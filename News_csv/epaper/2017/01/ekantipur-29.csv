शीर्षक,विवरण
शरणार्थीविरुद्ध ट्रम्पको कठोर निर्णय,"काठमाडौं निर्वाचनअघि नै पटकपटक आप्रवासी मुस्लिमलाई मुलुकबाट बाहिर लखेट्ने बताउँदै आएका अमेरिकी राष्ट्रपति डोनाल्ड ट्रम्पले शुक्रबार अन्तत: त्यस्तै निर्णय गरेर छाडेका छन् । आफ्नो कट्टरताको प्रारम्भस्वरूप उनले संसारभरबाट अमेरिका छिर्ने शरणार्थीलाई १ सय २० दिन प्रतिबन्ध लगाए । ट्रम्पले मुख्यगरी सिरियाली शरणार्थीलाई अमेरिकाका लागि ढोका बन्द गरे । उनले प्रारम्भिक रूपमा मुस्लिम बाहुल्य मुलुकका जनतालाई अमेरिका आउनसमेत रोकेका छन् । उनको निर्णयले बाहुल्य सात मुलुक इराक, इरान, सिरिया, सुडान, लिबिया, सोमालिया र यमनका नागरिकलाई अब ९० दिनसम्म अमेरिका जान रोक लागेको छ । ट्रम्पले आफूले उग्र इस्लामिक आतंकवादीलाई मुलुकबाट बाहिर निकाल्न चाहेको स्पष्ट पारेका छन् । उनको घोषणाको प्रतिबन्धित मुलुकबाट विरोध हुन थालिसकेको छ । उनले मुस्लिम मुलुकलाई छाडेर क्रिश्चियन र अन्य धर्म भएका मुलुकका जनतालाई त्यसको स्थानमा प्राथमिकता दिनेसमेत बताएका छन् । पेन्टागनमा भएको हस्ताक्षर कार्यक्रममा इस्लामिक आतंकवादलाई इंगित गर्दै उनले भने, उनीहरू (मुस्लिमहरू) लाई हामी चाहँदैनौं । हामी ढुक्क हुन चाहन्छौं कि बाहिर हाम्रै सेनाहरूसँग लडाइँ गरिरहेकालाई मुलुकभित्र हुल्दैनौं । हाम्रो मुलुकलाई सहयोग गर्ने र हाम्रो जनतालाई असाध्यै माया गर्नेलाई मात्र प्रवेश दिन्छौं ।न्युयोर्क टाइम्सका अनुसार ट्रम्पले सन् २००१ को सेप्टेम्बर ११ मा वल्र्ड ट्ेरड सेन्टरमा भएको घटनालाई आधार बनाएर कडा निर्णय गरे पनि त्यसमा संलग्न साउदी अरब, यूएई, इजिप्ट र लेबनानका नागरिकलाई भने अमेरिका आउन प्रतिबन्ध लगाइएको छैनन् । प्यु रिसर्च सेन्टरका अनुसार अमेरिकाले सन् २०१६ को आर्थिक वर्षमा ३७ हजार ५ सय २१ क्रिश्चियन शरणार्थी र ३८ हजार ९ सय १ मुस्लिम शरणार्थीलाई लिएको थियो । त्यसमा १२ हजार ५ सय ८७ सिरियाली शरणार्थीसहित ८४ हजार ९ सय ९५ शरणार्थी अमेरिका भित्रिएका थिए ।भुटानी शरणार्थीलाई असर नपर्नेट्रम्पले शरणार्थीबारे गरेको कडा निर्णयले गैरकानुनी रूपमा अमेरिका जाने र बस्नेलाई गाह्रो हुने देखिए पनि नेपालका भुटानी शरणार्थीलाई तत्काल कुनै असर नपर्ने आकलन गरिएको छ । संयुक्त राष्ट्रसंघीय शरणार्थीसम्बन्धी उच्चायोग (यूएनएचसीआर) र अन्तर्राष्ट्रिय आप्रवासी संगठन (आईओएम) मिलेर करिब एक लाख भुटानी शरणार्थीलाई युरोपका विभिन्न मुलुकसहित अमेरिका, क्यानडा, अस्ट्रेलिया, न्युजिल्यान्ड (तेस्रो मुलुक) मा पुनर्बास गराइसकेका छन् । त्यसमध्ये ८० हजारभन्दा बढी अमेरिकामा लगिएका छन् । जिल्ला प्रशासन कार्यालय झापाका अनुसार अब मोरङ र झापामा गरी करिब ११ हजार भुटानी शरणार्थी बाँकी छन् । सन् २०१७ भित्रमा ५ हजार शरणार्थी अमेरिका जाने कार्यक्रम छ । बाँकी करिब २ हजार भुटान नै फर्कन चाहन्छन् । बाँकी करिब तेस्रो मुलुक लान अयोग्य घोषित भएका छन् । शरणार्थी सम्बन्धका जानकार डा केशव बस्यालले नेपालमा रहेका भुटानी शरणार्थीको प्रक्रिया पहिल्यै सुरु भइसकेकाले कुनै असर नपर्ने बताए । उनले अमेरिकाले मन नपराउनेलाई मात्र समस्या पर्ने उल्लेख गर्दै भने, अन्य मुलुकका लागि सहज नै हुने देखिन्छ । उनले ट्रम्पले मुस्लिम बाहुल्य देशहरूका सवालमा मात्र कडाइ गर्ने बताए । हाम्रामा केही समस्या हुन्छ जस्तो लाग्दैन । किनकि हामी प्रक्रियाअनुसार शरणार्थी पठाइरहेका छौं । यूएनएचसीआर र आईओएमले सन् २००७ बाट नेपालका भुटानी शरणार्थीलाई तेस्रो मुुलुकमा पुनर्बास गराउन थालेका हुन् । करिब ८५ हजार भुटानी शरणार्थीले अमेरिकाका विभिन्न राज्यमा अहिले आफ्नो नयाँ जीवनको सुरुआत गरिरहेका छन् ।"
मुटुको भल्भ फेर्न शुल्क नलाग्ने,"काठमाडौं सरकारले बाथमुटुरोगको शल्यक्रियालगायत सबै उपचार नि:शुल्क गर्ने भएको छ । स्वास्थ्य मन्त्री गगन थापाले फागुन १ देखि यो सुविधा दिने निर्णय भएको जानकारी दिए । हाम्रै साधनस्रोतले बाथमुटुरोगको शल्यक्रियालगायत सम्पूर्ण उपचार नि:शुल्क गर्न सकिने अवस्था देखिएपछि सरकारले घोषणा गरेको हो, शनिबार सहिद गंगालाल राष्ट्रिय ह्दय केन्द्रको वार्षिकोत्सव समारोहपछि कान्तिपुरसँग कुरा गर्दै मन्त्री थापाले भने । सरकारले शल्यक्रिया, खाने औषधि, अस्पताल बसाइलगायत सबै उपचार पनि नि:शुल्क गर्ने उनले जनाए । यो उत्पादनशील उमेर समूहलाई लाग्ने रोग भएकाले समयमै उपचार गरेर उहाँहरूको काम गर्ने क्षमता कायम राख्दै सामान्य जीवनमा फर्काउने हो, थापाले भने । धेरै युवा बाथमुटुरोग लागेर उपचार खर्चको अभावमा अलपत्र पर्ने गरेका थिए । यसअघि सरकारी अस्पतालबाट १५ वर्षमुनि र ७५ वर्षमाथिका मुटुरोगीका लागि मात्र नि:शुल्क उपचारको सुविधा थियो । यो रोग ५ देखि १५ वर्षसम्ममा सुरु हुने भए पनि शल्यक्रिया गराउनुपर्ने स्थितिमा पुग्दा वयस्क भइसक्ने भएकाले नि:शुल्क उपचार पाइरहेका थिएनन् । मुटुको भल्भ बिग्रेका व्यक्तिमध्ये धेरैको शल्यक्रिया गर्नुपर्छ भने सामान्य क्षति भए औषधि खाएर पनि चिकित्सकीय निगरानीमा रहनुपर्छ । कसैकसैमा यो समस्या बढ्नेसमेत गर्छ र शल्यक्रिया गराउनुपर्छ । शल्यक्रियामा मुटुको भल्भलाई फेरेर कृत्रिम भल्भ राखिन्छ वा बिरामीकै भल्भलाई शल्यचिकित्सकले मर्मतसमेत गर्छन् । गंगालालका कार्डियोलोजी विभाग प्रमुख डादिवाकर शर्माका अनुसार अस्पतालमा बर्सेनि हुने करिब डेढ हजार शल्यक्रिया (मुटुको) मध्ये करिब एक तिहाइभन्दा बढी भल्भकै शल्यक्रिया हुन्छ । नेपालमा बाथमुटुरोगकै कारण ९५ प्रतिशत व्यक्तिमा भल्भ बिग्रने समस्या उत्पन्न हुन्छ । भल्भ परिवर्तन तथा मर्मत गर्न शल्यक्रिया गर्नुपर्ने हुन्छ, गंगालालका कार्यकारी निर्देशक डाज्योतिन्द्र शर्माले भने । उनका अनुसार सहिद गंगालालमा बर्सेनि करिब ६ सय मुटुको भल्भ खपत हुने गरेको छ । ५ सय व्यक्तिका लागि करिब ६ सय भल्भ आवश्यक पर्छ । एक बिरामीमा एउटा मुटुको भल्भ लगाउन दुई लाख ५० हजार र दुईवटा भल्भ लगाउन तीन लाख २५ हजार रुपैयाँ खर्च हुने गरेको छ । गंगालाल अस्पतालले गरेको अध्ययनअनुसार स्कुल जाने उमेरका हरेक हजार बालबालिकामध्ये एकदेखि दुई जनासम्म बाथमुटुरोगले ग्रस्त छन् । बाथमुटुरोग सामान्यतया ५ देखि १५ वर्षसम्मको उमेरमा लाग्ने गर्छ । तर, एक पटक भल्भ बिग्रिएपछि जीवनपर्यन्त रहिरहने रोग हो । बाथमुटुरोगमा मुटुको भल्भ क्षतिग्रस्त हुन्छ । यो रोग स्ट्रैप्टोकोकल ब्याक्टेरियाले गर्दा घाँटीको संक्रमणबाट सुरु हुन्छ । यसलाई बोलचालीको भाषामा घाँटी दुख्ने, टन्सिल बढ्नेसमेत भनिन्छ । घाँटीसम्बन्धी संक्रमण हुने एक सयमध्ये करिब ३ जनालाइ बाथ ज्वरो हुन सक्ने जानकारी दिँदै डाशर्मा भन्छन्, घाँटी दुख्दा या टन्सिल हुँदा स्वास्थ्यकर्मीको सल्लाहमा एन्टिबायोटिक औषधिसहितको उपचार गर्दा बाथमुटुरोग हुनबाट जोगिन सकिन्छ ।"
कट्यो माघ १५,"काठमाडौं प्रधानमन्त्री पुष्पकमल दाहालले प्रतिबद्धता जनाएको माघ १५ भित्र स्थानीय तहको निर्वाचनको मिति घोषणा गर्ने अवधि त्यसै गुज्रिएको छ । प्रतिबद्धताअनुसार चुनाव घोषणा हुन त सकेन नै, माघ १५ बित्दा पनि निर्वाचनसँग सम्बन्धित सबै कानुन पारित हुन सकेनन् । तीन दलको माघ ८ गते बालुवाटारमा बसेको बैठकमा तीन दलबीच समझदारी जुटेपछि प्रधानमन्त्रीले सार्वजनिक कार्यक्रममै समेत आफू जोखिम मोलेरै भए पनि चुनावमा जानेसमेत बताएका थिए । वैशाख २५ देखि ३० गतेभित्र चुनाव गर्ने योजना रहेको पनि उनले सुनाएका थिए । कांग्रेस, एमाले र माओवादी केन्द्रबीच गत आइतबार बालुवाटारमा भएको बैठकमा १३ गतेभित्र निर्वाचनसँग सम्बन्धित विधेयक पारित गर्ने र १४ गते निर्वाचनको मिति घोषणा गर्ने समझदारी बनेको थियो । त्यसलगत्तै कांग्रेस, माओवादी र मधेसी मोर्चाबीच बैठक बस्यो । बैठकमा प्रधानमन्त्री दाहालले मोर्चालाई निर्वाचनमा ल्याउन संविधान संशोधनको पूरक प्रस्ताव राखे । राष्ट्रियसभा गठनका लागि आवश्यक निर्वाचन मण्डलबाट स्थानीय तहको सहभागिता हटाउने गरी संशोधन प्रस्ताव ल्याए मधेसी मोर्चा निर्वाचनप्रति सकारात्मक हुने उनको विश्वास थियो । मोर्चाले पूरक प्रस्ताव ल्याउँदा पनि निर्वाचनमा सहभागी नहुने बताएपछि दाहाल हच्केका हुन् । कुनै पनि कारण देखाएर निर्वाचनबाट भाग्न मिल्दैन, समझदारीअनुसार अघि बढ्नुपर्छ, माओवादी केन्द्रकै नेता नारायणकाजी श्रेष्ठले भने, निर्वाचनलाई पछि धकेल्ने अकर्मण्यता हामीले अब देखाउनु हुँदैन ।मोर्चाले नमानेको अवस्थामा निर्वाचन मिति घोषणा गर्दा आफू असफल भइने संशय प्रधानमन्त्री दाहालमा छ । मोर्चा सहभागी नभए निर्वाचन हुन नसक्ने ठम्याइमा उनी छन् । त्यसैले दाहाल जसरी पनि मोर्चालाई ल्याएरै मिति घोषणा गर्ने पक्षमा उभिएका छन् । त्यसको उपायका रूपमा उनले संविधान संशोधनको पूरक प्रस्ताव अघि बढाएका हुन् । मोर्चाले स्वीकार नगरेसम्म मिति घोषणा नगर्ने हो भने नेपालमा कहिल्यै निर्वाचन हुन सक्दैन, नेता श्रेष्ठले थपे, अहिले मिति घोषणा गरेर फागुनमै निर्वाचन हुने होइन । निर्वाचन वैशाख मसान्तमा हुने हो । संसद्मा रहेको संविधान संशोधनको विधेयक टुंगोमा पुर्याएरै मतदान हुन्छ । उनले संविधान संशोधनको पूरक प्रस्ताव स्वीकारे त्यसमा जान सरकार तयार रहेको र एमालेसमेत सकारात्मक भएको बताए । कांग्रेस नेता एवं उपप्रधान तथा गृहमन्त्री विमलेन्द्र निधिले पनि संविधान संशोधनको पूरक प्रस्ताव ल्याउँदा मोर्चा निर्वाचनमा भाग लिने विश्वास आफूहरूले लिएको बताए । मोर्चालाई निर्वाचनमा सहभागी गराएरै मिति तोक्ने दिशामा सरकार उभिएको छ, त्यसमा छलफल अघि बढिरहेको छ, उनले भने, संविधान संशोधनको पूरक प्रस्ताव स्वीकार गरेर मोर्चा निर्वाचनमा सहभागी हुन्छ भन्ने विश्वास मेरो पनि छ ।निर्वाचनका लागि दाहाल आफंैले क्रियाशीलतासमेत देखाएका छैनन् । असन्तुष्ट पक्षलाई सम्बोधन गर्ने नाममा प्रधानमन्त्री दाहालले एक पटक मधेसी मोर्चाका नेताहरूसंँग औपचारिक बैठक गर्नेबाहेक अरू कुनै पहल गरेनन् । चुनावका लागि राजनीतिक माहोल बनाउन उनी हच्कनुको पछि मोर्चा नै मुख्य समस्या देखिएको प्रधानमन्त्री निकट स्रोतले बतायो । निर्वाचनको मिति घोषणामा हँदै गएको ढिलाइले वैशाख मसान्तभित्र स्थानीय तहको निर्वाचन हुने सम्भावना कम हुँदै गएको छ । निर्वाचन आयोगले १ सय २० दिनको समय राखेर निर्वाचनसम्बन्धी कानुनहरू तयार गरी आफूलाई दिनुपर्ने भनेको छ । प्रमुख निर्वाचन आयुक्त अयोधीप्रसाद यादवले जेठ १५ भित्र मात्र चुनाव गर्न सम्भव रहेकाले १ सय २० दिनअगावै कानुनहरू दिन सरकारलाई आग्रह गरेका थिए । प्रमुख निर्वाचन आयुक्तले दिएको समयसीमा अब घर्किन थालेको छ । प्रतिबद्धता पूरा नगरेपछि प्रमुख प्रतिपक्षी एमाले सरकारसँग सशंकित बनेको छ । माघ १५ गतेभित्र निर्वाचनसम्बन्धी कानुनहरू पारित गराई चुनावको मिति घोषणा गर्छु भनेर प्रधानमन्त्रीले जनताका सामु प्रतिबद्धता गर्नुभएको थियो, एमाले संसदीय दलका उपनेता सुवास नेम्वाङले कान्तिपुरसँग भने, तर उहाँले आफ्नो प्रतिबद्धता पालना गर्नुभएन । बालुवाटारको गत साताको बैठकमा एमालेले निर्वाचन मिति घोषणा, निर्वाचन क्षेत्र निर्धारण आयोग गठन, कार्यविधि छोट्याएर निर्वाचन कानुन पारित र स्थानीय तहको पुन:संरचनासम्बन्धी प्रतिवेदन लागूसहित चारवटा काम तत्काल गर्न सुझाएको थियो । ती काम तत्काल भए चुनावी वातावरण बन्ने र त्यसका आधारमा पछि कुनै बाधा व्यवधान आए सहमतिबाट फुकाउँदै जान सकिने बचन एमाले नेताहरूले दिएका थिए । पहिले चारवटा मुख्य काम भए भने चुनावको माहोल बन्छ अनि चुनाव गर्न अन्य कुनै कुराले समस्या पार्यो भने छलफल गर्दै जान सकिन्छ भन्ने कुरा हामीले गरेका थियौं, एमाले सचिव प्रदीप ज्ञवालीले भने, तर, ती कुनै पनि काम सरकारले यो अवधिमा गरेको छैन, चुनाव नगराउने दिशामै केन्द्रित छ । संविधान संशोधनसम्बन्धी पूरक प्रस्ताव पेस गर्ने प्रधानमन्त्री दाहालले घोषणा गरेका थिए । उक्त प्रस्तावमा एमाले पनि तयार हुने धारणा उनको थियो । तर एमालेले संविधानको पूरक संशोधनसम्बन्धी प्रस्ताव अघि बढाउने विषयमा आफूहरू सहमत नरहेको बताएको छ । स्थानीय तहको अधिकार कटौती गर्ने गरी संविधान संशोधन गर्ने विषय ठीक छैन, सचिव ज्ञवालीले भने, हामीसँग कुनै कुरै नगरी प्रधानमन्त्रीले एमालेले पूरक संशोधनलाई मान्छ भनेर झूटो कुरा गर्दै हिँड्नु भएको छ, यसले वातावरणलाई सहमतितर्फ लैजाँदैन । पछिल्लो एक सातामा संसद्बाट निर्वाचनसम्बन्धी दुई विधेयक मात्र पारित भएका छन् । निर्वाचन आयोगको रिक्त आयुक्त पदपूर्तिका लागि तीन जनाको नाम संसदीय सुनुवाइका लागि सिफारिस भएको छ । त्यसबाहेक अन्य काम भएको छैन । स्थानीय तहको चुनावका लागि पुन:संरचना आयोगको प्रतिवेदन लागू गर्नुपर्ने हुन्छ । चुनावका लागि मुख्य आधारभूत काम नै त्यो हो । प्रतिवेदन मन्त्रिपरिषद्मा पुगेर थन्किएको छ । लागू गर्ने निर्णयसमेत मन्त्रिपरिषद्ले गर्न सकेको छैन । प्रतिवेदन हुबहु लागू गर्ने कि नगर्ने भन्ने निर्णय हुन सकेको छैन । यता मधेसी मोर्चाको चाहना स्थानीयभन्दा एकैचोटि प्रदेश र संघीय संसदको निर्वाचन गराउनेतर्फ केन्द्रित भएको छ । मोर्चाले प्रदेशअन्तर्गत स्थानीय तह रहनुपर्ने भएकाले पहिला संघीय संसदको निर्वाचनमा जानु उपयुक्त हुने अनौपचारिक सुझाव सत्तासीन पार्टीका शीर्ष नेताहरूलाई दिएको छ । माओवादी नेता श्रेष्ठ भने एकैचोटि संघीय संसदको निर्वाचन हुनै नसक्ने दाबी गर्छन् । राष्ट्रिय सभा गठनका लागि कम्तीमा पनि प्रदेशको निर्वाचन आवश्यक छ, राष्ट्रिय सभा गठन नहुँदा सरकारले बजेटसमेत पास गर्न सक्दैन, उनले भने, निर्वाचन मण्डलबाट स्थानीय तहलाई हटाउँदा पनि कम्तीमा प्रदेशको निर्वाचन हुन आवश्यक छ ।"
मधेसी मोर्चाले जनप्रदर्शन गर्ने,"काठमाडौं संयुक्त लोकतान्त्रिक मधेसी मोर्चाले संविधान संशोधनका लागि दबाब दिन जनप्रदर्शन गर्ने भएको छ । कांग्रेस र माओवादी केन्द्रसित भएको तीनबुँदे सहमति कार्यान्वयनमा सरकार उदासीन देखिएको भन्दै मोर्चाले तराईका सबै जिल्ला सदरमुकाममा माघ २३ मा जनप्रदर्शन गर्ने निर्णय गरेको हो । शनिबार सम्पन्न दुईदिने बैठकले स्थानीय तह पुन:संरचनाको पनि विरोध गर्ने निर्णय गरेको छ । एक दिनको विरोध कार्यक्रम ल्याएर सरकारलाई सतर्क गराउन खोजेका छौं, राष्ट्रिय मधेस सद्भावना पार्टीका महासचिव केशव झाले भने, त्यसपछि पनि सुनुवाइ नभए फागुनदेखि कडा संघर्षमा उत्रने निष्कर्षमा बैठक पुगेको छ । केपी ओली सरकारलाई विस्थापित गरेर पुष्पकमल दाहाललाई प्रधानमन्त्री बनाउने बेला कांग्रेस र माओवादी केन्द्रसँग तीनबुँदे सहमति भएको थियो । गत साउन १९ गते भएको सहमतिमा मोर्चाको माग पूरा गर्न यथाशीघ्र संविधान संशोधन गर्ने, आन्दोलनका मृतकलाई सहिद घोषणासहित घाइतेको उपचार र पक्राउ परेकालाई रिहा गर्ने र प्रधानमन्त्रीका उम्मेदवार दाहाललाई मतदान गर्ने विषय थियो । सद्भावना सहअध्यक्ष लक्ष्मणलाल कर्णले बिना संशोधन संविधान कार्यान्वयनमा आउन नदिने मोर्चाको पुरानो अडान यथावत् रहेको बताए । संविधान संशोधन नभएसम्म यो वा त्यो बहानामा कुनै निर्वाचन स्वीकार्ने सम्भावना छैन । विभेदपूर्ण ढंगले गरिएको स्थानीय तह पुन:संरचना प्रतिवेदन पनि स्वीकार्य छैन, उनले भने, सरकारलाई दबाब दिन सडकमा जाने भएका छौं । कर्णले ५१ प्रतिशत जनसंख्या रहेको मधेसमा स्थानीय तहको संख्या कम्तीमा ५० प्रतिशत हुनुपर्ने मोर्चाको माग रहेको बताए । मोर्चाले स्थानीय तह पुन:संरचनाको काम प्रदेश सरकारले गर्नुपर्ने र समान जनसंख्याका अधारमा इकाई बनाइनुपर्ने माग राखेर विरोध गर्दै आएको छ । मोर्चाको विरोधकै कारण पनि आयोगले बुझाइसकेको ७ सय १९ वटा गाउँपालिका र नगरपालिका निर्धारणको प्रतिवेदनलाई सरकारले कार्यान्वयनमा लान सकेको छैन । प्रधानमन्त्री दाहालले प्रतिवेदन पुनरावलोकन गरिने मोर्चाका नेताहरूलाई आश्वासन दिएका छन् ।"
"अध्ययनबिनै सारिन्छ, संरक्षण रणनीति पनि छैन","काठमाडौं बर्दिया निकुञ्जका निमित्त वार्डेन रमेशकुमार थापाले शनिबार फेसबुकमा एउटा टिप्पणी पोस्ट गरे सार्ने बेलामा त राम्रै जमघट, बाजागाजा, भाषणभूषण, तामझाम, प्रचारप्रसार रमाइलो । सारेको भोलिपल्ट जनावर बिरामी भयो, समस्या पर्यो भने न औषधि हुने, न उपकरण हुने । भगवान् भरोसा । कोसीटप्पु वन्यजन्तु आरक्षबाट ल्याई शुक्रबार बेलुकी चितवन निकुञ्जको पदमपुरमा वनमन्त्री शंकर भण्डारीको उपस्थितिमा एक जोडी अर्ना छाडदा बाजागाजासहित गरिएको कार्यक्रमलाई लक्षित गरेर थापाले गरेको टिप्पणीले वन्यजन्तु स्थानान्तरण माथि केही प्रश्न उब्जाएको छ । एक बिना अध्ययन र योजना बिना अर्थात् हचुवामा वन्यजन्तु स्थानान्तरण गर्ने गरिएको छ । दोस्रो स्थानान्तरण गरिएका वन्यजन्तु जोगाउन अलग्गै कार्यक्रम, यथेष्ट मात्रामा बजेट र आवश्यक प्रविधि सरकारसँग छैन । निमित्त वार्डेन थापाले वन्यजन्तु स्थानान्तरणको अहिलेको अवस्थालाई अझ प्रस्ट पार्ने कोसिस गर्दै लेखेका छन्, वन्यजन्तु स्थानान्तरण भावनामा बगेर गर्न हुन्न, नत्र फिल्डका कर्मचारी धेरैले आत्महत्या गर्नुपर्ने अवस्था आउन सक्छ । गत वर्षको फागुनमा चितवन निकुञ्जबाट ५ गैंडा बर्दिया निकुञ्जको बबई उपत्यकामा तामझामका साथ स्थानान्तरण गरिएको थियो । त्यतिबेला पनि थापा बर्दिया निकुञ्जमा निमित्त वार्डेन थिए । उनका भनाइमा तिनको संरक्षण गर्न बर्दिया निकुञ्जलाई कम्ती गाह्रो भएको छैन । संख्या बढाउने भनेर ल्याइएकाले जसरी पनि जोगाउनेमै एक वर्ष बित्यो, एक वर्षमा करिब ६० पटक बबई गएँ, थापाले शनिबार कान्तिपुरसित भने, सक्दो रेखदेख र अनुगमन गर्दा पनि आठमहिने गैंडाको बच्चा जोगाउन सकिएन । गत वर्ष स्थानान्तरण गरिएको पोथी गैंडाबाट जन्मिएको आठ महिनाको भाले गैंडा (केटो) लाई माघ २ मा बाघले आक्रमण गरेर मारेको थियो । थापाको एकवर्षे अनुभवले स्थानान्तरण गरिएका वन्यजन्तु जोगाउन र दिगो संरक्षणका लागि अनुगमन मात्र पर्याप्त हुँदैनहोइन । अनुगमनसँगै आधुनिक प्रविधिको पनि त्यत्तिकै खाँचो छ, थापाले भने, पोहोर यहाँ ल्याइएका ५ मध्ये ४ गैंडामा रेडियो स्याटेलाइट कलर जोडिएको थियो र आउजाउ हेर्न सजिलो भएको थियो । अहिले २ वटा बिग्रिएकाले समस्या भएको छ । बबईमा छाडिएका गैंडाको आउजाउ, उसले खाने खानेकुरालगायत अनुगमन गर्न सजिलो होस् भनेर घाँटीमा रेडियो कलर बाँधिएको थियो । विगतमा झन्डै ८० गैंडा स्थानान्तरण गरिएकामा सशस्त्र द्वन्द्वलगायत कारणले शून्यमा झरेका थिए । बबईमा पुन: गैंडा बढाउन गत वर्ष ५ वटा लगेर छाडिएको छ । औषधि अभावअर्को समस्या भनेको त्यस्ता वन्यजन्तु बिरामी पर्दा आवश्यक पर्ने औषधिको हो । घाइते वन्यजन्तुलाई उपचारका लागि आवश्यक पर्ने औषधि छैन, उनले स्टाटसमा प्रश्न तेस्र्याएका छन्, जनावर सार्ने बेलामा औषधि पनि निस्कने, सुई पनि निस्कने, प्लञ्जर पनि निस्कने, काम सकिए पछि जति बिलौना गरे पनि ननिस्कने कस्तो प्वाल रहेछ ?रोग, बाढी, आनुवांशिक क्षयीकरणलगायतका पर्यावरणीय संकटबाट बचाउन राष्ट्रिय निकुञ्ज तथा वन्यजन्तु संरक्षण विभागले वन्यजन्तु स्थानान्तरणलाई बढावा दिए पनि सार्नुअघि बासस्थान र आहारको अध्ययनअनुसन्धानको पाटो भुलेको देखिन्छ । सँगै त्यसरी सारिएका वन्यजन्तुको दिगो संरक्षण, तिनको अनुगमन र अनुसन्धानको दीर्घकालीन दृष्टिकोणनीतितिर ध्यान छैन । अहिलेसम्म त्यस्तो दीर्घकालिन दृष्टिकोण तयार भएको छैन, निकुञ्ज विभागका महानिर्देशक मनबहादुर खडकाले भने, अब त्यस्तो रणनीति तयार गर्नुपर्छ । खडकाले स्थानान्तरण गरिएका वन्यजन्तुको संरक्षणका लागि अनुगमन भने गरिएको बताए । वन्यजन्तु संरक्षण तथा अनुसन्धानमा लामो समयदेखि सक्रिय वन्यजन्तु विज्ञ शान्तराज ज्ञवाली प्रजाति स्थानान्तरणअघि सार्न लागिएको बासस्थान, आहार र संभावित चुनौतीबारे अध्ययन हुनुपर्ने तर्क गर्छन् । अहिले जलवायु परिवर्तनका कारण वन्यजन्तुको बासस्थान खलबलिएको छ । धेरै समस्या सिर्जना भएको छ । वन्यजन्तुले खाने आहार पनि फेरिएको छ । वन्यजन्तुले नरुचाउने मिचाहा प्रजाति बाक्लिएको छ, ज्ञवालीले भने, त्यसैले समग्र पक्षबारे अध्ययनअनुसन्धान गर्न सकिए स्थानान्तरण अझ प्रभावकारी र दिगो हुनेछ ।सम्भावित विपद्बाट जोगाउन तथा वन्यजन्तुका प्रजाति जोगाउन स्थानान्तरण उपयुक्त कदम भएको ज्ञवालीको तर्क छ । प्राकृतिक बासस्थानमा कुनै पनि प्रजातिको संख्या प्रतिस्थापित गर्न दुईचार मात्र होइन १५२० वटा संख्या आवश्यक पर्ने उनको बुझाइ छ । कोसीबाट २० अर्ना चितवन ल्याउने सरकारको योजना छ भने चितवनबाट २० गैंडा बर्दियामा र ५ वटा शुक्लाफाँटा निकुञ्जमा स्थानान्तरण गर्ने योजना छ । यसरी सारिएका वन्यजन्तु जोगाउने, हुर्काउने र तिनको रेखदेख गर्ने काम सम्बन्धित निकुञ्जका कर्मचारीको मात्र हुन्छ । त्यही कारण स्थानान्तरित वन्यजन्तु जोगाउन कर्मचारीहरूलाई थप हैरानी र चिन्तित बनाउने बुझाइ जानकारहरूको छ । गैंडा, अर्ना र कृष्णसारलगायत वन्यजन्तु स्थानान्तरणमा डब्लूडब्लूएफ नेपालअन्तर्गतको हरियो वन कार्यक्रम, जुलोजिकल सोसाइटी अफ लन्डन, जेडएसएल नेपाल, प्रकृति संरक्षण कोषजैविक विविधता संरक्षण केन्द्रले आर्थिक तथा प्राविधिक सहयोग गर्दै आएका छन् । वन्यजन्तु अनुसन्धानमा काम गर्ने विज्ञहरू वन्यजन्तु स्थानान्तरण गरेर हल्लीखल्ली गर्नेजस्ता काममा मात्र नभई लानु अघि र पछि अध्ययनअनुसन्धानमा पनि दाताहरूलाई डोर्याउन सक्नुपर्ने सुझाव दिन्छन् । हचुवामा सार्नु अवैज्ञानिककुनै प्रोजेक्ट छ भन्दैमा हचुवामा ठूला वन्यजन्तुहरू सार्नु वैज्ञानिक हुँदैन, त्रिविको जीवशास्त्र केन्द्रीय विभागका अध्यापक वन्यजन्तुविद् मुकेशकुमार चालिसे भन्छन्, समान बासस्थान छ भनेका आधारमा मात्र सार्ने गरिएको छ, जुन गलत हो । त्यसबारे विस्तृत अध्ययन हुनु आवश्यक छ । चालिसेका अनुसार कुनै बासस्थानमा विगतमा प्रजाति भएका आधारमा फेरि लैजाने गरिए पनि ती बासस्थानमा प्राकृतिक हिसाबले नै बाँच्न नसकेको पनि हुन सक्छन् । बासस्थान उपयुक्त छ कि छैन, खाना मिल्छ कि मिल्दैन, अरू वन्यजन्तुले असर गर्ने पो हो कि भनेर अध्ययनबाट प्रमाणित भएपछि मात्र सार्नु राम्रो हुन्छ, चालिसेले भने । सारिसकेपछि पनि संख्यात्मक वृद्धि र बाँच्न सक्ने अवस्था, आहार र बासस्थानको अवस्थाबारे पनि अध्ययन हुनुपर्ने उनको सुझाव छ । ८० भन्दा बढी गैंडा बबईमा सारिए पनि बचेनन् जसले गर्दा नोक्सान गर्न सारेकोजस्तो भयो, उनले भने, अब त्यसो नगरौं सार्नुअघि सम्बन्धित प्रजातिको चलखेल गर्ने ठाउँ, आहार उपयुक्त भएनभएको पत्ता लगाऔं । कुनै बासस्थानमा ठूला जीव धेरै छैनन् र एउटा प्रजातिमात्र रजगज गरेर बसेको छ भने त्यसरी रमाएको जीवलाई अरू धेरै किसिमका ठूला प्रजाति भएको स्थानमा सार्दा प्रतिस्पर्धा हुने र प्रतिस्पर्धा गर्न नसकेपछि विनाश हुन सक्ने खतरा चालिसे देख्छन् । मुख्य चुनौती स्थानान्तरणपछि काठमाडौं विश्वविद्यालयमा वातावरण विज्ञानमा विद्यावारिधि गरिरहेका विज्ञ नवराज चापागाईंले नयाँ बासस्थानमा चुनौती पनि हुन सक्ने भएकाले विस्तृत अध्ययन बिना स्थानान्तरणमा हतार गर्न नहुने टिप्पणी गरे । कोसीमा हुर्केका अर्ना चितवनमा छाडदा बाघसँग जोगिन नसक्ने हो कि भन्ने डर रहन्छ, उनले भने, कोसीमा बाघ, गैंडा छैनन् र अर्नाले ती जन्तुसँग जोगिने कला नजानेका हुन सक्छन्, त्यस्तो बेलामा क्षति हुने सम्भावना हुन्छ । स्थानान्तरण गरेपछि कार्यक्रम सकियो भन्नेजस्तो सोच राख्ने गरिए पनि मुख्य चुनौती स्थानान्तरण पछि सुरु हुने चापागाईंको तर्क छ ।"
पुन:संरचनाप्रति असन्तोष,"जनकपुर स्थानीय तह पुन:संरचना आयोगको सिफारिसप्रति अधिकांश धनुषावासी रुष्ट देखिएका छन् । स्थानीय स्तरमा छलफल नै नगरी गरिएको पुन:संरचनाबाट समस्या अझ बल्झेको ठहर सरोकारवालाको छ । जिल्ला विकास समिति धनुषाका पूर्वसभापति रामचरित्र साहले हचुवाको भरमा गरिएको स्थानीय निकाय पुन:संरचनामा पुनर्विचार नगरे समस्या झन् बल्झिने चेतावनी दिए । जिल्लामा १ उपमहानगरपालिका, ८ नगरपालिका तथा ४ गाउँपालिका रहने गरी कुल १३ स्थानीय निकाय प्रस्ताव गरिएको छ । पुन:संरचना आयोगको प्रस्ताव सार्वजनिक भएलगत्तै जिल्लामा विरोधको क्रम सुरु भएको छ । कमला नदी छेउका पूर्वीदक्षिणी भेगका बासीहरू नगरपालिकाको माग गरेका छन् भने मध्य धनुषाका इटहर्वा र दुहवीवासीहरूले गाउँपालिकामै राखिनु पर्ने माग गरेका छन् । यसअघि राखिएको सबैला नगरपालिकाको नाम परिवर्तण गरेको विरोधमा सबैलावासीहरू चरणबद्ध आन्दोलन गर्दै छन् । जनकपुर उपमहानगर पालिकामा राखिएका जमुनियावासीले सिंगै वडाको माग गरेका छन् ।"
प्रवेश परीक्षा अनिवार्य,"नयाँदिल्ली भारतीय विश्वविद्यालय र कलेजमा इन्जिनियरिङ अध्ययन गर्न अब त्यहाँ लिइने प्रवेश परीक्षा पास हुनुपर्ने भएको छ । आउँदो वर्षदेखि परीक्षा लिने कानुनी आधार तय गर्न भारतको मानव संसाधन विकास मन्त्रालयले अल इन्डिया काउन्सिल फर टेक्निकल एजुकेसन (एआईसीटीई) लाई जिम्मेवारी दिइसकेको छ । यसले इन्जिनियरिङ विषय अध्ययन गर्ने विद्यार्थीको संयुक्त प्रवेश परीक्षा लिने आधार तय गर्नेछ । यसअघि नेपाली विद्यार्थी प्रवेश परीक्षाबिनै भर्ना हुन्थे । २०१८ मा राष्ट्रियस्तरको संयुक्त प्रवेश परीक्षा लिने तय भइसकेको हरियाणा राज्यका इन्जिनियरिङ काउन्सिलका प्रवक्ता शरद कौसिकले बताए । उनका अनुसार संयुक्त प्रवेश परीक्षा र अन्तिम परीक्षा लिने भारत सरकारको निर्णयप्रति केही राज्यमा विरोध भइरहेको छ । प्रवेश परीक्षा उत्तीर्ण भएका विद्यार्थीले प्राप्त गरेको नम्बर (मेरिट) का आधारमा भर्ना हुन पाउने छन् । नेपालमा पनि विश्वविद्यालयले लिने प्रवेश परीक्षा उत्तीर्ण गरेपछि इन्जिनियरिङ अध्ययन गराइन्छ । त्रिभुवन विश्वविद्यालयको कलेजमा अध्ययन गर्न इन्जिनियरिङ अध्ययन संस्थानले लिने परीक्षा उत्तीर्ण हुनुपर्छ । पूर्वाञ्चलअन्तर्गतको कलेजमा पढ्न पूर्वाञ्चल विश्वविद्यालयले लिने परीक्षा उत्तीर्ण हुनुपर्ने व्यवस्था छ । सरकारले संयुक्त प्रवेश परीक्षाको अवधारणा अघि सारेको छैन । अहिले हरेक विश्वविद्यालय र प्रतिष्ठानले लिने प्रवेश परीक्षा दिनुपर्ने विद्यार्थीलाई बाध्यता छ । भारतमा पनि इन्जिनियरिङमा संयुक्त प्रवेश परीक्षाको व्यवस्था भएपछि संस्थैपिच्छे प्रवेश परीक्षा दिनुपर्ने बाध्यता हट्नेछ । भारतमा मानव संसाधन विकास मन्त्रालयको उच्च शिक्षा विभागले एआईसीटीईलाई विधेयक बनाउन निर्देशन दिइसकेको छ । अध्ययन गर्नुअघि प्रवेश परीक्षा र पढाइसकेपछि पनि अन्तिममा परीक्षा लिने तयारी भइरहेको छ, कौसिकले भने, विदेशी मुलुकका विद्यार्थीले परीक्षा दिन पर्ने वा नपर्ने भन्ने यकिन भइसकेको छैन । स्वदेशी विद्यार्थी र विदेशी भर्ना नीति फरक हुन नसक्ने कलेज सञ्चालकहरू बताउँछन् । नेपाल इन्जिनियरिङ काउन्सिलका सदस्य दिपेश बिष्टका अनुसार काउन्सिलबाट लाइसेन्स लिनेमध्ये ३० प्रतिशत भारतको इन्जिनियरिङ कलेजमा अध्ययन गरेका विद्यार्थी हुन्छन् । गत वर्ष तीन हजार हाराहारीले लाइसेन्स लिएकामा नौ सयजति भारतमा अध्ययन गरेका विद्यार्थी छन् । भारत अध्ययन गर्न चाहने विद्यार्थीलाई परामर्श दिँदै आएको लक्ष्मी एजुकेसन कन्सल्टेन्सीका प्रबन्ध निर्देशक शंकर भट्टराईले भारतमा हुने प्रवेश परीक्षाले भर्ना प्रक्रियामा जटिलता ल्याउन सक्ने बताए । इन्जिनियरिङ अध्ययन सकेपछि जागिरमा प्रवेश गर्नुअघि परीक्षा दिनुपर्ने व्यवस्थाले यो पेसालाई मर्यादित बनाउने कौसिकले बताए । अवसरबाट वञ्चित नेपाली विद्यार्थी अन्य मुलुकको तुलनामा योग्य भए पनि बेलैमा भर्ना नहुँदा कलेज र विश्वविद्यालयले प्रदान गर्ने छात्रवृत्ति लगायत अन्य सुविधा पाउनबाट वञ्चित हुने गरेका छन् । भारतका कलेज र विश्वविद्यालयमा भर्ना अवधि सकिने बेला नेपालमा कक्षा १२ को नतिजा आउँदा नेपाली विद्यार्थीले सुविधाबाट वञ्चित हुनुपरेको हो । नेपालमा १२ कक्षाको नतिजा ढिलो आउँदा भर्ना लिन गाह्रो हुन्छ । विद्यार्थीहरूको प्रवेश ढिलो हुन्छ, हरियाणाको पलवलस्थित एनजीएफ कलेज अफ इन्जिनियरिङ एन्ड टेक्नोलोजीका प्रमुख कार्यकारी अश्विनी प्रभाकरले भने, ढिला भर्ना हुँदा दक्ष विद्यार्थी कलेज र विश्वविद्यालयबाट छात्रवृत्तिलगायत अन्य सुविधा पाउन वञ्चित हुन्छन् । नेपाली विद्यार्थी पढाइमा अब्बल रहेको कलेज सञ्चालकहरू बताउँछन् । एनजीएफमा मात्रै इन्जिनियरिङ अध्ययन गर्ने ३० भन्दा बढी विद्यार्थी छन् । नेपालमा पनि नेपाल इन्जिनियरिङ काउन्सिलबाट लाइसेन्स लिनुअघि परीक्षा दिनुपर्ने व्यवस्था गर्न लागेको छ । कानुन व्यवसायी र चिकित्सक बन्न लाइसेन्सको परीक्षा दिनुपर्ने प्रावधान छ । इन्जिनियरिङ काउन्सिलले यो प्रावधान गर्न लागेको सदस्य बिष्टले बताए । काउन्सिलले यस विषयमा अध्ययन गर्न पाँच सदस्यीय समिति बनाएको छ । परिषदले गठन गरेको समितिले तयार गरेको प्रतिवेदनका आधारमा बोर्ड बैठकले नेपाल इन्जिनियरिङ परिषद ऐन संशोधनको प्रस्ताव भौतिक पूर्वाधार तथा यातायात मन्त्रालयमा पेस गर्नेछ । काउन्सिलले यसअघि पनि परीक्षा लिने व्यवस्था गरेको थियो । कानुनी आधारबिनै लाइसेन्स परीक्षा लिन लागेको भन्दै अदालतमा मुद्दा परेपछि रोकिएको थियो ।"
दायाँबायाँ खुकुरीको धार छ : प्रधानमन्त्री,"काठमाडौं प्रधानमन्त्री पुष्पकमल दाहालले संविधान कार्यान्वयन र मुलुकका समस्या समाधानका लागि जस्तौसुकै चुनौती सामना गरेर पनि अघि बढ्ने दृढता व्यक्त गरेका छन् । संविधान कार्यान्वयन लगायतमा अप्ठयारा चुनौतीहरू छन् । दायाँ, बायाँ खुकुरीको धार अवश्य छन्, सोनाम ल्होछारका अवसरमा शनिबार काठमाडौंमा आयोजित कार्यक्रममा उनले भने, त्यही जटिलता र चुनौतीमा अवसर पनि हुन्छन्, सबै चुनौतीको सामना गरिनेछ ।एकात्मकताको अन्त्य र संघात्मकको स्थापनामा हजारौंको बलिदान रहेको उल्लेख गर्दै दाहालले सबैको सहयोगको बलमा संविधान संशोधन, परिमार्जन गरी निर्वाचनमार्फत प्राप्त उपलब्धि रक्षा र थप उपलब्धिका लागि संघर्ष गर्नुपर्ने बताए । उनले संविधानलाई सबैमा स्वीकार्य बनाउन संशोधन गर्ने प्रक्रिया अघि बढाइएको भन्दै सबै उत्पीडित जातिको अधिकार र पहिचान बढाउने कुरामा विश्वस्त हुन तामाङ समुदायलाई आग्रह गरे । संविधानमा सीमाहरू छन्, कमीकमजोरी छन् । तर यो एउटा गतिशील दस्तावेजको रूपमा परिमार्जन हुँदै जान्छ, प्रधानमन्त्रीले भने, संविधान (दोस्रो संशोधन) ले मधेसी जनजाति समुदायको अधिकारलाई बढाउने र निर्वाचनमा जाने बाटो खुल्नेछ । नेपाललाई साझा देश बनाउन हरेक जाति, समुदाय, वर्ग, लिंगको भूमिका स्थापना गर्ने प्रयास भइरहेको उल्लेख पनि उनले गरे । प्रधानमन्त्री दाहालले नेपाल तामाङ घेदुङको भवन निर्माणलगायतका लागि सरकारले गत वर्ष दिइएको भन्दा दोब्बर सहयोग गर्ने आश्वासन दिए ।सहिद दिवसमा अपिलप्रधानमन्त्री दाहालले सहिदहरूका सपना पूरा गर्न हातेमालो गरेर अघि बढ्न सबैमा अपिल गरेका छन् । सहिद दिवसका अवसरमा सन्देश जारी गर्दै दाहालले राष्ट्रिय एकता अझ सुदृढ र दरिलो बनाउने अघि बढ्नुपर्ने उल्लेख गरेका छन् । सहिदहरूको बलिदानको उच्च सम्मानका साथ उहाँहरूका सपना साकार पार्ने कार्यमा हामी सबै आआफ्नो ठाउँबाट निरन्तर प्रयत्नशील रहनु आवश्यक छ, प्रधानमन्त्रीको सन्देशमा छ, यस अवसरलाई हाम्रो राष्ट्रिय एकतालाई अझ सुदृढ र दरिलो बनाउने गरी उपयोग गर्न तथा यसमा सबै नेपालीले अपनत्व महसुस गर्न सकुन् भन्ने उद्देश्यले सरकारले त्यसतर्फ निरन्तर प्रयास गरिरहेको छ । सहिदहरूको सम्झनामा हरेक वर्ष माघ १६ गते सहिद दिवस मनाउने गरिन्छ । कांग्रेस सभापति शेरबहादुर देउवाले पनि दिवसका अवसरमा शुभकामना सन्देश जारी गर्दै देश र लोकतन्त्रको हित रक्षाका निम्ति सानातिना मतभेद बिर्सेर सहिदका सपनालाई विपनामा रूपान्तरण गर्ने संकल्प गर्न आग्रह गरेका छन् । राष्ट्रिय जिम्मेवारी पूरा गर्न र नेपाललाई एक सुन्दर, शान्त र समुन्नत राष्ट्रमा परिणत गर्न जिम्मेवार सबै पक्षलाई सहिद दिवसले प्रेरणा प्रदान गर्नेछ भन्ने मैले विश्वास लिएको छु, देउवाको सन्देशमा छ ।"
अस्पतालभित्र निजी औषधि पसल,बर्दिया सरकार र सर्वोच्चको आदेशविपरीत जिल्ला अस्पताल बर्दियाको हाताभित्र निजी औषधि पसल सञ्चालन गरिएको छ । अस्पतालको सरकारी फार्मेसीसँगै निजी औषधि पसल खड्का मेडिकल स्टोर सञ्चालन हुँदै आएको हो । नेपाल फार्मेसी काउन्सिलका अध्यक्ष एवं वरिष्ठ फार्मासिस्ट बाबुराम हुमागाईंका अनुसार जुनसुकै सरकारी अस्पतालमा आफ्नै फार्मेसी हुनुपर्छ । बर्दिया अस्पतालको सरकारी फार्मेसीले उपभोक्तालाई १० प्रतिशत अनिवार्य छुट दिने गरेको सुपरभाइजर अविनाश गुप्ताले जानकारी दिए । निजी पसलले ५ देखि १० प्रतिशत छुट दिने बोर्डमा लेखे पनि नदिने गरेको गुप्ताको दाबी छ ।
महिनावारी हुँदा पनि इँटा बोक्छु,"काठमाडौं इँटा भट्टामै जन्मिएको, हुर्किएको, यसभन्दा बाहिरको त जीवन थाहै छैन, हात्तीवनको एक इँटा भट्टामा मजदुरी गर्ने विष्णु वाइबाले भनिन् । हजुरबुबाको पालादेखि परिवारले इँटा बोकेरै गुजारा गर्दै आएको उनले बताइन् । विष्णु अहिले १७ वर्षकी भइन् । ८ वर्षबाटै आफूले इँटा बोकेर परिवारलाई सघाउँदै आएको उनी बताउँछिन् । एउटा इँटाबाट सुरु गरेको उनको मजदुरी अहिले ३० वटासम्म बोक्ने भइसकिन् । कहिले इँटा बनाउने, कहिले बोक्ने, महिनावारी हुँदा पनि इँटा बोक्छु, उनले भनिन् । महिनावारीको पहिलो दिन उनलाई बेस्सरी तल्लो पेट दुख्छ । इँटा बोकेपछि एक सातासम्म शरीर कमजोर भएको महसुस हुने उनी बताउँछिन् । उनका आमाबुबाको पनि इँटै बोकेर दैनिकी चल्छ । बुढा र रोगी आमाबुबाले धेरै इँटा बोक्न नसक्ने भएकाले महिनावारी हुँदा पनि बोक्नुपर्ने बाध्यता भएको उनले बताइन् । सपरिवारले इँटा बोकेर सातामा ४ हजार रुपैयाँ आम्दानी गर्ने उनी बताउँछिन् । महिनावारी हुँदा आराम गरेको, पोषिले खाएको कहिल्यै अनुभव भएन, उनी भन्छिन्, यो बेला इँटा बोक्दा बेस्सरी रगत बग्छ, धेरै दिनसम्म बगिरहन्छ ।सिद्धिपुर इँटा भट्टामा मजदुरी गर्ने सानु विकको पनि अवस्था पनि उस्तै छ । उनका दम्पती नै यहीं मजदुरी गर्छन् । पतिको मिर्गौलामा समस्या आएपछि आफूलै नै बढी मिहिनेत गर्नुपरेको उनले बताइन् । महिनावारी हुँदा, आलो सुत्केरी हुँदा, बिरामी हुँदा सधैं खटिएकी छु, उनले भनिन् । महिनावारीमा इँटा बोक्दा धेरै रगत जाने, महिनाभर सेतो पानी बगिरहने उनको अनुभव छ । इँटा नबोकी त खानै पुग्दैन के गर्नु ? उनले पीडा सुनाइन् । उनले इँटा बोकेर मासिक १३ हजार रुपैयाँ कमाउँछिन् । घरभाडा, बच्चाको स्कुल खर्च, पतिको औषधि, उपचार खर्च पुगनपुग हुन्छ, उनले भनिन् । महिनावारीको समयमा पनि सामान्य दालभात खाएर इँटा बोक्ने हुँदा कमजोरी महसुस हुने उनको अनुभव छ ।स्त्रीरोग विशेषज्ञ डा विनयराज भण्डारीका अनुसार महिनावारी महिलाको विशेष अवस्था हो । यस्तो समयमा महिलाले गह्रौं काम गर्न नहुने उनले बताए । महिनावारीका समयमा काम गर्दा महिलाको स्वास्थ्यमा धेरै असर पर्छ, उनले भने । यो समयमा जबरजस्ती भारी काम गर्दा, पोषणमा बेवास्ता गर्दा पछि पाठेघर खस्न सक्ने खतरा हुने डा भण्डारीले बताए । यस्तो अवस्थामा सकभर आराम गरी, सरसफाइमा विशेष ध्यान दिनुपर्ने उनको सुझाव छ । ललितपुर इँटा भट्टा व्यवसायी संघका अध्यक्ष लीलाप्रसाद ढकालका अनुसार जिल्लामा ३० उद्योग सञ्चालनमा छन् । ती उद्योगमा काम गर्ने आधा मजदुर महिला हुने गरेको उनले बताए ।"
भारतबाटै अधिकांश फर्मास्युटिकल ड्रग्स,"काठमाडौं गत पुस १८ मा प्रहरीले ८ लाख ६२ हजार रुपैयाँको लागूऔषधसहित ३ जनालाई पक्राउ गर्यो, जसमा एक महिला र २ भारतीय पुरूष थिए ।ललितपुर लेलेकी विमला थापा हुसेन, भारत पूर्वी चम्पारणका विक्कीकुमार सिंह र सञ्जितकुमार सिंह डाइजेपाम, फेनारगन र ब्रुपेनर्फिनसहित कालीमाटीबाट पक्राउ परेका थिए । विमलाले पक्राउ परेपछि दिएको बयानका आधारमा प्रहरीले ती दुवै भारतीयलाई शरीरमा लागूऔषध लुकाइराखेको अवस्थामा पक्राउ गरेको थियो । अनुसन्धानका क्रममा नेपालभारत सीमाबाट ती औषधिजन्य लागूपदार्थ ल्याइएको कुरा खुल्यो । मंसिर २३ मा लागूऔषध नियन्त्रण ब्युरो वीरगन्ज शाखाको सूचनाका आधारमा अनुमानित बजार मूल्य १७ लाख पर्ने फर्मास्युटिकल ड्रगसहित ५ जना पक्राउ परे । काठमाडौं ६ बस्ने सुनीता परियार, झापा घर भई चाबहिल बस्ने अनुप बराइली, महांकाल बस्ने आदर्श तामाङ, ललितपुर गाबहाल बस्ने विष्णु रणपहेली र सिन्धुली घर भई माकलबारी बस्दै आएका विजय तामाङलाई प्रहरीले लागूऔषधसहित पक्राउ गरेको थियो ।प्रारम्भिक अनुसन्धानका क्रममा बराइलीले लागूऔषध भारतबाट विराटनगर, वीरगन्ज तथा भैरहवा नाकाबाट ओसारपसार गरी काठमाडौंमा बिक्री गरेको भेटियो । स्वास्थ्य क्षेत्रमा प्रयोग हुने यी औषधि मिसाएर प्रयोगकर्ताले लागूऔषध बनाउने गर्छन् । यी प्रतिनिधि घटना मात्र हुन् । लागूऔषध नेपाल भित्रिनुमा भारतीय खुला सिमाना र भारतीय नागरिक तानिएका छन् । यसबाहेक अधिकांश मेडिकल ड्रग नेपालसम्म आइपुग्नुमा भारतमा यसको बिक्रीमा कडाइ नहुनु प्रमुख कारण मानिन्छ ।नेपालमा भित्रिने लगभग सबै फर्मास्युटिकल ड्रग्स भारतबाटै भित्रिने गरेको ब्युरोका डीएसपी अपिल बोहोराले बताए । उनका अनुसार खुला सिमाना पहिलो समस्या हो भने प्रहरीको पहुँच सिमानासम्म नहुनु दोस्रो प्रमुख समस्या हो । तेस्रो प्रमुख समस्याका रूपमा ब्युरोको पहुँच सीमासम्म नहुनु रहेको मान्छन् ब्युरो प्रमुख जयबहादुर चन्द । कञ्चनपुर, नेपालगन्ज, रूपन्देही, विराटनगर, झापा र पर्सा गरी भारतसँग जोडिएका ६ जिल्लामा मात्र ब्युरोको शाखा छ । अन्य गाँजा, अफिमजस्ता लागूपदार्थ नियन्त्रणका लागि समय र मिहिनेत दुवै चाहिन्छ । अन्य लागूपदार्थ बनाउने कच्चा पदार्थका रूपमा यसको प्रयोग र खेती हुन्छ । धेरै ठाउँ ओगट्ने भएकाले पनि उत्पादक र ओसारपसार गर्ने दुवैलाई सुरक्षा खतरा रहिरहन्छ । तर, मेडिकल ड्रग कमै ठाउँमा अट्ने, खुला सीमानाबाट सहजै ल्याउन सकिने, सुरक्षाकर्मीलाई पनि शंका लाग्ने सम्भावना कम भएकाले यसको प्रयोगकर्ता र विक्रेता दुवै बढ्दै छन् । भारी परिमाणमा फेला पर्ने फर्मास्युटिकल ड्रग्स नै अहिले लागूऔषध नियन्त्रण ब्युरोको टाउको दुखाइ बनेको छ । भारतका मेडिकल स्टोरमा खुलेआम बिक्री हुँदा सजिलै नेपालसम्म पनि पुग्ने गरेको छ । तथ्यांकले पछिल्लो ५ वर्षयता मेडिकल ड्रग्समा सबभन्दा बढी डाइजेपाम र बुप्रेनर्फिन बरामद भएको देखाउँछ । सन् २०१२ मा डाइजेपाम ७२ हजार ४ सय ४४ एम्पुल, २०१३ मा ४३ हजार २ सय २७ एम्पुल, २०१४ मा ४४ हजार ४ सय ९५, २०१५ मा २५ हजार ५६ र २०१६ मा ३४ हजार ९ सय ७७ एम्पुल बरामद भएका छन् । एक एम्पुलमा ५ मिलिलिटर हुन्छ । बुप्रेनर्फिन भने २०१२ देखि २०१६ सम्ममा कारोबार हुने दोस्रो मेडिकल ड्रगका रूपमा छ । २०१२ मा ५८ हजार ४, त्यसपछिका वर्षमा क्रमश: ३० हजार ८ सय ८७, ३७ हजार १ सय १३, १८ हजार ९ सय ५० र २०१६ मा २५ हजार १ सय ९१ ग्राम बरामद भइसकेका छन् । यसबाहेक नर्फिन, कोडिन, कोरेक्स, नाइट्रोभेट, सेटामाइनजस्ता लागूऔषध बरामदका घटना पनि धेरै छन् ।पछिल्लो ६ वर्षको तथ्यांक हेर्दा लागूऔषध कारोबारमा पक्राउ पर्ने विदेशीमा भारतीयको संख्या बढी छ । सन् २०११ मा ब्युरोले पक्राउ गरेका ३१ मध्ये २४ भारतीय नागरिक थिए । त्यसैगरी २०१२ मा २७ मध्ये २१, २०१३ मा १८ मध्ये ८, २०१४ मा २४ मध्ये ९ र २०१६ मा १६ मध्ये ६ भारतीय थिए । सन् २०१६ को अन्त्यसम्म पक्राउ परेका २५ मध्ये १० भारतका छन् भने चीन, बोलिभिया र मलेसियाका २२ जना छन् । अस्ट्रेलिया, गिनी, इजलायल, इरान, रुस, साउथ अफ्रिका, थाइल्यान्ड, टर्की र भेनेजुएलाका नागरिक पनि पक्राउ परेका छन् ।एआईजी विज्ञानराज शर्माले प्रहरी मुख्यालय नक्सालमा आयोजित एक कार्यक्रममा भारतीय पक्षका सुरक्षा उच्च अधिकारीसँग पटकपटक भएको वार्तामा मेडिकल ड्रग्समाथि निगरानी राखिने कुराले महत्त्व पाउने, दुवैपक्ष सहमत हुने भए पनि व्यवहारमा लागू नहुनुले नेपालमा यसको व्यापक प्रयोग भइरहेको बताए । वार्तामा कुरा हुन्छ तर भारतीय बजारमा निगरानी राखिँदैन, शर्माले थपे, लाखौंको किन्दा पनि पारिको बजारमा सजिलै पाइन्छ । अनुगमनै हुँदैन । जबकि बजारमा कडाइ गर्नुपर्ने हो । तर, अनुगमनको कमी भारतमा मात्र नभएको होइन । औषधिसम्बन्धी सबै व्यवस्थापन गर्ने जिम्मा पाएको औषधि व्यवस्था विभागको अनुगमन पनि फितलो भएको सरोकारवालाको भनाइ छ । उपभोक्ता हित संरक्षण मञ्चका महासचिव बाबुराम हुमागाईं भन्छन्, त्यस्तो अवस्थामा पक्राउ परेका अपराधीमाथि मात्र होइन विभाग पनि कारबाहीको भागिदार बन्नुपर्छ ।प्रहरीले लागूपदार्थ नियन्त्रण ऐनअनुसार कामकारबाही गर्छ भने विभागसँग पनि औषधि व्यवस्था ऐनअनुसार औषधिको दुरुपयोग गर्नेमाथि जन्मकैदसम्मको सजाय माग गरी मुद्दा हाल्न सक्ने अधिकार छ । तर, विभागले आफ्नो दायित्व भुलेर आँखा चिम्लेको हुमागाईं बताउँछन् ।औषधि बनाउन रसायन खरिद गर्न विभागसँग अनुमति लिने, तर त्यसको दुरुपयोग गर्ने आर्या फर्माल्याबका सञ्चालकहरूलाई २०७३ साउनमा प्रहरीले पक्राउ गरेको थियो । यसबाहेक एसआर ड्रग्स, टरस फर्मामाथि पनि प्रहरीले लागूऔषध डाइभर्सनको अर्थात् किन्नुको उद्देश्यभन्दा अन्यतिर प्रयोग गरेको भन्दै मुद्दा दायर गरेको छ ।नेपालको सीमाना जोडिएका जिल्लामा तत्काल ब्युरोको शाखा स्थापना हुनुपर्छ, ब्युरो प्रमुख चन्दले थपे, र दुवै देशका समकक्षीबीच समन्वय पनि राम्रो हुनु आवश्यक छ । सीमा क्षेत्रमा प्रहरीको बाक्लो उपस्थिति, साना ठूला सबै नाकामा प्रहरी खटाइनुपर्ने, ब्युरोको शाखा विस्तार गरे लागूऔषध नियन्त्रणमा सघाउ पुग्ने उनको सुझाव छ । लागूऔषध नियन्त्रणमा प्रहरीको प्रयास मात्र पर्याप्त नहुने हुँदा आमनागरिकले पनि सहयोगीको भूमिका निर्वाह गर्नुपर्ने उनले बताए ।"
बिना दर्तै सवारी मर्मत केन्द्र,"काठमाडौं राजधानीमा सञ्चालित कतिपय सवारी मर्मत केन्द्र यातायात व्यवस्था विभागमा दर्तै नगरी सञ्चालन भइरहेका छन् । सवारी तथा यातायात व्यवस्था ऐन २०४९ ऐनविपरीत अधिकांश मर्मत केन्द्र विभागमा दर्ता छैनन् । त्रिपुरेश्वरस्थित एक वर्कसपका सञ्चालकले ३७ वर्षदेखि घरेलु उद्योगमा दर्ता रहेको बताए । विभागबाट स्वीकृति नलिए पनि कर भने तिर्ने गरेको उनको भनाइ छ ।थापाथली पुलनजिकै सञ्चालित सवारी मर्मत केन्द्रले पनि प्यान नम्बर लिएर कारोबार गर्न थालेको वर्ष नाघिसकेको छ । तर, विभागमा भने दर्ता नभएको सञ्चालकले बताए । साथीको नाममा पसल दर्ता छ, उक्त वर्कसप सञ्चालकले भने, कर भने आफैं तिरिरहेको छु । विभागमा दर्ता हुनुपर्ने प्रावधानबारे आफूलाई जानकारी नभएको उनको भनाइ छ । ऐनको दफा १५९ मा सवारी वा चालक प्रशिक्षण केन्द्र, बस ट्रकको बडी निर्माण गर्ने कारखाना वा अटोमोबाइल वर्कसपले अनिवार्य यातायात व्यवस्था विभागबाट अनुमति लिनुपर्ने प्रावधान छ । तर, अधिकांश मर्मत केन्द्रले घरेलु उद्योग र कर कार्यालयमा कर तिर्ने गरी दर्ता भए पनि विभागबाट प्रमाणपत्र लिएका छैनन् ।विभागका सूचना अधिकारी टोकराज पाण्डे अधिकांश प्रशिक्षण केन्द्र र केही संख्यामा वर्कसप दर्ता भए पनि सवारी साधन मर्मत केन्द्रलाई विभागले कानुनी प्रक्रियामा ल्याउन नसकेको बताउँछन् । अनुगमन नहुनु पनि यसको एक कारण रहेको बताउँदै उनले भने, जनशक्ति कम छ । अन्तिमपटक १ वर्षअघि अनुगमन भएको थियो । उक्त अनुगमनका क्रममा विभागमा दर्ता नभएका वर्कसप भेटिएपछि दर्ता गर्न आउन पत्र पठाइएको थियो । केही दर्ता गराउन विभागमा आए, विभागका अधिकृत अर्जुनप्रसाद रिजालले भने, अहिले नेपालभरका १६ सयजति वर्कसप मात्र विभागमा दर्ता छन् । अनुगमनका क्रममा विभागको स्वीकृति नलिएको, सावधानी नअपनाइएको, अदक्ष र कतैकतै बालश्रमिक खटाएको भेटिएको रिजालले बताए । वर्कसप दर्ताका लागि पुँजीको आकारअनुसार हजारदेखि ४ हजारसम्म शुल्क लाग्छ । विभागमा दर्ता नहुँदा सोहीअनुरूपको राजस्वसमेत उठ्न सकेको छैन । साथै विभागसँग मुलुकभर कति वर्कसप सञ्चालनमा छन् भन्ने आधिकारिक तथ्यांक पनि छैन ।"
सडक विस्तारमा ढिलाइ,"भक्तपुर स्थानीयवासीको अवरोधका कारण जिल्लाका विभिन्न सडक विस्तार तथा स्तरोन्नतिमा ढिलाइ भएको छ । मध्यपुरठिमी चारदोबाटोबाट कोरियानेपालमैत्री अस्पताल हुँदै सिद्धिकाली चोकको सडक स्तरोन्नति स्थानीयको अवरोधका कारण रोकिएको छ ।काठमाडौं उपत्यका विकास प्राधिकरण जिल्ला आयुक्तको कार्यालयले मापदण्ड मिचेर बनाइएका घर भत्काउन सीमांकन गरेको छ । तर, स्थानीयले मापदण्डमा परेका घर भत्काउन नदिएपछि विस्तारमा ढिलाइ भएको डिभिजन सडक कार्यालयले जनाएको छ । करिब ४ करोड ६२ लाख रुपैयाँमा सडक स्तरोन्नतिका लागि ०७२ चैतमा सम्झौता गरी ०७४ असार मसान्तमा सक्ने लक्ष्य थियो । घर भत्काउने विवादकै कारण काम अघि नबढेको कार्यालय प्रमुख इन्जिनियर गुरुप्रसाद अधिकारीले बताए ।चारदोबाटोबाट पुरानो ठिमीसम्मको करिब ११ सय मिटर सडक केन्द्रबाट साढे ५ मिटर चौडा बनाउने, फुटपाथ निर्माण गर्ने योजनामा उल्लेख छ । सडकबीच विस्तारका लागि रिटेनिङ वालको काम भए पनि सडकको दुवैतर्फको मुखमुखमा भने विवाद छ । चारदोबाटो चोक र सिद्धिकाली चोकमा मापदण्डभित्र परेका ९ घर र एक सामुदायिक विद्यालयको केही भाग भत्काउनुपर्ने हुन्छ । स्थानीयवासीले मापदण्डमा परेका संरचना पनि हटाउन नदिँदा काम अलपत्र परेको हो । सोही सडकमा विद्युत् तथा दूरसञ्चारको पोलले समेत अवरुद्ध गरेको कार्यालयले जनाएको छ । कार्यालयका अनुसार उक्त सडकको मापदण्डभित्र १६ विद्युतको र ११ दूरसञ्चारको पोल हटाउनुपर्नेछ । पोल हटाउन पटकपटक पत्राचार गर्दा पनि अटेर गर्दा सडक विस्तारमा अवरोध पुगेको अधिकारी बताउँछन् ।स्थानीयकै अवरोधका कारण कौशलटार, बालकोट, सिरुटार हुँदै बिरुवासम्मको करिब ६ किलोमिटर सडक विस्तारको काम रोकिएको छ । विस्तारका लागि स्थानीय, राजनीतिक दलका प्रतिनिधि, नगर विकास प्राधिकरण, नगरपालिका, सडकलगायतको सहकार्यमा सीमांकनको काम भइसके पनि मापदण्डमा परेका संरचना हटाउन अवरोध भएपछि ठेक्का प्रक्रिया नै अघि बढ्न सकेको छैन । यो खण्डअन्तर्गतको कौशलटारबालकोटसम्मको करिब १ किलोमिटर सडक भने विस्तारकै क्रममा छ ।त्यस्तै, मध्यपुरठिमी चारदोबाटोबाट अनन्तलिंगेश्वर बालकोट (स्वास्थ्यचौकी) सम्मको करिब ६ सय मिटर सडक स्थानीयको विरोधका कारण स्तरोन्नति हुन सकेको छैन । ०७१ चैतमा सम्झौता गरी ०७२ असारमा सम्पन्न गर्नुपर्ने सडक विस्तारको काम अझै सुरु हुन सकेको छैन । उक्त सडक विस्तारका लागि १ करोड ५० लाख ७५ हजार छुटयाएको डिभिजन सडक कार्यालयले जनाएको छ । चारदोबाटो, बालकोट हाइट, सिरुटार हुँदै कौशलटार जोडिने सडक स्थानीयकै अवरोधका कारण अलपत्र परेको स्थानीय रूपेश थापाले बताए । स्थानीयवासी सर्वदलीय संयन्त्रलगायतको सहमतिमा १० मिटर फराकिलो बनाउने निर्णय गरी सम्झौता भए पनि केही स्थानीयले सडकमा घर पर्ने भन्दै पीडितका नाममा सर्वोच्च अदालतमा मुद्दा हालेपछि रोकिएको उनले बताए । स्थानीयवासीबीचको पटकपटकको छलफलपछि १० मिटरलाई घटाएर ८ मिटर कायम गर्दै सडक फराकिलो गर्ने सहमति भई अदालतको मुद्दा फिर्ता लिए पनि पुन: केही व्यक्तिको विरोधका कारण अवरोध हट्न नसकेको र विस्तार अन्योलमा परेको कार्यालयले जनाएको छ । उक्त सडक विस्तारका लागि अनन्तलिंगेश्वर नगरपालिकाको अगुवाइमा स्थानीय, राजनीतिक दलका प्रतिनिधिसमेतको छलफलमा हाल २६ फिट कायम गरी विस्तार गर्ने पनि सहमति भएको छ । तर, २६ फिट कायम गर्दा पनि ८६ घर मापदण्डभित्र पर्ने भन्दै स्थानीयले अवरोध गरेको कार्यालयले जनाएको छ । स्थानीयवासीको पटकपटकको अवरोधका कारण विस्तारको योजनै अलपत्र परेको भन्दै सडक कार्यालयले बजेट फिर्ता जाने जनाएको छ ।मध्यपुरथिमि नगरपालिका बाहाखा बजार, बोडे हुँदै मूलपानी जाने पुलसम्मको करिब ७ किमि सडक विस्तारमा समेत स्थानीयले अवरोध पुर्याएका छन् । करिब ३ किलोमिटर फराकिलो बनाउन मापदण्डमा परेका संरचनाको सीमांकन भएको छ । तर, स्थानीयले मापदण्डभित्रको संरचना भत्काउन नदिएको कार्यालयले जनाएको छ । करिब १० करोड ६१ लाख ६४ हजारको लागतमा ०७५ जेठ मसान्तमा सम्पन्न गरिसक्ने सम्झौता भएको छ । बस्तीले नछोएका स्थानमा रिटेनिङ वाल लगाउने, नाली बनाउने काम भएको तर, बस्तीभित्र मापदण्डभित्र परेका संरचना हटाउन नसक्दा स्तरोन्नतिमा ढिलाइ भएको इन्जिनियर अधिकारीले बताए । बाहाखाबजारबाट मूलपानी जाने पुलसम्म ५० देखि ८० घर भत्काउनुपर्ने देखिन्छ ।स्थानीयवासी, राजनीतिक दलका प्रतिनिधिकै छनोटमा योजना बन्ने गरेको छ । तर, योजना परिसकेका स्थानमा विरोध गर्ने पनि स्थानीय तथा राजनीतिक दल नै हुँदा तोकिएको समयमा काम पूरा नहुने समस्या दोहोरिने जानकारहरू बताउँछन् ।"
सडकमै जाँचिन्छन् बिरामी,"पर्वत चल्तीको सडकमा छिनछिनमा सवारी हुइँकिरहन्छन् । त्यही सडकछेउ सुताइएका छन् बिरामी । हेल्थ असिस्टेन्ट गीता कुँवर उनको स्वास्थ्य परीक्षण गरिरहेकी छन् । सवारीको धुवाँ अनि धुलोको मुस्लो सोझै मुखमा आइपुग्छ । कुँवरले त यस्तो अवस्था वास्ता गर्नै छाडिसकिन्, बिरामीलाई भने धुलोले खपिनसक्नु पारेको प्रस्टै देखिन्छ । यो कुनै घुम्ती स्वास्थ्य शिविर होइन, मुडिकुवास्थित स्वास्थ्य चौकी हो । साँघुरा तीन कोठा छन् । स्टोर, ड्रेसिङ र फर्निचर राख्ने ठाउँसम्म छैन, कुँवरले भनिन्, पाँच जना स्टाफ बस्नै मिल्दैन । भित्र कसरी बिरामी जाँच्नु ? स्रोतसाधन नभएकै कारण यो स्वास्थ्य चौकीले चोटपटक लागेका, सुत्केरी र गर्भ परीक्षणका लागि आउनेलाई बाहिरैबाट रिफर गरिदिन्छ ।सरकारले आर्थिक वर्ष २०७०७१ देखि मुलुकभरका उपस्वास्थ्य चौकीलाई स्तर वृद्धि गरी स्वास्थ्य चौकी बनाएको थियो । तर, तीन वर्ष बित्दा पनि स्तर वृद्धि गरिएका भनिएका जिल्लाका दुई तिहाइभन्दा बढी स्वास्थ्य चौकीलाई उपलब्ध गराउनुपर्ने सुविधा र स्रोतसाधन कागजमै सीमित छन् ।जिल्ला जनस्वास्थ्य कार्यालयको तथ्यांकअनुसार अहिलेसम्म ३६ वटा स्वास्थ्य चौकी पुरानै गाविस कार्यालय र भाडाका घरमा छन् । तिनमा दरबन्दीअनुसार कर्मचारी र सेवा उपलब्ध छैनन् । जनस्वास्थ्य कार्यालयका सूचना अधिकारी ऋषिराम पौडेलका अनुसार ५६ स्वास्थ्य चौकीमा २५ जना हेल्थ असिस्टेन्टको दरबन्दी अझै खाली छ । त्यस्तै ४२ जना अनमीको पदपूर्ति हुन सकेको छैन । बर्थिङ सेन्टरका लागि ३ जना अनमी अनिवार्य आवश्यक हुन्छ, उनले भने, धेरैजसोमा दुई जना पनि छैनन् । सेवा विस्तार भनेर मात्रै भएन, जनशक्ति र पूर्वाधार मुख्य कुरा हो । चालु वर्षसम्म २५ स्वास्थ्य चौकीमा बर्थिङ सेन्टर सञ्चालनमा आए पनि सबैमा चौबिसै घण्टा सेवा दिन नसकिएको उनले बताए । जनस्वास्थ्यका प्रशासन अधिकृत पोषनाथ शर्माका अनुसार दरबन्दीका कर्मचारी आउन ढिलाइ भएको बताए । हामीले गत वर्ष नै माग गरी पठाएका हौं, उनले भने, अख्तियारमा उजुरी परेर एचएको पदपूर्ति रोकिएको छ । आउँदो फागुनसम्म सबै नभए पनि अधिकांश आपूर्ति हुने आशा छ । २५ हेल्थ असिस्टेन्टसहित २७ अहेव, ४२ अनमी खाली रहेको उनले बताए । त्यस्तै रेडियोग्राफर, ल्याव टेक्निसियन र स्टाफ नर्स एकएक जनाको दरबन्दी रिक्त छ ।दरबन्दी भएका स्वास्थ्य चौकीमा पनि भवन र औषधि नहुँदा विस्तारित सेवा प्रयोगमा ल्याउन नसकिएको स्वास्थ्यकर्मी बताउँछन् । उपचार गर्ने ठाउँ छैन । संरचना नै नभएपछि जनशक्तिले मात्रै भएन, थापाठाना स्वास्थ्य चौकी इन्चार्ज जनक तिवारीले भने । जिल्ला जनस्वास्थ्य कार्यालयका प्रमुख फडिन्द्र बरालले सबै पूर्वाधार र जनशक्ति पदपूर्तिको काम अघि बढिरहेको बताए । ५ वर्षभित्र सबै स्वास्थ्य चौकीका भवन बनिसक्ने र जनशक्ति पनि व्यवस्था गर्ने मन्त्रालयको योजना आएको छ, उनले भने, सबैमा प्रक्रिया अघि बढेको छ ।"
सिटामोलसमेत छैन,"लमजुङ जिल्लाका स्वास्थ्य संस्थामा सिटामोलमेत पाउन छाडिएको छ । सरकारले नि:शुल्क दिनुपर्ने भनी घोषणा गरेका सबैजसो औषधिको अभाव छ ।उदीपुरका पुरुषोत्तम जोशीले स्वास्थ्य चौकीमा नि:शुल्क औषधि नहुँदा बिरामी महँगो तिरेर सदरमुकाम तथा सहरबजारका अस्पताल धाइरहेको बताए । हेल्थपोस्टमा औषधि छैन भन्छन् । बिरामीले बेंसीसहर गएर किनेका छन्, उनले भने । स्वास्थ्य संस्थामा सिटामोललगायत अत्यावश्यक औषधि सकिएको स्वास्थ्य चौकीका प्रमुखहरूले जनाएका छन् । उनीहरूका अनुसार सरकारले नि:शुल्क दिने अधिकांश औषधि दुई महिनायता आएको छैन । उदीपुर स्वास्थ्य चौकीका इन्चार्ज कालिका ढकालले ज्वरो आएका बालबालिकालाई खुवाउने झोल औषधि (सिटामोल) सकिएको बताए । बिरामी आउँछन् । औषधि दिनुपर्नेमा सम्झाइबुझाई पठाउन बाध्य छौं, उनले भने । अहेव राजकिशोर कुशबाहका अनुसार सरकारले दिने अधिकांश औषधि सकिएका छन् । सिटामोल, ब्रुफिन, एमोक्सिलिन, सल्फामेथोजाजोल, डोक्सिसाइक्लिन, भिटामिन बी कम्प्लेक्स लगायत २०२२ प्रकारका औषधि सकिएको उनले बताए ।जिल्लाका रम्घा, ईशानेश्वर, गौंडा, दुराडाँडा, चन्द्रेश्वरलगायत सबैजसो स्वास्थ्य संस्थाका चौकीमा औषधि सकिएको छ । वरिष्ठ जनस्वास्थ्य प्रमुख दुर्गादत्त चापागार्इँले औषधिको अभाव नभई न्यून मात्रै भएको बताए । उनले भर्खरै २६ लाख ७० हजार रुपैयाँ बराबरको औषधि खरिद गरेर ल्याएको बताए । औषधि खरिद प्रक्रिया लामो भयो । एक महिना लाग्यो, उनले भने, प्रक्रियागत ढिलाइका कारण समयमा आउन सकेन । गाउँगाउँमा एक साताभित्र औषधि पठाइने चापागाईंले बताए । उनका अनुसार यसले कम्तीमा ५ महिना धान्छ । थप औषधि खरिदका लागि विभागमा २५ लाख माग गरेका छौं, उनले भने ।"
केयूमा पढाइ ठप्प,"काभ्रे विद्यार्थीको तालाबन्दीका कारण काठमाडौं विश्वविद्यालय (केयू) मा सातादेखि पठनपाठन ठप्प छ । स्थगित भएको विद्यार्थी कल्याण परिषद्को निर्वाचन तत्काल गराउन माग गर्दै नेकपा एमाले समर्थित अनेरास्ववियुले माघ ९ गतेबाट केन्द्रीय विश्वविद्यालय र प्रशासनिक भवनमा ताला लगाएको हो । नेकपा माओवादी केन्द्र निकट अखिल (क्रान्तिकारी) को दबाबमा उपकुलपति डा रामकण्ठ माकजूको निर्देशनमा चुनाव स्थगित गरेकाले तालाबन्दी गरिएको अनेरास्ववियु विश्वविद्यालय समितिका सचिव पुजन गौतमले जानकारी दिए । पुस ८ गते परिषद्को निर्वाचनमा विवाद भएपछि स्थगित गरिएको थियो । फेरि नेविसंघ, अनेरास्ववियु, अखिल (क्रान्तिकारी) लगायत संगठनबीच विवादित प्रतिनिधिबारे माघ १० गते निर्वाचन गर्ने सहमति भएको थियो । तर, माघ ९ गते पुन: नियुक्त भएका माकजूलाई दबाब दिएर क्रान्तिकारीले निर्वाचन स्थगित गराएको अनेरास्ववियुले आरोप लगाएको छ । प्राध्यापक रुष्ट उपकुलपति माकजूको नियुक्ति अमान्य रहेको प्राध्यापकले जनाएका छन् । काठमाडौं विश्वविद्यालय प्राध्यापक संघ (कुपा) का अध्यक्ष वेदमणि दाहालद्वारा हस्ताक्षरित विज्ञप्तिमा छनोट समितिले गरेको सिफारिस र नियुक्ति खुला, पारदर्शी र प्रतिस्पर्धात्मक आधारमा नभई व्यक्तिगत स्वार्थका आधारमा गरिएको आरोप लगाइएको छ । माकजूले विश्वविद्यालयको मानमर्यादा र प्रतिष्ठा तल्लो स्तरमा पुर्याई अख्तियार र निजी मेडिकल कलेजको हस्तक्षेपलाई बढावा दिएको उनीहरूले आरोप लगाएका छन् । यसबारे कुलपति र सहकुलपतिलाई जानकारी दिँदासमेत पुन: नियुक्त गरिएकोमा प्राध्यापकको आपत्ति छ ।"
पुन:संरचना प्रतिवेदन तत्काल टुंग्याऊ,"स्थानीय तह पुन:संरचना आयोगले बुझाएको प्रतिवेदन कार्यान्वयनमा लैजान सरकारले जे जसरी आलटाल गरेको छ, त्यो अन्तत: स्थानीय तहको निर्वाचनलाई पछि धकेल्ने प्रयास मात्रै हो । फागुनसम्म समयसीमा रहेको आयोगलाई प्रतिवेदन बुझाउन सरकारले जे जसरी हतारो गर्यो, प्रतिवेदन बुझ्न भने एक किसिमको इन्कार नै गरिदिएको हो । तर, आयोग पदाधिकारीहरूले हुलाकमार्फत प्रतिवेदन पठाइदिने धम्की दिएपछि सरकारले यसलाई ग्रहण त गर्यो तर कार्यान्वयनमा लैजान फेरि आलटाल गरिरहेको छ । मन्त्रिपरिषद्मा पुगिसकेको यो प्रतिवेदनका विषयमा सरकारले निर्णय लिन सकिरहेको छैन । बरु, यो प्रतिवेदनले सबै क्षेत्र र समुदायलाई सन्तुष्ट पार्न नसक्नेु भन्दै सरकार अनिर्णयको बन्दी भएको छ । यसरी स्थानीय तह पुन:संरचनासम्बन्धी प्रतिवेदनमा निर्णय लिन गरेको ढिलाइले सरकारको स्थानीय तहको निर्वाचन गराउने प्रतिबद्धताप्रति नै सन्देह पैदा गरिदिएको छ । हो, सरकारले भने झैं स्थानीय तह पुन:संरचनासम्बन्धी प्रतिवेदन आफैंमा शतप्रतिशत पूर्ण नहुन सक्छ । र, त्यसो हुनमा आयोग पदाधिकारीहरूको मात्र कमजोरी होइन, सरकार र राजनीतिक दलहरू उनीहरूभन्दा बढी जिम्मेवार छन् । संविधानको भाग३३ को संक्रमणकालीन व्यवस्थाको धारा २९५ (३ र ४) मा स्थानीय तहको संख्या र सिमाना निर्धारणका लागि नेपाल सरकारले एक आयोग गठन गर्ने र सरकारले दिएको मापदण्डबमोजिम गठन भएको एक वर्षभित्र उक्त आयोगले गाउँपालिका र नगरपालिकाको संख्या र सिमाना निर्धारण गर्नुपर्ने व्यवस्थाअनुरूप तत्कालीन केपी ओली सरकारले २०७२ चैत १ गते आयोग गठन गरेको हो । र, त्यतिबेला आयोगलाई एक वर्षको म्याद र मापदण्डसमेत दिइयो जसअनुसार आयोगले काम अघि बढाएको हो । यद्यपि तत्कालीन सरकारले भदौभित्रै प्रतिवेदन दिन दबाब दिएपछि आयोगले कामको गति बढायो । र, स्थानीय तहको संख्या ५ सय ६५ तोक्दै जब प्रतिवेदन बुझाउन आयोग तयार भएको थियो, त्यतिबेला सरकार परिवर्तन भयो जसका कारण स्थानीय तह पुन:संरचनाले नै नयाँ मोड लियो । पुष्पकमल दाहाल नेतृत्वको नयाँ सरकारले ९ सय २७ को संख्यामा रहेको साबिक इलाकालाई समेत ध्यान दिएर स्थानीय तहको संरचना तोक्नुपर्ने नयाँ मापदण्ड दिएपछि आयोगले फेरि शून्यबाट काम थाल्नुपर्यो । आयोगले नयाँ मापदण्डअनुसार काम गरी ७ सय १९ को संख्या निर्धारण गर्दै प्रतिवेदन तयार पार्यो । त्यसो त यतिखेर पनि दाहाल नेतृत्वको सरकारले छिट्टै काम सक्न दिएको दबाबअनुरूप आयोगले आफ्नो समयसीमा अगावै प्रतिवेदन तयार पारेको हो । आयोगले प्रतिवेदन तयार पारेपछि भने प्रधानमन्त्री दाहालले त्यसलाई बुझ्न इन्कार गरेको तथ्य छिपेको विषय होइन । जब आयोग पदाधिकारीहरूले सरकारले प्रतिवेदन बुझ्नै इन्कार गरेको प्रचारबाजी गरे, सरकारलाई प्रतिवेदन बुझ्न दबाब पर्यो । र, प्रधानमन्त्री दाहालको उपस्थितिमा संघीय मामिला तथा स्थानीय विकास मन्त्रीले पुस २२ मा प्रतिवेदन बुझे । त्यसयता झन्डै तीन साताभन्दा बढी समय स्थानीय विकास मन्त्रालयमै अड्किएर प्रतिवेदन माघ १४ मा मन्त्रिपरिषद् पुग्यो । तर, मन्त्रिपरिषद्ले यो विषयमा राजनीतिक समझदारी आवश्यक पर्ने भन्दै पन्छाउने काम गरेको छ । सरकारको यस किसिमको क्रियाकलापले स्थानीय तहको निर्वाचनलाई पछि धकेल्ने निश्चितप्राय: छ ।सरकारले आफंैले गठन गरेको आयोगको प्रतिवेदनमा आलटाल गर्ने होइन, यसलाई टुंगो लगाउनुपर्छ । सरकारले कतिपय जिल्लामा आन्दोलन र सदनमा विरोधसमेत सुरु भएको बहाना देखाउँदै यसलाई जे जसरी पन्छाउन खोजेको छ, यसले समस्याको समाधान दिँदैन । प्रधानमन्त्री दाहालदेखि सत्ता गठबन्धनको प्रमुख दल नेपाली कांग्रेसका सभापति शेरबहादुर देउवासमेतले पुन:संरचना प्रतिवेदनमा पुनरावलोकन गर्ने बताए पनि त्यसले समस्याको समाधान गर्छ भन्ने ग्यारेन्टी छैन । त्यसो त आयोगको प्रतिवेदन पुनरावलोकन गर्नै हुँदैन भन्ने होइन तर पुनरावलोकनको प्रयास गर्दा समस्याको समाधान हुन्छ वा प्रदेशको सीमांकन झैं झनै जटिल बन्छ भन्ने विषयमा भने सरकार र दलहरूले हेक्का राख्नैपर्छ । एकातिर पुन:संरचनाका लागि विज्ञहरूलाई लगाउने, अर्कातिर दलहरू आफंैले स्थानीय तहको कित्ताकाट गर्ने हो भने यसले समस्यालाई झनै जटिल बनाउन सक्छ । त्यसमाथि आयोगले हरेक निर्वाचनको समयमा यसलाई पुनरावलोकन गर्न सकिने सुझाव दिएको अवस्थामा दलहरूले आयोगको प्रतिवेदनलाई नै स्वीकार गरी छिटोभन्दा छिटो स्थानीय तहको निर्वाचनमा जानुको विकल्प छैन । बरु, स्थानीय तहको निर्वाचनपछि अभ्यासका क्रममा देखिने कठिनाइजटिलतालाई ध्यानमा राखेर यसलाई संशोधन गर्दै जान सकिन्छ । र, त्यतिबेला निर्वाचित पदाधिकारीहरू हुने हुँदा स्थानीय तहको सीमांकन संशोधन पनि सहज हुनेछ । त्यसैले सरकार र दलहरूको ध्यान त्यसतर्फ जाओस् ।"
"भारत : विविधता, विकास र विषमता","गएको दुई साता भारतको बैंङ्लोरदेखि मुम्बईसम्मको भ्रमणमा बित्यो । आदरणीय गुरु प्राध्यापक लोकराज बराल र बनेपा निवासी अर्का एक जना मित्र बलरामका साथ सम्पन्न यो यात्रा रेल र सडक सवारी साधनमा गरिएकाले समुद्री तटको खास गरेर दक्षिणी भागलाई निकटबाट देख्ने अवसर पनि थियो । नितान्त निजी भ्रमण भएको हुँदा विषयगत गोष्ठी, प्रवचन, छलफलबाट हामी पूर्णतया मुक्त थियौं । त्यहाँका विश्वविद्यालय र प्राज्ञिक समुदायबाट पनि हामीले आफूलाई सचेततासाथ पुरै अलग राखेका थियौं । पर्यटकीय यात्राको रोचक एवं रमणीय पक्ष आफ्नो ठाउँमा छ । तथापि यात्रा क्रममा भारतको विविधता, विकास र विषमताका सम्बन्धमा उठेका जिज्ञासा र प्रश्नलाई संक्षेपमा यहाँ समेट्नु सान्दर्भिक लागेको छ । यात्राको अन्तिम विन्दु मुम्बई पुग्दा संयोगले भारतको गणतन्त्र दिवससमेत परेछ । त्यसले मैले यहाँ उठाउन खोजेका कुरालाई अरू सान्दर्भिक बनाएको छ ।सहयात्री बलरामको नेपालमा भइरहेको अहिलेको परिवर्तनप्रतिको धारणा धेरै नेपालीको खास गरी पहाडी राष्ट्रवादसँग निकट छ । भारतप्रति पहाडका आम नेपालीको सोच उनले प्रतिनिधित्व गर्छन् । सीमावर्ती हिन्दी भाषा र धोती कुर्थाले आम नेपालीलाई भारतको पहिचान दिन्छ । यो सोझो र सरल बुझाइ पनि हो । तर, हाम्रो यात्रा सुदूर दक्षिण भारततर्फ थियो । जहाँ न हिन्दी बोलेको सुनिन्थ्यो न उत्तर भारतमा जस्तो धोती कुर्थाको पहिरन । तमिल समुदायकाले लगाउने धोती र कमिज फरक छ । बैंङ्लोरमा कान्नडा भाषाको बाहुल्य छ । हिन्दी बोलेको प्राय: सुनिन्न । तमिलनाडुको सुदूर दक्षिण भागमा पर्ने कम्बाटुर सहरमा अत्यन्त थोरै भए पनि नेपाली विद्यार्थी पढ्न पुगेका रहेछन् । शतप्रतिशत तमिल देखिने यो सहर आम नेपालीले बुझ्ने भारतभन्दा नितान्त पृथक् छ । यस्तै केरलाको तिबेन्द्रम सहर मलायलम भाषी छ । दक्षिण भारतमा बोलिने तमिल, तेल्गु, कानन्डा, मलायलम, आदि ड्राबिड भाषिक समूहका हुन् जुन हिन्दीलगायत भारोपेली समूहका अरू भाषाभन्दा धेरै फरक छन् । तथापि हिन्दीकै भरमा कुनै पनि मानिसले यी ठाउँहरू बिनाकठिनाइ भ्रमण गर्न सक्छ । बस्ने, खाने, घुम्ने सबै चल्छ ।विन्द्य पहाड शृङ्खलाले छुट्याएको दक्षिण भारत खासगरी ड्रबिड क्षेत्रमा सन् ६० को दशकसम्म पृथक्तावादी राजनीति पनि निकै तातो थियो । तर, आज यो समस्या छैन । समग्र भारतीय राष्ट्रभाव यो पुरै एकीकृत भएको छ । समग्र भारतको यस्तो राष्ट्रिय भाव प्रत्यक्ष देख्ने अवसर पनि थियो, यो भम्रण । यस सम्बन्धमा दुई तीन कुरा महत्त्वपूर्ण भेटिन्छन् । पहिलो हो, स्वतन्त्रता आन्दोलन । स्वतन्त्रता आन्दोलनप्रति सबै भारतीयको गौरव छ । दोस्रो हो, आन्दोलनका अग्रणी व्यक्तित्वहरू । स्वतन्त्र भारतका राष्ट्रपिताको मान्यताबाट सम्मानित महात्मा गान्धी राष्ट्रिय एकता अतुल्य सूत्रधार रहेछन् भन्ने कुरा समग्र भारतभरि देख्न सकिन्छ । महात्मा गान्धी रोड, उनको स्मृतिका संग्रहालय, खादी भण्डार नभएका सहर भारतमा बिरलै पाउन सकिएला । गान्धी रोड एउटा चल्तीको फेसन होला तर संग्रहालय र खादी भण्डार उनको जीवन्त स्मृति हो । पुणे (पुना) को आगा खाँ दरबार जसलाई महात्मा गान्धी स्मृति संग्रहालयका रूपमा पनि प्रयोग गरिएको छ, मुगल संस्कृतिसभ्यता र स्वतन्त्रता आन्दोलनको बेजोड संयोजनको प्रतीक त्यहाँ देख्न पाइन्छ । यस्ता अनकौं उदाहरण छन् जसले प्राचीन हिन्दुदेखि पछिल्लो अंग्रेज संस्कृति र सभ्यतासम्मलाई जोडेर आधुनिक भारतीय राष्ट्रियताको गौरव निर्माण गरेका छन् । संघीय लोकतान्त्रिक राज्य प्रणाली स्वतन्त्र र आधुनिक भारतको अर्को एउटा पक्ष हो जसले समग्र भारतलाई एकै सूत्रमा जोडेको छ । मित्र बलरामको बुझाइमा एउटै भाषा नबोलिनु नै भारतमा गडबड को कारक हो । तर अत्यन्त विविधताका बाबजुद भारतको भाषिक व्यवस्थापन धेरै देशका लागि उदाहरणीय मानिन्छ । भारतको जनगणनाले १६ सयभन्दा बढी भाषा बोलीचालीमा रहेको देखाउँछ । संविधानले कुनै पनि भाषालाई राष्ट्रिय भाषा भनेर तोकेको छैन । आठौं अनुसूचीमा २२ भाषालाई संवैधानिक मान्यताप्राप्त छ । मापदण्ड पूरा गरेका अरू भाषा पनि यसमा थपिँदै जान सक्छन् । देशभर हिन्दी र अंग्रेजीको मान्यता छ । राज्यहरूमा त्यहाँको प्रमुख भाषा जस्तै तमिलनाडुमा तमिल कर्नाटकमा कान्नडा, केरलामा मलायलमको प्रयोग छ । भाषिक विवाद छैन । भाषाका कारण भारतको विकासमा प्रतिकूल प्रभाव परेको पाइन्न । विज्ञान, प्रविधि, व्यापार, व्यवसायमा अंग्रेजीको प्रचलनले व्यापकता पाएको छ । एक राज्य र अर्को राज्यका बीच अंग्रेजी र हिन्दीको प्रचलन छ । हामीजस्ता पर्यटकका लागि टाकटुके हिन्दी वा अंग्रेजीले काम चल्छ । बोली नै बन्द हुने अवस्था पर्दैन ।मुम्बईमा एउटा नेपाली परिवारको स्वागतसत्कार प्राप्त भयो । ५० वर्षभन्दा बढी समय त्यहीं बिताएको त्यो परिवारका त्यहीं जन्मेका, हुर्केका, पढेका दोस्रो पुस्ताले पाँच, छ भाषा बोल्दारहेछन् । परिवारको मातृभाषा नेवारीका साथै नेपाली, हिन्दी, अंग्रेजी, मराठा र गुजराती बोल्ने शिक्षित एक छोरी थिइन् त्यो परिवारमा । उनी भन्दै थिइन्, घरमा आमाबुबासँग नेवारी, नेपालबाट बेलाबखत भेटिने तपाईंहरूसँग नेपाली, साथीभाइ र स्कुलकलेज, पेसा व्यवसायमा मराठी, गुजराती, अंग्रेजी र हिन्दी बोलिन्छ । आफ्नो मातृथलोको भाषासंस्कृति कायम राख्दै जन्मकर्म थलोको अभ्यास र आवश्यकतासँग कुनै द्वन्द्व र अन्तरविरोध नराखी कसरी मानिसले भाषिक विविधता अपनाउन सक्दोरहेछ भन्ने यो सुन्दर दृष्टान्त हो । सहजै बुझ्न सकिन्छ, यसले भारतको राष्ट्रियतालाई कमजोर होइन, मजबुत बनाएको छ ।स्वतन्त्र भारतको राष्ट्रिय एकताको निर्माण र विकासमा उसको संवैधानिक प्रणाली अत्यन्तै महत्त्वपूर्ण राजनीतिक आधारशिला हो । भारतले संविधान बनाउँदा त्यहाँको संविधानसभामा राजनीतिक विचार र सिद्धान्तका हिसाबले सबै किसिमका विविध मान्यता र दृष्टिकोण राख्ने दल तथा नेताहरू थिए । त्यहाँ संसदीय प्रणाली चाहिन्छ भन्ने थिए, होइन अमेरिकाजस्तो राष्ट्रपति प्रणाली चाहिन्छ भन्ने पनि थिए । चीनमा कम्युनिस्ट आइसकेको थिएन तर रूसको जस्तो साम्यवाद चाहिन्छ भन्ने पनि थिए । समाजवादी पनि थिए । हिन्दु अतिवादी पनि थिए । जातीय एवं क्षेत्रीय पहिचानवादी पनि थिए । संविधान तयार भएपछि त्यसको विरुद्ध मत हाल्ने पनि थिए । तर संविधान घोषणा भएपछि आफ्ना पृथक् मान्यतालाई आआफ्नै ठाउँमा कायम राखेर पनि संवैधानिक प्रणालीमा सबै समाहित भए । सन् १९४९ को नभेम्बरमै संविधान पारित भएको भए पनि २६ जनवरी १९५० मा यसको घोषणा गरियो । संविधान घोषणा भएको दिनलाई भारतले गणतन्त्र दिवस भनेर मनाउँछ । यो दिन कुनै हचुवामा रोजिएको थिएन । २० वर्ष पहिले अर्थात् सन् १९३० को यसै दिन भारतीय कांग्रेसले बेलायती शासनको विरुद्ध पूर्ण स्वराज को झन्डा फहराएको थियो । त्यो झन्डा गणतन्त्रको उद्घोष थियो । तसर्थ २६ जनवरीको महत्त्व केवल संविधानको प्राविधिक घोषणासँग मात्र सीमित छैन, स्वतन्त्रता आन्दोलनको इतिहासलाई पनि भावनात्मक रूपले जोडेको छ ।भारतको संघीय संरचना संविधान जारी गर्दाको बेलाभन्दा अहिले धेरै किसिमले विस्तारित र विकसित भएको छ । पहिलेभन्दा बढी अधिकार राज्य र गाउँनगर तहमा पुगेको छ । केन्द्रीकृत संघीयताबाट विकेन्द्रित संघीयतातर्फ बढेको छ । पृथक्ता र विखण्डनवादी विचार एवं आन्दोलन काश्मीरबाहेक अन्यत्र प्राय: सकिएको छ । विविध चुनौती र शासकीय कुशलतामा देखिने कमजोरीका बाबजुद भारतमा संवैधानिक राजनीतिक प्रणालीले स्थिरता एवं अविच्छिन्न निरन्तरता पाएको छ । गोवामा प्रान्तीय चुनाव हुँदै छ । हामीले ट्याक्सी ड्राइभरदेखि होटेलका म्यानेजरसम्म स्याम्पलिङ गर्ने मौका पनि लियौं । दल र नेतृत्वप्रति उनीहरूको फरकफरक आस्था प्रस्ट र खुला थियो । यद्यपि राजनीतिका प्रति प्राय: सबै ठाउँमा पाइने नकारात्मक प्रतिक्रिया त्यहाँ पनि थियो । चुनाव निरन्तर छ, परिणाम विविध हुन सक्छ ।त्यसलाई पचाएका छन् जनताले पनि ।मुम्बई पुगेपछि विकासको विकराल चुनौतीप्रति मेरो ध्यान गयो । ४० वर्षअघि एमएको विद्यार्थी छँदा फ्रेड रिग्सको एउटा पुस्तकमा मुम्बईको सन्दर्भ आउँछ । १९६० को दशकसम्म यो टोकियोपछि एसियाकै एउटा विकसित सहर मानिन्थ्यो, साथै स्लम बस्तीको विषमता पनि । बितेको ६ दशकमा भारतले धेरै प्रगति गरेको छ । उद्योग, व्यापार, व्यवसाय, प्रविधि, शिक्षा, सैन्यशक्ति लगायत धेरै कुरामा अघि बढेको छ । अन्तर्राष्ट्रिय समुदायमा विश्व शक्तिको मान्यता पाएको छ । देशभित्र प्रगतिले छलाङ मार्न थालेको छ । सूचना प्रविधिमा त विकसित देशको श्रेणीमा पुगेको छ । सहरको जीवन डिजिटलाइज्ड भएको छ । त्यसमा अभ्यस्त नहुनेलाई सहरमा टिक्न कठिन छ । तर सँगसँगै विषमता पनि व्यापक रूपमा बढ्दै छ । तृवेन्द्रमजस्ता एकाध सहर अपवाद होलान् तर विकासका नाममा दिनानुदिन बढ्दो तीव्र विषमताले विकासलाई गिज्याइरहको प्रतीत हुन्छ । मानवताकै उपहास भएजस्तो लाग्छ । सम्पन्नता र विपन्नतामा कहिल्यै नमेटिने दूरीमा मुम्बईमा जस्तै भारतको विकासले छलाङ लिँदो छ ।दक्षिण भारत यात्राको यो प्रसंग उठाउँदा मेरो मनमा आफ्नै देशको दशा दिशा बारम्बार आइरहन्थ्यो । ७० वर्ष नाघ्यो, हामीले गौरव गर्ने राष्ट्रिय इतिहास बनाउन सकेनौं । २००७, २०४६, २०६३ सालका आन्दोलनहरूप्रति एउटा पार्टीले गौरव गरे अर्कोले होच्याउँछ । को हुन् त हाम्रा राष्ट्रनिर्माता र त्यसका प्रतिनिधि पात्र ? के हुन् त हाम्रा सभ्यतासंस्कृतिका धरोहर ? यसको वस्तुगत पहिचान गरी मान्यता निर्माण गर्नुको बदला हामी राजनीतिक स्वार्थ बोकेको शासकीय प्राथमिकतामा फस्यौं । पञ्चायतको ३० वर्ष राजारानी, उनकै दिदीबहिनी र छोराबुहारीबाहेक अरूमा त देश नै देखाइएन । बहुदलको १० वर्ष पनि कांग्रेस र एमालेले आफ्ना नेताबाहेक अरूका योगदान नै देखेन । गणतन्त्रमा त १० लाख रुपैयाँका टिके सहिदको बाढी नै आयो । आआफ्नो पार्टी, नेता र नाराबाहेक अरूमा राष्ट्रको खोजी नै गर्न सकेनौं ।मैले एसिया, युरोप, अमेरिका, अस्ट्रेलिया, अफ्रिकाका प्रमुख देशसहर देख्ने अवसर पाएको छु । ती सबै देश इतिहासका अनुकूल प्रतिकूल चरण पार गरेर आएका छन् । युद्ध, हिंसा, हत्या, दासत्व, औपनिवेशीकरण, विभेद, असमानता, निरङ्कुशताका काला दिन त्यहाँ पनि थिए । तर सभ्यता, संस्कृति र इतिहासका महत्त्वपूर्ण चरण र पात्रहरूप्रति गौरवको गाथा कसैले मेटेका छैनन् । त्यसैबाट आधुनिक राष्ट्रिय भावको आधारशिला जोडेका छन् । आफ्नो देशका नयाँ सन्ततिका लागि मात्र होइन, मजस्ता बाह्य आगन्तुकका लागि पनि देख्ने बुझ्ने प्रत्यक्ष धरोहर सजाएर राखेका छन् । अन्त्यमा मित्र बलरामको जस्तै यहाँ धेरैको मनमा बहुभाषाको प्रयोगले गडबडी मात्र ल्याउँछ भन्ने छ । संघीयता र विविधताको संयोजनप्रति निरपेक्ष मात्र होइन, नकारात्मक धारणा बनेको छ । विकासमा एकल भाषाको ठूलो भूमिका हुन्छ भन्ने मान्यता छ । संघीय संक्रमणमा प्रवेश गर्दै गरेको तर संघीयतालाई आत्मसात् गर्न नसकेका धेरै नेता, कार्यकर्ता र आम नेपालीका प्रतिनिधि पात्र हुन् बलराम । बलराम त विद्यालयको तहसम्म अध्ययन गरेका भारत कहिल्यै नदेखेका मानिस हुन् । तर उनीभन्दा धेरै पढेलेखेका, भारत र संसारसमेत देखेका घुमेका धेरै स्वनामधन्य नेपाली शासक, नेता, योजनाकार, प्रशासक, विज्ञ जे भनौं कसैको पनि दृष्टिकोण र बुझाइ उनको भन्दा माथि जान सकेको पाइन्न ।"
भ्रष्टाचार नियन्त्रण गर,"भर्खरै प्रकाशित ट्रान्सपरेन्सी इन्टरनेसनलको प्रतिवेदनले नेपालमा भ्रष्टाचारको अवस्था चिन्ताजनक देखाएको छ । अख्तियारको सानातिना कारबाहीले यसको नियन्त्रण हुने अवस्था छैन । यसका लागि राजनीतिक नेतृत्व इमानदार, नैतिकवान्, दृढ संकल्प, दूरदर्शी सोचसहितको हुनुपर्छ जसले गर्दा भ्रष्टाचारलाई योजनाबद्ध किसिमले रोक्न सक्छ । कर्मचारीको सहुलियत सुविधामा ध्यान पुर्याउँदै भ्रष्टाचार गर्नेलाई निर्ममतापूर्वक कारबाही गर्ने हिम्मत राख्नुपर्छ । यसका लागि नियम कानुनमा दण्डसजायको व्यवस्था मात्रै गरेर पुग्दैन, यो पारदर्शी, निष्पक्ष र इमानदारीपूर्ण हुनुपर्छ । विगतमा अख्तियारको काम गर्ने तौरतरिकाबाट सबै सशंकित रहिरहने र जिम्मेवारीपूर्वक आफ्नो कार्य पनि गर्न नसक्ने अवस्था थियो । यसमा राम्रो नियत लिएर काम गर्नेले पनि अख्तियारको जथाभावी हस्तक्षेपबाट डराउनुपर्ने अवस्था रहेकाले पनि विनियोजित बजेट समयमा खर्च हुन नसकेको हो । सरकारी कर्मचारीको ट्ेरड युनियनका कारणले पनि विभागीय प्रमुखहरूले आफ्ना कतिपय कर्मचारीको गल्तीलाई पनि ढाकछोप गर्ने र कारबाही गर्ने हिम्मत गर्न सक्तैनन् । सरकारी कर्मचारी तथा शिक्षकहरूलाई राजनीतिक दलका भ्रातृसंगठनका सदस्य बनाउने कार्य रोकिनुपर्छ । कुनै पनि कर्मचारी कुनै पनि दलको सदस्य बन्न नसक्ने कानुन ल्याइनुपर्छ । अख्तियारको आफ्नो अधिकार लागू गर्दा प्रशासनको कामकारबाहीमा हस्तक्षेप हुनु हुँदैन र यदि प्रमाणसहित भ्रष्टाचारमा संलग्न जोकोही भएमा पनि अख्तियारले स्वतन्त्रपूर्वक कारबाही गर्न भने कसैबाट पनि बाधा विरोध हुनु हुँदैन । पूर्ण ओलीचाबहिल, काठमाडौंहरेक वर्षजसो भ्रष्टाचारसम्बन्धी विभिन्न मापन र तथ्यांकहरू बाहिर आउँछन् र कुन देशमा कति भ्रष्टाचार हुन्छ भन्ने कुराले ठाउँ पाउँछ । तिनै भ्रष्टाचार हुने देशको सूचीमा हाम्रो देश नेपालको अवस्था भने झन्झन् विकराल बन्दै गइरहेको अवस्था छ । राजनीतिक भ्रष्टाचार अनि सार्वजनिक सेवा र क्षेत्रमा हुने भ्रष्टाचारका कारण अन्य क्षेत्रसमेत नराम्ररी प्रभावित बन्ने गरेका छन् । एउटा फाइल हेर्न, अघि बढाउन मात्र पनि यहाँ रकमको लेनदेन हुन्छ भने सरकारी निकायमा हुने र भएका भ्रष्टाचारका प्रसंगले यहाँ कुन हदसम्म भ्रष्टाचार हुन्छ भन्ने कुरा प्रस्ट पार्छ । नेपालमा भ्रष्टाचारबारे चर्चा गर्दा आम मानिसमा आर्थिक भ्रष्टाचारलाई मात्र जोडेर हेर्ने प्रचलन रहेको पाइन्छ र उनीहरूमा यसका अन्य पक्ष जस्तै, नैतिक सामाजिक भ्रष्टाचार र नीतिगत भ्रष्टाचारबारे चेतनाको विकास कमै मात्र भएको देखिन्छ । नैतिक सामाजिक भ्रष्टाचार र नीतिगत भ्रष्टाचारबाट नै अन्य भ्रष्टाचारजन्य क्रियाकलापलाई बल पुग्छ । अर्थतन्त्रलाई देश बनाउने आधारसित जोडेर हेर्ने हो भने नेपालमा भ्रष्टाचारले देशको राष्ट्रिय अर्थतन्त्रलाई नराम्ररी पछाडि धकेलिरहेको छ । भ्रष्टाचारको समस्यालाई निवारण नगरेसम्म देशको आर्थिक उन्नति गर्ने आधार बलियो बन्न सक्दैन । भ्रष्टाचारशून्य राज्यको कल्पना मात्रै हैन, बलियो कार्यान्वयनको आवश्यकता पनि छ । प्रमोद कुमार पौडेलस्युचाटार १३, कलंकी"
सहकारी ऐन कडा भए हालीमुहाली सकिने डर छ,"सहकारीसम्बन्धी कानुनलाई संशोधन र एकीकरण गर्न बनेको विधेयक ६ महिनाभन्दा लामो समयदेखि संसद्मा अल्झिएको छ । यसलाई कमसल बनाउन सहकारीमा आबद्ध सांसदहरुको समूह लागिपरेको छ । यसअघि २०७० मा बचत तथा ऋण कारोबार गर्ने समस्याग्रस्त सहकारी संस्थाहरुको छानबिन गर्न गठित जाँचबुझ आयोग ले कडा कानुन र नियमन नभए सहकारीकै कारण अर्थतन्त्र डामाडोल हुने सरकारलाई सिफारिस गरेको थियो । आयोगमा समस्याग्रस्त १ सय ३० सहकारीबाट २२ हजार १ सय ७० खातावालाले १० अर्ब ८८ लाख रूपैयाँ उठाइदिनुपर्ने भनेका थिए । कमजोर कानुनकै कारण ती अधिकांश पीडितलाई सरकारले अझै क्षतिपूर्ति दिलाउन नसकेको, अन्य धेरै सहकारी समस्याग्रस्त उन्मुख भइरहेको तथा सर्वसाधारणको ठूलो रकम डुब्ने अवस्थामा देखिएको आयोगका अध्यक्ष पूर्वन्यायाधीश गौरीबहादुर कार्कीको ठम्याइ छ । प्रस्तुत छ यही सेरोफेरोमा कान्तिपुरका अखण्ड भण्डारी र यज्ञ बञ्जाडेले उनीसँग गरेको कुराकानी : तपाईंको संयोजकत्वमा बचत तथा ऋण कारोबार गर्ने समस्याग्रस्त सहकारी संस्थाहरूको छानबिन गर्न गठित जाँचबुझ आयोगले प्रतिवेदन तयार गरेको थियो । त्यो कता हरायो ? हामीले १ सय ३० समस्याग्रस्त सहकारीका सञ्चालक, कर्मचारी र पीडितहरूसँग छलफल गरी सरकारलाई प्रतिवेदन बुझाएका थियौं । अध्ययनमा सहकारी सञ्चालकहरूले ठूलो रकम हिनामिना गरेको देखिएको छ । सहकारीवालाहरूले गैरकानुनी रूपमा विभिन्न ठाउँमा लगानी गरेका रहेछन् । सबैभन्दा ठूलो पुँजी हाउजिङका नाममा संकलन भएको देखिन्छ । पछि त्यही रकम डुबेको हो । बैंक तथा वित्तीय संस्थाले १०१२ प्रतिशत ब्याज दिँदा सहकारी संस्थाहरूले १८ देखि ५० प्रतिशतसम्म ब्याज दिन थाले । केही ठूला ग्राहकलाई त तीनतीन महिनामा घरमै ब्याज पुर्याइदिएछन् । त्यही प्रलोभनमा धेरैले ठूलोठूलो रकम राखे र डुबे । यसमा कमजोर कानुन र फितलो अनुगमनलाई कारण देखेर हामीले नयाँ सहकारी ऐनको खाका नै बनाएर पेस गर्यौं । तत्कालीन सुशील कोइराला सरकारले ढिलो गरी त्यसको अध्यादेश ल्यायो । तर, ६० दिनभित्र संसद्बाट अनुमोदन नगराउँदा स्वत: निष्क्रिय भयो । त्यसपछि हाम्रो प्रतिवेदनको अवस्था र उपयोगिता के छ, मलाई नै थाहा छैन । यति धेरै सहकारी संस्था एकैपटक समस्यामा पर्नाको कारण के रहेछ ? फितलो नियमनको फाइदा उठाउँदै अधिकांश सहकारीले सर्वसाधारणबाट ठूलो रकम उठाए । त्यो सहकारी सिद्धान्तविपरीत घरजग्गा, सवारी साधन, एयरलाइन्सलगायत अनुत्पादक क्षेत्रमा खर्च गरे । घरजग्गा कारोबारमा विकृति आउन थालेपछि ०६६६७ मा राष्ट्र बैंकले त्यसमा लगानीको सीमा तोक्यो । त्यसपछि त्यस क्षेत्रमा बैंकहरूको लगानी घट्यो । घरजग्गा कारोबार सुस्तायो । यसको मारमा अधिकांश सहकारी संस्था परे । घरजग्गामा फसेको उनीहरूको लगानी उठ्न सकेन । अनि समस्याग्रस्त बने । सहकारीले घरजग्गा र व्यापारिक क्षेत्रमा लगानी गर्न पाउँछन् ? त्यो सहकारीको सिद्धान्त नै होइन । पाइँदैन । तपाईंहरूले प्रतिवेदनमा कुनै त्यस्तो कडा प्रावधान सुझाउनुभएको थियो जसले सर्वसाधारणको पुँजीको सुरक्षा होस् ? हामीले सशक्त सहकारी ऐन, कसुर र सजायको न्यायिक कार्यान्वयन भनेका थियौं । सहकारी न्यायाधीकरण तथा विभागमा सशक्त अनुगमन शाखा स्थापना, सहकारीका अराजक वित्तीय र व्यवस्थापकीय व्यवहारमा रोक, घरघरमा संकलक पठाएर रकम जम्मा गर्न तुरुन्त बन्दजस्ता प्रावधान प्रस्ताव गरेका थियौं । सहकारी बचत तथा ऋण ऐन, राष्ट्रिय सहकारी बैंक ऐन, सहकारी बिमा ऐन, सहकारी कर्जा सुरक्षण नियमावली र कर्जा सूचना नियमावलीका खाका नै दिएका थियौं । अनुगमनमा राष्ट्र बैंकबाट सहयोग लिनुपर्ने, बचत संकलन गर्ने शाखाहरू तुरुन्त खारेज गर्नुपर्ने तथा सहकारी कर नीति बनाइनुपर्ने भनेका थियौं । त्यति हुन सके यस क्षेत्रको विकृतिविसंगति आफैं ठेगान लाग्नेछ । विद्यमान ऐनमा के कमजोरी छ ? सहकारी ऐन २०४८ मा दह्रो नियमन र कडा सजायको स्पष्ट व्यवस्था छैन । तैपनि सहकारी डिभिजनलाई संस्था खारेजी गर्न सक्नेसम्मको अधिकार छ । तर, ती कार्यालयबाट प्रभावकारी अनुगमन भएको देखिएन । सोही कारण ठूलो रकम सहकारीको मूल्य, मान्यता र सिद्धान्तविपरीत घरजग्गा, सेयरलगायत छिटो धेरै आम्दानी आउने क्षेत्रमा लगानी भएको हो । कानुनी व्यवस्थाकै अभावमा सहकारी डुबाउनेलाई ठगी मुद्दा लगाइएको छ । हामीले २० वर्षसम्म कैदको प्रस्ताव गरेका थियौं । नयाँ विधेयकले त्यसलाई घटाएको छ । महत्त्वपूर्ण कुरा के भने उही व्यक्तिलाई फरकफरक कसुरको कैद सजाय तोकिए पनि हाम्रो कानुनअनुसार सबैभन्दा ठूलो सजाय मात्र लाग्छ । कैदको हद खापिँदैन । जरिवाना नतिरेबापतको कैद ठेक्नुपर्दा चार वर्षभन्दा बढी अवधि राख्न पाइँदैन । अर्बौंअर्ब ठगी गर्नेको बिगो जरिवाना बढीमा ४ वर्ष कैदले टुंगिन्छ । त्यसैले असुरक्षित आर्थिक कारोबार गर्ने अवस्थै हटाउनुपर्छ । प्राइभेट लिमिटेड कम्पनीजस्तो परिवारका सदस्य भेला पारेर सहकारी चलाउन पाउने प्रावधानमा कडा प्रतिबन्ध लगाउनुपर्छ । सहकारीलाई सहकारीको सिद्धान्तअनुसार मात्र चल्न दिनुपर्छ । सञ्चालकहरूले कथंकदाचित गल्ती गरेको खण्डमा उनीहरूको घरघराना र चलअचल सम्पत्तिबाट असुल उपर गर्न पाउने कडा कानुन ल्याउनुपर्छ । डुबाइसकेका संस्थालाई के गर्ने ? सर्वप्रथम सरकारले जिम्मेवारी लिएर पीडितलाई तिर्नुपर्छ । त्यसपछि सञ्चालक, परिवार, आफन्त र नजिकका कर्मचारीको सम्पत्ति खोजबिन गरी उठाउनुपर्छ । भविष्यमा त्यो अवस्था आउन नदिन नै कडा कानुन चाहिने हो । हामीले सहकारी मन्त्रीको संयोजकत्वमा विशेष अनुगमन समिति बनाउन प्रस्ताव गरेका छौं । उदाहरणका लागि ओरियन्टल सहकारीका अध्यक्ष सुधीर बस्नेतले संस्थाको ठूलो रकम घरजग्गा, यातायात, हाउजिङलगायत क्षेत्रमा लगानी गरे । उनले किनेका अधिकांश जग्गाजमिन आफ्ना नाममा नभई कर्मचारी र अलि परका नातागोताका नाममा छ । अन्य अधिकांश सहकारीले पनि यस्तै गरेको भेटिएको छ । त्यो जग्गा बैंकमा धितो राखेर ऋण निकालिएको छ । त्यो पुँजी अनुत्पादक व्यवसायमा लगाइएको छ । सहकारीले बदमासी गर्दा सर्वसाधारण मात्र होइन, वित्तीय संस्था र देश नै डुब्ने हो । त्यसैले सरकार कडा हुनुपर्छ भनेका हौं । सबै सहकारी खराब छन् भन्न खोज्नुभएको हो ? होइन । गाउँका सहकारीहरू सहकारीकै सिद्धान्तअनुसार चलेका छन् । सहरका अधिकांश बचत तथा ऋणले बाटो बिराएका हुन् । तिनमा पनि एकथरी ठग्नकै लागि खुलेका छन् । तीमध्ये अधिकांश संस्था समस्याग्रस्त छन् । अर्का थरी व्यवस्थापन गर्न नजानेर कमजोर भएका छन् । अर्का थरी लहडमा खुलेर अलपत्र छन् । कोही दर्ता प्रमाणपत्र बेच्न च्याँखे थापेर बसेका छन् ।अर्थात्, अझै धेरै सहकारी समस्याग्रस्त बन्दै छन्, हो ? अहिले सहकारीको ठूलो रकम सिद्धान्तविपरीत घरजग्गालगायत अनुत्पादक क्षेत्रमा गएको छ । यतिबेला घरजग्गाको भाउ फेरि आकासिँदो छ । त्यसमा सहकारी क्षेत्रको पनि पुँजी ठूलै मात्रामा परेको छ । यही अवस्था चलिरहे आउँदा दिनमा धेरै सहकारी डुब्छन् । समय आएपछि त्यो आफैं देखिन्छ ।सहकारीले कतिसम्म बचत संकलन गर्ने सीमा राख्नुपर्छ कि पर्दैन ?पर्छ । किन नपर्नु ? तर, सहकारीको सिद्धान्तअनुसार जाने हो भने करोडौं रुपैयाँ संकलनै हुँदैन । सहकारी पैसा जुटाउने थलो होइनन् । तर, दु:खको कुरो केही बचत तथा ऋण सहकारी संस्थासँग वाणिज्य बैंकसँग भन्दा धेरै पुँजी छ ।धेरै पुँजी हुने र बैंक जसरी चल्नेलाई के गर्ने ? निश्चित म्याद दिएर कि विकास बैंक बनाऊ वा सहकारीको सिद्धान्तअनुसार आऊ भन्ने । नत्र नडराई बन्द गराइदिने । उनीहरूको जायजेथा र सम्पत्तिबाट सर्वसाधारणको रकम फिर्ता गराइदिने । सहकारीको सिद्धान्तलाई बेइज्जत गर्न र झुक्याएर सर्वसाधारणलाई ठग्न पाइँदैन ।अहिलेकै ऐनले पनि सहकारीलाई बैंकजस्तो कारोबार गर्न प्रतिबन्ध लगाएको छैन र ? छ नि, के गर्नु ? अनुगमन गर्न जाने व्यक्तिले पहिल्यै आउँदै छु भनेर फोन गर्दारहेछन् । उनीहरूलाई देखाउन छुट्टै फाइल र खाम ठिक्क पारेर सञ्चालकहरू बसेका हुन्छन् । दसैंमा घरमै उपहार र दाम चढाउन पुग्छन् । कानुन कार्यान्वयन पक्षले नरोकेरै विकृति बढेको हो । हामीले अध्ययन गरेका समस्याग्रस्त १ सय ३० संस्थाका कर्मचारीले व्यवस्थापनलाई र व्यवस्थापनले कर्मचारीलाई दोष दिन्छन् । अर्बौंको कारोबार गरेको ओरियन्टलले एउटा फाइल पनि कम्प्युटराइज्ड गरेको छैन । कहाँसम्मको लापरबाही ? कहाँसम्मको गैरजिम्मेवारी ? सरकारी निकायले अनुगमन गरेको भए यस्तो हुन्थ्यो ?सहकारी ऐन संशोधनमाथि संशोधन राख्दै सांसदहरू नै लागिपरेका छन् । कस्तो कानुन आउलाजस्तो लाग्छ ? मुख्य समस्यै यही हो । सहकारीलाई सहकारीकै मूल्य र मान्यताअनुसार सञ्चालन गरौं भन्नुको साटो सिद्धान्तविपरीत लान सांसादहरू नै लागिपरेको देखिन्छ । यसमा उनीहरूको स्वार्थ स्पष्ट झल्किन्छ । सांसदहरूले नै सहकारी आन्दोलन का नाममा मोर्चाबन्दी गरिरहेका छन् । संविधानमा अर्थतन्त्रका तीन खम्बामध्ये सहकारीलाई एक प्रमुख खम्बाका रूपमा मान्यता दिएको भन्दै कमजोर नबनाउन आवाज उठाउँदै, लबिइङ गर्दै आएका छन् । तर, तिनको भित्री उद्देश्य फरक छ । ऐनमा कडाइ गर्दा, दण्डसजाय बढाउँदा सहकारी क्षेत्र कमजोर हुन्छ र हाम्रो आजीवन हालीमुहाली घट्छ भन्ने चिन्ता उनीहरूलाई छ । त्यसैकारण उनीहरू विधेयकका राम्रा पक्ष हटाउन जोडबल गरिरहेका छन् । केही गरी ती व्यवस्था हटाउन सकियो भने सहकारी बलियो हुन्छ र त्यसैमार्फत धेरै काम गर्न सकिन्छ भन्ने उनीहरूको चाहना हो । सहकारीमार्फत देशविदेशबाट उनीहरूले धेरै लाभ लिइरहेका छन् । अध्ययनका क्रममा हामीले सहकारी अभियन्ता सांसदहरूसँग पनि कुराकानी गरेका थियांै । सहकारीमा विकृति बढेकाले समस्या आएकोबारे ध्यानाकर्षण गर्दा धेरै पैसा राख भनेर हामीले भनेको छ र ? राखे, डुबे जस्ता गैरजिम्मेवार उत्तर पाइयो ।किन होला ?त्यही त, ऐन कमजोर बनाउने खेलमा किन लागेका हुन् ? दण्डसजाय त कसुर गर्नेलाई लगाउने हो । सहकारी राम्रोसँग चलेको अवस्थामा सहकारी आन्दोलनमा लागेकालाई झनै फाइदा हुन्छ । नराम्रा संस्थाहरू बन्द हुन्छन् । राम्रा मात्र रहन्छन् । यो क्षेत्रकै इज्जत बढ्छ । राम्रो ऐन बन्न लाग्यो भनेर अभियन्ताहरू झनै खुसी हुनुपर्ने हो । कतै कडा सजायको व्यवस्था भएमा भोलि सोधखोज होला र आफू पनि मुछिनुपर्ला भन्ने डर पनि पो छ कि ? अर्कातिर सहकारी क्षेत्र छोटो समयमा धेरै कमाउने माध्यम बनेको छ । सर्वसाधारणको पुँजीको गलत उपयोगबाट धनी बन्ने ध्याउन्नमा धेरै सञ्चालक छन् । सहकारीले पार्टी चलेका छन् । सुविधा मिलेको छ । घुमफिर भएको छ । केही सहकारी संस्थाका प्रमुख कार्यकारी अधिकृतले मासिक पाँच लाख रुपैयाँसम्म तलब खाँदै आएका छन् भनेर पूर्वमन्त्री चित्रबहादुर केसीले भनेको मैले पढेको थिएँ । सहकारीको सिद्धान्त यो हो त ? आफू र आफन्तका गतिला अवसरहरू खोसिने डर पनि कतिपय सांसदलाई हुन सक्छ । ऐन बनाउने र संशोधन गर्ने सांसदहरूकै काम होइन र ? हुन त हो तर नेपालका कतिपय सांसदलाई के भएको हो बुझ्न सकिएको छैन । हरेक राष्ट्रमा संवैधानिक अंगले वार्षिक प्रतिवेदन बनाई राष्ट्रपति समक्ष पेस गर्छन् । यसरी पेस भएको प्रतिवेदन वास्तविक छ कि छैन भनेर अध्ययन गर्न जनताका प्रतिनिधिलाई दिइन्छ । उनीहरूले वास्तविकता अध्ययन गरी राष्ट्रिय हितका पक्षमा छ कि छैन, ठीकबेठीक के छ भनेर हेर्छन् । विडम्बना, हाम्रो राष्ट्रमा त्यस्तो हुन सकेन । त्यस्ता प्रतिवेदनको लेखाजोखा होइन, आफ्नो स्वार्थअनुसार ऐन बनाउन जनप्रतिनिधिहरू आफैं सक्रिय रहन्छन् । त्यो पनि जनभावनाविपरीत । यो उनीहरूको कमजोरी हो ।सहकारीमा नीतिगत तथा आर्थिक दुरुपयोग हुने अवस्थै आउन नदिने कुनै संयन्त्र विकास गर्न सकिन्छ ? सकिन्छ । प्रतिवेदनमा हामीले त्यही सुझाब दिएका छौं । त्यसका लागि सहकारी मन्त्रीको अध्यक्षतामा उच्चस्तरीय बोर्ड गठन गर्न सकिन्छ । बैंक तथा वित्तीय संस्थाको ऋण असुलीका लागि ऋण असुली न्यायाधीकारण भएजस्तै सहकारी ऋण असुली न्यायाधीकरण गठन गर्न सरकारलाई सुझाब दिएका छौं । त्यसको प्रस्तावित ढाँचा पनि बुझाएका छौं । नियमनका लागि राष्ट्र बैंकको सहभागितामा छुट्टै संयन्त्र स्थापना गर्न सुझाब दिएका छौं । राष्ट्र बैंकको सहभागिताबिना सहकारीको प्रभावकारी नियमन हुन सक्दैन । सहकारी संस्थामा रहेको सर्वसाधारणको रकम डुब्नु भनेको सरकारको पनि ठूलो कमजोरी हो । आफूले सञ्चालन अनुमति दिएको संस्थाको प्रभावकारी अनुगमन गर्न नसकेकै कारणले ती संस्थामा समस्या आएको हो । यसको जिम्मा सरकारले लिनुपर्छ । आफ्नो उत्तरदायित्वबाट पन्छिनु हँुदैन । सर्वसाधारणबाट उठाएको रकम कहाँ लगानी भएको छ ? त्यस्तो लगानीको सुरक्षण आधारहरू केके हुन् ? कानुनअनुसार सञ्चालन भएका छन् कि छैनन् ? जोखिम व्यवस्थापनका लागि केकस्ता उपाय अपनाएका छन् ? यसबारे सरकारले चासो राख्नुपथ्र्यो । त्यही हुन नसकेका कारण अहिले यो अवस्था आएको हो । सरकारले नहेरेकै हो त ? सहकारी संस्थाले कानुनविपरीत लगानी गरी बनाएका घरजग्गा बिक्रीका लागि राष्ट्रिय दैनिक पत्रिकाहरूमा खुलेआम पूरा पृष्ठ विज्ञापन छाप्दा पनि तिनीहरूलाई कारबाही गर्न नसक्नु सरकारको ठूलो कमजोरी हो । यसरी भएको कारोबार बैंकिङ प्रणालीमार्फत हुनुपर्ने हो कि होइन ? सांसदहरूले पनि आफ्ना पक्षमा ऐन बनाउन जोड गर्नुको साटो सरकारलाई नियमनमा मार्गदर्शन गर्नुपर्ने हो । कमजोरी दुवैका छन् । समस्याग्रस्त सहकारीको अध्ययन गरी प्रतिवेदन बनाउँदा कतैबाट कुनै दबाब आएन ? त्यस्तो दबाब आएन । अध्ययनका क्रममा सहकारी आन्दोलनकारीहरूलाई बोलाएर सोध्यांै । उनीहरूको एउटै र उही माग थियो सहकारी आन्दोलनलाई कमजोर नबनाइदिनुहोस् । बदमासी गरेका सहकारीको अध्ययन गर्दा कमजोर नबनाइदिनुहोस् भन्नुको अर्थ के ? उनीहरूको प्रमुख ध्यानै जसरी भए पनि सहकारी अभियान अर्थात् त्यसका सञ्चालकको अधिकारलाई बलियो बनाउनुपर्छ भन्ने थियो । सहकारी संस्थामा भएको कमी कमजोरीका पक्षमा उनीहरू कुरै गर्न चाहँदैनन् । गल्ती, कमजोरीलाई व्यक्तिगत भन्छन् । राम्रो कामलाई संस्थागत भनेर जस लिन खोज्छन् । अधिकांश सहकारी संस्थाले राज्यलाई तिर्नुपर्ने कर पनि छलिरहेको भन्ने सुनिन्छ । वास्तविकता के रहेछ ?हाम्रो अध्ययन त्यसबारे लक्षित थिएन । त्यसैले कर तिरेको नतिरेको भन्ने कुरै आएन । के कति पैसा फसेको छ । समस्याग्रस्त सहकारी संस्थाको सम्पूर्ण हिसाब माग्यौं । तर, अधिकांश संस्थाले दिन सकेनन् । कति पैसा जम्मा भयो, कति ब्याज तिर्यो, देखाएनन् । ती कारोबारहरूको तथ्यांक पाउन सकिएन । त्यसको मतलब हिसाबकिताब दुरुस्त, व्यवस्थित र पारदर्शी छैन । कर चुहावट यस्तै भद्रगोलमा हुने हो । सहकारीमा स्रोतबिनाको रकम पनि धेरै छ भन्छन् । सत्य कुरा के हो ?समस्याग्रस्त संस्थामा धेरै सर्वसाधारणको ठूलो रकम फसेको छ । अध्ययन क्रममा झापाकी एक महिलाको १९ करोड रुपैयाँ फसेको पाइयो । उनलाई पनि बोलाएर बयान लियौं । श्रीमान् खोइ भन्दा यही पैसा डुबेकाले सिकिस्त बिरामी हुनुहुन्छ भनिन् । त्यत्रो पैसा कहाँबाट ल्याउनुभयो भनेर सोध्दा विदेश बस्ने छोरीका साथीहरूले हाउजिङमा घर किन्न पठाएको जवाफ दिइन् । डुबेका सहकारीले हामीलाई हिसाबकिताब नदेखाउनुका कारण प्रहरी र सेनाका बहालवाला र अवकाशप्राप्त धेरै अधिकारीको ठूलो मात्रामा पैसा त्यसमा भएको भन्ने पनि सुनियो । यस्ता धेरै मान्छको ठूलो रकम फसेको हुन सक्छ, जुन देखाउनुभन्दा लुकाउनुमै उनीहरूको हितमा छ । भित्रभित्रै थाहा पाएअनुसार डुबेका सहकारीका सञ्चालकले त्यस्ता शक्तिशाली को रकम भने खोजखाज गरेर तिरेको पनि सुनियो । सर्वसाधारणले सहकारीमा यति ठूलो रकम किन राख्दारहेछन् ? उच्च ब्याज पाइने र स्रोत खुलाउनु नपर्ने लगायत कारणले धेरै रकम सहकारी संस्थामा गएको देखिन्छ । केहीले नबुझेर पनि बचत गरेको भेटिएको छ । सहकारीमा पारदर्शिता र जवाफदेहिताको अभाव छ । यो धेरैलाई थाहै छैन । २०७० मा तयार भएको प्रतिवेदन ०७२ मा सरकारले देखायो । ढिलाइ हुनुको कारण के हो ? मन्त्रिपरिषद्मा सहकारी आन्दोलनमा लागेका सांसदहरूकै हालीमुहाली छ । उनीहरूकै दबाबमा प्रतिवेदन सार्वजनिक नभएको हुन सक्छ । यस्तै हुन्छ भन्ने बुझेर मैले सरकारलाई प्रतिवेदन बुझाएलगत्तै पत्रकारलाई आफैं बाँडेको थिएँ । आवश्यक पूर्वाधार र सहयोग अभावमा अध्ययनमा समस्या भयो भन्ने कुरा प्रतिवेदनमै उल्लेख छ । के कस्ता समस्या आए ? पूर्वाधारभन्दा पनि सरोकारवालाहरूबाट आवश्यक सहयोग पाइएन भन्न खोजेको हो । खोइ किन हो, सहकारी संस्था र तिनका अभियन्ताहरूबाटै हामीले अपेक्षित सहयोग पाउन नसकेको सत्य हो । प्रतिवेदन तयार भएपछि सरकार समक्ष पेस गर्न पनि समस्या पर्यो । प्रधानमन्त्री सुशील कोइराला आफैं सहकारी मन्त्री पनि हुनुहुन्थ्यो । धेरै पहल गरेपछि मात्र प्रधानमन्त्रीको समय पाइयो । शुक्रबार कार्यालय समयपछि प्रधानमन्त्रीलाई भेटेर प्रतिवेदन बुझाएका हौं । संस्थामा विकृति बढ्नुमा सर्वसाधारणको भूमिका कत्तिको छ ? अधिकांश सर्वसाधारणले धेरै ब्याजको लोभमा सहकारीमा पैसा राखेको देखिन्छ । त्यसका जोखिम विश्लेषण गर्ने क्षमता उनीहरूमा छैन । जनतामा वित्तीय साक्षरता दिन नसक्नु सरकारको अर्को कमजोरी हो । सरकारकै कमजोरीले सहकारी संस्था समस्याग्रस्त बन्दै गएकाले त्यसको जिम्मेवारी सरकारले नै लिनुपर्छ ।कान्तिपुर कुराकानी"
ल्होछारका सम्झना,"बाल्यकाल सम्झन्छु । रामेछाप तिल्पुङ गाउँ । घरदेखि १२१५ मिनटको दूरीमा एउटा बूढो पिपलको रूख थियो । त्यहाँ माम थान थियो र जाडो यामको एकाबिहानै माम (बज्यै, पुर्खा देवी) को पूजा भयो । एउटा ठूलो थालमा विभिन्न जीवजन्तुका ससाना आकार सजाइयो । ठूलो आकारको एउटा जीव बीचमा थियो । पूजामा गाउँका विभिन्न उमेर समूहका आए । पुरेत हुनुहुन्थ्यो मेरै बाजे । पूजापछि बाजेले भन्नुभयो, आजदेखि लामो दिन सुरु हुन्छ । जाडो घट्न थाल्छ । हामी सबैको एक वर्ष उमेर बढ्यो । त्यो दिन सर्वप्रथम हामीले काँचो वनतरुल खायौं । यसपछि उसिनेका घर तरुल र फर्सीलगायत फलाहार अनि आलुम र भोल्टु (विशेष प्रकारको पानी रोटी) । अलि ठूलो भएपछि थाहा भयो त्यो दिन माघेसंक्रान्ति रहेछ । सूर्य मकर रेखामा पर्दोरहेछ अर्थात् घाम उत्तरतिर सर्दोरहेछ र गर्मी याम सुरु हुँदोरहेछ । त्यसै दिन ल्हो (वर्ष) फेरिएको मानिँदोरहेछ र हरेकको उमेर पनि एक वर्ष थपिँदै जाँदोरहेछ । तामाङ समुदायमा जिवा (मुसा) बाट ल्हो गणना सुरु गर्ने प्रचलन छ । र, माघबाट नयाँ वर्षको महिना सुरु हुन्छ भनेर मेरा बाजेले मलाई ल्हो गणना सिकाएका हुन् । अहिले पनि म यसरी नै गणना गर्ने गर्छ । अर्को सम्झना छ नुवाकोटको । २०३९ सालको असोजतिर । म नुवाकोटको साल्मे गाउँ पुगेको थिएँ, एक विदेशी अनुसन्धान टोलीको अनुवादक भएर । यो गाउँ त्रिशूली नदीको पश्चिम क्षेत्रको उच्च पहाडी भागमा छ । स्थानीय समुदायसँग संस्कारसंस्कृतिको कुरा चल्दा ल्होछारको कुरा पनि निस्किज्ञयो । एकजना युवतीबाट मैले निम्तो पाएँ माघेसंक्रान्तिमा ल्होछार मेला हेर्न आउनोस् है । अर्कीले कुरा थपिन्, पाँच दिनसम्म जात्रा लाग्छ । परदेश गएकाहरू पनि घर आइपुग्छन् । विवाहित छोरीचेलीहरू माइत आउँछन् । ल्होछार जात्रा हेर्न नुवाकोटका विभिन्न भेगका तामाङहरू पनि साल्मे आउँछन् । त्यतिबेलाको सम्झनाको विस्तृतिलाई मैले नुवाकोट जिल्लाका तामाङहरू : एक अवलोकन (कोङपी मासिक २०३९) मा पनि लेखेको छु । २०४५ को जेठदेखि तामाङ पत्रिका स्योम्हेन्दो को सम्पादन तथा प्रकाशन सुरु गरेँ । त्यही वर्षको पुसमा उक्त पत्रिकामा लामा टी ग्याल्छानको ल्होछार शीर्षक लेख छापियो । सम्पादन क्रममा निकै छलफल गरेर ल्होछार शब्दको प्रयोग गरें । यो स्थानीयकरण (लोकलाइजेसन) को प्रयास थियो । तामाङ भाषामा छार शब्दले नयाँ को अर्थ बोध गराउँछ । त्यसपछिका वर्षमा ल्होछार विशेषांक नै पनि प्रकाशित गरें । बौद्धिक तथा प्राज्ञिक जगतमा पनि ल्होछार छलफलको विषय बन्न थाल्यो । यसले निरन्तर उचाइ लिइरह्यो । यसभन्दा अगाडि २०४२ मा रिमठिम२ पत्रिकामा परशुराम तामाङको ल्होसार: वर्षा आरम्भको चाड शीर्षक लेख छापिएको पाइन्छ । यसबाहेक त्यतिबेला अरू कुनै लेख, समाचार वा विचार कतै छापिएको पाइँदैन । त्यसतामा आमसञ्चार जगतमा यो शब्द प्राय: सुनिँदैनथ्यो ।लामो समयदेखि किनारीकृत हुनुपर्दा तामाङ समुदायको पर्वले राष्ट्रिय रूप लिन सकिरहेको थिएन । राणाकालदेखि पञ्चायतको अनुदार समयसम्म तामाङ समुदायको यो पर्व गुमनाम रह्यो । २०४६ को राजनीतिक परिवर्तनपछि नेपाल तामाङ घेदुङको स्थापना भयो २०४७ को जेठमा । यसपछि ल्होछारबारे थप चर्चा चल्न थाल्यो । घेदुङले ल्होछारलाई तामाङ जातिमा राष्ट्रिय चाडका रूपमा अघि सार्यो । ह्योल्मोलगायतका समुदायसँग छलफल गरेपछि माघेऔंसीको भोलिपल्ट (माघशुक्ल प्रतिपदाको दिन) ल्होछारको तिथि तय गर्यो । उक्त दिन सरकारी बिदा गराउन प्रयास जारी राख्यो । २०५१ मा तत्कालीन प्रधानमन्त्री मनमोहन अधिकारीको सरकारले सोनाम ल्होछार को दिन सरकारी बिदा दिने घोषणा गर्यो । यसपछि अन्य समुदाय पनि जुर्मुराए । गुरुङहरूले तोला ल्होछार, शेर्पालगायतका हिमाली समुदायले ग्याल्बो ल्होछारलाई बहसमा ल्याए । एकएक महिनाको अन्तरमा यी ल्होछारहरू सहरमा पनि मनाउने क्रम थालियो । ल्होछार, लोसार, ल्होसार जे भने पनि यसको शब्दिक अर्थ नयाँ वर्ष नै हो । ल्होछारको परम्परा साङसुङ (कैलाश पर्वत वरिपरि) का प्राचीन आदिवासीहरूले परापूर्वकालदेखि नै ल्होछारलोसार मनाउन थालेको कुरा एसएस जेर्गन (१९७८, ४१४३) ले तिब्बत जर्नल (३३)मा लेखेका छन् । उनी लेख्छन्, कैलाश पर्वतदेखि दार्दिस्तानसम्मका भूक्षेत्रमा फैलिएका साङसुङ क्षेत्रका आदिवासीले मध्यजाडो याम अर्थात् पुसमा ल्होसार मनाउँथे जबकि ब्रह्मपुत्र उपत्यका, तिब्बत र चिनियाँहरूले वसन्त ऋतुको सुरुतिर अर्थात् माघतिर ल्होसार मनाउँथे अनि बाल्चिस्तान, दार्दिस्तान, पर्सिया र इराकीहरूले मार्च २१ र २२ मा नाउरोज नयाँ वर्ष मनाउँथे । साङसुङ प्रदेशका निवासीहरूले पुसमा ल्होछार मनाउनुको कारण प्राचीन, ऐतिहासिक र वैज्ञानिक छ भनेर उनले थुप्रै वैज्ञानिक आधारहरू पेस गरेका छन् । यी आधारले नेपालका आदिवासीले मनाइरहेका उँधौली, योमरी पुन्हीँ, माघी, ल्ह फेबा र ल्होछारजस्ता चाडको पृष्ठपोषण गर्छ । जेर्गनले के थपेका छन् भने ब्रह्मपुत्र उपत्यका उत्तरतिरका निवासी र कैलाश र म्याउलाका दक्षिणतिरका निवासीहरूको ल्होछार मिति गणनामा फरक छ । कैलाशमनसरोवर, सिन्धु उपत्यका र सतलज नदीको दक्षिणतिर बस्नेहरूले सूर्य उत्तरायण हुँदा मंसिरपुसमा ल्होछार मनाउँछन् र संयोगवश यो मंसिर शुक्ल प्रतिपदामा पर्छ । यसैगरी कैलाशमानसरोवरको उत्तरतिर बसोबास गर्ने तिब्बतका फिरन्ते जाति (होर) र ब्रह्मपुत्र उपत्यकाका निवासी माघ (माघशुक्ल प्रतिपदा) मा ल्होछार मनाउँछन् । यस दिन तिब्बत, चीन, भियतनाम, कोरिया र जापानमा पनि ल्होछार मनाउँछन् भनेर उनले तर्क पेस गरेका छन् । अध्ययनबाट कैलाशमानसरोवरका दक्षिणतिरका र उत्तरपूर्वर्ितरका ल्होछारको दिन फरक रहेछ भन्ने प्रस्ट हुन्छ । अनि जेर्गनका आधारहरूबाट हिमाली वरिपरिका बासिन्दाको ल्होछारको ऐतिहासिक पक्ष जान्न निकै बलियो टेवा प्रदान गर्छ । नेपालका आदिवासीको चाडको ऐतिहासिकता खोज्न पनि बल पुगेको छ ।नेपालमा ल्होछार विभिन्न अध्ययनले के प्रस्ट पारेको छ भने प्राचीन कालमा आदिवासीहरूले जाडो यामबाट मुक्त हुन वा न्यानोको स्वागत गर्नका लागि चाड मनाउँथे । यस याममा देखिने नेपालका आदिवासीको सक्रियताले यसैतिर संकेत गर्छ । जस्तो कि गुरुङ समुदायले पुस १५ गतेका दिन तमु ल्होछार मनाउँछन् । यो ल्होछार सिक्किम र भुटानमा मनाइन्छ । तामाङ जातिको फारापअनुसार तापा ङ्ह्या डे (पुसको पूर्णिमा) को दिन ल्हो फेरिन्छ । नेपालमा नयाँ वर्षको रूपमा धेरै आदिवासी समुदायले माघ १ गते मनाउँछन् । तामाङ गाउँघरमा अझै पनि माघ १ गते नै ल्हो फेरिएको ठानिन्छ । यस दिन तामाङ गाउँघरमा जात्रा लाग्छ । बौद्धका स्थानीय तामाङहरू माघेसंक्रान्तिको दिन विवाहित चेलीलाई बोलाएर खाना खुवाउने गर्छन् । मगर (माघ्य सकराती), थारू (माघी पर्व), छन्त्याल (छारम्हेङ), लिम्बू (कक्फेवा तङनाम) लगायतले पनि आआफ्ना नयाँ वर्ष मनाउँछन् । यसै दिनदेखि दिन लामो हुने ठान्छन् । किरात एले सम्वत् पनि यसै दिनदेखि प्रारम्भ हुन्छ । हिन्दुहरूले पनि मकर रेखामा घाम प्रवेश गर्ने अर्थात् घाम उत्तरतिर उन्मुख हुने ठानेर यस दिन माघेसंक्रान्ति मान्छन् । यो वैदिककालीन अवधारणा हो । यी सबै ल्होछार (नयाँ वर्ष) का अनेक रूप हुन् । यसैगरी थकालीहरूको ल्ह फेवा (भगवान् उदाउने) पर्व पनि यसै अवधिमा पर्छ । किरातीहरूको उँधौली पर्व मंसिरको अन्ततिर पर्छ । उँधौली पर्वका दिन नेवार समुदायले योमरी पुन्ही (पूर्णिमा) मनाउँछन् । ग्याल्पो ल्होछार फागुन शुक्ल प्रतिपदाको दिन मनाइन्छ । यी उदाहरणले के संकेत गर्छ भने नेपालका आदिवासीहरू प्रकृतिसँग नजिकको सम्बन्ध राख्छन् । दिन लामो र छोटो हुनेजस्ता प्राकृतिक घटनाको ख्याल राख्छन् । जाडो र गर्मी यामको सुरुवात हुने समयको ख्याल राख्छन् । सम्झनाका लागि चाडपर्व मनाउँछन् । अर्को महत्त्वपूर्ण कुरो उनीहरू प्राय: पूर्णिमाका दिन वा शुल्क पक्षको प्रतिपदामा ल्हो वा वर्ष फेरिएको ठान्छन् । औंसी वा अँध्यारो मन पराउँदैनन् । उनीहरू उज्यालोका प्रेमी हुन् । तामाङ भाषाविद् हुन् ।"
यसकारण समृद्धि टाढा,"पोखरा एक समय चीनसहितको दक्षिण एसिया समृद्ध थियो । मल्ल र सेनराज्यका पालामा नेपाल पनि समृद्ध थियो । यो इतिहासलाई अहिलेका नेपाली राजनीतिज्ञले पढ्नुपर्यो । सम्झिनुपर्यो । विगतका राम्रा पक्षबाट पाठ सिकेर वर्तमान र भविष्यको विश्लेषण गर्नुपर्यो । कुनै बेला नेपाल समृद्ध थियो अहिले किन ओरालो लाग्यो ? कान्तिपुरका प्रधान सम्पादक सुधीर शर्माको जिज्ञासामा समाजशास्त्री चैतन्य मिश्रले भने । फेवाताल किनारमा जारी नेपाल साहित्य महोत्सवको दोस्रो दिन समृद्धि कति नजिक ? विषयमा शर्मा र मिश्रबीचको बहसमा मिश्रले सरकार र राजनीतिक दलहरू कस्तो प्रकारको अर्थतन्त्र सञ्चालन गर्ने र निजी क्षेत्रको लगानी कति खुलाउने भन्नेमा स्पष्ट नहुँदा समृद्धि हुन नसकेको बताए । नेपालमा कलकारखाना ओरालो लागेसँगै बेरोजगारी सुरु भएर समस्या देखिएको हो, उनले भने, रोजगार बढाउनुपर्ने काम आजैबाट सुरु गर्नुपर्यो । सबै क्षेत्रमा दलीयकरण र भागबण्डाले समाजको विकास रोकेको उनको भनाइ थियो । भागबण्डा गरेर सबै दल मिलेका छन् । स्रोत बाँडीचुँडी खाने प्रवृत्तिले प्रश्रय पाएको छ, उनले भने, एउटा दलले नराम्रो गरेमा अर्को दलले सचेत गराउनुपर्नेमा यहाँ त्यस्तो नभएकाले बहुदलीय व्यवस्थै होइन कि भनेजस्तो भएको छ । भारत र चीन पुरानो समृद्धिलाई फर्काउने योजनामा रहेको भन्दै उनले यो नेपालका लागि प्रशस्तै सम्भावना र जोखिमसमेत हुन सक्ने बताए । देशको मात्र नभई क्षेत्रको विकास हुने भएकाले हामीले दुई देशबीच आर्थिक रूपमा जोडिनै पर्ने उनले बताए । सुरक्षा, पानीलगायत स्रोतको जोखिम पनि उत्तिकै रहेको उनले बताए । यसैगरी, भारतीय लेखक उदय प्रकाशको नेलकटर नामक हिन्दी कथा संग्रह नेपालीमा अनुवाद गरिएको पुस्तकको पनि फेस्टिभलमा लोकार्पण गरियो । अनुवादक यज्ञश र लेखक उदय प्रकाशले कृति सार्वजनिक गरेका हुन् । उक्त अवसरमा यज्ञशले शब्दसँगै दृश्य पनि हुने भएकाले भाषा सिक्ने ठूलो माध्यम फिल्म रहेको बताए । विचारक सीके लालले सञ्चालन गरेको मोहनदासदेखि नेलकटर विषयक विमर्शमा उदयप्रकाशले अनुवाद गर्ने मान्छे ठूलो रहेको बताए । दोस्रो दिन गन्धर्व गीतबाट सुरु गरिएको थियो । लेखनाथका हरिबहादुर र नारायण गन्धर्वलाई मञ्चमा उभ्याएर शोधकर्ता कुसुमाकर न्यौपानेले सांगीतिक वार्तालाप गर्दै गन्धर्वको कुशल गायन सीप र प्रतिभा उजागर गरेका थिए । गन्धर्वद्वयले स्टेजमै सांरगी रेटेर लोकरामायण, कृष्णचरित्र, स्वस्थानी गीत, दिदीभाइको भैलो, डाँफे र मुरलीको गीत गाए । पछिल्लो समय सूचना प्रविधिको विकासले गन्धर्व गीत लोप हुँदै गएकोमा न्यौपानेले चिन्ता जनाए । गीत सुन्न सबैले चाहन्छन् तर दक्षिणा दिन मान्दैनन्, उनले भने, रेडियो, टीभी, मोबाइलजस्ता प्रविधिले अहिले मौलिकता ओझेलमा परेको छ ।केही समयअघि मात्रै दिवंगत साहित्यसेवी कमलमणि दीक्षितको विशिष्ट योगदानबारे केदार शर्माले बैरागी काइँला, ध्रुवचन्द्र गौतम र राजेन्द्र दाहालबीच सामयिक बहस चलाएका थिए । १३ वटा बेस्टसेलर प्रकाशित गरेका लेखक दुर्जोय दत्तका पुस्तकप्रतिको आशक्तिबारे, अनुवादको महत्त्व, लेखनमा यथार्थ र कल्पना, कवितामा क्लिसे वा विम्बको अति प्रयोग र पुनरावृत्ति, संसार घुम्ने तरिका, पत्रकारिताको विगत, वर्तमान र अबको मार्गबारे पनि बहस भएको थियो । हास्यकलाकार मदनकृष्ण श्रेष्ठ र हरिवंश आचार्यको प्रहसनसँगै दोस्रो दिनका सेसनको सम्पन्न भए । शनिबार नै अमृत गुरुङ, हिमा विष्ट, नारायण ढकाल, नयनराज पाण्डे, कुमार नगरकोटी, जीवा लामिछाने, पुष्कर शाह, वसन्त थापा, तीर्थ श्रेष्ठ, भूपीन, निभा शाह, हरिहर विरही, राजेन्द्र ढकाल र अमित ढकाल लगायतले विभिन्न प्रस्तुति दिए । बुकवर्म फाउन्डेसन र र्यान्डम रिडर्स सोसाइटीले गरेको फेस्टिभल सोमबारसम्म चल्नेछ ।"
मिस नेवा:को अटायर सो,"काठमाडौं मिस नेवा: को १२ औं संस्करणका प्रतियोगीहरू शनिबार फेसन सोमा उत्रिए । माघ २६ मा ग्रयान्ड फिनाले गरिने प्रतियोगिताको अटायर सो शृंखला भने शनिबार थापाथलीस्थित मुड्स रेस्टुरेन्टमा सम्पन्न भएको हो । सोमा २८ प्रतियोगिले विभिन्न पहिरन प्रदर्शन गरे । उनीहरूले नेवा: जात्रा थिमका फेसन सो गरेका थिए । मौलिक संस्कृति झल्किने गरी प्रतियोगीले ड्ेरस डिजाइन गरेका थिए । गाढा रङको वर्चस्व थियो । तीन सेसनमा बाँडिएको फेसन सोमा रंगीचंगी गाउन र लेहेंगालाई नेवारी पोसाकसँग फयुजन गराइएको थियो । ढाकाको प्रयोग मनग्गे गरिएको थियो । पोसाकसँगै गरगहना र प्रप्सहरू पनि नेवारी चलन अनुरूपकै थिए । कुमारी, भैरवजस्ता देवीदेउताको भेष समावेश गरिएको थियो । योमरीलाई केहीले प्रप्स र कसैले गहनाका रूपमा प्रदर्शन गरे । पहिलो सिक्वेन्समा १ देखि ९ नम्बरका प्रतियोगी र्याम्पमा आए भने दोस्रोमा १० देखि १८ र तेस्रोमा १९ देखि २८ नम्बरका । तीमध्ये कसको अटायर (पहिरन) उत्कृष्ट थियो भन्नेचाहिँ फिनालेमा मात्रै थाहा पाइनेछ । पूर्व मिस नेवा:हरूले पनि पहिरन प्रदर्शन गरेका थिए । केहीले नृत्य देखाए । सन् २००५ बाट सुरु भएको मिस नेवा: प्रतियोगिताले नेवार संस्कृतिको जर्गेना गर्दै युवतीहरूलाई प्लेटफर्म दिने उद्देश्य लिएको छ । युवा पुस्तामा संस्कृति हस्तान्तरण गर्न नेप्लिज फेसन होमले प्रतियोगिता गर्दै आएको अध्यक्ष हेमा मानन्धरले बताइन् ।"
पुस्तक प्रदर्शनीसँगै साहित्य उत्सव,"दमक पठन संस्कृतिसँगै भाषासाहित्य प्रवद्र्धनको ध्येयसहित शनिबार यहाँ पुस्तक प्रदर्शनी तथा साहित्यिक महोत्सव सुरु भएको छ । रेडक्रस भवनमा सुरु प्रदर्शनीमा विभिन्न पब्लिकेसनका करिब ५ हजार पुस्तक राखिएका छन् । प्रदर्शनी तथा महोत्सवको वरिष्ठ साहित्यकार चूडामणि रेग्मीले किताब किनेर गरेका थिए । उनले यस्ता साहित्यिक गतिविधिले नेपाली भाषा साहित्यप्रति युवाहरूको ध्यान आकर्षित गर्ने दाबी गरे । माघ २२ सम्म चल्ने संस्करणमा एक दर्जन छलफलका सेसनहरू निर्धारण गरिएको छ । पहिलो दिन युवा लक्षित मोटिभेसनल सेमिनार गरियो । स्रष्टाहरू पुण्यप्रसाद प्रसार्इं, भेषराज न्यौपाने, हरि सिटौला, नवीन प्राचीले पुस्तक पठनको महत्त्वबारे प्रकाश पारे । डिकुरा पब्लिकेसन र नेपाल लिटेररी ग्रुपले गरेको प्रदर्शनीमा साहित्यिक, धार्मिक, राजनीतिक, प्रविधिसँगै विभिन्न ज्ञानवद्र्धक पुस्तकहरू राखिएका छन् । प्रदर्शनीको झन्डै ३० हजारले अवलोकन गर्ने अपेक्षा गरिएको डिकुराका अध्यक्षसमेत रहेका प्रसार्इंले बताए । पछिल्लो समय बढ्दै गएको पुस्तक अध्ययन र लेखनशैलीमा प्रदर्शनीले थप टेवा पुग्ने गीतकार शिवशंकर थापामगरले दाबी गरे । प्रदर्शनीअन्तर्गत प्रत्येक दिन स्थानीय साहित्यिक संघसंस्थाको संयोजनमा कविता वाचन, गजल वाचन, पुस्तकमाथिको छलफल, अन्तरक्रिया, वक्तृत्वकला लगायत कार्यक्रमसमेत गरिने बताइएको छ ।"
समावेशी ल्होछार,"काठमाडौं तामाङ पहिरनमा उनी ठाँटिएकी थिइन् । चुच्चे नाकमा ठूला आँखाले अनुमान लगाउन सकिन्थ्यो उनी तामाङ समुदायकी हैनन् । शंखमूल बस्ने आरती रेग्मी टुँडिखेलमा शनिबार सोनाम ल्होछार महोत्सवमा निकै खुलिन् । साथी सुप्रिया तामाङसित आएकी उनका लागि ल्होछारका हरेक गतिविधि नौला थिए । अझ उनले लगाएको तामाङ पहिरन चाख लाग्दो थियो । मखमली गुन्यू र चोलीमा सजिएकी आरतीले तामाङ टोपीसमेत शिरमा ढल्काएकी थिइन् । सबै साथीले लगाउन सिकाएकी, आरतीले भनिन्, बाहुनकी छोरी तामाङ भेषमा बेग्लै देखिएकी छु । मञ्चमा प्रधानमन्त्री पुष्पकमल दाहालले शान्ति र सहअस्तित्व को कुरा गरिरहेको बेला यी दुईको मित्रता विम्बात्मक लाग्थ्यो । महोत्सवमा भने जिन्स पाइन्ट र पेन्सिल हिल जुत्तामा समेत मौलिक परिधान लाउनेहरू तन्नेरीहरूको भीड थियो । केटाहरूले क्रन्जी जिन्समाथि तामाङले लगाउने सेतो सर्ट लगाएका थिए भने युवतीहरू पुरै मौलिक गरगहनामा सजिएका थिए । महोत्सवमा राखिएको फुड स्टलहरूमा पनि विविधता थियो । ७० भन्दा बढी स्टल रहेको महोत्सवमा अधिकांश परिकार आधुनिक थिए । अलि फरक शैलीको परिकार स्टल नं १ र २ मा देखियो । शाहाकारी समूहले राखेको स्टलमा सबै परिकार तामाङ समुदायकै मौलिक तरिकाले बनाइएका थिए । भेज मन पराउनेहरू यो स्टल खोज्दै आउँथे । करिब चार वर्षदेखि सक्रिय रूपमा शाहाकारी अभियान चलाइरहेका समूहमा ५० भन्दा बढी युवा सक्रिय थिए स्टल आसपास । शाहाकारी अभियन्ता वीर तामाङ मौलिक परिकारको महत्त्व, इतिहास, अर्थ र यर्थाथ बुझाउने प्रयास गर्दै थिए । उनका अनुसार खासमा तामाङ समुदायले शुभकार्यमा माछामासु प्रयोग गर्दैनन् । तर, पछिल्लो समय अरू संस्कृति पछयाउँदा मांसहारी बढी हुन थालेको उनको दाबी छ । यो समूहको भेज स्टलमा खाप्से, आलुम (पानी रोटी), तेमे (तरुल), फापर गेङ (फापरको रोटी), गुन्द्रुक अचार लगायत परिकार थिए । खानामा पनि समावेशी गराउन उनीहरूले नेवारी संस्कृतिका परिकार, बारा, योमरी, सेलराटी लगायत राखेका थिए । वीरका अनुसार मांसहारीलाई शाहाकारी बनाउन निकै कठिन छ । यसको गतिलो उपायका रूपमा आफूहरूले अनौठो परिकार भेज मिट बनाएको बताए । भटमासबाट बनाइन्छ र मासुजस्तै स्वादको हुन्छ, उनले भने, धेरैले मिठो मानेर खाइरहेका छन् । उनले स्टलबाट उठेको रकम सामाजिक कार्यमा खर्चिने सुनाए । महोत्सवमा पढन्तेहरूका लागि बुक स्टल पनि राखिएका छन् । याम्बुरी बुक्सको व्यवस्थापनमा राखिएको पुस्तक स्टलमा दिनभरजस्तै भीड रह्यो । ल्होछारको बेला तामाङ संस्कृति, जीवनशैली, इतिहास र आख्यान विधाका पुस्तकहरू बढी बिक्री हुने याम्बुरी बुक्सका कुयाङ लामा घिसिङले जनाए । नेपाल तामाङ घेदुङले गरेको महोत्सव आइतबारसम्म जारी रहनेछ ।"
अमेरिकामा कागजातविहीन नेपाली त्रस्त,"न्युयोर्क काठमाडौं चाबहिलका २५ वर्षीय हेमन्त थापा (नाम परिवर्तन) व्यवस्थापन विषय पढ्न तीन वर्षअघि युनिभर्सिटी अफ अलाबामा मा आएका थिए । शुल्क तिर्न नसकेपछि डेढ वर्षअघि उनले विद्यार्थी हैसियत गुमाए र न्युयोर्क हानिए । सात महिनादेखि एक पाकिस्तानीको गहना पसलमा काम गर्दै आएका थापाको अहिले चिन्ता चुलिएको छ । गत बुधबार राष्ट्रपति डोनाल्ड ट्रम्पले आप्रवासीसम्बन्धी जारी गरेको कार्यकारी आदेशले थापा आत्तिएका छन् । कागजपत्र नभएकै कारण मात्र होइन, गत वैशाखमा भएको एक घटनाले उनी थप त्रसित छन् । म्याद गुज्रिएको चालक अनुमतिपत्रसहित कार चलाइरहेको अवस्थामा थापा फ्लोरिडाको टेम्पामा पक्राउ परे । कानुन मिचेको आधिकारिक रेकर्डसहित एक रातपछि उनी छुटे । सोही प्रकृतिको घटना पुन: दोहोरिए थापा सम्भवत: डिर्पाेटेसनको सूचीमा हुनेछन् । ट्रम्पको कार्यकारी अधिकारले गम्भीर अपराध मात्र होइन, सामान्य कानुन उल्लंघनका घटनामा संलग्न हुनेलाई पनि निष्काशन गर्ने जनाएको छ । हेमन्तको मनस्थितिले अमेरिकामा आप्रवासीको पछिल्लो स्थितिलाई संकेत गर्छ । लामो समयदेखि आप्रवासीप्रति उदार देखिएको अमेरिकामा ट्रम्पको कार्यकारी आदेशले नेपाली समुदायमा पनि एक खाले डर र आशंका उब्जिएको छ । अब के हुन्छ ? विशेषत: कागजविहीन आप्रवासी सशंकित बनेका छन् । कार्यकारी आदेशमा मेक्सिको र अमेरिकाको खुला सिमानामा पर्खाल निर्माण गर्ने उल्लेख छ । ट्रम्पले शरणार्थी कार्यक्रम स्थगित गर्नुका साथै ७ मुस्लिम बहुल देशका नागरिकलाई अमेरिका प्रवेशमा रोक लगाउने काम गरिसकेका छन् । सामान्य कानुन उल्लंघनका घटना पनि डिर्पाेटेसनको कारक बन्ने ट्रम्प नीति, आप्रवासी समुदायका लागि घातक रहेको जानकारहरू बताउँछन् । हामी कहाँ धेरैले सोधपुछ गरेका छन्, चिन्ता र आशंका छ । अस्थायी आप्रवासी सुरक्षा (टीपीएस) लिएकाहरूमा पनि अब के हुन्छ भन्ने चिन्ता छ, नेपाली आप्रवासीप्रति सक्रिय अधिकार संस्थाकी सामुदायिक आयोजक नर्बदा क्षत्रीले भनिन् । अमेरिकामा कुल नेपाली आप्रवासीको जनसंख्याकै यकिन तथ्यांक नरहेको पृष्ठभूमिमा कति कागजविहीन आप्रवासी छन् भन्ने प्रस्ट छैन । ट्रम्पको नयाँ नीतिले अदालतबाट प्रमाणित नभए पनि पक्राउ आरोपीलाई डिपोर्ट गर्न सक्नेछ भने चोरी, ठगी खाले घटनाले पनि गैरकानुनी रूपमा रहेका आप्रवासीलाई संकट पार्नेछ । ट्रम्प प्रशासनले केरकारमा संलग्न हुने आप्रवासीसम्बन्धी अधिकारीलाई स्वनिर्णयको अधिकार प्रदान गरेको छ । यसअघिको पक्राउ गर्ने र छाड्ने नीतिलाई नयाँ आदेशले खारेज गरेको छ । चुनावी अभियानमा झंै आक्रामक नीति अख्तियार गर्दै आएका ट्रम्पको आप्रवासी एजेन्डालाई रोजगार, अमेरिकी संस्कृतिमाथि आक्रमण एवं राष्ट्रिय सुरक्षासँग जोडिएको छ । अमेरिकामा झन्डै १ करोड २० लाख आप्रवासी कागजपत्रविहीन रहेको अनुमान छ ।"
भ्रष्टाचारको आरोपमा प्रधानमन्त्रीलाई सोधपुछ,जेरुसेलम इजरायली प्रहरीले प्रधानमन्त्री बेन्जामिन नेतन्याहुसँग भ्रष्टाचारको आरोपमा जेरुसेलमस्थित निवासमा पुगेर सोधेको स्थानीय समाचार माध्यमहरूले शुक्रबार जनाएका छन् । प्रहरीले सोधेको यो तेस्रोपटक हो । प्रहरीले प्रधानमन्त्रीसँग करिब चार घण्टा सोधपुछ गरेको स्थानीय एक रेडियोले जनाएको छ । उक्त रेडियोले नेतन्याहुमाथि प्रहरीले आगामी हप्ताको मध्यतिर पुन: एकपटक सोधपुछ गर्न सक्ने प्रहरीले बताएको जनाएको छ । यो इजरायली प्रहरी प्रवक्तासँग सम्पर्क गर्दा प्रतिक्रियाका लागि उनी उपलब्ध भएनन् । स्थानीय सञ्चारमाध्यमले जनाएअनुसार नेतन्याहुले एक इजरायली व्यवसायी र हलिउड निर्माता अर्नोन मिल्चानबाट लाखौं अमेरिकी डलर बराबरको महँगा चुरोट लिने गरेको पाइएपछि प्रहरीले छानबिन सुरु गरेको हो । मिल्चान नेतन्याहुका पुराना साथी भएको र साथीबाट उपहार लिनु कुनै अपराध नहुने प्रधानमन्त्रीले बताउँदै आएका छन् ।मिल्चानले प्रधानमन्त्री पत्नी सारालाई पिङ वाइन लिएको भनी लागेको आरोपमा समेत प्रधानमन्त्रीसँग छानबिन भइरहेको छ । यसबारे प्रधानमन्त्रीले इजरायली संसद्मा स्पष्टीकरण समेत दिएका थिए । उनले बुधबार संसद्मा आफूबारे उठाइएको आशंकाकाबारे साथीबाट उपहार लिन सकिने भन्दै आफूले कुनै अपराध नगरेको बताएका थिए ।
१ लाख २० हजारले अझै पाएनन् पहिलो किस्ता,"काठमाडौं भूकम्प गएको झन्डै २१ महिना बितिसके पनि करिब १ लाख २० हजार परिवारले अझै पुनर्निर्माण अनुदानको पहिलो किस्तासमेत पाउन सकेका छैनन् । जग्गा धनीपुर्जा नभएका, घरमुलीबाहिर रहेको, गुनासो फछर्योट नभएको लगायत विषयमा नीतिगत समस्या कायमै रहेकाले अझै धेरै भूकम्पपीडितले अनुदानको पहिलो किस्ताबापत ५० हजार रुपैयाँ पाउन नसकेका हुन् । अनुदान वितरण गरिरहेको संघीय मामिला तथा स्थानीय विकास मन्त्रालयका अनुसार भूकम्पले अति प्रभावित १४ जिल्लामा ६ लाख २६ हजार ३६ परिवार अनुदान पाउनका लागि विस्तृत सर्वेक्षणबाट सूचीकृत भएका छन् । यसमध्ये ५ लाख ५० हजार २ सय ४१ परिवारसँग अनुदान पाउनका लागि सम्झौता भएको छ । सम्झौतामध्ये ५ लाख ५ हजार २ सय ७२ परिवारले मात्रै अहिलेसम्म अनुदानको पहिलो किस्ताको रकम पाएका हुन् ।यो आधारमा ७५ हजार ७ सय ९५ परिवारसँग अनुदान पाउनका लागि सरकारसँग सम्झौता नै हुन सकेको देखिंदैन भने १ लाख २० हजार ७ सय ६४ परिवारले अनुदानको पहिलो किस्ता नै नपाएका हुन् । प्राधिकरणले तोकेको मापदण्डभित्र नपरेका कारण कतिपयको सम्झौता नै हुन नसकेको हो । जग्गा प्राप्ति, घरमुली विदेश, गुनासो दर्ता र फछर्योट भइनसकेको लगायत कारणले कतिपयसँग सम्झौता हुन नसकेको हो, पुनर्निर्माण प्राधिकरणका सचिव सञ्जय शर्माले भने, नीतिगत अप्ठयारो फुकाउन लागि परिरहेका छौं । उनका अनुसार अनुदानको पहिलो किस्ता लिनेहरूले समेत घर पुनर्निर्माणको काम सुरु नगर्ने विषय ठूलो समस्याको रूपमा देखा परिरहेको छ । प्राविधिकको अभाबका कारण यस्तो समस्या देखिएको हो, उनले भने, त्यसैले अहिले तालिमलाई प्राथमिकता दिइरहेका छौं । कतिपयले अनुदान रकम नै कम भएको भन्दै घर पुनर्निर्माण सुरु नगरेको उनले बताए ।भूकम्पले आंशिक प्रभावित १७ जिल्लामा विस्तृत सर्वेक्षणसँगसँगै तालिमसमेत दिने तयारी थालिएको उनले बताए । १७ जिल्लामा लाभग्राही पहिचानको काम नै हुन बाँकी छ । मन्त्रालयको तथ्यांकअनुसार करिब एक हजार परिवारले मात्रै पुनर्निर्माण अनुदानको दोस्रो किस्ता रकम लगेका छन् । सबै भूकम्पपीडितले अनुदान पाइसकेको जिल्ला कुनै पनि छैन । पछिल्लो समय उपत्यकाका तीन जिल्लाका लाभग्राहीले अनुदान पाउने तथ्यांक बढिरहे पनि उपत्यकाबाहिरका जिल्लामा खासै उपलब्धि हासिल हुन सकिरहेको छैन । हालसम्म करिब ८१ प्रतिशत पीडितले मात्रै अनुदानको पहिलो किस्ता पाएको तथ्यांकले देखाउँछ । करिब १९ प्रतिशतले अनुदान पाउन नसक्दा जग निर्माणको काम नै सुरु गर्न पाएका छैनन् ।सरकारले भूकम्पले भत्किएका घर पुनर्निर्माणको लागि तीन किस्तामा तीन लाख रुपैयाँ रकम उपलब्ध गराउने घोषणा गरेको छ । उक्त घोषणाअनुसार पहिलो किस्तामा ५० हजार, दोस्रोमा डेढ लाख र तेस्रो किस्तामा एक लाख रुपैयाँ अनुदान उपलब्ध गराउने हो । तर भूकम्प गएको लामो समय बितिसक्दासमेत पहिलो किस्ता रकम नै नपाउनुने पुनर्निर्माणमा निकै सुस्तता छाएको छ । पीडित भने अस्थायी टहरामै दिन बिताउन बाध्य छन् । सरकारले सीईओको काम चिक्तबुझ्दो नभएको भन्दै दुई साताअघि सीईओ सुशील ज्ञवालीलाई हटाएको छ । नयाँ प्रमुख कार्यकारीमा डाक्टर गोविन्द पोखरेललाई नियुक्त गरेको हो । उनी आएपछि पनि अनुदान वितरणमा खासै परिवर्तन हुन सकेको देखिंदैन । गत २७ गतेसम्म ४ लाख ७३ हजार ५ सय ५५ परिवारले पहिलो किस्ता पइसकेका थिए । उक्त तथ्यांकमा ३१ हजार ७ सय १७ परिवार थपिएर ५ लाख ५ हजार २ सय ७२ पुगेको हो । जुन उपत्यकाका पीडितहरूको तथ्यांक थपिएको प्राधिकरणका अर्का एक अधिकारीको दाबी छ ।उपत्यकाका तीन जिल्लामा मात्रै ४८ हजार ६ सय ८७ परिवारले पहिलो किस्ता पाउन सकेका छैनन् । तीन जिल्लामा अनुदान पाउनुपर्ने पीडितको संख्या ९४ हजार ७२ हो । यसमध्ये ४५ हजार ३ सय ८५ परिवारले मात्रै अनुदानको पहिलो किस्ता पाएका हुन् । दोस्रो किस्ता वितरण सुरु नै भएको छैन । उपत्यकामा सबैभन्दा ढिलो गरी अुनदान रकम वितरण सुरु भएको हो ।"
प्रसारण लाइन नबन्दा झन्डै ५ मेगावाट बिजुली खेर,"ललितपुर मातातीर्थमाल्टा ३३ केभी प्रसारण लाइन तोकिएको समयमा नबन्दा गत चैतदेखि दुई विद्युत् आयोजनाबाट उत्पादित ६३६ मध्ये ४८६ मेगावाट बिजुली खेर गइरहेको छ । ४३६ मेगावाटको टुंगुनठोस्ने खोला तथा २ मेगावाटको खानी खोला आयोजना २०७२ चैतमै निर्माण सम्पन्न भई विद्युत् उत्पादन सुरु भएको छ । प्रसारण लाइन नबन्दा ती आयोजनाको आधाभन्दा बढी बिजुली खेर गइरहेको हो । आयोजनाबाट उत्पादित बिजुलीमध्ये १५ मेगावाट मात्र लखनखेल वितरण केन्द्रमा जडान गरी वितरण भइरहेको छ भने बाँकी ४८६ मेगावाट बिजुली झन्डै एक वर्षदेखि खेर गइरहेको छ ।ती आयोजनाको पूरै बिजुली केन्द्रीय प्रसारणमा लाइनमा जोडिए मुलुकको लोडसेडिङ न्यूनीकरणमा थोरै भए पनि टेवा पुग्ने विश्वास प्रवद्र्धकहरूको छ । जलविद्युत् (पावरहाउस) देखि माल्टा सबस्टेसन डेलिभरी केन्द्रसम्म भने खानी खोला जलविद्युत् आयोजनाले प्रसारण लाइन निर्माण गरिसकेको छ । ठेकेदारले समयमै काम गर्न नसक्ता माल्टादेखि मातातीर्थ सबस्टेसनसम्मको प्रसारण लाइन बन्न सकेको छैन । ठेकेदार कम्पनी त्रिपुरेश्वरजयदुर्गे जेभीले १८ महिनामा निर्माण सम्पन्न गर्ने गरी २०७१ भदौ ९ मा १८ करोड ९१ लाख ८२ हजार रुपैयाँमा उक्त प्रसारण लाइन निर्माणको ठेक्का लिएको थियो । एक वर्षको थपिएको म्याद सकिन लाग्दा पनि ठेकेदारले ३५ प्रतिशत प्रतिशत मात्र काम सम्पन्न गरेको छ ।ठेकेदारको ढिलाइप्रति खानी खोला जलविद्युत् आयोजनाका प्रवद्र्धक भरत थापाले आपत्ति जनाएका छन् । थापाका अनुसार आयोजना निर्माण सम्पन्न भएको एक वर्ष बितिसक्यो । यसका लागि एक अर्ब २० करोड रुपैयाँ लगानी भएको छ । आयोजनामा १० प्रतिशत स्थानीयबासी, २० प्रतिशत सर्वसाधारणको लगानी छ । आयोजनाबाट उत्पादित सबै बिजुली छिट्टै केन्द्रीय प्रसारण लाइनमा जोड्न नसकिए बैंकबाट लिएको ऋण र त्यसको ब्याज तिर्न मुस्किल हुने आयोजना प्रमुख थापा बताउँछन् । २०६९ साउनमा प्राधिकरणसँग भएको विद्युत् खरिदबिक्री सम्झौताअनुसार आयोजना सम्पन्न हुनुअगावै प्रसारण लाइन बनिसक्नुपर्ने थियो, उनले भने, बिजुली बेच्न नपाउँदा आम्दानी कम भएकाले स्थानीय सेयरधनीसमेत मर्कामा परेका छन् । उनले प्रसारण लाइन नबन्दा १५ मेगावाट बिजुली ११ केभी फिडर लाइनबाट लगनखेल वितरण केन्द्रमा जडान गरी वितरण गर्नुपरेको बताए । अर्को १५ मेगावाट बिजुली पुल्चोक वितरण केन्द्रबाट वितरण गर्न सकिन्छ । तर त्यहाँ पनि प्रसारण लाइन बनिसकेको छैन ।त्रिपुरेश्वरजयदुर्गे जेभीका साइट इन्चार्ज विजय अर्यालले प्रसारण लाइन निर्माण कार्य समयमा सम्पन्न नहुनुमा स्थानीयबासीको अवरोधभन्दा विद्युत् प्राधिकरणको दोष रहेको बताए । पोल र तार बिछयाउन रूख काट्नुपर्छ, उनले भने, विद्युत् प्राधिकरणले सरकारबाट रूख काट्ने स्वीकृति लिइसकेको छैन ।माल्टाका होमप्रसाद घिमिरेले पनि प्रसारण लाइन निर्माणमा माल्टाबासीको खासै अवरोध नभएको बताए । केही व्यक्तिको बारी परेको छ, उनले भने, दिने सहमति भइसकेको छ । मातातीर्थका स्थानीयबासीले भने अवरोध खडा गरेका थिए । तर छलफलबाट मिलिसकेको प्राधिकरणको भनाइ छ । माल्टामातातीर्थ ३३ केभी प्रसारण लाइन आयोजना प्रमुख सुरेन्द्र चौधरीले प्राधिकरणका कारणले नभई जिल्ला वन कार्यालय काठमाडौंले गर्दा ढिलाइ भएको दाबी गरे । लाइन विस्तारका लागि वनले हालसम्म प्रारभिक वातावरणीय परीक्षण (आईईई) को अध्ययन प्रतिवदेन तयार गरिसकेको छैनन्, उनले भने, ३३ केभी प्रसारण लाइनमा परेका जग्गाहरूको मुआब्जा दिने व्यवस्था छैन । प्राधिकरणले वनलाई २०७२ भदौ २९ मा मातातीर्थ चन्द्रागिरी भञ्ज्याङ क्षेत्रका ६ किमि जंगल हँुदै लाइन निर्माण गर्न रुख कटानका लागि आईईई अध्ययन गर्न १३ लाख ६० हजार २ सय ३६ रुपैयाँ दिएको थियो ।काठमाडौं जिल्ला वन अधिकृत इन्द्र सापकोटाले आईईई अध्ययनका लागि ऊर्जा मन्त्रालयबाट माघमा मात्र स्वीकृत प्राप्त भएकाले ढिलाइ भएको बताए । कार्यालयका अधिकृतहरू परिवर्तन भइरहने गर्नाले पनि समस्या भएको हो, उनले भने । योजनाअनुसार मातातीर्थमाल्टा ३४ किमि लम्बाइको प्रसारण लाइन निर्माण हुँदै छ । ती दुई विद्युत् आयोजना ललितपुरको सातदोबाटोबाट ३० किमि दक्षिणमा पर्छन् ।"
ठूलो जहाज किन्न साढे ५ करोड बैना,"काठमाडौं नेपाल वायु सेवा निगमले एयरबसको ठूलो जहाज (वाइडबडी) खरिदका लागि अमेरिकी कम्पनी एएआर करपोरेसनलाई ५ करोड ४४ लाख रुपैयाँ (५ लाख डलर) बैना दिने शुक्रबार सम्झौता गरेको छ । दुइटा वाइडबडी विमान खरिदका लागि निगमले असोज पहिलो साता आह्वान गरेको खरिद प्रक्रियामा सहभागी भएका ११ वटा कम्पनीमध्येबाट माघ १ गते एएआर करपोरेसन छानिएको थियो । उच्च स्रोतका अनुसार, उक्त कम्पनीसँग शुक्रबार निगमले प्रतिविमान ५ लाख डलर बयाना दिने सहमति भएको छ । निगमका तर्फबाट बैनाका लागि भएको सम्झौतापत्रमा निगमका महाप्रबन्धक सुगतरत्न कशांकार र एएआरका तर्फबाट दीपक शर्माले हस्ताक्षर गरेका छन्, स्रोतले भन्यो । उक्त सम्झौतापत्रमा साक्षीका रूपमा निगमका निमित्त महाप्रबन्धक आरबी शाह र एएआरका तर्फबाट निक प्राइसले हस्ताक्षर गरेका छन् । एएआरले जहाज उपलब्ध गराउन नसके बैना फिर्ता दिने सम्झौतापत्रमा लेखिएको स्रोतले बतायो । बैना रकम पाएपछि खरिद सम्झौता हुनेछ, स्रोतले भन्यो, हामी यो साताभित्रै राष्ट्र बैंकबाट डलर सटही गरी हिमालयन बैंकमार्फत एएआरको खातामा बैना रकम पठाउँदै छौं । चालु वर्ष निगमले जहाज खरिदका लागि १२ करोड हाराहारी बजेट विनियोजन गरेको छ । जहाज खरिद सम्झौता भएपछि निगमले कर्मचारी सञ्चय कोषलगायतबाट ऋण लिने प्रक्रिया थाल्नेछ । कोषसँग निगमले २५ अर्ब ऋण सम्झौता गरिसकेको छ । यो सम्झौताका लागि अर्थ मन्त्रालयले जमानत बस्ने सहमति पनि दिइसकेको छ । सम्झौताअनुुसार, एएआरले ०७४ पुस र चैतमा गरी दुइटा वाइडबडी काठमाडौं पुर्याउनेछ । यसले खरिद प्रक्रियामा बुझाएको प्रस्तावमा प्रतिविमान ११ अर्ब ३५ करोड (१० करोड ४० लाख डलर) का दरमा उपलब्ध गराउने प्रस्ताव गरेको थियो । जहाज उपलब्ध गराउने समयसम्म हुन सक्ने लागतको उतार चढाव (प्राइस स्केलेसन) का आधारमा प्रतिविमान बढीमा १० करोड ९० लाख डलरसम्म पुग्न सक्ने अनुमान निगमले गरेको छ । लागतको उतारचढावअनुसार हामीले कम्तीमा प्रतिविमान १० करोड ५० लाखदेखि बढीमा १० करोड ९० लाख डलरभन्दा बढी नतिर्ने सहमति पनि गरेका छांै, जहाज खरिदमा संलग्न एक अधिकारीले भने । निगमले एएआरलाई छनोट गरेपछि यो खरिद प्रक्रियामा जर्मनी र र्पोचुगलका दुइटा कम्पनीको पनि संलग्नता देखिएको छ । जसमा जर्मनीको जर्मन एभिएसन क्यापिटल र पोर्चुगलको हाइफलाई एयरलाइन्स छन् । एएआरले उपलब्ध गराउने एयरबस खासमा हाइफ्लाईले अर्डर गरेका विमान हुन् जसमा जर्मन क्यापिटलको लगानी देखिएको छ । हाइफ्लाई जहाज अर्डर गर्ने अनि लिजड्राइलिजमा विश्वभर उपलब्ध गराउँदो रहेछ, स्रोत भन्छ । यो विमान खरिद सम्झौतामा संलग्न दीपक शर्मा नेपाली नागरिक हुन । हाल बेलायती नागरिकता लिइसकेका शर्माका बुवा ज्ञानेन्द्रप्रसाद घिमिरे निगममा ३६ वर्ष आर्थिक विभागमा काम गरेर अवकाश प्राप्त निर्देशक हुन् । उड्डयनसँग सम्बन्धित अध्ययन गरेका काठमाडौं संखमूलका शर्मा यसअघि जहाजका लागि स्पेयर्स पार्ट बिक्री गर्ने बेलायती कम्पनी एजे वाल्टरको व्यवस्थापन तहमा काम गर्थे । यो कम्पनीले पनि यसअघि नेपाल वायु सेवा निगमका जहाजका लागि पनि स्पेयर्स पार्ट बिक्री गथ्र्यो । हालै वाल्टरबाट राजीनामा गरेका शर्मा अहिले एएआरको सेल्स विभागको जिम्मेवारी हेर्छन् । उनी माघको पहिलो साता बैना रकमसहितका विषयमा सम्झौता गर्न दुई जना प्रतिनिधिसहित काठमाडौं उत्रिएका थिए । उच्च स्रोतका अनुसार, त्यस बेला उनले प्रतिविमान १० करोड रुपैयाँ बैना माग गरेका थिए । तर निगमले यस वर्ष विमान खरिदका लागि आन्तरिक स्रोतबाट १२ करोड रुपैयाँ मात्रै विनियोजन गरेकाले प्रतिविमानको ५ करोड रुपैयाँ हाराहारी बैना दिने अडान लिएको थियो । यस विषयमा वार्ता नमिलेपछि शर्मासहितको टोली लन्डन फर्किएको थियो । पहिलो पटक बैनालगायतकै विषयमा कुरा मिलेन, हिजो (शुक्रबार) उनीहरू हाम्रो एजेन्डामा सहमत भएपछि इमेलमार्फत एमओयू गरिएको छ, स्रोतले भन्यो । इमेल मार्फत स्क्यान कपी आदानप्रादन गर्ने यी दुवै पक्षले यसै साताभित्र कुरियरमार्फत दस्तावेज (हार्डकपी) आदानप्रदान गर्ने सहमति गरेको छ । यो प्रक्रिया सकिएपछि निगमले आफ्नो बोर्ड बैठकमार्फत खरिद प्रक्रिया थालिहाल्ने भनेको छ । हाल निगमसँग वाइडबडी जहाज छैन । उसले एयरबसका दुई र बोइङको एक जहाज अन्तर्राष्ट्रिय उडानमा राखेको छ । वाइडबडी ल्याएर लामो दूरीमा उडाउने निगमको योजना छ ।"
थपिँदै बैंक र वित्तीय संस्था,"भोजपुर यहाँ ६ वर्षयता बैंक तथा वित्तीय संस्था थपिने क्रम बढेको छ । सडकको पहुँचसँगै आर्थिक कारोबार बढ्न थालेपछि शाखा विस्तारमा वृद्धि भएको हो । यसअघिसम्म तीनवटा मात्र सरकारी बैंकहरू थिए । पछिल्ला वर्षमा निजी बैंक, लघु वित्तीय संस्थाहरूका शाखा खुल्ने क्रम पनि बढेको छ । सदरमुकाममा आधा दर्जनभन्दा बढी निजी बैंक र दर्जनौं लघुवित्त संस्था खुलेका छन् । टुरिजम बैंक, सेन्चुरी कर्मसियल बैंक, एनबी बैंक, एभरेस्ट बैंक, सिटिजन्स बैंक, लक्ष्मी बैंक, प्रभु बैंक र ग्रामीण विकास बैंकका शाखा सञ्चालनमा छन् । अन्य बैंक पनि शाखा खोल्नका लागि मापदण्डका पक्की घर तथा भवनको खोजीमा छन् । राष्ट्रिय वाणिज्य बैंक, नेपाल बैंक र कृषि विकास बैंक र निजी बैंक गरी १२ वटा बैंकका शाखा सञ्चालनमा छन् । ४ वर्षयता लघुवित्तका शाखा धमाधम खुलिरहेका छन् ।"
अदुवाको भाउ घटयो,"हेटौंडा अदुवा बिक्री गरेर भूकम्पले भत्काएको घर बनाउने कालिकाटार ९ खिक्रीकी सन्तमाया तामाङको सपना अधुरै हुने भएको छ । तामाङले यस वर्ष बीउको प्रतिकेजी ८० रुपैयाँ तिरेर ५० हजारको अदुवा लगाएकी थिइन् । अदुवा पनि राम्रै फलेको हो तर खनेर हाल १६ रुपैयाँ केजीमा त्यो पनि उधारोमा बिक्री गरेकी छन् । तामाङले सरकारले दिएको पहिलो किस्ताको रकमसहित १ लाख रुपैयाँ खर्च गरेर घरको जग पुरेकी छन् । अदुवा बिक्री गरेर ऋण तिर्ने र बाँकी घर वनाउने उनको योजना सफल हुने भएको छैन । घर बनाउने आसमा अदुवा खेती गरेकी थिएँ, तामाङले भनिन्, बीउ लगाउँदा गरेको खर्च पनि उठ्न गार्हो भयो ।नामटार ९ का धाधरका कृषक अशोक लामाले पनि ७० हजार रुपैयाँ खर्च गरेर अदुवा लगाए । उत्पादन राम्रो भए पनि मूल्य छैन । उनले हालसम्म ४९ हजार रुपैयाँको मात्र बिक्री गरेका छन् । बजार भाउका कारणले गर्दा अदुवा खेतीमा घाटा परेको उनले बताए । सुरक्षितसँग अदुवा राख्ने ठाउँ अभावले उधारोमा अदुवा बिक्री गर्न कृषक बाध्य छन् । नगदेवालीको रूपमा विकास हँुदै गएको यो खेती मकवानपुरका दुर्गम गाउँका कृषकले विगत केही वर्षदेखि व्यावसायिक रूपमा गर्दै आएका छन् । जिल्लाको कालिकाटार, नामटार, निवुवाटार, ठिंगन, शिखरपुरलगायत गाविसका कृषकको आम्दानीको स्रोत अदुवा हो । भारतले नेपालको अदुवा निर्यातमा कडाइ गरेकाले मूल्य कम भएको अदुवा व्यापारी गोपाल गौतमले बताए । विभिन्न बहाना बनाएर नेपाली अदुवालाई भारतले छिर्न दिएको छैन, औपचारिक रूपमा अदुवालाई भन्सारमा रोकेको पनि छैन, गौतमले भने, आफ्नो देशमा छिर्न पनि दिएको छैन । विगतका वर्षमा भारतमा अदुवाको उत्पादन कम हुन्थ्यो, त्यस बेला नेपाली अदुवाको माग बढी थियो । हाल भारतमा पनि अदुवाको उत्पादन बढेपछि नेपाली अदुवालाई रोक्ने प्रयास गरेको उनले बताए । भारतमा नै गुणस्तरयुक्त अदुवाको उत्पादन धेरै भएकाले नेपाली अदुवाको भारतमा माग छैन । भारतमा माग नभएकाले यहाँ उत्पादन गरेको अदुवाको भाउ घटेको हो, कृषि विकास कार्यालयका प्रमुख निर्मल गदालले भने, भारतभन्दा अरू तेस्रो मुलुकमा वजार नखोजेसम्म नेपाली अदुवाको बजार यस्तै हुन्छ । नेपालमा उत्पादन गरेको अदुवाको मात्र वजार भारत हो । यहाँ ४ सय २१ हेक्टर जमिनमा अदुवा खेती गरिएको छ । ६ हजार ४ सय २५ टन अदुवा उत्पादन भएको छ । व्यापारीले खरिद नगरेकाले कृषकले खनेको अदुवा घरमै थन्काउन बाध्य छन् ।"
रूपन्देही तरकारीमा आत्मनिर्भर,"बुटवल जिल्लामा व्यावसायिक खेती सुरु गरेपछि रूपन्देही तरकारीमा आत्मनिर्भर बनेको छ । कृषि विकास कार्यालयले आलुबाहेक अन्य तरकारीमा जिल्ला आत्मनिर्भर भएको जनाएको छ । कृषि कार्यालयका अनुसार जिल्लाको ४ हजार १ सय ४७ हेक्टर क्षेत्रफलमा व्यावसायिक तरकारी खेती हुने गरेको छ । यसबाट वार्षिक ९० हजार ९ सय ९१ टन तरकारी उत्पादन हुन्छ । २० देखि २५ प्रतिशत हरियो तरकारी भैरहवा तथा बुटवलको थोक बजार केन्द्र हुँदै बाहिरी जिल्लामा पठाइन्छ । मझगावा, सूर्यपुरा, मानपकडी, धमौली, भगवानपुर, खुदावगरलगायत १५ गाविस तरकारीका लागि पकेट क्षेत्र हुन् । जिल्लामा करिब ५ सय किसान व्यावसायिक तरकारी खेतीमा क्रियाशील छन् । देवदह नगरपालिका ७ शरणटाँडीका करिब १ सय घर परिवारले ५० हेक्टर क्षेत्रफलमा पूर्ण रूपमा अर्गानिक खेती थालेका छन् । ६ वर्षयता सिमी, तरुल, पिंडालु र गोलभेंडासँगै मौसमीबेमौसमी तरकारी लगाउने गरेका छन् । ४ वर्षयता युवा लक्षित व्यावसायिक तरकारी उत्पादन कार्यक्रमअन्तर्गत अनुदानको व्यवस्था गरेपछि उत्पादन र युवा किसानको सहभागिता बढेको कृषि विकास कार्यालयका प्रमुख भोजराज सापकोटाले बताए । यहाँ करिब १ हजार कृषक समूह छन् । १ सय ५० वटा कृषि सहकारी संस्था छन् । सरकारी सहयोग र सहकार्यमा सञ्चालित यस्ता धेरैजसो समूह खेतीमा आकर्षित भएका छन् । कृषि कार्यालयअन्तर्गत फिल्ड स्तरमा रहेका ४ कृषि सेवा केन्द्र र ७ कृषि सम्पर्क स्थल गरी ११ वटा कार्यालयले व्यावसायिक तरकारीका लागि किसानलाई सघाएका छन् । किसानद्वारा उत्पादित तरकारी गाउँ वा नजिकको बजारमै बेच्ने लक्ष्यअनुसार यहाँ १ सय १ हाटबजार सञ्चालन भएका छन् । योबाहेक बुटवल कृषिउपज थोक बजार केन्द्रले दैनिक करिब एक करोड र मायादेवी फलफूल तथा तरकारी बजार भैरहवाले ३० लाख रुपैयाँ बराबरको तरकारी बिक्री गर्ने गरेका छन् । तरकारीका अगुवा किसानहरू साना किसानहरूलाई मल, बीउ र औषधिमा अनुदान तथा सबै जमिनमा सिँचाइ सुविधा पुर्याउन सके उत्पादनलाई अझ बढाउन सकिने भनाइ छ । शरणकाली कृषक सहकारी संस्था देवदहका अध्यक्ष मानबहादुर गाह मगरले अन्नको तुलनामा तरकारी खेतीका लागि धेरै पानी चाहिने भएकाले तरकारी पकेट क्षेत्रमा बाह्रै मास सिंचाइको व्यवस्था गर्नुपर्ने बताए । यसो गर्न सके जिल्लामा यसको दोब्बर बढी तरकारी उत्पादन हुनेछ, उनले भने । खेतीयोग्य जमिन र कृषि उत्पादनका हिसाबले अगाडि रहेको रूपन्देहीका करिब ८७ प्रतिशत किसान आकाशेपानीको भरमा खेती गर्न बाध्य छन् ।"
विदेशको अधिकांश आम्दानी उपभोगमा,"भोजपुर सदरमुकामदेखि गाउँसम्म बैंक तथा वित्तीय संस्थामा रेमिटयान्स झिक्नेको भीडभाड बढेको छ । वैदेशिक रोजगारीले वार्षिक अर्बाैं रेमिटयान्स भित्रिन्छ । तर, उत्पादनमूलक क्षेत्रमा उपयोग हुन सकेको छैन । रेमिटयान्समार्फत आएको रकम व्यावसायिक क्षेत्रमा लगाउनुको सट्टा घर, घडेरी तथा सवारीसाधन जोड्नमा खर्च हुने गरेको छ । यसले गर्दा समाजमा अस्वस्थ प्रतिस्पर्धा र देखासिकी बढेको छ । ग्रामीण भेगमा भित्रिएको रेमिटयान्स खानपान, कपडा र सोखिन कार्यमा खर्च भइरहेको छ । आफन्तले तातो हावामा ज्यानको बाजी राखेर कमाएर पठाउँछन्, यता मोजमस्ती गरेर सिध्याउने गरेको पनि देखिएको छ, दिङ्लाका दिलकुमार राईले भने । रेमिटयान्सले स्रोतसाधनको उचित सदुपयोगमा प्रयोग गरी उपार्जन लिनुको साटो गाउँघर छाडेर सुविधा सम्पन्न सहरमा बसाइँ सर्ने बढेका छन् । श्रीमान्ले विदेशमा दु:ख गरेर पठाउने, यता श्रीमती छोराछोरीसहित सदरमुकाम बस्ने चलन बढेको छ, स्थानीय पर्शुराम तिवारीले बताए । जिल्लामा रहेका विभिन्न बैंक तथा वित्तीय संस्थाहरूको तथ्यांकअनुसार जिल्लामा मासिक ३० देखि ३५ करोड रुपैयाँ रेमिटयान्स भित्रिने गरेको छ । राष्ट्रिय वाणिज्य बैंकका सहायक प्रबन्धक रविन श्रेष्ठका अनुसार महिनैपिच्छे रेमिटयास बढ्दै गएको छ । युवा पुस्ता बिदेसिने क्रम बढेको बढ्यै छ, रेमिट्यान्स पनि बढ्ने निश्चित भइहाल्यो, उनले भने । जिल्लामा एक दर्जन बैंक र आधा दर्जन मनी ट्रान्सफरले रेमिटयान्सको कारोबार गर्छन् । धेरैजसो रेमिटयान्स बैंकको तुलनामा मनी ट्रान्सफरबाट भित्रिने गरेको छ । एउटा रेमिटयान्सले महिनामा ५ देखि ६ करोड रुपैयाँ भित्र्याउँछन् । राज्यले लगानीको वातावरण र चेतना फैलाउन नसक्दा दु:खले आर्जेर पठाएको विदेशी रकम उत्पादनमैत्री नभएको रानीवासका एलबी प्रधानको मत छ । रेमिटयासको कति खर्च गर्ने, कति बचत गर्ने, कति लगानी गर्ने स्पष्ट नीति छैन, अर्कोतर्फ सर्वसाधारणलाई लगानीको गुणात्मकताबारे ज्ञान छैन, उत्पादनमुखी बनाउन र सदुपयोग गर्न राज्यबाटै योजना बनाएर लागू गरिनुपर्ने उनको भनाइ छ ।युवा पुस्ता वैदेशिक रोजगारीका लागि खाडी पुगेपछि गाउँ सुनसान छन् । गाउँघर वृद्धवृद्धा, महिला, केटाकेटीका भरमा छन् । जिल्ला प्रशासन कार्यालयमा दैनिक १२ देखि १६ जना वैदेशिक रोजगारीका लागि राहदानी सिफारिस बनाउने गरेका छन् । ८० प्रतिशत सिफारिस पुरुषले लिन्छन्, प्रशासनका एक अधिकारीले भने । गत आवमा साधारण प्रकृतिका ३ हजार ५ सय ८७ र द्रुत प्रकृतिका २ हजार ४ सय ८७ राहदानी सिफारिस प्रशासनले गरेको थियो । अघिल्लो दुई वर्षमा साधारण प्रकृतिका ६ हजार ५ सय २६ र द्रूतगतिका ८ हजार ६ सय ७ राहदानी सिफारिस भएको कार्यालयले जनाएको छ । तुलनात्मक रूपमा हाल जिल्लामा ८० देखि ९० प्रतिशत युवाहरू वैदेशिक रोजगारीमा गएका छन् । अधिकांश घरका एकदेखि ४ जनासम्म वैदेशिक रोजगारीमा गएको तथ्यांकले देखाएको छ ।"
भैरवकुण्डबाट विद्युत् उत्पादन,"सिन्धुपाल्चोक भूकम्पले क्षतिग्रस्त लार्चास्थित ३ मेगावाट क्षमताको भैरवकुण्ड जलविद्युत् आयोजना शुक्रबारदेखि सञ्चालन भएको छ । उक्त आयोजना भूकम्प गएको २१ महिनापछि सञ्चालनमा आएको हो । उत्पादित विद्युत् केन्द्रीय प्रसारण लाइनमा जोडिसकिएको छ । हाल आयोजनाले १४ मेगावाट विद्युत् उत्पादन गरेको छ । वर्षायाममा भने ३ मेगावाट नै उत्पादन गर्ने आयोजनाले जनाएको छ । आयोजनाका सञ्चालक रामकाजी पौडेलका अनुसार भूकम्पले पावर हाउस भवन चर्केका थियो । टनेल, इन्टेक, पावर गेटलगायतका संरचना भत्काएको थियो । आयोजना ७५ करोड रुपैयाँको लागतमा पुनर्निर्माण गरिएको पौडेलले जनाए ।"
हिउँले तान्यो पर्यटक,"दोलखा शिशिरकालको हिउँले भरिएको उच्च पहाड घुम्न ओइरिएका पर्यटकको चापलाई यहाँका होटलहरूलाई थेग्न मुस्किल परेको छ । हिमपातको मौसम सुरु भएपछि चरीकोटका होटलले शुक्रबार र शनिबार आएका सबै पर्यटकलाई बास दिन सकेको छैन । एक पटक हिउँ परेपछि महिना दिनसम्म सेताम्मे भइरहने कालिञ्चोक र सानासाना थुम्काहरूको पहाड सैलुङ जानेहरू हिउँ परेको सुन्नेबित्तिकै दोलखा आउँछन् । भीमेश्वर दर्शन गर्न आउनेहरू पनि दिनहुँ बढिरहेका छन् । भूकम्पपछि होटलहरू घटेकाले पर्यटकलाई केही असुविधा भएको होटल संगमका सुदर्शन कार्कीले बताए । चरीकोटका ३५ वटा व्यावसायिक होटलले दुई हजार आगन्तुकलाई सजिलै बास दिन सक्छ । बास नपाएर शुक्रबार अबेरसम्म मुख्य चोक सातदोबाटोमा पर्यटक र गाडीको भीड लागेको थियो । राजधानीबाट आएका रमेश श्रेष्ठले होटल नपाएपछि गाडीमै रात बिताउने निर्णय गरेको बताए । कोही आगन्तुकहरू चोकको एक कुनामा कोही आगो तापेर बसिरहेका थिए । होटल व्यवसायी कुबेर थापा भन्छन्, शुक्रबार राति २ बजेसम्म सबै होटल भरिएका थिए । हिमपात हुन थालेपछि झनै पर्यटकलाई तानेको व्यवसायीको अनुभव छ । यतिखेर जिल्लाका उच्च पहाडहरू सबै हिउँले भरिएका छन् । पुष्पलालमार्गको खरिढुंगा आइपुग्नेबित्तिकै हिउँसँग पर्यटकले सम्बन्ध गाँस्न पाउँछन् । विशेषगरी तीन हजार ८ सय ४२ मिटर उचाइको कालिञ्चोक पर्यटकको रोजाइको गन्तव्य बनेको छ । पछिल्लो समय उद्यम, व्यापार, कृषि र वित्तीय कम्पनीहरूका कारण फस्टाएको भीमेश्वर नगरपालिका बिस्तारै पर्यटन हब बन्दै गएको छ ।"
विमानस्थलको सम्भाव्यता अध्ययन,"हेटौंडा हेटौंडा उपमहानगरपालिकाअन्तर्गत पदमपोखरीमा विमानस्थल निर्माणका लागि गरिएको प्रारम्भिक अध्ययनले उपयुक्त देखाएको छ । पदमपोखरीमा बिहीबार स्थलगत अध्ययन गर्दै नागरिक उड्डयन प्राधिकरणका प्राविधिक टोलीले विस्तृत सम्भाव्यता अध्ययन गर्ने जनाएको छ । संस्कृति, पर्यटन तथा नागरिक उड्ययन राज्यमन्त्री इन्द्रबहादुर बानियाँ, मन्त्रालयका निमित्त सचिव सुरेश आचार्य, प्राधिकरणका निमित्त महानिर्देशक राजकुमार क्षत्री र एरोड्रम इन्जिनियरिङ विभागका निर्देशक ध्रुव गछवायसहितको टोलीले विमानस्थल निर्माण क्षेत्रको स्थलगत निरीक्षण गरेको थियो । अनुगमन टोलीले अब विस्तृत सम्भाव्यता अध्ययन गरिने जनाएको हो । निमित्त सचिव आचार्यले भने, तराईका जिल्लामा हुस्सुका कारण हप्तौंसम्म विमानस्थल अवरुद्ध हुँदा हेटौंडा क्षेत्र उपयुक्त विकल्पका रूपमा देखिएको छ ।"
नेप्से ९० अंकले घटयो,"काठमाडौं गत साता सेयर बजारमा ठूलो गिरावट आयो । पाँच दिन भएको कारोबारमा कारोबार मापक परिसूचक नेप्से ९०७ अंकले तल ओर्लियो । साताको पहिलो दिन आइतबार नेप्से करिब सवा ३ अंकले बढे पनि बाँकी सबै दिन घटयो । आइतबार १ हजार ४ सय ६५ दशमलव ८४ मा रहेको नेप्से बिहीबार १ हजार ३ सय ७५ दशमलव १४ बिन्दुमा झर्यो । निरन्तर यपले घटेपछि गत साता नेप्से करिब साढे ९ महिनाअघिको अवस्थामा आएको छ । ०७२ चैत ३० गते नेप्से १ हजार ३ सय ८८ बिन्दुमा थियो । त्यसपछि बढ्न थालेको बजारले हालसम्मकै उच्च रेकर्ड (१ हजार ८ सय ८१ बिन्दु) बनाएर पुन: घट्दो क्रममा छ । बजार ओरालो लागेपछि क वर्गका कम्पनीको सेयर कारोबार मापक सेन्सेटिभ २० अंकले घटयो । यस्तै, कारोबारमा रहेका सबै कम्पनीको सेयर कारोबार मापक फ्लोट परिसूचक ७ अंकले ऋणात्मक रहयो ।नेप्से घटे पनि अघिल्लो साताको तुलनामा कारोबार रकम भने करिब २० प्रतिशतले बढेको छ । उक्त अवधिमा २ अर्ब २२ करोड ९७ लाख रुपैयाँ बराबरको सेयर कारोबार भएको छ । १९ हजार ३ सय ६० वटा कारोबारबाट १ सय ५५ कम्पनीका ६६ लाख ६७ हजार एक सय ३० कित्ता सेयर खरिदबिक्री भए । अघिल्लो साता १ सय ५३ कम्पनी १ करोड १३ लाख १८ हजार २ सय ७० कित्ता सेयर किनबेच हँुदा १ अर्ब ८५ करोड ९० लाख ३७ हजार रुपैयाँ बराबरको कारोबार भयो ।ठूलो रकम प्राथमिक निष्कासन (आईपीओएफपीओ) मा जानु, वित्तीय प्रणालीमा तरलता अभाव हुनु, सेयर बजार बियरिस प्रवृत्तिमा रहनुलगायत कारण बजारमा कारोबार रकम बढ्न नसकेको हो । अब प्राथमिक सेयरमा परेको रकम राष्ट्र बैंक राख्नु नपर्ने व्यवस्था गरिएको छ । पुँजी बजारको नियामक निकाय धितोपत्र बोर्डले बिहीबार यस्तो निर्णय गरेको हो । यो निर्णयपछि अब आईपीओ र एफपीओको रकम कम्तीमा ६ दिनका लागि राष्ट्र बैंकमा राख्नुपर्ने बाध्यता हटेको छ । यो निर्णयसँगै नेपाल लाइफ इन्स्योरेन्सको आईपीओमा परेको करिब ४२ अर्ब रुपैयाँ बैंक तथा वित्तीय संस्थामा फर्कनेछ । सम्भवत: सोमबार उक्त रकम वित्तीय प्रणालीमा आउनेछ । यसले वित्तीय प्रणालीमा बढ्दै गएको तरलता अभाव कम गर्न केही सहयोग पुग्ने देखिन्छ । साप्ताहिक कारोबारमा बैंकिङ समूहको हिस्सा सबैभन्दा बढी ४३ दशमलव ७६ प्रतिशत रहयो । अघिल्लो साता यो समूहको हिस्सा ४८६७ प्रतिशत थियो । त्यसपछिको बजार हिस्सा बिमा समूहका कम्पनी र संस्थापक सेयरले ओगटे । साताभरको कारोबारमा बिमा समूहको हिस्सा १७ दशमलव ६१ प्रतिशत र संस्थापक सेयरको हिस्सा २०७६ प्रतिशत रहयो । यस्तै, सामूहिक लगानी कोषको हिस्सा १२८, विकास बैंकको ७६७, वित्त कम्पनीको हिस्सा १५१, होटलको ०४१, जलविद्युत्को ३, उत्पादन तथा प्रशोधन ००१, अन्य को १५२ र लघुवित्त संस्थाको हिस्सा करिब २३६ प्रतिशत रहेको नेप्सेले जनाएको छ ।"
गाउँबस्ती हिउँले ढपक्कै,"म्याग्दी जिल्लाको उपल्लो भेग हिउँले ढपक्कै ढाकिएको छ । पर्यटकीय क्षेत्र महरे, घोडेपानी, खोप्रा, गुर्जालगायत स्थानका बस्तीमा बाक्लो हिउँ छ ।दुई दिनअघि वर्षासँगै भएको हिमपातकै कारण छन्त्याल जातिको बस्ती गुर्जामा पैदल मार्ग विच्छेद भएको छ । हिउँले वृद्धवृद्धा, बालबालिका र विपन्न प्रभावित भए पनि कृषक भने खुसी छन् । सिँचाइका लागि आकासे पानीको भर रहेका उनीहरू हिउँले खेती सपार्न मद्दत गर्ने आसमा छन् । हिमपात भएपछि घोरेपानीपुनहिल, खोप्रो, मुस्ताङलगायत पदमार्ग पुगेका पर्यटक रमाएको पर्यटन व्यवसायीले जानकारी गराएका छन् । दुई फिटजति हिउँ परेको छ । पुनहिल आएका पर्यटक रोकिएका छन् । पैदलमार्ग पूरै अवरुद्ध छ, पर्यटन व्यवसायी तारा पुनले भनिन्, घोडेपानी वरपरका सबै डाँडा हिमालझैं बनेका छन् । मुस्ताङमा पनि बाक्लो हिमपात भएको छ । नदीबाहेकका सबै भूभागमा बाक्लो हिउँ जमेको स्थानीयले बताएका छन् । सडक तथा हवाई धावनमार्गमा हिउँ थुप्रिएकाले पोखराजोमसोम उडान अवरुद्ध छ । स्थानीयले घर वरिपरि आउजाउ गर्नै कठिन छ । जनजीवन कष्टकर भए पनि बाली सप्रने भएकाले यहाँका कृषक खुसी छन् । स्याउका बिरुवामा पालुवा लाग्ने बेला हुँदासम्म पनि पर्याप्त हिउँ नपर्दा उनीहरू चिन्तामा थिए । मुस्ताङको सबैभन्दा तलको बस्ती घाँसादेखि नै जिल्लाभरका सबै भूगोलमा बाक्लो हिउँ परेको छ, जिविस मुस्ताङका कार्यक्रम अधिकृत केदारसिं थापाले भने, स्थानीयले घरको छतमा थुप्रिएको हिउँमा तातोपानी खन्याउँदै बेल्चाले हटाइरहेका थिए ।अनिकाल हट्ने आस मुगु कार्कीबाडास्थित माथितुम गाउँका भीमबहादुर रावलले हिमपातकै कारण खाद्यान्न बाली सप्रिएर अनिकाल हट्ने आस गरेका छन् । तरकारी, कोदो, काउनो, चिसो, फापर, जौ, उवा, गहुँको उत्पादन बढ्ने उनले बताए । सधैं खाद्यान्न अभावमा पर्ने मुगु उच्च भेगका बस्तीमा हिमपातले खुसी ल्याएको हो । हिउँ परेकाले यस वर्ष खाद्यान्न अभाव नहुने उनीहरूको भनाइ छ ।हिउँदे बाली लगाएपछि हिउँ नपर्ला कि भनेर पिरलो भइरहन्छ, रावलले भने, यसपालि समयमै हिउँ पर्यो, सुबिकाल हुने भयो । हिमपातले अन्नबालीमा किरा र मुसा लाग्न नदिने स्थानीयको विश्वास छ । हिमपातले स्याउ उत्पादक किसानलाई राहत दिएको छ । अब यो वर्ष धेरै स्याउ फल्छ, ढुम गाउँका रामभक्त रोकायाले भने, स्याउको पालुवा पलाउने बेला परेको हिउँले राम्रो गर्छ ।"
गैंडाले ज्यान लियो,भरतपुर रत्ननगर नगरपालिका १९ स्थित जनकौली सामुदायिक वनमा शनिबार घाँस काट्न गएकी ३५ वर्षीया लक्ष्मी श्रेष्ठको गैंडा आक्रमणमा मृत्यु भएको छ । उनको घटनास्थलमै मृत्यु भएको प्रहरीले जनाएको छ ।
रूखै मासिने गरी खोटो,"कम्तीमा ३६ इन्च गोलाइको रूखमा बढीमा २५ इन्चसम्म घाउ लगाएर संकलन गर्नुपर्ने मापदण्ड उल्लंघनबझाङ जिल्लाका सयौं हेक्टर वनमा मापदण्ड मिचेर खोटो संकलन भइरहेको छ । खोटो संकलनमा सक्रिय कम्पनीको बदमासीकै कारण अधिकांश सल्लेरी वन नासिँदै छन् । जिल्लामा दिव्या रोजिन एन्ड टर्पेन्टाइन कम्पनी अत्तरियाले खोटो संकलन गरिरहेको छ । सरकारले जारी गरेको खोटो संकलन निर्देशिकामा २०६४ ले कम्तीमा ३६ इन्च गोलाइयुक्त रूखबाट मात्र निकाल्नुपर्ने व्यवस्था गरेको छ । त्यस्तै रूखमा १६२५ इन्चभन्दा ठूलो घाउ बनाउन नपाइने, ७ देखि १० दिनअघि रिल लगाउनुपर्ने, दक्ष कामदार प्रयोग गर्नुपर्ने र संकलनपछि आगलागी हुन नदिन वरपर सरसफाइ गर्नुपर्ने उल्लेख छ । तर, रोजिन कम्पनीले यी नियम पूरै बेवास्ता गरिरहेको छ । गोलाइ नपुगेका रूखमा पनि २३ ठाउँमा घाउ बनाइएका छन्, मस्टा गाविसका भरत अधिकारीले भने, यस्तो गर्दा वन सुक्छ भनेर नसम्झाएका होइनौं तर हामीले अनुमति लिएका छांै भन्दै उल्टै थर्काउँछन् । यस्तो बेथिति थाहा पाए पनि सामुदायिक वनका पदाधिकारी राजस्वको लोभमा चुप बसेको उनले आरोप लगाए । एउटै रूखमा आधा मिटरसम्मको घाउ बनाएर खोटो निकाल्ने काम भइरहेको मस्टाकै अर्का स्थानीय राजेन्द्र खड्काले जानकारी दिए । वनको कसैलाई चिन्ता नै छैन । कम्पनीले जो पायो, त्यही मान्छे पठाएर ठूल्ठूला घाउ बनाउन लगाएको छ, उनले भने, प्रत्येक वर्ष एउटै रूखमा गहिरो घाउ बनाउँदा कतिपय ढल्ने अवस्थामा पुगेका छन् । बझाङका २४ वटा सामुदयिक वनमा जारी खोटो संकलनमा कमीकमजोरी भेटिएको जिल्ला वन अधिकृत अशोक श्रेष्ठले स्विकारे । उनले भने, कतिपय ठाउँमा घाउको साइज र गहिराइ बढी भएको पाइएको छ । एकै वर्ष एउटा रूखमा दुईभन्दा बढी घाउ लगाइएको छ । यस विषयमा रोजिन कम्पनीलाई सचेत गराइरहेका छौं । जिल्ला वन कार्यालयले जिल्लाभरि अनुगमन गर्न नपाएको उनको भनाइ छ । अन्य ठाउँमा पनि कमजोरी भेटिए खोटो संकलन कार्य नै बन्द गर्ने चेतावनी कम्पनीलाई दिइएको श्रेष्ठले बताए । सामुदायिक वनका उपभोक्ता सचेत नहुँदा कम्पनीको मनोमानी बढेको ठान्छन् उनी । विनाश रोक्न सामुदायिक वन नै सचेत हुन आवश्यक छ, उनले भने । रोजिन कम्पनीले भने खोटो संकलनमा केही कमजोरी रहेको स्विकारे पनि त्यो नियतवश नभएर मानवीय त्रुटि रहेको जनाएको छ । कम्पनीका ट्रयापिङ प्रमुख खड्ग बमले मान्छेले काम गर्दा केही ठाउँमा तोकिएको मापदण्डभन्दा घाउको साइज ठूलो भएको र जंगलमा डढेलो लागेका कारण एकै रूखमा दुईवटा घाउ लगाउनुपरेको बताए । यो सामान्य कमजोरी हो, यसले वन विनाश हुँदैन, उनले भने । निर्देशिकाले तोकेअनुसार सरसफाइ नहँुदा खोटो चुहिएर आगलागी हुने र यसले जिल्लाको ठूलो क्षेत्रफल जंगल सखाप हुन सक्ने संरक्षणकर्मीको चिन्ता छ ।"
सोमबारभित्रै विधेयक,"मोरङ सभामुख ओनसरी घर्तीमगरले सोमबारसम्ममा सबै विधेयक पारित भई निर्वाचन घोषणा हुने बताएकी छन् । अहिले जे आशंका भइरहेको छ त्यो स्वाभाविक हो । सोमबारभित्र स्थानीय तहको निर्वाचन मिति घोषणा हुन्छ, विराटनगर विमानस्थलमा शनिबार पत्रकारमाझ उनले भनिन्, विधेयकप्रति मधेसी मोर्चाको समेत सहमति छ ।"
ठक्करले निधन,तनहुँ दुर्घटनामा मोटरसाइकल चालक जामुने २ का चुमनारायण विकको मृत्यु भएको छ । ग१च २८९३ नम्बरको जिप र ग३प २११३ नम्बरको मोटरसाइकल जामुने ३ मा ठक्कर खाँदा गम्भीर घाइते विकको उपचारका क्रममा मृत्यु भएको प्रहरीले बतायो ।
सांसदले पिटेको आरोप,ताप्लेजुङ सांसद वाङ्दी शेर्पाले पशु सेवा कार्यालयका कर्मचारी भीम घिमिरेलाई कुटपिट गरेको सामाजिक परिचालक सेवन्त पौडेलले बताएका छन् । घिमिरे तथ्यांक संकलन क्रममा शुक्रबार सांसद शेर्पाको गाविस खेजेनिम पुगेका थिए । घटनाबारे प्रजिअ नरबहादुर खड्काले यथार्थ बुझ्ने काम भइरहेको बताए ।
ल्होसार मनाइयो,"खोटाङ जिल्लाका तामाङ समुदायले शनिबार भव्य रूपमा सोनाम ल्होसार मनाएका छन् । दिक्तेलमुढे, खार्मी, जालपा, पाथेका, ऐसेलुखर्क, बाकाचोल, नुनथलामा २८५३ ज्या ल्होसार चरा वर्षका रूपमा मनाइएको हो । ल्होसारमा आफन्त भेटघाट र मान्यजनसँग आशीर्वाद लिने परम्परा छ ।"
एमालेले जनता ढाँट्यो,"तनहुँ उपप्रधानमन्त्री विमलेन्द्र निधिले एमालेले सहमतिविपरीत बोलेर जनता ढाँटेको आरोप लगाएका छन् । दमौलीमा शनिबार हैरान्स कप फुटबल उद्घाटन गर्दै उनले भने, राजनीतिको मैदान संसद् हो, सबैको क्षमता त्यहीं देखिन्छ, एमालेले संशोधनको एजेन्डा संसद्मै लैजान नदिनु बेइमानी हो । निर्धारित मितिभित्रै सबै निर्वाचन सक्ने गरी सरकारले गृहकार्य गरिरहेको उनले दाबी पनि गरे ।"
कतारमा मृत्यु,"रुकुम कतार पुगेका स्यालाखदी६, पहाडाका २१ वर्षीय गोविन्द बुढाको मृत्यु भएको छ । कोठामा सुतिरहेका उनी शनिबार बिहान मृत फेला परेको साथी टेकचन्द्र थापाले जानकारी दिए ।"
मनाङ पाँचौंपल्ट च्याम्पियन,"पोखरा डिफेन्डिङ च्याम्पियन लक्ष्मी हुन्डाई मनाङ मस्र्याङदी क्लबले पाँचौपल्ट आहारारा फुटबल प्रतियोगिताको ट्रफी जितेको छ । शनिबार पोखरा रंगशालामा १५ औं संस्करणको फाइनलमा आयोजक सहारा क्लबलाई १० गोलले हराउँदै उपाधि हात पारेको हो । मनाङका लागि एकमात्र गोल कमल श्रेष्ठले ७० औं मिनेटमा गरेका थिए । विपक्षी रक्षापंक्तिका खेलाडीको प्रयास असफल पार्दै उनले करिब ३० यार्डबाट दोस्रो बार च्याप्दै हानेको प्रहार गोलमा परिणत भयो । उनी म्यान अफ द म्याच । कमलल बेस्ट डिफेन्डर पनि घोषित भए । गोल नखाने रणनीतिसाथ उत्रिएको सहाराविरुद्ध मनाङले मध्यान्तरपछि रणनीति परिवर्तन गर्यो । खेलको पूर्वाद्र्धमा मनाङका खेलाडीको धेरैपल्टको गोल प्रयास सहाराका गोलरक्षक सुजित गुरूङले रोकेका थिए । नवौं मिनेटमा हेमन गुरूङको फ्रिकिकलाई लक्ष्मण जिसीले हेड गर्दा बल पोस्टमा लागेर फर्किएको थियो । २२ औं मिनेटमा मनाङका सुजल श्रेष्ठले गरेको प्रहार पोस्टको बायाँबाट बाहिरियो । खेलको ५९ औं मिनेटमा बल अघि बढाउँदा सहाराका लक्ष्मण जिसीसँग जुधेका अफिज ओलावालेले रेफ्री सुदीश पाण्डेबाट पहेँलो कार्ड पाए । त्यसपछि मनाङका स्ट्राइकरको प्रदर्शन केही संयमित भयो ।मध्यान्तरपछि विपक्षी एक गोलले अघि बढ्दा सहाराको रक्षात्मक रणनीति केही खल्बलियो । ८० औं मिनेटमा पाएको फ्रिकिकमा सहाराका हेमनको सशक्त प्रहार पोस्टभन्दा माथि बाहिरियो । आक्रामक प्रदर्शनमा उत्रिएको मनाङलाई यसपालि दर्शकको साथ कम थियो । किनकि आयोजक सहारा नै मैदानमा थियो । सहाराका खेलाडीको खुट्टामा बल पुग्नेबित्तिकै होहल्ला भइहाल्थ्यो । खेलको ७९ औं मिनेटमा सहाराले कप्तान उत्तम गुरूङको स्थानमा बीके लामालाई मैदान पठाए । कप्तानी विष्णु गुरूङले पाए । विष्णु र मनाङका कप्तान अनिल गुरुङ सहारा एकेडेमीको पहिलो ब्याचमा खेलाडी हुन् । आहाराराको दोस्रो, तेस्रो, १० औं र १४ औं संस्करण विजेता मनाङसँग आयोजक सहाराको फाइनलमा यो दोस्रो भेट थियो । मनाङका प्रशिक्षक छिरिङ लोप्साङ गुरूङले खेल निकै प्रतिस्पर्धात्मक भएको बताउँदै त्यसमा आफ्नो टिमले बाजी मारेको बताए । पहिलो हाफमा स्कोर ननिस्कनुको कारण सहाराको खेल डिफेन्सिभ थियो । पछि हामीले रणनीति फेर्यौं, उनले भने, दोस्रो हाफमा गोल निस्केर जित हात लागे पनि यो प्रतियोगिताको सजिलो जित होइन । सहाराका उनका समकक्षी किरण श्रेष्ठले उपाधि जित्न नसके पनि यसपालिको प्रदर्शनबाट पछुतो मान्नुपर्ने अवस्था नभएको बताए । हाम्रो पहिलो हाफमा गोल हुने स्थितिमा एकपटक पोस्टको बारमा लागेर बल फर्कियो, मौका चुकेकै हो, उनले भने, तैपनि एउटा बलियो टिमविरुद्धमा हाम्रा खेलाडीले राम्रो खेलेका हुन् ।यसअघि १२ औं संस्करण फाइनलमा सहाराले मनाङलाई १० ले हराएको थियो । विजेता मनाङले ५ लाख र उपविजेता सहाराले २ लाख ५१ हजार नगद पुरस्कार पाएका छन् । प्रतियोगितामा बेस्ट गोलकिपर र बेस्ट प्लेयरको पुरस्कार सहाराका सुजित गुरूङले पाए । मनाङका सुजल श्रेष्ठ बेस्ट मिडफिल्डर, सहाराका शिव सुवेदी बेस्ट स्ट्राइकर, सर्वाधिक गोलकर्ता झापाका कर्ण लिम्बू र बेस्ट प्रशिक्षकको पुरस्कार सहाराका किरण श्रेष्ठले पाएका छन् । फेयर प्ले ट्रफी झापा११ ले जित्यो ।"
टेनिसमा जितेन्द्र र कमल विजयी,"काठमाडौं नवौं सहवीर स्मृति खुला लनटेनिस प्रतियोगितामा पुरुष एकलमा शनिबार जितेन्द्र परियारले सन्तोष खत्रीलाई ६४, ६१ ले पराजित गरेका छन् । सोही इभेन्टमा कमल भण्डारीले सक्षम कार्कीलाई ६३, ६० ले, कुमार अधिकारीले नवीन मगरलाई ६१, ६३ ले र संरक्षक बज्राचार्यले प्रनव खनाललाई ६२, ६२ ले पराजित सेमिफाइनल पक्का गरे । डबल्समा कुमार र जितेन्द्र, प्रनव र रिन्जेन लामा तथा सन्तोष र संरक्षकको जोडीले सफलता पाए ।महिला एकलको क्वाटरफाइनलमा मायांका राणाले विजिशा श्रेष्ठलाई ७६, ६२ ले, इरा रावतले भगवती बिकलाई ६४, ६४ ले र माहिका राणाले एनी माथेमालाई ६१, ६१ ले हराए । गंगा शर्माले वाकओभर पाइन् । हल्चोकस्थित लनटेनिस कोर्टमा इन्टर गभर्मेन्टल सर्भिस पुरुष युगलतर्फ अर्जुनकुमार कार्की र प्रेमकुमार शाहीले त्रिभुवन विष्ट र गुन्जनप्रताप मल्ललाई ७५, ७५ ले हराए । भेट्रान ६५ वर्ष माथि दीपक श्रेष्ठले आई राईलाई ४१, ४० ले र भिक्टोर राणाले भरत रायमाझीलाई ९७, ४१ ले पराजित गरे ।"
लिभरपुल एफए कपबाट बाहिर,"लिभरपुल च्याम्पियनसिप टोली उल्भरह्याम्पटनले एफए कपको पाँचौं चरणमा लिभरपुललाई स्तब्ध पार्दै एनफिल्डमा योग्य विजय हात पारेको छ । उल्भसले २१ को नतिजा निकाल्यो । घरेलु मैदानमा लिभरपुलको एक साताभित्र यो लगातार तेस्रो पराजय हो । अघिल्लो शनिबार स्वान्सीसँग ३२ ले पराजित लिभरपुल मध्यसातामा लिग कप सेमिफाइनलको दोस्रो लेगमा पनि स्टोकसँग १० ले पराजित भएको थियो । रिचर्ड स्टिरम्यानले केवल ५३ औं सेकेन्डमा गोल गरी उल्भसको खाता खोले । हेल्डर कोस्टाका फ्रिकिकमा कसैको निगरानीमा नरहेका उनले हेडमा गोल गरे । एन्ड्रेज विइम्यानले मध्यान्तर हुनु चार मिनेटअघि भ्रमणकारी टोलीबाट दोस्रो गोल गर्दा कोस्टाकै पास सदुपयोग गरे । डिभोक ओरेगीले ४ मिनेटअघि गोल गरे पनि लिभरपुलका लागि त्यो सान्त्वना मात्र बन्यो । उल्भसले लगातार दोस्रोपल्ट एफए कपमा प्रिमियर लिग टिमलाई पराजित गरेको हो, जसका कारण टोली सन् २००८ पछि पहिलोपल्ट पाँचौं चरणमा पुग्न सफल भयो । उल्भसले अघिल्लो चरणमा स्टोकलाई रोकेको थियो ।"
झापाको जित,"बिर्तामोड सर्वाधिक पुरस्कार राशिको झापा गोल्डकप फुटबलको दोस्रो संस्करणमा आयोजक झापाले विजयी सुरुआत गरेको छ । डोमालाल राजवंशी रंगशालामा शनिबार उद्घाटन खेलमा झापाले भारतको शेर फुटबल क्लब कालिम्पोङलाई ५० ले पराजित गरेको थियो । घरेलु दर्शकको समर्थनमा झापाले सुरुदेखि नै आक्रामक खेल प्रदर्शन गर्यो । झापाको जितमा सन्जोग राई, बुद्ध चेम्जोङ, कर्ण लिम्बू, पूजन उपरकोटी र पिटर सेगुनले गोल गरेका थिए ।चौथो मिनेटमै म्यान अफ द म्याच सन्जोगले गोल गरेर झापालाई अग्रता दिलाए । बुद्धको पासमा उनले दोस्रो बार च्याप्दै आकर्षक गोल गरे । एकोहोरो दबाब सिर्जना गर्दा ३६ औं मिनेटमा बुद्धले अर्को गोल थपे । कप्तान कर्णले मिलाइदिएको पासमा बुद्ध गोल गर्न सफल भए । त्यसको तीन मिनेटमै पूजनले गोल थप्दै मध्यान्तरसम्म झापालाई ३० को अग्रता दिलाए । झापाका विकास राई, सानुका सुब्बासहित मैदान उत्रेको कालिम्पोङ तुलनात्मक विपक्षीभन्दा कमजोर देखियो । दोस्रो हाफको ३९ औं मिनेटमा कर्णले गोल थपे । दुई मिनेटपछि अफ्रिकन खेलाडी सेगुनले पनि गोल गरे । उनी एकल प्रयासमा टिमका लागि पाँचौं गोल गर्न सफल भए । आइतबार एनआरटी र नेपाल पुलिस क्लबबीच खेल हुनेछ ।"
हिसान स्पोर्ट्स मिट सुरु,"विराटनगर आठौं हिसान स्पोर्ट्स मिटअन्र्तगत क्रिकेटको उद्घाटन खेलमा अर्किड कलेजले मोर्डन एरालाई १ सय २१ रनले हराएको छ ।टस जितेको अर्किडले २० ओभरमा ८ विकेट गुमाई १ सय ६६ रन बनायो । मायंक साहले ३२, आशुतोष र धिरज साहले समान १८ रन बनाए । एराका प्रवीण मगरले ३ र प्रज्वल तिवारीले २ विकेट लिए । जवाफमा बालकृष्ण यादवको घातक बलिङका कारण एरा टिम १३१ ओभरमा ४४ रनमै समेटियो । बालकृष्णले १२ रन खर्चेर ६ विकेट लिएका थिए । प्रवीण सरदारले मा अविजित ११ रन बनाए । बालकृष्ण म्यान अफ द म्याच भए । साताव्यापी मिटमा फुटबल, महिलापुरुष भलिबल, टेबलटेनिस र एथलेटिक्स खेल पनि समावेश छ । नगरका १९ र ग्रामीण क्षेत्रका २ निजी उमाविका १ हजार २ सय खेलाडीले भाग लिएका छन् । यसैबीच आयोजक हिसान मोरङले बैजनाथपुर मैदानमा प्लेयर बक्स निर्माण गर्न जिल्ला खेलकुद विकास समितिलाई एकलाख आर्थिक सहयोग गरेको संघका अध्यक्ष बलराम पन्तले जनाए । उक्त मैदानमा सातौं राष्ट्रिय खेलकुदको पुरुष क्रिकेट भएको थियो ।"
सीसीआरसी सफल,"काठमाडौं सीसीआरसी र प्राइम कलेज १५ औं ज्ञान निकेतन बास्केटबल प्रतियोगिताको सेमिफाइनल पुगेका छन् । प्लस टु ब्वाइजतर्फ शनिबार सीसीआरसीले ट्रिनिटीलाई ५२४९ स्कोरले पराजित गर्यो । विजेताका रुपक कुँवरले १५ स्कोर जोडे । प्राइमले ब्लु बडलाई ५८२९ ले हराउँदा प्रज्ज्वल महर्जनले १९ स्कोर गरे । जेभियरले मोर्गनमाथि ६०३७ ले जित्दा अजंग राईले २१ स्कोर गरे । सिनियर ब्वाइजमा आयोजक ज्ञान निकेतन, एचएचसीए र भ्याली पब्लिक तथा गल्र्समा एचएचसीए र न्यू भिजन विजयी भए ।"
हिसान खेलकुद हुने,"काठमाडौं उच्च माध्यमिक विद्यालय संघ (हिसान) नेपालको आयोजनामा तेस्रो हिसान खेलकुद सप्ताह आइतबार सुरु हुनेछ ।क्रिकेट, बास्केटबल, भलिबल, फुटसल, ब्याडमिन्टन, टेबलटेनिस, बुद्धिचाल खेलमा प्रतिस्पर्धा हुनेछ । पुरुष क्रिकेटमा १९, बास्केटबलमा पुरुषमा २८ र महिलामा १४, भलिबल पुरुषमा १५ तथा फुटसल पुरुषमा २३ र महिलामा १२ टिम सहभागी हुने शनिबार जानकारी गरायो । टग अफ वार पनि समावेश गरिएको छ ।खेलकुद सप्ताहको सुरु बास्केटबलबाट हुनेछ ।"
हैरान्स कप सुरु,तनहुँ जिल्लाकै सर्वाधिक पुरस्कार राशिको नवौं हैरान्स कप फुटबल शनिबार दमौलीमा सुरु भएको छ । हैरान्स युवा क्लबको आयोजना प्रतियोगितामा १६ टिम सहभागी छन् । विजेताले १ लाख ६५ हजार र उपविजेताले १ लाख १ हजार नगद पुरस्कार जित्ने छन् । स्पर्धा एकसाता चल्ने अध्यक्ष रविन पौडेलले बताए ।
भलिबलको तयारी,पोखरा पूर्वघोषित मितिभन्दा चार दिन पर सारिएको सिर्जना आमन्त्रण अन्तर्राष्ट्रिय महिला तथा पुरुष भलिबल प्रतियोगिताका लागि तयारी थालिएको छ । पोखरा रंगशालामा अर्को शनिबार सुरु हुने प्रतियोगिताका कोर्ट बनाउने काम थालिएको पश्चिमाञ्चल क्षेत्रीय भलिबल संघले जनायो ।
इतिहास रचिन् सेरेनाले,"मेलबर्न अमेरिकी सेरेना विलियम्सले शनिबार नयाँ इतिहास रच्ने क्रममा स्टेफी ग्राफलाई उछिनिन् । र, जितिन् २३ औं ग्रान्ड स्लाम । अस्ट्ेरलियन ओपन टेनिसको फाइनलमा आफ्नै दिदी भेनसलाई हराएर उनी नयाँ नम्बर १ खेलाडी पनि भएकी छन् । आफ्ना खास प्रतिद्वन्द्वीमाथि सेरेनाले रड लेभर एरिनामा प्रभावशाली खेल प्रदर्शन गर्दै ६४, ६४ को सहज जित निकालिन् । मेलबर्न पार्कमा उनको यो सातौं उपाधि हो । सेरेनाले १८ वर्षअघि सन् १९९९ मा पहिलो ग्रान्ड स्लामका रूपमा यूएस ओपन जितेकी थिइन् । अहिलेको सफलतासँगै आधुनिक टेनिस इतिहासमा कीर्तिमानी उपाधि आत्मसात गरिन् । गतवर्ष विम्बल्डन जितेर ३५ वर्षीया सेरेनाले जर्मन खेलाडी ग्राफले जितेको २२ ग्रान्ड स्लाम उपाधि बराबरी गरेकी थिइन् । अब सेरेना मार्गरेट कोर्टको नाममा रहेको सर्वाधिक २४ ग्रान्ड स्लामको कीर्तिमानबाट एक कदम पछाडि छन् । सेरेनाको पछिल्लो उपलब्धि हेर्न कोर्ट आफै प्रेसिडेन्ट्स बक्समा उपस्थित थिइन् । सेरेनाको अहिलेको सफलताको अर्थ एन्जेलिक केरबेरले साढे तीन महिना नम्बर १ खेलाडीमाथि गरेको कब्जा पनि हटेको छ । सेरनाले सेप्टेम्बरमा नम्बर १ स्थान गुमाएकी थिइन् । सेरेनाको यस महान् उपलब्धिमा खुसी मनाउनेमा कोर्टको अर्को छेउ उनकै दिदी थिइन् । यो विलियम्स परिवारको विश्व टेनिसमा एक अर्को इतिहास पनि भएको छ । यो अवसरमा म सबैभन्दा पहिले भेनसलाई बधाई दिन चाहन्छु, उनी निकै राम्री छिन् । भेनसबिना म कहाँ २३ उपाधिसम्म पुग्न सक्छु र ? सेरेनाले थपिन्, उनीबिना म नम्बर १ खेलाडी पनि हुनसक्ने थिइनँ । भेनस मेरो लागि प्रेरणा हुन् । उनकै कारण म यहाँ उभिरहेकी छुँ । उनकै कारण विलियम्स दिदीबहिनी छौं । मेलबर्नमै ठीक १९ वर्षअघि दुई दिदीबहिनीको खेलमा भेनसले सेरेनालाई हराएकी थिइन् । त्यो ग्रान्ड स्लाममा उनीहरूबीच पहिलो खेल थियो । अहिले भेनस ३६ वर्षकी भइन् भने सेरना एक वर्ष कान्छी । सेरेना, मेरी प्यारी सानी बहिनी, भेनसले खेलपछि भनिन्, सेरेनालाई २३ औं ग्रान्ड स्लाम उपाधिका लागि धेरै बधाई छ । उनको हरेक पाइलामा मेरो समर्थन छ । प्रतियोगितामा दोस्रो वरीयताकी सेरेनाले पहिलो सेटमा ४३ को अग्रता लिएपछि पछाडि फर्कनुपरेको थिएन । खेलका सुरुआती चारै गेममा सर्भिस ब्रेक भएको थियो । दोस्रो सेटमा पनि ३३ को बराबरीको स्थितिमा सेरेनाले भेनसको सर्भिस ब्रेक गरिन् । र, जित आफ्नो नाममा लेखाइन् ।"
स्यान्टु र सोनु विजेता,"काठमाडौं नेपाल प्रहरीका स्यान्टु श्रेष्ठ र एपीएफ क्लबकी सोनु थापामगर सम्झना कप खुला टेबलटेनिसको जुनियर सिंगलमा च्याम्पियन भएका छन् ।शनिबार ब्वाइज फाइनलमा स्यान्टुले लिभरपुलका रितिज जोशीलाई ११५, ११६, ११५ ले र सोनुले एपीएफकै सिक्का सुवाललाई १४१२, १२१०, ८११, ११७ ले हराए । सातौं राष्ट्रिय खेलकुदको पुरुष सिंगलमा च्याम्पियन स्यान्टु सिनियर सिंगलतर्फ अगाडि बढिरहेका छन् । उनले क्वाटरफाइनलमा एपीएफका विलोश श्रेष्ठलाई ११८, ११७, ११८, ११७ ले हराए । आर्मीका मणिकुमार लामा, एपीएफका चन्दन शाही र अमरलाल मल्ल पनि सेमिफाइनल पुगे ।भेट्रान ६० वर्ष माथि पुरुष सिंगलमा पुण्य पौडेलले उदयमोहन श्रेष्ठलाई हराएर स्वर्ण जिते । सुशीलजंग राणा तेस्रो भए । ४० वर्ष माथि महिला सिंगलमा इन्दिरा पौडेल पराजुली पहिलो, सम्झना पोखरेल दोस्रो र सविता बस्नेत केसी तेस्रो भए ।"
नवलपुर च्याम्पियन,सिन्धुपाल्चोक जिल्लाको बाँडेगाउँ डडुवामा जारी प्रथम क्षेत्रीय डब्लुटीएफ नवलपुर युनाइटेड गोल्डकप फुटबलको उपाधि नवलपुर युथ क्लबले जितेको छ । शनिबार फाइनलमा नवलपुरले नवलपुर युनाइटेड ए लाई १० ले हराएको थियो । गोल दोस्रो हाफमा भएको हो । विजेतालाई पर्यटन राज्यमन्त्री इन्द्र बानियाँले पुरस्कार प्रदान गरे । विजेताले १ लाख ११ हजार र उपविजेताले ५१ हजार नगद पुरस्कार पाए । २२ टिमले प्रतिस्पर्धा गरेका थिए ।
माटोको सहर,"माघ १६, २०७३ गुफाबारे तिमीहरूलाई कत्तिको थाहा छ ? कतिले कथामा राक्षस लुक्ने ठाउँका रूपमा गुफालाई बुझेका छौ होला । कतिले वन्यजन्तुहरूको बासस्थान भनेर चिनेका होलाऊ । कति त गुफा हेर्न पनि पुगेका छौ होला । भिरालो जमिनभित्र बनेको तेर्सो लामो सुरुङजस्तो प्वाललाई गुफा भनिन्छ । धेरैजसो गुफा प्राकृतिक हुन्छन् । कतिपयचाहिँ मानिसले नै बनाएका हुन्छन् । हिमालपारकिो जिल्ला मुस्ताङका अक्करे भीरहरू खोपेर यस्तै गुफा बनाइएका छन् । यी मानवनिर्मित गुफा विश्वमै रहस्यमयी मानिन्छन् । पुरातात्त्विक विचित्रताले भरिएका यी गुफा कहिले, कसले र किन बनाए भन्ने अझै यकिन हुन सकेको छैन । किम्बदन्तीअनुसार सयौं वर्षअघि तिब्बततिरबाट आउने लुटेराहरूबाट बच्न त्यस क्षेत्रका गाउँले भीरको गुफामा लुक्थे । साथै, उनीहरू कोही आउन नसकून् भनेर त्यहाँ आउने बाटो भत्काउने गर्थे । गुफाहरू प्राय: बस्तीनजिकका अक्करे भीरमा रहेकोले पनि यो किम्बदन्ती सत्य हुन सक्ने धेरैको विश्वास छ । बौद्धधर्मका गुरुहरूले साधना गर्नका लागि भीर खोपेर गुफा बनाएको भनाइ पनि छ । उनीहरू ध्यान, साधना र अध्ययन गर्न यस्तै गुफामा बस्ने गरेको अनुमान छ । स्थानीय बासिन्दाहरू अहिले यिनै दुई धारणामा विश्वास गर्छन् । तिब्बतबाट आउने लुटेराबाट आफू र आफ्नो धर्मको रक्षा गर्न अनि धार्मिक गुरुहरूको साधनालाई सिद्धि प्राप्त गर्न यी गुफा बनाइएको उनीहरू बताउँछन् । स्थानीय भाषामा फुग् भनिने गुफाहरू लोमन्थाङ क्षेत्रको धार्मिकसामाजिक जीवनका आकर्षण हुन् । यहाँका प्राय: सबै बस्तीनजिकको पहाडी भीरमा मानवनिर्मित गुफाहरू पाइन्छन् । मुस्ताङका विभिन्न गाउँछेउका भीरहरूमा करिब एक सयको हाराहारीमा यस्ता गुफा छन् । मुस्ताङका गुफाहरूमा लुकेका मानव सभ्यताको पहिलो पटक सन् १९९२१९९७ सम्म जर्मनका पुरातत्त्वविद् र नेपालको पुरातत्त्व विभागका अनुसन्धानकर्ताले अध्ययन गरेका थिए । टोलीले मुक्तिनाथ पारिपट्टि रहेको मेद्राक पहाडको गुफामा मानव शव फेला पारेको थियो । पुरातत्त्व विभागको डीएनए परीक्षण अभिलेखअनुसार उक्त शव २ हजार ४ सय १४ वर्ष पुरानो थियो । अमेरिकाको क्यालिफोर्नियास्थित मर्सेट विश्वविद्यालयका डिन तथा मानवशास्त्री मार्क एडलेन्डरपरसमेतको टोलीले उपल्लो मुस्ताङको साम्जोङ गाउँनजिकको गुफाबाट सन् १०११ र २०१२ मा विभिन्न प्राचीन मानव सभ्यता पुष्टि गर्ने पुरातात्त्विक महत्त्वका वस्तु फेला पारेको थियो । मुस्ताङका झोङ्ग, छोसेर, गार्फुग, लुरी, छयोजोङ आदि नजिकका अक्करे भीरमा पनि मानवनिर्मित गुफा छन् । तिब्बती सीमामा पर्ने छोसेर गाविसको पाँचतले र डेढ सय कोठा रहेको झोङ्ग गुफा पर्यटक आकर्षणको केन्द्रसमेत हो । गुफाको तला चढ्न काठका भर्याङहरू राखिएका छन् । जोमसोमलोमन्थाङकोरला जोड्ने मोटरबाटोको पारिपट्टि १५ मिनेटमा पुग्न सकिन्छ । मुस्ताङमा प्राग्ऐतिहासिक सभ्यताको संकेत गर्ने गुफा मात्र होइन मानव सभ्यताको जीवन्त स्वरूपसमेत भेट्न सकिन्छ । युनेस्कोले विश्व सम्पदा सूचीमा राखेको माटोको सहर मुस्ताङको उपल्लो भेग अर्थात् लोमन्थाङ इतिहास, संस्कृति, कला वास्तुकलाको दृष्टिले महत्त्वपूर्ण छ । मुस्ताङका कतिपय धार्मिक संस्था र गुम्बाहरू पनि भीर खोपेर बनाइएका गुफासँगै निर्मित छन् ।"
खेल खेलौं,यो खेल प्राय: ५ देखि १२ वर्षसम्मका बालबालिकाले खेल्न सक्छन् । यो खेलमा १ पटकमा ५ ले गुणा जाने गरी ३५ भन्दा माथि जतिसुकै खेलाडी सहभागी हुन सक्छन् । खेलका लागि १ सय मिटर लामो मैदान चाहिन्छ । खेल सञ्चालनका लागि सिटीसहितको एक जना रेफ्री हुनुपर्छ ।यो खेल खेल्न सबैभन्दा पहिले ५५ जना खेलाडीको ७ वटाभन्दा बढी समूह बनाउनुपर्छ । समूहका खेलाडीले एकअर्काको कम्मर समातेर प्रारम्भिक रेखामा उभिनुपर्छ । त्यसपछि खेल सञ्चालकले सिटी बजाएर इसारा गरेपछि प्रत्येक समूहका खेलाडीहरू एकअर्कासँग (चित्रमा देखाएजस्तै) नछुट्टिने गरी निर्धारित दूरीसम्म दौडिनुपर्छ । जुन समूहले निर्धारित दूरी सबैभन्दा पहिले पूरा गर्छ त्यही समूह विजेता घोषित हुन्छ । यसरी दौडिने क्रममा कुनै पनि खेलाडीको कम्मरबाट हात फुस्किनु हुँदैन ।
खितितीखितिती,"राज : तिम्रा दाँत त ताराजस्तै छन् नि ? रोजी : के मेरा दाँत त्यति चम्किला देखिन्छन् ? राज : हैन, एक अर्काबीच धेरै टाढा देखिन्छन् पो भनेको त !"
बुक बस,"रिदम साह, कक्षा९, आदर्श विद्यालय, विराटनगर"
कविता,"अनुष्का चौलागार्इं, कक्षा७नागर्जुना एकेडेमी"
प्रदूषण,"सडकमा मोटरको आवाज आउँछ ठूलोजता जाऊँ त्यतै देख्छु बाटैभरि धुलो ।धुलो, धुवाँ दुर्गन्ध छ यता होस् कि उता ?हिँड्नै हुन्न फोहोर हुन्छ कपडा र जुत्ता ।सहरभरि धुलो, धुवाँ फोहोरको रासफोहोरभित्रै हराउने भो देशविकासको आश ।सुख्खा देख्छु जताततै छैन कतै हरियालीकतिञ्जेल बँचिएला खै शरीरमा रोग पाली ?सुकिसके पानीका स्रोत छैनन् कतै धारा, कुवाकसैगरी नहट्ने भो राजधानीको धुलोधुवाँ । जलसा कोइराला, कक्षा४काञ्जीरोवा नेसनल स्कुल, कोटेश्वर, काठमाडौँ"
समयको महत्त्व,"प्रशान्त पन्थी, कक्षा५सगरमाथा एजुकेसनल एकेडेमी, काठमाडौं"
ल्होछार,"मेण्डुप तमाङ, कक्षा९पृथ्वी सेकेन्डरी स्कुल, काठमाडौं"
आमाको अर्ती,माधव सयपत्री
