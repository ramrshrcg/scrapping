शीर्षक,विवरण
स्थानीय तहमा प्रमुख र उपप्रमुख,"काठमाडौं स्थानीय तहको निर्वाचनमा जिल्ला सभाका प्रमुखउपप्रमुख, नगरपालिकाका प्रमुखउपप्रमुख र गाउँपालिकाका अध्यक्षउपाध्यक्षमध्ये एक पदमा अनिवार्य महिला उम्मेदवार उठाउनुपर्ने भएको छ । संसद्को राज्यव्यवस्था समितिअन्तर्गतको उपसमितिले स्थानीय तहको निर्वाचनसम्बन्धी विधेयकमा स्थानीय तहको मुख्य दुई कार्यकारी पदमा उम्मेदवारी दिने दलले कम्तीमा एक महिला उम्मेदवार बनाउनुपर्ने बाध्यात्मक व्यवस्था गर्ने सहमति जुटाएको हो । समितिका सदस्य रामेश्वर फुयालका अनुसार उपसमितिमा स्थानीय तहको निर्वाचनसम्बन्धी विधेयकमा दफावार छलफल सुरु भएको पहिलो दिन मंगलबार नै राजनीतिमा महिला सहभागिता सुनिश्चित गर्ने महत्त्वपूर्ण समझदारी जुटेको हो । संसद्बाट सैद्धान्तिक रूपमा पारित भएको विधेयकमा सांसद फुयालले स्थानीय तहमा खुला र महिला गरी छुट्टाछुट्टै दुई उपाध्यक्ष राख्ने गरी संशोधन प्रस्ताव दर्ता गराएका थिए । उक्त संशोधनमाथि भएको छलफलमा नगरपालिकामा प्रमुखउपप्रमुख र गाउँपालिकामा अध्यक्षउपाध्यक्ष रहने संवैधानिक प्रावधानका कारण छुट्टै्र महिला उपप्रमुखउपाध्यक्ष राख्न नमिल्ने निष्कर्ष निस्किएको छ । नगरपालिकाका प्रमुखउपप्रमुख र गाउँपालिकाका अध्यक्षउपाध्यक्ष र जिल्ला सभाका प्रमुखउपप्रमुखमध्ये कम्तीमा एक महिला उम्मेदवारी दिनुपर्ने समझदारी आफैंमा प्रगतिशील छ, फुयालले भने, तर यो व्यवस्थाले महिला र पुरुषबीचको असमान प्रतिस्पर्धालाई अन्त्य नगर्न सक्छ । उपसमितिले जुटाएको सहमति समिति र पूर्ण सदनबाट पारित भई बन्ने ऐनअनुसार राजनीतिक दलहरूले स्थानीय तहको कार्यकारी पदमा कम्तीमा ७ सय १९ उम्मेदवार खडा गर्नेछन् । प्रस्तावित व्यवस्थाअनुसार एउटा दलले महिला उम्मेदवार दिएको प्रमुख वा उपप्रमुख पदमा अर्को दलले पुरुष उम्मेदवार पनि दिन सक्छ । यस्तो अवस्थामा कहिलेकाहीं पुरुषैपुरुष वा महिलैमहिला प्रमुखउपप्रमुख पनि हुन सक्छन् । दलीय आधारमा हुने प्रतिस्पर्धामा प्रमुखउपप्रमुख एकै दलबाट निर्वाचित हुने सम्भावना भएकाले स्थानीय तहको प्रमुखउपप्रमुखमध्ये एकमा महिला निर्वाचित हुने सम्भावना बढी हुन्छ । उपसमितिले नगरपालिका र गाउँपालिकाका वडामा पनि खुला र महिला उपाध्यक्ष पद सिर्जना गर्ने प्रस्ताव भने अस्वीकार गरेको छ । प्रस्तावित विधेयकमा नगरपालिका र गाउँपालिकाको वडामा दुई महिला सदस्यको व्यवस्था छ । २०५४ को स्थानीय निकाय निर्वाचनमा ५ वडा सदस्यमध्ये एक सिट मात्रै महिलाका लागि आरक्षित थियो । त्यसयता स्थानीय निर्वाचन भएको छैन । नगरपालिका र गाउँपालिकाको वडाका दुई महिला सिटमा भने महिलामहिलाबीच मात्रै प्रतिस्पर्धा हुनेछ । प्रस्तावित व्यवस्थाअनुसार दुई महिला वडा सदस्यका लागि सूचीकृत उम्मेदवारमध्ये मतदाताले कुनै एकलाई मात्रै गोप्य मतदान गर्न पाउनेछन् । महिला वडा सदस्यका लागि सूचीकृत महिला उम्मेदवारमध्ये सबैभन्दा बढी मत प्राप्त गर्ने दुई उम्मेदवार (पहिलो र दोस्रो हुने) निर्वाचित हुन्छन् । एक व्यक्ति एक मतका आधारमा चयन हुने स्थानीय तहको प्रमुखउपप्रमुख, वडा अध्यक्ष र अन्य वडा सदस्य पदमा भने सबैभन्दा बढी मत प्राप्त हुने (पहिलो हुने) निर्वाचित हुन्छन् । प्रस्तावित विधेयकमा स्थानीय कार्यपालिकामा दलित र अल्पसंख्यकका लागि पनि आरक्षित सिटको व्यवस्था छ । राज्यव्यवस्था समितिअन्तर्गत सांसद आनन्दप्रसाद ढुंगाना नेतृत्वको उपसमितिले स्थानीय तहको निर्वाचनसम्बन्धी विधेयकसँगै राजनीतिक दलसम्बन्धी विधेयकमा पनि दफावार छलफल गरिरहेको छ । उक्त उपसमितिले मंगलबार दलहरूले निर्वाचनका बेला मोर्चाबन्दी गरी संयुक्त चुनाव चिह्न प्रयोग गर्न पाउने प्रस्तावित व्यवस्था हटाउने निर्णय गरेको छ । उपसमितिको उक्त निर्णयप्रति पूर्वमन्त्रीसमेत रहेकी एमाओवादी केन्द्रकी सांसद रेखा शर्माले फरक मत राखेकी छन् । उपसमितिले सार्वजनिक पदधारण गरेका व्यक्तिले जस्तै राजनीतिक दलको केन्द्रीय समितिका सदस्यहरूले पनि सम्पत्ति विवरण सार्वजनिक गर्नुपर्ने व्यवस्था विधेयकमा समावेश गर्ने समझदारी जुटाएको छ । यो समझदारी कार्यान्वयन भए राजनीतिक दलको केन्द्रीय पदाधिकारी तथा सदस्यहरूले पदमा निर्वाचित भएको एक महिनाभित्र सम्बन्धित दलको केन्द्रीय कार्यालयमार्फत आआफ्नो सम्पत्ति विवरण सार्वजनिक गर्नुपर्छ । मतदाता नामावली र आयोगसम्बन्धी विधेयक आज पारित हुनेसंसदले मतदाता नामावली र निर्वाचन आयोग विधेयक बुधबार पारित गर्ने गृहकार्य गरेको छ । राज्यव्यवस्था समितिबाट ती दुवै विधेयक सम्बन्धित समितिको प्रतिवेदनसहित मंगलबार सदनमा पेस गरिएका छन् । संसद् सचिवालयले बुधबारको सम्भावित कार्यसूचीमा ती दुवै विधेयक पारित गरियोस् भन्ने प्रस्ताव निर्णयार्थ पेस गर्ने व्यहोरा उल्लेख गरेको छ । समितिमा प्रमुख दलहरूबीच सहमति भएको विधेयक सदनमा संक्षिप्त छलफलपछि सजिलै पास हुने अभ्यास छ । लामो समय राज्यव्यवस्था समितिमा अडकिएका दुवै विधेयक सोमबार सामान्य भाषिक परिमार्जन मात्रै गर्ने गरी दलीय सझदारी बनेको थियो । निर्वाचनका लागि आवश्यक पर्ने ९ विधेयकमध्ये दुईवटा पारित हुने चरणमा पुगेका छन् भने तीनवटा विधेयकमा ढुंगाना नेतृत्वको उपसमितिले दफावार छलफल तीव्र पारेको छ । कानुन, न्याय तथा संसदीय मामिला मन्त्री अजयशंकर नायकका अनुसार क्षेत्र निर्धारण आयोगसम्बन्धी विधेयक पछि छिट्टै संसद्मा ल्याउने तयारी भएको छ । क्षेत्र निर्धारण आयोग छिटो गठन गर्नु आवश्यक छ, मन्त्री नायकले भने, मन्त्रिपरिषदको विधेयक समितिमा विचाराधीन क्षेत्र निर्धारण आयोग गठनसम्बन्धी विधेयक छिट्टै संसद्मा पेस गर्छौं । उनका अनुसार निर्वाचनसँग सम्बन्धित अन्य तीन कानुन (प्रतिनिधिसभा सदस्य निर्वाचन ऐन संशोधन विधेयक, राष्ट्रिय सभा सदस्य निर्वाचन ऐन संशोधन विधेयक र प्रदेशसभा सदस्य निर्वाचनसम्बन्धी विधेयक) भने मस्यौदाकै चरणमा छन् ।"
टोलैभर रोकियो बिहे,"तोपा (सप्तरी) बभनगामाकटी गाविस३ तोपाका केही युवायुवतीको बिहेको कुरा छिनिएको निकै भइसक्यो । तीमध्ये दुईजनाको त मंसिरमै बिहे भइसक्नुपर्ने थियो । तर माघ दोस्रो साता लागिसके पनि त्यसको कुनै सुरसार छैन । कारण रोजगारीका लागि विदेशिएका गाउँका एक युवाको उतै मृत्यु भए पनि अन्त्येष्टिका लागि शव ल्याउन नसक्दा सगोत्रीभित्र पर्ने ६० घरमा दुई महिनादेखि धार्मिकसांस्कृतिक कार्य हुन पाएको छैन । बेचन मण्डलका छोरा बहादुरको दुई महिनाअघि साउदी अरबमा मृत्यु भए पनि परिवारले उनको शव ल्याउन नसकेको हो । बहादुरको सद्गत हुन नसक्दा टोलैभरिका अधिकांश पुरुषले २ महिनायता कपालदाह्री काटेका छैनन् । दियादी (सगोत्री) भित्र कसैको मृत्यु हुँदा विधिपूर्वक किरियाकर्म नभएसम्म धार्मिकसांस्कृतिक कार्य नगर्ने प्रचलन छ । यस्तो बेला माछामासु नखाने र कपालदाह्रीसमेत नकटाउने परम्परा भएकाले अहिले टोलैभरिका पुरुष जोगीजस्तै देखिएको स्थानीय सीताराम मण्डलले बताए । बहादुरको शवको सद्गत हुन नसक्दा टोलका सबै ६० घरमै धार्मिक काम रोकिएको हो, कुरो छिनिइसके पनि आफ्नी छोरीको बिहे गर्न नपाएका शिवकुमार मण्डलले भने, धार्मिक र सामाजिक परम्परा मान्नै पर्यो । सद्गत नहुँदासम्म कसरी छोरीको बिहे गर्नु ? उनका अनुसार ६ युवायुवतीको कुरा छिनिए पनि बिहे रोकिएको छ । परिवारले बहादुरको शव ल्याउने प्रयास नगरेको होइन । पाँच पटक परराष्ट्र मन्त्रालय धायौं, बेचनले भने, निवेदन दिएको पनि धेरै समय भयो तर छोराको शव कहिले आउँछ भनेर कसैले केही भन्दैनन् । रोजगारीमा पठाउने काममा संलग्न म्यानपावर कम्पनीले पनि आश्वासन मात्रै दिएको उनले बताए । एक पटक २ जना काठमाडौं जाँदा कम्तीमा १० हजार रुपैयाँजति खर्च हुन्छ, बेचनले भने, शव ल्याउने पहलका लागि काठमाडांै जाँदा र मान्छे पठाउँदा ५० हजार रुपैयाँभन्दा बढी खर्च भइसक्यो । तर शव आउनेबारे टुंगो हुन सकेको छैन ।वैदेशिक रोजगारीबारे कार्यरत सबल नेपालका कार्यक्रम अधिकृत चन्दन यादवका अनुसार २००८ यता सप्तरीबाट वैदेशिक रोजगारीमा गएकामध्ये १ सय ६ जनाको मृत्यु भएको छ । सन् २०१६ मा मात्रै ९ जना र २०१७ लागेयता २ जनाको मृत्यु भएको छ । तीमध्ये साउदी अरबबाट २ जना र जोर्डनबाट एक जनाको शव आउन बाँकी रहेको उनले बताए । ४४ वर्षे बहादुर २००९ देखि वैदेशिक रोजगारीमा खट्दै आएका थिए । सात वर्ष मलेसियामा काम गरी फर्केका उनी दुई वर्षअघि काठमाडौंको सामाखुसीस्थित प्रिसियस इन्टरनेसनल प्रालि नामक म्यानपावरबाट साउदी अरब गएको बुवा बेचनले बताए । कार्यरत कम्पनीमै पानीको ट्यांकरले थिचिएर मंसिर १४ गते बहादुरको मृत्यु भएको थियो । उनीसँगै सोही कम्पनीमा काम गर्ने टोलकै अन्य युवाले बहादुरको मृत्यु भएको खबर र फोटो पठाएका थिए । छोरा त मरिगयो, कमसेकम अन्तिम संस्कार त विधिविधानअनुसार हुन सकोस्, बेचनले भने, सरकारले शव ल्याउन सहयोग गरोस् । बहादुरकी श्रीमती विमलादेवी बेलाबेला अचेत हुन्छिन् । कमाएर मलाई र छोराछोरीलाई पाल्ने श्रीमान् त गए, एक पटक अन्तिम दर्शन गर्न पाए हुन्थ्यो, शोकाकुल विमलाले भनिन् । उनका छोरीहरू १७ वर्षीया संगीता, १२ वर्षीया रन्जिता र १० वर्षीया अमृता तथा १४ वर्षीय छोरा सन्तोष सबै शव कुरेर बसेका छन् । छोराको मृत्युको खरबले आमा चिन्तादेवीको आँखा पनि २ महिनादेखि ओभाएका छैनन् ।"
पूरक प्रस्तावमा मोर्चा सकारात्मक,"काठमाडौं सरकारले स्थानीय तहको निर्वाचनमा जानका लागि भन्दै राष्ट्रिय सभा गठनको प्रावधानमा परिवर्तन गर्ने गरी संविधान संशोधनको अर्को प्रस्ताव ल्याउने तयारी अघि बढाएको छ । प्रधानमन्त्री पुष्पकमल दाहालले मंगलबार बालुवाटारमा डाकेको कांग्रेस, माओवादी र मधेसी मोर्चाको बैठकमा राष्ट्रिय सभा गठनका लागि बन्ने निर्वाचन मण्डलमा गाउँपालिकाका अध्यक्षउपाध्यक्ष र नगरपालिकाका प्रमुखउपप्रमुख नरहने गरी संविधानमा संशोधनको प्रस्ताव अघि सारेका थिए । त्यसमा मधेसी मोर्चाले समर्थन जनाएको छ । यसमा सत्ता गठबन्धन कांग्रेस र माओवादी केन्द्रसमेत सकारात्मक छन् । प्रमुख प्रतिपक्ष एमाले र सत्ता साझेदार दलमध्येकै राप्रपासँगको छलफलपछि संशोधनको प्रस्ताव अघि बढाउनेनबढाउनेबारे टुंगो लाग्ने स्रोतले बतायो । यसअघि सत्तारूढ दल र प्रमुख प्रतिपक्ष एमालेबीच भएको छलफलमा समेत यो विषयले प्रवेश पाएको थियो । प्रमुख प्रतिपक्ष एमालेले मधेसी मोर्चा स्थानीय तहको निर्वाचनमा सहभागी हुन आए यस्तो संशोधन प्रस्तावमा जान सकिने प्रतिक्रिया दिएको थियो । मधेसी मोर्चाले राष्ट्रिय सभा गठन गर्न बन्ने निर्वाचन मण्डलबाट गाउँ र नगरपालिकाको प्रतिनिधित्वलाई हटाउन समर्थन जनाए पनि निर्वाचनबारे आफ्नो पूर्ववत् अडान कायमै राखेको छ । प्रधानमन्त्री दाहालले मधेसी मोर्चालाई निर्वाचनमा ल्याउन बीचको बाटो भन्दै पछिल्लो संशोधनको विषय अघि बढाएका हुन् । बीचको विकल्प खोज्ने सिलसिलामा यस्तो विषय बैठकमा आएको थियो । तर मोर्चाका नेताहरूले यसमा सकारात्मक प्रतिक्रिया दिए पनि औपचारिक रूपमा निर्वाचनमा जाने प्रतिबद्धता व्यक्त गर्नु भएको छैन, बैठकमा सहभागी कांग्रेस नेता रामशरण महतले कान्तिपुरसँग भने, मोर्चाले स्थानीय तहको निर्वाचनमा भाग लिने हो भने सरकारले यो प्रावधानलाई हटाउन सक्छ भन्ने प्रस्ताव आएको हो । संविधानको धारा ८६ मा प्रदेश सभाको सदस्य, गाउँपालिकाका अध्यक्ष, उपाध्यक्ष र नगरपालिकाका प्रमुख र उपप्रमुख भएको निर्वाचन मण्डलबाट प्रत्येक प्रदेशबाट आठआठ जना निर्वाचित सदस्य हुने गरी राष्ट्रिय सभा गठन हुने व्यवस्था छ । राष्ट्रपति, उपराष्ट्रपतिको निर्वाचन संघीय संसद् र प्रदेश सभाका सदस्य मतदाता रहेको निर्वाचन मण्डलबाट हुने व्यवस्था छ । संविधान संशोधन भए स्थानीय तहको निर्वाचन, नभए पनि राष्ट्रिय सभा गठन र राष्ट्रपति, उपराष्ट्रपतिको निर्वाचनको बाटो खुल्ने छ । बैठक सुरु गर्दै प्रधानमन्त्री दाहालले राजनीतिक सहमति नगरी हाल संसद्मा रहेको संविधान संशोधन विधेयकमाथि मतदान गरे असफल हुन सक्ने भन्दै पहिले पर्याप्त गृहकार्य आवश्यक रहेको धारणा राखेका थिए । त्यसैले अहिलेलाई मधेसी मोर्चा र ठूला तीन दलसमेतको सहमतिबाट स्थानीय चुनावको मिति घोषणा गरौं, त्यसका लागि म पूरक संशोधन प्रस्ताव ल्याउँछु, दाहालले मोर्चा नेतालाई भने, यी दुवै प्रस्तावको पक्षमा संख्या पुर्याउन कोसिस गरौं । अहिलेलाई चुनावमा जाऔंं । दाहाल बोलिसकेपछि संघीय समाजवादी फोरम अध्यक्ष उपेन्द्र यादवलाई बोल्न आग्रह गरिए पनि उनले तमलोपा अध्यक्ष महन्थ ठाकुरलाई बोल्न भन्दै पन्छिए । ठाकुरले संशोधन विधेयक पारित नभई निर्वाचनमा जान प्रधानमन्त्रीले गरेको आग्रहलाई अफ्रिकामा बाइबल लिएर पसेका युरोपियनसँग दाँज्दै भने, आँखा चिम्लेर बाइबल समाउन लगाए । आँखा खोल्दा अफ्रिकीको हातमा बाइबल थियो, अंग्रेजको हातमा अफ्रिका । संविधान संशोधन भन्दै चुनाव गराउने तपाईंको प्रस्ताव मलाई अफ्रिकाकै इतिहासजस्तो लाग्यो । ठाकुरकै भनाइमा सही थाप्दै फोरम अध्यक्ष यादवले संविधान संशोधन नगरी चुनाव मिति घोषणा भए त्यसै घडीदेखि सत्ता सञ्चालक कांग्रेस र माओवादी केन्द्रसँग मधेसी मोर्चाको सम्बन्ध विच्छेद हुने चेतावनी दिए । सीमांकनदेखि स्थानीय तह पुन:संरचना आयोगको प्रतिवेदनसम्म हाम्रो असहमति नै असहमति छ भन्ने बुझीबुझी जबर्जस्ती चुनाव घोषणा गर्ने ? यादवले प्रधानमन्त्रीसँग आक्रोश पोखे, सहमतिबिना चुनाव घोषणा भए त्यसै घडीदेखि सम्बन्ध विच्छेद हुनेछ । त्यसपछि दाहालले उनीहरूसहित आएका मोर्चाकाअन्य नेता थुम्थुम्याउँदै संविधान संशोधन र चुनावबारे भ्रम नपाल्न आग्रह गरेका थिए । तपाईंहरूलाई ठूला तीन दल मिलेर एक्लै अघि बढछन् भन्ने भ्रम परेछ, चुनाव गर्ने भनेको तपाईंहरूकै सहमतिमा हो, दाहालले भने, मेरो सम्पूर्ण प्रयास सहमतिकै लागि छ । बरु पूरक प्रस्ताव ल्याइहालौं । मोर्चाले संशोधनको पूरक प्रस्तावमाथि सकारात्मक जवाफ दिएको छ । हाल चर्चामा रहेको पूरक संविधान संशोधन प्रस्तावमा संविधानबमोजिम राष्ट्रिय सभा चुन्न अनिवार्य मानिएको इलेक्टोरल कलेजमा रहने गाउँपालिका र नगरपालिकाका प्रमुख तथा उपप्रमुखको मतको प्रावधान खारेज हुने व्यवस्था छ । त्यसो भए मधेसी मोर्चा मधेसमा जनसंख्याका आधारमा स्थानीय तहको संख्या, सिमाना किटानी गरिनुपर्ने भन्ने मागबाट पछि हट्ने, त्यो माग संघीय संसदको चुनावका लागि मात्रै उठ्ने भएकाले तत्काललाई स्थानीय चुनावको तगारो हटाउन सकिने दाहालको बुझाइ छ । फोरम अध्यक्ष यादवले सीमांकनसहित संविधान संशोधन नगरी चुनावमा जान नसकिने बताए । स्थानीय चुनाव प्रादेशिक क्षेत्राधिकारको विषय हो, यसलाई केन्द्रले घोषणा गर्ने हो भने संघीयताको औचित्य के भो ? यादवले कान्तिपुरसँग भने, हामीले सरकारसँग यी विषय पटकपटक राखेका छौं । योसँगै नागरिकता, भाषाका समस्यालगायत हल गर्नुपर्छ । यति नगरी मधेसमा चुनाव हुन सक्दैन । जबर्जस्ती चुनाव गराए भाग लिँदैनौं ।"
एनसेल पुँजीगत लाभकर प्रकरण,"काठमाडौं व्यवस्थापिका संसद् सार्वजनिक लेखा समितिको बैठकमा एनसेललाई कर तिराएर मात्र थप सेवाका अनुमति दिने विषयमा एउटै पार्टीका सांसदहरू पक्ष र विपक्षमा उभिँदा चर्काचर्की भएको छ । मंगलबार सिंहदरबारमा भएको बैठकमा नेपाली कांग्रेसका सांसदहरू एनसेलको पक्ष र विपक्षमा उभिँदा उनीहरूबीच चर्काचर्की नै भएको हो । पूर्वसूचना तथा सञ्चारमन्त्री एवं कांग्रेस सांसद मीनेन्द्र रिजालले एनसेलको पक्ष लिँदै कर तिराएर मात्र थप सेवा निर्णय गर्नु नहुने बताएपछि बैठकमा उनकै पार्टीका अरू सांसदहरू उनीविरुद्ध खनिएका थिए ।रिजालले एनसेलबाट नभई सरकारले टेलियाबाट कर असुल गर्नुपर्ने बताएका थिए । उनले टेलिया नेपालबाट उम्किसकेकाले एनसेललाई प्यानलाइज गर्न नमिल्ने दाबी गरे । टेलिया हाम्रो हातबाट बाहिर गइसक्यो, रिजालले बैठकमा भने, वास्तवमा उसबाट हामीले पुँजीगत लाभकर लिनुपर्ने हो, त्यो हाम्रो सिनारियो भन्दा बाहिर गइसक्यो, जोसँग हामीले असुल गर्नुपर्ने त्यो गइसक्यो, जोसँग असुल्नु नपर्ने त्यसलाई समाएर बसेका छौं । एनसेलबाट पुँजीगत लाभकर असुल नगरी चौथो पुस्ताको मोबाइल (फोरजी) सेवा चलाउन दिनेनदिने विषयमा छलफल गर्न भएको बैठकमा रिजालले एनसेलको पक्ष लिएपछि कांग्रेसकै सांसद धनराज गुरुङ, रामहरि खतिवडा, भरत साह, राजेन्द्र केसीलगायतले उनको खण्डन गरेका थिए । रिजालले एनसेलको पक्ष लिएर बोलेपछि त्यसको विरोध गर्दै साहले सामान्य नागरिकले कर नतिरी कुनै पनि काम अघि नबढ्ने भएकाले घुमाइफिराई कुरा नगर्न रिजाललाई आग्रह गरे । उनले कर नबुझाएसम्म फोरजी रोक्नुपर्ने बताए । कांग्रेस सांसद खतिवडाले रिजाललाई संकेत गर्दै एनसेललाई कर नतिरी उन्मुक्ति दिनका लागि धेरैको मिलेमतो भएको आरोप लगाए । उनले एनसेलको विषयमा निर्णय गर्न आफू अपमानित हुनुपरे पनि हुन तयार रहेको बताए । उनले एकपटक चुनाव जितेर आएपछि अर्कोपटक यसै कारणले हराइदिन्छु भन्नेसम्मका धम्की आएको दाबी गर्दै त्यसबाट आफू पछि नहट्ने बताए ।सांसद गुरुङले लेखा समितिले एक साताअघि तीन महिनाभित्र कर असुल गर्नू भनेर अर्थ मन्त्रालयलाई निर्देशन दिने र त्यसको एक साता नपुग्दै आशंका गर्ने काम गर्नु नहुने बताए । म जेरी जेलिएको जस्तो कुरा बुझदिनँ, सार्वजनिक लेखा समितिमा पनि यस्तो कुरा गर्नुहुन्छ हामीले ? रिजाललाई संकेत गर्दै उनले भने, पुँजीगत लाभकर तिर्नैपर्छ, नतिरे सेवा बन्द गर्नुपर्छ । यत्ति सिधा कुरा हुँदाहुँदै जेरी जेलिएजस्तो कुरा गर्नु हुन्न । रिजालले एनसेलले नभई टेलियाले कर तिर्नुपर्ने अभिव्यक्ति दिएपछि कांग्रेसकै सांसद राजेन्द्र केसीले पनि गुजरातको गाईलाई पटनामा बेच्दै, बारामा बेच्दै काठमाडौं ल्याएर दूध खाने र दायित्वचाहिँ गुजरातको हो भन्ने कुरा जस्तो भएको बताए । उनले पुँजीगत लाभकर नतिरी कुनै पनि सेवा विस्तार गर्न दिनु नहुनेमा जोड दिए । रिजालको फरक मत आफ्नै पार्टीका सांसदको समेत साथ नपाएपछि पूर्वसञ्चारमन्त्रीसमेत रहेका रिजालले लेखा समितिको बैठमा फरक मत राखेका छन् । उनले बैठकको निर्णयमा असहमति जनाउँदै समितिको अभिलेखका लागि भन्दै फरक मत राखेका हुन् । उनले बैठकले गरेको निर्णयले पुँजीगत लाभकर असुल नहुने बाटोमा गएको आफ्नो फरक मतमा व्यक्त गरे । पुँजीगत लाभकर नेपालले नपाउने बाटोतर्फ हामीले पनि सहयोग पुर्याइरहेका छौं कि भन्ने मलाई चिन्ता छ, उनले फरक मत राख्दै भने, मलाई त्यसबारे केही गर्नुपर्छ भन्ने पनि होइन, त्यो विषयचाहिँ अभिलेखमा अभिलेखित गर्न खोजेको हो । हाम्रो निर्णयले नेपाल सरकारले पाउने राजस्व नउठ्ने बाटोतर्फ धकेल्न थाल्यौं ।रिजालले अभिलेखका लागि भन्दै फरक धारणा राखेपछि कांग्रेस सांसद साहले यसलाई अझ स्पष्ट पारिदिनुस् न डाक्टरसाप, हामीले बुझ्ने गरी स्पष्ट पारिदिनु न भन्दै व्यंग्य गरेका थिए । अर्का सांसद खतिवडाले भने, असुल्ने भन्दा नआउने ? वास्तवमा हामीले नबुझेकै हो, असुल्ने भन्दा नआउने भने के भन्दा आउँछ ? भन्दै प्रश्न गरेका थिए ।रिजाल पहिलो पटक बैठकमालेखा समितिले गत साता दुई पटक र यो साता एक पटक एनसेलसम्बन्धी बैठक राखे पनि समितिका सदस्य रिजाल भने मंगलबार पहिलो पटक बैठकमा आएका हुन् । अघिल्ला बैठकमा सहभागी नभएका उनी एनसेलको फोरजी अनुमतिपत्र रोक्नु हुन्न भन्ने अडानका साथ प्रस्तुत भएका थिए । यसअघिका बैठकमा भने उनी सहभागी थिएनन् । रिजालसँगै मंगलबारको बैठकमा माओवादी केन्द्रका सांसद योगेन्द्र तामाङले एनसेललाई कर चुक्ता नगर्दै फोरजी दिनुपर्ने धारणा राखेका थिए । एनसेलबारे यसअघिका विभिन्न बैठकमा सहभागी रिजालले कहिले पक्ष र कहिले विपक्षमा बोल्दै आएका छन् ।"
विदेशी आफ्नै भूमिकामा सीमित रहुन्,"पोखरा प्रमुख प्रतिपक्षी एमालेले नेपालको संवेदनशीलता र सार्वभौमसत्ताको सम्मान गर्न छिमेकी र मित्रराष्ट्रहरूको ध्यानाकर्षण गराएको छ । तीन दिनसम्म पोखरामा चलेको एमालेका मुख्य २० भ्रातृ संगठनहरूको संयुक्त भेलाले नेपालमा अनावश्यक विदेशी चासो बढिरहेको निष्कर्ष निकाल्दै उनीहरूलाई आफ्नो भूमिकामा सीमित रहन सचेत गराएको हो । अध्यक्ष केपी ओलीसहित सबै वरिष्ठ नेताहरूले विशेष प्रशिक्षण दिँदै अन्तर्राष्ट्रिय चलखेल बढिरहेकोमा कार्यकर्ताहरूलाई सचेत गराएका थिए । त्यहीअनुसार पार्टीको भूमिका केन्द्रित गर्दै आफ्नो गतिविधि अघि बढाउन उनीहरूले निर्देशन दिएका छन् । नेपालको एकमात्र अन्तर्राष्ट्रिय विमानस्थलमा विदेशी एयर मार्सल राख्ने र कोड सेयरिङ गर्ने भारतको प्रस्तावमा एमालेले गम्भीर चासो दिएको छ । पार्टीले यसबारे सरकारको आधिकारिक धारणा पनि मागेको छ । यो अत्यन्त आपत्तिजनक कुरा हो, यसको सत्यतथ्य र सही जानकारी जनसमक्ष स्पष्ट पार्न हामी सरकारको ध्यानाकर्षण गर्दछौं, भेलाद्वारा जारी २० बुँदे घोषणामा उल्लेख छ । भारतले आफ्ना विमानको सुरक्षामा नेपाल आउने एयर मार्सललाई बस्ने सुविधा दिन माग गरेको समाचार हालै कान्तिपुरमा प्रकाशित भएको थियो । भेलामा एमालेका सबै संगठनका मुख्य नेता सहभागी थिए । हामी सबैको संवेदनशीलताको कदर र सार्वभौमसत्ताको सम्मान गर्दछौं । हाम्रो आन्तरिक मामिलामा व्यक्त गरिने अनावश्यक चासो र हस्तक्षेप हामीलाई कहिल्यै स्वीकार्य हुन सक्दैन, एमाले भेलाको निष्कर्ष छ, त्यसैले, हाम्रा छिमेकी र मित्रराष्ट्रहरूले पनि हाम्रो संवेदनशीलता तथा सार्वभौमसत्ताको सम्मान गर्न सम्बद्ध सबैको हामी गम्भीर ध्यानाकर्षण गराउँछौं । संविधान कार्यान्वयनको दबाब र आगामी चुनावको तयारीसमेतका लागि पार्टी पंक्तिलाई तयार गर्ने उद्देश्यसमेतले आयोजित भेलामा सबै मुख्य नेताहरूले राष्ट्रियअन्तर्राष्ट्रिय आयामबारे जानकारी दिएका थिए । भेलाले छिटो चुनावको घोषणा र त्यसम्बन्धी कानुन पारित गर्न सरकारसँग माग गरेको छ । आगामी चुनावमा पार्टीलाई पहिलो बनाउने ढंगले परिचालित हुन पनि कार्यकर्तालाई एमालेले निर्देश गरेको छ । संविधान संशोधनको नाममा सरकारले तराई मधेसी र पहाडी समुदायबीच सामाजिक विद्वेश फैलाउने काम गरेको भन्दै भेलाले भत्र्सना पनि गरेको छ । संविधान संशोधन राष्ट्रघाती प्रस्ताव भएकाले फिर्ता गर्नुपर्ने, तराई मधेस, पहाड र हिमाली क्षेत्रका सबै जातजाति र समुदायबीचको एकता र सामाजिक सद्भाव प्रवद्र्धनको पक्षमा भेलाले प्रतिबद्धता जनाएको छ । भूकम्पपछिको पुनर्निर्माणमा तीव्रता दिन पनि सरकारसमक्ष माग गरिएको एमाले सचिव योगेश भट्टराईले जानकारी दिए ।तडकभडक नगर्न निर्देशन भेलाले पार्टीको आन्तरिक संगठन सञ्चालनबारे पनि निर्णय गरेको छ । कार्यक्रमहरूमा अनावश्यक तडकभडक नगर्न भेलाले सबै संगठनलाई निर्देशन दिएको छ । सहयोग आदानप्रदान, दोहोरो(तेहोरो जिम्मेवारीको अन्त्य गरी वर्गीय संयुक्त मोर्चाको अवधारणाअनुरूप सामाजिक रूपान्तरणमा सामूहिक क्रियाशील हुने प्रतिबद्धता घोषणामा उल्लेख छ । गुटबन्दी, अनावश्यक हानाथाप र पदका लागि मरिहत्ते गर्ने प्रवृत्तिलाई निरुत्साहित गर्दै पार्टीमा त्यसैअनुरूपका आचरण र अभ्यास प्रतिबिम्ब गराउन क्रियाशील हुने, नेताहरूको पछि लागेकै आधारमा व्यक्तिको पदोन्नति हुने गलत अभ्यास रोक्नेलगायत प्रतिबद्धता भेलाले गरेको छ ।जनसंगठनहरू पार्टी कार्यकर्ता निर्माण गर्ने उर्वर भूमि, जनस्रोत र आधार रहेको भन्दै संगठनबाटै खारिएका गैरपार्टी सदस्यलाई पार्टी सदस्यतामा रूपान्तरित गर्ने र व्यवहारमा खारिएका सदस्यलाई नेता कार्यकर्तामा स्थापित गर्नुपर्नेमा पनि एकमत भएको छ । अध्यक्ष केपी ओलीले उद्घाटन गरेको कार्यक्रममा वरिष्ठ नेता झलनाथ खनालले आजको राजनीतिक अवस्था र हाम्रा चुनौती, अर्का वरिष्ठ नेता माधव नेपालले बदलिँदो अन्तर्राष्ट्रिय परिस्थिति र यसको प्रभाव, उपाध्यक्ष वामदेव गौतमले नेपालको विशेषतामा आधारित समाजवाद विषयमा प्रशिक्षण दिएका थिए । यसैगरी महासचिव ईश्वर पोखरेलले पार्टी संगठन र व्यवस्थापन, सचिव गोकर्ण विष्टले जनसंगठन निर्माण र परिचालन, नेता सुवास नेम्वाङले संविधान र कार्यान्वयन, केन्द्रीय सदस्य रवीन्द्र अधिकारीले सुखी नेपाली र समृद्ध नेपाल विषयमा प्रशिक्षण दिएका थिए । एमाले लेखा परीक्षण आयोगका अध्यक्ष पुष्प कँडेलले जनसंगठनको आर्थिक व्यवस्थापन र लेखा परीक्षण विषयमा प्रशिक्षण दिएको आयोजकले जनाएका छन् । कार्यक्रममा जनसंगठन नेतृत्वले प्रतिवेदन पेस गरेका थिए । उक्त प्रतिवेदनमाथि पर्याप्त छलफल भएको र आगामी दिनमा कसरी अघि बढ्ने भनेर सुझाव संकलन गरिएको सचिव गोकर्ण विष्टले बताए । समसामयिक विषय तथा सन्दर्भमा राख्नुपर्ने अडान, राजनीतिमा देखिएका भद्दा शैली र नयाँ ढंगले काम गर्ने सन्दर्भमा भेलाले महत्त्वपूर्ण सन्देश दिएको छ, विष्टले कान्तिपुरसँग भने, जनसंगठनबीच घुलमिल हुने अवसर मिलेको छ । यसले पार्टीले गर्ने आन्दोलन थप प्रभावकारी हुनेछ । एमालेले फागुन २१ गतेदेखि थाल्ने मेची(महाकाली राष्ट्रिय अभियानलाई सफल बनाउन भेलाको महत्त्वपूर्ण अवसर रहेको उनले बताए । कार्यक्रममा अन्य समसामयिक विषयमा पनि संगठनहरूबीच अन्तरक्रिया भएको थियो । आगामी निर्वाचनमा पार्टीलाई बहुमत दिलाएर पहिलो पार्टी बनाउने घोषणा पनि संगठनहरूले गरेका छन् । साथै भेलाले जनसंगठन र मोर्चामा समानुपातिक समावेशी सिद्धान्तअनुसार नेतृत्व बनाउने प्रतिबद्धता जनाएको छ । तीन खम्बे अर्थ नीति (राजकीय, निजी र सहकारी) अवलम्बन गर्दै सबल र आत्मनिर्भर अर्थतन्त्रमार्फत समाजवादी दिशामा अघि बढ्ने प्रतिबद्धता पनि भेलाले गरेको छ ।"
जागिर छाडेकालाई पुनर्बहाली नगर,"काठमाडौं द्वन्द्वकालमा सुरक्षा निकायबाट जागिर छाडेका र पुनर्बहालीको माग गर्दै आन्दोलन गरेकाहरूबारे अध्ययन गर्न गठित कार्यदलले उनीहरूलाई पुनर्बहाली गर्न नहुने सुझाव दिएको छ । पटकपटकको आन्दोलनपछि सरकारले शान्ति तथा पुनर्निर्माण मन्त्रालयका सहसचिव लक्ष्मीशरण घिमिरेको नेतृत्वमा कार्यदल गठन गरेको थियो । कार्यदलले बुझाएको अध्ययन प्रतिवेदनमा जागिर छाडेर भाग्नेलाई तिनै संगठनको कानुनअनुसार कारबाही गर्नुपर्ने उल्लेख गरिएको छ ।जागिर छोड्न बाध्य भएको भन्दै १ हजार ७ सय ५९ जनाले द्वन्द्वपीडित सेना प्रहरी संघर्ष समिति गठन गरी पुनर्बहालीको माग गर्दै आएका छन् । कार्यदललाई नेपाली सेना, नेपाल प्रहरी र सशस्त्र प्रहरी बलले द्वन्द्वकै कारण देखाएर संगठनबाट कसैले पनि जागिर नछाडेको विवरण दिएको थियो ।"
कामदार दर्ता म्याद एक वर्ष,"मलेसिया मलेसियामा गैरकानुनी आप्रवासी कामदारका लागि दर्ता भई काम गर्न पाउने गरी यसअघि घोषणा गरिएको रिहाइरिङ प्रोग्राम को म्याद एक वर्ष कायम रहने भएको छ । ईसरकारी सेवा प्रदायक कम्पनी माईईजी सर्भिसेज बर्हाड नामक कम्पनीले गैरकानुनी आप्रवासी कामदार दर्ता एवं व्यवस्थापन गर्नका लागि आफूले यो वर्षको अन्त्यसम्म सरकारी अनुमति पाएको जनाएको छ । उक्त कम्पनीलाई उद्धृत गर्दै स्थानीय द स्टार अनलाइनले लेखेको छ, गृह मन्त्रालयबाट त्यसबारे सोमबार एक पत्र प्राप्त गरेको उक्त कम्पनीले जनाएको छ । गत वर्ष फेब्रुअरी १५ देखि गैरकानुनी आप्रवासी कामदारलाई दर्ता गरी पुन: रोजगारी गर्न पाउने अवसरसहितको रिहाइरिङ प्रोग्राम ल्याइएको थियो ।"
"नियुक्त गर्ने न्याय परिषद्, आन्दोलन अदालतमा","काठमाडौं दुई साताअघि न्याय परिषद्को सिफारिसमा प्रधानन्यायाधीश सुशीला कार्कीले उच्च अदालतका ८० जना न्यायाधीश नियुक्त गरेको विरोधमा सरकारी वकिलहरूले देशभरका अदालतलाई आक्रोश पोख्ने थलो बनाए । न्यायाधीश नियुक्तिमा सरकारी वकिलहरूको समानुपातिक प्रतिनिधित्व हुन नसकेको भन्दै आधिकारिकसहित प्रमुख दलनिकट ट्रेड युनियन र सरकारी वकिल समाजले इजलास बहिष्कारको घोषणा गरिरहेका छन् । आन्दोलनमा आफ्नो नैतिक समर्थन रहेको भन्दै सरकारको कानुनी सल्लाहकार महान्यायाधिवक्ता रमण श्रेष्ठले नै उनीहरूको नेतृत्व गरिरहेका छन् । वरिष्ठ अधिवक्ता श्रीहरि अर्याल फौजदारी कानुन कार्यान्वयनको महत्त्वपूर्ण हिस्सा मानिने सरकारी वकिलहरू अदालतको कामकारबाही नै प्रभावित हुने गरी आन्दोलन गर्नुलाई नाजायज ठान्छन् । उच्च अदालतका न्यायाधीश नियुक्तिमा असन्तुष्टि जनाई दायर गरेको रिट सर्वोच्च अदालतमै विचाराधीन छ नि अर्यालले कान्तिपुरसित भने, विधि र प्रक्रियाको वकालत गर्ने पेसाकर्मीले राजनीतिक ढंगले प्रस्तुत भई न्यायिक कामकारबाही नै प्रभावित पार्न खोज्नु लज्जास्पद छ ।न्यायाधीश नियुक्तिको सिफारिस गर्ने निकाय न्याय परिषद्मा प्रधानन्यायाधीशसहित सर्वोच्च अदालतका वरिष्ठ न्यायाधीश, सरकार र बार एसोसिएसनको सिफारिसका दुई सदस्य र कानुनमन्त्री सदस्य हुन्छन् । ८० जना न्यायाधीश नियुक्ति सिफारिसमा संलग्न प्रधानन्यायाधीश सुशीला कार्कीबाहेक अन्य सदस्य अदालतमा कार्यरत छैनन् । तर न्याय परिषद्ले गरेको सिफारिसमा आपत्ति जनाई सरकारी वकिलहरूले भने सर्वोच्च मात्रै होइन, देशैभरका अदालतको इजलास बहिष्कार गरेका छन् । न्यायाधीश नियुक्तिको विरोधमा उत्रिएका ट्रेड युनियन संगठनहरूलाई नैतिक समर्थन रहेको भन्दै त्यसको नेतृत्व गरेका महान्यायाधिवक्ता रमण श्रेष्ठ सरकारका कानुनी सल्लाहकार पनि हुन् । प्रधानमन्त्री पुष्पकमल दाहालले नियुक्त गरेका न्याय परिषद् सदस्यद्वय पदम वैदिक र कानुनमन्त्री अजयशंकर नायक रहेको न्याय परिषद्ले गरेको न्यायाधीश नियुक्तिमा उनका कानुनी सल्लाहकार श्रेष्ठले चुनौती दिएका हुन् । माओवादी केन्द्र नजिकका एक कानुन व्यवसायीका अनुसार, फरक धारमा उभिएका प्रधानमन्त्रीका दुई थरी शुभचिन्तकमध्ये एक थरी गलत हुनुपर्छ । कि त न्यायाधीश सिफारिस गर्ने पदम वैदिक र कानुनमन्त्री नायक गलत हुन्, नभए उनीहरूको विरोध गर्ने प्रधानमन्त्रीका कानुनी सल्लाहकार सही छैनन्, ती अधिवक्ताले भने, एकअर्कालाई नै गाली गर्ने दुवै थरीका गतिविधिलाई प्रधानमन्त्री मौन समर्थन गर्न मिल्दैन । महान्यायाधिवक्ताको कार्यालयका ट्रेड युनियनहरूले गरेको आन्दोलनमा समर्थन गरेर सहसचिव र सचिवस्तरका सरकारी वकिलहरूले पनि बहस बहिष्कार गरेका छन् । तर उनीहरू भने ट्रेड युनियन आन्दोलनमा सहभागी हुन मिल्दैन । आन्दोलनमै सहभागी भएका ट्रेड युनियनका पदाधिकारीहरू भने उच्च अदालतको न्यायाधीश हुन योग्यता पुगेका छैनन् । उनीहरू जुन पदका लागि योग्य छैनन्, त्यही पदको माग राखेर गरिरहेको आन्दोलन कसको इसारामा हो ? ती कानुन व्यवसायीले भने । आफ्नो कामकाज नै ठप्प पार्ने गरीको आन्दोलनका क्रममा अपनाउनुपर्ने विधि र तौरतरिका पनि उनीहरूले पालना नगरेको उनको भनाइ छ । जानकारका अनुसार, उच्च अदालतमा न्यायाधीश नियुक्तिका क्रममा माओवादी केन्द्र समर्थित दुई समूहको प्रतिस्पर्धा थियो । त्यसमध्ये एउटा समूहको नेतृत्व महान्यायाधिवक्ता रमण श्रेष्ठले गरिरहेका छन् भने अर्कोतिर अधिवक्ता दीनमणि पोख्रेल छन् । न्यायाधीशहरूको सूची तयार गर्ने क्रममा अर्को पक्ष हावी भएको आक्रोशमा महान्यायाधिवक्ता श्रेष्ठले सरकारी वकिलहरूलाई उक्साएको उनीहरूको आरोप छ । वरिष्ठ अधिवक्ता अर्याल राजनीतिक नियुक्तिबाट आउने महान्यायाधिवक्ताको उक्साहटमा सरकारी वकिलहरूले गरेको आन्दोलन गलत भएको बताउँछन् । सरकारी वकिलहरूका लागि न्यायाधीश पद मात्रै वृत्ति विकास लक्ष्य होइन, उनले भने, असन्तुष्टि र गुनासालाई प्रक्रियासम्मत ढंगले प्रस्तुत गरेर अघि बढ्ने बाटो हुँदाहुँदै न्यायसम्पादन प्रक्रियामै अवरोध पुर्याउनु गलत हो । अपराधपीडितलाई न्यायको प्रक्रियामा सहयोग गर्ने सरकारी वकिलको आन्दोलनले सेवाग्राहीको न्यायको अधिकारमा प्रहार गरेको उनी बताउँछन् । आन्दोलन टुंगिँदै यसैबीच आन्दोलनरत सरकारी वकिल र न्याय परिषद्का पदाधिकारीबीच भएको वार्ता सहमति नजिक पुगेको छ । स्रोतका अनुसार केही दिनमै रिक्त हुने उच्च अदालतका दुई न्यायाधीशमा योग्यता पुगेका सरकारी वकिललाई सिफारिस गर्ने सहमति भएपछि आन्दोलनकारीहरूले इजलास बहिष्कारको कार्यक्रम फिर्ता लिने तयारी गरेका हुन् । तर औपचारिक रूपमा भने उक्त सहमतिलाई सार्वजनिक गरिने छैन । बुधबार बस्ने न्याय परिषद् बैठकले सरकारी वकिलहरूको आन्दोलनमाथि केही सम्बोधन गर्ने र त्यसका आधारमा सरकारी वकिलहरूले आन्दोलनमाथि पुनर्विचार गर्ने कुरा भएको छ, महान्यायाधिवक्ता रमण श्रेष्ठले कान्तिपुरसँग भने । आन्दोलनबारे कानुनमन्त्री नायक र महान्यायाधिवक्ता श्रेष्ठले छलफल गरेका थिए । छनोट प्रक्रिया व्यवस्थित होस्सरकारी वकिलद्वारा इजलास बहिष्कारट्रान्सपरेन्सी इन्टरनेसनल नेपालले न्याय परिषद् अध्यक्षलाई ज्ञापनपत्र बुझाई न्यायाधीश नियुक्ति प्रक्रियामा व्यवस्थित परीक्षा प्रणाली अपनाउन माग गरेको छ । न्यायाधीश नियुक्तिमा अपनाइएको प्रक्रियाले न्यायालयको गरिमा बढाउन नसकेको भन्दै उसले नियुक्ति प्रक्रियालाई पारदर्शी र प्रक्रियासम्मत बनाउन ध्यानाकर्षण गराएको छ । कानुन व्यवसायीबाट न्यायाधीश नियुक्त गर्ने विषय सिद्धान्तत: ठीक भए पनि त्यसक्रममा योग्यता, क्षमता र चरित्रमाथि भएको परीक्षण पारदर्शी रूपमा नागरिकले थाहा पाउनुपर्छ, ज्ञापनपत्रमा भनिएको छ, त्यसो हुन नसक्दा आस्थाको केन्द्र र महत्त्वपूर्ण संवैधानिक अंगप्रति नागरिकले अनेक प्रश्न उठाउनु स्वाभाविक हुन्छ । वरिष्ठ अधिवक्ता श्रीहरि अर्याल संयोजकत्वमा प्रकाश वस्ती र भरतराज उप्रेती सदस्य रहेको कार्यदलले न्यायालय सुधारका लागि गरेको अध्ययनमा पनि न्यायाधीश नियुक्ति प्रक्रियाको विषय समेटिएको थियो । न्यायाधीश योग्यता परीक्षा पास गरेका व्यक्तिहरूको सूची तयार गरी तिनीहरूको नैतिकता, चरित्र र क्षमता परीक्षण गरेर मात्रै न्यायाधीश नियुक्त गरिनुपर्छ भनेर सुझाव दिइएको थियो, हाल ट्रान्सपरेन्सी इन्टरनेसनलको अध्यक्षसमेत रहेका अर्यालले भने, न्यायाधीश नियुक्ति प्रक्रिया निष्पक्ष, व्यवस्थित र पारदर्शी नहुँदा पटकपटक यस्ता विवाद आएका हुन् । त्यसैगरी न्यायपालिका अधिकृत समाजले इजलास बहिष्कार गर्ने सरकारी वकिलहरूको आन्दोलनले आफूहरू अचम्मित भएको उल्लेख गर्दै न्याय प्रशासन सेवामा कार्यरत जनशक्तिले पनि न्यायाधीश नियुक्तिमा उचित प्रतिनिधित्व नपाएको गुनासो गरेको छ । संवैधानिक प्रावधानविपरीत जथाभावी हुने आन्दोलनका भरमा न्यायसेवामा कार्यरत जनशक्तिको वृत्ति विकासमा असर पर्ने निर्णय नगर्न पनि समाजले माग गरेको छ ।"
२७ लाखसम्म बिमा हुने,"काठमाडौं वैदेशिक रोजगारीमा गएका नेपालीका लागि सरकारले २७ लाख रुपैयाँसम्म बिमा व्यवस्था गर्ने भएको छ । वैदेशिक रोजगारीका क्रममा कामदारको मृत्यु भए पीडितको परिवारले १८ लाखसम्म मात्रै पाउँदै आएकामा नौ लाख रुपैयाँसम्म बढ्ने भएको हो । बिमाबापत २० लाख र कल्याणकारी कोषबाट ७ लाख गरी मृतक कामदारका परिवारले २७ लाखसम्म रकम पाउनेछन् । बालुवाटारमा आयोजित पत्रकार सम्मेलनमा दाहालले घातक रोग लागेकादेखि दुर्घटनामा परेकासम्मलाई बिमाको सुविधा उपलब्ध गराइने बताएका छन् । कामदारको स्वास्थ्य बिमातर्फ साविकको सुरक्षा तथा सुविधालाई विस्तार गरी जीवन बिमा, आयको नोक्सानीलगायत सुविधाका अतिरिक्त मृगौला फेल, क्यान्सरजस्ता विभिन्न १५ प्रकारका घातक रोगबापत थप ५ लाख बिमांकको बिमा हुुने नयाँ व्यवस्था माघ १५ बाट लागू हुनेछ । यो व्यवस्थापछि कामदारले सम्बन्धित बिमा कम्पनीबाट मात्रै २० लाखसम्म बिमा रकम पाउन सक्छन् । वैदेशिक रोजगार प्रवद्र्धन बोर्डमा वैदेशिक रोजगारमा जाने कामदारबाट उठाइएको कल्याणकारी कोषको रकमबाट कामदारको मृत्यु भएको अवस्थामा पाउँदै आएको ३ लाखमा वृद्धि गरी ७ लाख पुर्याउन वैदेशिक रोजगार नियमावली २०६४ संशोधन प्रक्रियामा लगिएको जानकारी प्रधानमन्त्रीले दिए । प्रधानमन्त्री दाहालका अनुसार तीन महिनाभित्र मानसिक रोगलाई समेत घातक रोगको सूचीभित्र समावेश गरी क्षतिपूर्ति दिलाउने सम्बन्धमा आवश्यक गृहकार्य गर्नसमेत बिमा समितिलाई निर्देशन दिइएको छ । वैदेशिक रोजगारमा जाने व्यक्तिले नेपालमा गरेको स्वास्थ्य परीक्षण गन्तव्य मुलुकमा गई असफल भएको अवस्थामा फर्किएका नागरिकलाई दाबी गर्ने हद म्याद नराखी सरल प्रक्रियाबाट क्षतिपूर्ति रकम फिर्ता गर्ने व्यवस्था ४५ दिनभित्र मिलाउन श्रम तथा रोजगार मन्त्रालयलाई निर्देशन दिइएको पनि दाहालले बताए । स्वास्थ्य जाँच गर्ने संस्थाहरूबाट बैंक ग्यारेन्टी वा धरौटी लिई सरकारी निकायबाटै क्षतिपूर्ति भुुक्तान गर्ने व्यवस्थासमेत ४५ दिनभित्र मिलाउन श्रम तथा रोजगार मन्त्रालयलाई निर्देशन दिएको प्रधानमन्त्रीले जानकारी दिए । विशेष अवस्थामा जेल सजाय भोगिरहेका र बिरामी भएर कमाउन नसक्ने अवस्थामा रहेकाको बिमा नवीकरण शुुल्क सरकारले व्यहोर्ने व्यवस्था मिलाइएको छ, पत्रकार सम्मेलनमा उनले भने । देशभित्र पर्याप्त रोजगारीका अवसर उपलब्ध नभइरहेको स्थितिमा वैदेशिक रोजगारी नै नेपालका युवा जनशक्तिको वैकल्पिक रोजगार र आयआर्जनको प्रमुख माध्यम बनेकाले यसलाई व्यवस्थापन गर्नु हाम्रो दायित्व हो, प्रधानमन्त्री दाहालले भने, वैदेशिक रोजगारीमा हुने ठगी र सूचनाको अभावलाई सरकारले गम्भीर ढंगले लिएको छ । हाम्रा कर्मचारी गम्भीर नहुँदा हाम्रा मानिस ठगिएका छन् । वैदेशिक रोजगारीसँग सम्बन्धित बेथिति हटाउन आन्तरिक रूपमा काम भइरहेको प्रधानमन्त्री दाहालले जानकारी दिए । आगामी मन्त्रिपरिषद्ले राजदूत नियुक्त गर्छपत्रकार सम्मेलनमा प्रधानमन्त्री दाहालले नेपाली श्रमिक उल्लेख्य रूपमा रहेका मुलुकमा लामो समयदेखि राजदूत नभएको भन्दै आगामी मन्त्रिपरिषद्ले राजदूत नियुक्त गर्ने बताए । यसमा गठबन्धन दलबीच धेरै कुरा मिलिसकेको छ । हामी अन्तिम चरणमै छौं, उनले भने । हाल कतार, साउदी अरेबिया, इजरायल, ओमान, बहराइन, यूएई, जापान, अस्ट्रेलिया, डेनमार्क, दक्षिण कोरिया, बंगलादेश, श्रीलंका र म्यानमारलगायत १३ देशमा नेपालका राजदूत छैनन् । कतिपय मुलुकमा नवप्रवेशी अधिकृतले कार्यवाहक राजदूतको भूमिका निर्वाह गर्दा सेवाग्रहीको गुनासो सम्बोधन गर्न असहज भएको प्रधानमन्त्री तथा मन्त्रीहरूले स्वीकार गर्दै आएका छन् । नयाँ दूतावास खोल्दा पूर्ण अध्ययन नगरिएको भन्ने संवाददाताहरूको प्रश्नमा दाहालले भने, आवश्यक पर्यो भने नेपाली रहेका जहाँ पनि दूतावास खोल्न सकिन्छ । भारत काम गर्न जाँदा श्रम अनुमति लिनुपर्ने वैदेशिक रोजगारसरकारले भारतमा गएर काम गर्नेलाई पनि वैदेशिक रोजगारीसरहको सुविधा दिने भएको छ । रोजगारीका लागि भारत जाने नेपाली नागरिक लाखौं भए पनि वैदेशिक रोजगारीको परिभाषाभित्र नराख्दा समस्या परेको भन्दै त्यसो गर्न लागिएको प्रधानमन्त्री दाहालले बताए । भारतमा जानेलाई पनि त्यहीअनुरूपको बिमा लगायतबाट रक्षावरण नै गर्ने निर्णय सरकारले गरेकाले उनीहरूले जिल्ला प्रशासन कार्यालय वा सीमा जिल्ला प्रशासन कार्यालयबाट काम गर्न अनिवार्य अनुमति लिनुपर्नेछ । भारतमा जानेले अधिकतम १४ लाखसम्मको बिमा पाउने छन् । यो व्यवस्था अन्यको हकमा भन्दा १५ दिन ढिलो अर्थात् फागुन १ बाट लागू हुनेछ । यो अनुुमति पत्र दिनुुअघि जिल्ला प्रशासन कार्यालयले बिमा र कल्याणकारी कोषमा अनिवार्य सहभागिता गराउने प्रधानमन्त्रीले बताए ।"
नेपाली परियोजना पनि प्रभावित हुने,"न्युयोर्क अमेरिकी राष्ट्रपति डोनाल्ड ट्रम्पले सुरक्षित गर्भपतन एवं परिवार नियोजनसम्बन्धी विदेशी सहयोगमा प्रतिबन्ध लगाउने कार्यकारी आदेश जारी गरेका छन् । यसले नेपालसमेत प्रभावित बन्ने देखिएको छ । अमेरिकी सहयोग नियोग यूएसआईडीले स्वास्थ्य क्षेत्रमा साढे तीन अर्ब बर्सेनि खर्च गर्दै आएको छ । ट्रम्पको निर्णयले नेपालले पाउँदै आएको एक करोड अमेरिकी डलर (एक अर्ब रुपैयाँ) सहयोग रोकिनेछ । यसबारे डिसीस्थित नेपाली दूतावासले कुनै टिप्पणी गर्न मानेन । पदभार ग्रहण गरेको दोस्रो दिन, लाखौं महिलाले प्रदर्शन गरेको पृष्ठभूमिमा सोमबार ट्रम्पले महिला अधिकारको महत्त्वपूर्ण एजेन्डा मानिने गर्भपतन एवं परिवार नियोजनसम्बन्धी अन्तर्राष्ट्रिय सहयोग रोक्ने आदेश दिएका हुन् । यस्तो व्यवस्था सन् १९८० को दशकमा सामाजिक एजेन्डामा निकै अनुदार मानिएका रोनाल्ड रेगनको शासनकालमा थियो । सन् १९८४ मा मेक्सिको सिटीमा आयोजित राष्ट्रसंघीय जनसंख्या सम्मेलनमा रेगनले गर्भपतन एवं परिवार नियोजनसम्बन्धी अन्तर्राष्ट्रिय सहयोग बन्द गर्ने घोषणा गरेका थिए । यद्यपि डेमोक्रयाटिक पार्टी नियन्त्रित संसदले यस्तो प्रतिबन्ध फुकुवा गर्दै आएको थियो । ओबामा प्रशासनले धेरै हदसम्म यसप्रति उदार नीति अख्तियार गरेको थियो । यसअघि नै अमेरिकी कानुनले अमेरिकी सहयोग रकम कुनै पनि विदेशी मुलुकमा गर्भपतनमा खर्च गर्न नपाइने व्यवस्था गरे पनि सोमबार ट्रम्पको आदेशले थप कडाइ गरेको छ । आदेशअनुसार सुरक्षित गर्भपतन एवं त्यससम्बन्धी कुनै खाले योजनाका लागि गैरसरकारी संस्थामार्फत दिइने रकम बन्द गरिएको छ । ट्रम्प एवं उपराष्ट्रपति माइक पेन्स दुवै चुनावी अभियानमा गर्भपतनविरुद्ध प्रस्तुत हुँदै आएका थिए ।सोमबारको कार्यकारी आदेशले नेपाललगायतका विकासोन्मुख मुलुकहरूमा अमेरिकी सहयोगमा सञ्चालित परिवार नियोजन, सुरक्षित गर्भपतनसम्बन्धी कार्यक्रमहरू बन्द हुनेछन् । यसअघि नै जर्ज डब्लू बुसको कार्यकालमा कडा सर्तका कारण नेपाललगायत केन्या, इथोपियाले परिवार नियोजनसम्बन्धी केही कार्यक्रम गुमाएको इन्टरनेसनल प्लान पारेन्टहुडले जनाएको छ ।"
त्रिवि कर्मचारी चुनाव फागुनमा,"काठमाडौं त्रिभुवन विश्वविद्यालय कर्मचारी संघ केन्द्रीय समितिको ११ औं निर्वाचन आगामी फागुन ५ गते हुने भएको छ । निर्वाचनमा देशभरका आंगिक क्याम्पस, कार्यालय, अनुसन्धान केन्द्र, परीक्षा नियन्त्रण कार्यालयमा गरी ६७ वटा मतदान केन्द्र रहने त्रिवि सूचना विभागले विज्ञप्तिमार्फत जनाएको छ । २१ सदस्यीय कार्यकारी समिति चयन गरिने निर्वाचनमा ५ हजार ४ सय ६७ कर्मचारी सहभागी हुनेछन् । निर्वाचनको तयारी पूरा भएको संघले जनाएको छ ।"
उपसचिवसहित पाँचविरुद्ध भ्रष्टाचार मुद्दा,"काठमाडौं अख्तियार दुरुपयोग अनुसन्धान आयोगले सहरी विकास तथा भवन निर्माण विभाग, डिभिजन कार्यालय, सुर्खेतका डिभिजन प्रमुख (उपसचिव) विष्णुप्रसाद शर्मासहित पाँच जनाविरुद्ध भ्रष्टाचार मुद्दा दायर गरेको छ ।ठेकेदारसितको मिलेमतोमा गुटु स्वास्थ्य चौकी, सुर्खेतको भवन कमसल निर्माण गरी अनियमितता गरेकाले शर्मासहित इन्जिनियर शशिचन्द्र घिमिरे, सबइन्जिनियर मनोजकुमार यादव, लेखा अधिकृत तुलाराम तिवारी र निर्माण व्यवसायी राजविन्द्रप्रताप सापकोटाविरुद्ध मंगलबार विशेष अदालतमा मुद्दा दायर गरिएको अख्तियारले जनाएको छ । उनीहरूले निर्धारित सर्त र मापदण्डविपरीत फाउन्डेसन बिमसमेत नराखी स्वास्थ्य चौकी भवन निर्माण गरेको र नगरेको कामको समेत नक्कली बिल भर्पाइ बनाई भुक्तानी लिनेदिने कार्य गरी भ्रष्टाचार गरेको अभियोगपत्रमा उल्लेख छ । शर्मासहित ५ जनालाई जनही २६ लाख ९६ हजार ७ सय ३ रुपैयाँ बिगो कायम गरी जरिवाना तिराउनसमेत अभियोगपत्रमा मागदाबी गरिएको छ ।"
एक सातामा कानुन बने जेठमा चुनाव,नयाँदिल्ली प्रमुख निर्वाचन आयुक्त अयोधीप्रसाद यादवले एक सातामा निर्वाचनसम्बन्धी कानुन पारित भए आगामी जेठभित्र स्थानीय तहको निर्वाचन गराउन सकिने बताएका छन् । नेपाल र भारतको निर्वाचन आयोगका बीचमा सन् २०११ मा भएको समझदारीपत्र नवीकरण तथा निर्वाचनसम्बन्धी कार्यक्रममा भाग लिन दिल्ली आएका प्रमुख आयुक्तले आगामी माघ ७ भित्र तिनै तहको निर्वाचन सम्पन्न गर्ने गरी आयोगले तयारी गरिरहेको जानकारी दिए । कान्तिपुरसँगको कुराकानीमा यादवले निर्वाचन कानुन र मिति तय भएपछि आयोगले तयारी रफ्तारमा अगाडि बढाउने बताए । प्रधानमन्त्री पुष्पकमल दाहालले यादवसित केही दिनमा निर्वाचनको मिति घोषणा गर्ने र निर्वाचनसम्बन्धी सम्पूर्ण कानुन पारित गर्ने आश्वासन दिएका थिए ।यादवले निर्वाचनमा सकेसम्म बढी मत खसोस् भनेर आयोगले देशभर विभिन्न कार्यक्रम सञ्चालन गरिरहेको बताए । संविधानसभा निर्वाचनमा झन्डै ८० प्रतिशत मत खसेको छ । हामीले त्यसलाई अझ बढाउने ढंगले काम गरिरहेका छांै । यादव नेतृत्वको टोलीले निर्वाचनमा युवालाई कसरी आकर्षित गर्ने भन्ने गोष्ठीमा समेत सहभागिता जनाएको थियो । कार्यक्रममा यादवले नेपालको निर्वाचन आयोगले सम्भावित मतदातालाई लक्षित गरेर देशभर सञ्चालन गरेका कार्यक्रमहरूबारे जानकारी गराएका थिए ।
पराजुलीको उमेरमा बारको चासो,"काठमाडौं कानुन व्यवसायीहरूको छाता संगठन नेपाल बार एसोसिएसनले सर्वोच्च अदालतका वरिष्ठ न्यायाधीश गोपाल पराजुलीको उमेर विवादमा चासो व्यक्त गरेको छ । बारले प्रधानन्यायाधीश सुशीला कार्कीलाई बुझाउन तयार पारेको ज्ञापनपत्रमा न्यायाधीशको उमेर विवाद छताछुल्ल आएको उल्लेख छ । न्यायाधीशको उमेर विवाद यत्रतत्र छताछुल्ल भएर बाहिर आउनुले न्यायपालिकाप्रतिको जनआस्था तथा गरिमामा आँच पुग्न गएकोमा ज्ञापनपत्रमा भनिएको छ, न्यायपरिषदलाई यथाशीघ्र निर्णयमा पुग्न आग्रह गर्दछौं ।प्रधानन्यायाधीशको रोलक्रममा रहेका न्यायाधीश गोपाल पराजुलीको उमेरबारे न्यायपरिषदमा विवाद छ । पुरानो अभिलेखअनुसार उनको जन्ममिति २००९ साउन २१ गते उल्लेख छ । तर काठमाडौंबाट बनेको नागरिकताको प्रतिलिपिमा भने उनको जन्ममिति २०१० वैशाख १६ गते उल्लेख छ । केही दिनअघि नेपाल बार एसोसिएसनको सल्लाहकार समितिको बैठकमा पूर्वअध्यक्ष शम्भु थापाले भावी प्रधानन्यायाधीशको उमेर विवादको बहस चलिरहेका बेला बार मौन बस्नु आपत्तिजनक भन्दै आधिकारिक धारणा सार्वजनिक गर्न सुझाव दिएका थिए । पुरानो जन्ममितिले मान्यता पाए न्यायाधीश पराजुली ५६ दिन मात्रै प्रधानन्यायाधीश हुनेछन् । नयाँ अभिलेखले मान्यता पाए थप ८ महिना २५ दिनसम्म पदमा रहने अवस्था रहन्छ । नेपालको संविधानले प्रधानन्यायाधीश र न्यायाधीशको उमेरहद ६५ वर्ष किटान गरेको छ । प्रधानन्यायाधीश सुशीला कार्कीले २०७४ जेठ २४ गते अवकाश पाएपछि न्यायाधीश पराजुली उक्त पदको रोलक्रममा छन् । नेपाल बार एसोसिएसनले तत्काल संवैधानिक इजलास गठन गर्न पनि माग गरेको छ । साथै पुराना छाडी नयाँ मुद्दाले प्राथमिकता पाएको भन्दै चासो व्यक्त गरेको छ । बारले अदालतमा कानुन व्यवसायीले गर्ने बहसको अडियो रेकर्ड गर्ने प्रणाली स्थापना गर्न पनि ध्यानाकर्षण गराएको छ । बारले वरिष्ठ अधिवक्ता उपाधिका लागि आफूसँग परामर्श गर्न पनि माग गरेको छ । बारको आपत्ति पूर्वनिर्धारित कार्यक्रमअनुसार प्रधानन्यायाधीश सुशीला कार्कीले आफूहरूलाई भेटघाटको समय नदिएको भन्दै नेपाल बार एसोसिएसनले आपत्ति जनाएको छ । नेपाल बार र सर्वोच्च बार एसोसिएसनले छुट्टाछुट्टै विज्ञप्ति जारी गरी न्यायिक नेतृत्वले सुरु गरेको निषेधको वातावरणले समस्याको समाधान ननिस्कने चेतावनी दिएको छ । नेपाल बारले आफ्नो मागप्रति चासो नराखे थप कडा कदम चाल्ने चेतावनी दिएको छ भने सर्वोच्च बारले प्रधानन्यायाधीश सुशीला कार्कीको कार्यकालभर अदालतबाट आयोजना हुने कार्यक्रममा बार प्रतिनिधिको हैसियतले हुने प्रतिनिधित्वमा विचार गर्नुपर्ने अवस्था हुने चेतावनी दिएको छ ।"
ठूला घरधनी नै तिर्दैनन् कर,"ललितपुर नाम चलेका २७ स्कुल, कलेज, अस्पतालदेखि ठूला सपिङ मल, होटल, सिनेमा हलसम्मले घरजग्गा र बहाल कर नतिरी करोडौं राजस्व छली गरेका छन् । ललितपुर उपमहानगरको आव ०७२७३ को लेखा परीक्षण प्रतिवेदनमा कर नतिर्ने होटलमा पुल्चोकको नारायणी, पाटनढोकाको ओएसिस, हरिहरभवनको हिमालयन, विद्यालयमा हात्तीवनको लिटल एन्जल्स, मानभवनको आदर्श विद्या मन्दिर, सातदोबाटोको काठमाडौं कलेज अफ म्यानेजमेन्ट, जावलाखेलको डीएभी, धापाखेलको जेम्स स्कुल छन् । प्रतिवेदनअनुसार पुल्चोकको अल्का, धापाखेलको सुमेरु, लगनखेलको पाटन, कुपन्डोलको सर्भाङ नर्सिङ होम, इमाडोलको किस्ट हस्पिटल पनि कर नतिर्ने सूचीमा छन् । यीबाहेक सातदोबाटोको सेल्सबेरी, पुल्चोकको लबिम मल, सञ्चय कोष, साझा यातायात, कृष्ण गल्लीको पञ्चकन्या गु्रप अफ इन्डस्ट्रिज, झम्सिखेलको बिगमार्ट सुपरमार्केट, ग्वार्कोको गुण सिनेमा हल छन् । पाटनढोका कृष्णगल्लीस्थित भाटभटेनी सुपरमार्केट, सुमेरु, नेसनल क्यान्सर, ग्लोबल अस्पताल, पाटन औद्योगिक क्षेत्रका उद्योग, कलकारखाना पनि कर छलीको सूचीमा छन् ।उपमहानगरका अनुसार यी निकायले ५० करोडभन्दा बढी कर छली गरेका छन् । यीबाहेक कर नतिर्नेमा ठूला व्यवासायीसमेत रहेको उपमहानगरका राजस्व प्रशासन महाशाखा प्रमुख दिल्लीराज शाक्य बताउँछन् । अटेरी गर्नेलाई कारबाही गर्ने अधिकार छैन, उनले भने, कडाइका साथ कर उठाउने हो भने अर्बौं रकम उठाउन सकिन्छ । उनका अनुसार कर छलीका कारण उपमहानगरलाई बर्सेनि करोडौं रुपैयाँ राजस्व घाटा भइरहेको छ । बढी राजस्व तिर्नुपर्ने धनाढयहरू राजनीतिक संरक्षणमा रहेकाले कर तिराउन समस्या परिरहेको उपनपाका अधिकारीहरू बताउँछन् । उपनपाका अधिकारीहरूका अनुसार यसमा प्रमुख जिल्ला अधिकारीले चासो दिनुपर्छ । प्रजिअ दीपक काफ्लेले उपमहानगरबाट लिखित जानकारी गराए कर नतिर्नेलाई कानुनी दायरमा ल्याउन तयार रहेको बताए ।उपमहानगरका अनुसार आव ०७२७३ मा बहाल करबापत मंसिर मसान्तसम्म १ करोड ११ लाख २८ हजार ५ सय ६९ रुपैयाँ मात्र उठेको थियो । जबकि २० करोड रुपैयाँ उठ्नुपर्ने थियो । उपमहानगरमा २०६८ को जनगणनाअनुसार ६२ हजार घरधुरी छन् । अधिकांश घर बहालमा लगाइएको छ । व्यावसायिक प्रयोजनका लागि घर भाडामा दिने व्यक्तिले पनि वास्तविकभन्दा निकै कममा बहाल सम्झौता भएको देखाएर कर छल्ने गरेका छन् । स्थानीय स्वायत्त शासन नियमावलीअनुसार सरकारी तथा निजी स्वामित्वमा रहेका कुनै पनि संस्थाले आफ्नो भवन व्यावसायिक प्रयोजनका रूपमा प्रयोग गरे कर तिर्नुपर्ने कानुनी प्रावधान छ ।उपमहानगरले कुपन्डोलदेखि सातदोबाटोसम्म, मंगलबजारदेखि लगनखेलसम्मको मूल सडकमा रहेका घरजग्गा व्यावसायिक प्रयोजनका लागि जग्गा भाडामा दिए प्रतिआना १० हजार, चक्रपथ ट्रयाकमा ८ हजार, पुल्चोकदेखि मंगलबजार हुँदै ग्वार्कोसम्म, जावलाखेल बाल संगठनदेखि भनिमण्डल हुँदै रिङरोडसम्म, पुल्चोकस्थित विद्युत् प्राधिकरणदेखि सानेपा चोकसम्मका सहायक सडकमा ७ हजार, कच्ची सडकमा २ हजार र गोरेटो बाटोमा १ हजार रुपौयँसम्म करको दर कायम गरेको छ ।बहालमा दिएका घर, पसल, ग्यारेज, टहरा, सेड (छप्पर), कारखाना, जग्गा आदिबाट २ प्रतिशत कर असुलउपर गर्ने कानुनी व्यवस्था छ । ६२ घरमध्ये मुस्किलले ५६ हजार घरले मात्र बहाल कर तिर्ने गरेका स्रोतको दाबी छ । राष्ट्रिय सहकारी विकास बोर्डले लगनखेलस्थित १२ भन्दा बढी पसल कबल, कर्मचारी सञ्चय कोषले हरिहरभवनमा इन्भेस्टमेन्ट बैंकलाई र पाटन अस्पतालले लक्ष्मी बैंकलाई व्यावसायिक प्रयोजनका लागि भाडामा दिएका छन् । तर, तिनले बहाल कर भने तिर्ने गरेका छैनन् । उपमहानगरमा झन्डै ५ सयभन्दा बढी वितिय संघसंस्था छन् । तर, करिब ९० प्रतिशतले कर नतिर्ने उपमहानगरले जनाएको छ ।कर नतिर्नेलाई घरजग्गा बिक्री तथा बैंक धितो राख्न रोक र सरकारी सेवा सुविधाबाट वञ्चित गराउन सक्न, घरको टेलिफोन र पानीको सुविधा काट्ने, फोहोर नउठाउनेजस्ता कारबाही गर्न सकिने व्यवस्था छ । तर, कसैलाई पनि कारबाही गरिएको छैन । उपमहानगरका राजस्व प्रशासन महाशाखा प्रमुख शाक्यले विद्युत् लाइन कटौती गर्न ऊर्जा मन्त्रालय, खानेपानीको खानेपानी तथा सरसफाइ, टेलिफोनको सञ्चार र शिक्षाको शिक्षा मन्त्रालयलगायतलाई मात्र अधिकार भएको बताए । मन्त्रालयहरूबीच समन्वय नभएर पनि समस्या भएको हो, उनले भने ।"
व्यापार गर्ने बढे,"काठमाडौं साँखुमा लागेको १ महिने माधवनारायण मेलामा विभिन्न ठाउँका व्यापारी पुगेका छन् । मेलाका लागि कोठा र पसल भाडा लिएर व्यापार गर्नेको भीड छ । यसैमध्येकी हुन् दक्षिणकाली घर भई जोरपाटी बस्दै आएकी देवकी खडका । बिहानै टिमुर, जिम्मु, बोडी, मास, सिलाम, गहतलगायत सामग्रीका बोरा बोकेर साँखु आइपुग्छिन् । मेला जाने बाटोछेउ ती सामग्री बेच्छिन् । बेलुकाको अन्तिम गाडी चढेर ६ बजे डेरामा फर्किन्छिन् । व्यापार धेरै त हुन्न, कहिले ४५ सयको सामान बिक्छ । कहिले त्यो पनि हुन्न, मेलाको पहिलो दिनदेखि नै सामान बेच्न थालेकी उनले भनिन् ।भृकुटीमण्डपमा व्यापार गर्दै आएका रौतहटका लालबाबु गुप्ता कपडा बेच्छन् । उनले साँखुमा एक महिनाका लागि १२ हजार रुपैयाँमा कोठा भाडामा लिएका छन् । कपडा फिँजाउन चाहिने यो सानो ठाउँको मात्र ४० हजार तिरेको छु, गुप्ताले भने । श्रद्धालुको भीड दिनदिनै बढदै गएकाले लगानी उठ्नेमा उनी विश्वस्त छन् । कपडा, जडीबुटी, गरगहना, खेलौना, खानाका परिकार, विभिन्न प्रकारका अचार, लत्ताकपडा, सिसा र स्टिलका भाँडाकुँडा, हस्तकला सामग्री, मनोरञ्जनका लागि राखिएका पिङ सबैको व्यापारले बिस्तारै गति लिँदै छ । तर, भूकम्पले साँखुका धेरैको घर भत्काएको छ । त्यसैले पनि यहाँ कोठा पाउनु मुस्किल छ । एउटै कोठामा ५६ जना व्यापारी पनि बसेका छन् । कतिले त जस्ताको टहरामै एक महिनासम्म रात बिताउने बताए ।१२ हात जमिनमा पाल टाँगेर विभिन्न खानेकुरा बेच्न बसेको समूह देख्न सकिन्छ । पालकै अगाडि फलफूल र मिठाई पनि राखिएका छन् । ५६ जना मिलेर उक्त जग्गा ६० हजारमा भाडामा लिएको बताउने विकास जयसवाल पोखरादेखि आएका हुन् । विभिन्न मेला र महोत्सवमा खानेकुराको व्यापार गर्दै आएका जयसवालले भने, अहिलेसम्म व्यापार ठिकै भइरहेको छ । मेला सबैको मनोरञ्जनका लागि भए पनि केहीलाई भने यही कमाइ गर्ने थलो बनेको छ ।मेलामा सरसापट गरी पसल चलाएकी छन् स्थानीय सीता महतो थारूले । उनको मुटुमा प्वाल भएको र समयसमयमा सुन्निने रोग भएकाले गह्रौं काम गर्दिनन् । २६ वर्षीया सीताका पति कृष्णगोपाल वादीकार दृष्टिविहीन छन् । ४ वर्षीय छोराकी आमा उनले नै घर खर्च धान्नुपर्छ । भूकम्पपछि जस्ताको टहरोमा बस्दै आएको ३ जनाको परिवार चलाउने जिम्मा लिएकी सीता भन्छिन्, दिनभर ५ सयको कारोबार हुन्छ । आफूलाई गह्रौं काम गर्नै हुँदैन । जसोतसो गुजारा चलेकै छ ।"
फसाउन फेसबुकमा नक्कली साथी,"काठमाडौं पेप्सीकोलाका एक अधवैंशे मंगलबार दिउँसो एनसेलको ५ सय दरका २ रिचार्ज कार्ड र लिखित निवेदन बोकेर महानगरीय अपराध महाशाखामा पुगे । उनको समस्या अलि अनौठो थियो । ती पीडितको समस्याले सामाजिक सञ्जाल दुरुपयोग गर्दै हुने आर्थिक ठगीको पछिल्लो प्रवृत्तिलाई बुझाउँछ । साथै सामाजिक सञ्जाल प्रयोगकर्ताले सामान्य ख्याल नगर्दा कसरी दु:ख पाउन सक्छन् भन्ने पनि देखाउँछ ।खड्का थरका ती व्यक्तिलाई आइतबार बिहान फेसबुकमा एउटा फ्रेन्ड रिक्वेस्ट आयो । अमेरिकाको क्यालिफोर्निया बस्ने आफ्नै बहिनीले पठाएको रिक्वेस्ट उनले स्वीकार नगर्ने कुरै थिएन । उनले ठाने बहिनीले नयाँ फेसबुक आईडी खोलिछन् । उनका अरू आफन्त पनि म्युचुअल फ्रेन्ड थिए । फ्रेन्ड रिक्वेस्ट एसेप्ट गर्नेबित्तिकै म्यासेन्जरमा सन्देश छाडिन्, दाइ मलाई एनसेलको हजार रुपैयाँको रिचार्ज गर्दिनुस् न । बहिनीको अनुरोध सुन्नेबित्तिकै उनले ५ सय दरका २ रिचार्ज कार्ड किने र त्यसको पिन नम्बर पठाइदिए । त्यसको केही समयपछि उनको बहिनीसँग सम्र्पक भयो । अनि पो थाह पाए उनलाई त बहिनीको नाममा कसैले नक्कली फेसबुक आईडी बनाएर झुक्काएछ । बैनीले थप कुरा बताएपछि उनी तर्सिए । नक्कली फेसबुक आईडी बनाएर बहिनीका कैयौं आफन्तलाई रिक्वेस्ट पठाइएको रहेछ र एसेप्ट गर्ने सबैसँग नक्कली प्रयोगकर्ताले अनेकन सहयोग मागेको रहेछ । त्यसपछि उनी उजुरी लिएर प्रहरी कार्यालय पुगेका थिए । पीडितको कथा महाशाखाको साइबर सेल हेर्ने इन्स्पेक्टर पशुपति रायका निम्ति नौलो थिएन । किनकि पछिल्ला महिनामा उनले फेसबुकमा नक्कली प्रोफाइल खडा गर्ने र आफन्त वा नजिकको मान्छे बनेर ठगी गर्ने प्रवृत्ति बढेको देखिरहेका थिए । १ वर्षअघि मात्रै नेपालगन्जका २३ वर्षीय राहुल वाल्मीकिले नक्कली फेसबुक आईडी बनाउँदै युवतीहरूसँग भर्चुअल मित्रता गाँसेर ठगीधन्दा चलाएका थिए । तिनले कसैको फेसबुक आईडी हयाक गर्थे । फेसबुक प्रयोगकर्ताको फोटोमा अश्लील फोटो फोटोसपमार्फत जोडथे र त्यसैका आधारमा पैसा माग्दै ब्ल्याकमेलिङ गर्थे । राहुलले यसै गरी ४० महिलालाई ठगेको महाशाखाको रेकर्ड छ । आव ०७१७१ मा ब्युरोले साइबर अपराधका ६१ मुद्दामाथि अनुसन्धान गरेको थियो । जसमा सबैभन्दा धेरै मुद्दा सामाजिक सञ्जाल फेसबुक सम्बद्ध थिए । सोही आवमा महाशाखाले साइबर दुरुपयोगसम्बन्धी ३ सय ९ उजुरी हेरेको थियो । जसमध्ये महाशाखाले १२ मुद्दा चलाएको थियो । पछिल्लो आव अर्थात् ०७२७३ मा महाशाखा र ब्युरो दुवैमा साइबर अपराधका मुद्दामा संख्यात्मक बढोत्तरी भएको देखिन्छ । उनले फेसबुकमार्फत कसैले पैसा वा अन्य सहयोग मागे फोन गरी सोध्नु उपयुक्त हुने सुझाए । भने, एउटा फेसबुक अकाउन्ट भएको व्यक्तिको नामबाट नयाँ रिक्वेस्ट आयो भने शंका गर्नुस् ।"
दस अवतार मन्दिरमा तालाबन्दी,"काठमाडौं आफूहरूलाई थाहै नदिई पुनर्निर्माण सुरु गरेको भन्दै पुजारीसहित स्थानीयवासीले त्रैलोक्यनारायण (दस अवतार) मन्दिर पुनर्निर्माणमा रोक लगाएका छन् । ठेकेदारले जस्ताले बारेर बनाएको गेटमा उनीहरूले ताला लगाइदिएका छन् । हाम्रो चासो र सरोकारको मन्दिर कसरी पुनर्निर्माण हुँदै छ भनेर हामीले पनि थाहा पाउनुपर्छ, दसअवतार मन्दिरका पुजारी दीपकप्रसाद श्रेष्ठले भने, हामीले यस विषयमा धेरैपटक चासो दियौं । हामीलाई पनि सहभागी गराउनुस् भन्यौं । तर, टेरपुच्छर लगाएनन् । त्यही भएर यो कदम चाल्न बाध्य भयौं ।पुरातत्त्व विभागले यो मन्दिर पुनर्निर्माणका लागि ठेक्का दिइसकेको छ । ठेक्कामा दिँदा सम्पदा नष्ट हुन्छ भन्दै स्थानीयवासीले ज्यालामा काम दिन माग गर्दै आएका छन् । यसको ठेक्का पाकृतिक सानो सुवाल (जेभी) ले पाएको छ । गत भदौमा निर्माण सम्झौता भइसकेको छ । निर्माण सम्झौता भएको ६ महिनासम्म पनि पुनर्निर्माण सुरु भएको थिएन । पुरातत्त्व विभागका अनुसार २०७५ असोजमा निर्माण सम्पन्न गर्ने गरी ३ करोड ७५ लाख रुपैयाँमा निर्माण सम्झौता भएको हो । काम सुरु गरेको छैन भने पनि बार लगाएर काम थालेको भन्दै स्थानीयले विरोध गरेका हुन् । सम्पदाको निर्माणमा संवेदनशील हुनुपर्छ, श्रेष्ठ भन्छन््, तर कामदारले जथाभावी खन्दै गरेको देख्यौं । पुरातत्त्व बुझेको मान्छेको रोहबरमा काम हुनुपथ्र्यो । पेलेर काम गर्न थालेपछि रोक्न बाध्य भएको स्थानीयवासी बताउँछन् । ठेक्कामा गइसकेपछि यही मोडलमा कसरी काम गर्ने भनेर हामीले छलफल गरिरहेका थियौं, सम्पदा पुनर्निर्माणलगायत स्थानीय काममा जनसहभागिता जुटाउन गठन भएको कान्तिपुर विकास समितिका प्रवक्ता गणपतिलाल श्रेष्ठ भन्छन्, तर स्थानीयवासीलाई पेलेरै लैजाने नीति पुरातत्त्व विभागले बनायो । सम्पदा बनाउने नाममा मास्ने षड्यन्त्र भइरहेको छ । हामी कुनै हालतमा पनि सम्पदा नासिन दिँदैनौं । अब वसन्तपुर क्षेत्रमा बन्ने कुनै पनि मठ मन्दिर, दरबार ठेक्कामा बन्न दिँदैनौं । पुरातत्त्व विभागले भने मन्दिर बनाएको नभई पेटी मात्रै भत्काएको दाबी गरेको छ । स्थानीयवासीलाई चित्त बुझाएरै काम अघि बढाउँछौं, पुरातत्त्व विभागअन्तर्गतको हनुमानढोका दरबार क्षेत्र संरक्षण कार्यालयका इन्जिनियर गोपाल झा भन्छन्, सहमति गरी हामी निकासातिर जानुपर्छ ।"
सम्पदाको जगमै बियरका बोतल,"काठमाडौं भुइँचालो गएपछि वसन्तपुर क्षेत्रका मठ मन्दिरमा लगाइएको बारको जग बनाउँदा जमिनमुनि बियरका बोतल भेटिएका छन् । पुरातत्त्व विभाग र बेलायतको दुरहाम विश्वविद्यालयले उत्खनन गर्ने क्रममा बियरको बोतल प्रयोग गरेको भेटिएको हो ।भुइँचालो गएको केही महिनापछि काठमाडौं महानगरपालिकाले सम्पदालाई बार लगाएको थियो । बार लगाउने क्रममा जगमुनि सिमेन्ट, इँटा र बियरको बोतल मिसाएको भेटिएको हो । स्थानीयवासीका अनुसार ठेकेदारले रातिराति काम गरेका थिए । राति किन काम गरे भनेर अचम्म लागेको थियो, सम्पदा बचाऊ अभियानमा सक्रिय आलोकसिद्धि तुलाधर भन्छन्, यस्तो निच काम गर्न पो रहेछ ।विश्व सम्पदा क्षेत्रमा परम्परागत रूपमा जे सामानबाट बनेको हो, त्यही सामान मात्रै प्रयोग गर्न पाइन्छ । यहाँका मठ मन्दिर, दरबार चुना, सुर्की र बालुवा प्रयोग गरी बनाइएका हुन् । यहाँ पुरातात्त्विक मापदण्डअनुसार सिमेन्टसमेत प्रयोग गर्न पाइँदैन । तर, यहाँ सिमेन्ट प्रयोग भएको छ । यो घटनाले ठेकेदारलाई काम दिँदा अनेक गरी सम्पदा मासिदिने चिन्ता भएको तुलाधार बताउँछन् । सम्पदा पुननिर्माण गर्दा जमिनमुनिको सम्पदा पनि जोगाउनुपर्ने स्थानीयवासीको माग छ । ठेक्कामा दिँदा सम्पदा जोगिँदैन भन्ने अर्काे उदाहरण हो सम्पदामा गरिएको यो लापरबाही, उनी भन्छन्, थोरै पैसाको लोभले त यस्तो तल्लो स्तरको काम गर्छन् भने झन् ठूलो योजनामा के गर्लान् ? काठमाडौं महानगरले झन्डै १६ लाख रुपैयाँ ठेक्कामा यो काम दिएको महानगरका इन्जिनियर कवीन्द्र नकर्मीले जानकारी दिए ।महानगरपालिकाअन्तर्गतको हनुमानढोका दरबार क्षेत्र आयोजनाका प्रमुख उदय पसखलका अनुसार माजुु देग, वंशगोपाल, त्रैलोक्यमोहन, काष्ठमण्डपलगायत सम्पदामा तारबार लगाइएको छ । तत्कालीन प्रमुख नरेन्द्रविलाश वज्राचार्यको कार्यकालमा यो काम भएको उनले जानकारी दिए । यहाँ बोतल राखिएको बारे आफूलाई जानकारी नभएको पसखलले जानकारी दिए । अब सम्पदा बनाउँदा हाम्रा प्राविधिकलाई चौबीसै घण्टा निगरानीमा राख्न लगाउँछौं, उनले भने ।यहाँका अधिकांश सम्पदा मल्लकालका र कुनैकुनै लिच्छविकालका समेत छन् । काष्ठमण्डप सातौं शताब्दीमा बनेको पुष्टि भइसकेको छ । यसको निर्माता लीलावज्र हुन् । यो सत्तल वज्रयानी दर्शनमा बनेको हो । पुरातत्त्व र दुरहाम विश्वविद्यालयको टोलीले माजु देग पनि उत्खनन् गरेको थियो । उत्खनन् गर्ने क्रममा यही गेटछेउ लगाइको तारबार खन्दा पुरातात्त्विक मान्यताविपरीत सामान प्रयोग गरेको भेटिएको थियो ।यहाँको नारायणको मूर्ति देशभरिको मूर्तिमध्ये राम्रो रहेको मन्दिरका पुजारी दीपकप्रसाद श्रेष्ठ बताउँछन् । महानगरले ठेक्काबाट बनाउन लागेका अधिकांश सम्पदा विवादित भएका छन् । पुरातात्त्विक मापदण्डविपरीत बनाएको भन्दै सर्वसाधारण आन्दोलनमा समेत उत्रिएका छन् । संयुक्त राष्ट्रसंघीय शैक्षिक, वैज्ञानिक तथा सांस्कृतिक संगठन युनेस्कोले काष्ठमण्डप, हनुमानढोकालगायत उपत्यकाका सम्पदा पुनर्निर्माणमा विश्व सम्पदाको विश्वसनीयता नष्ट हुने जोखिम रहेको भन्दै ६ महिनापहिल्यै गम्भीर चासो व्यक्त गरिसकेको छ । फेरि पनि युनेस्कोले विश्व सम्पदाबाट हटाइदिने जोखिम बढेको छ, सम्पदा बचाऊ अभियान चलाइरहेका आलोकसिद्धि भन्छन्, हाम्रा सम्पदा नष्ट भएको हामी टुलुटुलु हेरेर बस्दैनौं ।मापदण्डविपरीतका काम तुरुन्त रोक्न काठमाडौं महानगरपालिका र पुरातत्त्व विभागलाई आग्रह गरेको छ । विभागलाई प्रभावकारी अनुगमन भएको अनुभूति गराउनसमेत युनेस्कोले आग्रह गरेको छ । रानीपोखरी निर्माणमा देखाएको व्यवहारले विश्व सम्पदामा सूचीकृत काष्ठमण्डप र सिंहसत्तल निर्माणमा पनि युनेस्कोले शंका व्यक्त गरेको थियो । प्रताप मल्लले बनाएको रानीपोखरीमा महानगरले सिमेन्ट, रड र रोडा प्रयोग गरेको थियो । मापदण्डविपरीत रानीपोखरी बीचको यमलेश्वर महादेव मन्दिर पुनर्निर्माण भएपछि स्थानीयवासीले विरोध गरेका थिए । स्थानीयको विरोधपछि पुरातत्त्व विभागले पुनर्निर्माण रोक्न महानगरलाई निर्देशन दिएको थियो । महानगरले बनाउन नसक्ने जनाएपछि पुरातत्त्वले नै रानीपोखरी पुनर्निर्माण गर्ने भएको छ । सम्पदा पुनर्निर्माणमा स्थानीयवासीको ध्यानाकर्षणलाई युनेस्कोले स्वागतसमेत गरेको छ । पुनर्निर्माण प्रक्रियामा सामुदायिक प्रतिनिधत्वलाई एकीकृत गरिनुपर्छ, युनेस्कोले भनेको थियो । ऐन, नियमको अप्ठयारो देखाएर शंकास्पद निर्माण गरियो भने आउँदो पुस्ताले हामीलाई सराप्ने विज्ञहरू बताउँछन् । पुनर्निर्माणलाई सजिलो हुने गरी कानुन निर्माण गर्न सकिने सांसद भीमसेनदास प्रधान बताउँछन् । संस्कृति पर्यटन तथा नागरिक उड्यनमन्त्री जीवनबहादुर शाही यही कानुनी अवस्था रहे सम्पदा पुनर्निर्माण हुन नसक्ने बताउँदै आएका छन् । काष्ठमण्डप बनाउन काठ सरकारले दिने भएको छ, शाही भन्छन्, सरकारले दिएपछि काठको गुणस्तरमा शंका गर्नु पर्दैन । भएकै कानुनबाट पनि सम्पदा ज्यालामा दिने व्यवस्था गर्न सकिने सांसद प्रधान बताउँछन् । २० वर्ष पहिला वसन्तपुर क्षेत्रकै स्वैत भैरव पुनर्निर्माण ज्यालामा गरिएको थियो । त्यसका लागि स्थानीयवासीले चन्दा उठाएका थिए । चन्दा रकममा महानगरले अनुदान दिएको थियो । आकाश भैरव बनाएर १ करोड रुपैयाँ बाँकीसमेत रहेको वीरेन्द्रभक्त श्रेष्ठ बताउँछन् । काष्ठमण्डप ज्यालामा दिन माग उठेपछि यसलाई कसरी पुनर्निर्माण गर्न सकिन्छ भनेर महानगरपालिकाले पुरातत्त्व विभागका पूर्वमहानिर्देशक विष्णु कार्की, वरिष्ठ वास्तुविद् सुदर्शनराज तिवारीलगायत विज्ञ समिति बनाएको थियो । विज्ञ टोलीले ठेक्कामा दिए पनि टुक्राटुक्रा बनाएर दिन सुझाव दिएको छ ।"
सहकारीका विकृति नियन्त्रण गर,"सहकारी ऐनलाई आफूअनुकूल बनाउन सहकारी संघसंस्थामा आबद्ध सांसद र सहकारी अभियन्ताहरू जे जसरी लागेका छन्, त्यसमा स्वार्थहरूको द्वन्द्व प्रस्टै देखिन्छ जसले गर्दा ऐन आउनै ढिलाइ भएको छ । विभिन्न ३४ समूहमार्फत १ सय ४२ दफामा ६ सय ९४ वटा संशोधन प्रस्ताव पर्नुले पनि सांसदहरूको चासो देखिन्छ । विगतमा सरोकारवालासँग छलफल गरी तयार भएको संशोधित विधेयकमा यति धेरै संशोधन प्रस्ताव पर्नुले पनि स्वार्थ बाझिएको स्पष्ट हुन्छ । संशोधनमा परेका अधिकांश बुँदामा सहकारी संस्थाको नियमन, सदस्यता, कारोबार, सञ्चालक तथा कार्यकारी प्रमुखको काम कर्तव्य र अधिकार कसुरका सजाय र जरिवानासँग सम्बन्धित छन् । ती दफाहरूमा उल्लेखित व्यवस्थामा परिमार्जन गरी कानुनी प्रावधानलाई नै कमजोर बनाउन खोजिएको देखिन्छ । यसले सहकारीमा बढ्दो विकृति र जोखिम नियन्त्रण गर्नुको साटो झनै मनोमानीलाई बढाउने निश्चित छ । प्रभावकारी नियमन गर्न नहुने, सञ्चालक र कार्यकारी प्रमुखको अधिकार कटौती गर्न नहुने भनी ल्याइएका संशोधन प्रावधान कार्यान्वयनमा गयो भने यसले आगामी दिनमा झनै विकृति बढाउनेछ । सहकारी विभागद्वारा जारी सहकारी संघसंस्था दर्ता, सञ्चालन, लेखा परीक्षण, अनुगमन तथा नियमनसम्बन्धी मापदण्ड, २०६८ को ९ (८) मा लेखिएको छ, कुनै पनि व्यक्ति जिल्लाभित्रका एकै प्रकृतिका एकभन्दा बढी सहकारी संस्थाको सदस्य हुन पाउनेछैनन् । उजुरीका आधारमा सम्बन्धित कार्यालय वा विभागले दोहोरो सदस्यता खारेज गर्नेछ । तर, अधिकांश सहकारीले त्यो मापदण्ड पालना गरेका छैनन् । परिणाम एकै व्यक्तिले उस्तै प्रकृतिका एकभन्दा बढी संस्थाबाट बचत तथा ऋणको कारोबार गरिरहँदा पनि सरकार, सहकारी विभागलगायत नियामक निकायहरू मौन छन् । त्यस्तै बचत तथा ऋणको वित्तीय कारोबार गर्ने संस्थाले कार्यक्षेत्र बाहिरका र सदस्यबाहेक व्यक्ति तथा निकायसँग कारोबार गर्न प्रतिबन्ध लगाए पनि सहर बजारका करिब ९० प्रतिशतभन्दा बढी सहकारीले कार्यक्षेत्र बाहिरकासँग कारोबार गर्ने गरेको प्रमाणहरू छन् । यस्तो अवस्थामा जरिवाना तथा दण्ड सजाय कम गर्न भनी सांसदहरूले राखेको संशोधन प्रस्ताव अराजकताको पराकाष्ठा नै हो । अहिले मुलुकमा विभिन्न प्रकृतिका गरी करिब ३३ हजार सहकारी संस्था छन् । तीमध्ये बचत तथा ऋण सहकारीको संख्या करिब १५ हजार छ । अन्य प्रकृतिका संस्थाको तुलनामा बचत तथा ऋण सहकारी संस्थामा धेरै समस्या देखिएको छ । ती सहकारीले सर्वसाधारणबाट खर्बौ रुपैयाँ बराबरको बचत संकलन गरी लगानी गर्दै आएका छन् । तर, ती संस्थाहरूको प्रभावकारी नियमन हुन नसक्नु अचम्मलाग्दो पक्ष हो । सहकारीको सिद्धान्तअनुसार घरजग्गा र सेयरमा लगानी गर्न पाइँदैन । अहिले अधिकांश ठूला बचत तथा ऋण सहकारी संस्थाले ती क्षेत्रमा लगानी गरेका छन् । तर, घरजग्गा र सेयर कारोबारमा लगानी गरी सर्वसाधारणको रकम डुबाउने संस्था र व्यक्तिहरूलाई समेत कारबाही नहुनु दु:खद पक्ष हो । बैंक तथा वित्तीय संस्थाले हरेक ३३ महिनामा आफ्नो वित्तीय प्रतिवेदन राष्ट्रिय दैनिक पत्रिकामा सार्वजनिक गर्न पर्छ । तर, सहकारी संस्थाहरूलाई त्यस्तो बाध्यता छैन । यही कमजोरीको फाइदा उठाउँदै सहकारी संस्थाका अध्यक्ष र ऋण उपसमितिका सदस्यहरूले आफ्नो तजबिजमा आफ्ना नातागोता, परिवार र साथीभाइलाई बिनाधितो ऋण प्रवाह गरिरहेका छन् । यही कारण विगतमा केही सहकारी संस्थामा समस्या आउँदा हजारांै जनाको अर्बांै रुपैयाँ डुबेको छ । अहिलेकै अवस्थामा डुबेको उनीहरूको सम्पत्ति फिर्ता आउने सम्भावना छैन । अझै पनि सहकारीलाई व्यवस्थित गर्नका लागि विशेष जोड नगर्ने हो भने, आउँदा दिनमा धेरै सहकारीमा समस्या आउने र धेरै सर्वसाधारणको सम्पत्ति डुब्ने सम्भावना छ । यस्तो अवस्थामा सहकारीको मूल्य र मान्यताअनुरूप ऐन बनाउनुपर्छ जसले गर्दा यो क्षेत्रलाई स्वच्छ र पारदर्शी बनाउन सकियोस् ।"
पैसैपैसा तर खर्च भएन,"गत साता त्रिभुवन विमानस्थलको आन्तरिक टर्मिनलमा पुग्दा मलाई कताकता २० वर्षअघि भर्खर खुलेको गोंगबुको बसपार्क पुगेजस्तै लाग्यो । जाने बेलामा मैले नचलेको सुरक्षा गेटको विषयमा त्यहाँ उपस्थित प्रहरी अधिकृतलाई भनेंँ । तर आउने बेलामा ब्याग लिन जाँदाको दृश्य हेरेर त म दंग परेंँ । नयाँ बनेको टर्मिनलमा अहिले पनि कनवेयोर बेल्टमा चारपाँच विमान कर्मचारीहरूले तँछाडमछाड गरिरहेका यात्रुहरूको सामान दिइरहेका थिए । २१ आंै शताब्दीमा पुरानो परम्परालाई नेपालीहरूले जतन गर्नसक्ने क्षमताबाट म दंग परेंँ । नेपालको क्यान (नागरिक उड्डयन प्राधिकरण) ले गतवर्ष झन्डै ५०० करोड रुपैयाँको आम्दानी गर्यो, कर्मचारीहरूलाई ५३ करोड रुपैयाँ बोनस बाँड्ने निर्णय पनि अघि सार्यो । यति पैसा हुने संस्थाले विश्वको अन्य एयरपोर्टमा झैं किन २० करोड रुपैयाँ खर्च गरेर अत्याधुनिक बेगेज सिस्टम हाल्न नसक्ने ? एयरपोर्टको दुर्दशा पैसाको कमीले होइन, सोचको कमीले गर्दा हो ।पैसाको कमी छैनदुई दशकअघि पैसाको कमीले विकास हुनसकेन भन्दा पत्यारिलो लाग्थ्यो । आजको भन्दा अर्थतन्त्रको आकार आधा थियो र सरकारी आय र बजेट कम । केही गर्नका लागि माग्ने भाँडो लिएर विभिन्न देश र निकायहरूलाई गुहार्नुपथ्र्यो । अब त्यो स्थिति छैन । सरकारी राजस्व बढेको छ । अर्थतन्त्रको आकार २० हजार करोड नाघिसकेको छ र बजेट खर्च १० हजार करोड भनिएको छ । तर हामीले खर्च गर्न भने सकिरहेका छैन । भुटान जस्तो देश, जसको अर्थतन्त्रको साइज हाम्रोभन्दा १० गुणा कम छ, उसले पनि हामीभन्दा बढी विकास खर्च गर्नसकेको छ । हामी रुवान्डा र कम्बोडियामा काम गर्दा नेपालको तुलना गर्दा आँखा रसिन्छ । रुवान्डाको अर्थतन्त्र हाम्रोभन्दा आधा छ र बजेट हाम्रोभन्दा एक तिहाइ, त्यति पैसाले उसले विश्व मानचित्रमा हक जमाइसक्यो । रुवान्डा जस्तै द्वन्द्वले तहसनहस भएको कम्बोडियाले अहिले ५० लाख पर्यटक भित्र्याउँछ । नेपालभन्दा आधा वार्षिक बजेट भएको कम्बोडियाले महत्त्वाकांक्षी योजनाहरू ल्याइरहेको छ । तर हामी ढुकुटीमा अर्बौं राखेर हजारको बैठक भत्ताको राजनीतिमा अडेर बस्छौं । नेपालसँग अहिले विदेशी मुद्राको मौजदात १० अर्ब डलर छ अर्थात् १ लाख करोड रुपैयाँ छ । २० वर्षअघि यसको १० प्रतिशतमात्र थियो ।खोक्रो राष्ट्रवादनेपालमा हामी ह्विस्की विदेशी मनपराउँछौं, त्यो पनि स्न्याक्समा आयातित प्राउन भए त झनै गज्जब । आफ्नो सबभन्दा लेटेस्ट मोडलको स्मार्टफोनमा विदेशमा पढिरहेका वा काम गरिरहेका छोराछोरीको फोटो र भिडियो मक्ख भएर देखाउँछौं । भर्खरै विदेश भ्रमणबाट किनेका सरसामानहरू अरूलाई डाह हुनेगरी देखाउँछौं । तर जब योजना कार्यान्वयन गर्ने कुरा आउँछ, तब हाम्रो खोक्रो राष्ट्रवाद अघि आइहाल्छ । एक किलोमिटर राम्रोसंँग ढल नबनाएकाहरूलाई ठूलठूला बाटोका परियोजनाहरू सुम्पिन्छांै । दसवटा विमानस्थल नदेखेकाहरूलाई एयरपोर्टको ठेक्का दिन्छौं । झ्याम्पलले बाटो बिगार्न जाँदैमा राम्रो बाटो बनाउँछौं भनी ठान्छौं । संसारमा धेरै काम गरिसकेकालाई काम गर्न बिभिन्न रूपमा गाह्रो पारेर नेपाल छाड्न बाध्य बनाउँछांै । खरिद नियमहरूलाई यस्तो राम्ररी परिमार्जन गरिएको छ कि संसारका राम्रा कम्पनीहरूले कहिले नेपालमा काम गर्न सक्दैनन् । हामीले हाम्रा नियम कानुनहरू यसरी विकास गरेर लागेका छौं, जसले गर्दा संसारका ट्याकटुक मिलाउन सक्ने र नेपाली कम्पनीहरूसंँग ठ्याक्क मिल्नेगरी बनाउने रुचि राख्ने बनायो । सेटिङ जस्ता अंग्रेजी शब्दहरूको नयाँ नेपाली परिभाषा निकाल्यौं । राजनीतिक अस्थिरताहरूको फाइदा लिएर नेताहरूलाई राष्ट्रवादको नाममा माफिया, चलखेल जस्ता शब्दहरूको गजब उपयोग गरी छोटो कार्यकाल भए पनि फाइदामूलक बनाइदिए । अब किन चाहियो विश्वका सर्वश्रेष्ठ कम्पनी र प्रविधि ? पांँच सय हजार करोडको ठुला परियोजनाहरू बनाएर उद्घाटन गर्नुभन्दा एटीएम, दिसामुक्त क्षेत्र र झोलुंगे पुलहरू उद्घाटन गर्नमा व्यस्त भए । माग्ने बानीहालै एउटा प्रोजेक्टको तालिमका दौरान धेरै जनासँंग अन्तरक्रिया गर्ने मौका पाएँ । कति पुस्ट कमाएका व्यापारीहरू तालिमको निम्ति अलिक प्रोजेक्टले पैसा हाले हुन्थ्यो भनेर गुहार गरे । नयाँ बाइक र फोन किन्ने पैसा छ, राति बियर, सेकुवा र ब्ल्याक लेबल ह्विस्कीको लागि पनि पैसा छ, तर तालिम लिएर आफ्नो व्यवसाय अझै बढाउन भने माग्ने भाँडो अघि सार्यो । यो ठूलो रोगले पनि हामीलाई सताएको छ । आफूसँंग भएको खर्च नगर्ने तर पैसा मागेर हिँड्ने । नेपालका बैंकहरू कति पांँचदस हजार करोडका मूल्य भइसके, तर नयाँ शाखा खोल्न वा तालिममा विदेश पठाउन बिभिन्न दाताका प्रोजेक्टहरूको ढोका ढकढकाइरहेका हुन्छन् । अब भएकाले मागी हिँड्ने देशमा नभएकाले त अवश्य सीप र आफ्नो क्षमतालाई बढाएर लानुको साटो माग्ने नै भए । यही बानी हामीले मजासँग सञ्चित गरेर राखेका छौं र त्यसैले सरकारी ढुकुटीमा टन्न राखेर अंग्रेजी बोलीबोली हामी बिभिन्न दाताहरूसँंग मागी हिँडेका छौं । बनाउने बानी कसरी बसाल्ने ?सानो छँंदा बच्चाहरूले सामान छरपस्ट पारी कोठाभरि छर्दा हामीले बच्चालाई अन्य कति संस्कृतिमा झैं त्यो बटुलेर मिलाउन अक्सर सिकाउँदैनौं । हामीले बिगारेकोलाई बनाउने संस्कृतिसंँग त्यति विश्वास गर्दैनांै । तसर्थ राजनीतिक पार्टीहरूको अधिवेशन होस् वा कुनै संस्थाको निर्वाचन होस् वा कुनै निजी कम्पनीले आयोजना गरेको कार्यक्रम नै किन नहोस्, अक्सर हामीले कार्यक्रमपछि भएको फोहोर छरपस्ट देख्छौं । यस संस्कृतिले गर्दा होला, सडक भत्काउन जसरी लागिन्छ, बनाउनतिर त्यति चासो देखिँंदैन । धुलो र फोहोर नै हाम्रो संस्कृतिको धरोहर हो भन्ने झल्काउन थाल्छांै । तसर्थ पहिलो, यस भत्काउने संस्कृतिबाट बनाउने संस्कृतितिर लाग्नैपर्छ । सुरु सायद उत्पादन गरेको फोहोरको व्यवस्थापनबाट गर्नु उत्तम होला । दोस्रो, सोचलाई खोक्रो राष्ट्रवादबाट अलिक फराकिलो बनाउन जरुरी छ । त्यसको थालनी गर्नैपर्छ । मन्त्रीहरूले पाँच सय करोडको परियोजनाभन्दा कमको परियोजनाको उद्घाटन गर्नतिर लाग्न भएन । जग हाल्नेमा होइन, परियोजना सम्पन्न भएको मात्रमा जानुपर्छ । हेलिकप्टर खर्चभन्दा कम खर्चको कार्यक्रमहरू हेलिकप्टरमा गएर उद्घाटन गर्ने लतबाट मुक्त हुनैपर्छ । दिसामुक्त क्षेत्रको कार्यक्रमलाई टेलिभिजनमा हेरेर कब्जियतबाट मुक्ति पाउने तरिकामा बदलाव ल्याउनैपर्छ । तेस्रो, दाता राष्ट्र र संस्थानमा विनम्र निवेदन छ कि खर्च गर्न नसक्ने सरकार वा सरकारी संस्थाहरूलाई अब पैसा नदेऊ । खर्च गर्न नसक्नेले माग्ने भाँडो अघि सारे भाँडोमा ज्ञानबुद्धि र सुझावहरूले भरेर पठाऊ । यो शैलीमा ठूलो परिवर्तनको आवश्यकता छ । नेपालको दिगो आर्थिक विकासको निम्ति भौतिक तथा सामाजिक पूर्वाधारहरूमा धेरै लगानी गर्नुपर्ने छ । यो बिना आर्थिक रूपान्तरण असम्भव छ । त्यसैले पनि भएको पैसा खर्च गरौं र त्यो पनि राम्ररी मात्र खर्च गरौं ।"
नमुना विद्यालयको लोकप्रियता,"माघ ११ गते प्रकाशित खोटाङ सदरमुकाममा सञ्चालित पूर्वका झापादेखि पश्चिमका हुम्ला, जुम्लासम्मका विद्यार्थीहरूसमेत अध्ययन गर्ने जनजागृति प्राविका विषयमा समाचार, वाह यस्तो पो स्कुल पढ्न पाउँदा आनन्द लाग्यो । शिक्षाका सम्बन्धमा जतिसुकै राम्रा नीति नियम ल्याए पनि, स्तरीय र गुणस्तरीय शिक्षा दिने जतिसुकै राम्रा आवासीय विद्यालयहरू बने पनि, माथिल्लो तहसम्म अध्ययन गर्नेहरू धेरै भए पनि, कम क्षमतावान र गरिबका छोराछोरीले पढाइ सकेपछि कित कृषि पेसालाई कि वैदेशिक रोजगारीलाई नै अँगाल्नुपर्ने बाध्यता छँदैछ । यो स्थितिमा बाबुनानीहरूलाई सानै कक्षाको पढाइदेखि नै व्यावहारिक शिक्षा दिएर त्यसैप्रति मन बसाउनसके, पढाइ सकेपछि बेरोजगारी बनेर बस्नु पर्दैनथ्यो । यसबाट शिक्षाको सार्थकता भई देश आत्मनिर्भरतातर्फ उन्मुख पनि हुने थियो । त्यसैले जनजागृति प्राविजस्तै देशका ७५ वटै जिल्लामा यस्ता पेसामुखी व्यावहारिक विद्यालयहरू धेरैभन्दा धेरै खोल्नु आवश्यक छ । नत्र सहरको विश्वविद्यालयमा ग्रामीण विकास विषयमा डिग्री गरेर उतै जागिर खाएर बस्नुको औचित्य नदेखिए जस्तो वर्तमान विद्यालयीय शिक्षाले खासै ठूलो जीवन निर्वाहमुखी प्रतिफल देलाजस्तो लाग्दैन । कमला राजभण्डारीऐंँसेलुखर्क, खोटाङ डेढ वर्षअघि विद्यार्थीको अभावमा खारेजीमा परेको खोटाङको जनजागृति प्रावि हाल अभिभावकहरूको पहलमा पुन: सञ्चालनमा आएको खबर कान्तिपुरमा पढ्न पाइयो । अभिभावकले विद्यार्थी संकलन गरी चासो लिएर विद्यालयको गतिविधिमा उपस्थिति जनाएको खबरले उत्साहित बनाएको छ । त्यहाँको पठनपाठन बडो व्यावहारिक रहेछ । पाठ्यक्रमको मागलाई ध्यानमा राखी सम्बन्धित ठाउँमा स्थलगत भ्रमणमा लगिने शिक्षण विधिले गर्दा खारेजीमा परेको उक्त विद्यालयको विद्यार्थी संख्या उल्लेख्य वृद्धि भएको रहेछ ।विद्यालयको यथार्थ स्थिति थाहै नपाई अभिभावकले फेसनको रूपमा बालबालिका निजी विद्यालयमा पठाउनु र आफ्नो पायक पर्ने, सरकारी लगानीबाट पुग्दो भौतिक सुविधा सम्पन्न र तालिम प्राप्त शिक्षक भएको विद्यालयलाई हेलाँ गर्नुले सरकारी लगानी व्यर्थ गएको छ । अभिभावकको चासो, लगनशीलता र विश्वासले आफ्नै समुदायको विद्यालयलाई नमुना विद्यालयमा रूपान्तरण गर्न सकिन्छ भनी जनजागृति प्रावि खोटाङका अभिभावकले देखाइदिएका छन् । यसबाट राजधानी लगायत देशका अन्य सामुदायिक विद्यालयले केही सिक्ने हुन् कि ? महेन्द्रसिंह बमटीकापुर९, कैलाली"
स्थायित्वका लागि थ्रेसहोल्ड,"मुलुकले पहिलो हुने निर्वाचित हुने निर्वाचन पद्धतिमात्र अपनाएको भए विधायिकामा प्रतिनिधित्वका लागि चाहिने न्युनतम मतको सीमा अर्थात थ्रेसहोल्ड चाहिंँदैनथ्यो, किनकि प्रतिस्पर्धीमध्ये जसले बढी मत ल्याउँथ्यो, त्यसले जितिहाल्थ्यो । जस्तो कि हामीले यो परिपाटी पहिलो संविधानसभाभन्दा अघि अपनाएकै थियौं । यो थ्रेसहोल्ड अब किन चाहियो भने हामीले मिश्रित निर्वाचन पद्धति अपनाएका छौं र त्यसभित्रको समानुपातिक प्रतिनिधित्वका लागि यो आवश्यक मानिन्छ । केही अपवादलाई छाडेर संसारका के विकसित के विकासशील, के युरोपेली, के अफ्रिकी वा के एसियाली सबैले यसलाई अपनाएका छन् । हो, थ्रेसहोल्ड कति राख्ने भन्ने विषयमा विविधता भने छ ।थ्रेसहोल्ड के हो ?विधायिकामा प्रतिनिधित्व गर्नका लागि कुनै राजनीतिक दलले ल्याउनुपर्ने न्युनतम मतको प्रतिशत वा सीमाको कानुनी बन्दोबस्त नै थ्रेसहोल्ड हो । राजनीतिक प्रतिनिधित्व र विधायिकी संगतिका माझ तलमेल होस्, दलहरू अन्त्यहीन रूपमा विभाजित नहुन्, राजनीतिक स्थिरताको प्रबद्र्धन होस् र गठबन्धनको संस्कार बनोस् भन्नेजस्ता उद्देश्यले यसको अवलम्बन गरिन्छ । डुभर्जे र लिजफार्ट जस्ता विद्वान खण्डित राजनीतिक दलप्रणालीको अभ्यास भएका मुलुकहरूका लागि र राजनीतिक प्रतिस्पर्धाको सीमा बाँध्नका लागि थ्रेसहोल्ड जरुरी पर्छ भन्छन् । अन्यत्रको अभ्यासथ्रेसहोल्डका संसारभरि अनेकौं अभ्यास छन् । त्यो तालिका १ हेर्दा थाहा हुन्छ । थ्रेसहोल्डको अभ्यास गर्दै जाँदा त्यसलाई बढाउन वा घटाउन सकिन्छ । इजरायलले बढाएर ३२५ पुर्याएको छ भने न्युजिल्यान्डले घटाएर ४ पारेको छ । नेपालको स्थिति२०४७ सालको संविधानमा प्रतिनिधिसभामा पहिलो हुने निर्वाचित हुने प्रणाली अवलम्बन गरिएको थियो । त्यति हुँदाहुँदै पनि राष्ट्रिय पार्टी कहलाउनका लागि संसदमा पाँच सदस्य निर्वाचित हुन आवश्यक मानिएको थियो । अन्तरिम संविधान, २०६३ ले मिश्रित निर्वाचन पद्धति अपनायो । त्यतिखेर पनि थ्रेसहाल्डबारे निकै तर्कवितर्क भएकै हो । तर यो संविधानसभाको निर्वाचन भएकाले यसमा थ्रेसहोल्ड राख्नु हुँदैन भन्ने तर्क हावी भयो र थ्रेसहोल्ड राखिएन । संविधान निर्माण गर्दा अलिक अघिसम्म थ्रेसहोल्ड चर्चामै थियो, तर जब मधेसी मोर्चा संविधानसभा बहिष्कार गरेर आन्दोलनमा ओल्र्यो, यो कुरा अचानक सेलायो । त्यसको पछाडिको मूल कारण के थियो भने थ्रेसहोल्ड राख्नासाथ एकदुई सिटे दल बिच्किने थिए र संविधानसभाबाट बाहिरिने थिए । त्यसो हुनासाथ संख्यात्मक हिसाबले संविधानको विरोध गर्ने दलहरूको संख्या ह्वात्तै बढ्थ्यो र मधेसी मोर्चालाई प्रोपोगन्डाको खुराक मिल्थ्यो, जसको सोझो अर्थ के हुन्थ्यो भने संविधान निर्माणको पक्षमा उभिएका प्रमुख दलहरू दबाबमा पर्थे । भन्नुको अर्थ क्षणिक राजनीतिक स्वार्थबाट बसिभूत भएर संविधान निर्माताहरूले थ्रेसहोल्ड राखेनन् ।अहिले संविधान कार्यान्वयनका लागि निर्वाचन विषयक कानुनहरू बनाउने बेला छ । यतिबेला पनि कानुनमा थ्रेसहोल्ड राख्न सकिन्छ र हिजोको गल्ती सच्याउन सकिन्छ । तर फेरि बीचमा संविधान संशोधनको विषय आएको छ । संशोधनको पक्ष र विपक्षमा रहेका सत्तारुढ र प्रतिपक्ष दुवैका लागि सिला टिपेझैं एकदुई सिटे दलको साथ चाहिएको छ । त्यसको छनक प्रधानमन्त्री प्रचण्डले एकसिटे दलका स्वनामधन्य सांसदहरूलाई मन्त्री बनाएर दिइसकेका छन् । अब पनि थ्रेसहोल्डलाई क्षणिक राजनीतिक लाभहानिको चपेटामा पारियो भने त्योभन्दा दुर्भाग्यपूर्ण अवस्था अरू हुनसक्दैन ।संविधानसभा निर्वाचन परिणामपहिलो र दोस्रो संविधानसभामा समानुपातिक निर्वाचनमा प्रमुख राजनीतिक दलले समानुपातिकतर्फ पाएको मतका आलोकमा थ्रेसहोल्डको चर्चा गर्नु सान्दर्भिक हुन्छ । (हेर्नुस् तालिका २)पहिलो संविधानसभामा प्रत्यक्षतर्फ नौवटा राजनीतिक दलले जितेका थिए भने दोस्रोमा दसले । त्यस्तै पहिलो संविधानसभामा २५ वटा राजनीतिक दलले प्रतिनिधित्व गरेका थिए भने दोस्रोमा तीसवटा दलले । हो, विभाजनका कारण तिनको संख्या केही बढ्यो पनि । माथिको तालिकाको आलोकमा एकपटक कति प्रतिशत थ्रेसहोल्ड राख्दा के परिदृश्य सामुन्ने आउने रहेछ हेरौं । १० प्रतिशत थ्रेसहोल्ड राख्ने हो भने नेपाली कांग्रेस, एमाले र माओवादी केन्द्रमात्र अस्तित्वमा रहन्छन् । ५ प्रतिशत थ्रेसहोल्ड राख्दा त्यसमा एकीकृत राप्रपा र अविभाजित फोरम नेपाल थपिन्छन् । ३ प्रतिशत थ्रेसहोल्ड राख्दा अविभाजित तराई मधेस लोकतान्त्रिक पार्टी थपिने रहेछ । २५ प्रतिशत थ्रेसहोल्ड राख्दा फोरम लोकतान्त्रिकसम्म थपिएर कुल सात राजनीतिक दलले प्रतिनिधित्व गर्न सक्ने रहेछन् । यदि प्रत्यक्षतर्फ एक सिटसम्म जित्नेका हकमा थ्रेसहोल्ड आकर्षित नहुने प्रवाधान राख्ने हो भने नेमकिपा र अन्य एक पार्टीले संघीय संसदमा स्थान पाउने देखिन्छ ।अब के गर्ने ?अन्य मुलुकका अभ्यासहरू र हाम्रै अनुभव र आवश्यकताको आलोकमा हेर्दा थ्रेसहोल्ड विनाको निर्वाचनमा जानु भनेको निरन्तर राजनीतिक अस्थिरताको भुँवरीमा पर्नु हुनेछ । कमसेकम भ्यागुताको धार्नी पुर्याउने नाममा कार्यसूची र आकृतिविहीन अवसरवादीको बोलवाला हुने फोहोरी खेलबाट पार पाउन पनि थ्रेसहोल्ड अत्यावश्यक छ । कति प्रतिशत थ्रेसहोल्ड राख्ने भन्ने सवालमा पनि राजनीतिक सहमति जुट्नुपर्छ । अत: हाम्रो सन्दर्भमा २५ प्रतिशत थ्रेसहोल्ड व्यावहारिक हुन्छ । बरु योसँग कुनै एक निर्वाचन क्षेत्रबाट प्रत्यक्षतर्फ चुनाव जित्नेको हकमा थ्रेसहोल्ड आकर्षित नहुने प्रावधान राख्न सकिन्छ । थ्रेसहोल्डको यो व्यवस्था प्रदेश तहको निर्वाचनको हकमा पनि लागु गर्न आवश्यक हुन्छ । भोलि अभ्यासबाट प्राप्त अनुभवबाट यो व्यवस्थामा थपघटको ठाउँ रहन्छ नै ।वास्तवमा थ्रेसहोल्डले दलीय प्रतिस्पर्धालाई प्रबन्धयोग्य बनाउनेछ । त्यति मात्र होइन, अहिले अस्तित्वमा रहेका र आपसमा कार्यसूची मिल्ने अनेकन साना दलहरूलाई पनि गठबन्धनमा प्रवेश गर्न बाध्य पार्नेछ र राजनीतिक खेलको वातावरणलाई सङ्लो पार्न मद्दत मिल्नेछ । हुन त यति मात्रैले पनि राजनीतिक स्थिरतालाई सुनिश्चित भने गर्दैन । यसका लागि राजनीतिक दलहरूमाझ गठबन्धन संस्कृतिको विकास त हुनैपर्छ । जबसम्म सिद्धान्तनिष्ठ र कार्यक्रमिक आधार बिनाको गठबन्धन बनाउने खेल चलिरहन्छ, यो मुुलुकको दु:खको अन्त्य हुँदैन । तथापि थ्रेसहोल्डको प्रावधानले राहत त दिन्छ नै । अत: क्षणिक लाभहानिको दुष्चक्रमा परेर निर्णायक ठाउँमा रहेका राजनीतिक दलहरूले लत्तो नछाडुन् भन्ने आजको माग हो ।"
विकासमा मौलाएको गलत प्रवृत्ति,"नेपालले योजनाबद्ध विकासको क्रम सुरु गरेको ६ दशकमा १३ वटा आवधिक योजना लगभग कार्यान्वयन गरेको छ । यस चरणमा सामाजिक क्षेत्रमा सन्तोषप्रद प्रगति देखिए पनि अन्य क्षेत्रमा छैन । विकासमा जनसहभागिताले स्थान पाए पनि नाम मात्रको सहभागिताले प्रश्रय पाएको छ । विभिन्न आशंकाबीच तेह्रौँ योजनाले राखेको आर्थिक वृद्धिको सामान्य दरसम्म पुग्न सकेनौँ । कारण बन्यो विपत्, सीमा अवरोध र राजनीतिक अस्थिरता । यही परिवेशमा देशले अथाह स्रोत र सम्भावनाको परिप्रयोग गर्न सकेन भने बजारसँगै अन्य क्षेत्रमा अनेकन कारणले चलायमान ल्याउन सकेनौँ । उसै पनि योजना बन्दै अनि धकेलिँदै गरेको यो परिवेशमा प्राप्ति कम, क्षति बढी देखिएको छ ।नेपालको संविधान, २०७२ जारी भई नाम मात्रको राजनीतिक सङ्क्रमणको समाप्तिसँगै मौखिक रूपमा राज्यको ध्यान आर्थिक विकासमा केन्द्रित भएको भनिएको छ । तेह्रौँ योजना कार्यान्वयनको दोस्रो वर्षमा मुलुकले विनाशकारी भूकम्प र तेस्रो वर्षमा दक्षिणी सीमामा अवरोधको कारण २०७९ सम्म नेपाललाई विकासशील राष्ट्रमा स्तरोन्नति गर्ने योजनाको उद्देश्यमा तुषारापात मात्र गरेन । गरिबीको रेखामुनि रहेका २३८ प्रतिशत जनसङ्ख्यालाई १८ प्रतिशतमा झार्ने लक्ष्य प्राप्तिसमेत पर धकेलिदिएको स्पष्ट छ । भनिँदैछ, देशले अब गति लिन्छ, तर सो अनुसारको काम एउटा पनि बनेका छैनन् । विकासको सोचमा परिवर्तन आएको छैन । फलत: विकास र जनताको दूरी बढ्दैछ । देशमा अहिले विकास भनेको मिलेमतोमा टुंग्याउने वस्तु भएको छ । दल विशेषको सहमतिमा तय हुन्छ । यसले संकेत गरेको छ विकासमा गलत प्रवृत्तिको हालीमुहाली ।प्रजातन्त्रलाई प्राप्ति मान्यौँ, त्यसबाट लिनुपर्ने धेरै फाइदालाई टोकरीभित्र सीमित पार्यौँ, जुन निरन्तर छ । संसारको अब्बल मानिएको व्यवस्था र देशले चलाउने संयन्त्रमा परेका खियाका कारण सहज मार्गमा डोर्याउन सकिएन । फलत: इस्र्यामुखी गतिविधिले प्रश्रय पायो भने असल नियतहरू छायामा पर्दै गए । कारण एकमात्र बन्यो त्यो हो, भागबन्डा । मानव केन्द्रित विकासमा जोड दिइएन । अदिगो गतिविधिलाई स्थान दिँदा गौरवका आयोजनाहरू कागजमा मात्र प्रदर्शित भए । समय फेरियो, तर शैली फेरिएन । विकासले निकास दिन सक्नुपर्ने थियो, जसको आधार नै दरिलो बनाउन सकिएन । योजना बनेर काम भए तापनि कम गुणस्तरका लागि कहिल्यै आन्दोलन गरिएन । सम्भावना भएका स्रोतहरूको उपयोग गर्न छाडेर असम्भावित स्रोतको उत्खननमा समय व्यतित गर्दा विकास अधिकार नभएर माग्ने भाँडो बनाइयो । विकासप्रतिको चाहना जनतामा बढेको अवश्य छ, तर चेकजाँच र निरन्तरता छैन । पहुँचवालाहरूको विश्वासमा विकासको गुणस्तरतामा कहिल्यै ध्यान गएन । सरकार नीति तथा कार्यक्रम बनाउन कहिल्यै थाक्दैन, पूर्णता अधिकांशले प्राप्त गरेको छैन । सरकारको अस्थिरताले बीचमै पुन: अर्कै सरकारको आगमन हुनुले त्यस्ता कायक्रम योजनामै रहन पुगेका छन् । पूर्वाग्रहको सिकारमा विकासलाई नपार्नुपर्नेमा त्यसो भएको छैन । एकातिर विकासका नमुनाहरू उदाउने र अस्ताउने क्रम रोकिएको छैन भने अर्कोतिर कुन नमुना उपयुक्त छ भनी छुटाउने काम अहिलेसम्म भएको छैन । विकासको बहसभित्र विभिन्न नमुनाहरूको खाँचो त समयअनुसार पर्छ नै । समाजवादी र पुँजीवादी खेमाका राष्ट्रहरूले प्रतिस्पर्धात्मक शैलीमा आर्थिक वृद्धि प्राप्त गर्ने बहुतरिकाको उद्देश्ले फरकफरक नमुनाहरू प्रयोगमा नल्याएका पनि होइनन् । यद्यपि ती नमुनाहरू गरिबी, बेरोजगारी र असमानताको दिगो समाधानतर्फ केन्द्रित रहे कि रहेन, बहसको विषय बनाउनुपर्ने देखिएको छ । ती नमुनाहरूको प्रयोगभन्दा बेप्रयोग भएको तथ्य हामीमाझ अभिलेख छ । फेरि देश विकासमा नमुना ठूलो कुरा होइन, आवश्यकता अनुसारको प्रयोग महत्त्वपूर्ण रहेको तथ्य पनि ज्युँदै छ । विकासले जनतालाई जोड दिनुपर्छ र उसमै केन्द्रित हुनुपर्छ । पर्याप्त स्रोतको अभवामा विकासले गति लिन सक्दैन । विकासले मनोवैज्ञानिक परिवर्तनको प्रक्रियालाई मात्र होइन, भौतिकतालाई पनि उत्तिकै रूपमा समेट्न सक्नुपर्छ । विकासको यात्रा परिवर्तित अवश्य छ । शैली फेरिएको छ, तर त्यसको सीमितताले गर्दा विकासको अभाव कायमै छ । हामी भन्न छाडेका छैनौँ, पानी छैन, बाटो छैन र सिटामोल छैन ।अवस्था यतिसम्म भयावह बन्दा पनि सरकारी प्रयासहरू राम्रोसँग सञ्चालनमा ल्याइएका छैनन् । दरिलो स्रोतमाथिको दिगो उपयोगको नीति नबन्दा झन् विकराल परिस्थितिको सामना गरिरहनुपरेको छ । फेरि अर्कोतर्फ जो विदेश नजाने र भरसक जान नचाहनेको लागि काम गर्न अत्यन्तै गाह्रो बन्दै गएको छ । धम्क्याउनैपर्ने, राम्ररी काम गर्दा पनि नहुने, नगन्ने र सहयोग नपाउने, तर पनि देशको माया लाग्ने, बिर्सन नसकिने आवाजहरू बन्दकोठामा सीमित बनेका छन् । खान नपाएर खोरिया खन्ने परम्परा हराएर गएको छ भने विपरीत कोरिया जानेको संख्या दिनप्रतिदिन बढ्दै गएको छ । सबै क्षेत्रमा देखिएको यो ऋणात्मक अवस्थाले भावी दिन अनुमानभन्दा बाहिर जाने सहजै ठोकुवा गर्न सकिन्छ । उत्तर सहज छ, विकासको स्वाद नै जनताले चाख्न पाएका छैनन् ।"
हराएका निर्णयहरू ३१ र ३२,"गत वर्षको महाभूकम्पमा परेर किलागल, किसी गल्लीबासी महेश टिबडेवालको चारतले परम्परागत घर पनि नराम्रैसँग क्षतिग्रस्त बन्यो । पुरै भत्काएर बनाउनुपर्ने अवस्थाको घर निर्माणको क्रम सुरु नहुँदै स्थानीय सम्पदाप्रेमी र नगरपालिकाका सम्पदाविद् समेतले महेशलाई आफ्नो मनखुसी घर बनाउनै दिएनन् । झन्डै १ सय वर्ष पुरानो इतिहासमा सम्पदा बनिसकेको घरमा टिबडेवालका हजुरबा पुस्तादेखि बस्दै आएका रहेछन् । यो घरको जगमा राणाकालीन इँटा र आकृति देखिएको आधारमात्रै काफी थिएन, घरको बाहिरी आवरणका झ्यालढोका र बुट्टा पनि उत्तिकै कौशलयुक्त देखिन्थ्यो । परम्परागत शैलीमा घर बनायो भने र अझ बाहिरी आवरण सम्पदामैत्री बनायो भने लागतको ४० प्रतिशत (बढीमा ५ लाख रुपैयाँ) नगरपालिकाले दिने भनेपछि म पनि उत्साहित बनेर निर्माणमा लागँें, महेश भन्छन्, मैले भक्तपुरको ठिमीबाट डाचीअप्पा (इँट) ओसारेंँ, परम्परागत बुट्टा कुँद्न विशेष कालिगढ ल्याएँ । घरको बाहिरी आवरणलाई सम्पदामैत्री बनाउन मात्रै १५ लाख रुपैयाँभन्दा बढी खर्चिएँ । तर अहिले नगरपालिकाले मापदण्ड अनुसार काम भएन भन्दै एकपैसा पनि दिन चाहिरहेको छैन ।सम्पदामैत्री बन्नुपर्छ भनिएकै भरमा सरकारी निकायको बुहार्तन खेप्नेमा किलागलका महेश टिबडेवाल मात्रै होइनन्, यही टोलमा दर्जनौं घरवालाको पनि हविगत उस्तै छ । अर्कातिर काठमाडौं महानगरभित्रका परम्परागत शैलीका निजी घरहरूको ज्यान जोगाइराख्न कहिले काष्ठकला, कहिले हस्तकला र कहिले सम्पदा विभागका प्रशिक्षण बैठकहरू निरन्तर चलिरहेका छन् । मंगलबार पनि हस्तकला महासंघको आयोजनामा महानगरपालिका कार्यालयमा यस्तै प्रशिक्षण चल्यो । तर सहभागीबाट उठेका जिज्ञासा र सरोकारहरू भने सनातनी थिए । परम्परागत भवनहरूको बाहिरी आवरण सम्पदामैत्री बनाउने भनेर एक वर्षअघि महानगरपालिकाको २६ औं नगर परिषद् बैठकले विशेष निर्णय ल्याउँदै यस प्रयोजनमा घरधनीलाई आर्थिक सहयोगसमेत दिने प्रस्ताव पारित गरिएको थियो । निर्णय नम्बर ३१ र ३२ भनेर अति प्रचलनमा रहेको यो प्रावधानमा पुरातात्त्विक महत्त्वका झ्यालढोका मर्मतसम्भार गर्दै पुन: प्रयोगमा ल्याउन २ करोड रुपैयाँको बजेटसमेत छुट्याइएको थियो । महानगरपालिकाले गरेको निर्णय ३१ र ३२ आज कहाँ हरायो ? महेश प्रश्न गर्छन्, मैले परम्परागत शैलीमा बनाएको घर नमिलेको भए, मापदण्ड मिचेको भए बेलैमा अनुगमन गरेर किन नरोकिएको हो ? आज आएर आम नागरिकलाई यसरी दु:ख दिन मिल्छ ? आफूखुसी घर बनाउन खोज्दा कहिले स्मारक संरक्षण ऐन२०१३ देखाएर कडा कारबाही हुनेछ भनेर तर्साइने गरेको स्मरण गर्दै महेशले बाबुबाजेले छाडेर गएको सम्पदाको प्रेम र महानगरको कडिकडाउ बीच खर्चिलो घर बनाएको बताए ।काठमाडौं महानगर क्षेत्रभित्रका निजी घरमा रहेका पुरातात्त्विक महत्त्वका झ्यालढोका महानगरपालिका कार्यालयले मर्मतसम्भार गरी पुन: प्रयोग गर्नसक्ने अवस्थामा सम्बन्धित घरधनीलाई फिर्ता गर्ने र पुन: प्रयोग हुन नसक्ने देखिएमा संग्रहालयलाई हस्तान्तरण गरी संरक्षण गर्ने भनी आएको आफ्नै निर्णय पनि अहिले लाजमर्दो अवस्थामा पुगेको छ । नगरपालिकाले राखेको नीतिनियम र मापदण्ड पनि नमिल्दो छ, स्थानीयबासीको चेतनास्तर पनि बढ्नसकेको छैन, स्थानीय किलागलबासी सम्पदाविद् चन्द्र महर्जन भन्छन्, कतिपय अवस्थामा सम्पदामैत्री मापदण्ड अनुसारको घर बनाइएको छैन भने नक्सा विपरीत घर बनाउनेलाई नगरपालिकाले रोक्का गर्न (वा कारबाही गर्नै) पनि सकेको छैन । महर्जनका बुझाइमा आम नागरिकसँग सहकार्य र परामर्श गरेर कुनै निर्णयमा पुग्नुभन्दा मनलाग्दी निर्णय गर्ने नगरपालिकाले सम्पदा जोगाउने दिशामा कहाँ के काम भैरहेको छ भनेर अहिलेसम्म अनुमगमनकर्ता पनि खटाउनसकेको छैन । धेरै कुरामा जसको शक्ति उसैको भक्तिको स्थिति छ ।किलागलस्थित ताननी युवा समूहका सदस्य सुमन गौतम पनि स्थानीय तहमा उठेका समस्या र सरोकार लिएर महानगरपालिका धाइरहन्छन् । परम्परागत शैली र सम्पदामैत्री बनाएर घर बनाएमा महानगरले सहयोग गर्नेछ भनेर सूचना बाँड्दै हिंँड्नेमा हामी पनि थियौं, सुमन भन्छन्, आज हाम्रो कुरा न महानगरले सुनिरहेको छ, न स्थानीयबासी सहयोगको कुरामा आश्वस्त बन्नसकेका छन् । कतिसम्म भने कुमारीको रथयात्रा हुने किलागलको भित्री सम्पदा क्षेत्रमा समेत सटर हालेर घर बनाउने र आधारभूत मापदण्डसमेत नमानिएको सूचना सुमनसँग छ । तर नगरपालिका वा पुरातत्त्व विभागमा यस्तो सूचनाको सुनवाइ गरिदिने कोही छैन । सम्पदाजन्य एउटा झ्याल बेचेरै २२२५ लाख रुपैयाँ कमाइने अवस्थामा मापदण्ड अनुसारको नक्सा पास गर्न र त्यसमाथि सरकारी निकायको अनेक सेवासर्त बेहोर्न स्थानीयबासी तयार नभैरहेको बेलामा सम्पदाबारे कन्भिन्स गराउँदै हिंँडेका चन्द्र, सुमनजस्ता समन्वयीहरू आफैं हैरान भैसकेका रहेछन् । महानगरपालिकामा सम्पदा महाशाखाकी अधिकारी सिर्जु प्रधानका अनुसार, परम्परागत महत्त्व र सम्पदा मूल्यका झ्यालढोका बेच्न नपाइने प्रावधानमा इटुम्बहाल क्षेत्रमै एउटा स्टोर हाउस पनि बनाइएको छ । स्थानीय केही घरका झ्यालहरू यो स्टोरमा राखिए पनि नयाँ घरको नक्सापास, सम्पदाको मापदण्ड र अन्य झैझमेलाका कारण एउटा चौकिदारले स्टोर कुर्ने बाहेक केही काम हुनसकेको छैन । यो गुनासो लिएर महानगर पुग्दा आफ्नो योजनामा स्थानीयबासी र पुरातत्त्वले सहयोग नगरेको आफ्नै गन्थन सुन्न सकिन्छ भने निजी घरधनीलाई सहयोग गर्ने भनेर आफैंले ल्याएको निर्णयबारे महानगर स्वयम् बेखबरझैं पाउन सकिन्छ ।पुरातात्त्विक महत्त्वको जगेर्ना गर्ने र सम्पदाको हिफाजत गर्ने कुरामा निजी क्षेत्रका हकमा हामीले प्रोत्साहन गरिदिने मात्रै हो, महानगरका कार्यकारी प्रमुख रुद्रसिंह तामाङ भन्छन्, कसैको सिंगो घरै बनाइदिने भनेर महानगरले भनेको छैन । तर सहयोगसमन्वयका कुरा गर्दा यहाँ भित्रभन्दा बाहिरबाट ठूला कुरा गर्नेहरू धेरे भेटिने गरेका छन् । व्यवहारमा मिलेर काम गरौं न भन्दा कोही पनि सामुमा देखापर्दैनन् । सम्पदा जीर्णोद्धार वा पुनर्निर्माणका ठूला योजनामा सिंहदरबार वा शीतल निवासको नाम बरोबर आइरहे पनि निजी स्वामित्वमा रहेका सम्पदाजन्य घरभवनको हकमा भने अब के गर्ने भन्ने योजना न महानगरसँग छ, न पुरातत्त्वमै भेटिन्छ । स्थानीयबासीसँग भने झैझमेलायुक्त सरकारी संयन्त्र र पद्धतिका कारण हैरानीमात्रै बँचेको छ । किलागलबासी सम्पदाप्रेमी चन्द्र महर्जनका शब्दमा कहिले सरकारी मापदण्ड र कहिले आफ्नै मनोमानीका कारण आफैंमा सम्पदामैत्री काठमाडौं दिनानुदिन कुरूप बन्दैछ । यहाँ बोल्नेको पिठो बिक्छ, नबोल्नेको चामल पनि बिक्दैन ।"
"सतीत्व, व्यभिचार र देवत्वकरण","हिन्दु धर्ममा कुशलाई पवित्र वनस्पतिको रूपमा लिइन्छ र प्राय: हरेक देव तथा पितृकार्यमा कुशको अनिवार्यता मानिन्छ । धर्मले कुशको महत्त्वलाई कुशासनदेखि तर्पणसम्म तोकिदिएको धेरैलाई थाहा छ । अझ स्वस्थानी पढेका र सुनेकाहरूले कुशलाई विष्णुको रूप मानिदिन्छन् । तर आयुर्वेदले कुशलाई हानिकारक प्रोटिन नष्ट गर्ने महत्त्वपूर्ण औषधि मानेको छ । आयुर्वेदविज्ञ डा बीपी तिमिल्सिना भन्छन् मासुमा कुशका टुक्रा राखेर पकाएर खानाले यसमा रहेको हनिकारक प्रोटिन नष्ट भएर जान्छ । सुगरको रोगी हरिमाया भेटवालले वर्षौंदेखि यसरी नै मज्जाले खसीको मासु खाँदै आइरहेकी छन् । कुश राखेर पकाएको खसीको मासु खाने गर्दा भोलिपल्ट देखिने ढाड दुख्ने वा आँख्ला, जोर्नी दुख्ने समस्याबाट म र मेरो परिवार पनि मुक्त भएको छ । कतिलाई लाग्ला कुश त विष्णु भगवान हुन् । मासुमा कुश ? कुशलाई विष्णु त स्वस्थानी कथाले मात्र बनाएको छ । अरू कुनै पुराणमा छ जस्तो मलाई लाग्दैन । कुशलाई कुुशासन बनाएर मज्जाले बस्न हुन्छ भने मासुमा राखेर पकाउन किन नहुने ? साँझबिहान कुशासनमा बसेर केही बेर ध्यान गर्दा प्रेसरको समस्या नहुने, प्रोस्टेट नबढ्ने, पिनास नहुने, दाँत नझर्ने, आँखा कमजोर नहुने दाबी डा तिमिल्सिनाको छ । उनी भन्छन् कुशमा नौ प्रकारका तत्त्व हुन्छन्, जसले मानव स्वास्थ्यमा अत्यन्त महत्त्वपूर्ण भूमिका खेल्छन् । घरमा कुश राख्ने र प्रयोग गर्ने गर्दा यसले निरोगी बनाउने र साथै चट्याङ पर्न नदिने विश्वासका कारण हाम्रा पुर्खाले कुशको संरक्षण गर्दै हरेक साल कुशेऔंशीको दिन घरमा कुश भित्र्याउने धार्मिक परम्परा चलाए । तर पण्डितहरूले यस्तो बहुगुणकारी कुशलाई कर्मकाण्डीय मात्र बनाउँदै यसको देवत्वकरण नै गरिदिए । कुशको देवत्वकरण कसरी भयो भन्ने सन्दर्भमा यहाँ स्वस्थानी कथा र नारीको सतित्वको प्रसंग उल्लेख गर्नु आवश्यक ठानेँ । स्वस्थानी व्रतकथामा जालन्धर र वृन्दाको प्रसंग सबैभन्दा प्रभावशाली पाटोको रूपमा रहेको छ, जसमा स्त्रीजातिको पतिव्रता धर्म र उसको सतित्वलाई महाशक्तिशाली देखाइएको छ । बिना कसुर विष्णुबाट सतित्व लुटिएकी वृन्दाको भूमिका स्वस्थानीमा निकै सानो छ । तर उसको यो सानो भूमिकाले निकै गहन सन्देश बोकेको छ । वृन्दाको पतिव्रता धर्मका कारणले नै जालन्धर शक्तिशाली बनेको र जबसम्म वृन्दाको सतित्व नष्ट हुँदैन, तबसम्म जालन्धरलाई कसैले मार्न नसक्ने हुँदा महादेवको आदेशमा विष्णुले जालन्धरको रूप लिएर वृन्दाको सतित्व नष्ट गरिदिन्छन् । वृन्दाको सतित्व नष्ट भएपछि जालन्धर कमजोर बन्दै जान्छ र महादेवले उसको हत्या गरिदिन्छन् । विष्णुले छलद्वारा आफ्नो सतित्व नष्ट गरेको थाहा पाएपछि वृन्दाले विष्णुलाई जडवस्तु बन्ने श्राप दिन्छे र मृत पतिसँगै जलेर सती जान्छे । जालन्धर वृन्दाको प्रसंगले स्त्रीको पतिव्रता धर्मको दुहाइमात्र दिएको छैन, यसले एकातिर नारीहरू जति नै शक्तिशाली भए पनि अथवा चाहे ती देवी नै भए पनि पुरुषको कुदृष्टिबाट मुक्त रहन सक्दैनन् भन्ने देखाएको छ । साथै यसले नारीको सौन्दर्य पुरुषको कमजोरी र विनाशको कारक हो भन्ने संकेत गरेको छ । अझ महत्त्वपूर्ण कुरा त आफ्नी पत्नीभन्दा अर्काकी पत्नी सुन्दर भएको थाहा हुनासाथ पुरुषले उसलाई भोग्ने चाहना राख्छ भन्ने कुरा वृन्दाबाट पार्वतीको सौन्दर्यको वर्णन सुन्नासाथ जालन्धरले पार्वतीलाई छल गर्न हिंँड्नुले देखाएको छ । भगवान नै भए पनि गलत कर्म गरेपछि सजायको भागिदार बन्नुपर्ने कुरालाई वृन्दाबाट श्रापित भएर विष्णु जडवस्तु बनेको कुराबाट देखाइएको छ । साथै परस्त्रीमाथि कुदृष्टि लगाउँदा आफ्नै विनाश अवश्यम्भावी छ भन्ने कुरा जालन्धरले पार्वतीलाई छल गर्न जानुले निम्त्याएको परिणामबाट प्रस्ट हुन्छ । जालन्धर र विष्णु दुबैले परस्त्रीमा कुदृष्टि लगाएका छन् । त्यसैले दुबैको विनाश भएको छ । तर पुरुष चरित्रको सजाय निर्दोष नारीले भोग्नुपरेको छ । वृन्दाले आफूले नगरेको गल्तीको सजाय भोगेकी छ । विष्णु श्रापित रूपमै पनि पुजिएका छन् । यदि युद्धमा कसैलाई शारीरिक रूपमा पराजित गर्न सकिँंदैन भने उसलाई मानसिक रूपमा कमजोर बनाउन उसकी पत्नीको यौनिकतामाथि हमला गर्नुपर्छ भन्ने संकेत गरेको छ, यो कथाले । युद्धमा शत्रुको मनोबल गिराउन उसकी पत्नीलाई बलात्कार गर्ने गरेका घटना मानव इतिहासमा प्रशस्त देखिन्छन् । केही अफ्रिकी मुलुकमा चलेको गृहयुद्धमा शत्रु पक्षका घरघरमा पसेर महिलालाई बलात्कार गरेका भयावह तथ्य मानव इतिहासले बोकिरहेको छ । नेपालकै कुरा गर्दा विगतको दसवर्षे माओवादी विद्रोहको बेला कैयौं महिलाले आफ्नो अस्मिता गुमाउन पुगे । युद्धकालमा बलात्कृत भएका र यौनहिंसा पीडित सयौं महिलाका चित्कार आज पनि न्यायको लागि गुञ्जिइरहेछन् । स्वस्थानी व्रतकथा मल्लकालमा लेखिएको हो (काशिनाथ तमोट, मधुपर्क, २०४७ माघ), जुन बेला नेपालमा सतीप्रथा अत्यन्त निर्मम रूपमा प्रचलनमा थियो । त्यतिबेला पतिको मृत्युपछि पत्नीहरूलाई पतिसँगै सती जान मानसिक रूपले तयार गराउन स्वस्थानी व्रतकथामा वृन्दाको कथा राखिएको हुनसक्ने अनुमान लगाउन सकिन्छ । मध्यकालीन नेपालमा पतिको मृत्युपछि सती गएमा स्वर्गमा पतिको साथ पाउने विश्वास पण्डितहरूले समाजमा यसरी फैलाएकी नारीहरू स्वेच्छाले वा जबर्जस्ती ज्युँदै पतिको चितामा जलेर सती हुनथाले । अझ स्वस्थानी कथामा सतीदेवीको आत्मदाहको कथा थपेर नारीलाई पतिप्रति यति धेरै निष्ठावान बनाउन खोजियो कि पतिको निन्दा सहेर बाँच्नुभन्दा मर्नु उचित हो । फेरि पतिको नाममा प्राणत्याग गरेपछि अर्को जन्ममा त्यही पति प्राप्त हुने विश्वास फैलाउन महादेवकी दोस्री पत्नी पार्वतीलाई सतीदेवीको पुनर्जन्म भनियो । पुराणहरूका यस्ता प्रसंगले तत्कालीन समाजमा नारीलाई सती हुन दबाब दिइरह्यो । सती परम्परा हिन्दु धर्मको एक कलंकपूर्ण अत्यन्त क्रूर परम्परा रहेको र यो परम्पराले सयौं वर्षसम्म महिलालाई ज्युँदै जलाएर मारेको इतिहास हाम्रोसामु छ । वृन्दाको सती प्रसंगले पत्नीलाई पतिप्रति इमानदार र समर्पित राखिराख्न यति ठूलो त्रास पैदा गरेको छ कि आफू निर्दोष हुँदाहुँदै पनि छलपूर्वक सतित्व नष्ट पारिंँदा पतिको मृत्यु भएको छ र पतिको मृत्युको दोषी आफैलाई ठान्छे र आत्मग्लानि महसुस गर्दै पतिसँगै सती जान्छे । तर अर्काकी पत्नीलाई छलपूर्वक भोग्ने विष्णुमा पटक्कै आत्मग्लानि देखिँंदैन । पतिको मृत्युपछि विलाप गर्दै रोएकी वृन्दालाई विष्णुले हाँस्दै भन्छन् वृन्दा मजस्तो वैकुण्ठको अधिपतिलाई स्वामी रूपमा पाएपछि तैंले अब चिन्ता गर्नुपर्ने केही कुरा छैन । (अ१७) । तर वृन्दाले पापी विष्णुकी पत्नी भएर वैकुण्ठमा रहनभन्दा सती जान उचित ठान्छे रे, विष्णुलाई जडवस्तु बन्ने श्राप दिई पतिको चितासँगै जलेर सती हुन्छे । वृन्दाको श्राप र सतीगमनलाई विष्णुमाथि उसको विजयको रूपमा लिन पनि सकिन्छ । किनकि वृन्दाले विष्णुसामु आत्मसमर्पण गर्दिन, बरु मर्न तयार हुन्छे । निर्दोष वृन्दाले आत्मदाह गर्नुपरेको छ । यो नियतिले समाजमा अझै पनि निरन्तरता पाइरहेको छ र व्यभिचारीहरू विभिन्न बहानामा चोखिइरहेछन् । तर व्यभिचार पीडित महिलाहरू घर, परिवार र समाजबाट तिरस्कृत भएका मात्र छैनन्, आत्महत्या गर्न विवश भएका घटना प्रशस्त छन् । बाँचेकालाई पनि पटकपटक मरेर बाँच्न विवश पार्छ, समाजले । पण्डितहरूले श्रापित विष्णुलाई चोख्याएर तुलसी, कुश, पीपलजस्ता गुणकारी चिजलाई विष्णुको रूपमा स्थापित गरी अझ बढी पुजनीय गराए । हिन्दु नारीहरू उनै व्यभिचारी विष्णुको रूप मानिएका, नारीद्वारा नै श्रापित तुलसी र पीपललाई पूजा गर्ने गर्छन् । तर यिनको वास्तविक महत्त्वबारे अनभिज्ञ छन् । कथा लेख्ने धूर्त पण्डितहरूको कस्तो चलाखी स्वस्थानी कथामा वृन्दाले केवल झार, घाँस, वृक्ष र पत्थर हुनुपरोस् भनेर श्राप दिएकी छ, नाम तोकेकी छैन । यसको व्याख्या त कथाकारले गरेको छ । शिव, पद्म, ब्रह्मवैवत्र्य लगायतका पुराणमा भने वृन्दा (तुलसीदेवी) ले विष्णुलाई केवल पाषाण बन्ने श्राप दिएको कुरा उल्लेख छ । तर मानव स्वास्थ्यको लागि अत्यन्त गुणकारी वनस्पतिहरू तुलसी, कुश र पीपलको वास्तविक महत्त्वलाई ओझेलमा पार्दै पण्डितहरूले यी चिजलाई धर्मसँग जोडेर केवल कर्मकाण्डीय बनाइदिए । तुलसी, कुश र पीपलको औषधीय गुण ओझेलमा पारेर यिनलाई देवत्वकरण किन गरियो ? किन पूजा गर्नमात्र सिकाइयो, प्रयोग गर्न सिकाइएन ?"
सरकारले परिमार्जन गर्न सक्छ,"संवैधानिक हैसियत देखिँदैनआयोगका पदाधिकारीहरू भने संरचना फेरबदल हुन नसक्ने तर्क गरिरहेका छन् । आयोगका सदस्य नीरज शाह संविधानले सिफारिस वा सुझाव आयोग नभनी निर्धारण आयोग भनेकाले परिमार्जनको सम्भावना देख्दैनन् । संविधानले भनेअनुसार सरकारले दिएको मापदण्डभित्र रहेर आयोगले काम गरेको छ, उनले भने, त्यसमा पुनरावलोकनको संवैधानिक हैसियत सरकारसँग देखिँदैन । सरकारले गरेछ भने त्यो अदालतको विषय बन्न सक्छ । आयोग सदस्य शाह सरकारले परिमार्जनका लागि प्रतिवेदन फिर्ता पठाए त्यसमा आफूहरू प्रवेश नगर्ने बताउँछन् । सरकारले दिएको मापदण्डभित्र रहेरै काम गरेका छौं । त्यसमा हामी सन्तुष्ट छौं, उनले भने, सबैतर्फबाट स्वागत नै होला भनेर हामीले सोचेका थिएनौं । यत्रो काम हुँदा केही न केही विरोध त भइहाल्छ ।"
हटेन साइनबोर्डमा उच्च मावि,"काठमाडौं सात महिनाअघि जारी भएको नयाँ शिक्षा ऐनले कक्षा १२ सम्मलाई माध्यमिक तह भनेको छ । ऐन जारी भएसँगै उच्च माध्यमिक शिक्षा परिषद् खारेज भइसकेको छ । तर, यसअघि कक्षा १२ सम्म सञ्चालन गरेका शिक्षालयले आफ्नो साइनबोर्ड फेरेका छैनन् । कतिपय विद्यालयले उच्चमावि कै लेटर प्याड प्रयोग गरिरहेका छन् । ऐन जारी हुनुअघि देशभरि सञ्चालित ३ हजार ६ सय ७३ उच्च मावि स्वीकृति प्राप्त थिए । ऐन जारी भएलगत्तै शिक्षा मन्त्रालयले थप ९२ उच्च मावि अनुमति दिएको थियो । स्वीकृतिप्राप्त उच्च माविमध्ये २ हजार ७ सय ३ सामुदायिक, ६ सय ९२ निजी, १ सय ५५ जिरो प्लस टु र १ सय २३ क्याम्पसअन्तर्गत सञ्चालित छन् । कक्षा ९ देखि १२ सम्म सुचारु शिक्षण संस्थाले यसअघि उल्लेख उच्च माविको सट्टा माध्यमिक विद्यालय भनेर साइनबोर्ड राख्नुपर्छ । गत असार १५ गते ऐन स्वीकृत भएको थियो । ऐन कार्यान्वयनका विषयमा शिक्षा विभागले गत भदौमा सबै जिल्ला शिक्षा कार्यालयमार्फत विद्यालयमा तीन बुँदे परिपत्र जारी गरेको महानिर्देशक बाबुराम पौडेलले बताए । शिक्षा ऐनअनुसार नयाँ विद्यालय व्यवस्थान समिति गठन गर्न, त्यतिन्जेल कुनै शिक्षक नियुक्ति नगर्न र कक्षा ९ देखि १२ सम्म सञ्चालित शिक्षालयको साइनबोर्डमा माध्यमिक विद्यालय बनाउन निर्देशन दिइसकेका छौं, उनले भने, धेरै जिल्लाबाट निर्देशन कार्यान्वयन भइरहेको भन्ने खबर आए पनि सहरकै निजी विद्यालयहरूले बेवास्ता गरेको भन्ने गुसानो आएको छ ।राजधानीका सामुदायिक विद्यालयले समेत उच्च मावि कै साइनबोर्ड झुन्ड्याएको पाइएको छ । भूकम्पले भवन भत्केकाले साइनबोर्ड पनि भुइँमै राखेका छौं, राजधानीको बौद्ध आरुबारीस्थित जनकल्याण माविकी शिक्षक कुमारी कमला राईले भनिन्, अबचाहिँ साइनबोर्ड फेर्ने क्रममा छौं । त्यसैगरी त्रिपुरेश्वरस्थित विश्व निकेतन माविका शिक्षक केदार दाहालले उच्च मावि बोर्ड बदल्न बाँकी रहेको बताए । नयाँ ऐनअनुसार शिशु कक्षादेखि ८ कक्षालाई आधारभूत तह र कक्षा ९ देखि १२ सम्म माध्यमिक तह कायम छ । कक्षा १२ सम्म पठनपाठन सञ्चालित विद्यालयले माध्यमिक तह यथावत् राख्न सक्ने छन् । शून्य जोड दुईमात्र सञ्चालन गरेकाले कक्षा ९१२ चलाउनुपर्ने छ भने विश्वविद्यालयको सम्बन्धनमा सञ्चालित क्याम्पसले अब कक्षा ११ र १२ को पठनपाठन गर्न पाउने छैनन् । यस विषयमा नियमावलीले स्पष्ट पार्ने महानिर्देशक पौडेलले बताए । त्यसैगरी उच्च मावि रहँदा अस्तित्वमा आएको उच्च माध्यमिक विद्यालय संघ नेपाल (हिसान), उच्च माध्यमिक शिक्षक एसोसिएसन नेपाल (हिस्टान) संस्था अहिलेसम्म अस्तित्वमा छन् । उच्चमावि हटिसकेको अवस्थामा त्यस्ता संस्था अस्तित्वमा रहन नहुने नेपाल राष्ट्रय शिक्षक संगठनका अध्यक्ष बाबुराम थापा बताउँछन् । शिक्षा ऐनमा विद्यालय शिक्षा आधारभूत र माध्यमिक हुने भनिए पनि यसअघि कक्षा ११ र १२ सञ्चालन गरेका विद्यालयले प्रारम्भिक बाल शिक्षासम्म कक्षा चलाउनुपर्ने प्रस्ताव नियमावलीले गरेको छ । नियमावलीमा आफूलाई सहज हुने बुँदा राख्न निजी विद्यालयका सञ्चालकले दबाब दिँदै आएका छन् । हिसानका पदाधिकारीले कक्षा ११ र १२ चलाउने विद्यालयले नौ कक्षाभन्दा तल झार्ने व्यवस्था खारेज हुनुपर्ने माग राखेका छन् ।"
कर असुलेपछि मात्र फोरजी दिनू,"व्यवस्थापिका संसदको सार्वजनिक लेखा समितिको बैठकले एनसेलबाट पुँजीगत लाभकर असुलउपर नभएसम्म फोरजीलगायत थप सेवाका कामकारबाही अघि नबढाउन सूचना तथा सञ्चार मन्त्रालय र दूरसञ्चार प्राधिकरणलाई निर्देशन दिएको छ । बैठकले एनसेलबाट कर असुलउपर नभइसकेकाले थप सेवा विस्तार गर्न दिनु नहुने ठहर गरेको हो । लेखा समितिले अघिल्लो आइतबार अर्थ सचिव र राजस्वका अधिकारीहरूलाई बोलाएर छलफल गरी तीन महिनाभित्र लाभकर निर्धारण गरी असुल गर्न निर्देशन दिएको थियो । गत मंगलबार फोरजी सेवाका बारे छलफल गर्न समितिले सञ्चार सचिव र दूरसञ्चार प्राधिकरणका अधिकारीसहितको बैठक राखेको थियो । तर, बैठकमा सांसदहरूले थप छलफल गर्नुपर्ने बताएपछि निर्णय हुन सकेको थिएन ।यसअघि गत जेठमा पनि समितिले यथाशीघ्र पुँजीगत लाभकर असुल गर्न सरकारलाई निर्देशन दिएको थियो । गत जेठ २१ मा संसदकै अर्थ समितिले पनि एनसेलबाट सम्पूर्ण कर असुल गरेर मात्र पुँजी वृद्धिलगायतका थप सेवा विस्तार गर्न दिन उद्योग र सूचना तथा सञ्चार मन्त्रालयलाई निर्देशन दिएको थियो । तर, अर्थ समितिको निर्देशन हालसम्म प्राप्त नभएको भन्दै सञ्चार मन्त्रालयअन्तर्गतको दूरसञ्चार प्राधिकरणले एनसेलका एक दर्जनभन्दा बढी व्यावसायिक योजनालाई स्वीकृति दिइसकेको छ । प्राधिकरणले यही पुसमा नेटवर्क सर्भिस प्रोभाइडर (एनएसपी) को अनुमति पनि दिएको छ ।गत वर्ष एनसेलको मुख्य सेयरहोल्डर रेनोल्ड होल्डिङमा रहेको टेलिया कम्पनीको सेयर आजियटाले खरिद गरेपछि उत्पन्न कर विवाद हालसम्म सकिएको छैन । कर असुल गर्न संसदीय समितिहरूले निर्देशन दिए पनि त्यसको पूर्ण पालना भने भएको छैन । कर निर्धारणमा संलग्न अधिकारीहरूका अनुसार एनसेलले आफ्नो सेयर बिक्रीबापत करिब ३३ अर्ब पुँजीगत लाभकर तिर्नुपर्ने देखिन्छ । एनसेलले हालसम्म टेलियाका तर्फबाट भन्दै करिब १० अर्ब राजस्व दाखिला गरे पनि अरू कर भने टेलियाले तिर्नुपर्ने बताउँदै आएको छ ।"
सार्वजनिक नाला व्यक्तिका नाममा,"वीरगन्ज नापी कार्यालय पर्साले वीरगन्ज उपमहानगरपालिका क्षेत्रभित्रका विभिन्न सार्वजनिक नाला व्यक्तिका नाममा दर्ता गराएको पाइएको छ । जग्गा प्लटिङ गर्दा नाला पुरेर व्यक्तिलाई लालपुर्जा दिइएको हो । कतिपय नालामा अहिले पनि सहरको ढल निकास भइरहेको छ । साबिकदेखि पानी बगिरहेको वीरगन्ज उपमहानगरपालिका२ छप्कैयाको कित्ता नम्बर २२, २३, २८ र २९ स्थित नाला नयाँ नापीमा व्यक्तिका नाममा पारिएका छन् । वीरगन्जमा सञ्चालित मझौला सहर एकीकृत सहरी वातावरणीय सुधार योजनाअन्तर्गत फोहोर पानी सहज निकासका लागि अन्डरग्राउन्ड नाला निर्माण गर्ने क्रममा सार्वजनिक नाला व्यक्तिले दर्ता गराएको खुलेको हो । योजना प्रमुख शैलेन्द्र श्रेष्ठका अनुसार ती क्षेत्रमा नाला निर्माण गर्ने क्रममा जग्गाधनी लालपुर्जा बोकेर अवरुद्ध गर्न आएका छन् । साबिककै नाला खनेर पक्की नाला निर्माण गर्ने योजना थियो, उनले भने, डोजर लगेर खन्ने क्रममा अदालतबाट निषेधाज्ञा जारी गराएका छन् । विगतदेखि नै वीरगन्ज सहरको ढल निकास हुने उक्त क्षेत्रमा रक्सौलबाट अमलेखगन्जसम्म रेल चल्दा नालामाथि निर्माण गरिएका पुलका अवशेष अझै देख्न सकिन्छ । साबिकदेखि नै नाला बगिरहेको झन्डै १८ कट्ठा जग्गा व्यक्तिका नाममा दर्ता छ । पुरानो नापी र फिल्डबुकका आधारमा अदालतलाई प्रत्युत्तर दिने तयारी थालिएको श्रेष्ठले जनाए । निषेधाज्ञा जारी भएपछि निर्माण कार्य ठप्प छ । साइट क्लियर नहुन्जेल काम नथाल्ने ठेकेदार कम्पनीले जनाएको छ ।यसरी विलम्ब हुँदा आर्थिक भार बढ्छ, योजनाका लेखा अधिकृत सुमन श्रेष्ठले भने, कार्यालयको अवस्था ऋणात्मक हुन्छ । मालपोतका प्रमुख नापी अधिकृत दुर्गादास महर्जनले नाला बगिरहेको क्षेत्रमा कर्मचारीले कसरी हालसाबिक गरे भन्नेबारे अध्ययन गर्ने बताए । फिल्ड बुक र पुरानो नापी भिडाएर अध्ययन गर्छौं, उनले भने । महर्जनले सुरुमा साबिककै जग्गा नयाँ नापीमा व्यक्तिका नाममा दर्ता गरिएको दाबी गरे । उक्त कित्तामा कल्भर्ट नै नभएको बताइरहेका उनलाई पानी बगिरहेको कल्भर्टको तस्बिर देखाएपछि भने मौन भएका थिए । नापी कर्मचारीले वीरगन्जकै नगवा क्षेत्रको सार्वजनिक कल्भर्टसमेत व्यक्तिको नाममा पारिदिएका छन् । नगर विकास समितिले नयाँ क्षेत्रमा बस्ती बसाउन प्लटिङ गरिएको जग्गामा बनाएको कल्भर्ट र नालालाई ०७२ चैत २५ गते व्यक्तिका नाममा दर्ता गरिएको पाइएपछि स्थानीयले मुद्दा हालेका छन् । नयाँ नापीको फिल्डबुकमा कल्भर्ट लेखिएको ठाउँमा रातो पेनले काटिएको छ । नगर विकासले प्लटिङ गरेको नगवा१९ को कित्ता नम्बर ३८, ३९, ४०, ४२ र ४३ को जग्गा नेपाल बैंक लिमिटेडको वीरगन्जस्थित आदर्शनगर शाखाले खरिद गरेको थियो । कल्भर्ट र नाला ४१ नम्बर कित्तामा पर्छ । बैंकको लालपुर्जामा ४१ नम्बर कित्ता उल्लेख छैन । अघिल्लो वर्ष बैंकले जग्गा बिक्रीका लागि प्रकाशित गरेको सूचनामा पनि ४१ नम्बर कित्ता समावेश थिएन । तर, खरिद गर्ने व्यक्तिले लालपुर्जामा ४१ नम्बर पनि दर्ता गराएका छन् ।त्यस्तो जग्गामा भवन निर्माणका लागि उपमहानगरपालिकाबाट नक्सापाससमेत गराएका छन् । गहवा, जेलरोड, रेसमकोठी, कुम्हालटोल क्षेत्रमा वर्षातको पानी त्यही कल्भर्टबाट निकास पाउने हो, स्थानीय अयुव हुसैन भन्छन्, नालामाथि भवन निर्माण भएपछि निकास रोकिन्छ ।"
पाथीभरामा भीषण डढेलो,ताप्लेजुङ पाथीभरा क्षेत्रको भित्री देउराली सामुदायिक वनमा सोमबार लागेको आगो मंगलबार बेलुकासम्म नियन्त्रणमा आउन सकेको छैन । हाङदेवा १ मा पर्ने जंगल क्षेत्रमा सोमबार दिउँसो ३ बजेदेखि आगलागी सुरु भएको थियो । आगो लागेको देख्नासाथ सामुदायिक वनका सदस्य नियन्त्रणमा जुटेका थिए । समुदायको प्रयासले मात्रै सम्भव नभएपछि मंगलबार दिउँसोदेखि सदरमुकामबाट प्रहरी र सेनाको टोली पुगेको छ । जिल्ला वन कार्यालयले पनि कर्मचारी परिचालन गरेको जनायो । ठूलो क्षेत्रमा फैलिएकाले चारैतिर अग्निरेखा कोर्न थालिएको सामुदायिक वनका सचिव पासाङरिता शेर्पाले बताए । लालीगुराँस तथा रेडपान्डाजस्ता दुर्लभ वन्यजन्तु र वनस्पतिको बासस्थान मानिएको उक्त क्षेत्रमा जैविक विविधता नष्ट भएको शेर्पाले बताए । अरू बेला फागुन र चैतमा आगलागीका घटना हुन्थे । यो वर्ष माघमै सुरु भएको हो । असोजदेखि नै वर्षा नभएको र पतझडहरू सुक्खा रहेकाले आगो चाँडो फैलिएको सामुदायिक वनका पदाधिकारी बताउँछन् । अघिल्ला वर्षमा हिउँले समेत ढाकिने क्षेत्रमा यो वर्ष हिउँ पनि परेको छैन । जल तथा मौसम विज्ञान विभाग हावापानी फिल्ड कार्यालयका अनुसार न्यूनतम तापक्रम ५ डिग्री सेल्सियसको हाराहारीमा रहेको छ ।
जग्गा कारोबारीको हत्या,"विराटनगर जग्गा कारोबारी राधा घिमिरेको मंगलबार वीभत्स हत्या भएको छ । हत्यापछि पंखामा झुन्ड्याइएको अवस्थामा शव फेला परेको हो । विराटनगर उपमहानगरपालिका ४ हिमाली टोलका घिमिरेका दुवै हात, खुट्टाका नसा र शरीरका विभिन्न ठाउँमा ब्लेडले काटेको पाइएको छ । हत्यापछि घाँटीमा सलले बाँधेर पंखामा झुन्ड्याइएको अवस्थामा शव फेला परेको प्रहरीले जनायो । केही दिनदेखि उनी घरमा एक्लै बस्दै आएका थिए । स्थानीयका अनुसार ५५ वर्षीय घिमिरेकी पत्नी इन्दिरा उपचारका लागि माघ १ गते भारतको सिलिगुडी गएकी थिइन् । अस्ट्रेलियाबाट एक महिनाअघि घर आएका छोरा सौरभ तीन दिनदेखि मधुमारास्थित ससुराली घरमा थिए । घटनास्थलमा सुसाइट नोट फेला परेको छ । त्यसले आत्महत्या भएको हो कि भन्ने कोणबाट पनि प्रहरीले अनुसन्धान गरिरहेको एसपी सन्दीप भण्डारीले बताए ।"
आन्दोलनले कष्ट,खोटाङ आयोगले हचुवामा स्थानीय तह पुन:संरचना गरेको भन्दै जारी आन्दोलनले सास्ती भएको छ । इन्द्रेणीपोखरीमा खोटेहाङ गाउँपालिका केन्द्र बनाउनुपर्नेमा आयोगले खोटाङ बजार केन्द्र राखेको भन्दै आन्दोलन भइरहेको हो ।
सालीलाई छोरी बनाएर नागरिकता,धादिङ झूटो विवरण पेस गरेर दुई जना सालीलाई जुम्ल्याहा छोरी बनाएर नागरिकता दिलाउने आगिन्चोक १ का पदमबहादुर थापालाई प्रहरीले पक्राउ गरेको छ ।पर्वत माझफाँट १ बाट तीन वर्षअघि विवाह गरेका थापाले सालीका बाबु बनेर जिल्ला प्रशासनबाट नागरिकता दिलाएका हुन् । उनले गत ४ गते गाविसमा विवाह दर्ता गराए । त्यही दिन सालीहरूलाई छोरी भनेर जन्म दर्ता गराएको प्रहरीले जनायो । उनले २०५७ पुस ३ गतेको नक्कली जन्म मिति राखेर छोरी भएको गलत विवरण उल्लेख गरेका हुन् । ८ महिनामै छोरी जन्मिएको दर्ता प्रमाणपत्र पेस गरेर जुम्ल्याहा ईशा र ईमीको नागरिकता बनाइदिएको खुलेको छ । नागरिकता लिएको पर्सिपल्टै ईशाले काठमाडौंंबाट राहदानी लिएकी छन् । सबै विवरण नक्कली भएको आशंकामा गाविस सचिव सालिकराम खतिवडाले स्थानीय प्रशासनमा उजुरी गरेपछि तथ्य खुलेको हो । प्रशासनले नागरिकता जफत गरेको छ । नागरिकता र राहदानी जफत गरेर उनीहरूलाई हिरासतमा लिएको जानकारी सहायक प्रमुख जिल्ला अधिकारी लीलाधर अधिकारीले दिए । यस्तै झूटो विवरण दिई वंशजका आधारमा नागरिकता लिने ३५ वर्षीया भारतीय युवती कौडीमाया विश्वकर्मा राल्टेलाई प्रशासनले पुर्पक्षका लागि थुनामा राखेको छ । उनलाई श्रीमान् दुर्गबहादुर विकले आफ्नै मामा भक्तबहादुर विककी छोरी भनेर सिफारिस गराई अंगीकृतको बदला वंशजको नागरिकता दिलाएका हुन् । दुर्गबहादुरलाई ७५ हजार धरौटीमा मुक्त गरेको छ । धरौटी राख्न नसक्दा युवतीलाई पुर्पक्षका लागि थुनामा राखिएको प्रशासनले जनाएको छ ।
महायज्ञमा जुट्यो ३ करोड,"दाङ प्राविधिक शिक्षाको स्तरोन्नतिका लागि घोराहीमा सञ्चालित धार्मिक महोत्सव एवं श्रीमद् भागवत् सप्ताह ज्ञान महायज्ञबाट ३ करोडभन्दा बढी रकम संकलन भएको छ ।पद्मोदय पब्लिक नमुना उच्च मावि भरतपुरले स्तरीय प्राविधिक शिक्षालय स्थापनार्थ माघ ३ देखि १० गतेसम्म महायज्ञ सञ्चालन गरेको थियो । सबै धर्मबीच एकता, हामी सबैले बुझौं प्राविधिक शिक्षाको आवश्यकता भन्ने मूल नाराका साथ सञ्चालित महायज्ञमा ३ करोड ३० लाखभन्दा बढी दान संकलन भएको महायज्ञ सञ्चालन समितिका अध्यक्ष गोविन्द न्यौपानेले जानकारी दिए । १ करोड २६ लाख ९० हजार रुपेयाँ बराबरको जग्गा र २ करोड ३ लाख नगद संकलन भएको उनले बताए । नगद दाताबाट १ करोड ५५ लाख, तुला दानबाट २० लाख र कलशबाट २३ लाख दान संकलन भएको न्यौपानेले बताए ।महायज्ञमा लालमटिया २ घनिबगियाकी सावित्रीदेवी शर्मा घिमिरेले स्वर्गीय श्रीमान् मेदनीराज घिमिरेको स्मृतिमा घोराही ६ मसिनामा रहेको ४१ लाख रुपैयाँ बराबरको ११ कट्ठा १७ धुर जग्गा दान गरेकी छन् । यसैगरी महायज्ञमा घोराही ११ रतनपुरकी सीता शर्मा अधिकारीले श्रीमान् कुमार अधिकारीको स्मृतिमा ३० लाख, घोराहीका खेमराज शर्माले १० लाख र घोराहीका भूपबहादुर डाँगीले ६ लाख ५० हजार रुपैयाँ बराबरको जग्गा दान गरेका छन् ।यसैगरी हापुरका निर्मल न्यौपाने तथा राजु न्यौपानेले २ लाख र चिन्तामणि पोख्रेल तथा भोजराज पोख्रेलले १ लाख १० हजार रुपैयाँ बराबरको जग्गा दान गरेको महायज्ञ आयोजक मूल समितिका कोषाध्यक्ष निशान्त आचार्यले बताए । विद्यालयका पूर्वप्राचार्य एवं महायज्ञ आयोजक मूल समितिका अध्यक्ष गोविन्दप्रसाद न्यौपानेले नगद ५ लाख ५ हजार ५ सय ५५, घोराही ११ का गिरिराज खडकाले नगद ५ लाख ५ हजार ५ सय ५५ र घोराही ११ का खिमकुमारी श्रेष्ठले नगद ५ लाख ४ हजार १ सय ४५ रुपैयाँ दान गरेका छन् । अस्मिता पब्लिकेसन काठमाडौंकी अस्मिता शर्मा र मनोज शर्माले १ लाख ११ हजार १ सय ९९, घोराही १० का यज्ञबहादुर भण्डारीले ५५ हजार ५ सय ५५, घोराही ११ का थानेश्वर आचार्य र तुलसा आचार्यले ५१ हजार १ सय १, जिविस दाङले ५६ हजार ६ सय २६ रुपैयाँ ६७ पैसा नगद दान गरेका छन् ।"
आश्रमलाई ५१ लाख,"भरतपुर देवघाटको श्रीहरिहर संन्यास आश्रमलाई भरतपुर ९ बसपार्कका ९१ वर्षीय वृद्ध जगुपति सापकोटाले ५१ लाख ५१ हजार १ सय ५१ रुपैयाँ चन्दा दिएका छन् । सामाजिक सेवाका उदाहरणीय पात्र सापकोटा बागलुङको दमेक ६ बनहुमा जन्मेका हुन् । उनी चितवनमा सामाजिक सेवामा सक्रिय छन् । शैक्षिक, भौतिक र सनातन धर्मको प्रवद्र्धनका लागि रकम दिएको उनले बताए । आश्रमको जगपति सापकोटा अक्षय कोषमा उक्त रकम जम्मा भएको छ । कोषका अध्यक्ष १०८ स्वामी ज्ञानानन्द हुन् । सापकोटाका ७ छोरा र २ छोरीले रकम संकलन गरेका थिए । परिवारका सदस्यको सहमतिमा आश्रमलाई रकम दिएका हुन् । यसअघि सापकोटाले मालिका मन्दिर, शिवालय, मौलाकालिका, शारदा मावि र सुन्तला मावि बागलुङलाई ठूलो रकम सहयोग गरेका थिए । बुबाको चाहनालाई साकार पार्दै आश्रमलाई ५१ लाखको चेक हस्तान्तरण गरेको छोरा लक्ष्मण सापकोटाले बताए । आश्रममा आश्रितको अध्ययनलगायत कामका लागि रकम दिएका हौं, उनले भने, यसले मानवीय सेवालाई टेवा पुग्छ । रकम दिन वृद्ध सापकोटा दुई दिनअघि बाजागाजासहित देवघाट पुगेका थिए । २०४५ सालमा स्थापना भएको आश्रममा २ सय विद्यार्थी अध्ययनरत छन् । गाउँघरमा हुने सामाजिक काममा सापकोटा हौसिने गरेको स्थानीयले बताए । आश्रमका स्वामी १०८ ज्ञानानन्दले सापकोटाले ठूलो रकम सहयोग गरेको बताए ।"
सीमावारि आएर पक्राउ,गुलरिया भारतीय वनकर्मीले नेपाली भूमिबाट गुलरिया ३ छेदापुर केरबारीका दिनेश बञ्जाडालाई पक्राउ गरेका छन् । कतर्नियाघाट वन्यजन्तु आरक्षका वनकर्मीले उनलाई पक्राउ गरेका हुन् । हतियारसहित नेपाल प्रवेश गरी उनलाई पक्राउ गरिएको स्थानीयले बताए । गहुँबारीमा पानी सिँचाइको काममा व्यस्त भएका बेला पक्राउ गरेका थिए ।
मिथिला र मणिपुरका नाचगान,"जनकपुर जनकपुरवासीले एउटै मञ्चमा नेपाल र भारतका सांस्कृतिक प्रस्तुतिहरूको आनन्द उठाउन पाएका छन् । इन्डियन कल्चरल सेन्टर (आईसीसी), वीरगन्जस्थित भारतीय महावाणिज्य दूतावास तथा नेपालभारत महिला मैत्री संघले सोमबार यहाँ गरेको सांस्कृतिक कार्यक्रममा पूर्वोत्तर भारतको मणिपुरका कलाकारहरूले त्यहीँको लोकनृत्य प्रदर्शन गरे । जनकपुरको मिथिला नाट्यकला परिषद् (मिनाप) का कलाकारहरूले मिथिलाञ्चलका परम्परागत नृत्य देखाए ।भूबनोट, रहनसहन तथा कलासंस्कृति नेपालसँग पनि मिल्ने मणिपुरको लोकनृत्य देखेर जनकपुरवासीहरू रमाए । मणिपुरका कलाकारहरूले देवीदेवताको स्तुतिसँगै त्यहाँको लोकजीवनलाई नृत्यमार्फत चित्रित गरेका थिए । मिनापका कलाकारहरूले जनकपुर महिमासँगै झिझिया, जटजटिन तथा डोमकच लोकनृत्य प्रदर्शन गरे ।कार्यक्रमका प्रमुख अतिथि संस्कृति, पर्यटन तथा नागरिक उड्डयनमन्त्री जीवनबहादुर शाहीले दुई देशका कलासंस्कृति एउटै मञ्चमा हेर्न पाउँदा अत्यन्तै खुसी लागेको बताए । उनले भने, यस्तो कार्यक्रम विदेशमा आयोजन भएको भए कुन प्रस्तुति कुन देशको हो भनी छुट्टयाउन विदेशीहरूलाई गाह्रो हुने थियो ।नेपाल र भारतबीच धार्मिक, सांस्कृतिक तथा रोटीबेटीको सम्बन्ध रहेको उल्लेख गर्दै मन्त्री शाहीले भारतीय स्वतन्त्रता संग्राममा नेपाली नेताहरूले तथा नेपालको राजनीतिक परिवर्तनमा भारतीय नेताहरूले गरेको योगदानलाई स्मरण गरे । उनले भने, बेलाकुबेला दुवै देशको सम्बन्धमा उतारचढाव नआएका होइनन् तर नेपालभारत सम्बन्ध अझ प्रगाढ भएर आउँछ ।भारतीय दूतावासका कन्सुलर जनरल बीसी प्रधान, वाणिज्य दूतावासका राकेश कुमार, नेपालभारत महिला मैत्री संघकी अध्यक्ष चन्दा चौधरी पनि बोलेका थिए ।इन्डियन कल्चरल सेन्टरले जनकपुरमा आयोजना गरेको सांस्कृतिक कार्यक्रममा नृत्य प्रस्तुत गर्दै मिथिला नाटय कला परिषद्का कलाकारहरू । तस्बिर : कान्तिपुर"
मेकअप फेसन सो,"काठमाडौं उनको अगाडि सादा अनुहारमा मोडल बसेकी थिइन् । मेकअप आर्टिस्ट बिना राईले सबैभन्दा पहिला मोडलको अनुहार मिहिन ढंगले नियालिन् र उनको अनुहारको प्रकृतिबारे दर्शकलाई बताइन् । टेबलमा बसेकी मोडल मानौं बिनाका लागि सादा क्यानभास हुन् । त्यसपछि बिनाले मेकअपका सामग्रीको पालैपालो परिचय दिइन्, मेकअप गर्न सुरु गरिन् । आँखाको सौन्दर्यमा विशेष ध्यान दिनुपर्छ, उनी भन्दै थिइन्, अनि प्रडक्ट छनोटमा पनि हेलचेक्रयाइँ गर्नु हँुदैन । लन्डनबाट मेकअप आर्टबारे डिप्लोमा गरेकी बिना करिब एक दशकदेखि यसै क्षेत्रमा सक्रिय छिन् । केही समय लन्डनबाट नेपाल आएको सन्दर्भ पारेर मंगलबार लाजिम्पाटस्थित होटल सांग्रिलामा मेकअप आर्टको वर्कसपसँगै फेसन सो गराइन् । आफूले अनुहार सजाएको मोडलहरूलाई उनले सोमा प्रस्तुत गरेकी थिइन् । उनको सिर्जना सिक्न सोमा थुप्रै मोडल र ब्युटिसियन आएका थिए । बिनाले लन्डन काम गर्दाका अनुभवसमेत वर्कसपमा प्रस्तुत गरिन् । उनले मेकअप गर्नुभन्दा सम्बन्धित व्यक्तिको चाहना बुझेर मात्रै सुरु गर्नुपर्ने सल्लाह दिइन् । त्यस्तै, कस्मेटिक प्रडक्ट प्रयोग गर्दा सिधै अनुहारमा नलगाई हातमा जाँच गर्नु सुझाव पनि दिइन् । यसले स्किन हेल्थ कन्सस हुन प्रेरित गर्छ, उनले भनिन् । वर्कसपमा मोडललाई मेकअप गर्दा बिनाले मुख र नाकको आकार मिलाउन हाइलाइटर प्रयोग गरिन् । उनका अनुसार हाइलाइटर पछिल्लो समय सौन्दर्य सामग्रीमध्ये धेरैको रोजाइमा पर्दै आएको छ ।"
राजनको अर्को रेकर्ड,"काठमाडौं गायक एवं संगीतकार राजनराज शिवाकोटी फेरि चर्चामा छाएका छन् । उनको स्वर, रचना र संगीतमा रहेको चलचित्र छक्का पञ्जा को गीत पूर्व पश्चिम रेल ले युटयुबमा एक करोड भ्युअर्स नघाएको छ । एक करोड जनाले युटयुबमा हेरेको यो दोस्रो नेपाली गीत हो । संयोग के भने, यो रेकर्ड कायम राख्ने पहिलो गीतको सर्जक पनि शिवाकोटी नै हुन् । पूर्व पश्चिम रेल मंगलबार साँझसम्म १ करोड १ लाख ५७ हजारले हेरेका छन् । यो गीतमा शिवाकोटी र गायिका अञ्जु पन्तको स्वर छ । संगीत संयोजन राजन इशानको रहेको यो गीतको म्युजिक भिडियोको कोरियोग्राफी कविराज गहतराजले गरेका हुन् । छायांकन पुरुषोत्तम प्रधानको हो । यो र सुर्के थैली दुवै नेपाली आधुनिक, लोक, लोकपप, दोहोरी, चलचित्र सबै विधाको गीतमा रेकर्ड हो । एक करोड दर्शकले हेरेको दोस्रो गीतको रेकर्ड पनि हाता लाग्नुलाई मैले मेरो परिश्रमको मूल्य, दर्शकको मायाको रूपमा लिएको छु, युवा संगीतकार एवं गायक शिवाकोटीले कान्तिपुरसँग भने । टिपिकल नेपाली शब्द, मौलिक संगीत र फरक स्वरकै कारण उनको गीतले लोकप्रियता कमाएका हुन् । शिवाकोटीले यसअघि पनि वार्ता गराइदेऊ बोलको तेहरी गीत ल्याएका थिए । माओवादी द्वन्द्व चरम भएका बेला सार्वजनिक उक्त गीत चलेको थियो ।"
मञ्चमै उठयो १३ लाख,"अस्ट्रेलिया हास्य कलाकार दम्पती सीताराम कट्टेल धुर्मुस र कुञ्जना घिमिरे सुन्तली ले अस्ट्रेलियाका नेपालीहरूलाई भरपुर मनोरञ्जन दिएका छन् । कतिसम्म भने, स्वदेशमा थप नमुना बस्ती निर्माणको सहयोगार्थ यहाँ आएका उनीहरूका लागि पहिलो दिन मञ्चबाटै १६ हजार अस्ट्रेलियन डलर (करिब १३ लाख रुपैयाँ) समेत संकलन भएको छ । सिड्नीमा रहेको गजबको इभेन्ट र धुर्मुससुन्तली फाउन्डेसनद्वारा आयोजित सांगीतिक साँझमा विभिन्न नाचगानका साथ नेपालबाट आएका गायक भरत सिटौलाको प्रस्तुतिसमेत राखिएको थियो । धुर्मुससुन्तलीले प्रहसन प्रस्तुत गरेका थिए । मुख्य गरेर नेपाली राजनीतिलाई व्यंग्य गरिएको उनीहरूको प्रस्तुतिमा सुध्रन सुझाव दिइएको थियो । भरतले आधा दर्जनभन्दा बढी गीत सुनाएका थिए । अस्ट्रेलियाका गायकगायिकाहरू समीर आचार्य, सञ्जीव पराजुली, मोक्षदा सिलवाल, सुजन पोखरेल, प्रदीप चापागाईंले समेत गाए । पूर्वभीजे प्रदीप निरौलाले सञ्चालन गरेको कार्यक्रमको अर्को आकर्षण अस्ट्रेलियामा रहेर नेपाली गीतसंगीतलाई नौलो ढंगले नृत्यमा पस्कँदै आएको द नेक्स्टको प्रस्तुति पनि थियो ।सिड्नीको हस्र्टभिलस्थित मराना अडिटोरियममा भएको कार्यक्रममा सात सयभन्दा बढी दर्शकश्रोता सहभागी रहेको आयोजक संस्थाका प्रदीप चापागाईंले जानकारी दिए । धुर्मुससुन्तलीले आफूहरूले आउँदो नेपाली नयाँ वर्षमा हस्तान्तरण गर्ने तयारीका साथ तराईको मुसहर बस्तीमा घर निर्माण सुरु गरेको जानकारी दिए । हामीले ४० वटा घरको जग राखिसकेका छौँ, धुर्मुसले भने, त्यही भएर सोचेको समयमा घर हस्तान्तरण गर्न सक्नेमा हामी विश्वस्त छौँ । यसका लागि देशविदेशबाट पाएको सहयोगप्रति सबैमा धन्यवाद टक्रयाउँछौँ । कार्यक्रममा १ हजार डलरभन्दा बढी सहयोग दिन चाहनेहरूलाई आयोजकले मञ्चमै आएर रकम हस्तान्तरण गर्ने व्यवस्था मिलाइदिएको थियो । त्यसैले मञ्चबाट मात्रै १६ हजार डलरभन्दा बढी रकम संकलन हुन सक्यो । अहिलेसम्म १७ लाख ४२ हजार ६ सय २५ रुपैयाँ संकलन गरिसकिएको आयोजकले जनाएको छ । धुर्मुससुन्तलीलाई उनीहरूलाई सिड्नीमा रहेका वाणिज्यदूत दीपक खडकाले ५ हजार डलर र कोग्राहमा रहेको बोइज युनाइटेड ग्रुपले ३ हजार ६ सय ७ डलर सहयोग गरेको थियो । धुर्मुससुन्तलीसहितका कलाकारहरू तीन साता लामो सांगीतिक भ्रमणमा मेलबर्न, ब्रिसबन, एडिलेडलगायतमा समेत प्रस्तुति दिनेछन् ।"
साहित्यकार परिचयपत्र कार्यविधि बन्दै,"काठमाडौं नेपाल प्रज्ञा प्रतिष्ठानले साहित्यकार परिचयपत्र कार्यविधि निर्माण अन्तिम चरणको तयारी गरेको छ । प्रतिष्ठानले दुई वर्षअघि प्राज्ञ मातृका पोखरेलको संयोजकत्वमा गठन गरेको लेखक, साहित्यकार परिचयपत्र व्यवस्थापन समितिले कार्यविधि निर्माण गरेको हो । समितिका सदस्यमा प्राज्ञद्वय श्रवण मुकारुङ र नर्मदेश्वरी सत्याल छन् । कार्यविधि निर्माणको अन्तिम चरणमा छौं, समितिका संयोजक पोखरेलले भने, अब प्रतिनिधिमूलक साहित्यिक संस्थालाई बोलाएर सुझाव संकलन गर्न मात्र बाँकी छ ।समितिले साहित्यकारलाई दुई किसिमको परिचयपत्र दिलाउन कार्यविधिमा उल्लेख गरेको छ । प्रस्तावमा उमेरले ६० वर्ष नाघेका वा ४० वर्ष सिर्जना क्षेत्रमा अनवरत साधनामा रहेका स्रष्टालाई विशिष्ट साहित्यकार परिचयपत्र दिलाउने भनेको छ । त्यसैगरी, उमेरले ४० वर्ष नाघेको वा २५ वर्षदेखि निरन्तर साहित्य साधनारत स्रष्टालाई साहित्यकार परिचयपत्र दिने प्रस्ताव गरिएको छ । दशकौंदेखि साहित्यिक पत्रिका प्रकाशन तथा सम्पादनमा संलग्न तर कृति प्रकाशन नभएका साहित्यिक पत्रकारका बारेमा भने बृहत् छलफलबाट टुंगोमा पुग्ने जनाइएको छ । यसबीच विभिन्न चरणमा गरिएका छलफलले साहित्यकार परिचयपत्र संस्कृति मन्त्रालयले वितरण गर्नुपर्छ वा प्रज्ञा प्रतिष्ठानले नै गर्नुपर्छ भन्ने दुई मत आएको संयोजक पोखरेलले बताए । यसबारेमा अबको सुझावबाट मन्त्रालयलाई रायसहित कार्यविधिसहित बुझाइनेछ, उनले भने ।छिमेकी मुलुक भारतको केन्द्रदेखि प्रान्तीय सरकारले त्यहाँका साहित्यकारलाई परिचयपत्रसहित मासिक रूपमा आर्थिक सहयोग गर्ने गरेको छ । साथै, उपचार, हवाई, रेल, गाडीमा सवार हुँदा छुट दिने गरेको छ । साहित्यकार भनेका मुलुकको गहना हुन् भनेर हुन्न, कम्तीमा छिमेकी मुलुकमा जस्तै राज्यले न्यूनतम सेवा, सुविधा दिलाउनुपर्छ भनेर परिचयपत्रको अवधारणा अघि बढाइएको हो, संयोजक पोखरेल भन्छन्, अहिलेका निम्ति कार्यविधि बनेको छ । सरकारले स्वामित्व लिएपछि जेजस्तो हुन्छ सेवा, सुविधा दिनुपर्छ भन्ने मान्यता राखेका छौं । माघभित्र कार्यविधि सरकारलाई बुझाइने जनाइएको छ ।"
सँझ्या साहित्यमा तीन कवि,"काठमाडौं सँझ्या साहित्यको नियमित शृंखलामा तीन कवि प्रस्तुत भए । तीसको दशकका प्राज्ञ डा अमर गिरी, पचासको दशककी कवि विमला तुम्खेवा र नेपालभाषाका लोकप्रिय कवि सुधीर ख्वबीले कविताका साथ प्रस्तुत भए । गिरीले नेपाली समसामयिक राजनीतिमा व्याप्त विकृतिमाथि प्रहारसहित लेखिएको भिन्नता कविताबाट सुरु गर्दै लय, पाठ, चतामरि, पुन: नारायण हिटि, परिचय, वृक्ष र मैले भन्नुपर्नेछ कवितामा टुंग्याए । स्थानीय र आञ्चलिक विम्बसहितका उनका कवितामा राजनीति, देशप्रेम र सामाजिक, आर्थिक र राजनीतिक अस्थिरता र असमानतामा केन्द्रित थियो । प्राय: नारी सौन्दर्य र जातीय पहिचानका कविता लेख्ने कवि विमला तुम्खेवा झरी परेको एक बिहान तिमीलाई सम्झिँदा शीर्षक प्रेमले विम्बित रुमानी कविताका साथ प्रस्तुत भइन् । उनले हजार सपना र मनमाया, जेठी सुबिनी, आमा, के देशले लास उत्पादन गरिरहेछ ?, सहरमा बदनाम कथा र एउटा आदिवासीको कथा कविता प्रस्तुत गरिन् । हजार सपनामा मनमाया कवितामार्फत उनले ब्रिटिस आर्मीका पत्नीहरूको मर्म र दु:खको बयान गरिन् भने देशको असमान न्याय र महिलामाथि गरिने थिचोमिचो र विभेदपूर्ण समाजिक व्यवस्थाका कारण महिलाले भोग्नुपर्ने असफलता बयान गरिन् । नेपालभाषाका कवितामार्फत भाषिक सौन्दर्य र पहिचानको मुद्दामा उठाउने कवि सुधीर ख्वबीले विज्ञापन कविता वाचन गरे । उनको कविता सरकारले गरिब, नारी, आदिवासी जनजातिलाई विज्ञापनमा देखाएर बहुराष्ट्रिय ताण्डवमाथि व्यंग्य गरिएको थियो । उनले निस्तब्ध, अलबिदा प्रिय कविता अलबिदा, रूपान्तरण, गुलामहरूको देश हुँदैन, प्रेम कविता, घामको बाटो र देशको नाममा कविता सुनाए । निरन्तर लेखिरहेका तर नदेखिएका र मञ्चले नचिनेका कविहरूका कवितालाई सँझ्या साहित्यमा समावेशी सिद्धान्तका आधारमा प्रस्तुतिका लागि ठाउँ दिने कार्यक्रमका अभियन्ता कवि रामगोपाल आशुतोषले बताए । कार्यक्रममा कवि घनश्याम अस्तित्वले बोनस कविता सुनाएका थिए ।"
नाटकबाट होलोकस्ट,"काठमाडौं जर्मनका क्रूर शासक कहलिएका हिटलरले ६० लाख मानिसलाई एकै चिहान पार्ने गरी गराएको मानवताविरुद्धको क्रूर घटनाको स्मरण राजधानीमा गरिने भएको छ । होलोकस्ट दिवस को अवसर पार्दै आगामी बिहीबार इजरायली दूतावास, राष्ट्रसंघीय कार्यालय, जर्मनी दूतावास र युरोपेली महासंघको प्रतिनिधि मण्डलले संयुक्त रूपमा त्यो घटना स्मरण गराउने एक नाटक मञ्चन गर्ने भएको जानकारी मंगलबार राष्ट्रसंघको पुल्चोकस्थित कार्यालयले पत्रकार सम्मेलन गरी जानकारी दिएको हो । नाजीले यहुदीको त्यो हत्या पनि धार्मिक विषयमा नै केन्द्रित रहेकाले यसमा विश्व सचेत हुन जरुरी रहेको सन्देश यस्ता कार्यक्रमले दिनेछ । ती कूटनीतिक नियोगले हलोकस्टमा मारिएकी १५ वर्षीया जुज किशोरी आने फ्रेंकको दैनिकीमा आधारित आने फ्रेंक मञ्चन नाटय मञ्चन गर्न लागेका छन् । यसले तत्कालीन अवस्थालाई स्मरण गर्दै भविष्यमा यस्ता घटना निरुत्साहित हुँदै जान सक्ने बताइएको छ । जर्मन शासकले यहुदीहरूमाथिको त्यो ज्यादती विश्वमा निकै दर्दनाक समरणको रूपमा रहने गरेको छ । नेपालका लागि इजरायलका राजदूत यारोन मायेरले हलोकस्टजस्तो त्रासदीपूर्ण घटना विश्वले कहिल्यै देख्न नपरोस् भन्दै नयाँ पुस्ताले मानवताविरुद्धको बर्बरता नबिर्सिऊन् यस्तो कार्यक्रम गर्न परेको बताउँदै भने, विश्वले भविष्यमा कहिल्यै त्यस्तो दिन देख्न नपरोस् । हामी यही प्रार्थना गर्दै आएका छौं । राष्ट्रसंघको सक्रियतामा आफूहरूले यसपटक नाटक मञ्चन गर्न लागेको पनि उनले बताए । द वल्र्ड थिएटरले मञ्चन गर्ने उक्त नाटकमा नेपाली कलाकारले अभिनय गर्नेछन् । अहिले काठमाडौंभित्र सीमित रहे पनि पछि सल्लाह गरेर काठमाडौं बाहिर पनि जान सक्ने बताइएको छ ।"
दीपकको गुरुङ्सेनी नानी,"काठमाडौं गायक तथा सञ्चारकर्मी दीपक गुरुङको पहिलो गीति संग्रह गुरुङ्सेनी नानी को राजधानीमा लोकार्पण गरिएको छ । वरिष्ठ संगीतकार प्रकाश गुरुङ र पत्रकार ऋषि धमलाले मंगलबार एल्बमको लोकार्पण गरेका हुन् । एल्बममा समावेश पप फ्लेवरका गीतहरू सरल र राम्रो भएको संगीतकार गुरुङले बताए । तीन वर्षदेखि मिडियामा सँगै काम गर्दै आएका गुरुङ कुशल इन्जिनियरका साथै कुशल ध्वनि संयोजक भएको धमलाले बताए । कार्यक्रममा गुरुङ्सेनी नानी गीतको भिडियो पनि लोकार्पण गरिएको थियो । एल्बममा गुरुङ्सेनी नानी, के जादू गर्यौ तिम्ले, मेरी माया लगायत ६ वटा गीतका साथै भिडियो समावेश छ । एल्बमका गीतमा शब्द स्वयं दीपक गुरुङ, सन्तोष धिमाल र मनोज केसीको रहेको छ भने कमल खत्री र सन्तोष धिमालले संगीतबद्ध गरेका छन् । कार्यक्रममा किएड्भरटाइजिङका अध्यक्ष रवीन्द्रकुमार रिजाल, पत्रकार दीपेन्द्र लामा, पर्वत आचार्य, निर्देशक प्रितम गुरुङले एल्बमबारे धारणा राखेका थिए ।"
आँखा देख्ने हामीचाहिँ दृष्टिविहीन,"बलिउड अभिनेता हृतिक रोशन आउँदो फिल्ममा दृष्टिविहीनका रूपमा देखिँदै छन् । त्यो भूमिकाले उनलाई साँच्चैका दृष्टिविहीनहरूको क्षमताप्रति गम्भीर र अचम्मित बनाइदिएको छ । उनलाई लाग्छ सामान्य मानिसभित्र पनि कति धेरै क्षमता हुन्छ भन्ने कुराको उदाहरण दृष्टिविहीनहरू हुन् ।हामी आँखाले देख्न सक्नेहरूचाहिँ वास्तवमा अन्धा हुन्छौँ, उनलाई उद्धृत गर्दै टाइम्स अफ इन्डियाले लेखेको छ, त्यही भएर आफ्नो क्षमता पहिल्याउन सक्दैनौँ । दृष्टिविहीनहरूले, खासमा भन्ने हो भने, हामीलाई आफ्ना आँखा खोल्ने बनाइदिन्छन् । त्यही भएर दृष्टिविहीन फोटोग्राफर, मेकअप आर्टिस्ट, चित्रकार, वकिल र संगीतकर्मीहरू हाम्रा लागि अत्यन्त प्रेरक हुने गर्छन् । हामी आँखा देख्नेहरूले असम्भव ठानेका कति कामहरू दृष्टिविहीनहरूले सजिलै गरिरहेका हुन्छन् ।आफ्नो आउन लागेको फिल्मले कुनै सन्देश दिन कोसिस नगरेको उल्लेख गर्दै उनले थपेका छन्, यो फिल्म कुनै फिल्म मात्रै नभई एउटा अभियान हो । दृष्टिविहीनहरूका बारेमा हामीले फैलाउन चाहेको सचेतनाको प्रतिफल हो यो । हामीले यस्तो किन गरेका हौँ भने, हामी सामान्य मानिसहरू उनीहरूको संसारका बारेमा अन्धा हुन्छौँ, अनभिज्ञ हुन्छौँ । उनीहरूको संसार हामीले सोचेजस्तो हुन्न । आफैंले त्यस्तो अनुभव गर्न पाएका कारण म यस्तो भन्दै छु । आफ्नो फिल्मले दृष्टिविहीनहरूको सही तस्बिर प्रस्तुत गर्ने ४३ वर्षे अभिनेताले दाबी गरे । स्क्रिप्ट पढ्ने बेला अन्य फिल्ममा झैं त्यसमा पनि एक्सन र डान्सका सिक्वेन्सहरू देखेपछि मलाई दृष्टिविहीनहरूले कसरी यस्तो गर्न सक्दैनन् भन्ने भएको थियो, उनले भनेका छन्, मलाई त्यो अवास्तविक लाग्यो । तर पछि मलाई दृष्टिविहीनका भिडियोहरू देखाइयो, म आफैंले पनि आफ्ना दृष्टिविहीन साथीहरूलाई भेटेँ । त्यसपछि मलाई आफू दृष्टिविहीनहरूका गतिविधिबारे कति बेखबर रहेछु भनेर छक्क लाग्यो । यो फिल्मले मजस्ता धेरै मानिसको भ्रम तोडिदिनेछ ।"
ब्रेक्जिट वार्तामा बेलायत सरकारको हार,"लन्डन बेलायतको सर्वोच्च अदालतले ईयू बहिर्गमन (ब्रेक्जिट) वार्ता बेलायती संसद्द्वारा अनुमोदन हुनुपर्ने फैसला मंगलबार सुनाएको छ । बेलायती सरकारले मन्त्रिपरिषद्सँग वार्ता गर्न अधिकार रहेको जिकिर गर्दै आएको थियो । संसदीय प्रजातन्त्रमा संसद्को भूमिका ओझेल पारी ब्रेक्जिटजस्तो महत्त्वपूर्ण कार्य अगाडि बढाउनु संसद्को सर्वोच्चता स्वीकार नगर्नु हो भन्दै बेलायतकी व्यवसायी जिना मिलरले सर्वोच्च अदालतमा सरकारविरुद्ध मुद्दा हालेकी थिइन् ।संसद्को निर्देशनमा नै ईयू जनमत संग्रह भएको र संसद्बाट नै ईयू बहिर्गमन हुनुपर्ने भन्ने उनको तर्कमा सरकारले आफूसँग कार्यकारी अधिकार रहेको बताउँदै आएको थियो । उक्त बहसमा सर्वोच्च अदालतले बेलायती संसद्को स्वीकृतिमा नै ब्रेक्जिट सम्झौता गरिनुपर्ने भनेर सरकारविरुद्ध फैसला सुनाएको थियो । उक्त फैसलाविरुद्ध बेलायती सरकारले सर्वोच्च अदालतमा अपिल गरेको थियो । उक्त अपिलका सम्बन्धमा गत डिसेम्बरमा ११ न्यायाधीशहरूको इजलासमा चार दिनसम्म बहस चलेको थियो । अब बेलायती सरकारले ब्रेक्जिट सम्झौता सुरु गर्नुअघि संसद्समक्ष ईयू बहिर्गमनको दफा ५० अनुसार वार्ता सुरु गर्न विधेयक प्रस्तुत गर्नुपर्नेछ । संसदीय बहसमा सरकारले चाहेजस्तो सबै सर्तमा ईयू छोड्न नमिल्ने, दुई वर्षको तालिकामा सम्भव नहुने, स्कटल्यान्ड, उत्तरी आयरल्यान्डका बहुमत जनसंख्याले युरोपियन युनियनमा रहिरहनुपर्ने भन्नेमा मत जाहेर गरेका लगायत थुप्रै कुराले ब्रेक्जिट सम्झौता गर्न सरल र सहज नहुने देखिन्छ । गत साता बेलायती प्रधानमन्त्री टेरेजा मेले आफ्नो सरकारको १२ बुँदे ब्रेक्जिट सर्त अगाडि सार्दै ईयूको कमन मार्केट तथा भन्सार युनियनबाट बाहिरिने योजना अगाडि सारेकी थिइन् । तर, प्रमुख प्रतिपक्षी नेता जेरेमी कोर्बिनलगायत ईयू समर्थकहरूले कमन मार्केट तथा भन्सार युनियनबाट अलग्गिए बेलायती अर्थतन्त्रले मूल्य चुकाउनुपर्ने बताउँदै आएका छन् । गत जुनमा भएको ईयू जनमत संग्रहमा झिनो बहुमतसहित बहिर्गमन पक्षले जितेको थियो । सत्तारूढ कन्जरभेटिभ पार्टीको संसदमा बहुमत भए पनि धेरै सांसद ब्रेक्जिट विषयमा विभाजित रहँदै आएका छन् । अब कुन रूपले ईयू बहिर्गमनको सम्झौता बेलायती सरकारले सुरु गर्ने हो भन्ने चासोको विषय हुनेछ ।उक्त फैसलाले बेलायती सरकार निराश भएको देख्न सकिन्छ भने तथा मुद्दा जित्नेहरूले चाहिँ प्रजातन्त्रको विजय भएको टिप्पणी गरेका छन् । ईयू विरोधीहरूले फैसलाले बेलायत बहिर्गमनलाई ढिलो तथा बोझपूर्ण बनाएको भन्दै असन्तुष्टि जनाएका छन् । बेलायत कडा रूपले ईयूबाट बाहिरिने घोषणापछि गत अक्टोबरदेखि नै सन्त्रास छाएको अर्थ बजारमा यस फैसलालाई सकारात्मक रूपमा लिइएको छ । लन्डन स्टक मार्केटको सूचकांक फैसलालगत्तै बढेको छ ।"
टीपीपीबाट बाहिरिने ट्रम्पको निर्णय,"वासिङ्टन अमेरिकी राष्ट्रपति डोनाल्ड ट्रम्पले १२ देशसँगको व्यापार सम्झौता ट्रान्स प्यासिफिक पार्टनरसिप (टीपीपी) बाट बाहिरिने निर्णयमा हस्ताक्षर गरेका छन् । टीपीपीबाट बाहिरिने विषय ट्रम्पको एक प्रमुख चुनावी एजेन्डा थियो । टीपीपी पूर्वराष्ट्रपति बराक ओबामाको एसिया नीतिको प्रमुख हिस्सा मानिएको थियो । यसमा १२ देशले हस्ताक्षर गरेका थिए । राष्ट्रपति पदको चुनावी अभियानका क्रममा ट्रम्पले टीपीपीलाई एक सम्भावित संकट भन्दै यसबाट अमेरिकामा उत्पादन क्षेत्रमाथि नोक्सानी भएको बताएका थिए । टीपीपीमा सामेल १२ देशले विश्व अर्थतन्त्रको ४० प्रतिशत हिस्सा ओगट्छन् । यसमा अमेरिका, अस्ट्रेलिया, ब्रुनाई, क्यानाडा, चिली, जापान, मलेसिया, मेक्सिको, न्युजिल्यान्ड, पेरु, सिंगापुर र भियतनाम छन् । ट्रम्पले कारखाना विदेशमा रहेका कम्पनीलाई भारी मात्रामा सीमा कर लगाउने घोषणा पनि गरेका छन् ।"
अनुदान माग्ने अधिकांश अयोग्य,"रामेछाप राष्ट्रिय पुनर्निर्माण प्राधिकरणले जिल्लामा आवास अनुदानमा नाम छुटेको भन्दै गुनासो गर्नेमध्ये अधिकांशलाई अनुदानका लागि अयोग्य ठहर्याएको छ । ४२ गविसका ७ हजार ९ सय ३६ जनाको गुनासो छानबिन गर्दै प्राधिकरणले ४ हजार ५ सय ५८ जनाले अनुदान नपाउने निर्णय गरेको हो । यसमा भूकम्पपछिपनि साबिककै घरमा बस्न हुने परिवार ४ हजार १ सय ८८ र अन्यत्र घर भएका ३ सय ७० परिवार छन् । पुनरवलोकन गर्नुपर्ने परिवार ३ सय २७ र पुन: सर्वेक्षण गर्नुपर्ने परिवार २ हजार ४३ छन् । प्राधिकरणले ८ सय २० परिवारको गुनासोबारे कुनै निर्णय दिएको छैन । प्रजिअ तथा गुनासो सुनुवाइ समितिका संयोजक प्रकाशचन्द्र अधिकारीका अनुसार जिल्लाबाट कुल १४ हजार ५ जनाको गुनासो सुनुवाइका लागि प्राधिकरण पठाइएको थियो । तीमध्ये चुचुरे, ठोसे, प्रीति, दुरागाउँ, बिजुलीकोट, हिमगंगा, रामपुर, फुलासी, चनखु, पुरानागाउँ, गुन्सी र गौस्वारा गाविसको सुनुवाइ गर्न बाँकी छ । त्यहाँ पनि चाँडै सुनुवाइ हुने जानकारी प्राधिकरणले दिएको प्रजिअ अधिकारीले वताए । समितिको मंगलबार बसेको बैठकले प्राप्त गुनासो सुनुवाइको निर्णय कार्यान्वयनका लागि सम्बन्धित निकायमा पठाउने निर्णय गरेको छ । स्थानीय विकास अधिकारी दिनेशराज पन्तले गुनासो सुनुवाइपछि लाभग्राही कायम भएका पीडितसँग अनुदान सम्झौता गर्ने, अयोग्यको विवरणसहित सम्बन्धित गाविसमा सूचना प्रकाशित गरिने र पुनरवलोकन तथा पुन:सर्वेक्षण गर्नुपर्ने पीडितका हकमा प्राविधिक टोली पठाउन प्राधिकरणमा अनुरोध गर्ने निर्णय भएको बताए । ४२ गाविसमध्ये सबैभन्दा धेरै गुनासो लखनपुरको थियो । उक्त गाविसका ७ सय १४ जनाले गुनासो दर्ता गरेकोमा ५० परिवारले मात्र निजी आवास निर्माणका लागि रकम पाउने भएका छन् । ४ सय ८१ जनालाइ अयोग्य ठहर गरिएको छ । यसै गरी खाँडादेवीबाट दर्ता ५ सय ३० गुनासो मध्ये २२ परिवार, बेथानबाट ५ सय ९ मध्ये ३२ परिवार, गेलुबाट ६ सय १६ मध्ये ५४ परिवार, डडुवाबाट ४ सय ४२ मध्ये ५५ परिवार, साबिक रामेछापबाट ४ सय १७ मध्ये ५८ परिवार, तिल्पुङबाट ४ सय ७३ मध्ये २१ परिवार र भिरपानीबाट ४ सय ६१ मध्ये २० परिवारले अनुदान पाउने भएका छन् । दोरम्बाबाट ४ सय ९३ जनाले गुनासो दर्ता भएकोमा ५ जनालाई मात्र लाभग्राही सूचीमा राखिएको छ । यसै गरी साबिक मन्थली गाविसबाट ३ सय ४ परिवारले गुनासो दर्ता गरेकोमा ३० जनाले अनुदान पाउने भएका छन् । दोस्रो किस्ता मागजिल्लाका ९ हजार भूकम्पपीडितलाई निजी आवास निर्माणको दोस्रो किस्ता उपलब्ध गराउन रकम माग गरिएको छ । भूकम्प पुनर्निर्माण जिल्ला समन्वय उपसमितिका संयोजक तथा स्थानीय विकास अधिकारी दिनेशराज पन्तको अध्यक्षतामा सोमबार बसेको बैठकले ९ हजार लाभग्राहीका लागि पुग्ने गरी दोस्रो किस्ता रकम माग गर्ने निर्णय गरेको हो । राष्ट्रिय पुनर्निर्माण प्राधिकरणले जिविसमा रकम उपलब्ध गराएपछि निजी आवासमा भएको निर्माण कार्यको प्राविधिक निरीक्षण प्रतिवेदनका आधारमा सम्बन्धित लाभग्राहीको खातामा रकम जम्मा हुनेछ । स्थानीय विकास अधिकारी पन्तका अनुसार रकम निकासा भएपछि घर निर्माण गरिसकेका भूकम्पपीडितले दोस्रो र तेस्रो किस्ताको रकम एकैसाथ पाउनेछन् ।"
निर्वाचनका लागि सरकार प्रतिबद्ध,"बाँके कांग्रेस सभापति शेरबहादुर देउवाले सरकार स्थानीय तह निर्वाचनका लागि प्रतिबद्ध रहेको बताएका छन् । प्रधानमन्त्रीले वैशाखभित्रै निर्वाचन गराउने कुरामा वचनबद्ध हुनुहुन्छ । त्यसमा हाम्रो पनि पूर्ण समर्थन छ, नेपालगन्ज सुर्खेतरोडको भृकुटीनगर नजिकै चोकमा निर्माण गरिएको स्वर्गीय गणेशमान सिंहको प्रतिमा अनावरण कार्यक्रममा उनले भने, संविधान कार्यान्वयनका लागि पनि निर्वाचन जरुरी छ । उनले २०७४ माघ ७ गतेभित्रै स्थानीय, प्रदेश र केन्द्रको निर्वाचन गराउनुपर्ने बध्यता रहेकाले समय अभाव हुनसक्ने बताए । त्यसका लागि सत्ता गठबन्धन दल कांग्रेस र माओवादी केन्द्र निर्वाचनका लागि हतार गरिरहेको बताए । तर, संविधानप्रति असहमति जनाउँदै आएका मधेसी दललाई पनि निर्वाचनमा लैजानुपर्ने उनको भनाइ थियो । संविधानप्रति मधेसी दलको केही विमति छ । त्यसलाई सम्बोधन गर्न मधेसका प्रदेशको सीमा हेरफेर हुने गरी संविधान संशोधनको प्रस्ताव दर्ता भएको छ । संविधान संशोधनको प्रस्ताव पास भए मधेसको समस्या पनि सम्बोधन हुन्छ, उनले भने, तर मधेसका प्रदेशको सीमांकन हेरफेर गर्दा राष्ट्रिय अखण्डतामा आँच आउन दिनु हुँदैन ।"
किर्ते सरुवा बदर,"जाजरकोट जिल्ला शिक्षा कार्यालयले किर्ते कागजका आधारमा गरिएको शिक्षक सरुवा बदर गरेको छ । खगेनकोटको बफेलगाउँस्थित सरस्वती प्राविबाट जनप्रिय आधारभूत विद्यालय पिउली, लहँमा हाजिर भएका शिक्षक दीपककुमार बुढाको सरुवा बदर भएको हो ।गत पुस २९ गतेको कान्तिपुरमा किर्ते गरेर सरुवा शीर्षक समाचार प्रकाशित भएपछि जिल्ला शिक्षाले उक्त सरुवा बदर गरेको जनाएको छ । जनप्रियलाई नयाँ शिक्षक पदपूर्तिका लागि अनुमति दिएको छ । व्यवस्थापन समिति बैठक, सरुवा सहमति, शिक्षकको राजीनामा स्वीकृति लगायत कागजका आधारमा शिक्षक बुढाको गत पुस १४ गते सरुवा भएको थियो । शिक्षक दीपेन्द्रकुमार खड्का शिक्षक सेवा आयोगको पश्चिमाञ्चल विकास क्षेत्रबाट मावि तृतीय श्रेणीमा नेपाली विषयमा सिफारिस भएपछि त्यहाँ राहत अनुदान कोटा रिक्त भएको थियो । जिल्ला शिक्षा कार्यालयमा पेस भएअनुसार गत पुस १२ गते व्यवस्थापन समितिको बैठक नबसेको, शिक्षक खड्काको राजीनामा स्वीकृत नगरेको र सरुवा सहमतिपत्रलगायत कागजमा हस्ताक्षर पनि नगरेको भन्दै व्यवस्थापन समिति अध्यक्ष दीपबहादुर विकले जिल्ला प्रहरीमा किर्ते कार्य गर्ने शिक्षक शारदा बुढा र दीपक बुढाविरुद्ध उजुरी दिएका थिए । किर्ते सरुवा उजुरी विषयका विपक्षीलाई कार्यालयमा हाजिर गराएर आवश्यक अनुसन्धान भइरहेको डीएसपी भावेश रिमालले बताए । शिक्षा नियमावलीमा शिक्षकले चाहेको विद्यालयमा सरुवा हुन सम्बन्धित विद्यालय व्यवस्थापन समितिको अध्यक्षको सहमति अनिवार्य चाहिने प्रावधान रहेको जिल्ला शिक्षा अधिकारी ललितविक्रम सिंहले बताए । त्यसो नभई फर्जी कागजले शिक्षक बुढाको सरुवा भएको पुष्टि हुँदा उक्त सरुवा बदर गरेको जिशिअ सिंहले बताए ।"
पीडितलाई न्यानो,सिन्धुपाल्चोक लाइन्स क्लब इन्टरनेसनलले जलबिरे क्षेत्रका भूकम्पपीडितलाई न्यानो कपडा (स्लिपिङ ब्याग) वितरण गरेको छ ।
पहिले संशोधन,धादिङ नयाँ शक्ति नेपालका संयोजक डा बाबुराम भट्टराईले संविधान संशोधन नगरेर कुनै पनि तहको निर्वाचन घोषणा गर्न नहुने बताएका छन् । मंगलबार यहाँ राष्ट्रिय युवा अभियानको प्रथम जिल्ला अधिवेशनको उद्घाटन गर्दै उनले आफ्नो पार्टी निर्वाचनको पक्षमा भए पनि संशोधनपछि मात्र चुनावमा जानुपर्ने बताएका हुन् ।
पत्रकार अक्षयकोष,धनकुटा साझा सञ्चार नेपालले पत्रकारको स्वास्थ्य उपचारमा सहयोग गर्न एक लाख रुपैयाँको अक्षयकोष पत्रकार महासंघ जिल्ला शाखामार्फत स्थापना गरेको छ । संस्थाले स्थापनाको चौथो वर्षको अवसर पारेर महासंघका अध्यक्ष खगेन्द्रप्रसाद घिमिरेलाई अक्षयकोष हस्तान्तरण गरेको हो ।
सहयोग याचना,"पाल्पा खस्यौली १ की ५३ वर्षीया धनकुमारी दंगालको दुवै मृगौला बिग्रिएपछि सहयोगका लागि याचना गरेकी छन् । पाल्पा, भैरहवा र काठमाडौंमा उपचार गर्दा लाखौं रकम खर्च भइसकेको उनका परिवारले बताए । भैरहवा अस्पतालका अनुसार उनको मृगौला प्रत्यारोपण गर्नुपर्ने अवस्था छ । आफन्त राधाकृष्ण दंगालले भने, दुवै मृगौला फेर्नका लागि १५ लाख जुटाउन भनेको छ । उनका अनुसार विपन्न परिवारकी दंगाललाई खर्च जुटाउन समस्या भएको छ ।"
गाडीमा ढुंगा प्रहार,"दैलेख माथिल्लो कर्णाली जलविद्युत् आयोजनाको निर्माण कम्पनी जीएमआरको गाडीमा अज्ञात समूहले ढुंगा हानेको छ । दैलेख, सातला गाविसको डाबस्थित निर्माणस्थलतर्फ जाँदै गरेको बा८च १५८५ नम्बरको हाइलेक्स गाडीमा मंगलबार आक्रमण भएको सहायक प्रजिअ गंगाराम गिरीले बताए । चालकसमेत ३ जना सवार उक्त गाडी बराह ९ रतिखोलामा पुग्दा ४ युवाले बाटो छेक्न खोजेका थिए । गाडीको दुइटा सिसा फुटेका छन् ।"
२ नाबालिका बलात्कृत,राजविराज कञ्चनरूप नपाका २ नाबालिका बलात्कृत भएका छन् । १२ र १० वर्षका बालिकालाई गत माघ ५ गते जिल्लाकै तेरहौताका दुई युवाले जबर्जस्ती करणी गरेको प्रहरी निरीक्षक विजय श्रेष्ठले जनाए । उनका अनुसार घटनामा संलग्न तेरहौता ८ का एक युवा पक्राउ परिसकेका छन् ।
उद्योग सञ्चालनको म्याद १० वर्ष,"काठमाडौ उद्योग सञ्चालनको अधिकतम अवधि १० वर्षको तोकिएको छ । उद्योगमन्त्री नविन्द्रराज जोशीको अध्यक्षतामा मंगलबार बसेको औद्योगिक प्रवद्र्धन बोर्डको बैठकले उद्योगीसँगको कार्यायोजना र उद्योगको प्रकृतिअनुसार अधिकतम १० वर्षको समय अवधि तोक्ने निर्णय भएको हो । उद्योग विभागका महानिर्देशक प्रदीपकुमार कोइरालाका अनुसार नयाँ औद्योगिक व्यवसाय ऐनले उद्योग दर्ता गर्दा समय अवधि पनि तोक्नुपर्ने व्यवस्था गरिएको छ । यसअघिको २०४९ मा ल्याइएको औद्योगिक व्यवसाय ऐनमा उद्योग सञ्चालनको समय अवधिसम्बन्धी व्यवस्था थिएन । यसअघि विभिन्न निर्णय र मापदण्डका आधारमा सञ्चालन अवधि तोकिने गरिएको थियो, कोइरालाले भने, नयाँ जारी भएको ऐनले समय अवधि उल्लेख गर्नुपर्ने व्यवस्था गरेको छ । समय नियमावलीले तोक्नुपर्ने हो । तर, नियमावली आउन समय लाग्ने भएकाले बोर्डको बैठकबाट निर्णय गरिएको हो । १० वर्षपछि सञ्चालन समय थप गर्नुपरेमा उद्योगले समय सकिएको एक महिनाअघि विभागमा निवेदन पेस गर्नुपर्नेछ । उक्त आधारमा समय थप हुनेछ । मापदण्ड तयार भई लागू भएका उद्योगहरूका हकमा सोहीबमोजिम हुने र अन्यको हकमा सम्बन्धित उद्योगीसँग कार्ययोजना लिई कार्ययोजना र उद्योगको प्रकृतिअनुसार अधिकतम १० वर्षभित्र उद्योग सञ्चालनको समयसीमा तोक्ने निर्णय गरेको छ, बैठकपछि उद्योग मन्त्रालयको विज्ञप्तिमा भनिएको छ । महानिर्देशक कोइरालाका अनुसार नीतिगत ९ वटा विषयमा छलफल भएका थिए । यसमध्ये केही विषयमा मात्रै निर्णय भएका हुन् । उद्योग दर्ताका लागि ठूला, मझौला र विदेशी लगानीसम्बन्धी उद्योगका लागि उद्योग विभाग, साना लघु तथा घरेलु उद्योगका लागि घरेलु विभाग र विशेष आर्थिक क्षेत्र सेजमा स्थापना हुने स्वदेशी उद्योगका हकमा विशेष आर्थिक क्षेत्र व्यवस्थापन कार्यालयलाई जिम्मेवारी तोक्ने गरी राजपत्रमा सूचना प्रकाशित गर्न प्रक्रिया अगाडि बढाउन मन्त्रालयलाई सिफारिस गर्ने निर्णय गरेको छ, विज्ञप्तिमा भनिएको छ ।उद्योगले पालना गर्नुपर्ने सर्तहरू निर्धारणको विषयमा उद्योग विभागका महानिर्देशक कोइरालाकै संयोजकत्वमा एक अध्ययन समिति गठन गरेको छ । समितिमा वन, वातावरण, कृषि, अर्थ, पर्यटन र स्थानीय विकास मन्त्रालयका प्रतिनिधि हुनेछन् । समितिले आगामी बैठकमा मापदण्ड प्रस्तुत गर्ने निर्णय गर्यो, विज्ञप्तिमा भनिएको छ, विभिन्न मितिमा दर्ता भई सञ्चालनको म्याद सकिएका उद्योगहरूको हकमा पुन: सञ्चालन गर्न दिने सम्बन्धमा कानुनी रायसहित आगामी बैठकमा पेस गर्ने निर्णय गरियो । महानिर्देशक कोइरालाका अनुसार बोर्डले १८ वर्ष नपुगेको व्यक्तिले मदिरा किन्न नपाउने कानुनी व्यस्था काडाइका साथ लागू गर्न सम्बन्धित निकायलाई निर्देशन दिने निर्णयसमेत भएको छ । १८ वर्षभन्दा कम उमेरकाले मदिरा किन्न पाउने व्यवस्था अन्त:शुल्क नियमावलीमा छ, उनले भने, त्यसलाई अनुगमन गर्ने निकाय वाणिज्य र आपूर्ति व्यवस्थापन तथा उपभोक्ता हित संरक्षण विभागको हो । खरिद गर्न नपाउने निर्णय कार्यान्वयन गर्न यी दुई विभागलाई निर्देशन दिने निर्णय पनि भएको भएको छ ।नयाँ सरकार गठन भई उद्योगमन्त्रीको जिम्मेवारी सम्हालेको करिब ६ महिनापछि बोर्डको बैठक बसेको हो । लामो समयसम्म उद्योगमन्त्री जोशीले बैठक नै राखेनन् । लामो समयपछि बसेको बैठकले नयाँ औद्योगिक व्यवसाय ऐनसँग सम्बन्धित विषयमा निर्णय गरेको हो । बैठकमा मन्त्री जोशीले उद्योग तथा लगानी प्रवद्र्धन बोर्डमा लामो समयदेखिका केही एजेन्डाहरू थाती रहेकामा विस्तृत अध्ययनपछि आगामी बैठकहरूमा क्रमश: ती एजेन्डा सम्बोधन गर्दै जाने बताए । मन्त्रालय औद्योगिक वातावरण निर्माणमा लागेकाले बोर्डले पनि उद्यमीहरूलाई सहज र सरल हुने खालका नीतिगत निर्णयहरूलाई प्राथमिकता दिन आवश्यक रहेको बताउँदै बोर्डमा नेपाल सरकारका धेरै मन्त्रालयहरूको प्रतिनिधित्व रहेकाले औद्योगिक वातारणमा समन्वयात्मक ढंगले अगाडि बढ्न निर्देशन दिनुभयो, विज्ञप्तिमा भनिएको छ । बोर्डको बैठक अब नियमित रूपमा बस्ने बताए ।"
इन्धन भण्डारण केन्द्र छिटो बनाउन प्रधानमन्त्रीको निर्देशन,"काठमाडौं प्रधानमन्त्री पुष्पकमल दाहालले तीन महिनालाई पुग्ने इन्धन भण्डारण गर्न निर्देशन दिएका छन् ।प्रधानमन्त्री तथा मन्त्रिपरिषदको कार्यालय सिंहदरबारमा मंगलबार आपूर्तिमन्त्री दीपक बोहरा, आपूर्ति सचिव, अर्थ मन्त्रालय र आयल निगमका अधिकारीबीच भएको छलफलमा प्रधानमन्त्री दाहालले निर्देशन दिएका हुन् । भण्डारण निर्माण र भण्डारण गर्न आवश्यक बजेटको भने अर्थसँग छलफल गरेर टुंगो लगाउने जनाइएको छ ।भण्डारणसम्बन्धी मंगलबार भएको ब्रिफिङमा प्रधानमन्त्रीले सैद्धान्तिक सहमति जनाउनुभयो । इन्धन भण्डारण जसरी पनि गर्नुपर्छ भनेर निर्देशन दिनुभएको छ, आपूर्तिमन्त्री बोहराले भने, भण्डारणका लागि लाग्ने खर्च अर्थसँग छलफल गरेर अघि बढ्नेछौं । सरकारले बजेट वक्तव्यमार्फत नै आयल निगमको भण्डारण क्षमता विस्तार गर्ने घोषणा गरिसकेको छ । आपतकालीन अवस्थामा सहज रूपमा उपलब्ध गराउन व्यवस्थापिका संसद्को उद्योग वाणिज्य तथा उपभोक्ता हित सम्बन्ध समितिले सरकारलाई इन्धन भण्डारण गर्न निर्देशन दिएको थियो ।समितिले अभाव हुने समयको प्रक्षेपण गरी भण्डारण गर्नुपर्ने सुझाव दिएको थियो । सोही घोषणाअनुसार निगमले क्षमता विस्तारको प्रक्रिया सुरु गरिसकेको छ । निगमले झापा, सर्लाही, महोत्तरी, चितवन, रूपन्देही, धनगढी र धादिङमा जग्गा खरिदका लागि बोलपत्र आह्वान गरेको छ । निगमका निमित्त नायब कार्यकारी निर्देशक सुशील भट्टराईले २०७७७८ लाई आधार वर्ष मानेर सोही वर्षदेखि भण्डारण गर्ने गरी प्रक्रिया अघि बढाएको बताए । नजिकको विन्दुलाई आधार मानेर भण्डारणका लागि टेन्डर अह्वान गरेको उनले बताए ।दीर्घकालीन समस्या समाधानका लागि भण्डारण अत्यन्त आवश्यक छ । हाल आपूर्ति विन्दु बरौनी छ । भविष्यमा सिलगुढी हुन सक्छ, उनले भने, प्रत्येक प्रदेशको खपत र आपूर्तिका आधारमा टेन्डर आह्वान गरेका छांै । उनले चितवन र रूपन्देहीलाई पहिलो प्राथमिकतामा राखेको बताए ।मन्त्री बोहराका अनुसार भण्डारणका लागि जग्गा निगमले नै खरिद गर्नेछ । भण्डारण बनाउन र मौज्दात राख्न निगमले मात्रै नसक्ने हुँदा थप रकम माग गरिएको थियो । बोहराका अनुसार ७ प्रदेशमा ५ लाख ३० हजार किलोलिटर इन्धन (पेट्रोल, डिजेल, मटितेल र हवाई इन्धन) मौज्दात गरिनेछ । ८० प्रतिशत इन्धन भरेर राख्न करिब ५७ अर्ब रुपैयाँ लाग्ने मन्त्रालयले जनाएको छ । ७० हजार टन खाना पकाउने ग्यास भण्डारण गरिनेछ । निगमका प्रवक्ता भानु खनालका अनुसार पहिलो चरणमा ४५ दिनलाई पुग्ने ४५ हजार टन खाना पकाउने ग्यास भण्डारण गरिनेछ । इन्धन ग्यास र पेट्रोलियम पदार्थ गरी १ खर्ब रुपैयाँ लगानी चाहिने उनले बताए । भण्डारण गर्ने इन्धन आपतकालका लागि भएकाले उक्त इन्धन चलाइँदैन । उक्त इन्धन बिक्री गर्न नपाउँदा निगम घाटामा जान सक्छ । जसले गर्दा भण्डारण हुने इन्धन खरिद गर्न सरकारले रकम उलपब्ध गराउनुपर्ने निगमको दाबी छ । भण्डारण गरिएको इन्धन बिक्री गर्न पाइँदैन । निगमसँग पर्याप्त रकम नभएकाले भण्डारण गर्न सरकारले दिनु आवश्यक छ, उनले भने । मन्त्री बोहराले पनि रकमका लागि अर्थसँग थप छलफल हुने बताए । रकम सम्बन्धमा सार्वजनिक निजी साझेदारी (पीपीपी), कि अन्य निकायलाई दिने छलफल हुन बाँकी छ, उनले भने । छलफलमा सहभागी एक अधिकारीका अनुसार अर्थले सस्तो ब्याजमा ऋण दिन सक्नेछ । हाल निगमसँग ४२ हजार ४ सय किलोलिटर डिजेल, ५ हजार १ सय ८४ किलोलिटर पेट्रोल, १५ हजार किलोलिटर मटितेल र ८ हजार ५ सय किलोलिटर हवाई इन्धनको भण्डारण क्षमता छ । यो क्षमता कम भएकाले सातवटै प्रदेशमा तीन महिनाका लागि पुग्ने इन्धन भण्डारणको योजना अघि बढाइएको हो । निगमका अनुसार करिब १ लाख ३५ हजार किलोलिटर पेट्रोल, ४ लाख ५ हजार डिजेल, ५ हजार १ सय मटितेल र ६० हजार किलोलिटर हवाई इन्धनको भण्डारण आवश्यक छ । १ लाख २० हजार टन एलपी ग्यासको भण्डारण पनि निगमको दाबी छ । भण्डारण प्रादेशिक संरचनाअनुसार गरिनेछ । प्रदेश नम्बर १ मा ९२ हजार ४ सय ६५ किलोलिटर, प्रदेश नम्बर २ मा ८१ हजार ५ सय ८७, प्रदेश नम्बर ३ मा २ लाख १७ हजार ५ सय ६६, प्रदेश नम्बर ४ मा ३२ हजार ६ सय ३४ किलोलिटर भण्डारण गर्ने योजना निगमको छ । प्रदेश नम्बर ५ मा ९७ हजार ९ सय ४, प्रदेश नम्बर ६ मा ५ हजार ५ सय र प्रदेश नम्बर ७ मा २१ हजार ७ सय ५० किलोलिटर भण्डारण गर्ने जनाइएको छ ।"
वीरगन्जबाट पर्यटक आवागमन घट्यो,"पर्सा वीरगन्ज नाकाबाट तेस्रो मुलुकका पर्यटकको आवागमन घटेको छ । सन् २०१५ को तुलनामा सन् २०१६ मा यो नाकाबाट पर्यटकको आवागमन घटेको अध्यागमन कार्यालयको तथ्यांकले देखाएको छ । गत वर्ष ६ महिना लामो बन्द हडतालले यस नाकालाई प्रभावित गरेको थियो । कार्यालयको तथ्यांकअनुसार सन् २०१६ मा यो नाकाबाट ९ सय ९ जना तेस्रो मुलुकका पर्यटक नेपाल भित्रिएकामा ९ सय ६ ले नेपाल छाडेका थिए । सन् २०१५ मा ९ सय ५० पर्यटक यो नाकाबाट नेपाल प्रवेश गरेकामा ९ सय ३६ बाहिरिएको तथ्यांक छ । सन् २०१६ मा आफ्नै मुलुकबाट भिसा लिएर २ सय ५२ पर्यटक आए । त्यसअघि आफ्नै मुलुकबाटै भिसा लिएर २ सय २१ पर्यटक भित्रिएका थिए । सन् २०१६ मा सबैभन्दा बढी डिसेम्बर महिनामा यो नाकाबाट १ सय ११ पर्यटक भित्रिएका र २ सय ५० बाहिरिएका छन् । सबैभन्दा कम जुन महिनामा २२ जना भित्रिएका र ३१ बाहिरिएका छन् । सन् २०१५ मा सबैभन्दा बढी मार्च महिनामा २ सय ७ जना भित्रिएका र १ सय ६६ बाहिरिएका थिए । जुन महिनामा सबैभन्दा कम २०२० जना आएका र बाहिरिएका थिए । नाकाबाट बढी आवागमन गर्नेमा अमेरिका, क्यानाडा, अस्ट्ेरलिया, जापान, दक्षिण कोरिया, बेलायत, जर्मनी, थाइल्यान्ड, फ्रान्स, चीन आदि गरी करिब ५० मुलुकका पर्यटक हुने गरेको कार्यालयका नासु शिवशंकरप्रसाद यादव बताउँछन् । यो नाकाबाट भित्रिने अधिकांश पर्यटकको नेपालको मुख्य गन्तव्य राजधानी काठमाडौं र पोखरा पुग्नु हो । वीरगन्ज वरपर पर्यटकलाई आकर्षित गर्ने पर्यटकीयस्थलको अभाव भएकाले पनि सकेसम्म यस्ता पर्यटक छिटो यी गन्तव्यसम्म पुग्न चाहन्छन् । यहाँबाट बाहिरिने अधिकांशको गन्तव्य भारतको प्रसिद्ध बौद्ध धार्मिकस्थल बोधगया हुने गरेको छ । यसबाहेक दिल्ली, कोलकाता, मुम्बई आदि सहर पुग्नेहरू धेरै हुन्छन् । नासु यादवका अनुसार पछिल्ला केही वर्ष लुम्बिनीमा आउने पर्यटकले नाका परिवर्तन गरेको हुन सक्ने अनुमान छ ।"
नेप्से २५ अंकले घट्यो,"काठमाडौं अघिल्लो दिनको तुलनामा मंगलबार सेयर बजार परिसूचक नेप्से करिब २५ अंकले घट्यो । कारोबारमा आएकामध्ये सबै समूहको परिसूचक घटे । तीमध्ये बिमा, वित्त कम्पनी र बैंकिङ समूहको परिसूचक उच्च अंकले घटेपछि २४ दशमलव ८९ अंकका गिरावटसहित नेप्से १ हजार ४ सय ३२ दशमलव ९९ विन्दुमा ओर्लेको हो । पछिल्ला केही दिनयता सेयर बजार बियरिस ट्रेन्डमा छ । अघिल्ला दिनहरूमा थोरै अंकले मात्र घटिरहेको नेप्सेमा मंगलबार उच्च दरले घटेको हो । बैंक तथा वित्तीय संस्थामा तरलता अभाव बढ्दै गएको, प्राथमिक निष्कासन (आईपीओएफपीओ)मा ठूलो रकम लगानी भएकोलगायत कारण अहिले बजार बढ्न नसकेको हो । कारोबारमा आएका कम्पनीमध्ये ९ कम्पनीको सेयर मूल्य बढ्यो, १ सय १३ कम्पनीको सेयर मूल्य घट््यो र ८ कम्पनीको सेयर मूल्य स्थिर रह्यो । करिब ३ हजार ६ सय ३ वटा कारोबारबाट १ सय ३० कम्पनीका ८ लाख ५३ हजार ४ सय ६० कित्ता सेयर किनबेच भए । उक्त किनबेचबाट ३८ करोड ५७ लाख रुपैयाँ बराबरको सेयर कारोबार भयो । कारोबार रकम अघिल्लो दिनको भन्दा कम हो । अघिल्लो दिन ४३ करोड रुपैयाँ बराबरको सेयर कारोबार भएको थियो । मंगलबार सेयर बजारको आकार (बजार पुँजीकरण) १६ खर्ब १२ अर्ब रुपैयाँमा सीमित भएको छ । क वर्गका कम्पनीको सेयर कारोबार मापक सेन्सेटिभ परिसूचक ० दशलमव ५२ प्रतिशतले घट्यो । कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक १ दशमलव ७३ प्रतिशतले ऋणात्मक रह्यो । वित्त कम्पनी समूहको परिसूचक २ दशमलव ६, बिमाको २ दशमलव ०७ र बैंकिङको १ दशमलव ८६ प्रतिशत घटे । यसैगरी जलविद्युत् समूहको परिसूचक १ दशमलव ७८, विकास बैंकको १ दशमलव ३४, अन्य समूहको ० दशमलव ९२ र होटलको ० दशमलव ६७ प्रतिशतले ऋणात्मक रहे ।"
विषादी प्रयोग घटाउन अभियान,"सिरहा तरकारी बालीमा विषादी प्रयोग व्यापक भएपछि यसलाई कम गर्न र स्थानीय जडीबुटी उपयोगमा ल्याउन कृषि कार्यालयले जनचेतना सुरु गरेको छ । स्थानीयस्तरमा पाउने निमको पात, बकाइनो, भाटको पात र अम्बाको पातको सम्मिश्रणबाट बनेको विषादीको प्रयोग सिकाइएको हो । रासायनिक विषादीको न्यूनीकरण गर्न कार्यालयले तरकारी खेतीमा संलग्न अगुवा कृषकहरूलाई घरायसी उपायबारे जानकारी दिएको हो । स्थानीयस्तरमा पाउने जडीबुटीहरू निमको पात, गाईको गोबर र खुर्सानी धूलो, बेसार धूलो इत्यादिको मिस्रणबाट घरेलु विषादी बनाउने सिकेको मल्हनिया गोविन्दपुर ९ की उर्मिलाकुमारी महतोले बताइन् । कार्यालयले पहिलो चरणमा जिल्लाका किसान समूहका २२ जना अगुवालाई तालिम दिएको हो । २० लिटरको ड्रममा पानी भरेर बिर्को बन्द गरी सुरक्षित ठाउँमा राख्नुपर्छ, उनले भनिन्, ३ देखि ४ साताभित्रमा घरेलु विषादी (झोलमोल) तयार हुने रहेछ । आफूले छर्दै आएको विषादीले फाइदाभन्दा बढी हानि पुर्याउँछ भन्ने थाहा नपाएकी उनले तरकारी खेतीमा अब विषादी र रासायनिक मलभन्दा प्रांगारिक मल नै प्रयोग गर्ने निश्चय गरेको सुनाइन् ।छिमेकीले उत्पादन बढ्छ भनेपछि तरकारीमा विषादी र रासायनिक मल नै प्रयोग गर्दै आएको थिएँ, राजपुरका कृषक रामकुमार यादवले भने, विषादी र रासायनिक मल छरेको दिन मलाई टाउको दुख्ने र जीउ नै भारी हुने गथ्र्याे, त्यो रसायनिक विषादीको कारणले रहेछ । प्रांगारिक मलको प्रयोग गर्दा पनि बाली राम्रो हुने र कीटाणुले आक्रमण गर्न नसक्नेबारे जानकारी पाएको उनले बताए । जिल्ला कृषि विकास कार्यालयको तथ्यांकअनुसार सिरहामा ४ हजार ८ सय ९ हेक्टर जग्गामा तरकारी खेती गरिन्छ । ती जग्गाबाट ५५ हजार ७ सय ८४ टन तरकारी उत्पादन हुन्छ । तरकारी उत्पादनका लागि सिरहाको फुल्काहाकट्टी, गोविन्दपुर मल्हनिया, धनगढी, गाढा, विष्णुपुर, लक्ष्मीनियाँ, कल्याणपुर, मझौरा पकेट क्षेत्रको रूपमा लिएको छ ।बागबानी विकास अधिकृत विन्देश्वर यादवले किसानलाई तरकारी खेतीतर्फ आकर्षित भए पनि उनीहरूमा विषादीको असरबारे थाहा नभएको हुनाले विषादी नियन्त्रणका लागि अभियान सुरु गरेको जानकारी दिए । उनले मलखाद बिक्रेतालाई पनि विषादी कम बिक्री वितरणका लागि आग्रह गरिएको बताए ।"
चौरजहारीमा केन्द्रीय विद्युत्,"रुकुम नेपाल विद्युत् प्राधिकरणले चौरजहारीमा केन्द्रीय प्रसारण लाइन मंगलबारदेखि जोडेको छ । बाँकेको कोहलपुर, सुर्खेतको छिन्चु, सल्यानको सल्लीबजार हुँदै जाजरकोटको कुदुस्थित सबस्टेसनबाट यहाँ बत्ती बालिएको हो । कुदुदेखि चौरजहारीमा केन्द्रीय प्रसारण लाइनको बिजुली जोड्न साताअघिदेखि काम थालिएको थियो । यहाँ १ सय केभीको ट्रान्समर्फमरमार्फत ५ सय घरधुरीमा विद्युत् वितरण गरिएको प्राविधिक सीटी पोखरेलले जानकारी दिए । विद्युत् आपूर्ति सेवा सुचारु भएसँगै सर्वसाधारणका साथै चौरजहारीमा सञ्चालित उद्योगधन्दा, कलकारखाना, अस्पताल, होटल व्यवसाय, एफएम रेडियोलाई सजिलो भएको छ ।हाल उक्त विद्युत् दैनिक १८ घण्टा सुचारु हुने बताइएको छ । यहाँको विद्युत् आयोजना लामो समयदेखि बन्द रहेको अवस्थामा केन्द्रीय लाइनमार्फत बिजुली बलेको हो ।"
रोल्पामा खेतीयोग्य जमिन बाँझो बन्दै,"रोल्पा जनशक्ति अभावले यहाँका खेतीयोग्य जमिन बाँझै छन् । अधिकांश युवा रोजगारी खोज्दै बिदेसिएका, कतिपय अध्ययन र एनजीओमा लागेकाले उत्पादनशील जमिनमा खेती हुन छाडेको हो ।वैदेशिक रोजगारीमा रोल्पाबाट हजारौं संख्यामा युवाहरू पलायन भएका छन् । खेती गर्ने जनशक्ति अभाव भएपछि उत्पादनशील जमिनमा समेत खेती हुन छाडेको छ । युवा पुस्ता खेतीकिसानीमा संलग्न नहुँदा उर्वर जमिन बाँझो भएको कृषि विकास कार्यालयले जनाएको छ । खेती प्रणालीलाई आधुनिकीकरण गरिएको छैन । खेतीपातीमा संलग्न हुन चाहनेलाई सरकारले सहुलियत दिने कार्यक्रम नहुँदा जमिन बाँझो हुन पुगेको हो । खेतीपाती गर्न छोडेका जमिन सुख्खा र उत्पादनविहीन बनेका छन् । कृषि कार्यालयका अनुसार खेती नगर्दा बाँझो बन्न पुगेको जमिनबारे खोजी गर्न थालिएको छ । युवा पलायनका कारण खेती गर्न छाडिएको जानकारी छ, वरिष्ठ कृषि विकास अधिकृत लालकुमार श्रेष्ठले भने, राज्यले जमिन बाँझो हुनबाट रोक्न सोच्नुपर्ने बेला आएको छ । उनले उत्पादनशील जमिन बाँझो हुन दिएमा जनतामा खाद्य असुरक्षा बढ्न सक्ने खतरा हुने बताए । नीति निर्माताले यसबारे गम्भीर भएर सोच्नुपर्ने बेला आएको उनले सुझाए । युवा पलायनकै कारण जिल्लाका उर्वर भूमि मानिएका माडीचौर, घोडागाउँ, बुढागाउँ, नुवागाउँ, गैरीगाउँ र घर्तीगाउँमा उत्पादन कमी आएको छ । त्यसैगरी भाबाङ, कोटगाउँ, जंकोट, कोर्चाबाङ, बडाचौर, खुंग्री, जुँगारलगायतका खेतीयोग्य जमिन बाँझिएका छन् । अघिल्ला पुस्ताले खेतीपाती गर्न नसक्ने भएको र पछिल्ला पुस्ताले कृषिमा हात नहालेकाले उत्पादन घटेको हो । बाह्रै महिना कृषिका लागि उपयुक्त मानिएको माडीचौरमा समेत खेती गर्न छाडिएको छ । स्थानीय सुरेन्द्र घर्तीमगर भन्छन्, ठाउँ सजिलो र उत्पादनशील भए पनि माडीचौरमा खेतीतिर ध्यान दिन छाडिएको छ । यस क्षेत्रमा सिँचाइ र यातायातको राम्रो सुविधा छ । एक तथ्यांकअनुसार वैदेशिक रोजगारको सिलसिलामा रोल्पाबाट करिब २५ हजार युवाहरू खाडी मुलुकमा पुगेका छन् । युवाहरू पलायन भएपछि गाउँमा वृद्धवृद्धा र बालबालिका मात्र छन् । युवा जनशक्ति गाउँमा नभएपछि वृद्धवृद्धा र बालबालिकाले खेती गर्न सक्दैनन्, वरिष्ठ कृषि विकास अधिकृत श्रेष्ठले भने, त्यसैले कृषि उत्पादन ठूलो मात्रामा घटेको छ । रोल्पाको कुल क्षेत्रफल १ लाख ७५ हजार ९ सय २८ हेक्टरमध्ये ४० हजार ९ सय २७ हेक्टर मात्र खेतीयोग्य जमिन छ । कृषि कार्यालयका अनुसार ३१ हजार ४ सय ९६ हेक्टर जमिनमा मात्र खेती गरिएको छ । हाल यो अझै घटेको अनुमान छ । कृषिमा आधुनिकीकरण नल्याउँदासम्म युवा जनशक्ति कृषि उत्पादन नलाग्ने तरकारी उत्पादक कृषक जेबी वलीको भनाइ छ । सरकारले कृषकका लागि केही सोचेको छैन, उनले भने, न सहुलियत छ न सहयोग । कसरी कृषिमा आत्मनिर्भर बन्न सकिन्छ र ? उनले कृषिलाई आधुनिकीकरण र वास्तविक कृषकलाई सरकारले सहयोग गर्नुपर्ने माग गरे । गाउँका अधिकांश युवाहरू खेतीमा लाग्नुको साटो वैदेशिक रोजगारमा जान तम्सिने गरेका छन् । वरिष्ठ कृषि विकास अधिकृत श्रेष्ठका अनुसार ती युवालाई आकर्षित गर्न कृषिलाई आधुनिकीकरण गर्ने गतिविधि सुरु गरिएको छ । उनका अनुसार ट्रयाक्टर वितरण तथा कृषि उत्पादनमा पकेट क्षेत्र बनाउन पहल थाल्नेलगायतका कार्यक्रम छन् ।"
व्यावसायिक तरुल खेती,"नवलपरासी जिल्लाको पहाडी गाउँका किसानले व्यावसायिक रूपमा तरुल खेती थालेका छन् । तरुलबाट राम्रो आम्दानी हुने र खोरियामा समेत सजिलै उत्पादन लिन सकिने भएपछि किसान तरुल खेतीमा आकर्षित भएका हुन् । जिल्लाको धौवादी, देउराली, रुचाङलगायतका किसानले व्यावसायिक रूपमा तरुल खेती गर्न सुरु गरेका छन् । यहाँका किसानले तरुल, अम्रिसो, अदुवालगायतका नगदेबाली लगाएर मनग्ये आम्दानी लिने गरेका छन् । यहाँ उत्पादित तरुल काठमाडौं, पोखरा, बुटवल र नारायणगढजस्ता ठूला बजारमा बिक्री हुन थालेको छ । तरुल १ सय ८० देखि २ सय रुपैयाँसम्म प्रतिधार्नी बिक्री भइरहेको छ । पुस महिनाको पहिलो सातादेखि खन्न सुरु गरेको तरुल हालसम्म जिल्लाबाट ८ टनभन्दा बढी बाहिरिएको धौवादीका भूपेन्द्र सिँजाली मगरले बताए । पहिला घरमा खानका लागि लगाइने तरुल हाल व्यावसायिक रूपमा खेती थालिएको उनले बताए । बिचौलीयाहरू गाउँमै पुगेर सस्तोमा तरुल किन्ने र महँगोमा बेच्ने गरेको थाहा पाएपछि यसपालिदेखि किसान आफैं बिक्रीमा लागेका छन् । गाउँभरिको तरुल जम्मा गर्ने र काठमाडौं लगेर बेच्न थालेका हुन् । किसानले २ देखि २५ किलोसम्मको एउटै तरुल उत्पादन गर्ने गरेका छन् । यसपालिको माघे संक्रान्तिका बेलामा यहाँको करिब ५ टन तरुल काठमाडौं पुगेको कावासोतीको कृषि उपज बजार व्यवस्थापन समितिले जनाएको छ ।"
इन्जिनियर अभावमा योजना अलपत्र,"म्याग्दी जिल्ला विकास समितिले एक इन्जिनियर नियुक्त गर्न नसक्दा निर्वाचन क्षेत्र पूर्वाधार र विकास कार्यक्रमका योजनाहरू अलपत्र परेका छन् । इन्जिनियर नहुँदा योजनाको डिजाइन, इस्टिमेट लागत, उपभोक्ता समिति गठन र सम्झौतामा समस्या भएको हो । जिल्लामा सांंसदहरूले वितरण गर्ने निर्वाचन क्षेत्र विकास कार्याक्रमका ८४ बढी योजना छन् । इन्जिनियरको अभावमा ती योजना अघि बढ्न सकेका छैनन् । निर्वाचन क्षेत्र पूर्वाधार कार्यक्रमअन्र्तगत ३ करोड तथा निर्वाचन क्षेत्र विकास कार्याक्रम ५० लाखका दरले तीन सांसदहरू नवराज शर्मा, नरदेवी पुन र रेशमबहादुर बानियाँले विनियोजन गरेका १ करोड ५० लाख रुपैयाँका टुक्रे योजनाको डिजाइन र इस्टिमेटसमेत भएको छैन । पदपूर्ति समितिले एक इन्जिनियर नियुक्तिका लागि सिफारिस गरे पनि सम्पर्कमा नआएको जनाएको छ । सबइन्जिनियरमार्फत केही काम सुरु गरेका छौं, पदपूर्ति समितिका सदस्य इन्जिनियर रविन महर्जनले भने । निर्वाचन पूर्वाधारतर्फ २५, क्षेत्र विकास कार्यक्रम तर्फ शर्माले १३, पुनले २० र बानियाँले २६ वटा योजनामा बजेट विनियोजन गरेका छन् । आधा वर्ष सकिँदासम्म सांसदहरूका योजना मात्र अलपत्र परेका छैनन्, जनतासँग प्रत्यक्ष सरोकार राख्ने गाउँ विकास समितिका योजनाको काम पनि अलपत्र परेका छन् । गाविसमा प्राविधिक कर्मचारी नहुँदा जिल्लाका थप ३२ गाविसका योजना सञ्चालन गर्न समस्या भएको छ । स्थानीय विकास अधिकारी प्रेम गिरीले गाविसका योजना निर्माणका लागि करारमा प्राविधिक नियुक्त गरी काम गर्न सुझाएको बताए । आधा वर्षसम्म योजनाको इस्टिमेट नहुने र उपलब्ध इन्जिनियर तथा प्राविधिकले समेत उपभोक्ताहरूको काममा ढिलासुस्ती गर्ने प्रवृत्तिले गर्दा यो वर्ष जिविस माताहतका अधिकांश योजनाको बजेट फ्रिज हुने सम्भावना रहेको सरोकारावाला बताउँछन् ।"
२० इन्भेस्टमेन्ट कम्पनीमा एउटै कार्यकारी प्रमुख,"काठमाडौं सेयर बजारमा लगानी गर्ने २० इन्भेस्टमेन्ट कम्पनीमा एउटै कार्यकारी प्रमुख छन् । पुँजी बजारको नियामक निकाय नेपाल धितोपत्र बोर्डले दोस्रो बजारमा लगानी गर्ने कम्पनीको स्थितिबारे गरेको प्रारम्भिक अध्ययनले यस्तो देखाएको हो । नियमनको अभावमा त्यस्ता कम्पनीहरूले मनपरी ढंगले सेयर बजारमा लगानी गरिरहेकै कारण बजारमा अस्वाभाविक उतारचढाव भएको बोर्डले औंल्याएको छ । एउटै व्यक्ति कार्यकारी प्रमुखका रूपमा रही २० वटासम्म लगानी कम्पनीहरू स्थापना गरी धितोपत्र कारोबार गरिरहेको देखिएको छ, मंगलवार बोर्डद्वारा जारी विज्ञप्तिमा छ । अध्ययनका अनुसार बजारमा करिब १ हजारको संख्यामा निजी इन्भेस्टमेन्ट कम्पनी छन् । तीमध्ये अधिकांशको प्रमुख उद्देश्य सेयर बजारमा लगानी गर्नु होइन । तर, ती कम्पनीहरूले आफ्नो उद्देश्य विपरीत सेयर बजारमा सक्रिय रूपमा ठूलो रकम लगानी गरिरहेका छन् । अधिकांश कम्पनीको उद्देश्य धितोपत्र बजारमा लगानी गर्ने छैन तापनि धितोपत्र बजारमा लगानी गरिरहेका छन्, बोर्डले भनेको छ, तीमध्ये धितोपत्र बजारमा लगानी गर्ने नै प्रमुख उद्देश्य भएका कम्पनी करिब ३ मात्र छन् । पछिल्लो समयमा इन्भेस्टमेन्ट कम्पनीको नाममा सेयर बजारमा लगानी गर्ने प्रचलन बढदै गएको छ । फरक उद्देश्यले कम्पनी रजिस्ट्रारको कार्यालयमा कम्पनी दर्ता गर्ने र आफ्नो उद्देश्य विपरीत सेयर बजारमा लगानी गर्ने प्रवृत्ति बढेकै कारण बजारमा विकृति बढेको विश्लेषकहरू बताउँछन् । ती कम्पनीको पुँजीगत अवस्था, संगठनात्मक संरचना, काम कारबाहीलगायत विषयमा नियमन तथा अनुगमन छैन । ती कम्पनीहरूको नियमन कसले गर्ने हो भन्ने टुंगोसमेत हुन सकेको छैन । विगतमा सेयर बजारमा १२ जना व्यक्तिको हालीमुहाली हुन्थ्यो । हाल त्यो स्थान इन्भेस्टमेन्ट कम्पनीले ओगटेका छन्, सेयर बजारका एक जानकारले भने । यस्ता संस्थाहरूको नियमन नहुने भएकाले यस्तो अवस्था आएको उनले बताए । केही कम्पनीको कार्यालय र स्थायी ठेगानासमेत छैन । विभिन्न स्रोतबाट रकम संकलन गरी सेयरमा लगानी गर्नु मात्र ती कम्पनीको काम हो, ती अधिकारीले भने । लगानीकर्ताको अनुशासित एवं विवेकशील संलग्नताबाट धितोपत्र बजार स्वच्छ, प्रभावकारी र विश्वासिलो हुने बोर्डको ठहर छ । बजारमा संस्थागत लगानीकर्ता तथा धितोपत्र व्यापारीको अभाव भएको हालको अवस्थामा यस्ता निजी लगानी कम्पनीलाई व्यवस्थित गर्न आवश्यक देखिएको छ, बोर्डको विज्ञप्तिमा भनिएको छ । लगानी कम्पनीको सन्दर्भमा थप अध्ययन गरी यस्ता कम्पनीहरूलाई पँुजी बजारको नियमन दायरामा ल्याउन सहज हुने र यसबाट लगानी कम्पनीहरूको गतिविधिसमेत पारदर्शी भई दोस्रो बजार व्यवस्थित रूपमा विकास तथा विस्तार हुने बोर्डले जनाएको छ ।"
संस्थाको चामल मुगुको गाउँमा पुगेन,"मुगु खाद्य संस्थाको चामल ग्रामीण भेगसम्म पुगेको छैन । चामल सदरमुकामका गोदाममा त्यत्तिकै थन्किएको छ । संस्थानको गोदामको चामल भँगेरा र मुसाको चारो बनेको छ । ग्रामीण भेगका लागि ढुवानी हुने चामल बाटोमै बिक्री हुने गरेको छ । जिल्लाभरिको खाद्यान्न कोटा करिव १३ हजार क्विन्टल हो । सदरमुकाममा चामल बिकाउन धौधौ भएको छ । गाउँमा चामल पुग्न सकेको छैन, खाद्य संस्थानका एक कर्मचारीले भने । सोरुकोट, श्रीकोट र पुल खाद्य डिपो पुन:स्र्थापना गरे पनि कर्मचारीको भरपर्दो व्यवस्था नहुँदा समस्या भएको हो । स्थानीयले अनुदानको चामल पाउन सकेका छैनन् । ठेकेदारको मनपरीले बाटोबाटै चामल बिक्री हुने गरेको हो । स्थानीयहरूका अनुसार ग्रामीण क्षेत्रमा संस्थानको चामल नपुग्दा महँगोमा चामल किन्नुपर्ने बाध्यता छ । स्थानीयले पटकपटक विभिन्न निकायमा चामल गाउँमा पुर्याउन ध्यानाकर्षण गराइरहेको भए पनि कर्मचारी गाउँको डिपोमा नबस्दा समस्या भएको हो ।"
मध्य मस्र्याङ्दीको लेफ्ट ब्यांक मा समस्या,"लमजुङ आठ वर्षअघि बनेको ७० मेगावाटको मध्यमस्र्याङ्दी जलविद्युत् आयोजनाको बायाँ किनारा (लेफ्ट ब्यांक) मा सधैं समस्या भइरहने गरेको छ । आयोजनाको जलाशयमा चितीतर्फको बाँध नजिकै पहिरो खस्ने, पर्खाल भत्किने र प्लास्टर उप्किने रक सिल क्रम बर्सेनि बढ्दो छ । उदिपुर र चिती गाविसमा रहेको जलाशय बाँध क्षेत्र र टर्बाइनमा बालुवाको कण जम्ने गरेकाले विद्युत्् उत्पादन नै बन्द गरेर २२ वर्षको फरकमा आयोजनाले मर्मत गर्दै आएको छ । जलविद्युत् केन्द्रका प्रमुख पशुपतिराज गौतमका अनुसार मस्र्याङ्दीको बग्दो चापले सीधै लेफ्ट ब्यांकमा हान्ने गरेकाले समस्या आएको हो । दुई वर्षको अन्तरमा बृहत् मर्मत गरिँदै आएको उनले बताए । नियमित मर्मत भइरहन्छ, उनले भने, बायाँ किनाराको समस्याका कारण विद्युत् उत्पादन नै बन्द गरेर मर्मत गर्नुपर्ने देखियो । उनले फागुन अन्तिम साता र चैतको पहिलो साता १० देखि १२ दिनसम्म पूरै विद्युत् उत्पादन बन्द गरेर मर्मत गर्ने तयारी गरिएको जनाए । मर्मतका क्रममा ड्यामका तीनवटै गेट, रेडियल गेट, तीनवटै डिसेन्डर (पानी थिग्रयाउने पोखरी) को मर्मत गरिने भएको हो । उनका अनुसार रेडियल गेटको रिपियर, सिल र प्लेटहरू फेर्ने, डिसेन्डर मर्मत र ठाउँठाउँमा देखिएका इरोर को रिपियर पनि हुनेछन् । कम्प्लिट्ली प्लान्ट सर्टडाउनका लागि १५ दिन माग गरेका छौं । सर्ट डाउन गरेर लेफ्ट ब्यांकको ग्याबिन (पर्खाल) लगाइनेछ, उनले भने । यसका लागि २ करोड रुपैयाँको टेन्डर भएर प्रक्रिया अघि बढिसकेको उनले बताए । सोचेअनुरूपको काम गर्न सकियो भने दुई वर्षलाई ढुक्क हुन्छ, उनले भने । मध्य मस्र्याङ्दीले गत वर्ष गरेको फलसङ (ड्यामको गेट खोलेर बालुवा बगाउने कार्य) गरेको थियो । त्यतिबेला बायाँ किनाराको भित्तामा पानीले खोतलेर पहिरो झरेको भन्दै यस वर्ष मर्मत गर्नुपर्ने जानकारी विद्युत् प्राधिकरणमा पठाएको छ । बृहत् मर्मतअघि फागुन १ देखि युनिट नं १ बन्द गरेर टबाईन फेरिने उनले बताए । एकमहिने युनिट सर्टडाउनको क्रममा रनर फेर्ने र इलेक्ट्रिक कन्ट्रोल सिस्टम क्लियर गरिनेछ । रनर मर्मत भएर आइसकेको छ । युनिट सर्टडाउन गरेर फेर्न मात्रै बाँकी हो, उनले भने, यो काममा प्राधिकरणका इन्जिनियर तथा प्राविधिक खटिनेछन् । युनिट १ को मर्मत हुँदै गर्दा युनिट २ बाट नियमित विद्युत् उत्पादन भइरहने उनले जनाए । मोडलिङ को समस्याले ५५ वर्षमा गरिने भनिएको मर्मत कार्य २२ वर्षमा हुँदै आएको छ ।"
सामसङको नयाँ जे२ एस,"काठमाडौं सामसङले जे सिरिज को रेन्जमा नयाँ ग्यालेक्सी जे२ एस बजारमा ल्याएको छ । पाँच इन्चको ग्यालेक्सी जे२ एसमा लोलाइट सेल्फीका लागि फ्रन्ट फ्ल्यास क्यामेरा समेत रहेको कम्पनीले जनाएको छ । कम्पनीका अनुसार यो सेटको मूल्य १३ हजार ९ सय ९० निर्धारण गरिएको छ । बजारमा यो गोल्ड, ब्ल्याक र सिल्भरमा उपलब्ध रहेको जारी विज्ञप्तिमा छ ।"
लेनोभोको विन्टरास्टिक अफर,"काठमाडौं लाइफकम प्रालिले लेनोभो स्मार्टफोन्सका लागि छुट र विभिन्न उपहारका साथ विन्टरास्टिक अफर बजारमा ल्याएको छ । देशभर यो योजना हरेक लेनोभो स्मार्टफोनहरूमा लागू हुने कम्पनीले जनाएको छ । लाइफकमद्वारा के५ नोटमा फ्री भीआर बक्ससँगै रिमोट, के४ नोटमा फ्री भीआर बक्ससँगै रिमोट, ब्लुटुथ हेडसेट २५ हजार ९ सय ९९ मा, भाइबे के५ मा फ्री ब्लुटुथ हेडसेट, के३ नोटमा फ्री भीआर बक्स र ब्लुटुथ स्पिकर १७ हजार ९ सय ९९ मा ग्राहकले प्राप्त गर्न सक्ने जारी विज्ञप्तिमा छ ।"
इनफोकसका नयाँ स्मार्टफोन,"काठमाडौं प्रिज्म टेक्नोलोजिजले अमेरिकी ब्रान्ड इनफोकसका स्मार्टफोन तथा मोबाइल बजारमा भित्रएको छ । एम ८०८ आई, एम ६८०, बिन्गो २०, एम ३७० आईलगायतका मोडलहरू बजारमा भित्र्याएको जारी विज्ञप्तिमा छ । कम्पनीले इनफोकस इपिक वानसमेत सार्वजनिक गरेको कम्पनीले जनाएको छ । इनफोकस इपिक वान भने १० कोर प्रोसेसर भएको पहिलो स्मार्टफोन भएको दाबी कम्पनीको छ । यसमा मिडियाटेकको एमटी ६७९७ एम डेका कोर प्रोसेसरको प्रयोग भएको विज्ञप्तिमा छ । ३० प्रतिशत ब्याट्री पावर सुरक्षित रहेको यसमा ५५ इन्चको एलटीपीएस फुल एचडी गोरिल्ला ग्लास प्रयोग भएको कम्पनीले जनाएको छ । कम्पनीका अनुसार ३१ हजार ९ सय ९० रुपैयाँमा यो सेट बजारमा उपलब्ध छ ।"
नेपालमा भित्रियो स्कोडा र्यापिड,"काठमाडौं नेपालमा क्रिस्टलाइन डिजाइनमा नयाँ स्कोडा र्यापिड भित्रिएको छ । यसमा क्रोम आई ल्यासेज र लिड डेसहित नयाँ क्वार्टजकट प्रोजेक्टर लेन्स जडित हेडलाइट रहेको कम्पनीले जनाएको छ । क्लाइमेट्रोनिक प्रविधि र रेन सेन्सिङ वाइपर, क्रुज कन्ट्रोल यसको फिचर हो । सुरक्षित र ड्युअल एयरब्याग्स, एबीएस, ईएससी र हिल होल्ड कन्ट्रोल यसको अर्को नयाँ विशेषता रहेको कम्पनीले जनाएको छ ।"
ग्रीको विन्टर बिग सेभ अफर,"काठमाडौं ग्री ब्रान्ड एयरकन्डिसनरले नेपालमा विन्टर बिग सेभ अफ ल्याएको छ । यस अफरअन्तर्गत ग्राहकले ५७ हजार पर्ने १ सेट एसी खरिदमा २५ प्रतिशत, ३ सेट खरिदमा ३० प्रतिशत र ५ सेटको खरिदमा ३५ प्रतिशत सम्म छुट प्राप्त गर्ने कम्पनीले जनाएको छ । कम्पनीले यी एसी वातावरणमैत्री हुनुका साथै २ वर्षसम्मको वारेन्टी र १ वर्ष को फ्री सर्भिससमेत रहेको जनाएको छ । माघ मसान्तसम्म वा स्टक रहुन्जेल यो योजना नर्मल १ टनको एसीमा मात्र लागू हुने कम्पनीको विज्ञप्तिमा छ ।"
संकटाको भेट मनाङसँग,"पोखरा सीएमजी क्लब संकटाले १५ औं आहारारा गोल्डकप फुटबल प्रतियोगिताको सेमिफाइनलमा मनाङ मस्र्याङ्दीसँगको भेट पक्का गरेको छ । पोखरा रंगशालामा मंगलबार संकटाले पाहुना टोली बंगलादेशको नारायणगन्ज फुटबल क्लबलाई २० ले पराजित गर्दै अन्तिम चार पक्का गरेको हो । यस प्रतियोगितामा संकटाको यो तेस्रो सहभागिता हो । संकटा तेस्रो र १२ औं संस्करणको दोस्रो चरणमा मनाङसँग पराजित भएको थियो । संकटा र मनाङबीच यसपल्ट फाइनल पुग्न बिहीबार प्रतिस्पर्धा हुनेछ । खेलको ५३ औं मिनेटमा विश्वास श्रेष्ठको फ्रिकिकमा निराजन खड्काले पहिलो गोल गरे । ९१ औं मिनेटमा विश्व अधिकारीको क्रसमा विश्वासले दोस्रो गोल गरेका थिए । संकटाका लावल ओलालेकन अफिज म्यान अफ दी म्याच भए । अघिल्लो खेलमा पूर्व विजेता नेपाल पुलिस क्लबलाई २१ ले पन्छाउँदै संकटा अगाडि बढेको हो । नारायणगन्ज सोझै क्वाटरफाइनल भिडेको हो । फरासगन्ज फुटबल क्लबले आउन असमर्थता जनाएपछि बंगलादेशकै यो टिम बोलाइएको आयोजक सहारा क्लबले जनाएको छ । मंगलबार १३ औं मिनेटमा मोहम्मद युसुफले पेनाल्टी बक्सबाट गरेको प्रहार संकटाका विनय श्रेष्ठले रोकेपछि नारायणगन्जलाई अग्रताको मौका चुक्यो । २७ औं मिनेटमा नारायणगन्जका गोलरक्षक सोराब सरकार लडेको मौकामा विश्वासको प्रहार पोस्ट माथिबाट बाहिरियो । विश्व अधिकारीको पासमा विश्वासले ४३ औं मिनेटमा गरेको प्रहार पनि लक्षित हुन सकेन । पहिलो हाफको इन्ज्युरी समयमा मोहम्मद रोनीको प्रहार पोस्ट माथिबाट बाहिरिनुले पाहुना टिमको अर्को मौका गुम्यो । पटकपटक दुवैले राम्रा मौका पाए पनि गोल गर्न चुकिरहेका थिए । ढाकाबाट सोमबार काठमाडौं आइपुगेको नारायणगन्ज सडकमार्ग हुँदै रातिमात्रै पोखरा आइपुगेको हो । अभ्यासबिना नै खेल्नुपरेकाले अपेक्षित नतिजा निकाल्न नसकेको नारायणगन्जका टिम म्यानेजर सैफुल इस्लामले बताए । विपक्षी निकै बलियो रह्यो, टक्कर दिन हाम्रो तयारी पुगेन, उनले भने, यात्राबाटै हामी थाकेका थियौं तर, जस्तो भयो खेल राम्रो भएको हो । उनका अनुसार टिममा बंगलादेशको राष्ट्रिय फुटबल टिमका खेलाडी टोनी बर्मन, राजोन मिया, मोहम्मद मिठु र गोलरक्षक सोराब सरकार थिए । संकटाका १० नम्बर (सुनील बल) निकै राम्रो खेलाडी लाग्यो, हामी ए डिभिजन क्लव नै हौं, उनले भने, तर, नेपालमा आएर खेलेको यो पहिलो पटक हो । फेरिएको हावापानी र मैदान अनुकूल वार्मअप समेत गर्न नपाएकाले खरो प्रतिस्पर्धामा पराजय हात लागेको उनको भनाइ थियो । संकटाका प्रशिक्षक सल्यान खड्गीले पहिलो हाफमै गोल निकाल्न नसक्दा निकै दबाबपूर्ण प्रतिस्पर्धापछि जित हात लागेको बताए । गेम राम्रो हो तर, स्कोर छिटो नभएकाले बढी दबाब रह्यो, उनले भने । खड्गीले यसपल्ट मनाङ मस्र्याङदीलाई कडा टक्कर दिने बताए । खप्तड गोल्डकपमा संकटा मनाङसँगै हारेको थियो ।"
पिंकाथन काठमाडौंमा ५ हजार महिला,"काठमाडौं पिंकाथन काठमाडौंमा झन्डै ५ हजार महिलाले सहभागिता जनाउने भएका छन् । स्तन क्यान्सरबारे जनचेतना दिने उद्देश्यले फागुन १३ गते शिवरात्रिका दिन हुने पिंकाथन काठमाडौंमा ४ विधा राखिएको छ । सहभागीले ३, ५, १० र २१ किलोमिटर दुरीमा प्रतिस्पर्धा गर्नेछन् । ३ र ५ किमिमा पिंकाथन काठमाडौंलाई सहयोग गर्नेहरूको सहभागिता रहने अपेक्षा आयोजक लेजर पोर्ट मुम्बईको छ । उसैको फ्रेन्चाइजमा हुने प्रतियोगितालाई भारतीय सुपर मोडल, कलाकार र पूर्वखेलाडी मिलिन्द सोमनले सघाएका छन् । पहिलो साफ खेलकुदमा पौडीमा पदक जितेका सोमनकै पहलमा ५ वर्षदेखि भारतमा पिंकाथन हुँदै आएको छ । उनी प्रतियोगिताबारे प्रकाश पार्न दोस्रोपल्ट नेपाल आएका हुन् । पिंकाथन सुरु गर्दा भारतीय महिलाहरू आउन नसक्ने भन्दै विभिन्न पारिवारिक कारण देखाउँथे, सोमनले सुनाए, अहिले यो इभेन्टमा १० औं हजार सहभागी हुन्छन् । काखे बच्चा बोकेर पनि आउँछन् । मेरी आमा ७७ वर्षको पुग्नुभयो, उहाँ पनि काठमाडौंमा दौडिनु हुनेछ ।२१ किमितर्फ शीर्ष तीन स्थानमा रहनेले क्रमश: ५० हजार, २० हजार र १० हजार नगद पुरस्कार पाउने छन् । त्यसमा विजेता र उपविजेतालाई मुम्बई म्याराथनमा सहभागी गराइने लेजर पोर्टका नमराज जोशीले बताए । नेपाल एथ्लेटिक्स संघको सहकार्यमा पिंकाथन हुन लागेको हो । संघका अध्यक्ष एवं सांसद राजीवविक्रम शाहले राष्ट्रलाई सन्देश दिने कार्यक्रममा संघ सधैं आबद्ध हुने बताए ।"
मेलबर्नमा फेडेररको यात्रा जारी,"सिड्नी रोजर फेडेरर मंगलबार ४० वर्षयता अस्ट्ेरलियन ओपन टेनिसको सेमिफाइनल पुग्ने सबैभन्दा बढी उमेरका खेलाडी बनेका छन् । यसका लागि उनले जायन्ट किलर को छवि बनाएका मिसच जेभरेभलाई हराए । अर्की भेट्रान खेलाडी भेनस विलियम्स पनि महिलातर्फ सेमिफाइनल पुगेकी छिन् । सर्भ एन्ड भली विशेषज्ञ जर्मन खेलाडी जेभरेभले चौथो चरणमा बेलायती एन्डी मुरेलाई हराएका थिए । तर उनले फेडेररलाई कीर्तिमानी ४१ औं ग्रान्ड स्लाम सेमिफाइनल पुग्नबाट भने रोक्न सकेनन् । खालि ९२ मिनेट मात्र चलेको खेलमा फेडेरर ६१, ७५, ६२ ले विजयी रहे । अब फाइनल पुग्न उनको सामना स्विस साथी खेलाडी स्टान वावरिन्कासँग हुनेछ । वावरिन्काले भने तनावले भरिएका खेलमा जो वेलफ्रेड सोङ्गालाई ७६ (७२), ६४, ६३ ले हराए । वावरिन्का सेमिफाइनलसम्म पुगेकोमा म खुसी छु । तर अब उनलाई थप एक चरण माथि जानुपर्दैन । अब पुग्यो, फेडेररले अन्तिम चारको भिडन्तलाई लिएर चतुर्याँइपूर्ण उत्तर दिए । वावरिन्का र सोङ्गाले खेलका क्रममा चर्को विवाद गरेका थिए । जितपछि भने स्विस खेलाडी तेस्रोपल्ट अस्ट्ेरलियन ओपनको सेमिफाइनल पुग्न सफल भएका छन् । फेडेररविरुद्धको खेल सजिलो हुन्न, वावरिन्काको प्रतिक्रिया थियो । महिलातर्फ बढो उमेरलाई कुनै ध्यान नदिँदै ३६ वर्षीया भेनसले रुसी खेलाडी अनास्टिसा पाभलेचेन्कोभालाई ६४, ७६ (७३) ले पराजित गरिन् । उनी २३ वर्षयता ग्रान्ड स्लामको सेमिफाइनल पुग्ने सबैभन्दा बढी उमेरकी खेलाडी बनिन् । यसक्रममा आफ्नी बहिनी सेरेना विलियम्सविरुद्ध फाइनलमा खेल्नुपर्ने सम्भावना पनि तयार भएको छ । अहिलेसम्म विलियम्स दिदीबहिनीबीच नौ ग्रान्ड स्लाम फाइनल भएको छ । त्यसअघि उनले आफ्नै देशकी आक्रामक खेलाडी कोका भान्डेवेघेको सामना गर्नेछिन् । भान्डेवेघेले भने फ्रेन्च ओपन विजेता स्पेनिस गार्बिन मुगुरुजालाई ६४, ६० ले स्तब्ध पारिन् । उनी पहिलोपल्ट ग्रान्ड स्लाम सेमिफाइनल पुगिन् ।"
ओलम्पिक विवाद फेरि चर्किंदै,"काठमाडौं नेपाल ओलम्पिक कमिटी (एनओसी) को विवाद फेरि चर्किएको छ । राष्ट्रिय मान्यताप्राप्त समूहले ललितपुरस्थित एनओसी मुख्यालय कब्जा गर्ने प्रयास गरेपछि फेरि विवाद बढेको हो ।किशोरबहादुर सिंहको नेतृत्वमा अराजक समूहले हिजो (सोमबार) एनओसी कार्यालयमा तोडफोड गरियो त्यसको घोर भत्र्सना गर्दछौं, अन्तर्राष्ट्रिय मान्यताप्राप्त एनओसी अध्यक्ष जीवनराम श्रेष्ठले मंगलबार भने । उनको समूहले नै अन्तर्राष्ट्रिय ओलम्पिक कमिटी (आईओसी) र ओलम्पिक काउन्सिल अफ एसिया (ओसिए) सँग सहकार्य गर्दै आएको छ । सर्वोच्च अदालतले ब्युँताएको रुक्मशम्शेर राणा नेतृत्वको समूह कागजी रूपमा मात्र सीमित छ । उसैले अघिल्लो दिन कार्यालयमा ताला लगाएको थियो ।सन् २००७ को निर्वाचनमार्फत् एनओसीमा ध्रुवबहादुर प्रधान अध्यक्ष र जीवनराम श्रेष्ठ महासचिव भएका थिए । त्यसअघि राणा अध्यक्ष र प्रधान महासचिव थिए । राणा आफैले उद्घाटन गरेको साधारणसभाबाट प्रधान अध्यक्ष चुनिए । त्यही निर्वाचन अवैधानिक भन्दै अदालत पुगेपछि सर्वोच्चले राणा नेतृत्वको कमिटीलाई ब्युँताइदिएको थियो ।प्रधान दुई कार्यकाल अध्यक्ष रहेपछि जीवनराम श्रेष्ठ गतवर्ष एनओसी अध्यक्ष बने । विवाद पनि कायमै रह्यो । दुई समूहवीच समाधानको लागि कयौं वार्ता पनि भए । राणा समूहसँग उहाँहरूका एक उपाध्यक्ष, एक कोषाध्यक्ष, ३ सदस्य कार्यसमितिमा राख्ने र ३ जना कमिसनमा समावेश गर्ने सहमति गतवर्ष भएको थियो । निर्वाचनबाट कोषाध्यक्षलाई राखियो अरु नाम उहाँहरूले दिनुभएको छैन । हामी सहमतिको अक्षरश: पालन गर्छौं, श्रेष्ठले भने । तर उनको भनाइप्रति राणा सहमत छैनन् । त्यस्तो कुने समहति भएको छैन, मिलेर जाने कुरामात्र भएको हो, राणाले भने । उनले १० वर्षअघि हायत होटलमा भएको निर्वाचनमा आफ्नो संलग्नता नभएको दाबी पनि गरे । त्यहाँ (साधारणसभा) मा म सहभागी भएको भन्ने कुरा गलत हो, उनले दाबी गरे । खेलकुद मन्त्रालयले दुवै पक्षलाई छलफलका लागि बुधबार बोलाएको छ ।"
आर्मी र पश्चिमाञ्चल भिड्ने,"काठमाडौं सर्वाधिक पुरस्कार राशिको प्रधानसेनापति दोस्रो राष्ट्रिय पुरुष भलिबल प्रतियोगितामा तीन विभागीय टिमसहित पश्चिमाञ्चल सेमिफाइनल पुगेको छ । मंगलबार लिग चरणका अन्तिम खेलमा आयोजक आर्मी, पुलिस, एपीएफ र पश्चिमाञ्चलले सफलता पाएका थिए । समूह ए विजेता आर्मीले पश्चिमाञ्चलसँग खेल्दा अर्को सेमिफाइनलमा दुई पुलिसको भेट हुनेछ । पुलिस क्लब समूह बी को विजेता भएको थियो ।"
नवलपुर युवा विजयी,सिन्धुपाल्चोक प्रथम क्षेत्रीय डब्लुटीएफ नवलपुर युनाइटेड गोल्डकप फुटबलको सेमिफाइनलमा बुधबार शान्तिआवासले नवलपुर युनाइटेड ए सँग प्रतिस्पर्धा गर्नेछ । अर्को सेमिफाइनलमा नवलपुर युवा क्लब मेलम्चीको भेट सिपाघाटसँग हुनेछ । मंगलबार नवलपुर युनाइटेडले भीमटारलाई ३० ले हरायो ।
स्थानीय तहमा प्रमुख र उपप्रमुख,"काठमाडौं स्थानीय तहको निर्वाचनमा जिल्ला सभाका प्रमुखउपप्रमुख, नगरपालिकाका प्रमुखउपप्रमुख र गाउँपालिकाका अध्यक्षउपाध्यक्षमध्ये एक पदमा अनिवार्य महिला उम्मेदवार उठाउनुपर्ने भएको छ । संसद्को राज्यव्यवस्था समितिअन्तर्गतको उपसमितिले स्थानीय तहको निर्वाचनसम्बन्धी विधेयकमा स्थानीय तहको मुख्य दुई कार्यकारी पदमा उम्मेदवारी दिने दलले कम्तीमा एक महिला उम्मेदवार बनाउनुपर्ने बाध्यात्मक व्यवस्था गर्ने सहमति जुटाएको हो । समितिका सदस्य रामेश्वर फुयालका अनुसार उपसमितिमा स्थानीय तहको निर्वाचनसम्बन्धी विधेयकमा दफावार छलफल सुरु भएको पहिलो दिन मंगलबार नै राजनीतिमा महिला सहभागिता सुनिश्चित गर्ने महत्त्वपूर्ण समझदारी जुटेको हो । संसद्बाट सैद्धान्तिक रूपमा पारित भएको विधेयकमा सांसद फुयालले स्थानीय तहमा खुला र महिला गरी छुट्टाछुट्टै दुई उपाध्यक्ष राख्ने गरी संशोधन प्रस्ताव दर्ता गराएका थिए । उक्त संशोधनमाथि भएको छलफलमा नगरपालिकामा प्रमुखउपप्रमुख र गाउँपालिकामा अध्यक्षउपाध्यक्ष रहने संवैधानिक प्रावधानका कारण छुट्टै्र महिला उपप्रमुखउपाध्यक्ष राख्न नमिल्ने निष्कर्ष निस्किएको छ । नगरपालिकाका प्रमुखउपप्रमुख र गाउँपालिकाका अध्यक्षउपाध्यक्ष र जिल्ला सभाका प्रमुखउपप्रमुखमध्ये कम्तीमा एक महिला उम्मेदवारी दिनुपर्ने समझदारी आफैंमा प्रगतिशील छ, फुयालले भने, तर यो व्यवस्थाले महिला र पुरुषबीचको असमान प्रतिस्पर्धालाई अन्त्य नगर्न सक्छ । उपसमितिले जुटाएको सहमति समिति र पूर्ण सदनबाट पारित भई बन्ने ऐनअनुसार राजनीतिक दलहरूले स्थानीय तहको कार्यकारी पदमा कम्तीमा ७ सय १९ उम्मेदवार खडा गर्नेछन् । प्रस्तावित व्यवस्थाअनुसार एउटा दलले महिला उम्मेदवार दिएको प्रमुख वा उपप्रमुख पदमा अर्को दलले पुरुष उम्मेदवार पनि दिन सक्छ । यस्तो अवस्थामा कहिलेकाहीं पुरुषैपुरुष वा महिलैमहिला प्रमुखउपप्रमुख पनि हुन सक्छन् । दलीय आधारमा हुने प्रतिस्पर्धामा प्रमुखउपप्रमुख एकै दलबाट निर्वाचित हुने सम्भावना भएकाले स्थानीय तहको प्रमुखउपप्रमुखमध्ये एकमा महिला निर्वाचित हुने सम्भावना बढी हुन्छ । उपसमितिले नगरपालिका र गाउँपालिकाका वडामा पनि खुला र महिला उपाध्यक्ष पद सिर्जना गर्ने प्रस्ताव भने अस्वीकार गरेको छ । प्रस्तावित विधेयकमा नगरपालिका र गाउँपालिकाको वडामा दुई महिला सदस्यको व्यवस्था छ । २०५४ को स्थानीय निकाय निर्वाचनमा ५ वडा सदस्यमध्ये एक सिट मात्रै महिलाका लागि आरक्षित थियो । त्यसयता स्थानीय निर्वाचन भएको छैन । नगरपालिका र गाउँपालिकाको वडाका दुई महिला सिटमा भने महिलामहिलाबीच मात्रै प्रतिस्पर्धा हुनेछ । प्रस्तावित व्यवस्थाअनुसार दुई महिला वडा सदस्यका लागि सूचीकृत उम्मेदवारमध्ये मतदाताले कुनै एकलाई मात्रै गोप्य मतदान गर्न पाउनेछन् । महिला वडा सदस्यका लागि सूचीकृत महिला उम्मेदवारमध्ये सबैभन्दा बढी मत प्राप्त गर्ने दुई उम्मेदवार (पहिलो र दोस्रो हुने) निर्वाचित हुन्छन् । एक व्यक्ति एक मतका आधारमा चयन हुने स्थानीय तहको प्रमुखउपप्रमुख, वडा अध्यक्ष र अन्य वडा सदस्य पदमा भने सबैभन्दा बढी मत प्राप्त हुने (पहिलो हुने) निर्वाचित हुन्छन् । प्रस्तावित विधेयकमा स्थानीय कार्यपालिकामा दलित र अल्पसंख्यकका लागि पनि आरक्षित सिटको व्यवस्था छ । राज्यव्यवस्था समितिअन्तर्गत सांसद आनन्दप्रसाद ढुंगाना नेतृत्वको उपसमितिले स्थानीय तहको निर्वाचनसम्बन्धी विधेयकसँगै राजनीतिक दलसम्बन्धी विधेयकमा पनि दफावार छलफल गरिरहेको छ । उक्त उपसमितिले मंगलबार दलहरूले निर्वाचनका बेला मोर्चाबन्दी गरी संयुक्त चुनाव चिह्न प्रयोग गर्न पाउने प्रस्तावित व्यवस्था हटाउने निर्णय गरेको छ । उपसमितिको उक्त निर्णयप्रति पूर्वमन्त्रीसमेत रहेकी एमाओवादी केन्द्रकी सांसद रेखा शर्माले फरक मत राखेकी छन् । उपसमितिले सार्वजनिक पदधारण गरेका व्यक्तिले जस्तै राजनीतिक दलको केन्द्रीय समितिका सदस्यहरूले पनि सम्पत्ति विवरण सार्वजनिक गर्नुपर्ने व्यवस्था विधेयकमा समावेश गर्ने समझदारी जुटाएको छ । यो समझदारी कार्यान्वयन भए राजनीतिक दलको केन्द्रीय पदाधिकारी तथा सदस्यहरूले पदमा निर्वाचित भएको एक महिनाभित्र सम्बन्धित दलको केन्द्रीय कार्यालयमार्फत आआफ्नो सम्पत्ति विवरण सार्वजनिक गर्नुपर्छ । मतदाता नामावली र आयोगसम्बन्धी विधेयक आज पारित हुनेसंसदले मतदाता नामावली र निर्वाचन आयोग विधेयक बुधबार पारित गर्ने गृहकार्य गरेको छ । राज्यव्यवस्था समितिबाट ती दुवै विधेयक सम्बन्धित समितिको प्रतिवेदनसहित मंगलबार सदनमा पेस गरिएका छन् । संसद् सचिवालयले बुधबारको सम्भावित कार्यसूचीमा ती दुवै विधेयक पारित गरियोस् भन्ने प्रस्ताव निर्णयार्थ पेस गर्ने व्यहोरा उल्लेख गरेको छ । समितिमा प्रमुख दलहरूबीच सहमति भएको विधेयक सदनमा संक्षिप्त छलफलपछि सजिलै पास हुने अभ्यास छ । लामो समय राज्यव्यवस्था समितिमा अडकिएका दुवै विधेयक सोमबार सामान्य भाषिक परिमार्जन मात्रै गर्ने गरी दलीय सझदारी बनेको थियो । निर्वाचनका लागि आवश्यक पर्ने ९ विधेयकमध्ये दुईवटा पारित हुने चरणमा पुगेका छन् भने तीनवटा विधेयकमा ढुंगाना नेतृत्वको उपसमितिले दफावार छलफल तीव्र पारेको छ । कानुन, न्याय तथा संसदीय मामिला मन्त्री अजयशंकर नायकका अनुसार क्षेत्र निर्धारण आयोगसम्बन्धी विधेयक पछि छिट्टै संसद्मा ल्याउने तयारी भएको छ । क्षेत्र निर्धारण आयोग छिटो गठन गर्नु आवश्यक छ, मन्त्री नायकले भने, मन्त्रिपरिषदको विधेयक समितिमा विचाराधीन क्षेत्र निर्धारण आयोग गठनसम्बन्धी विधेयक छिट्टै संसद्मा पेस गर्छौं । उनका अनुसार निर्वाचनसँग सम्बन्धित अन्य तीन कानुन (प्रतिनिधिसभा सदस्य निर्वाचन ऐन संशोधन विधेयक, राष्ट्रिय सभा सदस्य निर्वाचन ऐन संशोधन विधेयक र प्रदेशसभा सदस्य निर्वाचनसम्बन्धी विधेयक) भने मस्यौदाकै चरणमा छन् ।"
टोलैभर रोकियो बिहे,"तोपा (सप्तरी) बभनगामाकटी गाविस३ तोपाका केही युवायुवतीको बिहेको कुरा छिनिएको निकै भइसक्यो । तीमध्ये दुईजनाको त मंसिरमै बिहे भइसक्नुपर्ने थियो । तर माघ दोस्रो साता लागिसके पनि त्यसको कुनै सुरसार छैन । कारण रोजगारीका लागि विदेशिएका गाउँका एक युवाको उतै मृत्यु भए पनि अन्त्येष्टिका लागि शव ल्याउन नसक्दा सगोत्रीभित्र पर्ने ६० घरमा दुई महिनादेखि धार्मिकसांस्कृतिक कार्य हुन पाएको छैन । बेचन मण्डलका छोरा बहादुरको दुई महिनाअघि साउदी अरबमा मृत्यु भए पनि परिवारले उनको शव ल्याउन नसकेको हो । बहादुरको सद्गत हुन नसक्दा टोलैभरिका अधिकांश पुरुषले २ महिनायता कपालदाह्री काटेका छैनन् । दियादी (सगोत्री) भित्र कसैको मृत्यु हुँदा विधिपूर्वक किरियाकर्म नभएसम्म धार्मिकसांस्कृतिक कार्य नगर्ने प्रचलन छ । यस्तो बेला माछामासु नखाने र कपालदाह्रीसमेत नकटाउने परम्परा भएकाले अहिले टोलैभरिका पुरुष जोगीजस्तै देखिएको स्थानीय सीताराम मण्डलले बताए । बहादुरको शवको सद्गत हुन नसक्दा टोलका सबै ६० घरमै धार्मिक काम रोकिएको हो, कुरो छिनिइसके पनि आफ्नी छोरीको बिहे गर्न नपाएका शिवकुमार मण्डलले भने, धार्मिक र सामाजिक परम्परा मान्नै पर्यो । सद्गत नहुँदासम्म कसरी छोरीको बिहे गर्नु ? उनका अनुसार ६ युवायुवतीको कुरा छिनिए पनि बिहे रोकिएको छ । परिवारले बहादुरको शव ल्याउने प्रयास नगरेको होइन । पाँच पटक परराष्ट्र मन्त्रालय धायौं, बेचनले भने, निवेदन दिएको पनि धेरै समय भयो तर छोराको शव कहिले आउँछ भनेर कसैले केही भन्दैनन् । रोजगारीमा पठाउने काममा संलग्न म्यानपावर कम्पनीले पनि आश्वासन मात्रै दिएको उनले बताए । एक पटक २ जना काठमाडौं जाँदा कम्तीमा १० हजार रुपैयाँजति खर्च हुन्छ, बेचनले भने, शव ल्याउने पहलका लागि काठमाडांै जाँदा र मान्छे पठाउँदा ५० हजार रुपैयाँभन्दा बढी खर्च भइसक्यो । तर शव आउनेबारे टुंगो हुन सकेको छैन ।वैदेशिक रोजगारीबारे कार्यरत सबल नेपालका कार्यक्रम अधिकृत चन्दन यादवका अनुसार २००८ यता सप्तरीबाट वैदेशिक रोजगारीमा गएकामध्ये १ सय ६ जनाको मृत्यु भएको छ । सन् २०१६ मा मात्रै ९ जना र २०१७ लागेयता २ जनाको मृत्यु भएको छ । तीमध्ये साउदी अरबबाट २ जना र जोर्डनबाट एक जनाको शव आउन बाँकी रहेको उनले बताए । ४४ वर्षे बहादुर २००९ देखि वैदेशिक रोजगारीमा खट्दै आएका थिए । सात वर्ष मलेसियामा काम गरी फर्केका उनी दुई वर्षअघि काठमाडौंको सामाखुसीस्थित प्रिसियस इन्टरनेसनल प्रालि नामक म्यानपावरबाट साउदी अरब गएको बुवा बेचनले बताए । कार्यरत कम्पनीमै पानीको ट्यांकरले थिचिएर मंसिर १४ गते बहादुरको मृत्यु भएको थियो । उनीसँगै सोही कम्पनीमा काम गर्ने टोलकै अन्य युवाले बहादुरको मृत्यु भएको खबर र फोटो पठाएका थिए । छोरा त मरिगयो, कमसेकम अन्तिम संस्कार त विधिविधानअनुसार हुन सकोस्, बेचनले भने, सरकारले शव ल्याउन सहयोग गरोस् । बहादुरकी श्रीमती विमलादेवी बेलाबेला अचेत हुन्छिन् । कमाएर मलाई र छोराछोरीलाई पाल्ने श्रीमान् त गए, एक पटक अन्तिम दर्शन गर्न पाए हुन्थ्यो, शोकाकुल विमलाले भनिन् । उनका छोरीहरू १७ वर्षीया संगीता, १२ वर्षीया रन्जिता र १० वर्षीया अमृता तथा १४ वर्षीय छोरा सन्तोष सबै शव कुरेर बसेका छन् । छोराको मृत्युको खरबले आमा चिन्तादेवीको आँखा पनि २ महिनादेखि ओभाएका छैनन् ।"
पूरक प्रस्तावमा मोर्चा सकारात्मक,"काठमाडौं सरकारले स्थानीय तहको निर्वाचनमा जानका लागि भन्दै राष्ट्रिय सभा गठनको प्रावधानमा परिवर्तन गर्ने गरी संविधान संशोधनको अर्को प्रस्ताव ल्याउने तयारी अघि बढाएको छ । प्रधानमन्त्री पुष्पकमल दाहालले मंगलबार बालुवाटारमा डाकेको कांग्रेस, माओवादी र मधेसी मोर्चाको बैठकमा राष्ट्रिय सभा गठनका लागि बन्ने निर्वाचन मण्डलमा गाउँपालिकाका अध्यक्षउपाध्यक्ष र नगरपालिकाका प्रमुखउपप्रमुख नरहने गरी संविधानमा संशोधनको प्रस्ताव अघि सारेका थिए । त्यसमा मधेसी मोर्चाले समर्थन जनाएको छ । यसमा सत्ता गठबन्धन कांग्रेस र माओवादी केन्द्रसमेत सकारात्मक छन् । प्रमुख प्रतिपक्ष एमाले र सत्ता साझेदार दलमध्येकै राप्रपासँगको छलफलपछि संशोधनको प्रस्ताव अघि बढाउनेनबढाउनेबारे टुंगो लाग्ने स्रोतले बतायो । यसअघि सत्तारूढ दल र प्रमुख प्रतिपक्ष एमालेबीच भएको छलफलमा समेत यो विषयले प्रवेश पाएको थियो । प्रमुख प्रतिपक्ष एमालेले मधेसी मोर्चा स्थानीय तहको निर्वाचनमा सहभागी हुन आए यस्तो संशोधन प्रस्तावमा जान सकिने प्रतिक्रिया दिएको थियो । मधेसी मोर्चाले राष्ट्रिय सभा गठन गर्न बन्ने निर्वाचन मण्डलबाट गाउँ र नगरपालिकाको प्रतिनिधित्वलाई हटाउन समर्थन जनाए पनि निर्वाचनबारे आफ्नो पूर्ववत् अडान कायमै राखेको छ । प्रधानमन्त्री दाहालले मधेसी मोर्चालाई निर्वाचनमा ल्याउन बीचको बाटो भन्दै पछिल्लो संशोधनको विषय अघि बढाएका हुन् । बीचको विकल्प खोज्ने सिलसिलामा यस्तो विषय बैठकमा आएको थियो । तर मोर्चाका नेताहरूले यसमा सकारात्मक प्रतिक्रिया दिए पनि औपचारिक रूपमा निर्वाचनमा जाने प्रतिबद्धता व्यक्त गर्नु भएको छैन, बैठकमा सहभागी कांग्रेस नेता रामशरण महतले कान्तिपुरसँग भने, मोर्चाले स्थानीय तहको निर्वाचनमा भाग लिने हो भने सरकारले यो प्रावधानलाई हटाउन सक्छ भन्ने प्रस्ताव आएको हो । संविधानको धारा ८६ मा प्रदेश सभाको सदस्य, गाउँपालिकाका अध्यक्ष, उपाध्यक्ष र नगरपालिकाका प्रमुख र उपप्रमुख भएको निर्वाचन मण्डलबाट प्रत्येक प्रदेशबाट आठआठ जना निर्वाचित सदस्य हुने गरी राष्ट्रिय सभा गठन हुने व्यवस्था छ । राष्ट्रपति, उपराष्ट्रपतिको निर्वाचन संघीय संसद् र प्रदेश सभाका सदस्य मतदाता रहेको निर्वाचन मण्डलबाट हुने व्यवस्था छ । संविधान संशोधन भए स्थानीय तहको निर्वाचन, नभए पनि राष्ट्रिय सभा गठन र राष्ट्रपति, उपराष्ट्रपतिको निर्वाचनको बाटो खुल्ने छ । बैठक सुरु गर्दै प्रधानमन्त्री दाहालले राजनीतिक सहमति नगरी हाल संसद्मा रहेको संविधान संशोधन विधेयकमाथि मतदान गरे असफल हुन सक्ने भन्दै पहिले पर्याप्त गृहकार्य आवश्यक रहेको धारणा राखेका थिए । त्यसैले अहिलेलाई मधेसी मोर्चा र ठूला तीन दलसमेतको सहमतिबाट स्थानीय चुनावको मिति घोषणा गरौं, त्यसका लागि म पूरक संशोधन प्रस्ताव ल्याउँछु, दाहालले मोर्चा नेतालाई भने, यी दुवै प्रस्तावको पक्षमा संख्या पुर्याउन कोसिस गरौं । अहिलेलाई चुनावमा जाऔंं । दाहाल बोलिसकेपछि संघीय समाजवादी फोरम अध्यक्ष उपेन्द्र यादवलाई बोल्न आग्रह गरिए पनि उनले तमलोपा अध्यक्ष महन्थ ठाकुरलाई बोल्न भन्दै पन्छिए । ठाकुरले संशोधन विधेयक पारित नभई निर्वाचनमा जान प्रधानमन्त्रीले गरेको आग्रहलाई अफ्रिकामा बाइबल लिएर पसेका युरोपियनसँग दाँज्दै भने, आँखा चिम्लेर बाइबल समाउन लगाए । आँखा खोल्दा अफ्रिकीको हातमा बाइबल थियो, अंग्रेजको हातमा अफ्रिका । संविधान संशोधन भन्दै चुनाव गराउने तपाईंको प्रस्ताव मलाई अफ्रिकाकै इतिहासजस्तो लाग्यो । ठाकुरकै भनाइमा सही थाप्दै फोरम अध्यक्ष यादवले संविधान संशोधन नगरी चुनाव मिति घोषणा भए त्यसै घडीदेखि सत्ता सञ्चालक कांग्रेस र माओवादी केन्द्रसँग मधेसी मोर्चाको सम्बन्ध विच्छेद हुने चेतावनी दिए । सीमांकनदेखि स्थानीय तह पुन:संरचना आयोगको प्रतिवेदनसम्म हाम्रो असहमति नै असहमति छ भन्ने बुझीबुझी जबर्जस्ती चुनाव घोषणा गर्ने ? यादवले प्रधानमन्त्रीसँग आक्रोश पोखे, सहमतिबिना चुनाव घोषणा भए त्यसै घडीदेखि सम्बन्ध विच्छेद हुनेछ । त्यसपछि दाहालले उनीहरूसहित आएका मोर्चाकाअन्य नेता थुम्थुम्याउँदै संविधान संशोधन र चुनावबारे भ्रम नपाल्न आग्रह गरेका थिए । तपाईंहरूलाई ठूला तीन दल मिलेर एक्लै अघि बढछन् भन्ने भ्रम परेछ, चुनाव गर्ने भनेको तपाईंहरूकै सहमतिमा हो, दाहालले भने, मेरो सम्पूर्ण प्रयास सहमतिकै लागि छ । बरु पूरक प्रस्ताव ल्याइहालौं । मोर्चाले संशोधनको पूरक प्रस्तावमाथि सकारात्मक जवाफ दिएको छ । हाल चर्चामा रहेको पूरक संविधान संशोधन प्रस्तावमा संविधानबमोजिम राष्ट्रिय सभा चुन्न अनिवार्य मानिएको इलेक्टोरल कलेजमा रहने गाउँपालिका र नगरपालिकाका प्रमुख तथा उपप्रमुखको मतको प्रावधान खारेज हुने व्यवस्था छ । त्यसो भए मधेसी मोर्चा मधेसमा जनसंख्याका आधारमा स्थानीय तहको संख्या, सिमाना किटानी गरिनुपर्ने भन्ने मागबाट पछि हट्ने, त्यो माग संघीय संसदको चुनावका लागि मात्रै उठ्ने भएकाले तत्काललाई स्थानीय चुनावको तगारो हटाउन सकिने दाहालको बुझाइ छ । फोरम अध्यक्ष यादवले सीमांकनसहित संविधान संशोधन नगरी चुनावमा जान नसकिने बताए । स्थानीय चुनाव प्रादेशिक क्षेत्राधिकारको विषय हो, यसलाई केन्द्रले घोषणा गर्ने हो भने संघीयताको औचित्य के भो ? यादवले कान्तिपुरसँग भने, हामीले सरकारसँग यी विषय पटकपटक राखेका छौं । योसँगै नागरिकता, भाषाका समस्यालगायत हल गर्नुपर्छ । यति नगरी मधेसमा चुनाव हुन सक्दैन । जबर्जस्ती चुनाव गराए भाग लिँदैनौं ।"
एनसेल पुँजीगत लाभकर प्रकरण,"काठमाडौं व्यवस्थापिका संसद् सार्वजनिक लेखा समितिको बैठकमा एनसेललाई कर तिराएर मात्र थप सेवाका अनुमति दिने विषयमा एउटै पार्टीका सांसदहरू पक्ष र विपक्षमा उभिँदा चर्काचर्की भएको छ । मंगलबार सिंहदरबारमा भएको बैठकमा नेपाली कांग्रेसका सांसदहरू एनसेलको पक्ष र विपक्षमा उभिँदा उनीहरूबीच चर्काचर्की नै भएको हो । पूर्वसूचना तथा सञ्चारमन्त्री एवं कांग्रेस सांसद मीनेन्द्र रिजालले एनसेलको पक्ष लिँदै कर तिराएर मात्र थप सेवा निर्णय गर्नु नहुने बताएपछि बैठकमा उनकै पार्टीका अरू सांसदहरू उनीविरुद्ध खनिएका थिए ।रिजालले एनसेलबाट नभई सरकारले टेलियाबाट कर असुल गर्नुपर्ने बताएका थिए । उनले टेलिया नेपालबाट उम्किसकेकाले एनसेललाई प्यानलाइज गर्न नमिल्ने दाबी गरे । टेलिया हाम्रो हातबाट बाहिर गइसक्यो, रिजालले बैठकमा भने, वास्तवमा उसबाट हामीले पुँजीगत लाभकर लिनुपर्ने हो, त्यो हाम्रो सिनारियो भन्दा बाहिर गइसक्यो, जोसँग हामीले असुल गर्नुपर्ने त्यो गइसक्यो, जोसँग असुल्नु नपर्ने त्यसलाई समाएर बसेका छौं । एनसेलबाट पुँजीगत लाभकर असुल नगरी चौथो पुस्ताको मोबाइल (फोरजी) सेवा चलाउन दिनेनदिने विषयमा छलफल गर्न भएको बैठकमा रिजालले एनसेलको पक्ष लिएपछि कांग्रेसकै सांसद धनराज गुरुङ, रामहरि खतिवडा, भरत साह, राजेन्द्र केसीलगायतले उनको खण्डन गरेका थिए । रिजालले एनसेलको पक्ष लिएर बोलेपछि त्यसको विरोध गर्दै साहले सामान्य नागरिकले कर नतिरी कुनै पनि काम अघि नबढ्ने भएकाले घुमाइफिराई कुरा नगर्न रिजाललाई आग्रह गरे । उनले कर नबुझाएसम्म फोरजी रोक्नुपर्ने बताए । कांग्रेस सांसद खतिवडाले रिजाललाई संकेत गर्दै एनसेललाई कर नतिरी उन्मुक्ति दिनका लागि धेरैको मिलेमतो भएको आरोप लगाए । उनले एनसेलको विषयमा निर्णय गर्न आफू अपमानित हुनुपरे पनि हुन तयार रहेको बताए । उनले एकपटक चुनाव जितेर आएपछि अर्कोपटक यसै कारणले हराइदिन्छु भन्नेसम्मका धम्की आएको दाबी गर्दै त्यसबाट आफू पछि नहट्ने बताए ।सांसद गुरुङले लेखा समितिले एक साताअघि तीन महिनाभित्र कर असुल गर्नू भनेर अर्थ मन्त्रालयलाई निर्देशन दिने र त्यसको एक साता नपुग्दै आशंका गर्ने काम गर्नु नहुने बताए । म जेरी जेलिएको जस्तो कुरा बुझदिनँ, सार्वजनिक लेखा समितिमा पनि यस्तो कुरा गर्नुहुन्छ हामीले ? रिजाललाई संकेत गर्दै उनले भने, पुँजीगत लाभकर तिर्नैपर्छ, नतिरे सेवा बन्द गर्नुपर्छ । यत्ति सिधा कुरा हुँदाहुँदै जेरी जेलिएजस्तो कुरा गर्नु हुन्न । रिजालले एनसेलले नभई टेलियाले कर तिर्नुपर्ने अभिव्यक्ति दिएपछि कांग्रेसकै सांसद राजेन्द्र केसीले पनि गुजरातको गाईलाई पटनामा बेच्दै, बारामा बेच्दै काठमाडौं ल्याएर दूध खाने र दायित्वचाहिँ गुजरातको हो भन्ने कुरा जस्तो भएको बताए । उनले पुँजीगत लाभकर नतिरी कुनै पनि सेवा विस्तार गर्न दिनु नहुनेमा जोड दिए । रिजालको फरक मत आफ्नै पार्टीका सांसदको समेत साथ नपाएपछि पूर्वसञ्चारमन्त्रीसमेत रहेका रिजालले लेखा समितिको बैठमा फरक मत राखेका छन् । उनले बैठकको निर्णयमा असहमति जनाउँदै समितिको अभिलेखका लागि भन्दै फरक मत राखेका हुन् । उनले बैठकले गरेको निर्णयले पुँजीगत लाभकर असुल नहुने बाटोमा गएको आफ्नो फरक मतमा व्यक्त गरे । पुँजीगत लाभकर नेपालले नपाउने बाटोतर्फ हामीले पनि सहयोग पुर्याइरहेका छौं कि भन्ने मलाई चिन्ता छ, उनले फरक मत राख्दै भने, मलाई त्यसबारे केही गर्नुपर्छ भन्ने पनि होइन, त्यो विषयचाहिँ अभिलेखमा अभिलेखित गर्न खोजेको हो । हाम्रो निर्णयले नेपाल सरकारले पाउने राजस्व नउठ्ने बाटोतर्फ धकेल्न थाल्यौं ।रिजालले अभिलेखका लागि भन्दै फरक धारणा राखेपछि कांग्रेस सांसद साहले यसलाई अझ स्पष्ट पारिदिनुस् न डाक्टरसाप, हामीले बुझ्ने गरी स्पष्ट पारिदिनु न भन्दै व्यंग्य गरेका थिए । अर्का सांसद खतिवडाले भने, असुल्ने भन्दा नआउने ? वास्तवमा हामीले नबुझेकै हो, असुल्ने भन्दा नआउने भने के भन्दा आउँछ ? भन्दै प्रश्न गरेका थिए ।रिजाल पहिलो पटक बैठकमालेखा समितिले गत साता दुई पटक र यो साता एक पटक एनसेलसम्बन्धी बैठक राखे पनि समितिका सदस्य रिजाल भने मंगलबार पहिलो पटक बैठकमा आएका हुन् । अघिल्ला बैठकमा सहभागी नभएका उनी एनसेलको फोरजी अनुमतिपत्र रोक्नु हुन्न भन्ने अडानका साथ प्रस्तुत भएका थिए । यसअघिका बैठकमा भने उनी सहभागी थिएनन् । रिजालसँगै मंगलबारको बैठकमा माओवादी केन्द्रका सांसद योगेन्द्र तामाङले एनसेललाई कर चुक्ता नगर्दै फोरजी दिनुपर्ने धारणा राखेका थिए । एनसेलबारे यसअघिका विभिन्न बैठकमा सहभागी रिजालले कहिले पक्ष र कहिले विपक्षमा बोल्दै आएका छन् ।"
विदेशी आफ्नै भूमिकामा सीमित रहुन्,"पोखरा प्रमुख प्रतिपक्षी एमालेले नेपालको संवेदनशीलता र सार्वभौमसत्ताको सम्मान गर्न छिमेकी र मित्रराष्ट्रहरूको ध्यानाकर्षण गराएको छ । तीन दिनसम्म पोखरामा चलेको एमालेका मुख्य २० भ्रातृ संगठनहरूको संयुक्त भेलाले नेपालमा अनावश्यक विदेशी चासो बढिरहेको निष्कर्ष निकाल्दै उनीहरूलाई आफ्नो भूमिकामा सीमित रहन सचेत गराएको हो । अध्यक्ष केपी ओलीसहित सबै वरिष्ठ नेताहरूले विशेष प्रशिक्षण दिँदै अन्तर्राष्ट्रिय चलखेल बढिरहेकोमा कार्यकर्ताहरूलाई सचेत गराएका थिए । त्यहीअनुसार पार्टीको भूमिका केन्द्रित गर्दै आफ्नो गतिविधि अघि बढाउन उनीहरूले निर्देशन दिएका छन् । नेपालको एकमात्र अन्तर्राष्ट्रिय विमानस्थलमा विदेशी एयर मार्सल राख्ने र कोड सेयरिङ गर्ने भारतको प्रस्तावमा एमालेले गम्भीर चासो दिएको छ । पार्टीले यसबारे सरकारको आधिकारिक धारणा पनि मागेको छ । यो अत्यन्त आपत्तिजनक कुरा हो, यसको सत्यतथ्य र सही जानकारी जनसमक्ष स्पष्ट पार्न हामी सरकारको ध्यानाकर्षण गर्दछौं, भेलाद्वारा जारी २० बुँदे घोषणामा उल्लेख छ । भारतले आफ्ना विमानको सुरक्षामा नेपाल आउने एयर मार्सललाई बस्ने सुविधा दिन माग गरेको समाचार हालै कान्तिपुरमा प्रकाशित भएको थियो । भेलामा एमालेका सबै संगठनका मुख्य नेता सहभागी थिए । हामी सबैको संवेदनशीलताको कदर र सार्वभौमसत्ताको सम्मान गर्दछौं । हाम्रो आन्तरिक मामिलामा व्यक्त गरिने अनावश्यक चासो र हस्तक्षेप हामीलाई कहिल्यै स्वीकार्य हुन सक्दैन, एमाले भेलाको निष्कर्ष छ, त्यसैले, हाम्रा छिमेकी र मित्रराष्ट्रहरूले पनि हाम्रो संवेदनशीलता तथा सार्वभौमसत्ताको सम्मान गर्न सम्बद्ध सबैको हामी गम्भीर ध्यानाकर्षण गराउँछौं । संविधान कार्यान्वयनको दबाब र आगामी चुनावको तयारीसमेतका लागि पार्टी पंक्तिलाई तयार गर्ने उद्देश्यसमेतले आयोजित भेलामा सबै मुख्य नेताहरूले राष्ट्रियअन्तर्राष्ट्रिय आयामबारे जानकारी दिएका थिए । भेलाले छिटो चुनावको घोषणा र त्यसम्बन्धी कानुन पारित गर्न सरकारसँग माग गरेको छ । आगामी चुनावमा पार्टीलाई पहिलो बनाउने ढंगले परिचालित हुन पनि कार्यकर्तालाई एमालेले निर्देश गरेको छ । संविधान संशोधनको नाममा सरकारले तराई मधेसी र पहाडी समुदायबीच सामाजिक विद्वेश फैलाउने काम गरेको भन्दै भेलाले भत्र्सना पनि गरेको छ । संविधान संशोधन राष्ट्रघाती प्रस्ताव भएकाले फिर्ता गर्नुपर्ने, तराई मधेस, पहाड र हिमाली क्षेत्रका सबै जातजाति र समुदायबीचको एकता र सामाजिक सद्भाव प्रवद्र्धनको पक्षमा भेलाले प्रतिबद्धता जनाएको छ । भूकम्पपछिको पुनर्निर्माणमा तीव्रता दिन पनि सरकारसमक्ष माग गरिएको एमाले सचिव योगेश भट्टराईले जानकारी दिए ।तडकभडक नगर्न निर्देशन भेलाले पार्टीको आन्तरिक संगठन सञ्चालनबारे पनि निर्णय गरेको छ । कार्यक्रमहरूमा अनावश्यक तडकभडक नगर्न भेलाले सबै संगठनलाई निर्देशन दिएको छ । सहयोग आदानप्रदान, दोहोरो(तेहोरो जिम्मेवारीको अन्त्य गरी वर्गीय संयुक्त मोर्चाको अवधारणाअनुरूप सामाजिक रूपान्तरणमा सामूहिक क्रियाशील हुने प्रतिबद्धता घोषणामा उल्लेख छ । गुटबन्दी, अनावश्यक हानाथाप र पदका लागि मरिहत्ते गर्ने प्रवृत्तिलाई निरुत्साहित गर्दै पार्टीमा त्यसैअनुरूपका आचरण र अभ्यास प्रतिबिम्ब गराउन क्रियाशील हुने, नेताहरूको पछि लागेकै आधारमा व्यक्तिको पदोन्नति हुने गलत अभ्यास रोक्नेलगायत प्रतिबद्धता भेलाले गरेको छ ।जनसंगठनहरू पार्टी कार्यकर्ता निर्माण गर्ने उर्वर भूमि, जनस्रोत र आधार रहेको भन्दै संगठनबाटै खारिएका गैरपार्टी सदस्यलाई पार्टी सदस्यतामा रूपान्तरित गर्ने र व्यवहारमा खारिएका सदस्यलाई नेता कार्यकर्तामा स्थापित गर्नुपर्नेमा पनि एकमत भएको छ । अध्यक्ष केपी ओलीले उद्घाटन गरेको कार्यक्रममा वरिष्ठ नेता झलनाथ खनालले आजको राजनीतिक अवस्था र हाम्रा चुनौती, अर्का वरिष्ठ नेता माधव नेपालले बदलिँदो अन्तर्राष्ट्रिय परिस्थिति र यसको प्रभाव, उपाध्यक्ष वामदेव गौतमले नेपालको विशेषतामा आधारित समाजवाद विषयमा प्रशिक्षण दिएका थिए । यसैगरी महासचिव ईश्वर पोखरेलले पार्टी संगठन र व्यवस्थापन, सचिव गोकर्ण विष्टले जनसंगठन निर्माण र परिचालन, नेता सुवास नेम्वाङले संविधान र कार्यान्वयन, केन्द्रीय सदस्य रवीन्द्र अधिकारीले सुखी नेपाली र समृद्ध नेपाल विषयमा प्रशिक्षण दिएका थिए । एमाले लेखा परीक्षण आयोगका अध्यक्ष पुष्प कँडेलले जनसंगठनको आर्थिक व्यवस्थापन र लेखा परीक्षण विषयमा प्रशिक्षण दिएको आयोजकले जनाएका छन् । कार्यक्रममा जनसंगठन नेतृत्वले प्रतिवेदन पेस गरेका थिए । उक्त प्रतिवेदनमाथि पर्याप्त छलफल भएको र आगामी दिनमा कसरी अघि बढ्ने भनेर सुझाव संकलन गरिएको सचिव गोकर्ण विष्टले बताए । समसामयिक विषय तथा सन्दर्भमा राख्नुपर्ने अडान, राजनीतिमा देखिएका भद्दा शैली र नयाँ ढंगले काम गर्ने सन्दर्भमा भेलाले महत्त्वपूर्ण सन्देश दिएको छ, विष्टले कान्तिपुरसँग भने, जनसंगठनबीच घुलमिल हुने अवसर मिलेको छ । यसले पार्टीले गर्ने आन्दोलन थप प्रभावकारी हुनेछ । एमालेले फागुन २१ गतेदेखि थाल्ने मेची(महाकाली राष्ट्रिय अभियानलाई सफल बनाउन भेलाको महत्त्वपूर्ण अवसर रहेको उनले बताए । कार्यक्रममा अन्य समसामयिक विषयमा पनि संगठनहरूबीच अन्तरक्रिया भएको थियो । आगामी निर्वाचनमा पार्टीलाई बहुमत दिलाएर पहिलो पार्टी बनाउने घोषणा पनि संगठनहरूले गरेका छन् । साथै भेलाले जनसंगठन र मोर्चामा समानुपातिक समावेशी सिद्धान्तअनुसार नेतृत्व बनाउने प्रतिबद्धता जनाएको छ । तीन खम्बे अर्थ नीति (राजकीय, निजी र सहकारी) अवलम्बन गर्दै सबल र आत्मनिर्भर अर्थतन्त्रमार्फत समाजवादी दिशामा अघि बढ्ने प्रतिबद्धता पनि भेलाले गरेको छ ।"
जागिर छाडेकालाई पुनर्बहाली नगर,"काठमाडौं द्वन्द्वकालमा सुरक्षा निकायबाट जागिर छाडेका र पुनर्बहालीको माग गर्दै आन्दोलन गरेकाहरूबारे अध्ययन गर्न गठित कार्यदलले उनीहरूलाई पुनर्बहाली गर्न नहुने सुझाव दिएको छ । पटकपटकको आन्दोलनपछि सरकारले शान्ति तथा पुनर्निर्माण मन्त्रालयका सहसचिव लक्ष्मीशरण घिमिरेको नेतृत्वमा कार्यदल गठन गरेको थियो । कार्यदलले बुझाएको अध्ययन प्रतिवेदनमा जागिर छाडेर भाग्नेलाई तिनै संगठनको कानुनअनुसार कारबाही गर्नुपर्ने उल्लेख गरिएको छ ।जागिर छोड्न बाध्य भएको भन्दै १ हजार ७ सय ५९ जनाले द्वन्द्वपीडित सेना प्रहरी संघर्ष समिति गठन गरी पुनर्बहालीको माग गर्दै आएका छन् । कार्यदललाई नेपाली सेना, नेपाल प्रहरी र सशस्त्र प्रहरी बलले द्वन्द्वकै कारण देखाएर संगठनबाट कसैले पनि जागिर नछाडेको विवरण दिएको थियो ।"
कामदार दर्ता म्याद एक वर्ष,"मलेसिया मलेसियामा गैरकानुनी आप्रवासी कामदारका लागि दर्ता भई काम गर्न पाउने गरी यसअघि घोषणा गरिएको रिहाइरिङ प्रोग्राम को म्याद एक वर्ष कायम रहने भएको छ । ईसरकारी सेवा प्रदायक कम्पनी माईईजी सर्भिसेज बर्हाड नामक कम्पनीले गैरकानुनी आप्रवासी कामदार दर्ता एवं व्यवस्थापन गर्नका लागि आफूले यो वर्षको अन्त्यसम्म सरकारी अनुमति पाएको जनाएको छ । उक्त कम्पनीलाई उद्धृत गर्दै स्थानीय द स्टार अनलाइनले लेखेको छ, गृह मन्त्रालयबाट त्यसबारे सोमबार एक पत्र प्राप्त गरेको उक्त कम्पनीले जनाएको छ । गत वर्ष फेब्रुअरी १५ देखि गैरकानुनी आप्रवासी कामदारलाई दर्ता गरी पुन: रोजगारी गर्न पाउने अवसरसहितको रिहाइरिङ प्रोग्राम ल्याइएको थियो ।"
"नियुक्त गर्ने न्याय परिषद्, आन्दोलन अदालतमा","काठमाडौं दुई साताअघि न्याय परिषद्को सिफारिसमा प्रधानन्यायाधीश सुशीला कार्कीले उच्च अदालतका ८० जना न्यायाधीश नियुक्त गरेको विरोधमा सरकारी वकिलहरूले देशभरका अदालतलाई आक्रोश पोख्ने थलो बनाए । न्यायाधीश नियुक्तिमा सरकारी वकिलहरूको समानुपातिक प्रतिनिधित्व हुन नसकेको भन्दै आधिकारिकसहित प्रमुख दलनिकट ट्रेड युनियन र सरकारी वकिल समाजले इजलास बहिष्कारको घोषणा गरिरहेका छन् । आन्दोलनमा आफ्नो नैतिक समर्थन रहेको भन्दै सरकारको कानुनी सल्लाहकार महान्यायाधिवक्ता रमण श्रेष्ठले नै उनीहरूको नेतृत्व गरिरहेका छन् । वरिष्ठ अधिवक्ता श्रीहरि अर्याल फौजदारी कानुन कार्यान्वयनको महत्त्वपूर्ण हिस्सा मानिने सरकारी वकिलहरू अदालतको कामकारबाही नै प्रभावित हुने गरी आन्दोलन गर्नुलाई नाजायज ठान्छन् । उच्च अदालतका न्यायाधीश नियुक्तिमा असन्तुष्टि जनाई दायर गरेको रिट सर्वोच्च अदालतमै विचाराधीन छ नि अर्यालले कान्तिपुरसित भने, विधि र प्रक्रियाको वकालत गर्ने पेसाकर्मीले राजनीतिक ढंगले प्रस्तुत भई न्यायिक कामकारबाही नै प्रभावित पार्न खोज्नु लज्जास्पद छ ।न्यायाधीश नियुक्तिको सिफारिस गर्ने निकाय न्याय परिषद्मा प्रधानन्यायाधीशसहित सर्वोच्च अदालतका वरिष्ठ न्यायाधीश, सरकार र बार एसोसिएसनको सिफारिसका दुई सदस्य र कानुनमन्त्री सदस्य हुन्छन् । ८० जना न्यायाधीश नियुक्ति सिफारिसमा संलग्न प्रधानन्यायाधीश सुशीला कार्कीबाहेक अन्य सदस्य अदालतमा कार्यरत छैनन् । तर न्याय परिषद्ले गरेको सिफारिसमा आपत्ति जनाई सरकारी वकिलहरूले भने सर्वोच्च मात्रै होइन, देशैभरका अदालतको इजलास बहिष्कार गरेका छन् । न्यायाधीश नियुक्तिको विरोधमा उत्रिएका ट्रेड युनियन संगठनहरूलाई नैतिक समर्थन रहेको भन्दै त्यसको नेतृत्व गरेका महान्यायाधिवक्ता रमण श्रेष्ठ सरकारका कानुनी सल्लाहकार पनि हुन् । प्रधानमन्त्री पुष्पकमल दाहालले नियुक्त गरेका न्याय परिषद् सदस्यद्वय पदम वैदिक र कानुनमन्त्री अजयशंकर नायक रहेको न्याय परिषद्ले गरेको न्यायाधीश नियुक्तिमा उनका कानुनी सल्लाहकार श्रेष्ठले चुनौती दिएका हुन् । माओवादी केन्द्र नजिकका एक कानुन व्यवसायीका अनुसार, फरक धारमा उभिएका प्रधानमन्त्रीका दुई थरी शुभचिन्तकमध्ये एक थरी गलत हुनुपर्छ । कि त न्यायाधीश सिफारिस गर्ने पदम वैदिक र कानुनमन्त्री नायक गलत हुन्, नभए उनीहरूको विरोध गर्ने प्रधानमन्त्रीका कानुनी सल्लाहकार सही छैनन्, ती अधिवक्ताले भने, एकअर्कालाई नै गाली गर्ने दुवै थरीका गतिविधिलाई प्रधानमन्त्री मौन समर्थन गर्न मिल्दैन । महान्यायाधिवक्ताको कार्यालयका ट्रेड युनियनहरूले गरेको आन्दोलनमा समर्थन गरेर सहसचिव र सचिवस्तरका सरकारी वकिलहरूले पनि बहस बहिष्कार गरेका छन् । तर उनीहरू भने ट्रेड युनियन आन्दोलनमा सहभागी हुन मिल्दैन । आन्दोलनमै सहभागी भएका ट्रेड युनियनका पदाधिकारीहरू भने उच्च अदालतको न्यायाधीश हुन योग्यता पुगेका छैनन् । उनीहरू जुन पदका लागि योग्य छैनन्, त्यही पदको माग राखेर गरिरहेको आन्दोलन कसको इसारामा हो ? ती कानुन व्यवसायीले भने । आफ्नो कामकाज नै ठप्प पार्ने गरीको आन्दोलनका क्रममा अपनाउनुपर्ने विधि र तौरतरिका पनि उनीहरूले पालना नगरेको उनको भनाइ छ । जानकारका अनुसार, उच्च अदालतमा न्यायाधीश नियुक्तिका क्रममा माओवादी केन्द्र समर्थित दुई समूहको प्रतिस्पर्धा थियो । त्यसमध्ये एउटा समूहको नेतृत्व महान्यायाधिवक्ता रमण श्रेष्ठले गरिरहेका छन् भने अर्कोतिर अधिवक्ता दीनमणि पोख्रेल छन् । न्यायाधीशहरूको सूची तयार गर्ने क्रममा अर्को पक्ष हावी भएको आक्रोशमा महान्यायाधिवक्ता श्रेष्ठले सरकारी वकिलहरूलाई उक्साएको उनीहरूको आरोप छ । वरिष्ठ अधिवक्ता अर्याल राजनीतिक नियुक्तिबाट आउने महान्यायाधिवक्ताको उक्साहटमा सरकारी वकिलहरूले गरेको आन्दोलन गलत भएको बताउँछन् । सरकारी वकिलहरूका लागि न्यायाधीश पद मात्रै वृत्ति विकास लक्ष्य होइन, उनले भने, असन्तुष्टि र गुनासालाई प्रक्रियासम्मत ढंगले प्रस्तुत गरेर अघि बढ्ने बाटो हुँदाहुँदै न्यायसम्पादन प्रक्रियामै अवरोध पुर्याउनु गलत हो । अपराधपीडितलाई न्यायको प्रक्रियामा सहयोग गर्ने सरकारी वकिलको आन्दोलनले सेवाग्राहीको न्यायको अधिकारमा प्रहार गरेको उनी बताउँछन् । आन्दोलन टुंगिँदै यसैबीच आन्दोलनरत सरकारी वकिल र न्याय परिषद्का पदाधिकारीबीच भएको वार्ता सहमति नजिक पुगेको छ । स्रोतका अनुसार केही दिनमै रिक्त हुने उच्च अदालतका दुई न्यायाधीशमा योग्यता पुगेका सरकारी वकिललाई सिफारिस गर्ने सहमति भएपछि आन्दोलनकारीहरूले इजलास बहिष्कारको कार्यक्रम फिर्ता लिने तयारी गरेका हुन् । तर औपचारिक रूपमा भने उक्त सहमतिलाई सार्वजनिक गरिने छैन । बुधबार बस्ने न्याय परिषद् बैठकले सरकारी वकिलहरूको आन्दोलनमाथि केही सम्बोधन गर्ने र त्यसका आधारमा सरकारी वकिलहरूले आन्दोलनमाथि पुनर्विचार गर्ने कुरा भएको छ, महान्यायाधिवक्ता रमण श्रेष्ठले कान्तिपुरसँग भने । आन्दोलनबारे कानुनमन्त्री नायक र महान्यायाधिवक्ता श्रेष्ठले छलफल गरेका थिए । छनोट प्रक्रिया व्यवस्थित होस्सरकारी वकिलद्वारा इजलास बहिष्कारट्रान्सपरेन्सी इन्टरनेसनल नेपालले न्याय परिषद् अध्यक्षलाई ज्ञापनपत्र बुझाई न्यायाधीश नियुक्ति प्रक्रियामा व्यवस्थित परीक्षा प्रणाली अपनाउन माग गरेको छ । न्यायाधीश नियुक्तिमा अपनाइएको प्रक्रियाले न्यायालयको गरिमा बढाउन नसकेको भन्दै उसले नियुक्ति प्रक्रियालाई पारदर्शी र प्रक्रियासम्मत बनाउन ध्यानाकर्षण गराएको छ । कानुन व्यवसायीबाट न्यायाधीश नियुक्त गर्ने विषय सिद्धान्तत: ठीक भए पनि त्यसक्रममा योग्यता, क्षमता र चरित्रमाथि भएको परीक्षण पारदर्शी रूपमा नागरिकले थाहा पाउनुपर्छ, ज्ञापनपत्रमा भनिएको छ, त्यसो हुन नसक्दा आस्थाको केन्द्र र महत्त्वपूर्ण संवैधानिक अंगप्रति नागरिकले अनेक प्रश्न उठाउनु स्वाभाविक हुन्छ । वरिष्ठ अधिवक्ता श्रीहरि अर्याल संयोजकत्वमा प्रकाश वस्ती र भरतराज उप्रेती सदस्य रहेको कार्यदलले न्यायालय सुधारका लागि गरेको अध्ययनमा पनि न्यायाधीश नियुक्ति प्रक्रियाको विषय समेटिएको थियो । न्यायाधीश योग्यता परीक्षा पास गरेका व्यक्तिहरूको सूची तयार गरी तिनीहरूको नैतिकता, चरित्र र क्षमता परीक्षण गरेर मात्रै न्यायाधीश नियुक्त गरिनुपर्छ भनेर सुझाव दिइएको थियो, हाल ट्रान्सपरेन्सी इन्टरनेसनलको अध्यक्षसमेत रहेका अर्यालले भने, न्यायाधीश नियुक्ति प्रक्रिया निष्पक्ष, व्यवस्थित र पारदर्शी नहुँदा पटकपटक यस्ता विवाद आएका हुन् । त्यसैगरी न्यायपालिका अधिकृत समाजले इजलास बहिष्कार गर्ने सरकारी वकिलहरूको आन्दोलनले आफूहरू अचम्मित भएको उल्लेख गर्दै न्याय प्रशासन सेवामा कार्यरत जनशक्तिले पनि न्यायाधीश नियुक्तिमा उचित प्रतिनिधित्व नपाएको गुनासो गरेको छ । संवैधानिक प्रावधानविपरीत जथाभावी हुने आन्दोलनका भरमा न्यायसेवामा कार्यरत जनशक्तिको वृत्ति विकासमा असर पर्ने निर्णय नगर्न पनि समाजले माग गरेको छ ।"
२७ लाखसम्म बिमा हुने,"काठमाडौं वैदेशिक रोजगारीमा गएका नेपालीका लागि सरकारले २७ लाख रुपैयाँसम्म बिमा व्यवस्था गर्ने भएको छ । वैदेशिक रोजगारीका क्रममा कामदारको मृत्यु भए पीडितको परिवारले १८ लाखसम्म मात्रै पाउँदै आएकामा नौ लाख रुपैयाँसम्म बढ्ने भएको हो । बिमाबापत २० लाख र कल्याणकारी कोषबाट ७ लाख गरी मृतक कामदारका परिवारले २७ लाखसम्म रकम पाउनेछन् । बालुवाटारमा आयोजित पत्रकार सम्मेलनमा दाहालले घातक रोग लागेकादेखि दुर्घटनामा परेकासम्मलाई बिमाको सुविधा उपलब्ध गराइने बताएका छन् । कामदारको स्वास्थ्य बिमातर्फ साविकको सुरक्षा तथा सुविधालाई विस्तार गरी जीवन बिमा, आयको नोक्सानीलगायत सुविधाका अतिरिक्त मृगौला फेल, क्यान्सरजस्ता विभिन्न १५ प्रकारका घातक रोगबापत थप ५ लाख बिमांकको बिमा हुुने नयाँ व्यवस्था माघ १५ बाट लागू हुनेछ । यो व्यवस्थापछि कामदारले सम्बन्धित बिमा कम्पनीबाट मात्रै २० लाखसम्म बिमा रकम पाउन सक्छन् । वैदेशिक रोजगार प्रवद्र्धन बोर्डमा वैदेशिक रोजगारमा जाने कामदारबाट उठाइएको कल्याणकारी कोषको रकमबाट कामदारको मृत्यु भएको अवस्थामा पाउँदै आएको ३ लाखमा वृद्धि गरी ७ लाख पुर्याउन वैदेशिक रोजगार नियमावली २०६४ संशोधन प्रक्रियामा लगिएको जानकारी प्रधानमन्त्रीले दिए । प्रधानमन्त्री दाहालका अनुसार तीन महिनाभित्र मानसिक रोगलाई समेत घातक रोगको सूचीभित्र समावेश गरी क्षतिपूर्ति दिलाउने सम्बन्धमा आवश्यक गृहकार्य गर्नसमेत बिमा समितिलाई निर्देशन दिइएको छ । वैदेशिक रोजगारमा जाने व्यक्तिले नेपालमा गरेको स्वास्थ्य परीक्षण गन्तव्य मुलुकमा गई असफल भएको अवस्थामा फर्किएका नागरिकलाई दाबी गर्ने हद म्याद नराखी सरल प्रक्रियाबाट क्षतिपूर्ति रकम फिर्ता गर्ने व्यवस्था ४५ दिनभित्र मिलाउन श्रम तथा रोजगार मन्त्रालयलाई निर्देशन दिइएको पनि दाहालले बताए । स्वास्थ्य जाँच गर्ने संस्थाहरूबाट बैंक ग्यारेन्टी वा धरौटी लिई सरकारी निकायबाटै क्षतिपूर्ति भुुक्तान गर्ने व्यवस्थासमेत ४५ दिनभित्र मिलाउन श्रम तथा रोजगार मन्त्रालयलाई निर्देशन दिएको प्रधानमन्त्रीले जानकारी दिए । विशेष अवस्थामा जेल सजाय भोगिरहेका र बिरामी भएर कमाउन नसक्ने अवस्थामा रहेकाको बिमा नवीकरण शुुल्क सरकारले व्यहोर्ने व्यवस्था मिलाइएको छ, पत्रकार सम्मेलनमा उनले भने । देशभित्र पर्याप्त रोजगारीका अवसर उपलब्ध नभइरहेको स्थितिमा वैदेशिक रोजगारी नै नेपालका युवा जनशक्तिको वैकल्पिक रोजगार र आयआर्जनको प्रमुख माध्यम बनेकाले यसलाई व्यवस्थापन गर्नु हाम्रो दायित्व हो, प्रधानमन्त्री दाहालले भने, वैदेशिक रोजगारीमा हुने ठगी र सूचनाको अभावलाई सरकारले गम्भीर ढंगले लिएको छ । हाम्रा कर्मचारी गम्भीर नहुँदा हाम्रा मानिस ठगिएका छन् । वैदेशिक रोजगारीसँग सम्बन्धित बेथिति हटाउन आन्तरिक रूपमा काम भइरहेको प्रधानमन्त्री दाहालले जानकारी दिए । आगामी मन्त्रिपरिषद्ले राजदूत नियुक्त गर्छपत्रकार सम्मेलनमा प्रधानमन्त्री दाहालले नेपाली श्रमिक उल्लेख्य रूपमा रहेका मुलुकमा लामो समयदेखि राजदूत नभएको भन्दै आगामी मन्त्रिपरिषद्ले राजदूत नियुक्त गर्ने बताए । यसमा गठबन्धन दलबीच धेरै कुरा मिलिसकेको छ । हामी अन्तिम चरणमै छौं, उनले भने । हाल कतार, साउदी अरेबिया, इजरायल, ओमान, बहराइन, यूएई, जापान, अस्ट्रेलिया, डेनमार्क, दक्षिण कोरिया, बंगलादेश, श्रीलंका र म्यानमारलगायत १३ देशमा नेपालका राजदूत छैनन् । कतिपय मुलुकमा नवप्रवेशी अधिकृतले कार्यवाहक राजदूतको भूमिका निर्वाह गर्दा सेवाग्रहीको गुनासो सम्बोधन गर्न असहज भएको प्रधानमन्त्री तथा मन्त्रीहरूले स्वीकार गर्दै आएका छन् । नयाँ दूतावास खोल्दा पूर्ण अध्ययन नगरिएको भन्ने संवाददाताहरूको प्रश्नमा दाहालले भने, आवश्यक पर्यो भने नेपाली रहेका जहाँ पनि दूतावास खोल्न सकिन्छ । भारत काम गर्न जाँदा श्रम अनुमति लिनुपर्ने वैदेशिक रोजगारसरकारले भारतमा गएर काम गर्नेलाई पनि वैदेशिक रोजगारीसरहको सुविधा दिने भएको छ । रोजगारीका लागि भारत जाने नेपाली नागरिक लाखौं भए पनि वैदेशिक रोजगारीको परिभाषाभित्र नराख्दा समस्या परेको भन्दै त्यसो गर्न लागिएको प्रधानमन्त्री दाहालले बताए । भारतमा जानेलाई पनि त्यहीअनुरूपको बिमा लगायतबाट रक्षावरण नै गर्ने निर्णय सरकारले गरेकाले उनीहरूले जिल्ला प्रशासन कार्यालय वा सीमा जिल्ला प्रशासन कार्यालयबाट काम गर्न अनिवार्य अनुमति लिनुपर्नेछ । भारतमा जानेले अधिकतम १४ लाखसम्मको बिमा पाउने छन् । यो व्यवस्था अन्यको हकमा भन्दा १५ दिन ढिलो अर्थात् फागुन १ बाट लागू हुनेछ । यो अनुुमति पत्र दिनुुअघि जिल्ला प्रशासन कार्यालयले बिमा र कल्याणकारी कोषमा अनिवार्य सहभागिता गराउने प्रधानमन्त्रीले बताए ।"
नेपाली परियोजना पनि प्रभावित हुने,"न्युयोर्क अमेरिकी राष्ट्रपति डोनाल्ड ट्रम्पले सुरक्षित गर्भपतन एवं परिवार नियोजनसम्बन्धी विदेशी सहयोगमा प्रतिबन्ध लगाउने कार्यकारी आदेश जारी गरेका छन् । यसले नेपालसमेत प्रभावित बन्ने देखिएको छ । अमेरिकी सहयोग नियोग यूएसआईडीले स्वास्थ्य क्षेत्रमा साढे तीन अर्ब बर्सेनि खर्च गर्दै आएको छ । ट्रम्पको निर्णयले नेपालले पाउँदै आएको एक करोड अमेरिकी डलर (एक अर्ब रुपैयाँ) सहयोग रोकिनेछ । यसबारे डिसीस्थित नेपाली दूतावासले कुनै टिप्पणी गर्न मानेन । पदभार ग्रहण गरेको दोस्रो दिन, लाखौं महिलाले प्रदर्शन गरेको पृष्ठभूमिमा सोमबार ट्रम्पले महिला अधिकारको महत्त्वपूर्ण एजेन्डा मानिने गर्भपतन एवं परिवार नियोजनसम्बन्धी अन्तर्राष्ट्रिय सहयोग रोक्ने आदेश दिएका हुन् । यस्तो व्यवस्था सन् १९८० को दशकमा सामाजिक एजेन्डामा निकै अनुदार मानिएका रोनाल्ड रेगनको शासनकालमा थियो । सन् १९८४ मा मेक्सिको सिटीमा आयोजित राष्ट्रसंघीय जनसंख्या सम्मेलनमा रेगनले गर्भपतन एवं परिवार नियोजनसम्बन्धी अन्तर्राष्ट्रिय सहयोग बन्द गर्ने घोषणा गरेका थिए । यद्यपि डेमोक्रयाटिक पार्टी नियन्त्रित संसदले यस्तो प्रतिबन्ध फुकुवा गर्दै आएको थियो । ओबामा प्रशासनले धेरै हदसम्म यसप्रति उदार नीति अख्तियार गरेको थियो । यसअघि नै अमेरिकी कानुनले अमेरिकी सहयोग रकम कुनै पनि विदेशी मुलुकमा गर्भपतनमा खर्च गर्न नपाइने व्यवस्था गरे पनि सोमबार ट्रम्पको आदेशले थप कडाइ गरेको छ । आदेशअनुसार सुरक्षित गर्भपतन एवं त्यससम्बन्धी कुनै खाले योजनाका लागि गैरसरकारी संस्थामार्फत दिइने रकम बन्द गरिएको छ । ट्रम्प एवं उपराष्ट्रपति माइक पेन्स दुवै चुनावी अभियानमा गर्भपतनविरुद्ध प्रस्तुत हुँदै आएका थिए ।सोमबारको कार्यकारी आदेशले नेपाललगायतका विकासोन्मुख मुलुकहरूमा अमेरिकी सहयोगमा सञ्चालित परिवार नियोजन, सुरक्षित गर्भपतनसम्बन्धी कार्यक्रमहरू बन्द हुनेछन् । यसअघि नै जर्ज डब्लू बुसको कार्यकालमा कडा सर्तका कारण नेपाललगायत केन्या, इथोपियाले परिवार नियोजनसम्बन्धी केही कार्यक्रम गुमाएको इन्टरनेसनल प्लान पारेन्टहुडले जनाएको छ ।"
त्रिवि कर्मचारी चुनाव फागुनमा,"काठमाडौं त्रिभुवन विश्वविद्यालय कर्मचारी संघ केन्द्रीय समितिको ११ औं निर्वाचन आगामी फागुन ५ गते हुने भएको छ । निर्वाचनमा देशभरका आंगिक क्याम्पस, कार्यालय, अनुसन्धान केन्द्र, परीक्षा नियन्त्रण कार्यालयमा गरी ६७ वटा मतदान केन्द्र रहने त्रिवि सूचना विभागले विज्ञप्तिमार्फत जनाएको छ । २१ सदस्यीय कार्यकारी समिति चयन गरिने निर्वाचनमा ५ हजार ४ सय ६७ कर्मचारी सहभागी हुनेछन् । निर्वाचनको तयारी पूरा भएको संघले जनाएको छ ।"
उपसचिवसहित पाँचविरुद्ध भ्रष्टाचार मुद्दा,"काठमाडौं अख्तियार दुरुपयोग अनुसन्धान आयोगले सहरी विकास तथा भवन निर्माण विभाग, डिभिजन कार्यालय, सुर्खेतका डिभिजन प्रमुख (उपसचिव) विष्णुप्रसाद शर्मासहित पाँच जनाविरुद्ध भ्रष्टाचार मुद्दा दायर गरेको छ ।ठेकेदारसितको मिलेमतोमा गुटु स्वास्थ्य चौकी, सुर्खेतको भवन कमसल निर्माण गरी अनियमितता गरेकाले शर्मासहित इन्जिनियर शशिचन्द्र घिमिरे, सबइन्जिनियर मनोजकुमार यादव, लेखा अधिकृत तुलाराम तिवारी र निर्माण व्यवसायी राजविन्द्रप्रताप सापकोटाविरुद्ध मंगलबार विशेष अदालतमा मुद्दा दायर गरिएको अख्तियारले जनाएको छ । उनीहरूले निर्धारित सर्त र मापदण्डविपरीत फाउन्डेसन बिमसमेत नराखी स्वास्थ्य चौकी भवन निर्माण गरेको र नगरेको कामको समेत नक्कली बिल भर्पाइ बनाई भुक्तानी लिनेदिने कार्य गरी भ्रष्टाचार गरेको अभियोगपत्रमा उल्लेख छ । शर्मासहित ५ जनालाई जनही २६ लाख ९६ हजार ७ सय ३ रुपैयाँ बिगो कायम गरी जरिवाना तिराउनसमेत अभियोगपत्रमा मागदाबी गरिएको छ ।"
एक सातामा कानुन बने जेठमा चुनाव,नयाँदिल्ली प्रमुख निर्वाचन आयुक्त अयोधीप्रसाद यादवले एक सातामा निर्वाचनसम्बन्धी कानुन पारित भए आगामी जेठभित्र स्थानीय तहको निर्वाचन गराउन सकिने बताएका छन् । नेपाल र भारतको निर्वाचन आयोगका बीचमा सन् २०११ मा भएको समझदारीपत्र नवीकरण तथा निर्वाचनसम्बन्धी कार्यक्रममा भाग लिन दिल्ली आएका प्रमुख आयुक्तले आगामी माघ ७ भित्र तिनै तहको निर्वाचन सम्पन्न गर्ने गरी आयोगले तयारी गरिरहेको जानकारी दिए । कान्तिपुरसँगको कुराकानीमा यादवले निर्वाचन कानुन र मिति तय भएपछि आयोगले तयारी रफ्तारमा अगाडि बढाउने बताए । प्रधानमन्त्री पुष्पकमल दाहालले यादवसित केही दिनमा निर्वाचनको मिति घोषणा गर्ने र निर्वाचनसम्बन्धी सम्पूर्ण कानुन पारित गर्ने आश्वासन दिएका थिए ।यादवले निर्वाचनमा सकेसम्म बढी मत खसोस् भनेर आयोगले देशभर विभिन्न कार्यक्रम सञ्चालन गरिरहेको बताए । संविधानसभा निर्वाचनमा झन्डै ८० प्रतिशत मत खसेको छ । हामीले त्यसलाई अझ बढाउने ढंगले काम गरिरहेका छांै । यादव नेतृत्वको टोलीले निर्वाचनमा युवालाई कसरी आकर्षित गर्ने भन्ने गोष्ठीमा समेत सहभागिता जनाएको थियो । कार्यक्रममा यादवले नेपालको निर्वाचन आयोगले सम्भावित मतदातालाई लक्षित गरेर देशभर सञ्चालन गरेका कार्यक्रमहरूबारे जानकारी गराएका थिए ।
पराजुलीको उमेरमा बारको चासो,"काठमाडौं कानुन व्यवसायीहरूको छाता संगठन नेपाल बार एसोसिएसनले सर्वोच्च अदालतका वरिष्ठ न्यायाधीश गोपाल पराजुलीको उमेर विवादमा चासो व्यक्त गरेको छ । बारले प्रधानन्यायाधीश सुशीला कार्कीलाई बुझाउन तयार पारेको ज्ञापनपत्रमा न्यायाधीशको उमेर विवाद छताछुल्ल आएको उल्लेख छ । न्यायाधीशको उमेर विवाद यत्रतत्र छताछुल्ल भएर बाहिर आउनुले न्यायपालिकाप्रतिको जनआस्था तथा गरिमामा आँच पुग्न गएकोमा ज्ञापनपत्रमा भनिएको छ, न्यायपरिषदलाई यथाशीघ्र निर्णयमा पुग्न आग्रह गर्दछौं ।प्रधानन्यायाधीशको रोलक्रममा रहेका न्यायाधीश गोपाल पराजुलीको उमेरबारे न्यायपरिषदमा विवाद छ । पुरानो अभिलेखअनुसार उनको जन्ममिति २००९ साउन २१ गते उल्लेख छ । तर काठमाडौंबाट बनेको नागरिकताको प्रतिलिपिमा भने उनको जन्ममिति २०१० वैशाख १६ गते उल्लेख छ । केही दिनअघि नेपाल बार एसोसिएसनको सल्लाहकार समितिको बैठकमा पूर्वअध्यक्ष शम्भु थापाले भावी प्रधानन्यायाधीशको उमेर विवादको बहस चलिरहेका बेला बार मौन बस्नु आपत्तिजनक भन्दै आधिकारिक धारणा सार्वजनिक गर्न सुझाव दिएका थिए । पुरानो जन्ममितिले मान्यता पाए न्यायाधीश पराजुली ५६ दिन मात्रै प्रधानन्यायाधीश हुनेछन् । नयाँ अभिलेखले मान्यता पाए थप ८ महिना २५ दिनसम्म पदमा रहने अवस्था रहन्छ । नेपालको संविधानले प्रधानन्यायाधीश र न्यायाधीशको उमेरहद ६५ वर्ष किटान गरेको छ । प्रधानन्यायाधीश सुशीला कार्कीले २०७४ जेठ २४ गते अवकाश पाएपछि न्यायाधीश पराजुली उक्त पदको रोलक्रममा छन् । नेपाल बार एसोसिएसनले तत्काल संवैधानिक इजलास गठन गर्न पनि माग गरेको छ । साथै पुराना छाडी नयाँ मुद्दाले प्राथमिकता पाएको भन्दै चासो व्यक्त गरेको छ । बारले अदालतमा कानुन व्यवसायीले गर्ने बहसको अडियो रेकर्ड गर्ने प्रणाली स्थापना गर्न पनि ध्यानाकर्षण गराएको छ । बारले वरिष्ठ अधिवक्ता उपाधिका लागि आफूसँग परामर्श गर्न पनि माग गरेको छ । बारको आपत्ति पूर्वनिर्धारित कार्यक्रमअनुसार प्रधानन्यायाधीश सुशीला कार्कीले आफूहरूलाई भेटघाटको समय नदिएको भन्दै नेपाल बार एसोसिएसनले आपत्ति जनाएको छ । नेपाल बार र सर्वोच्च बार एसोसिएसनले छुट्टाछुट्टै विज्ञप्ति जारी गरी न्यायिक नेतृत्वले सुरु गरेको निषेधको वातावरणले समस्याको समाधान ननिस्कने चेतावनी दिएको छ । नेपाल बारले आफ्नो मागप्रति चासो नराखे थप कडा कदम चाल्ने चेतावनी दिएको छ भने सर्वोच्च बारले प्रधानन्यायाधीश सुशीला कार्कीको कार्यकालभर अदालतबाट आयोजना हुने कार्यक्रममा बार प्रतिनिधिको हैसियतले हुने प्रतिनिधित्वमा विचार गर्नुपर्ने अवस्था हुने चेतावनी दिएको छ ।"
ठूला घरधनी नै तिर्दैनन् कर,"ललितपुर नाम चलेका २७ स्कुल, कलेज, अस्पतालदेखि ठूला सपिङ मल, होटल, सिनेमा हलसम्मले घरजग्गा र बहाल कर नतिरी करोडौं राजस्व छली गरेका छन् । ललितपुर उपमहानगरको आव ०७२७३ को लेखा परीक्षण प्रतिवेदनमा कर नतिर्ने होटलमा पुल्चोकको नारायणी, पाटनढोकाको ओएसिस, हरिहरभवनको हिमालयन, विद्यालयमा हात्तीवनको लिटल एन्जल्स, मानभवनको आदर्श विद्या मन्दिर, सातदोबाटोको काठमाडौं कलेज अफ म्यानेजमेन्ट, जावलाखेलको डीएभी, धापाखेलको जेम्स स्कुल छन् । प्रतिवेदनअनुसार पुल्चोकको अल्का, धापाखेलको सुमेरु, लगनखेलको पाटन, कुपन्डोलको सर्भाङ नर्सिङ होम, इमाडोलको किस्ट हस्पिटल पनि कर नतिर्ने सूचीमा छन् । यीबाहेक सातदोबाटोको सेल्सबेरी, पुल्चोकको लबिम मल, सञ्चय कोष, साझा यातायात, कृष्ण गल्लीको पञ्चकन्या गु्रप अफ इन्डस्ट्रिज, झम्सिखेलको बिगमार्ट सुपरमार्केट, ग्वार्कोको गुण सिनेमा हल छन् । पाटनढोका कृष्णगल्लीस्थित भाटभटेनी सुपरमार्केट, सुमेरु, नेसनल क्यान्सर, ग्लोबल अस्पताल, पाटन औद्योगिक क्षेत्रका उद्योग, कलकारखाना पनि कर छलीको सूचीमा छन् ।उपमहानगरका अनुसार यी निकायले ५० करोडभन्दा बढी कर छली गरेका छन् । यीबाहेक कर नतिर्नेमा ठूला व्यवासायीसमेत रहेको उपमहानगरका राजस्व प्रशासन महाशाखा प्रमुख दिल्लीराज शाक्य बताउँछन् । अटेरी गर्नेलाई कारबाही गर्ने अधिकार छैन, उनले भने, कडाइका साथ कर उठाउने हो भने अर्बौं रकम उठाउन सकिन्छ । उनका अनुसार कर छलीका कारण उपमहानगरलाई बर्सेनि करोडौं रुपैयाँ राजस्व घाटा भइरहेको छ । बढी राजस्व तिर्नुपर्ने धनाढयहरू राजनीतिक संरक्षणमा रहेकाले कर तिराउन समस्या परिरहेको उपनपाका अधिकारीहरू बताउँछन् । उपनपाका अधिकारीहरूका अनुसार यसमा प्रमुख जिल्ला अधिकारीले चासो दिनुपर्छ । प्रजिअ दीपक काफ्लेले उपमहानगरबाट लिखित जानकारी गराए कर नतिर्नेलाई कानुनी दायरमा ल्याउन तयार रहेको बताए ।उपमहानगरका अनुसार आव ०७२७३ मा बहाल करबापत मंसिर मसान्तसम्म १ करोड ११ लाख २८ हजार ५ सय ६९ रुपैयाँ मात्र उठेको थियो । जबकि २० करोड रुपैयाँ उठ्नुपर्ने थियो । उपमहानगरमा २०६८ को जनगणनाअनुसार ६२ हजार घरधुरी छन् । अधिकांश घर बहालमा लगाइएको छ । व्यावसायिक प्रयोजनका लागि घर भाडामा दिने व्यक्तिले पनि वास्तविकभन्दा निकै कममा बहाल सम्झौता भएको देखाएर कर छल्ने गरेका छन् । स्थानीय स्वायत्त शासन नियमावलीअनुसार सरकारी तथा निजी स्वामित्वमा रहेका कुनै पनि संस्थाले आफ्नो भवन व्यावसायिक प्रयोजनका रूपमा प्रयोग गरे कर तिर्नुपर्ने कानुनी प्रावधान छ ।उपमहानगरले कुपन्डोलदेखि सातदोबाटोसम्म, मंगलबजारदेखि लगनखेलसम्मको मूल सडकमा रहेका घरजग्गा व्यावसायिक प्रयोजनका लागि जग्गा भाडामा दिए प्रतिआना १० हजार, चक्रपथ ट्रयाकमा ८ हजार, पुल्चोकदेखि मंगलबजार हुँदै ग्वार्कोसम्म, जावलाखेल बाल संगठनदेखि भनिमण्डल हुँदै रिङरोडसम्म, पुल्चोकस्थित विद्युत् प्राधिकरणदेखि सानेपा चोकसम्मका सहायक सडकमा ७ हजार, कच्ची सडकमा २ हजार र गोरेटो बाटोमा १ हजार रुपौयँसम्म करको दर कायम गरेको छ ।बहालमा दिएका घर, पसल, ग्यारेज, टहरा, सेड (छप्पर), कारखाना, जग्गा आदिबाट २ प्रतिशत कर असुलउपर गर्ने कानुनी व्यवस्था छ । ६२ घरमध्ये मुस्किलले ५६ हजार घरले मात्र बहाल कर तिर्ने गरेका स्रोतको दाबी छ । राष्ट्रिय सहकारी विकास बोर्डले लगनखेलस्थित १२ भन्दा बढी पसल कबल, कर्मचारी सञ्चय कोषले हरिहरभवनमा इन्भेस्टमेन्ट बैंकलाई र पाटन अस्पतालले लक्ष्मी बैंकलाई व्यावसायिक प्रयोजनका लागि भाडामा दिएका छन् । तर, तिनले बहाल कर भने तिर्ने गरेका छैनन् । उपमहानगरमा झन्डै ५ सयभन्दा बढी वितिय संघसंस्था छन् । तर, करिब ९० प्रतिशतले कर नतिर्ने उपमहानगरले जनाएको छ ।कर नतिर्नेलाई घरजग्गा बिक्री तथा बैंक धितो राख्न रोक र सरकारी सेवा सुविधाबाट वञ्चित गराउन सक्न, घरको टेलिफोन र पानीको सुविधा काट्ने, फोहोर नउठाउनेजस्ता कारबाही गर्न सकिने व्यवस्था छ । तर, कसैलाई पनि कारबाही गरिएको छैन । उपमहानगरका राजस्व प्रशासन महाशाखा प्रमुख शाक्यले विद्युत् लाइन कटौती गर्न ऊर्जा मन्त्रालय, खानेपानीको खानेपानी तथा सरसफाइ, टेलिफोनको सञ्चार र शिक्षाको शिक्षा मन्त्रालयलगायतलाई मात्र अधिकार भएको बताए । मन्त्रालयहरूबीच समन्वय नभएर पनि समस्या भएको हो, उनले भने ।"
व्यापार गर्ने बढे,"काठमाडौं साँखुमा लागेको १ महिने माधवनारायण मेलामा विभिन्न ठाउँका व्यापारी पुगेका छन् । मेलाका लागि कोठा र पसल भाडा लिएर व्यापार गर्नेको भीड छ । यसैमध्येकी हुन् दक्षिणकाली घर भई जोरपाटी बस्दै आएकी देवकी खडका । बिहानै टिमुर, जिम्मु, बोडी, मास, सिलाम, गहतलगायत सामग्रीका बोरा बोकेर साँखु आइपुग्छिन् । मेला जाने बाटोछेउ ती सामग्री बेच्छिन् । बेलुकाको अन्तिम गाडी चढेर ६ बजे डेरामा फर्किन्छिन् । व्यापार धेरै त हुन्न, कहिले ४५ सयको सामान बिक्छ । कहिले त्यो पनि हुन्न, मेलाको पहिलो दिनदेखि नै सामान बेच्न थालेकी उनले भनिन् ।भृकुटीमण्डपमा व्यापार गर्दै आएका रौतहटका लालबाबु गुप्ता कपडा बेच्छन् । उनले साँखुमा एक महिनाका लागि १२ हजार रुपैयाँमा कोठा भाडामा लिएका छन् । कपडा फिँजाउन चाहिने यो सानो ठाउँको मात्र ४० हजार तिरेको छु, गुप्ताले भने । श्रद्धालुको भीड दिनदिनै बढदै गएकाले लगानी उठ्नेमा उनी विश्वस्त छन् । कपडा, जडीबुटी, गरगहना, खेलौना, खानाका परिकार, विभिन्न प्रकारका अचार, लत्ताकपडा, सिसा र स्टिलका भाँडाकुँडा, हस्तकला सामग्री, मनोरञ्जनका लागि राखिएका पिङ सबैको व्यापारले बिस्तारै गति लिँदै छ । तर, भूकम्पले साँखुका धेरैको घर भत्काएको छ । त्यसैले पनि यहाँ कोठा पाउनु मुस्किल छ । एउटै कोठामा ५६ जना व्यापारी पनि बसेका छन् । कतिले त जस्ताको टहरामै एक महिनासम्म रात बिताउने बताए ।१२ हात जमिनमा पाल टाँगेर विभिन्न खानेकुरा बेच्न बसेको समूह देख्न सकिन्छ । पालकै अगाडि फलफूल र मिठाई पनि राखिएका छन् । ५६ जना मिलेर उक्त जग्गा ६० हजारमा भाडामा लिएको बताउने विकास जयसवाल पोखरादेखि आएका हुन् । विभिन्न मेला र महोत्सवमा खानेकुराको व्यापार गर्दै आएका जयसवालले भने, अहिलेसम्म व्यापार ठिकै भइरहेको छ । मेला सबैको मनोरञ्जनका लागि भए पनि केहीलाई भने यही कमाइ गर्ने थलो बनेको छ ।मेलामा सरसापट गरी पसल चलाएकी छन् स्थानीय सीता महतो थारूले । उनको मुटुमा प्वाल भएको र समयसमयमा सुन्निने रोग भएकाले गह्रौं काम गर्दिनन् । २६ वर्षीया सीताका पति कृष्णगोपाल वादीकार दृष्टिविहीन छन् । ४ वर्षीय छोराकी आमा उनले नै घर खर्च धान्नुपर्छ । भूकम्पपछि जस्ताको टहरोमा बस्दै आएको ३ जनाको परिवार चलाउने जिम्मा लिएकी सीता भन्छिन्, दिनभर ५ सयको कारोबार हुन्छ । आफूलाई गह्रौं काम गर्नै हुँदैन । जसोतसो गुजारा चलेकै छ ।"
फसाउन फेसबुकमा नक्कली साथी,"काठमाडौं पेप्सीकोलाका एक अधवैंशे मंगलबार दिउँसो एनसेलको ५ सय दरका २ रिचार्ज कार्ड र लिखित निवेदन बोकेर महानगरीय अपराध महाशाखामा पुगे । उनको समस्या अलि अनौठो थियो । ती पीडितको समस्याले सामाजिक सञ्जाल दुरुपयोग गर्दै हुने आर्थिक ठगीको पछिल्लो प्रवृत्तिलाई बुझाउँछ । साथै सामाजिक सञ्जाल प्रयोगकर्ताले सामान्य ख्याल नगर्दा कसरी दु:ख पाउन सक्छन् भन्ने पनि देखाउँछ ।खड्का थरका ती व्यक्तिलाई आइतबार बिहान फेसबुकमा एउटा फ्रेन्ड रिक्वेस्ट आयो । अमेरिकाको क्यालिफोर्निया बस्ने आफ्नै बहिनीले पठाएको रिक्वेस्ट उनले स्वीकार नगर्ने कुरै थिएन । उनले ठाने बहिनीले नयाँ फेसबुक आईडी खोलिछन् । उनका अरू आफन्त पनि म्युचुअल फ्रेन्ड थिए । फ्रेन्ड रिक्वेस्ट एसेप्ट गर्नेबित्तिकै म्यासेन्जरमा सन्देश छाडिन्, दाइ मलाई एनसेलको हजार रुपैयाँको रिचार्ज गर्दिनुस् न । बहिनीको अनुरोध सुन्नेबित्तिकै उनले ५ सय दरका २ रिचार्ज कार्ड किने र त्यसको पिन नम्बर पठाइदिए । त्यसको केही समयपछि उनको बहिनीसँग सम्र्पक भयो । अनि पो थाह पाए उनलाई त बहिनीको नाममा कसैले नक्कली फेसबुक आईडी बनाएर झुक्काएछ । बैनीले थप कुरा बताएपछि उनी तर्सिए । नक्कली फेसबुक आईडी बनाएर बहिनीका कैयौं आफन्तलाई रिक्वेस्ट पठाइएको रहेछ र एसेप्ट गर्ने सबैसँग नक्कली प्रयोगकर्ताले अनेकन सहयोग मागेको रहेछ । त्यसपछि उनी उजुरी लिएर प्रहरी कार्यालय पुगेका थिए । पीडितको कथा महाशाखाको साइबर सेल हेर्ने इन्स्पेक्टर पशुपति रायका निम्ति नौलो थिएन । किनकि पछिल्ला महिनामा उनले फेसबुकमा नक्कली प्रोफाइल खडा गर्ने र आफन्त वा नजिकको मान्छे बनेर ठगी गर्ने प्रवृत्ति बढेको देखिरहेका थिए । १ वर्षअघि मात्रै नेपालगन्जका २३ वर्षीय राहुल वाल्मीकिले नक्कली फेसबुक आईडी बनाउँदै युवतीहरूसँग भर्चुअल मित्रता गाँसेर ठगीधन्दा चलाएका थिए । तिनले कसैको फेसबुक आईडी हयाक गर्थे । फेसबुक प्रयोगकर्ताको फोटोमा अश्लील फोटो फोटोसपमार्फत जोडथे र त्यसैका आधारमा पैसा माग्दै ब्ल्याकमेलिङ गर्थे । राहुलले यसै गरी ४० महिलालाई ठगेको महाशाखाको रेकर्ड छ । आव ०७१७१ मा ब्युरोले साइबर अपराधका ६१ मुद्दामाथि अनुसन्धान गरेको थियो । जसमा सबैभन्दा धेरै मुद्दा सामाजिक सञ्जाल फेसबुक सम्बद्ध थिए । सोही आवमा महाशाखाले साइबर दुरुपयोगसम्बन्धी ३ सय ९ उजुरी हेरेको थियो । जसमध्ये महाशाखाले १२ मुद्दा चलाएको थियो । पछिल्लो आव अर्थात् ०७२७३ मा महाशाखा र ब्युरो दुवैमा साइबर अपराधका मुद्दामा संख्यात्मक बढोत्तरी भएको देखिन्छ । उनले फेसबुकमार्फत कसैले पैसा वा अन्य सहयोग मागे फोन गरी सोध्नु उपयुक्त हुने सुझाए । भने, एउटा फेसबुक अकाउन्ट भएको व्यक्तिको नामबाट नयाँ रिक्वेस्ट आयो भने शंका गर्नुस् ।"
दस अवतार मन्दिरमा तालाबन्दी,"काठमाडौं आफूहरूलाई थाहै नदिई पुनर्निर्माण सुरु गरेको भन्दै पुजारीसहित स्थानीयवासीले त्रैलोक्यनारायण (दस अवतार) मन्दिर पुनर्निर्माणमा रोक लगाएका छन् । ठेकेदारले जस्ताले बारेर बनाएको गेटमा उनीहरूले ताला लगाइदिएका छन् । हाम्रो चासो र सरोकारको मन्दिर कसरी पुनर्निर्माण हुँदै छ भनेर हामीले पनि थाहा पाउनुपर्छ, दसअवतार मन्दिरका पुजारी दीपकप्रसाद श्रेष्ठले भने, हामीले यस विषयमा धेरैपटक चासो दियौं । हामीलाई पनि सहभागी गराउनुस् भन्यौं । तर, टेरपुच्छर लगाएनन् । त्यही भएर यो कदम चाल्न बाध्य भयौं ।पुरातत्त्व विभागले यो मन्दिर पुनर्निर्माणका लागि ठेक्का दिइसकेको छ । ठेक्कामा दिँदा सम्पदा नष्ट हुन्छ भन्दै स्थानीयवासीले ज्यालामा काम दिन माग गर्दै आएका छन् । यसको ठेक्का पाकृतिक सानो सुवाल (जेभी) ले पाएको छ । गत भदौमा निर्माण सम्झौता भइसकेको छ । निर्माण सम्झौता भएको ६ महिनासम्म पनि पुनर्निर्माण सुरु भएको थिएन । पुरातत्त्व विभागका अनुसार २०७५ असोजमा निर्माण सम्पन्न गर्ने गरी ३ करोड ७५ लाख रुपैयाँमा निर्माण सम्झौता भएको हो । काम सुरु गरेको छैन भने पनि बार लगाएर काम थालेको भन्दै स्थानीयले विरोध गरेका हुन् । सम्पदाको निर्माणमा संवेदनशील हुनुपर्छ, श्रेष्ठ भन्छन््, तर कामदारले जथाभावी खन्दै गरेको देख्यौं । पुरातत्त्व बुझेको मान्छेको रोहबरमा काम हुनुपथ्र्यो । पेलेर काम गर्न थालेपछि रोक्न बाध्य भएको स्थानीयवासी बताउँछन् । ठेक्कामा गइसकेपछि यही मोडलमा कसरी काम गर्ने भनेर हामीले छलफल गरिरहेका थियौं, सम्पदा पुनर्निर्माणलगायत स्थानीय काममा जनसहभागिता जुटाउन गठन भएको कान्तिपुर विकास समितिका प्रवक्ता गणपतिलाल श्रेष्ठ भन्छन्, तर स्थानीयवासीलाई पेलेरै लैजाने नीति पुरातत्त्व विभागले बनायो । सम्पदा बनाउने नाममा मास्ने षड्यन्त्र भइरहेको छ । हामी कुनै हालतमा पनि सम्पदा नासिन दिँदैनौं । अब वसन्तपुर क्षेत्रमा बन्ने कुनै पनि मठ मन्दिर, दरबार ठेक्कामा बन्न दिँदैनौं । पुरातत्त्व विभागले भने मन्दिर बनाएको नभई पेटी मात्रै भत्काएको दाबी गरेको छ । स्थानीयवासीलाई चित्त बुझाएरै काम अघि बढाउँछौं, पुरातत्त्व विभागअन्तर्गतको हनुमानढोका दरबार क्षेत्र संरक्षण कार्यालयका इन्जिनियर गोपाल झा भन्छन्, सहमति गरी हामी निकासातिर जानुपर्छ ।"
सम्पदाको जगमै बियरका बोतल,"काठमाडौं भुइँचालो गएपछि वसन्तपुर क्षेत्रका मठ मन्दिरमा लगाइएको बारको जग बनाउँदा जमिनमुनि बियरका बोतल भेटिएका छन् । पुरातत्त्व विभाग र बेलायतको दुरहाम विश्वविद्यालयले उत्खनन गर्ने क्रममा बियरको बोतल प्रयोग गरेको भेटिएको हो ।भुइँचालो गएको केही महिनापछि काठमाडौं महानगरपालिकाले सम्पदालाई बार लगाएको थियो । बार लगाउने क्रममा जगमुनि सिमेन्ट, इँटा र बियरको बोतल मिसाएको भेटिएको हो । स्थानीयवासीका अनुसार ठेकेदारले रातिराति काम गरेका थिए । राति किन काम गरे भनेर अचम्म लागेको थियो, सम्पदा बचाऊ अभियानमा सक्रिय आलोकसिद्धि तुलाधर भन्छन्, यस्तो निच काम गर्न पो रहेछ ।विश्व सम्पदा क्षेत्रमा परम्परागत रूपमा जे सामानबाट बनेको हो, त्यही सामान मात्रै प्रयोग गर्न पाइन्छ । यहाँका मठ मन्दिर, दरबार चुना, सुर्की र बालुवा प्रयोग गरी बनाइएका हुन् । यहाँ पुरातात्त्विक मापदण्डअनुसार सिमेन्टसमेत प्रयोग गर्न पाइँदैन । तर, यहाँ सिमेन्ट प्रयोग भएको छ । यो घटनाले ठेकेदारलाई काम दिँदा अनेक गरी सम्पदा मासिदिने चिन्ता भएको तुलाधार बताउँछन् । सम्पदा पुननिर्माण गर्दा जमिनमुनिको सम्पदा पनि जोगाउनुपर्ने स्थानीयवासीको माग छ । ठेक्कामा दिँदा सम्पदा जोगिँदैन भन्ने अर्काे उदाहरण हो सम्पदामा गरिएको यो लापरबाही, उनी भन्छन्, थोरै पैसाको लोभले त यस्तो तल्लो स्तरको काम गर्छन् भने झन् ठूलो योजनामा के गर्लान् ? काठमाडौं महानगरले झन्डै १६ लाख रुपैयाँ ठेक्कामा यो काम दिएको महानगरका इन्जिनियर कवीन्द्र नकर्मीले जानकारी दिए ।महानगरपालिकाअन्तर्गतको हनुमानढोका दरबार क्षेत्र आयोजनाका प्रमुख उदय पसखलका अनुसार माजुु देग, वंशगोपाल, त्रैलोक्यमोहन, काष्ठमण्डपलगायत सम्पदामा तारबार लगाइएको छ । तत्कालीन प्रमुख नरेन्द्रविलाश वज्राचार्यको कार्यकालमा यो काम भएको उनले जानकारी दिए । यहाँ बोतल राखिएको बारे आफूलाई जानकारी नभएको पसखलले जानकारी दिए । अब सम्पदा बनाउँदा हाम्रा प्राविधिकलाई चौबीसै घण्टा निगरानीमा राख्न लगाउँछौं, उनले भने ।यहाँका अधिकांश सम्पदा मल्लकालका र कुनैकुनै लिच्छविकालका समेत छन् । काष्ठमण्डप सातौं शताब्दीमा बनेको पुष्टि भइसकेको छ । यसको निर्माता लीलावज्र हुन् । यो सत्तल वज्रयानी दर्शनमा बनेको हो । पुरातत्त्व र दुरहाम विश्वविद्यालयको टोलीले माजु देग पनि उत्खनन् गरेको थियो । उत्खनन् गर्ने क्रममा यही गेटछेउ लगाइको तारबार खन्दा पुरातात्त्विक मान्यताविपरीत सामान प्रयोग गरेको भेटिएको थियो ।यहाँको नारायणको मूर्ति देशभरिको मूर्तिमध्ये राम्रो रहेको मन्दिरका पुजारी दीपकप्रसाद श्रेष्ठ बताउँछन् । महानगरले ठेक्काबाट बनाउन लागेका अधिकांश सम्पदा विवादित भएका छन् । पुरातात्त्विक मापदण्डविपरीत बनाएको भन्दै सर्वसाधारण आन्दोलनमा समेत उत्रिएका छन् । संयुक्त राष्ट्रसंघीय शैक्षिक, वैज्ञानिक तथा सांस्कृतिक संगठन युनेस्कोले काष्ठमण्डप, हनुमानढोकालगायत उपत्यकाका सम्पदा पुनर्निर्माणमा विश्व सम्पदाको विश्वसनीयता नष्ट हुने जोखिम रहेको भन्दै ६ महिनापहिल्यै गम्भीर चासो व्यक्त गरिसकेको छ । फेरि पनि युनेस्कोले विश्व सम्पदाबाट हटाइदिने जोखिम बढेको छ, सम्पदा बचाऊ अभियान चलाइरहेका आलोकसिद्धि भन्छन्, हाम्रा सम्पदा नष्ट भएको हामी टुलुटुलु हेरेर बस्दैनौं ।मापदण्डविपरीतका काम तुरुन्त रोक्न काठमाडौं महानगरपालिका र पुरातत्त्व विभागलाई आग्रह गरेको छ । विभागलाई प्रभावकारी अनुगमन भएको अनुभूति गराउनसमेत युनेस्कोले आग्रह गरेको छ । रानीपोखरी निर्माणमा देखाएको व्यवहारले विश्व सम्पदामा सूचीकृत काष्ठमण्डप र सिंहसत्तल निर्माणमा पनि युनेस्कोले शंका व्यक्त गरेको थियो । प्रताप मल्लले बनाएको रानीपोखरीमा महानगरले सिमेन्ट, रड र रोडा प्रयोग गरेको थियो । मापदण्डविपरीत रानीपोखरी बीचको यमलेश्वर महादेव मन्दिर पुनर्निर्माण भएपछि स्थानीयवासीले विरोध गरेका थिए । स्थानीयको विरोधपछि पुरातत्त्व विभागले पुनर्निर्माण रोक्न महानगरलाई निर्देशन दिएको थियो । महानगरले बनाउन नसक्ने जनाएपछि पुरातत्त्वले नै रानीपोखरी पुनर्निर्माण गर्ने भएको छ । सम्पदा पुनर्निर्माणमा स्थानीयवासीको ध्यानाकर्षणलाई युनेस्कोले स्वागतसमेत गरेको छ । पुनर्निर्माण प्रक्रियामा सामुदायिक प्रतिनिधत्वलाई एकीकृत गरिनुपर्छ, युनेस्कोले भनेको थियो । ऐन, नियमको अप्ठयारो देखाएर शंकास्पद निर्माण गरियो भने आउँदो पुस्ताले हामीलाई सराप्ने विज्ञहरू बताउँछन् । पुनर्निर्माणलाई सजिलो हुने गरी कानुन निर्माण गर्न सकिने सांसद भीमसेनदास प्रधान बताउँछन् । संस्कृति पर्यटन तथा नागरिक उड्यनमन्त्री जीवनबहादुर शाही यही कानुनी अवस्था रहे सम्पदा पुनर्निर्माण हुन नसक्ने बताउँदै आएका छन् । काष्ठमण्डप बनाउन काठ सरकारले दिने भएको छ, शाही भन्छन्, सरकारले दिएपछि काठको गुणस्तरमा शंका गर्नु पर्दैन । भएकै कानुनबाट पनि सम्पदा ज्यालामा दिने व्यवस्था गर्न सकिने सांसद प्रधान बताउँछन् । २० वर्ष पहिला वसन्तपुर क्षेत्रकै स्वैत भैरव पुनर्निर्माण ज्यालामा गरिएको थियो । त्यसका लागि स्थानीयवासीले चन्दा उठाएका थिए । चन्दा रकममा महानगरले अनुदान दिएको थियो । आकाश भैरव बनाएर १ करोड रुपैयाँ बाँकीसमेत रहेको वीरेन्द्रभक्त श्रेष्ठ बताउँछन् । काष्ठमण्डप ज्यालामा दिन माग उठेपछि यसलाई कसरी पुनर्निर्माण गर्न सकिन्छ भनेर महानगरपालिकाले पुरातत्त्व विभागका पूर्वमहानिर्देशक विष्णु कार्की, वरिष्ठ वास्तुविद् सुदर्शनराज तिवारीलगायत विज्ञ समिति बनाएको थियो । विज्ञ टोलीले ठेक्कामा दिए पनि टुक्राटुक्रा बनाएर दिन सुझाव दिएको छ ।"
सहकारीका विकृति नियन्त्रण गर,"सहकारी ऐनलाई आफूअनुकूल बनाउन सहकारी संघसंस्थामा आबद्ध सांसद र सहकारी अभियन्ताहरू जे जसरी लागेका छन्, त्यसमा स्वार्थहरूको द्वन्द्व प्रस्टै देखिन्छ जसले गर्दा ऐन आउनै ढिलाइ भएको छ । विभिन्न ३४ समूहमार्फत १ सय ४२ दफामा ६ सय ९४ वटा संशोधन प्रस्ताव पर्नुले पनि सांसदहरूको चासो देखिन्छ । विगतमा सरोकारवालासँग छलफल गरी तयार भएको संशोधित विधेयकमा यति धेरै संशोधन प्रस्ताव पर्नुले पनि स्वार्थ बाझिएको स्पष्ट हुन्छ । संशोधनमा परेका अधिकांश बुँदामा सहकारी संस्थाको नियमन, सदस्यता, कारोबार, सञ्चालक तथा कार्यकारी प्रमुखको काम कर्तव्य र अधिकार कसुरका सजाय र जरिवानासँग सम्बन्धित छन् । ती दफाहरूमा उल्लेखित व्यवस्थामा परिमार्जन गरी कानुनी प्रावधानलाई नै कमजोर बनाउन खोजिएको देखिन्छ । यसले सहकारीमा बढ्दो विकृति र जोखिम नियन्त्रण गर्नुको साटो झनै मनोमानीलाई बढाउने निश्चित छ । प्रभावकारी नियमन गर्न नहुने, सञ्चालक र कार्यकारी प्रमुखको अधिकार कटौती गर्न नहुने भनी ल्याइएका संशोधन प्रावधान कार्यान्वयनमा गयो भने यसले आगामी दिनमा झनै विकृति बढाउनेछ । सहकारी विभागद्वारा जारी सहकारी संघसंस्था दर्ता, सञ्चालन, लेखा परीक्षण, अनुगमन तथा नियमनसम्बन्धी मापदण्ड, २०६८ को ९ (८) मा लेखिएको छ, कुनै पनि व्यक्ति जिल्लाभित्रका एकै प्रकृतिका एकभन्दा बढी सहकारी संस्थाको सदस्य हुन पाउनेछैनन् । उजुरीका आधारमा सम्बन्धित कार्यालय वा विभागले दोहोरो सदस्यता खारेज गर्नेछ । तर, अधिकांश सहकारीले त्यो मापदण्ड पालना गरेका छैनन् । परिणाम एकै व्यक्तिले उस्तै प्रकृतिका एकभन्दा बढी संस्थाबाट बचत तथा ऋणको कारोबार गरिरहँदा पनि सरकार, सहकारी विभागलगायत नियामक निकायहरू मौन छन् । त्यस्तै बचत तथा ऋणको वित्तीय कारोबार गर्ने संस्थाले कार्यक्षेत्र बाहिरका र सदस्यबाहेक व्यक्ति तथा निकायसँग कारोबार गर्न प्रतिबन्ध लगाए पनि सहर बजारका करिब ९० प्रतिशतभन्दा बढी सहकारीले कार्यक्षेत्र बाहिरकासँग कारोबार गर्ने गरेको प्रमाणहरू छन् । यस्तो अवस्थामा जरिवाना तथा दण्ड सजाय कम गर्न भनी सांसदहरूले राखेको संशोधन प्रस्ताव अराजकताको पराकाष्ठा नै हो । अहिले मुलुकमा विभिन्न प्रकृतिका गरी करिब ३३ हजार सहकारी संस्था छन् । तीमध्ये बचत तथा ऋण सहकारीको संख्या करिब १५ हजार छ । अन्य प्रकृतिका संस्थाको तुलनामा बचत तथा ऋण सहकारी संस्थामा धेरै समस्या देखिएको छ । ती सहकारीले सर्वसाधारणबाट खर्बौ रुपैयाँ बराबरको बचत संकलन गरी लगानी गर्दै आएका छन् । तर, ती संस्थाहरूको प्रभावकारी नियमन हुन नसक्नु अचम्मलाग्दो पक्ष हो । सहकारीको सिद्धान्तअनुसार घरजग्गा र सेयरमा लगानी गर्न पाइँदैन । अहिले अधिकांश ठूला बचत तथा ऋण सहकारी संस्थाले ती क्षेत्रमा लगानी गरेका छन् । तर, घरजग्गा र सेयर कारोबारमा लगानी गरी सर्वसाधारणको रकम डुबाउने संस्था र व्यक्तिहरूलाई समेत कारबाही नहुनु दु:खद पक्ष हो । बैंक तथा वित्तीय संस्थाले हरेक ३३ महिनामा आफ्नो वित्तीय प्रतिवेदन राष्ट्रिय दैनिक पत्रिकामा सार्वजनिक गर्न पर्छ । तर, सहकारी संस्थाहरूलाई त्यस्तो बाध्यता छैन । यही कमजोरीको फाइदा उठाउँदै सहकारी संस्थाका अध्यक्ष र ऋण उपसमितिका सदस्यहरूले आफ्नो तजबिजमा आफ्ना नातागोता, परिवार र साथीभाइलाई बिनाधितो ऋण प्रवाह गरिरहेका छन् । यही कारण विगतमा केही सहकारी संस्थामा समस्या आउँदा हजारांै जनाको अर्बांै रुपैयाँ डुबेको छ । अहिलेकै अवस्थामा डुबेको उनीहरूको सम्पत्ति फिर्ता आउने सम्भावना छैन । अझै पनि सहकारीलाई व्यवस्थित गर्नका लागि विशेष जोड नगर्ने हो भने, आउँदा दिनमा धेरै सहकारीमा समस्या आउने र धेरै सर्वसाधारणको सम्पत्ति डुब्ने सम्भावना छ । यस्तो अवस्थामा सहकारीको मूल्य र मान्यताअनुरूप ऐन बनाउनुपर्छ जसले गर्दा यो क्षेत्रलाई स्वच्छ र पारदर्शी बनाउन सकियोस् ।"
पैसैपैसा तर खर्च भएन,"गत साता त्रिभुवन विमानस्थलको आन्तरिक टर्मिनलमा पुग्दा मलाई कताकता २० वर्षअघि भर्खर खुलेको गोंगबुको बसपार्क पुगेजस्तै लाग्यो । जाने बेलामा मैले नचलेको सुरक्षा गेटको विषयमा त्यहाँ उपस्थित प्रहरी अधिकृतलाई भनेंँ । तर आउने बेलामा ब्याग लिन जाँदाको दृश्य हेरेर त म दंग परेंँ । नयाँ बनेको टर्मिनलमा अहिले पनि कनवेयोर बेल्टमा चारपाँच विमान कर्मचारीहरूले तँछाडमछाड गरिरहेका यात्रुहरूको सामान दिइरहेका थिए । २१ आंै शताब्दीमा पुरानो परम्परालाई नेपालीहरूले जतन गर्नसक्ने क्षमताबाट म दंग परेंँ । नेपालको क्यान (नागरिक उड्डयन प्राधिकरण) ले गतवर्ष झन्डै ५०० करोड रुपैयाँको आम्दानी गर्यो, कर्मचारीहरूलाई ५३ करोड रुपैयाँ बोनस बाँड्ने निर्णय पनि अघि सार्यो । यति पैसा हुने संस्थाले विश्वको अन्य एयरपोर्टमा झैं किन २० करोड रुपैयाँ खर्च गरेर अत्याधुनिक बेगेज सिस्टम हाल्न नसक्ने ? एयरपोर्टको दुर्दशा पैसाको कमीले होइन, सोचको कमीले गर्दा हो ।पैसाको कमी छैनदुई दशकअघि पैसाको कमीले विकास हुनसकेन भन्दा पत्यारिलो लाग्थ्यो । आजको भन्दा अर्थतन्त्रको आकार आधा थियो र सरकारी आय र बजेट कम । केही गर्नका लागि माग्ने भाँडो लिएर विभिन्न देश र निकायहरूलाई गुहार्नुपथ्र्यो । अब त्यो स्थिति छैन । सरकारी राजस्व बढेको छ । अर्थतन्त्रको आकार २० हजार करोड नाघिसकेको छ र बजेट खर्च १० हजार करोड भनिएको छ । तर हामीले खर्च गर्न भने सकिरहेका छैन । भुटान जस्तो देश, जसको अर्थतन्त्रको साइज हाम्रोभन्दा १० गुणा कम छ, उसले पनि हामीभन्दा बढी विकास खर्च गर्नसकेको छ । हामी रुवान्डा र कम्बोडियामा काम गर्दा नेपालको तुलना गर्दा आँखा रसिन्छ । रुवान्डाको अर्थतन्त्र हाम्रोभन्दा आधा छ र बजेट हाम्रोभन्दा एक तिहाइ, त्यति पैसाले उसले विश्व मानचित्रमा हक जमाइसक्यो । रुवान्डा जस्तै द्वन्द्वले तहसनहस भएको कम्बोडियाले अहिले ५० लाख पर्यटक भित्र्याउँछ । नेपालभन्दा आधा वार्षिक बजेट भएको कम्बोडियाले महत्त्वाकांक्षी योजनाहरू ल्याइरहेको छ । तर हामी ढुकुटीमा अर्बौं राखेर हजारको बैठक भत्ताको राजनीतिमा अडेर बस्छौं । नेपालसँग अहिले विदेशी मुद्राको मौजदात १० अर्ब डलर छ अर्थात् १ लाख करोड रुपैयाँ छ । २० वर्षअघि यसको १० प्रतिशतमात्र थियो ।खोक्रो राष्ट्रवादनेपालमा हामी ह्विस्की विदेशी मनपराउँछौं, त्यो पनि स्न्याक्समा आयातित प्राउन भए त झनै गज्जब । आफ्नो सबभन्दा लेटेस्ट मोडलको स्मार्टफोनमा विदेशमा पढिरहेका वा काम गरिरहेका छोराछोरीको फोटो र भिडियो मक्ख भएर देखाउँछौं । भर्खरै विदेश भ्रमणबाट किनेका सरसामानहरू अरूलाई डाह हुनेगरी देखाउँछौं । तर जब योजना कार्यान्वयन गर्ने कुरा आउँछ, तब हाम्रो खोक्रो राष्ट्रवाद अघि आइहाल्छ । एक किलोमिटर राम्रोसंँग ढल नबनाएकाहरूलाई ठूलठूला बाटोका परियोजनाहरू सुम्पिन्छांै । दसवटा विमानस्थल नदेखेकाहरूलाई एयरपोर्टको ठेक्का दिन्छौं । झ्याम्पलले बाटो बिगार्न जाँदैमा राम्रो बाटो बनाउँछौं भनी ठान्छौं । संसारमा धेरै काम गरिसकेकालाई काम गर्न बिभिन्न रूपमा गाह्रो पारेर नेपाल छाड्न बाध्य बनाउँछांै । खरिद नियमहरूलाई यस्तो राम्ररी परिमार्जन गरिएको छ कि संसारका राम्रा कम्पनीहरूले कहिले नेपालमा काम गर्न सक्दैनन् । हामीले हाम्रा नियम कानुनहरू यसरी विकास गरेर लागेका छौं, जसले गर्दा संसारका ट्याकटुक मिलाउन सक्ने र नेपाली कम्पनीहरूसंँग ठ्याक्क मिल्नेगरी बनाउने रुचि राख्ने बनायो । सेटिङ जस्ता अंग्रेजी शब्दहरूको नयाँ नेपाली परिभाषा निकाल्यौं । राजनीतिक अस्थिरताहरूको फाइदा लिएर नेताहरूलाई राष्ट्रवादको नाममा माफिया, चलखेल जस्ता शब्दहरूको गजब उपयोग गरी छोटो कार्यकाल भए पनि फाइदामूलक बनाइदिए । अब किन चाहियो विश्वका सर्वश्रेष्ठ कम्पनी र प्रविधि ? पांँच सय हजार करोडको ठुला परियोजनाहरू बनाएर उद्घाटन गर्नुभन्दा एटीएम, दिसामुक्त क्षेत्र र झोलुंगे पुलहरू उद्घाटन गर्नमा व्यस्त भए । माग्ने बानीहालै एउटा प्रोजेक्टको तालिमका दौरान धेरै जनासँंग अन्तरक्रिया गर्ने मौका पाएँ । कति पुस्ट कमाएका व्यापारीहरू तालिमको निम्ति अलिक प्रोजेक्टले पैसा हाले हुन्थ्यो भनेर गुहार गरे । नयाँ बाइक र फोन किन्ने पैसा छ, राति बियर, सेकुवा र ब्ल्याक लेबल ह्विस्कीको लागि पनि पैसा छ, तर तालिम लिएर आफ्नो व्यवसाय अझै बढाउन भने माग्ने भाँडो अघि सार्यो । यो ठूलो रोगले पनि हामीलाई सताएको छ । आफूसँंग भएको खर्च नगर्ने तर पैसा मागेर हिँड्ने । नेपालका बैंकहरू कति पांँचदस हजार करोडका मूल्य भइसके, तर नयाँ शाखा खोल्न वा तालिममा विदेश पठाउन बिभिन्न दाताका प्रोजेक्टहरूको ढोका ढकढकाइरहेका हुन्छन् । अब भएकाले मागी हिँड्ने देशमा नभएकाले त अवश्य सीप र आफ्नो क्षमतालाई बढाएर लानुको साटो माग्ने नै भए । यही बानी हामीले मजासँग सञ्चित गरेर राखेका छौं र त्यसैले सरकारी ढुकुटीमा टन्न राखेर अंग्रेजी बोलीबोली हामी बिभिन्न दाताहरूसँंग मागी हिँडेका छौं । बनाउने बानी कसरी बसाल्ने ?सानो छँंदा बच्चाहरूले सामान छरपस्ट पारी कोठाभरि छर्दा हामीले बच्चालाई अन्य कति संस्कृतिमा झैं त्यो बटुलेर मिलाउन अक्सर सिकाउँदैनौं । हामीले बिगारेकोलाई बनाउने संस्कृतिसंँग त्यति विश्वास गर्दैनांै । तसर्थ राजनीतिक पार्टीहरूको अधिवेशन होस् वा कुनै संस्थाको निर्वाचन होस् वा कुनै निजी कम्पनीले आयोजना गरेको कार्यक्रम नै किन नहोस्, अक्सर हामीले कार्यक्रमपछि भएको फोहोर छरपस्ट देख्छौं । यस संस्कृतिले गर्दा होला, सडक भत्काउन जसरी लागिन्छ, बनाउनतिर त्यति चासो देखिँंदैन । धुलो र फोहोर नै हाम्रो संस्कृतिको धरोहर हो भन्ने झल्काउन थाल्छांै । तसर्थ पहिलो, यस भत्काउने संस्कृतिबाट बनाउने संस्कृतितिर लाग्नैपर्छ । सुरु सायद उत्पादन गरेको फोहोरको व्यवस्थापनबाट गर्नु उत्तम होला । दोस्रो, सोचलाई खोक्रो राष्ट्रवादबाट अलिक फराकिलो बनाउन जरुरी छ । त्यसको थालनी गर्नैपर्छ । मन्त्रीहरूले पाँच सय करोडको परियोजनाभन्दा कमको परियोजनाको उद्घाटन गर्नतिर लाग्न भएन । जग हाल्नेमा होइन, परियोजना सम्पन्न भएको मात्रमा जानुपर्छ । हेलिकप्टर खर्चभन्दा कम खर्चको कार्यक्रमहरू हेलिकप्टरमा गएर उद्घाटन गर्ने लतबाट मुक्त हुनैपर्छ । दिसामुक्त क्षेत्रको कार्यक्रमलाई टेलिभिजनमा हेरेर कब्जियतबाट मुक्ति पाउने तरिकामा बदलाव ल्याउनैपर्छ । तेस्रो, दाता राष्ट्र र संस्थानमा विनम्र निवेदन छ कि खर्च गर्न नसक्ने सरकार वा सरकारी संस्थाहरूलाई अब पैसा नदेऊ । खर्च गर्न नसक्नेले माग्ने भाँडो अघि सारे भाँडोमा ज्ञानबुद्धि र सुझावहरूले भरेर पठाऊ । यो शैलीमा ठूलो परिवर्तनको आवश्यकता छ । नेपालको दिगो आर्थिक विकासको निम्ति भौतिक तथा सामाजिक पूर्वाधारहरूमा धेरै लगानी गर्नुपर्ने छ । यो बिना आर्थिक रूपान्तरण असम्भव छ । त्यसैले पनि भएको पैसा खर्च गरौं र त्यो पनि राम्ररी मात्र खर्च गरौं ।"
नमुना विद्यालयको लोकप्रियता,"माघ ११ गते प्रकाशित खोटाङ सदरमुकाममा सञ्चालित पूर्वका झापादेखि पश्चिमका हुम्ला, जुम्लासम्मका विद्यार्थीहरूसमेत अध्ययन गर्ने जनजागृति प्राविका विषयमा समाचार, वाह यस्तो पो स्कुल पढ्न पाउँदा आनन्द लाग्यो । शिक्षाका सम्बन्धमा जतिसुकै राम्रा नीति नियम ल्याए पनि, स्तरीय र गुणस्तरीय शिक्षा दिने जतिसुकै राम्रा आवासीय विद्यालयहरू बने पनि, माथिल्लो तहसम्म अध्ययन गर्नेहरू धेरै भए पनि, कम क्षमतावान र गरिबका छोराछोरीले पढाइ सकेपछि कित कृषि पेसालाई कि वैदेशिक रोजगारीलाई नै अँगाल्नुपर्ने बाध्यता छँदैछ । यो स्थितिमा बाबुनानीहरूलाई सानै कक्षाको पढाइदेखि नै व्यावहारिक शिक्षा दिएर त्यसैप्रति मन बसाउनसके, पढाइ सकेपछि बेरोजगारी बनेर बस्नु पर्दैनथ्यो । यसबाट शिक्षाको सार्थकता भई देश आत्मनिर्भरतातर्फ उन्मुख पनि हुने थियो । त्यसैले जनजागृति प्राविजस्तै देशका ७५ वटै जिल्लामा यस्ता पेसामुखी व्यावहारिक विद्यालयहरू धेरैभन्दा धेरै खोल्नु आवश्यक छ । नत्र सहरको विश्वविद्यालयमा ग्रामीण विकास विषयमा डिग्री गरेर उतै जागिर खाएर बस्नुको औचित्य नदेखिए जस्तो वर्तमान विद्यालयीय शिक्षाले खासै ठूलो जीवन निर्वाहमुखी प्रतिफल देलाजस्तो लाग्दैन । कमला राजभण्डारीऐंँसेलुखर्क, खोटाङ डेढ वर्षअघि विद्यार्थीको अभावमा खारेजीमा परेको खोटाङको जनजागृति प्रावि हाल अभिभावकहरूको पहलमा पुन: सञ्चालनमा आएको खबर कान्तिपुरमा पढ्न पाइयो । अभिभावकले विद्यार्थी संकलन गरी चासो लिएर विद्यालयको गतिविधिमा उपस्थिति जनाएको खबरले उत्साहित बनाएको छ । त्यहाँको पठनपाठन बडो व्यावहारिक रहेछ । पाठ्यक्रमको मागलाई ध्यानमा राखी सम्बन्धित ठाउँमा स्थलगत भ्रमणमा लगिने शिक्षण विधिले गर्दा खारेजीमा परेको उक्त विद्यालयको विद्यार्थी संख्या उल्लेख्य वृद्धि भएको रहेछ ।विद्यालयको यथार्थ स्थिति थाहै नपाई अभिभावकले फेसनको रूपमा बालबालिका निजी विद्यालयमा पठाउनु र आफ्नो पायक पर्ने, सरकारी लगानीबाट पुग्दो भौतिक सुविधा सम्पन्न र तालिम प्राप्त शिक्षक भएको विद्यालयलाई हेलाँ गर्नुले सरकारी लगानी व्यर्थ गएको छ । अभिभावकको चासो, लगनशीलता र विश्वासले आफ्नै समुदायको विद्यालयलाई नमुना विद्यालयमा रूपान्तरण गर्न सकिन्छ भनी जनजागृति प्रावि खोटाङका अभिभावकले देखाइदिएका छन् । यसबाट राजधानी लगायत देशका अन्य सामुदायिक विद्यालयले केही सिक्ने हुन् कि ? महेन्द्रसिंह बमटीकापुर९, कैलाली"
स्थायित्वका लागि थ्रेसहोल्ड,"मुलुकले पहिलो हुने निर्वाचित हुने निर्वाचन पद्धतिमात्र अपनाएको भए विधायिकामा प्रतिनिधित्वका लागि चाहिने न्युनतम मतको सीमा अर्थात थ्रेसहोल्ड चाहिंँदैनथ्यो, किनकि प्रतिस्पर्धीमध्ये जसले बढी मत ल्याउँथ्यो, त्यसले जितिहाल्थ्यो । जस्तो कि हामीले यो परिपाटी पहिलो संविधानसभाभन्दा अघि अपनाएकै थियौं । यो थ्रेसहोल्ड अब किन चाहियो भने हामीले मिश्रित निर्वाचन पद्धति अपनाएका छौं र त्यसभित्रको समानुपातिक प्रतिनिधित्वका लागि यो आवश्यक मानिन्छ । केही अपवादलाई छाडेर संसारका के विकसित के विकासशील, के युरोपेली, के अफ्रिकी वा के एसियाली सबैले यसलाई अपनाएका छन् । हो, थ्रेसहोल्ड कति राख्ने भन्ने विषयमा विविधता भने छ ।थ्रेसहोल्ड के हो ?विधायिकामा प्रतिनिधित्व गर्नका लागि कुनै राजनीतिक दलले ल्याउनुपर्ने न्युनतम मतको प्रतिशत वा सीमाको कानुनी बन्दोबस्त नै थ्रेसहोल्ड हो । राजनीतिक प्रतिनिधित्व र विधायिकी संगतिका माझ तलमेल होस्, दलहरू अन्त्यहीन रूपमा विभाजित नहुन्, राजनीतिक स्थिरताको प्रबद्र्धन होस् र गठबन्धनको संस्कार बनोस् भन्नेजस्ता उद्देश्यले यसको अवलम्बन गरिन्छ । डुभर्जे र लिजफार्ट जस्ता विद्वान खण्डित राजनीतिक दलप्रणालीको अभ्यास भएका मुलुकहरूका लागि र राजनीतिक प्रतिस्पर्धाको सीमा बाँध्नका लागि थ्रेसहोल्ड जरुरी पर्छ भन्छन् । अन्यत्रको अभ्यासथ्रेसहोल्डका संसारभरि अनेकौं अभ्यास छन् । त्यो तालिका १ हेर्दा थाहा हुन्छ । थ्रेसहोल्डको अभ्यास गर्दै जाँदा त्यसलाई बढाउन वा घटाउन सकिन्छ । इजरायलले बढाएर ३२५ पुर्याएको छ भने न्युजिल्यान्डले घटाएर ४ पारेको छ । नेपालको स्थिति२०४७ सालको संविधानमा प्रतिनिधिसभामा पहिलो हुने निर्वाचित हुने प्रणाली अवलम्बन गरिएको थियो । त्यति हुँदाहुँदै पनि राष्ट्रिय पार्टी कहलाउनका लागि संसदमा पाँच सदस्य निर्वाचित हुन आवश्यक मानिएको थियो । अन्तरिम संविधान, २०६३ ले मिश्रित निर्वाचन पद्धति अपनायो । त्यतिखेर पनि थ्रेसहाल्डबारे निकै तर्कवितर्क भएकै हो । तर यो संविधानसभाको निर्वाचन भएकाले यसमा थ्रेसहोल्ड राख्नु हुँदैन भन्ने तर्क हावी भयो र थ्रेसहोल्ड राखिएन । संविधान निर्माण गर्दा अलिक अघिसम्म थ्रेसहोल्ड चर्चामै थियो, तर जब मधेसी मोर्चा संविधानसभा बहिष्कार गरेर आन्दोलनमा ओल्र्यो, यो कुरा अचानक सेलायो । त्यसको पछाडिको मूल कारण के थियो भने थ्रेसहोल्ड राख्नासाथ एकदुई सिटे दल बिच्किने थिए र संविधानसभाबाट बाहिरिने थिए । त्यसो हुनासाथ संख्यात्मक हिसाबले संविधानको विरोध गर्ने दलहरूको संख्या ह्वात्तै बढ्थ्यो र मधेसी मोर्चालाई प्रोपोगन्डाको खुराक मिल्थ्यो, जसको सोझो अर्थ के हुन्थ्यो भने संविधान निर्माणको पक्षमा उभिएका प्रमुख दलहरू दबाबमा पर्थे । भन्नुको अर्थ क्षणिक राजनीतिक स्वार्थबाट बसिभूत भएर संविधान निर्माताहरूले थ्रेसहोल्ड राखेनन् ।अहिले संविधान कार्यान्वयनका लागि निर्वाचन विषयक कानुनहरू बनाउने बेला छ । यतिबेला पनि कानुनमा थ्रेसहोल्ड राख्न सकिन्छ र हिजोको गल्ती सच्याउन सकिन्छ । तर फेरि बीचमा संविधान संशोधनको विषय आएको छ । संशोधनको पक्ष र विपक्षमा रहेका सत्तारुढ र प्रतिपक्ष दुवैका लागि सिला टिपेझैं एकदुई सिटे दलको साथ चाहिएको छ । त्यसको छनक प्रधानमन्त्री प्रचण्डले एकसिटे दलका स्वनामधन्य सांसदहरूलाई मन्त्री बनाएर दिइसकेका छन् । अब पनि थ्रेसहोल्डलाई क्षणिक राजनीतिक लाभहानिको चपेटामा पारियो भने त्योभन्दा दुर्भाग्यपूर्ण अवस्था अरू हुनसक्दैन ।संविधानसभा निर्वाचन परिणामपहिलो र दोस्रो संविधानसभामा समानुपातिक निर्वाचनमा प्रमुख राजनीतिक दलले समानुपातिकतर्फ पाएको मतका आलोकमा थ्रेसहोल्डको चर्चा गर्नु सान्दर्भिक हुन्छ । (हेर्नुस् तालिका २)पहिलो संविधानसभामा प्रत्यक्षतर्फ नौवटा राजनीतिक दलले जितेका थिए भने दोस्रोमा दसले । त्यस्तै पहिलो संविधानसभामा २५ वटा राजनीतिक दलले प्रतिनिधित्व गरेका थिए भने दोस्रोमा तीसवटा दलले । हो, विभाजनका कारण तिनको संख्या केही बढ्यो पनि । माथिको तालिकाको आलोकमा एकपटक कति प्रतिशत थ्रेसहोल्ड राख्दा के परिदृश्य सामुन्ने आउने रहेछ हेरौं । १० प्रतिशत थ्रेसहोल्ड राख्ने हो भने नेपाली कांग्रेस, एमाले र माओवादी केन्द्रमात्र अस्तित्वमा रहन्छन् । ५ प्रतिशत थ्रेसहोल्ड राख्दा त्यसमा एकीकृत राप्रपा र अविभाजित फोरम नेपाल थपिन्छन् । ३ प्रतिशत थ्रेसहोल्ड राख्दा अविभाजित तराई मधेस लोकतान्त्रिक पार्टी थपिने रहेछ । २५ प्रतिशत थ्रेसहोल्ड राख्दा फोरम लोकतान्त्रिकसम्म थपिएर कुल सात राजनीतिक दलले प्रतिनिधित्व गर्न सक्ने रहेछन् । यदि प्रत्यक्षतर्फ एक सिटसम्म जित्नेका हकमा थ्रेसहोल्ड आकर्षित नहुने प्रवाधान राख्ने हो भने नेमकिपा र अन्य एक पार्टीले संघीय संसदमा स्थान पाउने देखिन्छ ।अब के गर्ने ?अन्य मुलुकका अभ्यासहरू र हाम्रै अनुभव र आवश्यकताको आलोकमा हेर्दा थ्रेसहोल्ड विनाको निर्वाचनमा जानु भनेको निरन्तर राजनीतिक अस्थिरताको भुँवरीमा पर्नु हुनेछ । कमसेकम भ्यागुताको धार्नी पुर्याउने नाममा कार्यसूची र आकृतिविहीन अवसरवादीको बोलवाला हुने फोहोरी खेलबाट पार पाउन पनि थ्रेसहोल्ड अत्यावश्यक छ । कति प्रतिशत थ्रेसहोल्ड राख्ने भन्ने सवालमा पनि राजनीतिक सहमति जुट्नुपर्छ । अत: हाम्रो सन्दर्भमा २५ प्रतिशत थ्रेसहोल्ड व्यावहारिक हुन्छ । बरु योसँग कुनै एक निर्वाचन क्षेत्रबाट प्रत्यक्षतर्फ चुनाव जित्नेको हकमा थ्रेसहोल्ड आकर्षित नहुने प्रावधान राख्न सकिन्छ । थ्रेसहोल्डको यो व्यवस्था प्रदेश तहको निर्वाचनको हकमा पनि लागु गर्न आवश्यक हुन्छ । भोलि अभ्यासबाट प्राप्त अनुभवबाट यो व्यवस्थामा थपघटको ठाउँ रहन्छ नै ।वास्तवमा थ्रेसहोल्डले दलीय प्रतिस्पर्धालाई प्रबन्धयोग्य बनाउनेछ । त्यति मात्र होइन, अहिले अस्तित्वमा रहेका र आपसमा कार्यसूची मिल्ने अनेकन साना दलहरूलाई पनि गठबन्धनमा प्रवेश गर्न बाध्य पार्नेछ र राजनीतिक खेलको वातावरणलाई सङ्लो पार्न मद्दत मिल्नेछ । हुन त यति मात्रैले पनि राजनीतिक स्थिरतालाई सुनिश्चित भने गर्दैन । यसका लागि राजनीतिक दलहरूमाझ गठबन्धन संस्कृतिको विकास त हुनैपर्छ । जबसम्म सिद्धान्तनिष्ठ र कार्यक्रमिक आधार बिनाको गठबन्धन बनाउने खेल चलिरहन्छ, यो मुुलुकको दु:खको अन्त्य हुँदैन । तथापि थ्रेसहोल्डको प्रावधानले राहत त दिन्छ नै । अत: क्षणिक लाभहानिको दुष्चक्रमा परेर निर्णायक ठाउँमा रहेका राजनीतिक दलहरूले लत्तो नछाडुन् भन्ने आजको माग हो ।"
विकासमा मौलाएको गलत प्रवृत्ति,"नेपालले योजनाबद्ध विकासको क्रम सुरु गरेको ६ दशकमा १३ वटा आवधिक योजना लगभग कार्यान्वयन गरेको छ । यस चरणमा सामाजिक क्षेत्रमा सन्तोषप्रद प्रगति देखिए पनि अन्य क्षेत्रमा छैन । विकासमा जनसहभागिताले स्थान पाए पनि नाम मात्रको सहभागिताले प्रश्रय पाएको छ । विभिन्न आशंकाबीच तेह्रौँ योजनाले राखेको आर्थिक वृद्धिको सामान्य दरसम्म पुग्न सकेनौँ । कारण बन्यो विपत्, सीमा अवरोध र राजनीतिक अस्थिरता । यही परिवेशमा देशले अथाह स्रोत र सम्भावनाको परिप्रयोग गर्न सकेन भने बजारसँगै अन्य क्षेत्रमा अनेकन कारणले चलायमान ल्याउन सकेनौँ । उसै पनि योजना बन्दै अनि धकेलिँदै गरेको यो परिवेशमा प्राप्ति कम, क्षति बढी देखिएको छ ।नेपालको संविधान, २०७२ जारी भई नाम मात्रको राजनीतिक सङ्क्रमणको समाप्तिसँगै मौखिक रूपमा राज्यको ध्यान आर्थिक विकासमा केन्द्रित भएको भनिएको छ । तेह्रौँ योजना कार्यान्वयनको दोस्रो वर्षमा मुलुकले विनाशकारी भूकम्प र तेस्रो वर्षमा दक्षिणी सीमामा अवरोधको कारण २०७९ सम्म नेपाललाई विकासशील राष्ट्रमा स्तरोन्नति गर्ने योजनाको उद्देश्यमा तुषारापात मात्र गरेन । गरिबीको रेखामुनि रहेका २३८ प्रतिशत जनसङ्ख्यालाई १८ प्रतिशतमा झार्ने लक्ष्य प्राप्तिसमेत पर धकेलिदिएको स्पष्ट छ । भनिँदैछ, देशले अब गति लिन्छ, तर सो अनुसारको काम एउटा पनि बनेका छैनन् । विकासको सोचमा परिवर्तन आएको छैन । फलत: विकास र जनताको दूरी बढ्दैछ । देशमा अहिले विकास भनेको मिलेमतोमा टुंग्याउने वस्तु भएको छ । दल विशेषको सहमतिमा तय हुन्छ । यसले संकेत गरेको छ विकासमा गलत प्रवृत्तिको हालीमुहाली ।प्रजातन्त्रलाई प्राप्ति मान्यौँ, त्यसबाट लिनुपर्ने धेरै फाइदालाई टोकरीभित्र सीमित पार्यौँ, जुन निरन्तर छ । संसारको अब्बल मानिएको व्यवस्था र देशले चलाउने संयन्त्रमा परेका खियाका कारण सहज मार्गमा डोर्याउन सकिएन । फलत: इस्र्यामुखी गतिविधिले प्रश्रय पायो भने असल नियतहरू छायामा पर्दै गए । कारण एकमात्र बन्यो त्यो हो, भागबन्डा । मानव केन्द्रित विकासमा जोड दिइएन । अदिगो गतिविधिलाई स्थान दिँदा गौरवका आयोजनाहरू कागजमा मात्र प्रदर्शित भए । समय फेरियो, तर शैली फेरिएन । विकासले निकास दिन सक्नुपर्ने थियो, जसको आधार नै दरिलो बनाउन सकिएन । योजना बनेर काम भए तापनि कम गुणस्तरका लागि कहिल्यै आन्दोलन गरिएन । सम्भावना भएका स्रोतहरूको उपयोग गर्न छाडेर असम्भावित स्रोतको उत्खननमा समय व्यतित गर्दा विकास अधिकार नभएर माग्ने भाँडो बनाइयो । विकासप्रतिको चाहना जनतामा बढेको अवश्य छ, तर चेकजाँच र निरन्तरता छैन । पहुँचवालाहरूको विश्वासमा विकासको गुणस्तरतामा कहिल्यै ध्यान गएन । सरकार नीति तथा कार्यक्रम बनाउन कहिल्यै थाक्दैन, पूर्णता अधिकांशले प्राप्त गरेको छैन । सरकारको अस्थिरताले बीचमै पुन: अर्कै सरकारको आगमन हुनुले त्यस्ता कायक्रम योजनामै रहन पुगेका छन् । पूर्वाग्रहको सिकारमा विकासलाई नपार्नुपर्नेमा त्यसो भएको छैन । एकातिर विकासका नमुनाहरू उदाउने र अस्ताउने क्रम रोकिएको छैन भने अर्कोतिर कुन नमुना उपयुक्त छ भनी छुटाउने काम अहिलेसम्म भएको छैन । विकासको बहसभित्र विभिन्न नमुनाहरूको खाँचो त समयअनुसार पर्छ नै । समाजवादी र पुँजीवादी खेमाका राष्ट्रहरूले प्रतिस्पर्धात्मक शैलीमा आर्थिक वृद्धि प्राप्त गर्ने बहुतरिकाको उद्देश्ले फरकफरक नमुनाहरू प्रयोगमा नल्याएका पनि होइनन् । यद्यपि ती नमुनाहरू गरिबी, बेरोजगारी र असमानताको दिगो समाधानतर्फ केन्द्रित रहे कि रहेन, बहसको विषय बनाउनुपर्ने देखिएको छ । ती नमुनाहरूको प्रयोगभन्दा बेप्रयोग भएको तथ्य हामीमाझ अभिलेख छ । फेरि देश विकासमा नमुना ठूलो कुरा होइन, आवश्यकता अनुसारको प्रयोग महत्त्वपूर्ण रहेको तथ्य पनि ज्युँदै छ । विकासले जनतालाई जोड दिनुपर्छ र उसमै केन्द्रित हुनुपर्छ । पर्याप्त स्रोतको अभवामा विकासले गति लिन सक्दैन । विकासले मनोवैज्ञानिक परिवर्तनको प्रक्रियालाई मात्र होइन, भौतिकतालाई पनि उत्तिकै रूपमा समेट्न सक्नुपर्छ । विकासको यात्रा परिवर्तित अवश्य छ । शैली फेरिएको छ, तर त्यसको सीमितताले गर्दा विकासको अभाव कायमै छ । हामी भन्न छाडेका छैनौँ, पानी छैन, बाटो छैन र सिटामोल छैन ।अवस्था यतिसम्म भयावह बन्दा पनि सरकारी प्रयासहरू राम्रोसँग सञ्चालनमा ल्याइएका छैनन् । दरिलो स्रोतमाथिको दिगो उपयोगको नीति नबन्दा झन् विकराल परिस्थितिको सामना गरिरहनुपरेको छ । फेरि अर्कोतर्फ जो विदेश नजाने र भरसक जान नचाहनेको लागि काम गर्न अत्यन्तै गाह्रो बन्दै गएको छ । धम्क्याउनैपर्ने, राम्ररी काम गर्दा पनि नहुने, नगन्ने र सहयोग नपाउने, तर पनि देशको माया लाग्ने, बिर्सन नसकिने आवाजहरू बन्दकोठामा सीमित बनेका छन् । खान नपाएर खोरिया खन्ने परम्परा हराएर गएको छ भने विपरीत कोरिया जानेको संख्या दिनप्रतिदिन बढ्दै गएको छ । सबै क्षेत्रमा देखिएको यो ऋणात्मक अवस्थाले भावी दिन अनुमानभन्दा बाहिर जाने सहजै ठोकुवा गर्न सकिन्छ । उत्तर सहज छ, विकासको स्वाद नै जनताले चाख्न पाएका छैनन् ।"
हराएका निर्णयहरू ३१ र ३२,"गत वर्षको महाभूकम्पमा परेर किलागल, किसी गल्लीबासी महेश टिबडेवालको चारतले परम्परागत घर पनि नराम्रैसँग क्षतिग्रस्त बन्यो । पुरै भत्काएर बनाउनुपर्ने अवस्थाको घर निर्माणको क्रम सुरु नहुँदै स्थानीय सम्पदाप्रेमी र नगरपालिकाका सम्पदाविद् समेतले महेशलाई आफ्नो मनखुसी घर बनाउनै दिएनन् । झन्डै १ सय वर्ष पुरानो इतिहासमा सम्पदा बनिसकेको घरमा टिबडेवालका हजुरबा पुस्तादेखि बस्दै आएका रहेछन् । यो घरको जगमा राणाकालीन इँटा र आकृति देखिएको आधारमात्रै काफी थिएन, घरको बाहिरी आवरणका झ्यालढोका र बुट्टा पनि उत्तिकै कौशलयुक्त देखिन्थ्यो । परम्परागत शैलीमा घर बनायो भने र अझ बाहिरी आवरण सम्पदामैत्री बनायो भने लागतको ४० प्रतिशत (बढीमा ५ लाख रुपैयाँ) नगरपालिकाले दिने भनेपछि म पनि उत्साहित बनेर निर्माणमा लागँें, महेश भन्छन्, मैले भक्तपुरको ठिमीबाट डाचीअप्पा (इँट) ओसारेंँ, परम्परागत बुट्टा कुँद्न विशेष कालिगढ ल्याएँ । घरको बाहिरी आवरणलाई सम्पदामैत्री बनाउन मात्रै १५ लाख रुपैयाँभन्दा बढी खर्चिएँ । तर अहिले नगरपालिकाले मापदण्ड अनुसार काम भएन भन्दै एकपैसा पनि दिन चाहिरहेको छैन ।सम्पदामैत्री बन्नुपर्छ भनिएकै भरमा सरकारी निकायको बुहार्तन खेप्नेमा किलागलका महेश टिबडेवाल मात्रै होइनन्, यही टोलमा दर्जनौं घरवालाको पनि हविगत उस्तै छ । अर्कातिर काठमाडौं महानगरभित्रका परम्परागत शैलीका निजी घरहरूको ज्यान जोगाइराख्न कहिले काष्ठकला, कहिले हस्तकला र कहिले सम्पदा विभागका प्रशिक्षण बैठकहरू निरन्तर चलिरहेका छन् । मंगलबार पनि हस्तकला महासंघको आयोजनामा महानगरपालिका कार्यालयमा यस्तै प्रशिक्षण चल्यो । तर सहभागीबाट उठेका जिज्ञासा र सरोकारहरू भने सनातनी थिए । परम्परागत भवनहरूको बाहिरी आवरण सम्पदामैत्री बनाउने भनेर एक वर्षअघि महानगरपालिकाको २६ औं नगर परिषद् बैठकले विशेष निर्णय ल्याउँदै यस प्रयोजनमा घरधनीलाई आर्थिक सहयोगसमेत दिने प्रस्ताव पारित गरिएको थियो । निर्णय नम्बर ३१ र ३२ भनेर अति प्रचलनमा रहेको यो प्रावधानमा पुरातात्त्विक महत्त्वका झ्यालढोका मर्मतसम्भार गर्दै पुन: प्रयोगमा ल्याउन २ करोड रुपैयाँको बजेटसमेत छुट्याइएको थियो । महानगरपालिकाले गरेको निर्णय ३१ र ३२ आज कहाँ हरायो ? महेश प्रश्न गर्छन्, मैले परम्परागत शैलीमा बनाएको घर नमिलेको भए, मापदण्ड मिचेको भए बेलैमा अनुगमन गरेर किन नरोकिएको हो ? आज आएर आम नागरिकलाई यसरी दु:ख दिन मिल्छ ? आफूखुसी घर बनाउन खोज्दा कहिले स्मारक संरक्षण ऐन२०१३ देखाएर कडा कारबाही हुनेछ भनेर तर्साइने गरेको स्मरण गर्दै महेशले बाबुबाजेले छाडेर गएको सम्पदाको प्रेम र महानगरको कडिकडाउ बीच खर्चिलो घर बनाएको बताए ।काठमाडौं महानगर क्षेत्रभित्रका निजी घरमा रहेका पुरातात्त्विक महत्त्वका झ्यालढोका महानगरपालिका कार्यालयले मर्मतसम्भार गरी पुन: प्रयोग गर्नसक्ने अवस्थामा सम्बन्धित घरधनीलाई फिर्ता गर्ने र पुन: प्रयोग हुन नसक्ने देखिएमा संग्रहालयलाई हस्तान्तरण गरी संरक्षण गर्ने भनी आएको आफ्नै निर्णय पनि अहिले लाजमर्दो अवस्थामा पुगेको छ । नगरपालिकाले राखेको नीतिनियम र मापदण्ड पनि नमिल्दो छ, स्थानीयबासीको चेतनास्तर पनि बढ्नसकेको छैन, स्थानीय किलागलबासी सम्पदाविद् चन्द्र महर्जन भन्छन्, कतिपय अवस्थामा सम्पदामैत्री मापदण्ड अनुसारको घर बनाइएको छैन भने नक्सा विपरीत घर बनाउनेलाई नगरपालिकाले रोक्का गर्न (वा कारबाही गर्नै) पनि सकेको छैन । महर्जनका बुझाइमा आम नागरिकसँग सहकार्य र परामर्श गरेर कुनै निर्णयमा पुग्नुभन्दा मनलाग्दी निर्णय गर्ने नगरपालिकाले सम्पदा जोगाउने दिशामा कहाँ के काम भैरहेको छ भनेर अहिलेसम्म अनुमगमनकर्ता पनि खटाउनसकेको छैन । धेरै कुरामा जसको शक्ति उसैको भक्तिको स्थिति छ ।किलागलस्थित ताननी युवा समूहका सदस्य सुमन गौतम पनि स्थानीय तहमा उठेका समस्या र सरोकार लिएर महानगरपालिका धाइरहन्छन् । परम्परागत शैली र सम्पदामैत्री बनाएर घर बनाएमा महानगरले सहयोग गर्नेछ भनेर सूचना बाँड्दै हिंँड्नेमा हामी पनि थियौं, सुमन भन्छन्, आज हाम्रो कुरा न महानगरले सुनिरहेको छ, न स्थानीयबासी सहयोगको कुरामा आश्वस्त बन्नसकेका छन् । कतिसम्म भने कुमारीको रथयात्रा हुने किलागलको भित्री सम्पदा क्षेत्रमा समेत सटर हालेर घर बनाउने र आधारभूत मापदण्डसमेत नमानिएको सूचना सुमनसँग छ । तर नगरपालिका वा पुरातत्त्व विभागमा यस्तो सूचनाको सुनवाइ गरिदिने कोही छैन । सम्पदाजन्य एउटा झ्याल बेचेरै २२२५ लाख रुपैयाँ कमाइने अवस्थामा मापदण्ड अनुसारको नक्सा पास गर्न र त्यसमाथि सरकारी निकायको अनेक सेवासर्त बेहोर्न स्थानीयबासी तयार नभैरहेको बेलामा सम्पदाबारे कन्भिन्स गराउँदै हिंँडेका चन्द्र, सुमनजस्ता समन्वयीहरू आफैं हैरान भैसकेका रहेछन् । महानगरपालिकामा सम्पदा महाशाखाकी अधिकारी सिर्जु प्रधानका अनुसार, परम्परागत महत्त्व र सम्पदा मूल्यका झ्यालढोका बेच्न नपाइने प्रावधानमा इटुम्बहाल क्षेत्रमै एउटा स्टोर हाउस पनि बनाइएको छ । स्थानीय केही घरका झ्यालहरू यो स्टोरमा राखिए पनि नयाँ घरको नक्सापास, सम्पदाको मापदण्ड र अन्य झैझमेलाका कारण एउटा चौकिदारले स्टोर कुर्ने बाहेक केही काम हुनसकेको छैन । यो गुनासो लिएर महानगर पुग्दा आफ्नो योजनामा स्थानीयबासी र पुरातत्त्वले सहयोग नगरेको आफ्नै गन्थन सुन्न सकिन्छ भने निजी घरधनीलाई सहयोग गर्ने भनेर आफैंले ल्याएको निर्णयबारे महानगर स्वयम् बेखबरझैं पाउन सकिन्छ ।पुरातात्त्विक महत्त्वको जगेर्ना गर्ने र सम्पदाको हिफाजत गर्ने कुरामा निजी क्षेत्रका हकमा हामीले प्रोत्साहन गरिदिने मात्रै हो, महानगरका कार्यकारी प्रमुख रुद्रसिंह तामाङ भन्छन्, कसैको सिंगो घरै बनाइदिने भनेर महानगरले भनेको छैन । तर सहयोगसमन्वयका कुरा गर्दा यहाँ भित्रभन्दा बाहिरबाट ठूला कुरा गर्नेहरू धेरे भेटिने गरेका छन् । व्यवहारमा मिलेर काम गरौं न भन्दा कोही पनि सामुमा देखापर्दैनन् । सम्पदा जीर्णोद्धार वा पुनर्निर्माणका ठूला योजनामा सिंहदरबार वा शीतल निवासको नाम बरोबर आइरहे पनि निजी स्वामित्वमा रहेका सम्पदाजन्य घरभवनको हकमा भने अब के गर्ने भन्ने योजना न महानगरसँग छ, न पुरातत्त्वमै भेटिन्छ । स्थानीयबासीसँग भने झैझमेलायुक्त सरकारी संयन्त्र र पद्धतिका कारण हैरानीमात्रै बँचेको छ । किलागलबासी सम्पदाप्रेमी चन्द्र महर्जनका शब्दमा कहिले सरकारी मापदण्ड र कहिले आफ्नै मनोमानीका कारण आफैंमा सम्पदामैत्री काठमाडौं दिनानुदिन कुरूप बन्दैछ । यहाँ बोल्नेको पिठो बिक्छ, नबोल्नेको चामल पनि बिक्दैन ।"
"सतीत्व, व्यभिचार र देवत्वकरण","हिन्दु धर्ममा कुशलाई पवित्र वनस्पतिको रूपमा लिइन्छ र प्राय: हरेक देव तथा पितृकार्यमा कुशको अनिवार्यता मानिन्छ । धर्मले कुशको महत्त्वलाई कुशासनदेखि तर्पणसम्म तोकिदिएको धेरैलाई थाहा छ । अझ स्वस्थानी पढेका र सुनेकाहरूले कुशलाई विष्णुको रूप मानिदिन्छन् । तर आयुर्वेदले कुशलाई हानिकारक प्रोटिन नष्ट गर्ने महत्त्वपूर्ण औषधि मानेको छ । आयुर्वेदविज्ञ डा बीपी तिमिल्सिना भन्छन् मासुमा कुशका टुक्रा राखेर पकाएर खानाले यसमा रहेको हनिकारक प्रोटिन नष्ट भएर जान्छ । सुगरको रोगी हरिमाया भेटवालले वर्षौंदेखि यसरी नै मज्जाले खसीको मासु खाँदै आइरहेकी छन् । कुश राखेर पकाएको खसीको मासु खाने गर्दा भोलिपल्ट देखिने ढाड दुख्ने वा आँख्ला, जोर्नी दुख्ने समस्याबाट म र मेरो परिवार पनि मुक्त भएको छ । कतिलाई लाग्ला कुश त विष्णु भगवान हुन् । मासुमा कुश ? कुशलाई विष्णु त स्वस्थानी कथाले मात्र बनाएको छ । अरू कुनै पुराणमा छ जस्तो मलाई लाग्दैन । कुशलाई कुुशासन बनाएर मज्जाले बस्न हुन्छ भने मासुमा राखेर पकाउन किन नहुने ? साँझबिहान कुशासनमा बसेर केही बेर ध्यान गर्दा प्रेसरको समस्या नहुने, प्रोस्टेट नबढ्ने, पिनास नहुने, दाँत नझर्ने, आँखा कमजोर नहुने दाबी डा तिमिल्सिनाको छ । उनी भन्छन् कुशमा नौ प्रकारका तत्त्व हुन्छन्, जसले मानव स्वास्थ्यमा अत्यन्त महत्त्वपूर्ण भूमिका खेल्छन् । घरमा कुश राख्ने र प्रयोग गर्ने गर्दा यसले निरोगी बनाउने र साथै चट्याङ पर्न नदिने विश्वासका कारण हाम्रा पुर्खाले कुशको संरक्षण गर्दै हरेक साल कुशेऔंशीको दिन घरमा कुश भित्र्याउने धार्मिक परम्परा चलाए । तर पण्डितहरूले यस्तो बहुगुणकारी कुशलाई कर्मकाण्डीय मात्र बनाउँदै यसको देवत्वकरण नै गरिदिए । कुशको देवत्वकरण कसरी भयो भन्ने सन्दर्भमा यहाँ स्वस्थानी कथा र नारीको सतित्वको प्रसंग उल्लेख गर्नु आवश्यक ठानेँ । स्वस्थानी व्रतकथामा जालन्धर र वृन्दाको प्रसंग सबैभन्दा प्रभावशाली पाटोको रूपमा रहेको छ, जसमा स्त्रीजातिको पतिव्रता धर्म र उसको सतित्वलाई महाशक्तिशाली देखाइएको छ । बिना कसुर विष्णुबाट सतित्व लुटिएकी वृन्दाको भूमिका स्वस्थानीमा निकै सानो छ । तर उसको यो सानो भूमिकाले निकै गहन सन्देश बोकेको छ । वृन्दाको पतिव्रता धर्मका कारणले नै जालन्धर शक्तिशाली बनेको र जबसम्म वृन्दाको सतित्व नष्ट हुँदैन, तबसम्म जालन्धरलाई कसैले मार्न नसक्ने हुँदा महादेवको आदेशमा विष्णुले जालन्धरको रूप लिएर वृन्दाको सतित्व नष्ट गरिदिन्छन् । वृन्दाको सतित्व नष्ट भएपछि जालन्धर कमजोर बन्दै जान्छ र महादेवले उसको हत्या गरिदिन्छन् । विष्णुले छलद्वारा आफ्नो सतित्व नष्ट गरेको थाहा पाएपछि वृन्दाले विष्णुलाई जडवस्तु बन्ने श्राप दिन्छे र मृत पतिसँगै जलेर सती जान्छे । जालन्धर वृन्दाको प्रसंगले स्त्रीको पतिव्रता धर्मको दुहाइमात्र दिएको छैन, यसले एकातिर नारीहरू जति नै शक्तिशाली भए पनि अथवा चाहे ती देवी नै भए पनि पुरुषको कुदृष्टिबाट मुक्त रहन सक्दैनन् भन्ने देखाएको छ । साथै यसले नारीको सौन्दर्य पुरुषको कमजोरी र विनाशको कारक हो भन्ने संकेत गरेको छ । अझ महत्त्वपूर्ण कुरा त आफ्नी पत्नीभन्दा अर्काकी पत्नी सुन्दर भएको थाहा हुनासाथ पुरुषले उसलाई भोग्ने चाहना राख्छ भन्ने कुरा वृन्दाबाट पार्वतीको सौन्दर्यको वर्णन सुन्नासाथ जालन्धरले पार्वतीलाई छल गर्न हिंँड्नुले देखाएको छ । भगवान नै भए पनि गलत कर्म गरेपछि सजायको भागिदार बन्नुपर्ने कुरालाई वृन्दाबाट श्रापित भएर विष्णु जडवस्तु बनेको कुराबाट देखाइएको छ । साथै परस्त्रीमाथि कुदृष्टि लगाउँदा आफ्नै विनाश अवश्यम्भावी छ भन्ने कुरा जालन्धरले पार्वतीलाई छल गर्न जानुले निम्त्याएको परिणामबाट प्रस्ट हुन्छ । जालन्धर र विष्णु दुबैले परस्त्रीमा कुदृष्टि लगाएका छन् । त्यसैले दुबैको विनाश भएको छ । तर पुरुष चरित्रको सजाय निर्दोष नारीले भोग्नुपरेको छ । वृन्दाले आफूले नगरेको गल्तीको सजाय भोगेकी छ । विष्णु श्रापित रूपमै पनि पुजिएका छन् । यदि युद्धमा कसैलाई शारीरिक रूपमा पराजित गर्न सकिँंदैन भने उसलाई मानसिक रूपमा कमजोर बनाउन उसकी पत्नीको यौनिकतामाथि हमला गर्नुपर्छ भन्ने संकेत गरेको छ, यो कथाले । युद्धमा शत्रुको मनोबल गिराउन उसकी पत्नीलाई बलात्कार गर्ने गरेका घटना मानव इतिहासमा प्रशस्त देखिन्छन् । केही अफ्रिकी मुलुकमा चलेको गृहयुद्धमा शत्रु पक्षका घरघरमा पसेर महिलालाई बलात्कार गरेका भयावह तथ्य मानव इतिहासले बोकिरहेको छ । नेपालकै कुरा गर्दा विगतको दसवर्षे माओवादी विद्रोहको बेला कैयौं महिलाले आफ्नो अस्मिता गुमाउन पुगे । युद्धकालमा बलात्कृत भएका र यौनहिंसा पीडित सयौं महिलाका चित्कार आज पनि न्यायको लागि गुञ्जिइरहेछन् । स्वस्थानी व्रतकथा मल्लकालमा लेखिएको हो (काशिनाथ तमोट, मधुपर्क, २०४७ माघ), जुन बेला नेपालमा सतीप्रथा अत्यन्त निर्मम रूपमा प्रचलनमा थियो । त्यतिबेला पतिको मृत्युपछि पत्नीहरूलाई पतिसँगै सती जान मानसिक रूपले तयार गराउन स्वस्थानी व्रतकथामा वृन्दाको कथा राखिएको हुनसक्ने अनुमान लगाउन सकिन्छ । मध्यकालीन नेपालमा पतिको मृत्युपछि सती गएमा स्वर्गमा पतिको साथ पाउने विश्वास पण्डितहरूले समाजमा यसरी फैलाएकी नारीहरू स्वेच्छाले वा जबर्जस्ती ज्युँदै पतिको चितामा जलेर सती हुनथाले । अझ स्वस्थानी कथामा सतीदेवीको आत्मदाहको कथा थपेर नारीलाई पतिप्रति यति धेरै निष्ठावान बनाउन खोजियो कि पतिको निन्दा सहेर बाँच्नुभन्दा मर्नु उचित हो । फेरि पतिको नाममा प्राणत्याग गरेपछि अर्को जन्ममा त्यही पति प्राप्त हुने विश्वास फैलाउन महादेवकी दोस्री पत्नी पार्वतीलाई सतीदेवीको पुनर्जन्म भनियो । पुराणहरूका यस्ता प्रसंगले तत्कालीन समाजमा नारीलाई सती हुन दबाब दिइरह्यो । सती परम्परा हिन्दु धर्मको एक कलंकपूर्ण अत्यन्त क्रूर परम्परा रहेको र यो परम्पराले सयौं वर्षसम्म महिलालाई ज्युँदै जलाएर मारेको इतिहास हाम्रोसामु छ । वृन्दाको सती प्रसंगले पत्नीलाई पतिप्रति इमानदार र समर्पित राखिराख्न यति ठूलो त्रास पैदा गरेको छ कि आफू निर्दोष हुँदाहुँदै पनि छलपूर्वक सतित्व नष्ट पारिंँदा पतिको मृत्यु भएको छ र पतिको मृत्युको दोषी आफैलाई ठान्छे र आत्मग्लानि महसुस गर्दै पतिसँगै सती जान्छे । तर अर्काकी पत्नीलाई छलपूर्वक भोग्ने विष्णुमा पटक्कै आत्मग्लानि देखिँंदैन । पतिको मृत्युपछि विलाप गर्दै रोएकी वृन्दालाई विष्णुले हाँस्दै भन्छन् वृन्दा मजस्तो वैकुण्ठको अधिपतिलाई स्वामी रूपमा पाएपछि तैंले अब चिन्ता गर्नुपर्ने केही कुरा छैन । (अ१७) । तर वृन्दाले पापी विष्णुकी पत्नी भएर वैकुण्ठमा रहनभन्दा सती जान उचित ठान्छे रे, विष्णुलाई जडवस्तु बन्ने श्राप दिई पतिको चितासँगै जलेर सती हुन्छे । वृन्दाको श्राप र सतीगमनलाई विष्णुमाथि उसको विजयको रूपमा लिन पनि सकिन्छ । किनकि वृन्दाले विष्णुसामु आत्मसमर्पण गर्दिन, बरु मर्न तयार हुन्छे । निर्दोष वृन्दाले आत्मदाह गर्नुपरेको छ । यो नियतिले समाजमा अझै पनि निरन्तरता पाइरहेको छ र व्यभिचारीहरू विभिन्न बहानामा चोखिइरहेछन् । तर व्यभिचार पीडित महिलाहरू घर, परिवार र समाजबाट तिरस्कृत भएका मात्र छैनन्, आत्महत्या गर्न विवश भएका घटना प्रशस्त छन् । बाँचेकालाई पनि पटकपटक मरेर बाँच्न विवश पार्छ, समाजले । पण्डितहरूले श्रापित विष्णुलाई चोख्याएर तुलसी, कुश, पीपलजस्ता गुणकारी चिजलाई विष्णुको रूपमा स्थापित गरी अझ बढी पुजनीय गराए । हिन्दु नारीहरू उनै व्यभिचारी विष्णुको रूप मानिएका, नारीद्वारा नै श्रापित तुलसी र पीपललाई पूजा गर्ने गर्छन् । तर यिनको वास्तविक महत्त्वबारे अनभिज्ञ छन् । कथा लेख्ने धूर्त पण्डितहरूको कस्तो चलाखी स्वस्थानी कथामा वृन्दाले केवल झार, घाँस, वृक्ष र पत्थर हुनुपरोस् भनेर श्राप दिएकी छ, नाम तोकेकी छैन । यसको व्याख्या त कथाकारले गरेको छ । शिव, पद्म, ब्रह्मवैवत्र्य लगायतका पुराणमा भने वृन्दा (तुलसीदेवी) ले विष्णुलाई केवल पाषाण बन्ने श्राप दिएको कुरा उल्लेख छ । तर मानव स्वास्थ्यको लागि अत्यन्त गुणकारी वनस्पतिहरू तुलसी, कुश र पीपलको वास्तविक महत्त्वलाई ओझेलमा पार्दै पण्डितहरूले यी चिजलाई धर्मसँग जोडेर केवल कर्मकाण्डीय बनाइदिए । तुलसी, कुश र पीपलको औषधीय गुण ओझेलमा पारेर यिनलाई देवत्वकरण किन गरियो ? किन पूजा गर्नमात्र सिकाइयो, प्रयोग गर्न सिकाइएन ?"
सरकारले परिमार्जन गर्न सक्छ,"संवैधानिक हैसियत देखिँदैनआयोगका पदाधिकारीहरू भने संरचना फेरबदल हुन नसक्ने तर्क गरिरहेका छन् । आयोगका सदस्य नीरज शाह संविधानले सिफारिस वा सुझाव आयोग नभनी निर्धारण आयोग भनेकाले परिमार्जनको सम्भावना देख्दैनन् । संविधानले भनेअनुसार सरकारले दिएको मापदण्डभित्र रहेर आयोगले काम गरेको छ, उनले भने, त्यसमा पुनरावलोकनको संवैधानिक हैसियत सरकारसँग देखिँदैन । सरकारले गरेछ भने त्यो अदालतको विषय बन्न सक्छ । आयोग सदस्य शाह सरकारले परिमार्जनका लागि प्रतिवेदन फिर्ता पठाए त्यसमा आफूहरू प्रवेश नगर्ने बताउँछन् । सरकारले दिएको मापदण्डभित्र रहेरै काम गरेका छौं । त्यसमा हामी सन्तुष्ट छौं, उनले भने, सबैतर्फबाट स्वागत नै होला भनेर हामीले सोचेका थिएनौं । यत्रो काम हुँदा केही न केही विरोध त भइहाल्छ ।"
हटेन साइनबोर्डमा उच्च मावि,"काठमाडौं सात महिनाअघि जारी भएको नयाँ शिक्षा ऐनले कक्षा १२ सम्मलाई माध्यमिक तह भनेको छ । ऐन जारी भएसँगै उच्च माध्यमिक शिक्षा परिषद् खारेज भइसकेको छ । तर, यसअघि कक्षा १२ सम्म सञ्चालन गरेका शिक्षालयले आफ्नो साइनबोर्ड फेरेका छैनन् । कतिपय विद्यालयले उच्चमावि कै लेटर प्याड प्रयोग गरिरहेका छन् । ऐन जारी हुनुअघि देशभरि सञ्चालित ३ हजार ६ सय ७३ उच्च मावि स्वीकृति प्राप्त थिए । ऐन जारी भएलगत्तै शिक्षा मन्त्रालयले थप ९२ उच्च मावि अनुमति दिएको थियो । स्वीकृतिप्राप्त उच्च माविमध्ये २ हजार ७ सय ३ सामुदायिक, ६ सय ९२ निजी, १ सय ५५ जिरो प्लस टु र १ सय २३ क्याम्पसअन्तर्गत सञ्चालित छन् । कक्षा ९ देखि १२ सम्म सुचारु शिक्षण संस्थाले यसअघि उल्लेख उच्च माविको सट्टा माध्यमिक विद्यालय भनेर साइनबोर्ड राख्नुपर्छ । गत असार १५ गते ऐन स्वीकृत भएको थियो । ऐन कार्यान्वयनका विषयमा शिक्षा विभागले गत भदौमा सबै जिल्ला शिक्षा कार्यालयमार्फत विद्यालयमा तीन बुँदे परिपत्र जारी गरेको महानिर्देशक बाबुराम पौडेलले बताए । शिक्षा ऐनअनुसार नयाँ विद्यालय व्यवस्थान समिति गठन गर्न, त्यतिन्जेल कुनै शिक्षक नियुक्ति नगर्न र कक्षा ९ देखि १२ सम्म सञ्चालित शिक्षालयको साइनबोर्डमा माध्यमिक विद्यालय बनाउन निर्देशन दिइसकेका छौं, उनले भने, धेरै जिल्लाबाट निर्देशन कार्यान्वयन भइरहेको भन्ने खबर आए पनि सहरकै निजी विद्यालयहरूले बेवास्ता गरेको भन्ने गुसानो आएको छ ।राजधानीका सामुदायिक विद्यालयले समेत उच्च मावि कै साइनबोर्ड झुन्ड्याएको पाइएको छ । भूकम्पले भवन भत्केकाले साइनबोर्ड पनि भुइँमै राखेका छौं, राजधानीको बौद्ध आरुबारीस्थित जनकल्याण माविकी शिक्षक कुमारी कमला राईले भनिन्, अबचाहिँ साइनबोर्ड फेर्ने क्रममा छौं । त्यसैगरी त्रिपुरेश्वरस्थित विश्व निकेतन माविका शिक्षक केदार दाहालले उच्च मावि बोर्ड बदल्न बाँकी रहेको बताए । नयाँ ऐनअनुसार शिशु कक्षादेखि ८ कक्षालाई आधारभूत तह र कक्षा ९ देखि १२ सम्म माध्यमिक तह कायम छ । कक्षा १२ सम्म पठनपाठन सञ्चालित विद्यालयले माध्यमिक तह यथावत् राख्न सक्ने छन् । शून्य जोड दुईमात्र सञ्चालन गरेकाले कक्षा ९१२ चलाउनुपर्ने छ भने विश्वविद्यालयको सम्बन्धनमा सञ्चालित क्याम्पसले अब कक्षा ११ र १२ को पठनपाठन गर्न पाउने छैनन् । यस विषयमा नियमावलीले स्पष्ट पार्ने महानिर्देशक पौडेलले बताए । त्यसैगरी उच्च मावि रहँदा अस्तित्वमा आएको उच्च माध्यमिक विद्यालय संघ नेपाल (हिसान), उच्च माध्यमिक शिक्षक एसोसिएसन नेपाल (हिस्टान) संस्था अहिलेसम्म अस्तित्वमा छन् । उच्चमावि हटिसकेको अवस्थामा त्यस्ता संस्था अस्तित्वमा रहन नहुने नेपाल राष्ट्रय शिक्षक संगठनका अध्यक्ष बाबुराम थापा बताउँछन् । शिक्षा ऐनमा विद्यालय शिक्षा आधारभूत र माध्यमिक हुने भनिए पनि यसअघि कक्षा ११ र १२ सञ्चालन गरेका विद्यालयले प्रारम्भिक बाल शिक्षासम्म कक्षा चलाउनुपर्ने प्रस्ताव नियमावलीले गरेको छ । नियमावलीमा आफूलाई सहज हुने बुँदा राख्न निजी विद्यालयका सञ्चालकले दबाब दिँदै आएका छन् । हिसानका पदाधिकारीले कक्षा ११ र १२ चलाउने विद्यालयले नौ कक्षाभन्दा तल झार्ने व्यवस्था खारेज हुनुपर्ने माग राखेका छन् ।"
कर असुलेपछि मात्र फोरजी दिनू,"व्यवस्थापिका संसदको सार्वजनिक लेखा समितिको बैठकले एनसेलबाट पुँजीगत लाभकर असुलउपर नभएसम्म फोरजीलगायत थप सेवाका कामकारबाही अघि नबढाउन सूचना तथा सञ्चार मन्त्रालय र दूरसञ्चार प्राधिकरणलाई निर्देशन दिएको छ । बैठकले एनसेलबाट कर असुलउपर नभइसकेकाले थप सेवा विस्तार गर्न दिनु नहुने ठहर गरेको हो । लेखा समितिले अघिल्लो आइतबार अर्थ सचिव र राजस्वका अधिकारीहरूलाई बोलाएर छलफल गरी तीन महिनाभित्र लाभकर निर्धारण गरी असुल गर्न निर्देशन दिएको थियो । गत मंगलबार फोरजी सेवाका बारे छलफल गर्न समितिले सञ्चार सचिव र दूरसञ्चार प्राधिकरणका अधिकारीसहितको बैठक राखेको थियो । तर, बैठकमा सांसदहरूले थप छलफल गर्नुपर्ने बताएपछि निर्णय हुन सकेको थिएन ।यसअघि गत जेठमा पनि समितिले यथाशीघ्र पुँजीगत लाभकर असुल गर्न सरकारलाई निर्देशन दिएको थियो । गत जेठ २१ मा संसदकै अर्थ समितिले पनि एनसेलबाट सम्पूर्ण कर असुल गरेर मात्र पुँजी वृद्धिलगायतका थप सेवा विस्तार गर्न दिन उद्योग र सूचना तथा सञ्चार मन्त्रालयलाई निर्देशन दिएको थियो । तर, अर्थ समितिको निर्देशन हालसम्म प्राप्त नभएको भन्दै सञ्चार मन्त्रालयअन्तर्गतको दूरसञ्चार प्राधिकरणले एनसेलका एक दर्जनभन्दा बढी व्यावसायिक योजनालाई स्वीकृति दिइसकेको छ । प्राधिकरणले यही पुसमा नेटवर्क सर्भिस प्रोभाइडर (एनएसपी) को अनुमति पनि दिएको छ ।गत वर्ष एनसेलको मुख्य सेयरहोल्डर रेनोल्ड होल्डिङमा रहेको टेलिया कम्पनीको सेयर आजियटाले खरिद गरेपछि उत्पन्न कर विवाद हालसम्म सकिएको छैन । कर असुल गर्न संसदीय समितिहरूले निर्देशन दिए पनि त्यसको पूर्ण पालना भने भएको छैन । कर निर्धारणमा संलग्न अधिकारीहरूका अनुसार एनसेलले आफ्नो सेयर बिक्रीबापत करिब ३३ अर्ब पुँजीगत लाभकर तिर्नुपर्ने देखिन्छ । एनसेलले हालसम्म टेलियाका तर्फबाट भन्दै करिब १० अर्ब राजस्व दाखिला गरे पनि अरू कर भने टेलियाले तिर्नुपर्ने बताउँदै आएको छ ।"
सार्वजनिक नाला व्यक्तिका नाममा,"वीरगन्ज नापी कार्यालय पर्साले वीरगन्ज उपमहानगरपालिका क्षेत्रभित्रका विभिन्न सार्वजनिक नाला व्यक्तिका नाममा दर्ता गराएको पाइएको छ । जग्गा प्लटिङ गर्दा नाला पुरेर व्यक्तिलाई लालपुर्जा दिइएको हो । कतिपय नालामा अहिले पनि सहरको ढल निकास भइरहेको छ । साबिकदेखि पानी बगिरहेको वीरगन्ज उपमहानगरपालिका२ छप्कैयाको कित्ता नम्बर २२, २३, २८ र २९ स्थित नाला नयाँ नापीमा व्यक्तिका नाममा पारिएका छन् । वीरगन्जमा सञ्चालित मझौला सहर एकीकृत सहरी वातावरणीय सुधार योजनाअन्तर्गत फोहोर पानी सहज निकासका लागि अन्डरग्राउन्ड नाला निर्माण गर्ने क्रममा सार्वजनिक नाला व्यक्तिले दर्ता गराएको खुलेको हो । योजना प्रमुख शैलेन्द्र श्रेष्ठका अनुसार ती क्षेत्रमा नाला निर्माण गर्ने क्रममा जग्गाधनी लालपुर्जा बोकेर अवरुद्ध गर्न आएका छन् । साबिककै नाला खनेर पक्की नाला निर्माण गर्ने योजना थियो, उनले भने, डोजर लगेर खन्ने क्रममा अदालतबाट निषेधाज्ञा जारी गराएका छन् । विगतदेखि नै वीरगन्ज सहरको ढल निकास हुने उक्त क्षेत्रमा रक्सौलबाट अमलेखगन्जसम्म रेल चल्दा नालामाथि निर्माण गरिएका पुलका अवशेष अझै देख्न सकिन्छ । साबिकदेखि नै नाला बगिरहेको झन्डै १८ कट्ठा जग्गा व्यक्तिका नाममा दर्ता छ । पुरानो नापी र फिल्डबुकका आधारमा अदालतलाई प्रत्युत्तर दिने तयारी थालिएको श्रेष्ठले जनाए । निषेधाज्ञा जारी भएपछि निर्माण कार्य ठप्प छ । साइट क्लियर नहुन्जेल काम नथाल्ने ठेकेदार कम्पनीले जनाएको छ ।यसरी विलम्ब हुँदा आर्थिक भार बढ्छ, योजनाका लेखा अधिकृत सुमन श्रेष्ठले भने, कार्यालयको अवस्था ऋणात्मक हुन्छ । मालपोतका प्रमुख नापी अधिकृत दुर्गादास महर्जनले नाला बगिरहेको क्षेत्रमा कर्मचारीले कसरी हालसाबिक गरे भन्नेबारे अध्ययन गर्ने बताए । फिल्ड बुक र पुरानो नापी भिडाएर अध्ययन गर्छौं, उनले भने । महर्जनले सुरुमा साबिककै जग्गा नयाँ नापीमा व्यक्तिका नाममा दर्ता गरिएको दाबी गरे । उक्त कित्तामा कल्भर्ट नै नभएको बताइरहेका उनलाई पानी बगिरहेको कल्भर्टको तस्बिर देखाएपछि भने मौन भएका थिए । नापी कर्मचारीले वीरगन्जकै नगवा क्षेत्रको सार्वजनिक कल्भर्टसमेत व्यक्तिको नाममा पारिदिएका छन् । नगर विकास समितिले नयाँ क्षेत्रमा बस्ती बसाउन प्लटिङ गरिएको जग्गामा बनाएको कल्भर्ट र नालालाई ०७२ चैत २५ गते व्यक्तिका नाममा दर्ता गरिएको पाइएपछि स्थानीयले मुद्दा हालेका छन् । नयाँ नापीको फिल्डबुकमा कल्भर्ट लेखिएको ठाउँमा रातो पेनले काटिएको छ । नगर विकासले प्लटिङ गरेको नगवा१९ को कित्ता नम्बर ३८, ३९, ४०, ४२ र ४३ को जग्गा नेपाल बैंक लिमिटेडको वीरगन्जस्थित आदर्शनगर शाखाले खरिद गरेको थियो । कल्भर्ट र नाला ४१ नम्बर कित्तामा पर्छ । बैंकको लालपुर्जामा ४१ नम्बर कित्ता उल्लेख छैन । अघिल्लो वर्ष बैंकले जग्गा बिक्रीका लागि प्रकाशित गरेको सूचनामा पनि ४१ नम्बर कित्ता समावेश थिएन । तर, खरिद गर्ने व्यक्तिले लालपुर्जामा ४१ नम्बर पनि दर्ता गराएका छन् ।त्यस्तो जग्गामा भवन निर्माणका लागि उपमहानगरपालिकाबाट नक्सापाससमेत गराएका छन् । गहवा, जेलरोड, रेसमकोठी, कुम्हालटोल क्षेत्रमा वर्षातको पानी त्यही कल्भर्टबाट निकास पाउने हो, स्थानीय अयुव हुसैन भन्छन्, नालामाथि भवन निर्माण भएपछि निकास रोकिन्छ ।"
पाथीभरामा भीषण डढेलो,ताप्लेजुङ पाथीभरा क्षेत्रको भित्री देउराली सामुदायिक वनमा सोमबार लागेको आगो मंगलबार बेलुकासम्म नियन्त्रणमा आउन सकेको छैन । हाङदेवा १ मा पर्ने जंगल क्षेत्रमा सोमबार दिउँसो ३ बजेदेखि आगलागी सुरु भएको थियो । आगो लागेको देख्नासाथ सामुदायिक वनका सदस्य नियन्त्रणमा जुटेका थिए । समुदायको प्रयासले मात्रै सम्भव नभएपछि मंगलबार दिउँसोदेखि सदरमुकामबाट प्रहरी र सेनाको टोली पुगेको छ । जिल्ला वन कार्यालयले पनि कर्मचारी परिचालन गरेको जनायो । ठूलो क्षेत्रमा फैलिएकाले चारैतिर अग्निरेखा कोर्न थालिएको सामुदायिक वनका सचिव पासाङरिता शेर्पाले बताए । लालीगुराँस तथा रेडपान्डाजस्ता दुर्लभ वन्यजन्तु र वनस्पतिको बासस्थान मानिएको उक्त क्षेत्रमा जैविक विविधता नष्ट भएको शेर्पाले बताए । अरू बेला फागुन र चैतमा आगलागीका घटना हुन्थे । यो वर्ष माघमै सुरु भएको हो । असोजदेखि नै वर्षा नभएको र पतझडहरू सुक्खा रहेकाले आगो चाँडो फैलिएको सामुदायिक वनका पदाधिकारी बताउँछन् । अघिल्ला वर्षमा हिउँले समेत ढाकिने क्षेत्रमा यो वर्ष हिउँ पनि परेको छैन । जल तथा मौसम विज्ञान विभाग हावापानी फिल्ड कार्यालयका अनुसार न्यूनतम तापक्रम ५ डिग्री सेल्सियसको हाराहारीमा रहेको छ ।
जग्गा कारोबारीको हत्या,"विराटनगर जग्गा कारोबारी राधा घिमिरेको मंगलबार वीभत्स हत्या भएको छ । हत्यापछि पंखामा झुन्ड्याइएको अवस्थामा शव फेला परेको हो । विराटनगर उपमहानगरपालिका ४ हिमाली टोलका घिमिरेका दुवै हात, खुट्टाका नसा र शरीरका विभिन्न ठाउँमा ब्लेडले काटेको पाइएको छ । हत्यापछि घाँटीमा सलले बाँधेर पंखामा झुन्ड्याइएको अवस्थामा शव फेला परेको प्रहरीले जनायो । केही दिनदेखि उनी घरमा एक्लै बस्दै आएका थिए । स्थानीयका अनुसार ५५ वर्षीय घिमिरेकी पत्नी इन्दिरा उपचारका लागि माघ १ गते भारतको सिलिगुडी गएकी थिइन् । अस्ट्रेलियाबाट एक महिनाअघि घर आएका छोरा सौरभ तीन दिनदेखि मधुमारास्थित ससुराली घरमा थिए । घटनास्थलमा सुसाइट नोट फेला परेको छ । त्यसले आत्महत्या भएको हो कि भन्ने कोणबाट पनि प्रहरीले अनुसन्धान गरिरहेको एसपी सन्दीप भण्डारीले बताए ।"
आन्दोलनले कष्ट,खोटाङ आयोगले हचुवामा स्थानीय तह पुन:संरचना गरेको भन्दै जारी आन्दोलनले सास्ती भएको छ । इन्द्रेणीपोखरीमा खोटेहाङ गाउँपालिका केन्द्र बनाउनुपर्नेमा आयोगले खोटाङ बजार केन्द्र राखेको भन्दै आन्दोलन भइरहेको हो ।
सालीलाई छोरी बनाएर नागरिकता,धादिङ झूटो विवरण पेस गरेर दुई जना सालीलाई जुम्ल्याहा छोरी बनाएर नागरिकता दिलाउने आगिन्चोक १ का पदमबहादुर थापालाई प्रहरीले पक्राउ गरेको छ ।पर्वत माझफाँट १ बाट तीन वर्षअघि विवाह गरेका थापाले सालीका बाबु बनेर जिल्ला प्रशासनबाट नागरिकता दिलाएका हुन् । उनले गत ४ गते गाविसमा विवाह दर्ता गराए । त्यही दिन सालीहरूलाई छोरी भनेर जन्म दर्ता गराएको प्रहरीले जनायो । उनले २०५७ पुस ३ गतेको नक्कली जन्म मिति राखेर छोरी भएको गलत विवरण उल्लेख गरेका हुन् । ८ महिनामै छोरी जन्मिएको दर्ता प्रमाणपत्र पेस गरेर जुम्ल्याहा ईशा र ईमीको नागरिकता बनाइदिएको खुलेको छ । नागरिकता लिएको पर्सिपल्टै ईशाले काठमाडौंंबाट राहदानी लिएकी छन् । सबै विवरण नक्कली भएको आशंकामा गाविस सचिव सालिकराम खतिवडाले स्थानीय प्रशासनमा उजुरी गरेपछि तथ्य खुलेको हो । प्रशासनले नागरिकता जफत गरेको छ । नागरिकता र राहदानी जफत गरेर उनीहरूलाई हिरासतमा लिएको जानकारी सहायक प्रमुख जिल्ला अधिकारी लीलाधर अधिकारीले दिए । यस्तै झूटो विवरण दिई वंशजका आधारमा नागरिकता लिने ३५ वर्षीया भारतीय युवती कौडीमाया विश्वकर्मा राल्टेलाई प्रशासनले पुर्पक्षका लागि थुनामा राखेको छ । उनलाई श्रीमान् दुर्गबहादुर विकले आफ्नै मामा भक्तबहादुर विककी छोरी भनेर सिफारिस गराई अंगीकृतको बदला वंशजको नागरिकता दिलाएका हुन् । दुर्गबहादुरलाई ७५ हजार धरौटीमा मुक्त गरेको छ । धरौटी राख्न नसक्दा युवतीलाई पुर्पक्षका लागि थुनामा राखिएको प्रशासनले जनाएको छ ।
महायज्ञमा जुट्यो ३ करोड,"दाङ प्राविधिक शिक्षाको स्तरोन्नतिका लागि घोराहीमा सञ्चालित धार्मिक महोत्सव एवं श्रीमद् भागवत् सप्ताह ज्ञान महायज्ञबाट ३ करोडभन्दा बढी रकम संकलन भएको छ ।पद्मोदय पब्लिक नमुना उच्च मावि भरतपुरले स्तरीय प्राविधिक शिक्षालय स्थापनार्थ माघ ३ देखि १० गतेसम्म महायज्ञ सञ्चालन गरेको थियो । सबै धर्मबीच एकता, हामी सबैले बुझौं प्राविधिक शिक्षाको आवश्यकता भन्ने मूल नाराका साथ सञ्चालित महायज्ञमा ३ करोड ३० लाखभन्दा बढी दान संकलन भएको महायज्ञ सञ्चालन समितिका अध्यक्ष गोविन्द न्यौपानेले जानकारी दिए । १ करोड २६ लाख ९० हजार रुपेयाँ बराबरको जग्गा र २ करोड ३ लाख नगद संकलन भएको उनले बताए । नगद दाताबाट १ करोड ५५ लाख, तुला दानबाट २० लाख र कलशबाट २३ लाख दान संकलन भएको न्यौपानेले बताए ।महायज्ञमा लालमटिया २ घनिबगियाकी सावित्रीदेवी शर्मा घिमिरेले स्वर्गीय श्रीमान् मेदनीराज घिमिरेको स्मृतिमा घोराही ६ मसिनामा रहेको ४१ लाख रुपैयाँ बराबरको ११ कट्ठा १७ धुर जग्गा दान गरेकी छन् । यसैगरी महायज्ञमा घोराही ११ रतनपुरकी सीता शर्मा अधिकारीले श्रीमान् कुमार अधिकारीको स्मृतिमा ३० लाख, घोराहीका खेमराज शर्माले १० लाख र घोराहीका भूपबहादुर डाँगीले ६ लाख ५० हजार रुपैयाँ बराबरको जग्गा दान गरेका छन् ।यसैगरी हापुरका निर्मल न्यौपाने तथा राजु न्यौपानेले २ लाख र चिन्तामणि पोख्रेल तथा भोजराज पोख्रेलले १ लाख १० हजार रुपैयाँ बराबरको जग्गा दान गरेको महायज्ञ आयोजक मूल समितिका कोषाध्यक्ष निशान्त आचार्यले बताए । विद्यालयका पूर्वप्राचार्य एवं महायज्ञ आयोजक मूल समितिका अध्यक्ष गोविन्दप्रसाद न्यौपानेले नगद ५ लाख ५ हजार ५ सय ५५, घोराही ११ का गिरिराज खडकाले नगद ५ लाख ५ हजार ५ सय ५५ र घोराही ११ का खिमकुमारी श्रेष्ठले नगद ५ लाख ४ हजार १ सय ४५ रुपैयाँ दान गरेका छन् । अस्मिता पब्लिकेसन काठमाडौंकी अस्मिता शर्मा र मनोज शर्माले १ लाख ११ हजार १ सय ९९, घोराही १० का यज्ञबहादुर भण्डारीले ५५ हजार ५ सय ५५, घोराही ११ का थानेश्वर आचार्य र तुलसा आचार्यले ५१ हजार १ सय १, जिविस दाङले ५६ हजार ६ सय २६ रुपैयाँ ६७ पैसा नगद दान गरेका छन् ।"
आश्रमलाई ५१ लाख,"भरतपुर देवघाटको श्रीहरिहर संन्यास आश्रमलाई भरतपुर ९ बसपार्कका ९१ वर्षीय वृद्ध जगुपति सापकोटाले ५१ लाख ५१ हजार १ सय ५१ रुपैयाँ चन्दा दिएका छन् । सामाजिक सेवाका उदाहरणीय पात्र सापकोटा बागलुङको दमेक ६ बनहुमा जन्मेका हुन् । उनी चितवनमा सामाजिक सेवामा सक्रिय छन् । शैक्षिक, भौतिक र सनातन धर्मको प्रवद्र्धनका लागि रकम दिएको उनले बताए । आश्रमको जगपति सापकोटा अक्षय कोषमा उक्त रकम जम्मा भएको छ । कोषका अध्यक्ष १०८ स्वामी ज्ञानानन्द हुन् । सापकोटाका ७ छोरा र २ छोरीले रकम संकलन गरेका थिए । परिवारका सदस्यको सहमतिमा आश्रमलाई रकम दिएका हुन् । यसअघि सापकोटाले मालिका मन्दिर, शिवालय, मौलाकालिका, शारदा मावि र सुन्तला मावि बागलुङलाई ठूलो रकम सहयोग गरेका थिए । बुबाको चाहनालाई साकार पार्दै आश्रमलाई ५१ लाखको चेक हस्तान्तरण गरेको छोरा लक्ष्मण सापकोटाले बताए । आश्रममा आश्रितको अध्ययनलगायत कामका लागि रकम दिएका हौं, उनले भने, यसले मानवीय सेवालाई टेवा पुग्छ । रकम दिन वृद्ध सापकोटा दुई दिनअघि बाजागाजासहित देवघाट पुगेका थिए । २०४५ सालमा स्थापना भएको आश्रममा २ सय विद्यार्थी अध्ययनरत छन् । गाउँघरमा हुने सामाजिक काममा सापकोटा हौसिने गरेको स्थानीयले बताए । आश्रमका स्वामी १०८ ज्ञानानन्दले सापकोटाले ठूलो रकम सहयोग गरेको बताए ।"
सीमावारि आएर पक्राउ,गुलरिया भारतीय वनकर्मीले नेपाली भूमिबाट गुलरिया ३ छेदापुर केरबारीका दिनेश बञ्जाडालाई पक्राउ गरेका छन् । कतर्नियाघाट वन्यजन्तु आरक्षका वनकर्मीले उनलाई पक्राउ गरेका हुन् । हतियारसहित नेपाल प्रवेश गरी उनलाई पक्राउ गरिएको स्थानीयले बताए । गहुँबारीमा पानी सिँचाइको काममा व्यस्त भएका बेला पक्राउ गरेका थिए ।
मिथिला र मणिपुरका नाचगान,"जनकपुर जनकपुरवासीले एउटै मञ्चमा नेपाल र भारतका सांस्कृतिक प्रस्तुतिहरूको आनन्द उठाउन पाएका छन् । इन्डियन कल्चरल सेन्टर (आईसीसी), वीरगन्जस्थित भारतीय महावाणिज्य दूतावास तथा नेपालभारत महिला मैत्री संघले सोमबार यहाँ गरेको सांस्कृतिक कार्यक्रममा पूर्वोत्तर भारतको मणिपुरका कलाकारहरूले त्यहीँको लोकनृत्य प्रदर्शन गरे । जनकपुरको मिथिला नाट्यकला परिषद् (मिनाप) का कलाकारहरूले मिथिलाञ्चलका परम्परागत नृत्य देखाए ।भूबनोट, रहनसहन तथा कलासंस्कृति नेपालसँग पनि मिल्ने मणिपुरको लोकनृत्य देखेर जनकपुरवासीहरू रमाए । मणिपुरका कलाकारहरूले देवीदेवताको स्तुतिसँगै त्यहाँको लोकजीवनलाई नृत्यमार्फत चित्रित गरेका थिए । मिनापका कलाकारहरूले जनकपुर महिमासँगै झिझिया, जटजटिन तथा डोमकच लोकनृत्य प्रदर्शन गरे ।कार्यक्रमका प्रमुख अतिथि संस्कृति, पर्यटन तथा नागरिक उड्डयनमन्त्री जीवनबहादुर शाहीले दुई देशका कलासंस्कृति एउटै मञ्चमा हेर्न पाउँदा अत्यन्तै खुसी लागेको बताए । उनले भने, यस्तो कार्यक्रम विदेशमा आयोजन भएको भए कुन प्रस्तुति कुन देशको हो भनी छुट्टयाउन विदेशीहरूलाई गाह्रो हुने थियो ।नेपाल र भारतबीच धार्मिक, सांस्कृतिक तथा रोटीबेटीको सम्बन्ध रहेको उल्लेख गर्दै मन्त्री शाहीले भारतीय स्वतन्त्रता संग्राममा नेपाली नेताहरूले तथा नेपालको राजनीतिक परिवर्तनमा भारतीय नेताहरूले गरेको योगदानलाई स्मरण गरे । उनले भने, बेलाकुबेला दुवै देशको सम्बन्धमा उतारचढाव नआएका होइनन् तर नेपालभारत सम्बन्ध अझ प्रगाढ भएर आउँछ ।भारतीय दूतावासका कन्सुलर जनरल बीसी प्रधान, वाणिज्य दूतावासका राकेश कुमार, नेपालभारत महिला मैत्री संघकी अध्यक्ष चन्दा चौधरी पनि बोलेका थिए ।इन्डियन कल्चरल सेन्टरले जनकपुरमा आयोजना गरेको सांस्कृतिक कार्यक्रममा नृत्य प्रस्तुत गर्दै मिथिला नाटय कला परिषद्का कलाकारहरू । तस्बिर : कान्तिपुर"
मेकअप फेसन सो,"काठमाडौं उनको अगाडि सादा अनुहारमा मोडल बसेकी थिइन् । मेकअप आर्टिस्ट बिना राईले सबैभन्दा पहिला मोडलको अनुहार मिहिन ढंगले नियालिन् र उनको अनुहारको प्रकृतिबारे दर्शकलाई बताइन् । टेबलमा बसेकी मोडल मानौं बिनाका लागि सादा क्यानभास हुन् । त्यसपछि बिनाले मेकअपका सामग्रीको पालैपालो परिचय दिइन्, मेकअप गर्न सुरु गरिन् । आँखाको सौन्दर्यमा विशेष ध्यान दिनुपर्छ, उनी भन्दै थिइन्, अनि प्रडक्ट छनोटमा पनि हेलचेक्रयाइँ गर्नु हँुदैन । लन्डनबाट मेकअप आर्टबारे डिप्लोमा गरेकी बिना करिब एक दशकदेखि यसै क्षेत्रमा सक्रिय छिन् । केही समय लन्डनबाट नेपाल आएको सन्दर्भ पारेर मंगलबार लाजिम्पाटस्थित होटल सांग्रिलामा मेकअप आर्टको वर्कसपसँगै फेसन सो गराइन् । आफूले अनुहार सजाएको मोडलहरूलाई उनले सोमा प्रस्तुत गरेकी थिइन् । उनको सिर्जना सिक्न सोमा थुप्रै मोडल र ब्युटिसियन आएका थिए । बिनाले लन्डन काम गर्दाका अनुभवसमेत वर्कसपमा प्रस्तुत गरिन् । उनले मेकअप गर्नुभन्दा सम्बन्धित व्यक्तिको चाहना बुझेर मात्रै सुरु गर्नुपर्ने सल्लाह दिइन् । त्यस्तै, कस्मेटिक प्रडक्ट प्रयोग गर्दा सिधै अनुहारमा नलगाई हातमा जाँच गर्नु सुझाव पनि दिइन् । यसले स्किन हेल्थ कन्सस हुन प्रेरित गर्छ, उनले भनिन् । वर्कसपमा मोडललाई मेकअप गर्दा बिनाले मुख र नाकको आकार मिलाउन हाइलाइटर प्रयोग गरिन् । उनका अनुसार हाइलाइटर पछिल्लो समय सौन्दर्य सामग्रीमध्ये धेरैको रोजाइमा पर्दै आएको छ ।"
राजनको अर्को रेकर्ड,"काठमाडौं गायक एवं संगीतकार राजनराज शिवाकोटी फेरि चर्चामा छाएका छन् । उनको स्वर, रचना र संगीतमा रहेको चलचित्र छक्का पञ्जा को गीत पूर्व पश्चिम रेल ले युटयुबमा एक करोड भ्युअर्स नघाएको छ । एक करोड जनाले युटयुबमा हेरेको यो दोस्रो नेपाली गीत हो । संयोग के भने, यो रेकर्ड कायम राख्ने पहिलो गीतको सर्जक पनि शिवाकोटी नै हुन् । पूर्व पश्चिम रेल मंगलबार साँझसम्म १ करोड १ लाख ५७ हजारले हेरेका छन् । यो गीतमा शिवाकोटी र गायिका अञ्जु पन्तको स्वर छ । संगीत संयोजन राजन इशानको रहेको यो गीतको म्युजिक भिडियोको कोरियोग्राफी कविराज गहतराजले गरेका हुन् । छायांकन पुरुषोत्तम प्रधानको हो । यो र सुर्के थैली दुवै नेपाली आधुनिक, लोक, लोकपप, दोहोरी, चलचित्र सबै विधाको गीतमा रेकर्ड हो । एक करोड दर्शकले हेरेको दोस्रो गीतको रेकर्ड पनि हाता लाग्नुलाई मैले मेरो परिश्रमको मूल्य, दर्शकको मायाको रूपमा लिएको छु, युवा संगीतकार एवं गायक शिवाकोटीले कान्तिपुरसँग भने । टिपिकल नेपाली शब्द, मौलिक संगीत र फरक स्वरकै कारण उनको गीतले लोकप्रियता कमाएका हुन् । शिवाकोटीले यसअघि पनि वार्ता गराइदेऊ बोलको तेहरी गीत ल्याएका थिए । माओवादी द्वन्द्व चरम भएका बेला सार्वजनिक उक्त गीत चलेको थियो ।"
मञ्चमै उठयो १३ लाख,"अस्ट्रेलिया हास्य कलाकार दम्पती सीताराम कट्टेल धुर्मुस र कुञ्जना घिमिरे सुन्तली ले अस्ट्रेलियाका नेपालीहरूलाई भरपुर मनोरञ्जन दिएका छन् । कतिसम्म भने, स्वदेशमा थप नमुना बस्ती निर्माणको सहयोगार्थ यहाँ आएका उनीहरूका लागि पहिलो दिन मञ्चबाटै १६ हजार अस्ट्रेलियन डलर (करिब १३ लाख रुपैयाँ) समेत संकलन भएको छ । सिड्नीमा रहेको गजबको इभेन्ट र धुर्मुससुन्तली फाउन्डेसनद्वारा आयोजित सांगीतिक साँझमा विभिन्न नाचगानका साथ नेपालबाट आएका गायक भरत सिटौलाको प्रस्तुतिसमेत राखिएको थियो । धुर्मुससुन्तलीले प्रहसन प्रस्तुत गरेका थिए । मुख्य गरेर नेपाली राजनीतिलाई व्यंग्य गरिएको उनीहरूको प्रस्तुतिमा सुध्रन सुझाव दिइएको थियो । भरतले आधा दर्जनभन्दा बढी गीत सुनाएका थिए । अस्ट्रेलियाका गायकगायिकाहरू समीर आचार्य, सञ्जीव पराजुली, मोक्षदा सिलवाल, सुजन पोखरेल, प्रदीप चापागाईंले समेत गाए । पूर्वभीजे प्रदीप निरौलाले सञ्चालन गरेको कार्यक्रमको अर्को आकर्षण अस्ट्रेलियामा रहेर नेपाली गीतसंगीतलाई नौलो ढंगले नृत्यमा पस्कँदै आएको द नेक्स्टको प्रस्तुति पनि थियो ।सिड्नीको हस्र्टभिलस्थित मराना अडिटोरियममा भएको कार्यक्रममा सात सयभन्दा बढी दर्शकश्रोता सहभागी रहेको आयोजक संस्थाका प्रदीप चापागाईंले जानकारी दिए । धुर्मुससुन्तलीले आफूहरूले आउँदो नेपाली नयाँ वर्षमा हस्तान्तरण गर्ने तयारीका साथ तराईको मुसहर बस्तीमा घर निर्माण सुरु गरेको जानकारी दिए । हामीले ४० वटा घरको जग राखिसकेका छौँ, धुर्मुसले भने, त्यही भएर सोचेको समयमा घर हस्तान्तरण गर्न सक्नेमा हामी विश्वस्त छौँ । यसका लागि देशविदेशबाट पाएको सहयोगप्रति सबैमा धन्यवाद टक्रयाउँछौँ । कार्यक्रममा १ हजार डलरभन्दा बढी सहयोग दिन चाहनेहरूलाई आयोजकले मञ्चमै आएर रकम हस्तान्तरण गर्ने व्यवस्था मिलाइदिएको थियो । त्यसैले मञ्चबाट मात्रै १६ हजार डलरभन्दा बढी रकम संकलन हुन सक्यो । अहिलेसम्म १७ लाख ४२ हजार ६ सय २५ रुपैयाँ संकलन गरिसकिएको आयोजकले जनाएको छ । धुर्मुससुन्तलीलाई उनीहरूलाई सिड्नीमा रहेका वाणिज्यदूत दीपक खडकाले ५ हजार डलर र कोग्राहमा रहेको बोइज युनाइटेड ग्रुपले ३ हजार ६ सय ७ डलर सहयोग गरेको थियो । धुर्मुससुन्तलीसहितका कलाकारहरू तीन साता लामो सांगीतिक भ्रमणमा मेलबर्न, ब्रिसबन, एडिलेडलगायतमा समेत प्रस्तुति दिनेछन् ।"
साहित्यकार परिचयपत्र कार्यविधि बन्दै,"काठमाडौं नेपाल प्रज्ञा प्रतिष्ठानले साहित्यकार परिचयपत्र कार्यविधि निर्माण अन्तिम चरणको तयारी गरेको छ । प्रतिष्ठानले दुई वर्षअघि प्राज्ञ मातृका पोखरेलको संयोजकत्वमा गठन गरेको लेखक, साहित्यकार परिचयपत्र व्यवस्थापन समितिले कार्यविधि निर्माण गरेको हो । समितिका सदस्यमा प्राज्ञद्वय श्रवण मुकारुङ र नर्मदेश्वरी सत्याल छन् । कार्यविधि निर्माणको अन्तिम चरणमा छौं, समितिका संयोजक पोखरेलले भने, अब प्रतिनिधिमूलक साहित्यिक संस्थालाई बोलाएर सुझाव संकलन गर्न मात्र बाँकी छ ।समितिले साहित्यकारलाई दुई किसिमको परिचयपत्र दिलाउन कार्यविधिमा उल्लेख गरेको छ । प्रस्तावमा उमेरले ६० वर्ष नाघेका वा ४० वर्ष सिर्जना क्षेत्रमा अनवरत साधनामा रहेका स्रष्टालाई विशिष्ट साहित्यकार परिचयपत्र दिलाउने भनेको छ । त्यसैगरी, उमेरले ४० वर्ष नाघेको वा २५ वर्षदेखि निरन्तर साहित्य साधनारत स्रष्टालाई साहित्यकार परिचयपत्र दिने प्रस्ताव गरिएको छ । दशकौंदेखि साहित्यिक पत्रिका प्रकाशन तथा सम्पादनमा संलग्न तर कृति प्रकाशन नभएका साहित्यिक पत्रकारका बारेमा भने बृहत् छलफलबाट टुंगोमा पुग्ने जनाइएको छ । यसबीच विभिन्न चरणमा गरिएका छलफलले साहित्यकार परिचयपत्र संस्कृति मन्त्रालयले वितरण गर्नुपर्छ वा प्रज्ञा प्रतिष्ठानले नै गर्नुपर्छ भन्ने दुई मत आएको संयोजक पोखरेलले बताए । यसबारेमा अबको सुझावबाट मन्त्रालयलाई रायसहित कार्यविधिसहित बुझाइनेछ, उनले भने ।छिमेकी मुलुक भारतको केन्द्रदेखि प्रान्तीय सरकारले त्यहाँका साहित्यकारलाई परिचयपत्रसहित मासिक रूपमा आर्थिक सहयोग गर्ने गरेको छ । साथै, उपचार, हवाई, रेल, गाडीमा सवार हुँदा छुट दिने गरेको छ । साहित्यकार भनेका मुलुकको गहना हुन् भनेर हुन्न, कम्तीमा छिमेकी मुलुकमा जस्तै राज्यले न्यूनतम सेवा, सुविधा दिलाउनुपर्छ भनेर परिचयपत्रको अवधारणा अघि बढाइएको हो, संयोजक पोखरेल भन्छन्, अहिलेका निम्ति कार्यविधि बनेको छ । सरकारले स्वामित्व लिएपछि जेजस्तो हुन्छ सेवा, सुविधा दिनुपर्छ भन्ने मान्यता राखेका छौं । माघभित्र कार्यविधि सरकारलाई बुझाइने जनाइएको छ ।"
सँझ्या साहित्यमा तीन कवि,"काठमाडौं सँझ्या साहित्यको नियमित शृंखलामा तीन कवि प्रस्तुत भए । तीसको दशकका प्राज्ञ डा अमर गिरी, पचासको दशककी कवि विमला तुम्खेवा र नेपालभाषाका लोकप्रिय कवि सुधीर ख्वबीले कविताका साथ प्रस्तुत भए । गिरीले नेपाली समसामयिक राजनीतिमा व्याप्त विकृतिमाथि प्रहारसहित लेखिएको भिन्नता कविताबाट सुरु गर्दै लय, पाठ, चतामरि, पुन: नारायण हिटि, परिचय, वृक्ष र मैले भन्नुपर्नेछ कवितामा टुंग्याए । स्थानीय र आञ्चलिक विम्बसहितका उनका कवितामा राजनीति, देशप्रेम र सामाजिक, आर्थिक र राजनीतिक अस्थिरता र असमानतामा केन्द्रित थियो । प्राय: नारी सौन्दर्य र जातीय पहिचानका कविता लेख्ने कवि विमला तुम्खेवा झरी परेको एक बिहान तिमीलाई सम्झिँदा शीर्षक प्रेमले विम्बित रुमानी कविताका साथ प्रस्तुत भइन् । उनले हजार सपना र मनमाया, जेठी सुबिनी, आमा, के देशले लास उत्पादन गरिरहेछ ?, सहरमा बदनाम कथा र एउटा आदिवासीको कथा कविता प्रस्तुत गरिन् । हजार सपनामा मनमाया कवितामार्फत उनले ब्रिटिस आर्मीका पत्नीहरूको मर्म र दु:खको बयान गरिन् भने देशको असमान न्याय र महिलामाथि गरिने थिचोमिचो र विभेदपूर्ण समाजिक व्यवस्थाका कारण महिलाले भोग्नुपर्ने असफलता बयान गरिन् । नेपालभाषाका कवितामार्फत भाषिक सौन्दर्य र पहिचानको मुद्दामा उठाउने कवि सुधीर ख्वबीले विज्ञापन कविता वाचन गरे । उनको कविता सरकारले गरिब, नारी, आदिवासी जनजातिलाई विज्ञापनमा देखाएर बहुराष्ट्रिय ताण्डवमाथि व्यंग्य गरिएको थियो । उनले निस्तब्ध, अलबिदा प्रिय कविता अलबिदा, रूपान्तरण, गुलामहरूको देश हुँदैन, प्रेम कविता, घामको बाटो र देशको नाममा कविता सुनाए । निरन्तर लेखिरहेका तर नदेखिएका र मञ्चले नचिनेका कविहरूका कवितालाई सँझ्या साहित्यमा समावेशी सिद्धान्तका आधारमा प्रस्तुतिका लागि ठाउँ दिने कार्यक्रमका अभियन्ता कवि रामगोपाल आशुतोषले बताए । कार्यक्रममा कवि घनश्याम अस्तित्वले बोनस कविता सुनाएका थिए ।"
नाटकबाट होलोकस्ट,"काठमाडौं जर्मनका क्रूर शासक कहलिएका हिटलरले ६० लाख मानिसलाई एकै चिहान पार्ने गरी गराएको मानवताविरुद्धको क्रूर घटनाको स्मरण राजधानीमा गरिने भएको छ । होलोकस्ट दिवस को अवसर पार्दै आगामी बिहीबार इजरायली दूतावास, राष्ट्रसंघीय कार्यालय, जर्मनी दूतावास र युरोपेली महासंघको प्रतिनिधि मण्डलले संयुक्त रूपमा त्यो घटना स्मरण गराउने एक नाटक मञ्चन गर्ने भएको जानकारी मंगलबार राष्ट्रसंघको पुल्चोकस्थित कार्यालयले पत्रकार सम्मेलन गरी जानकारी दिएको हो । नाजीले यहुदीको त्यो हत्या पनि धार्मिक विषयमा नै केन्द्रित रहेकाले यसमा विश्व सचेत हुन जरुरी रहेको सन्देश यस्ता कार्यक्रमले दिनेछ । ती कूटनीतिक नियोगले हलोकस्टमा मारिएकी १५ वर्षीया जुज किशोरी आने फ्रेंकको दैनिकीमा आधारित आने फ्रेंक मञ्चन नाटय मञ्चन गर्न लागेका छन् । यसले तत्कालीन अवस्थालाई स्मरण गर्दै भविष्यमा यस्ता घटना निरुत्साहित हुँदै जान सक्ने बताइएको छ । जर्मन शासकले यहुदीहरूमाथिको त्यो ज्यादती विश्वमा निकै दर्दनाक समरणको रूपमा रहने गरेको छ । नेपालका लागि इजरायलका राजदूत यारोन मायेरले हलोकस्टजस्तो त्रासदीपूर्ण घटना विश्वले कहिल्यै देख्न नपरोस् भन्दै नयाँ पुस्ताले मानवताविरुद्धको बर्बरता नबिर्सिऊन् यस्तो कार्यक्रम गर्न परेको बताउँदै भने, विश्वले भविष्यमा कहिल्यै त्यस्तो दिन देख्न नपरोस् । हामी यही प्रार्थना गर्दै आएका छौं । राष्ट्रसंघको सक्रियतामा आफूहरूले यसपटक नाटक मञ्चन गर्न लागेको पनि उनले बताए । द वल्र्ड थिएटरले मञ्चन गर्ने उक्त नाटकमा नेपाली कलाकारले अभिनय गर्नेछन् । अहिले काठमाडौंभित्र सीमित रहे पनि पछि सल्लाह गरेर काठमाडौं बाहिर पनि जान सक्ने बताइएको छ ।"
दीपकको गुरुङ्सेनी नानी,"काठमाडौं गायक तथा सञ्चारकर्मी दीपक गुरुङको पहिलो गीति संग्रह गुरुङ्सेनी नानी को राजधानीमा लोकार्पण गरिएको छ । वरिष्ठ संगीतकार प्रकाश गुरुङ र पत्रकार ऋषि धमलाले मंगलबार एल्बमको लोकार्पण गरेका हुन् । एल्बममा समावेश पप फ्लेवरका गीतहरू सरल र राम्रो भएको संगीतकार गुरुङले बताए । तीन वर्षदेखि मिडियामा सँगै काम गर्दै आएका गुरुङ कुशल इन्जिनियरका साथै कुशल ध्वनि संयोजक भएको धमलाले बताए । कार्यक्रममा गुरुङ्सेनी नानी गीतको भिडियो पनि लोकार्पण गरिएको थियो । एल्बममा गुरुङ्सेनी नानी, के जादू गर्यौ तिम्ले, मेरी माया लगायत ६ वटा गीतका साथै भिडियो समावेश छ । एल्बमका गीतमा शब्द स्वयं दीपक गुरुङ, सन्तोष धिमाल र मनोज केसीको रहेको छ भने कमल खत्री र सन्तोष धिमालले संगीतबद्ध गरेका छन् । कार्यक्रममा किएड्भरटाइजिङका अध्यक्ष रवीन्द्रकुमार रिजाल, पत्रकार दीपेन्द्र लामा, पर्वत आचार्य, निर्देशक प्रितम गुरुङले एल्बमबारे धारणा राखेका थिए ।"
आँखा देख्ने हामीचाहिँ दृष्टिविहीन,"बलिउड अभिनेता हृतिक रोशन आउँदो फिल्ममा दृष्टिविहीनका रूपमा देखिँदै छन् । त्यो भूमिकाले उनलाई साँच्चैका दृष्टिविहीनहरूको क्षमताप्रति गम्भीर र अचम्मित बनाइदिएको छ । उनलाई लाग्छ सामान्य मानिसभित्र पनि कति धेरै क्षमता हुन्छ भन्ने कुराको उदाहरण दृष्टिविहीनहरू हुन् ।हामी आँखाले देख्न सक्नेहरूचाहिँ वास्तवमा अन्धा हुन्छौँ, उनलाई उद्धृत गर्दै टाइम्स अफ इन्डियाले लेखेको छ, त्यही भएर आफ्नो क्षमता पहिल्याउन सक्दैनौँ । दृष्टिविहीनहरूले, खासमा भन्ने हो भने, हामीलाई आफ्ना आँखा खोल्ने बनाइदिन्छन् । त्यही भएर दृष्टिविहीन फोटोग्राफर, मेकअप आर्टिस्ट, चित्रकार, वकिल र संगीतकर्मीहरू हाम्रा लागि अत्यन्त प्रेरक हुने गर्छन् । हामी आँखा देख्नेहरूले असम्भव ठानेका कति कामहरू दृष्टिविहीनहरूले सजिलै गरिरहेका हुन्छन् ।आफ्नो आउन लागेको फिल्मले कुनै सन्देश दिन कोसिस नगरेको उल्लेख गर्दै उनले थपेका छन्, यो फिल्म कुनै फिल्म मात्रै नभई एउटा अभियान हो । दृष्टिविहीनहरूका बारेमा हामीले फैलाउन चाहेको सचेतनाको प्रतिफल हो यो । हामीले यस्तो किन गरेका हौँ भने, हामी सामान्य मानिसहरू उनीहरूको संसारका बारेमा अन्धा हुन्छौँ, अनभिज्ञ हुन्छौँ । उनीहरूको संसार हामीले सोचेजस्तो हुन्न । आफैंले त्यस्तो अनुभव गर्न पाएका कारण म यस्तो भन्दै छु । आफ्नो फिल्मले दृष्टिविहीनहरूको सही तस्बिर प्रस्तुत गर्ने ४३ वर्षे अभिनेताले दाबी गरे । स्क्रिप्ट पढ्ने बेला अन्य फिल्ममा झैं त्यसमा पनि एक्सन र डान्सका सिक्वेन्सहरू देखेपछि मलाई दृष्टिविहीनहरूले कसरी यस्तो गर्न सक्दैनन् भन्ने भएको थियो, उनले भनेका छन्, मलाई त्यो अवास्तविक लाग्यो । तर पछि मलाई दृष्टिविहीनका भिडियोहरू देखाइयो, म आफैंले पनि आफ्ना दृष्टिविहीन साथीहरूलाई भेटेँ । त्यसपछि मलाई आफू दृष्टिविहीनहरूका गतिविधिबारे कति बेखबर रहेछु भनेर छक्क लाग्यो । यो फिल्मले मजस्ता धेरै मानिसको भ्रम तोडिदिनेछ ।"
ब्रेक्जिट वार्तामा बेलायत सरकारको हार,"लन्डन बेलायतको सर्वोच्च अदालतले ईयू बहिर्गमन (ब्रेक्जिट) वार्ता बेलायती संसद्द्वारा अनुमोदन हुनुपर्ने फैसला मंगलबार सुनाएको छ । बेलायती सरकारले मन्त्रिपरिषद्सँग वार्ता गर्न अधिकार रहेको जिकिर गर्दै आएको थियो । संसदीय प्रजातन्त्रमा संसद्को भूमिका ओझेल पारी ब्रेक्जिटजस्तो महत्त्वपूर्ण कार्य अगाडि बढाउनु संसद्को सर्वोच्चता स्वीकार नगर्नु हो भन्दै बेलायतकी व्यवसायी जिना मिलरले सर्वोच्च अदालतमा सरकारविरुद्ध मुद्दा हालेकी थिइन् ।संसद्को निर्देशनमा नै ईयू जनमत संग्रह भएको र संसद्बाट नै ईयू बहिर्गमन हुनुपर्ने भन्ने उनको तर्कमा सरकारले आफूसँग कार्यकारी अधिकार रहेको बताउँदै आएको थियो । उक्त बहसमा सर्वोच्च अदालतले बेलायती संसद्को स्वीकृतिमा नै ब्रेक्जिट सम्झौता गरिनुपर्ने भनेर सरकारविरुद्ध फैसला सुनाएको थियो । उक्त फैसलाविरुद्ध बेलायती सरकारले सर्वोच्च अदालतमा अपिल गरेको थियो । उक्त अपिलका सम्बन्धमा गत डिसेम्बरमा ११ न्यायाधीशहरूको इजलासमा चार दिनसम्म बहस चलेको थियो । अब बेलायती सरकारले ब्रेक्जिट सम्झौता सुरु गर्नुअघि संसद्समक्ष ईयू बहिर्गमनको दफा ५० अनुसार वार्ता सुरु गर्न विधेयक प्रस्तुत गर्नुपर्नेछ । संसदीय बहसमा सरकारले चाहेजस्तो सबै सर्तमा ईयू छोड्न नमिल्ने, दुई वर्षको तालिकामा सम्भव नहुने, स्कटल्यान्ड, उत्तरी आयरल्यान्डका बहुमत जनसंख्याले युरोपियन युनियनमा रहिरहनुपर्ने भन्नेमा मत जाहेर गरेका लगायत थुप्रै कुराले ब्रेक्जिट सम्झौता गर्न सरल र सहज नहुने देखिन्छ । गत साता बेलायती प्रधानमन्त्री टेरेजा मेले आफ्नो सरकारको १२ बुँदे ब्रेक्जिट सर्त अगाडि सार्दै ईयूको कमन मार्केट तथा भन्सार युनियनबाट बाहिरिने योजना अगाडि सारेकी थिइन् । तर, प्रमुख प्रतिपक्षी नेता जेरेमी कोर्बिनलगायत ईयू समर्थकहरूले कमन मार्केट तथा भन्सार युनियनबाट अलग्गिए बेलायती अर्थतन्त्रले मूल्य चुकाउनुपर्ने बताउँदै आएका छन् । गत जुनमा भएको ईयू जनमत संग्रहमा झिनो बहुमतसहित बहिर्गमन पक्षले जितेको थियो । सत्तारूढ कन्जरभेटिभ पार्टीको संसदमा बहुमत भए पनि धेरै सांसद ब्रेक्जिट विषयमा विभाजित रहँदै आएका छन् । अब कुन रूपले ईयू बहिर्गमनको सम्झौता बेलायती सरकारले सुरु गर्ने हो भन्ने चासोको विषय हुनेछ ।उक्त फैसलाले बेलायती सरकार निराश भएको देख्न सकिन्छ भने तथा मुद्दा जित्नेहरूले चाहिँ प्रजातन्त्रको विजय भएको टिप्पणी गरेका छन् । ईयू विरोधीहरूले फैसलाले बेलायत बहिर्गमनलाई ढिलो तथा बोझपूर्ण बनाएको भन्दै असन्तुष्टि जनाएका छन् । बेलायत कडा रूपले ईयूबाट बाहिरिने घोषणापछि गत अक्टोबरदेखि नै सन्त्रास छाएको अर्थ बजारमा यस फैसलालाई सकारात्मक रूपमा लिइएको छ । लन्डन स्टक मार्केटको सूचकांक फैसलालगत्तै बढेको छ ।"
टीपीपीबाट बाहिरिने ट्रम्पको निर्णय,"वासिङ्टन अमेरिकी राष्ट्रपति डोनाल्ड ट्रम्पले १२ देशसँगको व्यापार सम्झौता ट्रान्स प्यासिफिक पार्टनरसिप (टीपीपी) बाट बाहिरिने निर्णयमा हस्ताक्षर गरेका छन् । टीपीपीबाट बाहिरिने विषय ट्रम्पको एक प्रमुख चुनावी एजेन्डा थियो । टीपीपी पूर्वराष्ट्रपति बराक ओबामाको एसिया नीतिको प्रमुख हिस्सा मानिएको थियो । यसमा १२ देशले हस्ताक्षर गरेका थिए । राष्ट्रपति पदको चुनावी अभियानका क्रममा ट्रम्पले टीपीपीलाई एक सम्भावित संकट भन्दै यसबाट अमेरिकामा उत्पादन क्षेत्रमाथि नोक्सानी भएको बताएका थिए । टीपीपीमा सामेल १२ देशले विश्व अर्थतन्त्रको ४० प्रतिशत हिस्सा ओगट्छन् । यसमा अमेरिका, अस्ट्रेलिया, ब्रुनाई, क्यानाडा, चिली, जापान, मलेसिया, मेक्सिको, न्युजिल्यान्ड, पेरु, सिंगापुर र भियतनाम छन् । ट्रम्पले कारखाना विदेशमा रहेका कम्पनीलाई भारी मात्रामा सीमा कर लगाउने घोषणा पनि गरेका छन् ।"
अनुदान माग्ने अधिकांश अयोग्य,"रामेछाप राष्ट्रिय पुनर्निर्माण प्राधिकरणले जिल्लामा आवास अनुदानमा नाम छुटेको भन्दै गुनासो गर्नेमध्ये अधिकांशलाई अनुदानका लागि अयोग्य ठहर्याएको छ । ४२ गविसका ७ हजार ९ सय ३६ जनाको गुनासो छानबिन गर्दै प्राधिकरणले ४ हजार ५ सय ५८ जनाले अनुदान नपाउने निर्णय गरेको हो । यसमा भूकम्पपछिपनि साबिककै घरमा बस्न हुने परिवार ४ हजार १ सय ८८ र अन्यत्र घर भएका ३ सय ७० परिवार छन् । पुनरवलोकन गर्नुपर्ने परिवार ३ सय २७ र पुन: सर्वेक्षण गर्नुपर्ने परिवार २ हजार ४३ छन् । प्राधिकरणले ८ सय २० परिवारको गुनासोबारे कुनै निर्णय दिएको छैन । प्रजिअ तथा गुनासो सुनुवाइ समितिका संयोजक प्रकाशचन्द्र अधिकारीका अनुसार जिल्लाबाट कुल १४ हजार ५ जनाको गुनासो सुनुवाइका लागि प्राधिकरण पठाइएको थियो । तीमध्ये चुचुरे, ठोसे, प्रीति, दुरागाउँ, बिजुलीकोट, हिमगंगा, रामपुर, फुलासी, चनखु, पुरानागाउँ, गुन्सी र गौस्वारा गाविसको सुनुवाइ गर्न बाँकी छ । त्यहाँ पनि चाँडै सुनुवाइ हुने जानकारी प्राधिकरणले दिएको प्रजिअ अधिकारीले वताए । समितिको मंगलबार बसेको बैठकले प्राप्त गुनासो सुनुवाइको निर्णय कार्यान्वयनका लागि सम्बन्धित निकायमा पठाउने निर्णय गरेको छ । स्थानीय विकास अधिकारी दिनेशराज पन्तले गुनासो सुनुवाइपछि लाभग्राही कायम भएका पीडितसँग अनुदान सम्झौता गर्ने, अयोग्यको विवरणसहित सम्बन्धित गाविसमा सूचना प्रकाशित गरिने र पुनरवलोकन तथा पुन:सर्वेक्षण गर्नुपर्ने पीडितका हकमा प्राविधिक टोली पठाउन प्राधिकरणमा अनुरोध गर्ने निर्णय भएको बताए । ४२ गाविसमध्ये सबैभन्दा धेरै गुनासो लखनपुरको थियो । उक्त गाविसका ७ सय १४ जनाले गुनासो दर्ता गरेकोमा ५० परिवारले मात्र निजी आवास निर्माणका लागि रकम पाउने भएका छन् । ४ सय ८१ जनालाइ अयोग्य ठहर गरिएको छ । यसै गरी खाँडादेवीबाट दर्ता ५ सय ३० गुनासो मध्ये २२ परिवार, बेथानबाट ५ सय ९ मध्ये ३२ परिवार, गेलुबाट ६ सय १६ मध्ये ५४ परिवार, डडुवाबाट ४ सय ४२ मध्ये ५५ परिवार, साबिक रामेछापबाट ४ सय १७ मध्ये ५८ परिवार, तिल्पुङबाट ४ सय ७३ मध्ये २१ परिवार र भिरपानीबाट ४ सय ६१ मध्ये २० परिवारले अनुदान पाउने भएका छन् । दोरम्बाबाट ४ सय ९३ जनाले गुनासो दर्ता भएकोमा ५ जनालाई मात्र लाभग्राही सूचीमा राखिएको छ । यसै गरी साबिक मन्थली गाविसबाट ३ सय ४ परिवारले गुनासो दर्ता गरेकोमा ३० जनाले अनुदान पाउने भएका छन् । दोस्रो किस्ता मागजिल्लाका ९ हजार भूकम्पपीडितलाई निजी आवास निर्माणको दोस्रो किस्ता उपलब्ध गराउन रकम माग गरिएको छ । भूकम्प पुनर्निर्माण जिल्ला समन्वय उपसमितिका संयोजक तथा स्थानीय विकास अधिकारी दिनेशराज पन्तको अध्यक्षतामा सोमबार बसेको बैठकले ९ हजार लाभग्राहीका लागि पुग्ने गरी दोस्रो किस्ता रकम माग गर्ने निर्णय गरेको हो । राष्ट्रिय पुनर्निर्माण प्राधिकरणले जिविसमा रकम उपलब्ध गराएपछि निजी आवासमा भएको निर्माण कार्यको प्राविधिक निरीक्षण प्रतिवेदनका आधारमा सम्बन्धित लाभग्राहीको खातामा रकम जम्मा हुनेछ । स्थानीय विकास अधिकारी पन्तका अनुसार रकम निकासा भएपछि घर निर्माण गरिसकेका भूकम्पपीडितले दोस्रो र तेस्रो किस्ताको रकम एकैसाथ पाउनेछन् ।"
निर्वाचनका लागि सरकार प्रतिबद्ध,"बाँके कांग्रेस सभापति शेरबहादुर देउवाले सरकार स्थानीय तह निर्वाचनका लागि प्रतिबद्ध रहेको बताएका छन् । प्रधानमन्त्रीले वैशाखभित्रै निर्वाचन गराउने कुरामा वचनबद्ध हुनुहुन्छ । त्यसमा हाम्रो पनि पूर्ण समर्थन छ, नेपालगन्ज सुर्खेतरोडको भृकुटीनगर नजिकै चोकमा निर्माण गरिएको स्वर्गीय गणेशमान सिंहको प्रतिमा अनावरण कार्यक्रममा उनले भने, संविधान कार्यान्वयनका लागि पनि निर्वाचन जरुरी छ । उनले २०७४ माघ ७ गतेभित्रै स्थानीय, प्रदेश र केन्द्रको निर्वाचन गराउनुपर्ने बध्यता रहेकाले समय अभाव हुनसक्ने बताए । त्यसका लागि सत्ता गठबन्धन दल कांग्रेस र माओवादी केन्द्र निर्वाचनका लागि हतार गरिरहेको बताए । तर, संविधानप्रति असहमति जनाउँदै आएका मधेसी दललाई पनि निर्वाचनमा लैजानुपर्ने उनको भनाइ थियो । संविधानप्रति मधेसी दलको केही विमति छ । त्यसलाई सम्बोधन गर्न मधेसका प्रदेशको सीमा हेरफेर हुने गरी संविधान संशोधनको प्रस्ताव दर्ता भएको छ । संविधान संशोधनको प्रस्ताव पास भए मधेसको समस्या पनि सम्बोधन हुन्छ, उनले भने, तर मधेसका प्रदेशको सीमांकन हेरफेर गर्दा राष्ट्रिय अखण्डतामा आँच आउन दिनु हुँदैन ।"
किर्ते सरुवा बदर,"जाजरकोट जिल्ला शिक्षा कार्यालयले किर्ते कागजका आधारमा गरिएको शिक्षक सरुवा बदर गरेको छ । खगेनकोटको बफेलगाउँस्थित सरस्वती प्राविबाट जनप्रिय आधारभूत विद्यालय पिउली, लहँमा हाजिर भएका शिक्षक दीपककुमार बुढाको सरुवा बदर भएको हो ।गत पुस २९ गतेको कान्तिपुरमा किर्ते गरेर सरुवा शीर्षक समाचार प्रकाशित भएपछि जिल्ला शिक्षाले उक्त सरुवा बदर गरेको जनाएको छ । जनप्रियलाई नयाँ शिक्षक पदपूर्तिका लागि अनुमति दिएको छ । व्यवस्थापन समिति बैठक, सरुवा सहमति, शिक्षकको राजीनामा स्वीकृति लगायत कागजका आधारमा शिक्षक बुढाको गत पुस १४ गते सरुवा भएको थियो । शिक्षक दीपेन्द्रकुमार खड्का शिक्षक सेवा आयोगको पश्चिमाञ्चल विकास क्षेत्रबाट मावि तृतीय श्रेणीमा नेपाली विषयमा सिफारिस भएपछि त्यहाँ राहत अनुदान कोटा रिक्त भएको थियो । जिल्ला शिक्षा कार्यालयमा पेस भएअनुसार गत पुस १२ गते व्यवस्थापन समितिको बैठक नबसेको, शिक्षक खड्काको राजीनामा स्वीकृत नगरेको र सरुवा सहमतिपत्रलगायत कागजमा हस्ताक्षर पनि नगरेको भन्दै व्यवस्थापन समिति अध्यक्ष दीपबहादुर विकले जिल्ला प्रहरीमा किर्ते कार्य गर्ने शिक्षक शारदा बुढा र दीपक बुढाविरुद्ध उजुरी दिएका थिए । किर्ते सरुवा उजुरी विषयका विपक्षीलाई कार्यालयमा हाजिर गराएर आवश्यक अनुसन्धान भइरहेको डीएसपी भावेश रिमालले बताए । शिक्षा नियमावलीमा शिक्षकले चाहेको विद्यालयमा सरुवा हुन सम्बन्धित विद्यालय व्यवस्थापन समितिको अध्यक्षको सहमति अनिवार्य चाहिने प्रावधान रहेको जिल्ला शिक्षा अधिकारी ललितविक्रम सिंहले बताए । त्यसो नभई फर्जी कागजले शिक्षक बुढाको सरुवा भएको पुष्टि हुँदा उक्त सरुवा बदर गरेको जिशिअ सिंहले बताए ।"
पीडितलाई न्यानो,सिन्धुपाल्चोक लाइन्स क्लब इन्टरनेसनलले जलबिरे क्षेत्रका भूकम्पपीडितलाई न्यानो कपडा (स्लिपिङ ब्याग) वितरण गरेको छ ।
पहिले संशोधन,धादिङ नयाँ शक्ति नेपालका संयोजक डा बाबुराम भट्टराईले संविधान संशोधन नगरेर कुनै पनि तहको निर्वाचन घोषणा गर्न नहुने बताएका छन् । मंगलबार यहाँ राष्ट्रिय युवा अभियानको प्रथम जिल्ला अधिवेशनको उद्घाटन गर्दै उनले आफ्नो पार्टी निर्वाचनको पक्षमा भए पनि संशोधनपछि मात्र चुनावमा जानुपर्ने बताएका हुन् ।
पत्रकार अक्षयकोष,धनकुटा साझा सञ्चार नेपालले पत्रकारको स्वास्थ्य उपचारमा सहयोग गर्न एक लाख रुपैयाँको अक्षयकोष पत्रकार महासंघ जिल्ला शाखामार्फत स्थापना गरेको छ । संस्थाले स्थापनाको चौथो वर्षको अवसर पारेर महासंघका अध्यक्ष खगेन्द्रप्रसाद घिमिरेलाई अक्षयकोष हस्तान्तरण गरेको हो ।
सहयोग याचना,"पाल्पा खस्यौली १ की ५३ वर्षीया धनकुमारी दंगालको दुवै मृगौला बिग्रिएपछि सहयोगका लागि याचना गरेकी छन् । पाल्पा, भैरहवा र काठमाडौंमा उपचार गर्दा लाखौं रकम खर्च भइसकेको उनका परिवारले बताए । भैरहवा अस्पतालका अनुसार उनको मृगौला प्रत्यारोपण गर्नुपर्ने अवस्था छ । आफन्त राधाकृष्ण दंगालले भने, दुवै मृगौला फेर्नका लागि १५ लाख जुटाउन भनेको छ । उनका अनुसार विपन्न परिवारकी दंगाललाई खर्च जुटाउन समस्या भएको छ ।"
गाडीमा ढुंगा प्रहार,"दैलेख माथिल्लो कर्णाली जलविद्युत् आयोजनाको निर्माण कम्पनी जीएमआरको गाडीमा अज्ञात समूहले ढुंगा हानेको छ । दैलेख, सातला गाविसको डाबस्थित निर्माणस्थलतर्फ जाँदै गरेको बा८च १५८५ नम्बरको हाइलेक्स गाडीमा मंगलबार आक्रमण भएको सहायक प्रजिअ गंगाराम गिरीले बताए । चालकसमेत ३ जना सवार उक्त गाडी बराह ९ रतिखोलामा पुग्दा ४ युवाले बाटो छेक्न खोजेका थिए । गाडीको दुइटा सिसा फुटेका छन् ।"
२ नाबालिका बलात्कृत,राजविराज कञ्चनरूप नपाका २ नाबालिका बलात्कृत भएका छन् । १२ र १० वर्षका बालिकालाई गत माघ ५ गते जिल्लाकै तेरहौताका दुई युवाले जबर्जस्ती करणी गरेको प्रहरी निरीक्षक विजय श्रेष्ठले जनाए । उनका अनुसार घटनामा संलग्न तेरहौता ८ का एक युवा पक्राउ परिसकेका छन् ।
उद्योग सञ्चालनको म्याद १० वर्ष,"काठमाडौ उद्योग सञ्चालनको अधिकतम अवधि १० वर्षको तोकिएको छ । उद्योगमन्त्री नविन्द्रराज जोशीको अध्यक्षतामा मंगलबार बसेको औद्योगिक प्रवद्र्धन बोर्डको बैठकले उद्योगीसँगको कार्यायोजना र उद्योगको प्रकृतिअनुसार अधिकतम १० वर्षको समय अवधि तोक्ने निर्णय भएको हो । उद्योग विभागका महानिर्देशक प्रदीपकुमार कोइरालाका अनुसार नयाँ औद्योगिक व्यवसाय ऐनले उद्योग दर्ता गर्दा समय अवधि पनि तोक्नुपर्ने व्यवस्था गरिएको छ । यसअघिको २०४९ मा ल्याइएको औद्योगिक व्यवसाय ऐनमा उद्योग सञ्चालनको समय अवधिसम्बन्धी व्यवस्था थिएन । यसअघि विभिन्न निर्णय र मापदण्डका आधारमा सञ्चालन अवधि तोकिने गरिएको थियो, कोइरालाले भने, नयाँ जारी भएको ऐनले समय अवधि उल्लेख गर्नुपर्ने व्यवस्था गरेको छ । समय नियमावलीले तोक्नुपर्ने हो । तर, नियमावली आउन समय लाग्ने भएकाले बोर्डको बैठकबाट निर्णय गरिएको हो । १० वर्षपछि सञ्चालन समय थप गर्नुपरेमा उद्योगले समय सकिएको एक महिनाअघि विभागमा निवेदन पेस गर्नुपर्नेछ । उक्त आधारमा समय थप हुनेछ । मापदण्ड तयार भई लागू भएका उद्योगहरूका हकमा सोहीबमोजिम हुने र अन्यको हकमा सम्बन्धित उद्योगीसँग कार्ययोजना लिई कार्ययोजना र उद्योगको प्रकृतिअनुसार अधिकतम १० वर्षभित्र उद्योग सञ्चालनको समयसीमा तोक्ने निर्णय गरेको छ, बैठकपछि उद्योग मन्त्रालयको विज्ञप्तिमा भनिएको छ । महानिर्देशक कोइरालाका अनुसार नीतिगत ९ वटा विषयमा छलफल भएका थिए । यसमध्ये केही विषयमा मात्रै निर्णय भएका हुन् । उद्योग दर्ताका लागि ठूला, मझौला र विदेशी लगानीसम्बन्धी उद्योगका लागि उद्योग विभाग, साना लघु तथा घरेलु उद्योगका लागि घरेलु विभाग र विशेष आर्थिक क्षेत्र सेजमा स्थापना हुने स्वदेशी उद्योगका हकमा विशेष आर्थिक क्षेत्र व्यवस्थापन कार्यालयलाई जिम्मेवारी तोक्ने गरी राजपत्रमा सूचना प्रकाशित गर्न प्रक्रिया अगाडि बढाउन मन्त्रालयलाई सिफारिस गर्ने निर्णय गरेको छ, विज्ञप्तिमा भनिएको छ ।उद्योगले पालना गर्नुपर्ने सर्तहरू निर्धारणको विषयमा उद्योग विभागका महानिर्देशक कोइरालाकै संयोजकत्वमा एक अध्ययन समिति गठन गरेको छ । समितिमा वन, वातावरण, कृषि, अर्थ, पर्यटन र स्थानीय विकास मन्त्रालयका प्रतिनिधि हुनेछन् । समितिले आगामी बैठकमा मापदण्ड प्रस्तुत गर्ने निर्णय गर्यो, विज्ञप्तिमा भनिएको छ, विभिन्न मितिमा दर्ता भई सञ्चालनको म्याद सकिएका उद्योगहरूको हकमा पुन: सञ्चालन गर्न दिने सम्बन्धमा कानुनी रायसहित आगामी बैठकमा पेस गर्ने निर्णय गरियो । महानिर्देशक कोइरालाका अनुसार बोर्डले १८ वर्ष नपुगेको व्यक्तिले मदिरा किन्न नपाउने कानुनी व्यस्था काडाइका साथ लागू गर्न सम्बन्धित निकायलाई निर्देशन दिने निर्णयसमेत भएको छ । १८ वर्षभन्दा कम उमेरकाले मदिरा किन्न पाउने व्यवस्था अन्त:शुल्क नियमावलीमा छ, उनले भने, त्यसलाई अनुगमन गर्ने निकाय वाणिज्य र आपूर्ति व्यवस्थापन तथा उपभोक्ता हित संरक्षण विभागको हो । खरिद गर्न नपाउने निर्णय कार्यान्वयन गर्न यी दुई विभागलाई निर्देशन दिने निर्णय पनि भएको भएको छ ।नयाँ सरकार गठन भई उद्योगमन्त्रीको जिम्मेवारी सम्हालेको करिब ६ महिनापछि बोर्डको बैठक बसेको हो । लामो समयसम्म उद्योगमन्त्री जोशीले बैठक नै राखेनन् । लामो समयपछि बसेको बैठकले नयाँ औद्योगिक व्यवसाय ऐनसँग सम्बन्धित विषयमा निर्णय गरेको हो । बैठकमा मन्त्री जोशीले उद्योग तथा लगानी प्रवद्र्धन बोर्डमा लामो समयदेखिका केही एजेन्डाहरू थाती रहेकामा विस्तृत अध्ययनपछि आगामी बैठकहरूमा क्रमश: ती एजेन्डा सम्बोधन गर्दै जाने बताए । मन्त्रालय औद्योगिक वातावरण निर्माणमा लागेकाले बोर्डले पनि उद्यमीहरूलाई सहज र सरल हुने खालका नीतिगत निर्णयहरूलाई प्राथमिकता दिन आवश्यक रहेको बताउँदै बोर्डमा नेपाल सरकारका धेरै मन्त्रालयहरूको प्रतिनिधित्व रहेकाले औद्योगिक वातारणमा समन्वयात्मक ढंगले अगाडि बढ्न निर्देशन दिनुभयो, विज्ञप्तिमा भनिएको छ । बोर्डको बैठक अब नियमित रूपमा बस्ने बताए ।"
इन्धन भण्डारण केन्द्र छिटो बनाउन प्रधानमन्त्रीको निर्देशन,"काठमाडौं प्रधानमन्त्री पुष्पकमल दाहालले तीन महिनालाई पुग्ने इन्धन भण्डारण गर्न निर्देशन दिएका छन् ।प्रधानमन्त्री तथा मन्त्रिपरिषदको कार्यालय सिंहदरबारमा मंगलबार आपूर्तिमन्त्री दीपक बोहरा, आपूर्ति सचिव, अर्थ मन्त्रालय र आयल निगमका अधिकारीबीच भएको छलफलमा प्रधानमन्त्री दाहालले निर्देशन दिएका हुन् । भण्डारण निर्माण र भण्डारण गर्न आवश्यक बजेटको भने अर्थसँग छलफल गरेर टुंगो लगाउने जनाइएको छ ।भण्डारणसम्बन्धी मंगलबार भएको ब्रिफिङमा प्रधानमन्त्रीले सैद्धान्तिक सहमति जनाउनुभयो । इन्धन भण्डारण जसरी पनि गर्नुपर्छ भनेर निर्देशन दिनुभएको छ, आपूर्तिमन्त्री बोहराले भने, भण्डारणका लागि लाग्ने खर्च अर्थसँग छलफल गरेर अघि बढ्नेछौं । सरकारले बजेट वक्तव्यमार्फत नै आयल निगमको भण्डारण क्षमता विस्तार गर्ने घोषणा गरिसकेको छ । आपतकालीन अवस्थामा सहज रूपमा उपलब्ध गराउन व्यवस्थापिका संसद्को उद्योग वाणिज्य तथा उपभोक्ता हित सम्बन्ध समितिले सरकारलाई इन्धन भण्डारण गर्न निर्देशन दिएको थियो ।समितिले अभाव हुने समयको प्रक्षेपण गरी भण्डारण गर्नुपर्ने सुझाव दिएको थियो । सोही घोषणाअनुसार निगमले क्षमता विस्तारको प्रक्रिया सुरु गरिसकेको छ । निगमले झापा, सर्लाही, महोत्तरी, चितवन, रूपन्देही, धनगढी र धादिङमा जग्गा खरिदका लागि बोलपत्र आह्वान गरेको छ । निगमका निमित्त नायब कार्यकारी निर्देशक सुशील भट्टराईले २०७७७८ लाई आधार वर्ष मानेर सोही वर्षदेखि भण्डारण गर्ने गरी प्रक्रिया अघि बढाएको बताए । नजिकको विन्दुलाई आधार मानेर भण्डारणका लागि टेन्डर अह्वान गरेको उनले बताए ।दीर्घकालीन समस्या समाधानका लागि भण्डारण अत्यन्त आवश्यक छ । हाल आपूर्ति विन्दु बरौनी छ । भविष्यमा सिलगुढी हुन सक्छ, उनले भने, प्रत्येक प्रदेशको खपत र आपूर्तिका आधारमा टेन्डर आह्वान गरेका छांै । उनले चितवन र रूपन्देहीलाई पहिलो प्राथमिकतामा राखेको बताए ।मन्त्री बोहराका अनुसार भण्डारणका लागि जग्गा निगमले नै खरिद गर्नेछ । भण्डारण बनाउन र मौज्दात राख्न निगमले मात्रै नसक्ने हुँदा थप रकम माग गरिएको थियो । बोहराका अनुसार ७ प्रदेशमा ५ लाख ३० हजार किलोलिटर इन्धन (पेट्रोल, डिजेल, मटितेल र हवाई इन्धन) मौज्दात गरिनेछ । ८० प्रतिशत इन्धन भरेर राख्न करिब ५७ अर्ब रुपैयाँ लाग्ने मन्त्रालयले जनाएको छ । ७० हजार टन खाना पकाउने ग्यास भण्डारण गरिनेछ । निगमका प्रवक्ता भानु खनालका अनुसार पहिलो चरणमा ४५ दिनलाई पुग्ने ४५ हजार टन खाना पकाउने ग्यास भण्डारण गरिनेछ । इन्धन ग्यास र पेट्रोलियम पदार्थ गरी १ खर्ब रुपैयाँ लगानी चाहिने उनले बताए । भण्डारण गर्ने इन्धन आपतकालका लागि भएकाले उक्त इन्धन चलाइँदैन । उक्त इन्धन बिक्री गर्न नपाउँदा निगम घाटामा जान सक्छ । जसले गर्दा भण्डारण हुने इन्धन खरिद गर्न सरकारले रकम उलपब्ध गराउनुपर्ने निगमको दाबी छ । भण्डारण गरिएको इन्धन बिक्री गर्न पाइँदैन । निगमसँग पर्याप्त रकम नभएकाले भण्डारण गर्न सरकारले दिनु आवश्यक छ, उनले भने । मन्त्री बोहराले पनि रकमका लागि अर्थसँग थप छलफल हुने बताए । रकम सम्बन्धमा सार्वजनिक निजी साझेदारी (पीपीपी), कि अन्य निकायलाई दिने छलफल हुन बाँकी छ, उनले भने । छलफलमा सहभागी एक अधिकारीका अनुसार अर्थले सस्तो ब्याजमा ऋण दिन सक्नेछ । हाल निगमसँग ४२ हजार ४ सय किलोलिटर डिजेल, ५ हजार १ सय ८४ किलोलिटर पेट्रोल, १५ हजार किलोलिटर मटितेल र ८ हजार ५ सय किलोलिटर हवाई इन्धनको भण्डारण क्षमता छ । यो क्षमता कम भएकाले सातवटै प्रदेशमा तीन महिनाका लागि पुग्ने इन्धन भण्डारणको योजना अघि बढाइएको हो । निगमका अनुसार करिब १ लाख ३५ हजार किलोलिटर पेट्रोल, ४ लाख ५ हजार डिजेल, ५ हजार १ सय मटितेल र ६० हजार किलोलिटर हवाई इन्धनको भण्डारण आवश्यक छ । १ लाख २० हजार टन एलपी ग्यासको भण्डारण पनि निगमको दाबी छ । भण्डारण प्रादेशिक संरचनाअनुसार गरिनेछ । प्रदेश नम्बर १ मा ९२ हजार ४ सय ६५ किलोलिटर, प्रदेश नम्बर २ मा ८१ हजार ५ सय ८७, प्रदेश नम्बर ३ मा २ लाख १७ हजार ५ सय ६६, प्रदेश नम्बर ४ मा ३२ हजार ६ सय ३४ किलोलिटर भण्डारण गर्ने योजना निगमको छ । प्रदेश नम्बर ५ मा ९७ हजार ९ सय ४, प्रदेश नम्बर ६ मा ५ हजार ५ सय र प्रदेश नम्बर ७ मा २१ हजार ७ सय ५० किलोलिटर भण्डारण गर्ने जनाइएको छ ।"
वीरगन्जबाट पर्यटक आवागमन घट्यो,"पर्सा वीरगन्ज नाकाबाट तेस्रो मुलुकका पर्यटकको आवागमन घटेको छ । सन् २०१५ को तुलनामा सन् २०१६ मा यो नाकाबाट पर्यटकको आवागमन घटेको अध्यागमन कार्यालयको तथ्यांकले देखाएको छ । गत वर्ष ६ महिना लामो बन्द हडतालले यस नाकालाई प्रभावित गरेको थियो । कार्यालयको तथ्यांकअनुसार सन् २०१६ मा यो नाकाबाट ९ सय ९ जना तेस्रो मुलुकका पर्यटक नेपाल भित्रिएकामा ९ सय ६ ले नेपाल छाडेका थिए । सन् २०१५ मा ९ सय ५० पर्यटक यो नाकाबाट नेपाल प्रवेश गरेकामा ९ सय ३६ बाहिरिएको तथ्यांक छ । सन् २०१६ मा आफ्नै मुलुकबाट भिसा लिएर २ सय ५२ पर्यटक आए । त्यसअघि आफ्नै मुलुकबाटै भिसा लिएर २ सय २१ पर्यटक भित्रिएका थिए । सन् २०१६ मा सबैभन्दा बढी डिसेम्बर महिनामा यो नाकाबाट १ सय ११ पर्यटक भित्रिएका र २ सय ५० बाहिरिएका छन् । सबैभन्दा कम जुन महिनामा २२ जना भित्रिएका र ३१ बाहिरिएका छन् । सन् २०१५ मा सबैभन्दा बढी मार्च महिनामा २ सय ७ जना भित्रिएका र १ सय ६६ बाहिरिएका थिए । जुन महिनामा सबैभन्दा कम २०२० जना आएका र बाहिरिएका थिए । नाकाबाट बढी आवागमन गर्नेमा अमेरिका, क्यानाडा, अस्ट्ेरलिया, जापान, दक्षिण कोरिया, बेलायत, जर्मनी, थाइल्यान्ड, फ्रान्स, चीन आदि गरी करिब ५० मुलुकका पर्यटक हुने गरेको कार्यालयका नासु शिवशंकरप्रसाद यादव बताउँछन् । यो नाकाबाट भित्रिने अधिकांश पर्यटकको नेपालको मुख्य गन्तव्य राजधानी काठमाडौं र पोखरा पुग्नु हो । वीरगन्ज वरपर पर्यटकलाई आकर्षित गर्ने पर्यटकीयस्थलको अभाव भएकाले पनि सकेसम्म यस्ता पर्यटक छिटो यी गन्तव्यसम्म पुग्न चाहन्छन् । यहाँबाट बाहिरिने अधिकांशको गन्तव्य भारतको प्रसिद्ध बौद्ध धार्मिकस्थल बोधगया हुने गरेको छ । यसबाहेक दिल्ली, कोलकाता, मुम्बई आदि सहर पुग्नेहरू धेरै हुन्छन् । नासु यादवका अनुसार पछिल्ला केही वर्ष लुम्बिनीमा आउने पर्यटकले नाका परिवर्तन गरेको हुन सक्ने अनुमान छ ।"
नेप्से २५ अंकले घट्यो,"काठमाडौं अघिल्लो दिनको तुलनामा मंगलबार सेयर बजार परिसूचक नेप्से करिब २५ अंकले घट्यो । कारोबारमा आएकामध्ये सबै समूहको परिसूचक घटे । तीमध्ये बिमा, वित्त कम्पनी र बैंकिङ समूहको परिसूचक उच्च अंकले घटेपछि २४ दशमलव ८९ अंकका गिरावटसहित नेप्से १ हजार ४ सय ३२ दशमलव ९९ विन्दुमा ओर्लेको हो । पछिल्ला केही दिनयता सेयर बजार बियरिस ट्रेन्डमा छ । अघिल्ला दिनहरूमा थोरै अंकले मात्र घटिरहेको नेप्सेमा मंगलबार उच्च दरले घटेको हो । बैंक तथा वित्तीय संस्थामा तरलता अभाव बढ्दै गएको, प्राथमिक निष्कासन (आईपीओएफपीओ)मा ठूलो रकम लगानी भएकोलगायत कारण अहिले बजार बढ्न नसकेको हो । कारोबारमा आएका कम्पनीमध्ये ९ कम्पनीको सेयर मूल्य बढ्यो, १ सय १३ कम्पनीको सेयर मूल्य घट््यो र ८ कम्पनीको सेयर मूल्य स्थिर रह्यो । करिब ३ हजार ६ सय ३ वटा कारोबारबाट १ सय ३० कम्पनीका ८ लाख ५३ हजार ४ सय ६० कित्ता सेयर किनबेच भए । उक्त किनबेचबाट ३८ करोड ५७ लाख रुपैयाँ बराबरको सेयर कारोबार भयो । कारोबार रकम अघिल्लो दिनको भन्दा कम हो । अघिल्लो दिन ४३ करोड रुपैयाँ बराबरको सेयर कारोबार भएको थियो । मंगलबार सेयर बजारको आकार (बजार पुँजीकरण) १६ खर्ब १२ अर्ब रुपैयाँमा सीमित भएको छ । क वर्गका कम्पनीको सेयर कारोबार मापक सेन्सेटिभ परिसूचक ० दशलमव ५२ प्रतिशतले घट्यो । कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक १ दशमलव ७३ प्रतिशतले ऋणात्मक रह्यो । वित्त कम्पनी समूहको परिसूचक २ दशमलव ६, बिमाको २ दशमलव ०७ र बैंकिङको १ दशमलव ८६ प्रतिशत घटे । यसैगरी जलविद्युत् समूहको परिसूचक १ दशमलव ७८, विकास बैंकको १ दशमलव ३४, अन्य समूहको ० दशमलव ९२ र होटलको ० दशमलव ६७ प्रतिशतले ऋणात्मक रहे ।"
विषादी प्रयोग घटाउन अभियान,"सिरहा तरकारी बालीमा विषादी प्रयोग व्यापक भएपछि यसलाई कम गर्न र स्थानीय जडीबुटी उपयोगमा ल्याउन कृषि कार्यालयले जनचेतना सुरु गरेको छ । स्थानीयस्तरमा पाउने निमको पात, बकाइनो, भाटको पात र अम्बाको पातको सम्मिश्रणबाट बनेको विषादीको प्रयोग सिकाइएको हो । रासायनिक विषादीको न्यूनीकरण गर्न कार्यालयले तरकारी खेतीमा संलग्न अगुवा कृषकहरूलाई घरायसी उपायबारे जानकारी दिएको हो । स्थानीयस्तरमा पाउने जडीबुटीहरू निमको पात, गाईको गोबर र खुर्सानी धूलो, बेसार धूलो इत्यादिको मिस्रणबाट घरेलु विषादी बनाउने सिकेको मल्हनिया गोविन्दपुर ९ की उर्मिलाकुमारी महतोले बताइन् । कार्यालयले पहिलो चरणमा जिल्लाका किसान समूहका २२ जना अगुवालाई तालिम दिएको हो । २० लिटरको ड्रममा पानी भरेर बिर्को बन्द गरी सुरक्षित ठाउँमा राख्नुपर्छ, उनले भनिन्, ३ देखि ४ साताभित्रमा घरेलु विषादी (झोलमोल) तयार हुने रहेछ । आफूले छर्दै आएको विषादीले फाइदाभन्दा बढी हानि पुर्याउँछ भन्ने थाहा नपाएकी उनले तरकारी खेतीमा अब विषादी र रासायनिक मलभन्दा प्रांगारिक मल नै प्रयोग गर्ने निश्चय गरेको सुनाइन् ।छिमेकीले उत्पादन बढ्छ भनेपछि तरकारीमा विषादी र रासायनिक मल नै प्रयोग गर्दै आएको थिएँ, राजपुरका कृषक रामकुमार यादवले भने, विषादी र रासायनिक मल छरेको दिन मलाई टाउको दुख्ने र जीउ नै भारी हुने गथ्र्याे, त्यो रसायनिक विषादीको कारणले रहेछ । प्रांगारिक मलको प्रयोग गर्दा पनि बाली राम्रो हुने र कीटाणुले आक्रमण गर्न नसक्नेबारे जानकारी पाएको उनले बताए । जिल्ला कृषि विकास कार्यालयको तथ्यांकअनुसार सिरहामा ४ हजार ८ सय ९ हेक्टर जग्गामा तरकारी खेती गरिन्छ । ती जग्गाबाट ५५ हजार ७ सय ८४ टन तरकारी उत्पादन हुन्छ । तरकारी उत्पादनका लागि सिरहाको फुल्काहाकट्टी, गोविन्दपुर मल्हनिया, धनगढी, गाढा, विष्णुपुर, लक्ष्मीनियाँ, कल्याणपुर, मझौरा पकेट क्षेत्रको रूपमा लिएको छ ।बागबानी विकास अधिकृत विन्देश्वर यादवले किसानलाई तरकारी खेतीतर्फ आकर्षित भए पनि उनीहरूमा विषादीको असरबारे थाहा नभएको हुनाले विषादी नियन्त्रणका लागि अभियान सुरु गरेको जानकारी दिए । उनले मलखाद बिक्रेतालाई पनि विषादी कम बिक्री वितरणका लागि आग्रह गरिएको बताए ।"
चौरजहारीमा केन्द्रीय विद्युत्,"रुकुम नेपाल विद्युत् प्राधिकरणले चौरजहारीमा केन्द्रीय प्रसारण लाइन मंगलबारदेखि जोडेको छ । बाँकेको कोहलपुर, सुर्खेतको छिन्चु, सल्यानको सल्लीबजार हुँदै जाजरकोटको कुदुस्थित सबस्टेसनबाट यहाँ बत्ती बालिएको हो । कुदुदेखि चौरजहारीमा केन्द्रीय प्रसारण लाइनको बिजुली जोड्न साताअघिदेखि काम थालिएको थियो । यहाँ १ सय केभीको ट्रान्समर्फमरमार्फत ५ सय घरधुरीमा विद्युत् वितरण गरिएको प्राविधिक सीटी पोखरेलले जानकारी दिए । विद्युत् आपूर्ति सेवा सुचारु भएसँगै सर्वसाधारणका साथै चौरजहारीमा सञ्चालित उद्योगधन्दा, कलकारखाना, अस्पताल, होटल व्यवसाय, एफएम रेडियोलाई सजिलो भएको छ ।हाल उक्त विद्युत् दैनिक १८ घण्टा सुचारु हुने बताइएको छ । यहाँको विद्युत् आयोजना लामो समयदेखि बन्द रहेको अवस्थामा केन्द्रीय लाइनमार्फत बिजुली बलेको हो ।"
रोल्पामा खेतीयोग्य जमिन बाँझो बन्दै,"रोल्पा जनशक्ति अभावले यहाँका खेतीयोग्य जमिन बाँझै छन् । अधिकांश युवा रोजगारी खोज्दै बिदेसिएका, कतिपय अध्ययन र एनजीओमा लागेकाले उत्पादनशील जमिनमा खेती हुन छाडेको हो ।वैदेशिक रोजगारीमा रोल्पाबाट हजारौं संख्यामा युवाहरू पलायन भएका छन् । खेती गर्ने जनशक्ति अभाव भएपछि उत्पादनशील जमिनमा समेत खेती हुन छाडेको छ । युवा पुस्ता खेतीकिसानीमा संलग्न नहुँदा उर्वर जमिन बाँझो भएको कृषि विकास कार्यालयले जनाएको छ । खेती प्रणालीलाई आधुनिकीकरण गरिएको छैन । खेतीपातीमा संलग्न हुन चाहनेलाई सरकारले सहुलियत दिने कार्यक्रम नहुँदा जमिन बाँझो हुन पुगेको हो । खेतीपाती गर्न छोडेका जमिन सुख्खा र उत्पादनविहीन बनेका छन् । कृषि कार्यालयका अनुसार खेती नगर्दा बाँझो बन्न पुगेको जमिनबारे खोजी गर्न थालिएको छ । युवा पलायनका कारण खेती गर्न छाडिएको जानकारी छ, वरिष्ठ कृषि विकास अधिकृत लालकुमार श्रेष्ठले भने, राज्यले जमिन बाँझो हुनबाट रोक्न सोच्नुपर्ने बेला आएको छ । उनले उत्पादनशील जमिन बाँझो हुन दिएमा जनतामा खाद्य असुरक्षा बढ्न सक्ने खतरा हुने बताए । नीति निर्माताले यसबारे गम्भीर भएर सोच्नुपर्ने बेला आएको उनले सुझाए । युवा पलायनकै कारण जिल्लाका उर्वर भूमि मानिएका माडीचौर, घोडागाउँ, बुढागाउँ, नुवागाउँ, गैरीगाउँ र घर्तीगाउँमा उत्पादन कमी आएको छ । त्यसैगरी भाबाङ, कोटगाउँ, जंकोट, कोर्चाबाङ, बडाचौर, खुंग्री, जुँगारलगायतका खेतीयोग्य जमिन बाँझिएका छन् । अघिल्ला पुस्ताले खेतीपाती गर्न नसक्ने भएको र पछिल्ला पुस्ताले कृषिमा हात नहालेकाले उत्पादन घटेको हो । बाह्रै महिना कृषिका लागि उपयुक्त मानिएको माडीचौरमा समेत खेती गर्न छाडिएको छ । स्थानीय सुरेन्द्र घर्तीमगर भन्छन्, ठाउँ सजिलो र उत्पादनशील भए पनि माडीचौरमा खेतीतिर ध्यान दिन छाडिएको छ । यस क्षेत्रमा सिँचाइ र यातायातको राम्रो सुविधा छ । एक तथ्यांकअनुसार वैदेशिक रोजगारको सिलसिलामा रोल्पाबाट करिब २५ हजार युवाहरू खाडी मुलुकमा पुगेका छन् । युवाहरू पलायन भएपछि गाउँमा वृद्धवृद्धा र बालबालिका मात्र छन् । युवा जनशक्ति गाउँमा नभएपछि वृद्धवृद्धा र बालबालिकाले खेती गर्न सक्दैनन्, वरिष्ठ कृषि विकास अधिकृत श्रेष्ठले भने, त्यसैले कृषि उत्पादन ठूलो मात्रामा घटेको छ । रोल्पाको कुल क्षेत्रफल १ लाख ७५ हजार ९ सय २८ हेक्टरमध्ये ४० हजार ९ सय २७ हेक्टर मात्र खेतीयोग्य जमिन छ । कृषि कार्यालयका अनुसार ३१ हजार ४ सय ९६ हेक्टर जमिनमा मात्र खेती गरिएको छ । हाल यो अझै घटेको अनुमान छ । कृषिमा आधुनिकीकरण नल्याउँदासम्म युवा जनशक्ति कृषि उत्पादन नलाग्ने तरकारी उत्पादक कृषक जेबी वलीको भनाइ छ । सरकारले कृषकका लागि केही सोचेको छैन, उनले भने, न सहुलियत छ न सहयोग । कसरी कृषिमा आत्मनिर्भर बन्न सकिन्छ र ? उनले कृषिलाई आधुनिकीकरण र वास्तविक कृषकलाई सरकारले सहयोग गर्नुपर्ने माग गरे । गाउँका अधिकांश युवाहरू खेतीमा लाग्नुको साटो वैदेशिक रोजगारमा जान तम्सिने गरेका छन् । वरिष्ठ कृषि विकास अधिकृत श्रेष्ठका अनुसार ती युवालाई आकर्षित गर्न कृषिलाई आधुनिकीकरण गर्ने गतिविधि सुरु गरिएको छ । उनका अनुसार ट्रयाक्टर वितरण तथा कृषि उत्पादनमा पकेट क्षेत्र बनाउन पहल थाल्नेलगायतका कार्यक्रम छन् ।"
व्यावसायिक तरुल खेती,"नवलपरासी जिल्लाको पहाडी गाउँका किसानले व्यावसायिक रूपमा तरुल खेती थालेका छन् । तरुलबाट राम्रो आम्दानी हुने र खोरियामा समेत सजिलै उत्पादन लिन सकिने भएपछि किसान तरुल खेतीमा आकर्षित भएका हुन् । जिल्लाको धौवादी, देउराली, रुचाङलगायतका किसानले व्यावसायिक रूपमा तरुल खेती गर्न सुरु गरेका छन् । यहाँका किसानले तरुल, अम्रिसो, अदुवालगायतका नगदेबाली लगाएर मनग्ये आम्दानी लिने गरेका छन् । यहाँ उत्पादित तरुल काठमाडौं, पोखरा, बुटवल र नारायणगढजस्ता ठूला बजारमा बिक्री हुन थालेको छ । तरुल १ सय ८० देखि २ सय रुपैयाँसम्म प्रतिधार्नी बिक्री भइरहेको छ । पुस महिनाको पहिलो सातादेखि खन्न सुरु गरेको तरुल हालसम्म जिल्लाबाट ८ टनभन्दा बढी बाहिरिएको धौवादीका भूपेन्द्र सिँजाली मगरले बताए । पहिला घरमा खानका लागि लगाइने तरुल हाल व्यावसायिक रूपमा खेती थालिएको उनले बताए । बिचौलीयाहरू गाउँमै पुगेर सस्तोमा तरुल किन्ने र महँगोमा बेच्ने गरेको थाहा पाएपछि यसपालिदेखि किसान आफैं बिक्रीमा लागेका छन् । गाउँभरिको तरुल जम्मा गर्ने र काठमाडौं लगेर बेच्न थालेका हुन् । किसानले २ देखि २५ किलोसम्मको एउटै तरुल उत्पादन गर्ने गरेका छन् । यसपालिको माघे संक्रान्तिका बेलामा यहाँको करिब ५ टन तरुल काठमाडौं पुगेको कावासोतीको कृषि उपज बजार व्यवस्थापन समितिले जनाएको छ ।"
इन्जिनियर अभावमा योजना अलपत्र,"म्याग्दी जिल्ला विकास समितिले एक इन्जिनियर नियुक्त गर्न नसक्दा निर्वाचन क्षेत्र पूर्वाधार र विकास कार्यक्रमका योजनाहरू अलपत्र परेका छन् । इन्जिनियर नहुँदा योजनाको डिजाइन, इस्टिमेट लागत, उपभोक्ता समिति गठन र सम्झौतामा समस्या भएको हो । जिल्लामा सांंसदहरूले वितरण गर्ने निर्वाचन क्षेत्र विकास कार्याक्रमका ८४ बढी योजना छन् । इन्जिनियरको अभावमा ती योजना अघि बढ्न सकेका छैनन् । निर्वाचन क्षेत्र पूर्वाधार कार्यक्रमअन्र्तगत ३ करोड तथा निर्वाचन क्षेत्र विकास कार्याक्रम ५० लाखका दरले तीन सांसदहरू नवराज शर्मा, नरदेवी पुन र रेशमबहादुर बानियाँले विनियोजन गरेका १ करोड ५० लाख रुपैयाँका टुक्रे योजनाको डिजाइन र इस्टिमेटसमेत भएको छैन । पदपूर्ति समितिले एक इन्जिनियर नियुक्तिका लागि सिफारिस गरे पनि सम्पर्कमा नआएको जनाएको छ । सबइन्जिनियरमार्फत केही काम सुरु गरेका छौं, पदपूर्ति समितिका सदस्य इन्जिनियर रविन महर्जनले भने । निर्वाचन पूर्वाधारतर्फ २५, क्षेत्र विकास कार्यक्रम तर्फ शर्माले १३, पुनले २० र बानियाँले २६ वटा योजनामा बजेट विनियोजन गरेका छन् । आधा वर्ष सकिँदासम्म सांसदहरूका योजना मात्र अलपत्र परेका छैनन्, जनतासँग प्रत्यक्ष सरोकार राख्ने गाउँ विकास समितिका योजनाको काम पनि अलपत्र परेका छन् । गाविसमा प्राविधिक कर्मचारी नहुँदा जिल्लाका थप ३२ गाविसका योजना सञ्चालन गर्न समस्या भएको छ । स्थानीय विकास अधिकारी प्रेम गिरीले गाविसका योजना निर्माणका लागि करारमा प्राविधिक नियुक्त गरी काम गर्न सुझाएको बताए । आधा वर्षसम्म योजनाको इस्टिमेट नहुने र उपलब्ध इन्जिनियर तथा प्राविधिकले समेत उपभोक्ताहरूको काममा ढिलासुस्ती गर्ने प्रवृत्तिले गर्दा यो वर्ष जिविस माताहतका अधिकांश योजनाको बजेट फ्रिज हुने सम्भावना रहेको सरोकारावाला बताउँछन् ।"
२० इन्भेस्टमेन्ट कम्पनीमा एउटै कार्यकारी प्रमुख,"काठमाडौं सेयर बजारमा लगानी गर्ने २० इन्भेस्टमेन्ट कम्पनीमा एउटै कार्यकारी प्रमुख छन् । पुँजी बजारको नियामक निकाय नेपाल धितोपत्र बोर्डले दोस्रो बजारमा लगानी गर्ने कम्पनीको स्थितिबारे गरेको प्रारम्भिक अध्ययनले यस्तो देखाएको हो । नियमनको अभावमा त्यस्ता कम्पनीहरूले मनपरी ढंगले सेयर बजारमा लगानी गरिरहेकै कारण बजारमा अस्वाभाविक उतारचढाव भएको बोर्डले औंल्याएको छ । एउटै व्यक्ति कार्यकारी प्रमुखका रूपमा रही २० वटासम्म लगानी कम्पनीहरू स्थापना गरी धितोपत्र कारोबार गरिरहेको देखिएको छ, मंगलवार बोर्डद्वारा जारी विज्ञप्तिमा छ । अध्ययनका अनुसार बजारमा करिब १ हजारको संख्यामा निजी इन्भेस्टमेन्ट कम्पनी छन् । तीमध्ये अधिकांशको प्रमुख उद्देश्य सेयर बजारमा लगानी गर्नु होइन । तर, ती कम्पनीहरूले आफ्नो उद्देश्य विपरीत सेयर बजारमा सक्रिय रूपमा ठूलो रकम लगानी गरिरहेका छन् । अधिकांश कम्पनीको उद्देश्य धितोपत्र बजारमा लगानी गर्ने छैन तापनि धितोपत्र बजारमा लगानी गरिरहेका छन्, बोर्डले भनेको छ, तीमध्ये धितोपत्र बजारमा लगानी गर्ने नै प्रमुख उद्देश्य भएका कम्पनी करिब ३ मात्र छन् । पछिल्लो समयमा इन्भेस्टमेन्ट कम्पनीको नाममा सेयर बजारमा लगानी गर्ने प्रचलन बढदै गएको छ । फरक उद्देश्यले कम्पनी रजिस्ट्रारको कार्यालयमा कम्पनी दर्ता गर्ने र आफ्नो उद्देश्य विपरीत सेयर बजारमा लगानी गर्ने प्रवृत्ति बढेकै कारण बजारमा विकृति बढेको विश्लेषकहरू बताउँछन् । ती कम्पनीको पुँजीगत अवस्था, संगठनात्मक संरचना, काम कारबाहीलगायत विषयमा नियमन तथा अनुगमन छैन । ती कम्पनीहरूको नियमन कसले गर्ने हो भन्ने टुंगोसमेत हुन सकेको छैन । विगतमा सेयर बजारमा १२ जना व्यक्तिको हालीमुहाली हुन्थ्यो । हाल त्यो स्थान इन्भेस्टमेन्ट कम्पनीले ओगटेका छन्, सेयर बजारका एक जानकारले भने । यस्ता संस्थाहरूको नियमन नहुने भएकाले यस्तो अवस्था आएको उनले बताए । केही कम्पनीको कार्यालय र स्थायी ठेगानासमेत छैन । विभिन्न स्रोतबाट रकम संकलन गरी सेयरमा लगानी गर्नु मात्र ती कम्पनीको काम हो, ती अधिकारीले भने । लगानीकर्ताको अनुशासित एवं विवेकशील संलग्नताबाट धितोपत्र बजार स्वच्छ, प्रभावकारी र विश्वासिलो हुने बोर्डको ठहर छ । बजारमा संस्थागत लगानीकर्ता तथा धितोपत्र व्यापारीको अभाव भएको हालको अवस्थामा यस्ता निजी लगानी कम्पनीलाई व्यवस्थित गर्न आवश्यक देखिएको छ, बोर्डको विज्ञप्तिमा भनिएको छ । लगानी कम्पनीको सन्दर्भमा थप अध्ययन गरी यस्ता कम्पनीहरूलाई पँुजी बजारको नियमन दायरामा ल्याउन सहज हुने र यसबाट लगानी कम्पनीहरूको गतिविधिसमेत पारदर्शी भई दोस्रो बजार व्यवस्थित रूपमा विकास तथा विस्तार हुने बोर्डले जनाएको छ ।"
संस्थाको चामल मुगुको गाउँमा पुगेन,"मुगु खाद्य संस्थाको चामल ग्रामीण भेगसम्म पुगेको छैन । चामल सदरमुकामका गोदाममा त्यत्तिकै थन्किएको छ । संस्थानको गोदामको चामल भँगेरा र मुसाको चारो बनेको छ । ग्रामीण भेगका लागि ढुवानी हुने चामल बाटोमै बिक्री हुने गरेको छ । जिल्लाभरिको खाद्यान्न कोटा करिव १३ हजार क्विन्टल हो । सदरमुकाममा चामल बिकाउन धौधौ भएको छ । गाउँमा चामल पुग्न सकेको छैन, खाद्य संस्थानका एक कर्मचारीले भने । सोरुकोट, श्रीकोट र पुल खाद्य डिपो पुन:स्र्थापना गरे पनि कर्मचारीको भरपर्दो व्यवस्था नहुँदा समस्या भएको हो । स्थानीयले अनुदानको चामल पाउन सकेका छैनन् । ठेकेदारको मनपरीले बाटोबाटै चामल बिक्री हुने गरेको हो । स्थानीयहरूका अनुसार ग्रामीण क्षेत्रमा संस्थानको चामल नपुग्दा महँगोमा चामल किन्नुपर्ने बाध्यता छ । स्थानीयले पटकपटक विभिन्न निकायमा चामल गाउँमा पुर्याउन ध्यानाकर्षण गराइरहेको भए पनि कर्मचारी गाउँको डिपोमा नबस्दा समस्या भएको हो ।"
मध्य मस्र्याङ्दीको लेफ्ट ब्यांक मा समस्या,"लमजुङ आठ वर्षअघि बनेको ७० मेगावाटको मध्यमस्र्याङ्दी जलविद्युत् आयोजनाको बायाँ किनारा (लेफ्ट ब्यांक) मा सधैं समस्या भइरहने गरेको छ । आयोजनाको जलाशयमा चितीतर्फको बाँध नजिकै पहिरो खस्ने, पर्खाल भत्किने र प्लास्टर उप्किने रक सिल क्रम बर्सेनि बढ्दो छ । उदिपुर र चिती गाविसमा रहेको जलाशय बाँध क्षेत्र र टर्बाइनमा बालुवाको कण जम्ने गरेकाले विद्युत्् उत्पादन नै बन्द गरेर २२ वर्षको फरकमा आयोजनाले मर्मत गर्दै आएको छ । जलविद्युत् केन्द्रका प्रमुख पशुपतिराज गौतमका अनुसार मस्र्याङ्दीको बग्दो चापले सीधै लेफ्ट ब्यांकमा हान्ने गरेकाले समस्या आएको हो । दुई वर्षको अन्तरमा बृहत् मर्मत गरिँदै आएको उनले बताए । नियमित मर्मत भइरहन्छ, उनले भने, बायाँ किनाराको समस्याका कारण विद्युत् उत्पादन नै बन्द गरेर मर्मत गर्नुपर्ने देखियो । उनले फागुन अन्तिम साता र चैतको पहिलो साता १० देखि १२ दिनसम्म पूरै विद्युत् उत्पादन बन्द गरेर मर्मत गर्ने तयारी गरिएको जनाए । मर्मतका क्रममा ड्यामका तीनवटै गेट, रेडियल गेट, तीनवटै डिसेन्डर (पानी थिग्रयाउने पोखरी) को मर्मत गरिने भएको हो । उनका अनुसार रेडियल गेटको रिपियर, सिल र प्लेटहरू फेर्ने, डिसेन्डर मर्मत र ठाउँठाउँमा देखिएका इरोर को रिपियर पनि हुनेछन् । कम्प्लिट्ली प्लान्ट सर्टडाउनका लागि १५ दिन माग गरेका छौं । सर्ट डाउन गरेर लेफ्ट ब्यांकको ग्याबिन (पर्खाल) लगाइनेछ, उनले भने । यसका लागि २ करोड रुपैयाँको टेन्डर भएर प्रक्रिया अघि बढिसकेको उनले बताए । सोचेअनुरूपको काम गर्न सकियो भने दुई वर्षलाई ढुक्क हुन्छ, उनले भने । मध्य मस्र्याङ्दीले गत वर्ष गरेको फलसङ (ड्यामको गेट खोलेर बालुवा बगाउने कार्य) गरेको थियो । त्यतिबेला बायाँ किनाराको भित्तामा पानीले खोतलेर पहिरो झरेको भन्दै यस वर्ष मर्मत गर्नुपर्ने जानकारी विद्युत् प्राधिकरणमा पठाएको छ । बृहत् मर्मतअघि फागुन १ देखि युनिट नं १ बन्द गरेर टबाईन फेरिने उनले बताए । एकमहिने युनिट सर्टडाउनको क्रममा रनर फेर्ने र इलेक्ट्रिक कन्ट्रोल सिस्टम क्लियर गरिनेछ । रनर मर्मत भएर आइसकेको छ । युनिट सर्टडाउन गरेर फेर्न मात्रै बाँकी हो, उनले भने, यो काममा प्राधिकरणका इन्जिनियर तथा प्राविधिक खटिनेछन् । युनिट १ को मर्मत हुँदै गर्दा युनिट २ बाट नियमित विद्युत् उत्पादन भइरहने उनले जनाए । मोडलिङ को समस्याले ५५ वर्षमा गरिने भनिएको मर्मत कार्य २२ वर्षमा हुँदै आएको छ ।"
सामसङको नयाँ जे२ एस,"काठमाडौं सामसङले जे सिरिज को रेन्जमा नयाँ ग्यालेक्सी जे२ एस बजारमा ल्याएको छ । पाँच इन्चको ग्यालेक्सी जे२ एसमा लोलाइट सेल्फीका लागि फ्रन्ट फ्ल्यास क्यामेरा समेत रहेको कम्पनीले जनाएको छ । कम्पनीका अनुसार यो सेटको मूल्य १३ हजार ९ सय ९० निर्धारण गरिएको छ । बजारमा यो गोल्ड, ब्ल्याक र सिल्भरमा उपलब्ध रहेको जारी विज्ञप्तिमा छ ।"
लेनोभोको विन्टरास्टिक अफर,"काठमाडौं लाइफकम प्रालिले लेनोभो स्मार्टफोन्सका लागि छुट र विभिन्न उपहारका साथ विन्टरास्टिक अफर बजारमा ल्याएको छ । देशभर यो योजना हरेक लेनोभो स्मार्टफोनहरूमा लागू हुने कम्पनीले जनाएको छ । लाइफकमद्वारा के५ नोटमा फ्री भीआर बक्ससँगै रिमोट, के४ नोटमा फ्री भीआर बक्ससँगै रिमोट, ब्लुटुथ हेडसेट २५ हजार ९ सय ९९ मा, भाइबे के५ मा फ्री ब्लुटुथ हेडसेट, के३ नोटमा फ्री भीआर बक्स र ब्लुटुथ स्पिकर १७ हजार ९ सय ९९ मा ग्राहकले प्राप्त गर्न सक्ने जारी विज्ञप्तिमा छ ।"
इनफोकसका नयाँ स्मार्टफोन,"काठमाडौं प्रिज्म टेक्नोलोजिजले अमेरिकी ब्रान्ड इनफोकसका स्मार्टफोन तथा मोबाइल बजारमा भित्रएको छ । एम ८०८ आई, एम ६८०, बिन्गो २०, एम ३७० आईलगायतका मोडलहरू बजारमा भित्र्याएको जारी विज्ञप्तिमा छ । कम्पनीले इनफोकस इपिक वानसमेत सार्वजनिक गरेको कम्पनीले जनाएको छ । इनफोकस इपिक वान भने १० कोर प्रोसेसर भएको पहिलो स्मार्टफोन भएको दाबी कम्पनीको छ । यसमा मिडियाटेकको एमटी ६७९७ एम डेका कोर प्रोसेसरको प्रयोग भएको विज्ञप्तिमा छ । ३० प्रतिशत ब्याट्री पावर सुरक्षित रहेको यसमा ५५ इन्चको एलटीपीएस फुल एचडी गोरिल्ला ग्लास प्रयोग भएको कम्पनीले जनाएको छ । कम्पनीका अनुसार ३१ हजार ९ सय ९० रुपैयाँमा यो सेट बजारमा उपलब्ध छ ।"
नेपालमा भित्रियो स्कोडा र्यापिड,"काठमाडौं नेपालमा क्रिस्टलाइन डिजाइनमा नयाँ स्कोडा र्यापिड भित्रिएको छ । यसमा क्रोम आई ल्यासेज र लिड डेसहित नयाँ क्वार्टजकट प्रोजेक्टर लेन्स जडित हेडलाइट रहेको कम्पनीले जनाएको छ । क्लाइमेट्रोनिक प्रविधि र रेन सेन्सिङ वाइपर, क्रुज कन्ट्रोल यसको फिचर हो । सुरक्षित र ड्युअल एयरब्याग्स, एबीएस, ईएससी र हिल होल्ड कन्ट्रोल यसको अर्को नयाँ विशेषता रहेको कम्पनीले जनाएको छ ।"
ग्रीको विन्टर बिग सेभ अफर,"काठमाडौं ग्री ब्रान्ड एयरकन्डिसनरले नेपालमा विन्टर बिग सेभ अफ ल्याएको छ । यस अफरअन्तर्गत ग्राहकले ५७ हजार पर्ने १ सेट एसी खरिदमा २५ प्रतिशत, ३ सेट खरिदमा ३० प्रतिशत र ५ सेटको खरिदमा ३५ प्रतिशत सम्म छुट प्राप्त गर्ने कम्पनीले जनाएको छ । कम्पनीले यी एसी वातावरणमैत्री हुनुका साथै २ वर्षसम्मको वारेन्टी र १ वर्ष को फ्री सर्भिससमेत रहेको जनाएको छ । माघ मसान्तसम्म वा स्टक रहुन्जेल यो योजना नर्मल १ टनको एसीमा मात्र लागू हुने कम्पनीको विज्ञप्तिमा छ ।"
संकटाको भेट मनाङसँग,"पोखरा सीएमजी क्लब संकटाले १५ औं आहारारा गोल्डकप फुटबल प्रतियोगिताको सेमिफाइनलमा मनाङ मस्र्याङ्दीसँगको भेट पक्का गरेको छ । पोखरा रंगशालामा मंगलबार संकटाले पाहुना टोली बंगलादेशको नारायणगन्ज फुटबल क्लबलाई २० ले पराजित गर्दै अन्तिम चार पक्का गरेको हो । यस प्रतियोगितामा संकटाको यो तेस्रो सहभागिता हो । संकटा तेस्रो र १२ औं संस्करणको दोस्रो चरणमा मनाङसँग पराजित भएको थियो । संकटा र मनाङबीच यसपल्ट फाइनल पुग्न बिहीबार प्रतिस्पर्धा हुनेछ । खेलको ५३ औं मिनेटमा विश्वास श्रेष्ठको फ्रिकिकमा निराजन खड्काले पहिलो गोल गरे । ९१ औं मिनेटमा विश्व अधिकारीको क्रसमा विश्वासले दोस्रो गोल गरेका थिए । संकटाका लावल ओलालेकन अफिज म्यान अफ दी म्याच भए । अघिल्लो खेलमा पूर्व विजेता नेपाल पुलिस क्लबलाई २१ ले पन्छाउँदै संकटा अगाडि बढेको हो । नारायणगन्ज सोझै क्वाटरफाइनल भिडेको हो । फरासगन्ज फुटबल क्लबले आउन असमर्थता जनाएपछि बंगलादेशकै यो टिम बोलाइएको आयोजक सहारा क्लबले जनाएको छ । मंगलबार १३ औं मिनेटमा मोहम्मद युसुफले पेनाल्टी बक्सबाट गरेको प्रहार संकटाका विनय श्रेष्ठले रोकेपछि नारायणगन्जलाई अग्रताको मौका चुक्यो । २७ औं मिनेटमा नारायणगन्जका गोलरक्षक सोराब सरकार लडेको मौकामा विश्वासको प्रहार पोस्ट माथिबाट बाहिरियो । विश्व अधिकारीको पासमा विश्वासले ४३ औं मिनेटमा गरेको प्रहार पनि लक्षित हुन सकेन । पहिलो हाफको इन्ज्युरी समयमा मोहम्मद रोनीको प्रहार पोस्ट माथिबाट बाहिरिनुले पाहुना टिमको अर्को मौका गुम्यो । पटकपटक दुवैले राम्रा मौका पाए पनि गोल गर्न चुकिरहेका थिए । ढाकाबाट सोमबार काठमाडौं आइपुगेको नारायणगन्ज सडकमार्ग हुँदै रातिमात्रै पोखरा आइपुगेको हो । अभ्यासबिना नै खेल्नुपरेकाले अपेक्षित नतिजा निकाल्न नसकेको नारायणगन्जका टिम म्यानेजर सैफुल इस्लामले बताए । विपक्षी निकै बलियो रह्यो, टक्कर दिन हाम्रो तयारी पुगेन, उनले भने, यात्राबाटै हामी थाकेका थियौं तर, जस्तो भयो खेल राम्रो भएको हो । उनका अनुसार टिममा बंगलादेशको राष्ट्रिय फुटबल टिमका खेलाडी टोनी बर्मन, राजोन मिया, मोहम्मद मिठु र गोलरक्षक सोराब सरकार थिए । संकटाका १० नम्बर (सुनील बल) निकै राम्रो खेलाडी लाग्यो, हामी ए डिभिजन क्लव नै हौं, उनले भने, तर, नेपालमा आएर खेलेको यो पहिलो पटक हो । फेरिएको हावापानी र मैदान अनुकूल वार्मअप समेत गर्न नपाएकाले खरो प्रतिस्पर्धामा पराजय हात लागेको उनको भनाइ थियो । संकटाका प्रशिक्षक सल्यान खड्गीले पहिलो हाफमै गोल निकाल्न नसक्दा निकै दबाबपूर्ण प्रतिस्पर्धापछि जित हात लागेको बताए । गेम राम्रो हो तर, स्कोर छिटो नभएकाले बढी दबाब रह्यो, उनले भने । खड्गीले यसपल्ट मनाङ मस्र्याङदीलाई कडा टक्कर दिने बताए । खप्तड गोल्डकपमा संकटा मनाङसँगै हारेको थियो ।"
पिंकाथन काठमाडौंमा ५ हजार महिला,"काठमाडौं पिंकाथन काठमाडौंमा झन्डै ५ हजार महिलाले सहभागिता जनाउने भएका छन् । स्तन क्यान्सरबारे जनचेतना दिने उद्देश्यले फागुन १३ गते शिवरात्रिका दिन हुने पिंकाथन काठमाडौंमा ४ विधा राखिएको छ । सहभागीले ३, ५, १० र २१ किलोमिटर दुरीमा प्रतिस्पर्धा गर्नेछन् । ३ र ५ किमिमा पिंकाथन काठमाडौंलाई सहयोग गर्नेहरूको सहभागिता रहने अपेक्षा आयोजक लेजर पोर्ट मुम्बईको छ । उसैको फ्रेन्चाइजमा हुने प्रतियोगितालाई भारतीय सुपर मोडल, कलाकार र पूर्वखेलाडी मिलिन्द सोमनले सघाएका छन् । पहिलो साफ खेलकुदमा पौडीमा पदक जितेका सोमनकै पहलमा ५ वर्षदेखि भारतमा पिंकाथन हुँदै आएको छ । उनी प्रतियोगिताबारे प्रकाश पार्न दोस्रोपल्ट नेपाल आएका हुन् । पिंकाथन सुरु गर्दा भारतीय महिलाहरू आउन नसक्ने भन्दै विभिन्न पारिवारिक कारण देखाउँथे, सोमनले सुनाए, अहिले यो इभेन्टमा १० औं हजार सहभागी हुन्छन् । काखे बच्चा बोकेर पनि आउँछन् । मेरी आमा ७७ वर्षको पुग्नुभयो, उहाँ पनि काठमाडौंमा दौडिनु हुनेछ ।२१ किमितर्फ शीर्ष तीन स्थानमा रहनेले क्रमश: ५० हजार, २० हजार र १० हजार नगद पुरस्कार पाउने छन् । त्यसमा विजेता र उपविजेतालाई मुम्बई म्याराथनमा सहभागी गराइने लेजर पोर्टका नमराज जोशीले बताए । नेपाल एथ्लेटिक्स संघको सहकार्यमा पिंकाथन हुन लागेको हो । संघका अध्यक्ष एवं सांसद राजीवविक्रम शाहले राष्ट्रलाई सन्देश दिने कार्यक्रममा संघ सधैं आबद्ध हुने बताए ।"
मेलबर्नमा फेडेररको यात्रा जारी,"सिड्नी रोजर फेडेरर मंगलबार ४० वर्षयता अस्ट्ेरलियन ओपन टेनिसको सेमिफाइनल पुग्ने सबैभन्दा बढी उमेरका खेलाडी बनेका छन् । यसका लागि उनले जायन्ट किलर को छवि बनाएका मिसच जेभरेभलाई हराए । अर्की भेट्रान खेलाडी भेनस विलियम्स पनि महिलातर्फ सेमिफाइनल पुगेकी छिन् । सर्भ एन्ड भली विशेषज्ञ जर्मन खेलाडी जेभरेभले चौथो चरणमा बेलायती एन्डी मुरेलाई हराएका थिए । तर उनले फेडेररलाई कीर्तिमानी ४१ औं ग्रान्ड स्लाम सेमिफाइनल पुग्नबाट भने रोक्न सकेनन् । खालि ९२ मिनेट मात्र चलेको खेलमा फेडेरर ६१, ७५, ६२ ले विजयी रहे । अब फाइनल पुग्न उनको सामना स्विस साथी खेलाडी स्टान वावरिन्कासँग हुनेछ । वावरिन्काले भने तनावले भरिएका खेलमा जो वेलफ्रेड सोङ्गालाई ७६ (७२), ६४, ६३ ले हराए । वावरिन्का सेमिफाइनलसम्म पुगेकोमा म खुसी छु । तर अब उनलाई थप एक चरण माथि जानुपर्दैन । अब पुग्यो, फेडेररले अन्तिम चारको भिडन्तलाई लिएर चतुर्याँइपूर्ण उत्तर दिए । वावरिन्का र सोङ्गाले खेलका क्रममा चर्को विवाद गरेका थिए । जितपछि भने स्विस खेलाडी तेस्रोपल्ट अस्ट्ेरलियन ओपनको सेमिफाइनल पुग्न सफल भएका छन् । फेडेररविरुद्धको खेल सजिलो हुन्न, वावरिन्काको प्रतिक्रिया थियो । महिलातर्फ बढो उमेरलाई कुनै ध्यान नदिँदै ३६ वर्षीया भेनसले रुसी खेलाडी अनास्टिसा पाभलेचेन्कोभालाई ६४, ७६ (७३) ले पराजित गरिन् । उनी २३ वर्षयता ग्रान्ड स्लामको सेमिफाइनल पुग्ने सबैभन्दा बढी उमेरकी खेलाडी बनिन् । यसक्रममा आफ्नी बहिनी सेरेना विलियम्सविरुद्ध फाइनलमा खेल्नुपर्ने सम्भावना पनि तयार भएको छ । अहिलेसम्म विलियम्स दिदीबहिनीबीच नौ ग्रान्ड स्लाम फाइनल भएको छ । त्यसअघि उनले आफ्नै देशकी आक्रामक खेलाडी कोका भान्डेवेघेको सामना गर्नेछिन् । भान्डेवेघेले भने फ्रेन्च ओपन विजेता स्पेनिस गार्बिन मुगुरुजालाई ६४, ६० ले स्तब्ध पारिन् । उनी पहिलोपल्ट ग्रान्ड स्लाम सेमिफाइनल पुगिन् ।"
ओलम्पिक विवाद फेरि चर्किंदै,"काठमाडौं नेपाल ओलम्पिक कमिटी (एनओसी) को विवाद फेरि चर्किएको छ । राष्ट्रिय मान्यताप्राप्त समूहले ललितपुरस्थित एनओसी मुख्यालय कब्जा गर्ने प्रयास गरेपछि फेरि विवाद बढेको हो ।किशोरबहादुर सिंहको नेतृत्वमा अराजक समूहले हिजो (सोमबार) एनओसी कार्यालयमा तोडफोड गरियो त्यसको घोर भत्र्सना गर्दछौं, अन्तर्राष्ट्रिय मान्यताप्राप्त एनओसी अध्यक्ष जीवनराम श्रेष्ठले मंगलबार भने । उनको समूहले नै अन्तर्राष्ट्रिय ओलम्पिक कमिटी (आईओसी) र ओलम्पिक काउन्सिल अफ एसिया (ओसिए) सँग सहकार्य गर्दै आएको छ । सर्वोच्च अदालतले ब्युँताएको रुक्मशम्शेर राणा नेतृत्वको समूह कागजी रूपमा मात्र सीमित छ । उसैले अघिल्लो दिन कार्यालयमा ताला लगाएको थियो ।सन् २००७ को निर्वाचनमार्फत् एनओसीमा ध्रुवबहादुर प्रधान अध्यक्ष र जीवनराम श्रेष्ठ महासचिव भएका थिए । त्यसअघि राणा अध्यक्ष र प्रधान महासचिव थिए । राणा आफैले उद्घाटन गरेको साधारणसभाबाट प्रधान अध्यक्ष चुनिए । त्यही निर्वाचन अवैधानिक भन्दै अदालत पुगेपछि सर्वोच्चले राणा नेतृत्वको कमिटीलाई ब्युँताइदिएको थियो ।प्रधान दुई कार्यकाल अध्यक्ष रहेपछि जीवनराम श्रेष्ठ गतवर्ष एनओसी अध्यक्ष बने । विवाद पनि कायमै रह्यो । दुई समूहवीच समाधानको लागि कयौं वार्ता पनि भए । राणा समूहसँग उहाँहरूका एक उपाध्यक्ष, एक कोषाध्यक्ष, ३ सदस्य कार्यसमितिमा राख्ने र ३ जना कमिसनमा समावेश गर्ने सहमति गतवर्ष भएको थियो । निर्वाचनबाट कोषाध्यक्षलाई राखियो अरु नाम उहाँहरूले दिनुभएको छैन । हामी सहमतिको अक्षरश: पालन गर्छौं, श्रेष्ठले भने । तर उनको भनाइप्रति राणा सहमत छैनन् । त्यस्तो कुने समहति भएको छैन, मिलेर जाने कुरामात्र भएको हो, राणाले भने । उनले १० वर्षअघि हायत होटलमा भएको निर्वाचनमा आफ्नो संलग्नता नभएको दाबी पनि गरे । त्यहाँ (साधारणसभा) मा म सहभागी भएको भन्ने कुरा गलत हो, उनले दाबी गरे । खेलकुद मन्त्रालयले दुवै पक्षलाई छलफलका लागि बुधबार बोलाएको छ ।"
आर्मी र पश्चिमाञ्चल भिड्ने,"काठमाडौं सर्वाधिक पुरस्कार राशिको प्रधानसेनापति दोस्रो राष्ट्रिय पुरुष भलिबल प्रतियोगितामा तीन विभागीय टिमसहित पश्चिमाञ्चल सेमिफाइनल पुगेको छ । मंगलबार लिग चरणका अन्तिम खेलमा आयोजक आर्मी, पुलिस, एपीएफ र पश्चिमाञ्चलले सफलता पाएका थिए । समूह ए विजेता आर्मीले पश्चिमाञ्चलसँग खेल्दा अर्को सेमिफाइनलमा दुई पुलिसको भेट हुनेछ । पुलिस क्लब समूह बी को विजेता भएको थियो ।"
नवलपुर युवा विजयी,सिन्धुपाल्चोक प्रथम क्षेत्रीय डब्लुटीएफ नवलपुर युनाइटेड गोल्डकप फुटबलको सेमिफाइनलमा बुधबार शान्तिआवासले नवलपुर युनाइटेड ए सँग प्रतिस्पर्धा गर्नेछ । अर्को सेमिफाइनलमा नवलपुर युवा क्लब मेलम्चीको भेट सिपाघाटसँग हुनेछ । मंगलबार नवलपुर युनाइटेडले भीमटारलाई ३० ले हरायो ।
