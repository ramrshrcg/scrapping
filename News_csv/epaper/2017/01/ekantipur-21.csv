शीर्षक,विवरण
ट्रम्प शासन सुरु,"न्युयोर्क अमेरिकाको ४५औं राष्ट्रपतिका रूपमा डोनाल्ड जोन ट्रम्पले शुक्रबार शपथ लिएका छन् । अमेरिकी कंग्रेस भवन क्यापिटोल हिलको पश्चिम क्षेत्रको अगाडि भागमा आयोजित भव्य समारोहमा ७० वर्षीय ट्रम्पलाई अमेरिकी सर्वाेच्च अदालतका प्रधानन्यायाधीश जोन रोबर्टस जुनियरले शपथ गराएका हुन् ।दायाँ हात उठाएर बायाँ हात बाइबलमा राख्दै शपथ लिने परम्पराअनुरूप ट्रम्पले श्रीमती एवं हुनेवाला प्रथम अमेरिकी महिला मेलानिया ट्रम्पको हातमा रहेको बाइबलमा हात राख्दै शपथ लिएका थिए । ट्रम्पले अमेरिकी संविधानको आर्टिकल २, भाग १ एवं क्लज ८ मा उल्लेखित ३५ शब्दमा उल्लेखित शपथ पढेका थिए । राष्ट्रपति पदप्रति पूर्ण प्रतिबद्ध रहने एवं अमेरिकी संविधानको संरक्षण, रक्षा र बचाउका लागि आफूले हदैसम्म क्षमताको प्रयोग गर्ने वाचा उनले गरे । शपथमा लाखौं अमेरिकी नागरिकसहित पूर्व राष्ट्रपति, तिनका परिवार, उच्च अधिकारीहरूले क्यापिटोल हिलको परिसर खचाखच भएको थियो । निवर्तमान राष्ट्रपति बाराक ओवामा, उपराष्ट्रपति जोए बिडेन, ओबामा पत्नी मिचेल र छोरीहरू उपस्थित थिए । पूर्वराष्ट्रपतिहरू जिम्मी कार्टर, बिल क्लिन्टन, रोनाल्ड रेगन, जर्ज डब्लु बुश, राष्ट्रपति पदकी पूर्वउम्मेदवार हिलारी क्लिन्टनलगायत सामेल थिए । अधिकांश पूर्वराष्ट्रपतिहरू पत्नी र परिवारका सदस्यहरूसहित थिए । शपथमा करिब ८ लाख व्यक्ति उपस्थित भएको स्थानीय समाचारहरूले जनाएका छन् । विभिन्न मिडियाबाट लाइभ प्रसारित शपथ समारोहलाई विश्वभरबाट अवलोकन गरिएको थियो । भव्य सजावट, सांगीतिक धुन र लाखौंको जनसागरले क्यापिटोल भवन मनमोहक देखिएको थियो । अमेरिका धर्मनिरपेक्ष मुलुक भए पनि बाइबल छोएर शपथ लिने परम्परालाई अमेरिकी राजनीतिमा धर्मको बलियो आधारका रूपमा लिइन्छ । जर्ज वासिङटनदेखि हयारी ट्रुम्यानसम्मका राष्ट्रपतिले शपथ ग्रहण गर्दा बाइबललाई चुम्बन गरेका थिए । सन् १९५३ बाट भने डवाइट आइजनहावरले बाइबलमा हात राख्ने चलनको सुरुवात गरेका हुन् । निर्वाचनमा अप्रत्याशित जित हासिल गरेका ट्रम्पले शपथअघि राष्ट्रपतिहरूको चर्चका रूपमा परिचित सेन्ट जोन्स चर्चमा पुगेर आशीर्वाद लिएका थिए ।"
अनिर्वाचित प्रजातन्त्र राजतन्त्रजस्तै,"काठमाडौं संविधानले तोकेको समयसीमाभित्रै निर्वाचनमा जान सरकार र राजनीतिक दलहरूलाई प्रबुद्ध नागरिकहरूले आग्रह गरेका छन् । पूर्व प्रधानन्यायीश कल्याण श्रेष्ठको नेतृत्वमा शुक्रबार राजधानीमा भएको नागरिक आह्वान भेलाले स्थानीय, प्रदेश र संघसहित तीनवटै तहको चुनाव गर्न एक वर्षमात्रै समय बाँकी रहे पनि सरकारले निर्वाचन घोषणा नगरेकोमा चासो व्यक्त गरेको हो । भेलाले चुनाव हुन नसके संवैधानिक र राजनीतिक संकट आउनेतर्फ पनि सचेत गराएको छ । संविधानले तोकेको समयसीमाभित्र चुनाव हुन नसके मुलुकमा एकैसाथ संवैधानिक र राजनीतिक संकट आउने अवश्यम्भावी छ, भेलापछि जारी गरिएको नागरिक आह्वानमा भनिएको छ, त्यसैले अहिलेको विषय परिस्थितिको अवस्थाबाट मुलुकलाई माथि उठाउन आआफ्ना राजनीतिक दृष्टिकोण र हठभन्दा मुलुकको बृहत्तर हितलाई ध्यानमा राखी मुलुकलाई निर्वाचनमा लैजानु आजको प्रमुख प्राथमिकता हो ।भेलामा न्यायालय, प्रशासन, कूटनीति र सुरक्षा क्षेत्रका पूर्वपदाधिकारीलगायत विभिन्न पेसाका प्रतिनिधि सहभागी थिए । पूर्वप्रधानन्यायाधीश श्रेष्ठले स्वस्फुर्त रूपमा सरकार र राजनीतिक दलहरूलाई दबाब दिन नागरिकका तर्फबाट भेला गरिएको बताए । भेलामा पूर्वन्यायाधीश कृष्णजंग रायमाझी, त्रिभुवन विश्वविद्यालयका पूर्वउपकुलपति केदारभक्त माथेमा उपस्थित थिए ।त्यस्तै पूर्वप्रमुख निर्वाचन आयुक्त भोजराज पोखरेल र नीलकण्ठ उप्रेती, पूर्वमुख्य सचिव विमल कोइराला, पूर्वरथी बालानन्द शर्मा, राजनीतिक विश्लेषक प्रा कृष्ण पोखरेल, कानुनविद् नीलाम्बर आचार्य र विपिन अधिकारीलगायत थिए । पूर्वप्रमुख निर्वाचन आयुक्त पोखरेलले प्राविधिक रूपमा अन्य काम गर्नुपरे पनि निर्वाचनका लागि सबभन्दा पहिले राजनीतिक सहमति नै चाहिने बताए । अर्का पूर्वप्रमुख निर्वाचन आयुक्त उप्रेतीले अर्को वर्षको वैशाखजेठमा स्थानीय तहको निर्वाचन र त्यसपछि कात्तिकको अन्त्य वा मंसिरको दोस्रो साताभित्र प्रदेश र संघको निर्वाचन एकै पटक गर्न मिल्ने बताएका थिए । पूर्वन्यायाधीश एवं जनआन्दोलनमा भएको दमनको छानबिन गर्न गठित आयोगका अध्यक्ष कृष्णजंग रायमाझीले दलका नेताहरूमा कानुन पालना गर्ने संस्कार नभएको बताए । कानुनविद् नीलाम्बर आचार्यले संविधानअनुसार ताजा म्यान्डेट लिन निर्वाचनमा जानुको विकल्प नभएको बताए । उनले अर्को वर्षको माघ ७ भित्रमा संविधान पूर्ण रूपमा कार्यान्वयन गर्नुपर्ने उल्लेख गर्दै भने, माघ ७ बाट संशोधन गरेर लम्बाए, त्यो संविधान र जनताप्रति निष्ठा हुँदैन । पूर्वउपकुलपति माथेमाले मुलुकमा संकट पर्दा नागरिक समाज अगाडि बढ्नुपर्ने बताए । राजनीतिक विश्लेषक प्रा पोखरेलले संविधान कार्यान्वयनका लागि पनि केही कुरामा संविधान संशोधन आवश्यक रहेको उल्लेख गरे । उनले संविधान संशोधन गर्दा स्वामित्व लिने गरी गरिनुपर्ने बताए । उनले मूल गाँठो राजनीति नै भएको उल्लेख गर्दै सबैभन्दा पहिले दलहरू मिलेर निर्वाचनमा जाने सहमति गर्नुपर्ने धारणा राखे । संविधान जारी गर्दाका बखत जुन उत्सव थियो, अहिले त्यसमा सन्नाटा छाएको छ । जुन जोसका साथ संविधान कार्यान्वयन गर्नुपर्ने हो, संविधान जारी गर्नेहरू नै त्यसमा गर्व होइन व्यर्थता अनुभव गरिरहेका छन् । त्यो बुझ्न पनि गाह्रो छ । धेरै लामो प्रतीक्षापछि आएको संविधान भएकाले यो मूल्यवान छ । यसको कार्यान्वयन हुनुपर्छ । यो संविधान धेरै महत्त्वाकांक्षी छ र सँगसँगै जटिल पनि । उहाँहरूले जटिल बनाउनु भएको छ । जसले जटिल बनायो, उसले गाँठो फुकाउन सक्ने गरी पनि बनाएका होलान् । त्यसैले संविधान बनाउनेले गर्व पनि गर्नुहोला र अप्ठ्यारो पर्दा गाँठो पनि फुकाउनु होला । फुकाउनु पनि पर्छ । अहिले मुलुकको राजनीतिक क्षेत्र एकातिर र जनता अर्कोतिर छन् । जनतालाई रमिते सम्झिने त्रुटि त कतै भइरहेको छैन ? जनता शान्त बसेका मात्र हुन् । बोल्ने अधिकारलाई जनताले गुमाएका छैनन् । जनताको स्वामी जनता नै हो, राजनीतिक दलहरू होइनन् । राजनीतिक दलले त व्यवस्थापन गरिदिने मात्र हो । जनताका अधिकारलाई कुनै पनि ढंगमा नजरअन्दाज गर्न मिल्दैन । संविधान कार्यान्वयन होस्, निर्वाचन यथाशीघ्र होस् र राजनीतिक प्रक्रियाले गति लिओस् र सामान्य प्रक्रियामा राज्य जाओस् भनेर कामना गरिरहेका बेला एउटा आधारभूत रूपमा हुनुपर्ने चुनाव नै हुँदैन भने मान्छे आत्तिने अवस्था आउँछ । अहिले मान्छे आत्तिएको अवस्था छ । संविधान जारी गरेको भोलिपल्टै संविधानसभा विघटन भएर अर्को निर्वाचनका लागि तयारी भएको भए, सायद यो परिस्थिति आउँदैन थियो । तर यसको अर्थ संविधानसभालाई संसद्मा रूपान्तरण गर्नु गलत हो भन्न खोजेको होइन । संविधानअन्तर्गत गर्नुपर्ने कामहरूका लागि धेरै लामो कार्यसूची आवश्यक पर्छ । त्यो गर्नका लागि भ्याकुम होइन, कुनै संस्था चाहिन्थ्यो होला । तर जसले जे काम पाएको छ, त्यसले त्यो काम नगरे त्यसैलाई पुरस्कार दिन मिल्दैन । त्यसलाई दण्ड दिइनुपर्छ । भोलिको दिनमा २०७४ साल माघ ७ पछिको पुरस्कारको तयारी नहोस् । त्यो एउटा चिन्ताको विषय हामीमा छ । जारी भएको संविधानको स्वामित्व जनताले लिन सक्छ कि सक्दैन, यो कार्यान्वयन हुन सक्छ कि सक्दैन, निर्वाचन हुन्छ कि हुँदैन ? संवैधानिक पद्धतिको यथायोग्य कानुन हुन्छ कि हँुदैन ? संवैधानिक पद्धतिको जिम्मा लिनेहरूले यिनको जिम्मा लिनुपर्छ । जनता निरीह छैनन् । जनताले जनतालाई नै आह्वान गर्नुपर्ने दिन नआओस् । संविधान जारी गरेपछि त्यसको कार्यान्वयनमै लाग्नुपर्छ तर संविधानको कार्यान्वयनमा ढिलासुस्ती गरियो । संविधानसभाले रोडम्याप बनाएर छाड्ने र सरकारले कार्यान्वयन गर्ने हो । तर हाम्रोमा पहिले नै त्यसको तयारी भएन । यो संविधानअनुसार चुनाव भएको भए जनताले सहमति र असहमतिका आधारमा मत दिन्थे । निर्वाचित संसद्बाट संविधान संशोधन गर्न सकिन्छ । अहिले रूपान्तरित संसद्ले संशोधनका काम गरेका छन् । यो संविधानसभा होइन, रूपान्तरित संसद् हो । अहिलेको मूल कुरा निर्वाचन हो । संविधान संशोधन गर्न सकिन्छ तर संविधान कार्यान्वयन गर्ने क्रममा समस्या आए, त्यसलाई समाधान गर्न मात्र । म्याद थप गर्नेतिर लाग्नु हँुदैन । निर्वाचनै नगरिने हो भने अनिर्वाचित प्रजातन्त्र हामीले चलाउन सक्दैनौं । अनिर्वाचित प्रजातन्त्र चलाउने हो भने राजतन्त्र जस्तै हुन्छ । (नागरिक आह्वान भेलामा श्रेष्ठले राखेको विचारका अंश)"
बेहाल छ क्रिकेट मुख्यालय,"काठमाडौं धनगढी प्रिमियर लिग अक्सनको पहल नेपाली क्रिकेटलाई व्यावसायिक बनाएर अघि बढाउने जमर्कोका रूपमा देखिएको छ । निजी क्षेत्रको अर्को प्रयासमा रुस्लान कप कीर्तिपुर मैदानमा हुँदा घरेलु क्रिकेटमा दर्शक फेरि आउनेक्रम सुरु भएको छ । तर नेपाल क्रिकेट संघ (क्यान) को मुख्यालयमा यसले कुनै रौनक ल्याउन सकेको छैन ।काठमाडौंको मूलपानीमा रहेको नेपाल क्रिकेट संघको कार्यालय निकै उराठलाग्दो छ । महसुल बुझाउन नसकेपछि टेलिफोनको लाइन काटिएको ८९ महिना भइसक्यो । साताअघि बिजुलीको लाइन काटिनुको कारण पनि यही थियो । ट्यांकरको पानी उधारोमा हालिएकाले रकम तिर्न नसक्दा त्यो पनि अहिले बन्द छ । असोजयता क्यानका कर्मचारीले तलब पनि पाएका छैनन् । सरकारी हस्तक्षेप भएको र निष्पक्ष चुनाव नभएको भन्दै अन्तर्राष्ट्रिय क्रिकेट परिषद् (आईसीसी) ले वैशाख १२ मा क्यानलाई निलम्बन गरेको थियो । त्यसको प्रत्यक्ष असर नेपाली क्रिकेटमा देखियो, क्यानको मुख्यालय गतिविधिविहीन बन्न पुगेको छ । क्यानलाई निलम्बित गरिए पनि आईसीसीले नेपाली क्रिकेट टोलीलाई अन्तर्राष्ट्रिय प्रतियोगितामा भने खेल्न दिएको छ । र, अहिलेलाई नेपाली क्रिकेट भन्नु त्यत्तिमात्र भएको छ ।संघले गतिविधि गर्न नपाउँदा क्रिकेट मुख्यालय नै ठप्प छ, क्यान नामको मात्र छ, क्यानको प्रशासन हेर्ने ईश्वर भण्डारीले दुखेसो पोखे, यहाँ आएर पनि के गर्ने ? बस्ने ठाउँ पनि धुलोले पुरिएलाजस्तो भएको छ । २३ दिनमा आएर एकछिन यसो उभिएर फर्किने गरेका छौं । सन् २००२ मा न्युजिल्यान्डमा भएको यू१९ विश्वकपमा नेपालले टेस्ट खेल्ने राष्ट्र पाकिस्तान र बंगलादेशमाथि सनसनी विजय हात पार्यो । त्यसपछि विश्व क्रिकेटको सर्वोच्च निकायले नेपालमा ग्लोबल एकेडेमी बनाइदिने प्रस्ताव गर्यो । सरकारले काठमाडौं उपत्यकामा जग्गा खोज्दा मूलपानीमा फेला पर्यो । तर क्यानभित्रै गुटउपगुट बन्यो ग्लोबल एकेडेमी पोखरामा कि काठमाडौंमा बनाउने भनेर ।नेपालको क्रिकेट निकाय आफंैभित्र यसरी अल्झिरहँदा आईसीसीले ग्लोबल एकेडेमी दुबई सार्यो । त्यसपछि एसियाली क्रिकेट परिषदको सहयोगमा मूलपानीमा एउटा रंगशाला मात्र बन्ने प्रस्ताव आयो र २००८ मा शिलान्यास भयो । रंगशाला बनेन । कम्तीमा एउटा मैदान भए पनि बनाउन प्रयास गरियो । बजेट अभावमा त्यो अझै पूरा भएको छैन । मूलपानीमा सरकारले वार्षिक बजेटमा १ करोडसम्म छुट्याउने गरेको छ । त्यहाँ पाकिस्तान क्रिकेट बोर्डमार्फत क्युरेटर ल्याएर पिच बनाइएको थियो, तर तटबन्धन नबनाउँदा वर्षामा भेलले पिच नै बगाएर लग्यो । मैदानछेउमै एउटा भवन बनाइयो । कमलादी, डिल्लीबजार, पानीपोखरी, नयाँबानेश्वर हुँदै दुई वर्षअघि क्यान कार्यालय मूलपानीको त्यही भवनमा सर्यो । युवा तथा खेलकुद मन्त्रालयले मूलपानी क्यानसँगै रहेको अर्को जग्गामा रंगशाला बनाउने काम सुरु गरेको छ र प्यारापिट निर्माण गरिरहेको छ ।टेलिफोन लाइन काटिँदा आफैं मिलेर पैसा तिरौं, जिल्ला र क्षेत्रदेखि अन्तर्राष्ट्रियसम्म सम्पर्कमा रहिन्छ भनेको कसैले चासो लिएन, कार्यालय सहयोगी सुमन लामाले गुनासो पोखे । क्यानका एकाउन्टेन्ट राजेश महर्जनले आफ्नो पैसा साढे ७ हजार तिरेर बत्तीको लाइन जोड्न लगाएका छन् । पानी ट्यांकी बनाइए पनि मूलपानी मैदानमा खानेपानीको पाइप बिछ्याइएको छैन । त्यही भएर ट्यांकरको पानी ल्याएर भर्ने गरिएको थियो । मैदानमा गाडी, मोटरसाइकल सिक्न आउनेको लर्को हुन्छ । लामा आफू तिनीहरूको गोठालो बस्दै ठिक्क भएको बताउँछन् । मैदानभित्र सवारीसाधन नचलाउन अनुरोध गर्दा झगडै हुने गरेको पनि उनले सुनाए । क्रिकेट मैदानमा फुटबल खेल्न आउने पनि छन् । क्रिकेट खेल्न आउनेलाई भने अनुमति दिने गरिएको छ । क्रिकेट खेल्दा बालकोनीको सिसा नै फुटेको छ, जुन अहिलेसम्म जस्ताको तस्तै छ । कार्यालयभित्र रहेको कम्प्युटर, टेबुल, सोफा, कुर्सी, सिल्डलगायत धुलोले पुरिन मात्र बाँकी जस्ता देखिन्छन् ।लामासहित अन्य आधा दर्जन कर्मचारीको रोजीरोटी मूलपानीमा रहेको क्यान कार्यालयसँग जोडिएको छ । त्यसमा एक सुरक्षाकर्मी पनि छन् । तलब नपाएपछि उनी बेलाबेलामा स्थिति बुझ्न मात्रै आउँछन् । राष्ट्रिय खेलकुद परिषद्ले दसैंको मुखमा ५ महिनाको तलब दिएको थियो । क्यान सक्रिय हुनेबित्तिकै त्यो पैसा परिषद्मा बुझाउनुपर्ने सर्त छ । तर क्यान कहिले फेरि सक्रिय हुने हो, टुंगो छैन । त्यसपछि दसैंयता कर्मचारीले तलब पाएका छैनन् । आफ्नो निर्देशन नमानेको र आफूखुसी कार्य गरेको भन्दै आईसीसीले २०१४ को अन्ततिर क्यानलाई दिँदै आएको आर्थिक सहयोग रोकेको छ । परिषद्ले दसैंमा रकम दिनुअघि कर्मचारीले तलब नपाउनुको कारण पनि यही हो । परिषदघि एसियाली क्रिकेट परिषदको रोहबरमा उनीहरूलाई एकै पटक चार महिनाको तलब दिइएको थियो ।जिम्मेवारी कसको के हो कसैलाई थाहा छैन, कसलाई गएर भन्ने ? लामाले भने, यस्तो अवस्थामा खेलकुद मन्त्रालय वा खेलकुद परिषद्ले क्रिकेट संघको कार्यालय हेर्नुपर्ने हो । उनी २०५५ सालदेखि क्यानमा कार्यरत छन् । भन्छन्, १८ वर्षमा यस्तो स्थिति कहिल्यै देखेको थिइनँ । कार्यालयको एउटा बोर्ड पनि छैन । मान्छेहरू आएर यो केको कार्यालय भनेर सोध्छन्, उनले भने ।उनले तलब नपाएको दुखेसो खेलाडीसँग राखेका थिए । खेलाडीहरू आफंैले १ वर्षदेखि क्यानबाट तलब नपाएको पीडा पोखेपछि म केही बोल्नै सकिनँ, उनले भने । उनीहरूले आफूले तलब नपाएको आईसीसीलाई इमेल लेखेर जानकारी गराएको प्रशासक भण्डारीले बताए । आईसीसीले बोर्ड नभएसम्म दिन नमिल्ने जवाफ दियो । नेपाल इन्भेस्टमेन्ट बैंकमा रहेको क्यानको खातामा ३७३८ लाख रुपैयाँ अझै बाँकी छ । विवादले क्यान दुई चिरामा विभाजित भएपछि अदालतले एक वर्षअघि नै खाता रोक्का गरिदिएको छ । नेपाली क्रिकेटको प्रशासनमाथि हरेकजसो सरकारले धावा बोल्ने गरेका छन् । त्यही चलखेलका कारण पटकपटक क्यान गठनपुनर्गठन भइरहन्छ । कुनै समय त आफू आधिकारिक संस्था भएको भन्दै मूलपानी कार्यालय कब्जा गर्न एकै दिनमा दुवै गुट पनि पुग्ने गरेका थिए । कर्मचारीको तलबदेखि विभिन्न गुनासो आउन थालेपछि क्यानका अधिकारी फोनसमेत उठाउँदैनन्, लामाले भने, क्यान निलम्बन भएपछि धेरैले मतलब नै गर्न छाडिसके । क्यानको आधिकारिक इमेल एकाउन्ट पनि विभाजित क्यानका खेमाले चलाउने गरेका छन् । क्यानको आधिकारिक इमेल एकाउन्ट छैन, कार्यालयबाट कहीं सीधा सम्पर्क छैन, अधिकारीले भने, क्यानको कार्यालय छ तर मूलपानी कार्यालय बाहिरबाट संघ सञ्चालन भइरहेको छ । हामी कर्मचारीलाई केही थाहा हुँदैन । नेपालले फागुन अन्तमा केन्यासँग विश्व क्रिकेट लिग च्याम्पियनसिपको दुई खेल खेल्दै छ । आईसीसीले नेपालमा जिम्मा दिएका व्यक्तिहरूबाटै ती खेल हुनेछ । मूलपानीसँग फेरि यसको कुनै सरोकार रहने छैन । त्रिवि क्रिकेट मैदान कीर्तिपुरमा हुने खेलका लागि तयारी सुरु भएको छ । आईसीसीले आफ्नै रेखदेखमा त्यो खेल आयोजना गर्नेछ । गतवर्ष चैतमा नामिबियासँगको यही प्रतियोगिताको खेल हुँदा आईसीसीले नै कीर्तिपुर मैदानका कर्मचारीको रोकिएको तलब दिएको थियो । केन्यासँग खेल हुँदा यस पटक पनि उनीहरूले रोकिएको तलब पाउने छन् । मूलपानी अफिस सञ्चालन गर्नेको हकमा आईसीसीले यो नियम लगाएको छैन । मूलपानी मैदानमा मोटरसाइकल दौडाउने, घाम तापेर बस्नेहरूतर्फ हेर्दै लामाले भने, विदेश जाने उद्देश्यले मात्र क्यान छिर्न छाड्नुपर्यो, सबै नमिलेसम्म क्रिकेट विकास सम्भव छैन ।"
नेपालमा आतंकवादीले सेल्टर लिने खतरा,"नपाल प्रहरीको अपराध अनुसन्धान विभागका एआईजी विज्ञानराज शर्माले नेपालमा आतंकवादीहरूले सेल्टर बनाएर बस्ने खतरा रहेको बताएका छन् । राजधानीमा तीन दिन चलेको अन्तर्राष्ट्रिय प्रहरी अपराध संगठन (इन्टरपोल) को २३ औं एसिया क्षेत्रीय सम्मेलनको समापनमा शुक्रबार पत्रकारसँग कुरा गर्दै उनले पछिल्लो अनुभवलाई हेर्दा यस्तो सम्भावना देखिएको बताएका हुन् । नेपालमा आतंकवाद नियन्त्रणसम्बन्धी कानुन नै नभएको सुनाउँदा अन्य देशका प्रहरी अधिकारीले अचम्म मानेको बताउँदै शर्माले भने, अलकायदा, आईएसआईएस र मुजाहिद्दिनजस्ता आतंकवादी संगठनको गतिविधि छैन भनेर ढुक्क भएर बस्न सकिँदैन । शर्माले सुपुर्दगी सन्धिको अभावमा अन्तरदेशीय अपराध नियन्त्रणमा कठिनाइ भइरहेको बताए । विभिन्न ३३ देशका १ सय ३२ कानुन कार्यान्वयन इकाईका उच्च अधिकारी सहभागी सम्मेलन सन् २०१७ देखि २०२० सम्मका निम्ति पाँच रणनीति पारित गर्दै समापन भएको हो । एसियाका संवेदनशील समुदायको सहयोगमा एकीकृत कार्य सञ्चालन गर्ने, आतंककारी तथा तिनका संगठनविरुद्ध प्रहरीको समन्वय बलियो बनाउने, इन्टरपोलको एसियाली क्षेत्रमा विश्व साइबर अपराधविरुद्धको रणनीतिक कार्ययोजनाको प्राथमिकता तथा योजना र अन्तरमहादेशीय वातावरणीय अपराधको विश्लेषण तथा कारबाही गर्ने योजना रणनीतिमा उल्लेख छन् । त्यस्तै जैविक र रासायनिक हतियारको जोखिम र आतंकवादीसँग सम्बन्धित आर्थिक स्रोत कसरी रोक्ने भन्ने विषयमा पनि सम्मेलनमा छलफल भएको थियो ।सम्मेलनलगत्तै पत्रकारहरूसँग बोल्दै एआईजी शर्माले मानव तस्करीका विषयमा नेपालले सम्मेलनमा साइडलाइन वार्ता गरेको समेत बताए । शर्माका अनुसार सम्मेलनमा सहभागी गल्फ कोअपरेसन काउन्सिलका निर्देशक मुबारक अली खायली र साउदी अरबका इन्टरपोल प्रतिनिधिसँग मानव तस्करीको विषयमा छलफल भएको थियो । शर्माले साउदी अरबमा जाने नेपाली कामदारहरू आतंकवादी संगठनको सम्पर्कमा पुग्ने र बदलिएर आउने खतरा रहेको समेत बताए । इस्लामिक राज्यको द्वन्द्व भइरहेको क्षेत्रमा संलग्न अनुमानित १५ हजार विदेशी लडाकुहरू एसियाका विभिन्न क्षेत्रमा भएका द्वन्द्वग्रस्त वा त्यसको सम्भावना भएको क्षेत्रमा कुनै पनि बेला घुसपैठ गर्न सक्ने र विखण्डन बढाउन सक्ने आशंका इन्टरपोलको छ । शर्माले भने, आतंकवादी संगठनमा आबद्ध विदेशी लडाकुहरूको बारेमा सम्मेलनमा गम्भीर छलफल भयो ।सम्मेलनको समापन सत्रमा बोल्दै उपप्रधान एवं गृहमन्त्री विमलेन्द्र निधिले अपराधको प्रवृत्ति बदलिएको र प्रविधिमा आधारित अपराध बढदै गएको बताए । उनले भने, इन्टरपोलका सदस्य राष्ट्रहरूले मिलेर यसको सामना गर्नुपर्छ । इन्टरपोलका महासचिव जर्जेन स्टोकले सम्मेलनमा सहभागी देशका प्रतिनिधिले सुरक्षा चुनौती र प्राथमिकताहरू साटासाट गरेको बताए । सुरक्षा चुनौतीविरुद्ध लड्न कस्तो रणनीति तयार गर्ने भन्नेबारे छलफल भएको बताउँदै उनले भने, आतंकवादीहरूको चहलपहल र वन्यजन्तु तस्करी रोक्न सामूहिक सहकार्यको खाँचो छ ।प्रहरी महानिरीक्षक उपेन्द्रकान्त अर्यालले आतंकवादको कुनै देश र भूगोल नहुने उल्लेख गर्दै त्यसविरुद्ध लड्न प्रविधिको उन्नत विस्तार र बलियो सहकार्य आवश्यक रहेको बताए । उनले सम्मेलनले इन्टरपोल सदस्य राष्ट्रबीच थप सहकार्यको बाटो खोलेको बताउँदै भने, नेपालमा अपराध गरेर विदेशमा लुक्नेहरू सुरक्षा खतरा हुन् र तिनलाई पक्रिन इन्टरपोलले सहयोग गर्नेछ ।"
अध्ययन अनुमति दिन सरकारको सर्त,"काठमाडौं बंगलादेश दूतावासले एमबीबीएस छात्रवृत्ति कोटा अर्को वर्षदेखि नेपाल सरकारलाई उपलब्ध गराउने सुनिश्चित गरेमात्रै यस वर्ष दूतावासबाट छानिएका २२ जनालाई शिक्षा मन्त्रालयले अध्ययन अनुमति पत्र दिने भएको छ । नेपाललाई उपलब्ध गराएको सार्क छात्रवृत्तिमा बंगलादेश दूतावास आफंैले २२ विद्यार्थी छनोट गरेपछि विवाद भएको थियो । दूतावासले १९ जनालाई एमबीबीएस र ३ लाई बीडीएसमा छनोट गरेको छ । परराष्ट्र मन्त्रालयको गत वर्ष माघ २१ र शिक्षा मन्त्रालयको गत माघ २५ को निर्णयमा यस वर्षदेखि दूतावासले छनोट गरेका विद्यार्थीलाई अध्ययन अनुमति नदिने उल्लेख छ । तर दूतावासले सरकारी निर्णयविपरीत यस वर्ष पनि आफैं विद्यार्थी छनोट गरेको हो । छनोट भएका विद्यार्थीलाई अध्ययन अनुमति दिन मन्त्रालयलाई चौतर्फी दबाब परेको छ । शिक्षा मन्त्रालयले मंगलबार मन्त्रीस्तरीय निर्णय गरेर सार्क छात्रवृत्तिमा सरकारकै संयन्त्रबाट छनोट गर्ने व्यवस्था बंगलादेश सरकारबाट सुनिश्चित भएपछि मात्रै विद्यार्थीलाई अध्ययन अनुमति दिने बताएको छ । यस वर्षसमेत बंगलादेशबाटै विद्यार्थी मनोनयन भएको देखिएको छ । उक्त छात्रवृत्तिमा नेपाल सरकारको संयन्त्रबाटै छनोट गर्ने गरी बंगलादेश सरकारबाट गरिने पहल एवं सुनिश्चितता खुलाई पठाइदिने व्यवस्थाका लागि परराष्ट्र मन्त्रालयमार्फत बंगलादेश दूतावासलाई लेखी पठाउने, शिक्षा मन्त्रालयले परराष्ट्रलाई लेखेको पत्रमा उल्लेख छ । यस वर्ष सरकारी संयन्त्रबाट छनोट गर्न ढिलाइ हुने भएकाले अर्को वर्ष सुनिश्चित हुने गरी दूतावासले छनोट गरिसकेका विद्यार्थीलाई अध्ययन अनुमति पत्र दिने शिक्षा मन्त्रालयले तयारी गरेको हो । परराष्ट्र मन्त्रालयले गत वर्ष बंगलादेश सरकारबाट प्राप्त हुने छात्रवृत्तिलाई सरकारी संयन्त्रमार्फत कार्यान्वयन गर्न कूटनीतिक पहल गर्ने भनेको थियो । दूतावासले परराष्ट्र, अर्थ तथा प्रधानमन्त्री कार्यालयका उच्चस्तरका कर्मचारीका छोराछोरीसमेत मनोनयन गरेपछि बंगलादेशको एमबीबीएसको छात्रवृत्ति सरकारको संयन्त्रमा ल्याउन पहल हुन सकेको छैन । दूतावासले छनोट गरेका २२ जनालाई दिइने सार्क छात्रवृत्ति सेल्फ फाइनान्स बेसिस मा हुने उल्लेख छ । सन् १९७३ देखि हालसम्म मनोनयन भएका ४ सय १९ ले बंगलादेशमा छात्रवृत्तिमा पढिसकेका छन् । उनीहरू सबै सेल्फ फाइनान्स बेसिसमै पढेका हुन् । बंगलादेशको सेल्फ फाइनान्स बेसिसलाई सर्वोच्च अदालतले समेत छात्रवृत्तिका रूपमा व्याख्या गरिसकेको छ । दूतावास भने सेल्फ फाइनान्सलाई छात्रवृत्तिको रूपमा व्याख्या गर्न चाहँदैन । दूतावासले परराष्ट्र मन्त्रालयलाई लेखेको पत्रमा भनिएको छ, सार्क छात्रवृत्तिका रूपमा सेल्फ फाइनान्स बेसिस भनी प्राप्त सिटलाई छात्रवृत्ति नभएको भन्ने आधारहरू खुलाई पठाइदिने व्यवस्थाका लागि पनि परराष्ट्र मन्त्रालयले दूतावासलाई लेखी पठाउने ।छात्रवृत्ति ऐन २०२१ ले परिभाषित गरेअनुसार छात्रवृत्ति सिटमा शिक्षा मन्त्रालयबाट विद्यार्थी मनोनयन गरी पठाउनुपर्छ । छात्रवृत्ति कोटामा मनोनयन भएका विद्यार्थीले शिक्षा मन्त्रालयबाट अध्ययन अनुमति पत्र (एनओसी) र मेडिकल काउन्सिलबाट इलिजिबिलिटी सर्टिफिकेट लिनु पर्दैन । छात्रवृत्तिमा जाने विद्यार्थीलाई शिक्षा मन्त्रालयले छात्रवृत्तिमा मनोनयन भएको फोटो टाँसिएको पत्र प्रदान गर्छ ।"
हुलाकी सडकमा चासो,"काठमाडौं तराईका राजनीतिकर्मी, बुद्धिजीवी एवं इन्जिनियरहरूले मधेसको लाइफलाइन मानिएको हुलाकी सडक निर्माणमा भइरहेको ढिलाइप्रति चिन्ता व्यक्त गरेका छन् । अहिले बनाउन थालिएका सडकहरू हुलाकी सडक नभएको उल्लेख गर्दै उनीहरूले हुलाकी सडक नै निर्माण गर्न जोड दिएका छन् । नेपाल तराई इन्जिनियर्स समाजले शुक्रबार गरेको हुलाकी सडक बारेको बहसका सबै सहभागीले सरकारले हुलाकी सडकलाई प्राथमिकतामा नपारेकोमा गुनासो गरेका थिए । चर्चा र भाषणमा हुलाकी सडकको कुरा धेरै गरिए पनि त्यसको निर्माण अझै वर्षौं टाढाको विषय देखिएको वक्ताहरूको भनाइ थियो । इन्जिनियर राजेशकुमार दासले हुलाकी सडकको अवस्था दर्शाएका थिए । उनले मेचीदेखि महाकालीसम्म पूर्व पश्चिम भएर फैलिएको हुलाकी सडकमा निर्माणको काम सुरु नभएको बताए । अहिले निर्माणको चर्चामा रहेका सडकहरूमध्ये दुइटामात्र हुलाकी सडकको खण्ड रहेको भन्दै उनले प्रचारमा हुलाकी सडक निर्माणको कुरा गरिए पनि यथार्थमा त्यसमा काम नै सुरु नभएको जानकारी दिए । तराई सुगम भएर पनि सडक निर्माण नहुँदा दुर्गमस्थल हुन पुगेको छ, उनले भने, सडकहरूको ठूलो सञ्जाल छ । तर वर्षामा हिँड्न नसक्ने हुन्छ । भएका सडकहरूको स्तर पनि दिनानुदिन खस्किँदो छ । उपप्रधान एवं गृहमन्त्री विमलेन्द्र निधिले हुलाकी सडकको सम्पूर्ण पाटो दोस्रो चरणमा रहेको बताए । उनले भारतसँगको सम्झौतालगायत कारणले पनि तराईका सडक निर्माणमा ढिलाइ हुन पुगेको बताए । हाम्रा नेताहरूको प्राथमिकतामा पनि हुलाकी सडक परेन । हुलाकी सडक भारतले बनाउने भनी छाडिँदै आउनु पनि एक कारण हो, उनले भने, अब भारत पनि त्यसबाट पछि हट्न खोज्दै छ । दोस्रो चरणको निर्माण गरिदिने भन्ने सम्झौता नभएको भन्न थालेको छ । उक्त सडक निर्माणका लागि मधेसीले निगरानी र चर्चा बढाउन आवश्यक रहेको बताए । इन्जिनियर एवं विश्लेषक सीके लालले विगतमा शासकले प्रशासनिक प्रयोजनका लागि मात्र त्यस सडकलाई गति दिएकाले दुरवस्था रहेको बताए । प्रशासनिक कामका लागि अन्य विकल्प खुला भएसँगै हुलाकी राजमार्गको औचित्य रहेन, उनले भने, जनताको आवश्यकता पूर्तिका दृष्टिकोणले सडकलाई हेरिएन । उक्त सडकले सिंगो मधेसलाई ऐक्यबद्ध बनाउने पञ्चायती शासकमा चिन्ता बढेपछि जनताको बसोबास नरहेको ठाउँमा महेन्द्र राजमार्ग निर्माण गरिएको उनले बताए । त्यसको निर्माणसँगै हुलाकी सडकको महत्व घट्यो, उनले भने, भारतले बनाइदिने भनेर चर्चा चलेको २५ वर्ष भइसक्यो । नेपाल आफैंले बनाउन सक्थ्यो । तर, प्राथमिकतामै परेन ।"
तमलोपामा पदाधिकारी थपिए,"काठमाडौं तराईमधेस लोकतान्त्रिक पार्टी (तमलोपा) मा ४ महामन्त्री र ३ सहमहामन्त्री थपिएका छन् । पार्टी महाधिवेशनले दिएको अख्तियारी प्रयोग गरी अध्यक्ष महन्थ ठाकुरले महामन्त्रीमा विजय सिंह, उमाकान्त झा, चन्दा चौधरी र जितेन्द्र सिंह तथा सहमहामन्त्रीमा सुरेन्द्र झा, सामिम मियाँ अन्सारी र रामप्रवेश बैठालाई मनोनीत गरेको तमलोपाले जनाएको छ । पार्टीलाई गतिशील बनाई जाति, समुदाय र वर्गलाई पार्टी संगठनमा सहभागी गराई तराईमधेसको आवश्यकता र जनभावनाअनुसार पार्टी पदाधिकारी मनोनयन गरिएको ठाकुरद्वारा जारी विज्ञप्तिमा उल्लेख छ ।"
चुरे भावरको एकता,"काठमाडौं राष्ट्रिय चुरेभावर पार्टी चुरेभावर लोकतान्त्रिक पार्टीमा समाहित भएको छ । पार्टीको विधान, लोगो र चुनाव चिह्नबारे अर्को वर्ष हुने आवधिक महाधिवेशनबाट निक्र्योल गरिनेछ । राष्ट्रियका अध्यक्ष शिवप्रसाद तामाङ र लोकतान्त्रिकका अध्यक्ष भूमिराज निरौलाले एकीकरणमा हस्ताक्षर गरेका हुन् । निरौलाको अध्यक्षतामा पार्टीको ५१ सदस्यीय नयाँ समिति बनाइएको छ ।"
स्ववियु निर्वाचनबारे नेविसंघमा विवाद,"काठमाडौं कांग्रेसको भ्रातृ संगठन नेविसंघभित्रै स्ववियु निर्वाचनलाई लिएर विवाद देखिएको छ । नेविसंघ अध्यक्ष नैनसिंह महरपक्षीय संस्थापन पक्षले त्रिविले लगाएको २८ वर्षे उमेर हद हटाएरमात्रै निर्वाचनमा जानुपर्ने अडान लिएको छ । तर, महामन्त्री कुन्दनराज काफ्ले समूहले भने संस्थापन पक्षको अडानले निर्वाचन रोकिन सक्ने बताउँदै उमेर हदको विषयलाई बखेडा नबनाउन आग्रह गरेको छ । काफ्लेले शुक्रबार विज्ञप्ति जारी गर्दै उमेर हदको विवादलाई लिएर निर्वाचन रोकिँदा सिंगो विद्यार्थी आन्दोलन, युवा विद्यार्थीको भावना र लोकतान्त्रिक पद्धतिका विरुद्ध हुने बताउँदै यसलाई बखडा नबनाई निर्वाचनमा होमिन अपिल गरेका छन् । काफ्लेको यो अपिलले स्ववियु निर्वाचनबारे नेविसंघभित्रै दुई धार प्रस्ट देखिएको छ । संस्थापन पक्षले बुधबार पत्रकार सम्मेलन गरी उमेर हद नहटाई निर्वाचनमा जान नहुने घोषणा गरेको थियो । स्ववियु निर्वाचन सुनिश्चितताका लागि नेविसंघले अग्रसरता लिने भनी ०७३ भदौ १० मा बसेको केन्द्रीय समितिको पहिलो तथा कात्तिकमा सम्पन्न दोस्रो बैठकले निर्णय गरिसकेको छ, काफ्लेले विज्ञप्तिमा भनेका छन्, हालै सम्पन्न केन्द्रीय कार्यसमितिको बैठकमा समेत बहुमत पदाधिकारी र सदस्यले निष्पक्ष रूपमा निर्वाचन गराउनुपर्ने धारणा राख्नुभएको छ । उमेर हदबन्दीका विषयमा विद्यार्थी संगठन, पार्टी शीर्षस्थ नेतृत्व र सम्मानित सर्वोच्च अदालतसम्म छलफल भई निर्णय भइसकेकाले यसलाई बखेडा बनाउन हुन्न ।"
छानबिन उपसमितिमा उजुरी,"काठमाडौं सर्वोच्च अदालतले अयोग्य ठहर्याएका लोकमानसिंह कार्कीको विवादास्पद कामकारबाहीबारे छानबिन गर्न गठित संसदीय उपसमितिले उजुरी लिन सुरु गरेको छ । शुक्रबार अधिवक्ता ज्योति बानियाँले प्रमाणसहित कार्कीको कार्यकालमा भएका अख्तियार दुरुपयोगका विवरण दर्ता गराएका छन् । उजुरीमा लोकमानले आफ्ना विरोधीमाथि झूटा मुद्दा दायर गरेको, अरू केही आयुक्तसँगको मिलेमतोमा छानबिनमा रहेका महत्त्वपूर्ण उजुरी तामेलीमा राखेको, किस्ट मेडिकल कलेजको सिट निर्धारणका क्रममा पदीय पहुँच दुरुपयोग गरेको, नेपाल मेडिकल काउन्सिलका रजिस्ट्रार नीलमणि उपाध्यायलाई अख्तियारको सल्लाहकार नियुक्त गरेर जथाभावी निर्णय गराएको लगायत विवरण समेटिएका छन् ।"
क्यान्सर उपचारको निर्देशिका बन्दै,काठमाडौं स्वास्थ्य मन्त्रालयले क्यान्सर उपचारको निर्देशिका (प्रोटोकल) तयार पार्न थालेको छ । मुलुकमा हालसम्म क्यान्सर उपचारका लागि कुनै प्रोटोकल छैन । स्वास्थ्यमन्त्री गगन थापाले क्यान्सर उपचारको प्रोटोकल तयार भएर त्यसैअनुसार उपचार प्रक्रिया सुरु गर्दा सरकारले दिने एक लाख रुपैयाँ सहयोगमै बिरामीले उपचार गराउन सक्ने दाबी गरे । हाल उपचार प्रोटोकलको अभावमा एउटा क्यान्सर रोगीले चारपाँच लाख रुपैयाँसम्म तिर्नुपर्ने अवस्था छ ।
केयूको उपकुलपतिमा माकाजु,"काठमाडौं सरकारले काठमाडौं विश्वविद्यालय (केयू) मा डेढ महिनादेखि रिक्त रहेको उपकुलपतिमा रामकण्ठ माकाजुलाई नियुक्त गरेको छ । उनले यसअघि चारवर्षे कार्यकाल बिताइसकेका छन् । त्यस अवधिमा उनी विश्वविद्यालयको मेडिकल शिक्षाका सम्बन्धनका कारण विवादमा आएका थिए । दुई साताअघि उपकुलपति सिफारिस समितिले माकाजुसहित पाँचजनाको नाम सिफारिस गरेको थियो । शिक्षामन्त्री धनीराम पौडेल संयोजक रहेको तीन सदस्यीय सिफारिस समितिले विश्वविद्यालयको ऐनविपरीत माकाजु, भद्रमान तुलाधर, मनप्रसाद वाग्ले, भोला थापा र जनार्दन लामिछानेको नाम सिफारिस गरेको थियो । माकाजु नियुक्त भएसँगै प्राध्यापक मनप्रसाद वाग्ले विश्वविद्यालयबाट बाहिरिएका छन् । उनले आफ्नो फेसबुक स्टासमा लेखेका छन् । विश्वविद्यालयको संस्थापनादेखि संस्थापन पक्षलाई सहयोग गर्दै गत १० वर्षदेखि डिन र क्रमश: प्राध्यापकमा पेसारत म कार्यरत संस्थाप्रति उन्नतिको कामना गर्दछु । माघ १ गतेबाट सेवा निरन्तरताप्रति असहयोग गर्ने सबैलाई धन्यवाद दिँदै काठमाडौं विश्वविद्यालयबाट बिदा भएको अवस्था ।"
भूकम्प कम प्रभावित १७ जिल्लाको सर्वेक्षण सुरु,"काठमाडौं केन्द्रीय तथ्यांक विभागले भूकम्पबाट कम प्रभावित १७ जिल्लाको सर्वेक्षण थालेको छ । विभागले पहिलो चरणमा अति प्रभावित ११ जिल्ला र दोस्रो चरणमा राजधानी उपत्यकाका तीन जिल्लामा सर्वेक्षण गरेको थियो । तेस्रो चरणमा यसअघि भूकम्पपीडितमा सूचीकृत नाम तथा घरपरिवारको लगत संकलन थालिएको हो । कम प्रभावित जिल्लाहरूमा म्याग्दी, बागलुङ, चितवन, नवलपरासी, तनहुँ, पर्वत, स्याङ्जा, पाल्पा, गुल्मी, अर्घाखाँची, कास्की, लमजुङ, भोजपुर, खोटाङ, सोलुखुम्बु, संखुवासभा र धनकुटा छन् । ती जिल्लामा यसअघि भूकम्प प्रभावित सूचीमा परेका घरपरिवारको मात्र सर्वेक्षण गरिने विभागका उपमहानिर्देशक रुद्र सुवालले बताए । सर्वेक्षणका निम्ति साढे पाँच सय सर्वेक्षक इन्जिनियर खटाइएका छन् । इन्जिनियर अभावले गर्दा तत्काल सय जनशक्ति खटाउन बाँकी रहेको सुवालले जनाए । यसअघि भूकम्प प्रभावित भएकाहरूको सूचीअनुसार सर्वेक्षण गरिनेछ, सर्वेक्षणले अनुदान दिलाउने आधार निर्माण हुने उल्लेख गर्दै सुवालले भने, तर, फिल्डमा खटिएका सर्वेक्षकले कतिपय घरपरिवारका व्यक्ति नभेटिएको गुनासो सुनाइरहेका छन् भने कतिपय पीडितले बारपाकका पीडितले समेत अहिलेसम्म राहत रकम नपाएको भन्दै आफ्नो नाम लेखाउन अस्वीकार गरेका छन् । सर्वेक्षण अनुगमन केन्द्रीय तहमा संलग्न आईटी कन्सल्टेन्ट दीपेशराज शर्मा र इन्जिनियर प्रकाश पौडेलका अनुसार इन्टरनेट सर्भर समस्याले दुर्गम गाउँबस्तीमा पुगेका सर्वेक्षकले गरेको कामको तथ्यांक र फोटो पठाउन समस्या आएको छ ।"
निर्वाचन घोषणा कसले रोक्यो ?,"सरकाले स्थानीय निर्वाचनको चर्चा गरे पनि आवश्यक तयारी नगरेकामा सत्तापक्षकै वरिष्ठ नेताहरूले आपत्ति जनाएका छन् । संसद्को विशेष समयमा शुक्रबार बोल्दै सत्तारूढ कांग्रेसका वरिष्ठ नेता रामचन्द्र पौडेलले स्थानीय निर्वाचनको मिति तोक्न भएको विलम्बप्रति सरकारको आलोचना गरेका हुन् । उनले तत्काल स्थानीय निर्वाचन गरी २०७४ मंसिरभित्र प्रदेशसभा र संघीय संसद्को निर्वाचन सम्पन्न गर्नुपर्ने बताएका हुन् । केही साथीहरूले एकैपटक केन्द्रीय चुनावको कुरा गर्दै हुनुहुन्छ । यसले समस्या समाधान गर्दैन, पौडेलले भने, पहिले स्थानीय, प्रदेश अनि केन्द्रको चुनाव गर्नुपर्छ । स्थानीय तह वा निकाय जे भए पनि छिटो चुनावमा जानुपर्छ । स्थानीय तहको क्षेत्र निर्धारण आयोगको प्रतिवेदनप्रति आफ्नो पनि असन्तुष्टि रहेको उल्लेख गर्दै पौडेलले त्यसका नाममा चुनावमा विलम्ब भने गर्न नहुने बताए । आयोगले जिल्लालाई इग्नोर गरेको र गाउँपालिकाको क्षेत्रफल ठूलो बनाएकामा पौडेलको असन्तुष्टि छ । संक्रमणकाल लम्बिएकामा चिन्ता व्यक्त गर्दै पौडेलले सरकारलाई निर्वाचनको तयारी गर्न र मधेसी दलहरूलाई चुनावमा तयार हुन आग्रह गरे । मधेसका साथीहरूलाई भन्न चाहन्छु, केही विवाद छन् भने मिलाउँदै आउँला, चुनाव आवश्यक छ, उनले भने, चुनावले सबैलाई न्याय र अधिकार दिन्छ । मधेसी जनताले नागरिकता सहज होस् र समावेशी होस् भन्ने चाहेको उल्लेख गर्दै उनले संघीयता, गणतन्त्र र समावेशीकरण संस्थागत गर्न संविधान कार्यान्वयन आवश्यक भएको बताए । नेता पौडेलले संविधान संशोधनमा लचिलो हुन प्रमुख प्रतिपक्षी एमालेलाई आग्रह पनि गरे ।प्रमुख प्रतिपक्षी एमालेका उपाध्यक्ष भीम रावलले भने संविधान संशोधन प्रस्तावलाई बेमौसमी बाजा को संज्ञा दिए । राष्ट्रिय एकता खलबल्याउने काम भइरहेको आरोप लगाउँदै रावलले भारतको पटनामा भएको भनिएको गोप्य बैठकलाई हल्लाका रूपमा नलिन प्रधानमन्त्रीको ध्यानाकर्षण गराए । उनले प्रमुख प्रतिपक्षलाई समेत सहभागी गराएर सुरक्षासम्बन्धी संयुक्त बैठक राख्न पनि माग गरे । नेपालको अखण्डतामा आँच आउने गरी नेपालका केही दल र समूहले पटनामा गरेको बैठकबारे आफूले भरपर्दो स्रोतबाट जानकारी पाएको उनको दाबी छ । सरकार निर्वाचनप्रति गम्भीर नभएको आरोप लगाउँदै रावलले भने निर्वाचनको मिति घोषणा गर्न अदृश्य शक्तिले रोकेको आरोप लगाए । पूर्ववर्ती सरकारले सदनमा तीनै तहको निर्वाचनसम्बन्धी कार्यायोजना पेस गरेको स्मरण गर्दै उनले सरकार निर्वाचनको तयारीमा नभई आफ्नो आयु लम्ब्याउने खेलमा लागेको टिप्पणी गरे । सत्तारूढ माओवादी केन्द्रका रामनारायण विडारीले भने प्रतिपक्षले बारम्बार कुरा फेर्दा स्थानीय निर्वाचनको मिति घोषणा हुन नसकेको आरोप लगाए । हिजो पुरानै स्थानीय निकायको निर्वाचन हुनुपर्छ भन्नेहरू अहिले स्थानीय तह पुन:संरचना आयोगको प्रतिवेदन जस्ताको तस्तै लागू हुनुपर्छ भनिरहेका छन्, उनले भने, संविधान संशोधन सदनको अधिकारको विषय हो । तर प्रतिपक्षले हलो अड्काउने काम गरेको छ । सत्तारूढ मुख्य घटक कांग्रेसका सांसद रामहरि खतिवडाले भने संविधानसभाबाट रूपान्तरित व्यवस्थापिकासंसद्को कार्यकाल एक वर्ष मात्र बाँकी रहँदासम्म पनि सरकारले तीन तहको निर्वाचन गर्ने तयारी नगरेको आरोप लगाए । सरकार कहाँ छ ? के गरिरहेको छ ? उनले भने, अबको वर्ष दिनभित्र तीन तहको निर्वाचन भएन भने के हुन्छ ? सरकार गम्भीर देखिएन । निर्वाचनबिनै संसद्को अवधि सकिएमा एकअर्कालाई दोष दिए कोही पनि उम्कन नसक्ने उल्लेख गर्दै उनले तत्काल निर्वाचनको वातावरण वनाउन सरकारसँग माग गरे । प्रतिपक्षी राष्ट्रिय जनमोर्चाकी मीना पुन, नेमकिपाका प्रेम सुवाललगायतका सांसदहरूले सरकार निर्वाचनका पक्षमा नभएको टिप्पणी गरे । एमाले सांसद हर्कबोल राईलगायका सांसदहरूले ४५ दिनभित्र भूकम्पपीडितलाई राहत दिने प्रतिबद्धतासहित सरकार गठन भएको ६ महिना बित्नलाग्दा पनि पीडितले दोस्रो किस्ता नपाएको भन्दै सरकारको आलोचना गरे ।"
कारबाही गरेकै व्यक्ति मन्त्री ?,"काठमाडौं निर्वाचन आयोगले जरिवानासहित कारबाही गरेको व्यक्तिलाई सरकारले प्रोत्साहन गर्दै मन्त्री बनाएकामा निर्वाचन आयोग दु:खी भएको छ । हामीले अडिट रिपोर्ट नबुझाएका कारण समाजवादी जनता दललाई कारबाही गर्दै जरिवानासमेत गरेका थियौं । तर कारबाहीलाई सरकारले आत्मसात् गरेको देखिएन, त्यो हाम्रो कार्यक्षेत्रमा पनि पर्दैन । अरू हामीले के भनौं र ? अमेरिकी दूतावासले काठमाडौंमा आयोजना गरेको निर्वाचन, सञ्चार र शान्तिपूर्ण सत्ता हस्तान्तरणसम्बन्धी अन्तक्र्रियामा निर्वाचन आयुक्त इला शर्माले यस्तो बताएकी हुन् । समाजवादी जनता दलका अध्यक्ष एवं एक मात्र सांसद प्रेमबहादुर सिंहलाई प्रधानमन्त्री पुष्पकमल दाहालले बिहीबार खानेपानी तथा सरसफाइ मन्त्री नियुक्त गरेका थिए । आयुक्त शर्माले अब यो विषय संसद् सचिवालय वा सभामुखको भएको पनि बताइन् । यो आचरण र कानुनसँग जोडिने कुरा पनि होला । यसलाई जसरी बुझ्दा पनि हुन्छ, आयुक्त शर्माले भनिन् । सिंहको दललाई खारेज गरी आयोगले एक सय रुपैयाँ जरिवाना गरेको थियो । यसविरुद्ध उनले दिएको मुद्दा सर्वोच्चमा विचाराधीन छ । कार्यक्रममा प्रमुख आयुक्त अयोधीप्रसाद यादव उपस्थित भए पनि उनले यसबारे कुनै टिप्पणी गरेनन् ।सरकारले थप गरेको मन्त्रीमा निर्वाचन आयोगले कारबाही गरेको र अदालतमा विचाराधीन भएका व्यक्ति पर्नु हामीले भन्दा पनि अन्य निकायले बोल्ने विषयजस्तो लाग्छ, शर्माले भनिन् । सबैले निर्वाचन आयोग बलियो हुनुपर्ने बताउने तर काम भने त्योभन्दा फरक हुने गरेको पनि उनले बताइन् । निर्वाचनमा हुने अस्वस्थ प्रतिस्पर्धा निरुत्साहित गर्न निर्वाचनका बेला दलहरूलाई सरकारी अनुदानको व्यवस्था हुनुपर्ने र चुनावी खर्च पारदर्शी हुनुपर्नेमा आयोगले जोड दिएको उनले जनाइन् ।निर्वाचनमा कतिसम्म खर्च गर्न पाउने भन्ने सीमा तोकिए पनि त्यसको पालना हुने गरेको छैन । निर्वाचनमा कालो धनसमेत प्रयोग हुने र अमेरिकामा पनि यस्तो हुने गरेको भन्ने अन्तक्र्रियाका सहभागीको प्रश्नमा आयुक्त शर्माले भनिन्, अमेरिकामा भएको नराम्रो कुरा हामीले सिक्नुपर्छ भन्ने छ र ? राम्रा कुरा सिकौं, नराम्रालाई सुधार गरौं । प्रमुख आयुक्त यादवले निर्वाचन गर्न आयोग सधैं तयार रहेको बताए । हामी आफ्नो ढंगले आधारभूत तयारीमा लगेका छौं । निर्वाचनको तिथि तोकेर तयारी गर्दा सबैलाई सहज हुने थियो, उनले भने, निर्वाचन गराउन समयसीमाको महत्त्व हुन्छ, यसमा दलहरू बढी जिम्मेवार हुनुपर्छ । हामी मतदाताको नामावली अपडेट, सचेतनालगायत तयारीमा लागेका छौं । निर्वाचनको तिथि या त पहिले नै तय गरिनुपर्ने या निर्वाचन आयोगले नै मिति तोक्ने व्यवस्था गरिनुपर्ने पनि उनले बताए । कार्यक्रममा इन्टरनेसनल फाउन्डेसन फर इलेक्टोरल सिस्टमका प्रमुख इयान स्मिथले चुनाव गर्न पैसा आवश्यक भए पनि त्यो पारदर्शी हुनुपर्ने बताए । मतदातालाई राजनीतिक दलको आम्दानी र खर्चको स्रोत थाहा पाउने अधिकार हुन्छ, उनले भने, यसको नियमनका लागि सञ्चार माध्यम र नागरिक समाजले पहरेदारको काम गर्नुपर्छ । अमेरिकामा बैंकबाटै कारोबार हुने हुनाले खर्च पारदर्शी हुने गरेको उनले बताए । हतारमा निर्वाचन गर्नुभन्दा तयारी गरेर निर्वाचन गर्नु राम्रो हुने उल्लेख गर्दै उनले भने, निर्वाचनको मिति ऐनमा नै राखेर ल्याउँदा राम्रो हुन्छ । थ्रेसहोल्डले राजनीतिमा शुद्धीकरण गर्ने भन्दै उनले थ्रेसहोल्ड राख्न पनि सुझाव दिए । कार्यक्रममा विकास समितिका सभापति तथा एमाले सांसद रवीन्द्र अधिकारीले उम्मेदवारले चुनावमा गर्ने खर्चको सीमा व्यावहारिक नभएकाले त्यसमा सुधार गर्न आयोगलाई सुझाव दिए । उनले चुनावका आचारसंहिता तोड्नेमाथि कारबाही गर्न सक्ने गरी आयोगलाई बलियो र प्रभावकारी बनाउनुपर्ने बताए । कार्यक्रममा पत्रकार तिलक पाठकले मिडियाको भूमिका र नेपालको चुनावको अनुभवबारे कार्यपत्र प्रस्तुत गरेका थिए ।"
भारतीय फेस्टिभल,"काठमाडौं भारतीय दूतावास अहिले राजधानीमा विभिन्न सांस्कृतिक महोत्सव आयोजना गरिरहेको छ । माघ १ देखि डेज अफ नर्थइस्ट इन्डियन कल्चरल फेस्टिभल नमस्ते नेपाल चलिरहेको छ । फेस्टिभलको पहिलो खण्डमा कला प्रदर्शनी गरिएको थियो । माघ ६ देखि भने सांस्कृतिक प्रदर्शनी सुरु भएको छ, जसको सुरुवात व्यञ्जन: फ्लेभर्स अफ नर्थ इस्ट स्टेट्स अफ इन्डिया मार्फत गरियो । सहरी विकास मन्त्री अर्जुननरसिंह केसी र भारतीय दूतावासका उपप्रमुख, विनय कुमारले बिहीबार साँझ होटल र्याडिसनमा आयोजित उक्त फुड फेस्टिभलको उद्घाटन गरेका थिए । फेस्टिभलमा उत्तरपूर्वी भारतका करिब एक दर्जन परिकार चाख्न लगाइयो । आफू निकै हतारमा रहेको बताउने मन्त्री केसीले नागाल्यान्डको चर्चित भेज आइटम पम्पकिन ओमभल मीठो मानेर खाए । फेस्टिभलमा मनिपुरको सिंग्जु पकनम, नागाल्यान्डकै ब्याम्बो सुट विद पोर्क, असमको पिथा, सिक्किमको चिकेन म:म, अरुणाचलको कोट पिथा जस्ता परिकार उपलब्ध थिए ।शाकाहारीका लागि मणिपुरी सलाद, असमी कालो चामलको खिर, सिक्किमको भेज मम: मीठा मानिए । मांसाहारीलाई भने पोर्क र चिकेनका अनेक आइटम राखिएको थियो । फेस्टिभलमा सहभागी सांसद, प्राज्ञिक वर्ग, कूटनीतिक नियोगका प्रतिनिधिलगायतले भारतीय परिकार नेपालकै जस्तो स्वादका भएको बताएका थिए । स्वाद उस्तै भए पनि पकाउने तरिका अलि फरक छ, भारतीय सांस्कृतिक सम्बन्ध परिषद् (सिलोङ) का मनीष सिंहले भने, उत्तरपूर्वका खानामा स्थानीय जडीबुटीलाई मसलाका रूपमा प्रयोग गरिन्छ ।माघ ७ देखि काठमाडौंलगायत नौ सहरमा उत्तर पूर्वी भारतको प्रतिनिधित्व गर्ने चार सांस्कृतिक समूहले प्रस्तुति दिँदै छन् । सिलोङ च्याम्बर कोयर, टेटिसयो सिस्टर्स, थोइबी मणिपुरी नृत्य र लिली ब्याङ कल्चरल एन्ड ड्रामा क्लबले भारतका सांस्कृतिक झलक देखाउनेछन् । मन्त्री केसीले दुई देशको सम्बन्ध मजबुत बनाउन सांस्कृतिक आधार बलियो हुने बताए । हामीहरूको मित्रता र सद्भावना वृद्धि गर्न यी कार्यक्रम सहयोगी होलान्, उनले भने, राष्ट्रिय राजनीतिक यात्रामा नेपालको समृद्धि र स्थायित्व निर्माणमा भारत संवेदनशील छ भन्ने विश्वास लिएको छु ।उत्तर प्रदेश फेस्टिभलभारतीय दूतावास र बीपी कोइराला फाउन्डेसनले भारत उद्योग वाणिज्य महासंघ र एसियन पेन्ट्ससँगको सहकार्यमा माघ १३ देखि १६ सम्म उत्तर प्रदेश फेस्टिभल पनि आयोजना गर्दै छ । नेपालसँग सीमा जोडिएका पाँचवटै प्रदेशका सांस्कृतिक महोत्सव गर्ने योजनाबारे दूतावासका उपप्रमुख, विनय कुमारले अवगत गराए ।दुई देशको सहकार्यलाई बढावा दिन हामी विभिन्न कार्यक्रम गर्दै छौं, शुक्रबार होटल सोल्टी क्राउन प्लाजामा आयोजित कार्यक्रममा उनले भने, हामीसँग प्रदर्शन गर्ने कुरा यति धेरै छन् कि सबै देखाउन तम्तयार छौं । सोल्टी र अन्नपूर्ण होटलमा हुने फेस्टिभलमा वाराणसीको सहनाई ग्रुप र मथुराका कल्चरल ट्रुपले प्रस्तुति दिनेछन् । फुड फेस्टिभल र लत्ताकपडा एवं हस्तकला प्रदर्शनीसँगै बिजनेस सेमिनारसमेत हुनेछ । जनवरी २६ (माघ १३) मा भारतीय गणतन्त्र दिवसको उल्लास मनाउँदै गर्दा दूतावासले उत्तर प्रदेश फेस्टिभलमा प्रमोटिङ क्रस बोर्डर टुरिजम र प्रोमोटिङ क्रस बोर्डर बिजनेस टाइज कार्यक्रम गर्नेछ ।"
झलक दिखला जा जितिन् तेरियाले,"बुटवल नेपाली किशोरी तेरिया फौजामगरले भारतीय सिनियर डान्स स्टारबीचको ठूलो प्रतिस्पर्धामा उपाधि कब्जा गर्न सफल भएकी छन् । रुपन्देही रुद्रपुरकी १४ वर्षीया तेरियाले भारतीय टेलिभिजन कलर्सको झलक दिखला जा को रियालिटी सोको उपाधि जितेकी छन् । फाइनलमा नृत्यसँगै एसएमएस भोटिङद्वारा विजेता छानिएको थियो । एसएमएसमा सबै प्रतिस्पर्धीलाई पछि पार्दै उनी ट्रफीको हकदार बनेकी हुन् । तेरियाको औपचारिक जितको घोषणा भने शनिबार राति १० बजेपछि कलर्स च्यानलमार्फत हुनेछ । यद्यपि शुक्रबार अपराह्न नै एसएमएस भोटिङको नतिजा निस्केको र आयोजकले उपाधि जितेको औपचारिक जानकारी गराएको मुम्बईमा रहेकी तेरियाले हजुरबुबा कृष्ण फौजामगरलाई फोनमार्फत जानाकारी दिएकी छन् । जितको खुसीसँगै समर्थक सबै नेपालीप्रति कृतज्ञता जनाएको पनि हजुरबुबाले बताए । हजुरबुबा कृष्ण तेरिया मगर फाउन्डेसनका अध्यक्ष हुन् । उनले नै तेरिया जिताऔं अभियान चलाएका थिए । तेरियालाई उनले ३ वर्ष अघिसम्म रुद्रपुरबाट ४५ किलोमिटर टाढा बुटवलमा दिनहँु नृत्य सिकाउन ल्याउँथे । पछि यही यही क्षेत्रमा लगाए । नातिनीको जितको खबरसँगै उनी र तेरियाका समर्थकले खुसी साटासाट गर्न थालेका छन् । फाउन्डेसनका उपाध्यक्ष तथा बागेश्वरी संगीतालयका निर्देशक सुरेश सेन्चुरीले बुटवलबाट डान्स करिअर सुरु गरेकी तेरियाको जितले नेपाली प्रतिभालाई पुन: विश्वमाझ चिनाएको बताए । डान्स प्रतियोगिता विजेताबीच प्रतिस्पर्धा गराउने झलक दिखला जा भारतीय टीभी सोमा सर्वाधिक पुरस्कार राशिको हो । जितसँगै तेरियाले ३० लाख भारतीय रुपैयाँ र रेनाल्ड डस्टर ब्रान्डको कार उपहार पाउनेछिन् । सन् २०१४ को जी टीभीको डीआईडीमा ४० हजार प्रतिस्पर्धीलाई पछाडि पारेकी तेरिया डीआईडी विजेताका तर्फबाट यसमा प्रवेश पाएकी हुन् । गत जुलाईमा प्रतियोगिता सुरु भएको थियो । त्यसमा १२ जोडी सिनियर महिला पुरुष डान्स सेलिब्रिटी छनोट भएका थिए । तेरियासहित ५ जना जुनियरलाई भने अक्टोबर ८ मा च्यालेन्जरका रूपमा प्रवेश गराइएको थियो । च्यालेन्जरका रूपमा प्रवेश पाएकामध्ये तेरिया मात्रै फाइनलमा पुगेकी थिइन् । फाइनलमा उनले डीआईडी सिजन १ का विजेता तथा झलक दिखला जा का पूर्वविजेता सलमान युसुफ खान र वल्ड हिपहपका च्याम्पियनसिपका विजेता सानतनु महेश्वरीसँग प्रतिस्पर्धा गरेकी थिइन् । फाइनलमा रहेका तीन जनामध्ये नृत्यमा तेरिया अगाडि थिइन् । गत शनिबारको एपिसोडमा पनि उनले निर्णायकका तर्फबाट ४० अंकमा ४० पाएकी थिइन् । भोटमा समेत सबैलाई जितिन्, हजुरबुवा कृष्णले भने, नेपाली चेलीले यति ठूलो ट्रफी उचाल्ने भइन् । डीआईडी लिटिल मास्टर विजेता भएपछि तेरियाले नेपाली झन्डासहित देशविदेशमा आफ्नो नृत्य देखाएर देशको नाम राखेकी थिइन् । यसबाट प्रभावित स्वदेश तथा विदेशमा रहेका नेपालीले तेरिया जिताऔं अभियान सहित एसएमएस तथा इमेल भोटिङ अभियान थालेका थिए ।"
गुठी घर बनाउन दिइएन,"शोक विनायकको गुठी घर भत्काउने तयारी भएको छ । क्षमा पूजा गरी यहाँका देवता अन्यत्र सारियो । बिहीबारको पूजामा राजधानीका ज्यापु समाजका ६३ टोलका गुरु र नाइके सहभागी थिए । प्रसाद खान सबै जम्मा भए । क्षमा पूजा सकिएको केही दिनमै काठमाडौं महानगरपालिकाले घर भत्काउन सुरु गर्नेछ । हामीले देवता सार्यौं, गुठीका अध्यक्ष तीर्थमान महर्जन भन्छन्, तर मन एकदमै दुखाएका छौं । किनभने पुस्तौंदेखि प्रयोग गर्दै आएको यो देवताको घर हामी आफैं पनि बनाउन चाहन्थ्यौं । तर, दिइएन ।अशोक विनायक गुठीमा १ सय ६२ महर्जन परिवार छन् । सबै गुठियारसँग पैसा पनि उठाइएको थियो । जनही कम्तीमा १० हजार रुपैयाँ र कोहीले त्योभन्दा बढी पनि दिएका थिए । १७ लाख रुपैयाँ जम्मा भएको थियो । यो पैसा खेरै गयो, महर्जन भन्छन्, यो घर बनाउने गुठियारले पैसा पनि उठाएका थिए ।हामी १० प्रतिशत लगानी गर्छाैं अरू तपाईंहरू अनुदान दिनुस् भनेर काठमाडौं महानगरपालिकालाई आग्रह गर्यौं, उनी भन्छन्, तर महानगरले दिएन । टेन्डरमा दिइसक्यो । महानगरले १ करोड ६८ लाख रुपैयाँमा यसको पुनर्निर्माण गर्ने भएको छ । पुनर्निर्माण ठेक्कामा गर्न लागेकाले गुठियारले यसमा आफ्नो हिस्सा नपाउने भएका हुन् । पहिला १० प्रतिशत तपाईंहरूले लगानी गर्नुपर्छ भनियो, महर्जन भन्छन्, पछि टेन्डरमा जानुपर्ने भएकाले उपभोक्तालाई सहभागी गराउन मिल्दैन भनियो ।काष्ठमण्डपसँगै उत्तरतिर छ अशोक विनायक मन्दिर । यी गणेश मरू गणेशका नामले पनि चिनिएका छन् । यही मन्दिरको गुठीघरचाहिँ काष्ठमण्डपको पश्चिमतिर छ । यो घर अशोक विनायक द्वे छें नामले चर्चित छ । तीनतले छ यो घर । प्रत्येक तलामा दुई कोठा छन् । यही भवनमा जात्रा कसरी चलाउने, सबै पर्व कसरी व्यवस्थापन गर्ने भनेर छलफल हुन्छ । यो बहुउद्देश्यीय घर हो, महर्जन भन्छन्, दाफा बाजा, धिमे, बाँसुरी, चर्या गीतदेखि सबै सांस्कृतिक कार्यक्रमका योजना यही घरमा बन्छ । बाजागाजाको तालिम यहीं हुन्छ ।अशोक विनायकबारे थुप्रै जनश्रुति छन् । अशोकको दर्शन गर्दा कुनै शोक नहुने भएकाले अशोक विनायक रहेको विश्वास गरिन्छ । यो मन्दिरको गजुर छैन । मन्दिरबारे अर्काे पनि किंवदन्ती छ । यो मन्दिर नजिकै पहिला अशोकको रूख थियो । एकजनाले रूखमा प्रकाशले टल्किएको वस्तु देख्यो । नजिक गएर हेर्दा गणेश रहेछन् । गणेश कहिले रूखमुनि र कहिले रूखमाथि देखिए । त्यही बेलादेखि यहाँ गणेशको पूजा भएको किंवदन्ती छ । अशोकको रूखबाट प्रकट भएकाले देवताको नामै अशोक विनायक राखियो । मन्दिर बनाउनु भौतिक कार्य मात्रै नभएकाले योसँगै आस्था र विश्वास जोडिएको हुन्छ । त्यही भएर यसको निर्माणमा हेलचेक्रयाइँ गर्नु नहुने पुरातत्त्वविद्, संस्कृतिविद्, जनप्रतिनिधि, स्थानीयवासीले माग गर्दै आएका छन् । बिनाठेक्का पुनर्निर्माण गर्न कानुनी अड्चन रहेको महानगरले दाबी गर्दै आएको छ । सार्वजनिक खरिद ऐनअनुसार डेढ लाख रुपैयाँसम्मको काम मात्रै ज्यालामा दिन पाइन्छ । त्यसमाथिको कारोबार गर्नुपरे टेन्डरमार्फत गर्नुपर्छ । ठेकेदारी प्रथाबाट काम लगाउँदा सम्पदा नासिन्छ भन्ने थाहा पाउँदा पनि पुरातत्त्व विभागले धमाधम ठेक्कामा काम दिएइरहेको उनको आरोप छ । हामीले विरोध गर्दा गर्दै काम ठेक्कामा दिने तयारी गरिँदै छ, काष्ठमण्डप पुनर्निर्माण अभियानका संयोजक वीरेन्द्रभक्त श्रेष्ठ भन्छन्, हामी हाम्रो सम्पदा बरु आफैं बनाउँछौं । ठेक्कामा दिनु हँुदैन । ठेक्कामा गयो भने सम्पदा नष्ट हुन्छ ।ऐन नियमको अप्ठयरो देखाएर शंकास्पद निर्माण गरियो भने आउँदो पुस्ताले हामीलाई सराप्ने विज्ञहरू बताउँछन् । पुनर्निर्माणलाई सजिलो हुने गरी कानुन निर्माण गर्न सकिने सांसद भीमसेनदास प्रधान बताउँछन् । खरिद ऐनलाई संशोधन गर्न सकिन्छ, प्रधान भन्छन्, यसमा प्रधानमन्त्री पनि सकारात्मक हुनुपर्छ । संस्कृति, पर्यटन तथा नागरिक उड्यनमन्त्री जीवनबहादुर शाहीले यही कानुनी अवस्था रहेमा सम्पदा पुनर्निर्माण हुनै नसक्ने बताउँदै आएका छन् ।सम्पदा मास्ने षड्यन्त्र भएको भन्दै ठेकेदारी प्रथामा नदिन स्थानीयवासी, संस्कृतिविद्, जनप्रतिनिधिलगायतले संस्कृति पर्यटन, तथा नागरिक उड्ययनमन्त्री शाहीको ध्यानाकर्षण गराएका छन् । काठमाडौं, ललितपुरका सांसदहरू हस्तकला महासंघ, काष्ठमण्डप पुनर्निर्माण अभियानलगायत टोलीले ठेक्कामा दिँदा सम्पदा नासिने बताउँदै तत्काल रोक्न माग गरेका छन् । मन्त्री शाहीले माग जायज रहेको प्रतिक्रिया दिए । मेरो लाइन पनि यही हो, मन्त्री शाहीले भने, यो कुरा म मन्त्रिपरिषदमा लैजान्छु ।"
जिविसद्वारा सुटुक्क अनुगमन,"ललितपुर जिविसले दक्षिण दुर्गम गाउँका सडक निर्माणको अनुगमन गरेको छ । स्थानीय बासिन्दाको विरोध हुने डरले अनुगमन भने सुटुक्क गरिएको छ । ठेकेदार कम्पनीको लापरबाहीका कारण ५ वर्षमा पनि निर्माण नसकिएको ग्रामीण पुनर्निर्माण तथा पुन:स्थापनाअन्तर्गतका ३ सडकको अनुगमन सुटुक्क गरिएको हो ।जिविसले राजनीतिक दलका प्रतिनिधिलाई मात्र साथमा लिएर दलचोकीशंखुइकुडोल (१२ किमि) र (१२ देखि २४ किमि) सडकको माघ ४ र बगुवाप्युटारआश्राङ सडक (१६ किमि) को माघ ६ मा अनुगमन गरेको हो ।बगुवाप्युटारआश्राङ सडक अमर लामामृत सञ्जीवनी निर्माण सेवा जेभीले २०७२ असार २४ मा सम्पन्न गर्ने गरी ०६९ असार २८ मा भ्याटसहित ७ करोड ९३ लाख ९७ हजार ६ सय ४२ रुपैयाँमा, सोही अवधिमा पूरा गर्ने गरी दलचोकीशंखुइकुडोल (१२ किमि) सडक सापरौतहाशैलुन जेभीले ५ करोड ४ लाख ९२ हजार २१, सोही सडकको (१२ किमिदेखि २४ किमि) लुम्बिनीएपेक्सकान्छाराम जेभीले ५ करोड १७ लाख ३९ हजार ४ सय ७ रुपैयाँमा ठेक्का पाएका थिए ।जिविसले अमर लामामृत सञ्जीवनीलाई ६ करोड ७१ लाख ६६ हजार ७ सय ७६, सापरौतहाशैलुन जेभीलाई ३ करोड ३६ लाख ३८ हजार ३ सय १ र लुम्बिनीएपेक्सकान्छाराम जेभीलाई ३ करोड ५२ लाख ८० हजार २ सय ९८ रुपैयाँ निकासा दिइसकेको छ ।काम आधा पनि नसकिएको अवस्थामा गरिएको अनुगमनबारे आफूहरूले जानकारी नपाएको गुनासो स्थानीयवासीको छ । आश्राङका सुजन घिमिरेले जिविसको बेवास्ताबारे स्थानीयवासी जुनसुकै निकायमा पुगेर विरोध गर्न तयार रहेको बताए । ठेकेदार कम्पनीका धेरै गल्ती भेटिएको छ, उनले भने । उनले सडक निर्माणमा कम गुणस्तरको सामान प्रयोग गरिएको दाबी गरे । दलचोकीका राजन घिमिरेले ठेकेदार कम्पनीले बीचैमा काम छाडेर हिँडेको बताए ।अनुगमनप्रति स्थानीयवासीसँगै राजनीतिक दलका प्रतिनिधिले समेत असन्तुष्टि व्यक्त गरेका छन् । माओवादी केन्द्रका जिल्ला प्रतिनिधि न्हुच्छे महर्जनले अनुगमन गर्ने विषयमा स्थानीय विकास अधिकारीले एकलौटी ढंगबाट निर्णय गरेको बताए । अन्य सरोकारवालालाई किन नबोलाएको थाहा भएन, उनले भने ।नयाँ शक्ति पार्टीका प्रतिनिधि गोपाल सञ्जेलले झारा टार्ने किसिमले अनुगमन गरिएको आरोप लगाए । जिविसले दलहरूलाई किनाराको साक्षी मात्र बनाउने गरेको छ, उनले भने । यो विषयमा स्थानीय विकास अधिकारी हरिप्रसाद दाहालले बैठकमा जान हतार भएको भन्दै प्रतिक्रिया दिन मानेनन् । आइतबार भेटेर कुरा गरौंला, उनले भने । प्रमुख जिल्ला इन्जिनियर रामेश्वर मरहट्टाले बागुवाशंखुआश्राङ सडक ८० प्रतिशत, दलचोकीशंखुइकुडाल (१२ किमि) ६५ र (१२ देखि २४ किमिको) सोही सडकको निर्माण ६० प्रतिशत पूरा भइसकेको दाबी गरे ।"
छुट्टाछुट्टै दुर्घटनामा ३ को मृत्यु,"भक्तपुर जिल्लाका विभिन्न स्थानमा भएको सवारीसाधन दुर्घटनामा ३ को मृत्यु भएको छ भने ७ जना घाइते भएका छन् । भक्तपुर १७, सल्लाघारीबाट दूधपाटीतर्फ आउँदै गरेको बा२ख ९७२१ नम्बरको गाडीले विपरीत दिशाबाट आउँदै गरेको बा४३प ४५७६ र बा१४प ५२८८ नम्बरको दुई मोटरसाइकललाई बिहीबार राति ठक्कर दिँदा दुईजनाको मृत्यु भएको छ । दुर्घटनामा मोटरसाइकल चालक काठमाडौं कालीमाटीका अनिलकृष्ण ताम्राकार र सरोज बानियाँको मृत्यु भएको महानगरीय प्रहरी परिसर भक्तपुरका प्रवक्ता दिलबहादुर सुवेदीले जानकारी दिए । सख्त घाइते दुवैको उपचारको क्रममा भक्तपुर अस्पतालमा मृत्यु भएको हो । गाडी चालक शरण नगरकोटीलाई प्रहरीले नियन्त्रणमा लिएको छ । त्यस्तै शुक्रबार बिहान चाँगुनारायण मन्दिरबाट आउँदै गरेको बा४०प ३३८४ र विपरीत दिशातर्फ जाँदै गरेको बा४३प ८१०८ नम्बरको मोटरसाइकल चाँगुनारायण १, पिखेलमा ठोक्किँदा बाबुलाल तामाङको उपचारका क्रममा मृत्यु भएको प्रहरीले जनाएको छ । अर्का मोटरसाइकल चालक विवेक केसी भने सख्त घाइते भएका छन् । केसीको अहिले ट्रमा सेन्टरमा उपचार भइरहेको छ । यसैबीच सूर्यविनायक ११, पलाँसेबाट नंखेल जाँदै गरेको फेमस बोर्डिङ स्कुल साँगाको विद्यार्थी बोकेको बा५च ७७४४ नम्बरको टाटा सुमो दुर्घटना हुँदा ६ जना घाइते भएका छन् । शुक्रबार दिउँसो स्कुलबाट विद्यार्थी पुर्याउन जाने क्रममा गाडी अनियन्त्रित भई दुर्घटना भएको प्रहरीले जनाएको छ ।"
नेपाली युवा मृत फेला,अस्ट्रेलिया अस्ट्रेलियाको सिड्नीमा एक नेपाली युवा मृत फेला परेका छन् । सिड्नीको कार्लटनमा बस्दै आएका काठमाडौं बाफलका निरजलाल श्रेष्ठ ३ वर्षअघि विद्यार्थी भिसामा आएका थिए । उनी स्थानीय फेडेरेसन युनिभर्सिटीबाट आईटीमा मास्टर्स डिग्रीको अध्ययन सकेर स्थायी बसोबासको अनुमति लिने प्रक्रियामा थिए । उनलाई कार्लटनको रेल स्टेसननजिक बिहीबार राति मृत फेला पारिएको प्रहरीलाई उद्धृत गर्दै नेपाली दूतावासले जनाएको छ । न्यु साउथ वेल्सका वाणिज्यदूत दीपक खड्काले घटनाको विस्तृत विवरण आउन बाँकी रहेको बताए ।
२० जुवाडे पक्राउ,"भक्तपुर नगरकोट ८ स्थित रातो भाले (फयामेली गेस्ट हाउस) रिसोर्टबाट २० जुवाडे पक्राउ परेका छन् । महानगरीय प्रहरी कार्यालय रानीपोखरीबाट खटिएको विशेष टोलीले १६ थान कौडा, ७ लाख ५२ हजार ८ सय ५० रुपैयाँसहित उनीहरूलाई पक्राउ गरेको हो । पक्राउ पर्नेमा रिसोर्टका सञ्चालक दोलालघाट ८, काभ्रेका २८ वर्षीय कुमार खत्री पनि छन् ।"
द नेक्स्ट अस्ट्रेलियन एजुकेसन फेयर,काठमाडौं उच्च शिक्षा अध्ययनका लागि अस्ट्रेलिया जान चाहने विद्यार्थी लक्षित गरी शनिबार होटल अन्नपूर्णमा द नेक्स्ट अस्ट्ेरलियन एजुकेसन फेयर हुने भएको छ । फेयरमा अस्ट्रेलियाका उत्कृष्ट २० भन्दा बढी विश्वविद्यालय तथा कलेजका प्रतिनिधि सहभागी हुने द नेक्स्ट एजुकेसन कन्सल्टेन्सीका सीईओ शालिकराम भण्डारीले जानकारी दिए ।
सोनाम ल्होछारको तयारी,"काठमाडौं तामाङ समुदायले सोनाम ल्होछारको तयारी तीव्र बनाएका छन् । ल्होछार समारोह समितिले आउँदै गरेको २८५३ ज्या ल्होचरा वर्षका अवसरमा काठमाडौंको टुँडिखेलमा तीन दिन महोत्सवका रूपमा मनाउने जनाएको छ । शुक्रबार आयोजित पत्रकार सम्मेलनमा माघ १४ देखि ३ दिन महोत्सव चल्ने नेपाल तामाङ घेदुङका महासचिव बाबु घिसिङले जानकारी दिए । महोत्सवको पहिलो दिन तामाङ पत्रकार र विद्यार्थीबीच मैत्रीपूर्ण फुटबल, सेलो नृत्य प्रतियोगिता र टुँडिखेलमा विशेष कार्यक्रम हुनेछ । ल्होछारको मुख्य दिन १५ गते प्रधानमन्त्री पुष्पकमल दाहालले मूल समारोहको उद्घाटन गर्ने तयारी छ । ल्हो अथवा वर्ग फेरिनुलाई तामाङ समुदायले नयाँ वर्षका रूपमा मनाउने चलन छ । यो वर्ष बाँदर वर्गलाई बिदा गरी चरा वर्गलाई स्वागत गरिँदै छ । सरकारले २०५१ सालदेखि तामाङ समुदायलाई सोनाम ल्होछारमा बिदा दिने गरेको छ ।"
अस्ट्रेलियन शैक्षिक मेला हुने,काठमाडौं ग्लोबल रिच कन्सल्टेन्सीको आयोजनामा सोमबार होटल याक एन्ड यतीमा अस्ट्रेलियन शैक्षिक मेला हुने भएको छ । मेलामा अस्ट्रेलियाका उत्कृष्ट २८ विश्वविद्यालयले सहभागिता जनाउने आयोजकले जनाएको छ ।
सैनिक अस्पताल सर्वसाधारणलाई खुला,काठमाडौं छाउनीस्थित वीरेन्द्र सैनिक अस्पतालले अब सार्वसाधारणलाई समेत बहिरंग सेवा दिने भएको छ । अस्पतालले आगामी फागुन १३ देखि सर्वसाधारणलाई अपराहन साढे ३ देखि ५ बजेसम्म बहिरंग सेवा दिने व्यवस्था मिलाएको छ । स्वास्थ्य मन्त्रालय र सेनाबीच विशिष्ट व्यक्तिलाई अस्पतालको विशिष्ट कक्षमा उपचार गराउने सहमतिसमेत भएको छ । सेनाले अस्पतालको विशिष्ट कक्षमा अति विशिष्ट व्यक्तिको उपचारको व्यवस्थालाई चाँडै कार्यान्वयनमा ल्याउनेसमेत स्वास्थ्य मन्त्रालयले जनाएको छ ।
सद्भाव झन् कसिलो,"यहाँका नागरिकको भावनासँग सरोकार नराख्नेहरूले गराएका थिए त्यो घटना, त्यसैले उहिलेदेखि यस भूमिसँग जोडिएका मधेसी र पहाडीले एकअर्काको हात छाडेनन्मधेसी र पहाडी समुदायबीच कहिल्यै कुनै प्रकारको विभेद रहेको ठान्दैनन् ५३ वर्षीय युवराज खरेल । तर, रंगेलीका यी यातायात व्यवसायी एक वर्षअघि विरोध प्रदर्शन क्रममा भएको गोली प्रहार र हताहती सम्झिँदा उदास हुन्छन् । संयुक्त लोकतान्त्रिक मधेसी मोर्चाका कार्यकर्ता र सुरक्षाबलबीच माघ ७ मा यहाँ भएको भिडन्तमा तीन जनाको ज्यान गएको थियो । तीनै जना मधेसी एवं दलित थिए । उक्त घटनामा संघीय समाजवादी फोरममा आबद्ध बरडंगा २ का ४५ वर्षीय महादेव ऋषिदेव, मधेसी दल समर्थक रंगेली ४ की ६२ वर्षीया द्रोपदीदेवी चौधरी र स्वतन्त्र नागरिक डायनियाँ ९, माझी टोलका २५ वर्षीय शिबु माझीले ज्यान गुमाएका हुन् । मधेसी मोर्चाले उनीहरूको स्मरणमा शुक्रबार रंगेलीको प्राचीन काली मन्दिरअगाडि श्रद्धाञ्जली सभा गर्यो । त्यो घटना सम्झेर अन्य स्थानीयजस्तै मेरो मन पनि दुख्छ, खरेलले भने, दशकौंदेखि यहाँ बस्दै आएका अन्य पहाडी दाजुभाइसमेत त्यति बेला शोकमग्न थिए । ४४३ वर्गकिमिमा फैलिएको यो पुरानो नगरमा जनजाति, आदिवासी, दलित, मधेसी, मारवाडी र पहाडी समुदायको मिश्रित बसोबास छ । सहिद द्रोपदीदेवीका पति ६३ वर्षीय जयनाथप्रसाद चौधरी यहाँ मधेसी र पहाडीबीच सम्बन्धको सेतु मानिन्छन् । उनको घरमा बिहे, व्रतबन्ध, पास्नी, छठ, मुख्य पूजाआजा र भोजभतेरमा पहाडी समुदायको बाक्लो उपस्थिति हुन्छ ।आपसी नाता र साइनो राजनीतिभन्दा माथि हुन्छ, चौधरीले भने, मेरोमा कुनै पनि आयोजन हुँदा उहाँहरूलाई अवष्य निम्तो दिन्छु, मलाई पनि पहाडी मित्रहरूले मुख्य अवसरमा निम्त्याउन बिर्सन्नन् । उनी राष्ट्रिय प्रजातन्त्र पार्टीका कार्यकर्ता हुन् । सदरमुकाम विराटनगरदेखि मात्र २२ किमि पूर्वको यो नगरमा दुवै समुदायबीच सुन्दर गठबन्धन र सदाशयता झल्किन्छ । स्थानीयता, विकास, अधिकार र पहिचानको लडाइँमा मधेसी बन्धुलाई सदैव हाम्रो सहयोग रहन्छ, ५२ वर्षीय विजय सापकोटाले भने । पेसाले राजनीतिकर्मी एवं होटेल व्यवसायी उनले मधेस आन्दोलनका बेला पनि जातीय सद्भाव कायम राख्न अग्रणी भूमिका निभाएका थिए ।गत वर्षको झडप यहाँको माहोल नबुझेका एक दल निकटका बाहिरबाट आएका युवा कार्यकर्ताले गर्दा भएको ठान्छन् सापकोटा । यहाँको बहुसंख्यक नागरिकको भावनासँग सरोकार नराख्ने अन्यत्रबाट आएकाहरूका कारणले उक्त घटना भएको थियो, उनले भने, त्यही भएर उहिलेदेखि यस भूमिसँग जोडिएका मधेसी र पहाडीले संकटको त्यो घडीमा एकअर्काको हात छाडेनन् । उक्त घटनाको लगत्तै यहाँ जग्गाको मूल्य आधीउधीमा झरेको र बेचेर यहाँबाट अन्यत्र जानेको संख्या हात्तै बढेको पनि सापकोटाले बिर्सिएका छैनन् । अहिले सबथोक पहिलाजस्तै भएको छ, उनले भने, पुन: विश्वासको वातावरण सिर्जना भएको छ, अब हामी यसलाई बिग्रन दिँदैनौं । जस्तोसुकै आन्दोलन भए पनि साम्प्रदायिक सद्भावको हकमा नागरिक समाजमा सदैव ऐक्यबद्धता रहेको औषधि व्यवसायी ४४ वर्षे सञ्जीव मण्डलले बताए । पुस्तौंदेखि दुवैबीच मितेरी साइनो छ, मिलेर खेती, व्यापार, राजनीति र रोजगारी गर्छन्, उनले भने, एक अर्काको आनीबानी र स्वभावसँग परिचित भएकाले असमझदारी हुने कुरै भएन । गोलीकाण्डको केही महिनासम्म भने यहाँ त्रासको वातावरण थियो । झन्डै चार महिनासम्म उत्तरी पहाडी भेक, वरिपरिको गाउँ र पारि विहारका जनता किनमेलका लागि यहाँ आएनन् । त्योचाहिँ जातिपातिको भावनाले होइन, गोली चल्ने ठाउँ भनेर मनमा डर बसेकाले हो, मण्डलले भने । रंगेलीको पूर्वमा मोरङकै डायनिया, गोबिन्दपुर, पश्चिममा दर्बेशा, सौराभाग, उत्तरमा अमरदह र दक्षिणमा खुला भारतीय सीमा छ ।स्थानीय किसान एवं राजनीतिक व्यक्तित्व ६० वर्षीय जगन्नाथ मण्डलले आन्दोलन र हिंसाका कारणले रोकिएको विकासनिर्माण सुचारु गरेर अघि बढ्नुपर्ने बताए । अधिकारका लागि संघर्ष गर्दा अनेक आरोहअवरोह आउँछ, कहिलेकाहीं आपसमा मतभेद हुन्छ, उनले भने, तर यहाँ राजनीतिक कारणले समुदायबीच कहिल्यै झगडा भएन किनकि सबै यहाँको उत्थान चाहन्छन् । यो थलो १९७१ सालअघिसम्म मोरङको सदरमुकाम थियो । सदरमुकाम विराट सारिनु र रंगेलीकानेपोखरीझापाविहार जोडिने सडक कालोपत्रे नहुँदा यो प्राचीन बजार विकासमा पछि परेको हो । स्थानीय युवक पन्नालाल मण्डलले उक्त गोली काण्डपछि रंगेलीवासीमाझ जातीय एकता झनै प्रगाढ हुनुका साथै राजनीतिक चेतना जागेको बताए । विभिन्न दल, समुदाय, सांस्कृतिक एवं धार्मिक गुटका नेताबीच आपसमा छलफल गरेर अघि बढ्ने परिपाटी सुरु भयो, उनले भने, यहाँ अहं, घमन्ड र शक्ति प्रदर्शनको राजनीति गर्नेचाहिँ लखेटिने वातावरण बनेको छ । आफूहरू जुनसुकै दल एवं समूहसँग आबद्ध भए पनि सबै जना रंगेलीवासी भएकाले स्थानीयको अहित हुने गतिविधि नसहने युवा व्यवसायी एवं राजनीतिकर्मी दिनेश ठाकुरले बताए ।"
पत्नीमाथि टुकी प्रहार,"बाँके आपसी विवादको झोकमा नेपालगन्ज १२ खटिकनपुरका एक व्यक्तिले श्रीमतीलाई बलिरहेको टुकी प्रहार गरेका छन् । श्रीमान् राजेन्द्र खटिकले टुकी प्रहार गर्दा २२ वर्षीया श्रीमती सुनिता जलेर घाइते भएकी हुन् । उनको अवस्था गम्भीर रहेको चिकित्सकले बताए । टुकीको मट्टितेल जीउभरि पोखिएर आगलागी हुँदा उनको शरीर ५० प्रतिशत जलेको छ । बिहीबार राति साढे ८ बजेतिर उनीहरूबीच झगडा भएको स्थानीयले बताए । पीडित सुनिताकी दिदी संगीता खटिकका अनुसार राजेन्द्रले टुकीको आगो मुखमै फालेपछि शरीरभरि आगो लागेको थियो । बहिनीले काम छ भन्दै श्रीमान्सँग पैसा मागिन्, उनले भनिन्, किन चाहियो पैसा, भन्दै बलिरहेको टुकी फालिदिए । शरीरभरि आगो फैलियो । सुनिताले पोलिस्टरको कपडा लगाएका कारण क्षणभरमा आगो सल्किएको छिमेकीले बताएकी छन् ।आगलागीले अनुहार र गर्धन बढी जलेका छन् । गम्भीर घाइते भएकी सुनिताको नेपालगन्जस्थित भेरी अञ्चल अस्पतालमा उपचार सम्भव नभएपछि काठमाडौं रिफर गरिएको चिकित्सकले जनाए । घटनापछि श्रीमान् राजेन्द्र फरार रहेको प्रहरीले जनाएको छ । यसअघि पनि खटिक परिवारबीच पटकपटक झगडा हुने गरेको स्थानीयले बताए । वडा प्रहरी कार्यालय, नेपालगन्जका इन्चार्ज प्रहरी निरीक्षक राजेन्द्र गौतमले कोठाभित्र आगजनीको घटना भएका कारण छिमेकीहरूसँग बुझ्ने काम भइरहेको बताए । राजेन्द्रको खोजी कार्य तीव्र रूपमा भइरहेको उनले बताए ।"
प्रहरी र स्थानीयबीच झडप,"नुवाकोट स्थानीय तह पुन:संरचना आयोगको निर्णयविरुद्ध आन्दोलनमा होमिएका चार गाविसका स्थानीय र प्रहरीबीच सदरमुकाम विदुरमा झडप भएको छ । आन्दोलनमा दुवैतर्फका गरी १२ जनाभन्दा बढी घाइते भएका छन् ।आन्दोलनकारीले जिविस कार्यालयको मूल ढोका तोडेर भित्र पसेपछि झडप भएको थियो । भीड नियन्त्रणका क्रममा करिब १२ राउन्ड हवाई फायर र चार राउन्ड रवरका गोली प्रहार भएको थियो । आन्दोलनकारीले प्रहरीमाथि ढुंगामुढाले आक्रमण गरेपछि सुरक्षाका लागि बाध्य भएर रवरको गोली चलाएको प्रहरीले जनाएको छ । स्थानीयले चौघडा, खानीगाउँ, सूर्यमति र थानसिङ गाविस मिलाएर लिखुलाई गाउँपालिका बनाउनुपर्ने माग राख्दै आएका छन् । आयोगले ती गाविसलाई ककनी नगरपालिकामा समावेश गरेपछि उनीहरू आन्दोलित भएका हुन् । नगरपालिकाको केन्द्र पनि ककनी नै तोकिएको छ । आफूहरूलाई अपायक हुँदाहुँदै पनि जबरजस्ती निर्णय गरेको स्थानीयको भनाइ छ । गोली लागेर थानसिङका विनोद पाठक, चौघडाका राजन भट्ट, खानीगाउँका कृष्ण गजुरेल, गौरव लामिछाने, रुपक ढुंगानासहितका आन्दोलनकारी घाइते भएका छन् । पाठकको पेट र देव्रे तिघ्रामा र भट्टको देब्रे तिघ्रामा गोली लागेको छ । अन्यको हात र गोडामा गोलीको चोट छ । स्थानीयले भने आफूहरूलाई प्रशासनले गोली हानेर मार्न खोजेको आरोप लगाए । गोली लागेका घाइते पाठकले भने, शान्तिपूर्ण आन्दोलनमा गोली चलाइयो । आन्दोलनमा ५ सयभन्दा बढीको संख्यामा आन्दोलनकारी सदरमुकाम आएका थिए । अपराह्न बालमन्दिर छेउको सडकमा कोणसभा गर्दै एमाओवादी केन्द्रकी पूर्वसभासद विमला सुवेदी, कांग्रेसका सुरेन्द्र अधिकारी, राप्रपाका सहअध्यक्ष विष्णुप्रसाद सापकोटाले जनताका जायज मागलाई सरोकारवाला निकायले बेवास्ता गरेर गोली चलाएको बताएका थिए । यसैबीच प्रहरीले झडपको तस्बिर लिइरहेका पत्रकारमाथि लाठी चार्ज गर्दै घोक्र्याएका छन् । तस्बिर खिच्न आएको भन्दा पनि प्रहरीले पत्रकारमाथि लाठी चार्ज गरेका थिए ।आन्दोलनकारीले ढुंगा प्रहार गर्दा प्रहरीतर्फ छ जना घाइते भएका छन् ।"
फ्री साइजका मन्त्री,"२०४६ सालको बहुदलीय व्यवस्था पुनर्बहालीलगत्तै नेमकिपा । त्यसपछि एमाले । २०५३ सालको त्रिशंकु संसद्मा राप्रपा नेता लोकेन्द्रबहादुर चन्द नेतृत्वको सरकारमा मन्त्री । राजा ज्ञानेन्द्रको सत्तापलटका बेला २०६१ सालमा शाही कम्युनिस्टका रूपमा खुलेर समर्थन । जनआन्दोलनपछि एमाले फर्कने असफल कोसिस । तैपनि समाजवादी प्रजातान्त्रिक जनता पार्टी खोलेर २०६६ सालमा एमालेकै माधवकुमार नेपाल नेतृत्वको सरकारमा कानुनमन्त्री । अनि माओवादी अध्यक्ष पुष्पकमल दाहाल नेतृत्वको ३० दलीय विपक्षी गठबन्धनका प्रवक्ता । एमाले अध्यक्ष केपी ओली नेतृत्वको सरकारमा खानेपानी तथा सरसफाइमन्त्री । उक्त सरकार ढालेर बनेको दाहाल मन्त्रिपरिषद्मा फेरि मन्त्री । अर्थात् प्रेमबहादुर सिंह, जुनसुकै दल, रंग र मौसममा पनि उपयोग गर्न मिल्ने फ्री साइजका मन्त्री ।दाहाल सरकार बनेको ६ महिना पुग्न लाग्दा संसद्मा एक सिट मात्रै रहेको समाजवादी जनता पार्टीका यी अध्यक्ष बिहीबार फेरि उही खानेपानी तथा सरसफाइ मन्त्रालय सम्हाल्न आइपुगेका छन् । उनी मन्त्री बनेको भोलिपल्ट कान्तिपुरमा शुक्रबार पाठकपत्र लेख्दै सिन्धुलीका श्रीकृष्ण राजवंशीले उनीसहित अरू केही नेतालाई फ्री साइजका मन्त्री उपमा दिएका छन् । अनेक दल र रंगमा सहजै घुल्न सक्ने सिंह मन्त्री बन्न किन ६६ महिना लाग्यो होला सरकारका प्रवक्ता सूचना तथा सञ्चारमन्त्री सुरेन्द्र कार्कीले फरकफरक विचार राख्ने ठूलासाना दल मिलाउँदै अघि बढ्नुलाई आफ्ना प्रधानमन्त्रीको महानता भनी अथ्र्याएका छन् । सिंहसँगै अर्का एकसिटे अखण्ड नेपाल पार्टी अध्यक्ष कुमार खड्का पनि बिहीबारै महिला तथा बालबालिका मन्त्री बन्न पुगेका छन् ।नौ महिनाको आलोपालो अवधि तोकेर निर्मित सरकारमा किन उत्तरार्धमा आएर मन्त्री बन्न पुग्नुभयो ? भन्ने जिज्ञासाको समाधान उनै सिंहले गरिदिए । मेरो चाहना त ठूला तीन दल कांग्रेस, एमाले र माओवादी मिलेर संविधान कार्यान्वयन गरून्, हामी बसेर थपडी मारौंला भन्ने हो । उनीहरू नै मिल्दैनन्, बरु उल्टै खोजीखोजी हामीकहाँ आउँछन् त म के गरौं ? मन्त्री सिंहले शुक्रबार कान्तिपुरसँग भने, संविधान बनाउन मेरो सक्रिय सहभागिता रह्यो, अहिले कार्यान्वयनमा यति धेरै चुनौती देखिएका बेला किन सरकारबाहिर बस्ने ? संविधान कार्यान्वयन गर्नलाई सरकारमै जानुपर्छ ? भन्ने जिज्ञासामा उनले दक्षिण अफ्रिकामा पनि साना दललाई सरकारमा लगेर संविधान कार्यान्वयन गरिएकाले त्यस उदाहरणबाट सिक्नुपर्ने तर्क गरे ।सिंहले मन्त्री बन्न पुग्नुलाई सत्तारुढ दुई ठूला घटकको आवश्यकता भनी अथ्र्याए पनि प्रधानमन्त्री निकट उच्च पदस्थ कर्मचारीले भने दाहाल प्रधानमन्त्री बनेयता सिंह हरेक दिनजसो निवासमा आएर हैरान लगाउने गरेको बताउने गर्छन् । दाहाल भेट्न घण्टौं कुर्ने गरेका सिंहले अन्तत: मन्त्री बन्ने मनसुवा पूरा गरिछाडे । सिंहले यति मात्रै भनेनन्, दाहाल प्रधानमन्त्री बन्नेबित्तिकै आफूलाई मन्त्री बनाउनेबारे माओवादी र कांग्रेसबीच सहमति भइसकेको, दाहालको यस्तो प्रस्तावमा कांग्रेस सभापति शेरबहादुर देउवाले सिंहजी मन्त्री बन्ने भए हामी बरु राज्यमन्त्री दिउँला नि त भनेको तर किन यति समय लाग्यो भनी बुझ्न नसकेको दाबीसमेत गरे । अनि पाँचांैपल्ट मन्त्री बन्न पाउनुपर्ने आधार पर्याप्त रहेको जनाउ दिँदै थपे, नेपालको राजनीतिमा आजसम्म मैले जुन योगदान दिएको छु, त्यसका आधारमा म क्याबिनेटमा जान योग्य छु ।सिंहले सगर्व दाबी गरेको आजसम्मको योगदान भने विवादग्रस्त छ । पटकपटक बिहे गरेको भनी उनलाई चारित्रिक अभियोगसमेत लाग्यो । एमालेमा छँदा कर्णालीमा पार्टीको प्रभाव विस्तारमा उल्लेख्य भूमिका खेलेका सिंहको चारित्रिक योग्यताबारे त्यसबेलासमेत प्रश्न उठ्ने गरेको उनीसँग काम गरेका नेताहरू टिप्पणी गर्छन् । माधवकुमार नेपाल सरकारमा कानुनमन्त्री हुँदा उनले न्यायपरिषद्लाई विवादमा पार्नेदेखि न्यायाधीश नियुक्ति र कारबाहीलाई नै प्रभावित गर्ने काम गरे । संविधान संशोधन विधेयक पारित गर्दै कार्यान्वयन गर्नका लागि साना दलका नेतासमेत सरकारमा लैजानुपरेको भन्दै सत्ता घटक नेताहरू प्रधानमन्त्री दाहालको प्रतिरक्षा गरिरहेका छन् । जब कि सिंह यसअघि प्रधानमन्त्री चुनावमा नै दाहाल पक्षधर भई भोट खसालिसकेका थिए । अब मन्त्रिपरिषद् ४३ सदस्यीय हुन पुगेको छ । विधेयक पारित गराउनकै लागि मन्त्री थप्दै जाने हो भने साना दलहरूबाट अझै कति संख्यामा मन्त्री बनाउनुपर्ने हो भन्ने यकिन छैन । यता निर्वाचन आयोगले सिंहको दल हाल खारेजीको अवस्थामा रहेको जानकारी दिएको छ । आयोगका प्रवक्ता सूर्यप्रसाद शर्माले पछिल्ला तीन वर्षको आयव्यय विवरण बुझाउनुपर्ने प्रावधान सम्झाउँदै पटकपटक ताकेता गर ेपनि सिंहले नबुझाएपछि दल खारेजमा परेको बताए । यसरी आफ्नो दलको वैधानिक हैसियतबिनै मन्त्री बनेका सिंहले आयोगको निर्णयविरुद्ध सर्वोच्च अदालतमा मुद्दा हाले पनि हालसम्म फैसला भएको छैन ।संविधान संशोधन गर्नैका लागि सिंहलगायत अरू पनि साना दलका नेतालाई मन्त्री बनाउनुपरेको भनी प्रधानमन्त्री सम्बद्ध पक्षले जवाफ दिने गरे पनि त्यो पुष्टि हुने आधार देखिँदैन । संविधान संशोधन गर्न संसद्मा ३ सय ९८ सांसद संख्या चाहिने भए पनि यस्ता एकदुई सिटे दल जोडेर त्यो लक्ष्य भेटिने छाँट देखिन्न । दाहालको यस्तो कदमप्रति स्वयं उनकै दल माओवादी केन्द्रभित्र पनि असन्तुष्टि देखिएको छ । मन्त्रिपरिषद् जम्बो बन्दै जाने क्रममा अनेक दलका मन्त्रीबाट हुने अपयशको भागीदार पनि मन्त्रीमण्डलका प्रमुख दाहालले नै लिनुपर्ने भएकाले जनतामा गलत सन्देश जाने उनीहरूले बताएका छन् । संसद्मा निश्चय नै नम्बरको ठूलो अर्थ छ तर न्यूनतम राजनीतिक कार्यक्रमसमेत नमिल्ने संघीयताकै विरोधी नेतासमेत अटाएर हिँड्दा सरकार र पार्टीप्रति राम्रो सन्देश जाँदैन भन्ने कुरा प्रधानमन्त्रीले विचार गर्नुपर्ने हो, माओवादीका एक नेताले भने, पार्टी अध्यक्ष आफ्नो उद्देश्यमा कि त अस्पष्ट हुनुहुन्छ, कि त सत्ता टिकाउनका लागि जे पनि गर्ने उद्देश्यबाट प्रेरित हुनुभएको देखियो ।यता दाहाल निकट मन्त्रीहरूले भने सरकारमा एमालेसमेतलाई ल्याउन सकिने भन्दै अरू दलसँग पनि सहकार्यको सम्भावना खुला रहेको बताएका छन् । कतिपय सरोकारवालाले भने सिंहजस्ता एकसिटे नेता टिपेर मन्त्री बनाउँदा जनमतको अपमान हुन जाने भन्दै त्यसैका कारण अब थ्रेसहोल्ड को औचित्य झन् बढेको तर्क गरेका छन् । पूर्वप्रमुख निर्वाचन आयुक्त भोजराज पोखरेलले स्थिर सरकारमार्फत् जनताको आकांक्षा सम्बोधन गर्न थ्रेसहोल्ड अनिवार्य गर्नुपर्छ भन्ने सिंहको नियुक्तिबाट पुष्टि भएको बताए । नैतिक हिसाबले विवादास्पद व्यक्तिलाई नियुक्त गर्नु हुन्थ्यो कि हुन्नथ्यो भन्ने विषय उठेको छ, पोखरेल भन्छन्, यस्तो बेला झन् थ्रेसहोल्डको आवश्यकता देखियो ।मन्त्री सिंह भने थ्रेसहोल्ड नै नबुझेकाले यस्तो टिप्पणी गरिरहेको तर्क गर्छन् । समानुपातिक निर्वाचन प्रणालीले आफ्नो थ्रेसहोल्ड आफैं निर्धारण गर्ने भन्दै उनले आफू त्यसलाई बुझ्न सक्षम रहेको दाबी गरे । अहिलेको संविधानले अन्तरिम संविधानकै मान्यता पछ्याउँदै थ्रेसहोल्ड राखेको छ । संविधानसभा चुनावमा २५ हजारको समानुपातिक थ्रेसहोल्ड थियो, अब एक लाख जति संख्याको होला । मैले त्यो क्राइटेरिया पूरा गरेको छु, सिंहले भने, अब यो व्यवस्था छँदाछँदै कुन काल्पनिक थ्रेसहोल्डको कुरा गर्ने ?"
५ बजे ओपीडी सेवाको सकस,"स्वास्थ्यमन्त्रालयद्वारा प्रस्तावित थियो या उनको आफ्नै कार्यालयद्वारा लिइएको निर्णय थियो, प्रधानमन्त्री प्रचण्डले केही महिनाअघि संसद्मा घोषणा गरिदिए, सरकारी अस्पतालको बहिरंग (ओपीडी) सेवा ५ बजेसम्म खुला हुनेछ । त्यही घोषणालाई कार्यान्वयन गर्न अहिले सकस भइरहेको छ । यस्तो प्रतित हुन्छ कि प्रधानमन्त्रीले गर्भाधान त गरिदिए तर त्यसको सुरक्षित डेलिभरीको दायित्व स्वास्थमन्त्री गगन थापा र उनी नेतृत्वको स्वास्थ मन्त्रालयको जिम्मामा आइपरेको छ, जुन सकसपूर्ण बन्न पुगेको छ ।चिकित्सकहरूलाई त झनै धर्मसंकट आइपरेको छ । सरकारी अस्पतालमा काम गर्ने चिकित्सकहरू सामान्यतया १० बजे अस्पताल प्रवेश गर्छन्, हाजिर गर्छन्, फुर्सद मिले एकछिन गफ छाँट्छन्, चिन्तन तथा छलफल गर्छन् र तोकिएको काम राउन्ड, ओटी या ओपीडीमा जान्छन् जहाँ बिहान ८ देखि १२३० बजेसम्म लाइनमा लागी टिकट काटी कुरेर बसेका बिरामीहरू हुन्छन् । तर, यो पद्धति सबै ठाउँमा समान रूपले लागू हुन्न । कुनै चिकित्सकले हाजिर धस्काएर मुस्किलले एक घण्टा पनि अस्पतालमा बिताउँदैनन् । निजी अस्पतालमा सय जना बिरामी हेर्न पनि थकाइ नमान्नेले सरकारीमा विश्व स्वास्थ संगठनको सुझावलाई दलिलका रूपमा प्रस्तुत गर्दै ३० जनाभन्दा बढी हेर्न सकिन्न भन्छन् । सरकारीमा विभिन्न बहाना बनाई क्यान्सिल हुने तर त्यही शल्यक्रिया न्यून पूर्वाधार भएका निजीमा चाहिँ सजिलै हुनेगर्छ भन्ने आरोप पनि लागेकै छ ।निजी आर्थिक फाइदाको मूल्यमा सरकारी अस्पतालमा दिलो ज्यान दिएर काम गर्ने धेरै चिकित्सक छन् जसको उचित मूल्यांकन हुने गरेको छैन । सरकारबाट दैनिक रूपमा प्राप्त हजार रुपैयाँ जति पारिश्रमिक अस्पतालमा पुगी हाजिर गर्न मात्रै हो कि जस्तो प्रतित हुन्छ । किनकि चिकित्सकहरूबाट सम्पादित कामको मूल्यांकन हाजिर कापी या ईमेसिनबाट मात्रै हुने गरेको छ । सबैभन्दा ठूलो दुर्भाग्य त काम गर्न चाहनेलाई पनि निरुत्साहित बनाउने गरिन्छ, नयाँ सेवा सञ्चालन गर्न चाहनेले दुरुत्साहित हुनुपर्छ । विशेषज्ञ चिकित्सकबाहेक तालिमप्राप्त पारामेडिक्स, पाराक्लिनिकल, मेडिकल उपकरण बिगँ्रदा तुरुन्तै मर्मत गरिदिने प्राविधिकदेखि मर्म बुझिदिने प्रशासन, लेखा, स्टोरदेखि अत्यधिक फाइदाभन्दा जिम्मेवारी र सेवाभाव बोकेका सप्लायर्सहरूको पनि अपरिहार्य आवश्यकता रहेको हुन्छ । यी सबै पक्षको अभाव या प्रतिकूलतामा इमान्दारीपूर्वक सेवा प्रवाह गर्न धेरै मुस्किल पर्ने गरेको यथार्थ सम्बद्ध जिम्मेवारहरूले आत्मसात गर्न नसक्नु विडम्बना हो । हाल कायम रहेको १० देखि २ बजेसम्मको समयको मात्रै पनि अधिकतम सदुपयोग भइदिएको भए धेरै गुणा बढी सेवा प्रवाहित हुन सक्थ्यो । यो कटु यथार्थबीच स्वास्थ मन्त्रालयबाट ओपीडी सेवा ५ बजेसम्म खोल्नुपर्ने उर्दी जारी भएको छ । सरकारी चिकित्सकहरूले सरकारी बाहेकका अन्य स्थानमा काम गर्ने स्वीकृति पनि पाएका छैनन् ।पंक्तिकारको राय छ, यदि सरकारमा जनताको स्वास्थप्रतिको जिम्मेवारी छ भने उसले प्रस्ट निर्णय लिन सक्नुपर्छ । मोफसलका सरकारी अस्पतालमा ५ बजेसम्म काम गर्नु भन्नुको अर्थ हो, निजी प्राक्टिस नगर्नु । एकातर्फ युवा विशेषज्ञ चिकित्सकहरूमा सरकारी सेवाप्रति आकर्षण बढ्दैछ भने अर्कोतर्फ कार्यरत बहुमत विशेषज्ञ चिकित्सकहरू यदि सरकारबाट उपयुक्त विकल्प या प्रस्ताव प्रस्तुत भए पूर्णकालीन भई काम गर्न चाहन्छन् । ओपीडीको समयमा वृद्धि गरिएको निर्णय जबर्जस्ती लागू गराउन चाहनुभन्दा दिगो हुनेगरी स्वास्थ सेवा प्रवाहमा गुणात्मक एवं मात्रात्मक अभिवृद्धि ल्याउनु उपयुक्त हुन्छ । ख्याल रहोस् ओपीडीबाहेक अन्तरंग, शल्यक्रिया, आकस्मिक लगायतका सेवामा पनि विशेषज्ञ चिकित्सकहरू खट्नुपर्छ । त्यसैले विकल्पको रूपमा हाल तोकिएको तलबमा वृद्धि गरी बिहान ९ देखि ३४ बजेसम्मलाई अनिवार्य बनाउने, अनि त्यसपछिको समयलाई ऐच्छिक बनाउनु उपयुक्त हुन्छ । ३४ बजेपछि पनि निजी क्लिनिक नगई सरकारी अस्पतालमै बिताउन चाहने चिकित्सकहरूलाई थप पारिश्रमिक विस्तारित या पेइङ मा आर्जित रकमको व्यवस्थापन गर्न सकिन्छ ।अरू सरकारी निकायका अधिकृतहरूले जस्तो पदोन्नति हुँदै जाँदा हैसियत, अख्तियार र सुविधा थपिँदै जाने नियति विशेषज्ञ चिकित्सकहरूको नहुने हुनाले परिश्रम अनुसारको सुविधा या पारिश्रमिक पाउने उनीहरूको हक नै हुनुपर्ने हो । तर पनि देशको परिस्थिति अनुसार सम्झौता गर्न र चित्त बुझाउन उनीहरू तयार हुन्छन् । निजीमा सीमित चिकित्सकहरूले कमाउने गरेजस्तो लाखौंको चाहना उनीहरूले राख्दैनन् । चुरोट, रक्सी, गुट्खादेखि निजी क्षेत्रमा प्रवाहित अर्बांै रुपैयाँलाई पारदर्शी र नियमित करको दायरामा ल्याउन सके पचासौं करोड रुपैयाँ सरकारी खातामा थप्न सकिन्छ । बजेटभन्दा पनि दीर्घकालीन सोच र जनताको स्वास्थ्य जस्तो सम्वेदनशील सबालप्रतिको गम्भीरताको खाँचो छ ।"
इलाबहादुर सार्कीको नाममा,"इलाबहादुर दाइ  तपाईंको सम्झनाले मात्र पनि ऐंठन हुन्छ । दाजै, पृथ्वीनारायणको अग्लाइ नापेर आफ्नो होचाइको उत्सव मनाइरहेका एक हूल प्रगतिशील हरूले अपहरण गरेको दिन हो, पुस २७ । अनि हो एउटा जर्नेलले प्रश्नवाचक आमनागरिकमाथि जुत्ता प्रहार गरेको दिन । कम्ता जगजगी छैन हौ दाजै सहरमा त्यस दिन एकाबिहानै पृथ्वीनारायणको सालिक ढोका ढक्ढक्याउन आइपुग्यो । सालिकले भन्यो, गणतन्त्रको नागरिक भइस् भन्दैमा मेरो जन्मजयन्ती बिर्सने तँ को होस् ? त्यतातिर पोकली छाँगो उसैगरी छङछङ छल्किरहेको होला । ओखलढुंगाको त्यो गाउँमा तपाईंको दिनचर्या उसैगरी बितिरहेको होला । भाउजुको दम फुलेर उस्तै सकस होला । तपाईंको गाउँतिर गणतन्त्रको हालखबर कस्तो छ कुन्नि, यता सहरमा भने गणतन्त्रको दिनचर्या शरमले पानीपानी छ । पोकलीको पानी त के पानी, यो शरमको पानीमा बगेर छताछुल्ल छन् नेता, प्राज्ञ र कविहरू । साँच्ची, पृथ्वीनारायणको जन्मजयन्ती मनाउने उर्दी गाउँतिर आयो कि आएन ?सम्झना बलियो कि बिर्सना दाजै ? लाग्छ, यो मुलुकमा बिर्सना नै बलियो छ । अस्ति भर्खरकै त कुरो हो । जनआन्दोलनको गडगडाहटले राजतन्त्रको जगमा भूकम्प ल्याइदिएको थियो । तपाईंले पत्तो पाउनुभो कि भएन कुन्नि, त्यो बेला सहरमा श्रवण मुकारुङको कविता बिसे नगर्चीको बयान खुब चर्चित थियो । इतिहासमा पहिलोपटक सर्वसाधरण जनताले यो देशको अस्तित्वमा आफ्नो दाबी प्रस्तुत गरेको बेला थियो, त्यो । मुकारुङको कवितामा पनि बिसे नगर्चीको दाबी छ, यो देश मैले पनि आर्जेको हुँ । आन्दोलनमा तपाईं पनि हुनुहुन्थ्यो, आफ्नै सदरमुकामतिर । आन्दोलनमा सबै थिए र सबैले यो र यस्तै कविता हजारौं पटक दोहोर्याएका थिए । बिसे नगर्चीको यस्तो बयान :अढाई सय वर्षदेखि मैले तुनेका थाङनामा हुर्केकामेरा दरसन्तानहरू कहाँ कहाँ पुगेमैले खोज्न चाहेँ हुँलामेरा औंलामा खोपिएका छ्यान्द्रार बगेका रगतहरूले मलाई उक्साएरतरबारले आर्जेको मुलुकभन्दामैले धागोले उनेको मुलुक विशाल ठाने हुँलाखोई मेरो पैताला कहाँनिर छ ?कहाँनिर छ बिसे नगर्ची ?हिजो हेलिकप्टरबाट धम्की दिन्थे जर्नेलहरू, आज प्रज्ञा प्रतिष्ठानमा डाकिन्छन् । पृथ्वीनारायणको सालिक बोकेर जर्नेलहरू एउटा यात्रामा निस्केका छन्, जुलुसमा छन् गणतन्त्रका हिमायतीहरू कुरो सुल्टो भो कि उल्टो ? बिसे नगर्चीको दाबीलाई बन्दुकले उडाइदिने धम्की यो गणतन्त्रमा कसको बुई चढेर आयो ? तपाईंलाई थाहा छ कि इलाबहादुर दाई ? त्यो पनि त्यही प्रज्ञा प्रतिष्ठानमा जहाँ स्वयम् श्रवण मुकारुङ विराजमान छन् । नेता, प्राज्ञ र कविहरू नै जर्नेलको प्रवचन सुन्न किन अभिशप्त भए होलान् ? अवकाशप्राप्त जर्नेल प्रेमसिंह बस्न्यात र एउटा सर्वसाधारण रवि गुरागाईंबीचको शक्ति सन्तुलन आकाशजमिन भएको दिन एकता दिवस हुन्छ कि प्रतिगमन दिवस ?जबजब महाराजहरूले यो देशलाई पिञ्जरा बनाए, तपाईंजस्ता लाखौं गरिब जनताले पिञ्जरा तोड्ने शक्ति जोरेको इतिहास छ । इतिहास राणावंश र शाहवंशको मात्र छ र ? तपाईंको स्मृतिमा पनि इतिहास सही सलामत छ । लोकस्मृति र लोक इतिहास लोकतन्त्रको प्राण हो । निर्मम दमन र कठोर संघर्षको इतिहास जनताको इतिहास हो । तपाईंको स्मृतिमा ताजै होला, कसरी निरंकुशताका अँध्यारा रातमा आन्दोलनकारीहरू तपाईंको पिँढीमा बास माग्न आएका थिए । कांग्रेस सुस्ताएन कि तपाईंको पिँढीमा, माले बास बसेन कि, माओवादीले सेल्टर लिएन कि तपाईंको कौसीमा । सबैले बाचा गरे, इलाबहादुर दाइ, तपाईंको आँगनमा पनि झारिदिनेछौं खुसीको एउटा दिन । तपाईं पनि हेलिनुभो आन्दोलनको भेलमा । पत्याउनुभो । इतिहासको मेहेरो बदल्ने कुरा हो, पत्याउनै पनि पर्यो ।पञ्चायतकाल थियो एउटा, राजाको प्रजातन्त्र । एकथरी मानिसहरू हुन्थे जो राजाको चरण मा बिन्तिपत्र हाल्न जान्थे, रूपचन्द्र बिष्ट थिए अर्का जो गरिबको छाप्रोमा बिन्तिपत्र टाँस्न जान्थे । दुवै इतिहास भए तर यी दुई इतिहासमा ठूलो भिन्नता छ । एउटाले एकता, शक्ति र भक्तिको स्रोत राजामा खोजिरहेको थियो, अर्कोले जनतामा । । रोजाइको कुरा न हो, इतिहास जनताको पनि छ, पृथ्वीनारायणको पनि । आजको इतिहासले पनि ऐना देखाएको छ । कसले इलाबहादुर रोजे, कसले पृथ्वीनारायण रोजे, रोजाइ प्रस्ट छ । र, यो रोजाइले पनि इतिहास बनाएको छ । आखिर इतिहासलाई कसको आँखाले हेर्ने भन्ने कुरा न हो । पृथ्वीनारायणको आँखाले हेर्यो जित नै जित छ, तपाईंको आँखाले हेर्यो हारको पारावार छ ।सिंहदरबारको सिंहासनमा पुगेपछि, अथवा सत्ताका पदप्रमांगीमा आँखा गाडेर बसेपछि कथाले अर्कै मोड लिँदोरहेछ । हिजो कम्युनिस्ट हुन रक्सी खाएर आफ्नै जात काढे, धेरैले । तपाईंकै घरछेउको चौतारोमा उभिएर विद्रोही मुद्रामा भाषण गरे, रगत सबैको रातै छ, कसले बनायो छूत अछूत ? तिनले गीत गाए, कविता लेखे, दस्तावेज कोरे र कसम खाए, यो व्यवस्था बदलेरै छाड्नेछौं । छुवाछूत, भेदभाव, ठूलोसानो सब बदल्ने प्रण गर्दै ती हिँडिरहे । तपाईंजस्ता गरिब, निमुखाको शक्ति जोडेर तिनले आँधीको रचना गरे । जब राज्यमा सबैको हक लेख्ने बेला भयो तिनीहरूमध्ये धेरैले अचानक आफ्नो जात सम्झिए । अनि भने, इलाबहादुरहरूलाई दलित भएकै कारण छुट्टै भाग किन दिने ? रगत सबैको रातै छ, जसले सक्छ उसले खान्छ । बिम्ब त उही हो, रातो रगत । कति सफाइका साथ उनीहरूले अर्थचाहिँ परिवर्तन गरिदिए । उनीहरूले रक्सी खान छाडेनन् तर आफ्नो जातको अहंकारमा सर्लक्कै फर्किए । दुवै हातमा लड्डु त्यसपछिचाहिँ अचानक तिनलाई वर्गचाहियो रे तपाईंकै विरुद्ध लड्न तपाईंकै वर्ग खोजिरहेका हौ दाजु, के भन्नु कहानीमा कुनै सस्पेन्स छैन दाजै । जब तपाईंकै विरुद्ध सर्वहारा वर्ग खोजे नि उनीहरूले, को भेट्टाए थाहा छ ? खाँटी कम्युनिस्टहरूले इतिहासको सालिकपथमा फेला पारे पृथ्वीनारायण शाह । बुझेर बुझिनसक्नु छ, यो कहानी । एक दिन सुनौलो बिहानी लिएर ती आउनेछन् भनेर अझै पर्खिरहनुभएको छ कि तपाईं ? आज थाहा पाउनुस् इलाबहादुर दाइ, त िआउनेछैनन् । उनीहरूले इतिहासको महानता पृथ्वीनारायणमा भेट्टाइसके, तपाईंजस्ता गरिब निमुखाको महानता परै बाटोमा छुट्यो । तपाईंको सबैभन्दा ठूलो गल्ती के भने तपाईंले कसैलाई हराउनुभएन । न पृथ्वीनारायणले जस्तो कीर्तिपुरेलाई हराउनुभो, न खम्बूवानका राई र लिम्बूवानका लिम्बूलाई नै हराउनुभो । न तामाङलाई छल गरेर हराउनुभो, न जुम्लीलाई जित्नुभो, न गढवालीको गर्दनमा तरबारको सान लगाउनुभो । तपाईंलाई त आफैं हारेको हिसाबकिताब राख्ने पनि फुर्सद भएन । तपाईंले महिनौं मेहनत गरेर बनाएको जुत्ता लगाएर जित्नेहरू हिँडे, तपाईं अर्को जुत्ता बनाउन लाग्नुभो । साहूका खेतमा बाँधा भएर जोतिए तपाईंका पुर्खा, त्यसको ज्याला पुग्यो पृथ्वीनारायणले आर्जेको दरबारमा । तपाईंको झुप्रोमा घाम, पानी, शीत मात्र होइन अत्याचारका कोर्राहरू पनि छिरे । किनभने तपाईंले कहिल्यै घरको ढोका बन्द गर्नुभएन । ढोकामा प्रेम टाँसेर पर्खिरहनुभयो, केवल अन्याय पसिरह्यो तपाईंको घरमा । तपाईंको ज्ञान, सीप, पसिना र रगत कुनै राजाको उपकार होइन तर त्यही ज्ञान, सीप र पसिना राजाका निम्ति उपकार भयो । त्यो उपकारको बदला तपाईंले अपमान र यातना पाउनुभो । तर, तपाईंले जान्नुभएन । तपाईंलाई गीत, कविता र भाषण सुनाउन आउनेहरूको नजरमा तपाईंको महानता किन पर्न सकेन ? किन दाजै ? किन फर्कीफर्की पृथ्वीनारायणको महानताले थिच्न खोजिरहेछ आमजनताको आत्मसम्मानलाई ? किनभने, तपाईंले श्रीपेच लाउनुभएन, किनभने तपाईंको हातमा गोर्खेलौरी थिएन, किनभने तपाईंको रगतमा अत्याचारी रक्तकण थिएन । पृथ्वीनारायणको महानताले वशिभूत प्राज्ञ, नेता, कवि, संगीतकारको नजरमा तपाईं पटक्कै जँच्नुभएन । श्रीपेच नलाउने पनि कतै इतिहास निर्माता हुन्छ ? कसैलाई नहराउने पनि कतै राष्ट्र निर्माता हुन्छ ? श्रीपेच लगाउनुस्, इलाबहादुर दाइ । हाम्रो आधुनिक कवि एउटा कविता लेख्न चाहन्छ, तपाईंको नाममा । हाम्रो उत्तरआधुनिक संगीतकार एउटा गीत रच्न चाहन्छ, तपाईंको महानतामा । पोकलीको पाखामा पसिना बगाएर मात्र देशको अस्तित्वमा यसै दाबी गर्न पाइन्छ ? हो, श्रीपेच लगाउनुस् इलाबहादुर दाइ । अनि तपाईंको नाममा इतिहास लेख्न चाहन्छन् इतिहासकारहरू ।"
स्वस्थानी व्रतकथा भित्रका केही पाटा,"यं ब्रह्मा वरुणेन्द्र रुद्रमरुत: स्तुन्वन्ति दिव्यै: स्तवै  म कनीकुथी पढ्न सुरु गर्थें । आमा किताब नै नहेरी लय मिलाएर श्लोक भन्नुहुन्थ्यो । हामी कसैलाई पनि आमाले क, ख पनि सिकाउनु भएन । त्यसैले हामीलाई कहिल्यै लागेन आमा पढ्न जान्नुहुन्छ । स्वस्थानी वाचनको सुरुवातमा वा अन्त्यमा भन्नुपर्ने श्लोकमा जब मेरो जिब्रो लट्पटिन्थ्यो आमा सच्चाइदिनुहुन्थ्यो । म छक्क परेर आमाको मुखतिर हेर्थें । उहाँ एकचित्त भएर फूल लिई हात जोडेर बस्नुहुन्थ्यो र मधुर आवाजमा लयबद्ध पाठ गरिरहनुहुन्थ्यो । म ४५ कक्षामा हुँदादेखि नै आमा स्वस्थानी पाठ गर्न लगाउनुहुन्थ्यो, म जानी नजानी पढ्ने गर्थें । कुनै अप्ठ्यारा शब्दहरूमा जब म अल्झिन्थें तब आमा हेर्दै नहेरी भनिदिनुहुन्थ्यो । अरू समयकी निरक्षर आमा स्वस्थानी कथाका श्लोकहरू तथा अन्य भित्री कथा पनि मुखाग्र भन्नुहुन्थ्यो । पुस शुक्ल पूर्णिमाका दिनदेखि माघ शुक्ल पूर्णिमासम्म एक महिना स्वस्थानीको व्रत बस्ने, उपासना गर्ने तथा कथा वाचन गर्ने प्रचलन छ । यस समयमा विशेषगरी व्रतालु महिलाहरूको राजधानी नजिकैको शालीनदी लगायत आफ्नै घर नजिकका नदी, खोलाहरूमा नुहाउने तथा पूजापाठ गर्ने भीडै लाग्ने गर्छ । महिला, पुरुष जो कोही पनि व्रत बस्न सक्ने भनिए पनि कथामा हिमालयकी पुत्री पार्वती, अप्सराहरू, गोमा, चन्द्रावती लगायत महिलाहरू व्रत बसेका प्रसंग आउनु तथा पार्वतीले महादेव पति पाउन गरेको व्रत भनिनुले पनि स्वस्थानी व्रतमा महिला चासो बढी देखिन्छ । व्रत पछि बिछोडिएका पतिपत्नीको भेटका प्रसंगहरूका कारण पनि स्वस्थानी व्रतलाई योग्य पति पाउन वा बिछोडिएकाको मिलनका रूपमा लिने गरिन्छ । व्रत बस्नाले सुख समृद्धि तथा सन्तान प्राप्ति हुनेजस्ता फल प्राप्त हुने भनिए तापनि कथामा व्रतका कारण चाहेको पति पाउनेदेखि, बिछोडिएका पतिपत्नी तथा आफन्तजनसँग भेटजस्ता कुरामा बढी विश्वास रहेको देखिन्छ । स्वस्थानी कथामा पृथ्वीको उत्पत्तिदेखिका विभिन्न कथा उल्लेख गरिए तापनि देवता र दानव बीचका शक्ति संघर्षका कथाहरू तथा महादेवका बहुलठ्ठीपूर्ण कहानी (जस्तै : प्रेमको नाममा महादेवले सतिदेवीको मृत शरीर बोकेर हिँड्नेदेखि नवविवाहिता पार्वतीलाई छाडेर विविध रूप धारण गरी अर्कैसँग रोमान्स गर्दै हिँड्ने, लीला भन्नु उपयुक्त होला) कथाहरू भनिएको छ । स्वस्थानी परमेश्वरीको व्रत कथा भनेर देवी आराधनाको चर्चा गरिए तापनि स्वस्थानी देवीलाई भन्दा महादेवलाई केन्द्रमा राखेर अधिकांश कथा अगाडि बढ्छन् । कथा तत्कालीन समाजको प्रतिबिम्ब हो । महिला जीवनको अस्तित्वको उपासना, व्रतमा मात्र सीमित गर्नुले तत्कालीन परिवार तथा समाजमा महिलाको उपस्थिति प्रस्ट हुन्छ । जालन्धरकी पत्नी वृन्दा निष्ठावान पतिव्रता छिन् । उनको यस निष्ठाले गर्दा महादेव, विष्णुजस्ता भगवान् पनि उनलाई युद्धमा परास्त गर्न सक्दैनन् तर उनै वृन्दाका पति जालन्धर हाकाहाकी पत्नीसँगै सल्लाह गरेर पार्वतीलाई छल गरी यौन सम्बन्धका लागि जान्छन् । तर, यसमा वृन्दाको कुनै आपत्ति छैन । पटकपटक सृष्टिका पालक भनिएका विष्णु जालन्धरजस्तै भेष बदलेर वृन्दाको सतित्व डगाउन पछि पर्दैनन् । देवाधिदेव भनिएका महादेव पाप भनिएको परस्त्रीसँगको यौन सम्बन्धको (परपुरुषसँगको यौन सम्बन्ध नारीका लागि पाप भनिएको छ भने परस्त्रीसँगको सम्बन्धमा परपुरुषको उपस्थिति अवश्य हुनुपर्ला) लागि विष्णुलाई पठाउँछन् । हामीजस्ता सामान्य मानिसको बुझाइमा देवताका पनि देवताहरूका यी हर्कत साँच्चै राक्षसी लाग्छन् । यी कथाहरूले तथाकथित देवताहरूको निचतालाई प्रस्ट्याउँछ । यौनको निजत्वलाई बेवास्ता गर्छ र बलात्कारका लागि प्रेरित गर्छ । स्वस्थानी कथा जेन्डर बायस्ड छ । देवीको व्रतकथा भनिएको छ तर देवीलाई गौण र मौन राखिएको छ । महादेवको आरधनालाई केन्द्रमा राखिएको छ । त्यस्ता महादेव जो आफ्नी पत्नीलाई छाडेर कहिले राजहाँसका रूपमा त कहिले मृगका रूपमा रोमान्स गर्दै हिँड्छन्, कहिले किरातको रूप धारण गरी सुन्दरी किरातिनीसँग यौन सम्बन्ध राख्न आतुर हुन्छन् । आफू विवाहेत्तर सम्बन्धमा रुची राख्छन् र रावणको तपस्यासँग खुसी भएर आफ्नै पत्नीलाई दिई पठाउँछन् । त्यसैले यो यस्तो कथा हो जसले पुरुष देवताका हरेक कुकर्मलाई लीलाको नाममा प्रस्तुत गर्छ र नारीलाई अनुशासनको पाठ पढाउँछ । बरु कथामा राक्षसहरूको राक्षसी प्रवृत्तिको खासै उल्लेख छैन । देवताहरूसँग भएका शक्ति संघर्ष बाहेक आम मानिसलाई दु:ख दिने राक्षसहरू कथामा देखिँदैनन् । बरु लहडी देवताहरूबाट झन्डै बिनाकारण जस्तै, सामान्य मानिस जस्तै, शिव भट्ट दम्पती, गोमा तथा चन्द्रावती आदिलाई सताइएको छ । धर्मशास्त्रहरूका अनुसार तथा आम बुझाइमा पनि देवत्वलाई मानवताभन्दा उच्च स्थानमा राख्ने गरिन्छ । बच्चा आफंैमा भगवान्का रूप हुन भनिन्छ तर बाबुआमा (शिव भट्ट ब्राह्मण) को प्रगतिसँग डराएर ७ वर्षकी बच्ची (गोमा) लाई ७० वर्षको बूढोसँग विवाह होस् भनी श्राप दिनेजस्तो कुरा राक्षसी कृत्यभन्दा तल्लो स्तरको लाग्छ । श्राप दिने सन्दर्भमा होस् वा वरदान दिने सन्दर्भमा देवताहरूले शक्तिको अत्यधिक दुरुपयोग गरेका प्रसंगहरू कथाभरि प्रशस्त छन् । ब्रह्मचर्यमा रहेर, मन शुद्ध राखी वाचन गर्ने भनिएको स्वस्थानी कथाका कतिपय ठाउँमा कुरीकुरी लाग्ने प्रसंगहरू पनि आउँछन् । यौन क्रियामा व्यस्त रहेका महादेव पार्वतीको कोठामा भिक्षुको रूपमा जबर्जस्ती छिर्ने अग्नि हुन् वा भिक्षा भनेर विर्य दिई पठाउने महादेव र त्यसलाई खाइदिनेजस्ता कथा पढ्दा हुने भिज्युअलाइज ले नीला फिल्मको झझल्को दिन्छ । त्यस्तै ऋषि पतिहरूबाट यौन सन्तुष्टि नपाएका ऋषि पत्नीहरू महादेवको लिंग देखेर पछि लागेका जस्ता प्रसंगहरू पारिवारिक कथा लाग्दैनन् । परिवारका सदस्यलाई राखेर सुनाउने कथाका कतिपय प्रसंग पढ्दा वा सुन्दा लाजै लाग्ने सन्दर्भहरू पनि आउँछन् । बडाले जो गर्यो काम हुन्छ त्यो सर्वसम्मत, छैन लाई प्रतिबिम्बित गर्छ स्वस्थानी कथाले । महादेव ७ वर्षकी गोमालाई श्राप दिन्छन् । आफैं ७० वर्षको शिव शर्मा ब्राह्मणको रूप धारण गरी गोमाको शोषण गर्छन् र गर्भवती बनाई अलपत्र पारेर छाड्छन् र यसलाई शिवको लीला भनिएको छ । कहिले कसको त कहिले कसको रूप धारण गरी नारीको परीक्षा लिँदै हिँड्छन् भने कुनै सुन्दर युवती देख्नेबित्तिकै मोहित भएर पछि लाग्छन् । यस्ता देवता कुनै कोणबाट हेर्दा पनि हामीलाई बुझेका देवता लाग्दैनन् । मैले सुरुमा नै चर्चा गरें, आमा स्वस्थानी मुखाग्र भन्न सक्नुहुन्छ । यो स्वस्थानी संस्कृतिको परिणाम हो । अर्काको घर जाने जातलाई किन पढाउने भन्ने समयमा पनि स्वस्थानी कथा वाचन संस्कृतिले नारीलाई पढ्न, पढाउन प्रेरित गरेको थियो । त्यसो त स्वस्थानी व्रत गर्नुले आफूले चाहेजस्तो वर प्राप्तिको प्रसंग बढी उठाएकाले पनि पति पाउनुभन्दा नारीको अर्को कुनै भूमिका नभएजस्तो गर्छ कथा । अनि स्वभावैले स्वस्थानी व्रतकथा आदिमा नारी चासो बढी देखिन्छ । यसले नारी शिक्षातर्फ प्रेरित गरेको पनि छ । गत वर्ष प्रदर्शनमा आएको हिन्दी फिल्म पीके ले धर्मको नाममा हुने ढोंगलाई व्यंग्य गरेको छ । भगवान् ढोंगी हुने रहेछन् कि स्वस्थानी व्रतकथामा देखाइएका महादेव, विष्णुका लीलाहरूलाई यिनै ढोंगलाई पर्दाफास गरिएको रूपमा म बुझ्छु । र अन्त्यमा, स्वस्थानी कथा पढेरै हुर्किएको म, कतै कथाकी चन्द्रावतीले स्वस्थानीको अपमान गरेर दु:ख झेल्नु परेजस्तै मलाई पनि त्यस्तै आरोप त लाग्दैन भन्ने अव्यक्त डर लागिरहेछ ।"
आदिवासी जनजातिसम्बन्धी भ्रमपूर्ण अनुसूची !,"अनुसूचीमा उल्लेख भएका आदिवासी जनजातिको विवरण कहालीलाग्दो छ । त्यसको नालीबेली खोतल्दै जाँदा अनुसूचीमा समावेश ५९ आदिवासी जनजातिसम्बन्धी तथ्यांक नै गलत छ भन्ने बुझिन्छ । किनभने, जनगणनाको तथ्यांकमा अनुसूचीमा भएका ११ आदिवासी जनजाति नेपालभर कतै फेला परेकै देखिँदैन । नेपाल आदिवासी जनजाति महासंघको नवौं राष्ट्रिय महाधिवेशन यही पुसको पहिलो साता चितवनमा सम्पन्न भयो । महाधिवेशनमा नेपाल बराम संघको तर्फबाट जगत बराम अध्यक्षमा निर्वाचित भए । सचिवका उम्मेदवार श्रुति कुमालले सबैभन्दा बढी ३९ मत पाइन् । निर्वाचनमा बरामको समूहलाई गैरएमाले पार्टीहरूले समर्थन गरेका थिए । एमालेले समर्थित उम्मेदवार कुनै पनि पदमा विजयी बन्न सकेनन् । महासंघ निर्वाचनमा एक आदिवासी जनजाति संस्था बराबर १ भोट मान्यता पाउने व्यवस्था छ । नेपाल सरकारको आदिवासी जनजाति उत्थान राष्ट्रिय प्रतिष्ठान ऐनको अनुसूचीमा ५९ आदिवासी जनजाति छन् । अनुसूचीका ५९ आदिवासी जनजातिमध्ये महासंघमा वनकरिया, छैरोतन र फ्री बाहेकका ५६ जातीय संस्था आबद्ध छन् । मगर र कुसुण्डा देशभर क्रमश: करिब १९ लाख र २ सय ७३ संख्यामा छन् । महासंघ मतदानमा ती दुवै जातीय संस्थाको मत ११ गणना हुन्छ । महासंघ समानुपातिक चुनावी पद्धतिको हिमायती तर उसैको निर्वाचन पद्धति भने समयसापेक्ष छैन । तथ्यांक नै गलत !आदिवासी जनजाति उत्थान राष्ट्रिय प्रतिष्ठान ऐन २०५८ पुस २५ गते प्रकाशित भई गणतन्त्र सुदृढीकरण तथा केही नेपाल ऐन संशोधन गर्ने ऐनअन्तर्गत २०६६ पुस ७ गते दोस्रो पटक संशोधन भएको हो । ऐनमा उल्लेख भए अनुसार आदिवासी जनजाति भन्नाले आफ्नो मातृभाषा र परम्परागत रीतिरिवाज, छुट्टै सांस्कृतिक पहिचान, छुट्टै सामाजिक संरचना र लिखित वा अलिखित इतिहास भएको अनुसूची बमोजिमको जाति वा समुदायलाई सम्झनुपर्छ । तर, अनुसूचीमा उल्लेख भएका आदिवासी जनजातिको विवरण कहालीलाग्दो छ । त्यसको नालीबेली खोतल्दै जाँदा अनुसूचीमा समावेश ५९ आदिवासी जनजातिसम्बन्धी तथ्यांक नै गलत छ भन्ने बुझिन्छ । किनभने जनगणनाको तथ्यांकमा अनुसूचीमा भएका ११ आदिवासी जनजाति नेपालभर कतै फेला परेकै देखिँदैन । अनुसूची अनुसार थकाली, तीनगाउँले थकाली र मार्फाली थकाली छुट्टाछुट्टै आदिवासी जनजाति हुन् । उहिलेदेखि सबैले जानेबुझेको थकाली भनेको थकाली मात्रै हो । जनगणनाको तथ्यांकमा थकालीको जनसंख्या मात्र उल्लेख छ । तर, उल्लेखित समुदायसँग सम्बद्ध जातीय संस्था थकाली सेवा समिति, तीनगाउँले थकाली सेवा समिति, मार्फा थकाली सेवा सदन क्रियाशील छन् । जानकारहरूका अनुसार अनुसूचीमा उक्त समुदायहरू परेपछि मात्र तिनीहरू बनेका हुन् । अचम्म, जनगणनामा चाहिँ एकैजना नभेटिने तर जातीय संस्था भने क्रियाशील हुने कस्तो रहस्य ? त्यसो भए ऐनमा परिभाषित गरिए अनुसार उल्लेखित थकालीहरूका आफ्नै मातृभाषा र परम्परागत रीतिरिवाज, छुट्टै सांस्कृतिक पहिचान, छुट्टै सामाजिक संरचना र लिखित वा अलिखित इतिहासचाहिँ छ कि भन्ने प्रश्न उब्जिन्छ । नेपाल आदिवासी जनजाति महासंघ उपाध्यक्ष गणेश थकाली (तीनगाउँले थकालीका तर्फबाट निर्वाचित) ले बताए अनुसार थकाली, मार्फाली थकाली र तीनगाउँले थकालीको भाषा, संस्कृति र वेशभूषा उस्ताउस्तै छ । थकालीसम्बन्धी बृहत् अध्ययन अनुसन्धान गरेका माइकेल विन्डिङले द थकाली शीर्षक पुस्तकमा मार्फाली समुदायले थकाली भाषा अन्तर्गतको एक भाषिका (डाइलेक्ट) बोल्छन् भन्ने लेखेका छन् (सन् १९९८, पृष्ठ : १९) । अर्का एस आइजिमाले पुन्नेल (मार्फा), ठिन्नेल (ठिनी), स्याङतानी (स्याङ), चिम्तानी (चिमाङ) का थकालीहरू थकालीकै उपसमूहहरू हुन् भनेर जापानिज जर्नल अफ इथ्नोलोजीको वर्ष २४ अंक ३ मा लेखेका छन् (सन् १९६५ ) । तर, अनुसूचीमा ठिनी, स्याङ र चिमाङ गाउँमा बस्ने थकालीलाई तीनगाउँले थकाली र मार्फामा बस्ने जति थकालीलाई मार्फाली थकाली (हिराचन, ज्वारचन, लालचन र पन्नाचन) का रूपमा दर्ज गरिएको छ । ऐनमा उल्लेख भएअनुसार तिनीहरू सबैमा छुट्टाछुट्टै आदिवासी जनजाति हुने आधार देखिँदैन । अनुसूचीमा थकालीसम्बन्धी तथ्यांक विन्डिङ र आइजिमाका अध्ययन अनुसन्धानभन्दा पृथक छ । थकालीलाई पहिले थाक्से भनिन्थ्यो । कालान्तरमा थाक खोलाको आसपासमा बस्ने समुदायलाई थकाली भनिएको हो । थकाली अनुसन्धान केन्द्रको विधानमा उल्लेख भएअनुसार थकालीहरूको आदिभूमि थाकखोला अर्थात् थासाङ हो । हिजोआज मूलत: शेरचन, गौचन, तुलाचन र भट्टचनलाई थकाली भन्ने गरिएको पाइन्छ । तिनीहरू गोत्र (क्यहु) का आधारमा विभाजित गरिएका हुन् । अनुसूचीमा परेको बाह्र गाउँलेलाई पनि थकाली नै भन्ने गरेको पाइन्छ । प्राध्यापक रामबहादुर क्षत्रीले बताए अनुसार बाह्र गाउँले मुक्तिनाथ क्षेत्रको बाह्र गाउँहरूमा बसोबास गर्छन् । तिनको भाषाचाहिँ गुरुङ वा भोटे समुदायसँग मिल्ने महासंघ उपाध्यक्ष गणेश थकालीको बुझाइ छ । सरकारी मानवीय विकास सूचाकांक २०५८ मा थकाली उन्नत समूह र तीनगाउँले थकाली, मार्फाली थकाली र बाह्र गाउँले सुविधा वञ्चित समूहमा समूहीकृत छ । पहुँच हुने जातिलाई थकाली र त्यसमा पनि उन्नत आदिवासी जनजाति समूह र अन्यलाई सुविधाबाट वञ्चित भन्दै तीनगाउँले थकाली, मार्फाली थकालीे नाम जुराइदिएको रोष प्रकट गर्ने थकालीहरू पनि भेटिन्छन् । उनीहरूको भनाइ छ, उनीहरू सबै थकाली नै हुन् । त्यसैले जनगणनामा सबैले थकाली नै लेखाउँछन् । ठाउँविशेषमा केही भिन्नपन त हुन्छ नै । जस्तो काठमाडांै उपत्यकामा असन, पाटन, भक्तपुरका नेवारका भाषा, संस्कृतिमा केही विविधता भएझैं । थकाली जति एकै हांै भन्ने थकालीहरूको भनाइ यस्तो छ, जातीय राजनीति गर्नेहरू स्वार्थका लागि कहिलेकाहीं मार्फाली, तीनगाउँले भइटोपल्ने गर्छन् । उनीहरूको बुझाइ छ, अगुवा थकालीले थकालीलाई नै विभेद गर्नेगरी व्यहार गरे । गाउँ फरक हुनेबित्तिकै कोही उन्नत थकाली र कोही गैरउन्नत थकाली हुँदैन । अनुसूचीमा परेको कसैले नचिनेको, नजानेको समुदाय छैरोतन हो । नेपाल आदिवासी जनजाति महासंघ र आदिवासी जनजाति उत्थान राष्ट्रिय प्रतिष्ठानले अहिलेसम्म एकैजना पनि छैरोतन हौं भन्ने भेटेको पुष्टि गर्न सकेको छैन । सन्तबहादुर गुरुङ र अरूहरूको एक प्रतिवेदनमा छैरोतनको भाषा थकालीसँग मिल्ने तर अन्य केही पहिचान फरक भएको उल्लेख छ । मधुसूदन पाण्डेयले नेपालका जनजातिहरू (छैटौं संस्करण) शीर्षक पुस्तकमा छैरोतनहरू थकाली र मार्फाली थकालीसँग मिल्दोजुल्दो हुन्छन् भन्ने लेखेका छन् । सम्भवत: मुस्ताङको टुकुचेभन्दा उत्तरतिरको छैरोतिर बस्ने थकालीलाई नै छैरोतन भनेर लेखिएको हो । वैकल्पिक ऊर्जा प्रवर्धन र विज्ञान, प्रविधि तथा वातावरण मन्त्रालयले तयार पारेको एक मस्यौदा अभिलेखमा छैरोतनलाई तामाङ, थकाली र पाँच गाउँलेमध्ये कुनै एक हुनुपर्छ भन्ने अनुमान गरेर लेखेको छ । उक्त मस्यौदामा छैरोतनको संख्या २०० जति होला भन्ने अनुमान छ । अनुसूचीमा उल्लेख भएको ताङ्वे समुदायको कथा अलि भिन्न छ । मुस्ताङ जिल्लाको छुक्साङ गाविसमा ताङ्वे भनिने एक गाउँ छ । त्यस गाउँमा बसोबास गर्ने समुदायलाई अनुसूचीमा ताङ्वे भनिएको छ । ताङ्वे समाज सेवा संघका अध्यक्ष सुशील ताङ्वेले जनाए अनुसार नागरिकतामा अहिलेसम्म कसैले पनि ताङ्वे लेखेका छैनन् । उनको भनाइ अनुसार अधिकांशले गुरुङ वा लामा लेखाउँदै आएका छन् । मधुसूदन पाण्डेयले जनाएअनुसार तिब्बती भाषामा ताङ को अर्थ लखेटिएका र वे को अर्थ जाति भन्ने हुन्छ । पाण्डेयको कथनलाई मान्ने हो भने ताङ्वे तिब्बततिरबाट लखेटिएको एक भोटे समुदाय हो । ताङ्वे समुदाय र त्यसको भाषा अहिलेसम्म जनगणनामा सूचीकृत छैन । अनुसूचीमा एक अर्को लार्के भनिने समूह पनि छ । लार्केको संख्या र भाषासम्बन्धी जानकारी जनगणनासम्बन्धी तथ्यांकमा छैन । गोर्खाको उत्तरी भेगमा लार्के भन्ने एक गाउँ छ । त्यहाँ बसोबास गर्ने समुदायलाई लार्के भनी अुनसूचीमा लेखिएको हो । नेपाल आदिवासी जनजाति महासंघमा लार्के समाज कल्याण केन्द्र सदस्य छ । भाषासम्बन्धी जानकारी दिने विद्युतीय सञ्जाल इथ्नोलग मा उल्लेख भए अनुसार भोट बर्मेली परिवारअन्तर्गत पर्ने एक नुब्री भाषालाई लार्के, भोटे, भोटिया, कुटाङ भोटिया आदि उपनामले पनि जानिन्छ । त्यस अनुसार लार्के नुब्री भाषी हुन् । त्यो भाषा डोल्पो, वालुङ, ल्होमी भाषासँग दुई तिहाई जति मिल्छ । त्यसरी नै गोर्खाकै उत्तरी भेकको सियारखोला आसपासमा बसोबास गर्ने एक समुदायलाई अनुसूचीमा सियार लेखिएको छ । सियारलाई धादिङको एक समुदाय हो भन्ने सन्तबहादुर र अरूहरूको एक अनुसन्धान प्रतिवदेनमा उल्लेख छ । सियार पनि जनगणनामा परेको छैन । तर, जनजाति महासंघमा सियार समाज कल्याण केन्द्र सदस्य छ । सियारलाई चुम्बा पनि बताइन्छ । संखुवासभाको एक उत्तरपूर्वी गाविस चेपुवाको एक गाउँको नाम थुदाम हो । त्यहाँ अक्सर भोटे समुदायको बसोबास छ । त्यहाँ बस्ने भोटे समुदाय र ताप्लेजुङका भोटे समुदायहरू करिबकरिब उस्तै हुन् भन्ने बताइन्छ । तर, अनुसूचीमा त्यही ठाउँको नामका आधारमा त्यहाँ बसोबास गर्ने भोटे समुदायलाई छुट्टै थुदाम भन्ने लेखिएको छ । तर, उनीहरूको छुट्टै भाषा अभिलेख भएको छैन । बरु थुदामकै उत्तरी भेगमा बस्ने एक भोटे समुदायको भाषाचाहिँ सिङसाबा (ल्होमी) भन्ने २०५८ को जनगणनाबाटै सूचीकृत छ । एक पुस्तकमा भाषा अंकित नेपालको नक्सामा सिङसाबा र वालुङ भाषीको क्लस्टर एकै ठाउँ देखाइएको छ । त्यो क्लस्टरको संखुवासभातर्फ सिङसाबा र ताप्लेजुङतर्फ वालुङ भाषीको बसोबास छ भन्ने संकेत गरिएको छ । ती छुट्टै भाषा नभएर भोटे भाषाकै भाषिका हुन सक्छन् । थुदामेहरूमध्ये केही संखुवासभाकै गुफापोखरी, तेह्रथुम वसन्तपुरमास्तिरको टुटेदेउराली र काठमाडौंस्थित बौद्धमा बसोबास छ । टुटेदेउरालीका छिरिङ लामा थुदामे भोटे हुन् । उनको नागरिकतामा नाम छिरिङ लामा र बाबुको नाम कामी भोटे र बाजेको नोर्बु भोटे उल्लेख छ । छिरिङले थुदामेको भाषा संखुवासभाका ल्होमी (सिङसाबा) भोटेसँग थोरै नमिल्ने तर ताप्लेजुङका तोप्केगोला र वालुङहरूसँग मिल्ने बताउँछन् । लामाका अनुसार थुदामेहरू देशभर १४१५ सय जति संख्यामा छन् । उनीहरूको नागरिकतामा भोटे वा लामा नै लेखिएको छ । वालुङ र तोप्केगोला अनुसूचीमा उल्लेखित समुदाय हुन् । तिनीहरू २०५८ को जनगणनामा सूचीकृत थिएनन् । तर पनि नागरिकतामा वालुङ र तोप्केगोला लेखिएको एकैजना व्यक्ति पनि अहिलेसम्म फेला नपरेको जानकारी जनजाति उत्थान राष्ट्रिय प्रष्तिष्ठानका कर्मचारीहरू बताउँछन् । इथ्नोलगमा वोलाङचुङ गोला, वालुङ, होलुङ, होलुंगे एकै भाषाका विविध नामहरू हुन् भन्ने लेखिएको छ । त्यसैगरी तोप्के गोला वालुङ भाषाको भाषिका र त्यो थुदाममा सजिलै बुझिने भन्ने उल्लेख छ । अनुसूचीमा परेको अति अन्योल समुदाय फ्री हो । त्यो सम्भवत: कात्तिक र चैत महिनामा फेरी लाउन हिँड्ने जोगीलाई फ्री भनिएको हुनुपर्छ । तेह्रथुमस्थित ओयाकजुङ गाविसका कृष्ण जोगीले सामाजिक समावेशीकरण अनुसन्धान कोष (सिर्फ) को अनुदान सहयोगमा फेरी लाउने समुदायको दिनचर्याप्रति अनुसन्धान गरे । उक्त अनुसन्धानकै आधारमा जोगीले फेरी कल्चर (जुन २०१२) शीर्षकमा एक पुस्तक लेखेका छन् । पुस्तकमा फेरी लगाउने फेरीवालहरू नेपालको आदिवासी जनजाति नै हुन् भन्ने जिकिर छ । २०६९ साल वैशाखमा फेरीवाल जोगी समुदायको पूर्वाञ्चल भेला धरानमा सम्पन्न भयो । उक्त भेलाले नेपाल फेरीवाल जोगी संघ गठन गरेको छ । भेलाले जोगी अर्थात् फेरी लाउने समुदाय मौलिक सांस्कृतिक र जातीय पहिचान छ भन्दै फेरीवालहरू एक छुट्टै अल्पसंख्यक समुदाय भएको दाबी पनि गरेको छ । अनुसूचीमा मुगाल भन्ने पनि छ । मुगालसँग सम्बन्धित मुगाल जनजाति समाज कल्याण केन्द्र नेपाल आदिवासी जनजाति महासंघ सदस्य हो । उक्त संस्थाको केन्द्रीय समितिको कार्यलय मुगुमा छ । तर, इथ्नोलगमा अरुण नदीको किनारमा बस्ने समुदायले मुगाली भाषा बोल्छन् भन्ने उल्लेख गरिएको पाइन्छ । मुगालीहरूको मुगा, सिंधुवाखोला, पाख्रिवास, फलाटेमा करिब १५ सयको संख्यामा बसोबास छ भन्ने लेखिएको छ । मुगालबारे अन्य जानकारी पाइँदैन । त्यस्तै अनुसूचीमा वनकरिया पनि छ । जनगणनाको तथ्यांकमा वनकरिया भाषीको संख्या ६९ जना भन्ने लेखिएको छ । चन्द्रबहादुर श्रीस मगरले वनकरियाको मौलिक ज्ञान र जैविक विविधता संरक्षणसम्बन्धी एक अनुसन्धान सन् २००६ मा सामाजिक समावेशीकरण अनुसन्धान कोषसँग आबद्ध भएर गरेका थिए । श्रीस मगरले बुझाएको प्रतिवेदनमा जनजाति महासंघको एक अभिलेख उल्लेख गर्दै वनकरियाको जम्मा संख्या ६९ जना (१३ परिवार) भन्ने लेखेका छन् । उनीहरूको बसोबासस्थल मकवानपुरको हाडीखोला गाविस अन्तर्गत ट्वांग्रा डाँडा गाउँ र मुसेधाप भन्ने छ । केहीको पर्साको ठोरी गाविसअन्तर्गत लामीटार भन्ने गाउँमा बसोबास छ भन्ने जनाइएको छ । श्रीस मगरले वनकरियाहरू चेपाङ समुदायसँग अत्यन्त मिल्दोजुल्दो हुन्छन् भन्ने लेखेका छन् । हिँजोआज वनकरिया चेपाङ नै हुन् भन्ने बुझाइ छ । कार्यदल गठन नेपाल सरकारले समाजशास्त्री सन्तबहादुर गुरुङको संयोजकत्वमा कृष्णबहादुर भट्टचन, टेकनारायण राजवंशी, विष्णुदत्त आङबुहाङ, रामलखन चौधरी र रवीन्द्रनाथ अधिकारी सम्मिलित जनजाति उत्थान प्रतिष्ठान कार्यदल २०५२ साल पुस ३० गते ३ महिना समयावधि तोकेर बनाएको थियो । कार्यदलले झापा, गोरखा, पोखरा र काठमाडौंमा जनजाति अभियन्ता, राजनीतिक व्यक्तित्व, पत्रकार तथा अधिवक्तामाझ अन्तक्र्रिया र जनजातिसम्बन्धी विभिन्न पाठ्यसामग्रीका आधारमा प्रतिवदेन तयार पारिएको उल्लेख छ । प्रतिवेदनमा जम्मा ६१ समुदायको सूची छ । त्यसबाट मनाङे हटाइयो । चिमतन, ठिनतन, स्वागतनलाई तीनगाउँले थकाली र होलुङलाई वालुङ बनाउँदै प्रतिवेदनमा नपरेको याक्खा थपेर अनुसूचीमा जम्मा ५९ आदिवासी जनजाति जारी भएको हो । भाषाविद् तथा अधिवक्ता रामजी कोङग्रेनको जोडमा याक्खा थपिएको थियो । त्यसअघि याक्खा राई र लिम्बूमा सूचीकृत हुँदै आएका थिए । गाउँघरमा चाहिँ उनीहरू जिमी वा देवानका रूपमा चिनिन्थे । याक्खाको संस्कृति र भाषा लिम्बू संस्कृति र भाषासँग निकै हदसम्म मिल्छ । विवाहबारी पनि याक्खा र लिम्बूमा सरोबरी चल्छ । सामन्यत: जनगणनामा सूचीकृत तथा अध्ययन अनुसन्धानका आधारमा जातजातिसम्बन्धी अनुसूची जारी गर्ने प्रचलन छ । तर, अनुसूची जारी गर्दा त्यसो गरिएन । त्यो अनुसूचीमा परेका ५९ आदिवासी जनजातिमध्ये ३० समुदाय २०४८ को जनगणनामा सूचीकृत नै थिएनन् । त्यसमध्ये २०५८ को जनगणनामा १५ समुदाय सूचीकृत भए । बाँकी १५ मध्ये ४ समुदाय डोल्पो, तोप्के गोला (ताप्लेजुङ), ल्होपा (मुस्ताङ ल्होमान्थाङ) र ल्होमी (संखुवासभा हटिया, चेपुवा, किमाथांका) २०६८ को जनगणनामा सूचीकृत भए । अझै अनुसूचीमा परेका ११ आदिवासी जनजाति कहाँ छन्, अत्तोपत्तो छैन । तीनको भाषा, संस्कृति के हो ? राज्यको अभिलेखमा उल्लेख छैन । केही मानवाशास्त्री तथा समाजशास्त्रीहरूका बुझाइमा कार्यदलको प्रतिवेदन हचुवाको भरमा तयार गरिएको थियो । प्रतिवेदन तयार पार्दा आदिवासी जनजाति अर्थात् इथ्निसिटीका बारेमा पर्याप्त मात्रामा अध्ययन नगरेको भन्न सकिने स्थिति छ । त्यो अनुसूची समाजशास्त्रका मान्यताका आधारमा तयार गरिएको भन्ने पुष्टि हुँदैन । जनगणनामा जनजाति जनगणना २०६८ मा राईबाट छुट्टिएका १२ आदिवासी जनजाति (आठपहरिया, बाहिङ, बान्तावा, चाम्लिङ, खालिङ, कुलुङ, लोहरुङ, मेवाहाङ, बाला, साम्पाङ, थुलुङ, नाछिरिङ र याम्फू) थपिए । उनीहरूको भाषा २०५८ कै जनगणनामा सूचीकृत भइसकेको थियो । त्यसैगरी थारूबाट खसास र गुरुङबाट घले छुट्टिएर जनगणनामा सूचीकृत भएका छन् । अनुसूचीमा राजवंशी र कोचेलाई एकै मानी राजवंशी (कोचे) लेखिएको थियो । २०६८ को जनगणनामा राजवंशी र कोचे छुट्टाछुटट्टै सूचीकृत छ । त्यसबाट २०६८ जनगणनामा आदिवासी जनजाति समुदाय जम्मा ६३ संख्यामा देखिन्छ । तर, अनुसूचीका आधारमा नेपालका आदिवासी जनजाति संख्या भने ५९ नै हो । तथ्यांक कि मिथ्यांक ?अनुसूचीका ५९ आदिवासी जनजातिमध्ये फ्री र छैरोतन भन्ने समुदाय नेपालमा कतै छैन भन्ने जनजाति अभियन्ताहरूले बताउँदै आएका छन् । ती दुई मात्र होइन अनुसूचीमा परेका एक दर्जन समुदाय नै उल्लेख भएबमोजिम छुट्टै आदिवासी जनजाति हुन् वा होइनन् ऐनमा उल्लेख गरिएको परिभाषाको आधारमा शंका गर्न सकिने स्थिति छ । त्यसैले तिनीहरूका छुट्टै भाषा, संस्कृति, सामाजिक संरचना आदि छ वा छैन अनुसन्धान हुन जरुरी छ । पत्थरकट्टा (कुसबाडिया) र धानुक अनुसूचीको अर्को गलत पाटो हो । अनुसूची अनुसार ती दुवै आदिवासी जनजाति हुन् । नेपाल दलित आयोगको अनुसूचीमा पत्थरकट्टा मधेसी दलित समूहमा छ । चित्रबहादुर थापाले गरेको एक अध्ययन प्रतिवेदनमा कपिलवस्तुका कुसबाडियाले आफूहरूलाई दलित नै भन्छन् भन्ने छ । भारतमा पत्थरकट्टालाई दलित समुदायका रूपमा लिइन्छ । त्यसैगरी मण्डल कमिसन (सन् १९८०) को प्रतिवदेनमा धानकधानुक सेड्यल कास्ट अर्थात् दलिततर्फ समावेश छ । महासंघले सरकारको धेरैजसो तथ्यांक सत्य छैन, त्यसलाई मिथ्या भन्दै आएको छ । माथिका विवरणले महासंघ आफैं मिथ्यांकका जगमा उभिएको देखिन्छ । महासंंघको निर्वाचन पद्धति समयसापेक्ष छैन । केवल निर्वाचनका निम्ति निर्वाचनजस्तो मात्र छ । अन्तमा, महासंघमा राजनीतिक पार्टीको ठाडो हस्तक्षेप सुरु भएको छ । जिल्लास्तरकै निर्वाचनमा राजनीतिक पार्टीका प्यानल उठ्ने चलन बसिसकेको छ । महासंघमा भाषा, संस्कृति, पहिचान आदिका कुरा ओझेलमा परी राजनीति गर्नेहरू सभासद बन्न पाइने आकांक्षामा महासंघ अध्यक्ष र महासचिव हुने परिपाटीले घर गरेको छ । दोस्रो जनआन्दोलन पश्चात् अपवाद बाहेक अध्यक्ष र महासचिव मनोनीततर्फबाट सभासद चुनिए । हिजोआज महासंघ राजनीति गर्नेहरूको अखडाजस्तो बनेको छ । त्यसले महासंघ आफ्नो लक्ष्यमा चुकेको छ । बेलैमा सच्चिन जरुरी छ ।"
रेशमी मार्गमा नेपालको अलमल,"चीनले अगाडि सारेको बेल्ट एन्ड रोड इनिसिएटिभ कार्यक्रममा नेपालले सहभागी जनाउन आनाकानी गरिरहेको छ । सन् २०१४ मा नेपालले यस कार्यक्रममा सहभागी हुन प्रारम्भिक सम्झौतामा हस्ताक्षर गरेको थियो । त्यसपछि २ वर्ष बितिसक्दा पनि नेपालले पूर्ण सहभागी हुने प्रतिबद्धतासाथ हस्ताक्षर गरेको छैन । नेपाललाई सम्झौतामा हस्ताक्षर गर्न नदिन अर्को छिमेकी मुलुक भारतको दबाब रहेको ठानिएको छ । चीनका नेताहरूले नेपाली नेताहरूसँगको भेटमा उक्त कार्यक्रममा सहभागी हुन नेपाललाई अनुरोध गर्दै आएका छन् । यसै पनि नेपालको जलविद्युत् र पूर्वाधार विकासमा चिनियाँ लगानीको व्यापक सम्भावना रहेका बेला चीनले अगाडि सारेको बेल्ट एन्ड रोड इनिसिएटिभ कार्यक्रममा भाग लिनुको विकल्प नेपालसँग छैन । यो कार्यक्रम नेपालको मात्र नभइृ सबै विकासोन्मुख मुलुकको हितमा रहेको कुरा चीनले प्रस्ट पारिसकेको छ ।२०१३ सेप्टेम्बरमा कजाकास्तानको भ्रमणमा रहँदा चिनियाँ राष्ट्रपति सी चिन फिङले पहिलोपटक ऐतिहासिक रेशमी मार्गलाई पुनर्जागरण गर्ने घोषणा गरे । त्यसको एक महिनापछि उनी इन्डोनेसियाको भ्रमणमा जाँदा एक्काइसौं शताब्दीको सामुद्रिक रेशमी मार्गलाई पनि पुनर्जागरण गर्ने उद्घोष गरे । त्यसको एक महिनापछि नोभेम्बरमा सम्पन्न चिनियाँ कम्युनिस्ट पार्टी अठारौं केन्द्रीय समितिको तेस्रो पूर्ण बैठकद्वारा सी चिन फिङद्वारा घोषणा गरिएका दुवै कार्यक्रमलाई चीनको सुधार र खुला नीतिभित्र समावेश गरी बढाउने निर्णय गरियो । रेशमी मार्ग इसापूर्व १३० देखि हान वंशको शासन कालमा सुरु भएको हो । रेशमी मार्गले चीनलाई पल्लो सान्सीको सिआनबाट रोमन साम्राज्यसँग जोडेको थियो । यो मार्गको बहुवाणिज्य रुट चीन, भारत, अरेबिया, ग्रिस, रोम र समुद्रलाई छुने अन्य मुलुकसँग जोडिएको थियो । अहिले त्यही सञ्जाल ब्युँझाएर चीनले ती मुलुकहरूले आर्थिक लाभ लिऊन् भन्ने चाहेको छ । रेशमी मार्ग र एक्काइसौं शताब्दीको सामुद्रिक रेशमी मार्गलाई जोडेर वान बेल्ट वान रोड अर्थात् एक पेटी एक मार्ग भन्न थालियो । रेशमी मार्गले चीन र युरोपलाई जोड्छ जसलाई बेल्ट भित्र राखिएको छ भने समुद्री रेशमी मार्गले एसिया र अफ्रिकालाई जोड्छ जसलाई रोड ले समेटेको छ । यसर्थ बेल्ट एन्ड रोड भित्र प्रत्यक्ष रूपमा एसिया, युरोप र अफ्रिका समावेश रहेका छन् । रेशमी मार्ग आर्थिक क्षेत्र र एक्काइसौं शताब्दीको सामुद्रिक रेशमी मार्गलाई नै परिमार्जित भाषामा बेल्ट एन्ड रोड इनिसिएटिभ भनिएको हो । ऐतिहासिक व्यापारी मार्गका रूपमा रहेको रेशमी मार्गलाई पुन: ब्युँझाउँदै आधुनिक युगमा व्यापार तथा पूर्वाधार सञ्जालमार्फत एसियालाई युरोप र अफ्रिकासँग जोड्ने चीनको पारदर्शी आर्थिक कार्यक्रम नै बेल्ट एन्ड रोड इनिसिएटिभ हो । बेल्ट एन्ड रोड इनिसिएटिभ ले ७० भन्दा बढी मुलुकलाई प्रत्यक्ष समेट्छ । तीमध्ये ३० वटासँग चीनले सम्झौता गरिसकेको छ । अहिलेसम्म ९ सयवटा समझदारीपत्रमा हस्ताक्षर भएका छन् जसमा ८ खर्ब ९० अर्ब डलर पुँजी रहेको छ । उदाहरणका रूपमा बेइजिङदेखि जर्मनीको दुइसबर्ग जोड्ने रेलमार्गलाई लिन सकिन्छ ।चीनले बेल्ट एन्ड रोड इनिसिएटिभ कार्यक्रममा भाग लिने राष्ट्रहरूमा ठूलो मात्रामा बाह्य लगानी गरेको छ । ती राष्ट्रहरूमा चीनले गरेको प्रत्यक्ष बाह्य लगानीमा हरेक वर्ष ३८६ प्रतिशतले वृद्धि हुँदै आएको छ । चिनियाँ वाणिज्य मन्त्रालयको तथ्यांक अनुसार २०१५ मा चीनले बेल्ट एन्ड रोड इनिसिएटिभ कार्यक्रममा सहभागी राष्ट्रहरूमा १८ अर्ब ९३ करोड अमेरिकी डलर लगानी गरेको छ । यो चीनले गरेको प्रत्यक्ष बाह्य लगानीको १३ प्रतिशत हो । बेल्ट एन्ड रोड इनिसिएटिभ कार्यक्रम चिनियाँ प्रत्यक्ष बाह्य लगानीको महत्त्वपूर्ण हिस्साको रूपमा विकसित हुँदै आएको छ । चीनले २०१५ मा एक खर्ब ४५ अर्ब ६७ करोड अमेरिकी डलर प्रत्यक्ष बाह्य लगानी गरेको छ । सोही अवधिमा चीनले प्रत्यक्ष वैदेशिक लगानीको रूपमा एक खर्ब ३५ अर्ब ६० करोड अमेरिकी डलर भित्र्याएको छ । सबैभन्दा धेरै प्रत्यक्ष बाह्य लगानी गर्ने मुलुकमा अमेरिकापछि चीन दोस्रो स्थानमा रहेको छ ।२०१६ को जुलाईसम्म चिनियाँ व्यवसायीहरूले विभिन्न राष्ट्रमा ५२ वटा आर्थिक सहकारी क्षेत्र स्थापना गरेका छन् । ती व्यवसायीहरूले ९ अर्ब डलर कर तिर्दै ७० हजार स्थानीयलाई रोजगारी दिएका छन् । २०१६ को पहिलो आठ महिनामा ६१ राष्ट्रमा चार हजार इन्जिनियरिङ परियोजना सम्झौतामा चिनियाँ कम्पनीले हस्ताक्षर गरेका छन् । यी सम्झौताहरूको कुल पुँजी ६९ अर्ब ८२ करोड डलर रहेको छ ।चीनको स्वार्थविगत केही वर्षदेखि चीनको आर्थिक वृद्धिदर निरन्तर घटिरहेको छ । यतिबेला चिनियाँ नेतृत्व आर्थिक वृद्धिदरलाई स्थिर राख्ने अथवा बढाउने कुरामा चिन्ताग्रस्त छ । चीनको आर्थिक वृद्धिदरलाई स्थिर राख्न अथवा बढाउन सबैभन्दा महत्त्वपूर्ण कुरा छिमेकी मुलुकहरूमा विकाससम्बन्धी माग र आवश्यकता बढाउन आवश्यक छ ।चीन वरिपरिका मुलुकमा राजनीतिक स्थिरतासँगै विकासको माग र आवश्यकता बढ्न थालेपछि त्यसको आपूर्ति चीनको एकाधिकारजस्तै हुन्छ । ती मुलुकको मागभन्दा बढी चीनसँग लगानी गर्ने क्षमता र प्रविधि छेलोखेलो छ । छिमेकी मुलुक मात्र नभएर एसियाली र अफ्रिकी मुलुकमा हुने पूर्वाधारका विकासमा चिनियाँ पुँजी र प्रविधिले बजार पाउँछ । चिनियाँ पुँजी र प्रविधिको प्रयोग प्रवद्र्धनले चिनियाँ आर्थिक विकासलाई अझै तीव्र गतिमा बढाउँछ । अब चीनले आफू मात्र विकसित भएर आफ्नो पुँजी र प्रविधिलाई उपभोग गरेर सक्ने अवस्था छैन । त्यसकारण बेल्ट एन्ड रोड इनिसिएटिभ कार्यक्रमले सम्बन्धित मुलुकको विकाससँगै चीनलाई पनि फाइदा पुर्याइरहेको हुन्छ ।रेशमी मार्गमार्फत चीन यस क्षेत्रमा समेटिने ६५ मुलुकसँग स्वतन्त्र व्यापार सम्झौता गर्न पनि चीन उद्धत छ । अहिलेसम्म चीनले सिंगापुर, स्विट्जरल्यान्ड, आइसल्यान्ड लगायतका १२ वटा मुलुकसँग स्वतन्त्र व्यापार सम्झौता गरिसकेको छ । यसैगरी जापान, अस्ट्रेलिया, नर्वे लगायतका अन्य ८ मुलुकसँग हस्ताक्षर गर्ने चरणमा पुगेको छ । सम्झौता गर्दा खुलापन, सहकार्य, सहभागिता र साझा जितको सिद्धान्त अवलम्बन गर्ने गरेको छ । बेल्ट एन्ड रोड इनिसिएटिभ कार्ययोजनाभित्रका परियोजनामा सामान्यत: चीनले पूर्वाधार निर्माण सम्पन्न गर्छ र हस्तान्तरण गर्छ । यही परिकल्पनामा चीनले स्थलमार्गलाई अगाडि सारेको छ । स्थलमार्गबाट हुने व्यापारिक पारवहन छिटो, भरपर्दो र सस्तो हुने कुरा चिनियाँ प्रयोगबाट पुष्टि भइसकेको छ । अहिले चीनले मध्ययुरोपतिर समुद्री मार्गभन्दा स्थलमार्गबाट मालबाहक रेलको प्रयोगलाई परीक्षण गरिरहेको छ । त्यसैको एउटा रूपमा क्वाङचाउ र लान्चौदेखि केरुङ सम्मको चिनियाँ मालबाहक रेललाई लिन सकिन्छ ।नेपाललाई फाइदाबेल्ट एन्ड रोड इनिसिएटिभ कार्यक्रमसँग जोडिने हरेक राष्ट्रले यथेष्ट फाइदा लिन्छन् । यस अवधारणा अनुसार चीनको बाह्य लगानीको पुँजी र पूर्वाधारका आयोजना नेपालमा निर्माण हुनेछन् । विशेषगरी प्रविधि र बौद्धिक सम्पत्तिको आपूर्ति हुनेछ । यससँगै इन्जिनियरिङ निर्माण र परियोजना वित्त पनि आपूर्ति हुनेछ । नेपाली स्वदेशी तथा विदेशी लगानीका कम्पनीहरूले चिनियाँ कम्पनीसँग साझेदारी गर्नेछन् । यसले नेपालमा चिनियाँ बजारलाई थप विस्तार गर्नेछ । चीनकै पहलमा ४० अर्ब डलरको रेशमी मार्ग कोष स्थापना भएको छ । यो कोष अति आवश्यक ठानिएको र न्यून आर्थिक क्षमता भएका मुलुकमा लगानी गर्ने छ अथवा अनुदान दिइनेछ । यो कोषले पनि नेपाललाई ठूलो भरथेक गर्नेछ ।चीनको बेल्ट एन्ड रोड इनिसिएटिभ कार्यक्रमले मुख्य रूपमा नेपालको पूर्वाधार विकास, पर्यटन विकास र सांस्कृतिक सम्पदाको विकासमा प्रत्यक्ष फाइदा पुर्याउँछ । चीनले पछिल्लो समय अगाडि सारेको कनेक्टिभिटी अर्थात् सञ्जालको नारा नेपालजस्तो छिमेकी मुलुकका लागि निकै लाभप्रद छ । नेपालले चीनको स्वायत्त प्रदेश तिब्बतसँग जोडिएका विभिन्न नाका खोलेर विकासलाई सन्तुलित बनाउने प्रयास गरिरहेको छ । चीनसँग नेपालले सडक सञ्जाल, हवाइं सञ्जाल, विद्युत्तीय सञ्जाल, सांस्कृतिक सञ्जाल, व्यापारिक सञ्जालजस्ता बहुआयामिक विभिन्न सञ्जालबाट सम्पर्क विस्तार गर्न सक्छ । चीनसँग विविध यातायात सञ्जाल विकास हुनु भनेको नेपाली पर्यटन बजारमा चिनियाँ उपभोक्ता भित्र्याउनु हो । चिनियाँ पर्यटकका लागि पूर्वाधार निर्माण गर्न पनि यो कार्यक्रमको भूमिका महत्त्वपूर्ण हुनेछ ।नेपाल पुरातात्त्विक सम्पदाको भण्डार हो । कतिपय सम्पदाको संरक्षण र सम्बद्र्धन हुन सकेको छैन भने कतिपय सम्पदाको अन्वेषण गर्न बाँकी छ । भूकम्पपछि ध्वस्त भएका नेपालका सांस्कृतिक सम्पदाहरूको पुनर्निर्माण गर्दै संरक्षण गर्न पनि यो कार्यक्रम नेपालका लागि हितकर छ । यद्यपि यसका केही चुनौती पनि छन् । पहिलो, भारतको भूमिका रहेको छ । भारतले अहिलेसम्म यो कार्यक्रमको समर्थन गरेको छैन । तसर्थ नेपालमा यो कार्यक्रम भित्रिँदा भारतले पूर्वाग्रही दृष्टिकोणबाट यसलाई नियाल्छ र नेपालमा चिनियाँ गतिविधि बढेको भन्दै नेपालको राजनीतिक नेता, कर्मचारी संयन्त्र र खुला सिमानाको दुरुपयोग गरी चिनियाँ योजनालाई निरुत्साही बनाउन प्रयास गर्नेछगरिरहेको छ । दोस्रो, नेपालको आन्तरिक द्वन्द्व, भ्रष्टाचार र कर्मचारीतन्त्रबाट हुने ढिलासुस्ती रहेका छन् । रातारात पूर्वाधार ठड्याउने चीन बिनाअवरोध शान्तिपूर्वक काम गर्न चाहन्छ । नेपालमा विभिन्न स्वार्थसमूहहरू सक्रिय छन् । समाजमा द्वन्द्व सिर्जना गरेर विकास निर्माणलाई पछाडि धकेल्ने त्यस्ता स्वार्थ समूहहरूले विकास निर्माणका कामलाई प्रभाव पार्छन् । त्यसैगरी व्याप्त भ्रष्टाचार र हरेक कुरामा राजनीतिकरण अनि कर्मचारीतन्त्रको अल्झनले चुनौती सिर्जना गर्छ । तर, यी चुनौतीहरू ठूलाचाहिँ होइनन् । सबैभन्दा ठूलो कुरा नेपालको इच्छाशक्ति र चाहना हुनुपर्छ ।आचार्य चिनियाँ अन्तर्राष्ट्रिय रेडियो (सीआरआई) नेपाली सेवा, बेइजिङमा विदेशी विशेषज्ञका रूपमा कार्यरत छन् ।"
हिँडाइले मुटुको स्वास्थ्यमा सुधार,"हिँड्ने बानी छ भने, तपाईंको मुटु पनि सामान्य व्यक्तिका तुलनामा स्वस्थ नै छ । मुटुको स्वास्थ्यमा सुधार ल्याउन पैदल हिँडाइ दीर्घकालीन उपाय हो । जर्नल क्रिएटिभ नर्सिङमा प्रकाशित भएको यो अध्ययनका लागि ७० महिलाको एउटा समूहमा सामुदायिक हिँड्ने कार्यक्रमअन्तर्गत परीक्षण गरियो । हिँड्नु राम्रो व्यायाम हो । तर यो अध्ययनले हिँड्दा कोलेस्ट्रोल, तौल, रक्तचापमा परिवर्तनबारे राम्ररी औंल्याएको छ । अनुसन्धानअनुसार औसत रूपले हिँड्दा मुटुको रोगको कारकमा छोटो समयमै सुधार आउँछ । अध्ययनमा सहभागी भएकाहरूलाई १० साताका लागि प्रोग्राम गरिएको एउटा पिडोमिटर हिँड्दाखेरि लगाउन दिइएको थियो । उनीहरूलाई हरेक साता कम्तीमा अढाइ घन्टा तीव्र गतिले हिँड्न भनिएको थियो । यो कार्यक्रम पूरा भएपछि ती सहभागीहरूको रक्तचाप, तौल, कोलेस्ट्रोल, बडी मास इन्डेक्स आदि परीक्षण गरिएको थियो । यस्तै, उनीहरूको व्यक्तिगत विशेषता, शारीरिक गतिविधि, खानपिनमा रुचिसँगै १० साताको व्यवहारबारे एउटा सर्वेक्षणसमेत पूरा गर्न भनियो ।यो परीक्षणको निचोडले समेत अनुसन्धान दलको प्रारम्भिक परिकल्पनाको पुष्टि गरेको छ । यो अध्ययनले हिँडाइको केही समयमै मुटुसँग सम्बन्धित जोखिमका कारकहरू भेट्दै गएको देखायो ।"
आत्महत्याशतप्रतिशत रोक्न सकिन्छ,"नेपालभित्र मात्र नभई नेपाली संगीतप्रेमी रहेका प्राय: ठाउँमा केही दिनयता गफको विषय भइरहेको छ यम बुद्धको असामयिक निधन । नाम चलेका यी र्यापरले लन्डनमा आत्महत्या गरेका थिए । ३० वर्षकै उमेरमा मृत्यु रोजेका थिए उनले । मनोचिकित्सकहरूको कुरा मान्ने हो भने, यम बुद्घ वा उनि जस्तै धेरैजसोलाई आत्महत्या गर्नबाट जोगाउन सकिन्थ्यो । किनभने, आत्महत्या गर्नुभन्दा अघि उनीहरूले आफूनिकटका कुनै न कुनै व्यक्तिलाई कुनै न कुनै माध्यमले आफू जीवनबाट बिरक्तिएर मर्न चाहेको संकेत गरेका हुन्छन् । यस्तो संकेत पाउनासाथ हामीले उचित मानसिक स्वास्थ्य सेवा लिन सघायौं भने त्यस्ता व्यक्तिहरू उपचार पाएर सामान्य हुन सक्छन् ।आत्महत्यालाई शतप्रतिशत रोक्न सकिन्छ, त्रिवि शिक्षण अस्पताल, मानसिक स्वास्थ्य विभागका प्रमुख डा सरोज ओझा भन्छन्, आत्महत्या गर्ने सम्भावना भएकाहरूको समयमै पहिचान भएर सही उपचार भए उनीहरूले अकाल मृत्यु वरण गर्नुपर्दैन । यस्ता व्यक्तिले आफूले आत्महत्या गर्न चाहेको कुरो कुनै न कुनै रूपमा प्रकट गरिसकेका हुन्छन् ।आत्महत्याको ९० प्रतिशतभन्दा बढी कारण मानसिक स्वास्थ्यसम्बन्धी समस्या हुने गरेको छ । समाजमा मानसिक स्वास्थ्यप्रति अनभिज्ञता, सेवाको कमी, दक्षबाट दिइने मनोवैज्ञानिक परामर्शको अभावले गर्दा आत्महत्यालाई रोक्न अप्ठयारो भइरहेको हो । विश्व स्वास्थ्य संगठन (डब्लूएचओ) का अनुसार, वर्षेनी करिब ८ लाख व्यक्तिले आत्महत्या गर्ने गरेका छन् । १५ वर्षदेखि २९ वर्षसम्म उमेर समूहका व्यक्तिहरूमा आत्महत्या मृत्युको दोसो सबैभन्दा ठूलो कारक हो । उच्च आय भएका मुलुकहरूमा आत्महत्या र मानसिक समस्याबीच सम्बन्धसमेत पाइएको छ । डा ओझाका अनुसार, करिब ६६ प्रतिशत व्यक्तिले आत्महत्याअघि नै कुनै न कुनै रूपमा नजिकका व्यक्तिलाई आफू मर्न चाहेको कुरा भनिसकेका हुन्छन् । उनीहरूले आफू मर्ने चेतावनी आफूनिकट भएकाहरूलाई दिए पनि यो कुरा सम्बन्धित व्यक्तिले बुझ्न सकेका हुन्नन् र उनीहरूले संसार छाड्छन् । त्यो रहस्य बुझ्न सके सम्भावित आत्महत्याबाट व्यक्तिविशेषलाई जोगाउन सकिन्छ । आफ्नो जीवन नै व्यर्थ ठान्ने, आफूलाई पृथ्वीको बोझ ठान्ने अवस्थामा पुगेका अर्थात् कडा उदासी रोग (डिप्रेसन) भएका तीन जनामध्ये सरदर एक जनाले आत्महत्या गर्ने गर्छ । कडा उदासी रोगको पहिचान गरेर उपचार प्रक्रियामा गएर यस्ता व्यक्तिलाई आत्महत्या गर्नबाट बचाउन सकिन्छ । लामो समयसम्म जटिल दीर्घ रोगले थलिएकाहरू, क्यान्सर भएका, बढ्दो उमेर, मद्यपान, अन्य कडा खालका मानसिक रोग, सिजोफ्रेनिया भएकाहरूमध्ये करिब १५ प्रतिशतले आत्महत्या गर्ने गरेको जनाउँदै डा ओझा भन्छन्, समयमै रोग पहिचान गरेर मानसिक उपचार प्रक्रियामा जाँदा सम्बन्धित व्यक्ति निको हुन्छ ।व्यक्तिविशेषमा आत्महत्या गर्ने नकारात्मक भावना केही समयसम्म रहिरहन्छ । त्यो भावनापछि प्राकृतिक रूपमा आफैं कमजोर हुने, कम भएर जान सक्ने वा उपचार गरेर हटाउन सकिने ओझा बताउँछन् । आत्महत्याको सम्भावना भएकाहरूमा खास किसिमको लक्षणसमेत देखिन थाल्छ । यस्ता व्यक्ति सामाजिक कामबाट टाढा हुन थाल्छन् । रचनात्मकता, मनोरञ्जन, घरायसी जिम्मेवारी, पेसाबाट पनि टाढिन थाल्छन् । उनीहरू आफू मर्ने कुरा कसैकसैलाई भन्छन् भने, लेखेर (सुसाइड नोट) पनि राखेका हुन सक्छन् । हाम्रो मुलुकमा आत्महत्या गरूँजस्तो अनुभव हुँदा यसबाट बच्न कहाँ सेवा लिने, कोसँग सम्पर्क गर्नेजस्ता जानकारीको व्यापक अभाव छ । हामीकहाँ सबैभन्दा बढी झुन्डिएर आत्महत्या गर्ने गरिन्छ । आत्महत्याको प्रयास गर्नेहरूमा सबैभन्दा बढीले विषादी खाने गरेका छन् । आत्महत्याको प्राथमिक रोकथामअन्तर्गत यस्ता व्यक्तिलाई विषादी, झुन्डिने वस्तुबाट टाढा राख्नुपर्छ । आत्महत्या गर्न सुलभ हुने वस्तु त्यस्ता व्यक्तिलाई उपलब्ध गराउनु हुँदैन । आत्महत्याको ९० प्रतिशत कारण मानसिक रोग हुने भएकोले सम्बन्धित व्यक्तिलाई मनोसामाजिक परामर्श, हाल उपलब्ध नयाँ औषधिको सेवन आदिका माध्यमले सफल उपचार गर्न सकिन्छ । कडा खालको आत्महत्या गर्ने इच्छा भएकाहरूलाई विद्युतीय उपचार (इलेक्ट्रो कन्भर्सिभ थेरापी) का माध्यमले तत्काल त्यस्तो सोचाइबाट पर लैजानेसमेत गरिएको डा ओझा बताउँछन् । आत्महत्याको जोखिमका कारक अमेरिकास्थित नेसनल इन्स्टिच्युट अफ मेन्टल हेल्थ (एनआईएमएच) को तथ्यपत्र अनुसार आत्महत्याका लागि प्रेरित गर्ने जोखिमका कारक धेरै छन् । यस्ता कारकहरू उमेर, जातीय समूह, समयअनुसार फरक पर्नचाहिँ सक्छन् । तर केही जोखिमका कारकले व्यक्तिविशेषको आत्महत्या गर्ने विचार र व्यवहारमा विस्तार गर्छन् । यस्ता कारकहरूमा डिप्रेसन, चिन्ता र अन्य मानसिक समस्या पर्छन् । यस्तै, मद्यपानसम्बन्धी विकार भएका, पहिले गरिएको आत्महत्याको प्रयास गरेका, दीर्घकालीन शारीरिक पीडा भोगिरहेका, आत्महत्याको पारिवारिक इतिहास भएका, शारीरिक र यौन उत्पीडनसहितको पारिवारिक हिंसा खेपिरहेका, घरमै पेस्तोल भएका, जेलबाट तत्काल छोडिएकाहरू, अन्य व्यक्तिको आत्महत्या गर्ने व्यवहारको नजिक रहेकाहरूसमेत आत्महत्या गर्न सक्ने जोखिमका कारक हुन् । एनआईएमएचका अनुसार यसमा महत्त्वपूर्ण कुरा के छ भने, उपर्युक्त जोखिमका कारकहरू भएका धेरैजसो व्यक्तिले आत्महत्या गर्दैनन् । आत्महत्या गर्ने बेलाका संकेतहरू :"
कम सुत्नु जोखिमपूर्ण,"बढी समय काम गर्नु र कम समय सुत्नु मुटुको स्वास्थ्यका लागि खतरनाक हुन सक्छ ।दमकल, आकस्मिक चिकित्सा सेवा, रेजिडेन्ट डाक्टर तथा बढी तनावमा काम गर्ने व्यक्तिहरूले सुत्ने समय कम पाउँछन् । जर्मनीको युनिभर्सिटी अफ बानमा यो अध्ययनका मुख्य व्यक्ति डयानिएल कुएटिङका अनुसार २४ घन्टे सिफ्टले गर्दा कम सुत्न पाउने व्यक्तिहरूमा मुटु संकुचित हुने स्वाभाविक क्षमता, रक्तचाप तथा मुटुको चालमा अस्वाभाविक वृद्धि हुन्छ ।अध्ययनमा औसत ३१६ वर्ष आयु वर्गका २० स्वस्थ रेडियोलजिस्टलाई सामेल गरियो । तिनमा १९ पुरुष र एक महिला थिए । औसत तीन घन्टा सुत्ने हरेक सहभागीको २४ घन्टाको सिफ्टभन्दा पहिले र पछि कार्डियो भास्कुलर म्याग्नेटिक रिजोनेन्स गराइयो ।अनुसन्धाताहरूले सहभागीहरूको रगत र पिसाबको नमुना समेत संकलित गरे । रक्तचाप र मुटुको चाल पनि नापे । त्यसमा अल्पकालीन रूपमा कम सुत्ने सहभागीको रक्तचाप र मुटुको चाल बढी पाइयो ।"
विश्वका आधा जनसंख्या बराबर आठ जनाको सम्पत्ति,"८ माइकेल ब्लुमबर्ग : ब्लुमबर्गका अमेरिकी संस्थापक, मालिक तथा सीईओ माइकेल ब्लुम्बर्गको कुल सम्पत्ति ४० अर्ब अमेरिकी डलर रहेको छ । फोब्र्सका अनुसार उनले ४ हजार २ सय २० मिलियन अमेरिकी डलर मानव सेवामा खर्चेका छन् । न्युयोर्क सहरका नगरपितासमेत रहिसकेका उनले आफ्नो फाउन्डेसन मार्फत टीबी र फोक्सो रोगविरुद्ध अभियानमा लागेको अन्तर्राष्ट्रिय संस्थालगायतलाई ३ सय ६० मिलियन अमेरिकी डलर सहयोग गरिसकेका छन् । एजेन्सीहरूको सहयोग"
माइग्राम्सको नाममा ३० लाख डलर बाहिरियो,"हालै परराष्ट्र मन्त्रालयले माइग्राम्स बापत शुल्क उठाउने संस्थालाई कारबाही गर्ने र त्यसबापत मलेसिया पठाएको रकम नेपाल फिर्ता गर्ने निर्णय गर्यो । मलेसिया जाने कामदारको स्वास्थ्य परीक्षण गर्नका लागि दर्ता (माइग्राम्स) गर्न प्रतिकामदार ३० डलर लिने गरिएको छ । परराष्ट्रमन्त्री प्रकाशशरण महतका अनुसार माइग्राम्सको छानबिन गर्न गृह र श्रमलाई अनुरोध गरिसकिएको छ । बायोमेट्रिकको विषयमा मलेसियाले जिम्मा लियो । तर, माइग्राम्सबापत रकम उठाउन कसैलाई अधिकार नदिएको मलेसियाले जनाएको छ, परराष्ट्रमन्त्री प्रकाशशरण महतले भने, यसरी अबैध रूपमा भइरहेको कारोबारलाई रोक्नुपर्छ । कामदारसँग जथाभावी उठाएको रकम फिर्ता गर्ने हो । वैदेशिक रोजगार व्यवसायीहरूका अनुसार पछिल्लो आठ महिनामा एक लाख कामदारको स्वास्थ्य परीक्षण गर्नका लागि दर्ता (माइग्राम्स) गरेबापत ३० लाख डलर हुन्डी गरी मलेसिया पठाइसकेका छन् । परराष्ट्रको निर्णयपछि व्यवसायीहरूले त्यसबापत पठाउनुपर्ने रकम रोक्नुपर्ने हो । तर, व्यवसायीहरू उल्टो दैनिक थप १५ हजार डलर पठाइरहेका छन् । वैदेशिक रोजगार व्यवसायी संघका महासचिव रोहण गुरुङ भन्छन्, माइग्राम्सबापत रकम नपठाए बायोमेडिकल हुँदैन । बायोमेडिकल नभए कामदारलाई मलेसिया पठाउन सकिँदैन ।मलेसिया जाने कामदारको हकमा माइग्राम्स गर्न भन्दै गत १ मेबाट प्रतिकामदार ३० डलर लिँदै आएको हो । व्यवसायीले सुरुमा यो रकम नपठाउँदा १ देखि १२ मेसम्म मलेसियाबाट कलिङ भिसा नै आउन रोकिएको थियो । त्यसपछि व्यवसायीले आफ्ना एजेन्टमार्फत बेस्टिनेट एसडी एनबी एच डी कम्पनीको मलेसियाको क्वालालम्पुरस्थित जलानमा रहेको मलेसिया बैंकिङ बरहड (मे बैंक) को खाता नम्बर ७१४४ ७७ ००१७२३ मा रकम जम्मा गर्दै आएका छन् । त्यसपछि कामदारलाई जाने बाटो खुल्यो । तर, बायोमेडिकल गर्न कामदारले छुट्टै ४५ सय रुपैयाँ स्वास्थ्य संस्थालाई बुझाउनुपर्छ । बेस्टिनेट कम्पनीले बायोमेडिकल गराउनका लागि काठमाडौंमा ३९ वटा स्वास्थ्य संस्थालाई छनोट गरेको थियो । व्यवसायी संघका महासचिव गुरुङ बायोमेट्रिक सञ्चालन गर्ने स्वास्थ्य संस्थाहरूबाटै मलेसियामा जम्मा गरेको रकम उठाउनुपर्ने दाबी गर्छन् । माइग्राम्सको दर्ता शुल्क भुक्तानी गरी बायोमेडिकल गर्ने बाटो खुला हुन्छ । त्यसैले माइग्राम्स र बायोमेडिकल गर्ने संस्था एउटै हुन् । नेपाल सरकारले तत्काल बायोमेडिकल गर्ने ३९ स्वास्थ्य संस्थालाई कारबाही गरेमा माइग्राम्स खारेज गर्न सकिन्छ ।स्वास्थ्य व्यवसायीहरू माइग्राम्समा आफ्नो जिम्मेवारी नरहेको बताउँछन् । माइग्राम्सबापत कसलाई कति रकम पठाउँछन् हामीलाई थाहा छैन । माइग्राम्सको सफ्टवेयर म्यानपावर व्यवसायी नै चलाउँछन् । यसमा उहाँहरू नै जिम्मेवार हुनुहुन्छ, नेपाल स्वास्थ्य व्यवसायी महासंघका अध्यक्ष कैलाश खड्का भन्छन्, बायोमेडिकल गर्ने संस्थालाई माइग्राम्सबापत रकम दिएको प्रमाण पेस गरेमा हामी डबल भुक्तानी गर्छौं ।"
विदेशमा कार्यरतलाई थप सुविधा,"काठमाडौं वैदेशिक रोजगार प्रवद्र्धन बोर्डले कामदारलाई दिइने सुविधा बढाउन वैदेशिक रोजगार नियमावलीमा प्रावधान थप्ने भएको छ । बोर्डले श्रमस्वीकृति म्याद सकिएको दुई वर्षसम्म बिरामी परेका कामदारलाई स्वदेश ल्याउन लाग्ने खर्च व्यहोर्ने, करार अवधि सकेर मृत्यु भई अलपत्र शव झिकाउने र करार अवधिभित्र स्वदेश फिरेका बिरामीको उपचार गर्ने क्रममा मृत्यु भएमा आर्थिक सहायता उपलब्ध गराउने विषय नियमावलीमा थप गरेको हो । नियमावली पारिमार्जनको काम अन्तिम चरणमा रहेको श्रम मन्त्रालयको भनाइ छ । यसअघि बोर्डले श्रम स्वीकृतिको म्यादभित्र मृत्यु भएका, अलपत्र परेका र विदेशमा मात्रै मृत्यु भएका कामदारलाई राहत तथा आर्थिक सहायता दिँदै आएको थियो । बोर्डले गन्तव्य मुलुकमा रहेका नेपाली कामदारलाई सहयोग गर्न आवश्यकताअनुसार स्थानीय कर्मचारी थप गर्न नेपाली दूतावासलाई आर्थिक सहायता गर्ने उपलब्ध गराउने निर्णय गरेको छ । दूतावासको अनुरोधमा परराष्ट्र मन्त्रालयको सिफारिस भएमा बोर्डले एक पटकलाई ६ महिनाका लागि करारमा कर्मचारी नियुक्त गर्न अनुमति दिने निर्णय गरेको छ । श्रममन्त्री सूर्यमान गुरुङको अध्यक्षतामा बसेको बोर्ड बैठकले यो निर्णय गरेको हो । बैठकले खाडी र मलेसियामा रहेका नेपाली दूतावासलाई अलपत्र कामदारलाई खाना उपलब्ध गराउन १६ लाख रुपैयाँ पठाउने निर्णय गरेको छ । बैठकले साउदी अरब र मलेसियालाई ५५ लाख रुपैयाँ र यूएई, कतार र कुबेतलाई दुईदुई लाख रुपैयाँको दरले १६ लाख दिने निर्णय गरेको हो । कम्पनीले काम नदिनुको साथै खानासमेत नपाउने कामदारका न्यूनतम सुरक्षाका लागि बोर्डले यो रकम उपलब्ध गराएको हो । दूतावासमा बस्न बाध्य भएका कामदारलाई आर्थिक अभाव हुँदा खाना खुवाउन समस्या भइरहेको थियो, साउदीका लागि कार्यवाहक राजदूत आनन्दराज शर्माले भने, यसले ठूलो सहयोग गर्नेछ । बोर्डले गन्तव्य मुलुकमा विभिन्न अभियोग लागेर जेलमा रहेका नेपालीलाई वकिल उपलब्ध गराउन लाग्ने खर्चको विषयमा एउटा मापदण्ड बनाउने निर्णय गरेको छ । दूतावासले वकिल उपलब्ध गराउन बोर्डलाई अनुरोध गरेको हुनाले कल्याणकारी कोषको रकम परिचालन गर्ने विषयमा मापदण्ड बनाउन लागेको हो । खाडी तथा मलेसियाका जेलमा निर्दोष नेपाली परे पनि वकिलको अभावमा मुद्दा लड्न नसक्दा वर्षौंसम्म बिनाअपराध सजाय भोग्न बाध्य हुने गरेका छन् । बोर्डले अन्तर्राष्ट्रिय श्रम बजारको खोजी तथा अध्ययनका लागि श्रम राज्यमन्त्रीको संयोजकत्वमा उच्चस्तरीय समिति गठन गर्ने निर्णय लिएको छ । सो समितिमा रहने पदाधिकारी, समितिको कार्यविवरण लगायतका अन्य विषयहरू बोर्डका अध्यक्षले तोक्ने निर्णय गरेको छ । बोर्डले कल्याणकारी कोषमा जम्मा गर्ने रकम बढाउनका लागि कार्यकारी निर्देशक रघुराज काफ्लेको संयोजकत्वमा समिति बनाएको छ । यसले १५ दिनभित्र प्रतिवेदन बुझाउन निर्देशन दिएको छ । बोर्डले करार अवधिमा मृतक कामदारका परिवारलाई दिइने राहत रकम सात लाख पुर्याएपछि कल्याणकारी कोषमा कामदारसँग लिने रकम बढाउन प्रस्ताव गरेको थियो । हाल कोषमा कामदारसँग एक हजार रुपैयाँ लिने गरेको छ । बैठकले कामदारलाई लागेको गम्भीर प्रकृतिको उपचारको लागि बिमालेख जारी गर्न बिमा समितिलाई सिफारिस गर्नका लागि बिमा समितिका निर्देशक श्रीमान कार्कीको संयोजकत्वमा एक समिति गठन गरेको छ । यसले बिमाको लागि बुझाउनुपर्ने प्रिमियमको बारेमा समेत प्रतिवेदन बुझाउनेछ ।"
धार्मिक पर्यटकको आकर्षणमा मझुवागढी,"धार्मिक पर्यटकको आकर्षणमा मझुवागढी क्षेत्र पर्न थालेको छ । यस क्षेत्रका कालिका भगवती मन्दिर, बुढेश्वरगुफा र किरात ऐतिहासिक मझुवागढीले पर्यटकलाई तानेका हुन् । युवायुवतीदेखि पाका उमेरसम्मले यसक्षेत्रमा मनोरञ्जन लिने गरेका छन् । बालाचतुर्दशी, रामनवमी, शिवरात्रि, हरिबोधनी एकदशी, तीजलगायतमा भव्य मेला लाग्ने गरेको छ । हलेसी आउने तीर्थालु कालिका भगवती (मझुवामाई) को पूजा आराधना गरे मानेकांक्षा पूरा हुने विश्वासले पनि यहाँ आउने गरेका छन् । दिक्तेल बजारको हाटडाँडा हुँदै करिब २०२५ मिनेट उकालो बाटो पारगर्दा बुढेश्वरगुफा पुगिन्छ । करिब ३० मिटर लामो गुफाको मनोरम दृश्य अवलोकन गर्न आन्तरिक पर्यटक आउने गरेका छन् । विसं १८६८ मा रणवीर राईले गुफा पत्ता लगाएपछि दिक्तेलका विरन्ची आचार्यलाई पुजारी बनाएर विधिवत् रूपमा पूजाआजा गरिँदै आएको भनाइ छ । गुफाभित्र तीर्थालुको सहजताका लागि बिजुली बाल्न लागेपछि चमेरा भने विस्थापित भएका छन् ।बुढेश्वर गुफाबाट केही उकालो पार गरेपछि मझुवामाई मन्दिर पुगिन्छ । मझुवामाई मन्दिरको माथिल्तिर पिकनिक स्पट रहेको छ । यस क्षेत्रको वरिपरि विभिन्न प्रजातिका रूखहरूले भरिएको जंगल पनि भएकाले युवायुवतीका लागि गन्तव्य बनेको छ । अझ यतिखेर लालीगुराँस फुल्न थालेकाले सबैको मनोमहक स्थान बनेको छ । करिब दस मिनेट जंगलको बाटो पर किरातीहरूको ऐतिहासिक मझुवागढी पर्छ । मझुवागढीको किराती राजा रणवीर राईले राज्य सञ्चालनका लागि उपयोग गरेका विभिन्न सामरिक दृश्य अवलोकन गर्न सकिन्छ । यहाँबाट विभिन्न मनोरम ठाउँका दृश्यावलोकन गर्न सकिन्छ । यसबाहेक यस क्षेत्रमा साहित्यिक जमघटका लागि पनि उपयुक्त मानिन्छ । जिल्ला आउने साहित्यकार, गीतकार, गायकगायिकाहरूको रोजाइको ठाउँ पनि मानिन्छ मझुवागढी क्षेत्रलाई । कामले हैरानी भएको अवस्थामा यो क्षेत्रको भ्रमणले आनन्द दिने भएकाले कहिलेकाहीँ घुम्न जाने गरेको दिक्तेल नगरपालिकाका कार्यकारी अधिकृत अनील किराती ताउँछन् । धार्मिक पर्यटकीय क्षेत्रका रूपमा विकास गर्नका लागि गत वर्ष दिक्तेल नगरपालिकाले बृहत् गुरुयोजनासमेत बनाएको छ ।"
बिक्नै छाडे हातले बुनेका घरेलु सामग्री,"आठ दिन पैदल यात्रा गरेर रिडी आइपुगेकी रुकुमको काँक्री ६ की धनपुरा घलेले २५ वटा कम्बल ल्याएकी छन् । उनले एक वर्ष लगाएर भेडाको ऊन कातेर बुनेकी हुन् । रिडी आउनुको उद्देश्य बेचेर ६० हजार रुपैयाँभन्दा बढी कमाउनु हो । तर, उनी निराश छिन् । पोहोर पनि घाटा भो, उनले भनिन्, अहिले पनि घाटै लाग्ने भयो । उनका १५ कम्बल त बिके तर निकै सस्तोमा । गुल्मी, पाल्पा र स्याङ्जाको संगमस्थल रिडीमा रुकुमका दुर्गम गाउँमा भेडाको उनबाट हातैले बुनेर तयार पारिएका कम्बल, राडी, पाखी ल्याएर बेचिन्छन् । रुकुमका दुर्गम गाउँ तकसेरा, लुकुम, कोल, मैकोट, काँक्रीलगायतका गाविसबाट २ सयभन्दा बढी व्यापारी रिडीमा आउँछन् । गाउँमा भेडा पाल्ने त्यसको उनबाट वर्षभरि तयार गरेका सामग्री बिक्री गरेर वर्षौंदेखि आम्दानी गर्दै आएका रुकुमेली व्यापारीको पछिल्ला वर्ष व्यापार घट्दो छ । उनीहरूले ल्याएका कम्बल १ हजार रुपैयाँदेखि २ हजार ५ सयसम्म पर्ने हुन्छन् । तर, ग्राहक त्योभन्दा महँगो मूल्य तिरेर विदेशी ब्लाङ्केट किन्ने गर्छन् । सबै गाउँबाट २ सयभन्दा बढीको टोली नै बनाएर घरेलु सामग्री, खाने खर्चदेखि दाउरासमेत पिठ्युँमा बोकेर रिडीमा आउने व्यापारीलाई विदेशबाट आउने ब्लाङ्केट र च्यादरप्रतिको बढ्दो आकर्षणले मर्कामा पारेको छ । पहिलापहिला हाम्रा कम्बल, राडी, पाखी यो मेलामा खोसाखोस हुन्थे, रुकुमको कोल ९ का ७९ वर्षीय रामु पुन मगरले भने, अहिले त मान्छे कम्बल देख्दा अर्कोतिर फर्केर हिँड्न थाले । ल्याएको १२ दिनमै बिक्री भएर सकिने यस्ता सामग्री हाल कमै बिक्छन् । आधा पनि बिक्री हुन मुस्किल भएको उनले बताए । कम्बलसँगै रुकुमकै ओखरको घाँजी पनि रिडीका लागि अर्को व्यापारिक वस्तु हो । घाँजी भने राम्रै बिक्री हुने गरेको छ ।रुकुमका हाते सामग्रीसँगै पाल्पा र बाग्लुङका विभिन्न गाविसमा बाँस र निगालोबाट बुनेर तयार पारिएका डाला, नाङ्ला, कपाल कोर्ने बाँसको काइँयो पनि प्रख्यात मानिन्छ । अहिल बजारमा प्लास्टिकका सामग्री सस्तो पाइन थालेपछि बाँसका सामग्री पनि कम बिक्न थालेको जुठा ७ पाल्पाका नरबहादुर सारूले बताए । रिडीमा बेच्न भनेर ३ महिना लगाएर बुन्यो, उनले भने, यहाँ बिक्री हुनै छाडे । मेलामा पुरानो पुस्ता आउनै छोडेको र नयाँ पुस्ताले घरेलु सामग्री किन्नै छाडेको उनले बताए । रिडीमा हातैले बुनेर तयार पारिएका राडी, पाखी, काम्ला तथा बाँसका सुपा, डाली, सोली, ओखरको घाँजी, गुँड र कन्दमूलहरूको व्यापारका लागि प्रख्यात मानिए पनि पछिल्ला वर्षहरूमा विदेशी सामग्रीमा ग्राहको आकर्षण बढेको स्थानीय व्यवसायी फर्सुराम पौडेलले बताए । कन्दमूल भन्ने त हराउँदै गयो, उनले भने, पहिला कम्बल बोकेर फर्कनेले अहिले ब्लाङ्केट लिएर जान्छन् । त्यसले पनि घरेलु सामग्रीको व्यापारमा कमी आएको उनले बताए ।"
जोमसोमकाठमाडौं बस सञ्चालन,"मुस्ताङ सिन्डिकेट हटेको ९ महिनापछि व्यवसायीले जोमसोमकाठमाडौं रात्रिबस सञ्चालन गरेका छन् । धवलागिरि अञ्चल यातायात व्यवसायी समितिले बिहीबारदेखि पहिलोपटक काठमाडौंसम्मका लागि बस सेवा दिन थालेको हो । सार्वजनिक सवारीले जोमसोमदेखि राजधानी सोझै जोडेको यो पहिलो हो । यसअघि मुस्ताङ घुम्न आउनेले सवारी परिवर्तन गर्नुपर्ने झन्झट थियो । यात्रुलाई सुविधा दिन जोमसोम एयरपोर्ट अगाडि बस काउन्टर राखेर बस सेवा सञ्चालन गरिएको समितिका महासचिव उमेश केसीले जानकारी दिए । जोमसोमदेखि काठमाडौंसम्म १ हजार ६ सय, पोखराका लागि १ हजार, बाग्लुङ ८ सय ५० र जोमसोमदेखि बेनीका लागि ८ सय रुपैयाँ भाडादर तोकेको छ । जोमसोमबाट दिनको १२ बजे र काठमाडौंमा जोमसोमका लागि दिनको ३ बजे बस छुट्ने समितिले जनाएको छ । योबाहेक जोमसोमका लागि पोखराको लेकसाइड र जिरोकिमिबाट साधारण मिनी बस र जिप यथावत् सञ्चालनमा छन् । मुस्ताङ जिप व्यवसायीको १० वर्षदेखिको सिन्डिकेट जिल्ला प्रशासन, प्रहरी, सेना र सशस्त्रको पहलमा गत वैशाखमा अन्त्य भएको थियो । अब मुस्ताङबासी स्तरीय डिलक्स बसबाट सोझै काठमाडौं पुग्ने भएका छन् । काठमाडौंसम्मको सीधा बस सञ्चालनले बेनी र पोखरामा बस परिवर्तन गर्नुपर्ने झन्झट हटेको छ । अब मुस्ताङ घुम्न आउने यात्रुलाई सवारीको समस्या हटेको छ । यो सेवाले साधारण बस, डिलक्स र जिपबाट पोखरादेखि जोमसोम आउजाउ गर्न सहज बनाइदिएको छ ।"
मेगा र टुरिजम बैंक गाभिने,काठमाडौं मेगा बैंक नेपाल लिमिटेड र टुरिजम डेभलपमेन्ट बैंकबीच आपसमा गाभ्नेगाभिने सम्बन्धमा सैद्धान्तिक सहमति भएको छ । मेगा बैंक सञ्चालक समितिका अध्यक्ष भोजबहादुर शाह र टुरिजम डेभलपमेन्टका सञ्चालक समिति अध्यक्ष प्राडा पुष्पराज कँडेलले दुवै बैंकको सञ्चालक समितिका सदस्यको रोहवरमा सैद्धान्तिक सहमतिपत्रमा हस्ताक्षर गरेको जारी विज्ञप्तिमा छ । मेगाका अनुसार मर्जरपश्चात् बैंकको नाम मेगा बैंक नेपाल लिमिटेड नै कायम रहनेछ । अन्तिम सेयर आदानप्रदान अनुपात डीडीए प्रतिवेदन आधारमा फरक पर्न सक्ने गरी हाललाई मेगा र टुरिजमको सेयर आदानप्रदान अनुपात १०० : ९५ तय गरिएको विज्ञप्तिमा छ ।
पालो ट्रम्पको,वासिङ्टन आठ वर्षदेखि डेमोक्रयाटिक पार्टीको नियन्त्रणमा रहेको अमेरिकी राष्ट्रपति भवन हाइट हाउस टम्पको शपथसँगै अब रिपब्लिकन पार्टीको हातमा पुगेको छ । नोभेम्बर ८ मा भएको निर्वाचनमा रिपब्लिकन पार्टीका तर्फबाट ट्रम्प विजयी भएका थिए । उनी अमेरिकाका बढी उमेरका राष्ट्रपति मानिन्छ । ट्रम्प ७० वर्षका भए । निवार्चनमा ट्रम्पलाई मत दिने विभिन्न राज्यका हजारौं नागरिक ऐतिहासिक समारोह अवलोकन गर्न शुक्रबार बिहानैदेखि वासिङ्टन ओइरो लागि क्यापिटोल हिलमा पुगेका थिए । ट्रम्प समर्थक कतिपय युवाले निर्वाचन अभियन्ताका लगाउने गरेका मेक अमेरिका ग्रेट अगेन अंकित रातो रंगको हयाटसमेत लगाएका थिए । ट्रम्प भने अमेरिकी राष्ट्रपतिले शपथ ग्रहण गर्दा लगाउने तथा शान्तिपूर्ण सत्ता हस्तान्तरणको प्रतीक मानिने परम्परागत औपचारिक पोसाकमा सजिएका थिए । उनी शपथमा आउने बेला भने अनुहार मलिन थियो । उनको विरोधमा अमेरिकामा ठाउँठाउँमा प्रदर्शनसमेत भएको थियो ।
पराजितलाई पद त्याग्न अल्टिमेटम,सेनेगल पश्चिमी अफ्रिकी मुलुक गाम्बियाको राष्ट्रपतीय निर्वाचनमा पराजित भएर पनि पद नछोडेका याहया जम्मेहलाई पश्चिम अफ्रिकी क्षेत्रीय आर्थिक समूह इकोवासले शान्तिपूर्ण रुपले पद त्याग गर्न अन्तिम चेतावनी दिएको छ । जम्मेहले पद नत्यागेपछि इकोवासले शुक्रबार सम्ममा पद त्याग्न अल्टिमेटम दिएको हो । गत महिनाको राष्ट्रपतीय निर्वाचनमा विजयी भएका अदाम बारोले आफ्नै देशमा शपथ लिन नपाएपछि बिहीबार सेनेगलको राजधानी डाकारस्थित गाम्बियाको दूतावासमा शपथ लिएका छन् ।शपथ लिएपछि इकोवासका पदाधिकारीले गाम्बियाको अहिलेको आधिकारिक राष्ट्रप्रमुख बारो नै भएको दाबी गरेका छन् । गाम्बियाको तेस्रो राष्ट्रप्रमुखका रूपमा उनीहरूले बर्रोलाई घोषणा गरेका छन् । गाम्बियामा यसअघि डावडा र जाम्मेह राष्ट्रप्रमुख भएको उनीहरूको भनाइ छ । शपथ लिएपछि पहिलोपटक राष्ट्रपतिका रूपमा सम्बोधन गर्दै बर्रोले आफूलाई निर्वाचित गरेकामा जनतालाई धन्यवाद दिएका छन् । उनले राष्ट्रिय एकताका लागि आह्वान गर्दै जम्मेहलाई जनमत र संविधानको सम्मान गर्न र अशान्तिको बीउ नरोप्न पनि आग्रह गरेका छन् । इकोवासले जाम्मेहले तोकिएको समयभित्र पद छाड्न नमाने बल प्रयोग गरेर पनि हटाउने चेतावनी दिएको छ ।
हिम पहिरोबाट उद्धार,इटाली मध्य इटालीको एउटा चार तारे होटेलमा हिम पहिरोले पुरिएर वेपक्ता भएकाहरूमा छ व्यक्तिलाई जीवितै उद्धार गरिएको अधिकारीहरूले शुक्रबार जानकारी दिएका छन् । बुधबार साँझ गएको सो हिमपहिरोमा परी दुई बालबालिकासहित २५ भन्दाबढी पुरिएका थिए । हिमपहिरो गएको ४० घण्टा पछाडि ती व्यक्तिहरूलाई उद्धार गरिएको थियो । बुधबार नै इटालीको पर्वतीय क्षेत्रमा तीन पटकसम्म भूकम्प गएको थियो । स्थानीय समयानुसार बुधबार बिहान १०:२५ मा गएको भूकम्प ५३ म्याग्निच्युडको भएको र ५० मिनेट पछाडि ५७ म्याग्निच्युड र त्यसपछि तेस्रो भने ५५ म्याग्निच्युडको भूकम्प गएको थियो । सोही भूकम्पका कारण विशाल हिम पहिरोबाट त्यहााका अन्य धेरै संरचनासमेत नष्ट भएको स्थानीय अधिकारीहरूले बताएका थिए ।
थातथलो चिरिएपछि बसाइँ,"गत वर्षको शक्तिशाली भूकम्पयता सदरमुकाम चरिकोटस्थित राउत गाउँभित्र एउटा नयाँबस्तीको नामकरण भएको छ, थामी बस्ती । पहाड चिरिएर थातथलो जोखिममा परेपछि उत्तरी दुर्गम गाउँबाट बसाइँ सरेर आएका करिब तीन सय आदिवासी थामी परिवार मिलेर उक्त बस्ती बसाएका हुन् । उनीहरू दुर्गम भेग कालिन्चोक, खोपाचागू र आलम्पू छाडेर सदरमुकाम आएका छन् । आलम्पू गाविसका पूर्वअध्यक्ष बिर्खबहादुर थामीले भने, भूकम्पपछि जताततै पहिरोको खतरा बढेर बाँच्नै मुस्किल भएकाले यहाँ आउने बढेका हुन् ।उनका अनुसार गाउँमा भूकम्पपछि जताततै पहिरो गएको छ, जमिनमा धाँजा फाटेको छ । ढुङ्गे धाराको मुहान सुकेको छ । यस्तो भयावह अवस्था निम्तिँदा पनि सुरक्षित स्थानमा बस्ती बसाउने सरकारी योजना गफमै सीमित भएकाले मानिस धमाधम सदरमुकाम सर्दै छन्, बिर्खबहादुरले भने ।भीमेश्वर नगरपालिकाको वडा नं १ र १० स्थित चरिकोट बजार आसपास घडेरी किन्ने थामी समुदाय बढदै छन् । भूकम्पपछि बाबाले १५ लाखको घडेरी किनेर बनाएको यो घर, नीलो रंगको जस्ताले बनाइएको टहरा देखाउँदै लालमाया थामीले भनिन् । उनका बुबा वीरबहादुरले घर बनाउने ठेक्का गरेर आर्जेको पैसाले घडेरी जोडेका हुन् । थामी बस्तीभित्र पनि मिनी कालिन्चोक बस्ती छ, पदम थामीले भने, डल्लै २० घर थामी परिवार कालिञ्चोक गाविसबाट आएका हुन् ।भीमेश्वर वडा नं १ का पूर्वअध्यक्ष रामदास श्रेष्ठले भूकम्पपछि राहतका लागि लगत उतार्दा २ सय ६५ परिवार थामी जातिका थिए । गाउँको घर भूकम्पले लडाएपछि उनीहरू बसाइँ सरेर धमाधम सदरमुकाम आउन थालेको श्रेष्ठले बताए । केही व्यक्ति भने यो गाउँमै पहिल्यैदेखि बस्दै आएको उनको भनाइ छ ।तरकारी खेतीमा अब्बल मानिने राउत गाउँमा क्षत्री समुदायको बाहुल्य छ । उनीहरूले बेचेको घडेरीमा थामी जातिका व्यक्ति थपिँदै छन् । राउत गाउँका अगुवा अर्जुन थापा भन्छन्, थामी बस्ती नै नामकरण हुनेगरी नयाँ मानिस आउँदा थप सहयोग मिलेको छ । मेलापात तथा दु:खसु:ख टार्न उनीहरू सहयोगी बनेको उनले बताए । अब थामी समुदायलाई पनि यहाँको विकास निर्माण तथा सामाजिक कार्यमा सहभागी गराउँदै लैजान्छौं, थापाले भने ।सदरमुकाम ताक्दै स्थायी बसोबास गर्ने हेतुले आएकाहरू वैदेशिक रोजगारी, ज्यालामजदुरी र ठेक्कापट्टाका काम गरेर गुजारा चलाइरहेका छन् । कतिपयले व्यवसाय पनि सञ्चालन गरेका छन् । आलम्पूबाट आएकी विमलादेवी थामीले चियाखाजा पाइने होटल र सानो खुद्रा पसल चलाएकी छन् । उनको पसलमा नयाँ थामी बस्तीका मात्र होइन राउत गाउँका रैथाने पनि आउँछन् । नयाँ परिवार भएकाले यहाँबाट पाइने भूकम्पपछिको राहत सुविधाबाट भने वञ्चित भयौं, उनले दुखेसो पोखिन्, अरू साथसहयोग भने पाइराखेकै छौं । बसाइँसराइको कानुनी प्रक्रिया नपुगेको भए पनि अधिकांश व्यक्ति गाउँ फर्कन चाहँदैनन् । उनीहरू सदरमुकाममा बसेरै नयाँ भविष्यको खोजीमा छन् । बालबच्चाको पढाइ, सामाजिक सुरक्षा र आरामदायी बसाइँका लागि पनि सदरमुकाम बस्ने उनीहरूको सपना छ । भूकम्प गएको २० महिना बितिसक्दा पनि राज्यले बस्ती स्थानान्तरणको खास योजना नल्याएकाले उनीहरू गाउँको बसाइँ अनिश्चित ठान्छन् । प्रमुख जिल्ला अधिकारी यज्ञराज बोहराले बस्ती स्थानान्तरणबारे छलफल र योजना निर्माणकै क्रममा रहेको बताए । असुरक्षित बस्ती कहाँ सार्ने टुङ्गोमा पुग्न बाँकी छ, उनले भने ।"
२१ महिनापछि लगत संकलन,"पर्वत रानीपानी ५ का तिलकप्रसाद श्रेष्ठ गत सालको भूकम्पयता कुनै दिन राम्रोसँग निदाउन सकेका छैनन् । पाँचजनाको उनको परिवार दुईतर्फ भ्वाङ परेको घरमा हिउँदको चिसो र वर्षामा पनि सास्ती खेपेर बसिरहेको छ । मंगलबार पहिलोपटक पुनर्निर्माण प्राधिकरणबाट इन्जिनियरको टोली भूकम्पले भत्किएको उनको घरको अवस्था मूल्यांकन गर्न आएको छ । तर टोलीले पूर्ण क्षति भएको घरलाई कसरी मूल्यांकन गर्छ अझै उनी अन्योलमै छन् । घर बनाउने पैसा पाइन्छ भनेर कुर्दाकुर्दा बिजोग भयो, तिलकले भने, इन्जिनियरको टोली आएपछि आस लागेको छ, तर पैसा पाउने, नपाउने अझै टुंगो छैन । पुनर्निर्माण प्राधिकरणले भूकम्पबाट कम प्रभावित जिल्लामा मूल्यांकन गर्न जनशक्ति खटाएपछि यतिबेला पर्वतका गाउँगाउँमा इन्जिनियरसहितको टोली पुगेको छ । पर्वतका करिब १० हजार घरको क्षतिको विवरण लिन २९ जना इन्जिनियरको टोली मूल्यांकनमा जुटेको हो । हामीले दुई महिनामा सबै काम सक्नुपर्छ, रानीपानीमा खटिएका इन्जिनियर सुदीपमान प्रधानले भने, एक साता भइसक्यो । कच्ची र माटोढुंगाका घर मूल्यांकन गर्न समस्या भइरहेको छ । सामाजिक परिचालकको सहयोगमा खटिएको इन्जिनियरको टोलीले प्रतिवेदन बुझाएको तीन महिनाभित्र पीडितले घर बनाउने पहिलो किस्ता रकम पाउने जिल्ला दैवीप्रकोप उद्धार समितिका संयोजक एवं प्रमुख जिल्ला अधिकारी शम्भुप्रसाद मरासिनीले बताए ।यसअघि जिल्ला दैवीप्रकोप उद्धार समितिले क्षतिबारे सूचीकृत नगरेका घरको मूल्यांकन नहुने खबरले पीडितहरू निराश भएका छन् । सबैभन्दा क्षति पुगेको यही गाविस हो, रानीपानी ३ की डिल्लीमाया क्षेत्रीले भनिन्, भत्किएर बस्नै नहुने घर पनि क्षतिमा परेको छैन भन्छन् । गाउँमा बसोबास नगर्ने परिवारका भत्किएका घर यसअघिको टोलीले मूल्यांकनमा नपार्दा उनीहरू अब गाउँ फर्किएर कहाँ बस्ने भन्ने अन्योलमा छन् । रानीपानीकै पुर्तिडाँडाका नारायण उपाध्याय र खिमानन्द उपाध्यायका दुई घरमध्ये एउटा मात्रै क्षतिमा सूचीकृत भएको छ । भूकम्प गएका बेला भाइ घरमा थिएन, खिमानन्दले भने, यसको परिवार यहाँ छैन भनेर भत्किएको घर पनि टोलीले हेरेन । अब कसरी राहत पाइन्छ ? गाविसमा करिब सयभन्दा बढी पूरै भत्किएका घरको मूल्यांकन नै नभएको उनले बताए । लगत संकलन टोलीले यसअघि सूचीकृत नभएका घरको मूल्यांकन गर्न र राहत दिन कार्यविधिले नै रोकेको बताएको छ ।"
"औषधि आयो, डाक्टर आएनन्","जाजरकोट जाजरकोटवासी घरछेउको अस्पतालबाट विशेषज्ञ सेवा पाउन वञ्चित छन् । सरोकारवाला निकायले अझै जिल्लामा विशेषज्ञ डाक्टर पठाएको छैन । विशेषज्ञ सेवा लिन नेपालगन्ज, सुर्खेतलगायत सहर नपुगी सुखै छैन, स्थानीय सूर्यबहादुर श्रेष्ठले भने, जिल्ला अस्पताल स्तर वृद्धि गरेर ५० शय्याको जाजरकोट अस्पताल बनाउने सरकारले एउटै विशेषज्ञ पठाएन । स्वास्थ्य मन्त्रालय तथा स्वास्थ्य सेवा विभागले बेवास्ता गर्दा अस्पतालको स्तर वृद्धि तथा विशेषज्ञ चिकित्सकको दरबन्दी कागजमै सीमित भएको हो । जिल्ला अस्पताल स्थापना भएको ४० वर्ष बित्दासमेत मेडिकल सुपरिटेन्डेन्ट नपठाउने सरकारले ९ विशेषज्ञ चिकित्सक कसरी पठाउला ?, श्रेष्ठले भने । ११ औं तहको प्रमुख मेडिकल सुपरिटेन्डेन्ट जनरलिस्ट, बालरोग, स्त्रीरोग, मानसिक रोग, जनरल फिजिसियन, रेडियोलोजिस्ट, हाडजोर्नी, जनरल सर्जन, एनेस्थेसियालगायत ९ विशेषज्ञ चिकित्सक, वरिष्ठ फिजियोथेरापिस्ट, नर्सिङ अधिकृत, ल्याव टेक्नोलोजिस्ट, मेडिकल रेकर्डर, स्टाफ नर्स, स्वास्थ्य सहायक, फार्मेसिस्टलगायत ३७ जनाको पदपूर्ति हुन सकेको छैन । अस्पतालमा मेडिकल अधिकृत, डेन्टल सर्जनलगायतले मात्र सेवा प्रवाह गर्दै आएका छन् । भौतिक पूर्वाधार तथा उपकरण अभावले सिकेको ज्ञान सदुपयोग नहुने अवस्था आएको डा भूपेन्द्र मल्लले बताए । औजार र भौतिक संरचनाबिना विशेषज्ञ डाक्टरले पनि सेवा प्रवाह गर्ने वातावरण बन्दैन, उनले भने, भौतिक संरचना, उपकरण र विशेषज्ञ डाक्टरबिनाको अस्पताल ५० शय्याको हुन सक्दैन । जिल्लाका अधिकांश स्वास्थ्य संस्थामा आवश्यकताअनुसार पद पूर्ति हुन सकेको छैन । घरंगा, साल्मा, थालारैकर, झाप्रा, डाँडागाउँ, पजारु, दह, भगवतीलगायत स्थानका स्वास्थ्य संस्था स्वास्थ्यकर्मीविहीन छन् । १ सय ३३ स्वास्थ्यकर्मी अभाव रहेको जिल्ला स्वास्थ्य प्रमुख धीरजंग शाहले बताए । पद पूर्ति भएका स्वास्थ्यकर्मी सरुवा भएर जाने क्रम बढेपछि दरबन्दी रिक्त भएको उनले बताए । दरबन्दी छ, जनशक्ति छैन, उनले भने । तत्काललाई औषधि जोहो जाजरकोट अस्पतालको स्टोरमा भर्खरै ५० लाख रुपैयाँ बराबरको औषधि आइपुगेको छ । यससँगै जिल्ला अस्पताललगायत स्वास्थ्य संस्थामा तत्काललाई औषधि अभाव टरेको छ । गत पुस १७ गते कान्तिपुर दैनिकमा जाजरकोटमा औषधि अभावलगायत स्वास्थ्य क्षेत्रका बेथितिबारे समाचार प्रकाशित भएपछि सरकारले औषधि पठाएको हो । मध्यपश्चिम क्षेत्रीय मेडिकल स्टोर नेपालगन्जबाट १३ लाख ४७ हजार र स्वास्थ्य कार्यालयबाट ३५ लाख मूल्यको औषधि खरिद गरिएको छ । विभिन्न इन्जेक्सन र सिरिन्ज, सिट्रिजीन, एमोक्सिलिन, जिन्क ट्याब्लेट, सिप्रो, मेट्रोलगायत ६२ प्रकारका औषधि आइपुगेको स्टोरकिपर लमबहादुर खडकाले बताए । जिल्लामा उपलब्ध औषधि गाउँका स्वास्थ्य संस्थालाई वितरण गर्ने क्रम जारी रहेको उनले जानकारी दिए । अब तत्काललाई औषधि अभाव टरेको छ, खडकाले भने ।"
बमबारी सम्झाउने युद्धवीर,"हेटौंडा युद्धवीरको जन्मदिन हो शनिबार । ०६२ माघ ८ गते जन्मिएका उनी ११ वर्ष लाग्दै छन् । आमा ज्योमामाया बजु जन्मदिन मनाउने मनस्थितिमा छैनन् । दस वर्षअघिको त्यो दिन सम्झँदा उनी आतंकित हुन्छिन् । युद्धवीर फापरबारी१ झुरझुरेस्थित महाबुद्ध प्राविमा ५ कक्षामा पढछन् । युद्धका बेला जन्मेको छोरो हुर्किसक्यो तर अझै घाउ निको हुन सकेन, ज्योमामायाले भनिन्, कतैबाट ठूलो आवाज आउनेबित्तिकै डर लाग्छ । पति रोजगारीका लागि एक वर्षदेखि मलेसियामा छन् । जेठा छोरा र छोरीले पढाइ छाडिसकेका छन् । युद्धवीर भने अझै पढ्न चाहन्छन् । गाउँमै मास्टर बन्ने सपना छ उनको । हेटौंडाबाट करिब ४५ किलोमिटरपूर्वमा पर्ने फापरबारी१ स्थित झुरझुरेमा ०६२ माघ ८ गते बेलुका ६ बजेदेखि तत्कालीन शाही नेपाली सेना र माओवादी लडाकुबीच १२ घण्टा भिडन्त भयो । तीन सर्वसाधारणसहित ३५ जनाको ज्यान गयो । सेनाले हेलिकप्टरबाट बमबारी गर्यो । भिडन्तका क्रममा सेनाले खसालेको तोराबोरा ज्योमामायाको घरमा परेर आगो लाग्यो । दुई घण्टाअघि मात्र जन्मिएका युद्धवीरलाई च्यापेर घरको तल्लो तलामा सुतिरहेकी थिइन् उनी । सुत्केरी बुहारीलाई कुखुरा काटेर खुवाएपछि आराम गरिरहेका ८५ वर्षीय ससुरा प्रताप सिंह बजु बन्दुक पडकन थालेपछि बाहिर निस्केर आत्तिए । तत्काल गोली लागेर त्यहीँ ढले उनी । तोराबोराले काठे घरको छाना हुरहुर बल्न थालेपछि ज्योमामाया नवजात शिशु ओछ्यानमै छाडेर जंगलतिर भागिन् । पति प्रेमसिंहलाई पनि गोली लाग्यो । तल्लो तलामा रुँदै बसिरहेकी माइलीमाया बजु र नवजात शिशुलाई माओवादीका दुई छापामार महिलाले घरबाट जंगलमा लगेर राखे । जन्मेको दुई घण्टामै बिछोडिएका छोरासँग १७ घण्टापछि मात्र भेटघाट भएको थियो ज्योमामायाको । यतिबेला घर खरानी भइसकेको थियो । अन्नपात, लुगाफाटा, भाँडाकुँडा, १० बाख्रा र दुई हल गोरु केही बाँकी थिएनन् । ससुराको शव आँगनमा रगताम्मे थियो । भोलिपल्ट ९ गते दिउँसो लडाइँ थामिएपछि घर फर्केकी थिइन् ज्योमामाया । रातभर लडाइँ गरेर थकित छापामारले उनलाई नवजात शिशु सुरक्षित सुम्पिएकी थिइन् । भिडन्तको पूर्वसन्ध्यामा जन्मेका र जोगिएका नवजात शिशुको नाम एक वर्षपछि माओवादी कार्यकर्ताले झुरझुरे युद्धको स्मरणमा युद्धवीर राखेका हुन् । युद्धवीरलाई देखेपछि भिडन्तको सम्झना आउँछ, स्थानीय जयबहादुर वाइबाले बताए ।"
सडकमा नि:शुल्क ट्युसन,"इटहरी आफूले एसएलसीभन्दा बढी पढ्न पाएनन् । पढ्ने चाहना नभएर होइन, आर्थिक अवस्थाले दिएन । पैसा नभएर पढ्न नपाउँदाको पीडा कस्तो हुन्छ चन्द्र भण्डारीलाई राम्रोसँग थाहा छ । आफूले जस्तै पीडा अरूले भोग्नु नपरोस् भन्ने सोचले उनलाई घचघच्यायो । निम्न आय भएका परिवारका केटाकेटीलाई उनले खुला स्थानमै ट्युसन पढाउन थाले । यो क्रम चलेको २२ वर्ष पुगेछ ।उनको यो अभियानलाई अभिभावकले साथ दिएका छन् । केटाकेटी पठाएर । आफ्ना नानीहरूलाई बिहानै बोरा दिएर ट्युसन पठाउँछन् । विद्यार्थीलाई घामपानीबाट जोगाउन खोलाको छेउमा बाँसको टहरो बनाएका थिए । राम्रै काम पनि सबैलाई कहाँ रुचिकर हुँदो रहेछ र उनी भन्छन्, केके पोल लगाइदिए । नगरपालिकाले भत्काइदियो । अहिले उनी भुइँमै पढाइरहेका छन्, इटहरीको टेंग्रा खोला नजिक धुले सडक छेउमा । यो अवधिमा उनले पढाएका विद्यार्थी सरकारी गैरसरकारी क्षेत्रका विभिन्न ओहदामा पुगे तर उनको पढाउने स्थान र क्रम उस्तै छ । धनकुटाको गोकुण्डेश्वर माविबाट २०४३ सालमा एसएलसी पास गरेका भण्डारी धनकुटा बहुमुखी क्याम्पसमा भर्ना मात्र भए । आर्थिक अभावले पढाइलाई निरन्तरता दिन सकेनन् । पढ्ने इच्छा मनभित्रै दबाएर दैनिक १० रुपैयाँ ज्यालामा काम गर्न थाले । ०४४ सालमा इटहरी झरेर ग्यारेजमा काम थाले । ०५१ सालमा सावित्रीसँग विवाह गरे । ग्यारेजको काम छोडर बाँसको व्यापार थाले । एसएलसी पास गरेर पढाइ छाडेकी पत्नीलाई स्नातकोत्तर गराए । आफूले पढन नपाए पनि श्रीमतीलाई पढाएर आत्मसन्तुष्टि लिएँ, उनले भने । सावित्री अहिले इटहरीमै शिक्षण पेसामा छन् ।विभिन्न एनजीओ आइएनजीओले प्रलोभन पनि देखाए तर उनलाई विश्वासै लागेन । स्थानीयले नै विद्यार्थीका लागि कोठाको व्यवस्था गरिदिए हुन्थ्यो भन्ने उनको चाहना छ । अहिले पनि उनी नर्सरीदेखि कक्षा ७ सम्मका २० जना विद्यार्थीलाई पढाइरहेका छन् । पढ्न आउने अधिकांश बदाम बिक्री गर्ने, चटपटे बेच्ने, चप्पलजुत्ता सिलाउनेका छोराछोरी छन्, उनी भन्छन्, कसैले केटाकेटी नपठाए आफैं लिन घरमा पग्छु, अब त मलाई आदत भइसक्यो, केटाकेटी पढाइन भने दिनभरि असजिलो हुन्छ । आफूले पढाएका विद्यार्थी ठूला भएर फर्केर पनि भेट्न नआउँदा भने उनको मन दुख्छ रे । तर विद्यार्थीले बजारतिर अथवा अन्तकतै भेटेर नमस्ते गर्दै आफूलाई चिनाउँदा भने निकै गर्व लाग्ने बताए । सबै विषयको ट्युसन पढाउने उनी अंग्रेजी पढाउन भने अलि गाह्रो लाग्ने बताउँछन् । दमकका स्नातकोत्तर पढ्ने विद्यार्थीले उनको कामको मूल्यांकन गर्दै सम्मान गरे । आफूले नि:स्वार्थ गरेको कामलाई समाजले सम्मान गर्दा खुसी लागेको उनले बताए ।"
विधेयक पास हुनासाथ निर्वाचन घोषणा,"चितवन कांग्रेस सभापति शेरबहादुर देउवाले निर्वाचन विधेयक पास हुनासाथ निर्वाचन मिति घोषणा गरिने बताएका छन् । शुक्रबार भरतपुरमा प्रेस युनियन जिल्ला शाखाले गरेको पत्रकार भेटघाटमा उनले निर्वाचन विधेयक पास भएपछि मात्र संविधान संशोधनमा अघि बढ्ने दाबी गरे । देश र जनताको भावना कदर गर्दै संविधान संशोधन प्रक्रिया पूरा भई कार्यान्वयन हुन्छ, उनले भने, त्यसपछि जनतासँग प्रत्यक्ष सरोकार राख्ने स्थानीय, प्रान्तीय र संघीय चुनाव हुनेछ ।"
बम फेला,सप्तरी सदरमुकाम राजविराज नगरपालिका १ मेनरोडमा फुसराज दुगडको घर अगाडि शुक्रबार बिहान ग्रिनेड बम फेला परेको छ । नगरपालिकामै रहेको नेपाली सेनाको श्रीकृष्ण दल गणको टोलीले बम निष्क्रिय पारेको थियो । जनतान्त्रिक तराई मुक्ति मोर्चा (क्रान्तिकारी) का अध्यक्ष जयकृष्ण गोइतले बम राखेको भन्दै बिहीबार नै सञ्चारकर्मीलाई विज्ञप्ति पठाएका थिए ।
कन्टेनर खस्दा १ को मृत्युु,धादिङ जोगीमारामा शुक्रबार त्रिशूली किनारमा कन्टेनर खस्दा १ जनाको मृत्यु भएको छ । वीरगन्जबाट सौन्दर्य प्रसाधनका सामग्री बोकेर काठमाडौं जाँदै गरेको ना६ख ७३७० नम्बरको कन्टेनर करिब सय फिट तल खसेको थियो । उक्त दुर्घटनामा मकवानपुर पदमपोखरीका विशाल सिंहको मृत्यु भएको गजुरी प्रहरीले जनाएको छ ।
फलामखानी अध्ययन,नवलपरासी धौवादीमा फेला परेको फलाम खानीको विस्तृत अध्ययनका लागि भूगर्भविद् टोली आइपुगेको छ । खानी तथा भूगर्भ विभागका प्राविधिकसहित २१ जनाले अध्ययन थालेका हुन् । ०६७ सालमा कोइला खानीको अध्ययन गर्न धौवादी आएको टोलीले त्यहाँ कोइला नभएर फलाम भएको निष्कर्ष निकालेको थियो । प्रारम्भिक अध्ययनमा यो क्षेत्रमा १० किमि फलाम खानी फैलिएको पाइए पनि अहिले २ किमिसम्मको मात्र अध्ययन थालिएको छ ।
टेम्पो पल्टिँदा दुई घाइते,प्यूठान प्रचारका लागि ल्याइएको बजाज आई टेम्पो पल्टिँदा दुई जना घाइते भएका छन् । शुक्रबार बिहान प्यूठान नगरपालिका १३ रातामाटामा उक्त दुर्घटना भएको हो ।
पोखरेली फुटबल पर्वको डेढ दशक,"यति बेला पोखरेली खेलप्रेमीका लागि बर्सेनि चल्ने पर्व जस्तै छ आहारारा गोल्डकप फुटबल । दिउँसो २ बजे मैदान धुइरिने, आआफ्नो पक्षका टिमलाई हौसला बढाउने र खेलको मजा लिने क्रम चलिरहेको छ । मुलुकका अन्य सहरको दाँजोमा पोखरेलीलाई खेलकुदको पूर्वाधारमा सजिलो छ । यसको कारण एउटै ठूलो मैदान हो, जहाँ फुटबलका लागि मात्रै नभई क्रिकेट, भलिबल, बास्केटबल, लनटेनिस, आर्चरीका लागि छुट्टाछुट्टै ठाउँसँगै इन्डोर खेलको कभर्डहल पनि छ । १४ करोड ३२ लाख लागतमा इन्डोर खेलकै लागि अर्को ठूलो बहुउद्देश्यीय भवन निर्माणाधीन छ । सेती नदीको किनार रंगशालाका लागि २०३९ सालमा ४ सय १७ रोपनी जग्गा अधिग्रहण भएको थियो । त्यसको अर्को वर्षमा फुटबलका लागि मैदान तयार पारियो । प्यारापिट निर्माण भयो । २०५९ मा खेलप्रेमीकै सक्रियतामा मैदान तारबार गरिएको थियो । फुटबलको जमाना फेरिएकै हो, पहिले एक्लाएक्लै रहरले खेलिने खेललाई सहाराले बर्सेनि प्रतियोगिता गर्न थालेपछि व्यविस्थत भएको हो, पुराना फुटबलर शम्भु कार्कीले भने, हामीले २४२५ सालतिर खेल्दा न कोच हुन्थे, न राम्रो जर्सी, न बुट । तीसको दसकसम्म पोखरामा फुटबल खेल्नेले आºना लागि चाहिने सामान र प्रशिक्षणको व्यवस्था नै नभएको उनले बताए । पछि विस्तारै टोल र क्लबहरूले फुटबल आयोजना गर्ने चलन बढ्यो, सहारा क्लबका सल्लाहकारसमेत रहेका उनले भने, सहारा क्लब गठन भएपछि मात्रै पोखरामा फुटबलको आयोजना व्यवस्थित र गतिविधि नियमित भएको हो । आहारारा गोल्डकपको १५ औं संस्करण सुरू हुनु दुई दिनअघिको पत्रकार सम्मेलनमा उद्योगी सूर्यबहादुर केसी अलि भावुक देखिए । पोखराका पूर्वमेयर तथा रारा र आहा चाउचाउको उत्पादक कम्पनी हिमश्री फुड्सका सञ्चालक केसी प्रतियोगिताको सुरुवातदेखिका मुख्य प्रायोजक हुन् । म मरे पनि मेरो परिवारले सकेसम्म यो प्रतियोगितालाई पछिसम्म प्रायोजन गरिरहने छ, उनले भावुक हुँदै भने, हामी सबै उद्यमीले खेलकुदलाई सघाए मात्रै समाजका लागि काम गरेको ठहर्छ । सहारा क्लबको इतिहास खोतल्दा स्मारिकाहरू रमाइला छन् । २०५० अघिसम्म पोखरामा खेलकुदका आयोजनाहरू हुँदै आए पनि ती निरन्तर हुन गाह्रो परिरहेको थियो । फुटबल रुचाउने एउटा जमातलाई अग्रजहरूले हौस्याए । टिम बन्यो । फुटबल खेल्न र सामाजिक काममा अगुवाई लिन अघि सरेको समूहले बसपार्कमा शौचालय बनाउन पहल गर्यो । सहारा क्लबका संस्थापक अध्यक्ष वसन्त थकाली भन्छन्, हाम्रो टिम कोकाकोला कपको क्वाटरफाइनलमा पुगेको थियो । त्यही जोशलाई आफै फुटबल प्रतियोगिता किन नगराउने भन्ने सल्लाह भयो । २०५७ मा जिल्लाका क्लबस्तरीय प्रतियोगिता गरेको क्लबले २०५८ मा क्याराभान गोल्डकप आयोजना गर्यो । त्यसको अर्को वर्षदेखि नै आहा गोल्डकपका नामबाट बर्सेनि प्रतियोगिता आयोजनाको सिलसिला सुरू भयो । फुटबल आयोजना र प्रशिक्षणको कामलाई व्यवस्थित बनाएको सहारालाई स्थानीय र विदेसिएका पोखरेलीले सहयोग गर्ने क्रम तीव्र भयो ।खासमा बलियो टिम बनाउनका लागि व्यवस्थित क्लब, नियमित अभ्यास र खटेर खेल्ने खेलाडी चाहिने महसुस भयो, थकालीले भने, त्यसपछि आºनै टिमका लागि खेलाडी उत्पादन गर्न एउटा एकेडेमी चाहिन्छ भन्ने सल्लाह भयो । ०६१ देखि एकेडेमी चलाउन थालेको सहाराले पोखराको दोबिल्लामा २६ रोपनी जग्गा खरिद गर्यो । एकेडेमीको सुरुवाती चरणमा खेलाडी घरैबाट धाएर प्रशिक्षण गर्न जान्थे । एउटा अनुभव के भयो भने सम्पन्न घरका छोराहरू पढाइ बिग्रियो भनेर बहानाबाजी गरेर ट्ेरनिङमा आउन छाड्ने, गरिब घरकाहरू बुट र प्याड आफैले किन्न नसकेर बीचैमा छाड्ने, पूर्वअध्यक्ष थकालीले स्मरण गरे, हामीले घरघर गएर कारण बुझेपछि अब गरिब घरका २० जना छोराहरू ल्याउने, उनीहरूलाई खानबस्न, पढ्न दिएर फुटबलको तालिम दिने, आठदसजना प्रोफेसनल खेलाडी टिममा लिने सल्लाह गर्यौं । यही सल्लाहपछि एकेडेमी व्यवस्थित रूपमा चलाउन सकेको उनले सुनाए ।हाल दोबिल्लास्थित सहारा एकेडेमीमा १६ जिल्लाका २८ किशोर खेलाडी छन् । उनीहरूलाई आवासीय सुविधासहित शिक्षा र फुटबलको दीक्षा दिइएको छ । क्लबमा सुरूदेखि नै सक्रिय फोटोपत्रकार सुदर्शन रञ्जित भन्छन्, सहारा क्लब यसका पदाधिकारीको मात्रै होइन, पोखरेलीको सम्पत्ति हो । सबैको माया र सहयोग पाएकाले नै क्लब टिकेको छ । एकेडेमी दिगो र दीर्घकालसम्म निर्वाध चलाउन सहाराले अक्षयकोष जुटाउने अभियान चलाएको छ । उक्त कोषमा बचतसँगै खेलप्रेमीले वार्षिक आफूले सकेको रकम योगदान गरेका छन् ।क्लबले हरेक वर्ष आयोजना गर्ने आहारारा गोल्डकपबाट हुने आम्दानी एकेडेमीमा खर्चिने मुख्यस्रोत रहिआएको छ । त्यसो त पोखराभित्र आयोजना गरिने फुटबल प्रतियोगिताहरू दर्जन हाराहारी छन् । तर प्रतिष्ठित प्रतियोगितामा आहारारा मानिन्छ । पश्चिमाञ्चल खेलकुद विकास समिति अध्यक्ष खगराज पौडेल भन्छन्, पोखरेलीको खेलप्रतिको लगावलाई सहाराले संगठित आकार दिएको छ । विदेशमा रहेका नेपाली र पोखरेलीको सहयोग हेर्दा देशका अरु सहरका क्लबले यसरी संगठित आकार दिन सकेको उदाहरण भेट्नै ग्राहो पर्ने उनको अनुभव छ ।सहाराले क्याराभानको नामबाट पहिलो प्रतियोगिता गर्दा विजेताको ५० हजार नगद पुरस्कार राखेको थियो । त्यो राशि २ लाख पुर्याइएको छ । आयोजना सहाराले गरेको देखिएको मात्रै हो, यो सबै पोखरेलीको आयोजना हो । हामी स्वयंसेवक मात्रै हौं, क्लब अध्यक्ष वीरभद्र आचार्यले भने, फुटबल सबैको रोजाइको खेल हो । जसले जहाँ इमान्दारीपूर्वक आयोजनाको प्रयास गर्छन् तिनलाई सबैले सघाउँछ नै । सहारामा खेलप्रेमी र खेलबारे चिन्ता गर्नेहरूको विचार मिलेको उनले बताए । हामीले संगठित हिसाबले आºना प्रयास गरेका हौं, सरकारको मुखमात्रै ताकेर हामीले आफूले गर्न सक्ने कोसिस छाड्न भएन, उनले भने, पहिलो, दोस्रो, तेस्रो गर्दै १५ वर्ष बित्यो । अब त हाम्रो टुर्नामेन्ट गराउने सिस्टम पनि बस्यो । सबैको माया र सहयोगले यो सम्भव भएको हो ।"
पुलिसलाई संकटाको झट्का,पोखरा चारपटकको विजेता नेपाल पुलिस क्लब शुक्रबार १५ औं आहारारा गोल्डकप फुटबलको सीएमजी संकटा क्लबसँग पराजित हुँदै पहिलो खेलबाटै फर्केको छ । निरन्तर सहभागी पुलिसमाथि संकटा २१ को नतिजा निकाल्दै क्वाटरफाइनल पुगेको छ । पोखरा रंगशालामा संकटाका लागि ८७ औं मिनेटमा अनिल गुरूङले विजयी गोल गरे । पुलिसले ३५ औं मिनेटमा रवि पासवानको गोलबाट लिएको अग्रतामा संकटाले ६४ औं मिनेटमा विश्व अधिकारीको गोलमार्फत बराबरी गरेको थियो ।पहिलो हाफमा पुलिससामु फितलो प्रदर्शन गरेको संकटा टिम मध्यान्तरपछि रणनीति बदलेर उत्रेको थियो । ३५ औं मिनेटमा सुनील बलले निकालेको पासमा संकटाका रक्षापंक्ति र गोलरक्षक छलाएर रवि पासवानले क्रस गरे । बल गोल भएनभएकोमा सहायक रेफ्री नै अलमलमा परे । पोस्टमा पुगेका सबै खेलाडी लडे । बल भने गुड्दै भने जालीतिर गएपछि रेफ्री विकास महतले त्यसलाई गोलको मान्यता दिएका थिए ।खेलको ६४ औं मिनेटमा विश्वले गोल गरेपछि दर्शक उत्साहित भए । उनले करिब ३० यार्ड टाढाबाट हानेको फ्रिकिक प्रहार पुलिसका गोलरक्षक दिपेश यादवले रोक्न सकेनन् । बराबरीले उत्साहित संकटाले आक्रामक खेल खेल्यो । पुलिसले पनि ७२ औं मिनेटमा कप्तान जुमानु राईको सट्टा निरकुमार राईलाई मैदान पठायो । संकटाका लागि ८७ औं मिनेटमा रिबाउन्ड बलमा अनिल गुरूङले गोल गरे । विश्वले हानेको प्रहार गोलरक्षक दिपेशले पन्च गरेर रिबाउन्ड हुँदा ६१ औं मिनेटमा सुशील केसीको स्थानमा मैदान छिरेका अनिल गोल गर्न सफल भए । शनिबार सिक्किम युनाइटेड र आयोजक सहारा भिड्ने छन् ।
युलेन्सलाई उपाधि,काठमाडौं युलेन्सले सातौं ट्रिनिटी अन्तर ए लेभल थ्री बाइ थ्री बास्केटबल प्रतियोगिताको उपाधि शुक्रबार जितेको छ । ट्रिनिटी इन्टरनेसनल कलेजद्वारा आयोजित प्रतियोगिताको फाइनलमा युलेन्सले जेभियर इन्टरनेसनल कलेजलाई ७५ स्कोरले पराजित गर्यो । निर्धारित १० मिनेटको खेल ५५ को बराबरीमा टुंगिएको थियो । अत्तिरिक्त समयमा युलेन्सले २० स्कोर गर्दै उपाधि सुनिश्चित गर्यो । सेमिफाइनलमा युलेन्सले ट्रिनिटी बी लाई ९७ तथा जेभियरले रातो बंगला बी लाई ७५ ले हराएका थिए ।
रिडको दोहोरो जित,"काठमाडौं सशस्त्र प्रहरीको एपीएफ क्लब र रिड मोडल कलेज राजधानीमा जारी १२ औं ढोरपाटन डबल लिग महिला भलिबलको अग्रस्थानमा कायम छन् । शुक्रबार दोहोरो जितसहित रिडले एपीएफसँग अंक (३९) बराबरी गरेको हो । रिडले आयोजक ढोरपाटनलाई २५८, २५१२, २५७ ले र पश्चिमाञ्चललाई २५१४, २५१२, २५८ ले हरायो । एपीएफले न्यू डायमन्ड एकेडेमीलाई प्रतिस्पर्धात्मक खेलमा २५१३, २५२७, २५१५, २५२१ को सेटमा हरायो । न्यू डायमन्ड ३० अंकसाथ तेस्रो स्थानमा छ । शुक्रबारै नेपाल पुलिस क्लबले चौथो स्थान बलियो पारेको छ । पुलिसले विभागीय प्रतिद्वन्द्वी नेपाल आर्मीलाई २५१८, २५२२, २५२० ले पराजित गर्यो ।"
स्याङ्जालाई उपाधि,पाल्पा स्याङ्जाले पश्चिमाञ्चलस्तरीय प्रथम रामपुर महोत्सव भलिबलको उपाधि जितेको छ । फाइनलमा स्याङ्जाले नवलपरासीलाई सोझो सेटमा हरायो । विजेताले १ लाख १ सय ११ रुपैयाँ जित्यो । जिल्लामै पहिलोपल्ट ठूलो राशिको भलिबल भएको हो । नवलपरासीले ५० हजार १ सय ११ रुपैयाँ थाप्यो । गुल्मीलाई ३१ सेटले हराउँदै रुपन्देही तेस्रो भयो । उसले २५ हजार १ सय ११ र गुल्मीले १० हजार १ सय ११ रुपैयाँ पाए । नवलपरासीका घनश्याम महत म्यान अफ द फाइनल भए ।
सरकारद्वारा बंगलादेशको उद्दार,क्राइस्टचर्च पहिलोपल्ट इनिङ्स सुरु गरेका सौम्य सरकारको प्रदर्शनमा बंगलादेशले न्युजिल्यान्डविरुद्ध दोस्रो टेस्टको पहिलो दिन सम्मानजनक स्कोर खडा गरेको छ । बंगलादेश पहिलो इनिङ्समा २ सय ८९ रनमा अलआउट भयो । चोटग्रस्त खेलाडीबाट सताइएको बंगलादेश दिनको अन्तिम ओभरमा समेटिएको हो । न्युजिल्यान्डका टिम साउथीले ५ विकेटको प्रदर्शन गरे । बंगलादेशका सातभन्दा बढीले तीन वा त्योभन्दा कम टेस्ट खेलेका छन् । सरकारले १ सय ४ बलमा ८६ रन जोडे । उनी छैटौं वा सातौं क्रममा ब्याटिङ गर्थे ।
भाटभटेनी ओपन फुटसल हुँदै,काठमाडौं चाबहिल चुच्चेपाटीको भाटभटेनी हेल्थ क्लब प्रालिको आयोजनामा शनिबारदेखि प्रथम रुस्लान भाटभटेनी ओपन फुटसल सुरु हुँदैछ । तीनदिने प्रतियोगितामा ५० टिमको सहभागिता रहनेछ । प्रतिस्पर्धा लिगकम नकआउटका आधारमा हुनेछ । विजेताले एक लाख २५ हजार रुपैयाँ पाउनेछ । दोस्रोले ७५ हजार र तेस्रोले ५० हजार जित्ने छन् ।
चन्द स्मृति कप आजदेखि,बैतडी सहिद दशरथ चन्द स्मृति यू१९ क्रिकेट प्रतियोगिता शनिबार सुरु हुँदै छ । सहिद दशरथ चन्द स्मृति प्रतिष्ठानले २२ औं वार्षिकोत्सवको अवसरमा हुने प्रतियोगितामा ८ टिम सहभागी हुने छन् । खेल निंगलासैनी मैदान देहिमान्डौं र बुढाबाजे क्रिकेट मैदान रातामाटामा हुनेछ । विजेताले ५० र उपविजेताले २५ हजार पुरस्कार पाउने छन् ।
केही उपाधिका केही अभागी,"लन्डन एन्डी मुरे अस्ट्ेरलियन ओपनमा फेरि भिडिरहेका छन् । साँच्चै उनलाई जित्न एकदमै मुस्किल परेको उपाधि यही हो । हालसम्म उच्चकोटीको करिअरमा उनलाई दुई शीर्ष उपाधिले चाहिँ साथ दिएको छैन फ्रेन्च र अस्ट्ेरलियन ओपन । मुरेले अहिलेसम्म दुईपल्ट विम्बल्डन, दुई ओलम्पिक स्वर्ण, एटीपी टुर फाइनल, डेभिस कपसहित गतवर्ष विश्व वरीयतामा नम्बर १ हुने सफलता पाएका छन् । अस्ट्रेलियन ओपनले चाहिँ मुरेलाई छक्याउनुसम्म छक्याएको छ । उनले मेलबर्नको कोर्टमा पाँचपल्ट फाइनल खेलिसके, पछिल्ला दुईसहित । छैटौं पटक उनी सफल हुन्छन्हुन्नन् हेर्न बाँकी छ । मुरेको यस्तो दुर्भाग्यले हामीलाई अरु केहीबारे पनि सोच्न बाध्य बनाउँछ, जसले केही उपाधिसँग मैत्री राख्नै सकेनन् । स्टेभन जेरार्ड (फुटबल)स्टेभनले एउटा खेलाडीका रूपमा क्लब फुटबलमा जित्न सकिने धेरै पाए । तर एउटा ठूलै चिज उनको भाग्यमा रहेनछ । सारा युरोपेली र घरेलु पदकका बाबजुद उनले आफ्नो प्यारो क्लब लिभरपुललाई प्रिमियर लिग उपाधि पहिलोपल्ट दिलाउन चाहिँ सकेनन् । सन् २०१४ मा उनी उपाधिको निकै नजिक पुगिसकेका थिए । तर रेड्सको भागमा दूर्भाग्य नै आइपऱ्यो । जेरार्ड चेल्सीसँगको म्याचमा लडेर फुत्केको बलमा डेम्बा बाले गोल गरेपछि लिभरपुलको मुखैमा आइसकेको उपाधि खोसिएको थियो । पाउला रेडक्लिफ (एथ्लेटिक्स)बेलायतकी लामो दुरी धाविका पाउला रेडक्लिफ एथ्लेटिक्सकी महान खेलाडी मानिन्छिन् । महिला म्याराथनको विश्व कीर्तिमान अझै उनको नाममा छ । २६ दशमलब २ माइल २ घन्टा १५ मिनेटमा पुरा गरेको कीर्तिमान अझैसम्म कसैले तोडन सकेको छैन । रेडक्लिफले विश्व, युरोपेली र कमनवेल्थ उपाधि जितिन् तर जब जब ओलम्पिक आउँथ्यौं, उनको दुर्दिन सुरु हुन्थ्यो । उनले चारपल्ट ओलम्पिक खेलिन् । एटलान्टा ओलम्पिक १९९६ र सिड्नी २००० मा उनी एकदमै थोरैले उपाधिबाट वन्चित हुन पुगिन् । तर एथेन्स ओलम्पिकमा उनले म्याराथन र १० हजार मिटर दौड पूरा गर्न पनि असमर्थ रहिन् । बच्चाको आमा बनिसकेर उनी बेइजिङ ओलम्पिकमा फर्किन् तर उनी शीर्ष २० मा पनि अटाइनन् । नेदरल्यान्ड्स फुटबल टिम डच फुटबल टिम उच्चस्तरको छ । यसले साँच्चै विश्वस्तरीय खेलाडीहरूसमेत जन्माएको छ । तर उनीहरूले कहिल्यै विश्वकप जितेनन् । जोन क्राएफ, रुड गुलिट र डेनिस वर्गक्याम्पजस्ता खेलाडी हुँदा पनि त्यो सम्भव भएन । नेदरल्यान्ड्स तीन पटक विश्वकप फाइनल पुगिसकेको छ । सन् १९७४ मा आयोजक जर्मनी र १९७८ मा अर्जेन्टिनासँग हारेको टोली २०१० मा फाइनलमै स्पेनबाट पराजित भयो । टोटल फुटबल को आविष्कार गरेको टिमले सन् १९७४ मा चिरप्रतिद्वन्द्वीसँग हार खानुलाई अझै पनि पीडाको घटनाका रूपमा स्मरण गरिन्छ ।"
सबै चिज आमा,"सिड्नी अस्ट्ेरलियन ओपन टेनिसमा नोभाक जोकोभिचलाई हराएपछि कोर्टबाट बाहिरिने क्रममा डेनिस इस्टोमिनलाई उनकी आमाले भनिन् राम्रो गऱ्यौं । पक्कै, इस्टोमिनको करियरमै सबैभन्दा ठूलो जित त्यही थियो । उनकी आमा अधिकांश आमाहरूभन्दा सचेत हुनुमा एउटा कारण छ उनी स्वयं प्रशिक्षक पनि हुन् । पुरुष टेनिस टुरमा यो एउटा अनौठो व्यवस्थापन हो तर उज्वेक खेलाडीका लागि यसैले काम गरेको छ । जब परिवार नै तपाईको टिमको हिस्सा हुन्छ, गजब हुन्छ । म भाग्यमानी छु कि मेरी आमाले नै मलाई सिकाइरहनुभएको छ । अर्को राम्रो कुरा के भने मैले प्रशिक्षकका लागि भनेर पैसा तिर्नु पनि पर्दैन । सबै चिज आमाले नै, राम्रो हाँस्य चेतका इस्टोमिनले भने । क्लाउडिया इस्टोमिनको पनि अब स्फूर्ति बढेको छ । उनका छोराले सुपरस्टार जोकोभिचलाई दोस्रो चरणमा हराइसके । यो प्रतियोगितामा आउनुअघि शीर्ष १० खेलाडीविरुद्ध इस्टोमिनको जितको सम्भावनालाई १३३ को अनुपातमा हेरिएको थियो । विश्व वरीयतामा उनी १ सय १७ औं स्थानमा थिए । ३० वर्षीय उनले प्रतियोगितामा प्रवेश पाउन विशेष एसियन वाइल्ड कार्ड जित्नुपरेको थियो । प्रतियोगिताअघि कसैले उनलाई ६ पल्टका अस्ट्ेरलियन ओपन च्याम्पियन जोकोभिचलाई हराएको परिकल्पना गर्न भनेको खण्डमा उनको के प्रतिक्रिया हुन्थ्यो होला ?म त्यो मानिसलाई सोध्थें, के तिमी पागल हौं ? उनले हाँस्दै भने, मेरा लागि जोकोभिचसँग शारीरिक र मानसिक रूपमा ५ सेटसम्म टिक्नु नै सोचभन्दा बाहिरको कुरा हो ।तर इस्टोमिनलाई जोकोभिचसँग प्रतिस्पर्धा गर्न सक्छु भन्ने विश्वासचाहिँ कताकता थियो । जोकोभिच गतवर्ष विम्बल्डनको तेस्रो चरणमा साम क्वारीसँग हारेका थिए । यी घटनाले शीर्ष खेलाडीसमेत कहिलेकाहिँ चिप्लन सक्छन् भन्ने देखाउँछ ।सायद उनी राम्रो अवस्थामा थिएनन्, जोकोभिचलाई हराएपछि इस्टोमिनले भनेका थिए, तर सबै खेलाडीको स्तर बढ्दै गएको कुरा पनि सत्य हो । अहिले कसैलाई पनि कसैसँग लड्न सजिलो छैन । युवा प्रतिभा अगाडि आउँदै छन् ।१४ वर्षको छँदा कार दुर्घटनामा परेपछि इस्टोमिनले झन्डै टेनिस छाडेका थिए । उनी ३ महिना त अस्पतालमै थलिए र चिकित्सकहरूले उनले राम्ररी खेल्लान् भनेर आशै गरेका थिएनन् । तर त्यसको साढे २ वर्षपछि इस्टोमिनले फेरि ऱ्याकेट समाते । यसमा उनकी आमा क्लाउडियाको ठूलो भूमिका रह्यो । हामी आमाछोराबीच राम्रो तालमेल छ । उहाँले ममाथि विश्वास गर्नुहुन्छ, इस्टोमिनले भने ।"
बेइजिङमा किचेन कमान्ड,"चिनियाँ राजधानी सहरको बेइजिङ सेराटन मा भोजपुरे विष्णु मगर, ४१, को लोभलाग्दो दैनिकी देख्न पाइन्छ । उनी हुन् त्यहाँका एक्जुकेटिभ सेफ । कर्मचारीहरू मात्र ४ सय ६० जना भएको उक्त पाँचतारेमा ४५ प्रतिशत फुड एन्ड वेभरेज मा छन्, जसको कमान्ड उनै मगरको हातमा छ । होटलमा इटालियनदेखि जापानीसम्म, चिनियाँदेखि मल्टिकुजिनसम्मको दायरा समेट्ने ७ वटा त आलिसान रेस्टुराँ छन्, दिनहुँ हजारौं जुट्ने ठूल्ठूला पार्टी आयोजना हुन्छन् । जसमा पस्किने दजर्नौं स्वाद र परिकारले होटलको इज्जत धानेको छ । मगरले होटल उद्योगमा चल्तीकै भनाइ दोहोर्याए, पाहुनाले होटलका अरू सबै कमजोरी बिर्सन सक्छन्, खानामा भने त्यो लागू हुँदैन ।काठमाडौंका पाँचतारेमै पनि नेपाली सेफले कमान्ड सम्हाल्न थालेको धेरै भएको छैन । जति छन् ती औंलामा गन्न सकिन्छन् । त्यसमाथि होटल म्यानेजमेन्ट नपढीकनै, चीनको बाटो नापेर यो तहसम्म पुग्नु चानचुने होइन । कक्षा ९ मा पढ्दै गर्दा काठमाडौं छिरेका उनी ठमेलको एक होटलमा भान्छासहयोगी बने । तरकारी काट्नेदेखि भाँडा माझ्नसम्म सघाइयो, उनले सुनाए । त्यसबीचमा उनले काठमाडौंका झन्डै आधा दर्जन होटल र रेस्टुराँ चहारे, जसबाट हुने आम्दानीकै भरमा अर्थशास्त्रमा स्नातकको पढाइसमेत सके । उनले होटल म्यानेजमेन्ट किन पनि पढेनछन् भने आफू कुनै बेला एक्जुकेटिभ सेफ बनिएला भन्ने उनको मनले कहिल्यै मानेन । पैसा कमाउनुपर्छ भन्नेचाहिं थियो, ठन्डीले समातिसकेको मौसमबीच मंसिरको पहिलो साता होटलकै एक रेस्टुराँमा मगरले सुनाए, बीचमा बिहे भयो, छोरा जन्मिएपछि त औसतभन्दा कमको कमाइले भविष्य चुनौतीपूर्ण लाग्न थाल्यो । लाखौं नेपालीसामु हुने सहज विकल्पझैं उनीसमेत विदेश हान्निन चाहे । उनले मध्यपूर्व ताकिरहेका थिए । त्यसै बेला काठमाडांैमा एक नेपाली साथी भेटिए जसले नेपालीहरूले चलाएको एक रेस्टुराँमा काम गर्न उनलाई सांघाई पुर्याउने भए । यो सन् २००२ तिरको कुरा हो ।विश्वको सबैभन्दा बढी मानिस बसोबास गर्ने सांघाई सहर विश्व आर्थिक केन्द्रको रूपमा शीर्ष स्थानमा छ । जसको भव्यतालाई एकदुई कुनै पक्ष समातेर व्याख्या गर्न पनि गाह्रो पर्छ । तर मगर भने त्यो भव्यताको लहरभित्र मिसिन सकेनन् । एकातर्फ उनलाई चिनियाँ भाषा ठप्पै आउँंदैनथ्यो भने अर्कोतर्फ उनी काम गर्ने रेस्टुराँ पुगेको दुई महिनामै बन्द भयो । पुरानै रेस्टुराँका केही साथीहरूले एउटा बन्द भएको पुरानो बार किनेर रेस्टुराँ बनाए । त्यसपछि मगर त्यहीं काम गर्न थाले । त्यतिखेर हरेक तीन महिनामा भिसा लगाइरहनुपथ्र्यो भने ९ महिनामा त चिनियाँ भूमि छाडेकै हुनुपथ्र्यो । पैसा पनि सोचेजसरी कमाइएन अनि मलाई दिक्क लाग्यो, उनले सम्झिए, तर नेपाल फर्किएपछि फेरि उही त हो, मर्नुभन्दा बहुलाउनु निको भन्दै यतै फर्किएँ ।धन्य फर्किएछन् उनी । नत्र, सायद उनी पनि गल्फ छिर्ने लाखौं कामदारकै भीडमा हराउन सक्थे जहाँ उनको करिअर आफ्नो क्षमता र रोजाइइतरकै काममा मोडिने सम्भावना ज्यादा थियो । किनकि त्यस पटक चीन फर्किंदा उनको दाउ सांघाईकै पाँचतारे पुदोङ सांग्रिला मा लाग्यो जहाँ उनी स्पेस्यालिटी सेफ बने । सन् २०११ सम्ममा उनले सेराटन र इन्टर कन्टिनेन्टल होटलमा समेत काम गर्न भ्याए । आफ्नो बिग ब्रेक को रूपमा भने ग्वाङ्दोङ पुग्नुलाई मान्छन् जहाँ उनी सिनियर एक्जुकेटिभ सु सेफ भएर पुरानै सेराटन गु्रपमा फर्किन पाए । त्यहाँ ६ महिना काम गरेपछि उनको एक्जुकेटिभ सेफमा पदोन्नति भयो । चीनमा मगर जसरी आफूले चाहेबमोजिम लामो समय करिअरमा तंग्रिन सकेका थिएनन्, संसारको अर्थतन्त्र पनि त्यस्तै थियो । सन् २००८९ मा विश्व आर्थिक मन्दीसँगै सेराटनजस्ता विश्व स्तरका होटल चेनले कर्मचारी कटौती र मितव्ययिताका तरिका अपनाउन थाले । तर अर्को तरिकाबाट सोच्दा त्यो मन्दी मेरा लागि अवसर पनि बनेको थियो, उनले सम्झिए, त्यस बेलासम्म किचेनका उच्च पदमा मोटो रकम बुझ्दै कब्जा जमाउने पश्चिमा सेफहरू हुन्थे । मन्दीका बीच पश्चिमा सेफहरूलाई मोटो तलब खुवाउन धौधौ हुन थाल्यो अनि बल्ल विकल्पमा एसियालीहरू पर्न थाले । थपे, नत्र एसियालीहरूमा त्यस्तो महत्त्वपूर्ण र संवेदनशील जिम्मेवारीका लागि काविल हुन्छन् भन्ने खासै सोचिँंदैनथ्यो । त्यही लहरमा मंगोल मुहार हुनु पनि मगरको लागि लाभ भइदियो । र, हरेक सेफको उच्चतम सपना एक्जुकेटिभ सेफ हुने बाटो विपनातर्फ मोडियो । त्यसयता उनी आफ्नो करिअरमा कहिल्यै पछाडि फर्केर हेरेका छैनन् । सन् २०१६ मा अमेरिकी होटल कम्पनी स्टारउड्स म्यारियोट इन्टरनेसनलसँग गाभियो । विश्वभर ३० वटाभन्दा बढी ब्रान्ड र पाँच हजार पाँच सयभन्दा बढी होटल र रिसोर्ट भएको म्यारियोट इन्टरनेसनलअन्तर्गत अहिले सेराटन होटल पर्छ । यो विशाल नेटवर्कभित्र छिर्नु यति ठूलो कुरा हो कि त्यसपछि पछाडि फर्केर हेर्नु पर्दैन । मगरले सन् २०१२ मा पहिलो पटक एक्जुकेटिभ सेफ भएपछि यस कम्पनीअन्तर्गतका चार ठूला होटलमा यो पदको जिम्मेवारी निर्वाह गरे । बेइजिङमा उनी सन् २०१५ देखि छन् । आफ्नो काम उनी सीधै होटलका जनरल म्यानेजरलाई रिपोर्ट गर्छन् । उनको मासिक तलब मात्र रुपियाँमा भन्दा ६ अंकको दायरामा पनि माथितिरै पर्छ । तर उनी आफ्नो पेसालाई तलबभन्दा माथि राखेर हेर्छन् । भन्छन्, अति नै संवेदनशीलता र जिम्मेवारीसँग जोडिनु नै मेरो कामको सुन्दरता हो ।तारे होटलको भान्छामा जिब्रोका लागि मात्र पनि खाना बनाइँदैन, सबैभन्दा पहिले त आँखाले खाने गरी प्रस्तुतिलाई सुन्दर बनाउन मिहिनेत गर्नुपर्छ । त्यसमाथि यो स्वास्थ्यसँग प्रत्यक्ष जोडिन्छ । मगरको भनाइमा खाना विज्ञान हो जसमा पोषण तत्त्वहरूको कम्पोजिसन र मात्राको अर्थ उत्तिकै हुन्छ । होटलमा यस्ता पनि अतिथिहरू आउने रहेछन् जो जटिल हुने ग्लुटोन फ्री र कार्बोहाइडेड फ्री परिकार खोज्छन् । जब खेलाडीहरू आउँछन् उनीहरूको आवश्यकता र दैनिकीअनुरूपको तुरुन्तै इम्प्रोभाइजेसन क्षमता पनि हुनुपर्छ । भीभीआईपी गेस्टका आफ्नै खाले मेनु हुन्छन् जसलाई तुरुन्तै बुझेर त्यसैअनुसार चल्नुसमेत पर्छ । यही यात्राका दौरान मगरले जर्मन चान्सलर एन्गेला मार्केललाई समेत सर्भ गर्ने अवसर पाएका छन् । यी सबैको नियमन र व्यवस्थापन गर्नेदेखि तीनका आर्थिक मुनाफाका हिसाबकिताब तयार पार्ने, आफ्ना सेफहरूलाई तालिम दिने र खानामा नयाँ प्रयोगहरूको डिजाइन गर्ने भूमिकामा छन् मगर । यस्तो दैनिकीमाझ रहँदा उनलाई दशकअघि मात्र काठमाडौंका होटल र्याडिसन र ह्यात रेजेन्सीमा किचेनका सुरुआती तहको मानिने कमी थ्री पदकै लागि अस्वीकृत भएको सम्झना आइरहन्छ, जसको कारणबारे उनी लख काट्छन्, होटल म्यानेजमेन्ट नपढेकै कारण मेरो दरखास्तमा अरू पक्ष हेर्ने खोजिंदैनथ्यो ।उनलाई नेपालमै आएर काम गर्ने रहर कत्ति मरेको छैन । तर होटलमा व्यावसायिक दक्षताको काम गर्न पनि राजनीति जोडिनुपर्ने अवस्थासँग झस्किन्छन् । नयाँनयाँ होटल गु्रपहरू भित्रिरहेको देख्दा भने छिट्टै नेपाल फर्किएर काम गर्न पाइएला भन्ने आस जीवितै छ । अरूले देख्दा सफलतामा शीर्ष तहसम्म पुगे तापनि छोराको हुर्काइ देख्न नपाएकोमा उनलाई सधैंभरि पछुतो हुने गर्छ । छोरा हुर्काउन उनकी श्रीमती नेपालमै बस्छिन् । ६ महिनाको छँदा पहिलो पटक नेपाल छाडेको छोराले यो वर्ष एलएलसी दिंँदै छ । जीवनमा सबैभन्दा ठूलो कुरा भनेको त परिवार हो, उनी भावुक बने, एक्जुकेटिभ सेफ हुनुको सान ठूलो छ तर परिवार साथमा नहुँदा जीवनमा सधैं एउटा महत्त्वपूर्ण पक्षको अभाव खड्किरहेको अनुभव हुन्छ ।"
विश्व पुस्तक मेलाका अनुभूति,"संसारको सबभन्दा पुरानो, पाँच सय वर्षदेखि निरन्तर फ्रयांकफर्ट पुस्तक मेला र संसारकै ठूलोमध्ये एक मानिने लन्डन विश्व पुस्तक मेलामा जाने अवसर मलाई जुरेको छ । तर दिल्ली मेलाको फरक के भने यहाँ पूर्वीय र पश्चिमा विश्वका सबै चर्चित पुस्तक प्रदर्शित छन् ।नयाँ दिल्लीमा गत आइतबार समपन्न ४४ सौं विश्व पुस्तक मेलाले अयोजकहरूलाई नै अचम्ममा पार्यो । पहिलो, आहिलेको नयाँ डिजिटल पुस्ताले स्मार्ट फोन, ट्याबलेट, किन्डल रिडर र ल्यापटपमा पढ्ने बानी बसालेकाले भौतिक रूपमै छापिएका पुस्तकप्रति चासो कम हुँदै गएको विश्लेषण गलत साबित भयो । दोस्रो, भारतमा भएको नोटबन्दीका कारण मानिसहरूको खल्तीमा नगद कम भएकाले कारोबार कम हुने अनुमान पनि सही निस्केन । यी दुवै बाधालाई बेवास्ता गर्दै खासगरी विश्वविद्यालय पढ्ने युवा विद्यार्थीहरू र स्कुले केटाकेटीहरूको नै भीडभाड मेलामा बढी थियो । फुटकर पुस्तकप्रेमी र पुस्तकका थोक खरिदबिक्री गर्नेहरूको चहलपहल त छँदै थियो ।आठ सय प्रकाशकका पच्चीस सय स्टलहरू प्रगति मैदान प्रदर्शनीस्थलका पन्ध्रवटा ठूला हलहरूमा सजाइएका थिए । आयोजक भारतीय बुक ट्रस्ट र सहआयेजक भारतीय व्यापार प्रवद्र्धन संस्था (आईटीपीओ) को व्यवस्थापन पनि उत्तिकै चुस्त थियो । एटीएम कार्ड, नेट ब्यांकिङ, पेटीएजस्ता भुक्तानीका डिजिटल विकल्प प्राय: सबै स्टलमा उपलब्ध थियो । मोबाइल एटीएम बोकेको गाडी पनि परिसरमा घुमिरहन्थ्यो । प्रमुख मेट्रोरेल स्टेस्नहरूबाटै प्रवेश टिकट किन्ने सुविधा थियो । प्रदर्शनीस्थलको प्रवेशद्वारदेखि स्टल, र स्टलहरूबीच नै पनि सटल बसहरू दौडिरहन्थे । संसारका सबै नाम चलेका प्रकाशनगृहहरू, अक्सफोर्ड, पेनगुइन, सेज, रटलेज, विलिसदेखि भारतीय अंग्रेजी र खासगरी हिन्दी भाषाका पुस्तक प्रकाशकहरूको जमघट थियो । क्षेत्रीय समृद्ध भाषाहरू, बंगाली, पन्जाबी, तमिल, मलयालम, उडिया आदिमा प्रकाशित पुस्तकहरू नपाइएको गुनासो गर्नेहरू पनि थिए । अक्सफोर्डले प्राय: सबै प्रमुख क्षेत्रीय भाषाहरूमा प्रकाशित गरेको शब्दकोश धेरैको आकर्षण थियो । चलेका प्रकाशनहरूले बल्ल दस प्रतिशत छुट दिएका थिए । छुटका विज्ञापन गर्ने शैली पनि अनौठा थिए । प्रतिशतको कुरा थिएन । एक लाखको सामान असी हजारमा र दुई लाखको खरिद, डेढ लाख भुक्तनी, आदिआदि । कुरान र बाइबल सित्तैं बाँडिए । भागवत्गीता बाँडेको देखिएन । लेखकसमीक्षक अन्तक्र्रियाका लागि विषयसार (थिम) अनुसारको अथर्स कर्नर व्यवस्था गरिएको थियो ।मानुषी यस वर्षको मेलाको थिम थियो, महिला लेखिका र महिलाबारे लेखिएका पुस्तकहरूबारे विशेष मिमांसा र प्रवद्र्धनको उद्देश्यसहित । दीपांशु सैनी र विनिता गुप्ताद्वारा लिखित गल्र्स होस्टेल नामक पुस्तकको छलफलको लगभग अप्रत्यासित रूपमै केन्द्रभागमा तानिएको थिएँ म पनि । कलेज पढ्ने र सँगै होस्टेलमा बस्ने पाँच जना जवान केटीहरूबीचको सम्बन्धका सामान्य परिचयदेखि लामो सँगै बसाइपछि छुट्टिने बेलासम्मका गम्भीर भावनात्म रुचिअरुचिका उतारचढावलाई लेखकहरूले आकर्षक र रहस्यात्मक शैलीमा प्रस्तुत गरेका छन् । यो विषयवस्तुको छनोट र ट्रिटमेन्ट न्युजिल्यान्डका प्रसिद्ध उपन्यासकार मोरिस गीको होस्टेल गर्ल सँग धेरै मेल खाएको हो ? यही प्रश्नबाट मैले विषयप्रवेश गरेको थिएँ । संयोगले, मैले गीको त्यो उपन्यास केही वर्षअघि सिड्नीबाट फर्कंदा प्लेन र बैंककको आठ घण्टा लामो ट्रान्जिटमा पढिसिध्याएको थिएँ । प्रस्टै थियो, मेरो प्रश्नले छलफलका अरू केही सहभागीहरूलाई निकै असमन्जस्यमा पारेको थियो । मलाई पनि असजिलो लाग्यो, आतिथ्यग्राहीका हिसाबले ।त्यसपछि, निराश हुने पालो मेरो थियो । तपाईं न्युजिल्यान्ड बस्नुहुन्छ कि अस्ट्रेलिया ? तपाईंका कतिवटा साहित्यिक कृति प्रकाशित छन् ? अंग्रेजीमै त लेख्नुहुन्छ होला । आदि । यसमा दु:खको कुरा के भने, दिल्लीका टेम्पोचालकदेखि नीति निर्मातासम्म नेपालबारे जस्तो अपूर्ण र अडवाङ्गे बुझाइ छ, साहित्यमा पनि त्योभन्दा फरक बुझाइ भेटिएन । उनीहरू नेपाललाई पर्यटकहरूको डलर कमाइले बाँचेको, कलाका नाममा अलिअलि पहाडे लोकगीत भएको र बहादुर चौकिदारहरूको मध्ययुगीन समाजभन्दा गतिलो देख्दैनन् । यहाँ सार्थक साहित्य छ । संख्या थोरै भए पनि भारतीय बौद्धिक भनिनेहरूसँग कुममा कुम मिलाएर शास्त्रार्थ गर्न सक्ने पात्र पनि होलान् भन्ने कल्पनै गर्दैनन् । नेपालको मौलिक साहित्य, संगीत र कला छ भन्ने अनुमानै छैन । मैले म नेपालमै बस्छु र नेपालीमै लेख्छु भन्दा उनीहरूको अनुहारमा अस्वीकृतिको तीव्र भाव देखें । त्यो उनीहरूको मात्र दोष होइन, नेपालले आफ्नो पहिचानलाई काठमाडौंको चार भञ्ज्याङबाहिर लैजानै नसक्नुको पनि हो ।एक जना नेपालबारे जानकार मानिनेले भन्न भ्याए, दार्जिलिङ र सिक्किममा तालिम पाएका केही साहित्यकार, संगीतकार, कलाकार र गायकलाई बोलाएर नेपालमा पनि केही गर्ने प्रयास भएको मलाई थाहा छ । यो भनाइमा कति सत्यांश छ, त्यता नजाऊँ । तर, केपी ओलीको घरअगाडिको चौबाटो र सामाजिक सञ्जालमा सार्वभौमसत्ताको उग्रनारा लगाउनेहरूले चाहिँ बुझ्नैपर्ने के छ भने, सानो देशले अस्तित्व र पहिचानको लडाइँ सफ्ट पावर ले नै लड्ने हो । र, त्यो लडाइँ काठमाडौंका गल्लीमा होइन सबैखाले अन्तर्राष्ट्रिय बौद्धिक मञ्चहरूमा लड्ने सेना तयार पारेर मात्र लड्न सकिन्छ ।यसपछि भेटिइन् काश पंडोरी न होती लघुकथा संग्रहकी लेखिका मृदुला श्रीवास्तव । उनको कर्मथलो सिमला हो । उनको यो संग्रहमाथि राम्रो छलफल भयो । पत्रपत्रिकामा समीक्षा पनि छापिए । उनको संग्रहमा परेको र्याम्प वाक कथा सिमला सहरमा भौंतारिंदै, जाडोले कठयाङ्ग्रिएर इहलीला समाप्त भएको एउटा बाह्रवर्षे नेपाली केटाको हो । र, मेलामा म एउटा नेपाली भेटिनु सुखद संयोग थियो । हिमालयबहादुर वीर सिंह कान्छा उनले निर्माण गरेको चरित्र हो । उसको बाबु वीर सिंह, आमा र दिदी नेपाल आएको बेला नै गत सालको भुइँचालो आएको थियो । उनीहरू त्यसपछि बेखबर भए । ड्रगको कुलतमा परेको दाजुले सताएपछि सडकसत्तलमा रात बिताउँदा पनि नडगमगाएको इमानदारी, मागेर नखाने र श्रमको कमाइ मात्र खाने उसको आत्मसम्मान हिमालयजस्तै उचो लागेर सत्यतामै आधारित यो कथा लेखेको उनले बताइन् । कान्छा शब्दलाई सम्मानजनक अर्थ दिन उनले गरेको प्रयासले निकै छोयो मलाई । सम्भवत: कुनै पनि भारतीय लेखकद्वारा नेपाली पात्रलाई नै केन्द्रमा राखेर लेखिएको र भारतीय भूमिमा नेपालीप्रतिको स्थापित हेयभावलाई खण्डित गर्ने यो विरलैमध्येको सिर्जना हो । पण्डोरी कथा पनि यही नामको भारतपाकिस्तान नदीले बगाएर ल्याएकी एक पाकिस्तानी महिलाले जेलमा बलात्कृत भएपछि जन्मिएको बच्चीको दर्दनाक कथा हो । यसर्थ, उनको विषय चयन पनि अलि फरक खालको पाएँ मैले । तथापि, मृदुलाको ख्याति क्षेत्रीय साहित्यबाट मूलधारमा स्थापित हुन बाँकी छ ।मेलामा नेपाली लेखकको मैले फेला पारेको एउटै पुस्तक हो, पेन्गुइनको स्टलमा विनोद चौधरीको मेकिङ इट विग । यदि त्यो पुस्तकको समुद्रमा अरू पनि थिए भने पनि मैले भेट्टाइनँ । खोजेको हुँ । वास्तवमा राम्रो प्रकाशक पाउनुको महत्त्वलाई चौधरीको पुस्तकको बजारीकरणले देखाएको छ । यसअघि मैले यो पुस्तक लन्डनको हिथ्रो, एमस्टरडामको स्किपल र दिल्लीको इन्दिरा गान्धी एयरपोर्टका पुस्तक पसलहरूमा पनि फेला पारें । चौधरी आपैंले मेरा नाममा मायालु भावको नोट लेखेर पुस्तक उपलब्ध गराएपछि समीक्षा लेख्न पनि सोचें एक पटक । तर, यो काम यसको नेपाली संस्करण प्रकाशित भएयता धेरै विद्वान् मित्रहरूले गरि नै सकेका छन् । अब यत्तिचाहिँ भन्नैपर्ला, अर्को संस्करण निकाल्दा केही घटनाका नमिलेका मिति शृङ्खला, भाषागत अशुद्धता र अक्सर देखिएको हाइस्कुल अंग्रजी को स्तरलाई सुधार्नेे हो भने उनले विश्व बौद्धिक जगत्मा एक सफल व्यवसायीको आँखामार्फत नेपाललाई चिनाउन गरेको प्रयास थप सार्थक हुनेछ । नेपालमै पनि उनले उल्लखे गरेका व्यवसायबारेका दर्जर्नौ मुद्दालाई एमबीएका लागि मौलिक नेपाली केस स्टडी बनाउन सकिने सम्भावना पनि म देख्छु । सायद उनी केही गर्दै छन् कि ?मेलाकै बारे थप दुई कुरा । एक, यो मेलामा केटाकेटीका लागि एउटा छुट्टै प्रदर्शनी हलको व्यवस्था थियो । त्यसमा बच्चाहरूका लागि उमेर अनुसारका कथा सुनाउने (स्टोरी टेलिङ) र केटाकेटीहरूलाई पढ्ने लगन कसरी लगाउने भन्ने निकै राम्रा र लगातारका कार्यशालाहरू राखिएका थिए । त्योभन्दा पनि मलाई आकर्षक र मौलिक लागेको चाहिँ केटाकेटीको पुस्तक समीक्षा थियो । बालसहित्यका बारेका लेखिएका पुस्तक या त समीक्षा नै हुँदैनन्, भइहाले पनि पाका समीक्षकले गर्छन् । तर, केटाकेटीलाई नै उसले पढेको कुनै खास बालपुस्तक कस्तो लाग्यो भन्ने समीक्षा गराउँदा निकै आश्चर्यजनक र उत्साहप्रद नतिजा आएको आयोजकहरूले बताए । एउटी आठवर्षे केटीले लेखिन्, मेरो कथाको किताब बुझ्न मेरो एमए पास गरेका बाबुलाई पनि कहिलेकाहीँ डिक्सनरी खोज्नुपर्छ । दुई, भारतमा पनि धेरै लेखक र प्रकाशकहरूको सम्बन्ध नेपालको भन्दा फरक पाइएन । नयाँ लेखकहरूले प्रकाशकहरूलाई पैसा दिएरै प्रकाशन गर्नुपर्ने, लेखकहरूले अक्सर शोषित भएको र प्रकाशकले पुस्तक नचलेको गुनासो बाक्लै गर्ने रहेछन् ।तपाईं पुस्तक लेख्दै हुनुहुन्न ? एक प्रतिष्ठित प्रकाशनको प्रतिनिधिले सोधे । मैले पत्रिकामा नियमित स्तम्भ लेख्छु भनिसक्न नपाउँदै उसकी एक चम्किली सहकर्मीले बेलायती अंग्रेजी लवजमा भनिन्, त्यसो भए तपाईंका सबै मौलिक चिन्तन र विचार त सिद्धिसके होलान् है ? मैले कहिल्यै त्यसरी सोचेकै थिइनँ । सायद हो कि !संसारको सबभन्दा पुरानो, पाँच सय वर्षदेखि निरन्तर फ्रयांकफर्ट पुस्तक मेला र संसारकै ठूलोमध्ये एक मानिने लन्डन विश्व पुस्तक मेलामा जाने अवसर मलाई जुरेको छ । तर दिल्ली मेलाको फरक के भने यहाँ पूर्वीय र पश्चिमा विश्वका सबै चर्चित पुस्तक प्रदर्शित छन् । यो एउटा बाध्यता पनि होला । पश्चिमा लेखक र प्रकाशकका पुस्तकबिना मेला अपूरो मानिन्छ । तर यो बाध्यता पश्चिममा महसुस भएको छैन । पूर्वीय विश्व र विषयका सीमित प्रकाशनहरू पनि उतैका लेखकले लेखेको बाहुल्य रहने गरेको छ । मूल्यको टड्कारो फरक त छँदै छ । यी दुईपछि दिल्लीको मेला संसारमै तेस्रो ठूलो मानिन्छ । अन्त्यमा, मृदुलाको र्याम्प वाक कथाको अन्तिम अनुच्छेदको अनुवाद :(कान्छाले र्याम्प वाक मा सहभागी हुने सपना पूरा गर्न, सफा देखिनका लागि कसैको झूटो उक्साहटमा नुहाएको थियो र दिदीलाई प्रिय लाग्ने गुलाफको फूल खल्तीमा राख्ने गरेको थियो)गएराति चिसो पानीले नुहाएको वीर सिंह कान्छाको फोहोर होइन सफा सुग्घर, नुहाइधुवाइ गरेको लास (उद्धार) समितिको गाडीमा हालिसकिएको थियो । यो गाडी सिमला हाई कोर्टको बाटो भएर तल ओर्लेको थियो । ज्याकेटको खल्तीबाट बाहिर चियाइरहेको गुलाफको फूल अहिले पनि मन्दमन्द मुस्काइरहेको थियो । मानौं भन्दै छ, तिमी फोहोरी छैनौ कान्छा, तिमी फोहोरी छैनौ ।"
चोरिएको पुस्ता !,"पाल दसैंमा रंगिइरहँदा आफ्नोचाहिँ अस्ट्रेलिया भ्रमणको मिति थियो । ठूला सडक, अनुशासित मानिस, अधिकतम डिजिटलाइज्ड संरचना, समयलाई पछयाउने सबैको बानी, कामलाई सम्मान गर्ने साझा नीति सुरुवाती चरणमा मेरो मानसपटलमा घुसेका अस्ट्रेलियाका केही बिम्बहरू हुन् । तर मैले अस्ट्रेलियालाई डेमोग्राफी, भूगोल र इथनिक कम्पोजिसनको दृष्ट्रिले विश्लेषण गर्ने प्रयन्त गरें । मान्छेका कुरा सुन्दै जाँदा म टक्क अडिएँ एबोरजिनल मा पुगेपछि ।झापाको दमक१३ मा घर भई आधा दशकदेखि सिड्नी बसेका प्रकाश पौडेलले मलाई एक दिन गाडी यात्रामा सुनाएका थिए, अस्ट्रेलियाको आदिवासी समुदाय एबोरजिनलका बारेमा । सन् १८७७ मा क्याप्टेन कुकले यो भूमि पत्ता लगाउनुभन्दा वर्षौंअघिदेखि यहाँको माटोमा कब्जा जमाएर बसेका एबोरिजिनलहरूले बेलायतको उपनिवेशसँग हारेका थिए । आप्रवासीहरूको प्रवेशले एबोरजिनलले आफ्नो मौलिकतामा अतिक्रमण भएको ठाने । तैपनि उनीहरू मूल सहरबाट पाखा लाग्दै आफ्नो जिन्दगी उसैगरी गुजार्दै थिए । उनीहरू माटोको टीका र रूखपातका लुगा लाउँथे । उनीहरूको भाषा अंग्रेजी थिएन, अहिले पनि छैन । कैयौंको उतारचढावपछि एबोरजिनलहरू अल्पमतमा परे । राज्यले उनीहरूलाई आरक्षणसहितका विभिन्न सुविधा दियो । बिस्तारै उनीहरू त्यसैमा रम्न थाले । सरकारले मोजमस्ती गर्न पुग्ने गरीको एबोरजिनल भत्ता दिएपछि उनीहरू यसमै रम्दै छन् । उनीहरूका बस्तीमा विद्यालय खोलिएको छ तर कक्षा कोठा खाली छन् । उनीहरूका बस्तीमा सडक पुगेको छ तर त्यहाँ पैदलयात्री मात्र छन् । स्वास्थ्य संस्था खुलेका छन् तर त्यहाँ स्वास्थ्यकर्मी मात्र छन् ।यो सन्दर्भले मलाई थप जिज्ञासा पलायो । आप्रवासीको आगमनपछि आदिवासी कतै न कतै संक्रमणमा त पर्छन् । तर आप्रवासीहरूले ल्याएका ज्ञान र सीपमा समाहित हुने कोसिस गरे भने त त्यो स्वयं आदिवासीको पनि हितमा नै हुन्छ । अनि सम्झें नेपालमा चलेको आदिवासी अधिकारको आन्दोलन र विभिन्न नाममा राज्यबाट नगद सुविधाको अपेक्षासहितका मागहरू । आखिर राज्यले सजिलै उपलब्ध गराउने पैसाले कसैको सशक्तीकरण हुँदो हो त एबोरजिनलहरू किन आज पनि २ सय वर्षअघिकै अवस्थामा हुन्थे होलान् । उनीहरूलाई राज्यको मूल प्रवाहमा ल्याउनुको साटो सरकारले किन उनीहरूलाई आरक्षण वा नगद सुविधाको बन्दोबस्त गरिदियो ? वा, हाम्रोमा जस्तै आरक्षण वा विशेष प्रकारका सुविधा केही समयका लागि भनिए पनि एबोरजिनलले नमानेपछि यसलाई निरन्तरता दिइएको हो ?अर्को एक दिन अस्ट्रेलियाको राजधानी क्यानबेरा जाने मेलो मिल्यो । सिड्नीबाट करिब २ घण्टाको दूरीमा रहेको राजधानी सहर जाँदा बाटामा आँखाले भ्याएसम्मका नागी, मरुभूमि र दाम्लाबिनाका गाईगोठ (ओपन यार्ड) प्रशस्त देखिए । तर मेरो मनलाई यिनले भन्दा एबोरजिनलले खिचेको थियो । मैले पुन: जिज्ञासा राखें, किन यस्तो समृद्ध देशको सुन्दरतामा दाग लाग्ने गरी यहाँका एबोरजिनल पछाडि परेकापारिएका हुन् त ? सँगै यात्रा गरिरहेका व्यवसायी गोवा कटुवालले प्रकाशले जस्तै इतिहास सुनाए । एबोरजिनलको कथा सुनाइरहँदा उनले एउटा शब्दावली प्रयोग गरे, स्टोलन जेनेरेसन । मेरो जिज्ञासामा उनले उक्त चोरिएको पुस्तासम्बन्धी कथा सुनाए अस्ट्रेलियामा आफ्नो प्रभुत्व जमाउन अंग्रेजहरूले एबोरजिनलहरूलाई मारेनन् मात्र यहाँको एउटा उमेर समूहलाई नै खोसेर आफ्नो कब्जामा राखे । कति बाबुआमालाई मारे । कतिलाई लखेटेर छोराछोरी खोसे । बारीमा खेल्दै गरेका छोराछोरी हराए । यस क्रममा करिब १ लाख बालबालिकालाई एबोरजिनलका काखबाट खोसिएको दाबी छ । आँखैअगाडिबाट खोसिएका छोराछोरीलाई एबोरजिनलले खोजेनन् । रोएर उनीहरूको सम्झना गरे । बाटोमा खेल्न गएका, बारीमा काममा गएका वा निदाएका बेला हराएका बालबालिकाका बाबुआमा वर्षौंसम्म तड्पिए । त्ाि चोरिएका बालबालिकालाई आप्रवासीले आफूसँग राखे । आफ्नो भाषा सिकाए, संस्कार सिकाए र उनीहरूको भनाइमा कथित असभ्यपनबाट सभ्यताको संस्कारमा हुर्काए, बढाए र पढाए । यो क्रम सन् १८०० देखि १९६० सम्म रहेको पाइन्छ । गोवाले थपे, एबोरजिनल समुदायमा अहिले पनि एउटा जेनेरेसन ग्याप छ । कि बालबालिका मात्र छन् किन बूढाबूढी मात्र । बीचको पुस्ता उही स्टोलेन जेनेरेसन हो । चोरिएका अश्वेत वर्णका बालबालिका अब स्वेत वर्णका बेलायतीहरूसँग हुर्किन थाले । समयान्तर, अपूर्व सुविधा र प्रविधिले स्टोलेन बेबीहरू अब एड्भान्स एडल्ट हुँदै गए । उनीहरूले आफ्ना बाबुआमा बिस्तारै बिर्संदै गए र आप्रवासी बाबुआमासँग रत्तिन थाले । उनीहरूकै संस्कार अपनाउन थाले । उनीहरूको बोलीचालीको भाषा अंग्रजी हुन थाल्यो । लुगा लगाउनु, स्कुल जानु ती बालबालिकाको दैनिकी बन्न थाल्यो । आफ्ना बाबुआमासँग लागेर जंगलमा सिकार गर्ने दैनिकी उनीहरूका लागि अब मनोरञ्जनका कथा बन्न थाले ।हामी पुग्यौं क्यानबेराको भव्य संसद्भवनमा । जहाँ ३ वटा तला पार्किङका लागि छुट्याएको रहेछ । ५ हजार कोठा भएको यस भवनमा विभिन्न संसद् र पार्टी नेतासँग भेटघाट भयो । एबोरजिनलका बारेमा मैले उनीहरूसँग पनि जिज्ञासा राखे । उनीहरू सबैको स्वीकारोक्ति थियो एबोरजिनल यहाँका आदिवासी हुन् । उनीहरूको हामी सम्मान गर्छौं । यो उनीहरूको भूमि हो ।मैले एबोरजिनललाई भेट्ने चाहना राखें । तर चाँजोपाँजो नमिल्ने भयो । एबोरजिनलहरूको बस्तीमा जाँदा केही खतरा हुने, उनीहरूले फोटो खिच्दा आक्रमण गर्नेजस्ता घटना थुप्रै दोहोरिएका दृष्टान्त सुनाइए । किन फोटो खिच्न नदिएको त ? मैले सोधें । यसको खास जवाफ पाइनँ । तर यो कुराले मलाई मेरो पत्रकारिताको सुरुवाती दिनमा धनकुटा जिल्लामा आठपहरिया राई समुदायको बस्तीमा समाचार संकलन गर्ने क्रममा फोटो खिच्न लाग्दा मलाई लखेटेको घटना सम्झें । फोटो खिच्न नमान्नुको कारणमा उनीहरू भन्थे, हाम्रो दुरवस्था देश दुनियाँलाई देखाएर तिमीहरू पैसा कमाउँछौ । हामीहरू जस्ताको तस्तै । सिड्नी बसाइको अन्तिम दिन विश्वको सातौं आश्चर्यमध्येको एक ओपेरा हाउस हेरेर फर्कंदै गर्दा समुद्री किनारामा एउटा अजंगको मानिस देखियो । जीउभरि खरानी घसेको, पातसरीका जंगली लहराले बेरिएको त्यो मानिस देख्नेबित्तिकै प्रकाशले चिनाए एबोरजिनल । ओहो छेउमा अर्का एक दारीवाल गोप्य अंगबाहेक सबै नांगै, गीत गाउँदै पैसा मागिरहेका । मैले उनको फोटो खिच्ने चाहना राखें । जंगली लहरा बेरेको एबोरजिनलले सहमति जनाए, एक डलर तिर्नुपर्ने सर्तमा । म एक डलर तिर्न सहमत भएँ । केही फोटो खिचिसकेपछि छुटिने बेलामा उसले भन्यो, थ्याङ्क यु, नमस्ते उसले नमस्ते भनेको सुनेपछि मैले प्रकाशलाई भनें, नक्कली एबोरजिनल हो कि के हो ? उनले जवाफ दिए, वर्षौंदेखि यहाँ बसेर माग्ने काम गरेकाले उसले नेपालीलाई पहिचान गरिसकेको छ । त्यससँगै उसले नेपाली नमस्ते भन्ने पनि जानेको हो । छेउमा भएको अर्को दारीवाल एबोरजिनललाई एक डलर तिरेर पूर्वमन्त्री आनन्द पोख्रेलले (हेर्नुहोस् तस्विरमा) फोटो खिचाए । हात मिलाए ।सिड्नीबाट ब्रिसबेन आइयो । त्यहाँ पनि मैले एबोरजिनल फलोअप गर्न छोडिनँ तर एबोरजिनलका बिषयमा खास नौला कुरा पत्ता लगाउन सकिनँ । तेस्रो सहर मेलवर्न पुगियो । त्यहाँ पनि जसको गाडीमा चढें उसैलाई एबोरजिनलका बारेमा सोधेर हैरान पारें । एकथरीको भनाइ थियो एबोरजिनलहरू अस्ट्ेरलिया महादेशका भूमिपुत्र हुन् । इतिहासको कुनै कालखण्डमा गोरा जातिबाट यिनीहरूको कत्लेआम गर्ने प्रयास भएकै हो । केही समयदेखि यहाँको सरकारले एबोरजिनललाई फकाइ फुल्याइ गर्नका लागि विभिन्न खालका सुविधा बाँड्न थाल्यो । जसले गर्दा कमाएर खानुपर्छ भन्ने मानसिकता यिनीहरूको दिमागबाट हट्दै गयो । तर वर्षौंपछि पनि एबोरजिनलहरू शिक्षित हुन सकेनन्, रोजगार हुन सकेनन्, आधुनिक हुन सिकेनन् र उनीहरू क्रमश: परनिर्भर हुँदै गए । यसबाट उनीहरू विकासको मूलधारमा आउने सम्भावनाबाट झन् टाढाटाढा हुंदै गएका हुन् ।अर्काथरीको भनाइ रहेछ, राज्यको नीति नै एबोरजिनलहरूलाई यसैगरी भत्ता दिएर अलमल्याउने, आरक्षण दिएर भुल्याउने छ, ताकि उनीहरूले नीति, निर्माण तहमा आएर आफ्नो पुरानो हकभोग खोजेर लफडा नगरुन् । अहिले पनि अस्ट्रेलियाका दूरदराजमा करिब ३ लाख जनसंख्या एबोरजिनलको रहेछ । यो समुदायबाट ५ जना सांसद जनप्रतिनिधिको रूपमा चुनिएका रहेछन् ।"
गौंथली,"कटारीबाट हिंडेका थियौं । हिंड्दाहिंड्दै ठाँटीमा रोकियो हाम्रो यात्रा । पहिरोले बाटो बन्द थियो । मैले सहयात्रीसँग सोधें, कति बेला पुगिन्छ हलेसी ? उनले जवाफ दिए, खोइ के भन्न सकिन्छ र ? पहाडको उकालो बाटो । लाग्ला कि अझै चार घण्टा ।ठाँटीमा छाडनुपर्यो मोटर ।आधा घण्टा हिंडेपछि पहिरोबाट पार पाइयो ।त्यसपछि आयो त्रिचालीस । त्रिचालीसमा मोटर त थिएन । मोटरजस्तै केही थियो । हामी त्यसको क्याबिनमा बस्यौं । सहायक भन्दै थियो, क्याबिन तपाईंहरूकै लागि रिजर्भ राखिएको हो ।ऊ फ्यावलेटमा रमाएकी थिई । केही पढ्दै थिई कि केही हेर्दै थिई । सुनाई दु:खलाई त हाँसोले थिचिदिने हो । त्यसपछि खुसी आफैं खोज्ने हो ।थाहा भयो ऊ केही पढ्दै थिई । कसैको फेसबुक प्रोफाइल । कसैको फेसबुक पोस्ट । कुड बी एनी थिङ ।त्यसपछि ऊ हाँसी । खुलेर हाँसी । ऊ हाँसेको देखेर सहयात्रीहरू अचम्ममा परे । उसले मलाई सुनाई हेयर स्टाइल भनेको चेन्जेवल र अस्थायी हुनुपर्छ । स्थायी त शिक्षक पनि हुन्छ, मजस्तै ।ल, अब तिमी पढ । मलाई पुग्यो । उसले फ्याबलेट र ब्याट्री चार्जर मेरो हातमा राखिदिई ।म पढ्ने मनस्थितिमा थिइनँ । उसको पछिल्लो वाक्यले मलाई हल्लाइदिएको थियो वैशाख १२ को भुइँचालोले हल्लाए जसरी । ऊ खिन्न थिई स्थायी सरकारी शिक्षक भएकोमा । त्यही नपाएर कति मानिस धरधरी रोएका छन् । ऊचाहिं भन्छे, मानिस र गौंथलीमा फरक छ नि । मन नगर्दा नगर्दै फेसबुकले आँखा तानिहाल्यो । एक जना महानुभावको फेसबुक पोस्टमा आँखा पर्यो, चारपाँच दिनदेखि हातखुट्टा गल्ने र टाउको दुख्ने समस्याले सताइरहेको छ । तर, आजचाहिं बिस्तराले बढी नै प्रेम गर्न थाल्यो । संयोग होला । यो पोस्टसँगै एउटा स्पोन्सर्ड लिंक थियो डा विजय राघवनको । लेखिएको थियो, थाइरोइडका मेटावोलिक उपचारके लिये सम्पर्क करें । नेपालमा वसेर डा राघवनलाई सम्पर्क गर्नुको कुनै अर्थ थिएन । हाम्रो आफ्नै शहरमा हजारभन्दा बढी नै क्लिनिक खुलेका थिए थाइरोइडका । अर्काको शहरमा किन जानु । थाइरोइड एकप्रकारको पोषिलो रोग थियो । डाक्टर, पेसेन्ट, फार्मासिस्टलगायत सबैका लागि बहुउपयोगी पोषिलो रोग डाक्टरहरूले मानिसको रुद्रघण्टी जाँच गरेर पत्ता लगाउने रोग । थुक निल्नुस् त बिरामीले थुक निल्न नपाउँदै डाक्टरले निक्र्योल गरिहाल्ने थाइरोइड । त्यसपछि रक्त परीक्षण । हिजोआज इन्डोक्रिनोलजी को ठूलो व्यापार फैलिएको छ, र पनि, शहरको औषधि व्यवसायमा यो टर्म भर्खर शुरु भएको हो ।जयरामघाट पुगेर यात्रा रोकियो । यसपछिको बाटो मोटरबाटै तय हुने निश्चित थियो । मोटरजस्तो मा यात्रा गर्दा धेरै धपेडी पर्ने । ढाड दु:ख्ने । गर्धन बटारिने । मोटर चेन्ज भयो । जयरामदेखि हलेसीसम्मको बाटो सोचेको भन्दा धेरै सहज रहेछ । सहयात्रीले झन्डै तर्साइ नै दियो चार घण्टा लाग्छ भनेर ।मेटामर्फोसिस । रूपान्तरण । हलेसी पुगियो । बल्लतल्ल होइन । सहयात्रीले चार घण्टा भने पनि साढे दुई घण्टामा सजिलै आइपुगियो । होटल राम्रो थियो । मुड फ्रेस हुने खालको । बुकिङ गर्दा शहरमा नै भनेको थियो, राम्रो छ । भिक्षुभिक्षुणी वस्ने होटल हो । अलि महँगो छ । तैपनि, टेन पर्सेन्ट डिस्काउन्ट दिन्छ । त्यत्तिको लाई सस्तै भन्नुपर्दछ ।काउन्टरमा एउटी केटी कामदार थिई । उसको मुख नराम्रो थियो कुच्चिएको बाटाजस्तो । उसका कानका बाला भने साँझको पहेंलो उज्यालोमा टलक्क टल्किरहेका थिए । उसको अगाडि एउटा अखबार थियो । मैले त्यसको एउटा समाचार नियालेर हेरें । शीर्षक थियो, नेपाल कब्जामा छ ।मैले कामदारसँग सोधें, म पढौं यो अखबार ?उसले जवाफ दिई, ए, भइहाल्छ नि । किन नहुनु ? त्यो केटीको अनुहार नराम्रो भए पनि मन साह्रै राम्रो र रमाइलो रहेछ । आवाज पनि सुरिलो र रसिलो । उसले हामीलाई कोठासम्म गाइड गरी । तातो पानी, चिसो पानी र चियाकफीका बारेमा बताई । चियाकफीका लागि इलेक्ट्रिकल वाटर ब्वाइलर थियो । साथको ट्रेमा चिया, कफी, डेरी क्रिमर र चिनीका स्याचेट थिए । खाना खानका लागि एक घण्टाअघि खबर गर्नुपर्ने । सोधी, आज खाने कि नखाने ?खाने मेरो सट्टा ऊ बोली । मलाई खुसी लाग्यो । ऊ मेथोडिकल थिई । मैले सोच्दै नसोचेको काम उसले गरी, बहिनीको नाम के नि ?यमुना । यमुना लामा । म त यहाँको होइन, सल्लेरीबाट आएको । यो मामाघर हो मेरो बहिनीले जवाफ दिई ।हामी कोठामा सेटल भयौं । म अखबार पढ्न थालें, नेपाल कव्जामा छ । नेपालमा राजनीति व्यक्ति केन्द्रित वन्दै गएको छ । राजनीतिक अस्थिरताले सार्वजनिक नीतिमा अवरोध सिर्जना गरेको छ । सेवा प्रवाह हुन सकेको छैन । आर्थिक सम्भावना खुम्चिएको छ । यसको फाइदा कथित सम्भ्रान्त वर्गले मात्रै उठाएका छन् ।अखबार बासी थियो । दुई साता पुरानो । तर, मेरा लागि सर्वथा नयाँ थियो । किनभने, मैले पढेकै थिइनँ । अखबारमा यो पनि लेखिएको थियो, नेपाललाई निडर नागरिक आन्दोलनको खाँचो छ । त्यो तेस्रो नागरिक आन्दोलन हुनेछ । खाँचो त्यसैको छ । बिस्तारै साँझ पर्यो । हलेसीबाट देखिए जति सम्पूर्ण आकाशमा एक प्रकारको अलग र अद्भुत चमक थियो । मलाई त लाग्यो पूरै भौगोलिक र प्राकृतिक वातावरण रूपान्तरित भएको छ । मैले उसलाई जिस्क्याएँ, गौँथली, वाहिर आकाशमा हेर त ।ऊ कौसीमा निस्किई र भनी, तिमीले आज फेरि मेरो नाम राख्यौ होइन ? म गौंथलीजस्ती काली छु ? भन त । भन न भन । त्यसपछि आकाशतिर हेरेर रमाई र कविताको भाषामा बोली, फूललाई सन्ताप लाग्यो भने वास्नाहरू पग्लिएर जान्छन् । मलाई सन्ताप लाग्यो भने के हुन्छ ? कहिल्यै सोचेका छौ ?मेरो जवाफ थियो, त्यस्तो हुनै सक्दैन । तिमी त मेटाग्यालेक्सी हौ । सुन्दर आकाशगंगा । तिमी फूलको वास्ना होइनौ । न बिर्स कि हामी दुवै एउटै मिसनमा छौं ।मैले उसको पाखुरा समाएँ । पिठयुँतिर सुमसुम्याएँ । ऊ लजाई । उसको अनुहार पूरै रक्तिम भयो ।हामी थाकेका थियौं । किचनबाट बोलाउनेबित्तिकै हामी डाइनिङतिर लाग्यौं । खाइसकेपछि उसलाई निद्रा लाग्यो । ऊ सुती । म त्यत्तिकै अलमलिँदै थिएँ फ्याबलेटसँग । कति बेला निदाएँ पत्तै भएन । मस्त निदाइयो भने सपना देखिन्न भन्छन् । तर, मस्त ननिदाएसम्म म सपना देख्न सक्दिनँ । सपनाले हलेसीमा पनि छाडेन । त्यहाँ बृहत् नागरिक आन्दोलनको तयारी थियो । त्यसको संयोजक म आफैं थिएँ र भीडलाई निर्देशित गर्दै थिएँ ।म झल्याँस्स बिउँझिदा झलमल्ल घाम लागिसकेको थियो । ऊ बिछयौनामा थिइन । बाथरुममा पनि थिइन । कहाँ गई ? मलाई चिन्ता लाग्यो । ऊ मानसिक रोगी त होइन । तर, केही दिनदेखि मानसिक हिसाबले ऊ बिरामी थिई । बेलाबेलामा एउटै वाक्य दोहोर्याउँथी, स्थायी त शिक्षक पनि हुन्छ, मजस्तै । उसलाई शिक्षक हुनुको कुनै गर्वबोध थिएन, शिक्षकले त शिक्षा दिन्छ । हामी के दिन्छौं ? हामी त शिक्षाको नाउँमा बालबालिकालाई आतंकित तुल्याउँछौं ।उसको बारेमा धेरै बेर चिन्ता गर्नु परेन । ऊ आइपुगी । मर्निङवाकको पहिरनमा । उसको निधारमा टलक्क पसिना टल्किरहेको थियो । अनुहारमा चमक थियो । हलेसीमा ऊ खुसी थिई ।ओहो, तिमी मर्निङवाक गएकी ? मैले यसरी सोधें कि ऊ मर्निङवाक जान नसक्ने वा ऊ मर्निङवाक जानै नहुने प्राणी हो । ऊ केही बोलिन । मैले सोधें, चिया खाने होइन ? मेरो वाक्य पूरा नहुँदै यमुना चिया लिएर पसी कोठामा ।तिमीले मलाई गौंथली भनेर बोलाएनौं नि, यमुना बाहिरिएपछि उसले मलाई जिस्क्याई । म मख्ख परें ।गौंथली, राम्रो लाग्यो नाम ? त्यसो भए, अवदेखि म तिमीलाई सधैं गौंथली भनेर बोलाउँछु हुन्न ?राम्रो छ नि गौंथली नाम ऊ जवाफ दिंदादिंदै चुप लागी । उसले चिया बनाई । चियाको कप मेरो हातमा दिंदै भनी, तिमीले मलाई गौंथली भनेको धेरैलाई मन नपर्ला ।ऊ के भन्न खोज्दै थिई मैले संकेतमा बुझें । ती घरायसी कारण थिए । नामले घरायसी भए पनि जंगलीजस्ता । निकै बेर म केही बोलिनँ । अनि भनें, आमालाई त पक्कै मन पर्ला । नुहाइधुवाइ सकेर हामी मन्दिरतिर लाग्यौं । मन्दिर अर्थात् गुफा । सिंढी लामै थियो । तल खाल्डो परेको जमिनमा दुई भाग छुट्टिएका थिए, एकापट्टि बुद्ध र अर्कोपट्टि हलेश्वर महादेव । बुध्द धर्मावलम्बीहरू विदेशी थिए जो आफ्नो दीर्घायुका लागि ईश्वर गुहार्न आएका थिए । उनीहरूले ईश्वरलाई चढाउन उपहारको थुप्रो ल्याएका थिए । अगरबत्ती र घ्यूको बत्तीको चाङ ।उता, हलेश्वर महादेव भने बेलपत्र गनिरहेका थिए । उनका भक्तहरू बिरामी, लुरेलाम्रे र गरिब थिए । अक्षता पनि मन फुकाएर चढाउन नसक्ने । हामी महादेवको सम्मुख पुगेपछि मैले उसको कानमा भनें, भाकल नबिर्सनु । आमाको चित्त दुख्छ ।ऊ हाँसी र बिस्तारै मेरो कानमा भनी, बिर्सिन्नँ । म आमाको चित्त दुख्न दिन्नँ । बुढियालाई सन्तान चाहिएको छ । त्यसका लागि म योग्य छु ।हलेश्वर महादेवको दर्शन सकेर हामी बाहिर निस्कियौं । बाहिर बत्ती बाल्ने ठाउँमा उसले एक मुठा बत्ती बाली । त्यसपछि हामी चिया पिउन त्यहींको एउटा चियापसल अगाडि उभियौं । केही स्थानीय मानिस हलेसी मन्दिरको चर्चा गर्दै थिए, बाघवंशी किरात राजाले पारुहांग अर्थात् महादेवलाई मृगको वेशमा यहाँ भेटेको कुरा राम्ररी बाहिरै आउनै सकेको छैन । मैले त्यो हाम्रो पत्रकारलाई कति पटक लेख भनें । त्यसले लेख्नै जानेको रैनछ । यो मन्दिरलाई राम्रो बनाउने हो भने वरिपरि सय मिटरको घेरो बनाउनुपर्दछ । त्यसै यो ठाउँ बन्दैन ।केहीबेरपछि उनीहरू उठेर हिंडेपछि चियापसले बोले, गफ त ठूलै हाँक्छन् । चियाको पैसा कहिल्यै तिर्दैनन् । कति सित्तैं सेवा गर्नु ?कौतूहलवश मैले सोधें, को हुन् त उनीहरू ?चियापसलेले जवाफ दिए, को हुनु हजुर । हारेका पार्टीका नेताहरू हुन् ।हामी त्यहाँ चिया पिएर तल ओर्लियौं । होटलमा आएपछि गौंथली छटपटाउन थाली । मैले सोधें, के भो तिमीलाई ? उसले जवाफ दिइन । मैले बिस्तारै उसको टाउको सुमसुम्याएँ र भनें, तिमी स्थायी शिक्षकबाट राजीनामा देऊ । म तिम्रो लागि अर्को कामको प्रबन्ध गर्छु ।मेरो कुरा सुनेर ऊ अचानक उठी र भनी, साँच्चै हो ?उसको अनुहारमा अलिकति चमक र अलिकति शक्ति देखा पर्यो । मैले जवाफ दिएँ, हो । तिमी स्थायी शिक्षक होइनौ भन्ने कुरासँग म सहमत भएँ ।उसले भनी, हाम्रा स्कुलहरू एकदमै असामाजिक र अराजक भएका छन् । हाम्रो विकास फेसबुकको व्यक्तिगत पोस्टजस्तो भएको छ । के म यसलाई बदल्न सकुँला ? सक्दिनँ । त्यसैले म यो स्थायी शिक्षकको पद ओगट्न पनि सक्दिनँ ।मैले ठट्टा गरें, अहिले त हामी होटल छोड्दै छौं । कटारी पुग्नुअघि एक ठाउँमा मोटर बदलौंला । कटारी पुगेपछि मोटर नै बदलौंला । बाँकी केके बदल्न सकिन्छ त्यो घर पुगेपछि सल्लाह गरौंला । हुन्न ?ऊ हाँसी । ऊ हाँसेको मलाई मन पर्छ । उसलाई यो थाहा छ । ऊ भन्छे, हाम्रा जनता पनि जनता नै छन् । खालि कम्प्लेन गर्छन्, एक्सन लिंदैनन् ।म त्यो समाचार सम्झिन्छु । देशलाई निडर नागरिक आन्दोलनको खाँचो छ । तर देश डरैडरको साम्राज्य बनेको छ । डरैडरको यो खतरनाक भुमरीलाई कसले चिर्ने ? जनताले कम्प्लेन नगरेर एक्सन लिन थाले भने राज्यव्यवस्था चरमराउँदैन ?गौंथली भन्छे, हो । तिमीले भनेको सही हो ।त्यसो भए म आजदेखि तिमीलाई गौंथली भन्छु है ? ऊ हाँस्छे । म रमाउँछु ।"
छोरीलाई पत्र,"प्रिय छोरी !मैले तिमीलाई झुपडीबाट उठाएरसहरको रमझममा डुलाउन सकिनतिम्रोलागि सहरमा एउटा रङ्गीन महल जोड्न पनि सकिनँमैले तिमीलाई चराजस्तै उडाएरअर्को मुलुक कस्तो रहेछत्यो पनि देखाउन सकिनार, तिम्रालागि मुलुकबाट एउटासामसुङको आइप्याड उपहार ल्याउन पनि सकिना ।प्रिय छोरी !माफी देऊ है मलाईमैले तिमीलाई कोटामा विदेश पढाउन सकिनाजाबो एउटा बलेरोमा तिम्री आमासागै सपिङ गर्नेरहर पनि त थियो होला मैले तिमीलाई गेटमा तैनाथपहरेदारहरुको सलामी खाादै सिाहदरबार छिर्ने आफ्नो सचिव बनाउनै सकिना ।तिमीले ठानेकी थियौ होलामेरा बाबा पनि तयो देशको एउटा नेता हुनुहुन्छमेरो बाबाले पनि झन्डा हल्लाउादैकार्गेटका बीचमा बसेरसहरमा कुद्नुहुनेछ हो, म तिमीले ठानेको जस्तो नेता हुन पनि सकिनानेता हुने रहर जाग्नु पनि त पर्दो हो छोरीमलाई कहिल्यै जागेन त्यस्तो रहरनेता हुन तमुखमा ताल्चा लगाउनुपर्दाे रहेछनिहुारिादै हेडक्वार्टर धाउनुपर्दो रहेछनजराना चढाउने कसम खानुपर्दोरहेछकर्पोरेट हाउसका कारिन्दासागदोस्ती बढाउनुपर्दो रहेछझोलामा विकास बोकी हिाड्नेविकासे व्यापारीहरुका फाइल सदर गराइदिनुपर्दो रहेछर, प्राप्त कोसेली हेडक्वार्टरसम्म पुर्याउनुपर्दो रहेछत्यसैमा उसकोक्षमता नापिादो रहेछम फेल भएा छोरी फेल ।मैले जुठे कामीसाग उसको छोरो मागेको थिएाविधवा सुन्तली दमिनीसाग उसकी छोरी मागेको थिएानन्दकली पुनसाग उसको लोग्ने मागेको थिएार, जिम्दारको खेत जोत्दै गरेकोबुझौना थारुलाई बन्दुक बोकाएको थिएामैले माटोको कसम खाएर भनेको थिएाती सबै सबैलाईम तिमीहरुका पसिनाको मोल दिलाउनेछुम तिमीहरुलाई एउटा स्वर्ग दिलाउनेछुत्यो पनि सकिना छोरी सकिनाम अझै त्यही सपनाबोकेर निरन्तरयात्रामै छु छोरी अर्को यात्रामा ।"
योजना,सुनेको छु सरकार !तिमीसाग विद्युत् कटौतीको अवधि घटाउने योजना छ साागुरा सडकहरु फराकिलो पार्ने योजना छ फन पार्क बनाउने योजना छ गाउागाउामा टेलिफोन पुर्याउने योजना छ सेवानिवृत्त पदाधिकारीका लागि भवन निर्माणको योजना छ गणतन्त्रस्तम्भ निर्माणको कार्यलाई प्राथमिकताका साथ छिट्टै सम्पन्न गर्ने योजना छ यता मेरो पन्ध्रवर्षे छोरो भनेंकहिले सोह्र वर्ष पुगुाला र एकैचोटि नागरिकता र पासपोर्ट बनाएर कामको खोजीमा अरब उडुाला भन्ने योजनामा छ मलाई थाहा छ तिमी उसलाई काम दिन सक्तैनौसरकार !मेरो चासो यत्ति मात्रै हो अरब पुगेको मेरो छोरोलाई ज्युादै फेरि यो देशमा फर्काउने के तिमीसाग त्यस्तो कुनै योजना छ ?
फेरिएको लिबाङ,"कस्तो छ आजकल? टुाडिखेलमा पाइला राख्नेबित्तिकैसोधें मैले उनलाईमलीन स्वरमा उनले भनिन्सूर्य उदाएकै छरुखले छहारी दिएकै छकाम गर्नेका हातमाहासिया हथौडा रमाएकै छन् ।ए ! राम्रै रहेछ त ! मैले भनेंअनि,पहिलो पटक मैलै आाखैअगाडि भेटिएकीलिबाङलाई हेरेंउनले पनि मलाई पुलुक्क हेरिन्,आँखा जुधेउनका आँखाभरि आासु देखेंत्यही आँखा वरिपरि मुजा परेका छाला नियालें ।सायद उनले पनि मेरो आाखामाप्रश्नै प्रश्नको पहाड देखिन्र सुइरय सुस्केरा हाल्दैकेवल यत्ति भनिन्,नानी !आजकल कााडेतारले बेरिएको छैन,हिांड्न डर छैन, बोल्न डर छैनमन आत्तिादैनतर सूर्यको ताप पहिलेजस्तो रापिलो छैन,रुखको छहारी पहिलेजस्तो शीतल छैन,काम गर्नेहरुसाग हासिया हथौडाको पिरती पहिलेजस्तो गहिरो छैन,सबै फेरिएको छ,त्यसैले म पनि फेरिएको छुअब लिबाङ (म) पहिलेजस्तो छैन !"
असुरक्षित !,"इन्टरनेटको यो युगमा धेरैले आफ्नो दिनचर्याको अभिन्न अंग कम्प्युटर, ल्यापटप, टयाबलेट, फयाबलेट र आईफोनसहित स्मार्टफोनलाई बनाएका छन् । यी वैज्ञानिक आविष्कारबिना धेरैको दैनिकी अस्तव्यस्त र सुस्त हुने अवस्था छ । मनोरञ्जनदेखि जानकारीसम्म र पठनपाठनदेखि मनभित्रका उकुसमुकुस उजागर गर्नसम्मका लागि इन्टरनेट प्रयोग गर्नेहरू धेरै छन् । अझ फेसबुक, ट्वीटर, युट्युबलगायतका सामाजिक सञ्जालमा मानिस यति अभ्यस्थ हुँदै गएका छन् कि उनीहरू सानातिना विषयहरूको जानकारी लिन वा दिनसमेत यसको प्रयोग गर्छन् । भनिन्छ, अति सर्वत्र वर्जते अर्थात् बेलगाम कुनै पनि कुराको अति प्रयोगले क्षतिसमेत गर्छ । विज्ञानका आविष्कारहरू मानवलाई जाति सजिलो बनाएको छ, नकारात्मक पक्ष र असरहरू पनि उत्तिकै छन् । केही मानिस त इन्टरनेटमा यसरी घोत्लिने गरेका छन् कि मानौं ऊ यसका दुव्र्यसनी हो । यो आलेख मानिसका प्रभावित दिनचर्याबारेमा केन्द्रित नभई बिनालगामको फराकिलो बन्दै गएको इन्टरनेटको सुरक्षामा केन्द्रित छ । इन्टरनेटको अनियन्त्रित व्यापकताले चुनौतीसँगै विश्व समुदायको चिन्ता पनि बढाएको छ । अध्ययनहरूले विश्वका कुनै पनि कम्प्युटर सुरक्षित नरहेको देखाएको छ । अंग्रेजी महिनाको नयाँ वर्ष २०१७ को शुभकामना मन्तव्यमा नवनिर्वाचित अमेरिकी राष्ट्रपति डोनाल्ड ट्रम्पको सम्बोधनले पनि यसको थोरबहुत पुष्टि गरिदिएको छ । उनले भनेका थिए, विश्वका कुनै पनि कम्प्युटर सुरक्षाको दृष्टिले सुरक्षित छैन । भलै, उनी इमेल या कम्प्युटरको प्रयोग कमै गर्छन् । अमेरिकीहरूलाई सम्बोधन गर्नुपर्यो भने ट्रम्पले सामाजिक सञ्जाल ट्वीटर को उपयोग गर्ने गर्छन् । आफ्नो सम्बोधनका क्रममा उनले भनेका थिए, तपाईंले आफ्नो कुनै महत्त्वपूर्ण तथ्य कसैलाई पठाउँदै हुनुहुन्छ भने पुराना प्रचलन करियर सेवा उपयोग गर्नुहोस् । इन्टरनेट प्रयोग गर्दा मैले अमेरिकी राष्ट्रपति निर्वाचनका क्रममा यहाँका गुप्तचर संस्थाको चर्को आरोपको खेप्नुपर्यो । गुप्तचर संस्थाले अमेरिकी निर्वाचन प्रक्रियामा रुसले अवरोध सिर्जना गरेको आरोप उनीमाथि लगाएको थियो । त्यसको पुष्टि जनवरी ७ मा सम्प्रेषित रोयटर्स को समाचार, रुसी राष्ट्रपति भ्लादिमिर पुटिनले अमेरिकी राष्ट्रपति निर्वाचनमा ट्रम्पका पक्षमा साइबर अभियान चलाएको ले पनि गर्छ । यसअघि अमेरिकी निवर्तमान राष्ट्रपति बाराक ओबामाले पनि रुसमाथि यस्तै आरोप लगाइसकेका छन् । बाराकले एक सम्बोधनमा भनेका थिए, गुप्तचर संस्थाहरूको माध्यमबाट रुसले अमेरिकी राष्ट्रपति निर्वाचनलाई प्रभावित गर्ने प्रयास गरेको थियो । जनवरी पहिलो साता अमेरिकी गुप्तचर संस्थाले सार्वजनिक गरेको रिपोर्टले ओबामाको आरोपलाई प्रमाणित गरिदिएको छ । त्यसैले उनले रुसी राजदूतलाई जनवरी २० सम्म मुलुक छाड्न समयावधि तोक्दै निर्देशन दिएका छन् । इन्टरनेट अर्थात् साइबर सेवा असुरक्षित रहेको बलियो प्रमाण योभन्दा अरू के हुन सक्ला ? विश्वकै सर्वाधिक शक्तिशाली मुलुक अमेरिकाको महत्त्वपूर्ण निर्वाचनलाई प्रभावित पार्ने हैसियतमा पुगेको इन्टरनेट बाँकी विश्वका लागि सुरक्षित छ भन्नु बेतुक कुरा हुन सक्छ । लाइभ ट्रेडिङ न्युज ले हालै इन्टरनेट मामिलाका जानकार पउल एबलिङ्गलाई उद्धृत गर्दै एउटा रिपोर्ट सार्वजनिक गरेको छ । रिपोर्टमा अनलाइन संवादलाई सुरक्षाको दृष्टिले अति असुरक्षित भएको उल्लेख छ । इन्टरनेटले मानिसको काम गर्ने तौरतरिका, उत्पादन, व्यापार र उपभोगको शैलीलाई परिवर्तन गरिदिएको एउटा यथार्थ नै हो । अव्यवस्थित रूपमा विस्तार हँुदै गएको यसको क्षेत्रले डिजिटल प्रविधिलाई बढावा मिलेको छ । तर, यो वर्तमान कारोबारी र शासनप्रशासन व्यवस्थाको मोडेलसम्मलाई परिवर्तन गर्ने हैसियतमा समेत पुगिसकेको छ । सञ्जालहरूमा भाइरल हुने जानकारी र फोटाहरू त्यसैको परिणाम हो । किनभने सबै क्षेत्र, तप्का, वर्ग र समुदायका मानिसको धारणामा यसले परिवर्तन गरिदिएको छ । स्मार्टफोन मार्फत उपयोग हुने इन्टरनेटको भने यसमा अहम् भूमिका छ । इन्टरनेटद्वारा सञ्चालित प्रविधि रूपान्तरणको चरणमा आज मानिस चौथो औद्योगिक क्रान्तिको युगमा प्रवेश गरिसकेको छ । ईबैंकिङ, ईडकुमेन्टेसन, ईबिजनेसलगायतका सेवा औद्योगिक क्रान्तिलाई सहयोग पुर्याएकै छ । यस्तो अवस्थामा इन्टरनेटको स्थिरतालाई बनाइराख्न र सकारात्मक रूपमा यसको व्यवस्थापन गर्नु सबैभन्दा चुनौतीको विषय बन्दै गएको छ । वास्तवमै, इन्टरनेटको केन्द्र मुख्य रूपमा तथ्यांक नै हो । वल्र्ड इकोनमिक फोरम ले सार्वजनिक गरेको एक रिपोर्टमा इन्टरनेटमाथि तथ्यांकको प्रवाह प्रतिवर्ष ४० प्रतिशत ले बढ्दै गएको र अबको तीन वर्षपछि (सन २०२० सम्म) यो ५० गुणासम्म बढ्ने उल्लेख छ । व्यापारिक प्रविधिहरूबारे विश्लेषण गर्ने संस्था औरा एनालिटिक्स ले त विश्वको तथ्यांकको झन्डै ९० प्रतिशत हिस्सा विगत दुईवर्षभित्रै यसले ओगटेको जनाएको छ । मोबाइलको प्रयोग बढेसँगै व्यक्तिगत तथ्यांक (पर्सनल डेटा) को आयतन पनि बढ्दो छ । विश्वको ५१ प्रतिशत इन्टरनेट प्रयोगकर्ता सिंगो एसियामै छन् । चीनमा मात्रै मोबाइल प्रयोगकर्ता १ दशमलव ३ अर्बको हाराहारीमा छन्, जबकि त्यहाँको जनसंख्या १ दशमलव ३६ अर्ब छ । भारतमा भने मोबाइल उपयोगकर्ताको संख्या ९१ करोड हाराहारी छ, त्यहाँको जनसंख्या १ दशमलव २५ अर्बभन्दा बढी छ । यति मात्रै होइन, औद्योगिक तथ्यांकहरूमा पनि इन्टरनेटको प्रयोग, उपयोग र प्रवाह बढ्दो छ । बिक्रेता र उद्योगहरूबारे विश्लेषण गर्ने विशेषज्ञ संस्था गार्टनर ले कार, भवन र विभिन्न एप्लायन्ससहित औद्योगिक उपकरणलाई मिलाएर झन्डै ४ दशमलव ९ अर्ब डिभाइस इन्टरनेटमा कनेक्टेड भइसकेको जनाएको छ । उक्त संस्थाले सन २०२० सम्म यसको क्षेत्र झनै बढ्ने लख काटेको छ । यसमा स्मार्ट मिटरदेखि सडक बत्तीलगायतका उपकरणहरूलाई समेत समावेश हुने उसले जनाएको छ । इन्टरनेटको व्यापकताले हामीलाई डिजिटल युगमा पुर्याएको छ । हाम्रा लागि ईगभर्नमेन्ट र डिजिटल वालेटलगायतका सेवा दैनिक हिस्सा बन्दै गएका छन् । अझ भारतमा पछिल्लो समय नोटबन्दीपछि यसको व्यापकता बढ्दै गएको चर्चा दक्षिण एसियाली मुलुकहरूमा बहसको विषय बनेको छ । क्यासलेस युगमा प्रवेश गरिरहेको वर्तमान समयमा इन्टरनेटका चुनौतीहरूको तत्काल समाधान नगरिए ठूलो संकट निम्तिने सम्भावनालाई नकार्न सकिन्न । फेरि, खुद्रा बैंकिङदेखि डिजिटल भुक्तानी प्रक्रियामा संवेदनशील तथ्यांकको संख्या पनि बढेकै छ, यसलाई सुरक्षित बनाउनतिर लाग्नैपर्ने देखिन्छ । चीन, भारत र नेपालमा एटीएमबाट रकम उठाएर ठगी गर्नेहरूको बिगबिगी बढेको समाचार आएको धेरै भएको छैन । यो क्रम जारी रहेकै छ । दी फाइनेन्सियल एक्सप्रेस ले हालै एउटा रिपोर्टमा डिजिटलाइजेसनले सरोकारवालालाई आफ्नो संस्थासंगठनहरूको विस्तार गर्न र इनोभेसन (नयाँ सोचसहित) बाटोमा अगाडि बढ्ने अवसर दिएको छ, तर विश्वमा एक विशेष खालका सुरक्षाको नियामक बनाउनुपर्नेमा जोड दिइएको छ । उक्त रिपोर्टमा झन्डै ७१ प्रतिशत बिजनेस लिडर्स ले साइबर सुरक्षाका लागि आफ्नो संस्थासंगठनमा व्यापक इनोभेसनको प्रक्रिया अपनाउन पनि भनिएको छ । यसका लागि एउटा बलियो साइबर सुरक्षा फाउन्डेसन अति आवश्यक भएको औंल्याइएको छ । इन्टरनेट कनेक्टिभिटी गतिमा दक्षिण कोरिया विश्वकै एक नम्बर मुलुक हो । वल्र्ड इकोनोमिक फोरम का अनुसार दक्षिण कोरियाको कनेक्सन स्पिड प्रतिसेकेन्ड २६ दशमलव ३ मेगाबाइट्स छ । त्यसपछि हङकङ २० दशमलव १, नर्वे २०, स्विडेन १९ दशमलव ७, स्विजरल्यान्ड १८ दशमलव ४, सिंगापुर १८ दशमलव २, जापान १८, फिनल्यान्ड १७ दशमलव ३, नेदरल्यान्ड १७ दशमलव ३ र लात्भिया १६ दशमलव ९ मेगाबाइट्स छ । यसैगरी दक्षिण एसियाली मुलुकहरू श्रीलंकाको ६, भारतको ४ दशमलव १ र चीनको ५ दशमलव ७ एमबीपीएस छ । प्रयोगकर्ता बढेसँगै इन्टरनेट कनेक्टिभिटी गति पनि त्यही अनुपातमा वृद्धि भइरहेको छ । यसैगरी हयाकर र कन्टेन्ट चोरी गर्नेहरूसमेत बढेका छन् । नियन्त्रण गर्न प्रयास गरिनुपर्छ । आतंकवाद, अतिवाद, हिंसा, गालीगलौज, व्यक्तिगत अपमान र अपराधमा वृद्धि हुने प्रवृत्तिलाई रोक्नैपर्छ । साइबर क्राइम केही समययता बढेको अनुभूति धेरैलाई भएको छ ।(एजेन्सीहरूको सहयोगमा)"
फूलै संसार !,"फूलको घर, मयूर, विमान, पानीजहाज, पुतली अनि चराहरू । यस्तैयस्तै अरू धेरै मन हर्ने चीजहरू । यी सबै आकृतिलाई ढकमक्क ढाकेका रंगीचंगी फूलले जीवन दिएका छन्, दुबईको मिराकल गार्डेनभित्र । दुबई ल्यान्ड डिस्ट्रिकस्थित ७२ हजार स्क्वायर मिटरमा फैलिएको गार्डेनमा साढे ४ करोड फूलहरू छन्, जसले यहाँको संसारलाई मनमोहन बनाएको छ । अग्ला घर, फराकिलो सडक र खचाखच गाडीले भरिने दुबई आफैं पनि मरुभूमिको बीचमा अवस्थित छ । त्यसैले मरुद्यान जस्तै छ यो गार्डेन । अक्टोबरदेखि अप्रिलसम्म खुला रहने यो बगैंचा बाँकी महिना भने अध्यधिक तापक्रमका कारण बन्द हुन्छ । २०१३ भ्यालेन्टाइन डेका दिन उद्घाटन गरिएको गार्डेनको अधिकांश द्वार मुटु आकारका छन् । यहाँ छिर्न ४० दिराम अर्थात् करिब एक हजार दुई नेपाली रुपैयाँ शुल्क लाग्छ । यो बगैंचामा फूलमा हाल्न मात्रै दैनिक सात लाख ५७ हजार लिटर पानी चाहिन्छ । यसका लागि सहरमा खेर गएका पानी संकलन गरिन्छ । बगैंचामा हालिएको पानी पुन: प्रयोग गर्ने गरी प्रणाली तयार पारिएको छ ।"
पहिलो किताब,"मले परिवारका सबै सदस्यहरूलाई वरिपरि राखेर सुनाए, म किताब लेख्दै छु । खासमा म यो खबर विशेष उत्सवमा सुनाउन चाहन्थें । जस्तो कि साँझको समय होस । आकाशमा ताराहरू हुन् । जूनको छहारीमा बस्नका लागी सुन्दर बगैंचा होस् । बगैंचाको ठीक पश्चिमपट्टि सुमद्र होस् र त्यसमाथि कावा खाँदै उडेका मलेवाहरू हुन् । हामी ठीक त्यही बिन्दुमा हौं कि जहाँ आकाश र धर्तीको मिलन होस् । त्यो ठाउँमा म, मेरो परिवार, प्रिय मान्छेहरू र साथीसंगीहरूबीच भन्न पाऊँ म किताब लेख्दै छु । मेरो यो घोषणासँगै पर कतैबाट संगीतको लहर चलोस् । म आकाश र धर्तीका सबै देवताहरूलाई यो कुरा सुनाउन चाहन्थें । म रोमान्टिक क्षण चाहन्थें । म भन्न चाहन्थें किताब लेख्नु कुनै चानचुने कुरा होइन । तर त्यस्तो भएन । बिनाकुनै उत्सव, एक साधारण बिहान मैले मेरो परिवारलाई यो खबर दिए । त्यो क्षण म अधैर्य र चञ्चल थिए सायद, त्यसैले बिस्तारै बोले । मेरा शब्दहरू मन्दमन्द निस्किए । मानौं कि लेकाली पाखाहरूमा शीतको थोपा झर्दै छ । मानौं कि म भेडा गोठालाहरूको बीचमा छु र कुनै हिमाली देवताको रहस्य खोल्दै छु । मैले यति अकस्मात आफ्नो कुरा भनें कि त्यसलाई सुन्न छोराले सबैलाई चुप लाग्न इसारा गर्यो । जब सबै शान्त बने अनि मात्र मलाई आफूले सुनाएको खबरमा विश्वास भयो । मैले मनको चञ्चलतालाई नियन्त्रण गर्दै एक्कासि महान् गम्भीरता धारण गरें । म आफूलाई किताबजस्तै गह्रुङ्गो बनाउन चाहन्थें । यो ०७१ पुस २३ गतेको कुरा हो ।पछिल्लो महिनादेखि मेरो मनमा केही प्रश्नहरू थिए । जस्तो कि यो धर्तीको पहिलो किताब कुन होला ? संसारमा आजसम्म कति किताब छापिए होलान् ? यो पक्का छ मेरो किताब अन्तिम हुनेछैन । त्यसो भए भविष्यमा अझै कति किताबहरू लेखिएलान् ? म कहिलेकाहीं कफी टेबलमा आफ्ना प्रियजनहरूसँग यस्ता प्रश्नहरू सोध्ने गर्छु । आज भने मेरो छोरा थियो मसँग । ऊ निकै चाख दिएर मेरो कुरा सुन्दै थियो । मेरा प्रश्नहरू सुनेर उसले थप प्रश्नहरू सिर्जना गर्यो । पहिलो किताब लेख्ने मान्छे को होला ? उसले सबैभन्दा पहिले कुनकुन अक्षरहरू जोडेर के कस्तो शब्द बनायो होला ? उसको किताब पढ्ने पहिलो पाठक को थियो होला ? प्रेमिका कि आमा ? कतै किताब लेखेबापत उसलाई जेल पो हालियो कि । हुन सक्छ, सुलीमा पो चढाइयो कि । त्यसो त सोच्नका लागि अरू पनि प्रश्नहरू छन् । तर हामी बाबुछोरा भने चिन्दै नचिनेको आदिम लेखकको सम्झनामा त्यो दिन चिया पिउँदै थियौं । हामी त्यो मान्छेलाई सम्झिँदै थियौं जसको न त हामीलाई नाम थाहा छ, न अनुहार, न रंग, न त जात नै । हामीलाई यति थाहा छ ऊ महान् थियो, जसले पहिलो किताब लेख्यो । मैले ती पुराना मान्छेहरूको आकृति मनमा बनाउन खाजें । तर उनीहरूको अनुहारलाई मैले कुनै आकार दिन र स्थिर राख्न सकिनँ । ती मान्छेहरू जसले अक्षरको रचना गरे, शब्दहरू बाँध्न सिकाए, वाक्यहरूको गठन गरे र सुन्दर किताबहरू बनाए । उनीहरूको अक्षर हाम्रो दिमागमा छ तर अनुहार छैन । कति भयंकर कुरा हो यो । कहिलेकाहीं मलाई लाग्छ इतिहास भयंकर गुफाजस्तै हो, रहस्य र रोमान्सको । मानौं गौंडागौंडामा उभिएका राक्षसहरूलाई मारेर लोककथाको नायक खजानातिर लम्कँदै छ । खजाना भनेका किताबहरू हुन् । आज हामी हिजोका किताबहरू पढ्दै छौं । भोलि हाम्रा किताबहरू अरूले नै पढ्लान् । तर भोलि हाम्रा किताब पढ्नेहरूले हामीलाई कसरी सम्झिन्छन् होला ? मानौं कि अबको लाख वर्षपछि के उनीहरूले आजका लेखकहरूका रहस्य, रेखा र आँखालाई चिन्लान् ? कहिलेकाहीं लाग्छ, कतै महाप्रलय भएर हाम्रा किताबहरूको सम्पूर्ण अस्तित्व नै सकिने त हैन । अघिल्ला वर्षहरूमा मलाई किताबको इतिहास जान्ने तीव्र लालसा थियो । एक दिन छोरालाई भनें, छोरा किताबको इतिहास खोज र मलाई सुनाऊ । तिमी सरासर पुरानो ग्रीस, रोमतिर जाऊ र त्यहाँको बालुवामा हेर । उसले केही भनेन । सायद छोरालाई लग्यो होला सठियागेले । जे होस् यो विषयमा छोरो तथ्यहरूमा बोल्न चाहन्थ्यो, म भने भावनामा किताबको कुरा गर्दै थिएँ । एक दिन छोराले सुनायो, सुरुमा किताबहरू लेख्नु सजिलो थिएन । मान्छेहरूसँग कागज पनि थिएन, छापाखाना पनि । त्यस्तो बेला या त कुराहरू कण्ठ गर्नुपथ्र्यो अथवा माटोमा लेख्नुपथ्र्यो । निश्चय नै ठूलाठूला काठमा फलेकहरू बनाउनु र माटो राखेर अक्षरहरू लेख्नु कति अप्ठयारो हुन्थ्यो होला । काठका मोठा पन्नाहरू र माटोका अक्षरहरूको किताब । सायद एउटा किताबलाई फिँजाउँदा सहरजत्रो विशाल बन्थ्यो होला । मान्छेले मैन, पात, हड्डी, बोक्रा, बाँसका खपटाहरूमा शब्दहरू लेखेको कुरा मलाई पनि थाहा छ । तर सोच्न मन लाग्छ कतै किताबहरू भगवान्को आशीर्वाद त होइनन् । मानौं सबैभन्दा पहिलो लेखकले भगवान्को आराधना गर्यो होला । जसबाट खुसी भएर आकाशका देवताहरूले अक्षरको वर्षा गरे हुन् । अथवा स्वर्गबाट परीहरू धर्तीमा आएर सुटुक्क अक्षरको रूपमा किताबमा बसेका पो हुन् कि । सायद जतिखेर इतिहास नै जन्मिएको थिएन त्यतिखेरै अक्षर, शब्द, वाक्य र भावनाहरू थिए । त्यसैले भन्न मन लाग्छ अक्षरहरू इतिहासभन्दा माथि छन् । लेखकहरू इतिहासका पनि इतिहास हुन् । किताब लेख्न सुरु गरेको चार महिनापछि मैले उनलाई भेटें । उनी अर्थात् मेरी माधवी । जसलाई मैले मदनमणिको माधवीमा भेटेको हुँ । मैले पहिले नै भनेको छु म उनलाई प्रेम गर्छु । एक दिन म, मेरी श्रीमती र माधवी सँगै थियौं । माधवीले सोधिन्, किताब कति लेख्यौ ? भन्नुपर्दैन, मेरी श्रीमती र माधवीको सम्बन्ध आफैंमा इगोलेस छ । पूरापूर स्पिरिच्युअल । माधवीले भनिन्, उपन्यास लेख, त्यो तिमीलाई सुहाउँछ । मेरी श्रीमती मैले राजनीति लेखेकोमा बेखुसी छैनन् । यसरी त्यो दिन फेरि सुरु भयो शब्दसंवाद । मैले मेरा दुई महान् महिलाहरूलाई सोधें मान्छेले सबैभन्दा पहिले केके लेख्यो होला ? माधवीले भनिन् सायद मान्छेले हावामा अक्षरहरू लेख्यो होला । अथवा माटोमा पनि हुन सक्छ । मसिनो बालुवामा अक्षरहरू लेख्नु, त्यसलाई फेरि मेट्नु, फेरि लेख्नु, शब्दहरू मिलाउनु र मिलाइरहनु ऊर्जा र सामथ्र्यको काम हो । म त भन्छु मान्छेले सबैभन्दा पहिले केशव लेख्यो होला । किनभने त्यो मलाई मन पर्ने नाम हो । मेरी श्रीमतीको कुरा अलिक फरक छ । उनी असल आमा हुन् । त्यसैले भन्छिन्, मान्छेले आमाको छातीमा साना औंलाहरू चलाउँदै अक्षर लेख्न सिक्यो । उसले लेखेको पहिलो शब्द सायद आमा हो । यो विषयमा मेरो छोराको कुरा अर्कै छ । ऊ भन्छ, मान्छेले पानीमा अक्षरहरू लेख्न सुरु गरेको हो । सुन्दर युवा र युवतीका हातले पानीमा प्रेमका कविताहरू लेख्दै र मेट्दै किताबहरूको सृष्टि भएको हुनुपर्छ । मेरो एक जना साथी छ आर्मीको कर्णेल, ऊ भन्छ सबैभन्दा पहिले मान्छेले आफ्नै शासकहरूको नाम लेख्यो होला । त्यो युद्धभूमिमा हुनुपर्छ । उसको तर्क छ, त्यसैले त शब्दहरूको इतिहासमा शासकहरू सबैभन्दा अम्मर छन् । मेरा एक जना गुरु छन् । जसले मलाई गायत्री मन्त्र सुनाए । उनी भन्छन्, किताबको पहिलो अक्षर ईश्वरको नाममा समर्पित छ बाबु । यो हिमालय पर्वतमालाको पवित्र माटोमा लेखिएको हो । ईश्वर नै शब्दसंसारको मालिक हो । अहंकारी मान्छेहरू भन्छन् मान्छेले लेखेको पहिलो अक्षर म हो । उसले यसलाई तरबारले लेखेको हो । मेरा महिला मित्रहरू भन्छन् आमा मान्छेले रचना गरेको पहिलो शब्द हो । हामी पुरुषहरूको एउटा दोष यो छ कि हामी बाबु हुनुको कतै पनि दाबी गर्न सक्दैनौं । अन्यथा कुनै पुरुषले भन्नुपर्ने हो संसारमा सबैभन्दा पहिले लेखिएको शब्द बुबा हो । गत असोजमा हाम्रो सानो पारिवारिक भेटघाट थियो । त्यो भेटमा भने मसँग तीन उत्कृष्ट महिलाहरू थिए मेरी आमा, मेरी श्रीमती र माधवी । मैले पुरानो शब्दसंवादलाई निरन्तरता दिन चाहें । मेरो प्रश्न थियो नेपालमा सबैभन्दा पहिलो किताब पढ्ने को थिए होलान् ? उनले कुन किताब पढे होलान् ? यो विषयमा हामी तीन जना कसैसँग पनि कुनै तथ्य थिएन । जब तथ्यहरू हुँदैनन् त्यहींबाट कल्पनाको राजमार्ग सुरु हुन्छ । अत: मैले मेरो कल्पना सुनाएँ कि नेपालको पहिलो पुस्तक पढ्ने कुनै आर्यपुत्र हुनुपर्छ । ऊ सायद कोसीको किनारमा बसेर किताब पढ्थ्यो होला । मोटो किताब । मृगचर्मको गाता भएको । त्यो पुरुषको नजिकै मृगहरूको चरन थियो होला र छेउमा उसकी सुम्निमा हुनुपर्छ । मेरो कल्पनामा बीपी कोइराला र सुम्निमा पो आए । त्यही दिन माधवीले सोधिन्, तिमीले सबैभन्दा पहिले के बोल्यौ, के लेख्यौ र के पढ्यौ ? आमाले भन्नुभयो मैले सबैभन्दा पहिले बोलेको शब्द आमा हो रे । यो झन्डै ४५ वर्षअगाडिको कुरा हो । तर बुबा भन्नुहुन्थ्यो मैले लेखेको पहिलो अक्षर म हो । त्यसैले मान्छेहरू भन्छन् म घमण्डी छु । मेरी छोरी भन्छे कि आफ्नो म प्रति सबैले गौरव गर्नुपर्छ । त्यो घमण्ड होइन, आफू हुनुको अनुभूति हो । कहिलेकाहीं खास्सा कुरा गर्छे मेरी छोरी ।मैले आफ्नो अक्षरसँगको पहिलो सत्संग सम्झिएँ । त्यो श्रीपञ्चमीको दिन थियो । हाम्रो घरको पश्चिम उत्तरमा मकालु हिमाल पथ्र्याे । त्यही हिमालको ठीक काखमा घरको पश्चिमतिर ठूलो दुधिलाको रूख थियो । म ४ वर्षको हुँदो हुँ । मैले दौरा र सुरुवाल लगाएको थिएँ । दौराको बाउलामा सिँगान कट्कटिएको थियो र नाकका दुवै प्वालबाट पानीको मैलो समुद्र बग्थ्यो । मेरो हातमा सानो घाउ थियो र म घाउ हेरिरहन्थें । त्यो दिन बिहानै हामी उठयौं । आमाले सानो पाटीलाई बेट्रीको कालो दलेर चम्किलो पारिदिनुभयो । मैले खरीपाटीलाई पूजा गरें । त्यो बेला बुबाले स्वर मिलाएर सरस्वतीको मन्त्र उच्चारण गरेको अझै मलाई याद छ । दिउँसो बुबा गुन्द्रीमा बसेर चोया काड्दै हुनुहुन्थ्यो । उहाँ बेलाबेला मलाई पाटीमा क ख ग लेख्न सिकाउनुहुन्थ्यो । साँझसम्म म पाटीमा क, ख, ग लेख्दै गएँ । यी सबै लेखिरहँदा मलाई पटक्कै मजा आइरहेको थिएन । जब म म मा पुगें त्यो अक्षर मैले बहुत सुन्दर ढंगले लेखें । यसरी मेरो म जाग्रित भयो । बुबा भन्नुहुन्थ्यो, म पाटीमा राम्रो चित्र बनाउँथें । प्राय: म बलियो घोडाको चित्र कोर्थें । मेरो गाउँमा कसैको पनि घोडा थिएन । तर त्यस्तो चित्र बनाउन मैले कसरी सिकें, बुबालाई पनि थाहा छैन । हाँसमाथि बसेकी, सेतो साडी, सोतो ब्लाउज र किताब बोकेकी सरस्वती माता मेरो लागि आमाजस्तै प्रिय थिइन् । उनको तस्बिर हेर्न र प्राथर्ना गर्न मलाई मजा लाग्थ्यो । यद्यापि मैले पढेको पहिलो किताब कुन हो सम्झना छैन । सायद त्यो मधुमालतीको कथा, बुलबुल चरीको कथा, चण्डी, रामायण, कृष्णचरित्र यस्तै केही हुनुपर्छ । जसलाई पढ्न र सुन्न आमा खुबै मन पराउनुहुन्थ्यो । आमा भन्नुहुन्थ्यो किताबमा कथा हुन्छ । कथामा जीवन हुन्छ । यसैले कथा र जीवन कुन सत्य हो आज पनि बेला मौका म अलमलमा हुन्छु ।किताबका बारेका केही अनौठा सत्यहरू रहेछन् । जसलाई मैले १२ वर्षको हुँदा मात्र थाहा पाएँ । हाम्रो घरमा एक जना भूमिगत नेता पाहुना आएका थिए । म ठूलठूलो स्वरमा चिच्याएर इतिहासको कुनै पाठ पढ्दै थिएँ । उनले भने त्यो इतिहास नै गलत छ । यो ०३९ साल तिरको कुरा हो । त्यही दिन मैले थाहा पाएँ किताबमा लेखेको सबै सत्य हँुदैन । किताब हामीजस्तै मान्छेले लेख्ने हो । त्यसपछि मलाई लाग्यो म पनि किताब लेख्छु, छाप्छु र बाँड्छु । समयक्रममा किताब लेख्ने, पैसा हालेर छाप्ने र भिडाउनेहरू भेट्न थालें । त्यसपछि किताब लेख्ने, सरकारी प्रकाशकको चाकडी गर्ने र छाप्नेहरू पनि देखें । निकै पछि मात्र मैले किताबको पाठक, बजार र अर्थराजनीतिको भेउ पाएँ । अहिले सुन्छु किताब लेखेर मान्छेहरू करोडौं कमाउँछन् रे । यस्तो सुन्दा मेरो मन पनि त्यसैत्यसै बतासिएर उड्न पो थाल्छ, आकाशमा । यो ०७३ पुस २३ गतेको कुरा हो । दुई वर्षअगाडि सगर्व किताब लेख्ने घोषणा गरेथें । आज किताब छाप्ने घोषणा गर्दै छु । रोचक कुरा अक्षर लेख्न थालेको ४१ वर्षपछि मेरो पहिलो किताब छापिँदै छ । सुरुमा मलाई लागेको थियो मेरो पहिलो किताब त उपन्यास नै हुनुपर्छ । तर परिस्थितिले राजनीतिक विषयमा लेख्न प्रेरित गर्यो । माधवी भन्छिन्, यो उपन्यासजस्तै छ । उनी मेरो किताबकी पहिलो पाठक हुन् । मैले किताबको नाम दिएको छु, नेपाली राजनीतिको पुनर्गठन । खासमा यसको शुद्ध नाम पुनर्गठन मात्र हो । सुरुमा यसको नाम विनिर्माण राख्ने मेरो योजना थियो । म ज्याक डेरिडाको पाठक जो परें । तर मित्र डम्बर खतिवडा र डा बाबुराम भट्टराईले किताबलाई धेरै क्लिष्ट नबनाउन सल्लाह दिए । किताबको डिजाइन गरिरहँदा टाइम्स क्रिएसनका मित्र सुन्दर बस्नेतले नाममा निकै गनगन गरे । उनी कुनै उपन्यासको जस्तै नाम चाहन्थें । तर मैले यही नामलाई उपयुक्त ठानें । जसलाई सही थप्दै सांग्रिला बुक्सका मित्र मणि शर्माले भने, यो ठीक छ दाइ । यो पुस्तकका लागि अर्को कुनै उपयुक्त नाम छैन ।आफूले पहिलो अक्षर लेखेको एकचालीस वर्षपछि किताब लेख्नु कति भयंकर अनुभव होला । सायद योभन्दा छिटो लेख्नु मेरा लागि हतार हुन्थ्यो र योभन्दा ढिला गर्नु पनि सारै लोसे पारा हुन सक्थ्यो । त्यसैले मैले यही समयलाई छनोट गरें । यो मेरो लागि सबैभन्दा उपयुक्त समय हो । अहिले म माघ १६ गतेको व्यग्र प्रतीक्षामा छु । मानौं कि त्यो दिन मेरो आफ्नो सूर्य उदाउँदै छ ।"
क्लाइमेक्स अर्थात् नयाँ सुरुआत,"पटकपटकका केटी देखाउनेहेर्ने कार्यक्रम भएपछि उही बाचाल अर्थात् गुगल सर्च इन्जिन सँग मेरो विवाह लगभग पक्का भयो । अब कुरो मिलिसकेपछि शुभकार्यमा किन ढिलाइ भन्दै एक हप्तापछि नै बिहे छिन्ने दिन तय गरियो । अब मेरो मोबाइल फोन धेरैजसो व्यस्त हुन थाल्यो त्यो पनि लगातार एउटै नम्बरबाट आउने फोनले । बिहे हुने नै निश्चित भइसकेपछि आफूलाई मानसिक रूपमा तयार पार्न सक्दो कोसिस गर्न थालेँ । विगतलाई विगतमा नै छोडिदिनु थियो । महेन्द्ररत्न क्याम्पस ताहाचलमा भेटिएको श्याम वर्णको त्यो चञ्चल अनुहार बिस्तारै बिर्सनु थियो । बिर्सन नसके पनि कमसेकम त्यसलाई विगतमा सीमित गर्नु थियो । उसबाट पाएका सबै उपहारहरूलाई जम्मा गरें । मायाले सुम्सुम्याउन मन थियो, अँगालोमा लुकाउन मन थियो । अन्तिम पटक भए पनि एक एक सबैलाई हेर्दै ती दिनहरू रिकल गर्न मन थियो । तर केही दिनमा नै हुन लागेको इन्गेजमेन्ट र त्यसको लगत्तै हुने बिहेले नोस्टाल्जिक हुँदै गरेको मनलाई रोक्न बाध्य गरायो । हतारहतार सबै उपहारलाई एउटै पोको बनाएर गोठमाथिको पुराना सामानहरू थन्क्याउने कोठामा हुर्याइदिएँ । त्यो कोठा सायद यस्तै प्रयोजनका लागि उपयोगमा थियो । जुन कुरा न प्रयोजनमा आउँछ न फाल्न सकिन्छ यस्तै चीजबीजले भरिएको थियो त्यो कोठा । र, विगतका ती प्रेमिल उपहारहरू यसै कोठामा हुर्याएको थिएँ मैले । कति निष्ठुर है म ? तर बाध्य थिएँ । मैले बाँचेको समाज र मेरो अन्तरंग मनबीच कुनै तादात्म्य थिएन । मेरा भावनाहरू परिवार, समाज र संस्कारको नाममा बलि चढिसकेका थिए ।साटिएका उपहारहरू कुनातिर हुर्याए पनि हृदयको केन्द्रबाट उसले टसमस गरेको थिएन । मन अपराध वोध र ग्लानिले भारी भएको थियो । यस्तैमा उसले फेसबुकमा पठाएको म्यासेजले मन भारी बनाइदियो । छिट्टै सुरु हुने वैवाहिक जीवनको शुभकामना को साथमा लेखेको थियो अल्पायुमै दिवंगत हाम्रो प्रेमलाई श्रद्धाञ्जलि र अझ अन्त्यमा लेखिएको थियो मेरो प्रेमले तिम्रा आगामी दिनमा कहिल्यै नपोलोस् खै बुझ्नै सकिनँ यो शुभेच्छा थियो या श्राप प्रेमिकाको अर्को कसैसँग बिहेको कुरा चल्दैमा प्रेमको श्रद्धाञ्जलि () त्यो कस्तो प्रेममा थिएँ म ? त्यसो त प्रेमिकाको अर्कैसँग बिहे हुने कुरा चल्दा उसका मनमा कस्ता कुरा खेलिरहेको होला, म अनुमानसम्म गर्न सक्थें । ऊ पनि यही समाजको थियो, उसले पनि त मेरो बाध्यता बुझ्न सक्थ्यो । जे होस् परिस्थिति मेरो बसमा थिएन । कमसेकम ममा विद्रोह गर्ने आँट थिएन । केही समय निरुत्तर रहें र फेसबुकबाट उसलाई अनफ्रेन्ड गरिदिएँ ।प्रेम के हो ? मलाई थाहा थिएनछैन । स्कुले जीवनका पछिल्ला दिनहरूमा कुनै केटालाई देख्दा हुने कुतकुतीलाई नै प्रेम सोच्थें । कलेजका सुरुवाती दिनहरूमा तिनै कुतकुती मा भ्यालेन्टाइन्स डे, केही थान उपहार, कलेज बंक र मुभी यस्तैयस्तै कुरा थपिएका थिए प्रेमको परिभाषामा । पछिल्ला दिनहरूमा थोरै गम्भीरता र अलिअलि भविष्यका योजनाहरू पनि प्रेममा पर्थे । तर म जुन सामाजिक र पारिवारिक संरचनामा हुर्किएको थिएँ, माथिका मेरा प्रेमका परिभाषा वर्जितजस्तै थिए । ती सब उच्छृंखल र अनुशासनहीन गतिविधिमा पर्थे । परिवारको इज्जत फाल्ने वा जोगाउने सीमारेखा प्रेम गर्नु वा नगर्नुले निर्धारण गथ्र्यो । त्यसैले उमेरजन्य भावनासँगै विकसित भएका सम्बन्धहरूलाई बिर्सिएर परिवार र समाजले कोरिदिएको लक्ष्मणरेखाभित्र सीमित हुनु नै इज्जत जोगाउनु थियो सायद । दिवंगत प्रेमको श्रद्धाञ्जलि म्यासेजसँगै वर्तमानबारे निर्णय गर्न केही सहज पनि भएको थियो । घटनाक्रमहरू केही असहज लागे पनि स्वाभाविक तुल्याउनैपथ्र्यो । भन्दाभन्दै इन्गेजमेन्टको दिन पनि आइपुग्यो । किनमेल सकिसकिएको थियो । पहिलेदेखि नै सुरु भएको तयारीले अन्तिम रूप लिँदै थियो । तयारीमा कुनै खोट नदेखियोस् भनेर सबै लागिपरेका थिए । बिहान १० बजेर २५ मिनेटको साइत आइपुग्न अब १० मिनेट पनि थिएन । तयारीको चटारो सकाएर सबै जना बाटोतिर आँखा लगाउँदै थिए । भनिएको समयसम्म पनि कोही नआइपुग्दा सबैको मन हतास थियो । फोन गर न एक पटक दाइले भन्यो । गर्दिनँ, मैले झर्को मानेजस्तो गरें । तर किनकिन मेरो पनि मन बेचैन थियो । ९८५१० नम्बर डायल गरें । तपाईंले सम्पर्क गर्नुभएको नम्बरमा अहिले सम्पर्क हुन सकेन एउटा उराठलाग्दो स्वरमा उत्तर आयो । र, यो क्रम पटकपटक दोहोरिरह्यो । अरू सम्बन्धित नम्बरमा पनि फोन सम्पर्कको प्रयास भयो कसैको अफ छ त कसैको रिसिभ हुँदैन । बाटोमा कुनै दुर्घटना पो पर्यो कि वा अरू केही । आँखा टट्टाए तर अपेक्षा गरेको कोही आएन न कुनै खबर । झन्डै १२ बजेतिर कुरा लिएर आउने छिमेकी फुपूको फोन आयो, केटो हिजोदेखि घर आएकै छैन रे । घरबाट पनि सम्पर्क हुन सकेको छैन रे । अब के गर्ने ? बा खुइय गर्दै पिँढीमा बस्नुभयो । आमा भित्र जानुभयो । भयंकर सन्नाटा छायो घरमा । समय टक्क अडिएको जस्तो भएको थियो । वातावरण गह्रुंगो भएको थियो । घरकाहरू यो सबको जिम्मेवार म नै हुँ जसरी मतिर घृणा ओकल्दै थिए । ठीक यो समय मलाई मेरो पूर्वप्रेमीको खुब याद आयो । ऊसँग सबै कुरा भनेर खुब रुन मन लाग्यो । त्यसो त मेरो परिबन्द बुझ्न नसकी प्रेमको श्रद्धाञ्जलि दिइसकेको थियो उसले । घरमा चलेको बिहेको कुरा नभनेको पनि होइन मैले । तर ऊ पढाइ करिअर यस्तैयस्तै कुरा गथ्र्यो । हुन पनि समाजमा केटाहरू २८३० वर्ष पुग्दासम्म पनि बिहेका लागि आत्तिई हाल्नुपर्थेन तर छोरीहरू २० वर्ष आसपास पुग्नेबित्तिकै बोझ भइहाल्थे घरका लागि । यता मेरो बिहेलाई लिएर घरकाहरूमा उखरमाउलो गर्मी थियो भने उता ऊ बेफिक्री हाँसिदिन्थ्यो । र, यो तनावै तनावको बीच घरमा खासखुस चल्यो, फोनहरू भए र अर्को अचिनारुको नामले ठाउँ पायो । मैले केही सोच्नै सकेको थिइनँ । झन्डै ५ बजेतिर ४ जनाको समूह घरमा आयो । एउटा दुब्लो र अग्लो मान्छेलाई देखाउँदै एक भलाद्मी बोले ऊ उही हो केटो मलाई भित्र पठाइयो । खै केके कुरा चले । सुन्ने मन पनि गरिनँ । एक छिनमा फेरि बाहिर बोलाए । आएँ । बा, दाइहरूको अनुहार केही उज्यालो थियो । केटाकेटी छुट्टै गफ गर्छन् कि ? एउटा बोल्यो । मलाई रत्तिभर रहर थिएन । सायद उसले चाह्यो कि आमा दाइले दलिनतिरको कोठा देखाउनुभयो । तर मैले चाहिनँ । त्यसको एकै छिनमा घर नजिकैको चौतारो छेउछाउमा त्यो दुब्लो केटोको बगलमा म पनि हिँडिरहेको थिएँ । केही सोध्नु छ भने सोधे हुन्छ, म नजानेरै रूखो भइरहेको थिएँ । छैन, ऊ बिस्तारै बोल्यो । लगभग सबै कुरा थाहा पाएरै आएको हो । सम्झना होइन त नाउँ ? अनि सोसियोलोजीमा मास्टर्स पढ्दै । होइन त ? हो । मैले मुन्टो उठाएँ । बरु तपाईंले केही बुझ्नुपर्ने भए सोध्नुस्, ऊ बोल्यो । केही छैन मेरो उत्तर । मेरो सोध्नुपर्ने पनि केही थिएन । न सोधेर नै हुनेवाला केही थियो । तनावमा बितेको आजको दिनभरिमा मैले थाहा पाएको यत्ति थियो म डेट एक्स्पायर हुन लागेको वस्तु हँ र मलाई जतिसक्दो छिटो मूल्य घटाएरै भए पनि कुनै ग्राहकको हातमा सुम्पिनुपर्छ । त्यसैले मैले केही बोलिनँ । ऊ मुस्कुरायो मात्र । यो कुसमयको मुस्कान देखेर मलाई झन् घृणा लाग्यो । तर मूल्यहीन लागेर यो पनि भित्रभित्रै दबाएँ । न उसले केही सोध्यो, न मैले नै । हामी चौताराबाट फर्कियौं । सबैको अनुहारमा कौतूहल देखिन्थ्यो । हुन्छ नि ? भलाद्मीले उसलाई सोधे ।उसले सानो स्वरमा हुन्छ भन्यो । अनि नानीलाई ? भलाद्मी मतर्फ फर्किए । सबैको आँखा मतर्फ सोझियो ।म को हो ? मैले बिर्सिएँ । कक्षा १० सम्म कहिले पहिला त कहिले दोस्रा हुँदै सकेको स्कुले जीवन बिर्सिएँ । स्कुल पढ्दै गर्दा कठिन प्रश्नको उत्तर दिने पालोमा तिमीले नसके कसले सक्छ भनेर सरले भन्दा हो नि मैले नसके कसले सक्छ भनेर बढेको आत्मविश्वास बिर्सिएँ । प्लस टु पढ्दा मनमोहन कलेज होस् वा बीएड पढ्दा महेन्द्ररत्न क्याम्पसमा उत्कृष्ट भएको पनि बिर्सिएँ । हाम्रो सामाजिक संरचनासम्म बुझ्न नसकेर घरमा केटा आए रे भन्ने थाहा पाउनेबित्तिकै प्रेमको श्रद्धाञ्जलि दिने सो कल्ड प्रेमी, सजिलो विषय पढाएर पास भएपछि बिहे गरिदिन हतारिने अभिभावक र बिहे भएपछि हुने इन्टिमेसीको नाममा ब्रेस्ट र बेस्टको साइजसम्म सोधेर इन्गेजमेन्टका दिन गायब हुने केटो र उसको परिवार सम्झिएँ ।र, मैले नो भन्न सकिनँ ।हाम्रो समाजमा, बिहे छिन्ने निश्चित भइसकेपछि केटो गायब भएको परिस्थितिमा आएको अर्को सुवर्ण (?) मौकामा मेरो नो को मूल्य के हुन सक्थ्यो म अनुमानसम्म गर्न सक्दिनथेँ । आमाको हाई ब्लडप्रेसर, बुबाको इज्जत मलाई थाहा थियो । परिवारको तथाकथित इज्जत उसको र मेरो कृत्रिम नै सही स्वीकृतिमा अडिएको थियो । र, मैले अनिच्छामै सकारात्मक मुन्टो हल्लाएँ । दुवै जनाको स्वीकृतिपछि छिप्पिँदै गएको साँझमा मेरा अभिभावकको अनुहारमा भर्भराउँदो घाम उदाएको थियो तर मेरो आँखा भने आँसुले भरिएको थियो । एक्काइसौँ शताब्दीको त्यो साँझ छोरीको जीवन नामको अभिशाप बोकेर म एकएक थोपा माटोमा मिस्सिँदै थिएँ । टीकाटालो सकियो । यसरी तोकिएकै दिनमा मेरो अनसेडुल्ड इन्गेजमेन्ट सम्पन्न भयो । त्यसो त, मेरो बिहेलाई आधार बनाएर लेखिएको लेख र सन्दर्भमा त्रिभुवन विश्वविद्यालयमा समाजशास्त्र विभागको एमफिलका विद्यार्थीहरूसँग अन्तरक्रिया पनि भयो । गुरु चैतन्य मिश्रले यसको चाँजोपाँजो मिलाइदिनुभएको थियो । एमफिल अन्तरक्रियामा बिहेका सन्दर्भमा धेरै प्रश्नहरू उठे । छलफलमा समाज रूपान्तरणका विभिन्न चरणहरू प्रतिबिम्बित भए । कुनै धेरै अगाडि पुगिसकेका थिए भने कुनै निकै पछाडि । सायद रूपान्तरणका चरणहरू सबै तहमा एकसाथ लागू हुँदैन । प्रेम र मागी बिहेका बीचमा चेपिएको बिहे सन्दर्भदेखि जातीयताको पर्खालले अवरुद्ध प्रेमसम्मका विषयमा चर्चा भए । मैले आइन्स्टाइन सम्झें र उनको थ्यौरी अभ रिलेटिभिटी । समाजका हरेक गतिविधिहरू, त्यसलाई हेर्ने र बुझ्ने दृष्टिकोणहरू सापेक्षतामा हुने गर्छन् । बिहेको सन्दर्भमा लेखिएको यो मेरो तेस्रो लेख हो । म किन यी सब लेख्दै छु ? परिवारले लुकाउन चाहेका यी कुराहरू अहिले सार्वजनिक गर्दा मेरा धेरै आफन्तहरूले नमीठो मान्नुहुन्छ । तर नमीठो यो कथा म र मजस्तै धेरैको साझा कथा हो । हाम्रो समाजको कथा हो । हाम्रो समाज बुझ्नकै लागि पनि यी सब बाहिर आउनैपर्छ । समाजशास्त्री सी राइट मिल्स भन्छन् समाजको इतिहास र व्यक्तिको जीवन दुवैको अध्ययनबिना यी दुवैको अध्ययन अपूरो हुन्छ । मिल्स भन्छन, जब यस्ता कुराहरू सार्वजनिक हुन्छन् तब कसैको (एक वा धेरैको) व्यक्तिगत समस्याहरू सामाजिक इस्यु बन्छन्, आम चासोका विषय बन्छन् । तब न यस्ता समस्याहरूको समाधान खोजिन्छ । र म लेखिरहन्छु ।"
संविधानको समीक्षा खोइ ?,"पूर्वप्रधान्यायाधीश कल्याणकुमार श्रेष्ठ अवकाश जीवनलाई घरेलु कामसँगै धर्म, दर्शन पुस्तक अध्ययन गरेर बिताउन चाहन्थे । तर, इन्टरनेसनल कमिसन अफ जुरिट्स (आईसीजे) को आयुक्तमा ५ वर्षका निम्ति निर्वाचित भएपछि फेरि उनलाई कानुनकै पुस्तकले छाडेनन् । फेरि उनी राष्ट्रियअन्तर्राष्ट्रिय कानुन अध्ययनमै घोत्लिएका छन् ।गहन किताब पढ्न समय लाग्छ प्रधानन्यायाधीशबाट अवकाश लिएपछि केही समय त के गर्ने भन्नेमै बित्यो । केही दिन घरको मर्मतसम्भारमा बिताएँ । यो पढ्छु, त्यो पढ्छु भनी पुस्तकहरू साँचिराखेको थिएँ । पछिल्लो समय हिन्दु, बौद्ध दर्शन पढ्छु भनेर किताबहरू थन्क्याएर राखेको छु (आफू छेउका पुस्तकहरू देखाउँदै) । भागवत्गीतालगायतका पुस्तक पनि साँचेर राखेको छु । गहन अध्ययन गर्न समय लाग्छ । गहकिला किताब निधार खुम्च्याएर पढ्नुपर्छ । फिक्सन जस्तो सरर्र पढ्न सकिँदैन । हरेक श्लोकहरूको अर्थ केलाएर पढ्नुपर्छ र फुर्सतको समय चाहिन्छ । तर यतिबेला धेरै समय मिलेको छैन । थोरथोरै गरेर पढ्न थालेको छु । दैनिक गरिने काम मुद्दा, ममिला, फैसला, आदेशजस्ता विषयका चाहना घटेको छ । तर राष्ट्रियसहित अन्तर्राष्ट्रिय रूपमा कानुन, मानव अधिकारका विषय र इन्टरनेसनल रुल अफ ल लाई नेसनल रुल अफ ल मा हेर्ने, अन्तर्राष्ट्रिय कानुनअनुसार हाम्रो मुलुकको कानुन कसरी गइरहेको छ, त्यसबारे गहन अध्ययन गरिरहको छु ।रुचि हिन्दु दर्शनको विद्यार्थीकालमा मैले बढी किताब पढें । त्यस बेला संसारका उत्कृष्ट लेखकहरूको किताब पढ्ने मौका पाइयो । त्यसपछि काम गरेपछि व्यावसायिक विषयमा ध्यान केन्द्रित रह्यो । कानुन, विकास, अर्थतन्त्र, प्रशासन, संसारका पद्धतिहरू ध्यान रह्यो । रुचिकै कुरा गर्नुपर्दा हिन्दु दर्शन हो, त्यसले साँच्चिकै ज्ञान र विद्यालय पनि हो । यसले निखार दिन्छ । म फिक्सनका लागि होइनमैले उपन्यासहरू पढें । अमर न्यौपानेको सेतो धर्ती, बुद्धीसागरको कर्नाली ब्लुज राम्रा छन् । सेतो धर्ती पढेपछि आञ्चलिक साहित्य अत्यन्त शशक्त भएको पाइन्छ । भाषाको अभिव्यक्ति सक्षम छ । आजको साहित्यमा पनि यो पाइन्छ । साहित्य पढ्न समय लाग्छ । तर सबैको अर्थ चाहिन्छ । म अन्डरलाइन गरेर पढ्छु । त्यसले पढाइ धेरै छिटो जाँदैन । पढाइ अर्थ कोट्याएर पढ्ने हो । फिक्सनमा समय लाग्ने भएर म त्यसका लागि होइनजस्तो लाग्छ । पढाइको दायरा थप फराकिलो अवकाशपछि खालि समयमा अलि आराम तरिकाले पढ्छु भन्ने सोचमा थिएँ । तर इन्टरनेसनल कमिसन अफ जुरिट्स (आईसीजे) को आयुक्तमा ५ वर्षका निम्ति निर्वाचित भएपछि जिम्मेवारी थपियो । अझ अध्ययनका दायरा थप फराकिलो पार्नुपर्ने भयो । आईसीजेको म्यान्डेट अफ ल मा विभिन्न अन्तर्राष्ट्रिय कानुन प्रयोगबारे बुझ्नुपर्छ । अब राष्ट्रियबाट अन्तर्राष्ट्रिय तहकै कानुनहरू अध्ययन गर्नुपर्छ ।कानुन मात्र पढेर कानुन बुझिन्न धेरै पाना पढ्ने भन्दा पनि अक्षरहरू अर्थ पूर्ण छ भने मात्र पढ्छु । मैले सामान्यतया पढ्नेचाहिँ ननफिक्सन नै हो । पछिल्लो समयमा मैले पढेको कानुन, विकास र अर्थशास्त्र हुन् । कानुन पढेर कानुन जानिन्न । कानुन घोकेर, मुखाग्र गरेर हुँदैन । त्यसका मूल्यमान्यताँसग जोडिएका दार्शनिक पुस्तक पढ्नुपर्छ । कानुन बुझ्न निर्माण भएको सन्दर्भ, पृष्ठभूमि, इतिहास र कार्यान्वयनको धरातल पनि बुझ्नुपर्छ । कानुन बुझ्न अर्थशास्त्र, समाजशास्त्र, संस्कृति दर्शनशास्त्र, संख्याशास्त्र पढ्नुपर्छ । भन्नुको मतलब कानुन विकास र अर्थतन्त्रको अन्तरसम्बन्ध अध्ययन गरेर सकारात्मक योगदान दिन पाए हुन्थ्यो भन्ने लागिरहेको छ । संवैधानिक कानुनका सबै विधा मेरा लागि रुचिकर छन् । नयाँ संविधानका सन्दर्भपछिल्लो दिनमा सबैभन्दा निराशलाग्दो कुरा के छ भने संविधान जारी भएपछि कुनै किताब आएन । लेख छापिएन । संविधानको रिभ्यु भएको देखिंदैन र अनुसन्धान पनि छैन । सम्पादकलाई चिठीसमेत लेख्दैनन् । यो कस्तो उल्लासविहीन संविधान हो ? संविधान जारी भएपछि जसरी सन्नाटा छाएको छ, यसले कुनै ठूलै आँधीलाई त निम्त्याइरहेको छैन भन्ने मलाई चिन्ता छ । यो क्षेत्रमा विद्वत्वर्गको ध्यानाकषर्ण भएको छैन । संविधानका विषयवस्तुमा विद्वत्वर्ग, दार्शनिक, प्राज्ञिक चिन्तकहरू लागेको देखिंदैन ।त्यो जिब्रोको स्वाद मेटिएनबजारमा नयाँनयाँ साहित्य आएका छन् । धरातलीय विषयवस्तु आएका छन् । तर म पुराना जमानाका साहित्यको विद्यार्थी परें । मैले पढेको ठूला मान्छे भनेको लेखनाथ पौडेल हुन्, बालकृष्ण सम हुन्, लक्ष्मीप्रसाद देवकोटा हुन्, सिद्धिचरण श्रेष्ठ हुन् । मेरो जिब्रोमा उनीहरूले जुन स्वाद दिएका छन्, अरूले मेट्न सकेका छैनन् । समले जसरी हरेक अक्षर माझेको विषय पढ्न अझै पनि पाइँदैन । एउटा किताब वा कविता लेखे पुग्दो रहेछ । सिद्धिचरणले थोरै कविता लेखे, एउटै ओखलढुंगा लाई नै विश्व बनाइदिए । उनको एउटा कविता छ, मेरो प्रतिबिम्ब भन्ने, हालको राजनीतिमा त्यो खुरुखुरु सम्झिए पुग्छ:दुइटा लठ्ठी, एउटा ढुंगाढुंगा मास्तिर एउटा फर्सी राखी यो हो मानिस भन्दै बालकहरूले तानिरहे भैं,को त्यो पथमा आइरहेको ?सत्य नचिन्ने, झुट अंगाल्नेगिर्दै तलतल म उठें भन्नेवातावरण नै दूषित पार्ने,वरपर हेरी देख्न नसक्नेको त्यो पथमा आइरहेको ?आकृति हो तर रूपविहीनभाषा हो तर भावविहीनमान्छे हो तर आत्माहीनचारैतिरको बन्दविचार,यो मेरो प्रतिबिम्ब हिँडेको ?मान्छे अहिले मान्छेजस्ता छैनन् । मान्छेको प्रतिबिम्बजस्ता मान्छेहरू छन् । यतिखेर, देवकोटाको एउटा पागल कविता पढे पुग्छ, भूपी शेरचनको हामी पढे पुग्छ । आफूले आफूलाई कटाक्ष गरे पुग्छ । आत्मसमीक्षा गर्न त्यो पर्याप्त छ । त्यस बेला दरो सन्देशहरू भएको, भित्र आत्मासँगै तोड्ने, तीक्ष्ण, त्यस्तो व्यंग्ययुक्ति रचनाहरू लेखिन्थे । मैले यो कुराहरूको सम्झना गर्दा आधुनिक लेखहरू र कविहरूलाई नजरअन्दाज गर्न मिल्दैन । म खाली समयको अन्तरालमा भइसकेको प्रगतिबारे साक्ष्तकार हुन नसकेको हो । सम्झन नसकेको मात्र हो । तर पछिल्ला कविताहरू पनि पढि सुनिराखेको हुन्छु, राम्रा छन् । राजनीतिक प्रक्रियाको निचोड कानुन कुनै पनि विषयमा समझ निर्माण गर्नुपर्छ, समझ स्वतस्फूर्त पाइँदैन । त्यसका लागि धेरै मिहिनेत गर्नुपर्छ । कानुनको अध्ययन गर्दा त्यस बेलाको इतिहास, निर्माण मात्र पढेर पुग्दैन, त्यसको पृष्ठभूमिलाई मात्र बुझेर पुग्दैन । त्यसको प्राविधिक पक्ष मात्र बुझेर पुग्दैन । कानुनको आर्थिक, सामाजिक, राजनीतिक सबै पक्ष हुन्छ । राजनीतिक प्रक्रियाको सर्वोत्तम निचोड कानुन हो । राजनीतिक प्रक्रियाको मसिना र सानो निचोड हो, कानुन । त्यसैले जसले राजनीति बुझ्दैन, उसले कानुन बुझ्दैन । राजनीतिकसँग सामाजिक, आर्थिक, संस्कृति सबै पक्ष जोडिएका हुन्छन् । त्यसकारण ज्ञानको फराकिलो धरालत निर्माण नगरेसम्म, त्यसमा आफ्नो परिपक्व धारणा बनाउन सक्ने क्षमता नभएसम्म, कानुनलाई बुझन र प्रयोग गर्न सकिन्न । विवेकशील र न्यायपूर्ण प्रयोग गर्न अझ सकिन्न । लोकतन्त्रको लाभ लिनुपर्छ ज्ञानको खोज हो लोकतन्त्र । र, लोकतन्त्र नभएर ज्ञानको खोज रोकिंदो रहेनछ । लोकतन्त्र नहुँदा पौडेलले पिँजडाको सुगा लेखे । त्यो मेरो प्रतिबिम्ब २००७ सालको समयमा लेखिएको हो । जुन बेला मुलुकमा राणा शासन थियो । खालि अभिव्यक्ति शैलीको कुरा हो । आज उन्मुक्त हुन पाइन्छ, त्यस बेला सुषुप्त रुपमै गर्नुपथ्र्यो । के बीपीले जेलभित्रबाटै लेख्न भ्याएनन् र ? ठूठूला विद्वान्ले जेलबाटै ल्याएका साहित्य महत्त्वपूर्ण छन् । लोकतन्त्रमा ह्वाङ्गै हुन्छ होला र अर्कोतर्फ जेलमा थुनिएको हुन्छ होला । फराकिलो आकाशमा विचरण गर्ने चराले जति धेरै हेर्छ । वसन्त सम्झेर शिशिरमा कराउने कोइलीले झैं, वसन्त सम्झेर लेख्नेपढ्ने होला । सम्झेर लेख्नु र भोगेर लेख्नुमा अन्तर हुन्छ । त्यसको मतलब लोकतन्त्र नभए हुन्छ भन्ने होइन । लोकतन्त्रले मुक्त आकाशमा घुम्ने अवसर दिन्छ । हिजोको प्रतिबन्धित अवस्थामा त त्यति राम्रो साहित्य आएको थियो । त्यही अनुसार लोकतान्त्रिक अवस्थामा गुणस्तरीय कृति आएनन् भने लोकतन्त्रले दिएको पूर्ण लाभको सदुपयोग गर्न नसक्नु हाम्रो अयोग्यता हो । पाठकले लेखकलाई प्रोत्साहित गर्न नसक्नु र लेखकले पाठकलाई राम्रा कृति दिन नसक्नु, दुवैका कमजोरी होलान् ।राष्ट्रिय गीत नै महाकाव्य मलाई उपन्यासमा बीपी कोइराला, काव्यमा लक्ष्मीप्रसाद देवकोटा, लेखाइमा बालकृष्ण सम मन पर्छ । मेरो जीवनमा प्रभाव पारेको लेखकहरू उनीहरू नै हुन् । भूपी शेरचनको काव्यको सीपचाहिँ अन्यमा देखिएको छैन । मलाई उनको पनि प्रभाव छ । राष्ट्रिय गीत लेखेका ब्याकुल माइला पनि मन पर्छ । उनको सिर्जनशीलता देखेर म प्रभावित भएँ । राम्रो रचना लेख्न सके उनले । अहिलेको पुस्ताले र हामी नेपालीहरूले अहिले यो राष्ट्रिय गीतलाई नै महाकाव्य बुझिदिए पुग्छ । योभित्र धेरै कुरा छन् । हरेक साहित्यले यसलाई विस्तारित गर्न सकेको भए, हुन्थ्यो । यसले धेरै फाँट दिएको छ । ब्याकुलका पाइलालाई हामीले अहिले प्रतिनिधिका रूपमा लिनुपर्छ । प्रस्तुति : जगदीश्वर पाण्डे"
साठी वर्षअघिको सिंहदरबार कब्जा,"रामप्रसाद राई नेपाली कांग्रेसको मुक्ति सेनाका अग्रणी योद्धा थिए । तर २००७ सालमा राजा, राणा र कांग्रेसबीच दिल्लीमा त्रिपक्षीय सम्झौता भएपछि यसको विरोधमा उभिए उनी । सम्झौताले राणाहरूलाई सत्तामा पुन:स्थापित गरेको, राष्ट्रिय स्वाधीनतामा आँच पुगेको र सच्चा प्रजातन्त्रविरुद्ध षड्यन्त्र भएको बताउँदै माघ ८, २००८ सालमा रामप्रसाद राईले डा केआई सिंहसँग मिलेर सिंहदरबार विद्रोह गरेका थिए । यसै सन्दर्भमा प्रस्तुत छ, आज सार्वजनिक हुन गइरहेको भोगीराज चाम्लिङद्वारा लिखित जननायक रामप्रसाद राई : माझकिरातको क्रान्तिदेखि सिंहदरबार विद्रोहसम्म पुस्तकको सम्पादित अंश : काठमाडौंमा रामप्रसाद राई गिरफ्तार २००८ साल माघ ४ गते भूगोलपार्कमा भाषण गरेपछि रामप्रसाद राईलाई सरकारले गिरफ्तार गर्यो । सुरुमा हनुमानढोका र भोलिपल्ट भद्रगोल जेलमा थुनियो । छोरा मानबहादुर राई भन्छन्, भूगोलपार्कको भाषण सकेपछि राति बुबा र म सँगै आयौं । म पनि बुबासँगै थिएँ । मुमाले खाना बनाइराख्नुभएको रहेछ । खाना खानुहुँदै थियो, आधासरो होला खानुभएको थियो । बहिनीलाई काखमा लिएर खुवाउनुहुँदै थियो, बाहिर ढोकामा ढयाकढयाक गरेको आवाज आयो । बुबाले भन्नुभयो, को हो ? भान्सा गर्नुस्, म हेरेर आउँछु भनेर मुमा हेर्न जानुभयो । यसो झ्यालबाट हेर्दा गाडी अनि प्रहरी पनि देख्नुभएछ । म पनि कुनामा बसेर खाँदै थिएँ । दिदी पनि थिइन् । होइन हजुर गाडी पनि छ, पुलिस, मिल्ट्रीजस्ता मान्छेहरू पनि छन्, मुमाले भन्नुभयो । एकदम अँध्यारो थियो । बुबाले भन्नुभयो, को रैछ त ? मुमाले होइन हजुर पुलिसजस्तो छ । क्या हो हजुर बरु बाहिरबाट यसो भन्नुभाथ्यो, के रे ? के भन्छौ तिमी ? भनेर बुबा झट्ट आउनुभयो र झ्यालबाट भन्नुभयो, को हो ? हजुर, हामी पो, हजुरलाई माथि बोलावट भा छ, लिन आएको, तिनीहरूले भने । बुबाले भन्नुभयो, ल ठीक छ, म कपडा लाउँछु । भात छोड्नुभयो । कपडा लगाएर फुत्त बाहिर निक्लिहाल्नुभयो । हजुर माथि गाडीमा बस्नुस्, उनीहरूले भने । अनि ठयाप्प राखे, हुइयाँ लगे । हामी त जाने कुरा भएन । हाम्रो गार्डचाहिँ गएछ । उसले पो समाचार ल्यायो, लेफ्टिनेन्ट सापलाई हनुमानढोकाभित्र लगे । आमा चिन्ताले रातभरि सुत्नु भएन । भोलिपल्ट भद्रगोल लगेपछि चाहिँ बुबाले खबर पठाउनुभयो, म यहाँ भद्रगोलभित्र छु । केही चिन्ता नमान्नू । मलाई ल्याएर यहाँ राखेका छन् । सरकारभित्र पनि खैलाबैला भयो होला । उहाँलाई रिलिज गर्ने भन्ने कुरा भएको थियो, बुबा मान्नुभएन । मुक्तिसेना उत्तेजित भइगए । रामप्रसाद राईलाई माघ ४ गते गिरफ्तार गरिएको थियो । पुष्पकर शाक्यका अनुसार रामप्रसाद राईलाई हनुमानढोका पुलिस चौकीका तत्कालीन इन्चार्ज बलदेव उपाध्यायको कमान्डमा गएको रक्षादलका जवानहरूले गिरफ्तार गरेका थिए । मुगाधन राई खुलासा गर्छन्, मेरो, जंगवीर राई र सुरवीर राईका कमान्डमा धेरै मुक्तिसेना थिए । शूरवीर राईको कमान्डमा रहेको मुक्तिसेनाहरूले ले रामप्रसाद राईलाई पक्रेर थुनेका थिए । रामप्रसादले फोडे डा केआई सिंह थुनिएको ताला सिंहदरबार कब्जा गर्नुभन्दा पहिले लप्टन रामप्रसाद राई, मेजर नारायणसिंह, अग्निप्रसाद खरेल, चन्द्रकर शाक्यलगायतबीच गोप्य छलफल र योजना बनेको थियो । उनीहरूले सिंहदरबार कब्जा गर्ने योजना निर्माण गर्दा रगतले सहीछाप गरेका थिए । तर, सिंहदरबार विद्रोहपछि पक्राउ पर्ने डरले माटोमुनि गाडेर लुकाउँदा नष्ट हुन पुग्यो । रामप्रसाद राईका केही सहयोगीले माघ ११ गते शुक्रवार सिंहदरबार कब्जा गर्न सुझाव दिएका थिए । किनभने, शनिबारको दिन सरकारी सेना बिदामा हुने भएकोले विद्रोहलाई नोक्सान हुँदैन भन्ने तर्क थियो । पुष्पकर शाक्य अहिले पनि चुकचुकाउँदै भन्छन्, हाम्रो बुबा र म रामप्रसाद राईलाई भेट्न जेलमा गएका थियौं । उहाँले माघ ८ गते राति ११ बजे बिजुली निभेपछि सिंहदरबार कब्जा गर्ने भनेर हाम्रो बुबालाई भन्नुभयो । मैनबत्तीहरू तयार गरिराख्नू भन्नुभएको थियो । हाम्रो बुबाले माघ ८ गते सिंहदरबार कब्जा गर्नु हुँदैन भनेर सल्लाह दिनुभएको थियो । उहाँले मंगलबार बिहान टुँडिखेलमा सेनाको कवाज हुन्छ, सेनाहरू जम्मा हुन्छन् त्यसैले अप्ठेरो हुन्छ, शनिबार (बिहान) भए कवाज खेल्दैनन्, मान्छेहरू पनि घरमै हुन्छन् त्यस दिन कब्जा गर्यो भने राम्रो हुन्छ भन्नुभएको थियो । अग्निप्रसाद खरेलले मंगलबार साइत छ भनेर मंगलबार नै सिंहदरबार कब्जा गरेको हो । (शुक्रबार राति) कब्जा गरेको भए रामप्रसाद राईहरू सफल हुन्थे । उनीहरूको राज चल्थ्यो । गृह मन्त्रालयको स्पष्टीकरणलाई आधार मान्ने हो भने शनिबार अर्थात् शुक्रबार बेलुका नै सिंहदरबार कब्जा गर्ने तयारी थियो । किनभने, माघ ८ गते मंगलबार २ बजे रक्षादलका जवानहरूबाट हतियार लिई अफिसरलाई जिम्मा दिने आदेश दिइएकोले शनिबारको सट्टा मंगलबार सारिएको थियो । हतियार खोसिएपछि विद्रोह गर्नुको अर्थ नहुने ठानी मंगलबारकै दिन सिंहदरबार विद्रोह भएको हुन सक्छ अथवा हतियार खोस्ने आदेश र कब्जा गर्ने साइत संयोग मात्र पनि हुन सक्छ । सरकारप्रति रक्षा दलको असन्तुष्टि चुलिँदै थियो । यही बेलामा रामप्रसाद राईलाई गिरफ्तार गरेर सेन्ट्रल जेलमा राखियो । राणा शासन ढाल्न पूर्व २, ३, ४ नम्बर र धनकुटा जिल्लामा सैन्य नेतृत्व गरेका आफ्ना कमान्डरलाई पुरस्कृत गर्नुको सट्टा उल्टै गिरफ्तार गरिएपछि रक्षादलका रूपमा चिनिने जनमुक्ति सेनाहरू चरम असन्तुष्ट हुन पुगे र आफ्नो भविष्यमाथि अँध्यारो बादल मडारिएको देखे । उनीहरूले रामप्रसाद राईलाई मृत्युदण्ड दिइने हल्ला पनि सुने जुन कुरा उनीहरू कदापि देख्न र हुन दिन चाहँदैनथे । गिरफ्तार गरेर भद्रगोल जेलमा राखेको भोलिपल्टदेखि नै मुक्तिसेनाहरूले रामप्रसाद राईको टेबहालस्थित डेरामा हतियार जम्मा गर्न थाले । कोहीले स्टेन गन ल्याए, कोहीले ब्रेनगन ल्याए, कोहीले रिभल्बर र गोलीगठ्ठाहरू ल्याएर कोठाभरि टमाटम राखे । मुक्तिसेनाहरू भन्थे, यहाँ राजधानी क्याप्चर गर्छाैं । हाम्रो कमान्डरलाई थुने, कमान्डरलाई मुक्त गराउँछौं । भरै पर्यो भने हामी यहीँबाट लड्नुपर्छ, हामीलाई हतियार बाहिरै चाहिन्छ भनेर हामीले यहाँ ल्याएर राखेका छौं, यो हजुरले कुनै अप्ठयारो नमान्नुहोला, भरै केही पर्यो भने हतियार, गोलीगठ्ठा चाहिन्छ । त्यसकारण हामीले यहाँ ल्याएर राखेको, उनीहरू रामप्रसाद राईकी श्रीमती दिलकुमारीलाई भन्थे । त्यही हतियार प्रयोग गर्दै मुक्तिसेनाको एउटा समूहले रामप्रसाद राईलाई सेन्ट्रल जेलबाट मुक्त गर्यो । जनमुक्ति सेनाले रामप्रसाद राईलाई जेलमुक्त गरेर उनकै नेतृत्वमा सिंहदरबारमा बन्दी बनाइएका डाकेआई सिंहलाई छुटाइयो । यसपछि मुक्तिसेनाका जवानहरू रामप्रसाद राईको परिवारमा सोबारे जानकारी दिन आए । मानबहादुर राई भन्छन्, हाम्रो कमान्डरलाई भरे नै ल्याउँछौं, हजुरले चिन्ता नमान्नुस्, निकालिसक्या छौं, निकालेर सिंहदरबारमा राख्या छौं भन्न थाले । हाम्री मुमाले को को के के छ ? भन्दा यहाँबाट राती जेल फुटाएर उहाँलाई हामीले निकाल्यौं । त्यहाँबाट हाम्रो कमान्डरको आदेशअनुसार सिंहदरबारमा थुनिएका डाकेआई सिंहलाई पनि जेल फोरेर निकाल्यौं । र, उहाँहरूको छलफल भइराखेको छ भने । मुमाले मेरो श्रीमान् सकुशलै हुनुहुन्छ होला नि भन्दा एकदम चिन्ता मान्नु पर्दैन हजुरले भने । तर, गृह मन्त्रालयको स्पष्टीकरणमा डा केआई सिंहलाई छुटाएपछि मात्र रामप्रसाद राईलाई छुटाइएको बताइएको छ । तर, यो सही हो जस्तो लाग्दैन किनभने डा केआई सिंह र जनमुक्ति सेनाका बीचमा प्रत्यक्ष सम्बन्ध थिएन । जनमुक्ति सेना परिचालन रामप्रसाद राईमार्फत् नै भएकाले पहिला रामप्रसाद राईलाई मुक्त गरेपछि मात्रै उनको नेतृत्वमा डा सिंहलाई मुक्त गरिएको थियो । मुक्तियोद्धा श्रीपाल राई भन्छन्, रामप्रसाद राईले तहसनहस भएको मुक्तिसेना पुनर्गठन गरे । डा केआई सिंहलाई सिंहदरबारबाट मुक्त गराए । मुक्तिसेनाले एकरातभरि सिंहदरबार कब्जा गर्यो । यस्तै भनाइ मुक्तिसेना सर्वधन राईको पनि छ । मुक्तिसेना मुगाधन राईको भनाइ पनि श्रीपाल र सर्वधन राईकै जस्तै छ । भन्छन्, डाकेआई सिंहलाई सिंहदरबारमा तीन महिना राखिएपछि रामप्रसाद राई प्रजातन्त्र आएपछि पनि किन जनतालाई कैद गर्ने भन्ने गुनासो गर्नुहुन्थ्यो । रामप्रसाद राईले म र एकदेव आलेसँग पनि सल्लाह गर्दै थिए । रक्षादलको सिंहदरबार विद्रोहमा साथ दिने अर्का व्यक्ति हुन् एकदेव आले । भद्रगोल जेलबाट निस्किएपछि रामप्रसाद राईले नेतृत्व गर्दै सिंहदरबार पुगेर डाकेआई सिंहलाई थुनिएको कोठाको ताला राइफलले फोडी मुक्त गरेका थिए । मुक्तिसेनाका पदमबहादुर राई बताउँछन्, रामप्रसाद राईलाई मुक्त गरेपछि उहाँकै नेतृत्वमा ताला फोरी केआई सिंहलाई पनि छुटायौं । त्यस बेला रातको ११ बजे तोप लाग्थ्यो । तोप लागेपछि बत्ती निभाउनुपर्ने । हामीले यसकै फाइदा लियौं । डाकेआई सिंहलाई जेलबाट निकाली विशाल जुलुस गरिएको थियो । प्रेमबहादुर राई र पदमहादुर राईका अनुसार यसरी मुक्त गरिएका दुई नेताहरूले सानो टुँडिखेल तोपखानाको डिलनेरको खरीको रूखको फेदमा बसेर १४ जना मन्त्रीहरू पक्रेर ल्याउन अह्राएपछि उनीहरू समात्न गएका थिए । प्रत्यक्षदर्शी पुष्पकर शाक्य बताउँछन्, सिंहदरबार कब्जा गर्ने राति बुबा र म राति तीन पटक सिंहदरबारमा हेर्न गयौं । बत्ती निभेर अँध्यारो भएको थियो । सुन्धारासम्म गयौं बुबा र म । यताबाट पनि कुकुर भुकेको सुनिन्थ्यो, उताबाट पनि कुकुर भुकेको सुनिन्थ्यो । रामप्रसाद राईहरू त जेलबाट निस्केर केआई सिंहलाई पनि निकालेर टुँडिखेलमा जम्मा भएका रहेछन् । रक्षादलका सेनाहरू सिंहदरबारको वरिपरि त्रिपुरेश्वरसम्म गार्ड बसेका रहेछन् । सिंहदरबार कब्जा गरिएको भोलिपल्ट माघ ९ गते बिहान मुगाधन राईलाई गठ्ठाघर कब्जा गर्न पठाइएको थियो । अमेरिकाबाट ल्याइएका अत्याधुनिक हतियार त्यहाँ रहेको हल्ला चलेको थियो । मुगाधन राईले रक्षादलका पाँचछ सय जनमुक्ति सेनासहित गएर गठ्ठाघरमाथि आक्रमण गरी त्यहाँ रहेका तीन ट्रक हातहतियार पनि ल्याउन सफल भए तर सिंहदरबारतर्फ आउँदाआउँदै डिल्लीबजारमा राष्ट्रिय सेनाका कालीबहादुर र कालीप्रसाद दलले घेराबन्दी गरेर सबैलाई पक्राउ गर्यो । उनी भने भाग्न सफल भए । मुगाधन राई भन्छन्,  डा केआई सिंहलाई ले रामप्रसाद राईका नेतृत्वमा जेलबाट निकाली विशाल जुलुस गर्यौं । विद्रोही रक्षादलले छाप लगाएको कागज बोकेपछि मात्र काठमाडौंमा यताउता हिँड्न पाउने व्यवस्थासमेत गरेको थियो ।"
ठूला टिमलाई चुनौती,"घरेलु लिगमा रियल म्याड्रिड, युभेन्ट्स, म्यानचेस्टर सिटी पछिल्ला खेलमा हारेपछि युरोपेली क्लब फुटबल रोमाञ्चक बन्दै गएको छ ।स्पेनी महारथी रियल म्याड्रिड ६ अप्रिल, २०१६ मा च्याम्पियन्स लिग क्वाटरफाइनलको पहिलो लेगमा उल्फबर्गसँग २० ले हारेपछि अपराजित रहेको थियो । जिनेदिन जिदानको स्वर्णिम यात्रालाई ४० खेलमा आएर आइतबार ला लिगामा सेभियाले २१ ले पूर्णविराम लगाइदियो । स्पेनी क्लबको कीर्तिमान यात्रा टुंगिएको तीन दिनभित्रै रियलले अर्को झट्का बेहोर्नुपर्यो । उसले सेल्टाभिगोसँग बर्नाबाउमा बुधबार कोपा डेल रे अन्तिम आठको पहिलो लेग २१ ले गुमायो ।रियल २६ महिनायता लगातार दुई खेलमा पहिलोपल्ट हारेको हो । यसले जिदानलाई अबका दिन सहज नभएको देखाएको छ । राफा बेनिटेजलाई विस्थापित गरेका उनको नेतृत्वमा रियलले एक वर्षभित्र युरोपेली च्याम्पियन्स लिग, सुपर कप र क्लब विश्वकपको उपाधि जितेको थियो । उनले यो सिजन मुख्य तीन (ला लिगा, च्याम्पियन्स लिग र कोपा डेल रे) उपाधि जित्ने योजना बनाएका छन् । तर, पछिल्ला हारले उनको बाटोलाई कठिन बनाएको छ ।सेभियासँग हारेपनि रियल ला लिगाको पोल पोजिसन मा यथावत् छ । चौथोपल्ट वर्षको सर्वोत्कृष्ट फुटबलर भएका क्रिस्टियानो रोनाल्डोद्वारा प्रेरित रियलले सेभियासँग १ र क्याटलन महारथी बार्सिलोनासँग २ अंकको अग्रता लिएको छ । रियलको हातमा अझै एक खेल छ तर घरेलु मैदानमा आइतबार मालागासँग ३ अंक जोड्न नसके उसलाई सेभिया र बार्साले उछिन्न सक्छन् । लियोनल मेसी, लुइस स्वारेज र नेयमरले समग्रमा तीन वर्षमै ३ सय गोल पूरा गरे पनि लुइस एनरिकेको टिम बार्सिलोनाले फेरि उस्तै गति लिन सकेको छैन । डिएगो सिमोनीको एट्लेटिको म्याड्रिड पनि सिजनको पूर्वाद्र्धमा लडखडाएको थियो र उसले बल्ल लयमा फर्कने संकेत देखाएको छ ।गएको साता युरोपेली फुटबलमा ठूला टिमहरूका लागि सुखद रहेन । इंग्लिस प्रिमियर लिगमा हेभिवेट म्यानचेस्टर सिटीमाथि एभर्टनले ४० को जित निकाल्यो । इटालियन सिरी ए मा लगातार छैटौंपल्ट च्याम्पियन बन्ने दौडमा रहेको युभेन्टसलाई फियोरेन्टिनाले २१ ले स्तब्ध पार्यो । यससँगै शीर्षस्थानमा रहेको युभेन्ट्ससँगको दूरी एएस रोमाले १ र नेपोलीले ४ अंकमा छोटयाए । फ्रान्सको लिग वानमा निसलाई पुछारको मेत्जले बराबरीमा रोकेको मौका उपयोग गर्दै मोनाको शीर्षस्थानमा उक्लियो । जाल्टन इब्राहिमोभिच म्यानचेस्टर युनाइटेड लागेपछि पीएसजीमा अहिलेसम्म उनको अभाव खट्किरहेको छ । मोनाको र नीसलाई पछ्याइरहेको पीएसजी तीन अंक अन्तरमा छ ।गुडिसन पार्कको नतिजा म्यानचेस्टर सिटीका प्रशिक्षक पेप ग्वार्डिओलाको करिअरकै सबभन्दा ठूलो हार हो । यसले सिटी उपाधि होडबाट ५ महिनाअघि नै बाहिरिएको ग्वार्डिओलाले बताए । लिगमा पाँचौं हारसँगै उनको जागिर पनि धरापमा परेको छ । उनको टिमलाई अर्को सिजनको च्याम्पियन्स लिगमा छनोट हुन पनि गाह्रो पर्न सक्छ । टोटेनहम र लिभरपुलले सनसनीपूर्ण प्रदर्शनलाई निरन्तर राखेपछि च्याम्पियन्स लिगमा चार इंग्लिस टिमको छनोटलाई भने रोमाञ्चक बनाएको छ । यसमा चेल्सीपछि टोटेहम, लिभरपुलसँगै आर्सनल र दुई म्यानचेस्टर क्लबबीच कडा प्रतिस्पर्धा हुने भएको छ ।म्यानचेस्टर युनाइटेड बिहीबार सार्वजनिक गरिएको डेलोइट मनी लिगमा रियललाई ११ वर्षपछि उछिन्दै विश्वकै सबभन्दा बढी कमाउने फुटबल क्लब बन्यो । तर, जोसे मोउरिन्होले सम्हालेको युनाइटेडले ओल्ड ट्राफोर्डमा योर्गेन क्लोपको आक्रमक टिम लिभरपुलमाथि जित हात पार्न सकेन । टोटेनहमले चेल्सीको निरन्तर जितलाई १३ खेलमा रोक्दै दुई साताअघि इंग्लिस प्रिमियर लिगलाई रोमाञ्चक बनाएको थियो । चिनियाँ क्लबको पैसाको खेल र आपसी समस्याबीच स्टार फरवार्ड डिएगो कोस्टालाई बाहिरै राखे पनि एन्टोनियो कोन्टेको टिम चेल्सीले पछिल्लो खेलमा डिफेन्डिङ च्याम्पियन लेस्टरलाई सजिलै पराजित गर्यो । यसले लिगको शीर्षस्थानमा रहेको चेल्सीलाई ७ अंकको अग्रता दिलायो ।विन्टर ब्रेक सम्म जर्मन बुन्डेस लिगा पनि रोमाञ्चक रह्यो । बायर्न म्युनिक लिपजिगमाथि जित हात पारेर बल्ल १६ औं चरणबाट शीर्षस्थानमा उक्लियो । ग्वार्डओला तीन वर्ष म्युनिकको हटसिट मा रहँदा जर्मन महारथीलाई उपाधि होडमा यति गाह्रो भएको थिएन । इनर्जी ड्रिंक रेडबुलको स्वामित्वमा सन् २००९ मा स्थापित क्लब लिपजिगले पहिलोपल्ट उच्च श्रेणीको जर्मन लिग खेल्दै तहल्का मच्चाइरहेको छ । जर्मनमाझ अलोकप्रिय रहेको उसले केही वर्षभित्रै बुन्डेस लिग च्याम्पियन बन्ने योजना बनाएको छ । यसले बायर्न र बोरुसिया डर्टमुन्डलाई गाह्रो पार्ने देखिएको छ ।विगतमा बायर्नलाई चुनौती दिंदै आएको डर्टमुन्डले भने घरेलु लिगमा यो सिजन गतिलो प्रदर्शन गर्न सकेको छैन । बायर्नसँग १२ अंक पछाडि रहेको उसलाई यसपालि धनाढयहरूको खेल च्याम्पियन्स लिगमा छनोट हुन पनि गाह्रो पर्न सक्छ । २९ वर्षीय म्यानेजर जुलियन नागेल्सम्यानले सम्हालेको होफेनहम युरोपको शीर्ष ५ लिगमा हालसम्म अपराजित रहेको एक्लो क्लब हो । पछिल्लो सिजन मुस्किलले रेलिगेसन टारेको होफेनहम बुन्डेस लिगको पाँचौं स्थानमा छ । बुन्डेस लिगाको प्रतिस्पर्धा शनिबार फेरि सुरु हुँदै छ ।दशकअघिसम्म युरोपमा धाक जमाएका इटालीमा मिलानका क्लबहरू एसी र इन्टर पछिल्ला समय च्याम्पियन्स लिगमा छनोट पनि हुन सकेका छैनन् । यसपालि पनि उनीहरूलाई सिरी एको शीर्ष तीनमा रहन मुस्किल पर्नेछ । यी क्लबसँग पहिले विश्व फुटबलकै सुपरस्टारहरूको भीड रहन्थ्यो, अहिले ठूलो लगानी गर्न नसकेर उनीहरूले स्टार खेलाडी पनि राख्न सकेका छैनन् ।गेबोनमा भइरहेको अफ्रिका कप अफ नेसन्स ले पनि युरोपेली क्लबको खेललाई असर गरेको छ । लिभरपुलका साडियो माने, बोरुसिया डर्टमुन्डका पियरेइमरेक अउबोमेयाङलगायत खेलाडी अफ्रिकी च्याम्पियन बन्ने होडमा राष्ट्रिय टिमको डयुटीमा फर्किएका छन् । उनीहरूको अनुपस्थितिले क्लबलाई समस्यामा पारेको छ । अफ्रिकाका १६ देशको प्रतियोगिता तीन साता चल्नेछ । यसले च्याम्पियन्स लिगको नकआउटको खेलमा भने असर गर्ने छैन, जुन फेब्रुअरी दोस्रो साता सुरु हुनेछ ।"
बिर्सिइएका जितेन्द्र,"सन् २०१४ मा बंगलादेशमा भएको विश्व ट्वान्टी२० मा उत्कृष्ट प्रदर्शन गरेका जितेन्द्र मुखिया एकाएक चर्चा बाहिर रहे । त्यसयता उनले केवल दुई अन्तर्राष्ट्रिय प्रतियोगितात्मक खेल खेले ।मार्च २०, २०१४ । बंगलादेश स्थित चित्तागोङको जाहुद अहमद चौधरी रंगशाला । विश्व ट्वान्टी२० मा नेपाल समूह चरणको अन्तिम खेल खेलिरहेको थियो । दोस्रो चरण प्रवेशको समीकरणका हिसाबले मात्र नभई अफगानिस्तान प्रतिद्वन्द्वी परेकाले पनि नेपाल आफ्नो क्रिकेट इतिहासमै सबैभन्दा ठूलो खेल खेलिरहेको थियो । ट्वान्टी२० मा १ सय ४१ रन सामन्य स्कोर जस्तै हो । पहिलोपटक विश्वकपमा उपस्थित जनाइरहेको नेपालका सामु त्यही स्कोर रक्षा गर्नुपर्ने चुनौती थियो । अफगानिस्तानको आक्रामक खेल्ने शैलीअनुसार नेपालले छाडेको लक्ष्य खासै केही थिएन । विश्व क्रिकेटमा आफ्नो बलियो उपस्थिति देखाउन पनि नेपाललाई यो खेल जित्न जरुरी थियो । जितेन्द्र मुखिया त्यसको एक वर्षअघि मात्र अन्तर्राष्ट्रिय प्रतियोगितामा देखिएका थिए । छनोट चरणमा पनि उनले प्रभावशाली प्रदर्शन गर्दै ११ विकेट लिएका थिए । त्यसैले नेपालको धेरै आशा उनीमाथि नै थियो । जितेन्द्र त्यही आशामाथि खरो उत्रिए । उनले ३ विकेट लिइ म्यान अफ द म्याच प्रदर्शन गर्दै अफगानिस्तानमाथि नेपाललाई ९ रनको विजय दिलाए । अफगानिस्तान २००४ मा पहिलो पटक अन्तर्राष्ट्रिय क्रिकेट खेल्न आउँदा नेपाल एसियाली एसोसिएट राष्ट्रमा जमिसकेको देश थियो । पहिलो अन्तर्राष्ट्रिय प्रतियोगितामा अफगानिस्तानका यात्रा नेपालसँग पराजय भएर टुंगिएको थियो । अफगानिस्तानमाथि अर्को विजय हात पात पार्न नेपाललाई त्यसपछि १० वर्ष लागेको थियो । जितेन्द्रले मोहम्मद सेहजादसहित अर्को २ विकेट लिनेक्रममा ४ ओभरमा १८ रनमात्र खर्चेका थिए । उनको बलिङको अर्को विशेषता योर्कर बलिङ थियो । उनले विपक्षीलाई यही बलिङमा बाँधेर राखेका थिए । उनले एकोहोरो योर्कर बर्साइरहँदा प्रत्यक्ष प्रसारणमा कमेन्ट्री गरिरहेका वेस्ट इन्डिजका पूर्व फास्ट बलर इयान विसप भन्दै थिए, क्यारेबियन प्रिमियर लिगमा जितेन्द्रलाई कसैले लिए हुन्छ, चार ओभर नै योर्कर फाल्नु निकै नै मूल्यवान हो । उनी २१ वर्षका मात्र छन्, कल्पना गरौं उनले एक्सपोज पाएको भए ।त्यो उचााइमा पुगेका जितेन्द्र एकाएक चर्चा बाहिर रहे । त्यसयता उनले केवल दुई अन्तर्राष्ट्रिय प्रतियोगितात्मक खेल खेले । यसबीचमा उनी अधिकांश समय हराउन पुगे । घरेलु प्रतियोगितामा पनि फाट्टफुट्ट मात्र देखा परे । केही समय देखा परेपछि उनी हराइहाल्थे । विसपले क्यारेबियन प्रिमियर लिगमा खेल्नयोग्य खेलाडी भनेका जितेन्द्रले एभरेस्ट प्रिमियर लिगका केही खेल दर्शकदीर्घामा बसेर बिताए । धनगढी प्रिमियर लिगको अक्सनमा उनी पहिलो चरणमा बिक्री नभएको खेलाडीमा रहे । अन्तिममा मात्र उनलाई विराटनगर किंग्सले न्यूनतम रकम ५० हजारमा खरिद गर्यो । धेरै दिन भइसक्यो चोट लागेको, मलाई पनि दिक्कै लागिसकेको थियो, निराशा पनि निकै थियो । चोट यस्तो थियो कि चाँडै निको भइरहेको थिएन । ढाँडमा चोट लागेको थियो । दु:खाइ यस्तो थियो जुन बलिङ गर्दा मात्र थाहा हुन्थ्यो । बलिङ गर्दा जीउ घुमाएपछि मात्र दुख्ने । दौडिँदा, फिल्डिङ गर्दा, ब्याटिङ गर्दा केही हँुदैन, तर बलिङ गकी दुखिहाल्छ, हालै मात्र घरेलु क्रिकेटमा देखा परेका जितेन्द्रले भने । ढाँडको चोटले सताइँदा जितेन्द्रको खेल जीवन नै अन्धकार बन्यो । यसको उपचारका लागि उनी मुम्बई पनि पुगे, एक महिना त्यही उपचार गरे । काठमाडौंमै फिजियोहरूलाई देखाए, परामर्श गरे । तर त्यो उपचार स्थायी भएन । एउटा प्रतियोगितासम्म खेल्दा केही नहुने, त्यसपछि भने फेरि पीडा हुने ढाडको समस्याले उनी थलिए । चोटबाट पूरा निको नभई नै उनी २०१४ मा एसियाली खेलकुद खेल्न दक्षिण कोरिया गए, तर कुनै खेल खेल्न सकेनन् । २०१५ उनले युरोपेली भूूमिमा ट्वान्टी२० विश्वकप छनोटको दुई खेल खेले । फेरि उही रोग बल्झियो । जितेन्द्रलाई धेरै भुल्न थाले । जितेन्द्र हिम्मतिला छन्, आफैंले आफंैलाई चाहिँ भुलेनन् । मेरो चोट यस्तो थियो, सायद म फेरि मैदानमा फर्किन सक्दैनजस्तो भएको थिएँ, जितेन्द्रले भने, विश्वकपमा त्यो प्रदर्शन दिएर कहाँ पुगेको मान्छे अहिले कहाँ पुग्दा निकै दु:ख लाग्थ्यो । एकैचोटि उदाएको सूर्य एकै पटक अस्ताउन लागेको जस्तो लाग्थ्यो । नेपाल टिम विदेश खेल्न जाँदा होस् वा नामिबिया काठमाडौंमा खेल्न आएको बेला राष्ट्रिय टिमलाई निकै मिस गर्थें । प्रशंसकहरूले विदेश खेल्न जाँदा वा खेलिरहेको समयमा जुन हौसला दिन्थें मैदानबाहिर रहँदा म जहिले पनि मिस गरिरहेको हुन्थें । मिहिनेत गर्नुपर्छ नेपाललाई फेरि माथि पुर्याउनुपर्छ भन्ने थियो । जितेन्द्रले मिहिनेत गर्नचाहिँ छाडेनन् । धेरै फिजियोहरूसँग परामर्श गरिरहे । आफैंले पनि केही हुन्छ भनेर जिम गर्न लागें । बिहान उठेर सामन्य योगा पनि सुरु गरें । त्यसको परिणाम निकै राम्रो भयो । यसले धेरै फरक पार्यो । त्यसैको फल उनी मैदानमा फर्किन सकेको बताउँछन् । सातौं राष्ट्रिय खेलकुदका लागि उनी नेपाल आर्मी टिममा पनि परे । पहिलो खेलपछि उनले खेल्नै पाएनन् । आर्मीको टोलीमा उसै पनि ६ जना तीव्र गतिका बलर छन् । उनी भन्छन्, आर्मीको टिममा फास्ट बलर भएर पर्नै गाह्रो छ । सबैलाई म उत्कृष्ट हुँ भनेर प्रमाणित गर्नु छ । त्यसले पनि पुनरागमन गर्न मद्दत गर्यो । आर्मी टिममा परेन भने कसरी नेपाल टिममा पर्न सकुँला र भन्ने हुन्थ्यो ।रुस्लान कप उनका लागि एउटा अवसर भएर आयो । आर्मीको टिममा पहिलो रोजाइमा परेका उनी ९ विकेट लिँंदै उत्कृष्ट बलर बने । बढीभन्दा बढी विकेट लिन्छु भन्ने सोच उनको थियो, उत्कृष्ट बलर हुन्छु भनेर उनले सोचेका थिएनन । प्रयास भने जारी थियो । साढे दुई वर्ष हुन लागिसकेको थियो उनलाई चोटले सताउन लागेको । धेरैले बिर्सिसकेका थिए जितेन्द्र मुखिया को हो भनेर । एकै पटक राम्रो गरौं भनेर एउटा सोच थियो, जसले जितेन्द्र मुखिया आयो भनेर थाहा होस् भन्ने हो । उत्कृष्ट बलर पाए अब धेरैले मेरो पुनरागमन भयो भनेर थाहा पनि पाउनेछन्, उनी भन्छन् । यही प्रदर्शनले उनलाई फेरि राष्ट्रिय टोलीको बन्द प्रशिक्षणमा पुर्याएको छ । दुई महिनापछि केन्यासँग नेपालले काठमाडौंंमै विश्व क्रिकेट लिग च्याम्पियनसिपको खेल खेल्दै छ । त्यसैका लागि उनलाई पनि बोलाइएको हो । चोटका कारण मैदानबाहिर बस्दाको समय उनका लागि निकै कठिन थियो । शुभचिन्तकहरू सधैंं सोधिरहेका हुन्थे, के भयो ? टिमबाट निकालिदियो ? उनीहरूलाई भित्री पक्ष थाहा हँुदैनथ्यो । तर यस्ता प्रश्नले मलाई प्रेरणा पनि दिन्थ्यो । मेरा प्रशंसकहरूले मलाई खोजिराछन् भन्दा मलाई पनि हौसला हुन्थ्यो । उनीहरू सोसल मिडियामा खोजीनीति गरेर मेरो स्थिति बुझिरहेको हुन्थे । उनीहरू पनि मैले पुनरागमन गर्नुपर्छ भनेर भनिरहेका हुन्थे, उनी फेरि खेल्न सक्नुको कारण खोतल्छन्, प्रशंसकहरूको शुभेच्छा भनौं वा मेरो आफ्नो शक्ति, त्यसले निकै काम गर्यो र म फेरि खेल्न सकें । चोट फेरि नबल्झियोस् भनेर उनले अहिले बलिङ एक्सनमा सामान्य परिवर्तन गरेका छन् । पहिला निकै घुमाएर बलिङ गर्थे । अहिले माथिबाटै बल फाल्ने गरेका छन्, जसले पिठयँुमा त्यत्ति असर पर्दैन । साइड आर्म हुँदा उनको कम्मर मर्किने गरेको थियो । अहिले सीधा फाल्ने कोसिस गरिरहेका छन् । यो एक्सनमा खासै अभ्यास नगरेर होला उनी पहिलाजस्तो लय नभेटिएको बताउँछन् । नेटमा बलिङ गरेर, फिटनेसमा ध्यान दिएर पहिलाजस्तै हुने उनको प्रयास छ । प्रशंसकले जितेन्द्र मुखिया यस्तो, उस्तो भनेर गरेको चर्चा उनलाई जहिले प्रेरणा बन्ने गरेको छ । यही शब्दहरू फेरि सुन्नका लागि अहिले धेरै मिहिनेत गरिरहेका छन् । छनोट खेलहरूमा राम्रो गरे केन्यासँगको खेलमा नेपाली टोलीमा पर्छु भन्ने उनलाई छ । सजिलो केही छैन उनले बुझेका छन् । किनभने अहिले फास्ट बलरहरू पनि धेरै भइसके । उनको एउटा लक्ष्य छ, छनोट खेलहरूमा मैले आफु यो स्त्तरमा खेल्नका लागि योग्य छु भनेर प्रमाणित गर्नु छ । जितेन्द्रको चिन्ता उसको परिवारलाई पनि उस्तै थियो । उनले भने, चोटले खेल्न नसक्दा बुवा, आमा पनि निराश भइसक्नुभएको थियो । खेल्दाखेल्दै अचानक के भयो ? ढाँड कसरी दुख्यो, कसैको नजर त लागेन भनेर परिवारका सदस्यहरू सोधिरहेका हुन्थे । मेरो चोट चाँडो ठीक होस् र फेरि खेल्न सकोस् भनेर उहाँहरूले त भाकल पनि गर्नुभएको थियो । मैले यो चोट हो ठीक भइहाल्छ, केही समयका लागि मात्र हो भनेर भन्ने गरेको थिएँ । खेलाडीको जीवनमा चोट लाग्नु सामन्य हो । आफ्नो चोट निकै लामो समयसम्म रहयो यसमा उनी निकै दु:ख छन् । विश्वकप खेलेको नेपाल एकै पटक अहिलेको स्थितिमा आइपुग्दा उनी झन् दु:खी छन् ।"
जिन्दगीको के भरोसा !,"पश्चिमेली संगीत क्षेत्रमा एउटा नमीठो संयोग छ ठ्याक्कै २७ वर्षको उमेरमै जीवन गुमाउनेहरू धेरै छन् । डाइङ टु बी फेमस ?यस्ता प्रश्न फेरिफेरि दोहोर्याएर सोधिनेछन् र सम्भवत: यसको चित्तबुझ्दो जवाफ कहिले पनि आउने छैन् । रक एन्ड रोल जीवनशैली अपनाउने अधिकांश प्रसिद्ध गायक गायिकाको जीवन आपंै किन छोटो हुन्छ ? ड्रग्स एन्ड सेक्स वरिपरि घुमेको संगीत जीवनमा किन चाँडै पूर्णविराम लाग्ने गर्छ ? प्रश्न जति सजिलो हुन्छ, उत्तर उत्तिकै गाह्रो पनि । तर प्रत्येकपल्ट जब कोही नाम चलेका गायकगायिका यो दुनियाँबाट बिदा हुन्छ, उनी प्रश्न साँच्चै दोहरिन थाल्नेछन् । दाबी गर्न सकिने तथ्य त होइन, तर नेपालतिर सबैभन्दा बढी बजाइएको एउटा गीतमा पर्छ, केयरलेस ह्विस्पर । जब यो गीतको सुरुआतसँगै सेक्सोफोनको धुन बज्न थाल्छ, त्यसले दिने मादकता खुबै बढ्छ । यो गीत उनै ह्वाय्म र यसका गायक जर्ज माइकलको हो । सन् अस्सीतिर धुम मच्चाएका जर्ज माइकल बितेको पनि अब महिना दिन हुन थालेको छ । तर उनको मृत्युलाई लिएर अहिले पनि धेरै प्रश्नहरू अगाडि आइरहेका छन् । बाहिरबाट हेर्दा उत्तिकै ग्ल्यामर्स लाग्ने जर्ज माइकलको जीवनलाई भित्रबाट देख्नको दाबी मान्ने हो भने त्यो निकै ह्दयविदारक थियो । उनी अल्कोहल एन्ड ड्रग्स मा यति धेरै डुबेका थिए कि उनी आपैं यसबाट वाक्क दिक्क भइसकेका थिए । यस जीवनलाई त्यागेर उनी एकदमै सामान्य जीवन बिताउन चाहन्थे । तर सकेनन् । सक्ने पनि कसरी र ? यो उनले तय गरेको बाटो पनि वान वे न थियो । गएपछि फर्कन नपाउने, फर्कन खोजे पनि अरूले नदिने । उनका नजिकका साथीहरूले केसम्म भनेका छन् भने जर्ज माइकल किन हो, आफ्नो मृत्यु पर्खन थालेका थिए । लास्ट क्रिसमस ह्वाय्मको अर्को नामी गीत हो । जर्ज माइकल साधारण जीवन बिताउन पछिल्लो तीन वर्षदेखि लगातार प्रयास गरिरहेका थिए । तर वास्तवमै सकेनन् । लगातारको असफलतापछि उनी फेरि उही पुराना मस्त दिनमा फर्के र त्यत्तिकै चाँडै जीवनबाट पनि बिदा लिए । भनिएको छ, उनका केही नजिकका साथी उनलाई साधारण जीवनमा फर्कनै दिइरहेका थिएनन् । जति बेला जर्ज माइकल रहेनन्, सबैले ओहो बाहेक अरूथोक भन्न सकेनन् । नेपालमा उनलाई पछयाउने जति छन्, उनको जीवनशैलीलाई कहींकतैबाट नक्कल गर्न खोज्ने संगीत वृत्त पनि नेपालमा नभएको होइन । हाम्रोतिर यस्तै भयो भनेर ठोकुवा गर्न मिल्ने स्थिति रहन्न । तर जर्ज माइकलको जस्तै उदाहरणहरू हाम्रैतिर पनि देखिन थालेका छन्, अझ दोहरिने थालेका छन् । केही वर्ष बिताएर यस्तै घटना दोहोरिन थालेका छन् । साँच्चै किन यस्तो हुन्छ होला ?अमेरिका र युरोपतिर ५० वर्षयता यसबारे समयसमयमा भएको अनुसन्धानले पनि के देखाएको छ भने आम मानिसभन्दा संगीतको भड्किलो जीवन जिउनेहरूले चाँडै ज्यान गुमाउने सम्भावना धेरै हुन्छ । सेक्स, ड्रग्स र रक एन्ड रोलको ककटेल लोभिलो हुन्छ, यसमा कुनै शंका छैन् । तर, धेरैको हकमा नतिजा उही, युवामै जीवनबाट बिदाइ । जर्ज माइकल अगाडि दुई अरू ठूला स्टार पनि चाँडै बिते, ती त महिला थिए, एमी वाइनहाउस र ह्विट्नी हुस्टन । त्यसैले उतातिर एउटा शब्दावली बारम्बार दोहरिने पनि गरिन्छ, डाइङ टु बी फेमस । अझ मनै बिझाउने तथ्य के छ भने ब्यान्ड भएका गायक गायिकाभन्दा सोलो गइरहेकाहरू अझ यो वास्तविकताबाट गुज्रिने सम्भावना बढी हुन्छ । अनुसन्धानले के पनि भन्छ भने जति स्टार चाँडै ज्यान गुमाएका छन्, त्यसमध्ये एक तिहाई सानोमा यौन दुव्र्यवहारको सिकार पनि भएका छन् । खासमा रक एन्ड रोल जीवन बाहिरबाट हेर्दा जति रंगीन देखिन्छ, त्यो वास्तवमा त्यस्तै हुन्न । यसमा उत्तिकै तनाव हुन्छ । एकपल्ट सफलताको शिखरमा पुगेपछि त्यसभन्दा अगाडि बढ्नु त गाह्रो छ नै, बराबरीमा रहन पनि गाह्रो हुन्छ । प्रत्येकपल्ट उत्तिकै सफल गीत कहाँ दिन सकिन्छ र ? त्यसमाथि आफ्नै आँखाअगाडि अरूले गरेको प्रगति देखिनसक्नु हुन्छ । नतिजा, तनाव र अरू धेरै तनाव । अनि त्यसमा ड्रग्सको साथ, निकै बेमज्जाको साभेदारी सुरु हुन्छ । मान्छे डिप्रेसनमा जाने गर्छन् । यही बाटोले धेरैलाई आत्महत्यासम्म डोर्याउने पनि गर्छ । आत्महत्या नभए, निकै शंकास्पद मृत्यु । पश्चिमेली संगीत क्षेत्रमा त्यसै क्लब २७ बनेको पनि होइन । नमीठो संयोग कस्तो भने ठयाक्कै २७ वर्षको उमेरमै जीवन गुमाउनेहरू धेरै छन् । त्यसैले यो उमेरलाई उतातिर संगीत क्षेत्रमा राम्रो पनि मानिन्न । यसैको पछिल्लो सिकार भएकी थिइन्, निकै प्रतिभाशाली गायिका वाइनहाउस । ब्याक टु ब्लाय्क उनको गज्जब अल्बम थियो । उनी जति राम्री गायिका थिइन, उत्तिकै राम्री गीतकार पनि । यो क्लबमा निकै नाम चलेका अरू गायक गायिका पनि छन् । त्यसमा पनि कहलिएका तीन नाम हुन्, ब्रायन जोन्स, जिम्मी हेनरिक्स, जिम मोरिसन । ब्रायन जोन्सले सुरुमा रोलिङ स्टोन्सको नेतृत्व गरेका थिए, पछि उनलाई उछिनेर मिक ज्यागर र किथ रिचर्डस अगाडि आए । स्थिति कस्तोसम्म भयो भने जोन्स ब्यान्डबाटै निकालिए । यसले दिएको तनाव, अनि ड्रग्सको साथ, २७ वर्षमै शंकास्पद मृत्युको सिकार भए । अनि, जिम्मी हेनरिक्स । उनी कति गजबले गितार बनाउने गर्थे, सधैं सुनिरहन पाएजस्तो हुन्छ । उनी पनि ड्रग्स ओभरडोजकै बीचमा बिते । र, जिम मोरिसन । डोर्स ब्यान्डका गायक हुन्, उनी । उनका प्रत्येक गीत, गीत मात्र होइन, सुन्दर कविता हुने गर्छन् । कन्सर्टतिर उनी गीत गाइरहेका हुन्थे, अथवा गम्भीर कविता पाठ गरिरहेका, त्यो पनि छुटयाउने गाह्रो हुन्थ्यो । उनले पनि २७ वर्षमै जीवन बिताए, उही रक एन्ड रोल जीवनका कारण । फेरि साँच्चै, डाइङ टु बी फेमस किन हुन्छ ?"
ट्रम्प शासन सुरु,"न्युयोर्क अमेरिकाको ४५औं राष्ट्रपतिका रूपमा डोनाल्ड जोन ट्रम्पले शुक्रबार शपथ लिएका छन् । अमेरिकी कंग्रेस भवन क्यापिटोल हिलको पश्चिम क्षेत्रको अगाडि भागमा आयोजित भव्य समारोहमा ७० वर्षीय ट्रम्पलाई अमेरिकी सर्वाेच्च अदालतका प्रधानन्यायाधीश जोन रोबर्टस जुनियरले शपथ गराएका हुन् ।दायाँ हात उठाएर बायाँ हात बाइबलमा राख्दै शपथ लिने परम्पराअनुरूप ट्रम्पले श्रीमती एवं हुनेवाला प्रथम अमेरिकी महिला मेलानिया ट्रम्पको हातमा रहेको बाइबलमा हात राख्दै शपथ लिएका थिए । ट्रम्पले अमेरिकी संविधानको आर्टिकल २, भाग १ एवं क्लज ८ मा उल्लेखित ३५ शब्दमा उल्लेखित शपथ पढेका थिए । राष्ट्रपति पदप्रति पूर्ण प्रतिबद्ध रहने एवं अमेरिकी संविधानको संरक्षण, रक्षा र बचाउका लागि आफूले हदैसम्म क्षमताको प्रयोग गर्ने वाचा उनले गरे । शपथमा लाखौं अमेरिकी नागरिकसहित पूर्व राष्ट्रपति, तिनका परिवार, उच्च अधिकारीहरूले क्यापिटोल हिलको परिसर खचाखच भएको थियो । निवर्तमान राष्ट्रपति बाराक ओवामा, उपराष्ट्रपति जोए बिडेन, ओबामा पत्नी मिचेल र छोरीहरू उपस्थित थिए । पूर्वराष्ट्रपतिहरू जिम्मी कार्टर, बिल क्लिन्टन, रोनाल्ड रेगन, जर्ज डब्लु बुश, राष्ट्रपति पदकी पूर्वउम्मेदवार हिलारी क्लिन्टनलगायत सामेल थिए । अधिकांश पूर्वराष्ट्रपतिहरू पत्नी र परिवारका सदस्यहरूसहित थिए । शपथमा करिब ८ लाख व्यक्ति उपस्थित भएको स्थानीय समाचारहरूले जनाएका छन् । विभिन्न मिडियाबाट लाइभ प्रसारित शपथ समारोहलाई विश्वभरबाट अवलोकन गरिएको थियो । भव्य सजावट, सांगीतिक धुन र लाखौंको जनसागरले क्यापिटोल भवन मनमोहक देखिएको थियो । अमेरिका धर्मनिरपेक्ष मुलुक भए पनि बाइबल छोएर शपथ लिने परम्परालाई अमेरिकी राजनीतिमा धर्मको बलियो आधारका रूपमा लिइन्छ । जर्ज वासिङटनदेखि हयारी ट्रुम्यानसम्मका राष्ट्रपतिले शपथ ग्रहण गर्दा बाइबललाई चुम्बन गरेका थिए । सन् १९५३ बाट भने डवाइट आइजनहावरले बाइबलमा हात राख्ने चलनको सुरुवात गरेका हुन् । निर्वाचनमा अप्रत्याशित जित हासिल गरेका ट्रम्पले शपथअघि राष्ट्रपतिहरूको चर्चका रूपमा परिचित सेन्ट जोन्स चर्चमा पुगेर आशीर्वाद लिएका थिए ।"
अनिर्वाचित प्रजातन्त्र राजतन्त्रजस्तै,"काठमाडौं संविधानले तोकेको समयसीमाभित्रै निर्वाचनमा जान सरकार र राजनीतिक दलहरूलाई प्रबुद्ध नागरिकहरूले आग्रह गरेका छन् । पूर्व प्रधानन्यायीश कल्याण श्रेष्ठको नेतृत्वमा शुक्रबार राजधानीमा भएको नागरिक आह्वान भेलाले स्थानीय, प्रदेश र संघसहित तीनवटै तहको चुनाव गर्न एक वर्षमात्रै समय बाँकी रहे पनि सरकारले निर्वाचन घोषणा नगरेकोमा चासो व्यक्त गरेको हो । भेलाले चुनाव हुन नसके संवैधानिक र राजनीतिक संकट आउनेतर्फ पनि सचेत गराएको छ । संविधानले तोकेको समयसीमाभित्र चुनाव हुन नसके मुलुकमा एकैसाथ संवैधानिक र राजनीतिक संकट आउने अवश्यम्भावी छ, भेलापछि जारी गरिएको नागरिक आह्वानमा भनिएको छ, त्यसैले अहिलेको विषय परिस्थितिको अवस्थाबाट मुलुकलाई माथि उठाउन आआफ्ना राजनीतिक दृष्टिकोण र हठभन्दा मुलुकको बृहत्तर हितलाई ध्यानमा राखी मुलुकलाई निर्वाचनमा लैजानु आजको प्रमुख प्राथमिकता हो ।भेलामा न्यायालय, प्रशासन, कूटनीति र सुरक्षा क्षेत्रका पूर्वपदाधिकारीलगायत विभिन्न पेसाका प्रतिनिधि सहभागी थिए । पूर्वप्रधानन्यायाधीश श्रेष्ठले स्वस्फुर्त रूपमा सरकार र राजनीतिक दलहरूलाई दबाब दिन नागरिकका तर्फबाट भेला गरिएको बताए । भेलामा पूर्वन्यायाधीश कृष्णजंग रायमाझी, त्रिभुवन विश्वविद्यालयका पूर्वउपकुलपति केदारभक्त माथेमा उपस्थित थिए ।त्यस्तै पूर्वप्रमुख निर्वाचन आयुक्त भोजराज पोखरेल र नीलकण्ठ उप्रेती, पूर्वमुख्य सचिव विमल कोइराला, पूर्वरथी बालानन्द शर्मा, राजनीतिक विश्लेषक प्रा कृष्ण पोखरेल, कानुनविद् नीलाम्बर आचार्य र विपिन अधिकारीलगायत थिए । पूर्वप्रमुख निर्वाचन आयुक्त पोखरेलले प्राविधिक रूपमा अन्य काम गर्नुपरे पनि निर्वाचनका लागि सबभन्दा पहिले राजनीतिक सहमति नै चाहिने बताए । अर्का पूर्वप्रमुख निर्वाचन आयुक्त उप्रेतीले अर्को वर्षको वैशाखजेठमा स्थानीय तहको निर्वाचन र त्यसपछि कात्तिकको अन्त्य वा मंसिरको दोस्रो साताभित्र प्रदेश र संघको निर्वाचन एकै पटक गर्न मिल्ने बताएका थिए । पूर्वन्यायाधीश एवं जनआन्दोलनमा भएको दमनको छानबिन गर्न गठित आयोगका अध्यक्ष कृष्णजंग रायमाझीले दलका नेताहरूमा कानुन पालना गर्ने संस्कार नभएको बताए । कानुनविद् नीलाम्बर आचार्यले संविधानअनुसार ताजा म्यान्डेट लिन निर्वाचनमा जानुको विकल्प नभएको बताए । उनले अर्को वर्षको माघ ७ भित्रमा संविधान पूर्ण रूपमा कार्यान्वयन गर्नुपर्ने उल्लेख गर्दै भने, माघ ७ बाट संशोधन गरेर लम्बाए, त्यो संविधान र जनताप्रति निष्ठा हुँदैन । पूर्वउपकुलपति माथेमाले मुलुकमा संकट पर्दा नागरिक समाज अगाडि बढ्नुपर्ने बताए । राजनीतिक विश्लेषक प्रा पोखरेलले संविधान कार्यान्वयनका लागि पनि केही कुरामा संविधान संशोधन आवश्यक रहेको उल्लेख गरे । उनले संविधान संशोधन गर्दा स्वामित्व लिने गरी गरिनुपर्ने बताए । उनले मूल गाँठो राजनीति नै भएको उल्लेख गर्दै सबैभन्दा पहिले दलहरू मिलेर निर्वाचनमा जाने सहमति गर्नुपर्ने धारणा राखे । संविधान जारी गर्दाका बखत जुन उत्सव थियो, अहिले त्यसमा सन्नाटा छाएको छ । जुन जोसका साथ संविधान कार्यान्वयन गर्नुपर्ने हो, संविधान जारी गर्नेहरू नै त्यसमा गर्व होइन व्यर्थता अनुभव गरिरहेका छन् । त्यो बुझ्न पनि गाह्रो छ । धेरै लामो प्रतीक्षापछि आएको संविधान भएकाले यो मूल्यवान छ । यसको कार्यान्वयन हुनुपर्छ । यो संविधान धेरै महत्त्वाकांक्षी छ र सँगसँगै जटिल पनि । उहाँहरूले जटिल बनाउनु भएको छ । जसले जटिल बनायो, उसले गाँठो फुकाउन सक्ने गरी पनि बनाएका होलान् । त्यसैले संविधान बनाउनेले गर्व पनि गर्नुहोला र अप्ठ्यारो पर्दा गाँठो पनि फुकाउनु होला । फुकाउनु पनि पर्छ । अहिले मुलुकको राजनीतिक क्षेत्र एकातिर र जनता अर्कोतिर छन् । जनतालाई रमिते सम्झिने त्रुटि त कतै भइरहेको छैन ? जनता शान्त बसेका मात्र हुन् । बोल्ने अधिकारलाई जनताले गुमाएका छैनन् । जनताको स्वामी जनता नै हो, राजनीतिक दलहरू होइनन् । राजनीतिक दलले त व्यवस्थापन गरिदिने मात्र हो । जनताका अधिकारलाई कुनै पनि ढंगमा नजरअन्दाज गर्न मिल्दैन । संविधान कार्यान्वयन होस्, निर्वाचन यथाशीघ्र होस् र राजनीतिक प्रक्रियाले गति लिओस् र सामान्य प्रक्रियामा राज्य जाओस् भनेर कामना गरिरहेका बेला एउटा आधारभूत रूपमा हुनुपर्ने चुनाव नै हुँदैन भने मान्छे आत्तिने अवस्था आउँछ । अहिले मान्छे आत्तिएको अवस्था छ । संविधान जारी गरेको भोलिपल्टै संविधानसभा विघटन भएर अर्को निर्वाचनका लागि तयारी भएको भए, सायद यो परिस्थिति आउँदैन थियो । तर यसको अर्थ संविधानसभालाई संसद्मा रूपान्तरण गर्नु गलत हो भन्न खोजेको होइन । संविधानअन्तर्गत गर्नुपर्ने कामहरूका लागि धेरै लामो कार्यसूची आवश्यक पर्छ । त्यो गर्नका लागि भ्याकुम होइन, कुनै संस्था चाहिन्थ्यो होला । तर जसले जे काम पाएको छ, त्यसले त्यो काम नगरे त्यसैलाई पुरस्कार दिन मिल्दैन । त्यसलाई दण्ड दिइनुपर्छ । भोलिको दिनमा २०७४ साल माघ ७ पछिको पुरस्कारको तयारी नहोस् । त्यो एउटा चिन्ताको विषय हामीमा छ । जारी भएको संविधानको स्वामित्व जनताले लिन सक्छ कि सक्दैन, यो कार्यान्वयन हुन सक्छ कि सक्दैन, निर्वाचन हुन्छ कि हुँदैन ? संवैधानिक पद्धतिको यथायोग्य कानुन हुन्छ कि हँुदैन ? संवैधानिक पद्धतिको जिम्मा लिनेहरूले यिनको जिम्मा लिनुपर्छ । जनता निरीह छैनन् । जनताले जनतालाई नै आह्वान गर्नुपर्ने दिन नआओस् । संविधान जारी गरेपछि त्यसको कार्यान्वयनमै लाग्नुपर्छ तर संविधानको कार्यान्वयनमा ढिलासुस्ती गरियो । संविधानसभाले रोडम्याप बनाएर छाड्ने र सरकारले कार्यान्वयन गर्ने हो । तर हाम्रोमा पहिले नै त्यसको तयारी भएन । यो संविधानअनुसार चुनाव भएको भए जनताले सहमति र असहमतिका आधारमा मत दिन्थे । निर्वाचित संसद्बाट संविधान संशोधन गर्न सकिन्छ । अहिले रूपान्तरित संसद्ले संशोधनका काम गरेका छन् । यो संविधानसभा होइन, रूपान्तरित संसद् हो । अहिलेको मूल कुरा निर्वाचन हो । संविधान संशोधन गर्न सकिन्छ तर संविधान कार्यान्वयन गर्ने क्रममा समस्या आए, त्यसलाई समाधान गर्न मात्र । म्याद थप गर्नेतिर लाग्नु हँुदैन । निर्वाचनै नगरिने हो भने अनिर्वाचित प्रजातन्त्र हामीले चलाउन सक्दैनौं । अनिर्वाचित प्रजातन्त्र चलाउने हो भने राजतन्त्र जस्तै हुन्छ । (नागरिक आह्वान भेलामा श्रेष्ठले राखेको विचारका अंश)"
बेहाल छ क्रिकेट मुख्यालय,"काठमाडौं धनगढी प्रिमियर लिग अक्सनको पहल नेपाली क्रिकेटलाई व्यावसायिक बनाएर अघि बढाउने जमर्कोका रूपमा देखिएको छ । निजी क्षेत्रको अर्को प्रयासमा रुस्लान कप कीर्तिपुर मैदानमा हुँदा घरेलु क्रिकेटमा दर्शक फेरि आउनेक्रम सुरु भएको छ । तर नेपाल क्रिकेट संघ (क्यान) को मुख्यालयमा यसले कुनै रौनक ल्याउन सकेको छैन ।काठमाडौंको मूलपानीमा रहेको नेपाल क्रिकेट संघको कार्यालय निकै उराठलाग्दो छ । महसुल बुझाउन नसकेपछि टेलिफोनको लाइन काटिएको ८९ महिना भइसक्यो । साताअघि बिजुलीको लाइन काटिनुको कारण पनि यही थियो । ट्यांकरको पानी उधारोमा हालिएकाले रकम तिर्न नसक्दा त्यो पनि अहिले बन्द छ । असोजयता क्यानका कर्मचारीले तलब पनि पाएका छैनन् । सरकारी हस्तक्षेप भएको र निष्पक्ष चुनाव नभएको भन्दै अन्तर्राष्ट्रिय क्रिकेट परिषद् (आईसीसी) ले वैशाख १२ मा क्यानलाई निलम्बन गरेको थियो । त्यसको प्रत्यक्ष असर नेपाली क्रिकेटमा देखियो, क्यानको मुख्यालय गतिविधिविहीन बन्न पुगेको छ । क्यानलाई निलम्बित गरिए पनि आईसीसीले नेपाली क्रिकेट टोलीलाई अन्तर्राष्ट्रिय प्रतियोगितामा भने खेल्न दिएको छ । र, अहिलेलाई नेपाली क्रिकेट भन्नु त्यत्तिमात्र भएको छ ।संघले गतिविधि गर्न नपाउँदा क्रिकेट मुख्यालय नै ठप्प छ, क्यान नामको मात्र छ, क्यानको प्रशासन हेर्ने ईश्वर भण्डारीले दुखेसो पोखे, यहाँ आएर पनि के गर्ने ? बस्ने ठाउँ पनि धुलोले पुरिएलाजस्तो भएको छ । २३ दिनमा आएर एकछिन यसो उभिएर फर्किने गरेका छौं । सन् २००२ मा न्युजिल्यान्डमा भएको यू१९ विश्वकपमा नेपालले टेस्ट खेल्ने राष्ट्र पाकिस्तान र बंगलादेशमाथि सनसनी विजय हात पार्यो । त्यसपछि विश्व क्रिकेटको सर्वोच्च निकायले नेपालमा ग्लोबल एकेडेमी बनाइदिने प्रस्ताव गर्यो । सरकारले काठमाडौं उपत्यकामा जग्गा खोज्दा मूलपानीमा फेला पर्यो । तर क्यानभित्रै गुटउपगुट बन्यो ग्लोबल एकेडेमी पोखरामा कि काठमाडौंमा बनाउने भनेर ।नेपालको क्रिकेट निकाय आफंैभित्र यसरी अल्झिरहँदा आईसीसीले ग्लोबल एकेडेमी दुबई सार्यो । त्यसपछि एसियाली क्रिकेट परिषदको सहयोगमा मूलपानीमा एउटा रंगशाला मात्र बन्ने प्रस्ताव आयो र २००८ मा शिलान्यास भयो । रंगशाला बनेन । कम्तीमा एउटा मैदान भए पनि बनाउन प्रयास गरियो । बजेट अभावमा त्यो अझै पूरा भएको छैन । मूलपानीमा सरकारले वार्षिक बजेटमा १ करोडसम्म छुट्याउने गरेको छ । त्यहाँ पाकिस्तान क्रिकेट बोर्डमार्फत क्युरेटर ल्याएर पिच बनाइएको थियो, तर तटबन्धन नबनाउँदा वर्षामा भेलले पिच नै बगाएर लग्यो । मैदानछेउमै एउटा भवन बनाइयो । कमलादी, डिल्लीबजार, पानीपोखरी, नयाँबानेश्वर हुँदै दुई वर्षअघि क्यान कार्यालय मूलपानीको त्यही भवनमा सर्यो । युवा तथा खेलकुद मन्त्रालयले मूलपानी क्यानसँगै रहेको अर्को जग्गामा रंगशाला बनाउने काम सुरु गरेको छ र प्यारापिट निर्माण गरिरहेको छ ।टेलिफोन लाइन काटिँदा आफैं मिलेर पैसा तिरौं, जिल्ला र क्षेत्रदेखि अन्तर्राष्ट्रियसम्म सम्पर्कमा रहिन्छ भनेको कसैले चासो लिएन, कार्यालय सहयोगी सुमन लामाले गुनासो पोखे । क्यानका एकाउन्टेन्ट राजेश महर्जनले आफ्नो पैसा साढे ७ हजार तिरेर बत्तीको लाइन जोड्न लगाएका छन् । पानी ट्यांकी बनाइए पनि मूलपानी मैदानमा खानेपानीको पाइप बिछ्याइएको छैन । त्यही भएर ट्यांकरको पानी ल्याएर भर्ने गरिएको थियो । मैदानमा गाडी, मोटरसाइकल सिक्न आउनेको लर्को हुन्छ । लामा आफू तिनीहरूको गोठालो बस्दै ठिक्क भएको बताउँछन् । मैदानभित्र सवारीसाधन नचलाउन अनुरोध गर्दा झगडै हुने गरेको पनि उनले सुनाए । क्रिकेट मैदानमा फुटबल खेल्न आउने पनि छन् । क्रिकेट खेल्न आउनेलाई भने अनुमति दिने गरिएको छ । क्रिकेट खेल्दा बालकोनीको सिसा नै फुटेको छ, जुन अहिलेसम्म जस्ताको तस्तै छ । कार्यालयभित्र रहेको कम्प्युटर, टेबुल, सोफा, कुर्सी, सिल्डलगायत धुलोले पुरिन मात्र बाँकी जस्ता देखिन्छन् ।लामासहित अन्य आधा दर्जन कर्मचारीको रोजीरोटी मूलपानीमा रहेको क्यान कार्यालयसँग जोडिएको छ । त्यसमा एक सुरक्षाकर्मी पनि छन् । तलब नपाएपछि उनी बेलाबेलामा स्थिति बुझ्न मात्रै आउँछन् । राष्ट्रिय खेलकुद परिषद्ले दसैंको मुखमा ५ महिनाको तलब दिएको थियो । क्यान सक्रिय हुनेबित्तिकै त्यो पैसा परिषद्मा बुझाउनुपर्ने सर्त छ । तर क्यान कहिले फेरि सक्रिय हुने हो, टुंगो छैन । त्यसपछि दसैंयता कर्मचारीले तलब पाएका छैनन् । आफ्नो निर्देशन नमानेको र आफूखुसी कार्य गरेको भन्दै आईसीसीले २०१४ को अन्ततिर क्यानलाई दिँदै आएको आर्थिक सहयोग रोकेको छ । परिषद्ले दसैंमा रकम दिनुअघि कर्मचारीले तलब नपाउनुको कारण पनि यही हो । परिषदघि एसियाली क्रिकेट परिषदको रोहबरमा उनीहरूलाई एकै पटक चार महिनाको तलब दिइएको थियो ।जिम्मेवारी कसको के हो कसैलाई थाहा छैन, कसलाई गएर भन्ने ? लामाले भने, यस्तो अवस्थामा खेलकुद मन्त्रालय वा खेलकुद परिषद्ले क्रिकेट संघको कार्यालय हेर्नुपर्ने हो । उनी २०५५ सालदेखि क्यानमा कार्यरत छन् । भन्छन्, १८ वर्षमा यस्तो स्थिति कहिल्यै देखेको थिइनँ । कार्यालयको एउटा बोर्ड पनि छैन । मान्छेहरू आएर यो केको कार्यालय भनेर सोध्छन्, उनले भने ।उनले तलब नपाएको दुखेसो खेलाडीसँग राखेका थिए । खेलाडीहरू आफंैले १ वर्षदेखि क्यानबाट तलब नपाएको पीडा पोखेपछि म केही बोल्नै सकिनँ, उनले भने । उनीहरूले आफूले तलब नपाएको आईसीसीलाई इमेल लेखेर जानकारी गराएको प्रशासक भण्डारीले बताए । आईसीसीले बोर्ड नभएसम्म दिन नमिल्ने जवाफ दियो । नेपाल इन्भेस्टमेन्ट बैंकमा रहेको क्यानको खातामा ३७३८ लाख रुपैयाँ अझै बाँकी छ । विवादले क्यान दुई चिरामा विभाजित भएपछि अदालतले एक वर्षअघि नै खाता रोक्का गरिदिएको छ । नेपाली क्रिकेटको प्रशासनमाथि हरेकजसो सरकारले धावा बोल्ने गरेका छन् । त्यही चलखेलका कारण पटकपटक क्यान गठनपुनर्गठन भइरहन्छ । कुनै समय त आफू आधिकारिक संस्था भएको भन्दै मूलपानी कार्यालय कब्जा गर्न एकै दिनमा दुवै गुट पनि पुग्ने गरेका थिए । कर्मचारीको तलबदेखि विभिन्न गुनासो आउन थालेपछि क्यानका अधिकारी फोनसमेत उठाउँदैनन्, लामाले भने, क्यान निलम्बन भएपछि धेरैले मतलब नै गर्न छाडिसके । क्यानको आधिकारिक इमेल एकाउन्ट पनि विभाजित क्यानका खेमाले चलाउने गरेका छन् । क्यानको आधिकारिक इमेल एकाउन्ट छैन, कार्यालयबाट कहीं सीधा सम्पर्क छैन, अधिकारीले भने, क्यानको कार्यालय छ तर मूलपानी कार्यालय बाहिरबाट संघ सञ्चालन भइरहेको छ । हामी कर्मचारीलाई केही थाहा हुँदैन । नेपालले फागुन अन्तमा केन्यासँग विश्व क्रिकेट लिग च्याम्पियनसिपको दुई खेल खेल्दै छ । आईसीसीले नेपालमा जिम्मा दिएका व्यक्तिहरूबाटै ती खेल हुनेछ । मूलपानीसँग फेरि यसको कुनै सरोकार रहने छैन । त्रिवि क्रिकेट मैदान कीर्तिपुरमा हुने खेलका लागि तयारी सुरु भएको छ । आईसीसीले आफ्नै रेखदेखमा त्यो खेल आयोजना गर्नेछ । गतवर्ष चैतमा नामिबियासँगको यही प्रतियोगिताको खेल हुँदा आईसीसीले नै कीर्तिपुर मैदानका कर्मचारीको रोकिएको तलब दिएको थियो । केन्यासँग खेल हुँदा यस पटक पनि उनीहरूले रोकिएको तलब पाउने छन् । मूलपानी अफिस सञ्चालन गर्नेको हकमा आईसीसीले यो नियम लगाएको छैन । मूलपानी मैदानमा मोटरसाइकल दौडाउने, घाम तापेर बस्नेहरूतर्फ हेर्दै लामाले भने, विदेश जाने उद्देश्यले मात्र क्यान छिर्न छाड्नुपर्यो, सबै नमिलेसम्म क्रिकेट विकास सम्भव छैन ।"
नेपालमा आतंकवादीले सेल्टर लिने खतरा,"नपाल प्रहरीको अपराध अनुसन्धान विभागका एआईजी विज्ञानराज शर्माले नेपालमा आतंकवादीहरूले सेल्टर बनाएर बस्ने खतरा रहेको बताएका छन् । राजधानीमा तीन दिन चलेको अन्तर्राष्ट्रिय प्रहरी अपराध संगठन (इन्टरपोल) को २३ औं एसिया क्षेत्रीय सम्मेलनको समापनमा शुक्रबार पत्रकारसँग कुरा गर्दै उनले पछिल्लो अनुभवलाई हेर्दा यस्तो सम्भावना देखिएको बताएका हुन् । नेपालमा आतंकवाद नियन्त्रणसम्बन्धी कानुन नै नभएको सुनाउँदा अन्य देशका प्रहरी अधिकारीले अचम्म मानेको बताउँदै शर्माले भने, अलकायदा, आईएसआईएस र मुजाहिद्दिनजस्ता आतंकवादी संगठनको गतिविधि छैन भनेर ढुक्क भएर बस्न सकिँदैन । शर्माले सुपुर्दगी सन्धिको अभावमा अन्तरदेशीय अपराध नियन्त्रणमा कठिनाइ भइरहेको बताए । विभिन्न ३३ देशका १ सय ३२ कानुन कार्यान्वयन इकाईका उच्च अधिकारी सहभागी सम्मेलन सन् २०१७ देखि २०२० सम्मका निम्ति पाँच रणनीति पारित गर्दै समापन भएको हो । एसियाका संवेदनशील समुदायको सहयोगमा एकीकृत कार्य सञ्चालन गर्ने, आतंककारी तथा तिनका संगठनविरुद्ध प्रहरीको समन्वय बलियो बनाउने, इन्टरपोलको एसियाली क्षेत्रमा विश्व साइबर अपराधविरुद्धको रणनीतिक कार्ययोजनाको प्राथमिकता तथा योजना र अन्तरमहादेशीय वातावरणीय अपराधको विश्लेषण तथा कारबाही गर्ने योजना रणनीतिमा उल्लेख छन् । त्यस्तै जैविक र रासायनिक हतियारको जोखिम र आतंकवादीसँग सम्बन्धित आर्थिक स्रोत कसरी रोक्ने भन्ने विषयमा पनि सम्मेलनमा छलफल भएको थियो ।सम्मेलनलगत्तै पत्रकारहरूसँग बोल्दै एआईजी शर्माले मानव तस्करीका विषयमा नेपालले सम्मेलनमा साइडलाइन वार्ता गरेको समेत बताए । शर्माका अनुसार सम्मेलनमा सहभागी गल्फ कोअपरेसन काउन्सिलका निर्देशक मुबारक अली खायली र साउदी अरबका इन्टरपोल प्रतिनिधिसँग मानव तस्करीको विषयमा छलफल भएको थियो । शर्माले साउदी अरबमा जाने नेपाली कामदारहरू आतंकवादी संगठनको सम्पर्कमा पुग्ने र बदलिएर आउने खतरा रहेको समेत बताए । इस्लामिक राज्यको द्वन्द्व भइरहेको क्षेत्रमा संलग्न अनुमानित १५ हजार विदेशी लडाकुहरू एसियाका विभिन्न क्षेत्रमा भएका द्वन्द्वग्रस्त वा त्यसको सम्भावना भएको क्षेत्रमा कुनै पनि बेला घुसपैठ गर्न सक्ने र विखण्डन बढाउन सक्ने आशंका इन्टरपोलको छ । शर्माले भने, आतंकवादी संगठनमा आबद्ध विदेशी लडाकुहरूको बारेमा सम्मेलनमा गम्भीर छलफल भयो ।सम्मेलनको समापन सत्रमा बोल्दै उपप्रधान एवं गृहमन्त्री विमलेन्द्र निधिले अपराधको प्रवृत्ति बदलिएको र प्रविधिमा आधारित अपराध बढदै गएको बताए । उनले भने, इन्टरपोलका सदस्य राष्ट्रहरूले मिलेर यसको सामना गर्नुपर्छ । इन्टरपोलका महासचिव जर्जेन स्टोकले सम्मेलनमा सहभागी देशका प्रतिनिधिले सुरक्षा चुनौती र प्राथमिकताहरू साटासाट गरेको बताए । सुरक्षा चुनौतीविरुद्ध लड्न कस्तो रणनीति तयार गर्ने भन्नेबारे छलफल भएको बताउँदै उनले भने, आतंकवादीहरूको चहलपहल र वन्यजन्तु तस्करी रोक्न सामूहिक सहकार्यको खाँचो छ ।प्रहरी महानिरीक्षक उपेन्द्रकान्त अर्यालले आतंकवादको कुनै देश र भूगोल नहुने उल्लेख गर्दै त्यसविरुद्ध लड्न प्रविधिको उन्नत विस्तार र बलियो सहकार्य आवश्यक रहेको बताए । उनले सम्मेलनले इन्टरपोल सदस्य राष्ट्रबीच थप सहकार्यको बाटो खोलेको बताउँदै भने, नेपालमा अपराध गरेर विदेशमा लुक्नेहरू सुरक्षा खतरा हुन् र तिनलाई पक्रिन इन्टरपोलले सहयोग गर्नेछ ।"
अध्ययन अनुमति दिन सरकारको सर्त,"काठमाडौं बंगलादेश दूतावासले एमबीबीएस छात्रवृत्ति कोटा अर्को वर्षदेखि नेपाल सरकारलाई उपलब्ध गराउने सुनिश्चित गरेमात्रै यस वर्ष दूतावासबाट छानिएका २२ जनालाई शिक्षा मन्त्रालयले अध्ययन अनुमति पत्र दिने भएको छ । नेपाललाई उपलब्ध गराएको सार्क छात्रवृत्तिमा बंगलादेश दूतावास आफंैले २२ विद्यार्थी छनोट गरेपछि विवाद भएको थियो । दूतावासले १९ जनालाई एमबीबीएस र ३ लाई बीडीएसमा छनोट गरेको छ । परराष्ट्र मन्त्रालयको गत वर्ष माघ २१ र शिक्षा मन्त्रालयको गत माघ २५ को निर्णयमा यस वर्षदेखि दूतावासले छनोट गरेका विद्यार्थीलाई अध्ययन अनुमति नदिने उल्लेख छ । तर दूतावासले सरकारी निर्णयविपरीत यस वर्ष पनि आफैं विद्यार्थी छनोट गरेको हो । छनोट भएका विद्यार्थीलाई अध्ययन अनुमति दिन मन्त्रालयलाई चौतर्फी दबाब परेको छ । शिक्षा मन्त्रालयले मंगलबार मन्त्रीस्तरीय निर्णय गरेर सार्क छात्रवृत्तिमा सरकारकै संयन्त्रबाट छनोट गर्ने व्यवस्था बंगलादेश सरकारबाट सुनिश्चित भएपछि मात्रै विद्यार्थीलाई अध्ययन अनुमति दिने बताएको छ । यस वर्षसमेत बंगलादेशबाटै विद्यार्थी मनोनयन भएको देखिएको छ । उक्त छात्रवृत्तिमा नेपाल सरकारको संयन्त्रबाटै छनोट गर्ने गरी बंगलादेश सरकारबाट गरिने पहल एवं सुनिश्चितता खुलाई पठाइदिने व्यवस्थाका लागि परराष्ट्र मन्त्रालयमार्फत बंगलादेश दूतावासलाई लेखी पठाउने, शिक्षा मन्त्रालयले परराष्ट्रलाई लेखेको पत्रमा उल्लेख छ । यस वर्ष सरकारी संयन्त्रबाट छनोट गर्न ढिलाइ हुने भएकाले अर्को वर्ष सुनिश्चित हुने गरी दूतावासले छनोट गरिसकेका विद्यार्थीलाई अध्ययन अनुमति पत्र दिने शिक्षा मन्त्रालयले तयारी गरेको हो । परराष्ट्र मन्त्रालयले गत वर्ष बंगलादेश सरकारबाट प्राप्त हुने छात्रवृत्तिलाई सरकारी संयन्त्रमार्फत कार्यान्वयन गर्न कूटनीतिक पहल गर्ने भनेको थियो । दूतावासले परराष्ट्र, अर्थ तथा प्रधानमन्त्री कार्यालयका उच्चस्तरका कर्मचारीका छोराछोरीसमेत मनोनयन गरेपछि बंगलादेशको एमबीबीएसको छात्रवृत्ति सरकारको संयन्त्रमा ल्याउन पहल हुन सकेको छैन । दूतावासले छनोट गरेका २२ जनालाई दिइने सार्क छात्रवृत्ति सेल्फ फाइनान्स बेसिस मा हुने उल्लेख छ । सन् १९७३ देखि हालसम्म मनोनयन भएका ४ सय १९ ले बंगलादेशमा छात्रवृत्तिमा पढिसकेका छन् । उनीहरू सबै सेल्फ फाइनान्स बेसिसमै पढेका हुन् । बंगलादेशको सेल्फ फाइनान्स बेसिसलाई सर्वोच्च अदालतले समेत छात्रवृत्तिका रूपमा व्याख्या गरिसकेको छ । दूतावास भने सेल्फ फाइनान्सलाई छात्रवृत्तिको रूपमा व्याख्या गर्न चाहँदैन । दूतावासले परराष्ट्र मन्त्रालयलाई लेखेको पत्रमा भनिएको छ, सार्क छात्रवृत्तिका रूपमा सेल्फ फाइनान्स बेसिस भनी प्राप्त सिटलाई छात्रवृत्ति नभएको भन्ने आधारहरू खुलाई पठाइदिने व्यवस्थाका लागि पनि परराष्ट्र मन्त्रालयले दूतावासलाई लेखी पठाउने ।छात्रवृत्ति ऐन २०२१ ले परिभाषित गरेअनुसार छात्रवृत्ति सिटमा शिक्षा मन्त्रालयबाट विद्यार्थी मनोनयन गरी पठाउनुपर्छ । छात्रवृत्ति कोटामा मनोनयन भएका विद्यार्थीले शिक्षा मन्त्रालयबाट अध्ययन अनुमति पत्र (एनओसी) र मेडिकल काउन्सिलबाट इलिजिबिलिटी सर्टिफिकेट लिनु पर्दैन । छात्रवृत्तिमा जाने विद्यार्थीलाई शिक्षा मन्त्रालयले छात्रवृत्तिमा मनोनयन भएको फोटो टाँसिएको पत्र प्रदान गर्छ ।"
हुलाकी सडकमा चासो,"काठमाडौं तराईका राजनीतिकर्मी, बुद्धिजीवी एवं इन्जिनियरहरूले मधेसको लाइफलाइन मानिएको हुलाकी सडक निर्माणमा भइरहेको ढिलाइप्रति चिन्ता व्यक्त गरेका छन् । अहिले बनाउन थालिएका सडकहरू हुलाकी सडक नभएको उल्लेख गर्दै उनीहरूले हुलाकी सडक नै निर्माण गर्न जोड दिएका छन् । नेपाल तराई इन्जिनियर्स समाजले शुक्रबार गरेको हुलाकी सडक बारेको बहसका सबै सहभागीले सरकारले हुलाकी सडकलाई प्राथमिकतामा नपारेकोमा गुनासो गरेका थिए । चर्चा र भाषणमा हुलाकी सडकको कुरा धेरै गरिए पनि त्यसको निर्माण अझै वर्षौं टाढाको विषय देखिएको वक्ताहरूको भनाइ थियो । इन्जिनियर राजेशकुमार दासले हुलाकी सडकको अवस्था दर्शाएका थिए । उनले मेचीदेखि महाकालीसम्म पूर्व पश्चिम भएर फैलिएको हुलाकी सडकमा निर्माणको काम सुरु नभएको बताए । अहिले निर्माणको चर्चामा रहेका सडकहरूमध्ये दुइटामात्र हुलाकी सडकको खण्ड रहेको भन्दै उनले प्रचारमा हुलाकी सडक निर्माणको कुरा गरिए पनि यथार्थमा त्यसमा काम नै सुरु नभएको जानकारी दिए । तराई सुगम भएर पनि सडक निर्माण नहुँदा दुर्गमस्थल हुन पुगेको छ, उनले भने, सडकहरूको ठूलो सञ्जाल छ । तर वर्षामा हिँड्न नसक्ने हुन्छ । भएका सडकहरूको स्तर पनि दिनानुदिन खस्किँदो छ । उपप्रधान एवं गृहमन्त्री विमलेन्द्र निधिले हुलाकी सडकको सम्पूर्ण पाटो दोस्रो चरणमा रहेको बताए । उनले भारतसँगको सम्झौतालगायत कारणले पनि तराईका सडक निर्माणमा ढिलाइ हुन पुगेको बताए । हाम्रा नेताहरूको प्राथमिकतामा पनि हुलाकी सडक परेन । हुलाकी सडक भारतले बनाउने भनी छाडिँदै आउनु पनि एक कारण हो, उनले भने, अब भारत पनि त्यसबाट पछि हट्न खोज्दै छ । दोस्रो चरणको निर्माण गरिदिने भन्ने सम्झौता नभएको भन्न थालेको छ । उक्त सडक निर्माणका लागि मधेसीले निगरानी र चर्चा बढाउन आवश्यक रहेको बताए । इन्जिनियर एवं विश्लेषक सीके लालले विगतमा शासकले प्रशासनिक प्रयोजनका लागि मात्र त्यस सडकलाई गति दिएकाले दुरवस्था रहेको बताए । प्रशासनिक कामका लागि अन्य विकल्प खुला भएसँगै हुलाकी राजमार्गको औचित्य रहेन, उनले भने, जनताको आवश्यकता पूर्तिका दृष्टिकोणले सडकलाई हेरिएन । उक्त सडकले सिंगो मधेसलाई ऐक्यबद्ध बनाउने पञ्चायती शासकमा चिन्ता बढेपछि जनताको बसोबास नरहेको ठाउँमा महेन्द्र राजमार्ग निर्माण गरिएको उनले बताए । त्यसको निर्माणसँगै हुलाकी सडकको महत्व घट्यो, उनले भने, भारतले बनाइदिने भनेर चर्चा चलेको २५ वर्ष भइसक्यो । नेपाल आफैंले बनाउन सक्थ्यो । तर, प्राथमिकतामै परेन ।"
तमलोपामा पदाधिकारी थपिए,"काठमाडौं तराईमधेस लोकतान्त्रिक पार्टी (तमलोपा) मा ४ महामन्त्री र ३ सहमहामन्त्री थपिएका छन् । पार्टी महाधिवेशनले दिएको अख्तियारी प्रयोग गरी अध्यक्ष महन्थ ठाकुरले महामन्त्रीमा विजय सिंह, उमाकान्त झा, चन्दा चौधरी र जितेन्द्र सिंह तथा सहमहामन्त्रीमा सुरेन्द्र झा, सामिम मियाँ अन्सारी र रामप्रवेश बैठालाई मनोनीत गरेको तमलोपाले जनाएको छ । पार्टीलाई गतिशील बनाई जाति, समुदाय र वर्गलाई पार्टी संगठनमा सहभागी गराई तराईमधेसको आवश्यकता र जनभावनाअनुसार पार्टी पदाधिकारी मनोनयन गरिएको ठाकुरद्वारा जारी विज्ञप्तिमा उल्लेख छ ।"
चुरे भावरको एकता,"काठमाडौं राष्ट्रिय चुरेभावर पार्टी चुरेभावर लोकतान्त्रिक पार्टीमा समाहित भएको छ । पार्टीको विधान, लोगो र चुनाव चिह्नबारे अर्को वर्ष हुने आवधिक महाधिवेशनबाट निक्र्योल गरिनेछ । राष्ट्रियका अध्यक्ष शिवप्रसाद तामाङ र लोकतान्त्रिकका अध्यक्ष भूमिराज निरौलाले एकीकरणमा हस्ताक्षर गरेका हुन् । निरौलाको अध्यक्षतामा पार्टीको ५१ सदस्यीय नयाँ समिति बनाइएको छ ।"
स्ववियु निर्वाचनबारे नेविसंघमा विवाद,"काठमाडौं कांग्रेसको भ्रातृ संगठन नेविसंघभित्रै स्ववियु निर्वाचनलाई लिएर विवाद देखिएको छ । नेविसंघ अध्यक्ष नैनसिंह महरपक्षीय संस्थापन पक्षले त्रिविले लगाएको २८ वर्षे उमेर हद हटाएरमात्रै निर्वाचनमा जानुपर्ने अडान लिएको छ । तर, महामन्त्री कुन्दनराज काफ्ले समूहले भने संस्थापन पक्षको अडानले निर्वाचन रोकिन सक्ने बताउँदै उमेर हदको विषयलाई बखेडा नबनाउन आग्रह गरेको छ । काफ्लेले शुक्रबार विज्ञप्ति जारी गर्दै उमेर हदको विवादलाई लिएर निर्वाचन रोकिँदा सिंगो विद्यार्थी आन्दोलन, युवा विद्यार्थीको भावना र लोकतान्त्रिक पद्धतिका विरुद्ध हुने बताउँदै यसलाई बखडा नबनाई निर्वाचनमा होमिन अपिल गरेका छन् । काफ्लेको यो अपिलले स्ववियु निर्वाचनबारे नेविसंघभित्रै दुई धार प्रस्ट देखिएको छ । संस्थापन पक्षले बुधबार पत्रकार सम्मेलन गरी उमेर हद नहटाई निर्वाचनमा जान नहुने घोषणा गरेको थियो । स्ववियु निर्वाचन सुनिश्चितताका लागि नेविसंघले अग्रसरता लिने भनी ०७३ भदौ १० मा बसेको केन्द्रीय समितिको पहिलो तथा कात्तिकमा सम्पन्न दोस्रो बैठकले निर्णय गरिसकेको छ, काफ्लेले विज्ञप्तिमा भनेका छन्, हालै सम्पन्न केन्द्रीय कार्यसमितिको बैठकमा समेत बहुमत पदाधिकारी र सदस्यले निष्पक्ष रूपमा निर्वाचन गराउनुपर्ने धारणा राख्नुभएको छ । उमेर हदबन्दीका विषयमा विद्यार्थी संगठन, पार्टी शीर्षस्थ नेतृत्व र सम्मानित सर्वोच्च अदालतसम्म छलफल भई निर्णय भइसकेकाले यसलाई बखेडा बनाउन हुन्न ।"
छानबिन उपसमितिमा उजुरी,"काठमाडौं सर्वोच्च अदालतले अयोग्य ठहर्याएका लोकमानसिंह कार्कीको विवादास्पद कामकारबाहीबारे छानबिन गर्न गठित संसदीय उपसमितिले उजुरी लिन सुरु गरेको छ । शुक्रबार अधिवक्ता ज्योति बानियाँले प्रमाणसहित कार्कीको कार्यकालमा भएका अख्तियार दुरुपयोगका विवरण दर्ता गराएका छन् । उजुरीमा लोकमानले आफ्ना विरोधीमाथि झूटा मुद्दा दायर गरेको, अरू केही आयुक्तसँगको मिलेमतोमा छानबिनमा रहेका महत्त्वपूर्ण उजुरी तामेलीमा राखेको, किस्ट मेडिकल कलेजको सिट निर्धारणका क्रममा पदीय पहुँच दुरुपयोग गरेको, नेपाल मेडिकल काउन्सिलका रजिस्ट्रार नीलमणि उपाध्यायलाई अख्तियारको सल्लाहकार नियुक्त गरेर जथाभावी निर्णय गराएको लगायत विवरण समेटिएका छन् ।"
क्यान्सर उपचारको निर्देशिका बन्दै,काठमाडौं स्वास्थ्य मन्त्रालयले क्यान्सर उपचारको निर्देशिका (प्रोटोकल) तयार पार्न थालेको छ । मुलुकमा हालसम्म क्यान्सर उपचारका लागि कुनै प्रोटोकल छैन । स्वास्थ्यमन्त्री गगन थापाले क्यान्सर उपचारको प्रोटोकल तयार भएर त्यसैअनुसार उपचार प्रक्रिया सुरु गर्दा सरकारले दिने एक लाख रुपैयाँ सहयोगमै बिरामीले उपचार गराउन सक्ने दाबी गरे । हाल उपचार प्रोटोकलको अभावमा एउटा क्यान्सर रोगीले चारपाँच लाख रुपैयाँसम्म तिर्नुपर्ने अवस्था छ ।
केयूको उपकुलपतिमा माकाजु,"काठमाडौं सरकारले काठमाडौं विश्वविद्यालय (केयू) मा डेढ महिनादेखि रिक्त रहेको उपकुलपतिमा रामकण्ठ माकाजुलाई नियुक्त गरेको छ । उनले यसअघि चारवर्षे कार्यकाल बिताइसकेका छन् । त्यस अवधिमा उनी विश्वविद्यालयको मेडिकल शिक्षाका सम्बन्धनका कारण विवादमा आएका थिए । दुई साताअघि उपकुलपति सिफारिस समितिले माकाजुसहित पाँचजनाको नाम सिफारिस गरेको थियो । शिक्षामन्त्री धनीराम पौडेल संयोजक रहेको तीन सदस्यीय सिफारिस समितिले विश्वविद्यालयको ऐनविपरीत माकाजु, भद्रमान तुलाधर, मनप्रसाद वाग्ले, भोला थापा र जनार्दन लामिछानेको नाम सिफारिस गरेको थियो । माकाजु नियुक्त भएसँगै प्राध्यापक मनप्रसाद वाग्ले विश्वविद्यालयबाट बाहिरिएका छन् । उनले आफ्नो फेसबुक स्टासमा लेखेका छन् । विश्वविद्यालयको संस्थापनादेखि संस्थापन पक्षलाई सहयोग गर्दै गत १० वर्षदेखि डिन र क्रमश: प्राध्यापकमा पेसारत म कार्यरत संस्थाप्रति उन्नतिको कामना गर्दछु । माघ १ गतेबाट सेवा निरन्तरताप्रति असहयोग गर्ने सबैलाई धन्यवाद दिँदै काठमाडौं विश्वविद्यालयबाट बिदा भएको अवस्था ।"
भूकम्प कम प्रभावित १७ जिल्लाको सर्वेक्षण सुरु,"काठमाडौं केन्द्रीय तथ्यांक विभागले भूकम्पबाट कम प्रभावित १७ जिल्लाको सर्वेक्षण थालेको छ । विभागले पहिलो चरणमा अति प्रभावित ११ जिल्ला र दोस्रो चरणमा राजधानी उपत्यकाका तीन जिल्लामा सर्वेक्षण गरेको थियो । तेस्रो चरणमा यसअघि भूकम्पपीडितमा सूचीकृत नाम तथा घरपरिवारको लगत संकलन थालिएको हो । कम प्रभावित जिल्लाहरूमा म्याग्दी, बागलुङ, चितवन, नवलपरासी, तनहुँ, पर्वत, स्याङ्जा, पाल्पा, गुल्मी, अर्घाखाँची, कास्की, लमजुङ, भोजपुर, खोटाङ, सोलुखुम्बु, संखुवासभा र धनकुटा छन् । ती जिल्लामा यसअघि भूकम्प प्रभावित सूचीमा परेका घरपरिवारको मात्र सर्वेक्षण गरिने विभागका उपमहानिर्देशक रुद्र सुवालले बताए । सर्वेक्षणका निम्ति साढे पाँच सय सर्वेक्षक इन्जिनियर खटाइएका छन् । इन्जिनियर अभावले गर्दा तत्काल सय जनशक्ति खटाउन बाँकी रहेको सुवालले जनाए । यसअघि भूकम्प प्रभावित भएकाहरूको सूचीअनुसार सर्वेक्षण गरिनेछ, सर्वेक्षणले अनुदान दिलाउने आधार निर्माण हुने उल्लेख गर्दै सुवालले भने, तर, फिल्डमा खटिएका सर्वेक्षकले कतिपय घरपरिवारका व्यक्ति नभेटिएको गुनासो सुनाइरहेका छन् भने कतिपय पीडितले बारपाकका पीडितले समेत अहिलेसम्म राहत रकम नपाएको भन्दै आफ्नो नाम लेखाउन अस्वीकार गरेका छन् । सर्वेक्षण अनुगमन केन्द्रीय तहमा संलग्न आईटी कन्सल्टेन्ट दीपेशराज शर्मा र इन्जिनियर प्रकाश पौडेलका अनुसार इन्टरनेट सर्भर समस्याले दुर्गम गाउँबस्तीमा पुगेका सर्वेक्षकले गरेको कामको तथ्यांक र फोटो पठाउन समस्या आएको छ ।"
निर्वाचन घोषणा कसले रोक्यो ?,"सरकाले स्थानीय निर्वाचनको चर्चा गरे पनि आवश्यक तयारी नगरेकामा सत्तापक्षकै वरिष्ठ नेताहरूले आपत्ति जनाएका छन् । संसद्को विशेष समयमा शुक्रबार बोल्दै सत्तारूढ कांग्रेसका वरिष्ठ नेता रामचन्द्र पौडेलले स्थानीय निर्वाचनको मिति तोक्न भएको विलम्बप्रति सरकारको आलोचना गरेका हुन् । उनले तत्काल स्थानीय निर्वाचन गरी २०७४ मंसिरभित्र प्रदेशसभा र संघीय संसद्को निर्वाचन सम्पन्न गर्नुपर्ने बताएका हुन् । केही साथीहरूले एकैपटक केन्द्रीय चुनावको कुरा गर्दै हुनुहुन्छ । यसले समस्या समाधान गर्दैन, पौडेलले भने, पहिले स्थानीय, प्रदेश अनि केन्द्रको चुनाव गर्नुपर्छ । स्थानीय तह वा निकाय जे भए पनि छिटो चुनावमा जानुपर्छ । स्थानीय तहको क्षेत्र निर्धारण आयोगको प्रतिवेदनप्रति आफ्नो पनि असन्तुष्टि रहेको उल्लेख गर्दै पौडेलले त्यसका नाममा चुनावमा विलम्ब भने गर्न नहुने बताए । आयोगले जिल्लालाई इग्नोर गरेको र गाउँपालिकाको क्षेत्रफल ठूलो बनाएकामा पौडेलको असन्तुष्टि छ । संक्रमणकाल लम्बिएकामा चिन्ता व्यक्त गर्दै पौडेलले सरकारलाई निर्वाचनको तयारी गर्न र मधेसी दलहरूलाई चुनावमा तयार हुन आग्रह गरे । मधेसका साथीहरूलाई भन्न चाहन्छु, केही विवाद छन् भने मिलाउँदै आउँला, चुनाव आवश्यक छ, उनले भने, चुनावले सबैलाई न्याय र अधिकार दिन्छ । मधेसी जनताले नागरिकता सहज होस् र समावेशी होस् भन्ने चाहेको उल्लेख गर्दै उनले संघीयता, गणतन्त्र र समावेशीकरण संस्थागत गर्न संविधान कार्यान्वयन आवश्यक भएको बताए । नेता पौडेलले संविधान संशोधनमा लचिलो हुन प्रमुख प्रतिपक्षी एमालेलाई आग्रह पनि गरे ।प्रमुख प्रतिपक्षी एमालेका उपाध्यक्ष भीम रावलले भने संविधान संशोधन प्रस्तावलाई बेमौसमी बाजा को संज्ञा दिए । राष्ट्रिय एकता खलबल्याउने काम भइरहेको आरोप लगाउँदै रावलले भारतको पटनामा भएको भनिएको गोप्य बैठकलाई हल्लाका रूपमा नलिन प्रधानमन्त्रीको ध्यानाकर्षण गराए । उनले प्रमुख प्रतिपक्षलाई समेत सहभागी गराएर सुरक्षासम्बन्धी संयुक्त बैठक राख्न पनि माग गरे । नेपालको अखण्डतामा आँच आउने गरी नेपालका केही दल र समूहले पटनामा गरेको बैठकबारे आफूले भरपर्दो स्रोतबाट जानकारी पाएको उनको दाबी छ । सरकार निर्वाचनप्रति गम्भीर नभएको आरोप लगाउँदै रावलले भने निर्वाचनको मिति घोषणा गर्न अदृश्य शक्तिले रोकेको आरोप लगाए । पूर्ववर्ती सरकारले सदनमा तीनै तहको निर्वाचनसम्बन्धी कार्यायोजना पेस गरेको स्मरण गर्दै उनले सरकार निर्वाचनको तयारीमा नभई आफ्नो आयु लम्ब्याउने खेलमा लागेको टिप्पणी गरे । सत्तारूढ माओवादी केन्द्रका रामनारायण विडारीले भने प्रतिपक्षले बारम्बार कुरा फेर्दा स्थानीय निर्वाचनको मिति घोषणा हुन नसकेको आरोप लगाए । हिजो पुरानै स्थानीय निकायको निर्वाचन हुनुपर्छ भन्नेहरू अहिले स्थानीय तह पुन:संरचना आयोगको प्रतिवेदन जस्ताको तस्तै लागू हुनुपर्छ भनिरहेका छन्, उनले भने, संविधान संशोधन सदनको अधिकारको विषय हो । तर प्रतिपक्षले हलो अड्काउने काम गरेको छ । सत्तारूढ मुख्य घटक कांग्रेसका सांसद रामहरि खतिवडाले भने संविधानसभाबाट रूपान्तरित व्यवस्थापिकासंसद्को कार्यकाल एक वर्ष मात्र बाँकी रहँदासम्म पनि सरकारले तीन तहको निर्वाचन गर्ने तयारी नगरेको आरोप लगाए । सरकार कहाँ छ ? के गरिरहेको छ ? उनले भने, अबको वर्ष दिनभित्र तीन तहको निर्वाचन भएन भने के हुन्छ ? सरकार गम्भीर देखिएन । निर्वाचनबिनै संसद्को अवधि सकिएमा एकअर्कालाई दोष दिए कोही पनि उम्कन नसक्ने उल्लेख गर्दै उनले तत्काल निर्वाचनको वातावरण वनाउन सरकारसँग माग गरे । प्रतिपक्षी राष्ट्रिय जनमोर्चाकी मीना पुन, नेमकिपाका प्रेम सुवाललगायतका सांसदहरूले सरकार निर्वाचनका पक्षमा नभएको टिप्पणी गरे । एमाले सांसद हर्कबोल राईलगायका सांसदहरूले ४५ दिनभित्र भूकम्पपीडितलाई राहत दिने प्रतिबद्धतासहित सरकार गठन भएको ६ महिना बित्नलाग्दा पनि पीडितले दोस्रो किस्ता नपाएको भन्दै सरकारको आलोचना गरे ।"
कारबाही गरेकै व्यक्ति मन्त्री ?,"काठमाडौं निर्वाचन आयोगले जरिवानासहित कारबाही गरेको व्यक्तिलाई सरकारले प्रोत्साहन गर्दै मन्त्री बनाएकामा निर्वाचन आयोग दु:खी भएको छ । हामीले अडिट रिपोर्ट नबुझाएका कारण समाजवादी जनता दललाई कारबाही गर्दै जरिवानासमेत गरेका थियौं । तर कारबाहीलाई सरकारले आत्मसात् गरेको देखिएन, त्यो हाम्रो कार्यक्षेत्रमा पनि पर्दैन । अरू हामीले के भनौं र ? अमेरिकी दूतावासले काठमाडौंमा आयोजना गरेको निर्वाचन, सञ्चार र शान्तिपूर्ण सत्ता हस्तान्तरणसम्बन्धी अन्तक्र्रियामा निर्वाचन आयुक्त इला शर्माले यस्तो बताएकी हुन् । समाजवादी जनता दलका अध्यक्ष एवं एक मात्र सांसद प्रेमबहादुर सिंहलाई प्रधानमन्त्री पुष्पकमल दाहालले बिहीबार खानेपानी तथा सरसफाइ मन्त्री नियुक्त गरेका थिए । आयुक्त शर्माले अब यो विषय संसद् सचिवालय वा सभामुखको भएको पनि बताइन् । यो आचरण र कानुनसँग जोडिने कुरा पनि होला । यसलाई जसरी बुझ्दा पनि हुन्छ, आयुक्त शर्माले भनिन् । सिंहको दललाई खारेज गरी आयोगले एक सय रुपैयाँ जरिवाना गरेको थियो । यसविरुद्ध उनले दिएको मुद्दा सर्वोच्चमा विचाराधीन छ । कार्यक्रममा प्रमुख आयुक्त अयोधीप्रसाद यादव उपस्थित भए पनि उनले यसबारे कुनै टिप्पणी गरेनन् ।सरकारले थप गरेको मन्त्रीमा निर्वाचन आयोगले कारबाही गरेको र अदालतमा विचाराधीन भएका व्यक्ति पर्नु हामीले भन्दा पनि अन्य निकायले बोल्ने विषयजस्तो लाग्छ, शर्माले भनिन् । सबैले निर्वाचन आयोग बलियो हुनुपर्ने बताउने तर काम भने त्योभन्दा फरक हुने गरेको पनि उनले बताइन् । निर्वाचनमा हुने अस्वस्थ प्रतिस्पर्धा निरुत्साहित गर्न निर्वाचनका बेला दलहरूलाई सरकारी अनुदानको व्यवस्था हुनुपर्ने र चुनावी खर्च पारदर्शी हुनुपर्नेमा आयोगले जोड दिएको उनले जनाइन् ।निर्वाचनमा कतिसम्म खर्च गर्न पाउने भन्ने सीमा तोकिए पनि त्यसको पालना हुने गरेको छैन । निर्वाचनमा कालो धनसमेत प्रयोग हुने र अमेरिकामा पनि यस्तो हुने गरेको भन्ने अन्तक्र्रियाका सहभागीको प्रश्नमा आयुक्त शर्माले भनिन्, अमेरिकामा भएको नराम्रो कुरा हामीले सिक्नुपर्छ भन्ने छ र ? राम्रा कुरा सिकौं, नराम्रालाई सुधार गरौं । प्रमुख आयुक्त यादवले निर्वाचन गर्न आयोग सधैं तयार रहेको बताए । हामी आफ्नो ढंगले आधारभूत तयारीमा लगेका छौं । निर्वाचनको तिथि तोकेर तयारी गर्दा सबैलाई सहज हुने थियो, उनले भने, निर्वाचन गराउन समयसीमाको महत्त्व हुन्छ, यसमा दलहरू बढी जिम्मेवार हुनुपर्छ । हामी मतदाताको नामावली अपडेट, सचेतनालगायत तयारीमा लागेका छौं । निर्वाचनको तिथि या त पहिले नै तय गरिनुपर्ने या निर्वाचन आयोगले नै मिति तोक्ने व्यवस्था गरिनुपर्ने पनि उनले बताए । कार्यक्रममा इन्टरनेसनल फाउन्डेसन फर इलेक्टोरल सिस्टमका प्रमुख इयान स्मिथले चुनाव गर्न पैसा आवश्यक भए पनि त्यो पारदर्शी हुनुपर्ने बताए । मतदातालाई राजनीतिक दलको आम्दानी र खर्चको स्रोत थाहा पाउने अधिकार हुन्छ, उनले भने, यसको नियमनका लागि सञ्चार माध्यम र नागरिक समाजले पहरेदारको काम गर्नुपर्छ । अमेरिकामा बैंकबाटै कारोबार हुने हुनाले खर्च पारदर्शी हुने गरेको उनले बताए । हतारमा निर्वाचन गर्नुभन्दा तयारी गरेर निर्वाचन गर्नु राम्रो हुने उल्लेख गर्दै उनले भने, निर्वाचनको मिति ऐनमा नै राखेर ल्याउँदा राम्रो हुन्छ । थ्रेसहोल्डले राजनीतिमा शुद्धीकरण गर्ने भन्दै उनले थ्रेसहोल्ड राख्न पनि सुझाव दिए । कार्यक्रममा विकास समितिका सभापति तथा एमाले सांसद रवीन्द्र अधिकारीले उम्मेदवारले चुनावमा गर्ने खर्चको सीमा व्यावहारिक नभएकाले त्यसमा सुधार गर्न आयोगलाई सुझाव दिए । उनले चुनावका आचारसंहिता तोड्नेमाथि कारबाही गर्न सक्ने गरी आयोगलाई बलियो र प्रभावकारी बनाउनुपर्ने बताए । कार्यक्रममा पत्रकार तिलक पाठकले मिडियाको भूमिका र नेपालको चुनावको अनुभवबारे कार्यपत्र प्रस्तुत गरेका थिए ।"
भारतीय फेस्टिभल,"काठमाडौं भारतीय दूतावास अहिले राजधानीमा विभिन्न सांस्कृतिक महोत्सव आयोजना गरिरहेको छ । माघ १ देखि डेज अफ नर्थइस्ट इन्डियन कल्चरल फेस्टिभल नमस्ते नेपाल चलिरहेको छ । फेस्टिभलको पहिलो खण्डमा कला प्रदर्शनी गरिएको थियो । माघ ६ देखि भने सांस्कृतिक प्रदर्शनी सुरु भएको छ, जसको सुरुवात व्यञ्जन: फ्लेभर्स अफ नर्थ इस्ट स्टेट्स अफ इन्डिया मार्फत गरियो । सहरी विकास मन्त्री अर्जुननरसिंह केसी र भारतीय दूतावासका उपप्रमुख, विनय कुमारले बिहीबार साँझ होटल र्याडिसनमा आयोजित उक्त फुड फेस्टिभलको उद्घाटन गरेका थिए । फेस्टिभलमा उत्तरपूर्वी भारतका करिब एक दर्जन परिकार चाख्न लगाइयो । आफू निकै हतारमा रहेको बताउने मन्त्री केसीले नागाल्यान्डको चर्चित भेज आइटम पम्पकिन ओमभल मीठो मानेर खाए । फेस्टिभलमा मनिपुरको सिंग्जु पकनम, नागाल्यान्डकै ब्याम्बो सुट विद पोर्क, असमको पिथा, सिक्किमको चिकेन म:म, अरुणाचलको कोट पिथा जस्ता परिकार उपलब्ध थिए ।शाकाहारीका लागि मणिपुरी सलाद, असमी कालो चामलको खिर, सिक्किमको भेज मम: मीठा मानिए । मांसाहारीलाई भने पोर्क र चिकेनका अनेक आइटम राखिएको थियो । फेस्टिभलमा सहभागी सांसद, प्राज्ञिक वर्ग, कूटनीतिक नियोगका प्रतिनिधिलगायतले भारतीय परिकार नेपालकै जस्तो स्वादका भएको बताएका थिए । स्वाद उस्तै भए पनि पकाउने तरिका अलि फरक छ, भारतीय सांस्कृतिक सम्बन्ध परिषद् (सिलोङ) का मनीष सिंहले भने, उत्तरपूर्वका खानामा स्थानीय जडीबुटीलाई मसलाका रूपमा प्रयोग गरिन्छ ।माघ ७ देखि काठमाडौंलगायत नौ सहरमा उत्तर पूर्वी भारतको प्रतिनिधित्व गर्ने चार सांस्कृतिक समूहले प्रस्तुति दिँदै छन् । सिलोङ च्याम्बर कोयर, टेटिसयो सिस्टर्स, थोइबी मणिपुरी नृत्य र लिली ब्याङ कल्चरल एन्ड ड्रामा क्लबले भारतका सांस्कृतिक झलक देखाउनेछन् । मन्त्री केसीले दुई देशको सम्बन्ध मजबुत बनाउन सांस्कृतिक आधार बलियो हुने बताए । हामीहरूको मित्रता र सद्भावना वृद्धि गर्न यी कार्यक्रम सहयोगी होलान्, उनले भने, राष्ट्रिय राजनीतिक यात्रामा नेपालको समृद्धि र स्थायित्व निर्माणमा भारत संवेदनशील छ भन्ने विश्वास लिएको छु ।उत्तर प्रदेश फेस्टिभलभारतीय दूतावास र बीपी कोइराला फाउन्डेसनले भारत उद्योग वाणिज्य महासंघ र एसियन पेन्ट्ससँगको सहकार्यमा माघ १३ देखि १६ सम्म उत्तर प्रदेश फेस्टिभल पनि आयोजना गर्दै छ । नेपालसँग सीमा जोडिएका पाँचवटै प्रदेशका सांस्कृतिक महोत्सव गर्ने योजनाबारे दूतावासका उपप्रमुख, विनय कुमारले अवगत गराए ।दुई देशको सहकार्यलाई बढावा दिन हामी विभिन्न कार्यक्रम गर्दै छौं, शुक्रबार होटल सोल्टी क्राउन प्लाजामा आयोजित कार्यक्रममा उनले भने, हामीसँग प्रदर्शन गर्ने कुरा यति धेरै छन् कि सबै देखाउन तम्तयार छौं । सोल्टी र अन्नपूर्ण होटलमा हुने फेस्टिभलमा वाराणसीको सहनाई ग्रुप र मथुराका कल्चरल ट्रुपले प्रस्तुति दिनेछन् । फुड फेस्टिभल र लत्ताकपडा एवं हस्तकला प्रदर्शनीसँगै बिजनेस सेमिनारसमेत हुनेछ । जनवरी २६ (माघ १३) मा भारतीय गणतन्त्र दिवसको उल्लास मनाउँदै गर्दा दूतावासले उत्तर प्रदेश फेस्टिभलमा प्रमोटिङ क्रस बोर्डर टुरिजम र प्रोमोटिङ क्रस बोर्डर बिजनेस टाइज कार्यक्रम गर्नेछ ।"
झलक दिखला जा जितिन् तेरियाले,"बुटवल नेपाली किशोरी तेरिया फौजामगरले भारतीय सिनियर डान्स स्टारबीचको ठूलो प्रतिस्पर्धामा उपाधि कब्जा गर्न सफल भएकी छन् । रुपन्देही रुद्रपुरकी १४ वर्षीया तेरियाले भारतीय टेलिभिजन कलर्सको झलक दिखला जा को रियालिटी सोको उपाधि जितेकी छन् । फाइनलमा नृत्यसँगै एसएमएस भोटिङद्वारा विजेता छानिएको थियो । एसएमएसमा सबै प्रतिस्पर्धीलाई पछि पार्दै उनी ट्रफीको हकदार बनेकी हुन् । तेरियाको औपचारिक जितको घोषणा भने शनिबार राति १० बजेपछि कलर्स च्यानलमार्फत हुनेछ । यद्यपि शुक्रबार अपराह्न नै एसएमएस भोटिङको नतिजा निस्केको र आयोजकले उपाधि जितेको औपचारिक जानकारी गराएको मुम्बईमा रहेकी तेरियाले हजुरबुबा कृष्ण फौजामगरलाई फोनमार्फत जानाकारी दिएकी छन् । जितको खुसीसँगै समर्थक सबै नेपालीप्रति कृतज्ञता जनाएको पनि हजुरबुबाले बताए । हजुरबुबा कृष्ण तेरिया मगर फाउन्डेसनका अध्यक्ष हुन् । उनले नै तेरिया जिताऔं अभियान चलाएका थिए । तेरियालाई उनले ३ वर्ष अघिसम्म रुद्रपुरबाट ४५ किलोमिटर टाढा बुटवलमा दिनहँु नृत्य सिकाउन ल्याउँथे । पछि यही यही क्षेत्रमा लगाए । नातिनीको जितको खबरसँगै उनी र तेरियाका समर्थकले खुसी साटासाट गर्न थालेका छन् । फाउन्डेसनका उपाध्यक्ष तथा बागेश्वरी संगीतालयका निर्देशक सुरेश सेन्चुरीले बुटवलबाट डान्स करिअर सुरु गरेकी तेरियाको जितले नेपाली प्रतिभालाई पुन: विश्वमाझ चिनाएको बताए । डान्स प्रतियोगिता विजेताबीच प्रतिस्पर्धा गराउने झलक दिखला जा भारतीय टीभी सोमा सर्वाधिक पुरस्कार राशिको हो । जितसँगै तेरियाले ३० लाख भारतीय रुपैयाँ र रेनाल्ड डस्टर ब्रान्डको कार उपहार पाउनेछिन् । सन् २०१४ को जी टीभीको डीआईडीमा ४० हजार प्रतिस्पर्धीलाई पछाडि पारेकी तेरिया डीआईडी विजेताका तर्फबाट यसमा प्रवेश पाएकी हुन् । गत जुलाईमा प्रतियोगिता सुरु भएको थियो । त्यसमा १२ जोडी सिनियर महिला पुरुष डान्स सेलिब्रिटी छनोट भएका थिए । तेरियासहित ५ जना जुनियरलाई भने अक्टोबर ८ मा च्यालेन्जरका रूपमा प्रवेश गराइएको थियो । च्यालेन्जरका रूपमा प्रवेश पाएकामध्ये तेरिया मात्रै फाइनलमा पुगेकी थिइन् । फाइनलमा उनले डीआईडी सिजन १ का विजेता तथा झलक दिखला जा का पूर्वविजेता सलमान युसुफ खान र वल्ड हिपहपका च्याम्पियनसिपका विजेता सानतनु महेश्वरीसँग प्रतिस्पर्धा गरेकी थिइन् । फाइनलमा रहेका तीन जनामध्ये नृत्यमा तेरिया अगाडि थिइन् । गत शनिबारको एपिसोडमा पनि उनले निर्णायकका तर्फबाट ४० अंकमा ४० पाएकी थिइन् । भोटमा समेत सबैलाई जितिन्, हजुरबुवा कृष्णले भने, नेपाली चेलीले यति ठूलो ट्रफी उचाल्ने भइन् । डीआईडी लिटिल मास्टर विजेता भएपछि तेरियाले नेपाली झन्डासहित देशविदेशमा आफ्नो नृत्य देखाएर देशको नाम राखेकी थिइन् । यसबाट प्रभावित स्वदेश तथा विदेशमा रहेका नेपालीले तेरिया जिताऔं अभियान सहित एसएमएस तथा इमेल भोटिङ अभियान थालेका थिए ।"
गुठी घर बनाउन दिइएन,"शोक विनायकको गुठी घर भत्काउने तयारी भएको छ । क्षमा पूजा गरी यहाँका देवता अन्यत्र सारियो । बिहीबारको पूजामा राजधानीका ज्यापु समाजका ६३ टोलका गुरु र नाइके सहभागी थिए । प्रसाद खान सबै जम्मा भए । क्षमा पूजा सकिएको केही दिनमै काठमाडौं महानगरपालिकाले घर भत्काउन सुरु गर्नेछ । हामीले देवता सार्यौं, गुठीका अध्यक्ष तीर्थमान महर्जन भन्छन्, तर मन एकदमै दुखाएका छौं । किनभने पुस्तौंदेखि प्रयोग गर्दै आएको यो देवताको घर हामी आफैं पनि बनाउन चाहन्थ्यौं । तर, दिइएन ।अशोक विनायक गुठीमा १ सय ६२ महर्जन परिवार छन् । सबै गुठियारसँग पैसा पनि उठाइएको थियो । जनही कम्तीमा १० हजार रुपैयाँ र कोहीले त्योभन्दा बढी पनि दिएका थिए । १७ लाख रुपैयाँ जम्मा भएको थियो । यो पैसा खेरै गयो, महर्जन भन्छन्, यो घर बनाउने गुठियारले पैसा पनि उठाएका थिए ।हामी १० प्रतिशत लगानी गर्छाैं अरू तपाईंहरू अनुदान दिनुस् भनेर काठमाडौं महानगरपालिकालाई आग्रह गर्यौं, उनी भन्छन्, तर महानगरले दिएन । टेन्डरमा दिइसक्यो । महानगरले १ करोड ६८ लाख रुपैयाँमा यसको पुनर्निर्माण गर्ने भएको छ । पुनर्निर्माण ठेक्कामा गर्न लागेकाले गुठियारले यसमा आफ्नो हिस्सा नपाउने भएका हुन् । पहिला १० प्रतिशत तपाईंहरूले लगानी गर्नुपर्छ भनियो, महर्जन भन्छन्, पछि टेन्डरमा जानुपर्ने भएकाले उपभोक्तालाई सहभागी गराउन मिल्दैन भनियो ।काष्ठमण्डपसँगै उत्तरतिर छ अशोक विनायक मन्दिर । यी गणेश मरू गणेशका नामले पनि चिनिएका छन् । यही मन्दिरको गुठीघरचाहिँ काष्ठमण्डपको पश्चिमतिर छ । यो घर अशोक विनायक द्वे छें नामले चर्चित छ । तीनतले छ यो घर । प्रत्येक तलामा दुई कोठा छन् । यही भवनमा जात्रा कसरी चलाउने, सबै पर्व कसरी व्यवस्थापन गर्ने भनेर छलफल हुन्छ । यो बहुउद्देश्यीय घर हो, महर्जन भन्छन्, दाफा बाजा, धिमे, बाँसुरी, चर्या गीतदेखि सबै सांस्कृतिक कार्यक्रमका योजना यही घरमा बन्छ । बाजागाजाको तालिम यहीं हुन्छ ।अशोक विनायकबारे थुप्रै जनश्रुति छन् । अशोकको दर्शन गर्दा कुनै शोक नहुने भएकाले अशोक विनायक रहेको विश्वास गरिन्छ । यो मन्दिरको गजुर छैन । मन्दिरबारे अर्काे पनि किंवदन्ती छ । यो मन्दिर नजिकै पहिला अशोकको रूख थियो । एकजनाले रूखमा प्रकाशले टल्किएको वस्तु देख्यो । नजिक गएर हेर्दा गणेश रहेछन् । गणेश कहिले रूखमुनि र कहिले रूखमाथि देखिए । त्यही बेलादेखि यहाँ गणेशको पूजा भएको किंवदन्ती छ । अशोकको रूखबाट प्रकट भएकाले देवताको नामै अशोक विनायक राखियो । मन्दिर बनाउनु भौतिक कार्य मात्रै नभएकाले योसँगै आस्था र विश्वास जोडिएको हुन्छ । त्यही भएर यसको निर्माणमा हेलचेक्रयाइँ गर्नु नहुने पुरातत्त्वविद्, संस्कृतिविद्, जनप्रतिनिधि, स्थानीयवासीले माग गर्दै आएका छन् । बिनाठेक्का पुनर्निर्माण गर्न कानुनी अड्चन रहेको महानगरले दाबी गर्दै आएको छ । सार्वजनिक खरिद ऐनअनुसार डेढ लाख रुपैयाँसम्मको काम मात्रै ज्यालामा दिन पाइन्छ । त्यसमाथिको कारोबार गर्नुपरे टेन्डरमार्फत गर्नुपर्छ । ठेकेदारी प्रथाबाट काम लगाउँदा सम्पदा नासिन्छ भन्ने थाहा पाउँदा पनि पुरातत्त्व विभागले धमाधम ठेक्कामा काम दिएइरहेको उनको आरोप छ । हामीले विरोध गर्दा गर्दै काम ठेक्कामा दिने तयारी गरिँदै छ, काष्ठमण्डप पुनर्निर्माण अभियानका संयोजक वीरेन्द्रभक्त श्रेष्ठ भन्छन्, हामी हाम्रो सम्पदा बरु आफैं बनाउँछौं । ठेक्कामा दिनु हँुदैन । ठेक्कामा गयो भने सम्पदा नष्ट हुन्छ ।ऐन नियमको अप्ठयरो देखाएर शंकास्पद निर्माण गरियो भने आउँदो पुस्ताले हामीलाई सराप्ने विज्ञहरू बताउँछन् । पुनर्निर्माणलाई सजिलो हुने गरी कानुन निर्माण गर्न सकिने सांसद भीमसेनदास प्रधान बताउँछन् । खरिद ऐनलाई संशोधन गर्न सकिन्छ, प्रधान भन्छन्, यसमा प्रधानमन्त्री पनि सकारात्मक हुनुपर्छ । संस्कृति, पर्यटन तथा नागरिक उड्यनमन्त्री जीवनबहादुर शाहीले यही कानुनी अवस्था रहेमा सम्पदा पुनर्निर्माण हुनै नसक्ने बताउँदै आएका छन् ।सम्पदा मास्ने षड्यन्त्र भएको भन्दै ठेकेदारी प्रथामा नदिन स्थानीयवासी, संस्कृतिविद्, जनप्रतिनिधिलगायतले संस्कृति पर्यटन, तथा नागरिक उड्ययनमन्त्री शाहीको ध्यानाकर्षण गराएका छन् । काठमाडौं, ललितपुरका सांसदहरू हस्तकला महासंघ, काष्ठमण्डप पुनर्निर्माण अभियानलगायत टोलीले ठेक्कामा दिँदा सम्पदा नासिने बताउँदै तत्काल रोक्न माग गरेका छन् । मन्त्री शाहीले माग जायज रहेको प्रतिक्रिया दिए । मेरो लाइन पनि यही हो, मन्त्री शाहीले भने, यो कुरा म मन्त्रिपरिषदमा लैजान्छु ।"
जिविसद्वारा सुटुक्क अनुगमन,"ललितपुर जिविसले दक्षिण दुर्गम गाउँका सडक निर्माणको अनुगमन गरेको छ । स्थानीय बासिन्दाको विरोध हुने डरले अनुगमन भने सुटुक्क गरिएको छ । ठेकेदार कम्पनीको लापरबाहीका कारण ५ वर्षमा पनि निर्माण नसकिएको ग्रामीण पुनर्निर्माण तथा पुन:स्थापनाअन्तर्गतका ३ सडकको अनुगमन सुटुक्क गरिएको हो ।जिविसले राजनीतिक दलका प्रतिनिधिलाई मात्र साथमा लिएर दलचोकीशंखुइकुडोल (१२ किमि) र (१२ देखि २४ किमि) सडकको माघ ४ र बगुवाप्युटारआश्राङ सडक (१६ किमि) को माघ ६ मा अनुगमन गरेको हो ।बगुवाप्युटारआश्राङ सडक अमर लामामृत सञ्जीवनी निर्माण सेवा जेभीले २०७२ असार २४ मा सम्पन्न गर्ने गरी ०६९ असार २८ मा भ्याटसहित ७ करोड ९३ लाख ९७ हजार ६ सय ४२ रुपैयाँमा, सोही अवधिमा पूरा गर्ने गरी दलचोकीशंखुइकुडोल (१२ किमि) सडक सापरौतहाशैलुन जेभीले ५ करोड ४ लाख ९२ हजार २१, सोही सडकको (१२ किमिदेखि २४ किमि) लुम्बिनीएपेक्सकान्छाराम जेभीले ५ करोड १७ लाख ३९ हजार ४ सय ७ रुपैयाँमा ठेक्का पाएका थिए ।जिविसले अमर लामामृत सञ्जीवनीलाई ६ करोड ७१ लाख ६६ हजार ७ सय ७६, सापरौतहाशैलुन जेभीलाई ३ करोड ३६ लाख ३८ हजार ३ सय १ र लुम्बिनीएपेक्सकान्छाराम जेभीलाई ३ करोड ५२ लाख ८० हजार २ सय ९८ रुपैयाँ निकासा दिइसकेको छ ।काम आधा पनि नसकिएको अवस्थामा गरिएको अनुगमनबारे आफूहरूले जानकारी नपाएको गुनासो स्थानीयवासीको छ । आश्राङका सुजन घिमिरेले जिविसको बेवास्ताबारे स्थानीयवासी जुनसुकै निकायमा पुगेर विरोध गर्न तयार रहेको बताए । ठेकेदार कम्पनीका धेरै गल्ती भेटिएको छ, उनले भने । उनले सडक निर्माणमा कम गुणस्तरको सामान प्रयोग गरिएको दाबी गरे । दलचोकीका राजन घिमिरेले ठेकेदार कम्पनीले बीचैमा काम छाडेर हिँडेको बताए ।अनुगमनप्रति स्थानीयवासीसँगै राजनीतिक दलका प्रतिनिधिले समेत असन्तुष्टि व्यक्त गरेका छन् । माओवादी केन्द्रका जिल्ला प्रतिनिधि न्हुच्छे महर्जनले अनुगमन गर्ने विषयमा स्थानीय विकास अधिकारीले एकलौटी ढंगबाट निर्णय गरेको बताए । अन्य सरोकारवालालाई किन नबोलाएको थाहा भएन, उनले भने ।नयाँ शक्ति पार्टीका प्रतिनिधि गोपाल सञ्जेलले झारा टार्ने किसिमले अनुगमन गरिएको आरोप लगाए । जिविसले दलहरूलाई किनाराको साक्षी मात्र बनाउने गरेको छ, उनले भने । यो विषयमा स्थानीय विकास अधिकारी हरिप्रसाद दाहालले बैठकमा जान हतार भएको भन्दै प्रतिक्रिया दिन मानेनन् । आइतबार भेटेर कुरा गरौंला, उनले भने । प्रमुख जिल्ला इन्जिनियर रामेश्वर मरहट्टाले बागुवाशंखुआश्राङ सडक ८० प्रतिशत, दलचोकीशंखुइकुडाल (१२ किमि) ६५ र (१२ देखि २४ किमिको) सोही सडकको निर्माण ६० प्रतिशत पूरा भइसकेको दाबी गरे ।"
छुट्टाछुट्टै दुर्घटनामा ३ को मृत्यु,"भक्तपुर जिल्लाका विभिन्न स्थानमा भएको सवारीसाधन दुर्घटनामा ३ को मृत्यु भएको छ भने ७ जना घाइते भएका छन् । भक्तपुर १७, सल्लाघारीबाट दूधपाटीतर्फ आउँदै गरेको बा२ख ९७२१ नम्बरको गाडीले विपरीत दिशाबाट आउँदै गरेको बा४३प ४५७६ र बा१४प ५२८८ नम्बरको दुई मोटरसाइकललाई बिहीबार राति ठक्कर दिँदा दुईजनाको मृत्यु भएको छ । दुर्घटनामा मोटरसाइकल चालक काठमाडौं कालीमाटीका अनिलकृष्ण ताम्राकार र सरोज बानियाँको मृत्यु भएको महानगरीय प्रहरी परिसर भक्तपुरका प्रवक्ता दिलबहादुर सुवेदीले जानकारी दिए । सख्त घाइते दुवैको उपचारको क्रममा भक्तपुर अस्पतालमा मृत्यु भएको हो । गाडी चालक शरण नगरकोटीलाई प्रहरीले नियन्त्रणमा लिएको छ । त्यस्तै शुक्रबार बिहान चाँगुनारायण मन्दिरबाट आउँदै गरेको बा४०प ३३८४ र विपरीत दिशातर्फ जाँदै गरेको बा४३प ८१०८ नम्बरको मोटरसाइकल चाँगुनारायण १, पिखेलमा ठोक्किँदा बाबुलाल तामाङको उपचारका क्रममा मृत्यु भएको प्रहरीले जनाएको छ । अर्का मोटरसाइकल चालक विवेक केसी भने सख्त घाइते भएका छन् । केसीको अहिले ट्रमा सेन्टरमा उपचार भइरहेको छ । यसैबीच सूर्यविनायक ११, पलाँसेबाट नंखेल जाँदै गरेको फेमस बोर्डिङ स्कुल साँगाको विद्यार्थी बोकेको बा५च ७७४४ नम्बरको टाटा सुमो दुर्घटना हुँदा ६ जना घाइते भएका छन् । शुक्रबार दिउँसो स्कुलबाट विद्यार्थी पुर्याउन जाने क्रममा गाडी अनियन्त्रित भई दुर्घटना भएको प्रहरीले जनाएको छ ।"
नेपाली युवा मृत फेला,अस्ट्रेलिया अस्ट्रेलियाको सिड्नीमा एक नेपाली युवा मृत फेला परेका छन् । सिड्नीको कार्लटनमा बस्दै आएका काठमाडौं बाफलका निरजलाल श्रेष्ठ ३ वर्षअघि विद्यार्थी भिसामा आएका थिए । उनी स्थानीय फेडेरेसन युनिभर्सिटीबाट आईटीमा मास्टर्स डिग्रीको अध्ययन सकेर स्थायी बसोबासको अनुमति लिने प्रक्रियामा थिए । उनलाई कार्लटनको रेल स्टेसननजिक बिहीबार राति मृत फेला पारिएको प्रहरीलाई उद्धृत गर्दै नेपाली दूतावासले जनाएको छ । न्यु साउथ वेल्सका वाणिज्यदूत दीपक खड्काले घटनाको विस्तृत विवरण आउन बाँकी रहेको बताए ।
२० जुवाडे पक्राउ,"भक्तपुर नगरकोट ८ स्थित रातो भाले (फयामेली गेस्ट हाउस) रिसोर्टबाट २० जुवाडे पक्राउ परेका छन् । महानगरीय प्रहरी कार्यालय रानीपोखरीबाट खटिएको विशेष टोलीले १६ थान कौडा, ७ लाख ५२ हजार ८ सय ५० रुपैयाँसहित उनीहरूलाई पक्राउ गरेको हो । पक्राउ पर्नेमा रिसोर्टका सञ्चालक दोलालघाट ८, काभ्रेका २८ वर्षीय कुमार खत्री पनि छन् ।"
द नेक्स्ट अस्ट्रेलियन एजुकेसन फेयर,काठमाडौं उच्च शिक्षा अध्ययनका लागि अस्ट्रेलिया जान चाहने विद्यार्थी लक्षित गरी शनिबार होटल अन्नपूर्णमा द नेक्स्ट अस्ट्ेरलियन एजुकेसन फेयर हुने भएको छ । फेयरमा अस्ट्रेलियाका उत्कृष्ट २० भन्दा बढी विश्वविद्यालय तथा कलेजका प्रतिनिधि सहभागी हुने द नेक्स्ट एजुकेसन कन्सल्टेन्सीका सीईओ शालिकराम भण्डारीले जानकारी दिए ।
सोनाम ल्होछारको तयारी,"काठमाडौं तामाङ समुदायले सोनाम ल्होछारको तयारी तीव्र बनाएका छन् । ल्होछार समारोह समितिले आउँदै गरेको २८५३ ज्या ल्होचरा वर्षका अवसरमा काठमाडौंको टुँडिखेलमा तीन दिन महोत्सवका रूपमा मनाउने जनाएको छ । शुक्रबार आयोजित पत्रकार सम्मेलनमा माघ १४ देखि ३ दिन महोत्सव चल्ने नेपाल तामाङ घेदुङका महासचिव बाबु घिसिङले जानकारी दिए । महोत्सवको पहिलो दिन तामाङ पत्रकार र विद्यार्थीबीच मैत्रीपूर्ण फुटबल, सेलो नृत्य प्रतियोगिता र टुँडिखेलमा विशेष कार्यक्रम हुनेछ । ल्होछारको मुख्य दिन १५ गते प्रधानमन्त्री पुष्पकमल दाहालले मूल समारोहको उद्घाटन गर्ने तयारी छ । ल्हो अथवा वर्ग फेरिनुलाई तामाङ समुदायले नयाँ वर्षका रूपमा मनाउने चलन छ । यो वर्ष बाँदर वर्गलाई बिदा गरी चरा वर्गलाई स्वागत गरिँदै छ । सरकारले २०५१ सालदेखि तामाङ समुदायलाई सोनाम ल्होछारमा बिदा दिने गरेको छ ।"
अस्ट्रेलियन शैक्षिक मेला हुने,काठमाडौं ग्लोबल रिच कन्सल्टेन्सीको आयोजनामा सोमबार होटल याक एन्ड यतीमा अस्ट्रेलियन शैक्षिक मेला हुने भएको छ । मेलामा अस्ट्रेलियाका उत्कृष्ट २८ विश्वविद्यालयले सहभागिता जनाउने आयोजकले जनाएको छ ।
सैनिक अस्पताल सर्वसाधारणलाई खुला,काठमाडौं छाउनीस्थित वीरेन्द्र सैनिक अस्पतालले अब सार्वसाधारणलाई समेत बहिरंग सेवा दिने भएको छ । अस्पतालले आगामी फागुन १३ देखि सर्वसाधारणलाई अपराहन साढे ३ देखि ५ बजेसम्म बहिरंग सेवा दिने व्यवस्था मिलाएको छ । स्वास्थ्य मन्त्रालय र सेनाबीच विशिष्ट व्यक्तिलाई अस्पतालको विशिष्ट कक्षमा उपचार गराउने सहमतिसमेत भएको छ । सेनाले अस्पतालको विशिष्ट कक्षमा अति विशिष्ट व्यक्तिको उपचारको व्यवस्थालाई चाँडै कार्यान्वयनमा ल्याउनेसमेत स्वास्थ्य मन्त्रालयले जनाएको छ ।
सद्भाव झन् कसिलो,"यहाँका नागरिकको भावनासँग सरोकार नराख्नेहरूले गराएका थिए त्यो घटना, त्यसैले उहिलेदेखि यस भूमिसँग जोडिएका मधेसी र पहाडीले एकअर्काको हात छाडेनन्मधेसी र पहाडी समुदायबीच कहिल्यै कुनै प्रकारको विभेद रहेको ठान्दैनन् ५३ वर्षीय युवराज खरेल । तर, रंगेलीका यी यातायात व्यवसायी एक वर्षअघि विरोध प्रदर्शन क्रममा भएको गोली प्रहार र हताहती सम्झिँदा उदास हुन्छन् । संयुक्त लोकतान्त्रिक मधेसी मोर्चाका कार्यकर्ता र सुरक्षाबलबीच माघ ७ मा यहाँ भएको भिडन्तमा तीन जनाको ज्यान गएको थियो । तीनै जना मधेसी एवं दलित थिए । उक्त घटनामा संघीय समाजवादी फोरममा आबद्ध बरडंगा २ का ४५ वर्षीय महादेव ऋषिदेव, मधेसी दल समर्थक रंगेली ४ की ६२ वर्षीया द्रोपदीदेवी चौधरी र स्वतन्त्र नागरिक डायनियाँ ९, माझी टोलका २५ वर्षीय शिबु माझीले ज्यान गुमाएका हुन् । मधेसी मोर्चाले उनीहरूको स्मरणमा शुक्रबार रंगेलीको प्राचीन काली मन्दिरअगाडि श्रद्धाञ्जली सभा गर्यो । त्यो घटना सम्झेर अन्य स्थानीयजस्तै मेरो मन पनि दुख्छ, खरेलले भने, दशकौंदेखि यहाँ बस्दै आएका अन्य पहाडी दाजुभाइसमेत त्यति बेला शोकमग्न थिए । ४४३ वर्गकिमिमा फैलिएको यो पुरानो नगरमा जनजाति, आदिवासी, दलित, मधेसी, मारवाडी र पहाडी समुदायको मिश्रित बसोबास छ । सहिद द्रोपदीदेवीका पति ६३ वर्षीय जयनाथप्रसाद चौधरी यहाँ मधेसी र पहाडीबीच सम्बन्धको सेतु मानिन्छन् । उनको घरमा बिहे, व्रतबन्ध, पास्नी, छठ, मुख्य पूजाआजा र भोजभतेरमा पहाडी समुदायको बाक्लो उपस्थिति हुन्छ ।आपसी नाता र साइनो राजनीतिभन्दा माथि हुन्छ, चौधरीले भने, मेरोमा कुनै पनि आयोजन हुँदा उहाँहरूलाई अवष्य निम्तो दिन्छु, मलाई पनि पहाडी मित्रहरूले मुख्य अवसरमा निम्त्याउन बिर्सन्नन् । उनी राष्ट्रिय प्रजातन्त्र पार्टीका कार्यकर्ता हुन् । सदरमुकाम विराटनगरदेखि मात्र २२ किमि पूर्वको यो नगरमा दुवै समुदायबीच सुन्दर गठबन्धन र सदाशयता झल्किन्छ । स्थानीयता, विकास, अधिकार र पहिचानको लडाइँमा मधेसी बन्धुलाई सदैव हाम्रो सहयोग रहन्छ, ५२ वर्षीय विजय सापकोटाले भने । पेसाले राजनीतिकर्मी एवं होटेल व्यवसायी उनले मधेस आन्दोलनका बेला पनि जातीय सद्भाव कायम राख्न अग्रणी भूमिका निभाएका थिए ।गत वर्षको झडप यहाँको माहोल नबुझेका एक दल निकटका बाहिरबाट आएका युवा कार्यकर्ताले गर्दा भएको ठान्छन् सापकोटा । यहाँको बहुसंख्यक नागरिकको भावनासँग सरोकार नराख्ने अन्यत्रबाट आएकाहरूका कारणले उक्त घटना भएको थियो, उनले भने, त्यही भएर उहिलेदेखि यस भूमिसँग जोडिएका मधेसी र पहाडीले संकटको त्यो घडीमा एकअर्काको हात छाडेनन् । उक्त घटनाको लगत्तै यहाँ जग्गाको मूल्य आधीउधीमा झरेको र बेचेर यहाँबाट अन्यत्र जानेको संख्या हात्तै बढेको पनि सापकोटाले बिर्सिएका छैनन् । अहिले सबथोक पहिलाजस्तै भएको छ, उनले भने, पुन: विश्वासको वातावरण सिर्जना भएको छ, अब हामी यसलाई बिग्रन दिँदैनौं । जस्तोसुकै आन्दोलन भए पनि साम्प्रदायिक सद्भावको हकमा नागरिक समाजमा सदैव ऐक्यबद्धता रहेको औषधि व्यवसायी ४४ वर्षे सञ्जीव मण्डलले बताए । पुस्तौंदेखि दुवैबीच मितेरी साइनो छ, मिलेर खेती, व्यापार, राजनीति र रोजगारी गर्छन्, उनले भने, एक अर्काको आनीबानी र स्वभावसँग परिचित भएकाले असमझदारी हुने कुरै भएन । गोलीकाण्डको केही महिनासम्म भने यहाँ त्रासको वातावरण थियो । झन्डै चार महिनासम्म उत्तरी पहाडी भेक, वरिपरिको गाउँ र पारि विहारका जनता किनमेलका लागि यहाँ आएनन् । त्योचाहिँ जातिपातिको भावनाले होइन, गोली चल्ने ठाउँ भनेर मनमा डर बसेकाले हो, मण्डलले भने । रंगेलीको पूर्वमा मोरङकै डायनिया, गोबिन्दपुर, पश्चिममा दर्बेशा, सौराभाग, उत्तरमा अमरदह र दक्षिणमा खुला भारतीय सीमा छ ।स्थानीय किसान एवं राजनीतिक व्यक्तित्व ६० वर्षीय जगन्नाथ मण्डलले आन्दोलन र हिंसाका कारणले रोकिएको विकासनिर्माण सुचारु गरेर अघि बढ्नुपर्ने बताए । अधिकारका लागि संघर्ष गर्दा अनेक आरोहअवरोह आउँछ, कहिलेकाहीं आपसमा मतभेद हुन्छ, उनले भने, तर यहाँ राजनीतिक कारणले समुदायबीच कहिल्यै झगडा भएन किनकि सबै यहाँको उत्थान चाहन्छन् । यो थलो १९७१ सालअघिसम्म मोरङको सदरमुकाम थियो । सदरमुकाम विराट सारिनु र रंगेलीकानेपोखरीझापाविहार जोडिने सडक कालोपत्रे नहुँदा यो प्राचीन बजार विकासमा पछि परेको हो । स्थानीय युवक पन्नालाल मण्डलले उक्त गोली काण्डपछि रंगेलीवासीमाझ जातीय एकता झनै प्रगाढ हुनुका साथै राजनीतिक चेतना जागेको बताए । विभिन्न दल, समुदाय, सांस्कृतिक एवं धार्मिक गुटका नेताबीच आपसमा छलफल गरेर अघि बढ्ने परिपाटी सुरु भयो, उनले भने, यहाँ अहं, घमन्ड र शक्ति प्रदर्शनको राजनीति गर्नेचाहिँ लखेटिने वातावरण बनेको छ । आफूहरू जुनसुकै दल एवं समूहसँग आबद्ध भए पनि सबै जना रंगेलीवासी भएकाले स्थानीयको अहित हुने गतिविधि नसहने युवा व्यवसायी एवं राजनीतिकर्मी दिनेश ठाकुरले बताए ।"
पत्नीमाथि टुकी प्रहार,"बाँके आपसी विवादको झोकमा नेपालगन्ज १२ खटिकनपुरका एक व्यक्तिले श्रीमतीलाई बलिरहेको टुकी प्रहार गरेका छन् । श्रीमान् राजेन्द्र खटिकले टुकी प्रहार गर्दा २२ वर्षीया श्रीमती सुनिता जलेर घाइते भएकी हुन् । उनको अवस्था गम्भीर रहेको चिकित्सकले बताए । टुकीको मट्टितेल जीउभरि पोखिएर आगलागी हुँदा उनको शरीर ५० प्रतिशत जलेको छ । बिहीबार राति साढे ८ बजेतिर उनीहरूबीच झगडा भएको स्थानीयले बताए । पीडित सुनिताकी दिदी संगीता खटिकका अनुसार राजेन्द्रले टुकीको आगो मुखमै फालेपछि शरीरभरि आगो लागेको थियो । बहिनीले काम छ भन्दै श्रीमान्सँग पैसा मागिन्, उनले भनिन्, किन चाहियो पैसा, भन्दै बलिरहेको टुकी फालिदिए । शरीरभरि आगो फैलियो । सुनिताले पोलिस्टरको कपडा लगाएका कारण क्षणभरमा आगो सल्किएको छिमेकीले बताएकी छन् ।आगलागीले अनुहार र गर्धन बढी जलेका छन् । गम्भीर घाइते भएकी सुनिताको नेपालगन्जस्थित भेरी अञ्चल अस्पतालमा उपचार सम्भव नभएपछि काठमाडौं रिफर गरिएको चिकित्सकले जनाए । घटनापछि श्रीमान् राजेन्द्र फरार रहेको प्रहरीले जनाएको छ । यसअघि पनि खटिक परिवारबीच पटकपटक झगडा हुने गरेको स्थानीयले बताए । वडा प्रहरी कार्यालय, नेपालगन्जका इन्चार्ज प्रहरी निरीक्षक राजेन्द्र गौतमले कोठाभित्र आगजनीको घटना भएका कारण छिमेकीहरूसँग बुझ्ने काम भइरहेको बताए । राजेन्द्रको खोजी कार्य तीव्र रूपमा भइरहेको उनले बताए ।"
प्रहरी र स्थानीयबीच झडप,"नुवाकोट स्थानीय तह पुन:संरचना आयोगको निर्णयविरुद्ध आन्दोलनमा होमिएका चार गाविसका स्थानीय र प्रहरीबीच सदरमुकाम विदुरमा झडप भएको छ । आन्दोलनमा दुवैतर्फका गरी १२ जनाभन्दा बढी घाइते भएका छन् ।आन्दोलनकारीले जिविस कार्यालयको मूल ढोका तोडेर भित्र पसेपछि झडप भएको थियो । भीड नियन्त्रणका क्रममा करिब १२ राउन्ड हवाई फायर र चार राउन्ड रवरका गोली प्रहार भएको थियो । आन्दोलनकारीले प्रहरीमाथि ढुंगामुढाले आक्रमण गरेपछि सुरक्षाका लागि बाध्य भएर रवरको गोली चलाएको प्रहरीले जनाएको छ । स्थानीयले चौघडा, खानीगाउँ, सूर्यमति र थानसिङ गाविस मिलाएर लिखुलाई गाउँपालिका बनाउनुपर्ने माग राख्दै आएका छन् । आयोगले ती गाविसलाई ककनी नगरपालिकामा समावेश गरेपछि उनीहरू आन्दोलित भएका हुन् । नगरपालिकाको केन्द्र पनि ककनी नै तोकिएको छ । आफूहरूलाई अपायक हुँदाहुँदै पनि जबरजस्ती निर्णय गरेको स्थानीयको भनाइ छ । गोली लागेर थानसिङका विनोद पाठक, चौघडाका राजन भट्ट, खानीगाउँका कृष्ण गजुरेल, गौरव लामिछाने, रुपक ढुंगानासहितका आन्दोलनकारी घाइते भएका छन् । पाठकको पेट र देव्रे तिघ्रामा र भट्टको देब्रे तिघ्रामा गोली लागेको छ । अन्यको हात र गोडामा गोलीको चोट छ । स्थानीयले भने आफूहरूलाई प्रशासनले गोली हानेर मार्न खोजेको आरोप लगाए । गोली लागेका घाइते पाठकले भने, शान्तिपूर्ण आन्दोलनमा गोली चलाइयो । आन्दोलनमा ५ सयभन्दा बढीको संख्यामा आन्दोलनकारी सदरमुकाम आएका थिए । अपराह्न बालमन्दिर छेउको सडकमा कोणसभा गर्दै एमाओवादी केन्द्रकी पूर्वसभासद विमला सुवेदी, कांग्रेसका सुरेन्द्र अधिकारी, राप्रपाका सहअध्यक्ष विष्णुप्रसाद सापकोटाले जनताका जायज मागलाई सरोकारवाला निकायले बेवास्ता गरेर गोली चलाएको बताएका थिए । यसैबीच प्रहरीले झडपको तस्बिर लिइरहेका पत्रकारमाथि लाठी चार्ज गर्दै घोक्र्याएका छन् । तस्बिर खिच्न आएको भन्दा पनि प्रहरीले पत्रकारमाथि लाठी चार्ज गरेका थिए ।आन्दोलनकारीले ढुंगा प्रहार गर्दा प्रहरीतर्फ छ जना घाइते भएका छन् ।"
फ्री साइजका मन्त्री,"२०४६ सालको बहुदलीय व्यवस्था पुनर्बहालीलगत्तै नेमकिपा । त्यसपछि एमाले । २०५३ सालको त्रिशंकु संसद्मा राप्रपा नेता लोकेन्द्रबहादुर चन्द नेतृत्वको सरकारमा मन्त्री । राजा ज्ञानेन्द्रको सत्तापलटका बेला २०६१ सालमा शाही कम्युनिस्टका रूपमा खुलेर समर्थन । जनआन्दोलनपछि एमाले फर्कने असफल कोसिस । तैपनि समाजवादी प्रजातान्त्रिक जनता पार्टी खोलेर २०६६ सालमा एमालेकै माधवकुमार नेपाल नेतृत्वको सरकारमा कानुनमन्त्री । अनि माओवादी अध्यक्ष पुष्पकमल दाहाल नेतृत्वको ३० दलीय विपक्षी गठबन्धनका प्रवक्ता । एमाले अध्यक्ष केपी ओली नेतृत्वको सरकारमा खानेपानी तथा सरसफाइमन्त्री । उक्त सरकार ढालेर बनेको दाहाल मन्त्रिपरिषद्मा फेरि मन्त्री । अर्थात् प्रेमबहादुर सिंह, जुनसुकै दल, रंग र मौसममा पनि उपयोग गर्न मिल्ने फ्री साइजका मन्त्री ।दाहाल सरकार बनेको ६ महिना पुग्न लाग्दा संसद्मा एक सिट मात्रै रहेको समाजवादी जनता पार्टीका यी अध्यक्ष बिहीबार फेरि उही खानेपानी तथा सरसफाइ मन्त्रालय सम्हाल्न आइपुगेका छन् । उनी मन्त्री बनेको भोलिपल्ट कान्तिपुरमा शुक्रबार पाठकपत्र लेख्दै सिन्धुलीका श्रीकृष्ण राजवंशीले उनीसहित अरू केही नेतालाई फ्री साइजका मन्त्री उपमा दिएका छन् । अनेक दल र रंगमा सहजै घुल्न सक्ने सिंह मन्त्री बन्न किन ६६ महिना लाग्यो होला सरकारका प्रवक्ता सूचना तथा सञ्चारमन्त्री सुरेन्द्र कार्कीले फरकफरक विचार राख्ने ठूलासाना दल मिलाउँदै अघि बढ्नुलाई आफ्ना प्रधानमन्त्रीको महानता भनी अथ्र्याएका छन् । सिंहसँगै अर्का एकसिटे अखण्ड नेपाल पार्टी अध्यक्ष कुमार खड्का पनि बिहीबारै महिला तथा बालबालिका मन्त्री बन्न पुगेका छन् ।नौ महिनाको आलोपालो अवधि तोकेर निर्मित सरकारमा किन उत्तरार्धमा आएर मन्त्री बन्न पुग्नुभयो ? भन्ने जिज्ञासाको समाधान उनै सिंहले गरिदिए । मेरो चाहना त ठूला तीन दल कांग्रेस, एमाले र माओवादी मिलेर संविधान कार्यान्वयन गरून्, हामी बसेर थपडी मारौंला भन्ने हो । उनीहरू नै मिल्दैनन्, बरु उल्टै खोजीखोजी हामीकहाँ आउँछन् त म के गरौं ? मन्त्री सिंहले शुक्रबार कान्तिपुरसँग भने, संविधान बनाउन मेरो सक्रिय सहभागिता रह्यो, अहिले कार्यान्वयनमा यति धेरै चुनौती देखिएका बेला किन सरकारबाहिर बस्ने ? संविधान कार्यान्वयन गर्नलाई सरकारमै जानुपर्छ ? भन्ने जिज्ञासामा उनले दक्षिण अफ्रिकामा पनि साना दललाई सरकारमा लगेर संविधान कार्यान्वयन गरिएकाले त्यस उदाहरणबाट सिक्नुपर्ने तर्क गरे ।सिंहले मन्त्री बन्न पुग्नुलाई सत्तारुढ दुई ठूला घटकको आवश्यकता भनी अथ्र्याए पनि प्रधानमन्त्री निकट उच्च पदस्थ कर्मचारीले भने दाहाल प्रधानमन्त्री बनेयता सिंह हरेक दिनजसो निवासमा आएर हैरान लगाउने गरेको बताउने गर्छन् । दाहाल भेट्न घण्टौं कुर्ने गरेका सिंहले अन्तत: मन्त्री बन्ने मनसुवा पूरा गरिछाडे । सिंहले यति मात्रै भनेनन्, दाहाल प्रधानमन्त्री बन्नेबित्तिकै आफूलाई मन्त्री बनाउनेबारे माओवादी र कांग्रेसबीच सहमति भइसकेको, दाहालको यस्तो प्रस्तावमा कांग्रेस सभापति शेरबहादुर देउवाले सिंहजी मन्त्री बन्ने भए हामी बरु राज्यमन्त्री दिउँला नि त भनेको तर किन यति समय लाग्यो भनी बुझ्न नसकेको दाबीसमेत गरे । अनि पाँचांैपल्ट मन्त्री बन्न पाउनुपर्ने आधार पर्याप्त रहेको जनाउ दिँदै थपे, नेपालको राजनीतिमा आजसम्म मैले जुन योगदान दिएको छु, त्यसका आधारमा म क्याबिनेटमा जान योग्य छु ।सिंहले सगर्व दाबी गरेको आजसम्मको योगदान भने विवादग्रस्त छ । पटकपटक बिहे गरेको भनी उनलाई चारित्रिक अभियोगसमेत लाग्यो । एमालेमा छँदा कर्णालीमा पार्टीको प्रभाव विस्तारमा उल्लेख्य भूमिका खेलेका सिंहको चारित्रिक योग्यताबारे त्यसबेलासमेत प्रश्न उठ्ने गरेको उनीसँग काम गरेका नेताहरू टिप्पणी गर्छन् । माधवकुमार नेपाल सरकारमा कानुनमन्त्री हुँदा उनले न्यायपरिषद्लाई विवादमा पार्नेदेखि न्यायाधीश नियुक्ति र कारबाहीलाई नै प्रभावित गर्ने काम गरे । संविधान संशोधन विधेयक पारित गर्दै कार्यान्वयन गर्नका लागि साना दलका नेतासमेत सरकारमा लैजानुपरेको भन्दै सत्ता घटक नेताहरू प्रधानमन्त्री दाहालको प्रतिरक्षा गरिरहेका छन् । जब कि सिंह यसअघि प्रधानमन्त्री चुनावमा नै दाहाल पक्षधर भई भोट खसालिसकेका थिए । अब मन्त्रिपरिषद् ४३ सदस्यीय हुन पुगेको छ । विधेयक पारित गराउनकै लागि मन्त्री थप्दै जाने हो भने साना दलहरूबाट अझै कति संख्यामा मन्त्री बनाउनुपर्ने हो भन्ने यकिन छैन । यता निर्वाचन आयोगले सिंहको दल हाल खारेजीको अवस्थामा रहेको जानकारी दिएको छ । आयोगका प्रवक्ता सूर्यप्रसाद शर्माले पछिल्ला तीन वर्षको आयव्यय विवरण बुझाउनुपर्ने प्रावधान सम्झाउँदै पटकपटक ताकेता गर ेपनि सिंहले नबुझाएपछि दल खारेजमा परेको बताए । यसरी आफ्नो दलको वैधानिक हैसियतबिनै मन्त्री बनेका सिंहले आयोगको निर्णयविरुद्ध सर्वोच्च अदालतमा मुद्दा हाले पनि हालसम्म फैसला भएको छैन ।संविधान संशोधन गर्नैका लागि सिंहलगायत अरू पनि साना दलका नेतालाई मन्त्री बनाउनुपरेको भनी प्रधानमन्त्री सम्बद्ध पक्षले जवाफ दिने गरे पनि त्यो पुष्टि हुने आधार देखिँदैन । संविधान संशोधन गर्न संसद्मा ३ सय ९८ सांसद संख्या चाहिने भए पनि यस्ता एकदुई सिटे दल जोडेर त्यो लक्ष्य भेटिने छाँट देखिन्न । दाहालको यस्तो कदमप्रति स्वयं उनकै दल माओवादी केन्द्रभित्र पनि असन्तुष्टि देखिएको छ । मन्त्रिपरिषद् जम्बो बन्दै जाने क्रममा अनेक दलका मन्त्रीबाट हुने अपयशको भागीदार पनि मन्त्रीमण्डलका प्रमुख दाहालले नै लिनुपर्ने भएकाले जनतामा गलत सन्देश जाने उनीहरूले बताएका छन् । संसद्मा निश्चय नै नम्बरको ठूलो अर्थ छ तर न्यूनतम राजनीतिक कार्यक्रमसमेत नमिल्ने संघीयताकै विरोधी नेतासमेत अटाएर हिँड्दा सरकार र पार्टीप्रति राम्रो सन्देश जाँदैन भन्ने कुरा प्रधानमन्त्रीले विचार गर्नुपर्ने हो, माओवादीका एक नेताले भने, पार्टी अध्यक्ष आफ्नो उद्देश्यमा कि त अस्पष्ट हुनुहुन्छ, कि त सत्ता टिकाउनका लागि जे पनि गर्ने उद्देश्यबाट प्रेरित हुनुभएको देखियो ।यता दाहाल निकट मन्त्रीहरूले भने सरकारमा एमालेसमेतलाई ल्याउन सकिने भन्दै अरू दलसँग पनि सहकार्यको सम्भावना खुला रहेको बताएका छन् । कतिपय सरोकारवालाले भने सिंहजस्ता एकसिटे नेता टिपेर मन्त्री बनाउँदा जनमतको अपमान हुन जाने भन्दै त्यसैका कारण अब थ्रेसहोल्ड को औचित्य झन् बढेको तर्क गरेका छन् । पूर्वप्रमुख निर्वाचन आयुक्त भोजराज पोखरेलले स्थिर सरकारमार्फत् जनताको आकांक्षा सम्बोधन गर्न थ्रेसहोल्ड अनिवार्य गर्नुपर्छ भन्ने सिंहको नियुक्तिबाट पुष्टि भएको बताए । नैतिक हिसाबले विवादास्पद व्यक्तिलाई नियुक्त गर्नु हुन्थ्यो कि हुन्नथ्यो भन्ने विषय उठेको छ, पोखरेल भन्छन्, यस्तो बेला झन् थ्रेसहोल्डको आवश्यकता देखियो ।मन्त्री सिंह भने थ्रेसहोल्ड नै नबुझेकाले यस्तो टिप्पणी गरिरहेको तर्क गर्छन् । समानुपातिक निर्वाचन प्रणालीले आफ्नो थ्रेसहोल्ड आफैं निर्धारण गर्ने भन्दै उनले आफू त्यसलाई बुझ्न सक्षम रहेको दाबी गरे । अहिलेको संविधानले अन्तरिम संविधानकै मान्यता पछ्याउँदै थ्रेसहोल्ड राखेको छ । संविधानसभा चुनावमा २५ हजारको समानुपातिक थ्रेसहोल्ड थियो, अब एक लाख जति संख्याको होला । मैले त्यो क्राइटेरिया पूरा गरेको छु, सिंहले भने, अब यो व्यवस्था छँदाछँदै कुन काल्पनिक थ्रेसहोल्डको कुरा गर्ने ?"
५ बजे ओपीडी सेवाको सकस,"स्वास्थ्यमन्त्रालयद्वारा प्रस्तावित थियो या उनको आफ्नै कार्यालयद्वारा लिइएको निर्णय थियो, प्रधानमन्त्री प्रचण्डले केही महिनाअघि संसद्मा घोषणा गरिदिए, सरकारी अस्पतालको बहिरंग (ओपीडी) सेवा ५ बजेसम्म खुला हुनेछ । त्यही घोषणालाई कार्यान्वयन गर्न अहिले सकस भइरहेको छ । यस्तो प्रतित हुन्छ कि प्रधानमन्त्रीले गर्भाधान त गरिदिए तर त्यसको सुरक्षित डेलिभरीको दायित्व स्वास्थमन्त्री गगन थापा र उनी नेतृत्वको स्वास्थ मन्त्रालयको जिम्मामा आइपरेको छ, जुन सकसपूर्ण बन्न पुगेको छ ।चिकित्सकहरूलाई त झनै धर्मसंकट आइपरेको छ । सरकारी अस्पतालमा काम गर्ने चिकित्सकहरू सामान्यतया १० बजे अस्पताल प्रवेश गर्छन्, हाजिर गर्छन्, फुर्सद मिले एकछिन गफ छाँट्छन्, चिन्तन तथा छलफल गर्छन् र तोकिएको काम राउन्ड, ओटी या ओपीडीमा जान्छन् जहाँ बिहान ८ देखि १२३० बजेसम्म लाइनमा लागी टिकट काटी कुरेर बसेका बिरामीहरू हुन्छन् । तर, यो पद्धति सबै ठाउँमा समान रूपले लागू हुन्न । कुनै चिकित्सकले हाजिर धस्काएर मुस्किलले एक घण्टा पनि अस्पतालमा बिताउँदैनन् । निजी अस्पतालमा सय जना बिरामी हेर्न पनि थकाइ नमान्नेले सरकारीमा विश्व स्वास्थ संगठनको सुझावलाई दलिलका रूपमा प्रस्तुत गर्दै ३० जनाभन्दा बढी हेर्न सकिन्न भन्छन् । सरकारीमा विभिन्न बहाना बनाई क्यान्सिल हुने तर त्यही शल्यक्रिया न्यून पूर्वाधार भएका निजीमा चाहिँ सजिलै हुनेगर्छ भन्ने आरोप पनि लागेकै छ ।निजी आर्थिक फाइदाको मूल्यमा सरकारी अस्पतालमा दिलो ज्यान दिएर काम गर्ने धेरै चिकित्सक छन् जसको उचित मूल्यांकन हुने गरेको छैन । सरकारबाट दैनिक रूपमा प्राप्त हजार रुपैयाँ जति पारिश्रमिक अस्पतालमा पुगी हाजिर गर्न मात्रै हो कि जस्तो प्रतित हुन्छ । किनकि चिकित्सकहरूबाट सम्पादित कामको मूल्यांकन हाजिर कापी या ईमेसिनबाट मात्रै हुने गरेको छ । सबैभन्दा ठूलो दुर्भाग्य त काम गर्न चाहनेलाई पनि निरुत्साहित बनाउने गरिन्छ, नयाँ सेवा सञ्चालन गर्न चाहनेले दुरुत्साहित हुनुपर्छ । विशेषज्ञ चिकित्सकबाहेक तालिमप्राप्त पारामेडिक्स, पाराक्लिनिकल, मेडिकल उपकरण बिगँ्रदा तुरुन्तै मर्मत गरिदिने प्राविधिकदेखि मर्म बुझिदिने प्रशासन, लेखा, स्टोरदेखि अत्यधिक फाइदाभन्दा जिम्मेवारी र सेवाभाव बोकेका सप्लायर्सहरूको पनि अपरिहार्य आवश्यकता रहेको हुन्छ । यी सबै पक्षको अभाव या प्रतिकूलतामा इमान्दारीपूर्वक सेवा प्रवाह गर्न धेरै मुस्किल पर्ने गरेको यथार्थ सम्बद्ध जिम्मेवारहरूले आत्मसात गर्न नसक्नु विडम्बना हो । हाल कायम रहेको १० देखि २ बजेसम्मको समयको मात्रै पनि अधिकतम सदुपयोग भइदिएको भए धेरै गुणा बढी सेवा प्रवाहित हुन सक्थ्यो । यो कटु यथार्थबीच स्वास्थ मन्त्रालयबाट ओपीडी सेवा ५ बजेसम्म खोल्नुपर्ने उर्दी जारी भएको छ । सरकारी चिकित्सकहरूले सरकारी बाहेकका अन्य स्थानमा काम गर्ने स्वीकृति पनि पाएका छैनन् ।पंक्तिकारको राय छ, यदि सरकारमा जनताको स्वास्थप्रतिको जिम्मेवारी छ भने उसले प्रस्ट निर्णय लिन सक्नुपर्छ । मोफसलका सरकारी अस्पतालमा ५ बजेसम्म काम गर्नु भन्नुको अर्थ हो, निजी प्राक्टिस नगर्नु । एकातर्फ युवा विशेषज्ञ चिकित्सकहरूमा सरकारी सेवाप्रति आकर्षण बढ्दैछ भने अर्कोतर्फ कार्यरत बहुमत विशेषज्ञ चिकित्सकहरू यदि सरकारबाट उपयुक्त विकल्प या प्रस्ताव प्रस्तुत भए पूर्णकालीन भई काम गर्न चाहन्छन् । ओपीडीको समयमा वृद्धि गरिएको निर्णय जबर्जस्ती लागू गराउन चाहनुभन्दा दिगो हुनेगरी स्वास्थ सेवा प्रवाहमा गुणात्मक एवं मात्रात्मक अभिवृद्धि ल्याउनु उपयुक्त हुन्छ । ख्याल रहोस् ओपीडीबाहेक अन्तरंग, शल्यक्रिया, आकस्मिक लगायतका सेवामा पनि विशेषज्ञ चिकित्सकहरू खट्नुपर्छ । त्यसैले विकल्पको रूपमा हाल तोकिएको तलबमा वृद्धि गरी बिहान ९ देखि ३४ बजेसम्मलाई अनिवार्य बनाउने, अनि त्यसपछिको समयलाई ऐच्छिक बनाउनु उपयुक्त हुन्छ । ३४ बजेपछि पनि निजी क्लिनिक नगई सरकारी अस्पतालमै बिताउन चाहने चिकित्सकहरूलाई थप पारिश्रमिक विस्तारित या पेइङ मा आर्जित रकमको व्यवस्थापन गर्न सकिन्छ ।अरू सरकारी निकायका अधिकृतहरूले जस्तो पदोन्नति हुँदै जाँदा हैसियत, अख्तियार र सुविधा थपिँदै जाने नियति विशेषज्ञ चिकित्सकहरूको नहुने हुनाले परिश्रम अनुसारको सुविधा या पारिश्रमिक पाउने उनीहरूको हक नै हुनुपर्ने हो । तर पनि देशको परिस्थिति अनुसार सम्झौता गर्न र चित्त बुझाउन उनीहरू तयार हुन्छन् । निजीमा सीमित चिकित्सकहरूले कमाउने गरेजस्तो लाखौंको चाहना उनीहरूले राख्दैनन् । चुरोट, रक्सी, गुट्खादेखि निजी क्षेत्रमा प्रवाहित अर्बांै रुपैयाँलाई पारदर्शी र नियमित करको दायरामा ल्याउन सके पचासौं करोड रुपैयाँ सरकारी खातामा थप्न सकिन्छ । बजेटभन्दा पनि दीर्घकालीन सोच र जनताको स्वास्थ्य जस्तो सम्वेदनशील सबालप्रतिको गम्भीरताको खाँचो छ ।"
इलाबहादुर सार्कीको नाममा,"इलाबहादुर दाइ  तपाईंको सम्झनाले मात्र पनि ऐंठन हुन्छ । दाजै, पृथ्वीनारायणको अग्लाइ नापेर आफ्नो होचाइको उत्सव मनाइरहेका एक हूल प्रगतिशील हरूले अपहरण गरेको दिन हो, पुस २७ । अनि हो एउटा जर्नेलले प्रश्नवाचक आमनागरिकमाथि जुत्ता प्रहार गरेको दिन । कम्ता जगजगी छैन हौ दाजै सहरमा त्यस दिन एकाबिहानै पृथ्वीनारायणको सालिक ढोका ढक्ढक्याउन आइपुग्यो । सालिकले भन्यो, गणतन्त्रको नागरिक भइस् भन्दैमा मेरो जन्मजयन्ती बिर्सने तँ को होस् ? त्यतातिर पोकली छाँगो उसैगरी छङछङ छल्किरहेको होला । ओखलढुंगाको त्यो गाउँमा तपाईंको दिनचर्या उसैगरी बितिरहेको होला । भाउजुको दम फुलेर उस्तै सकस होला । तपाईंको गाउँतिर गणतन्त्रको हालखबर कस्तो छ कुन्नि, यता सहरमा भने गणतन्त्रको दिनचर्या शरमले पानीपानी छ । पोकलीको पानी त के पानी, यो शरमको पानीमा बगेर छताछुल्ल छन् नेता, प्राज्ञ र कविहरू । साँच्ची, पृथ्वीनारायणको जन्मजयन्ती मनाउने उर्दी गाउँतिर आयो कि आएन ?सम्झना बलियो कि बिर्सना दाजै ? लाग्छ, यो मुलुकमा बिर्सना नै बलियो छ । अस्ति भर्खरकै त कुरो हो । जनआन्दोलनको गडगडाहटले राजतन्त्रको जगमा भूकम्प ल्याइदिएको थियो । तपाईंले पत्तो पाउनुभो कि भएन कुन्नि, त्यो बेला सहरमा श्रवण मुकारुङको कविता बिसे नगर्चीको बयान खुब चर्चित थियो । इतिहासमा पहिलोपटक सर्वसाधरण जनताले यो देशको अस्तित्वमा आफ्नो दाबी प्रस्तुत गरेको बेला थियो, त्यो । मुकारुङको कवितामा पनि बिसे नगर्चीको दाबी छ, यो देश मैले पनि आर्जेको हुँ । आन्दोलनमा तपाईं पनि हुनुहुन्थ्यो, आफ्नै सदरमुकामतिर । आन्दोलनमा सबै थिए र सबैले यो र यस्तै कविता हजारौं पटक दोहोर्याएका थिए । बिसे नगर्चीको यस्तो बयान :अढाई सय वर्षदेखि मैले तुनेका थाङनामा हुर्केकामेरा दरसन्तानहरू कहाँ कहाँ पुगेमैले खोज्न चाहेँ हुँलामेरा औंलामा खोपिएका छ्यान्द्रार बगेका रगतहरूले मलाई उक्साएरतरबारले आर्जेको मुलुकभन्दामैले धागोले उनेको मुलुक विशाल ठाने हुँलाखोई मेरो पैताला कहाँनिर छ ?कहाँनिर छ बिसे नगर्ची ?हिजो हेलिकप्टरबाट धम्की दिन्थे जर्नेलहरू, आज प्रज्ञा प्रतिष्ठानमा डाकिन्छन् । पृथ्वीनारायणको सालिक बोकेर जर्नेलहरू एउटा यात्रामा निस्केका छन्, जुलुसमा छन् गणतन्त्रका हिमायतीहरू कुरो सुल्टो भो कि उल्टो ? बिसे नगर्चीको दाबीलाई बन्दुकले उडाइदिने धम्की यो गणतन्त्रमा कसको बुई चढेर आयो ? तपाईंलाई थाहा छ कि इलाबहादुर दाई ? त्यो पनि त्यही प्रज्ञा प्रतिष्ठानमा जहाँ स्वयम् श्रवण मुकारुङ विराजमान छन् । नेता, प्राज्ञ र कविहरू नै जर्नेलको प्रवचन सुन्न किन अभिशप्त भए होलान् ? अवकाशप्राप्त जर्नेल प्रेमसिंह बस्न्यात र एउटा सर्वसाधारण रवि गुरागाईंबीचको शक्ति सन्तुलन आकाशजमिन भएको दिन एकता दिवस हुन्छ कि प्रतिगमन दिवस ?जबजब महाराजहरूले यो देशलाई पिञ्जरा बनाए, तपाईंजस्ता लाखौं गरिब जनताले पिञ्जरा तोड्ने शक्ति जोरेको इतिहास छ । इतिहास राणावंश र शाहवंशको मात्र छ र ? तपाईंको स्मृतिमा पनि इतिहास सही सलामत छ । लोकस्मृति र लोक इतिहास लोकतन्त्रको प्राण हो । निर्मम दमन र कठोर संघर्षको इतिहास जनताको इतिहास हो । तपाईंको स्मृतिमा ताजै होला, कसरी निरंकुशताका अँध्यारा रातमा आन्दोलनकारीहरू तपाईंको पिँढीमा बास माग्न आएका थिए । कांग्रेस सुस्ताएन कि तपाईंको पिँढीमा, माले बास बसेन कि, माओवादीले सेल्टर लिएन कि तपाईंको कौसीमा । सबैले बाचा गरे, इलाबहादुर दाइ, तपाईंको आँगनमा पनि झारिदिनेछौं खुसीको एउटा दिन । तपाईं पनि हेलिनुभो आन्दोलनको भेलमा । पत्याउनुभो । इतिहासको मेहेरो बदल्ने कुरा हो, पत्याउनै पनि पर्यो ।पञ्चायतकाल थियो एउटा, राजाको प्रजातन्त्र । एकथरी मानिसहरू हुन्थे जो राजाको चरण मा बिन्तिपत्र हाल्न जान्थे, रूपचन्द्र बिष्ट थिए अर्का जो गरिबको छाप्रोमा बिन्तिपत्र टाँस्न जान्थे । दुवै इतिहास भए तर यी दुई इतिहासमा ठूलो भिन्नता छ । एउटाले एकता, शक्ति र भक्तिको स्रोत राजामा खोजिरहेको थियो, अर्कोले जनतामा । । रोजाइको कुरा न हो, इतिहास जनताको पनि छ, पृथ्वीनारायणको पनि । आजको इतिहासले पनि ऐना देखाएको छ । कसले इलाबहादुर रोजे, कसले पृथ्वीनारायण रोजे, रोजाइ प्रस्ट छ । र, यो रोजाइले पनि इतिहास बनाएको छ । आखिर इतिहासलाई कसको आँखाले हेर्ने भन्ने कुरा न हो । पृथ्वीनारायणको आँखाले हेर्यो जित नै जित छ, तपाईंको आँखाले हेर्यो हारको पारावार छ ।सिंहदरबारको सिंहासनमा पुगेपछि, अथवा सत्ताका पदप्रमांगीमा आँखा गाडेर बसेपछि कथाले अर्कै मोड लिँदोरहेछ । हिजो कम्युनिस्ट हुन रक्सी खाएर आफ्नै जात काढे, धेरैले । तपाईंकै घरछेउको चौतारोमा उभिएर विद्रोही मुद्रामा भाषण गरे, रगत सबैको रातै छ, कसले बनायो छूत अछूत ? तिनले गीत गाए, कविता लेखे, दस्तावेज कोरे र कसम खाए, यो व्यवस्था बदलेरै छाड्नेछौं । छुवाछूत, भेदभाव, ठूलोसानो सब बदल्ने प्रण गर्दै ती हिँडिरहे । तपाईंजस्ता गरिब, निमुखाको शक्ति जोडेर तिनले आँधीको रचना गरे । जब राज्यमा सबैको हक लेख्ने बेला भयो तिनीहरूमध्ये धेरैले अचानक आफ्नो जात सम्झिए । अनि भने, इलाबहादुरहरूलाई दलित भएकै कारण छुट्टै भाग किन दिने ? रगत सबैको रातै छ, जसले सक्छ उसले खान्छ । बिम्ब त उही हो, रातो रगत । कति सफाइका साथ उनीहरूले अर्थचाहिँ परिवर्तन गरिदिए । उनीहरूले रक्सी खान छाडेनन् तर आफ्नो जातको अहंकारमा सर्लक्कै फर्किए । दुवै हातमा लड्डु त्यसपछिचाहिँ अचानक तिनलाई वर्गचाहियो रे तपाईंकै विरुद्ध लड्न तपाईंकै वर्ग खोजिरहेका हौ दाजु, के भन्नु कहानीमा कुनै सस्पेन्स छैन दाजै । जब तपाईंकै विरुद्ध सर्वहारा वर्ग खोजे नि उनीहरूले, को भेट्टाए थाहा छ ? खाँटी कम्युनिस्टहरूले इतिहासको सालिकपथमा फेला पारे पृथ्वीनारायण शाह । बुझेर बुझिनसक्नु छ, यो कहानी । एक दिन सुनौलो बिहानी लिएर ती आउनेछन् भनेर अझै पर्खिरहनुभएको छ कि तपाईं ? आज थाहा पाउनुस् इलाबहादुर दाइ, त िआउनेछैनन् । उनीहरूले इतिहासको महानता पृथ्वीनारायणमा भेट्टाइसके, तपाईंजस्ता गरिब निमुखाको महानता परै बाटोमा छुट्यो । तपाईंको सबैभन्दा ठूलो गल्ती के भने तपाईंले कसैलाई हराउनुभएन । न पृथ्वीनारायणले जस्तो कीर्तिपुरेलाई हराउनुभो, न खम्बूवानका राई र लिम्बूवानका लिम्बूलाई नै हराउनुभो । न तामाङलाई छल गरेर हराउनुभो, न जुम्लीलाई जित्नुभो, न गढवालीको गर्दनमा तरबारको सान लगाउनुभो । तपाईंलाई त आफैं हारेको हिसाबकिताब राख्ने पनि फुर्सद भएन । तपाईंले महिनौं मेहनत गरेर बनाएको जुत्ता लगाएर जित्नेहरू हिँडे, तपाईं अर्को जुत्ता बनाउन लाग्नुभो । साहूका खेतमा बाँधा भएर जोतिए तपाईंका पुर्खा, त्यसको ज्याला पुग्यो पृथ्वीनारायणले आर्जेको दरबारमा । तपाईंको झुप्रोमा घाम, पानी, शीत मात्र होइन अत्याचारका कोर्राहरू पनि छिरे । किनभने तपाईंले कहिल्यै घरको ढोका बन्द गर्नुभएन । ढोकामा प्रेम टाँसेर पर्खिरहनुभयो, केवल अन्याय पसिरह्यो तपाईंको घरमा । तपाईंको ज्ञान, सीप, पसिना र रगत कुनै राजाको उपकार होइन तर त्यही ज्ञान, सीप र पसिना राजाका निम्ति उपकार भयो । त्यो उपकारको बदला तपाईंले अपमान र यातना पाउनुभो । तर, तपाईंले जान्नुभएन । तपाईंलाई गीत, कविता र भाषण सुनाउन आउनेहरूको नजरमा तपाईंको महानता किन पर्न सकेन ? किन दाजै ? किन फर्कीफर्की पृथ्वीनारायणको महानताले थिच्न खोजिरहेछ आमजनताको आत्मसम्मानलाई ? किनभने, तपाईंले श्रीपेच लाउनुभएन, किनभने तपाईंको हातमा गोर्खेलौरी थिएन, किनभने तपाईंको रगतमा अत्याचारी रक्तकण थिएन । पृथ्वीनारायणको महानताले वशिभूत प्राज्ञ, नेता, कवि, संगीतकारको नजरमा तपाईं पटक्कै जँच्नुभएन । श्रीपेच नलाउने पनि कतै इतिहास निर्माता हुन्छ ? कसैलाई नहराउने पनि कतै राष्ट्र निर्माता हुन्छ ? श्रीपेच लगाउनुस्, इलाबहादुर दाइ । हाम्रो आधुनिक कवि एउटा कविता लेख्न चाहन्छ, तपाईंको नाममा । हाम्रो उत्तरआधुनिक संगीतकार एउटा गीत रच्न चाहन्छ, तपाईंको महानतामा । पोकलीको पाखामा पसिना बगाएर मात्र देशको अस्तित्वमा यसै दाबी गर्न पाइन्छ ? हो, श्रीपेच लगाउनुस् इलाबहादुर दाइ । अनि तपाईंको नाममा इतिहास लेख्न चाहन्छन् इतिहासकारहरू ।"
स्वस्थानी व्रतकथा भित्रका केही पाटा,"यं ब्रह्मा वरुणेन्द्र रुद्रमरुत: स्तुन्वन्ति दिव्यै: स्तवै  म कनीकुथी पढ्न सुरु गर्थें । आमा किताब नै नहेरी लय मिलाएर श्लोक भन्नुहुन्थ्यो । हामी कसैलाई पनि आमाले क, ख पनि सिकाउनु भएन । त्यसैले हामीलाई कहिल्यै लागेन आमा पढ्न जान्नुहुन्छ । स्वस्थानी वाचनको सुरुवातमा वा अन्त्यमा भन्नुपर्ने श्लोकमा जब मेरो जिब्रो लट्पटिन्थ्यो आमा सच्चाइदिनुहुन्थ्यो । म छक्क परेर आमाको मुखतिर हेर्थें । उहाँ एकचित्त भएर फूल लिई हात जोडेर बस्नुहुन्थ्यो र मधुर आवाजमा लयबद्ध पाठ गरिरहनुहुन्थ्यो । म ४५ कक्षामा हुँदादेखि नै आमा स्वस्थानी पाठ गर्न लगाउनुहुन्थ्यो, म जानी नजानी पढ्ने गर्थें । कुनै अप्ठ्यारा शब्दहरूमा जब म अल्झिन्थें तब आमा हेर्दै नहेरी भनिदिनुहुन्थ्यो । अरू समयकी निरक्षर आमा स्वस्थानी कथाका श्लोकहरू तथा अन्य भित्री कथा पनि मुखाग्र भन्नुहुन्थ्यो । पुस शुक्ल पूर्णिमाका दिनदेखि माघ शुक्ल पूर्णिमासम्म एक महिना स्वस्थानीको व्रत बस्ने, उपासना गर्ने तथा कथा वाचन गर्ने प्रचलन छ । यस समयमा विशेषगरी व्रतालु महिलाहरूको राजधानी नजिकैको शालीनदी लगायत आफ्नै घर नजिकका नदी, खोलाहरूमा नुहाउने तथा पूजापाठ गर्ने भीडै लाग्ने गर्छ । महिला, पुरुष जो कोही पनि व्रत बस्न सक्ने भनिए पनि कथामा हिमालयकी पुत्री पार्वती, अप्सराहरू, गोमा, चन्द्रावती लगायत महिलाहरू व्रत बसेका प्रसंग आउनु तथा पार्वतीले महादेव पति पाउन गरेको व्रत भनिनुले पनि स्वस्थानी व्रतमा महिला चासो बढी देखिन्छ । व्रत पछि बिछोडिएका पतिपत्नीको भेटका प्रसंगहरूका कारण पनि स्वस्थानी व्रतलाई योग्य पति पाउन वा बिछोडिएकाको मिलनका रूपमा लिने गरिन्छ । व्रत बस्नाले सुख समृद्धि तथा सन्तान प्राप्ति हुनेजस्ता फल प्राप्त हुने भनिए तापनि कथामा व्रतका कारण चाहेको पति पाउनेदेखि, बिछोडिएका पतिपत्नी तथा आफन्तजनसँग भेटजस्ता कुरामा बढी विश्वास रहेको देखिन्छ । स्वस्थानी कथामा पृथ्वीको उत्पत्तिदेखिका विभिन्न कथा उल्लेख गरिए तापनि देवता र दानव बीचका शक्ति संघर्षका कथाहरू तथा महादेवका बहुलठ्ठीपूर्ण कहानी (जस्तै : प्रेमको नाममा महादेवले सतिदेवीको मृत शरीर बोकेर हिँड्नेदेखि नवविवाहिता पार्वतीलाई छाडेर विविध रूप धारण गरी अर्कैसँग रोमान्स गर्दै हिँड्ने, लीला भन्नु उपयुक्त होला) कथाहरू भनिएको छ । स्वस्थानी परमेश्वरीको व्रत कथा भनेर देवी आराधनाको चर्चा गरिए तापनि स्वस्थानी देवीलाई भन्दा महादेवलाई केन्द्रमा राखेर अधिकांश कथा अगाडि बढ्छन् । कथा तत्कालीन समाजको प्रतिबिम्ब हो । महिला जीवनको अस्तित्वको उपासना, व्रतमा मात्र सीमित गर्नुले तत्कालीन परिवार तथा समाजमा महिलाको उपस्थिति प्रस्ट हुन्छ । जालन्धरकी पत्नी वृन्दा निष्ठावान पतिव्रता छिन् । उनको यस निष्ठाले गर्दा महादेव, विष्णुजस्ता भगवान् पनि उनलाई युद्धमा परास्त गर्न सक्दैनन् तर उनै वृन्दाका पति जालन्धर हाकाहाकी पत्नीसँगै सल्लाह गरेर पार्वतीलाई छल गरी यौन सम्बन्धका लागि जान्छन् । तर, यसमा वृन्दाको कुनै आपत्ति छैन । पटकपटक सृष्टिका पालक भनिएका विष्णु जालन्धरजस्तै भेष बदलेर वृन्दाको सतित्व डगाउन पछि पर्दैनन् । देवाधिदेव भनिएका महादेव पाप भनिएको परस्त्रीसँगको यौन सम्बन्धको (परपुरुषसँगको यौन सम्बन्ध नारीका लागि पाप भनिएको छ भने परस्त्रीसँगको सम्बन्धमा परपुरुषको उपस्थिति अवश्य हुनुपर्ला) लागि विष्णुलाई पठाउँछन् । हामीजस्ता सामान्य मानिसको बुझाइमा देवताका पनि देवताहरूका यी हर्कत साँच्चै राक्षसी लाग्छन् । यी कथाहरूले तथाकथित देवताहरूको निचतालाई प्रस्ट्याउँछ । यौनको निजत्वलाई बेवास्ता गर्छ र बलात्कारका लागि प्रेरित गर्छ । स्वस्थानी कथा जेन्डर बायस्ड छ । देवीको व्रतकथा भनिएको छ तर देवीलाई गौण र मौन राखिएको छ । महादेवको आरधनालाई केन्द्रमा राखिएको छ । त्यस्ता महादेव जो आफ्नी पत्नीलाई छाडेर कहिले राजहाँसका रूपमा त कहिले मृगका रूपमा रोमान्स गर्दै हिँड्छन्, कहिले किरातको रूप धारण गरी सुन्दरी किरातिनीसँग यौन सम्बन्ध राख्न आतुर हुन्छन् । आफू विवाहेत्तर सम्बन्धमा रुची राख्छन् र रावणको तपस्यासँग खुसी भएर आफ्नै पत्नीलाई दिई पठाउँछन् । त्यसैले यो यस्तो कथा हो जसले पुरुष देवताका हरेक कुकर्मलाई लीलाको नाममा प्रस्तुत गर्छ र नारीलाई अनुशासनको पाठ पढाउँछ । बरु कथामा राक्षसहरूको राक्षसी प्रवृत्तिको खासै उल्लेख छैन । देवताहरूसँग भएका शक्ति संघर्ष बाहेक आम मानिसलाई दु:ख दिने राक्षसहरू कथामा देखिँदैनन् । बरु लहडी देवताहरूबाट झन्डै बिनाकारण जस्तै, सामान्य मानिस जस्तै, शिव भट्ट दम्पती, गोमा तथा चन्द्रावती आदिलाई सताइएको छ । धर्मशास्त्रहरूका अनुसार तथा आम बुझाइमा पनि देवत्वलाई मानवताभन्दा उच्च स्थानमा राख्ने गरिन्छ । बच्चा आफंैमा भगवान्का रूप हुन भनिन्छ तर बाबुआमा (शिव भट्ट ब्राह्मण) को प्रगतिसँग डराएर ७ वर्षकी बच्ची (गोमा) लाई ७० वर्षको बूढोसँग विवाह होस् भनी श्राप दिनेजस्तो कुरा राक्षसी कृत्यभन्दा तल्लो स्तरको लाग्छ । श्राप दिने सन्दर्भमा होस् वा वरदान दिने सन्दर्भमा देवताहरूले शक्तिको अत्यधिक दुरुपयोग गरेका प्रसंगहरू कथाभरि प्रशस्त छन् । ब्रह्मचर्यमा रहेर, मन शुद्ध राखी वाचन गर्ने भनिएको स्वस्थानी कथाका कतिपय ठाउँमा कुरीकुरी लाग्ने प्रसंगहरू पनि आउँछन् । यौन क्रियामा व्यस्त रहेका महादेव पार्वतीको कोठामा भिक्षुको रूपमा जबर्जस्ती छिर्ने अग्नि हुन् वा भिक्षा भनेर विर्य दिई पठाउने महादेव र त्यसलाई खाइदिनेजस्ता कथा पढ्दा हुने भिज्युअलाइज ले नीला फिल्मको झझल्को दिन्छ । त्यस्तै ऋषि पतिहरूबाट यौन सन्तुष्टि नपाएका ऋषि पत्नीहरू महादेवको लिंग देखेर पछि लागेका जस्ता प्रसंगहरू पारिवारिक कथा लाग्दैनन् । परिवारका सदस्यलाई राखेर सुनाउने कथाका कतिपय प्रसंग पढ्दा वा सुन्दा लाजै लाग्ने सन्दर्भहरू पनि आउँछन् । बडाले जो गर्यो काम हुन्छ त्यो सर्वसम्मत, छैन लाई प्रतिबिम्बित गर्छ स्वस्थानी कथाले । महादेव ७ वर्षकी गोमालाई श्राप दिन्छन् । आफैं ७० वर्षको शिव शर्मा ब्राह्मणको रूप धारण गरी गोमाको शोषण गर्छन् र गर्भवती बनाई अलपत्र पारेर छाड्छन् र यसलाई शिवको लीला भनिएको छ । कहिले कसको त कहिले कसको रूप धारण गरी नारीको परीक्षा लिँदै हिँड्छन् भने कुनै सुन्दर युवती देख्नेबित्तिकै मोहित भएर पछि लाग्छन् । यस्ता देवता कुनै कोणबाट हेर्दा पनि हामीलाई बुझेका देवता लाग्दैनन् । मैले सुरुमा नै चर्चा गरें, आमा स्वस्थानी मुखाग्र भन्न सक्नुहुन्छ । यो स्वस्थानी संस्कृतिको परिणाम हो । अर्काको घर जाने जातलाई किन पढाउने भन्ने समयमा पनि स्वस्थानी कथा वाचन संस्कृतिले नारीलाई पढ्न, पढाउन प्रेरित गरेको थियो । त्यसो त स्वस्थानी व्रत गर्नुले आफूले चाहेजस्तो वर प्राप्तिको प्रसंग बढी उठाएकाले पनि पति पाउनुभन्दा नारीको अर्को कुनै भूमिका नभएजस्तो गर्छ कथा । अनि स्वभावैले स्वस्थानी व्रतकथा आदिमा नारी चासो बढी देखिन्छ । यसले नारी शिक्षातर्फ प्रेरित गरेको पनि छ । गत वर्ष प्रदर्शनमा आएको हिन्दी फिल्म पीके ले धर्मको नाममा हुने ढोंगलाई व्यंग्य गरेको छ । भगवान् ढोंगी हुने रहेछन् कि स्वस्थानी व्रतकथामा देखाइएका महादेव, विष्णुका लीलाहरूलाई यिनै ढोंगलाई पर्दाफास गरिएको रूपमा म बुझ्छु । र अन्त्यमा, स्वस्थानी कथा पढेरै हुर्किएको म, कतै कथाकी चन्द्रावतीले स्वस्थानीको अपमान गरेर दु:ख झेल्नु परेजस्तै मलाई पनि त्यस्तै आरोप त लाग्दैन भन्ने अव्यक्त डर लागिरहेछ ।"
आदिवासी जनजातिसम्बन्धी भ्रमपूर्ण अनुसूची !,"अनुसूचीमा उल्लेख भएका आदिवासी जनजातिको विवरण कहालीलाग्दो छ । त्यसको नालीबेली खोतल्दै जाँदा अनुसूचीमा समावेश ५९ आदिवासी जनजातिसम्बन्धी तथ्यांक नै गलत छ भन्ने बुझिन्छ । किनभने, जनगणनाको तथ्यांकमा अनुसूचीमा भएका ११ आदिवासी जनजाति नेपालभर कतै फेला परेकै देखिँदैन । नेपाल आदिवासी जनजाति महासंघको नवौं राष्ट्रिय महाधिवेशन यही पुसको पहिलो साता चितवनमा सम्पन्न भयो । महाधिवेशनमा नेपाल बराम संघको तर्फबाट जगत बराम अध्यक्षमा निर्वाचित भए । सचिवका उम्मेदवार श्रुति कुमालले सबैभन्दा बढी ३९ मत पाइन् । निर्वाचनमा बरामको समूहलाई गैरएमाले पार्टीहरूले समर्थन गरेका थिए । एमालेले समर्थित उम्मेदवार कुनै पनि पदमा विजयी बन्न सकेनन् । महासंघ निर्वाचनमा एक आदिवासी जनजाति संस्था बराबर १ भोट मान्यता पाउने व्यवस्था छ । नेपाल सरकारको आदिवासी जनजाति उत्थान राष्ट्रिय प्रतिष्ठान ऐनको अनुसूचीमा ५९ आदिवासी जनजाति छन् । अनुसूचीका ५९ आदिवासी जनजातिमध्ये महासंघमा वनकरिया, छैरोतन र फ्री बाहेकका ५६ जातीय संस्था आबद्ध छन् । मगर र कुसुण्डा देशभर क्रमश: करिब १९ लाख र २ सय ७३ संख्यामा छन् । महासंघ मतदानमा ती दुवै जातीय संस्थाको मत ११ गणना हुन्छ । महासंघ समानुपातिक चुनावी पद्धतिको हिमायती तर उसैको निर्वाचन पद्धति भने समयसापेक्ष छैन । तथ्यांक नै गलत !आदिवासी जनजाति उत्थान राष्ट्रिय प्रतिष्ठान ऐन २०५८ पुस २५ गते प्रकाशित भई गणतन्त्र सुदृढीकरण तथा केही नेपाल ऐन संशोधन गर्ने ऐनअन्तर्गत २०६६ पुस ७ गते दोस्रो पटक संशोधन भएको हो । ऐनमा उल्लेख भए अनुसार आदिवासी जनजाति भन्नाले आफ्नो मातृभाषा र परम्परागत रीतिरिवाज, छुट्टै सांस्कृतिक पहिचान, छुट्टै सामाजिक संरचना र लिखित वा अलिखित इतिहास भएको अनुसूची बमोजिमको जाति वा समुदायलाई सम्झनुपर्छ । तर, अनुसूचीमा उल्लेख भएका आदिवासी जनजातिको विवरण कहालीलाग्दो छ । त्यसको नालीबेली खोतल्दै जाँदा अनुसूचीमा समावेश ५९ आदिवासी जनजातिसम्बन्धी तथ्यांक नै गलत छ भन्ने बुझिन्छ । किनभने जनगणनाको तथ्यांकमा अनुसूचीमा भएका ११ आदिवासी जनजाति नेपालभर कतै फेला परेकै देखिँदैन । अनुसूची अनुसार थकाली, तीनगाउँले थकाली र मार्फाली थकाली छुट्टाछुट्टै आदिवासी जनजाति हुन् । उहिलेदेखि सबैले जानेबुझेको थकाली भनेको थकाली मात्रै हो । जनगणनाको तथ्यांकमा थकालीको जनसंख्या मात्र उल्लेख छ । तर, उल्लेखित समुदायसँग सम्बद्ध जातीय संस्था थकाली सेवा समिति, तीनगाउँले थकाली सेवा समिति, मार्फा थकाली सेवा सदन क्रियाशील छन् । जानकारहरूका अनुसार अनुसूचीमा उक्त समुदायहरू परेपछि मात्र तिनीहरू बनेका हुन् । अचम्म, जनगणनामा चाहिँ एकैजना नभेटिने तर जातीय संस्था भने क्रियाशील हुने कस्तो रहस्य ? त्यसो भए ऐनमा परिभाषित गरिए अनुसार उल्लेखित थकालीहरूका आफ्नै मातृभाषा र परम्परागत रीतिरिवाज, छुट्टै सांस्कृतिक पहिचान, छुट्टै सामाजिक संरचना र लिखित वा अलिखित इतिहासचाहिँ छ कि भन्ने प्रश्न उब्जिन्छ । नेपाल आदिवासी जनजाति महासंघ उपाध्यक्ष गणेश थकाली (तीनगाउँले थकालीका तर्फबाट निर्वाचित) ले बताए अनुसार थकाली, मार्फाली थकाली र तीनगाउँले थकालीको भाषा, संस्कृति र वेशभूषा उस्ताउस्तै छ । थकालीसम्बन्धी बृहत् अध्ययन अनुसन्धान गरेका माइकेल विन्डिङले द थकाली शीर्षक पुस्तकमा मार्फाली समुदायले थकाली भाषा अन्तर्गतको एक भाषिका (डाइलेक्ट) बोल्छन् भन्ने लेखेका छन् (सन् १९९८, पृष्ठ : १९) । अर्का एस आइजिमाले पुन्नेल (मार्फा), ठिन्नेल (ठिनी), स्याङतानी (स्याङ), चिम्तानी (चिमाङ) का थकालीहरू थकालीकै उपसमूहहरू हुन् भनेर जापानिज जर्नल अफ इथ्नोलोजीको वर्ष २४ अंक ३ मा लेखेका छन् (सन् १९६५ ) । तर, अनुसूचीमा ठिनी, स्याङ र चिमाङ गाउँमा बस्ने थकालीलाई तीनगाउँले थकाली र मार्फामा बस्ने जति थकालीलाई मार्फाली थकाली (हिराचन, ज्वारचन, लालचन र पन्नाचन) का रूपमा दर्ज गरिएको छ । ऐनमा उल्लेख भएअनुसार तिनीहरू सबैमा छुट्टाछुट्टै आदिवासी जनजाति हुने आधार देखिँदैन । अनुसूचीमा थकालीसम्बन्धी तथ्यांक विन्डिङ र आइजिमाका अध्ययन अनुसन्धानभन्दा पृथक छ । थकालीलाई पहिले थाक्से भनिन्थ्यो । कालान्तरमा थाक खोलाको आसपासमा बस्ने समुदायलाई थकाली भनिएको हो । थकाली अनुसन्धान केन्द्रको विधानमा उल्लेख भएअनुसार थकालीहरूको आदिभूमि थाकखोला अर्थात् थासाङ हो । हिजोआज मूलत: शेरचन, गौचन, तुलाचन र भट्टचनलाई थकाली भन्ने गरिएको पाइन्छ । तिनीहरू गोत्र (क्यहु) का आधारमा विभाजित गरिएका हुन् । अनुसूचीमा परेको बाह्र गाउँलेलाई पनि थकाली नै भन्ने गरेको पाइन्छ । प्राध्यापक रामबहादुर क्षत्रीले बताए अनुसार बाह्र गाउँले मुक्तिनाथ क्षेत्रको बाह्र गाउँहरूमा बसोबास गर्छन् । तिनको भाषाचाहिँ गुरुङ वा भोटे समुदायसँग मिल्ने महासंघ उपाध्यक्ष गणेश थकालीको बुझाइ छ । सरकारी मानवीय विकास सूचाकांक २०५८ मा थकाली उन्नत समूह र तीनगाउँले थकाली, मार्फाली थकाली र बाह्र गाउँले सुविधा वञ्चित समूहमा समूहीकृत छ । पहुँच हुने जातिलाई थकाली र त्यसमा पनि उन्नत आदिवासी जनजाति समूह र अन्यलाई सुविधाबाट वञ्चित भन्दै तीनगाउँले थकाली, मार्फाली थकालीे नाम जुराइदिएको रोष प्रकट गर्ने थकालीहरू पनि भेटिन्छन् । उनीहरूको भनाइ छ, उनीहरू सबै थकाली नै हुन् । त्यसैले जनगणनामा सबैले थकाली नै लेखाउँछन् । ठाउँविशेषमा केही भिन्नपन त हुन्छ नै । जस्तो काठमाडांै उपत्यकामा असन, पाटन, भक्तपुरका नेवारका भाषा, संस्कृतिमा केही विविधता भएझैं । थकाली जति एकै हांै भन्ने थकालीहरूको भनाइ यस्तो छ, जातीय राजनीति गर्नेहरू स्वार्थका लागि कहिलेकाहीं मार्फाली, तीनगाउँले भइटोपल्ने गर्छन् । उनीहरूको बुझाइ छ, अगुवा थकालीले थकालीलाई नै विभेद गर्नेगरी व्यहार गरे । गाउँ फरक हुनेबित्तिकै कोही उन्नत थकाली र कोही गैरउन्नत थकाली हुँदैन । अनुसूचीमा परेको कसैले नचिनेको, नजानेको समुदाय छैरोतन हो । नेपाल आदिवासी जनजाति महासंघ र आदिवासी जनजाति उत्थान राष्ट्रिय प्रतिष्ठानले अहिलेसम्म एकैजना पनि छैरोतन हौं भन्ने भेटेको पुष्टि गर्न सकेको छैन । सन्तबहादुर गुरुङ र अरूहरूको एक प्रतिवेदनमा छैरोतनको भाषा थकालीसँग मिल्ने तर अन्य केही पहिचान फरक भएको उल्लेख छ । मधुसूदन पाण्डेयले नेपालका जनजातिहरू (छैटौं संस्करण) शीर्षक पुस्तकमा छैरोतनहरू थकाली र मार्फाली थकालीसँग मिल्दोजुल्दो हुन्छन् भन्ने लेखेका छन् । सम्भवत: मुस्ताङको टुकुचेभन्दा उत्तरतिरको छैरोतिर बस्ने थकालीलाई नै छैरोतन भनेर लेखिएको हो । वैकल्पिक ऊर्जा प्रवर्धन र विज्ञान, प्रविधि तथा वातावरण मन्त्रालयले तयार पारेको एक मस्यौदा अभिलेखमा छैरोतनलाई तामाङ, थकाली र पाँच गाउँलेमध्ये कुनै एक हुनुपर्छ भन्ने अनुमान गरेर लेखेको छ । उक्त मस्यौदामा छैरोतनको संख्या २०० जति होला भन्ने अनुमान छ । अनुसूचीमा उल्लेख भएको ताङ्वे समुदायको कथा अलि भिन्न छ । मुस्ताङ जिल्लाको छुक्साङ गाविसमा ताङ्वे भनिने एक गाउँ छ । त्यस गाउँमा बसोबास गर्ने समुदायलाई अनुसूचीमा ताङ्वे भनिएको छ । ताङ्वे समाज सेवा संघका अध्यक्ष सुशील ताङ्वेले जनाए अनुसार नागरिकतामा अहिलेसम्म कसैले पनि ताङ्वे लेखेका छैनन् । उनको भनाइ अनुसार अधिकांशले गुरुङ वा लामा लेखाउँदै आएका छन् । मधुसूदन पाण्डेयले जनाएअनुसार तिब्बती भाषामा ताङ को अर्थ लखेटिएका र वे को अर्थ जाति भन्ने हुन्छ । पाण्डेयको कथनलाई मान्ने हो भने ताङ्वे तिब्बततिरबाट लखेटिएको एक भोटे समुदाय हो । ताङ्वे समुदाय र त्यसको भाषा अहिलेसम्म जनगणनामा सूचीकृत छैन । अनुसूचीमा एक अर्को लार्के भनिने समूह पनि छ । लार्केको संख्या र भाषासम्बन्धी जानकारी जनगणनासम्बन्धी तथ्यांकमा छैन । गोर्खाको उत्तरी भेगमा लार्के भन्ने एक गाउँ छ । त्यहाँ बसोबास गर्ने समुदायलाई लार्के भनी अुनसूचीमा लेखिएको हो । नेपाल आदिवासी जनजाति महासंघमा लार्के समाज कल्याण केन्द्र सदस्य छ । भाषासम्बन्धी जानकारी दिने विद्युतीय सञ्जाल इथ्नोलग मा उल्लेख भए अनुसार भोट बर्मेली परिवारअन्तर्गत पर्ने एक नुब्री भाषालाई लार्के, भोटे, भोटिया, कुटाङ भोटिया आदि उपनामले पनि जानिन्छ । त्यस अनुसार लार्के नुब्री भाषी हुन् । त्यो भाषा डोल्पो, वालुङ, ल्होमी भाषासँग दुई तिहाई जति मिल्छ । त्यसरी नै गोर्खाकै उत्तरी भेकको सियारखोला आसपासमा बसोबास गर्ने एक समुदायलाई अनुसूचीमा सियार लेखिएको छ । सियारलाई धादिङको एक समुदाय हो भन्ने सन्तबहादुर र अरूहरूको एक अनुसन्धान प्रतिवदेनमा उल्लेख छ । सियार पनि जनगणनामा परेको छैन । तर, जनजाति महासंघमा सियार समाज कल्याण केन्द्र सदस्य छ । सियारलाई चुम्बा पनि बताइन्छ । संखुवासभाको एक उत्तरपूर्वी गाविस चेपुवाको एक गाउँको नाम थुदाम हो । त्यहाँ अक्सर भोटे समुदायको बसोबास छ । त्यहाँ बस्ने भोटे समुदाय र ताप्लेजुङका भोटे समुदायहरू करिबकरिब उस्तै हुन् भन्ने बताइन्छ । तर, अनुसूचीमा त्यही ठाउँको नामका आधारमा त्यहाँ बसोबास गर्ने भोटे समुदायलाई छुट्टै थुदाम भन्ने लेखिएको छ । तर, उनीहरूको छुट्टै भाषा अभिलेख भएको छैन । बरु थुदामकै उत्तरी भेगमा बस्ने एक भोटे समुदायको भाषाचाहिँ सिङसाबा (ल्होमी) भन्ने २०५८ को जनगणनाबाटै सूचीकृत छ । एक पुस्तकमा भाषा अंकित नेपालको नक्सामा सिङसाबा र वालुङ भाषीको क्लस्टर एकै ठाउँ देखाइएको छ । त्यो क्लस्टरको संखुवासभातर्फ सिङसाबा र ताप्लेजुङतर्फ वालुङ भाषीको बसोबास छ भन्ने संकेत गरिएको छ । ती छुट्टै भाषा नभएर भोटे भाषाकै भाषिका हुन सक्छन् । थुदामेहरूमध्ये केही संखुवासभाकै गुफापोखरी, तेह्रथुम वसन्तपुरमास्तिरको टुटेदेउराली र काठमाडौंस्थित बौद्धमा बसोबास छ । टुटेदेउरालीका छिरिङ लामा थुदामे भोटे हुन् । उनको नागरिकतामा नाम छिरिङ लामा र बाबुको नाम कामी भोटे र बाजेको नोर्बु भोटे उल्लेख छ । छिरिङले थुदामेको भाषा संखुवासभाका ल्होमी (सिङसाबा) भोटेसँग थोरै नमिल्ने तर ताप्लेजुङका तोप्केगोला र वालुङहरूसँग मिल्ने बताउँछन् । लामाका अनुसार थुदामेहरू देशभर १४१५ सय जति संख्यामा छन् । उनीहरूको नागरिकतामा भोटे वा लामा नै लेखिएको छ । वालुङ र तोप्केगोला अनुसूचीमा उल्लेखित समुदाय हुन् । तिनीहरू २०५८ को जनगणनामा सूचीकृत थिएनन् । तर पनि नागरिकतामा वालुङ र तोप्केगोला लेखिएको एकैजना व्यक्ति पनि अहिलेसम्म फेला नपरेको जानकारी जनजाति उत्थान राष्ट्रिय प्रष्तिष्ठानका कर्मचारीहरू बताउँछन् । इथ्नोलगमा वोलाङचुङ गोला, वालुङ, होलुङ, होलुंगे एकै भाषाका विविध नामहरू हुन् भन्ने लेखिएको छ । त्यसैगरी तोप्के गोला वालुङ भाषाको भाषिका र त्यो थुदाममा सजिलै बुझिने भन्ने उल्लेख छ । अनुसूचीमा परेको अति अन्योल समुदाय फ्री हो । त्यो सम्भवत: कात्तिक र चैत महिनामा फेरी लाउन हिँड्ने जोगीलाई फ्री भनिएको हुनुपर्छ । तेह्रथुमस्थित ओयाकजुङ गाविसका कृष्ण जोगीले सामाजिक समावेशीकरण अनुसन्धान कोष (सिर्फ) को अनुदान सहयोगमा फेरी लाउने समुदायको दिनचर्याप्रति अनुसन्धान गरे । उक्त अनुसन्धानकै आधारमा जोगीले फेरी कल्चर (जुन २०१२) शीर्षकमा एक पुस्तक लेखेका छन् । पुस्तकमा फेरी लगाउने फेरीवालहरू नेपालको आदिवासी जनजाति नै हुन् भन्ने जिकिर छ । २०६९ साल वैशाखमा फेरीवाल जोगी समुदायको पूर्वाञ्चल भेला धरानमा सम्पन्न भयो । उक्त भेलाले नेपाल फेरीवाल जोगी संघ गठन गरेको छ । भेलाले जोगी अर्थात् फेरी लाउने समुदाय मौलिक सांस्कृतिक र जातीय पहिचान छ भन्दै फेरीवालहरू एक छुट्टै अल्पसंख्यक समुदाय भएको दाबी पनि गरेको छ । अनुसूचीमा मुगाल भन्ने पनि छ । मुगालसँग सम्बन्धित मुगाल जनजाति समाज कल्याण केन्द्र नेपाल आदिवासी जनजाति महासंघ सदस्य हो । उक्त संस्थाको केन्द्रीय समितिको कार्यलय मुगुमा छ । तर, इथ्नोलगमा अरुण नदीको किनारमा बस्ने समुदायले मुगाली भाषा बोल्छन् भन्ने उल्लेख गरिएको पाइन्छ । मुगालीहरूको मुगा, सिंधुवाखोला, पाख्रिवास, फलाटेमा करिब १५ सयको संख्यामा बसोबास छ भन्ने लेखिएको छ । मुगालबारे अन्य जानकारी पाइँदैन । त्यस्तै अनुसूचीमा वनकरिया पनि छ । जनगणनाको तथ्यांकमा वनकरिया भाषीको संख्या ६९ जना भन्ने लेखिएको छ । चन्द्रबहादुर श्रीस मगरले वनकरियाको मौलिक ज्ञान र जैविक विविधता संरक्षणसम्बन्धी एक अनुसन्धान सन् २००६ मा सामाजिक समावेशीकरण अनुसन्धान कोषसँग आबद्ध भएर गरेका थिए । श्रीस मगरले बुझाएको प्रतिवेदनमा जनजाति महासंघको एक अभिलेख उल्लेख गर्दै वनकरियाको जम्मा संख्या ६९ जना (१३ परिवार) भन्ने लेखेका छन् । उनीहरूको बसोबासस्थल मकवानपुरको हाडीखोला गाविस अन्तर्गत ट्वांग्रा डाँडा गाउँ र मुसेधाप भन्ने छ । केहीको पर्साको ठोरी गाविसअन्तर्गत लामीटार भन्ने गाउँमा बसोबास छ भन्ने जनाइएको छ । श्रीस मगरले वनकरियाहरू चेपाङ समुदायसँग अत्यन्त मिल्दोजुल्दो हुन्छन् भन्ने लेखेका छन् । हिँजोआज वनकरिया चेपाङ नै हुन् भन्ने बुझाइ छ । कार्यदल गठन नेपाल सरकारले समाजशास्त्री सन्तबहादुर गुरुङको संयोजकत्वमा कृष्णबहादुर भट्टचन, टेकनारायण राजवंशी, विष्णुदत्त आङबुहाङ, रामलखन चौधरी र रवीन्द्रनाथ अधिकारी सम्मिलित जनजाति उत्थान प्रतिष्ठान कार्यदल २०५२ साल पुस ३० गते ३ महिना समयावधि तोकेर बनाएको थियो । कार्यदलले झापा, गोरखा, पोखरा र काठमाडौंमा जनजाति अभियन्ता, राजनीतिक व्यक्तित्व, पत्रकार तथा अधिवक्तामाझ अन्तक्र्रिया र जनजातिसम्बन्धी विभिन्न पाठ्यसामग्रीका आधारमा प्रतिवदेन तयार पारिएको उल्लेख छ । प्रतिवेदनमा जम्मा ६१ समुदायको सूची छ । त्यसबाट मनाङे हटाइयो । चिमतन, ठिनतन, स्वागतनलाई तीनगाउँले थकाली र होलुङलाई वालुङ बनाउँदै प्रतिवेदनमा नपरेको याक्खा थपेर अनुसूचीमा जम्मा ५९ आदिवासी जनजाति जारी भएको हो । भाषाविद् तथा अधिवक्ता रामजी कोङग्रेनको जोडमा याक्खा थपिएको थियो । त्यसअघि याक्खा राई र लिम्बूमा सूचीकृत हुँदै आएका थिए । गाउँघरमा चाहिँ उनीहरू जिमी वा देवानका रूपमा चिनिन्थे । याक्खाको संस्कृति र भाषा लिम्बू संस्कृति र भाषासँग निकै हदसम्म मिल्छ । विवाहबारी पनि याक्खा र लिम्बूमा सरोबरी चल्छ । सामन्यत: जनगणनामा सूचीकृत तथा अध्ययन अनुसन्धानका आधारमा जातजातिसम्बन्धी अनुसूची जारी गर्ने प्रचलन छ । तर, अनुसूची जारी गर्दा त्यसो गरिएन । त्यो अनुसूचीमा परेका ५९ आदिवासी जनजातिमध्ये ३० समुदाय २०४८ को जनगणनामा सूचीकृत नै थिएनन् । त्यसमध्ये २०५८ को जनगणनामा १५ समुदाय सूचीकृत भए । बाँकी १५ मध्ये ४ समुदाय डोल्पो, तोप्के गोला (ताप्लेजुङ), ल्होपा (मुस्ताङ ल्होमान्थाङ) र ल्होमी (संखुवासभा हटिया, चेपुवा, किमाथांका) २०६८ को जनगणनामा सूचीकृत भए । अझै अनुसूचीमा परेका ११ आदिवासी जनजाति कहाँ छन्, अत्तोपत्तो छैन । तीनको भाषा, संस्कृति के हो ? राज्यको अभिलेखमा उल्लेख छैन । केही मानवाशास्त्री तथा समाजशास्त्रीहरूका बुझाइमा कार्यदलको प्रतिवेदन हचुवाको भरमा तयार गरिएको थियो । प्रतिवेदन तयार पार्दा आदिवासी जनजाति अर्थात् इथ्निसिटीका बारेमा पर्याप्त मात्रामा अध्ययन नगरेको भन्न सकिने स्थिति छ । त्यो अनुसूची समाजशास्त्रका मान्यताका आधारमा तयार गरिएको भन्ने पुष्टि हुँदैन । जनगणनामा जनजाति जनगणना २०६८ मा राईबाट छुट्टिएका १२ आदिवासी जनजाति (आठपहरिया, बाहिङ, बान्तावा, चाम्लिङ, खालिङ, कुलुङ, लोहरुङ, मेवाहाङ, बाला, साम्पाङ, थुलुङ, नाछिरिङ र याम्फू) थपिए । उनीहरूको भाषा २०५८ कै जनगणनामा सूचीकृत भइसकेको थियो । त्यसैगरी थारूबाट खसास र गुरुङबाट घले छुट्टिएर जनगणनामा सूचीकृत भएका छन् । अनुसूचीमा राजवंशी र कोचेलाई एकै मानी राजवंशी (कोचे) लेखिएको थियो । २०६८ को जनगणनामा राजवंशी र कोचे छुट्टाछुटट्टै सूचीकृत छ । त्यसबाट २०६८ जनगणनामा आदिवासी जनजाति समुदाय जम्मा ६३ संख्यामा देखिन्छ । तर, अनुसूचीका आधारमा नेपालका आदिवासी जनजाति संख्या भने ५९ नै हो । तथ्यांक कि मिथ्यांक ?अनुसूचीका ५९ आदिवासी जनजातिमध्ये फ्री र छैरोतन भन्ने समुदाय नेपालमा कतै छैन भन्ने जनजाति अभियन्ताहरूले बताउँदै आएका छन् । ती दुई मात्र होइन अनुसूचीमा परेका एक दर्जन समुदाय नै उल्लेख भएबमोजिम छुट्टै आदिवासी जनजाति हुन् वा होइनन् ऐनमा उल्लेख गरिएको परिभाषाको आधारमा शंका गर्न सकिने स्थिति छ । त्यसैले तिनीहरूका छुट्टै भाषा, संस्कृति, सामाजिक संरचना आदि छ वा छैन अनुसन्धान हुन जरुरी छ । पत्थरकट्टा (कुसबाडिया) र धानुक अनुसूचीको अर्को गलत पाटो हो । अनुसूची अनुसार ती दुवै आदिवासी जनजाति हुन् । नेपाल दलित आयोगको अनुसूचीमा पत्थरकट्टा मधेसी दलित समूहमा छ । चित्रबहादुर थापाले गरेको एक अध्ययन प्रतिवेदनमा कपिलवस्तुका कुसबाडियाले आफूहरूलाई दलित नै भन्छन् भन्ने छ । भारतमा पत्थरकट्टालाई दलित समुदायका रूपमा लिइन्छ । त्यसैगरी मण्डल कमिसन (सन् १९८०) को प्रतिवदेनमा धानकधानुक सेड्यल कास्ट अर्थात् दलिततर्फ समावेश छ । महासंघले सरकारको धेरैजसो तथ्यांक सत्य छैन, त्यसलाई मिथ्या भन्दै आएको छ । माथिका विवरणले महासंघ आफैं मिथ्यांकका जगमा उभिएको देखिन्छ । महासंंघको निर्वाचन पद्धति समयसापेक्ष छैन । केवल निर्वाचनका निम्ति निर्वाचनजस्तो मात्र छ । अन्तमा, महासंघमा राजनीतिक पार्टीको ठाडो हस्तक्षेप सुरु भएको छ । जिल्लास्तरकै निर्वाचनमा राजनीतिक पार्टीका प्यानल उठ्ने चलन बसिसकेको छ । महासंघमा भाषा, संस्कृति, पहिचान आदिका कुरा ओझेलमा परी राजनीति गर्नेहरू सभासद बन्न पाइने आकांक्षामा महासंघ अध्यक्ष र महासचिव हुने परिपाटीले घर गरेको छ । दोस्रो जनआन्दोलन पश्चात् अपवाद बाहेक अध्यक्ष र महासचिव मनोनीततर्फबाट सभासद चुनिए । हिजोआज महासंघ राजनीति गर्नेहरूको अखडाजस्तो बनेको छ । त्यसले महासंघ आफ्नो लक्ष्यमा चुकेको छ । बेलैमा सच्चिन जरुरी छ ।"
रेशमी मार्गमा नेपालको अलमल,"चीनले अगाडि सारेको बेल्ट एन्ड रोड इनिसिएटिभ कार्यक्रममा नेपालले सहभागी जनाउन आनाकानी गरिरहेको छ । सन् २०१४ मा नेपालले यस कार्यक्रममा सहभागी हुन प्रारम्भिक सम्झौतामा हस्ताक्षर गरेको थियो । त्यसपछि २ वर्ष बितिसक्दा पनि नेपालले पूर्ण सहभागी हुने प्रतिबद्धतासाथ हस्ताक्षर गरेको छैन । नेपाललाई सम्झौतामा हस्ताक्षर गर्न नदिन अर्को छिमेकी मुलुक भारतको दबाब रहेको ठानिएको छ । चीनका नेताहरूले नेपाली नेताहरूसँगको भेटमा उक्त कार्यक्रममा सहभागी हुन नेपाललाई अनुरोध गर्दै आएका छन् । यसै पनि नेपालको जलविद्युत् र पूर्वाधार विकासमा चिनियाँ लगानीको व्यापक सम्भावना रहेका बेला चीनले अगाडि सारेको बेल्ट एन्ड रोड इनिसिएटिभ कार्यक्रममा भाग लिनुको विकल्प नेपालसँग छैन । यो कार्यक्रम नेपालको मात्र नभइृ सबै विकासोन्मुख मुलुकको हितमा रहेको कुरा चीनले प्रस्ट पारिसकेको छ ।२०१३ सेप्टेम्बरमा कजाकास्तानको भ्रमणमा रहँदा चिनियाँ राष्ट्रपति सी चिन फिङले पहिलोपटक ऐतिहासिक रेशमी मार्गलाई पुनर्जागरण गर्ने घोषणा गरे । त्यसको एक महिनापछि उनी इन्डोनेसियाको भ्रमणमा जाँदा एक्काइसौं शताब्दीको सामुद्रिक रेशमी मार्गलाई पनि पुनर्जागरण गर्ने उद्घोष गरे । त्यसको एक महिनापछि नोभेम्बरमा सम्पन्न चिनियाँ कम्युनिस्ट पार्टी अठारौं केन्द्रीय समितिको तेस्रो पूर्ण बैठकद्वारा सी चिन फिङद्वारा घोषणा गरिएका दुवै कार्यक्रमलाई चीनको सुधार र खुला नीतिभित्र समावेश गरी बढाउने निर्णय गरियो । रेशमी मार्ग इसापूर्व १३० देखि हान वंशको शासन कालमा सुरु भएको हो । रेशमी मार्गले चीनलाई पल्लो सान्सीको सिआनबाट रोमन साम्राज्यसँग जोडेको थियो । यो मार्गको बहुवाणिज्य रुट चीन, भारत, अरेबिया, ग्रिस, रोम र समुद्रलाई छुने अन्य मुलुकसँग जोडिएको थियो । अहिले त्यही सञ्जाल ब्युँझाएर चीनले ती मुलुकहरूले आर्थिक लाभ लिऊन् भन्ने चाहेको छ । रेशमी मार्ग र एक्काइसौं शताब्दीको सामुद्रिक रेशमी मार्गलाई जोडेर वान बेल्ट वान रोड अर्थात् एक पेटी एक मार्ग भन्न थालियो । रेशमी मार्गले चीन र युरोपलाई जोड्छ जसलाई बेल्ट भित्र राखिएको छ भने समुद्री रेशमी मार्गले एसिया र अफ्रिकालाई जोड्छ जसलाई रोड ले समेटेको छ । यसर्थ बेल्ट एन्ड रोड भित्र प्रत्यक्ष रूपमा एसिया, युरोप र अफ्रिका समावेश रहेका छन् । रेशमी मार्ग आर्थिक क्षेत्र र एक्काइसौं शताब्दीको सामुद्रिक रेशमी मार्गलाई नै परिमार्जित भाषामा बेल्ट एन्ड रोड इनिसिएटिभ भनिएको हो । ऐतिहासिक व्यापारी मार्गका रूपमा रहेको रेशमी मार्गलाई पुन: ब्युँझाउँदै आधुनिक युगमा व्यापार तथा पूर्वाधार सञ्जालमार्फत एसियालाई युरोप र अफ्रिकासँग जोड्ने चीनको पारदर्शी आर्थिक कार्यक्रम नै बेल्ट एन्ड रोड इनिसिएटिभ हो । बेल्ट एन्ड रोड इनिसिएटिभ ले ७० भन्दा बढी मुलुकलाई प्रत्यक्ष समेट्छ । तीमध्ये ३० वटासँग चीनले सम्झौता गरिसकेको छ । अहिलेसम्म ९ सयवटा समझदारीपत्रमा हस्ताक्षर भएका छन् जसमा ८ खर्ब ९० अर्ब डलर पुँजी रहेको छ । उदाहरणका रूपमा बेइजिङदेखि जर्मनीको दुइसबर्ग जोड्ने रेलमार्गलाई लिन सकिन्छ ।चीनले बेल्ट एन्ड रोड इनिसिएटिभ कार्यक्रममा भाग लिने राष्ट्रहरूमा ठूलो मात्रामा बाह्य लगानी गरेको छ । ती राष्ट्रहरूमा चीनले गरेको प्रत्यक्ष बाह्य लगानीमा हरेक वर्ष ३८६ प्रतिशतले वृद्धि हुँदै आएको छ । चिनियाँ वाणिज्य मन्त्रालयको तथ्यांक अनुसार २०१५ मा चीनले बेल्ट एन्ड रोड इनिसिएटिभ कार्यक्रममा सहभागी राष्ट्रहरूमा १८ अर्ब ९३ करोड अमेरिकी डलर लगानी गरेको छ । यो चीनले गरेको प्रत्यक्ष बाह्य लगानीको १३ प्रतिशत हो । बेल्ट एन्ड रोड इनिसिएटिभ कार्यक्रम चिनियाँ प्रत्यक्ष बाह्य लगानीको महत्त्वपूर्ण हिस्साको रूपमा विकसित हुँदै आएको छ । चीनले २०१५ मा एक खर्ब ४५ अर्ब ६७ करोड अमेरिकी डलर प्रत्यक्ष बाह्य लगानी गरेको छ । सोही अवधिमा चीनले प्रत्यक्ष वैदेशिक लगानीको रूपमा एक खर्ब ३५ अर्ब ६० करोड अमेरिकी डलर भित्र्याएको छ । सबैभन्दा धेरै प्रत्यक्ष बाह्य लगानी गर्ने मुलुकमा अमेरिकापछि चीन दोस्रो स्थानमा रहेको छ ।२०१६ को जुलाईसम्म चिनियाँ व्यवसायीहरूले विभिन्न राष्ट्रमा ५२ वटा आर्थिक सहकारी क्षेत्र स्थापना गरेका छन् । ती व्यवसायीहरूले ९ अर्ब डलर कर तिर्दै ७० हजार स्थानीयलाई रोजगारी दिएका छन् । २०१६ को पहिलो आठ महिनामा ६१ राष्ट्रमा चार हजार इन्जिनियरिङ परियोजना सम्झौतामा चिनियाँ कम्पनीले हस्ताक्षर गरेका छन् । यी सम्झौताहरूको कुल पुँजी ६९ अर्ब ८२ करोड डलर रहेको छ ।चीनको स्वार्थविगत केही वर्षदेखि चीनको आर्थिक वृद्धिदर निरन्तर घटिरहेको छ । यतिबेला चिनियाँ नेतृत्व आर्थिक वृद्धिदरलाई स्थिर राख्ने अथवा बढाउने कुरामा चिन्ताग्रस्त छ । चीनको आर्थिक वृद्धिदरलाई स्थिर राख्न अथवा बढाउन सबैभन्दा महत्त्वपूर्ण कुरा छिमेकी मुलुकहरूमा विकाससम्बन्धी माग र आवश्यकता बढाउन आवश्यक छ ।चीन वरिपरिका मुलुकमा राजनीतिक स्थिरतासँगै विकासको माग र आवश्यकता बढ्न थालेपछि त्यसको आपूर्ति चीनको एकाधिकारजस्तै हुन्छ । ती मुलुकको मागभन्दा बढी चीनसँग लगानी गर्ने क्षमता र प्रविधि छेलोखेलो छ । छिमेकी मुलुक मात्र नभएर एसियाली र अफ्रिकी मुलुकमा हुने पूर्वाधारका विकासमा चिनियाँ पुँजी र प्रविधिले बजार पाउँछ । चिनियाँ पुँजी र प्रविधिको प्रयोग प्रवद्र्धनले चिनियाँ आर्थिक विकासलाई अझै तीव्र गतिमा बढाउँछ । अब चीनले आफू मात्र विकसित भएर आफ्नो पुँजी र प्रविधिलाई उपभोग गरेर सक्ने अवस्था छैन । त्यसकारण बेल्ट एन्ड रोड इनिसिएटिभ कार्यक्रमले सम्बन्धित मुलुकको विकाससँगै चीनलाई पनि फाइदा पुर्याइरहेको हुन्छ ।रेशमी मार्गमार्फत चीन यस क्षेत्रमा समेटिने ६५ मुलुकसँग स्वतन्त्र व्यापार सम्झौता गर्न पनि चीन उद्धत छ । अहिलेसम्म चीनले सिंगापुर, स्विट्जरल्यान्ड, आइसल्यान्ड लगायतका १२ वटा मुलुकसँग स्वतन्त्र व्यापार सम्झौता गरिसकेको छ । यसैगरी जापान, अस्ट्रेलिया, नर्वे लगायतका अन्य ८ मुलुकसँग हस्ताक्षर गर्ने चरणमा पुगेको छ । सम्झौता गर्दा खुलापन, सहकार्य, सहभागिता र साझा जितको सिद्धान्त अवलम्बन गर्ने गरेको छ । बेल्ट एन्ड रोड इनिसिएटिभ कार्ययोजनाभित्रका परियोजनामा सामान्यत: चीनले पूर्वाधार निर्माण सम्पन्न गर्छ र हस्तान्तरण गर्छ । यही परिकल्पनामा चीनले स्थलमार्गलाई अगाडि सारेको छ । स्थलमार्गबाट हुने व्यापारिक पारवहन छिटो, भरपर्दो र सस्तो हुने कुरा चिनियाँ प्रयोगबाट पुष्टि भइसकेको छ । अहिले चीनले मध्ययुरोपतिर समुद्री मार्गभन्दा स्थलमार्गबाट मालबाहक रेलको प्रयोगलाई परीक्षण गरिरहेको छ । त्यसैको एउटा रूपमा क्वाङचाउ र लान्चौदेखि केरुङ सम्मको चिनियाँ मालबाहक रेललाई लिन सकिन्छ ।नेपाललाई फाइदाबेल्ट एन्ड रोड इनिसिएटिभ कार्यक्रमसँग जोडिने हरेक राष्ट्रले यथेष्ट फाइदा लिन्छन् । यस अवधारणा अनुसार चीनको बाह्य लगानीको पुँजी र पूर्वाधारका आयोजना नेपालमा निर्माण हुनेछन् । विशेषगरी प्रविधि र बौद्धिक सम्पत्तिको आपूर्ति हुनेछ । यससँगै इन्जिनियरिङ निर्माण र परियोजना वित्त पनि आपूर्ति हुनेछ । नेपाली स्वदेशी तथा विदेशी लगानीका कम्पनीहरूले चिनियाँ कम्पनीसँग साझेदारी गर्नेछन् । यसले नेपालमा चिनियाँ बजारलाई थप विस्तार गर्नेछ । चीनकै पहलमा ४० अर्ब डलरको रेशमी मार्ग कोष स्थापना भएको छ । यो कोष अति आवश्यक ठानिएको र न्यून आर्थिक क्षमता भएका मुलुकमा लगानी गर्ने छ अथवा अनुदान दिइनेछ । यो कोषले पनि नेपाललाई ठूलो भरथेक गर्नेछ ।चीनको बेल्ट एन्ड रोड इनिसिएटिभ कार्यक्रमले मुख्य रूपमा नेपालको पूर्वाधार विकास, पर्यटन विकास र सांस्कृतिक सम्पदाको विकासमा प्रत्यक्ष फाइदा पुर्याउँछ । चीनले पछिल्लो समय अगाडि सारेको कनेक्टिभिटी अर्थात् सञ्जालको नारा नेपालजस्तो छिमेकी मुलुकका लागि निकै लाभप्रद छ । नेपालले चीनको स्वायत्त प्रदेश तिब्बतसँग जोडिएका विभिन्न नाका खोलेर विकासलाई सन्तुलित बनाउने प्रयास गरिरहेको छ । चीनसँग नेपालले सडक सञ्जाल, हवाइं सञ्जाल, विद्युत्तीय सञ्जाल, सांस्कृतिक सञ्जाल, व्यापारिक सञ्जालजस्ता बहुआयामिक विभिन्न सञ्जालबाट सम्पर्क विस्तार गर्न सक्छ । चीनसँग विविध यातायात सञ्जाल विकास हुनु भनेको नेपाली पर्यटन बजारमा चिनियाँ उपभोक्ता भित्र्याउनु हो । चिनियाँ पर्यटकका लागि पूर्वाधार निर्माण गर्न पनि यो कार्यक्रमको भूमिका महत्त्वपूर्ण हुनेछ ।नेपाल पुरातात्त्विक सम्पदाको भण्डार हो । कतिपय सम्पदाको संरक्षण र सम्बद्र्धन हुन सकेको छैन भने कतिपय सम्पदाको अन्वेषण गर्न बाँकी छ । भूकम्पपछि ध्वस्त भएका नेपालका सांस्कृतिक सम्पदाहरूको पुनर्निर्माण गर्दै संरक्षण गर्न पनि यो कार्यक्रम नेपालका लागि हितकर छ । यद्यपि यसका केही चुनौती पनि छन् । पहिलो, भारतको भूमिका रहेको छ । भारतले अहिलेसम्म यो कार्यक्रमको समर्थन गरेको छैन । तसर्थ नेपालमा यो कार्यक्रम भित्रिँदा भारतले पूर्वाग्रही दृष्टिकोणबाट यसलाई नियाल्छ र नेपालमा चिनियाँ गतिविधि बढेको भन्दै नेपालको राजनीतिक नेता, कर्मचारी संयन्त्र र खुला सिमानाको दुरुपयोग गरी चिनियाँ योजनालाई निरुत्साही बनाउन प्रयास गर्नेछगरिरहेको छ । दोस्रो, नेपालको आन्तरिक द्वन्द्व, भ्रष्टाचार र कर्मचारीतन्त्रबाट हुने ढिलासुस्ती रहेका छन् । रातारात पूर्वाधार ठड्याउने चीन बिनाअवरोध शान्तिपूर्वक काम गर्न चाहन्छ । नेपालमा विभिन्न स्वार्थसमूहहरू सक्रिय छन् । समाजमा द्वन्द्व सिर्जना गरेर विकास निर्माणलाई पछाडि धकेल्ने त्यस्ता स्वार्थ समूहहरूले विकास निर्माणका कामलाई प्रभाव पार्छन् । त्यसैगरी व्याप्त भ्रष्टाचार र हरेक कुरामा राजनीतिकरण अनि कर्मचारीतन्त्रको अल्झनले चुनौती सिर्जना गर्छ । तर, यी चुनौतीहरू ठूलाचाहिँ होइनन् । सबैभन्दा ठूलो कुरा नेपालको इच्छाशक्ति र चाहना हुनुपर्छ ।आचार्य चिनियाँ अन्तर्राष्ट्रिय रेडियो (सीआरआई) नेपाली सेवा, बेइजिङमा विदेशी विशेषज्ञका रूपमा कार्यरत छन् ।"
हिँडाइले मुटुको स्वास्थ्यमा सुधार,"हिँड्ने बानी छ भने, तपाईंको मुटु पनि सामान्य व्यक्तिका तुलनामा स्वस्थ नै छ । मुटुको स्वास्थ्यमा सुधार ल्याउन पैदल हिँडाइ दीर्घकालीन उपाय हो । जर्नल क्रिएटिभ नर्सिङमा प्रकाशित भएको यो अध्ययनका लागि ७० महिलाको एउटा समूहमा सामुदायिक हिँड्ने कार्यक्रमअन्तर्गत परीक्षण गरियो । हिँड्नु राम्रो व्यायाम हो । तर यो अध्ययनले हिँड्दा कोलेस्ट्रोल, तौल, रक्तचापमा परिवर्तनबारे राम्ररी औंल्याएको छ । अनुसन्धानअनुसार औसत रूपले हिँड्दा मुटुको रोगको कारकमा छोटो समयमै सुधार आउँछ । अध्ययनमा सहभागी भएकाहरूलाई १० साताका लागि प्रोग्राम गरिएको एउटा पिडोमिटर हिँड्दाखेरि लगाउन दिइएको थियो । उनीहरूलाई हरेक साता कम्तीमा अढाइ घन्टा तीव्र गतिले हिँड्न भनिएको थियो । यो कार्यक्रम पूरा भएपछि ती सहभागीहरूको रक्तचाप, तौल, कोलेस्ट्रोल, बडी मास इन्डेक्स आदि परीक्षण गरिएको थियो । यस्तै, उनीहरूको व्यक्तिगत विशेषता, शारीरिक गतिविधि, खानपिनमा रुचिसँगै १० साताको व्यवहारबारे एउटा सर्वेक्षणसमेत पूरा गर्न भनियो ।यो परीक्षणको निचोडले समेत अनुसन्धान दलको प्रारम्भिक परिकल्पनाको पुष्टि गरेको छ । यो अध्ययनले हिँडाइको केही समयमै मुटुसँग सम्बन्धित जोखिमका कारकहरू भेट्दै गएको देखायो ।"
आत्महत्याशतप्रतिशत रोक्न सकिन्छ,"नेपालभित्र मात्र नभई नेपाली संगीतप्रेमी रहेका प्राय: ठाउँमा केही दिनयता गफको विषय भइरहेको छ यम बुद्धको असामयिक निधन । नाम चलेका यी र्यापरले लन्डनमा आत्महत्या गरेका थिए । ३० वर्षकै उमेरमा मृत्यु रोजेका थिए उनले । मनोचिकित्सकहरूको कुरा मान्ने हो भने, यम बुद्घ वा उनि जस्तै धेरैजसोलाई आत्महत्या गर्नबाट जोगाउन सकिन्थ्यो । किनभने, आत्महत्या गर्नुभन्दा अघि उनीहरूले आफूनिकटका कुनै न कुनै व्यक्तिलाई कुनै न कुनै माध्यमले आफू जीवनबाट बिरक्तिएर मर्न चाहेको संकेत गरेका हुन्छन् । यस्तो संकेत पाउनासाथ हामीले उचित मानसिक स्वास्थ्य सेवा लिन सघायौं भने त्यस्ता व्यक्तिहरू उपचार पाएर सामान्य हुन सक्छन् ।आत्महत्यालाई शतप्रतिशत रोक्न सकिन्छ, त्रिवि शिक्षण अस्पताल, मानसिक स्वास्थ्य विभागका प्रमुख डा सरोज ओझा भन्छन्, आत्महत्या गर्ने सम्भावना भएकाहरूको समयमै पहिचान भएर सही उपचार भए उनीहरूले अकाल मृत्यु वरण गर्नुपर्दैन । यस्ता व्यक्तिले आफूले आत्महत्या गर्न चाहेको कुरो कुनै न कुनै रूपमा प्रकट गरिसकेका हुन्छन् ।आत्महत्याको ९० प्रतिशतभन्दा बढी कारण मानसिक स्वास्थ्यसम्बन्धी समस्या हुने गरेको छ । समाजमा मानसिक स्वास्थ्यप्रति अनभिज्ञता, सेवाको कमी, दक्षबाट दिइने मनोवैज्ञानिक परामर्शको अभावले गर्दा आत्महत्यालाई रोक्न अप्ठयारो भइरहेको हो । विश्व स्वास्थ्य संगठन (डब्लूएचओ) का अनुसार, वर्षेनी करिब ८ लाख व्यक्तिले आत्महत्या गर्ने गरेका छन् । १५ वर्षदेखि २९ वर्षसम्म उमेर समूहका व्यक्तिहरूमा आत्महत्या मृत्युको दोसो सबैभन्दा ठूलो कारक हो । उच्च आय भएका मुलुकहरूमा आत्महत्या र मानसिक समस्याबीच सम्बन्धसमेत पाइएको छ । डा ओझाका अनुसार, करिब ६६ प्रतिशत व्यक्तिले आत्महत्याअघि नै कुनै न कुनै रूपमा नजिकका व्यक्तिलाई आफू मर्न चाहेको कुरा भनिसकेका हुन्छन् । उनीहरूले आफू मर्ने चेतावनी आफूनिकट भएकाहरूलाई दिए पनि यो कुरा सम्बन्धित व्यक्तिले बुझ्न सकेका हुन्नन् र उनीहरूले संसार छाड्छन् । त्यो रहस्य बुझ्न सके सम्भावित आत्महत्याबाट व्यक्तिविशेषलाई जोगाउन सकिन्छ । आफ्नो जीवन नै व्यर्थ ठान्ने, आफूलाई पृथ्वीको बोझ ठान्ने अवस्थामा पुगेका अर्थात् कडा उदासी रोग (डिप्रेसन) भएका तीन जनामध्ये सरदर एक जनाले आत्महत्या गर्ने गर्छ । कडा उदासी रोगको पहिचान गरेर उपचार प्रक्रियामा गएर यस्ता व्यक्तिलाई आत्महत्या गर्नबाट बचाउन सकिन्छ । लामो समयसम्म जटिल दीर्घ रोगले थलिएकाहरू, क्यान्सर भएका, बढ्दो उमेर, मद्यपान, अन्य कडा खालका मानसिक रोग, सिजोफ्रेनिया भएकाहरूमध्ये करिब १५ प्रतिशतले आत्महत्या गर्ने गरेको जनाउँदै डा ओझा भन्छन्, समयमै रोग पहिचान गरेर मानसिक उपचार प्रक्रियामा जाँदा सम्बन्धित व्यक्ति निको हुन्छ ।व्यक्तिविशेषमा आत्महत्या गर्ने नकारात्मक भावना केही समयसम्म रहिरहन्छ । त्यो भावनापछि प्राकृतिक रूपमा आफैं कमजोर हुने, कम भएर जान सक्ने वा उपचार गरेर हटाउन सकिने ओझा बताउँछन् । आत्महत्याको सम्भावना भएकाहरूमा खास किसिमको लक्षणसमेत देखिन थाल्छ । यस्ता व्यक्ति सामाजिक कामबाट टाढा हुन थाल्छन् । रचनात्मकता, मनोरञ्जन, घरायसी जिम्मेवारी, पेसाबाट पनि टाढिन थाल्छन् । उनीहरू आफू मर्ने कुरा कसैकसैलाई भन्छन् भने, लेखेर (सुसाइड नोट) पनि राखेका हुन सक्छन् । हाम्रो मुलुकमा आत्महत्या गरूँजस्तो अनुभव हुँदा यसबाट बच्न कहाँ सेवा लिने, कोसँग सम्पर्क गर्नेजस्ता जानकारीको व्यापक अभाव छ । हामीकहाँ सबैभन्दा बढी झुन्डिएर आत्महत्या गर्ने गरिन्छ । आत्महत्याको प्रयास गर्नेहरूमा सबैभन्दा बढीले विषादी खाने गरेका छन् । आत्महत्याको प्राथमिक रोकथामअन्तर्गत यस्ता व्यक्तिलाई विषादी, झुन्डिने वस्तुबाट टाढा राख्नुपर्छ । आत्महत्या गर्न सुलभ हुने वस्तु त्यस्ता व्यक्तिलाई उपलब्ध गराउनु हुँदैन । आत्महत्याको ९० प्रतिशत कारण मानसिक रोग हुने भएकोले सम्बन्धित व्यक्तिलाई मनोसामाजिक परामर्श, हाल उपलब्ध नयाँ औषधिको सेवन आदिका माध्यमले सफल उपचार गर्न सकिन्छ । कडा खालको आत्महत्या गर्ने इच्छा भएकाहरूलाई विद्युतीय उपचार (इलेक्ट्रो कन्भर्सिभ थेरापी) का माध्यमले तत्काल त्यस्तो सोचाइबाट पर लैजानेसमेत गरिएको डा ओझा बताउँछन् । आत्महत्याको जोखिमका कारक अमेरिकास्थित नेसनल इन्स्टिच्युट अफ मेन्टल हेल्थ (एनआईएमएच) को तथ्यपत्र अनुसार आत्महत्याका लागि प्रेरित गर्ने जोखिमका कारक धेरै छन् । यस्ता कारकहरू उमेर, जातीय समूह, समयअनुसार फरक पर्नचाहिँ सक्छन् । तर केही जोखिमका कारकले व्यक्तिविशेषको आत्महत्या गर्ने विचार र व्यवहारमा विस्तार गर्छन् । यस्ता कारकहरूमा डिप्रेसन, चिन्ता र अन्य मानसिक समस्या पर्छन् । यस्तै, मद्यपानसम्बन्धी विकार भएका, पहिले गरिएको आत्महत्याको प्रयास गरेका, दीर्घकालीन शारीरिक पीडा भोगिरहेका, आत्महत्याको पारिवारिक इतिहास भएका, शारीरिक र यौन उत्पीडनसहितको पारिवारिक हिंसा खेपिरहेका, घरमै पेस्तोल भएका, जेलबाट तत्काल छोडिएकाहरू, अन्य व्यक्तिको आत्महत्या गर्ने व्यवहारको नजिक रहेकाहरूसमेत आत्महत्या गर्न सक्ने जोखिमका कारक हुन् । एनआईएमएचका अनुसार यसमा महत्त्वपूर्ण कुरा के छ भने, उपर्युक्त जोखिमका कारकहरू भएका धेरैजसो व्यक्तिले आत्महत्या गर्दैनन् । आत्महत्या गर्ने बेलाका संकेतहरू :"
कम सुत्नु जोखिमपूर्ण,"बढी समय काम गर्नु र कम समय सुत्नु मुटुको स्वास्थ्यका लागि खतरनाक हुन सक्छ ।दमकल, आकस्मिक चिकित्सा सेवा, रेजिडेन्ट डाक्टर तथा बढी तनावमा काम गर्ने व्यक्तिहरूले सुत्ने समय कम पाउँछन् । जर्मनीको युनिभर्सिटी अफ बानमा यो अध्ययनका मुख्य व्यक्ति डयानिएल कुएटिङका अनुसार २४ घन्टे सिफ्टले गर्दा कम सुत्न पाउने व्यक्तिहरूमा मुटु संकुचित हुने स्वाभाविक क्षमता, रक्तचाप तथा मुटुको चालमा अस्वाभाविक वृद्धि हुन्छ ।अध्ययनमा औसत ३१६ वर्ष आयु वर्गका २० स्वस्थ रेडियोलजिस्टलाई सामेल गरियो । तिनमा १९ पुरुष र एक महिला थिए । औसत तीन घन्टा सुत्ने हरेक सहभागीको २४ घन्टाको सिफ्टभन्दा पहिले र पछि कार्डियो भास्कुलर म्याग्नेटिक रिजोनेन्स गराइयो ।अनुसन्धाताहरूले सहभागीहरूको रगत र पिसाबको नमुना समेत संकलित गरे । रक्तचाप र मुटुको चाल पनि नापे । त्यसमा अल्पकालीन रूपमा कम सुत्ने सहभागीको रक्तचाप र मुटुको चाल बढी पाइयो ।"
विश्वका आधा जनसंख्या बराबर आठ जनाको सम्पत्ति,"८ माइकेल ब्लुमबर्ग : ब्लुमबर्गका अमेरिकी संस्थापक, मालिक तथा सीईओ माइकेल ब्लुम्बर्गको कुल सम्पत्ति ४० अर्ब अमेरिकी डलर रहेको छ । फोब्र्सका अनुसार उनले ४ हजार २ सय २० मिलियन अमेरिकी डलर मानव सेवामा खर्चेका छन् । न्युयोर्क सहरका नगरपितासमेत रहिसकेका उनले आफ्नो फाउन्डेसन मार्फत टीबी र फोक्सो रोगविरुद्ध अभियानमा लागेको अन्तर्राष्ट्रिय संस्थालगायतलाई ३ सय ६० मिलियन अमेरिकी डलर सहयोग गरिसकेका छन् । एजेन्सीहरूको सहयोग"
माइग्राम्सको नाममा ३० लाख डलर बाहिरियो,"हालै परराष्ट्र मन्त्रालयले माइग्राम्स बापत शुल्क उठाउने संस्थालाई कारबाही गर्ने र त्यसबापत मलेसिया पठाएको रकम नेपाल फिर्ता गर्ने निर्णय गर्यो । मलेसिया जाने कामदारको स्वास्थ्य परीक्षण गर्नका लागि दर्ता (माइग्राम्स) गर्न प्रतिकामदार ३० डलर लिने गरिएको छ । परराष्ट्रमन्त्री प्रकाशशरण महतका अनुसार माइग्राम्सको छानबिन गर्न गृह र श्रमलाई अनुरोध गरिसकिएको छ । बायोमेट्रिकको विषयमा मलेसियाले जिम्मा लियो । तर, माइग्राम्सबापत रकम उठाउन कसैलाई अधिकार नदिएको मलेसियाले जनाएको छ, परराष्ट्रमन्त्री प्रकाशशरण महतले भने, यसरी अबैध रूपमा भइरहेको कारोबारलाई रोक्नुपर्छ । कामदारसँग जथाभावी उठाएको रकम फिर्ता गर्ने हो । वैदेशिक रोजगार व्यवसायीहरूका अनुसार पछिल्लो आठ महिनामा एक लाख कामदारको स्वास्थ्य परीक्षण गर्नका लागि दर्ता (माइग्राम्स) गरेबापत ३० लाख डलर हुन्डी गरी मलेसिया पठाइसकेका छन् । परराष्ट्रको निर्णयपछि व्यवसायीहरूले त्यसबापत पठाउनुपर्ने रकम रोक्नुपर्ने हो । तर, व्यवसायीहरू उल्टो दैनिक थप १५ हजार डलर पठाइरहेका छन् । वैदेशिक रोजगार व्यवसायी संघका महासचिव रोहण गुरुङ भन्छन्, माइग्राम्सबापत रकम नपठाए बायोमेडिकल हुँदैन । बायोमेडिकल नभए कामदारलाई मलेसिया पठाउन सकिँदैन ।मलेसिया जाने कामदारको हकमा माइग्राम्स गर्न भन्दै गत १ मेबाट प्रतिकामदार ३० डलर लिँदै आएको हो । व्यवसायीले सुरुमा यो रकम नपठाउँदा १ देखि १२ मेसम्म मलेसियाबाट कलिङ भिसा नै आउन रोकिएको थियो । त्यसपछि व्यवसायीले आफ्ना एजेन्टमार्फत बेस्टिनेट एसडी एनबी एच डी कम्पनीको मलेसियाको क्वालालम्पुरस्थित जलानमा रहेको मलेसिया बैंकिङ बरहड (मे बैंक) को खाता नम्बर ७१४४ ७७ ००१७२३ मा रकम जम्मा गर्दै आएका छन् । त्यसपछि कामदारलाई जाने बाटो खुल्यो । तर, बायोमेडिकल गर्न कामदारले छुट्टै ४५ सय रुपैयाँ स्वास्थ्य संस्थालाई बुझाउनुपर्छ । बेस्टिनेट कम्पनीले बायोमेडिकल गराउनका लागि काठमाडौंमा ३९ वटा स्वास्थ्य संस्थालाई छनोट गरेको थियो । व्यवसायी संघका महासचिव गुरुङ बायोमेट्रिक सञ्चालन गर्ने स्वास्थ्य संस्थाहरूबाटै मलेसियामा जम्मा गरेको रकम उठाउनुपर्ने दाबी गर्छन् । माइग्राम्सको दर्ता शुल्क भुक्तानी गरी बायोमेडिकल गर्ने बाटो खुला हुन्छ । त्यसैले माइग्राम्स र बायोमेडिकल गर्ने संस्था एउटै हुन् । नेपाल सरकारले तत्काल बायोमेडिकल गर्ने ३९ स्वास्थ्य संस्थालाई कारबाही गरेमा माइग्राम्स खारेज गर्न सकिन्छ ।स्वास्थ्य व्यवसायीहरू माइग्राम्समा आफ्नो जिम्मेवारी नरहेको बताउँछन् । माइग्राम्सबापत कसलाई कति रकम पठाउँछन् हामीलाई थाहा छैन । माइग्राम्सको सफ्टवेयर म्यानपावर व्यवसायी नै चलाउँछन् । यसमा उहाँहरू नै जिम्मेवार हुनुहुन्छ, नेपाल स्वास्थ्य व्यवसायी महासंघका अध्यक्ष कैलाश खड्का भन्छन्, बायोमेडिकल गर्ने संस्थालाई माइग्राम्सबापत रकम दिएको प्रमाण पेस गरेमा हामी डबल भुक्तानी गर्छौं ।"
विदेशमा कार्यरतलाई थप सुविधा,"काठमाडौं वैदेशिक रोजगार प्रवद्र्धन बोर्डले कामदारलाई दिइने सुविधा बढाउन वैदेशिक रोजगार नियमावलीमा प्रावधान थप्ने भएको छ । बोर्डले श्रमस्वीकृति म्याद सकिएको दुई वर्षसम्म बिरामी परेका कामदारलाई स्वदेश ल्याउन लाग्ने खर्च व्यहोर्ने, करार अवधि सकेर मृत्यु भई अलपत्र शव झिकाउने र करार अवधिभित्र स्वदेश फिरेका बिरामीको उपचार गर्ने क्रममा मृत्यु भएमा आर्थिक सहायता उपलब्ध गराउने विषय नियमावलीमा थप गरेको हो । नियमावली पारिमार्जनको काम अन्तिम चरणमा रहेको श्रम मन्त्रालयको भनाइ छ । यसअघि बोर्डले श्रम स्वीकृतिको म्यादभित्र मृत्यु भएका, अलपत्र परेका र विदेशमा मात्रै मृत्यु भएका कामदारलाई राहत तथा आर्थिक सहायता दिँदै आएको थियो । बोर्डले गन्तव्य मुलुकमा रहेका नेपाली कामदारलाई सहयोग गर्न आवश्यकताअनुसार स्थानीय कर्मचारी थप गर्न नेपाली दूतावासलाई आर्थिक सहायता गर्ने उपलब्ध गराउने निर्णय गरेको छ । दूतावासको अनुरोधमा परराष्ट्र मन्त्रालयको सिफारिस भएमा बोर्डले एक पटकलाई ६ महिनाका लागि करारमा कर्मचारी नियुक्त गर्न अनुमति दिने निर्णय गरेको छ । श्रममन्त्री सूर्यमान गुरुङको अध्यक्षतामा बसेको बोर्ड बैठकले यो निर्णय गरेको हो । बैठकले खाडी र मलेसियामा रहेका नेपाली दूतावासलाई अलपत्र कामदारलाई खाना उपलब्ध गराउन १६ लाख रुपैयाँ पठाउने निर्णय गरेको छ । बैठकले साउदी अरब र मलेसियालाई ५५ लाख रुपैयाँ र यूएई, कतार र कुबेतलाई दुईदुई लाख रुपैयाँको दरले १६ लाख दिने निर्णय गरेको हो । कम्पनीले काम नदिनुको साथै खानासमेत नपाउने कामदारका न्यूनतम सुरक्षाका लागि बोर्डले यो रकम उपलब्ध गराएको हो । दूतावासमा बस्न बाध्य भएका कामदारलाई आर्थिक अभाव हुँदा खाना खुवाउन समस्या भइरहेको थियो, साउदीका लागि कार्यवाहक राजदूत आनन्दराज शर्माले भने, यसले ठूलो सहयोग गर्नेछ । बोर्डले गन्तव्य मुलुकमा विभिन्न अभियोग लागेर जेलमा रहेका नेपालीलाई वकिल उपलब्ध गराउन लाग्ने खर्चको विषयमा एउटा मापदण्ड बनाउने निर्णय गरेको छ । दूतावासले वकिल उपलब्ध गराउन बोर्डलाई अनुरोध गरेको हुनाले कल्याणकारी कोषको रकम परिचालन गर्ने विषयमा मापदण्ड बनाउन लागेको हो । खाडी तथा मलेसियाका जेलमा निर्दोष नेपाली परे पनि वकिलको अभावमा मुद्दा लड्न नसक्दा वर्षौंसम्म बिनाअपराध सजाय भोग्न बाध्य हुने गरेका छन् । बोर्डले अन्तर्राष्ट्रिय श्रम बजारको खोजी तथा अध्ययनका लागि श्रम राज्यमन्त्रीको संयोजकत्वमा उच्चस्तरीय समिति गठन गर्ने निर्णय लिएको छ । सो समितिमा रहने पदाधिकारी, समितिको कार्यविवरण लगायतका अन्य विषयहरू बोर्डका अध्यक्षले तोक्ने निर्णय गरेको छ । बोर्डले कल्याणकारी कोषमा जम्मा गर्ने रकम बढाउनका लागि कार्यकारी निर्देशक रघुराज काफ्लेको संयोजकत्वमा समिति बनाएको छ । यसले १५ दिनभित्र प्रतिवेदन बुझाउन निर्देशन दिएको छ । बोर्डले करार अवधिमा मृतक कामदारका परिवारलाई दिइने राहत रकम सात लाख पुर्याएपछि कल्याणकारी कोषमा कामदारसँग लिने रकम बढाउन प्रस्ताव गरेको थियो । हाल कोषमा कामदारसँग एक हजार रुपैयाँ लिने गरेको छ । बैठकले कामदारलाई लागेको गम्भीर प्रकृतिको उपचारको लागि बिमालेख जारी गर्न बिमा समितिलाई सिफारिस गर्नका लागि बिमा समितिका निर्देशक श्रीमान कार्कीको संयोजकत्वमा एक समिति गठन गरेको छ । यसले बिमाको लागि बुझाउनुपर्ने प्रिमियमको बारेमा समेत प्रतिवेदन बुझाउनेछ ।"
धार्मिक पर्यटकको आकर्षणमा मझुवागढी,"धार्मिक पर्यटकको आकर्षणमा मझुवागढी क्षेत्र पर्न थालेको छ । यस क्षेत्रका कालिका भगवती मन्दिर, बुढेश्वरगुफा र किरात ऐतिहासिक मझुवागढीले पर्यटकलाई तानेका हुन् । युवायुवतीदेखि पाका उमेरसम्मले यसक्षेत्रमा मनोरञ्जन लिने गरेका छन् । बालाचतुर्दशी, रामनवमी, शिवरात्रि, हरिबोधनी एकदशी, तीजलगायतमा भव्य मेला लाग्ने गरेको छ । हलेसी आउने तीर्थालु कालिका भगवती (मझुवामाई) को पूजा आराधना गरे मानेकांक्षा पूरा हुने विश्वासले पनि यहाँ आउने गरेका छन् । दिक्तेल बजारको हाटडाँडा हुँदै करिब २०२५ मिनेट उकालो बाटो पारगर्दा बुढेश्वरगुफा पुगिन्छ । करिब ३० मिटर लामो गुफाको मनोरम दृश्य अवलोकन गर्न आन्तरिक पर्यटक आउने गरेका छन् । विसं १८६८ मा रणवीर राईले गुफा पत्ता लगाएपछि दिक्तेलका विरन्ची आचार्यलाई पुजारी बनाएर विधिवत् रूपमा पूजाआजा गरिँदै आएको भनाइ छ । गुफाभित्र तीर्थालुको सहजताका लागि बिजुली बाल्न लागेपछि चमेरा भने विस्थापित भएका छन् ।बुढेश्वर गुफाबाट केही उकालो पार गरेपछि मझुवामाई मन्दिर पुगिन्छ । मझुवामाई मन्दिरको माथिल्तिर पिकनिक स्पट रहेको छ । यस क्षेत्रको वरिपरि विभिन्न प्रजातिका रूखहरूले भरिएको जंगल पनि भएकाले युवायुवतीका लागि गन्तव्य बनेको छ । अझ यतिखेर लालीगुराँस फुल्न थालेकाले सबैको मनोमहक स्थान बनेको छ । करिब दस मिनेट जंगलको बाटो पर किरातीहरूको ऐतिहासिक मझुवागढी पर्छ । मझुवागढीको किराती राजा रणवीर राईले राज्य सञ्चालनका लागि उपयोग गरेका विभिन्न सामरिक दृश्य अवलोकन गर्न सकिन्छ । यहाँबाट विभिन्न मनोरम ठाउँका दृश्यावलोकन गर्न सकिन्छ । यसबाहेक यस क्षेत्रमा साहित्यिक जमघटका लागि पनि उपयुक्त मानिन्छ । जिल्ला आउने साहित्यकार, गीतकार, गायकगायिकाहरूको रोजाइको ठाउँ पनि मानिन्छ मझुवागढी क्षेत्रलाई । कामले हैरानी भएको अवस्थामा यो क्षेत्रको भ्रमणले आनन्द दिने भएकाले कहिलेकाहीँ घुम्न जाने गरेको दिक्तेल नगरपालिकाका कार्यकारी अधिकृत अनील किराती ताउँछन् । धार्मिक पर्यटकीय क्षेत्रका रूपमा विकास गर्नका लागि गत वर्ष दिक्तेल नगरपालिकाले बृहत् गुरुयोजनासमेत बनाएको छ ।"
बिक्नै छाडे हातले बुनेका घरेलु सामग्री,"आठ दिन पैदल यात्रा गरेर रिडी आइपुगेकी रुकुमको काँक्री ६ की धनपुरा घलेले २५ वटा कम्बल ल्याएकी छन् । उनले एक वर्ष लगाएर भेडाको ऊन कातेर बुनेकी हुन् । रिडी आउनुको उद्देश्य बेचेर ६० हजार रुपैयाँभन्दा बढी कमाउनु हो । तर, उनी निराश छिन् । पोहोर पनि घाटा भो, उनले भनिन्, अहिले पनि घाटै लाग्ने भयो । उनका १५ कम्बल त बिके तर निकै सस्तोमा । गुल्मी, पाल्पा र स्याङ्जाको संगमस्थल रिडीमा रुकुमका दुर्गम गाउँमा भेडाको उनबाट हातैले बुनेर तयार पारिएका कम्बल, राडी, पाखी ल्याएर बेचिन्छन् । रुकुमका दुर्गम गाउँ तकसेरा, लुकुम, कोल, मैकोट, काँक्रीलगायतका गाविसबाट २ सयभन्दा बढी व्यापारी रिडीमा आउँछन् । गाउँमा भेडा पाल्ने त्यसको उनबाट वर्षभरि तयार गरेका सामग्री बिक्री गरेर वर्षौंदेखि आम्दानी गर्दै आएका रुकुमेली व्यापारीको पछिल्ला वर्ष व्यापार घट्दो छ । उनीहरूले ल्याएका कम्बल १ हजार रुपैयाँदेखि २ हजार ५ सयसम्म पर्ने हुन्छन् । तर, ग्राहक त्योभन्दा महँगो मूल्य तिरेर विदेशी ब्लाङ्केट किन्ने गर्छन् । सबै गाउँबाट २ सयभन्दा बढीको टोली नै बनाएर घरेलु सामग्री, खाने खर्चदेखि दाउरासमेत पिठ्युँमा बोकेर रिडीमा आउने व्यापारीलाई विदेशबाट आउने ब्लाङ्केट र च्यादरप्रतिको बढ्दो आकर्षणले मर्कामा पारेको छ । पहिलापहिला हाम्रा कम्बल, राडी, पाखी यो मेलामा खोसाखोस हुन्थे, रुकुमको कोल ९ का ७९ वर्षीय रामु पुन मगरले भने, अहिले त मान्छे कम्बल देख्दा अर्कोतिर फर्केर हिँड्न थाले । ल्याएको १२ दिनमै बिक्री भएर सकिने यस्ता सामग्री हाल कमै बिक्छन् । आधा पनि बिक्री हुन मुस्किल भएको उनले बताए । कम्बलसँगै रुकुमकै ओखरको घाँजी पनि रिडीका लागि अर्को व्यापारिक वस्तु हो । घाँजी भने राम्रै बिक्री हुने गरेको छ ।रुकुमका हाते सामग्रीसँगै पाल्पा र बाग्लुङका विभिन्न गाविसमा बाँस र निगालोबाट बुनेर तयार पारिएका डाला, नाङ्ला, कपाल कोर्ने बाँसको काइँयो पनि प्रख्यात मानिन्छ । अहिल बजारमा प्लास्टिकका सामग्री सस्तो पाइन थालेपछि बाँसका सामग्री पनि कम बिक्न थालेको जुठा ७ पाल्पाका नरबहादुर सारूले बताए । रिडीमा बेच्न भनेर ३ महिना लगाएर बुन्यो, उनले भने, यहाँ बिक्री हुनै छाडे । मेलामा पुरानो पुस्ता आउनै छोडेको र नयाँ पुस्ताले घरेलु सामग्री किन्नै छाडेको उनले बताए । रिडीमा हातैले बुनेर तयार पारिएका राडी, पाखी, काम्ला तथा बाँसका सुपा, डाली, सोली, ओखरको घाँजी, गुँड र कन्दमूलहरूको व्यापारका लागि प्रख्यात मानिए पनि पछिल्ला वर्षहरूमा विदेशी सामग्रीमा ग्राहको आकर्षण बढेको स्थानीय व्यवसायी फर्सुराम पौडेलले बताए । कन्दमूल भन्ने त हराउँदै गयो, उनले भने, पहिला कम्बल बोकेर फर्कनेले अहिले ब्लाङ्केट लिएर जान्छन् । त्यसले पनि घरेलु सामग्रीको व्यापारमा कमी आएको उनले बताए ।"
जोमसोमकाठमाडौं बस सञ्चालन,"मुस्ताङ सिन्डिकेट हटेको ९ महिनापछि व्यवसायीले जोमसोमकाठमाडौं रात्रिबस सञ्चालन गरेका छन् । धवलागिरि अञ्चल यातायात व्यवसायी समितिले बिहीबारदेखि पहिलोपटक काठमाडौंसम्मका लागि बस सेवा दिन थालेको हो । सार्वजनिक सवारीले जोमसोमदेखि राजधानी सोझै जोडेको यो पहिलो हो । यसअघि मुस्ताङ घुम्न आउनेले सवारी परिवर्तन गर्नुपर्ने झन्झट थियो । यात्रुलाई सुविधा दिन जोमसोम एयरपोर्ट अगाडि बस काउन्टर राखेर बस सेवा सञ्चालन गरिएको समितिका महासचिव उमेश केसीले जानकारी दिए । जोमसोमदेखि काठमाडौंसम्म १ हजार ६ सय, पोखराका लागि १ हजार, बाग्लुङ ८ सय ५० र जोमसोमदेखि बेनीका लागि ८ सय रुपैयाँ भाडादर तोकेको छ । जोमसोमबाट दिनको १२ बजे र काठमाडौंमा जोमसोमका लागि दिनको ३ बजे बस छुट्ने समितिले जनाएको छ । योबाहेक जोमसोमका लागि पोखराको लेकसाइड र जिरोकिमिबाट साधारण मिनी बस र जिप यथावत् सञ्चालनमा छन् । मुस्ताङ जिप व्यवसायीको १० वर्षदेखिको सिन्डिकेट जिल्ला प्रशासन, प्रहरी, सेना र सशस्त्रको पहलमा गत वैशाखमा अन्त्य भएको थियो । अब मुस्ताङबासी स्तरीय डिलक्स बसबाट सोझै काठमाडौं पुग्ने भएका छन् । काठमाडौंसम्मको सीधा बस सञ्चालनले बेनी र पोखरामा बस परिवर्तन गर्नुपर्ने झन्झट हटेको छ । अब मुस्ताङ घुम्न आउने यात्रुलाई सवारीको समस्या हटेको छ । यो सेवाले साधारण बस, डिलक्स र जिपबाट पोखरादेखि जोमसोम आउजाउ गर्न सहज बनाइदिएको छ ।"
मेगा र टुरिजम बैंक गाभिने,काठमाडौं मेगा बैंक नेपाल लिमिटेड र टुरिजम डेभलपमेन्ट बैंकबीच आपसमा गाभ्नेगाभिने सम्बन्धमा सैद्धान्तिक सहमति भएको छ । मेगा बैंक सञ्चालक समितिका अध्यक्ष भोजबहादुर शाह र टुरिजम डेभलपमेन्टका सञ्चालक समिति अध्यक्ष प्राडा पुष्पराज कँडेलले दुवै बैंकको सञ्चालक समितिका सदस्यको रोहवरमा सैद्धान्तिक सहमतिपत्रमा हस्ताक्षर गरेको जारी विज्ञप्तिमा छ । मेगाका अनुसार मर्जरपश्चात् बैंकको नाम मेगा बैंक नेपाल लिमिटेड नै कायम रहनेछ । अन्तिम सेयर आदानप्रदान अनुपात डीडीए प्रतिवेदन आधारमा फरक पर्न सक्ने गरी हाललाई मेगा र टुरिजमको सेयर आदानप्रदान अनुपात १०० : ९५ तय गरिएको विज्ञप्तिमा छ ।
पालो ट्रम्पको,वासिङ्टन आठ वर्षदेखि डेमोक्रयाटिक पार्टीको नियन्त्रणमा रहेको अमेरिकी राष्ट्रपति भवन हाइट हाउस टम्पको शपथसँगै अब रिपब्लिकन पार्टीको हातमा पुगेको छ । नोभेम्बर ८ मा भएको निर्वाचनमा रिपब्लिकन पार्टीका तर्फबाट ट्रम्प विजयी भएका थिए । उनी अमेरिकाका बढी उमेरका राष्ट्रपति मानिन्छ । ट्रम्प ७० वर्षका भए । निवार्चनमा ट्रम्पलाई मत दिने विभिन्न राज्यका हजारौं नागरिक ऐतिहासिक समारोह अवलोकन गर्न शुक्रबार बिहानैदेखि वासिङ्टन ओइरो लागि क्यापिटोल हिलमा पुगेका थिए । ट्रम्प समर्थक कतिपय युवाले निर्वाचन अभियन्ताका लगाउने गरेका मेक अमेरिका ग्रेट अगेन अंकित रातो रंगको हयाटसमेत लगाएका थिए । ट्रम्प भने अमेरिकी राष्ट्रपतिले शपथ ग्रहण गर्दा लगाउने तथा शान्तिपूर्ण सत्ता हस्तान्तरणको प्रतीक मानिने परम्परागत औपचारिक पोसाकमा सजिएका थिए । उनी शपथमा आउने बेला भने अनुहार मलिन थियो । उनको विरोधमा अमेरिकामा ठाउँठाउँमा प्रदर्शनसमेत भएको थियो ।
पराजितलाई पद त्याग्न अल्टिमेटम,सेनेगल पश्चिमी अफ्रिकी मुलुक गाम्बियाको राष्ट्रपतीय निर्वाचनमा पराजित भएर पनि पद नछोडेका याहया जम्मेहलाई पश्चिम अफ्रिकी क्षेत्रीय आर्थिक समूह इकोवासले शान्तिपूर्ण रुपले पद त्याग गर्न अन्तिम चेतावनी दिएको छ । जम्मेहले पद नत्यागेपछि इकोवासले शुक्रबार सम्ममा पद त्याग्न अल्टिमेटम दिएको हो । गत महिनाको राष्ट्रपतीय निर्वाचनमा विजयी भएका अदाम बारोले आफ्नै देशमा शपथ लिन नपाएपछि बिहीबार सेनेगलको राजधानी डाकारस्थित गाम्बियाको दूतावासमा शपथ लिएका छन् ।शपथ लिएपछि इकोवासका पदाधिकारीले गाम्बियाको अहिलेको आधिकारिक राष्ट्रप्रमुख बारो नै भएको दाबी गरेका छन् । गाम्बियाको तेस्रो राष्ट्रप्रमुखका रूपमा उनीहरूले बर्रोलाई घोषणा गरेका छन् । गाम्बियामा यसअघि डावडा र जाम्मेह राष्ट्रप्रमुख भएको उनीहरूको भनाइ छ । शपथ लिएपछि पहिलोपटक राष्ट्रपतिका रूपमा सम्बोधन गर्दै बर्रोले आफूलाई निर्वाचित गरेकामा जनतालाई धन्यवाद दिएका छन् । उनले राष्ट्रिय एकताका लागि आह्वान गर्दै जम्मेहलाई जनमत र संविधानको सम्मान गर्न र अशान्तिको बीउ नरोप्न पनि आग्रह गरेका छन् । इकोवासले जाम्मेहले तोकिएको समयभित्र पद छाड्न नमाने बल प्रयोग गरेर पनि हटाउने चेतावनी दिएको छ ।
हिम पहिरोबाट उद्धार,इटाली मध्य इटालीको एउटा चार तारे होटेलमा हिम पहिरोले पुरिएर वेपक्ता भएकाहरूमा छ व्यक्तिलाई जीवितै उद्धार गरिएको अधिकारीहरूले शुक्रबार जानकारी दिएका छन् । बुधबार साँझ गएको सो हिमपहिरोमा परी दुई बालबालिकासहित २५ भन्दाबढी पुरिएका थिए । हिमपहिरो गएको ४० घण्टा पछाडि ती व्यक्तिहरूलाई उद्धार गरिएको थियो । बुधबार नै इटालीको पर्वतीय क्षेत्रमा तीन पटकसम्म भूकम्प गएको थियो । स्थानीय समयानुसार बुधबार बिहान १०:२५ मा गएको भूकम्प ५३ म्याग्निच्युडको भएको र ५० मिनेट पछाडि ५७ म्याग्निच्युड र त्यसपछि तेस्रो भने ५५ म्याग्निच्युडको भूकम्प गएको थियो । सोही भूकम्पका कारण विशाल हिम पहिरोबाट त्यहााका अन्य धेरै संरचनासमेत नष्ट भएको स्थानीय अधिकारीहरूले बताएका थिए ।
थातथलो चिरिएपछि बसाइँ,"गत वर्षको शक्तिशाली भूकम्पयता सदरमुकाम चरिकोटस्थित राउत गाउँभित्र एउटा नयाँबस्तीको नामकरण भएको छ, थामी बस्ती । पहाड चिरिएर थातथलो जोखिममा परेपछि उत्तरी दुर्गम गाउँबाट बसाइँ सरेर आएका करिब तीन सय आदिवासी थामी परिवार मिलेर उक्त बस्ती बसाएका हुन् । उनीहरू दुर्गम भेग कालिन्चोक, खोपाचागू र आलम्पू छाडेर सदरमुकाम आएका छन् । आलम्पू गाविसका पूर्वअध्यक्ष बिर्खबहादुर थामीले भने, भूकम्पपछि जताततै पहिरोको खतरा बढेर बाँच्नै मुस्किल भएकाले यहाँ आउने बढेका हुन् ।उनका अनुसार गाउँमा भूकम्पपछि जताततै पहिरो गएको छ, जमिनमा धाँजा फाटेको छ । ढुङ्गे धाराको मुहान सुकेको छ । यस्तो भयावह अवस्था निम्तिँदा पनि सुरक्षित स्थानमा बस्ती बसाउने सरकारी योजना गफमै सीमित भएकाले मानिस धमाधम सदरमुकाम सर्दै छन्, बिर्खबहादुरले भने ।भीमेश्वर नगरपालिकाको वडा नं १ र १० स्थित चरिकोट बजार आसपास घडेरी किन्ने थामी समुदाय बढदै छन् । भूकम्पपछि बाबाले १५ लाखको घडेरी किनेर बनाएको यो घर, नीलो रंगको जस्ताले बनाइएको टहरा देखाउँदै लालमाया थामीले भनिन् । उनका बुबा वीरबहादुरले घर बनाउने ठेक्का गरेर आर्जेको पैसाले घडेरी जोडेका हुन् । थामी बस्तीभित्र पनि मिनी कालिन्चोक बस्ती छ, पदम थामीले भने, डल्लै २० घर थामी परिवार कालिञ्चोक गाविसबाट आएका हुन् ।भीमेश्वर वडा नं १ का पूर्वअध्यक्ष रामदास श्रेष्ठले भूकम्पपछि राहतका लागि लगत उतार्दा २ सय ६५ परिवार थामी जातिका थिए । गाउँको घर भूकम्पले लडाएपछि उनीहरू बसाइँ सरेर धमाधम सदरमुकाम आउन थालेको श्रेष्ठले बताए । केही व्यक्ति भने यो गाउँमै पहिल्यैदेखि बस्दै आएको उनको भनाइ छ ।तरकारी खेतीमा अब्बल मानिने राउत गाउँमा क्षत्री समुदायको बाहुल्य छ । उनीहरूले बेचेको घडेरीमा थामी जातिका व्यक्ति थपिँदै छन् । राउत गाउँका अगुवा अर्जुन थापा भन्छन्, थामी बस्ती नै नामकरण हुनेगरी नयाँ मानिस आउँदा थप सहयोग मिलेको छ । मेलापात तथा दु:खसु:ख टार्न उनीहरू सहयोगी बनेको उनले बताए । अब थामी समुदायलाई पनि यहाँको विकास निर्माण तथा सामाजिक कार्यमा सहभागी गराउँदै लैजान्छौं, थापाले भने ।सदरमुकाम ताक्दै स्थायी बसोबास गर्ने हेतुले आएकाहरू वैदेशिक रोजगारी, ज्यालामजदुरी र ठेक्कापट्टाका काम गरेर गुजारा चलाइरहेका छन् । कतिपयले व्यवसाय पनि सञ्चालन गरेका छन् । आलम्पूबाट आएकी विमलादेवी थामीले चियाखाजा पाइने होटल र सानो खुद्रा पसल चलाएकी छन् । उनको पसलमा नयाँ थामी बस्तीका मात्र होइन राउत गाउँका रैथाने पनि आउँछन् । नयाँ परिवार भएकाले यहाँबाट पाइने भूकम्पपछिको राहत सुविधाबाट भने वञ्चित भयौं, उनले दुखेसो पोखिन्, अरू साथसहयोग भने पाइराखेकै छौं । बसाइँसराइको कानुनी प्रक्रिया नपुगेको भए पनि अधिकांश व्यक्ति गाउँ फर्कन चाहँदैनन् । उनीहरू सदरमुकाममा बसेरै नयाँ भविष्यको खोजीमा छन् । बालबच्चाको पढाइ, सामाजिक सुरक्षा र आरामदायी बसाइँका लागि पनि सदरमुकाम बस्ने उनीहरूको सपना छ । भूकम्प गएको २० महिना बितिसक्दा पनि राज्यले बस्ती स्थानान्तरणको खास योजना नल्याएकाले उनीहरू गाउँको बसाइँ अनिश्चित ठान्छन् । प्रमुख जिल्ला अधिकारी यज्ञराज बोहराले बस्ती स्थानान्तरणबारे छलफल र योजना निर्माणकै क्रममा रहेको बताए । असुरक्षित बस्ती कहाँ सार्ने टुङ्गोमा पुग्न बाँकी छ, उनले भने ।"
२१ महिनापछि लगत संकलन,"पर्वत रानीपानी ५ का तिलकप्रसाद श्रेष्ठ गत सालको भूकम्पयता कुनै दिन राम्रोसँग निदाउन सकेका छैनन् । पाँचजनाको उनको परिवार दुईतर्फ भ्वाङ परेको घरमा हिउँदको चिसो र वर्षामा पनि सास्ती खेपेर बसिरहेको छ । मंगलबार पहिलोपटक पुनर्निर्माण प्राधिकरणबाट इन्जिनियरको टोली भूकम्पले भत्किएको उनको घरको अवस्था मूल्यांकन गर्न आएको छ । तर टोलीले पूर्ण क्षति भएको घरलाई कसरी मूल्यांकन गर्छ अझै उनी अन्योलमै छन् । घर बनाउने पैसा पाइन्छ भनेर कुर्दाकुर्दा बिजोग भयो, तिलकले भने, इन्जिनियरको टोली आएपछि आस लागेको छ, तर पैसा पाउने, नपाउने अझै टुंगो छैन । पुनर्निर्माण प्राधिकरणले भूकम्पबाट कम प्रभावित जिल्लामा मूल्यांकन गर्न जनशक्ति खटाएपछि यतिबेला पर्वतका गाउँगाउँमा इन्जिनियरसहितको टोली पुगेको छ । पर्वतका करिब १० हजार घरको क्षतिको विवरण लिन २९ जना इन्जिनियरको टोली मूल्यांकनमा जुटेको हो । हामीले दुई महिनामा सबै काम सक्नुपर्छ, रानीपानीमा खटिएका इन्जिनियर सुदीपमान प्रधानले भने, एक साता भइसक्यो । कच्ची र माटोढुंगाका घर मूल्यांकन गर्न समस्या भइरहेको छ । सामाजिक परिचालकको सहयोगमा खटिएको इन्जिनियरको टोलीले प्रतिवेदन बुझाएको तीन महिनाभित्र पीडितले घर बनाउने पहिलो किस्ता रकम पाउने जिल्ला दैवीप्रकोप उद्धार समितिका संयोजक एवं प्रमुख जिल्ला अधिकारी शम्भुप्रसाद मरासिनीले बताए ।यसअघि जिल्ला दैवीप्रकोप उद्धार समितिले क्षतिबारे सूचीकृत नगरेका घरको मूल्यांकन नहुने खबरले पीडितहरू निराश भएका छन् । सबैभन्दा क्षति पुगेको यही गाविस हो, रानीपानी ३ की डिल्लीमाया क्षेत्रीले भनिन्, भत्किएर बस्नै नहुने घर पनि क्षतिमा परेको छैन भन्छन् । गाउँमा बसोबास नगर्ने परिवारका भत्किएका घर यसअघिको टोलीले मूल्यांकनमा नपार्दा उनीहरू अब गाउँ फर्किएर कहाँ बस्ने भन्ने अन्योलमा छन् । रानीपानीकै पुर्तिडाँडाका नारायण उपाध्याय र खिमानन्द उपाध्यायका दुई घरमध्ये एउटा मात्रै क्षतिमा सूचीकृत भएको छ । भूकम्प गएका बेला भाइ घरमा थिएन, खिमानन्दले भने, यसको परिवार यहाँ छैन भनेर भत्किएको घर पनि टोलीले हेरेन । अब कसरी राहत पाइन्छ ? गाविसमा करिब सयभन्दा बढी पूरै भत्किएका घरको मूल्यांकन नै नभएको उनले बताए । लगत संकलन टोलीले यसअघि सूचीकृत नभएका घरको मूल्यांकन गर्न र राहत दिन कार्यविधिले नै रोकेको बताएको छ ।"
"औषधि आयो, डाक्टर आएनन्","जाजरकोट जाजरकोटवासी घरछेउको अस्पतालबाट विशेषज्ञ सेवा पाउन वञ्चित छन् । सरोकारवाला निकायले अझै जिल्लामा विशेषज्ञ डाक्टर पठाएको छैन । विशेषज्ञ सेवा लिन नेपालगन्ज, सुर्खेतलगायत सहर नपुगी सुखै छैन, स्थानीय सूर्यबहादुर श्रेष्ठले भने, जिल्ला अस्पताल स्तर वृद्धि गरेर ५० शय्याको जाजरकोट अस्पताल बनाउने सरकारले एउटै विशेषज्ञ पठाएन । स्वास्थ्य मन्त्रालय तथा स्वास्थ्य सेवा विभागले बेवास्ता गर्दा अस्पतालको स्तर वृद्धि तथा विशेषज्ञ चिकित्सकको दरबन्दी कागजमै सीमित भएको हो । जिल्ला अस्पताल स्थापना भएको ४० वर्ष बित्दासमेत मेडिकल सुपरिटेन्डेन्ट नपठाउने सरकारले ९ विशेषज्ञ चिकित्सक कसरी पठाउला ?, श्रेष्ठले भने । ११ औं तहको प्रमुख मेडिकल सुपरिटेन्डेन्ट जनरलिस्ट, बालरोग, स्त्रीरोग, मानसिक रोग, जनरल फिजिसियन, रेडियोलोजिस्ट, हाडजोर्नी, जनरल सर्जन, एनेस्थेसियालगायत ९ विशेषज्ञ चिकित्सक, वरिष्ठ फिजियोथेरापिस्ट, नर्सिङ अधिकृत, ल्याव टेक्नोलोजिस्ट, मेडिकल रेकर्डर, स्टाफ नर्स, स्वास्थ्य सहायक, फार्मेसिस्टलगायत ३७ जनाको पदपूर्ति हुन सकेको छैन । अस्पतालमा मेडिकल अधिकृत, डेन्टल सर्जनलगायतले मात्र सेवा प्रवाह गर्दै आएका छन् । भौतिक पूर्वाधार तथा उपकरण अभावले सिकेको ज्ञान सदुपयोग नहुने अवस्था आएको डा भूपेन्द्र मल्लले बताए । औजार र भौतिक संरचनाबिना विशेषज्ञ डाक्टरले पनि सेवा प्रवाह गर्ने वातावरण बन्दैन, उनले भने, भौतिक संरचना, उपकरण र विशेषज्ञ डाक्टरबिनाको अस्पताल ५० शय्याको हुन सक्दैन । जिल्लाका अधिकांश स्वास्थ्य संस्थामा आवश्यकताअनुसार पद पूर्ति हुन सकेको छैन । घरंगा, साल्मा, थालारैकर, झाप्रा, डाँडागाउँ, पजारु, दह, भगवतीलगायत स्थानका स्वास्थ्य संस्था स्वास्थ्यकर्मीविहीन छन् । १ सय ३३ स्वास्थ्यकर्मी अभाव रहेको जिल्ला स्वास्थ्य प्रमुख धीरजंग शाहले बताए । पद पूर्ति भएका स्वास्थ्यकर्मी सरुवा भएर जाने क्रम बढेपछि दरबन्दी रिक्त भएको उनले बताए । दरबन्दी छ, जनशक्ति छैन, उनले भने । तत्काललाई औषधि जोहो जाजरकोट अस्पतालको स्टोरमा भर्खरै ५० लाख रुपैयाँ बराबरको औषधि आइपुगेको छ । यससँगै जिल्ला अस्पताललगायत स्वास्थ्य संस्थामा तत्काललाई औषधि अभाव टरेको छ । गत पुस १७ गते कान्तिपुर दैनिकमा जाजरकोटमा औषधि अभावलगायत स्वास्थ्य क्षेत्रका बेथितिबारे समाचार प्रकाशित भएपछि सरकारले औषधि पठाएको हो । मध्यपश्चिम क्षेत्रीय मेडिकल स्टोर नेपालगन्जबाट १३ लाख ४७ हजार र स्वास्थ्य कार्यालयबाट ३५ लाख मूल्यको औषधि खरिद गरिएको छ । विभिन्न इन्जेक्सन र सिरिन्ज, सिट्रिजीन, एमोक्सिलिन, जिन्क ट्याब्लेट, सिप्रो, मेट्रोलगायत ६२ प्रकारका औषधि आइपुगेको स्टोरकिपर लमबहादुर खडकाले बताए । जिल्लामा उपलब्ध औषधि गाउँका स्वास्थ्य संस्थालाई वितरण गर्ने क्रम जारी रहेको उनले जानकारी दिए । अब तत्काललाई औषधि अभाव टरेको छ, खडकाले भने ।"
बमबारी सम्झाउने युद्धवीर,"हेटौंडा युद्धवीरको जन्मदिन हो शनिबार । ०६२ माघ ८ गते जन्मिएका उनी ११ वर्ष लाग्दै छन् । आमा ज्योमामाया बजु जन्मदिन मनाउने मनस्थितिमा छैनन् । दस वर्षअघिको त्यो दिन सम्झँदा उनी आतंकित हुन्छिन् । युद्धवीर फापरबारी१ झुरझुरेस्थित महाबुद्ध प्राविमा ५ कक्षामा पढछन् । युद्धका बेला जन्मेको छोरो हुर्किसक्यो तर अझै घाउ निको हुन सकेन, ज्योमामायाले भनिन्, कतैबाट ठूलो आवाज आउनेबित्तिकै डर लाग्छ । पति रोजगारीका लागि एक वर्षदेखि मलेसियामा छन् । जेठा छोरा र छोरीले पढाइ छाडिसकेका छन् । युद्धवीर भने अझै पढ्न चाहन्छन् । गाउँमै मास्टर बन्ने सपना छ उनको । हेटौंडाबाट करिब ४५ किलोमिटरपूर्वमा पर्ने फापरबारी१ स्थित झुरझुरेमा ०६२ माघ ८ गते बेलुका ६ बजेदेखि तत्कालीन शाही नेपाली सेना र माओवादी लडाकुबीच १२ घण्टा भिडन्त भयो । तीन सर्वसाधारणसहित ३५ जनाको ज्यान गयो । सेनाले हेलिकप्टरबाट बमबारी गर्यो । भिडन्तका क्रममा सेनाले खसालेको तोराबोरा ज्योमामायाको घरमा परेर आगो लाग्यो । दुई घण्टाअघि मात्र जन्मिएका युद्धवीरलाई च्यापेर घरको तल्लो तलामा सुतिरहेकी थिइन् उनी । सुत्केरी बुहारीलाई कुखुरा काटेर खुवाएपछि आराम गरिरहेका ८५ वर्षीय ससुरा प्रताप सिंह बजु बन्दुक पडकन थालेपछि बाहिर निस्केर आत्तिए । तत्काल गोली लागेर त्यहीँ ढले उनी । तोराबोराले काठे घरको छाना हुरहुर बल्न थालेपछि ज्योमामाया नवजात शिशु ओछ्यानमै छाडेर जंगलतिर भागिन् । पति प्रेमसिंहलाई पनि गोली लाग्यो । तल्लो तलामा रुँदै बसिरहेकी माइलीमाया बजु र नवजात शिशुलाई माओवादीका दुई छापामार महिलाले घरबाट जंगलमा लगेर राखे । जन्मेको दुई घण्टामै बिछोडिएका छोरासँग १७ घण्टापछि मात्र भेटघाट भएको थियो ज्योमामायाको । यतिबेला घर खरानी भइसकेको थियो । अन्नपात, लुगाफाटा, भाँडाकुँडा, १० बाख्रा र दुई हल गोरु केही बाँकी थिएनन् । ससुराको शव आँगनमा रगताम्मे थियो । भोलिपल्ट ९ गते दिउँसो लडाइँ थामिएपछि घर फर्केकी थिइन् ज्योमामाया । रातभर लडाइँ गरेर थकित छापामारले उनलाई नवजात शिशु सुरक्षित सुम्पिएकी थिइन् । भिडन्तको पूर्वसन्ध्यामा जन्मेका र जोगिएका नवजात शिशुको नाम एक वर्षपछि माओवादी कार्यकर्ताले झुरझुरे युद्धको स्मरणमा युद्धवीर राखेका हुन् । युद्धवीरलाई देखेपछि भिडन्तको सम्झना आउँछ, स्थानीय जयबहादुर वाइबाले बताए ।"
सडकमा नि:शुल्क ट्युसन,"इटहरी आफूले एसएलसीभन्दा बढी पढ्न पाएनन् । पढ्ने चाहना नभएर होइन, आर्थिक अवस्थाले दिएन । पैसा नभएर पढ्न नपाउँदाको पीडा कस्तो हुन्छ चन्द्र भण्डारीलाई राम्रोसँग थाहा छ । आफूले जस्तै पीडा अरूले भोग्नु नपरोस् भन्ने सोचले उनलाई घचघच्यायो । निम्न आय भएका परिवारका केटाकेटीलाई उनले खुला स्थानमै ट्युसन पढाउन थाले । यो क्रम चलेको २२ वर्ष पुगेछ ।उनको यो अभियानलाई अभिभावकले साथ दिएका छन् । केटाकेटी पठाएर । आफ्ना नानीहरूलाई बिहानै बोरा दिएर ट्युसन पठाउँछन् । विद्यार्थीलाई घामपानीबाट जोगाउन खोलाको छेउमा बाँसको टहरो बनाएका थिए । राम्रै काम पनि सबैलाई कहाँ रुचिकर हुँदो रहेछ र उनी भन्छन्, केके पोल लगाइदिए । नगरपालिकाले भत्काइदियो । अहिले उनी भुइँमै पढाइरहेका छन्, इटहरीको टेंग्रा खोला नजिक धुले सडक छेउमा । यो अवधिमा उनले पढाएका विद्यार्थी सरकारी गैरसरकारी क्षेत्रका विभिन्न ओहदामा पुगे तर उनको पढाउने स्थान र क्रम उस्तै छ । धनकुटाको गोकुण्डेश्वर माविबाट २०४३ सालमा एसएलसी पास गरेका भण्डारी धनकुटा बहुमुखी क्याम्पसमा भर्ना मात्र भए । आर्थिक अभावले पढाइलाई निरन्तरता दिन सकेनन् । पढ्ने इच्छा मनभित्रै दबाएर दैनिक १० रुपैयाँ ज्यालामा काम गर्न थाले । ०४४ सालमा इटहरी झरेर ग्यारेजमा काम थाले । ०५१ सालमा सावित्रीसँग विवाह गरे । ग्यारेजको काम छोडर बाँसको व्यापार थाले । एसएलसी पास गरेर पढाइ छाडेकी पत्नीलाई स्नातकोत्तर गराए । आफूले पढन नपाए पनि श्रीमतीलाई पढाएर आत्मसन्तुष्टि लिएँ, उनले भने । सावित्री अहिले इटहरीमै शिक्षण पेसामा छन् ।विभिन्न एनजीओ आइएनजीओले प्रलोभन पनि देखाए तर उनलाई विश्वासै लागेन । स्थानीयले नै विद्यार्थीका लागि कोठाको व्यवस्था गरिदिए हुन्थ्यो भन्ने उनको चाहना छ । अहिले पनि उनी नर्सरीदेखि कक्षा ७ सम्मका २० जना विद्यार्थीलाई पढाइरहेका छन् । पढ्न आउने अधिकांश बदाम बिक्री गर्ने, चटपटे बेच्ने, चप्पलजुत्ता सिलाउनेका छोराछोरी छन्, उनी भन्छन्, कसैले केटाकेटी नपठाए आफैं लिन घरमा पग्छु, अब त मलाई आदत भइसक्यो, केटाकेटी पढाइन भने दिनभरि असजिलो हुन्छ । आफूले पढाएका विद्यार्थी ठूला भएर फर्केर पनि भेट्न नआउँदा भने उनको मन दुख्छ रे । तर विद्यार्थीले बजारतिर अथवा अन्तकतै भेटेर नमस्ते गर्दै आफूलाई चिनाउँदा भने निकै गर्व लाग्ने बताए । सबै विषयको ट्युसन पढाउने उनी अंग्रेजी पढाउन भने अलि गाह्रो लाग्ने बताउँछन् । दमकका स्नातकोत्तर पढ्ने विद्यार्थीले उनको कामको मूल्यांकन गर्दै सम्मान गरे । आफूले नि:स्वार्थ गरेको कामलाई समाजले सम्मान गर्दा खुसी लागेको उनले बताए ।"
विधेयक पास हुनासाथ निर्वाचन घोषणा,"चितवन कांग्रेस सभापति शेरबहादुर देउवाले निर्वाचन विधेयक पास हुनासाथ निर्वाचन मिति घोषणा गरिने बताएका छन् । शुक्रबार भरतपुरमा प्रेस युनियन जिल्ला शाखाले गरेको पत्रकार भेटघाटमा उनले निर्वाचन विधेयक पास भएपछि मात्र संविधान संशोधनमा अघि बढ्ने दाबी गरे । देश र जनताको भावना कदर गर्दै संविधान संशोधन प्रक्रिया पूरा भई कार्यान्वयन हुन्छ, उनले भने, त्यसपछि जनतासँग प्रत्यक्ष सरोकार राख्ने स्थानीय, प्रान्तीय र संघीय चुनाव हुनेछ ।"
बम फेला,सप्तरी सदरमुकाम राजविराज नगरपालिका १ मेनरोडमा फुसराज दुगडको घर अगाडि शुक्रबार बिहान ग्रिनेड बम फेला परेको छ । नगरपालिकामै रहेको नेपाली सेनाको श्रीकृष्ण दल गणको टोलीले बम निष्क्रिय पारेको थियो । जनतान्त्रिक तराई मुक्ति मोर्चा (क्रान्तिकारी) का अध्यक्ष जयकृष्ण गोइतले बम राखेको भन्दै बिहीबार नै सञ्चारकर्मीलाई विज्ञप्ति पठाएका थिए ।
कन्टेनर खस्दा १ को मृत्युु,धादिङ जोगीमारामा शुक्रबार त्रिशूली किनारमा कन्टेनर खस्दा १ जनाको मृत्यु भएको छ । वीरगन्जबाट सौन्दर्य प्रसाधनका सामग्री बोकेर काठमाडौं जाँदै गरेको ना६ख ७३७० नम्बरको कन्टेनर करिब सय फिट तल खसेको थियो । उक्त दुर्घटनामा मकवानपुर पदमपोखरीका विशाल सिंहको मृत्यु भएको गजुरी प्रहरीले जनाएको छ ।
फलामखानी अध्ययन,नवलपरासी धौवादीमा फेला परेको फलाम खानीको विस्तृत अध्ययनका लागि भूगर्भविद् टोली आइपुगेको छ । खानी तथा भूगर्भ विभागका प्राविधिकसहित २१ जनाले अध्ययन थालेका हुन् । ०६७ सालमा कोइला खानीको अध्ययन गर्न धौवादी आएको टोलीले त्यहाँ कोइला नभएर फलाम भएको निष्कर्ष निकालेको थियो । प्रारम्भिक अध्ययनमा यो क्षेत्रमा १० किमि फलाम खानी फैलिएको पाइए पनि अहिले २ किमिसम्मको मात्र अध्ययन थालिएको छ ।
टेम्पो पल्टिँदा दुई घाइते,प्यूठान प्रचारका लागि ल्याइएको बजाज आई टेम्पो पल्टिँदा दुई जना घाइते भएका छन् । शुक्रबार बिहान प्यूठान नगरपालिका १३ रातामाटामा उक्त दुर्घटना भएको हो ।
पोखरेली फुटबल पर्वको डेढ दशक,"यति बेला पोखरेली खेलप्रेमीका लागि बर्सेनि चल्ने पर्व जस्तै छ आहारारा गोल्डकप फुटबल । दिउँसो २ बजे मैदान धुइरिने, आआफ्नो पक्षका टिमलाई हौसला बढाउने र खेलको मजा लिने क्रम चलिरहेको छ । मुलुकका अन्य सहरको दाँजोमा पोखरेलीलाई खेलकुदको पूर्वाधारमा सजिलो छ । यसको कारण एउटै ठूलो मैदान हो, जहाँ फुटबलका लागि मात्रै नभई क्रिकेट, भलिबल, बास्केटबल, लनटेनिस, आर्चरीका लागि छुट्टाछुट्टै ठाउँसँगै इन्डोर खेलको कभर्डहल पनि छ । १४ करोड ३२ लाख लागतमा इन्डोर खेलकै लागि अर्को ठूलो बहुउद्देश्यीय भवन निर्माणाधीन छ । सेती नदीको किनार रंगशालाका लागि २०३९ सालमा ४ सय १७ रोपनी जग्गा अधिग्रहण भएको थियो । त्यसको अर्को वर्षमा फुटबलका लागि मैदान तयार पारियो । प्यारापिट निर्माण भयो । २०५९ मा खेलप्रेमीकै सक्रियतामा मैदान तारबार गरिएको थियो । फुटबलको जमाना फेरिएकै हो, पहिले एक्लाएक्लै रहरले खेलिने खेललाई सहाराले बर्सेनि प्रतियोगिता गर्न थालेपछि व्यविस्थत भएको हो, पुराना फुटबलर शम्भु कार्कीले भने, हामीले २४२५ सालतिर खेल्दा न कोच हुन्थे, न राम्रो जर्सी, न बुट । तीसको दसकसम्म पोखरामा फुटबल खेल्नेले आºना लागि चाहिने सामान र प्रशिक्षणको व्यवस्था नै नभएको उनले बताए । पछि विस्तारै टोल र क्लबहरूले फुटबल आयोजना गर्ने चलन बढ्यो, सहारा क्लबका सल्लाहकारसमेत रहेका उनले भने, सहारा क्लब गठन भएपछि मात्रै पोखरामा फुटबलको आयोजना व्यवस्थित र गतिविधि नियमित भएको हो । आहारारा गोल्डकपको १५ औं संस्करण सुरू हुनु दुई दिनअघिको पत्रकार सम्मेलनमा उद्योगी सूर्यबहादुर केसी अलि भावुक देखिए । पोखराका पूर्वमेयर तथा रारा र आहा चाउचाउको उत्पादक कम्पनी हिमश्री फुड्सका सञ्चालक केसी प्रतियोगिताको सुरुवातदेखिका मुख्य प्रायोजक हुन् । म मरे पनि मेरो परिवारले सकेसम्म यो प्रतियोगितालाई पछिसम्म प्रायोजन गरिरहने छ, उनले भावुक हुँदै भने, हामी सबै उद्यमीले खेलकुदलाई सघाए मात्रै समाजका लागि काम गरेको ठहर्छ । सहारा क्लबको इतिहास खोतल्दा स्मारिकाहरू रमाइला छन् । २०५० अघिसम्म पोखरामा खेलकुदका आयोजनाहरू हुँदै आए पनि ती निरन्तर हुन गाह्रो परिरहेको थियो । फुटबल रुचाउने एउटा जमातलाई अग्रजहरूले हौस्याए । टिम बन्यो । फुटबल खेल्न र सामाजिक काममा अगुवाई लिन अघि सरेको समूहले बसपार्कमा शौचालय बनाउन पहल गर्यो । सहारा क्लबका संस्थापक अध्यक्ष वसन्त थकाली भन्छन्, हाम्रो टिम कोकाकोला कपको क्वाटरफाइनलमा पुगेको थियो । त्यही जोशलाई आफै फुटबल प्रतियोगिता किन नगराउने भन्ने सल्लाह भयो । २०५७ मा जिल्लाका क्लबस्तरीय प्रतियोगिता गरेको क्लबले २०५८ मा क्याराभान गोल्डकप आयोजना गर्यो । त्यसको अर्को वर्षदेखि नै आहा गोल्डकपका नामबाट बर्सेनि प्रतियोगिता आयोजनाको सिलसिला सुरू भयो । फुटबल आयोजना र प्रशिक्षणको कामलाई व्यवस्थित बनाएको सहारालाई स्थानीय र विदेसिएका पोखरेलीले सहयोग गर्ने क्रम तीव्र भयो ।खासमा बलियो टिम बनाउनका लागि व्यवस्थित क्लब, नियमित अभ्यास र खटेर खेल्ने खेलाडी चाहिने महसुस भयो, थकालीले भने, त्यसपछि आºनै टिमका लागि खेलाडी उत्पादन गर्न एउटा एकेडेमी चाहिन्छ भन्ने सल्लाह भयो । ०६१ देखि एकेडेमी चलाउन थालेको सहाराले पोखराको दोबिल्लामा २६ रोपनी जग्गा खरिद गर्यो । एकेडेमीको सुरुवाती चरणमा खेलाडी घरैबाट धाएर प्रशिक्षण गर्न जान्थे । एउटा अनुभव के भयो भने सम्पन्न घरका छोराहरू पढाइ बिग्रियो भनेर बहानाबाजी गरेर ट्ेरनिङमा आउन छाड्ने, गरिब घरकाहरू बुट र प्याड आफैले किन्न नसकेर बीचैमा छाड्ने, पूर्वअध्यक्ष थकालीले स्मरण गरे, हामीले घरघर गएर कारण बुझेपछि अब गरिब घरका २० जना छोराहरू ल्याउने, उनीहरूलाई खानबस्न, पढ्न दिएर फुटबलको तालिम दिने, आठदसजना प्रोफेसनल खेलाडी टिममा लिने सल्लाह गर्यौं । यही सल्लाहपछि एकेडेमी व्यवस्थित रूपमा चलाउन सकेको उनले सुनाए ।हाल दोबिल्लास्थित सहारा एकेडेमीमा १६ जिल्लाका २८ किशोर खेलाडी छन् । उनीहरूलाई आवासीय सुविधासहित शिक्षा र फुटबलको दीक्षा दिइएको छ । क्लबमा सुरूदेखि नै सक्रिय फोटोपत्रकार सुदर्शन रञ्जित भन्छन्, सहारा क्लब यसका पदाधिकारीको मात्रै होइन, पोखरेलीको सम्पत्ति हो । सबैको माया र सहयोग पाएकाले नै क्लब टिकेको छ । एकेडेमी दिगो र दीर्घकालसम्म निर्वाध चलाउन सहाराले अक्षयकोष जुटाउने अभियान चलाएको छ । उक्त कोषमा बचतसँगै खेलप्रेमीले वार्षिक आफूले सकेको रकम योगदान गरेका छन् ।क्लबले हरेक वर्ष आयोजना गर्ने आहारारा गोल्डकपबाट हुने आम्दानी एकेडेमीमा खर्चिने मुख्यस्रोत रहिआएको छ । त्यसो त पोखराभित्र आयोजना गरिने फुटबल प्रतियोगिताहरू दर्जन हाराहारी छन् । तर प्रतिष्ठित प्रतियोगितामा आहारारा मानिन्छ । पश्चिमाञ्चल खेलकुद विकास समिति अध्यक्ष खगराज पौडेल भन्छन्, पोखरेलीको खेलप्रतिको लगावलाई सहाराले संगठित आकार दिएको छ । विदेशमा रहेका नेपाली र पोखरेलीको सहयोग हेर्दा देशका अरु सहरका क्लबले यसरी संगठित आकार दिन सकेको उदाहरण भेट्नै ग्राहो पर्ने उनको अनुभव छ ।सहाराले क्याराभानको नामबाट पहिलो प्रतियोगिता गर्दा विजेताको ५० हजार नगद पुरस्कार राखेको थियो । त्यो राशि २ लाख पुर्याइएको छ । आयोजना सहाराले गरेको देखिएको मात्रै हो, यो सबै पोखरेलीको आयोजना हो । हामी स्वयंसेवक मात्रै हौं, क्लब अध्यक्ष वीरभद्र आचार्यले भने, फुटबल सबैको रोजाइको खेल हो । जसले जहाँ इमान्दारीपूर्वक आयोजनाको प्रयास गर्छन् तिनलाई सबैले सघाउँछ नै । सहारामा खेलप्रेमी र खेलबारे चिन्ता गर्नेहरूको विचार मिलेको उनले बताए । हामीले संगठित हिसाबले आºना प्रयास गरेका हौं, सरकारको मुखमात्रै ताकेर हामीले आफूले गर्न सक्ने कोसिस छाड्न भएन, उनले भने, पहिलो, दोस्रो, तेस्रो गर्दै १५ वर्ष बित्यो । अब त हाम्रो टुर्नामेन्ट गराउने सिस्टम पनि बस्यो । सबैको माया र सहयोगले यो सम्भव भएको हो ।"
पुलिसलाई संकटाको झट्का,पोखरा चारपटकको विजेता नेपाल पुलिस क्लब शुक्रबार १५ औं आहारारा गोल्डकप फुटबलको सीएमजी संकटा क्लबसँग पराजित हुँदै पहिलो खेलबाटै फर्केको छ । निरन्तर सहभागी पुलिसमाथि संकटा २१ को नतिजा निकाल्दै क्वाटरफाइनल पुगेको छ । पोखरा रंगशालामा संकटाका लागि ८७ औं मिनेटमा अनिल गुरूङले विजयी गोल गरे । पुलिसले ३५ औं मिनेटमा रवि पासवानको गोलबाट लिएको अग्रतामा संकटाले ६४ औं मिनेटमा विश्व अधिकारीको गोलमार्फत बराबरी गरेको थियो ।पहिलो हाफमा पुलिससामु फितलो प्रदर्शन गरेको संकटा टिम मध्यान्तरपछि रणनीति बदलेर उत्रेको थियो । ३५ औं मिनेटमा सुनील बलले निकालेको पासमा संकटाका रक्षापंक्ति र गोलरक्षक छलाएर रवि पासवानले क्रस गरे । बल गोल भएनभएकोमा सहायक रेफ्री नै अलमलमा परे । पोस्टमा पुगेका सबै खेलाडी लडे । बल भने गुड्दै भने जालीतिर गएपछि रेफ्री विकास महतले त्यसलाई गोलको मान्यता दिएका थिए ।खेलको ६४ औं मिनेटमा विश्वले गोल गरेपछि दर्शक उत्साहित भए । उनले करिब ३० यार्ड टाढाबाट हानेको फ्रिकिक प्रहार पुलिसका गोलरक्षक दिपेश यादवले रोक्न सकेनन् । बराबरीले उत्साहित संकटाले आक्रामक खेल खेल्यो । पुलिसले पनि ७२ औं मिनेटमा कप्तान जुमानु राईको सट्टा निरकुमार राईलाई मैदान पठायो । संकटाका लागि ८७ औं मिनेटमा रिबाउन्ड बलमा अनिल गुरूङले गोल गरे । विश्वले हानेको प्रहार गोलरक्षक दिपेशले पन्च गरेर रिबाउन्ड हुँदा ६१ औं मिनेटमा सुशील केसीको स्थानमा मैदान छिरेका अनिल गोल गर्न सफल भए । शनिबार सिक्किम युनाइटेड र आयोजक सहारा भिड्ने छन् ।
युलेन्सलाई उपाधि,काठमाडौं युलेन्सले सातौं ट्रिनिटी अन्तर ए लेभल थ्री बाइ थ्री बास्केटबल प्रतियोगिताको उपाधि शुक्रबार जितेको छ । ट्रिनिटी इन्टरनेसनल कलेजद्वारा आयोजित प्रतियोगिताको फाइनलमा युलेन्सले जेभियर इन्टरनेसनल कलेजलाई ७५ स्कोरले पराजित गर्यो । निर्धारित १० मिनेटको खेल ५५ को बराबरीमा टुंगिएको थियो । अत्तिरिक्त समयमा युलेन्सले २० स्कोर गर्दै उपाधि सुनिश्चित गर्यो । सेमिफाइनलमा युलेन्सले ट्रिनिटी बी लाई ९७ तथा जेभियरले रातो बंगला बी लाई ७५ ले हराएका थिए ।
रिडको दोहोरो जित,"काठमाडौं सशस्त्र प्रहरीको एपीएफ क्लब र रिड मोडल कलेज राजधानीमा जारी १२ औं ढोरपाटन डबल लिग महिला भलिबलको अग्रस्थानमा कायम छन् । शुक्रबार दोहोरो जितसहित रिडले एपीएफसँग अंक (३९) बराबरी गरेको हो । रिडले आयोजक ढोरपाटनलाई २५८, २५१२, २५७ ले र पश्चिमाञ्चललाई २५१४, २५१२, २५८ ले हरायो । एपीएफले न्यू डायमन्ड एकेडेमीलाई प्रतिस्पर्धात्मक खेलमा २५१३, २५२७, २५१५, २५२१ को सेटमा हरायो । न्यू डायमन्ड ३० अंकसाथ तेस्रो स्थानमा छ । शुक्रबारै नेपाल पुलिस क्लबले चौथो स्थान बलियो पारेको छ । पुलिसले विभागीय प्रतिद्वन्द्वी नेपाल आर्मीलाई २५१८, २५२२, २५२० ले पराजित गर्यो ।"
स्याङ्जालाई उपाधि,पाल्पा स्याङ्जाले पश्चिमाञ्चलस्तरीय प्रथम रामपुर महोत्सव भलिबलको उपाधि जितेको छ । फाइनलमा स्याङ्जाले नवलपरासीलाई सोझो सेटमा हरायो । विजेताले १ लाख १ सय ११ रुपैयाँ जित्यो । जिल्लामै पहिलोपल्ट ठूलो राशिको भलिबल भएको हो । नवलपरासीले ५० हजार १ सय ११ रुपैयाँ थाप्यो । गुल्मीलाई ३१ सेटले हराउँदै रुपन्देही तेस्रो भयो । उसले २५ हजार १ सय ११ र गुल्मीले १० हजार १ सय ११ रुपैयाँ पाए । नवलपरासीका घनश्याम महत म्यान अफ द फाइनल भए ।
सरकारद्वारा बंगलादेशको उद्दार,क्राइस्टचर्च पहिलोपल्ट इनिङ्स सुरु गरेका सौम्य सरकारको प्रदर्शनमा बंगलादेशले न्युजिल्यान्डविरुद्ध दोस्रो टेस्टको पहिलो दिन सम्मानजनक स्कोर खडा गरेको छ । बंगलादेश पहिलो इनिङ्समा २ सय ८९ रनमा अलआउट भयो । चोटग्रस्त खेलाडीबाट सताइएको बंगलादेश दिनको अन्तिम ओभरमा समेटिएको हो । न्युजिल्यान्डका टिम साउथीले ५ विकेटको प्रदर्शन गरे । बंगलादेशका सातभन्दा बढीले तीन वा त्योभन्दा कम टेस्ट खेलेका छन् । सरकारले १ सय ४ बलमा ८६ रन जोडे । उनी छैटौं वा सातौं क्रममा ब्याटिङ गर्थे ।
भाटभटेनी ओपन फुटसल हुँदै,काठमाडौं चाबहिल चुच्चेपाटीको भाटभटेनी हेल्थ क्लब प्रालिको आयोजनामा शनिबारदेखि प्रथम रुस्लान भाटभटेनी ओपन फुटसल सुरु हुँदैछ । तीनदिने प्रतियोगितामा ५० टिमको सहभागिता रहनेछ । प्रतिस्पर्धा लिगकम नकआउटका आधारमा हुनेछ । विजेताले एक लाख २५ हजार रुपैयाँ पाउनेछ । दोस्रोले ७५ हजार र तेस्रोले ५० हजार जित्ने छन् ।
चन्द स्मृति कप आजदेखि,बैतडी सहिद दशरथ चन्द स्मृति यू१९ क्रिकेट प्रतियोगिता शनिबार सुरु हुँदै छ । सहिद दशरथ चन्द स्मृति प्रतिष्ठानले २२ औं वार्षिकोत्सवको अवसरमा हुने प्रतियोगितामा ८ टिम सहभागी हुने छन् । खेल निंगलासैनी मैदान देहिमान्डौं र बुढाबाजे क्रिकेट मैदान रातामाटामा हुनेछ । विजेताले ५० र उपविजेताले २५ हजार पुरस्कार पाउने छन् ।
केही उपाधिका केही अभागी,"लन्डन एन्डी मुरे अस्ट्ेरलियन ओपनमा फेरि भिडिरहेका छन् । साँच्चै उनलाई जित्न एकदमै मुस्किल परेको उपाधि यही हो । हालसम्म उच्चकोटीको करिअरमा उनलाई दुई शीर्ष उपाधिले चाहिँ साथ दिएको छैन फ्रेन्च र अस्ट्ेरलियन ओपन । मुरेले अहिलेसम्म दुईपल्ट विम्बल्डन, दुई ओलम्पिक स्वर्ण, एटीपी टुर फाइनल, डेभिस कपसहित गतवर्ष विश्व वरीयतामा नम्बर १ हुने सफलता पाएका छन् । अस्ट्रेलियन ओपनले चाहिँ मुरेलाई छक्याउनुसम्म छक्याएको छ । उनले मेलबर्नको कोर्टमा पाँचपल्ट फाइनल खेलिसके, पछिल्ला दुईसहित । छैटौं पटक उनी सफल हुन्छन्हुन्नन् हेर्न बाँकी छ । मुरेको यस्तो दुर्भाग्यले हामीलाई अरु केहीबारे पनि सोच्न बाध्य बनाउँछ, जसले केही उपाधिसँग मैत्री राख्नै सकेनन् । स्टेभन जेरार्ड (फुटबल)स्टेभनले एउटा खेलाडीका रूपमा क्लब फुटबलमा जित्न सकिने धेरै पाए । तर एउटा ठूलै चिज उनको भाग्यमा रहेनछ । सारा युरोपेली र घरेलु पदकका बाबजुद उनले आफ्नो प्यारो क्लब लिभरपुललाई प्रिमियर लिग उपाधि पहिलोपल्ट दिलाउन चाहिँ सकेनन् । सन् २०१४ मा उनी उपाधिको निकै नजिक पुगिसकेका थिए । तर रेड्सको भागमा दूर्भाग्य नै आइपऱ्यो । जेरार्ड चेल्सीसँगको म्याचमा लडेर फुत्केको बलमा डेम्बा बाले गोल गरेपछि लिभरपुलको मुखैमा आइसकेको उपाधि खोसिएको थियो । पाउला रेडक्लिफ (एथ्लेटिक्स)बेलायतकी लामो दुरी धाविका पाउला रेडक्लिफ एथ्लेटिक्सकी महान खेलाडी मानिन्छिन् । महिला म्याराथनको विश्व कीर्तिमान अझै उनको नाममा छ । २६ दशमलब २ माइल २ घन्टा १५ मिनेटमा पुरा गरेको कीर्तिमान अझैसम्म कसैले तोडन सकेको छैन । रेडक्लिफले विश्व, युरोपेली र कमनवेल्थ उपाधि जितिन् तर जब जब ओलम्पिक आउँथ्यौं, उनको दुर्दिन सुरु हुन्थ्यो । उनले चारपल्ट ओलम्पिक खेलिन् । एटलान्टा ओलम्पिक १९९६ र सिड्नी २००० मा उनी एकदमै थोरैले उपाधिबाट वन्चित हुन पुगिन् । तर एथेन्स ओलम्पिकमा उनले म्याराथन र १० हजार मिटर दौड पूरा गर्न पनि असमर्थ रहिन् । बच्चाको आमा बनिसकेर उनी बेइजिङ ओलम्पिकमा फर्किन् तर उनी शीर्ष २० मा पनि अटाइनन् । नेदरल्यान्ड्स फुटबल टिम डच फुटबल टिम उच्चस्तरको छ । यसले साँच्चै विश्वस्तरीय खेलाडीहरूसमेत जन्माएको छ । तर उनीहरूले कहिल्यै विश्वकप जितेनन् । जोन क्राएफ, रुड गुलिट र डेनिस वर्गक्याम्पजस्ता खेलाडी हुँदा पनि त्यो सम्भव भएन । नेदरल्यान्ड्स तीन पटक विश्वकप फाइनल पुगिसकेको छ । सन् १९७४ मा आयोजक जर्मनी र १९७८ मा अर्जेन्टिनासँग हारेको टोली २०१० मा फाइनलमै स्पेनबाट पराजित भयो । टोटल फुटबल को आविष्कार गरेको टिमले सन् १९७४ मा चिरप्रतिद्वन्द्वीसँग हार खानुलाई अझै पनि पीडाको घटनाका रूपमा स्मरण गरिन्छ ।"
सबै चिज आमा,"सिड्नी अस्ट्ेरलियन ओपन टेनिसमा नोभाक जोकोभिचलाई हराएपछि कोर्टबाट बाहिरिने क्रममा डेनिस इस्टोमिनलाई उनकी आमाले भनिन् राम्रो गऱ्यौं । पक्कै, इस्टोमिनको करियरमै सबैभन्दा ठूलो जित त्यही थियो । उनकी आमा अधिकांश आमाहरूभन्दा सचेत हुनुमा एउटा कारण छ उनी स्वयं प्रशिक्षक पनि हुन् । पुरुष टेनिस टुरमा यो एउटा अनौठो व्यवस्थापन हो तर उज्वेक खेलाडीका लागि यसैले काम गरेको छ । जब परिवार नै तपाईको टिमको हिस्सा हुन्छ, गजब हुन्छ । म भाग्यमानी छु कि मेरी आमाले नै मलाई सिकाइरहनुभएको छ । अर्को राम्रो कुरा के भने मैले प्रशिक्षकका लागि भनेर पैसा तिर्नु पनि पर्दैन । सबै चिज आमाले नै, राम्रो हाँस्य चेतका इस्टोमिनले भने । क्लाउडिया इस्टोमिनको पनि अब स्फूर्ति बढेको छ । उनका छोराले सुपरस्टार जोकोभिचलाई दोस्रो चरणमा हराइसके । यो प्रतियोगितामा आउनुअघि शीर्ष १० खेलाडीविरुद्ध इस्टोमिनको जितको सम्भावनालाई १३३ को अनुपातमा हेरिएको थियो । विश्व वरीयतामा उनी १ सय १७ औं स्थानमा थिए । ३० वर्षीय उनले प्रतियोगितामा प्रवेश पाउन विशेष एसियन वाइल्ड कार्ड जित्नुपरेको थियो । प्रतियोगिताअघि कसैले उनलाई ६ पल्टका अस्ट्ेरलियन ओपन च्याम्पियन जोकोभिचलाई हराएको परिकल्पना गर्न भनेको खण्डमा उनको के प्रतिक्रिया हुन्थ्यो होला ?म त्यो मानिसलाई सोध्थें, के तिमी पागल हौं ? उनले हाँस्दै भने, मेरा लागि जोकोभिचसँग शारीरिक र मानसिक रूपमा ५ सेटसम्म टिक्नु नै सोचभन्दा बाहिरको कुरा हो ।तर इस्टोमिनलाई जोकोभिचसँग प्रतिस्पर्धा गर्न सक्छु भन्ने विश्वासचाहिँ कताकता थियो । जोकोभिच गतवर्ष विम्बल्डनको तेस्रो चरणमा साम क्वारीसँग हारेका थिए । यी घटनाले शीर्ष खेलाडीसमेत कहिलेकाहिँ चिप्लन सक्छन् भन्ने देखाउँछ ।सायद उनी राम्रो अवस्थामा थिएनन्, जोकोभिचलाई हराएपछि इस्टोमिनले भनेका थिए, तर सबै खेलाडीको स्तर बढ्दै गएको कुरा पनि सत्य हो । अहिले कसैलाई पनि कसैसँग लड्न सजिलो छैन । युवा प्रतिभा अगाडि आउँदै छन् ।१४ वर्षको छँदा कार दुर्घटनामा परेपछि इस्टोमिनले झन्डै टेनिस छाडेका थिए । उनी ३ महिना त अस्पतालमै थलिए र चिकित्सकहरूले उनले राम्ररी खेल्लान् भनेर आशै गरेका थिएनन् । तर त्यसको साढे २ वर्षपछि इस्टोमिनले फेरि ऱ्याकेट समाते । यसमा उनकी आमा क्लाउडियाको ठूलो भूमिका रह्यो । हामी आमाछोराबीच राम्रो तालमेल छ । उहाँले ममाथि विश्वास गर्नुहुन्छ, इस्टोमिनले भने ।"
बेइजिङमा किचेन कमान्ड,"चिनियाँ राजधानी सहरको बेइजिङ सेराटन मा भोजपुरे विष्णु मगर, ४१, को लोभलाग्दो दैनिकी देख्न पाइन्छ । उनी हुन् त्यहाँका एक्जुकेटिभ सेफ । कर्मचारीहरू मात्र ४ सय ६० जना भएको उक्त पाँचतारेमा ४५ प्रतिशत फुड एन्ड वेभरेज मा छन्, जसको कमान्ड उनै मगरको हातमा छ । होटलमा इटालियनदेखि जापानीसम्म, चिनियाँदेखि मल्टिकुजिनसम्मको दायरा समेट्ने ७ वटा त आलिसान रेस्टुराँ छन्, दिनहुँ हजारौं जुट्ने ठूल्ठूला पार्टी आयोजना हुन्छन् । जसमा पस्किने दजर्नौं स्वाद र परिकारले होटलको इज्जत धानेको छ । मगरले होटल उद्योगमा चल्तीकै भनाइ दोहोर्याए, पाहुनाले होटलका अरू सबै कमजोरी बिर्सन सक्छन्, खानामा भने त्यो लागू हुँदैन ।काठमाडौंका पाँचतारेमै पनि नेपाली सेफले कमान्ड सम्हाल्न थालेको धेरै भएको छैन । जति छन् ती औंलामा गन्न सकिन्छन् । त्यसमाथि होटल म्यानेजमेन्ट नपढीकनै, चीनको बाटो नापेर यो तहसम्म पुग्नु चानचुने होइन । कक्षा ९ मा पढ्दै गर्दा काठमाडौं छिरेका उनी ठमेलको एक होटलमा भान्छासहयोगी बने । तरकारी काट्नेदेखि भाँडा माझ्नसम्म सघाइयो, उनले सुनाए । त्यसबीचमा उनले काठमाडौंका झन्डै आधा दर्जन होटल र रेस्टुराँ चहारे, जसबाट हुने आम्दानीकै भरमा अर्थशास्त्रमा स्नातकको पढाइसमेत सके । उनले होटल म्यानेजमेन्ट किन पनि पढेनछन् भने आफू कुनै बेला एक्जुकेटिभ सेफ बनिएला भन्ने उनको मनले कहिल्यै मानेन । पैसा कमाउनुपर्छ भन्नेचाहिं थियो, ठन्डीले समातिसकेको मौसमबीच मंसिरको पहिलो साता होटलकै एक रेस्टुराँमा मगरले सुनाए, बीचमा बिहे भयो, छोरा जन्मिएपछि त औसतभन्दा कमको कमाइले भविष्य चुनौतीपूर्ण लाग्न थाल्यो । लाखौं नेपालीसामु हुने सहज विकल्पझैं उनीसमेत विदेश हान्निन चाहे । उनले मध्यपूर्व ताकिरहेका थिए । त्यसै बेला काठमाडांैमा एक नेपाली साथी भेटिए जसले नेपालीहरूले चलाएको एक रेस्टुराँमा काम गर्न उनलाई सांघाई पुर्याउने भए । यो सन् २००२ तिरको कुरा हो ।विश्वको सबैभन्दा बढी मानिस बसोबास गर्ने सांघाई सहर विश्व आर्थिक केन्द्रको रूपमा शीर्ष स्थानमा छ । जसको भव्यतालाई एकदुई कुनै पक्ष समातेर व्याख्या गर्न पनि गाह्रो पर्छ । तर मगर भने त्यो भव्यताको लहरभित्र मिसिन सकेनन् । एकातर्फ उनलाई चिनियाँ भाषा ठप्पै आउँंदैनथ्यो भने अर्कोतर्फ उनी काम गर्ने रेस्टुराँ पुगेको दुई महिनामै बन्द भयो । पुरानै रेस्टुराँका केही साथीहरूले एउटा बन्द भएको पुरानो बार किनेर रेस्टुराँ बनाए । त्यसपछि मगर त्यहीं काम गर्न थाले । त्यतिखेर हरेक तीन महिनामा भिसा लगाइरहनुपथ्र्यो भने ९ महिनामा त चिनियाँ भूमि छाडेकै हुनुपथ्र्यो । पैसा पनि सोचेजसरी कमाइएन अनि मलाई दिक्क लाग्यो, उनले सम्झिए, तर नेपाल फर्किएपछि फेरि उही त हो, मर्नुभन्दा बहुलाउनु निको भन्दै यतै फर्किएँ ।धन्य फर्किएछन् उनी । नत्र, सायद उनी पनि गल्फ छिर्ने लाखौं कामदारकै भीडमा हराउन सक्थे जहाँ उनको करिअर आफ्नो क्षमता र रोजाइइतरकै काममा मोडिने सम्भावना ज्यादा थियो । किनकि त्यस पटक चीन फर्किंदा उनको दाउ सांघाईकै पाँचतारे पुदोङ सांग्रिला मा लाग्यो जहाँ उनी स्पेस्यालिटी सेफ बने । सन् २०११ सम्ममा उनले सेराटन र इन्टर कन्टिनेन्टल होटलमा समेत काम गर्न भ्याए । आफ्नो बिग ब्रेक को रूपमा भने ग्वाङ्दोङ पुग्नुलाई मान्छन् जहाँ उनी सिनियर एक्जुकेटिभ सु सेफ भएर पुरानै सेराटन गु्रपमा फर्किन पाए । त्यहाँ ६ महिना काम गरेपछि उनको एक्जुकेटिभ सेफमा पदोन्नति भयो । चीनमा मगर जसरी आफूले चाहेबमोजिम लामो समय करिअरमा तंग्रिन सकेका थिएनन्, संसारको अर्थतन्त्र पनि त्यस्तै थियो । सन् २००८९ मा विश्व आर्थिक मन्दीसँगै सेराटनजस्ता विश्व स्तरका होटल चेनले कर्मचारी कटौती र मितव्ययिताका तरिका अपनाउन थाले । तर अर्को तरिकाबाट सोच्दा त्यो मन्दी मेरा लागि अवसर पनि बनेको थियो, उनले सम्झिए, त्यस बेलासम्म किचेनका उच्च पदमा मोटो रकम बुझ्दै कब्जा जमाउने पश्चिमा सेफहरू हुन्थे । मन्दीका बीच पश्चिमा सेफहरूलाई मोटो तलब खुवाउन धौधौ हुन थाल्यो अनि बल्ल विकल्पमा एसियालीहरू पर्न थाले । थपे, नत्र एसियालीहरूमा त्यस्तो महत्त्वपूर्ण र संवेदनशील जिम्मेवारीका लागि काविल हुन्छन् भन्ने खासै सोचिँंदैनथ्यो । त्यही लहरमा मंगोल मुहार हुनु पनि मगरको लागि लाभ भइदियो । र, हरेक सेफको उच्चतम सपना एक्जुकेटिभ सेफ हुने बाटो विपनातर्फ मोडियो । त्यसयता उनी आफ्नो करिअरमा कहिल्यै पछाडि फर्केर हेरेका छैनन् । सन् २०१६ मा अमेरिकी होटल कम्पनी स्टारउड्स म्यारियोट इन्टरनेसनलसँग गाभियो । विश्वभर ३० वटाभन्दा बढी ब्रान्ड र पाँच हजार पाँच सयभन्दा बढी होटल र रिसोर्ट भएको म्यारियोट इन्टरनेसनलअन्तर्गत अहिले सेराटन होटल पर्छ । यो विशाल नेटवर्कभित्र छिर्नु यति ठूलो कुरा हो कि त्यसपछि पछाडि फर्केर हेर्नु पर्दैन । मगरले सन् २०१२ मा पहिलो पटक एक्जुकेटिभ सेफ भएपछि यस कम्पनीअन्तर्गतका चार ठूला होटलमा यो पदको जिम्मेवारी निर्वाह गरे । बेइजिङमा उनी सन् २०१५ देखि छन् । आफ्नो काम उनी सीधै होटलका जनरल म्यानेजरलाई रिपोर्ट गर्छन् । उनको मासिक तलब मात्र रुपियाँमा भन्दा ६ अंकको दायरामा पनि माथितिरै पर्छ । तर उनी आफ्नो पेसालाई तलबभन्दा माथि राखेर हेर्छन् । भन्छन्, अति नै संवेदनशीलता र जिम्मेवारीसँग जोडिनु नै मेरो कामको सुन्दरता हो ।तारे होटलको भान्छामा जिब्रोका लागि मात्र पनि खाना बनाइँदैन, सबैभन्दा पहिले त आँखाले खाने गरी प्रस्तुतिलाई सुन्दर बनाउन मिहिनेत गर्नुपर्छ । त्यसमाथि यो स्वास्थ्यसँग प्रत्यक्ष जोडिन्छ । मगरको भनाइमा खाना विज्ञान हो जसमा पोषण तत्त्वहरूको कम्पोजिसन र मात्राको अर्थ उत्तिकै हुन्छ । होटलमा यस्ता पनि अतिथिहरू आउने रहेछन् जो जटिल हुने ग्लुटोन फ्री र कार्बोहाइडेड फ्री परिकार खोज्छन् । जब खेलाडीहरू आउँछन् उनीहरूको आवश्यकता र दैनिकीअनुरूपको तुरुन्तै इम्प्रोभाइजेसन क्षमता पनि हुनुपर्छ । भीभीआईपी गेस्टका आफ्नै खाले मेनु हुन्छन् जसलाई तुरुन्तै बुझेर त्यसैअनुसार चल्नुसमेत पर्छ । यही यात्राका दौरान मगरले जर्मन चान्सलर एन्गेला मार्केललाई समेत सर्भ गर्ने अवसर पाएका छन् । यी सबैको नियमन र व्यवस्थापन गर्नेदेखि तीनका आर्थिक मुनाफाका हिसाबकिताब तयार पार्ने, आफ्ना सेफहरूलाई तालिम दिने र खानामा नयाँ प्रयोगहरूको डिजाइन गर्ने भूमिकामा छन् मगर । यस्तो दैनिकीमाझ रहँदा उनलाई दशकअघि मात्र काठमाडौंका होटल र्याडिसन र ह्यात रेजेन्सीमा किचेनका सुरुआती तहको मानिने कमी थ्री पदकै लागि अस्वीकृत भएको सम्झना आइरहन्छ, जसको कारणबारे उनी लख काट्छन्, होटल म्यानेजमेन्ट नपढेकै कारण मेरो दरखास्तमा अरू पक्ष हेर्ने खोजिंदैनथ्यो ।उनलाई नेपालमै आएर काम गर्ने रहर कत्ति मरेको छैन । तर होटलमा व्यावसायिक दक्षताको काम गर्न पनि राजनीति जोडिनुपर्ने अवस्थासँग झस्किन्छन् । नयाँनयाँ होटल गु्रपहरू भित्रिरहेको देख्दा भने छिट्टै नेपाल फर्किएर काम गर्न पाइएला भन्ने आस जीवितै छ । अरूले देख्दा सफलतामा शीर्ष तहसम्म पुगे तापनि छोराको हुर्काइ देख्न नपाएकोमा उनलाई सधैंभरि पछुतो हुने गर्छ । छोरा हुर्काउन उनकी श्रीमती नेपालमै बस्छिन् । ६ महिनाको छँदा पहिलो पटक नेपाल छाडेको छोराले यो वर्ष एलएलसी दिंँदै छ । जीवनमा सबैभन्दा ठूलो कुरा भनेको त परिवार हो, उनी भावुक बने, एक्जुकेटिभ सेफ हुनुको सान ठूलो छ तर परिवार साथमा नहुँदा जीवनमा सधैं एउटा महत्त्वपूर्ण पक्षको अभाव खड्किरहेको अनुभव हुन्छ ।"
विश्व पुस्तक मेलाका अनुभूति,"संसारको सबभन्दा पुरानो, पाँच सय वर्षदेखि निरन्तर फ्रयांकफर्ट पुस्तक मेला र संसारकै ठूलोमध्ये एक मानिने लन्डन विश्व पुस्तक मेलामा जाने अवसर मलाई जुरेको छ । तर दिल्ली मेलाको फरक के भने यहाँ पूर्वीय र पश्चिमा विश्वका सबै चर्चित पुस्तक प्रदर्शित छन् ।नयाँ दिल्लीमा गत आइतबार समपन्न ४४ सौं विश्व पुस्तक मेलाले अयोजकहरूलाई नै अचम्ममा पार्यो । पहिलो, आहिलेको नयाँ डिजिटल पुस्ताले स्मार्ट फोन, ट्याबलेट, किन्डल रिडर र ल्यापटपमा पढ्ने बानी बसालेकाले भौतिक रूपमै छापिएका पुस्तकप्रति चासो कम हुँदै गएको विश्लेषण गलत साबित भयो । दोस्रो, भारतमा भएको नोटबन्दीका कारण मानिसहरूको खल्तीमा नगद कम भएकाले कारोबार कम हुने अनुमान पनि सही निस्केन । यी दुवै बाधालाई बेवास्ता गर्दै खासगरी विश्वविद्यालय पढ्ने युवा विद्यार्थीहरू र स्कुले केटाकेटीहरूको नै भीडभाड मेलामा बढी थियो । फुटकर पुस्तकप्रेमी र पुस्तकका थोक खरिदबिक्री गर्नेहरूको चहलपहल त छँदै थियो ।आठ सय प्रकाशकका पच्चीस सय स्टलहरू प्रगति मैदान प्रदर्शनीस्थलका पन्ध्रवटा ठूला हलहरूमा सजाइएका थिए । आयोजक भारतीय बुक ट्रस्ट र सहआयेजक भारतीय व्यापार प्रवद्र्धन संस्था (आईटीपीओ) को व्यवस्थापन पनि उत्तिकै चुस्त थियो । एटीएम कार्ड, नेट ब्यांकिङ, पेटीएजस्ता भुक्तानीका डिजिटल विकल्प प्राय: सबै स्टलमा उपलब्ध थियो । मोबाइल एटीएम बोकेको गाडी पनि परिसरमा घुमिरहन्थ्यो । प्रमुख मेट्रोरेल स्टेस्नहरूबाटै प्रवेश टिकट किन्ने सुविधा थियो । प्रदर्शनीस्थलको प्रवेशद्वारदेखि स्टल, र स्टलहरूबीच नै पनि सटल बसहरू दौडिरहन्थे । संसारका सबै नाम चलेका प्रकाशनगृहहरू, अक्सफोर्ड, पेनगुइन, सेज, रटलेज, विलिसदेखि भारतीय अंग्रेजी र खासगरी हिन्दी भाषाका पुस्तक प्रकाशकहरूको जमघट थियो । क्षेत्रीय समृद्ध भाषाहरू, बंगाली, पन्जाबी, तमिल, मलयालम, उडिया आदिमा प्रकाशित पुस्तकहरू नपाइएको गुनासो गर्नेहरू पनि थिए । अक्सफोर्डले प्राय: सबै प्रमुख क्षेत्रीय भाषाहरूमा प्रकाशित गरेको शब्दकोश धेरैको आकर्षण थियो । चलेका प्रकाशनहरूले बल्ल दस प्रतिशत छुट दिएका थिए । छुटका विज्ञापन गर्ने शैली पनि अनौठा थिए । प्रतिशतको कुरा थिएन । एक लाखको सामान असी हजारमा र दुई लाखको खरिद, डेढ लाख भुक्तनी, आदिआदि । कुरान र बाइबल सित्तैं बाँडिए । भागवत्गीता बाँडेको देखिएन । लेखकसमीक्षक अन्तक्र्रियाका लागि विषयसार (थिम) अनुसारको अथर्स कर्नर व्यवस्था गरिएको थियो ।मानुषी यस वर्षको मेलाको थिम थियो, महिला लेखिका र महिलाबारे लेखिएका पुस्तकहरूबारे विशेष मिमांसा र प्रवद्र्धनको उद्देश्यसहित । दीपांशु सैनी र विनिता गुप्ताद्वारा लिखित गल्र्स होस्टेल नामक पुस्तकको छलफलको लगभग अप्रत्यासित रूपमै केन्द्रभागमा तानिएको थिएँ म पनि । कलेज पढ्ने र सँगै होस्टेलमा बस्ने पाँच जना जवान केटीहरूबीचको सम्बन्धका सामान्य परिचयदेखि लामो सँगै बसाइपछि छुट्टिने बेलासम्मका गम्भीर भावनात्म रुचिअरुचिका उतारचढावलाई लेखकहरूले आकर्षक र रहस्यात्मक शैलीमा प्रस्तुत गरेका छन् । यो विषयवस्तुको छनोट र ट्रिटमेन्ट न्युजिल्यान्डका प्रसिद्ध उपन्यासकार मोरिस गीको होस्टेल गर्ल सँग धेरै मेल खाएको हो ? यही प्रश्नबाट मैले विषयप्रवेश गरेको थिएँ । संयोगले, मैले गीको त्यो उपन्यास केही वर्षअघि सिड्नीबाट फर्कंदा प्लेन र बैंककको आठ घण्टा लामो ट्रान्जिटमा पढिसिध्याएको थिएँ । प्रस्टै थियो, मेरो प्रश्नले छलफलका अरू केही सहभागीहरूलाई निकै असमन्जस्यमा पारेको थियो । मलाई पनि असजिलो लाग्यो, आतिथ्यग्राहीका हिसाबले ।त्यसपछि, निराश हुने पालो मेरो थियो । तपाईं न्युजिल्यान्ड बस्नुहुन्छ कि अस्ट्रेलिया ? तपाईंका कतिवटा साहित्यिक कृति प्रकाशित छन् ? अंग्रेजीमै त लेख्नुहुन्छ होला । आदि । यसमा दु:खको कुरा के भने, दिल्लीका टेम्पोचालकदेखि नीति निर्मातासम्म नेपालबारे जस्तो अपूर्ण र अडवाङ्गे बुझाइ छ, साहित्यमा पनि त्योभन्दा फरक बुझाइ भेटिएन । उनीहरू नेपाललाई पर्यटकहरूको डलर कमाइले बाँचेको, कलाका नाममा अलिअलि पहाडे लोकगीत भएको र बहादुर चौकिदारहरूको मध्ययुगीन समाजभन्दा गतिलो देख्दैनन् । यहाँ सार्थक साहित्य छ । संख्या थोरै भए पनि भारतीय बौद्धिक भनिनेहरूसँग कुममा कुम मिलाएर शास्त्रार्थ गर्न सक्ने पात्र पनि होलान् भन्ने कल्पनै गर्दैनन् । नेपालको मौलिक साहित्य, संगीत र कला छ भन्ने अनुमानै छैन । मैले म नेपालमै बस्छु र नेपालीमै लेख्छु भन्दा उनीहरूको अनुहारमा अस्वीकृतिको तीव्र भाव देखें । त्यो उनीहरूको मात्र दोष होइन, नेपालले आफ्नो पहिचानलाई काठमाडौंको चार भञ्ज्याङबाहिर लैजानै नसक्नुको पनि हो ।एक जना नेपालबारे जानकार मानिनेले भन्न भ्याए, दार्जिलिङ र सिक्किममा तालिम पाएका केही साहित्यकार, संगीतकार, कलाकार र गायकलाई बोलाएर नेपालमा पनि केही गर्ने प्रयास भएको मलाई थाहा छ । यो भनाइमा कति सत्यांश छ, त्यता नजाऊँ । तर, केपी ओलीको घरअगाडिको चौबाटो र सामाजिक सञ्जालमा सार्वभौमसत्ताको उग्रनारा लगाउनेहरूले चाहिँ बुझ्नैपर्ने के छ भने, सानो देशले अस्तित्व र पहिचानको लडाइँ सफ्ट पावर ले नै लड्ने हो । र, त्यो लडाइँ काठमाडौंका गल्लीमा होइन सबैखाले अन्तर्राष्ट्रिय बौद्धिक मञ्चहरूमा लड्ने सेना तयार पारेर मात्र लड्न सकिन्छ ।यसपछि भेटिइन् काश पंडोरी न होती लघुकथा संग्रहकी लेखिका मृदुला श्रीवास्तव । उनको कर्मथलो सिमला हो । उनको यो संग्रहमाथि राम्रो छलफल भयो । पत्रपत्रिकामा समीक्षा पनि छापिए । उनको संग्रहमा परेको र्याम्प वाक कथा सिमला सहरमा भौंतारिंदै, जाडोले कठयाङ्ग्रिएर इहलीला समाप्त भएको एउटा बाह्रवर्षे नेपाली केटाको हो । र, मेलामा म एउटा नेपाली भेटिनु सुखद संयोग थियो । हिमालयबहादुर वीर सिंह कान्छा उनले निर्माण गरेको चरित्र हो । उसको बाबु वीर सिंह, आमा र दिदी नेपाल आएको बेला नै गत सालको भुइँचालो आएको थियो । उनीहरू त्यसपछि बेखबर भए । ड्रगको कुलतमा परेको दाजुले सताएपछि सडकसत्तलमा रात बिताउँदा पनि नडगमगाएको इमानदारी, मागेर नखाने र श्रमको कमाइ मात्र खाने उसको आत्मसम्मान हिमालयजस्तै उचो लागेर सत्यतामै आधारित यो कथा लेखेको उनले बताइन् । कान्छा शब्दलाई सम्मानजनक अर्थ दिन उनले गरेको प्रयासले निकै छोयो मलाई । सम्भवत: कुनै पनि भारतीय लेखकद्वारा नेपाली पात्रलाई नै केन्द्रमा राखेर लेखिएको र भारतीय भूमिमा नेपालीप्रतिको स्थापित हेयभावलाई खण्डित गर्ने यो विरलैमध्येको सिर्जना हो । पण्डोरी कथा पनि यही नामको भारतपाकिस्तान नदीले बगाएर ल्याएकी एक पाकिस्तानी महिलाले जेलमा बलात्कृत भएपछि जन्मिएको बच्चीको दर्दनाक कथा हो । यसर्थ, उनको विषय चयन पनि अलि फरक खालको पाएँ मैले । तथापि, मृदुलाको ख्याति क्षेत्रीय साहित्यबाट मूलधारमा स्थापित हुन बाँकी छ ।मेलामा नेपाली लेखकको मैले फेला पारेको एउटै पुस्तक हो, पेन्गुइनको स्टलमा विनोद चौधरीको मेकिङ इट विग । यदि त्यो पुस्तकको समुद्रमा अरू पनि थिए भने पनि मैले भेट्टाइनँ । खोजेको हुँ । वास्तवमा राम्रो प्रकाशक पाउनुको महत्त्वलाई चौधरीको पुस्तकको बजारीकरणले देखाएको छ । यसअघि मैले यो पुस्तक लन्डनको हिथ्रो, एमस्टरडामको स्किपल र दिल्लीको इन्दिरा गान्धी एयरपोर्टका पुस्तक पसलहरूमा पनि फेला पारें । चौधरी आपैंले मेरा नाममा मायालु भावको नोट लेखेर पुस्तक उपलब्ध गराएपछि समीक्षा लेख्न पनि सोचें एक पटक । तर, यो काम यसको नेपाली संस्करण प्रकाशित भएयता धेरै विद्वान् मित्रहरूले गरि नै सकेका छन् । अब यत्तिचाहिँ भन्नैपर्ला, अर्को संस्करण निकाल्दा केही घटनाका नमिलेका मिति शृङ्खला, भाषागत अशुद्धता र अक्सर देखिएको हाइस्कुल अंग्रजी को स्तरलाई सुधार्नेे हो भने उनले विश्व बौद्धिक जगत्मा एक सफल व्यवसायीको आँखामार्फत नेपाललाई चिनाउन गरेको प्रयास थप सार्थक हुनेछ । नेपालमै पनि उनले उल्लखे गरेका व्यवसायबारेका दर्जर्नौ मुद्दालाई एमबीएका लागि मौलिक नेपाली केस स्टडी बनाउन सकिने सम्भावना पनि म देख्छु । सायद उनी केही गर्दै छन् कि ?मेलाकै बारे थप दुई कुरा । एक, यो मेलामा केटाकेटीका लागि एउटा छुट्टै प्रदर्शनी हलको व्यवस्था थियो । त्यसमा बच्चाहरूका लागि उमेर अनुसारका कथा सुनाउने (स्टोरी टेलिङ) र केटाकेटीहरूलाई पढ्ने लगन कसरी लगाउने भन्ने निकै राम्रा र लगातारका कार्यशालाहरू राखिएका थिए । त्योभन्दा पनि मलाई आकर्षक र मौलिक लागेको चाहिँ केटाकेटीको पुस्तक समीक्षा थियो । बालसहित्यका बारेका लेखिएका पुस्तक या त समीक्षा नै हुँदैनन्, भइहाले पनि पाका समीक्षकले गर्छन् । तर, केटाकेटीलाई नै उसले पढेको कुनै खास बालपुस्तक कस्तो लाग्यो भन्ने समीक्षा गराउँदा निकै आश्चर्यजनक र उत्साहप्रद नतिजा आएको आयोजकहरूले बताए । एउटी आठवर्षे केटीले लेखिन्, मेरो कथाको किताब बुझ्न मेरो एमए पास गरेका बाबुलाई पनि कहिलेकाहीँ डिक्सनरी खोज्नुपर्छ । दुई, भारतमा पनि धेरै लेखक र प्रकाशकहरूको सम्बन्ध नेपालको भन्दा फरक पाइएन । नयाँ लेखकहरूले प्रकाशकहरूलाई पैसा दिएरै प्रकाशन गर्नुपर्ने, लेखकहरूले अक्सर शोषित भएको र प्रकाशकले पुस्तक नचलेको गुनासो बाक्लै गर्ने रहेछन् ।तपाईं पुस्तक लेख्दै हुनुहुन्न ? एक प्रतिष्ठित प्रकाशनको प्रतिनिधिले सोधे । मैले पत्रिकामा नियमित स्तम्भ लेख्छु भनिसक्न नपाउँदै उसकी एक चम्किली सहकर्मीले बेलायती अंग्रेजी लवजमा भनिन्, त्यसो भए तपाईंका सबै मौलिक चिन्तन र विचार त सिद्धिसके होलान् है ? मैले कहिल्यै त्यसरी सोचेकै थिइनँ । सायद हो कि !संसारको सबभन्दा पुरानो, पाँच सय वर्षदेखि निरन्तर फ्रयांकफर्ट पुस्तक मेला र संसारकै ठूलोमध्ये एक मानिने लन्डन विश्व पुस्तक मेलामा जाने अवसर मलाई जुरेको छ । तर दिल्ली मेलाको फरक के भने यहाँ पूर्वीय र पश्चिमा विश्वका सबै चर्चित पुस्तक प्रदर्शित छन् । यो एउटा बाध्यता पनि होला । पश्चिमा लेखक र प्रकाशकका पुस्तकबिना मेला अपूरो मानिन्छ । तर यो बाध्यता पश्चिममा महसुस भएको छैन । पूर्वीय विश्व र विषयका सीमित प्रकाशनहरू पनि उतैका लेखकले लेखेको बाहुल्य रहने गरेको छ । मूल्यको टड्कारो फरक त छँदै छ । यी दुईपछि दिल्लीको मेला संसारमै तेस्रो ठूलो मानिन्छ । अन्त्यमा, मृदुलाको र्याम्प वाक कथाको अन्तिम अनुच्छेदको अनुवाद :(कान्छाले र्याम्प वाक मा सहभागी हुने सपना पूरा गर्न, सफा देखिनका लागि कसैको झूटो उक्साहटमा नुहाएको थियो र दिदीलाई प्रिय लाग्ने गुलाफको फूल खल्तीमा राख्ने गरेको थियो)गएराति चिसो पानीले नुहाएको वीर सिंह कान्छाको फोहोर होइन सफा सुग्घर, नुहाइधुवाइ गरेको लास (उद्धार) समितिको गाडीमा हालिसकिएको थियो । यो गाडी सिमला हाई कोर्टको बाटो भएर तल ओर्लेको थियो । ज्याकेटको खल्तीबाट बाहिर चियाइरहेको गुलाफको फूल अहिले पनि मन्दमन्द मुस्काइरहेको थियो । मानौं भन्दै छ, तिमी फोहोरी छैनौ कान्छा, तिमी फोहोरी छैनौ ।"
चोरिएको पुस्ता !,"पाल दसैंमा रंगिइरहँदा आफ्नोचाहिँ अस्ट्रेलिया भ्रमणको मिति थियो । ठूला सडक, अनुशासित मानिस, अधिकतम डिजिटलाइज्ड संरचना, समयलाई पछयाउने सबैको बानी, कामलाई सम्मान गर्ने साझा नीति सुरुवाती चरणमा मेरो मानसपटलमा घुसेका अस्ट्रेलियाका केही बिम्बहरू हुन् । तर मैले अस्ट्रेलियालाई डेमोग्राफी, भूगोल र इथनिक कम्पोजिसनको दृष्ट्रिले विश्लेषण गर्ने प्रयन्त गरें । मान्छेका कुरा सुन्दै जाँदा म टक्क अडिएँ एबोरजिनल मा पुगेपछि ।झापाको दमक१३ मा घर भई आधा दशकदेखि सिड्नी बसेका प्रकाश पौडेलले मलाई एक दिन गाडी यात्रामा सुनाएका थिए, अस्ट्रेलियाको आदिवासी समुदाय एबोरजिनलका बारेमा । सन् १८७७ मा क्याप्टेन कुकले यो भूमि पत्ता लगाउनुभन्दा वर्षौंअघिदेखि यहाँको माटोमा कब्जा जमाएर बसेका एबोरिजिनलहरूले बेलायतको उपनिवेशसँग हारेका थिए । आप्रवासीहरूको प्रवेशले एबोरजिनलले आफ्नो मौलिकतामा अतिक्रमण भएको ठाने । तैपनि उनीहरू मूल सहरबाट पाखा लाग्दै आफ्नो जिन्दगी उसैगरी गुजार्दै थिए । उनीहरू माटोको टीका र रूखपातका लुगा लाउँथे । उनीहरूको भाषा अंग्रेजी थिएन, अहिले पनि छैन । कैयौंको उतारचढावपछि एबोरजिनलहरू अल्पमतमा परे । राज्यले उनीहरूलाई आरक्षणसहितका विभिन्न सुविधा दियो । बिस्तारै उनीहरू त्यसैमा रम्न थाले । सरकारले मोजमस्ती गर्न पुग्ने गरीको एबोरजिनल भत्ता दिएपछि उनीहरू यसमै रम्दै छन् । उनीहरूका बस्तीमा विद्यालय खोलिएको छ तर कक्षा कोठा खाली छन् । उनीहरूका बस्तीमा सडक पुगेको छ तर त्यहाँ पैदलयात्री मात्र छन् । स्वास्थ्य संस्था खुलेका छन् तर त्यहाँ स्वास्थ्यकर्मी मात्र छन् ।यो सन्दर्भले मलाई थप जिज्ञासा पलायो । आप्रवासीको आगमनपछि आदिवासी कतै न कतै संक्रमणमा त पर्छन् । तर आप्रवासीहरूले ल्याएका ज्ञान र सीपमा समाहित हुने कोसिस गरे भने त त्यो स्वयं आदिवासीको पनि हितमा नै हुन्छ । अनि सम्झें नेपालमा चलेको आदिवासी अधिकारको आन्दोलन र विभिन्न नाममा राज्यबाट नगद सुविधाको अपेक्षासहितका मागहरू । आखिर राज्यले सजिलै उपलब्ध गराउने पैसाले कसैको सशक्तीकरण हुँदो हो त एबोरजिनलहरू किन आज पनि २ सय वर्षअघिकै अवस्थामा हुन्थे होलान् । उनीहरूलाई राज्यको मूल प्रवाहमा ल्याउनुको साटो सरकारले किन उनीहरूलाई आरक्षण वा नगद सुविधाको बन्दोबस्त गरिदियो ? वा, हाम्रोमा जस्तै आरक्षण वा विशेष प्रकारका सुविधा केही समयका लागि भनिए पनि एबोरजिनलले नमानेपछि यसलाई निरन्तरता दिइएको हो ?अर्को एक दिन अस्ट्रेलियाको राजधानी क्यानबेरा जाने मेलो मिल्यो । सिड्नीबाट करिब २ घण्टाको दूरीमा रहेको राजधानी सहर जाँदा बाटामा आँखाले भ्याएसम्मका नागी, मरुभूमि र दाम्लाबिनाका गाईगोठ (ओपन यार्ड) प्रशस्त देखिए । तर मेरो मनलाई यिनले भन्दा एबोरजिनलले खिचेको थियो । मैले पुन: जिज्ञासा राखें, किन यस्तो समृद्ध देशको सुन्दरतामा दाग लाग्ने गरी यहाँका एबोरजिनल पछाडि परेकापारिएका हुन् त ? सँगै यात्रा गरिरहेका व्यवसायी गोवा कटुवालले प्रकाशले जस्तै इतिहास सुनाए । एबोरजिनलको कथा सुनाइरहँदा उनले एउटा शब्दावली प्रयोग गरे, स्टोलन जेनेरेसन । मेरो जिज्ञासामा उनले उक्त चोरिएको पुस्तासम्बन्धी कथा सुनाए अस्ट्रेलियामा आफ्नो प्रभुत्व जमाउन अंग्रेजहरूले एबोरजिनलहरूलाई मारेनन् मात्र यहाँको एउटा उमेर समूहलाई नै खोसेर आफ्नो कब्जामा राखे । कति बाबुआमालाई मारे । कतिलाई लखेटेर छोराछोरी खोसे । बारीमा खेल्दै गरेका छोराछोरी हराए । यस क्रममा करिब १ लाख बालबालिकालाई एबोरजिनलका काखबाट खोसिएको दाबी छ । आँखैअगाडिबाट खोसिएका छोराछोरीलाई एबोरजिनलले खोजेनन् । रोएर उनीहरूको सम्झना गरे । बाटोमा खेल्न गएका, बारीमा काममा गएका वा निदाएका बेला हराएका बालबालिकाका बाबुआमा वर्षौंसम्म तड्पिए । त्ाि चोरिएका बालबालिकालाई आप्रवासीले आफूसँग राखे । आफ्नो भाषा सिकाए, संस्कार सिकाए र उनीहरूको भनाइमा कथित असभ्यपनबाट सभ्यताको संस्कारमा हुर्काए, बढाए र पढाए । यो क्रम सन् १८०० देखि १९६० सम्म रहेको पाइन्छ । गोवाले थपे, एबोरजिनल समुदायमा अहिले पनि एउटा जेनेरेसन ग्याप छ । कि बालबालिका मात्र छन् किन बूढाबूढी मात्र । बीचको पुस्ता उही स्टोलेन जेनेरेसन हो । चोरिएका अश्वेत वर्णका बालबालिका अब स्वेत वर्णका बेलायतीहरूसँग हुर्किन थाले । समयान्तर, अपूर्व सुविधा र प्रविधिले स्टोलेन बेबीहरू अब एड्भान्स एडल्ट हुँदै गए । उनीहरूले आफ्ना बाबुआमा बिस्तारै बिर्संदै गए र आप्रवासी बाबुआमासँग रत्तिन थाले । उनीहरूकै संस्कार अपनाउन थाले । उनीहरूको बोलीचालीको भाषा अंग्रजी हुन थाल्यो । लुगा लगाउनु, स्कुल जानु ती बालबालिकाको दैनिकी बन्न थाल्यो । आफ्ना बाबुआमासँग लागेर जंगलमा सिकार गर्ने दैनिकी उनीहरूका लागि अब मनोरञ्जनका कथा बन्न थाले ।हामी पुग्यौं क्यानबेराको भव्य संसद्भवनमा । जहाँ ३ वटा तला पार्किङका लागि छुट्याएको रहेछ । ५ हजार कोठा भएको यस भवनमा विभिन्न संसद् र पार्टी नेतासँग भेटघाट भयो । एबोरजिनलका बारेमा मैले उनीहरूसँग पनि जिज्ञासा राखे । उनीहरू सबैको स्वीकारोक्ति थियो एबोरजिनल यहाँका आदिवासी हुन् । उनीहरूको हामी सम्मान गर्छौं । यो उनीहरूको भूमि हो ।मैले एबोरजिनललाई भेट्ने चाहना राखें । तर चाँजोपाँजो नमिल्ने भयो । एबोरजिनलहरूको बस्तीमा जाँदा केही खतरा हुने, उनीहरूले फोटो खिच्दा आक्रमण गर्नेजस्ता घटना थुप्रै दोहोरिएका दृष्टान्त सुनाइए । किन फोटो खिच्न नदिएको त ? मैले सोधें । यसको खास जवाफ पाइनँ । तर यो कुराले मलाई मेरो पत्रकारिताको सुरुवाती दिनमा धनकुटा जिल्लामा आठपहरिया राई समुदायको बस्तीमा समाचार संकलन गर्ने क्रममा फोटो खिच्न लाग्दा मलाई लखेटेको घटना सम्झें । फोटो खिच्न नमान्नुको कारणमा उनीहरू भन्थे, हाम्रो दुरवस्था देश दुनियाँलाई देखाएर तिमीहरू पैसा कमाउँछौ । हामीहरू जस्ताको तस्तै । सिड्नी बसाइको अन्तिम दिन विश्वको सातौं आश्चर्यमध्येको एक ओपेरा हाउस हेरेर फर्कंदै गर्दा समुद्री किनारामा एउटा अजंगको मानिस देखियो । जीउभरि खरानी घसेको, पातसरीका जंगली लहराले बेरिएको त्यो मानिस देख्नेबित्तिकै प्रकाशले चिनाए एबोरजिनल । ओहो छेउमा अर्का एक दारीवाल गोप्य अंगबाहेक सबै नांगै, गीत गाउँदै पैसा मागिरहेका । मैले उनको फोटो खिच्ने चाहना राखें । जंगली लहरा बेरेको एबोरजिनलले सहमति जनाए, एक डलर तिर्नुपर्ने सर्तमा । म एक डलर तिर्न सहमत भएँ । केही फोटो खिचिसकेपछि छुटिने बेलामा उसले भन्यो, थ्याङ्क यु, नमस्ते उसले नमस्ते भनेको सुनेपछि मैले प्रकाशलाई भनें, नक्कली एबोरजिनल हो कि के हो ? उनले जवाफ दिए, वर्षौंदेखि यहाँ बसेर माग्ने काम गरेकाले उसले नेपालीलाई पहिचान गरिसकेको छ । त्यससँगै उसले नेपाली नमस्ते भन्ने पनि जानेको हो । छेउमा भएको अर्को दारीवाल एबोरजिनललाई एक डलर तिरेर पूर्वमन्त्री आनन्द पोख्रेलले (हेर्नुहोस् तस्विरमा) फोटो खिचाए । हात मिलाए ।सिड्नीबाट ब्रिसबेन आइयो । त्यहाँ पनि मैले एबोरजिनल फलोअप गर्न छोडिनँ तर एबोरजिनलका बिषयमा खास नौला कुरा पत्ता लगाउन सकिनँ । तेस्रो सहर मेलवर्न पुगियो । त्यहाँ पनि जसको गाडीमा चढें उसैलाई एबोरजिनलका बारेमा सोधेर हैरान पारें । एकथरीको भनाइ थियो एबोरजिनलहरू अस्ट्ेरलिया महादेशका भूमिपुत्र हुन् । इतिहासको कुनै कालखण्डमा गोरा जातिबाट यिनीहरूको कत्लेआम गर्ने प्रयास भएकै हो । केही समयदेखि यहाँको सरकारले एबोरजिनललाई फकाइ फुल्याइ गर्नका लागि विभिन्न खालका सुविधा बाँड्न थाल्यो । जसले गर्दा कमाएर खानुपर्छ भन्ने मानसिकता यिनीहरूको दिमागबाट हट्दै गयो । तर वर्षौंपछि पनि एबोरजिनलहरू शिक्षित हुन सकेनन्, रोजगार हुन सकेनन्, आधुनिक हुन सिकेनन् र उनीहरू क्रमश: परनिर्भर हुँदै गए । यसबाट उनीहरू विकासको मूलधारमा आउने सम्भावनाबाट झन् टाढाटाढा हुंदै गएका हुन् ।अर्काथरीको भनाइ रहेछ, राज्यको नीति नै एबोरजिनलहरूलाई यसैगरी भत्ता दिएर अलमल्याउने, आरक्षण दिएर भुल्याउने छ, ताकि उनीहरूले नीति, निर्माण तहमा आएर आफ्नो पुरानो हकभोग खोजेर लफडा नगरुन् । अहिले पनि अस्ट्रेलियाका दूरदराजमा करिब ३ लाख जनसंख्या एबोरजिनलको रहेछ । यो समुदायबाट ५ जना सांसद जनप्रतिनिधिको रूपमा चुनिएका रहेछन् ।"
गौंथली,"कटारीबाट हिंडेका थियौं । हिंड्दाहिंड्दै ठाँटीमा रोकियो हाम्रो यात्रा । पहिरोले बाटो बन्द थियो । मैले सहयात्रीसँग सोधें, कति बेला पुगिन्छ हलेसी ? उनले जवाफ दिए, खोइ के भन्न सकिन्छ र ? पहाडको उकालो बाटो । लाग्ला कि अझै चार घण्टा ।ठाँटीमा छाडनुपर्यो मोटर ।आधा घण्टा हिंडेपछि पहिरोबाट पार पाइयो ।त्यसपछि आयो त्रिचालीस । त्रिचालीसमा मोटर त थिएन । मोटरजस्तै केही थियो । हामी त्यसको क्याबिनमा बस्यौं । सहायक भन्दै थियो, क्याबिन तपाईंहरूकै लागि रिजर्भ राखिएको हो ।ऊ फ्यावलेटमा रमाएकी थिई । केही पढ्दै थिई कि केही हेर्दै थिई । सुनाई दु:खलाई त हाँसोले थिचिदिने हो । त्यसपछि खुसी आफैं खोज्ने हो ।थाहा भयो ऊ केही पढ्दै थिई । कसैको फेसबुक प्रोफाइल । कसैको फेसबुक पोस्ट । कुड बी एनी थिङ ।त्यसपछि ऊ हाँसी । खुलेर हाँसी । ऊ हाँसेको देखेर सहयात्रीहरू अचम्ममा परे । उसले मलाई सुनाई हेयर स्टाइल भनेको चेन्जेवल र अस्थायी हुनुपर्छ । स्थायी त शिक्षक पनि हुन्छ, मजस्तै ।ल, अब तिमी पढ । मलाई पुग्यो । उसले फ्याबलेट र ब्याट्री चार्जर मेरो हातमा राखिदिई ।म पढ्ने मनस्थितिमा थिइनँ । उसको पछिल्लो वाक्यले मलाई हल्लाइदिएको थियो वैशाख १२ को भुइँचालोले हल्लाए जसरी । ऊ खिन्न थिई स्थायी सरकारी शिक्षक भएकोमा । त्यही नपाएर कति मानिस धरधरी रोएका छन् । ऊचाहिं भन्छे, मानिस र गौंथलीमा फरक छ नि । मन नगर्दा नगर्दै फेसबुकले आँखा तानिहाल्यो । एक जना महानुभावको फेसबुक पोस्टमा आँखा पर्यो, चारपाँच दिनदेखि हातखुट्टा गल्ने र टाउको दुख्ने समस्याले सताइरहेको छ । तर, आजचाहिं बिस्तराले बढी नै प्रेम गर्न थाल्यो । संयोग होला । यो पोस्टसँगै एउटा स्पोन्सर्ड लिंक थियो डा विजय राघवनको । लेखिएको थियो, थाइरोइडका मेटावोलिक उपचारके लिये सम्पर्क करें । नेपालमा वसेर डा राघवनलाई सम्पर्क गर्नुको कुनै अर्थ थिएन । हाम्रो आफ्नै शहरमा हजारभन्दा बढी नै क्लिनिक खुलेका थिए थाइरोइडका । अर्काको शहरमा किन जानु । थाइरोइड एकप्रकारको पोषिलो रोग थियो । डाक्टर, पेसेन्ट, फार्मासिस्टलगायत सबैका लागि बहुउपयोगी पोषिलो रोग डाक्टरहरूले मानिसको रुद्रघण्टी जाँच गरेर पत्ता लगाउने रोग । थुक निल्नुस् त बिरामीले थुक निल्न नपाउँदै डाक्टरले निक्र्योल गरिहाल्ने थाइरोइड । त्यसपछि रक्त परीक्षण । हिजोआज इन्डोक्रिनोलजी को ठूलो व्यापार फैलिएको छ, र पनि, शहरको औषधि व्यवसायमा यो टर्म भर्खर शुरु भएको हो ।जयरामघाट पुगेर यात्रा रोकियो । यसपछिको बाटो मोटरबाटै तय हुने निश्चित थियो । मोटरजस्तो मा यात्रा गर्दा धेरै धपेडी पर्ने । ढाड दु:ख्ने । गर्धन बटारिने । मोटर चेन्ज भयो । जयरामदेखि हलेसीसम्मको बाटो सोचेको भन्दा धेरै सहज रहेछ । सहयात्रीले झन्डै तर्साइ नै दियो चार घण्टा लाग्छ भनेर ।मेटामर्फोसिस । रूपान्तरण । हलेसी पुगियो । बल्लतल्ल होइन । सहयात्रीले चार घण्टा भने पनि साढे दुई घण्टामा सजिलै आइपुगियो । होटल राम्रो थियो । मुड फ्रेस हुने खालको । बुकिङ गर्दा शहरमा नै भनेको थियो, राम्रो छ । भिक्षुभिक्षुणी वस्ने होटल हो । अलि महँगो छ । तैपनि, टेन पर्सेन्ट डिस्काउन्ट दिन्छ । त्यत्तिको लाई सस्तै भन्नुपर्दछ ।काउन्टरमा एउटी केटी कामदार थिई । उसको मुख नराम्रो थियो कुच्चिएको बाटाजस्तो । उसका कानका बाला भने साँझको पहेंलो उज्यालोमा टलक्क टल्किरहेका थिए । उसको अगाडि एउटा अखबार थियो । मैले त्यसको एउटा समाचार नियालेर हेरें । शीर्षक थियो, नेपाल कब्जामा छ ।मैले कामदारसँग सोधें, म पढौं यो अखबार ?उसले जवाफ दिई, ए, भइहाल्छ नि । किन नहुनु ? त्यो केटीको अनुहार नराम्रो भए पनि मन साह्रै राम्रो र रमाइलो रहेछ । आवाज पनि सुरिलो र रसिलो । उसले हामीलाई कोठासम्म गाइड गरी । तातो पानी, चिसो पानी र चियाकफीका बारेमा बताई । चियाकफीका लागि इलेक्ट्रिकल वाटर ब्वाइलर थियो । साथको ट्रेमा चिया, कफी, डेरी क्रिमर र चिनीका स्याचेट थिए । खाना खानका लागि एक घण्टाअघि खबर गर्नुपर्ने । सोधी, आज खाने कि नखाने ?खाने मेरो सट्टा ऊ बोली । मलाई खुसी लाग्यो । ऊ मेथोडिकल थिई । मैले सोच्दै नसोचेको काम उसले गरी, बहिनीको नाम के नि ?यमुना । यमुना लामा । म त यहाँको होइन, सल्लेरीबाट आएको । यो मामाघर हो मेरो बहिनीले जवाफ दिई ।हामी कोठामा सेटल भयौं । म अखबार पढ्न थालें, नेपाल कव्जामा छ । नेपालमा राजनीति व्यक्ति केन्द्रित वन्दै गएको छ । राजनीतिक अस्थिरताले सार्वजनिक नीतिमा अवरोध सिर्जना गरेको छ । सेवा प्रवाह हुन सकेको छैन । आर्थिक सम्भावना खुम्चिएको छ । यसको फाइदा कथित सम्भ्रान्त वर्गले मात्रै उठाएका छन् ।अखबार बासी थियो । दुई साता पुरानो । तर, मेरा लागि सर्वथा नयाँ थियो । किनभने, मैले पढेकै थिइनँ । अखबारमा यो पनि लेखिएको थियो, नेपाललाई निडर नागरिक आन्दोलनको खाँचो छ । त्यो तेस्रो नागरिक आन्दोलन हुनेछ । खाँचो त्यसैको छ । बिस्तारै साँझ पर्यो । हलेसीबाट देखिए जति सम्पूर्ण आकाशमा एक प्रकारको अलग र अद्भुत चमक थियो । मलाई त लाग्यो पूरै भौगोलिक र प्राकृतिक वातावरण रूपान्तरित भएको छ । मैले उसलाई जिस्क्याएँ, गौँथली, वाहिर आकाशमा हेर त ।ऊ कौसीमा निस्किई र भनी, तिमीले आज फेरि मेरो नाम राख्यौ होइन ? म गौंथलीजस्ती काली छु ? भन त । भन न भन । त्यसपछि आकाशतिर हेरेर रमाई र कविताको भाषामा बोली, फूललाई सन्ताप लाग्यो भने वास्नाहरू पग्लिएर जान्छन् । मलाई सन्ताप लाग्यो भने के हुन्छ ? कहिल्यै सोचेका छौ ?मेरो जवाफ थियो, त्यस्तो हुनै सक्दैन । तिमी त मेटाग्यालेक्सी हौ । सुन्दर आकाशगंगा । तिमी फूलको वास्ना होइनौ । न बिर्स कि हामी दुवै एउटै मिसनमा छौं ।मैले उसको पाखुरा समाएँ । पिठयुँतिर सुमसुम्याएँ । ऊ लजाई । उसको अनुहार पूरै रक्तिम भयो ।हामी थाकेका थियौं । किचनबाट बोलाउनेबित्तिकै हामी डाइनिङतिर लाग्यौं । खाइसकेपछि उसलाई निद्रा लाग्यो । ऊ सुती । म त्यत्तिकै अलमलिँदै थिएँ फ्याबलेटसँग । कति बेला निदाएँ पत्तै भएन । मस्त निदाइयो भने सपना देखिन्न भन्छन् । तर, मस्त ननिदाएसम्म म सपना देख्न सक्दिनँ । सपनाले हलेसीमा पनि छाडेन । त्यहाँ बृहत् नागरिक आन्दोलनको तयारी थियो । त्यसको संयोजक म आफैं थिएँ र भीडलाई निर्देशित गर्दै थिएँ ।म झल्याँस्स बिउँझिदा झलमल्ल घाम लागिसकेको थियो । ऊ बिछयौनामा थिइन । बाथरुममा पनि थिइन । कहाँ गई ? मलाई चिन्ता लाग्यो । ऊ मानसिक रोगी त होइन । तर, केही दिनदेखि मानसिक हिसाबले ऊ बिरामी थिई । बेलाबेलामा एउटै वाक्य दोहोर्याउँथी, स्थायी त शिक्षक पनि हुन्छ, मजस्तै । उसलाई शिक्षक हुनुको कुनै गर्वबोध थिएन, शिक्षकले त शिक्षा दिन्छ । हामी के दिन्छौं ? हामी त शिक्षाको नाउँमा बालबालिकालाई आतंकित तुल्याउँछौं ।उसको बारेमा धेरै बेर चिन्ता गर्नु परेन । ऊ आइपुगी । मर्निङवाकको पहिरनमा । उसको निधारमा टलक्क पसिना टल्किरहेको थियो । अनुहारमा चमक थियो । हलेसीमा ऊ खुसी थिई ।ओहो, तिमी मर्निङवाक गएकी ? मैले यसरी सोधें कि ऊ मर्निङवाक जान नसक्ने वा ऊ मर्निङवाक जानै नहुने प्राणी हो । ऊ केही बोलिन । मैले सोधें, चिया खाने होइन ? मेरो वाक्य पूरा नहुँदै यमुना चिया लिएर पसी कोठामा ।तिमीले मलाई गौंथली भनेर बोलाएनौं नि, यमुना बाहिरिएपछि उसले मलाई जिस्क्याई । म मख्ख परें ।गौंथली, राम्रो लाग्यो नाम ? त्यसो भए, अवदेखि म तिमीलाई सधैं गौंथली भनेर बोलाउँछु हुन्न ?राम्रो छ नि गौंथली नाम ऊ जवाफ दिंदादिंदै चुप लागी । उसले चिया बनाई । चियाको कप मेरो हातमा दिंदै भनी, तिमीले मलाई गौंथली भनेको धेरैलाई मन नपर्ला ।ऊ के भन्न खोज्दै थिई मैले संकेतमा बुझें । ती घरायसी कारण थिए । नामले घरायसी भए पनि जंगलीजस्ता । निकै बेर म केही बोलिनँ । अनि भनें, आमालाई त पक्कै मन पर्ला । नुहाइधुवाइ सकेर हामी मन्दिरतिर लाग्यौं । मन्दिर अर्थात् गुफा । सिंढी लामै थियो । तल खाल्डो परेको जमिनमा दुई भाग छुट्टिएका थिए, एकापट्टि बुद्ध र अर्कोपट्टि हलेश्वर महादेव । बुध्द धर्मावलम्बीहरू विदेशी थिए जो आफ्नो दीर्घायुका लागि ईश्वर गुहार्न आएका थिए । उनीहरूले ईश्वरलाई चढाउन उपहारको थुप्रो ल्याएका थिए । अगरबत्ती र घ्यूको बत्तीको चाङ ।उता, हलेश्वर महादेव भने बेलपत्र गनिरहेका थिए । उनका भक्तहरू बिरामी, लुरेलाम्रे र गरिब थिए । अक्षता पनि मन फुकाएर चढाउन नसक्ने । हामी महादेवको सम्मुख पुगेपछि मैले उसको कानमा भनें, भाकल नबिर्सनु । आमाको चित्त दुख्छ ।ऊ हाँसी र बिस्तारै मेरो कानमा भनी, बिर्सिन्नँ । म आमाको चित्त दुख्न दिन्नँ । बुढियालाई सन्तान चाहिएको छ । त्यसका लागि म योग्य छु ।हलेश्वर महादेवको दर्शन सकेर हामी बाहिर निस्कियौं । बाहिर बत्ती बाल्ने ठाउँमा उसले एक मुठा बत्ती बाली । त्यसपछि हामी चिया पिउन त्यहींको एउटा चियापसल अगाडि उभियौं । केही स्थानीय मानिस हलेसी मन्दिरको चर्चा गर्दै थिए, बाघवंशी किरात राजाले पारुहांग अर्थात् महादेवलाई मृगको वेशमा यहाँ भेटेको कुरा राम्ररी बाहिरै आउनै सकेको छैन । मैले त्यो हाम्रो पत्रकारलाई कति पटक लेख भनें । त्यसले लेख्नै जानेको रैनछ । यो मन्दिरलाई राम्रो बनाउने हो भने वरिपरि सय मिटरको घेरो बनाउनुपर्दछ । त्यसै यो ठाउँ बन्दैन ।केहीबेरपछि उनीहरू उठेर हिंडेपछि चियापसले बोले, गफ त ठूलै हाँक्छन् । चियाको पैसा कहिल्यै तिर्दैनन् । कति सित्तैं सेवा गर्नु ?कौतूहलवश मैले सोधें, को हुन् त उनीहरू ?चियापसलेले जवाफ दिए, को हुनु हजुर । हारेका पार्टीका नेताहरू हुन् ।हामी त्यहाँ चिया पिएर तल ओर्लियौं । होटलमा आएपछि गौंथली छटपटाउन थाली । मैले सोधें, के भो तिमीलाई ? उसले जवाफ दिइन । मैले बिस्तारै उसको टाउको सुमसुम्याएँ र भनें, तिमी स्थायी शिक्षकबाट राजीनामा देऊ । म तिम्रो लागि अर्को कामको प्रबन्ध गर्छु ।मेरो कुरा सुनेर ऊ अचानक उठी र भनी, साँच्चै हो ?उसको अनुहारमा अलिकति चमक र अलिकति शक्ति देखा पर्यो । मैले जवाफ दिएँ, हो । तिमी स्थायी शिक्षक होइनौ भन्ने कुरासँग म सहमत भएँ ।उसले भनी, हाम्रा स्कुलहरू एकदमै असामाजिक र अराजक भएका छन् । हाम्रो विकास फेसबुकको व्यक्तिगत पोस्टजस्तो भएको छ । के म यसलाई बदल्न सकुँला ? सक्दिनँ । त्यसैले म यो स्थायी शिक्षकको पद ओगट्न पनि सक्दिनँ ।मैले ठट्टा गरें, अहिले त हामी होटल छोड्दै छौं । कटारी पुग्नुअघि एक ठाउँमा मोटर बदलौंला । कटारी पुगेपछि मोटर नै बदलौंला । बाँकी केके बदल्न सकिन्छ त्यो घर पुगेपछि सल्लाह गरौंला । हुन्न ?ऊ हाँसी । ऊ हाँसेको मलाई मन पर्छ । उसलाई यो थाहा छ । ऊ भन्छे, हाम्रा जनता पनि जनता नै छन् । खालि कम्प्लेन गर्छन्, एक्सन लिंदैनन् ।म त्यो समाचार सम्झिन्छु । देशलाई निडर नागरिक आन्दोलनको खाँचो छ । तर देश डरैडरको साम्राज्य बनेको छ । डरैडरको यो खतरनाक भुमरीलाई कसले चिर्ने ? जनताले कम्प्लेन नगरेर एक्सन लिन थाले भने राज्यव्यवस्था चरमराउँदैन ?गौंथली भन्छे, हो । तिमीले भनेको सही हो ।त्यसो भए म आजदेखि तिमीलाई गौंथली भन्छु है ? ऊ हाँस्छे । म रमाउँछु ।"
छोरीलाई पत्र,"प्रिय छोरी !मैले तिमीलाई झुपडीबाट उठाएरसहरको रमझममा डुलाउन सकिनतिम्रोलागि सहरमा एउटा रङ्गीन महल जोड्न पनि सकिनँमैले तिमीलाई चराजस्तै उडाएरअर्को मुलुक कस्तो रहेछत्यो पनि देखाउन सकिनार, तिम्रालागि मुलुकबाट एउटासामसुङको आइप्याड उपहार ल्याउन पनि सकिना ।प्रिय छोरी !माफी देऊ है मलाईमैले तिमीलाई कोटामा विदेश पढाउन सकिनाजाबो एउटा बलेरोमा तिम्री आमासागै सपिङ गर्नेरहर पनि त थियो होला मैले तिमीलाई गेटमा तैनाथपहरेदारहरुको सलामी खाादै सिाहदरबार छिर्ने आफ्नो सचिव बनाउनै सकिना ।तिमीले ठानेकी थियौ होलामेरा बाबा पनि तयो देशको एउटा नेता हुनुहुन्छमेरो बाबाले पनि झन्डा हल्लाउादैकार्गेटका बीचमा बसेरसहरमा कुद्नुहुनेछ हो, म तिमीले ठानेको जस्तो नेता हुन पनि सकिनानेता हुने रहर जाग्नु पनि त पर्दो हो छोरीमलाई कहिल्यै जागेन त्यस्तो रहरनेता हुन तमुखमा ताल्चा लगाउनुपर्दाे रहेछनिहुारिादै हेडक्वार्टर धाउनुपर्दो रहेछनजराना चढाउने कसम खानुपर्दोरहेछकर्पोरेट हाउसका कारिन्दासागदोस्ती बढाउनुपर्दो रहेछझोलामा विकास बोकी हिाड्नेविकासे व्यापारीहरुका फाइल सदर गराइदिनुपर्दो रहेछर, प्राप्त कोसेली हेडक्वार्टरसम्म पुर्याउनुपर्दो रहेछत्यसैमा उसकोक्षमता नापिादो रहेछम फेल भएा छोरी फेल ।मैले जुठे कामीसाग उसको छोरो मागेको थिएाविधवा सुन्तली दमिनीसाग उसकी छोरी मागेको थिएानन्दकली पुनसाग उसको लोग्ने मागेको थिएार, जिम्दारको खेत जोत्दै गरेकोबुझौना थारुलाई बन्दुक बोकाएको थिएामैले माटोको कसम खाएर भनेको थिएाती सबै सबैलाईम तिमीहरुका पसिनाको मोल दिलाउनेछुम तिमीहरुलाई एउटा स्वर्ग दिलाउनेछुत्यो पनि सकिना छोरी सकिनाम अझै त्यही सपनाबोकेर निरन्तरयात्रामै छु छोरी अर्को यात्रामा ।"
योजना,सुनेको छु सरकार !तिमीसाग विद्युत् कटौतीको अवधि घटाउने योजना छ साागुरा सडकहरु फराकिलो पार्ने योजना छ फन पार्क बनाउने योजना छ गाउागाउामा टेलिफोन पुर्याउने योजना छ सेवानिवृत्त पदाधिकारीका लागि भवन निर्माणको योजना छ गणतन्त्रस्तम्भ निर्माणको कार्यलाई प्राथमिकताका साथ छिट्टै सम्पन्न गर्ने योजना छ यता मेरो पन्ध्रवर्षे छोरो भनेंकहिले सोह्र वर्ष पुगुाला र एकैचोटि नागरिकता र पासपोर्ट बनाएर कामको खोजीमा अरब उडुाला भन्ने योजनामा छ मलाई थाहा छ तिमी उसलाई काम दिन सक्तैनौसरकार !मेरो चासो यत्ति मात्रै हो अरब पुगेको मेरो छोरोलाई ज्युादै फेरि यो देशमा फर्काउने के तिमीसाग त्यस्तो कुनै योजना छ ?
फेरिएको लिबाङ,"कस्तो छ आजकल? टुाडिखेलमा पाइला राख्नेबित्तिकैसोधें मैले उनलाईमलीन स्वरमा उनले भनिन्सूर्य उदाएकै छरुखले छहारी दिएकै छकाम गर्नेका हातमाहासिया हथौडा रमाएकै छन् ।ए ! राम्रै रहेछ त ! मैले भनेंअनि,पहिलो पटक मैलै आाखैअगाडि भेटिएकीलिबाङलाई हेरेंउनले पनि मलाई पुलुक्क हेरिन्,आँखा जुधेउनका आँखाभरि आासु देखेंत्यही आँखा वरिपरि मुजा परेका छाला नियालें ।सायद उनले पनि मेरो आाखामाप्रश्नै प्रश्नको पहाड देखिन्र सुइरय सुस्केरा हाल्दैकेवल यत्ति भनिन्,नानी !आजकल कााडेतारले बेरिएको छैन,हिांड्न डर छैन, बोल्न डर छैनमन आत्तिादैनतर सूर्यको ताप पहिलेजस्तो रापिलो छैन,रुखको छहारी पहिलेजस्तो शीतल छैन,काम गर्नेहरुसाग हासिया हथौडाको पिरती पहिलेजस्तो गहिरो छैन,सबै फेरिएको छ,त्यसैले म पनि फेरिएको छुअब लिबाङ (म) पहिलेजस्तो छैन !"
असुरक्षित !,"इन्टरनेटको यो युगमा धेरैले आफ्नो दिनचर्याको अभिन्न अंग कम्प्युटर, ल्यापटप, टयाबलेट, फयाबलेट र आईफोनसहित स्मार्टफोनलाई बनाएका छन् । यी वैज्ञानिक आविष्कारबिना धेरैको दैनिकी अस्तव्यस्त र सुस्त हुने अवस्था छ । मनोरञ्जनदेखि जानकारीसम्म र पठनपाठनदेखि मनभित्रका उकुसमुकुस उजागर गर्नसम्मका लागि इन्टरनेट प्रयोग गर्नेहरू धेरै छन् । अझ फेसबुक, ट्वीटर, युट्युबलगायतका सामाजिक सञ्जालमा मानिस यति अभ्यस्थ हुँदै गएका छन् कि उनीहरू सानातिना विषयहरूको जानकारी लिन वा दिनसमेत यसको प्रयोग गर्छन् । भनिन्छ, अति सर्वत्र वर्जते अर्थात् बेलगाम कुनै पनि कुराको अति प्रयोगले क्षतिसमेत गर्छ । विज्ञानका आविष्कारहरू मानवलाई जाति सजिलो बनाएको छ, नकारात्मक पक्ष र असरहरू पनि उत्तिकै छन् । केही मानिस त इन्टरनेटमा यसरी घोत्लिने गरेका छन् कि मानौं ऊ यसका दुव्र्यसनी हो । यो आलेख मानिसका प्रभावित दिनचर्याबारेमा केन्द्रित नभई बिनालगामको फराकिलो बन्दै गएको इन्टरनेटको सुरक्षामा केन्द्रित छ । इन्टरनेटको अनियन्त्रित व्यापकताले चुनौतीसँगै विश्व समुदायको चिन्ता पनि बढाएको छ । अध्ययनहरूले विश्वका कुनै पनि कम्प्युटर सुरक्षित नरहेको देखाएको छ । अंग्रेजी महिनाको नयाँ वर्ष २०१७ को शुभकामना मन्तव्यमा नवनिर्वाचित अमेरिकी राष्ट्रपति डोनाल्ड ट्रम्पको सम्बोधनले पनि यसको थोरबहुत पुष्टि गरिदिएको छ । उनले भनेका थिए, विश्वका कुनै पनि कम्प्युटर सुरक्षाको दृष्टिले सुरक्षित छैन । भलै, उनी इमेल या कम्प्युटरको प्रयोग कमै गर्छन् । अमेरिकीहरूलाई सम्बोधन गर्नुपर्यो भने ट्रम्पले सामाजिक सञ्जाल ट्वीटर को उपयोग गर्ने गर्छन् । आफ्नो सम्बोधनका क्रममा उनले भनेका थिए, तपाईंले आफ्नो कुनै महत्त्वपूर्ण तथ्य कसैलाई पठाउँदै हुनुहुन्छ भने पुराना प्रचलन करियर सेवा उपयोग गर्नुहोस् । इन्टरनेट प्रयोग गर्दा मैले अमेरिकी राष्ट्रपति निर्वाचनका क्रममा यहाँका गुप्तचर संस्थाको चर्को आरोपको खेप्नुपर्यो । गुप्तचर संस्थाले अमेरिकी निर्वाचन प्रक्रियामा रुसले अवरोध सिर्जना गरेको आरोप उनीमाथि लगाएको थियो । त्यसको पुष्टि जनवरी ७ मा सम्प्रेषित रोयटर्स को समाचार, रुसी राष्ट्रपति भ्लादिमिर पुटिनले अमेरिकी राष्ट्रपति निर्वाचनमा ट्रम्पका पक्षमा साइबर अभियान चलाएको ले पनि गर्छ । यसअघि अमेरिकी निवर्तमान राष्ट्रपति बाराक ओबामाले पनि रुसमाथि यस्तै आरोप लगाइसकेका छन् । बाराकले एक सम्बोधनमा भनेका थिए, गुप्तचर संस्थाहरूको माध्यमबाट रुसले अमेरिकी राष्ट्रपति निर्वाचनलाई प्रभावित गर्ने प्रयास गरेको थियो । जनवरी पहिलो साता अमेरिकी गुप्तचर संस्थाले सार्वजनिक गरेको रिपोर्टले ओबामाको आरोपलाई प्रमाणित गरिदिएको छ । त्यसैले उनले रुसी राजदूतलाई जनवरी २० सम्म मुलुक छाड्न समयावधि तोक्दै निर्देशन दिएका छन् । इन्टरनेट अर्थात् साइबर सेवा असुरक्षित रहेको बलियो प्रमाण योभन्दा अरू के हुन सक्ला ? विश्वकै सर्वाधिक शक्तिशाली मुलुक अमेरिकाको महत्त्वपूर्ण निर्वाचनलाई प्रभावित पार्ने हैसियतमा पुगेको इन्टरनेट बाँकी विश्वका लागि सुरक्षित छ भन्नु बेतुक कुरा हुन सक्छ । लाइभ ट्रेडिङ न्युज ले हालै इन्टरनेट मामिलाका जानकार पउल एबलिङ्गलाई उद्धृत गर्दै एउटा रिपोर्ट सार्वजनिक गरेको छ । रिपोर्टमा अनलाइन संवादलाई सुरक्षाको दृष्टिले अति असुरक्षित भएको उल्लेख छ । इन्टरनेटले मानिसको काम गर्ने तौरतरिका, उत्पादन, व्यापार र उपभोगको शैलीलाई परिवर्तन गरिदिएको एउटा यथार्थ नै हो । अव्यवस्थित रूपमा विस्तार हँुदै गएको यसको क्षेत्रले डिजिटल प्रविधिलाई बढावा मिलेको छ । तर, यो वर्तमान कारोबारी र शासनप्रशासन व्यवस्थाको मोडेलसम्मलाई परिवर्तन गर्ने हैसियतमा समेत पुगिसकेको छ । सञ्जालहरूमा भाइरल हुने जानकारी र फोटाहरू त्यसैको परिणाम हो । किनभने सबै क्षेत्र, तप्का, वर्ग र समुदायका मानिसको धारणामा यसले परिवर्तन गरिदिएको छ । स्मार्टफोन मार्फत उपयोग हुने इन्टरनेटको भने यसमा अहम् भूमिका छ । इन्टरनेटद्वारा सञ्चालित प्रविधि रूपान्तरणको चरणमा आज मानिस चौथो औद्योगिक क्रान्तिको युगमा प्रवेश गरिसकेको छ । ईबैंकिङ, ईडकुमेन्टेसन, ईबिजनेसलगायतका सेवा औद्योगिक क्रान्तिलाई सहयोग पुर्याएकै छ । यस्तो अवस्थामा इन्टरनेटको स्थिरतालाई बनाइराख्न र सकारात्मक रूपमा यसको व्यवस्थापन गर्नु सबैभन्दा चुनौतीको विषय बन्दै गएको छ । वास्तवमै, इन्टरनेटको केन्द्र मुख्य रूपमा तथ्यांक नै हो । वल्र्ड इकोनमिक फोरम ले सार्वजनिक गरेको एक रिपोर्टमा इन्टरनेटमाथि तथ्यांकको प्रवाह प्रतिवर्ष ४० प्रतिशत ले बढ्दै गएको र अबको तीन वर्षपछि (सन २०२० सम्म) यो ५० गुणासम्म बढ्ने उल्लेख छ । व्यापारिक प्रविधिहरूबारे विश्लेषण गर्ने संस्था औरा एनालिटिक्स ले त विश्वको तथ्यांकको झन्डै ९० प्रतिशत हिस्सा विगत दुईवर्षभित्रै यसले ओगटेको जनाएको छ । मोबाइलको प्रयोग बढेसँगै व्यक्तिगत तथ्यांक (पर्सनल डेटा) को आयतन पनि बढ्दो छ । विश्वको ५१ प्रतिशत इन्टरनेट प्रयोगकर्ता सिंगो एसियामै छन् । चीनमा मात्रै मोबाइल प्रयोगकर्ता १ दशमलव ३ अर्बको हाराहारीमा छन्, जबकि त्यहाँको जनसंख्या १ दशमलव ३६ अर्ब छ । भारतमा भने मोबाइल उपयोगकर्ताको संख्या ९१ करोड हाराहारी छ, त्यहाँको जनसंख्या १ दशमलव २५ अर्बभन्दा बढी छ । यति मात्रै होइन, औद्योगिक तथ्यांकहरूमा पनि इन्टरनेटको प्रयोग, उपयोग र प्रवाह बढ्दो छ । बिक्रेता र उद्योगहरूबारे विश्लेषण गर्ने विशेषज्ञ संस्था गार्टनर ले कार, भवन र विभिन्न एप्लायन्ससहित औद्योगिक उपकरणलाई मिलाएर झन्डै ४ दशमलव ९ अर्ब डिभाइस इन्टरनेटमा कनेक्टेड भइसकेको जनाएको छ । उक्त संस्थाले सन २०२० सम्म यसको क्षेत्र झनै बढ्ने लख काटेको छ । यसमा स्मार्ट मिटरदेखि सडक बत्तीलगायतका उपकरणहरूलाई समेत समावेश हुने उसले जनाएको छ । इन्टरनेटको व्यापकताले हामीलाई डिजिटल युगमा पुर्याएको छ । हाम्रा लागि ईगभर्नमेन्ट र डिजिटल वालेटलगायतका सेवा दैनिक हिस्सा बन्दै गएका छन् । अझ भारतमा पछिल्लो समय नोटबन्दीपछि यसको व्यापकता बढ्दै गएको चर्चा दक्षिण एसियाली मुलुकहरूमा बहसको विषय बनेको छ । क्यासलेस युगमा प्रवेश गरिरहेको वर्तमान समयमा इन्टरनेटका चुनौतीहरूको तत्काल समाधान नगरिए ठूलो संकट निम्तिने सम्भावनालाई नकार्न सकिन्न । फेरि, खुद्रा बैंकिङदेखि डिजिटल भुक्तानी प्रक्रियामा संवेदनशील तथ्यांकको संख्या पनि बढेकै छ, यसलाई सुरक्षित बनाउनतिर लाग्नैपर्ने देखिन्छ । चीन, भारत र नेपालमा एटीएमबाट रकम उठाएर ठगी गर्नेहरूको बिगबिगी बढेको समाचार आएको धेरै भएको छैन । यो क्रम जारी रहेकै छ । दी फाइनेन्सियल एक्सप्रेस ले हालै एउटा रिपोर्टमा डिजिटलाइजेसनले सरोकारवालालाई आफ्नो संस्थासंगठनहरूको विस्तार गर्न र इनोभेसन (नयाँ सोचसहित) बाटोमा अगाडि बढ्ने अवसर दिएको छ, तर विश्वमा एक विशेष खालका सुरक्षाको नियामक बनाउनुपर्नेमा जोड दिइएको छ । उक्त रिपोर्टमा झन्डै ७१ प्रतिशत बिजनेस लिडर्स ले साइबर सुरक्षाका लागि आफ्नो संस्थासंगठनमा व्यापक इनोभेसनको प्रक्रिया अपनाउन पनि भनिएको छ । यसका लागि एउटा बलियो साइबर सुरक्षा फाउन्डेसन अति आवश्यक भएको औंल्याइएको छ । इन्टरनेट कनेक्टिभिटी गतिमा दक्षिण कोरिया विश्वकै एक नम्बर मुलुक हो । वल्र्ड इकोनोमिक फोरम का अनुसार दक्षिण कोरियाको कनेक्सन स्पिड प्रतिसेकेन्ड २६ दशमलव ३ मेगाबाइट्स छ । त्यसपछि हङकङ २० दशमलव १, नर्वे २०, स्विडेन १९ दशमलव ७, स्विजरल्यान्ड १८ दशमलव ४, सिंगापुर १८ दशमलव २, जापान १८, फिनल्यान्ड १७ दशमलव ३, नेदरल्यान्ड १७ दशमलव ३ र लात्भिया १६ दशमलव ९ मेगाबाइट्स छ । यसैगरी दक्षिण एसियाली मुलुकहरू श्रीलंकाको ६, भारतको ४ दशमलव १ र चीनको ५ दशमलव ७ एमबीपीएस छ । प्रयोगकर्ता बढेसँगै इन्टरनेट कनेक्टिभिटी गति पनि त्यही अनुपातमा वृद्धि भइरहेको छ । यसैगरी हयाकर र कन्टेन्ट चोरी गर्नेहरूसमेत बढेका छन् । नियन्त्रण गर्न प्रयास गरिनुपर्छ । आतंकवाद, अतिवाद, हिंसा, गालीगलौज, व्यक्तिगत अपमान र अपराधमा वृद्धि हुने प्रवृत्तिलाई रोक्नैपर्छ । साइबर क्राइम केही समययता बढेको अनुभूति धेरैलाई भएको छ ।(एजेन्सीहरूको सहयोगमा)"
फूलै संसार !,"फूलको घर, मयूर, विमान, पानीजहाज, पुतली अनि चराहरू । यस्तैयस्तै अरू धेरै मन हर्ने चीजहरू । यी सबै आकृतिलाई ढकमक्क ढाकेका रंगीचंगी फूलले जीवन दिएका छन्, दुबईको मिराकल गार्डेनभित्र । दुबई ल्यान्ड डिस्ट्रिकस्थित ७२ हजार स्क्वायर मिटरमा फैलिएको गार्डेनमा साढे ४ करोड फूलहरू छन्, जसले यहाँको संसारलाई मनमोहन बनाएको छ । अग्ला घर, फराकिलो सडक र खचाखच गाडीले भरिने दुबई आफैं पनि मरुभूमिको बीचमा अवस्थित छ । त्यसैले मरुद्यान जस्तै छ यो गार्डेन । अक्टोबरदेखि अप्रिलसम्म खुला रहने यो बगैंचा बाँकी महिना भने अध्यधिक तापक्रमका कारण बन्द हुन्छ । २०१३ भ्यालेन्टाइन डेका दिन उद्घाटन गरिएको गार्डेनको अधिकांश द्वार मुटु आकारका छन् । यहाँ छिर्न ४० दिराम अर्थात् करिब एक हजार दुई नेपाली रुपैयाँ शुल्क लाग्छ । यो बगैंचामा फूलमा हाल्न मात्रै दैनिक सात लाख ५७ हजार लिटर पानी चाहिन्छ । यसका लागि सहरमा खेर गएका पानी संकलन गरिन्छ । बगैंचामा हालिएको पानी पुन: प्रयोग गर्ने गरी प्रणाली तयार पारिएको छ ।"
पहिलो किताब,"मले परिवारका सबै सदस्यहरूलाई वरिपरि राखेर सुनाए, म किताब लेख्दै छु । खासमा म यो खबर विशेष उत्सवमा सुनाउन चाहन्थें । जस्तो कि साँझको समय होस । आकाशमा ताराहरू हुन् । जूनको छहारीमा बस्नका लागी सुन्दर बगैंचा होस् । बगैंचाको ठीक पश्चिमपट्टि सुमद्र होस् र त्यसमाथि कावा खाँदै उडेका मलेवाहरू हुन् । हामी ठीक त्यही बिन्दुमा हौं कि जहाँ आकाश र धर्तीको मिलन होस् । त्यो ठाउँमा म, मेरो परिवार, प्रिय मान्छेहरू र साथीसंगीहरूबीच भन्न पाऊँ म किताब लेख्दै छु । मेरो यो घोषणासँगै पर कतैबाट संगीतको लहर चलोस् । म आकाश र धर्तीका सबै देवताहरूलाई यो कुरा सुनाउन चाहन्थें । म रोमान्टिक क्षण चाहन्थें । म भन्न चाहन्थें किताब लेख्नु कुनै चानचुने कुरा होइन । तर त्यस्तो भएन । बिनाकुनै उत्सव, एक साधारण बिहान मैले मेरो परिवारलाई यो खबर दिए । त्यो क्षण म अधैर्य र चञ्चल थिए सायद, त्यसैले बिस्तारै बोले । मेरा शब्दहरू मन्दमन्द निस्किए । मानौं कि लेकाली पाखाहरूमा शीतको थोपा झर्दै छ । मानौं कि म भेडा गोठालाहरूको बीचमा छु र कुनै हिमाली देवताको रहस्य खोल्दै छु । मैले यति अकस्मात आफ्नो कुरा भनें कि त्यसलाई सुन्न छोराले सबैलाई चुप लाग्न इसारा गर्यो । जब सबै शान्त बने अनि मात्र मलाई आफूले सुनाएको खबरमा विश्वास भयो । मैले मनको चञ्चलतालाई नियन्त्रण गर्दै एक्कासि महान् गम्भीरता धारण गरें । म आफूलाई किताबजस्तै गह्रुङ्गो बनाउन चाहन्थें । यो ०७१ पुस २३ गतेको कुरा हो ।पछिल्लो महिनादेखि मेरो मनमा केही प्रश्नहरू थिए । जस्तो कि यो धर्तीको पहिलो किताब कुन होला ? संसारमा आजसम्म कति किताब छापिए होलान् ? यो पक्का छ मेरो किताब अन्तिम हुनेछैन । त्यसो भए भविष्यमा अझै कति किताबहरू लेखिएलान् ? म कहिलेकाहीं कफी टेबलमा आफ्ना प्रियजनहरूसँग यस्ता प्रश्नहरू सोध्ने गर्छु । आज भने मेरो छोरा थियो मसँग । ऊ निकै चाख दिएर मेरो कुरा सुन्दै थियो । मेरा प्रश्नहरू सुनेर उसले थप प्रश्नहरू सिर्जना गर्यो । पहिलो किताब लेख्ने मान्छे को होला ? उसले सबैभन्दा पहिले कुनकुन अक्षरहरू जोडेर के कस्तो शब्द बनायो होला ? उसको किताब पढ्ने पहिलो पाठक को थियो होला ? प्रेमिका कि आमा ? कतै किताब लेखेबापत उसलाई जेल पो हालियो कि । हुन सक्छ, सुलीमा पो चढाइयो कि । त्यसो त सोच्नका लागि अरू पनि प्रश्नहरू छन् । तर हामी बाबुछोरा भने चिन्दै नचिनेको आदिम लेखकको सम्झनामा त्यो दिन चिया पिउँदै थियौं । हामी त्यो मान्छेलाई सम्झिँदै थियौं जसको न त हामीलाई नाम थाहा छ, न अनुहार, न रंग, न त जात नै । हामीलाई यति थाहा छ ऊ महान् थियो, जसले पहिलो किताब लेख्यो । मैले ती पुराना मान्छेहरूको आकृति मनमा बनाउन खाजें । तर उनीहरूको अनुहारलाई मैले कुनै आकार दिन र स्थिर राख्न सकिनँ । ती मान्छेहरू जसले अक्षरको रचना गरे, शब्दहरू बाँध्न सिकाए, वाक्यहरूको गठन गरे र सुन्दर किताबहरू बनाए । उनीहरूको अक्षर हाम्रो दिमागमा छ तर अनुहार छैन । कति भयंकर कुरा हो यो । कहिलेकाहीं मलाई लाग्छ इतिहास भयंकर गुफाजस्तै हो, रहस्य र रोमान्सको । मानौं गौंडागौंडामा उभिएका राक्षसहरूलाई मारेर लोककथाको नायक खजानातिर लम्कँदै छ । खजाना भनेका किताबहरू हुन् । आज हामी हिजोका किताबहरू पढ्दै छौं । भोलि हाम्रा किताबहरू अरूले नै पढ्लान् । तर भोलि हाम्रा किताब पढ्नेहरूले हामीलाई कसरी सम्झिन्छन् होला ? मानौं कि अबको लाख वर्षपछि के उनीहरूले आजका लेखकहरूका रहस्य, रेखा र आँखालाई चिन्लान् ? कहिलेकाहीं लाग्छ, कतै महाप्रलय भएर हाम्रा किताबहरूको सम्पूर्ण अस्तित्व नै सकिने त हैन । अघिल्ला वर्षहरूमा मलाई किताबको इतिहास जान्ने तीव्र लालसा थियो । एक दिन छोरालाई भनें, छोरा किताबको इतिहास खोज र मलाई सुनाऊ । तिमी सरासर पुरानो ग्रीस, रोमतिर जाऊ र त्यहाँको बालुवामा हेर । उसले केही भनेन । सायद छोरालाई लग्यो होला सठियागेले । जे होस् यो विषयमा छोरो तथ्यहरूमा बोल्न चाहन्थ्यो, म भने भावनामा किताबको कुरा गर्दै थिएँ । एक दिन छोराले सुनायो, सुरुमा किताबहरू लेख्नु सजिलो थिएन । मान्छेहरूसँग कागज पनि थिएन, छापाखाना पनि । त्यस्तो बेला या त कुराहरू कण्ठ गर्नुपथ्र्यो अथवा माटोमा लेख्नुपथ्र्यो । निश्चय नै ठूलाठूला काठमा फलेकहरू बनाउनु र माटो राखेर अक्षरहरू लेख्नु कति अप्ठयारो हुन्थ्यो होला । काठका मोठा पन्नाहरू र माटोका अक्षरहरूको किताब । सायद एउटा किताबलाई फिँजाउँदा सहरजत्रो विशाल बन्थ्यो होला । मान्छेले मैन, पात, हड्डी, बोक्रा, बाँसका खपटाहरूमा शब्दहरू लेखेको कुरा मलाई पनि थाहा छ । तर सोच्न मन लाग्छ कतै किताबहरू भगवान्को आशीर्वाद त होइनन् । मानौं सबैभन्दा पहिलो लेखकले भगवान्को आराधना गर्यो होला । जसबाट खुसी भएर आकाशका देवताहरूले अक्षरको वर्षा गरे हुन् । अथवा स्वर्गबाट परीहरू धर्तीमा आएर सुटुक्क अक्षरको रूपमा किताबमा बसेका पो हुन् कि । सायद जतिखेर इतिहास नै जन्मिएको थिएन त्यतिखेरै अक्षर, शब्द, वाक्य र भावनाहरू थिए । त्यसैले भन्न मन लाग्छ अक्षरहरू इतिहासभन्दा माथि छन् । लेखकहरू इतिहासका पनि इतिहास हुन् । किताब लेख्न सुरु गरेको चार महिनापछि मैले उनलाई भेटें । उनी अर्थात् मेरी माधवी । जसलाई मैले मदनमणिको माधवीमा भेटेको हुँ । मैले पहिले नै भनेको छु म उनलाई प्रेम गर्छु । एक दिन म, मेरी श्रीमती र माधवी सँगै थियौं । माधवीले सोधिन्, किताब कति लेख्यौ ? भन्नुपर्दैन, मेरी श्रीमती र माधवीको सम्बन्ध आफैंमा इगोलेस छ । पूरापूर स्पिरिच्युअल । माधवीले भनिन्, उपन्यास लेख, त्यो तिमीलाई सुहाउँछ । मेरी श्रीमती मैले राजनीति लेखेकोमा बेखुसी छैनन् । यसरी त्यो दिन फेरि सुरु भयो शब्दसंवाद । मैले मेरा दुई महान् महिलाहरूलाई सोधें मान्छेले सबैभन्दा पहिले केके लेख्यो होला ? माधवीले भनिन् सायद मान्छेले हावामा अक्षरहरू लेख्यो होला । अथवा माटोमा पनि हुन सक्छ । मसिनो बालुवामा अक्षरहरू लेख्नु, त्यसलाई फेरि मेट्नु, फेरि लेख्नु, शब्दहरू मिलाउनु र मिलाइरहनु ऊर्जा र सामथ्र्यको काम हो । म त भन्छु मान्छेले सबैभन्दा पहिले केशव लेख्यो होला । किनभने त्यो मलाई मन पर्ने नाम हो । मेरी श्रीमतीको कुरा अलिक फरक छ । उनी असल आमा हुन् । त्यसैले भन्छिन्, मान्छेले आमाको छातीमा साना औंलाहरू चलाउँदै अक्षर लेख्न सिक्यो । उसले लेखेको पहिलो शब्द सायद आमा हो । यो विषयमा मेरो छोराको कुरा अर्कै छ । ऊ भन्छ, मान्छेले पानीमा अक्षरहरू लेख्न सुरु गरेको हो । सुन्दर युवा र युवतीका हातले पानीमा प्रेमका कविताहरू लेख्दै र मेट्दै किताबहरूको सृष्टि भएको हुनुपर्छ । मेरो एक जना साथी छ आर्मीको कर्णेल, ऊ भन्छ सबैभन्दा पहिले मान्छेले आफ्नै शासकहरूको नाम लेख्यो होला । त्यो युद्धभूमिमा हुनुपर्छ । उसको तर्क छ, त्यसैले त शब्दहरूको इतिहासमा शासकहरू सबैभन्दा अम्मर छन् । मेरा एक जना गुरु छन् । जसले मलाई गायत्री मन्त्र सुनाए । उनी भन्छन्, किताबको पहिलो अक्षर ईश्वरको नाममा समर्पित छ बाबु । यो हिमालय पर्वतमालाको पवित्र माटोमा लेखिएको हो । ईश्वर नै शब्दसंसारको मालिक हो । अहंकारी मान्छेहरू भन्छन् मान्छेले लेखेको पहिलो अक्षर म हो । उसले यसलाई तरबारले लेखेको हो । मेरा महिला मित्रहरू भन्छन् आमा मान्छेले रचना गरेको पहिलो शब्द हो । हामी पुरुषहरूको एउटा दोष यो छ कि हामी बाबु हुनुको कतै पनि दाबी गर्न सक्दैनौं । अन्यथा कुनै पुरुषले भन्नुपर्ने हो संसारमा सबैभन्दा पहिले लेखिएको शब्द बुबा हो । गत असोजमा हाम्रो सानो पारिवारिक भेटघाट थियो । त्यो भेटमा भने मसँग तीन उत्कृष्ट महिलाहरू थिए मेरी आमा, मेरी श्रीमती र माधवी । मैले पुरानो शब्दसंवादलाई निरन्तरता दिन चाहें । मेरो प्रश्न थियो नेपालमा सबैभन्दा पहिलो किताब पढ्ने को थिए होलान् ? उनले कुन किताब पढे होलान् ? यो विषयमा हामी तीन जना कसैसँग पनि कुनै तथ्य थिएन । जब तथ्यहरू हुँदैनन् त्यहींबाट कल्पनाको राजमार्ग सुरु हुन्छ । अत: मैले मेरो कल्पना सुनाएँ कि नेपालको पहिलो पुस्तक पढ्ने कुनै आर्यपुत्र हुनुपर्छ । ऊ सायद कोसीको किनारमा बसेर किताब पढ्थ्यो होला । मोटो किताब । मृगचर्मको गाता भएको । त्यो पुरुषको नजिकै मृगहरूको चरन थियो होला र छेउमा उसकी सुम्निमा हुनुपर्छ । मेरो कल्पनामा बीपी कोइराला र सुम्निमा पो आए । त्यही दिन माधवीले सोधिन्, तिमीले सबैभन्दा पहिले के बोल्यौ, के लेख्यौ र के पढ्यौ ? आमाले भन्नुभयो मैले सबैभन्दा पहिले बोलेको शब्द आमा हो रे । यो झन्डै ४५ वर्षअगाडिको कुरा हो । तर बुबा भन्नुहुन्थ्यो मैले लेखेको पहिलो अक्षर म हो । त्यसैले मान्छेहरू भन्छन् म घमण्डी छु । मेरी छोरी भन्छे कि आफ्नो म प्रति सबैले गौरव गर्नुपर्छ । त्यो घमण्ड होइन, आफू हुनुको अनुभूति हो । कहिलेकाहीं खास्सा कुरा गर्छे मेरी छोरी ।मैले आफ्नो अक्षरसँगको पहिलो सत्संग सम्झिएँ । त्यो श्रीपञ्चमीको दिन थियो । हाम्रो घरको पश्चिम उत्तरमा मकालु हिमाल पथ्र्याे । त्यही हिमालको ठीक काखमा घरको पश्चिमतिर ठूलो दुधिलाको रूख थियो । म ४ वर्षको हुँदो हुँ । मैले दौरा र सुरुवाल लगाएको थिएँ । दौराको बाउलामा सिँगान कट्कटिएको थियो र नाकका दुवै प्वालबाट पानीको मैलो समुद्र बग्थ्यो । मेरो हातमा सानो घाउ थियो र म घाउ हेरिरहन्थें । त्यो दिन बिहानै हामी उठयौं । आमाले सानो पाटीलाई बेट्रीको कालो दलेर चम्किलो पारिदिनुभयो । मैले खरीपाटीलाई पूजा गरें । त्यो बेला बुबाले स्वर मिलाएर सरस्वतीको मन्त्र उच्चारण गरेको अझै मलाई याद छ । दिउँसो बुबा गुन्द्रीमा बसेर चोया काड्दै हुनुहुन्थ्यो । उहाँ बेलाबेला मलाई पाटीमा क ख ग लेख्न सिकाउनुहुन्थ्यो । साँझसम्म म पाटीमा क, ख, ग लेख्दै गएँ । यी सबै लेखिरहँदा मलाई पटक्कै मजा आइरहेको थिएन । जब म म मा पुगें त्यो अक्षर मैले बहुत सुन्दर ढंगले लेखें । यसरी मेरो म जाग्रित भयो । बुबा भन्नुहुन्थ्यो, म पाटीमा राम्रो चित्र बनाउँथें । प्राय: म बलियो घोडाको चित्र कोर्थें । मेरो गाउँमा कसैको पनि घोडा थिएन । तर त्यस्तो चित्र बनाउन मैले कसरी सिकें, बुबालाई पनि थाहा छैन । हाँसमाथि बसेकी, सेतो साडी, सोतो ब्लाउज र किताब बोकेकी सरस्वती माता मेरो लागि आमाजस्तै प्रिय थिइन् । उनको तस्बिर हेर्न र प्राथर्ना गर्न मलाई मजा लाग्थ्यो । यद्यापि मैले पढेको पहिलो किताब कुन हो सम्झना छैन । सायद त्यो मधुमालतीको कथा, बुलबुल चरीको कथा, चण्डी, रामायण, कृष्णचरित्र यस्तै केही हुनुपर्छ । जसलाई पढ्न र सुन्न आमा खुबै मन पराउनुहुन्थ्यो । आमा भन्नुहुन्थ्यो किताबमा कथा हुन्छ । कथामा जीवन हुन्छ । यसैले कथा र जीवन कुन सत्य हो आज पनि बेला मौका म अलमलमा हुन्छु ।किताबका बारेका केही अनौठा सत्यहरू रहेछन् । जसलाई मैले १२ वर्षको हुँदा मात्र थाहा पाएँ । हाम्रो घरमा एक जना भूमिगत नेता पाहुना आएका थिए । म ठूलठूलो स्वरमा चिच्याएर इतिहासको कुनै पाठ पढ्दै थिएँ । उनले भने त्यो इतिहास नै गलत छ । यो ०३९ साल तिरको कुरा हो । त्यही दिन मैले थाहा पाएँ किताबमा लेखेको सबै सत्य हँुदैन । किताब हामीजस्तै मान्छेले लेख्ने हो । त्यसपछि मलाई लाग्यो म पनि किताब लेख्छु, छाप्छु र बाँड्छु । समयक्रममा किताब लेख्ने, पैसा हालेर छाप्ने र भिडाउनेहरू भेट्न थालें । त्यसपछि किताब लेख्ने, सरकारी प्रकाशकको चाकडी गर्ने र छाप्नेहरू पनि देखें । निकै पछि मात्र मैले किताबको पाठक, बजार र अर्थराजनीतिको भेउ पाएँ । अहिले सुन्छु किताब लेखेर मान्छेहरू करोडौं कमाउँछन् रे । यस्तो सुन्दा मेरो मन पनि त्यसैत्यसै बतासिएर उड्न पो थाल्छ, आकाशमा । यो ०७३ पुस २३ गतेको कुरा हो । दुई वर्षअगाडि सगर्व किताब लेख्ने घोषणा गरेथें । आज किताब छाप्ने घोषणा गर्दै छु । रोचक कुरा अक्षर लेख्न थालेको ४१ वर्षपछि मेरो पहिलो किताब छापिँदै छ । सुरुमा मलाई लागेको थियो मेरो पहिलो किताब त उपन्यास नै हुनुपर्छ । तर परिस्थितिले राजनीतिक विषयमा लेख्न प्रेरित गर्यो । माधवी भन्छिन्, यो उपन्यासजस्तै छ । उनी मेरो किताबकी पहिलो पाठक हुन् । मैले किताबको नाम दिएको छु, नेपाली राजनीतिको पुनर्गठन । खासमा यसको शुद्ध नाम पुनर्गठन मात्र हो । सुरुमा यसको नाम विनिर्माण राख्ने मेरो योजना थियो । म ज्याक डेरिडाको पाठक जो परें । तर मित्र डम्बर खतिवडा र डा बाबुराम भट्टराईले किताबलाई धेरै क्लिष्ट नबनाउन सल्लाह दिए । किताबको डिजाइन गरिरहँदा टाइम्स क्रिएसनका मित्र सुन्दर बस्नेतले नाममा निकै गनगन गरे । उनी कुनै उपन्यासको जस्तै नाम चाहन्थें । तर मैले यही नामलाई उपयुक्त ठानें । जसलाई सही थप्दै सांग्रिला बुक्सका मित्र मणि शर्माले भने, यो ठीक छ दाइ । यो पुस्तकका लागि अर्को कुनै उपयुक्त नाम छैन ।आफूले पहिलो अक्षर लेखेको एकचालीस वर्षपछि किताब लेख्नु कति भयंकर अनुभव होला । सायद योभन्दा छिटो लेख्नु मेरा लागि हतार हुन्थ्यो र योभन्दा ढिला गर्नु पनि सारै लोसे पारा हुन सक्थ्यो । त्यसैले मैले यही समयलाई छनोट गरें । यो मेरो लागि सबैभन्दा उपयुक्त समय हो । अहिले म माघ १६ गतेको व्यग्र प्रतीक्षामा छु । मानौं कि त्यो दिन मेरो आफ्नो सूर्य उदाउँदै छ ।"
क्लाइमेक्स अर्थात् नयाँ सुरुआत,"पटकपटकका केटी देखाउनेहेर्ने कार्यक्रम भएपछि उही बाचाल अर्थात् गुगल सर्च इन्जिन सँग मेरो विवाह लगभग पक्का भयो । अब कुरो मिलिसकेपछि शुभकार्यमा किन ढिलाइ भन्दै एक हप्तापछि नै बिहे छिन्ने दिन तय गरियो । अब मेरो मोबाइल फोन धेरैजसो व्यस्त हुन थाल्यो त्यो पनि लगातार एउटै नम्बरबाट आउने फोनले । बिहे हुने नै निश्चित भइसकेपछि आफूलाई मानसिक रूपमा तयार पार्न सक्दो कोसिस गर्न थालेँ । विगतलाई विगतमा नै छोडिदिनु थियो । महेन्द्ररत्न क्याम्पस ताहाचलमा भेटिएको श्याम वर्णको त्यो चञ्चल अनुहार बिस्तारै बिर्सनु थियो । बिर्सन नसके पनि कमसेकम त्यसलाई विगतमा सीमित गर्नु थियो । उसबाट पाएका सबै उपहारहरूलाई जम्मा गरें । मायाले सुम्सुम्याउन मन थियो, अँगालोमा लुकाउन मन थियो । अन्तिम पटक भए पनि एक एक सबैलाई हेर्दै ती दिनहरू रिकल गर्न मन थियो । तर केही दिनमा नै हुन लागेको इन्गेजमेन्ट र त्यसको लगत्तै हुने बिहेले नोस्टाल्जिक हुँदै गरेको मनलाई रोक्न बाध्य गरायो । हतारहतार सबै उपहारलाई एउटै पोको बनाएर गोठमाथिको पुराना सामानहरू थन्क्याउने कोठामा हुर्याइदिएँ । त्यो कोठा सायद यस्तै प्रयोजनका लागि उपयोगमा थियो । जुन कुरा न प्रयोजनमा आउँछ न फाल्न सकिन्छ यस्तै चीजबीजले भरिएको थियो त्यो कोठा । र, विगतका ती प्रेमिल उपहारहरू यसै कोठामा हुर्याएको थिएँ मैले । कति निष्ठुर है म ? तर बाध्य थिएँ । मैले बाँचेको समाज र मेरो अन्तरंग मनबीच कुनै तादात्म्य थिएन । मेरा भावनाहरू परिवार, समाज र संस्कारको नाममा बलि चढिसकेका थिए ।साटिएका उपहारहरू कुनातिर हुर्याए पनि हृदयको केन्द्रबाट उसले टसमस गरेको थिएन । मन अपराध वोध र ग्लानिले भारी भएको थियो । यस्तैमा उसले फेसबुकमा पठाएको म्यासेजले मन भारी बनाइदियो । छिट्टै सुरु हुने वैवाहिक जीवनको शुभकामना को साथमा लेखेको थियो अल्पायुमै दिवंगत हाम्रो प्रेमलाई श्रद्धाञ्जलि र अझ अन्त्यमा लेखिएको थियो मेरो प्रेमले तिम्रा आगामी दिनमा कहिल्यै नपोलोस् खै बुझ्नै सकिनँ यो शुभेच्छा थियो या श्राप प्रेमिकाको अर्को कसैसँग बिहेको कुरा चल्दैमा प्रेमको श्रद्धाञ्जलि () त्यो कस्तो प्रेममा थिएँ म ? त्यसो त प्रेमिकाको अर्कैसँग बिहे हुने कुरा चल्दा उसका मनमा कस्ता कुरा खेलिरहेको होला, म अनुमानसम्म गर्न सक्थें । ऊ पनि यही समाजको थियो, उसले पनि त मेरो बाध्यता बुझ्न सक्थ्यो । जे होस् परिस्थिति मेरो बसमा थिएन । कमसेकम ममा विद्रोह गर्ने आँट थिएन । केही समय निरुत्तर रहें र फेसबुकबाट उसलाई अनफ्रेन्ड गरिदिएँ ।प्रेम के हो ? मलाई थाहा थिएनछैन । स्कुले जीवनका पछिल्ला दिनहरूमा कुनै केटालाई देख्दा हुने कुतकुतीलाई नै प्रेम सोच्थें । कलेजका सुरुवाती दिनहरूमा तिनै कुतकुती मा भ्यालेन्टाइन्स डे, केही थान उपहार, कलेज बंक र मुभी यस्तैयस्तै कुरा थपिएका थिए प्रेमको परिभाषामा । पछिल्ला दिनहरूमा थोरै गम्भीरता र अलिअलि भविष्यका योजनाहरू पनि प्रेममा पर्थे । तर म जुन सामाजिक र पारिवारिक संरचनामा हुर्किएको थिएँ, माथिका मेरा प्रेमका परिभाषा वर्जितजस्तै थिए । ती सब उच्छृंखल र अनुशासनहीन गतिविधिमा पर्थे । परिवारको इज्जत फाल्ने वा जोगाउने सीमारेखा प्रेम गर्नु वा नगर्नुले निर्धारण गथ्र्यो । त्यसैले उमेरजन्य भावनासँगै विकसित भएका सम्बन्धहरूलाई बिर्सिएर परिवार र समाजले कोरिदिएको लक्ष्मणरेखाभित्र सीमित हुनु नै इज्जत जोगाउनु थियो सायद । दिवंगत प्रेमको श्रद्धाञ्जलि म्यासेजसँगै वर्तमानबारे निर्णय गर्न केही सहज पनि भएको थियो । घटनाक्रमहरू केही असहज लागे पनि स्वाभाविक तुल्याउनैपथ्र्यो । भन्दाभन्दै इन्गेजमेन्टको दिन पनि आइपुग्यो । किनमेल सकिसकिएको थियो । पहिलेदेखि नै सुरु भएको तयारीले अन्तिम रूप लिँदै थियो । तयारीमा कुनै खोट नदेखियोस् भनेर सबै लागिपरेका थिए । बिहान १० बजेर २५ मिनेटको साइत आइपुग्न अब १० मिनेट पनि थिएन । तयारीको चटारो सकाएर सबै जना बाटोतिर आँखा लगाउँदै थिए । भनिएको समयसम्म पनि कोही नआइपुग्दा सबैको मन हतास थियो । फोन गर न एक पटक दाइले भन्यो । गर्दिनँ, मैले झर्को मानेजस्तो गरें । तर किनकिन मेरो पनि मन बेचैन थियो । ९८५१० नम्बर डायल गरें । तपाईंले सम्पर्क गर्नुभएको नम्बरमा अहिले सम्पर्क हुन सकेन एउटा उराठलाग्दो स्वरमा उत्तर आयो । र, यो क्रम पटकपटक दोहोरिरह्यो । अरू सम्बन्धित नम्बरमा पनि फोन सम्पर्कको प्रयास भयो कसैको अफ छ त कसैको रिसिभ हुँदैन । बाटोमा कुनै दुर्घटना पो पर्यो कि वा अरू केही । आँखा टट्टाए तर अपेक्षा गरेको कोही आएन न कुनै खबर । झन्डै १२ बजेतिर कुरा लिएर आउने छिमेकी फुपूको फोन आयो, केटो हिजोदेखि घर आएकै छैन रे । घरबाट पनि सम्पर्क हुन सकेको छैन रे । अब के गर्ने ? बा खुइय गर्दै पिँढीमा बस्नुभयो । आमा भित्र जानुभयो । भयंकर सन्नाटा छायो घरमा । समय टक्क अडिएको जस्तो भएको थियो । वातावरण गह्रुंगो भएको थियो । घरकाहरू यो सबको जिम्मेवार म नै हुँ जसरी मतिर घृणा ओकल्दै थिए । ठीक यो समय मलाई मेरो पूर्वप्रेमीको खुब याद आयो । ऊसँग सबै कुरा भनेर खुब रुन मन लाग्यो । त्यसो त मेरो परिबन्द बुझ्न नसकी प्रेमको श्रद्धाञ्जलि दिइसकेको थियो उसले । घरमा चलेको बिहेको कुरा नभनेको पनि होइन मैले । तर ऊ पढाइ करिअर यस्तैयस्तै कुरा गथ्र्यो । हुन पनि समाजमा केटाहरू २८३० वर्ष पुग्दासम्म पनि बिहेका लागि आत्तिई हाल्नुपर्थेन तर छोरीहरू २० वर्ष आसपास पुग्नेबित्तिकै बोझ भइहाल्थे घरका लागि । यता मेरो बिहेलाई लिएर घरकाहरूमा उखरमाउलो गर्मी थियो भने उता ऊ बेफिक्री हाँसिदिन्थ्यो । र, यो तनावै तनावको बीच घरमा खासखुस चल्यो, फोनहरू भए र अर्को अचिनारुको नामले ठाउँ पायो । मैले केही सोच्नै सकेको थिइनँ । झन्डै ५ बजेतिर ४ जनाको समूह घरमा आयो । एउटा दुब्लो र अग्लो मान्छेलाई देखाउँदै एक भलाद्मी बोले ऊ उही हो केटो मलाई भित्र पठाइयो । खै केके कुरा चले । सुन्ने मन पनि गरिनँ । एक छिनमा फेरि बाहिर बोलाए । आएँ । बा, दाइहरूको अनुहार केही उज्यालो थियो । केटाकेटी छुट्टै गफ गर्छन् कि ? एउटा बोल्यो । मलाई रत्तिभर रहर थिएन । सायद उसले चाह्यो कि आमा दाइले दलिनतिरको कोठा देखाउनुभयो । तर मैले चाहिनँ । त्यसको एकै छिनमा घर नजिकैको चौतारो छेउछाउमा त्यो दुब्लो केटोको बगलमा म पनि हिँडिरहेको थिएँ । केही सोध्नु छ भने सोधे हुन्छ, म नजानेरै रूखो भइरहेको थिएँ । छैन, ऊ बिस्तारै बोल्यो । लगभग सबै कुरा थाहा पाएरै आएको हो । सम्झना होइन त नाउँ ? अनि सोसियोलोजीमा मास्टर्स पढ्दै । होइन त ? हो । मैले मुन्टो उठाएँ । बरु तपाईंले केही बुझ्नुपर्ने भए सोध्नुस्, ऊ बोल्यो । केही छैन मेरो उत्तर । मेरो सोध्नुपर्ने पनि केही थिएन । न सोधेर नै हुनेवाला केही थियो । तनावमा बितेको आजको दिनभरिमा मैले थाहा पाएको यत्ति थियो म डेट एक्स्पायर हुन लागेको वस्तु हँ र मलाई जतिसक्दो छिटो मूल्य घटाएरै भए पनि कुनै ग्राहकको हातमा सुम्पिनुपर्छ । त्यसैले मैले केही बोलिनँ । ऊ मुस्कुरायो मात्र । यो कुसमयको मुस्कान देखेर मलाई झन् घृणा लाग्यो । तर मूल्यहीन लागेर यो पनि भित्रभित्रै दबाएँ । न उसले केही सोध्यो, न मैले नै । हामी चौताराबाट फर्कियौं । सबैको अनुहारमा कौतूहल देखिन्थ्यो । हुन्छ नि ? भलाद्मीले उसलाई सोधे ।उसले सानो स्वरमा हुन्छ भन्यो । अनि नानीलाई ? भलाद्मी मतर्फ फर्किए । सबैको आँखा मतर्फ सोझियो ।म को हो ? मैले बिर्सिएँ । कक्षा १० सम्म कहिले पहिला त कहिले दोस्रा हुँदै सकेको स्कुले जीवन बिर्सिएँ । स्कुल पढ्दै गर्दा कठिन प्रश्नको उत्तर दिने पालोमा तिमीले नसके कसले सक्छ भनेर सरले भन्दा हो नि मैले नसके कसले सक्छ भनेर बढेको आत्मविश्वास बिर्सिएँ । प्लस टु पढ्दा मनमोहन कलेज होस् वा बीएड पढ्दा महेन्द्ररत्न क्याम्पसमा उत्कृष्ट भएको पनि बिर्सिएँ । हाम्रो सामाजिक संरचनासम्म बुझ्न नसकेर घरमा केटा आए रे भन्ने थाहा पाउनेबित्तिकै प्रेमको श्रद्धाञ्जलि दिने सो कल्ड प्रेमी, सजिलो विषय पढाएर पास भएपछि बिहे गरिदिन हतारिने अभिभावक र बिहे भएपछि हुने इन्टिमेसीको नाममा ब्रेस्ट र बेस्टको साइजसम्म सोधेर इन्गेजमेन्टका दिन गायब हुने केटो र उसको परिवार सम्झिएँ ।र, मैले नो भन्न सकिनँ ।हाम्रो समाजमा, बिहे छिन्ने निश्चित भइसकेपछि केटो गायब भएको परिस्थितिमा आएको अर्को सुवर्ण (?) मौकामा मेरो नो को मूल्य के हुन सक्थ्यो म अनुमानसम्म गर्न सक्दिनथेँ । आमाको हाई ब्लडप्रेसर, बुबाको इज्जत मलाई थाहा थियो । परिवारको तथाकथित इज्जत उसको र मेरो कृत्रिम नै सही स्वीकृतिमा अडिएको थियो । र, मैले अनिच्छामै सकारात्मक मुन्टो हल्लाएँ । दुवै जनाको स्वीकृतिपछि छिप्पिँदै गएको साँझमा मेरा अभिभावकको अनुहारमा भर्भराउँदो घाम उदाएको थियो तर मेरो आँखा भने आँसुले भरिएको थियो । एक्काइसौँ शताब्दीको त्यो साँझ छोरीको जीवन नामको अभिशाप बोकेर म एकएक थोपा माटोमा मिस्सिँदै थिएँ । टीकाटालो सकियो । यसरी तोकिएकै दिनमा मेरो अनसेडुल्ड इन्गेजमेन्ट सम्पन्न भयो । त्यसो त, मेरो बिहेलाई आधार बनाएर लेखिएको लेख र सन्दर्भमा त्रिभुवन विश्वविद्यालयमा समाजशास्त्र विभागको एमफिलका विद्यार्थीहरूसँग अन्तरक्रिया पनि भयो । गुरु चैतन्य मिश्रले यसको चाँजोपाँजो मिलाइदिनुभएको थियो । एमफिल अन्तरक्रियामा बिहेका सन्दर्भमा धेरै प्रश्नहरू उठे । छलफलमा समाज रूपान्तरणका विभिन्न चरणहरू प्रतिबिम्बित भए । कुनै धेरै अगाडि पुगिसकेका थिए भने कुनै निकै पछाडि । सायद रूपान्तरणका चरणहरू सबै तहमा एकसाथ लागू हुँदैन । प्रेम र मागी बिहेका बीचमा चेपिएको बिहे सन्दर्भदेखि जातीयताको पर्खालले अवरुद्ध प्रेमसम्मका विषयमा चर्चा भए । मैले आइन्स्टाइन सम्झें र उनको थ्यौरी अभ रिलेटिभिटी । समाजका हरेक गतिविधिहरू, त्यसलाई हेर्ने र बुझ्ने दृष्टिकोणहरू सापेक्षतामा हुने गर्छन् । बिहेको सन्दर्भमा लेखिएको यो मेरो तेस्रो लेख हो । म किन यी सब लेख्दै छु ? परिवारले लुकाउन चाहेका यी कुराहरू अहिले सार्वजनिक गर्दा मेरा धेरै आफन्तहरूले नमीठो मान्नुहुन्छ । तर नमीठो यो कथा म र मजस्तै धेरैको साझा कथा हो । हाम्रो समाजको कथा हो । हाम्रो समाज बुझ्नकै लागि पनि यी सब बाहिर आउनैपर्छ । समाजशास्त्री सी राइट मिल्स भन्छन् समाजको इतिहास र व्यक्तिको जीवन दुवैको अध्ययनबिना यी दुवैको अध्ययन अपूरो हुन्छ । मिल्स भन्छन, जब यस्ता कुराहरू सार्वजनिक हुन्छन् तब कसैको (एक वा धेरैको) व्यक्तिगत समस्याहरू सामाजिक इस्यु बन्छन्, आम चासोका विषय बन्छन् । तब न यस्ता समस्याहरूको समाधान खोजिन्छ । र म लेखिरहन्छु ।"
संविधानको समीक्षा खोइ ?,"पूर्वप्रधान्यायाधीश कल्याणकुमार श्रेष्ठ अवकाश जीवनलाई घरेलु कामसँगै धर्म, दर्शन पुस्तक अध्ययन गरेर बिताउन चाहन्थे । तर, इन्टरनेसनल कमिसन अफ जुरिट्स (आईसीजे) को आयुक्तमा ५ वर्षका निम्ति निर्वाचित भएपछि फेरि उनलाई कानुनकै पुस्तकले छाडेनन् । फेरि उनी राष्ट्रियअन्तर्राष्ट्रिय कानुन अध्ययनमै घोत्लिएका छन् ।गहन किताब पढ्न समय लाग्छ प्रधानन्यायाधीशबाट अवकाश लिएपछि केही समय त के गर्ने भन्नेमै बित्यो । केही दिन घरको मर्मतसम्भारमा बिताएँ । यो पढ्छु, त्यो पढ्छु भनी पुस्तकहरू साँचिराखेको थिएँ । पछिल्लो समय हिन्दु, बौद्ध दर्शन पढ्छु भनेर किताबहरू थन्क्याएर राखेको छु (आफू छेउका पुस्तकहरू देखाउँदै) । भागवत्गीतालगायतका पुस्तक पनि साँचेर राखेको छु । गहन अध्ययन गर्न समय लाग्छ । गहकिला किताब निधार खुम्च्याएर पढ्नुपर्छ । फिक्सन जस्तो सरर्र पढ्न सकिँदैन । हरेक श्लोकहरूको अर्थ केलाएर पढ्नुपर्छ र फुर्सतको समय चाहिन्छ । तर यतिबेला धेरै समय मिलेको छैन । थोरथोरै गरेर पढ्न थालेको छु । दैनिक गरिने काम मुद्दा, ममिला, फैसला, आदेशजस्ता विषयका चाहना घटेको छ । तर राष्ट्रियसहित अन्तर्राष्ट्रिय रूपमा कानुन, मानव अधिकारका विषय र इन्टरनेसनल रुल अफ ल लाई नेसनल रुल अफ ल मा हेर्ने, अन्तर्राष्ट्रिय कानुनअनुसार हाम्रो मुलुकको कानुन कसरी गइरहेको छ, त्यसबारे गहन अध्ययन गरिरहको छु ।रुचि हिन्दु दर्शनको विद्यार्थीकालमा मैले बढी किताब पढें । त्यस बेला संसारका उत्कृष्ट लेखकहरूको किताब पढ्ने मौका पाइयो । त्यसपछि काम गरेपछि व्यावसायिक विषयमा ध्यान केन्द्रित रह्यो । कानुन, विकास, अर्थतन्त्र, प्रशासन, संसारका पद्धतिहरू ध्यान रह्यो । रुचिकै कुरा गर्नुपर्दा हिन्दु दर्शन हो, त्यसले साँच्चिकै ज्ञान र विद्यालय पनि हो । यसले निखार दिन्छ । म फिक्सनका लागि होइनमैले उपन्यासहरू पढें । अमर न्यौपानेको सेतो धर्ती, बुद्धीसागरको कर्नाली ब्लुज राम्रा छन् । सेतो धर्ती पढेपछि आञ्चलिक साहित्य अत्यन्त शशक्त भएको पाइन्छ । भाषाको अभिव्यक्ति सक्षम छ । आजको साहित्यमा पनि यो पाइन्छ । साहित्य पढ्न समय लाग्छ । तर सबैको अर्थ चाहिन्छ । म अन्डरलाइन गरेर पढ्छु । त्यसले पढाइ धेरै छिटो जाँदैन । पढाइ अर्थ कोट्याएर पढ्ने हो । फिक्सनमा समय लाग्ने भएर म त्यसका लागि होइनजस्तो लाग्छ । पढाइको दायरा थप फराकिलो अवकाशपछि खालि समयमा अलि आराम तरिकाले पढ्छु भन्ने सोचमा थिएँ । तर इन्टरनेसनल कमिसन अफ जुरिट्स (आईसीजे) को आयुक्तमा ५ वर्षका निम्ति निर्वाचित भएपछि जिम्मेवारी थपियो । अझ अध्ययनका दायरा थप फराकिलो पार्नुपर्ने भयो । आईसीजेको म्यान्डेट अफ ल मा विभिन्न अन्तर्राष्ट्रिय कानुन प्रयोगबारे बुझ्नुपर्छ । अब राष्ट्रियबाट अन्तर्राष्ट्रिय तहकै कानुनहरू अध्ययन गर्नुपर्छ ।कानुन मात्र पढेर कानुन बुझिन्न धेरै पाना पढ्ने भन्दा पनि अक्षरहरू अर्थ पूर्ण छ भने मात्र पढ्छु । मैले सामान्यतया पढ्नेचाहिँ ननफिक्सन नै हो । पछिल्लो समयमा मैले पढेको कानुन, विकास र अर्थशास्त्र हुन् । कानुन पढेर कानुन जानिन्न । कानुन घोकेर, मुखाग्र गरेर हुँदैन । त्यसका मूल्यमान्यताँसग जोडिएका दार्शनिक पुस्तक पढ्नुपर्छ । कानुन बुझ्न निर्माण भएको सन्दर्भ, पृष्ठभूमि, इतिहास र कार्यान्वयनको धरातल पनि बुझ्नुपर्छ । कानुन बुझ्न अर्थशास्त्र, समाजशास्त्र, संस्कृति दर्शनशास्त्र, संख्याशास्त्र पढ्नुपर्छ । भन्नुको मतलब कानुन विकास र अर्थतन्त्रको अन्तरसम्बन्ध अध्ययन गरेर सकारात्मक योगदान दिन पाए हुन्थ्यो भन्ने लागिरहेको छ । संवैधानिक कानुनका सबै विधा मेरा लागि रुचिकर छन् । नयाँ संविधानका सन्दर्भपछिल्लो दिनमा सबैभन्दा निराशलाग्दो कुरा के छ भने संविधान जारी भएपछि कुनै किताब आएन । लेख छापिएन । संविधानको रिभ्यु भएको देखिंदैन र अनुसन्धान पनि छैन । सम्पादकलाई चिठीसमेत लेख्दैनन् । यो कस्तो उल्लासविहीन संविधान हो ? संविधान जारी भएपछि जसरी सन्नाटा छाएको छ, यसले कुनै ठूलै आँधीलाई त निम्त्याइरहेको छैन भन्ने मलाई चिन्ता छ । यो क्षेत्रमा विद्वत्वर्गको ध्यानाकषर्ण भएको छैन । संविधानका विषयवस्तुमा विद्वत्वर्ग, दार्शनिक, प्राज्ञिक चिन्तकहरू लागेको देखिंदैन ।त्यो जिब्रोको स्वाद मेटिएनबजारमा नयाँनयाँ साहित्य आएका छन् । धरातलीय विषयवस्तु आएका छन् । तर म पुराना जमानाका साहित्यको विद्यार्थी परें । मैले पढेको ठूला मान्छे भनेको लेखनाथ पौडेल हुन्, बालकृष्ण सम हुन्, लक्ष्मीप्रसाद देवकोटा हुन्, सिद्धिचरण श्रेष्ठ हुन् । मेरो जिब्रोमा उनीहरूले जुन स्वाद दिएका छन्, अरूले मेट्न सकेका छैनन् । समले जसरी हरेक अक्षर माझेको विषय पढ्न अझै पनि पाइँदैन । एउटा किताब वा कविता लेखे पुग्दो रहेछ । सिद्धिचरणले थोरै कविता लेखे, एउटै ओखलढुंगा लाई नै विश्व बनाइदिए । उनको एउटा कविता छ, मेरो प्रतिबिम्ब भन्ने, हालको राजनीतिमा त्यो खुरुखुरु सम्झिए पुग्छ:दुइटा लठ्ठी, एउटा ढुंगाढुंगा मास्तिर एउटा फर्सी राखी यो हो मानिस भन्दै बालकहरूले तानिरहे भैं,को त्यो पथमा आइरहेको ?सत्य नचिन्ने, झुट अंगाल्नेगिर्दै तलतल म उठें भन्नेवातावरण नै दूषित पार्ने,वरपर हेरी देख्न नसक्नेको त्यो पथमा आइरहेको ?आकृति हो तर रूपविहीनभाषा हो तर भावविहीनमान्छे हो तर आत्माहीनचारैतिरको बन्दविचार,यो मेरो प्रतिबिम्ब हिँडेको ?मान्छे अहिले मान्छेजस्ता छैनन् । मान्छेको प्रतिबिम्बजस्ता मान्छेहरू छन् । यतिखेर, देवकोटाको एउटा पागल कविता पढे पुग्छ, भूपी शेरचनको हामी पढे पुग्छ । आफूले आफूलाई कटाक्ष गरे पुग्छ । आत्मसमीक्षा गर्न त्यो पर्याप्त छ । त्यस बेला दरो सन्देशहरू भएको, भित्र आत्मासँगै तोड्ने, तीक्ष्ण, त्यस्तो व्यंग्ययुक्ति रचनाहरू लेखिन्थे । मैले यो कुराहरूको सम्झना गर्दा आधुनिक लेखहरू र कविहरूलाई नजरअन्दाज गर्न मिल्दैन । म खाली समयको अन्तरालमा भइसकेको प्रगतिबारे साक्ष्तकार हुन नसकेको हो । सम्झन नसकेको मात्र हो । तर पछिल्ला कविताहरू पनि पढि सुनिराखेको हुन्छु, राम्रा छन् । राजनीतिक प्रक्रियाको निचोड कानुन कुनै पनि विषयमा समझ निर्माण गर्नुपर्छ, समझ स्वतस्फूर्त पाइँदैन । त्यसका लागि धेरै मिहिनेत गर्नुपर्छ । कानुनको अध्ययन गर्दा त्यस बेलाको इतिहास, निर्माण मात्र पढेर पुग्दैन, त्यसको पृष्ठभूमिलाई मात्र बुझेर पुग्दैन । त्यसको प्राविधिक पक्ष मात्र बुझेर पुग्दैन । कानुनको आर्थिक, सामाजिक, राजनीतिक सबै पक्ष हुन्छ । राजनीतिक प्रक्रियाको सर्वोत्तम निचोड कानुन हो । राजनीतिक प्रक्रियाको मसिना र सानो निचोड हो, कानुन । त्यसैले जसले राजनीति बुझ्दैन, उसले कानुन बुझ्दैन । राजनीतिकसँग सामाजिक, आर्थिक, संस्कृति सबै पक्ष जोडिएका हुन्छन् । त्यसकारण ज्ञानको फराकिलो धरालत निर्माण नगरेसम्म, त्यसमा आफ्नो परिपक्व धारणा बनाउन सक्ने क्षमता नभएसम्म, कानुनलाई बुझन र प्रयोग गर्न सकिन्न । विवेकशील र न्यायपूर्ण प्रयोग गर्न अझ सकिन्न । लोकतन्त्रको लाभ लिनुपर्छ ज्ञानको खोज हो लोकतन्त्र । र, लोकतन्त्र नभएर ज्ञानको खोज रोकिंदो रहेनछ । लोकतन्त्र नहुँदा पौडेलले पिँजडाको सुगा लेखे । त्यो मेरो प्रतिबिम्ब २००७ सालको समयमा लेखिएको हो । जुन बेला मुलुकमा राणा शासन थियो । खालि अभिव्यक्ति शैलीको कुरा हो । आज उन्मुक्त हुन पाइन्छ, त्यस बेला सुषुप्त रुपमै गर्नुपथ्र्यो । के बीपीले जेलभित्रबाटै लेख्न भ्याएनन् र ? ठूठूला विद्वान्ले जेलबाटै ल्याएका साहित्य महत्त्वपूर्ण छन् । लोकतन्त्रमा ह्वाङ्गै हुन्छ होला र अर्कोतर्फ जेलमा थुनिएको हुन्छ होला । फराकिलो आकाशमा विचरण गर्ने चराले जति धेरै हेर्छ । वसन्त सम्झेर शिशिरमा कराउने कोइलीले झैं, वसन्त सम्झेर लेख्नेपढ्ने होला । सम्झेर लेख्नु र भोगेर लेख्नुमा अन्तर हुन्छ । त्यसको मतलब लोकतन्त्र नभए हुन्छ भन्ने होइन । लोकतन्त्रले मुक्त आकाशमा घुम्ने अवसर दिन्छ । हिजोको प्रतिबन्धित अवस्थामा त त्यति राम्रो साहित्य आएको थियो । त्यही अनुसार लोकतान्त्रिक अवस्थामा गुणस्तरीय कृति आएनन् भने लोकतन्त्रले दिएको पूर्ण लाभको सदुपयोग गर्न नसक्नु हाम्रो अयोग्यता हो । पाठकले लेखकलाई प्रोत्साहित गर्न नसक्नु र लेखकले पाठकलाई राम्रा कृति दिन नसक्नु, दुवैका कमजोरी होलान् ।राष्ट्रिय गीत नै महाकाव्य मलाई उपन्यासमा बीपी कोइराला, काव्यमा लक्ष्मीप्रसाद देवकोटा, लेखाइमा बालकृष्ण सम मन पर्छ । मेरो जीवनमा प्रभाव पारेको लेखकहरू उनीहरू नै हुन् । भूपी शेरचनको काव्यको सीपचाहिँ अन्यमा देखिएको छैन । मलाई उनको पनि प्रभाव छ । राष्ट्रिय गीत लेखेका ब्याकुल माइला पनि मन पर्छ । उनको सिर्जनशीलता देखेर म प्रभावित भएँ । राम्रो रचना लेख्न सके उनले । अहिलेको पुस्ताले र हामी नेपालीहरूले अहिले यो राष्ट्रिय गीतलाई नै महाकाव्य बुझिदिए पुग्छ । योभित्र धेरै कुरा छन् । हरेक साहित्यले यसलाई विस्तारित गर्न सकेको भए, हुन्थ्यो । यसले धेरै फाँट दिएको छ । ब्याकुलका पाइलालाई हामीले अहिले प्रतिनिधिका रूपमा लिनुपर्छ । प्रस्तुति : जगदीश्वर पाण्डे"
साठी वर्षअघिको सिंहदरबार कब्जा,"रामप्रसाद राई नेपाली कांग्रेसको मुक्ति सेनाका अग्रणी योद्धा थिए । तर २००७ सालमा राजा, राणा र कांग्रेसबीच दिल्लीमा त्रिपक्षीय सम्झौता भएपछि यसको विरोधमा उभिए उनी । सम्झौताले राणाहरूलाई सत्तामा पुन:स्थापित गरेको, राष्ट्रिय स्वाधीनतामा आँच पुगेको र सच्चा प्रजातन्त्रविरुद्ध षड्यन्त्र भएको बताउँदै माघ ८, २००८ सालमा रामप्रसाद राईले डा केआई सिंहसँग मिलेर सिंहदरबार विद्रोह गरेका थिए । यसै सन्दर्भमा प्रस्तुत छ, आज सार्वजनिक हुन गइरहेको भोगीराज चाम्लिङद्वारा लिखित जननायक रामप्रसाद राई : माझकिरातको क्रान्तिदेखि सिंहदरबार विद्रोहसम्म पुस्तकको सम्पादित अंश : काठमाडौंमा रामप्रसाद राई गिरफ्तार २००८ साल माघ ४ गते भूगोलपार्कमा भाषण गरेपछि रामप्रसाद राईलाई सरकारले गिरफ्तार गर्यो । सुरुमा हनुमानढोका र भोलिपल्ट भद्रगोल जेलमा थुनियो । छोरा मानबहादुर राई भन्छन्, भूगोलपार्कको भाषण सकेपछि राति बुबा र म सँगै आयौं । म पनि बुबासँगै थिएँ । मुमाले खाना बनाइराख्नुभएको रहेछ । खाना खानुहुँदै थियो, आधासरो होला खानुभएको थियो । बहिनीलाई काखमा लिएर खुवाउनुहुँदै थियो, बाहिर ढोकामा ढयाकढयाक गरेको आवाज आयो । बुबाले भन्नुभयो, को हो ? भान्सा गर्नुस्, म हेरेर आउँछु भनेर मुमा हेर्न जानुभयो । यसो झ्यालबाट हेर्दा गाडी अनि प्रहरी पनि देख्नुभएछ । म पनि कुनामा बसेर खाँदै थिएँ । दिदी पनि थिइन् । होइन हजुर गाडी पनि छ, पुलिस, मिल्ट्रीजस्ता मान्छेहरू पनि छन्, मुमाले भन्नुभयो । एकदम अँध्यारो थियो । बुबाले भन्नुभयो, को रैछ त ? मुमाले होइन हजुर पुलिसजस्तो छ । क्या हो हजुर बरु बाहिरबाट यसो भन्नुभाथ्यो, के रे ? के भन्छौ तिमी ? भनेर बुबा झट्ट आउनुभयो र झ्यालबाट भन्नुभयो, को हो ? हजुर, हामी पो, हजुरलाई माथि बोलावट भा छ, लिन आएको, तिनीहरूले भने । बुबाले भन्नुभयो, ल ठीक छ, म कपडा लाउँछु । भात छोड्नुभयो । कपडा लगाएर फुत्त बाहिर निक्लिहाल्नुभयो । हजुर माथि गाडीमा बस्नुस्, उनीहरूले भने । अनि ठयाप्प राखे, हुइयाँ लगे । हामी त जाने कुरा भएन । हाम्रो गार्डचाहिँ गएछ । उसले पो समाचार ल्यायो, लेफ्टिनेन्ट सापलाई हनुमानढोकाभित्र लगे । आमा चिन्ताले रातभरि सुत्नु भएन । भोलिपल्ट भद्रगोल लगेपछि चाहिँ बुबाले खबर पठाउनुभयो, म यहाँ भद्रगोलभित्र छु । केही चिन्ता नमान्नू । मलाई ल्याएर यहाँ राखेका छन् । सरकारभित्र पनि खैलाबैला भयो होला । उहाँलाई रिलिज गर्ने भन्ने कुरा भएको थियो, बुबा मान्नुभएन । मुक्तिसेना उत्तेजित भइगए । रामप्रसाद राईलाई माघ ४ गते गिरफ्तार गरिएको थियो । पुष्पकर शाक्यका अनुसार रामप्रसाद राईलाई हनुमानढोका पुलिस चौकीका तत्कालीन इन्चार्ज बलदेव उपाध्यायको कमान्डमा गएको रक्षादलका जवानहरूले गिरफ्तार गरेका थिए । मुगाधन राई खुलासा गर्छन्, मेरो, जंगवीर राई र सुरवीर राईका कमान्डमा धेरै मुक्तिसेना थिए । शूरवीर राईको कमान्डमा रहेको मुक्तिसेनाहरूले ले रामप्रसाद राईलाई पक्रेर थुनेका थिए । रामप्रसादले फोडे डा केआई सिंह थुनिएको ताला सिंहदरबार कब्जा गर्नुभन्दा पहिले लप्टन रामप्रसाद राई, मेजर नारायणसिंह, अग्निप्रसाद खरेल, चन्द्रकर शाक्यलगायतबीच गोप्य छलफल र योजना बनेको थियो । उनीहरूले सिंहदरबार कब्जा गर्ने योजना निर्माण गर्दा रगतले सहीछाप गरेका थिए । तर, सिंहदरबार विद्रोहपछि पक्राउ पर्ने डरले माटोमुनि गाडेर लुकाउँदा नष्ट हुन पुग्यो । रामप्रसाद राईका केही सहयोगीले माघ ११ गते शुक्रवार सिंहदरबार कब्जा गर्न सुझाव दिएका थिए । किनभने, शनिबारको दिन सरकारी सेना बिदामा हुने भएकोले विद्रोहलाई नोक्सान हुँदैन भन्ने तर्क थियो । पुष्पकर शाक्य अहिले पनि चुकचुकाउँदै भन्छन्, हाम्रो बुबा र म रामप्रसाद राईलाई भेट्न जेलमा गएका थियौं । उहाँले माघ ८ गते राति ११ बजे बिजुली निभेपछि सिंहदरबार कब्जा गर्ने भनेर हाम्रो बुबालाई भन्नुभयो । मैनबत्तीहरू तयार गरिराख्नू भन्नुभएको थियो । हाम्रो बुबाले माघ ८ गते सिंहदरबार कब्जा गर्नु हुँदैन भनेर सल्लाह दिनुभएको थियो । उहाँले मंगलबार बिहान टुँडिखेलमा सेनाको कवाज हुन्छ, सेनाहरू जम्मा हुन्छन् त्यसैले अप्ठेरो हुन्छ, शनिबार (बिहान) भए कवाज खेल्दैनन्, मान्छेहरू पनि घरमै हुन्छन् त्यस दिन कब्जा गर्यो भने राम्रो हुन्छ भन्नुभएको थियो । अग्निप्रसाद खरेलले मंगलबार साइत छ भनेर मंगलबार नै सिंहदरबार कब्जा गरेको हो । (शुक्रबार राति) कब्जा गरेको भए रामप्रसाद राईहरू सफल हुन्थे । उनीहरूको राज चल्थ्यो । गृह मन्त्रालयको स्पष्टीकरणलाई आधार मान्ने हो भने शनिबार अर्थात् शुक्रबार बेलुका नै सिंहदरबार कब्जा गर्ने तयारी थियो । किनभने, माघ ८ गते मंगलबार २ बजे रक्षादलका जवानहरूबाट हतियार लिई अफिसरलाई जिम्मा दिने आदेश दिइएकोले शनिबारको सट्टा मंगलबार सारिएको थियो । हतियार खोसिएपछि विद्रोह गर्नुको अर्थ नहुने ठानी मंगलबारकै दिन सिंहदरबार विद्रोह भएको हुन सक्छ अथवा हतियार खोस्ने आदेश र कब्जा गर्ने साइत संयोग मात्र पनि हुन सक्छ । सरकारप्रति रक्षा दलको असन्तुष्टि चुलिँदै थियो । यही बेलामा रामप्रसाद राईलाई गिरफ्तार गरेर सेन्ट्रल जेलमा राखियो । राणा शासन ढाल्न पूर्व २, ३, ४ नम्बर र धनकुटा जिल्लामा सैन्य नेतृत्व गरेका आफ्ना कमान्डरलाई पुरस्कृत गर्नुको सट्टा उल्टै गिरफ्तार गरिएपछि रक्षादलका रूपमा चिनिने जनमुक्ति सेनाहरू चरम असन्तुष्ट हुन पुगे र आफ्नो भविष्यमाथि अँध्यारो बादल मडारिएको देखे । उनीहरूले रामप्रसाद राईलाई मृत्युदण्ड दिइने हल्ला पनि सुने जुन कुरा उनीहरू कदापि देख्न र हुन दिन चाहँदैनथे । गिरफ्तार गरेर भद्रगोल जेलमा राखेको भोलिपल्टदेखि नै मुक्तिसेनाहरूले रामप्रसाद राईको टेबहालस्थित डेरामा हतियार जम्मा गर्न थाले । कोहीले स्टेन गन ल्याए, कोहीले ब्रेनगन ल्याए, कोहीले रिभल्बर र गोलीगठ्ठाहरू ल्याएर कोठाभरि टमाटम राखे । मुक्तिसेनाहरू भन्थे, यहाँ राजधानी क्याप्चर गर्छाैं । हाम्रो कमान्डरलाई थुने, कमान्डरलाई मुक्त गराउँछौं । भरै पर्यो भने हामी यहीँबाट लड्नुपर्छ, हामीलाई हतियार बाहिरै चाहिन्छ भनेर हामीले यहाँ ल्याएर राखेका छौं, यो हजुरले कुनै अप्ठयारो नमान्नुहोला, भरै केही पर्यो भने हतियार, गोलीगठ्ठा चाहिन्छ । त्यसकारण हामीले यहाँ ल्याएर राखेको, उनीहरू रामप्रसाद राईकी श्रीमती दिलकुमारीलाई भन्थे । त्यही हतियार प्रयोग गर्दै मुक्तिसेनाको एउटा समूहले रामप्रसाद राईलाई सेन्ट्रल जेलबाट मुक्त गर्यो । जनमुक्ति सेनाले रामप्रसाद राईलाई जेलमुक्त गरेर उनकै नेतृत्वमा सिंहदरबारमा बन्दी बनाइएका डाकेआई सिंहलाई छुटाइयो । यसपछि मुक्तिसेनाका जवानहरू रामप्रसाद राईको परिवारमा सोबारे जानकारी दिन आए । मानबहादुर राई भन्छन्, हाम्रो कमान्डरलाई भरे नै ल्याउँछौं, हजुरले चिन्ता नमान्नुस्, निकालिसक्या छौं, निकालेर सिंहदरबारमा राख्या छौं भन्न थाले । हाम्री मुमाले को को के के छ ? भन्दा यहाँबाट राती जेल फुटाएर उहाँलाई हामीले निकाल्यौं । त्यहाँबाट हाम्रो कमान्डरको आदेशअनुसार सिंहदरबारमा थुनिएका डाकेआई सिंहलाई पनि जेल फोरेर निकाल्यौं । र, उहाँहरूको छलफल भइराखेको छ भने । मुमाले मेरो श्रीमान् सकुशलै हुनुहुन्छ होला नि भन्दा एकदम चिन्ता मान्नु पर्दैन हजुरले भने । तर, गृह मन्त्रालयको स्पष्टीकरणमा डा केआई सिंहलाई छुटाएपछि मात्र रामप्रसाद राईलाई छुटाइएको बताइएको छ । तर, यो सही हो जस्तो लाग्दैन किनभने डा केआई सिंह र जनमुक्ति सेनाका बीचमा प्रत्यक्ष सम्बन्ध थिएन । जनमुक्ति सेना परिचालन रामप्रसाद राईमार्फत् नै भएकाले पहिला रामप्रसाद राईलाई मुक्त गरेपछि मात्रै उनको नेतृत्वमा डा सिंहलाई मुक्त गरिएको थियो । मुक्तियोद्धा श्रीपाल राई भन्छन्, रामप्रसाद राईले तहसनहस भएको मुक्तिसेना पुनर्गठन गरे । डा केआई सिंहलाई सिंहदरबारबाट मुक्त गराए । मुक्तिसेनाले एकरातभरि सिंहदरबार कब्जा गर्यो । यस्तै भनाइ मुक्तिसेना सर्वधन राईको पनि छ । मुक्तिसेना मुगाधन राईको भनाइ पनि श्रीपाल र सर्वधन राईकै जस्तै छ । भन्छन्, डाकेआई सिंहलाई सिंहदरबारमा तीन महिना राखिएपछि रामप्रसाद राई प्रजातन्त्र आएपछि पनि किन जनतालाई कैद गर्ने भन्ने गुनासो गर्नुहुन्थ्यो । रामप्रसाद राईले म र एकदेव आलेसँग पनि सल्लाह गर्दै थिए । रक्षादलको सिंहदरबार विद्रोहमा साथ दिने अर्का व्यक्ति हुन् एकदेव आले । भद्रगोल जेलबाट निस्किएपछि रामप्रसाद राईले नेतृत्व गर्दै सिंहदरबार पुगेर डाकेआई सिंहलाई थुनिएको कोठाको ताला राइफलले फोडी मुक्त गरेका थिए । मुक्तिसेनाका पदमबहादुर राई बताउँछन्, रामप्रसाद राईलाई मुक्त गरेपछि उहाँकै नेतृत्वमा ताला फोरी केआई सिंहलाई पनि छुटायौं । त्यस बेला रातको ११ बजे तोप लाग्थ्यो । तोप लागेपछि बत्ती निभाउनुपर्ने । हामीले यसकै फाइदा लियौं । डाकेआई सिंहलाई जेलबाट निकाली विशाल जुलुस गरिएको थियो । प्रेमबहादुर राई र पदमहादुर राईका अनुसार यसरी मुक्त गरिएका दुई नेताहरूले सानो टुँडिखेल तोपखानाको डिलनेरको खरीको रूखको फेदमा बसेर १४ जना मन्त्रीहरू पक्रेर ल्याउन अह्राएपछि उनीहरू समात्न गएका थिए । प्रत्यक्षदर्शी पुष्पकर शाक्य बताउँछन्, सिंहदरबार कब्जा गर्ने राति बुबा र म राति तीन पटक सिंहदरबारमा हेर्न गयौं । बत्ती निभेर अँध्यारो भएको थियो । सुन्धारासम्म गयौं बुबा र म । यताबाट पनि कुकुर भुकेको सुनिन्थ्यो, उताबाट पनि कुकुर भुकेको सुनिन्थ्यो । रामप्रसाद राईहरू त जेलबाट निस्केर केआई सिंहलाई पनि निकालेर टुँडिखेलमा जम्मा भएका रहेछन् । रक्षादलका सेनाहरू सिंहदरबारको वरिपरि त्रिपुरेश्वरसम्म गार्ड बसेका रहेछन् । सिंहदरबार कब्जा गरिएको भोलिपल्ट माघ ९ गते बिहान मुगाधन राईलाई गठ्ठाघर कब्जा गर्न पठाइएको थियो । अमेरिकाबाट ल्याइएका अत्याधुनिक हतियार त्यहाँ रहेको हल्ला चलेको थियो । मुगाधन राईले रक्षादलका पाँचछ सय जनमुक्ति सेनासहित गएर गठ्ठाघरमाथि आक्रमण गरी त्यहाँ रहेका तीन ट्रक हातहतियार पनि ल्याउन सफल भए तर सिंहदरबारतर्फ आउँदाआउँदै डिल्लीबजारमा राष्ट्रिय सेनाका कालीबहादुर र कालीप्रसाद दलले घेराबन्दी गरेर सबैलाई पक्राउ गर्यो । उनी भने भाग्न सफल भए । मुगाधन राई भन्छन्,  डा केआई सिंहलाई ले रामप्रसाद राईका नेतृत्वमा जेलबाट निकाली विशाल जुलुस गर्यौं । विद्रोही रक्षादलले छाप लगाएको कागज बोकेपछि मात्र काठमाडौंमा यताउता हिँड्न पाउने व्यवस्थासमेत गरेको थियो ।"
ठूला टिमलाई चुनौती,"घरेलु लिगमा रियल म्याड्रिड, युभेन्ट्स, म्यानचेस्टर सिटी पछिल्ला खेलमा हारेपछि युरोपेली क्लब फुटबल रोमाञ्चक बन्दै गएको छ ।स्पेनी महारथी रियल म्याड्रिड ६ अप्रिल, २०१६ मा च्याम्पियन्स लिग क्वाटरफाइनलको पहिलो लेगमा उल्फबर्गसँग २० ले हारेपछि अपराजित रहेको थियो । जिनेदिन जिदानको स्वर्णिम यात्रालाई ४० खेलमा आएर आइतबार ला लिगामा सेभियाले २१ ले पूर्णविराम लगाइदियो । स्पेनी क्लबको कीर्तिमान यात्रा टुंगिएको तीन दिनभित्रै रियलले अर्को झट्का बेहोर्नुपर्यो । उसले सेल्टाभिगोसँग बर्नाबाउमा बुधबार कोपा डेल रे अन्तिम आठको पहिलो लेग २१ ले गुमायो ।रियल २६ महिनायता लगातार दुई खेलमा पहिलोपल्ट हारेको हो । यसले जिदानलाई अबका दिन सहज नभएको देखाएको छ । राफा बेनिटेजलाई विस्थापित गरेका उनको नेतृत्वमा रियलले एक वर्षभित्र युरोपेली च्याम्पियन्स लिग, सुपर कप र क्लब विश्वकपको उपाधि जितेको थियो । उनले यो सिजन मुख्य तीन (ला लिगा, च्याम्पियन्स लिग र कोपा डेल रे) उपाधि जित्ने योजना बनाएका छन् । तर, पछिल्ला हारले उनको बाटोलाई कठिन बनाएको छ ।सेभियासँग हारेपनि रियल ला लिगाको पोल पोजिसन मा यथावत् छ । चौथोपल्ट वर्षको सर्वोत्कृष्ट फुटबलर भएका क्रिस्टियानो रोनाल्डोद्वारा प्रेरित रियलले सेभियासँग १ र क्याटलन महारथी बार्सिलोनासँग २ अंकको अग्रता लिएको छ । रियलको हातमा अझै एक खेल छ तर घरेलु मैदानमा आइतबार मालागासँग ३ अंक जोड्न नसके उसलाई सेभिया र बार्साले उछिन्न सक्छन् । लियोनल मेसी, लुइस स्वारेज र नेयमरले समग्रमा तीन वर्षमै ३ सय गोल पूरा गरे पनि लुइस एनरिकेको टिम बार्सिलोनाले फेरि उस्तै गति लिन सकेको छैन । डिएगो सिमोनीको एट्लेटिको म्याड्रिड पनि सिजनको पूर्वाद्र्धमा लडखडाएको थियो र उसले बल्ल लयमा फर्कने संकेत देखाएको छ ।गएको साता युरोपेली फुटबलमा ठूला टिमहरूका लागि सुखद रहेन । इंग्लिस प्रिमियर लिगमा हेभिवेट म्यानचेस्टर सिटीमाथि एभर्टनले ४० को जित निकाल्यो । इटालियन सिरी ए मा लगातार छैटौंपल्ट च्याम्पियन बन्ने दौडमा रहेको युभेन्टसलाई फियोरेन्टिनाले २१ ले स्तब्ध पार्यो । यससँगै शीर्षस्थानमा रहेको युभेन्ट्ससँगको दूरी एएस रोमाले १ र नेपोलीले ४ अंकमा छोटयाए । फ्रान्सको लिग वानमा निसलाई पुछारको मेत्जले बराबरीमा रोकेको मौका उपयोग गर्दै मोनाको शीर्षस्थानमा उक्लियो । जाल्टन इब्राहिमोभिच म्यानचेस्टर युनाइटेड लागेपछि पीएसजीमा अहिलेसम्म उनको अभाव खट्किरहेको छ । मोनाको र नीसलाई पछ्याइरहेको पीएसजी तीन अंक अन्तरमा छ ।गुडिसन पार्कको नतिजा म्यानचेस्टर सिटीका प्रशिक्षक पेप ग्वार्डिओलाको करिअरकै सबभन्दा ठूलो हार हो । यसले सिटी उपाधि होडबाट ५ महिनाअघि नै बाहिरिएको ग्वार्डिओलाले बताए । लिगमा पाँचौं हारसँगै उनको जागिर पनि धरापमा परेको छ । उनको टिमलाई अर्को सिजनको च्याम्पियन्स लिगमा छनोट हुन पनि गाह्रो पर्न सक्छ । टोटेनहम र लिभरपुलले सनसनीपूर्ण प्रदर्शनलाई निरन्तर राखेपछि च्याम्पियन्स लिगमा चार इंग्लिस टिमको छनोटलाई भने रोमाञ्चक बनाएको छ । यसमा चेल्सीपछि टोटेहम, लिभरपुलसँगै आर्सनल र दुई म्यानचेस्टर क्लबबीच कडा प्रतिस्पर्धा हुने भएको छ ।म्यानचेस्टर युनाइटेड बिहीबार सार्वजनिक गरिएको डेलोइट मनी लिगमा रियललाई ११ वर्षपछि उछिन्दै विश्वकै सबभन्दा बढी कमाउने फुटबल क्लब बन्यो । तर, जोसे मोउरिन्होले सम्हालेको युनाइटेडले ओल्ड ट्राफोर्डमा योर्गेन क्लोपको आक्रमक टिम लिभरपुलमाथि जित हात पार्न सकेन । टोटेनहमले चेल्सीको निरन्तर जितलाई १३ खेलमा रोक्दै दुई साताअघि इंग्लिस प्रिमियर लिगलाई रोमाञ्चक बनाएको थियो । चिनियाँ क्लबको पैसाको खेल र आपसी समस्याबीच स्टार फरवार्ड डिएगो कोस्टालाई बाहिरै राखे पनि एन्टोनियो कोन्टेको टिम चेल्सीले पछिल्लो खेलमा डिफेन्डिङ च्याम्पियन लेस्टरलाई सजिलै पराजित गर्यो । यसले लिगको शीर्षस्थानमा रहेको चेल्सीलाई ७ अंकको अग्रता दिलायो ।विन्टर ब्रेक सम्म जर्मन बुन्डेस लिगा पनि रोमाञ्चक रह्यो । बायर्न म्युनिक लिपजिगमाथि जित हात पारेर बल्ल १६ औं चरणबाट शीर्षस्थानमा उक्लियो । ग्वार्डओला तीन वर्ष म्युनिकको हटसिट मा रहँदा जर्मन महारथीलाई उपाधि होडमा यति गाह्रो भएको थिएन । इनर्जी ड्रिंक रेडबुलको स्वामित्वमा सन् २००९ मा स्थापित क्लब लिपजिगले पहिलोपल्ट उच्च श्रेणीको जर्मन लिग खेल्दै तहल्का मच्चाइरहेको छ । जर्मनमाझ अलोकप्रिय रहेको उसले केही वर्षभित्रै बुन्डेस लिग च्याम्पियन बन्ने योजना बनाएको छ । यसले बायर्न र बोरुसिया डर्टमुन्डलाई गाह्रो पार्ने देखिएको छ ।विगतमा बायर्नलाई चुनौती दिंदै आएको डर्टमुन्डले भने घरेलु लिगमा यो सिजन गतिलो प्रदर्शन गर्न सकेको छैन । बायर्नसँग १२ अंक पछाडि रहेको उसलाई यसपालि धनाढयहरूको खेल च्याम्पियन्स लिगमा छनोट हुन पनि गाह्रो पर्न सक्छ । २९ वर्षीय म्यानेजर जुलियन नागेल्सम्यानले सम्हालेको होफेनहम युरोपको शीर्ष ५ लिगमा हालसम्म अपराजित रहेको एक्लो क्लब हो । पछिल्लो सिजन मुस्किलले रेलिगेसन टारेको होफेनहम बुन्डेस लिगको पाँचौं स्थानमा छ । बुन्डेस लिगाको प्रतिस्पर्धा शनिबार फेरि सुरु हुँदै छ ।दशकअघिसम्म युरोपमा धाक जमाएका इटालीमा मिलानका क्लबहरू एसी र इन्टर पछिल्ला समय च्याम्पियन्स लिगमा छनोट पनि हुन सकेका छैनन् । यसपालि पनि उनीहरूलाई सिरी एको शीर्ष तीनमा रहन मुस्किल पर्नेछ । यी क्लबसँग पहिले विश्व फुटबलकै सुपरस्टारहरूको भीड रहन्थ्यो, अहिले ठूलो लगानी गर्न नसकेर उनीहरूले स्टार खेलाडी पनि राख्न सकेका छैनन् ।गेबोनमा भइरहेको अफ्रिका कप अफ नेसन्स ले पनि युरोपेली क्लबको खेललाई असर गरेको छ । लिभरपुलका साडियो माने, बोरुसिया डर्टमुन्डका पियरेइमरेक अउबोमेयाङलगायत खेलाडी अफ्रिकी च्याम्पियन बन्ने होडमा राष्ट्रिय टिमको डयुटीमा फर्किएका छन् । उनीहरूको अनुपस्थितिले क्लबलाई समस्यामा पारेको छ । अफ्रिकाका १६ देशको प्रतियोगिता तीन साता चल्नेछ । यसले च्याम्पियन्स लिगको नकआउटको खेलमा भने असर गर्ने छैन, जुन फेब्रुअरी दोस्रो साता सुरु हुनेछ ।"
बिर्सिइएका जितेन्द्र,"सन् २०१४ मा बंगलादेशमा भएको विश्व ट्वान्टी२० मा उत्कृष्ट प्रदर्शन गरेका जितेन्द्र मुखिया एकाएक चर्चा बाहिर रहे । त्यसयता उनले केवल दुई अन्तर्राष्ट्रिय प्रतियोगितात्मक खेल खेले ।मार्च २०, २०१४ । बंगलादेश स्थित चित्तागोङको जाहुद अहमद चौधरी रंगशाला । विश्व ट्वान्टी२० मा नेपाल समूह चरणको अन्तिम खेल खेलिरहेको थियो । दोस्रो चरण प्रवेशको समीकरणका हिसाबले मात्र नभई अफगानिस्तान प्रतिद्वन्द्वी परेकाले पनि नेपाल आफ्नो क्रिकेट इतिहासमै सबैभन्दा ठूलो खेल खेलिरहेको थियो । ट्वान्टी२० मा १ सय ४१ रन सामन्य स्कोर जस्तै हो । पहिलोपटक विश्वकपमा उपस्थित जनाइरहेको नेपालका सामु त्यही स्कोर रक्षा गर्नुपर्ने चुनौती थियो । अफगानिस्तानको आक्रामक खेल्ने शैलीअनुसार नेपालले छाडेको लक्ष्य खासै केही थिएन । विश्व क्रिकेटमा आफ्नो बलियो उपस्थिति देखाउन पनि नेपाललाई यो खेल जित्न जरुरी थियो । जितेन्द्र मुखिया त्यसको एक वर्षअघि मात्र अन्तर्राष्ट्रिय प्रतियोगितामा देखिएका थिए । छनोट चरणमा पनि उनले प्रभावशाली प्रदर्शन गर्दै ११ विकेट लिएका थिए । त्यसैले नेपालको धेरै आशा उनीमाथि नै थियो । जितेन्द्र त्यही आशामाथि खरो उत्रिए । उनले ३ विकेट लिइ म्यान अफ द म्याच प्रदर्शन गर्दै अफगानिस्तानमाथि नेपाललाई ९ रनको विजय दिलाए । अफगानिस्तान २००४ मा पहिलो पटक अन्तर्राष्ट्रिय क्रिकेट खेल्न आउँदा नेपाल एसियाली एसोसिएट राष्ट्रमा जमिसकेको देश थियो । पहिलो अन्तर्राष्ट्रिय प्रतियोगितामा अफगानिस्तानका यात्रा नेपालसँग पराजय भएर टुंगिएको थियो । अफगानिस्तानमाथि अर्को विजय हात पात पार्न नेपाललाई त्यसपछि १० वर्ष लागेको थियो । जितेन्द्रले मोहम्मद सेहजादसहित अर्को २ विकेट लिनेक्रममा ४ ओभरमा १८ रनमात्र खर्चेका थिए । उनको बलिङको अर्को विशेषता योर्कर बलिङ थियो । उनले विपक्षीलाई यही बलिङमा बाँधेर राखेका थिए । उनले एकोहोरो योर्कर बर्साइरहँदा प्रत्यक्ष प्रसारणमा कमेन्ट्री गरिरहेका वेस्ट इन्डिजका पूर्व फास्ट बलर इयान विसप भन्दै थिए, क्यारेबियन प्रिमियर लिगमा जितेन्द्रलाई कसैले लिए हुन्छ, चार ओभर नै योर्कर फाल्नु निकै नै मूल्यवान हो । उनी २१ वर्षका मात्र छन्, कल्पना गरौं उनले एक्सपोज पाएको भए ।त्यो उचााइमा पुगेका जितेन्द्र एकाएक चर्चा बाहिर रहे । त्यसयता उनले केवल दुई अन्तर्राष्ट्रिय प्रतियोगितात्मक खेल खेले । यसबीचमा उनी अधिकांश समय हराउन पुगे । घरेलु प्रतियोगितामा पनि फाट्टफुट्ट मात्र देखा परे । केही समय देखा परेपछि उनी हराइहाल्थे । विसपले क्यारेबियन प्रिमियर लिगमा खेल्नयोग्य खेलाडी भनेका जितेन्द्रले एभरेस्ट प्रिमियर लिगका केही खेल दर्शकदीर्घामा बसेर बिताए । धनगढी प्रिमियर लिगको अक्सनमा उनी पहिलो चरणमा बिक्री नभएको खेलाडीमा रहे । अन्तिममा मात्र उनलाई विराटनगर किंग्सले न्यूनतम रकम ५० हजारमा खरिद गर्यो । धेरै दिन भइसक्यो चोट लागेको, मलाई पनि दिक्कै लागिसकेको थियो, निराशा पनि निकै थियो । चोट यस्तो थियो कि चाँडै निको भइरहेको थिएन । ढाँडमा चोट लागेको थियो । दु:खाइ यस्तो थियो जुन बलिङ गर्दा मात्र थाहा हुन्थ्यो । बलिङ गर्दा जीउ घुमाएपछि मात्र दुख्ने । दौडिँदा, फिल्डिङ गर्दा, ब्याटिङ गर्दा केही हँुदैन, तर बलिङ गकी दुखिहाल्छ, हालै मात्र घरेलु क्रिकेटमा देखा परेका जितेन्द्रले भने । ढाँडको चोटले सताइँदा जितेन्द्रको खेल जीवन नै अन्धकार बन्यो । यसको उपचारका लागि उनी मुम्बई पनि पुगे, एक महिना त्यही उपचार गरे । काठमाडौंमै फिजियोहरूलाई देखाए, परामर्श गरे । तर त्यो उपचार स्थायी भएन । एउटा प्रतियोगितासम्म खेल्दा केही नहुने, त्यसपछि भने फेरि पीडा हुने ढाडको समस्याले उनी थलिए । चोटबाट पूरा निको नभई नै उनी २०१४ मा एसियाली खेलकुद खेल्न दक्षिण कोरिया गए, तर कुनै खेल खेल्न सकेनन् । २०१५ उनले युरोपेली भूूमिमा ट्वान्टी२० विश्वकप छनोटको दुई खेल खेले । फेरि उही रोग बल्झियो । जितेन्द्रलाई धेरै भुल्न थाले । जितेन्द्र हिम्मतिला छन्, आफैंले आफंैलाई चाहिँ भुलेनन् । मेरो चोट यस्तो थियो, सायद म फेरि मैदानमा फर्किन सक्दैनजस्तो भएको थिएँ, जितेन्द्रले भने, विश्वकपमा त्यो प्रदर्शन दिएर कहाँ पुगेको मान्छे अहिले कहाँ पुग्दा निकै दु:ख लाग्थ्यो । एकैचोटि उदाएको सूर्य एकै पटक अस्ताउन लागेको जस्तो लाग्थ्यो । नेपाल टिम विदेश खेल्न जाँदा होस् वा नामिबिया काठमाडौंमा खेल्न आएको बेला राष्ट्रिय टिमलाई निकै मिस गर्थें । प्रशंसकहरूले विदेश खेल्न जाँदा वा खेलिरहेको समयमा जुन हौसला दिन्थें मैदानबाहिर रहँदा म जहिले पनि मिस गरिरहेको हुन्थें । मिहिनेत गर्नुपर्छ नेपाललाई फेरि माथि पुर्याउनुपर्छ भन्ने थियो । जितेन्द्रले मिहिनेत गर्नचाहिँ छाडेनन् । धेरै फिजियोहरूसँग परामर्श गरिरहे । आफैंले पनि केही हुन्छ भनेर जिम गर्न लागें । बिहान उठेर सामन्य योगा पनि सुरु गरें । त्यसको परिणाम निकै राम्रो भयो । यसले धेरै फरक पार्यो । त्यसैको फल उनी मैदानमा फर्किन सकेको बताउँछन् । सातौं राष्ट्रिय खेलकुदका लागि उनी नेपाल आर्मी टिममा पनि परे । पहिलो खेलपछि उनले खेल्नै पाएनन् । आर्मीको टोलीमा उसै पनि ६ जना तीव्र गतिका बलर छन् । उनी भन्छन्, आर्मीको टिममा फास्ट बलर भएर पर्नै गाह्रो छ । सबैलाई म उत्कृष्ट हुँ भनेर प्रमाणित गर्नु छ । त्यसले पनि पुनरागमन गर्न मद्दत गर्यो । आर्मी टिममा परेन भने कसरी नेपाल टिममा पर्न सकुँला र भन्ने हुन्थ्यो ।रुस्लान कप उनका लागि एउटा अवसर भएर आयो । आर्मीको टिममा पहिलो रोजाइमा परेका उनी ९ विकेट लिँंदै उत्कृष्ट बलर बने । बढीभन्दा बढी विकेट लिन्छु भन्ने सोच उनको थियो, उत्कृष्ट बलर हुन्छु भनेर उनले सोचेका थिएनन । प्रयास भने जारी थियो । साढे दुई वर्ष हुन लागिसकेको थियो उनलाई चोटले सताउन लागेको । धेरैले बिर्सिसकेका थिए जितेन्द्र मुखिया को हो भनेर । एकै पटक राम्रो गरौं भनेर एउटा सोच थियो, जसले जितेन्द्र मुखिया आयो भनेर थाहा होस् भन्ने हो । उत्कृष्ट बलर पाए अब धेरैले मेरो पुनरागमन भयो भनेर थाहा पनि पाउनेछन्, उनी भन्छन् । यही प्रदर्शनले उनलाई फेरि राष्ट्रिय टोलीको बन्द प्रशिक्षणमा पुर्याएको छ । दुई महिनापछि केन्यासँग नेपालले काठमाडौंंमै विश्व क्रिकेट लिग च्याम्पियनसिपको खेल खेल्दै छ । त्यसैका लागि उनलाई पनि बोलाइएको हो । चोटका कारण मैदानबाहिर बस्दाको समय उनका लागि निकै कठिन थियो । शुभचिन्तकहरू सधैंं सोधिरहेका हुन्थे, के भयो ? टिमबाट निकालिदियो ? उनीहरूलाई भित्री पक्ष थाहा हँुदैनथ्यो । तर यस्ता प्रश्नले मलाई प्रेरणा पनि दिन्थ्यो । मेरा प्रशंसकहरूले मलाई खोजिराछन् भन्दा मलाई पनि हौसला हुन्थ्यो । उनीहरू सोसल मिडियामा खोजीनीति गरेर मेरो स्थिति बुझिरहेको हुन्थे । उनीहरू पनि मैले पुनरागमन गर्नुपर्छ भनेर भनिरहेका हुन्थे, उनी फेरि खेल्न सक्नुको कारण खोतल्छन्, प्रशंसकहरूको शुभेच्छा भनौं वा मेरो आफ्नो शक्ति, त्यसले निकै काम गर्यो र म फेरि खेल्न सकें । चोट फेरि नबल्झियोस् भनेर उनले अहिले बलिङ एक्सनमा सामान्य परिवर्तन गरेका छन् । पहिला निकै घुमाएर बलिङ गर्थे । अहिले माथिबाटै बल फाल्ने गरेका छन्, जसले पिठयँुमा त्यत्ति असर पर्दैन । साइड आर्म हुँदा उनको कम्मर मर्किने गरेको थियो । अहिले सीधा फाल्ने कोसिस गरिरहेका छन् । यो एक्सनमा खासै अभ्यास नगरेर होला उनी पहिलाजस्तो लय नभेटिएको बताउँछन् । नेटमा बलिङ गरेर, फिटनेसमा ध्यान दिएर पहिलाजस्तै हुने उनको प्रयास छ । प्रशंसकले जितेन्द्र मुखिया यस्तो, उस्तो भनेर गरेको चर्चा उनलाई जहिले प्रेरणा बन्ने गरेको छ । यही शब्दहरू फेरि सुन्नका लागि अहिले धेरै मिहिनेत गरिरहेका छन् । छनोट खेलहरूमा राम्रो गरे केन्यासँगको खेलमा नेपाली टोलीमा पर्छु भन्ने उनलाई छ । सजिलो केही छैन उनले बुझेका छन् । किनभने अहिले फास्ट बलरहरू पनि धेरै भइसके । उनको एउटा लक्ष्य छ, छनोट खेलहरूमा मैले आफु यो स्त्तरमा खेल्नका लागि योग्य छु भनेर प्रमाणित गर्नु छ । जितेन्द्रको चिन्ता उसको परिवारलाई पनि उस्तै थियो । उनले भने, चोटले खेल्न नसक्दा बुवा, आमा पनि निराश भइसक्नुभएको थियो । खेल्दाखेल्दै अचानक के भयो ? ढाँड कसरी दुख्यो, कसैको नजर त लागेन भनेर परिवारका सदस्यहरू सोधिरहेका हुन्थे । मेरो चोट चाँडो ठीक होस् र फेरि खेल्न सकोस् भनेर उहाँहरूले त भाकल पनि गर्नुभएको थियो । मैले यो चोट हो ठीक भइहाल्छ, केही समयका लागि मात्र हो भनेर भन्ने गरेको थिएँ । खेलाडीको जीवनमा चोट लाग्नु सामन्य हो । आफ्नो चोट निकै लामो समयसम्म रहयो यसमा उनी निकै दु:ख छन् । विश्वकप खेलेको नेपाल एकै पटक अहिलेको स्थितिमा आइपुग्दा उनी झन् दु:खी छन् ।"
जिन्दगीको के भरोसा !,"पश्चिमेली संगीत क्षेत्रमा एउटा नमीठो संयोग छ ठ्याक्कै २७ वर्षको उमेरमै जीवन गुमाउनेहरू धेरै छन् । डाइङ टु बी फेमस ?यस्ता प्रश्न फेरिफेरि दोहोर्याएर सोधिनेछन् र सम्भवत: यसको चित्तबुझ्दो जवाफ कहिले पनि आउने छैन् । रक एन्ड रोल जीवनशैली अपनाउने अधिकांश प्रसिद्ध गायक गायिकाको जीवन आपंै किन छोटो हुन्छ ? ड्रग्स एन्ड सेक्स वरिपरि घुमेको संगीत जीवनमा किन चाँडै पूर्णविराम लाग्ने गर्छ ? प्रश्न जति सजिलो हुन्छ, उत्तर उत्तिकै गाह्रो पनि । तर प्रत्येकपल्ट जब कोही नाम चलेका गायकगायिका यो दुनियाँबाट बिदा हुन्छ, उनी प्रश्न साँच्चै दोहरिन थाल्नेछन् । दाबी गर्न सकिने तथ्य त होइन, तर नेपालतिर सबैभन्दा बढी बजाइएको एउटा गीतमा पर्छ, केयरलेस ह्विस्पर । जब यो गीतको सुरुआतसँगै सेक्सोफोनको धुन बज्न थाल्छ, त्यसले दिने मादकता खुबै बढ्छ । यो गीत उनै ह्वाय्म र यसका गायक जर्ज माइकलको हो । सन् अस्सीतिर धुम मच्चाएका जर्ज माइकल बितेको पनि अब महिना दिन हुन थालेको छ । तर उनको मृत्युलाई लिएर अहिले पनि धेरै प्रश्नहरू अगाडि आइरहेका छन् । बाहिरबाट हेर्दा उत्तिकै ग्ल्यामर्स लाग्ने जर्ज माइकलको जीवनलाई भित्रबाट देख्नको दाबी मान्ने हो भने त्यो निकै ह्दयविदारक थियो । उनी अल्कोहल एन्ड ड्रग्स मा यति धेरै डुबेका थिए कि उनी आपैं यसबाट वाक्क दिक्क भइसकेका थिए । यस जीवनलाई त्यागेर उनी एकदमै सामान्य जीवन बिताउन चाहन्थे । तर सकेनन् । सक्ने पनि कसरी र ? यो उनले तय गरेको बाटो पनि वान वे न थियो । गएपछि फर्कन नपाउने, फर्कन खोजे पनि अरूले नदिने । उनका नजिकका साथीहरूले केसम्म भनेका छन् भने जर्ज माइकल किन हो, आफ्नो मृत्यु पर्खन थालेका थिए । लास्ट क्रिसमस ह्वाय्मको अर्को नामी गीत हो । जर्ज माइकल साधारण जीवन बिताउन पछिल्लो तीन वर्षदेखि लगातार प्रयास गरिरहेका थिए । तर वास्तवमै सकेनन् । लगातारको असफलतापछि उनी फेरि उही पुराना मस्त दिनमा फर्के र त्यत्तिकै चाँडै जीवनबाट पनि बिदा लिए । भनिएको छ, उनका केही नजिकका साथी उनलाई साधारण जीवनमा फर्कनै दिइरहेका थिएनन् । जति बेला जर्ज माइकल रहेनन्, सबैले ओहो बाहेक अरूथोक भन्न सकेनन् । नेपालमा उनलाई पछयाउने जति छन्, उनको जीवनशैलीलाई कहींकतैबाट नक्कल गर्न खोज्ने संगीत वृत्त पनि नेपालमा नभएको होइन । हाम्रोतिर यस्तै भयो भनेर ठोकुवा गर्न मिल्ने स्थिति रहन्न । तर जर्ज माइकलको जस्तै उदाहरणहरू हाम्रैतिर पनि देखिन थालेका छन्, अझ दोहरिने थालेका छन् । केही वर्ष बिताएर यस्तै घटना दोहोरिन थालेका छन् । साँच्चै किन यस्तो हुन्छ होला ?अमेरिका र युरोपतिर ५० वर्षयता यसबारे समयसमयमा भएको अनुसन्धानले पनि के देखाएको छ भने आम मानिसभन्दा संगीतको भड्किलो जीवन जिउनेहरूले चाँडै ज्यान गुमाउने सम्भावना धेरै हुन्छ । सेक्स, ड्रग्स र रक एन्ड रोलको ककटेल लोभिलो हुन्छ, यसमा कुनै शंका छैन् । तर, धेरैको हकमा नतिजा उही, युवामै जीवनबाट बिदाइ । जर्ज माइकल अगाडि दुई अरू ठूला स्टार पनि चाँडै बिते, ती त महिला थिए, एमी वाइनहाउस र ह्विट्नी हुस्टन । त्यसैले उतातिर एउटा शब्दावली बारम्बार दोहरिने पनि गरिन्छ, डाइङ टु बी फेमस । अझ मनै बिझाउने तथ्य के छ भने ब्यान्ड भएका गायक गायिकाभन्दा सोलो गइरहेकाहरू अझ यो वास्तविकताबाट गुज्रिने सम्भावना बढी हुन्छ । अनुसन्धानले के पनि भन्छ भने जति स्टार चाँडै ज्यान गुमाएका छन्, त्यसमध्ये एक तिहाई सानोमा यौन दुव्र्यवहारको सिकार पनि भएका छन् । खासमा रक एन्ड रोल जीवन बाहिरबाट हेर्दा जति रंगीन देखिन्छ, त्यो वास्तवमा त्यस्तै हुन्न । यसमा उत्तिकै तनाव हुन्छ । एकपल्ट सफलताको शिखरमा पुगेपछि त्यसभन्दा अगाडि बढ्नु त गाह्रो छ नै, बराबरीमा रहन पनि गाह्रो हुन्छ । प्रत्येकपल्ट उत्तिकै सफल गीत कहाँ दिन सकिन्छ र ? त्यसमाथि आफ्नै आँखाअगाडि अरूले गरेको प्रगति देखिनसक्नु हुन्छ । नतिजा, तनाव र अरू धेरै तनाव । अनि त्यसमा ड्रग्सको साथ, निकै बेमज्जाको साभेदारी सुरु हुन्छ । मान्छे डिप्रेसनमा जाने गर्छन् । यही बाटोले धेरैलाई आत्महत्यासम्म डोर्याउने पनि गर्छ । आत्महत्या नभए, निकै शंकास्पद मृत्यु । पश्चिमेली संगीत क्षेत्रमा त्यसै क्लब २७ बनेको पनि होइन । नमीठो संयोग कस्तो भने ठयाक्कै २७ वर्षको उमेरमै जीवन गुमाउनेहरू धेरै छन् । त्यसैले यो उमेरलाई उतातिर संगीत क्षेत्रमा राम्रो पनि मानिन्न । यसैको पछिल्लो सिकार भएकी थिइन्, निकै प्रतिभाशाली गायिका वाइनहाउस । ब्याक टु ब्लाय्क उनको गज्जब अल्बम थियो । उनी जति राम्री गायिका थिइन, उत्तिकै राम्री गीतकार पनि । यो क्लबमा निकै नाम चलेका अरू गायक गायिका पनि छन् । त्यसमा पनि कहलिएका तीन नाम हुन्, ब्रायन जोन्स, जिम्मी हेनरिक्स, जिम मोरिसन । ब्रायन जोन्सले सुरुमा रोलिङ स्टोन्सको नेतृत्व गरेका थिए, पछि उनलाई उछिनेर मिक ज्यागर र किथ रिचर्डस अगाडि आए । स्थिति कस्तोसम्म भयो भने जोन्स ब्यान्डबाटै निकालिए । यसले दिएको तनाव, अनि ड्रग्सको साथ, २७ वर्षमै शंकास्पद मृत्युको सिकार भए । अनि, जिम्मी हेनरिक्स । उनी कति गजबले गितार बनाउने गर्थे, सधैं सुनिरहन पाएजस्तो हुन्छ । उनी पनि ड्रग्स ओभरडोजकै बीचमा बिते । र, जिम मोरिसन । डोर्स ब्यान्डका गायक हुन्, उनी । उनका प्रत्येक गीत, गीत मात्र होइन, सुन्दर कविता हुने गर्छन् । कन्सर्टतिर उनी गीत गाइरहेका हुन्थे, अथवा गम्भीर कविता पाठ गरिरहेका, त्यो पनि छुटयाउने गाह्रो हुन्थ्यो । उनले पनि २७ वर्षमै जीवन बिताए, उही रक एन्ड रोल जीवनका कारण । फेरि साँच्चै, डाइङ टु बी फेमस किन हुन्छ ?"
