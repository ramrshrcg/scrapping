शीर्षक,विवरण
मालपोतमा खुलेआम घूस,"व्यवसायीलाई विशेष सम्मानसप्तरी मालपोतमा लेखापढी व्यवसायीको मनोमानी छ । तिनलाई कार्यालय परिसरमै टेबुलबेञ्च लगाउन घर बनाइएको छ । लेखापढी व्यवसायीले कार्यालय बाहिर फर्म खोल्नुपर्ने हो, तर यहाँ भित्रै राखिएको छ, मालपोत अधिकृत थापाले भने, पुरानो निर्णय भन्छन्, हामी के गर्नु ? मालपोत कार्यालय सप्तरीमा ३ सय ५० जना लेखापढी गर्नेहरू रहेको नेपाल लेखापढी कानुन व्यवसायी एसोसिएसन मालपोत इकाईका अध्यक्ष जयनारायण देवले बताए । नियम कानुनले त भित्र बस्न मिल्दैन तर जनताको सेवाका लागि बस्या हौं, उनले भने । सबै लेखापढी गर्नेहरूको टेबुलकुर्सी र साइकल मोटरसाइकलको जथाभावी पार्किङले कार्यालय परिसर अस्तव्यस्त देखिने गरेको छ । टेबुलकुर्सी लगाउन नपाएका व्यवसायीले भने कार्यालय परिसरमै रहेको चौतारामा गुन्द्रीमा लेखापढी गर्दै आएका छन् । सरकारी कागजात जिम्मेवार कर्मचारीबाहेक अरूलाई छुनसमेत निषेध गरिएको छ । तर बुधबार हेर्दा कर्मचारी र लेखापढी गर्नेबीच कुनै भिन्नता देखिएन । लेखापढी गर्नेहरू आफूलाई आवश्यक फाँटमा गएर जुनसुकै फायल, ढड्डा पल्टाएर हेर्ने र बाहिरै लिएर जाने गरेका थिए । मालपोत अधिकृत थापाले भने, जबर्जस्ती छ । हटाउन सकेका छैनौं, एक वर्षअघिसम्म त बाहिर फलैँचासम्म कार्यालयका ढड्डाहरू लिएर जान्थे, अहिले केही घटाइएको छ । बुधबार दिउँसो १ बजेदेखि अख्तियारको कार्यक्रममा राजविराज आएका प्रमुख मालपोत अधिकृत मदन घिमिरेलाई सोध्दा उनले आफ्नो कार्यालयमा घूस लेनदेनबारे थाहा नभएको बताए । उनले लेखापढी गर्नेहरूलाई सचिवस्तरबाटै निर्णय गरेर कार्यालय परिसरमा बस्न दिएको जानकारी दिए ।"
प्रदर्शन सार्वजनिक खपतका लागि,"काठमाडौं प्रधानमन्त्री एवं माओवादी केन्द्रका अध्यक्ष पुष्पकमल दाहालले एमालेले सार्वजनिक खपतका लागि प्रदर्शन र सभा गर्ने क्रम जारी राखेको भन्दै अब उसले संसद् अवरोध गर्ने सम्भावना नरहेको बताएका छन् । उनले संविधान संशोधन विधेयक रोकिने कल्पनासमेत गर्न नसकिने भन्दै पारित गराउनुपर्ने चुनौती भने बाँकी रहेको पनि जनाएका छन् । प्रधानमन्त्री निवास बालुवाटारमा आयोजित पार्टी हेडक्वार्टर बैठकमा दाहालले संशोधन विधेयक संसद्मा लैजाने योजना अब परिवर्तन नहुने भन्दै त्यसअघि प्रमुख प्रतिपक्षी एमालेसहित अन्य राजनीतिक घटकसँग एकपल्ट फेरि सहमति प्रयास गर्ने बताए । बैठकले उनको प्रस्ताव सदर गर्दै संशोधन विधेयक, निर्वाचनसम्बन्धी विधेयक छलफलसहित पारित गर्नुपर्ने निर्णय गरेको नेता अग्निप्रसाद सापकोटाले बताए ।सर्वोच्चको आदेशले नै संशोधन प्रस्ताव टेबल गर्न मार्ग प्रशस्त गरिसक्यो, त्यसैले अब ढिलाइ गर्नु हुँदैन भन्नेमा बैठकमा एकमत रह्यो, सापकोटाले भने, एमालेले संविधानविपरीत संशोधन गर्न लागिएको भनी लगाएको आरोप सही छैन भन्ने पुष्टि अदालतबाटै भइसकेकाले अब अघि बढ्नेमा अलमल गर्न नहुने बैठकको ठहर छ । दाहालले एमालेसँग अनौपचारिक तहमा अहिले छलफल चलिरहेको बैठकलाई जानकारी गराउँदै शीर्ष तहमा समझदारी विकास गर्नु अझै चुनौती रहेको बताएका थिए । एमालेले सार्वजनिक खपतका लागि प्रदर्शन र सभा गर्ने क्रम जारी राखे पनि संसद् अवरोध गर्ने सम्भावना अब रहेन, उसको मुख्य दाबी नै कमजोर बन्न पुग्यो । आफ्नै पालामा संशोधन भइसकेको संविधान कार्यान्वयनका लागि फेरि संशोधन गर्नुपरेको हो भन्ने कुरा ओलीजीलाई पनि थाहा नभएको कहाँ हो र ? दाहालले आफू सहमतिका लागि जति पटक पनि छलफल गर्न तयार रहेको उनलाई उद्धृत गर्दै सहभागी एक माओवादी नेताले भने । कार्यविधिमा छलफल टुंगियोमाओवादी केन्द्रको आन्तरिक संगठनात्मक कार्यविधि तथा निर्वाचन कार्यविधिमाथि नेताहरूले टिप्पणी गर्ने क्रम टुंगिएको छ । संगठनात्मक कार्यविधि निर्माण समिति सदस्य विश्वभक्त दुलालका अनुसार पार्टी नेताहरूले कार्यविधिमाथि सुझाव राख्दै केही परिमार्जनसहित अन्तिम रूप दिन आग्रह गरेका थिए । गत जेठमा विभिन्न माओवादी घटकबीच एकता भएपछि साउनमा गठित वर्षमान पुन नेतृत्वको समितिले ६ महिना लगाएर तयार पारेको कार्यविधिमाथि छलफल दुई दिनसम्म चलेको थियो ।नेता थापाका अनुसार क्रान्तिकारी संगठन र निर्वाचन संरचना अनुकूल हुने गरी कार्यविधिले अन्तिम रूप पाउनुपर्ने विचार अधिकांश नेताले राखेका थिए । बैठक पुस २७ गते फेरि बस्ने गरी स्थगित भएको छ ।नेता सापकोटाले पार्टीको संगठनात्मक कार्यविधि अग्रगामी विचारसँग जोडिएर आएको ठहर अधिकांश नेताले गरेको सुनाउँदै संगठनका माथिदेखि तलैसम्मको नेतृत्व ढाँचा आन्तरिक र चुनाव केन्द्रित दुवै तरिकाले बन्नुपर्ने विचार आएको बताए ।"
सुशील कोइराला प्रतिष्ठान स्थापना,"काठमाडौं कांग्रेसका तत्कालीन सभापति एवं पूर्वप्रधानमन्त्री सुशील कोइरालाको राजनीतिक संघर्ष र योगदानलाई अघि बढाउन सुशील कोइराला प्रतिष्ठान स्थापना गरिएको छ । कांग्रेस सभापति शेरबहादुर देउवाले बिहीबार राजधानीमा आयोजित कार्यक्रमबीच प्रतिष्ठानको औपचारिक घोषणा गरे । प्रतिष्ठानको अध्यक्षमा कांग्रेस महामन्त्री शशांक कोइराला र संरक्षक सभापति देउवा रहेका छन् । प्रतिष्ठानका सदस्यसचिव अतुल कोइरालाका अनुसार संस्थाले बीपी र सुशील कोइरालाका विचार अघि बढाउने छ । कांग्रेसभित्र एक स्वतन्त्र थिंक ट्यांक बनाउनुका साथै विकास र चेतनाका कार्यक्रमसमेत गाउँगाउँ पुर्याउने हाम्रो अभियान हो, कोइरालाले भने । गाउँमा विकास र चेतनाका कार्यक्रम सुरु गर्न प्रतिष्ठानअन्तर्गत विभिन्न विभागसमेत गठन गरिएको छ । प्रतिष्ठानको उद्घाटन गर्दै देउवाले संविधान जारी गर्न सुशीलले उल्लेखनीय भूमिका निर्वाह गरेको चर्चा गर्दै उनको संघर्ष र साधारण छविलाई कांग्रेसले पुँजीको रूपमा लिने बताए ।"
लोकमान मुद्दामा सुनुवाइ जारी,"काठमाडौं अख्तियारका निलम्बित प्रमुख आयुक्त लोकमानसिंह कार्कीको योग्यतामाथि शुक्रबार पनि कानुन व्यवसायीले बहस जारी राखे । वरिष्ठ अधिवक्ताहरू बद्रीबहादुर कार्की, बालकृष्ण नेउपाने, कृष्ण सापकोटा एवं अधिवक्ता दीपेन्द्र झालगायतले लोकमान अख्तियार प्रमुखका लागि योग्य भएको जिकिर गरे । अधिवक्ता दीनमणि पोख्रेलले उच्चस्तरीय राजनीतिक संयन्त्रका तत्कालीन संयोजक पुष्पकमल दाहाललाई विपक्षी बनाउनु आवश्यक नभएको दाबी गरे । वरिष्ठ अधिवक्ता नेउपानेले पूर्ण इजलासमा सुनुवाइ भइरहेको म्याद तामेलीमा अवरोधसम्बन्धी लोकमान र उनका ज्वाइँ प्रवल थापा जोडिएको पूरक मुद्दा संयुक्त इजलासमा पठाउन माग गरे । उनले भाडामा लगाएको घरमा म्याद तामेल गरेर सर्वोच्च प्रशासनले गल्ती गरेको जिकिर गरे । काठमाडौं महानगरपालिका वडा नम्बर १० की सचिव सरिता राईका तर्फबाट वरिष्ठ अधिवक्ता यज्ञमूर्ति बञ्जाडेले मिडियालाई खबर गरेर बाजागाजासहित म्याद टाँसिएको आरोप लगाए । अरू अधिवक्ताहरूले पनि महानगरका नासु भेषराज अर्याल, कृषि विकास बैंकका अध्यक्ष प्रमोद कार्की, सई नकुलराज गौतमलगायतको प्रतिरक्षा गरेका थिए ।"
वियोगी पत्रकारिता पुरस्कार अर्याललाई,"काठमाडौं यस वर्षको गोविन्द वियोगी राष्ट्रिय पत्रकारिता पुरस्कार नेपाल राष्ट्रिय साप्ताहिकका प्रधानसम्पादक प्रशान्त अर्याललाई प्रदान गरिने भएको छ । सम्पादक समाज नेपालको शुक्रबारको बैठकले अर्याललाई उक्त पुरस्कार र गोविन्द वियोगी विशेष पत्रकारिता पुरस्कार वीरगन्जका गोपाल गोतामे (मरणोपरान्त) लाई दिने निर्णय गरेको हो । अर्याललाई २५ हजार एक रुपैयाँ र गोतामेलाई १५ हजार एक रुपैयाँ प्रदान गरिनेछ । समाजले पत्रकारितामा उल्लेखनीय योगदान गरेका सञ्चारकर्मीहरू प्रकाशमान सिंह, कल्याणी रिमाल र आरके मानन्धरलाई सम्मान गर्ने पनि निर्णय गरेको छ । अग्रज पत्रकार गोविन्द वियोगीको स्मृति दिवसका अवसरमा माघ २ गते पुरस्कार र सम्मान प्रदान गरिनेछ ।"
सूचना नदिने कार्यकारी अधिकृत दण्डित,"काठमाडौं राष्ट्रिय सूचना आयोगले सार्वजनिक सरोकारको सूचना नदिएको अभियोगमा वीरगन्ज उपमहानगरपालिकाका प्रमुख कार्यकारी अधिकृत पीताम्बर अधिकारी र सूचना अधिकृत प्रकाशमान सिंहलाई दण्डित गरेको छ । आयोगका प्रमुख आयुक्त कृष्णहरि बास्कोटा, सदस्यहरू किरणकुमार पोखरेल र यशोदा तिम्सिनाको इजलासले शुक्रबार दुवै सरकारी अधिकारीलाई १०१० हजार रुपैयाँ जरिवानाका साथै विभागीय कारवाहीको आदेश गरेको हो ।"
स्थानीय तह ७ सय १९,"पुन:संरचनापछि स्थानीय तहको संख्या ७ सय १९ कायम हुने भएको छ । स्थानीय तह पुन:संरचना आयोगले गाउँपालिका र नगरपालिकासमेतको उक्त संख्या निर्धारण गरेको हो । आयोगले ४ महानगरपालिका, १२ उपमहानगरपालिका, २४१ नगरपालिका र ४६२ गाउँपालिका रहने गरी संख्या र सीमा निर्धारण गरेको छ । स्थानीय तहको संख्या, सीमा र केन्द्र निर्धारण गरिएको प्रतिवेदन आयोगले शुक्रबार सरकारलाई बुझाएको हो । हाल स्थानीय निकायमा २ सय १७ नगरपालिका (महानगरउपमहानगर सहित) र ३ हजार १ सय ५७ गाविस छन् । अब काठमाडौंसहित, ललितपुर, पोखरा(लेखनाथ र भरतपुर महानगरपालिका हुनेछन् । आयोगका उपसचिव देवीप्रसाद सुवेदीका अनुसार जनकपुर, वीरगन्ज, नेपालगन्ज, सिमरा जीतपुर, इटहरी, धरान, धनगढी, तुलसीपुर, घोराही, हेटांैडा, विराटनगर र बुटबल उपमहानगरपालिका रहनेछन् । सुनसरी र दाङमा दुई(दुईवटा उपमहानगरपालिका हुनेछन् । आयोगले पहिलेभन्दा ४० वटा नगरपालिकाउपमहानगरपालिका थप गरेको छ । आयोगले आफ्नो प्रतिवेदनमा गाउँपालिकानगरपालिकाको संख्या र सीमा निर्धारण गरिएको भनेको छ भने केन्द्र र वडाको निर्धारण सिफारिसका रूपमा समेटिएको छ । प्रतिवेदन बुझाउँदै आयोग अध्यक्ष बालानन्द पौडेलले संविधानमा वडाको निर्धारण संघीय कानुनबमोजिम हुने भनिएकाले त्यसको सिफारिस मात्र गरिएको बताए । उनले वडा र केन्द्र निर्धारणको विषयलाई प्रतिवेदनमा सिफारिसका रूपमा समेटिएको जानकारी दिए । सरकारले दिएको मापदण्डअनुसार गाउँपालिकामा ५ देखि २१ र नगरपालिकामा ९ देखि ३५ भित्र रहेर वडाको संख्या सिफारिस गरिएको उनले बताए । आयोगले बुझाएको १६ भागको प्रतिवेदन १ हजार ७ सय १८ पृष्ठ संख्याको छ । स्थानीय विकासमन्त्रीले बुझे प्रतिवेदन आयोगले प्रतिवेदन बुझाउन प्रधानमन्त्री पुष्पकमल दाहालको समय माग गरिरहेकोमा सरकारका तर्फबाट संघीय मामिला तथा स्थानीय विकासमन्त्री हितराज पाण्डेले प्रतिवेदन बुझेका छन् । यद्यपि प्रधानमन्त्री दाहाल र वरिष्ठ मन्त्रीहरूको उपस्थितिमा आयोग अध्यक्षले प्रतिवेदन बुझाएका हुन् । प्रधानमन्त्री कार्यालयमा आयोजित प्रतिवेदन बुझ्ने समारोहमा सबै मन्त्रीहरूलाई पनि बोलाइएको थियो । प्रतिवेदन बुझ्दै मन्त्री पाण्डेले प्रधानमन्त्रीको निर्देशनअनुसार प्रतिवेदन कार्यान्वयनमा लैजाने प्रतिबद्धता जनाए ।कार्यान्वयनमा ढिलाइको संकेतप्रधानमन्त्री दाहालले प्रतिवेदन कार्यान्वयन प्रक्रियामा लैजाने विषयमा सुझाव दिन संघीय मामिला तथा स्थानीय विकास मन्त्री पाण्डे र मुख्य सचिव सोमलाल सुवेदीलाई निर्देशन दिएका छन् । मन्त्री पाण्डेले प्रतिवेदन बुझिसकेपछि प्रधानमन्त्रीले सार्वजनिक रूपमै त्यस्तो निर्देशन दिएका हुन् । प्रधानमन्त्रीले दिएको उक्त निर्देशनले प्रतिवेदनको कार्यान्वयनमा केही ढिलाइ हुन सक्ने संकेत दिएको छ । निर्वाचनका लागि राष्ट्रिय समझदारी बनाउन निरन्तर प्रयत्नशील छु । सत्तारूढ, प्रमुख प्रतिपक्षी र मधेसी मोर्चासहितका दललाई जानकारी दिएर विश्वासमा लिएरै प्रतिवेदन बुझ्ने प्रक्रिया अघि बढाइएको हो, प्रधानमन्त्री दाहालले भने, अब प्रतिवेदन कार्यान्वयन प्रक्रियामा लान कसरी सहज हुन्छ भन्ने सुझाव दिन स्थानीय विकास मन्त्री र मुख्य सचिवलाई यहीँबाट निर्देशन दिन्छु । प्रधानमन्त्रीबाट संविधानअनुसार प्रतिवेदनलाई तत्कालै कार्यान्वयनमा लैजाने निर्देशन आउने आयोग सदस्यहरूले अपेक्षा गरेका थिए । त्यसविपरीत प्रतिवेदन कार्यान्वयनका लागि सुझाव मागिएपछि आयोग सदस्यहरूले कार्यक्रममै मुखामुख गरेका थिए । संविधानको धारा ३०३ ले स्थानीय तहको निर्धारणपछि पुराना संरचना नरहने भनेको छ । आयोग सदस्य डा श्यामकृष्ण भुर्तेलले प्रधानमन्त्रीको निर्देशन प्रतिवेदन कार्यान्वयनको पक्षमा राम्रो परिणाम दिन सक्ने वा अलमल्याएर पनि राख्न सकिने खालको भएको कान्तिपुरलाई बताए । जिनिज बोटल जस्तो भयो, त्यहाँबाट अप्सरा निस्किन सक्छ वा राक्षस पनि, उनले भने, प्रधानमन्त्रीको निर्देशनमा शंका गर्ने ठाउँ दिएको छ । शंका गरेर हेर्दा प्रतिवेदन कार्यान्वयनमा लैजान ढिला गर्ने, अलमल्याउने र अनिश्चिततातर्फ लैजाने पनि हुन सक्छ । विश्वास गरौं ढिला नगरी प्रतिवेदन कार्यान्वयनमा आउला ।कार्यक्रममा प्रधानमन्त्री दाहालले राम्रो राजनीतिक वातावरण बनाए मात्र कार्यान्वयन पनि सहज हुन्छ भन्ने मनसायले प्रतिवेदन बुझ्न केही ढिला भएको बताएका थिए । सत्तारूढ, प्रतिपक्षी र मधेसी मोर्चासहितका आन्दोलनकारी दलसँग सरकारले प्रतिवेदन बुझदै छ भन्ने कुराकानी भएको छ, उनले भने, प्रतिवेदन बुझेर संविधानको व्यवस्थाअनुसार सरकार अघि बढ्छ भन्ने उहाँहरूलाई जानकारी छ । मोटामोटी समझदारीपछि नै प्रतिवेदन बुझ्ने प्रक्रिया बढेको हो । उनले सर्वोच्चको आदेशपछि संसदको अवरोध खुल्ने वातावरण बनेको र संसद् सञ्चालन भएपछि निर्वाचनको वातावरण बन्ने विश्वास व्यक्त गरे । उनले संविधान कार्यान्वयनका लागि स्थानीय तह पुन:संरचनाको प्रतिवेदन कोसेढुंगा भएको भन्दै त्यसको कम समयमा उक्त काम सम्पन्न गरेकोमा आयोगका पदाधिकारी र संलग्न कर्मचारीलाई धन्यवादसमेत दिए । स्रोतका अनुसार मन्त्रीहरूलाई केही समय प्रतिवेदन अध्ययनका लागि दिने वा सरकारले तोकेको मापदण्डअनुसार भए नभएको भन्दै प्रतिवेदन अध्ययन गर्न लगाएर कार्यान्वयनको समय केही लम्ब्याउने सरकारी तयारी छ । राजनीतिक दलबीच सहमति बनेपछि मात्रै मन्त्रिपरिषद्बाट पारित गरेर राजपत्रमा प्रकाशित गरिने प्रधानमन्त्री कार्यालय स्रोतले बतायो । प्रधानमन्त्री आफंैले नबुझेर स्थानीय विकासमन्त्रीमार्फत प्रतिवेदन बुझ्नुले पनि त्यो संकेत गर्छ, स्रोतले भन्यो । सिंहको फरक मत आयोग सदस्य सुनीलरञ्जन सिंहले आफ्नो फरक मतसहित प्रतिवेदनमा हस्ताक्षर गरेका छन् । उनले जनसंख्याअनुसार स्थानीय तहको निर्धारण नगरिएको समेत चारवटा विषयमा फरक मत राखेका छन् ।"
संशोधन पारित हुन दिँदैनौं,"माले महासचिव सीपी मैनालीले संविधान संशोधन विधेयकमा रहेका अन्तरवस्तु राष्ट्रघाती रहेको टिप्पणी गरे । सर्वोच्च अदालतको निर्णयबाट पनि अब सीमा फेरबदल गर्ने गरी संविधान संशोधन गर्न नमिल्ने स्पष्ट भइरहेकाले जोरजबर्जस्ती नगर्न सत्तापक्षलाई चेतावनी दिए । नेपाल मजुदर किसान पार्टीका नेता प्रेम सुवालले बंगलादेश टुक्र्याउने र सिक्किमलाई विलय गराउने जस्तै प्रयास भारतले नेपालमाथि गरिरहेको आरोप लगाए । विधेयक संसद्मा पेस हुने हैसियत नरहेको उल्लेख गर्दै कुनै हालतमा लैजान नदिने उनले बताए । प्रदेश नम्बर २ मा समेत मधेस मात्र राखेर गल्ती भएकाले अब पहाडसमेत मिसाउनुपर्ने सुवालको भनाइ थियो । राष्ट्रिय जनमोर्चाका अध्यक्ष चित्रबहादुर केसीले भारतीयहरूको अत्याचार नेपालीले नसहने बताए । नेपालको ९० प्रतिशत जनमतले संविधान जारी गरेको विरोधमा भारतले पाँच महिनासम्म नाकाबन्दी गरेको स्मरण गर्दै अध्यक्ष केसीले नेपाललाई टुक्राटुक्रा पार्ने ग्रान्ड डिजाइन लाई सफल हुन नदिने बताए । भारतको वारेसको रूपमा मधेसी दलहरू प्रस्तुत भइरहेको आरोप केसीको थियो । भारतको वारेस बनेका केही व्यक्तिले भनेको आधारमा कञ्चनपुरदेखि झापासम्म बुझाउनुपर्ने रे, उनले भने, नेपालीहरू आफ्नो कलेजो काटेर भारतलाई बुझाउन तयार छैनन् । राष्ट्रिय जनमुक्ति पार्टी लोकतान्त्रिकका अध्यक्ष शिवलाल थापाले संशोधन प्रस्तावमा आएका सीमांकनलगायत प्रस्तावको विरोध गरे । सीमांकनका सम्बन्धमा भने उनले मगरातहरूको बाहुल्य हुने प्रदेश बन्ने भएकाले त्यसमा सकारात्मक हुने धारणा राखे । तर नागरिकता, भाषा लगायतका अन्य विषयहरू आपत्तिजनक रहेको उल्लेख गरे । पुष्पकमल दाहाल नेतृत्वको सरकार असफल भएकाले राजीनामा दिनुपर्ने उनीहरूको माग थियो । नेपाल परिवार दलका एकनाथ ढकाल, नेपा पार्टीका लक्ष्मण राजवंशी, बहुजन शक्ति पार्टीका विश्वेन्द्र पासवान, मधेस समता पार्टीका मेघराज निषाधले सभालाई सम्बोधन गर्दै संविधान संशोधन राष्ट्रहित विपरीत रहेको भन्दै फिर्ता लिन माग गरेका थिए ।"
विद्यालय सुधार्न ताते शिक्षक,"सामुदायिक विद्यालयमा विद्यार्थी कम हुँदै गएपछि काठमाडौंका शिक्षक र अभिभावकले विद्यालय सुधार्न सामूहिक योजना बनाएर कार्यान्वयन गर्ने प्रतिबद्धता जनाएका छन् । शिक्षकले चाहेमा गर्न सकिन्छ भन्ने अभियानमा सामुदायिक विद्यालय प्रधानाध्यापक तथा शिक्षकहरूले ११ बुँदे प्रतिबद्धता गरेका छन् ।जिल्ला शिक्षा अधिकारी जयाप्रसाद आचार्यले काठमाडौंमा १३ वटा शैक्षिक मुद्दाको समाधान गर्नुपर्ने औंल्याए । त्यसमा भूकम्पबाट प्रभावित विद्यालयको पुनर्निर्माण, विद्यार्थी नभएका विद्यालय र शिक्षकको व्यवस्थापन, गुणस्तरीय शिक्षाको सुनिश्चितता, सामुदायिक र संस्थागतको साझेदारी गराउने, सिकाइमा प्रविधिको प्रयोग, सुशासन तथा पारदर्शिता कायम गर्नुपर्ने लगायतका मुद्दा छन् । काठमाडौंका सामुदायिक विद्यालयका १ लाख ७ हजार ९ सय ९ विद्यार्थीलाई पढाउन ४ हजार २ सय ८३ शिक्षक कार्यरत छन् । प्राथमिक तहमा १ हजार ३ सय ३९ शिक्षक छन् । कान्तिपुरले तीन महिनाअघि गरेको अध्ययनमा सामुदायिक विद्यालयमा पढ्ने विद्यार्थी ७ प्रतिशत मात्रै स्थानीय छन् । ६४ प्रतिशत विद्यार्थीका अभिभावक दैनिक ज्यालदारीमा काम गर्छन् । सामुदायिक विद्यालय सुधार गर्न २ सय ८१ विद्यालयकै शिक्षक र प्रधानाध्यापकले आचारसंहिताअनुसार काम गर्ने प्रतिबद्धता जनाएका हुन् । त्यस्तै विद्यालयमा हिंसारहित शिक्षण तथा बालमैत्री शिक्षणलाई प्राथमिकता दिने योजना पनि उनीहरूले अघि सारेका छन् । विद्यालयका लागि तोकिएको समयमा अन्यत्र कतै नलगाउने सामूहिक प्रतिबद्धता जनाएका छन् । तपाईंहरूले बनाउनुभएको योजना र प्रतिबद्धता पूरा गर्नुहोस्, जिशिअ आचार्यले भने, प्रतिबद्धता पूरा गर्नुभयो भएन, तपाईंहरूलाई घचघच्याइरहनेछु ।सामुदायिक विद्यालय शिक्षकका विषयमा उठिरहने प्रश्न जवाफदेहिता, पारदर्शिता र गुणस्तरीयता जस्ता सुशासनलाई पालना गर्ने उनीहरूले प्रतिबद्धता जनाएका छन् । विद्यालय सुधार गर्न योजना बनाई व्यवस्थित ढंगले सुधार गरिने भएको छ । त्यस्तै सामुदायिक विद्यालयप्रति आकर्षण बढाउन अभिभावक शिक्षा प्रदान गर्ने योजना बनाएको नीलबाराही माविका प्रअ जानुका नेपालले बताइन् । कार्यक्रममा सामुदायिक विद्यालय सुधार अभियन्ता धनञ्जय शर्माले नि:शुल्क भएकै कारण सामुदायिक विद्यालयमा विद्यार्थी आकर्षण कम भएको बताए । जहाँ पैसा तिरिन्छ, त्यहाँ गुणस्तरीय शिक्षा पाइन्छ भन्ने अभिभावकको मनोविज्ञान छ, उनले भने, सरकारले सामुदायिक विद्यालयमा कुनै पनि बाहनामा शुल्क लिन पाइँदैन भनेको छ । यही नियम मान्ने हो भने सुधार गर्न सकिँदैन । तिर्न सक्नेसँग शुल्क लिएर नसक्नेलाई दिनुपर्छ अनि मात्रै सुधार गर्न सकिन्छ । जति पनि सफल सामुदायिक विद्यालय छन्, तिनले शुल्क लिएको पाइएको उनले बताए ।प्रधानाध्यापक र शिक्षकहरूले बनाएको योजना कक्षाकोठासम्म पुर्याउन शिक्षण सिकाइ क्रियाकलाप प्रभावकारी बनाउन शैक्षिक सामग्री तथा आईसीटीको प्रयोग गर्ने भएका छन् । कान्तिपुरले गरेको अध्ययनमा शिक्षकका छोराछोरी पढाउने विद्यालयको सिकाइ उपलब्धि र नतिजा राम्रो पाइएको थियो । जुन विद्यालयमा स्थानीय विद्यालय, सरकारी कर्मचारी, शिक्षक र व्यापारीका छोराछोरी पढाइरहेका छन् त्यस्ता विद्यालयको नतिजा राम्रो पाइएको थियो । सिकाइ स्तर सुधारमा यसलाई पनि एउटा आधार मानेर शिक्षक, कर्मचारीका छोराछोरीका साथै नेपाल सरकारका कर्मचारीका छोराछोरीलाई सामुदायिक विद्यालयमा पठनपाठन गराउन आवश्यक पहल गर्ने योजना अघि सारिएको छ । त्यस्तै विद्यार्थी भर्ना, स्थानीय अभिभावकलाई आकर्षित गर्ने अर्को योजना पनि छ । सामुदायिक विद्यालयले अभिभावकको चाहनाअनुसार पठनपाठन नगराएको आरोप छ । यो आरोप चिर्न भेलामा सहभागी शिक्षक र प्रधानाध्यापकहरूले अभिभावकको चाहनाअनुसार शिक्षण सिकाइ गर्ने प्रतिबद्धता जनाए ।भेलाले जारी गरेको प्रतिबद्धतामा भनिएको छ, राष्ट्रिय आवश्यकताअनुरूप अंग्रेजी माध्यममा शिक्षण गर्ने वातारण तयार गर्नेछौं । राजधानीका विद्यालयमा पनि आवश्यक पूर्वाधार पर्याप्त छैन । भूकम्पले ४ सय ४८ कक्षाकोठामा पूर्ण क्षति भएको छ । यस्ता विद्यालयमा भौतिक पूर्वाधार व्यवस्थापन गरेर गुणस्तरीय शिक्षा दिनु शिक्षकका लागि चुनौती हो । छाप्रोबाट पनि स्तरीय शिक्षा दिन सकिन्छ, शिक्षा सुधारका अभियन्ता शर्माले भने, यसको उदाहरण सीतापाइलाको युवा सहभागिता विद्यालयलाई लिन सकिन्छ । प्रधानाध्यापक र शिक्षकहरूले भौतिक पूर्वाधार कम भएका विद्यालयमा स्रोत साधन जुटाई सर्वसुुलभ शिक्षा प्रदान गर्न मन बचन र कर्म ले काम गर्ने प्रतिबद्धता जनाएका छन् ।पूर्वाधार भएका विद्यालयमा भने विद्यार्थी न्यून छन् । काठमाडौंको शान्तिशिक्षा मन्दिर मावि ठंहिटी स्रोत केन्द्रअन्तर्गतको १३ वटा र शान्ति निकुञ्ज मावि भगवतबारी स्रोत केन्द्रको १५ मध्ये अधिकांशमा न्यून विद्यार्थी छन् । कतिपयमा विद्यार्थीभन्दा शिक्षक बढी छन् । यस्ता विद्यालय मर्ज गर्नुपर्ने शिक्षाविद् प्रा विद्यानाथ कोइरालाले बताए । विद्यालय खोल्ने साहुले न्यून विद्यार्थी भएका विद्यालय अन्यत्र मर्ज गर्न चाहँदैनन् । यस्ता विद्यालयमा समुदायको चहलपहल हुने केन्द्र बनाएर स्थानीयलाई खुसी पार्न सकिने कोइरालाले विकल्प निकाले । मर्ज गरेर खाली भएको भवनमा वृद्धवृद्धाको संवाद थलो, पुस्तकालय, बालविवाद थलो, सिकाइ केन्द्र बनाएमा कसैको पीडा नहुने उनले बताए । शिक्षक नेता मोहन ज्ञवालीले स्कुल र अस्पताल धेरै हुनुभन्दा पनि स्तरीय सेवा दिने गरी सीमित हुनुपर्ने उनले बताए । २९ हजार विद्यालयबाट घटाएर ८ हजारमा झारौं । दुर्गममा आवासीय बनाऔं, उनले भने । सामुदायिक विद्यालयका शिक्षकले आफ्नो पेसालाई सम्मान गर्न उनले आग्रह गरे । ऐना हेर्दा म को हँु ? भन्ने प्रश्न गरौं । त्यसमा प्रतिविम्ब आउँछ, उनले भने, तपाईं कार चढ्न शिक्षक भएको होइन, गरिबको छोराछोरी पढाएर देश समुन्नत बनाउनु तपाईंको कर्तव्य हो । बोर्डिङलाई गाली गर्नुभन्दा आफूले पढाउने विद्यालय सुधार गर्नुपर्ने उनले बताए । आफ्नो विद्यालय राम्रो बनाए बोर्डिङलाई गाली गर्नु पर्दैन । विद्यार्थी आफंै आउँछन्, उनले भने ।राजनीति गर्नुछ भने पेसा छाड्नुस्धनीराम पौडेल, शिक्षामन्त्री अभिभावकमा आफ्ना छोराछोरी निजी विद्यालयमा पढाउनुपर्छ भन्ने भावना छ । यस्तो अवस्था हाम्रै कारणले आएको हो । जनताको करबाट शिक्षकहरूले तलब खानुभएको छ । यो घर व्यवहार चलाउन राज्यले लगानी गरेको होइन । शिक्षकहरूले आफ्नो जिम्मेवारी नबुझेर सामुदायिक विद्यालयको अवस्था यस्तो भएको हो । निजी विद्यालयका शिक्षकले तपार्इंहरूले पाउनुभएको तलब पनि पाएका छैनन् । तालिम पनि छैन । तर पनि यस्तै शिक्षकले पढाउने विद्यालयमा किन आकर्षण बढेको हो ? तपार्इंहरूले मनन गर्नुहोस् । निजीले अभिभावकको मन जितेको छ । व्यवस्थापन चुस्त छ । शिक्षकहरू विद्यार्थी र अभिभावकप्रति जवाफदेही छन् । शिक्षकको व्यवहार र पढाउने तरिका ठीक भएन भने व्यवस्थापन पक्षले सुधार गर्न तत्काल पहल गर्छ । सामुदायिक विद्यालयका शिक्षकहरूले के दिइरहेका छौं ? के हुनुपर्छ भन्ने सोच्दैनन् । आफू को हुँ ? भन्ने बुझेनन् । कान्तिपुरमा पछिल्लो समय सामुदायिक विद्यालयका बारेमा आएको समाचारले हामीलाई लज्जित बनाएको छ । मसँग त्यसको उत्तर छैन । विद्यार्थीभन्दा शिक्षक धेरै भएका विद्यालय पनि छन् । यसलाई व्यवस्थापन गर्नु जरुरी छ । पर्खाल जोडिएका विद्यालय पनि छन् । शिक्षकले चाहेमा गर्न सके जस्तै हामीले चाहे सक्छौं । योजना बनाऔं । राजनीतिक दल, विद्यालय व्यवस्थापन समितिको सहयोगको खाँचो छ । विद्यालय सुधार गर्नु आजको आवश्यकता हो । सुधार गर्न विद्यालय व्यवस्थापन समिति, नागरिक समाज, जिल्ला शिक्षा कार्यालयको निगरानीको खाँचो छ । सुधारमा नीतिगत बाधा थियो । त्यसलाई सुधार गरिरहेका छौं । शिक्षकको काम पढाउने होइन, सिक्ने र सिकाउने हो । तपाईंको सम्पर्कमा आएका विद्यार्थीको पारिवारिक स्थिति पढेर सिकाउनुपर्ने दायित्व पूरा गर्नुपर्छ । तपाईं कुनै न कुनै दललाई समर्थन गर्नुहुन्छ । तर, विद्यालयमा शिक्षक भइदिनुस् । राजनीति गर्नुछ भने यो पेसाबाट अलग भएर जानुहोस् ।सुधारको विकल्प छैन शान्तबहादुर श्रेष्ठ, शिक्षा सचिवसामुदायिक विद्यालयलाई समुदायले विश्वास गर्न सकेन । यस्तो हुनु भनेको नेपालको शिक्षा प्रणालीमा अभिभावकले विश्वास नगर्नु हो । यसलाई कसरी समाधान गर्ने सोच्नुपर्छ । यसको एउटा उपाय आफूले पढाउने विद्यालयमा आफ्ना छोराछोरी पढाउने हो । शिक्षकको छोराछोरी पनि पढाउन थालेपछि अभिभावकले पनि विश्वास गर्छन् । यसले तपाईंले पढाउने विद्यालयको गुणस्तर पनि सुध्रिन्छ । शिक्षकले चाहेमा मात्रै सुधार गर्न सकिन्छ । अभिभावकहरूले पूर्वाधार नभएका छाप्रोको विद्यालय र अँध्यारो कोठालाई बढी विश्वास गर्छन् । तालिम प्राप्त शिक्षक भएको विद्यालयमा पढाउन हीनता बोध गर्छन् । अब सुधारको विकल्प छैन । संस्थागत विद्यालयलाई अभिभावकले विश्वास गर्छन् । त्यसैले संस्थागत विद्यालयले गरेको बेस्ट प्राक्टिस र सिकाइ तरिकालाई सामुदायिक विद्यालयमा साट्नुस् । यसले तपाईंको समाजप्रतिको उत्तरदायित्व पूरा हुन्छ ।"
सुन तस्करी संगठित अपराध,"काठमाडौं केन्द्रीय अनुसन्धान ब्युरोले ३३ किलो सुनसहित तीन जना पक्राउ गरेको घटनालाई संगठित अपराधअन्तर्गत मुद्दा चलाउने भएको छ । त्यसका लागि ब्युरोले काठमाडौं जिल्ला अदालतबाट ५ दिनको म्याद लिइसकेको छ । यसअघि यस्ता मुद्दामा जफत सुनसहित राजस्व अनुसन्धान विभागमा बुझाउने गरिन्थ्यो । दुई वा बढी व्यक्ति अपराधमा संलग्न हुने र त्यसलाई निरन्तरता दिने घटनामा संगठित अपराध निवारण ऐन २०६९ अनुसार मुद्दा चलाउन सकिन्छ । यस घटनालाई प्रहरीले त्यही रूपमा लिएको छ । गृहमन्त्री विमलेन्द्र निधिले पनि घटनाप्रति चासो व्यक्त गरेका छन् । उनले घटनाबारे बुझ्न गृह मन्त्रालयमा प्रमुख सुरक्षा अधिकारीको बैठक डाकेका थिए । गृह सचिव लोकदर्शन रेग्मी, प्रहरी महानिरीक्षक उपेन्द्रकान्त अर्याल, केन्द्रीय अनुसन्धान ब्युरोका प्रमुख डीआईजी नवराज सिलवाललगायत बैठकमा उपस्थित थिए । स्रोतका अनुसार सुरक्षा अधिकारीहरूले सुन तस्करीमा ठूलै संगठित अपराधीको संलग्नता रहेको आशंका गरेका थिए । प्रहरी महानिरीक्षक उपेन्द्रकान्त अर्याल पनि घटनाबारे बुझ्न शुक्रबार बिहान केन्द्रीय अनुसन्धान ब्युरो पुगेका थिए । यो आपराधिक सञ्जालको गहिराइसम्म नपुगी हुँदैन । त्यस निम्ति पनि अनुसन्धानको उच्चतम विधि प्रयोग गर्नुपर्ने देखियो, महानिरीक्षक अर्यालले भने, त्यतिका परिमाणमा अवैध सुन विमानस्थलको सुरक्षा घेरा पार गरेर कसरी बाहिर आयो भन्नेबारे पनि गम्भीर अनुसन्धान गर्नुपर्ने भएको छ ।यसैबीच उक्त प्रकरण छानबिन गर्न भन्सार विभागले पाँच सदस्यीय समिति गठन गरेको छ । विभागका उपमहानिर्देशक सुमन दाहालको संयोजकत्वमा गठित समितिले दस दिनभित्र प्रतिवेदन बुझाउनेछ । एयर अरेबियाको विमानबाट यूएई हुँदै काठमाडौं ल्याइएको उक्त सुन बाँके घर भएका गोपालबहादुर शाहीले ल्याएका थिए । काठमाडौं उत्रेको रात कोटेश्वरस्थित साथीको घर बसेका उनी भोलिपल्ट बिहीबार मात्रै सुनसहितको लगेज ट्याक्सीमा राखेर बाहिरिँदै थिए । त्यही क्रममा ब्युरो टोलीले उनलाई पक्राउ गरेको थियो । सुनको जिम्मा लिन आउँदै गरेका मोरङका दीनबन्धु थापा र धनुषाका सन्तोष काफ्ले पनि त्यही बेला समातिएका थिए । बरामद गरिएको सुनको बजार मूल्य करिब १५ करोड रुपैयाँ छ । विमानस्थल भन्सार शाखाका प्रमुख नारायण सापकोटाले सुन तस्करीको घटनापछि उक्त अवधिमा विमानस्थल भन्सारमा खटिएका २९ कर्मचारीलाई जिम्मेवारीविहीन बनाइएको बताए । उनले भने, सबैमाथि अनुसन्धान सुरु गरिएको छ ।"
केयूमा ऐनविपरीत नाम सिफारिस,"काठमाडौं काठमाडौं विश्वविद्यालय (केयू) को उपकुलपतिमा ५ जनाको नाम सिफारिस गरिएको छ । शिक्षामन्त्री संयोजक रहेको समितिले शुक्रबार निवर्तमान उपकुलपति रामकण्ठ माकाजु, पूर्वरजिस्ट्रार भद्रमान तुलाधर, रजिस्ट्रार भोला थापा, पूर्वडिन मनप्रसाद वाग्ले र विभागीय प्रमुख जनार्दन लामिछानेको नाम सिफारिस गरेको हो । नाम सिफारिस गर्दा छनोट समितिका सदस्यहरूले भागबन्डा गरेका हुन् । केयू सभाले उपकुलपति छान्न मन्त्री धनीराम पौडेल, सुरेशराज शर्मा र दमननाथ ढुंगाना रहेको छनोट समिति गठन गरेको थियो । माकाजुको मंसिर २६ मा पदावधि सकिनुअघि नै नयाँ उपकुलपति नियुक्ति गर्नुपर्नेमा समितिले सहमतिमा नाम सिफारिस गर्न सकेको थिएन । शर्मा र ढुंगाना माकाजुलाई मात्रै सिफारिस गर्नुपर्ने पक्षमा थिए भने पौडेलले विभागीय प्रमुख जनार्दन लामिछानेको नामसमेत सिफारिस गर्नुपर्ने अडान लिएपछि सहमति जुट्न सकेको थिएन । तीनै जनाले विश्वविद्यालय हाँक्ने योग्य व्यक्तिभन्दा पनि आफ्ना स्वार्थ पूरा गर्ने व्यक्तिलाई सिफारिस गर्न खोज्दा नियुक्ति हुन नसकेको प्राध्यापकहरूको आरोप छ । यसअघि उपकुलति हुँदा विश्वविद्यालयमा मेडिकल शिक्षाको विसंगति भित्र्याएका माकाजुको नाम सिफारिस गर्न दुवै पक्षले आपत्ति जनाएका थिएनन् । बिहीबार सिफारिस भएका मध्ये थापा र लामिछाने मन्त्रीका तर्फबाट सिफारिस भएका हुन् । मन्त्रीले दुई जनाको नाम थपेपछि शर्मा र ढुंगानाले पनि तुलाधर र वाग्लेको नाम थपेका हुन् । छैटौं पटक बैठक बसेर नाम टुंग्याएको पौडेलले बताए । समितिले सिफारिस गरेको नाममध्ये एक जनालाई प्रधानमन्त्री एवं कुलपति पुष्पकमल दाहालले कुलपति बनाउने छन् । मैले लामिछानेसहित तीन जनाको नाम सिफारिस गरौं भनेर अडान राखेको थिएँ, उहाँहरू मान्नुभएको थिएन । आज (शुक्रबार) उहाँहरूले भनेको मान्छे र मैले भनेको सबैलाई सिफारिस गर्ने निर्णय भयो, पौडेलले भने । पाँचै जनाको नाम सिफारिस भएपछि माकाजुलाई उपकुलपति बनाउने चलखेल सुरु भएको प्रस्ट हुन्छ । काठमाडौं विश्वविद्यालय ऐनको दफा १४ मा छनोट समितिले सिफारिस गरेको व्यक्तिलाई कुलपतिबाट चार वर्षका लागि उपकुलपति नियुक्त गर्ने व्यवस्था छ । यो व्यवस्थामा समितिले उपकुलपतिमा एक जनाको नाम सिफारिस गर्ने प्रस्ट छ । ऐनको व्यवस्थाविपरीत समितिले ५ जनाको नाम सिफारिस गरेको हो ।"
आश्वासन मात्रैले वितृष्णा,"खजुराको महिला विकास प्रशिक्षण केन्द्र परिसरस्थित टहरामा शुक्रबार ४७ वर्षीया लक्ष्मी सुनार भुइँमा पल्टिरहेकी थिइन् । उनको टहरा आसपासका अन्य विस्थापित पनि त्यसैगरी दिन कटाइरहेका थिए । जाडाले रात कटाउन मुस्किल परेको छ उनीहरूलाई । घाम नलागेका दिन दिउँसो पनि उस्तै सकस भोग्नुपर्छ । रातको कठ्यांगिँ्रदो जाडो दिउँसो घाम तापेर पूर्ति गर्छौं, लक्ष्मीले भनिन्, ब्ल्यांकेट, कम्मल ओढे पनि त्रिपालमुनि कसै गरी न्यानो हुँदैन । पुनर्वास तथा पुन:स्थापना पर्खाइमा अस्थायी शिविरमा बसिरहेकाहरू अघिल्ला दुई वर्षजस्तै यसपाला पनि टहरामै हिउँद काट्न बाध्य छन् । सरकारबाट आश्वासन मात्र थापिरहेका उनीहरू खोला किनारमा कष्टकर जीवन बिताइरहेका छन् । यस्तो सरकारी रबैयाले उनीहरूमा वितृष्णा थपिँदो छ । ०७१ साउन २८ र २९ गते भेरीलगायत विभिन्न नदीनालामा आएको भीषण बाढीले जिल्लाका थुप्र नागरिक घरबारविहीन हुन पुगेका थिए । वीरेन्द्रनगरको खजुराका साथै छिञ्चुको मसिना, बाबियाचौरको तिखाकुना, गिरीघाट, रानीघाटमा गरी ४ सयभन्दा बढी परिवार अस्थायी शिविरमा छन् । सुशील कोइराला, केपी ओलीदेखि हालका प्रधानमन्त्री पुष्पकमल दाहालसम्मले सुर्खेतलगायत जिल्लाका बाढीपहिरो विस्थापिताई भूकम्पपीडितसरह राहत दिने घोषणा गरे पनि कार्यान्वयन हुन सकेको छैन ।बाढीपीडित संघर्ष समितिका जिल्ला उपाध्यक्ष ललितबहादुर शाहीले सरकारले आश्वासन मात्रै दिने गरेको बताए । अढाई वर्ष भयो, विस्थापितहरू बर्खा र हिउँदमा कष्टकर दैनिकी बिताइरहेका छन्, उनले भने । पुन:स्थापना र पुनर्वास कार्यान्वयन नहुँदा सरकारी घोषणा सस्तो लोकप्रियताका लागि मात्र भएको उनको आरोप छ । कार्यान्वयनको पाटो सुस्त भयो, शाहीले भने, अहिले पनि प्रधानमन्त्रीले भूकम्पपीडितसरह राहत दिने प्रक्रिया सुरु भइसक्यो भन्नुभएको छ । हामीकहाँ कहिले आउने हो ? टुंगो छैन ।बाढीले १ सय १५ को ज्यान लिनुका साथै १४ सय ६५ घर पूर्ण क्षति पुर्याएको थियो । त्यस्तै, सयौं परिवार बिचल्लीमा परेका थिए । हजारौं हेक्टर खेतबारी भेरी नदीले बगरमा परिणत गराएपछि स्थानीय बासिन्दा थातथलो छाडेर जंगल क्षेत्रमा सहारा लिन पुगे । सरकारले पुन:स्थापनातर्फ चासो नदिँदा शिविरका थुप्रै विस्थापित भारत पलायन भइसकेका छन् । जिल्ला प्रशासन कार्यालयले सहरी विकास तथा भवन निर्माण विभागसँगको समन्वयमा विस्थापितका लागि घरजग्गा खरिदसम्बन्धी प्रक्रिया थालनी गरे पनि बजेट अभावले रोकिएको जनाएको छ । ०७१ चैत १३ को मन्त्रिपरिषद बैठकले जग्गा खरिद गर्न प्रतिपरिवार ५० हजार तथा घर निर्माण गर्न तीन किस्तामा गरी ७५ हजार रूपैयाँ उपलब्ध गराउने निर्णय गरेको थियो । बजेट आधामात्र आयो । केहीले लिए, केहीले लिन पाएनन्, कार्यालयका प्रशासकीय अधिकृत हितप्रसाद पौडेलले भने, बाँकी बजेट पनि आएन । रकम थोरै भएको भन्दै त्यति बेला विस्थापितले आपत्ति जनाएका थिए । ५० हजारले घडेरी किन्न नसकिने विस्थापितको गुनासो थियो । रकम लिएकाहरूले पनि भूकम्पपीडितसरह राहत पाउने आशामा घरजग्गा नकिनेको बताइएको छ ।"
टुंगिँदै शरणार्थी पुनर्वास,"बिर्तामोड राष्ट्रसंघीय शरणार्थी आयोगद्वारा प्रस्तावित तेस्रो मुलुक पुन:स्थापना कार्यक्रमअन्तर्गत आगामी ५ महिनाभित्र सबै भुटानी शरणार्थी अमेरिकालगायत मुलुकमा बसोबासका लागि पुगिसक्ने भएका छन् । भारतीय बाटो हुँदै नेपाल आएका भुटानी नागरिकलाई उनीहरूकै चाहनाबमोजिम स्वदेश फर्काउन नेपाल र भुटानबीच विभिन्न चरणका कूटनीतिक वार्ता विफल भएपछि आयोगको व्यवस्थापनमा शरणार्थी दर्जामा रहेका भुटानी तेस्रो मुलुक पुन:स्थापनाको छनोटमा परेका हुन् । कार्यक्रम अन्तर्गत सन् २००८ मार्च ४ मा पहिलोपटक दमकस्थित बेलडाँगी शिविरको एउटा शरणार्थी समूह बसोबासका लागि अमेरिका उडेको थियो । आउने जुन महिना तेस्रो मुलुक बसोबासमा जान चहने शरणार्थीको अन्तिम उडान हुन सक्छ, अन्तर्राष्ट्रिय आप्रवासन नियोगको दमकस्थित कार्यालयका कर्मचारी गोविन्द कोइरालाले भने, कार्यालयले सोहीबमोजिम काम गरिरहेको छ ।स्वदेश फिर्तीको अडान राखेर शिविरमा कठिन जीवन बिताइरहेको एउटा शरणार्थी समूहबारे भने अन्योल कायम छ । यस्तो संख्या करिब २ हजार ५ सय रहेको आयोग स्रोतले जानकारी दिएको छ । यस्ता शरणार्थीबारे सरकारलाई जानकारी छ, शरणार्थी समन्वय इकाईका निर्देशक एवं झापाका प्रमुख जिल्ला अधिकारी उत्तरकुमार खत्रीले भने, हामीले तेस्रो मुलुक जान नचाहने शरणार्थीबारे सम्बन्धित निकायमा जानकारी गराइसकेका छांै, निर्णय भइसकेको छैन । दर्ता छुटेको दाबी गर्दै १ हजार ६ सय ४१ जनाले शरणार्थी दर्जा माग गर्दै आएका छन् । शरणार्थी अगुवा डा भम्पा राईले छ्ुटेकाप्रति नेपाल सरकार तथा अन्तर्राष्ट्रिय निकायले सहानुभूतिपूर्वक विचार गर्नुपर्ने बताए । आयोगले जनाएअनुसार अहिलेसम्म १ लाख ७४ हजार ५८ जना तेस्रो मुलुकमा पुन:स्थापित भइसकेका छन् ।"
नि:शुल्क औषधि किन्न बाध्य,"बैजापुर (बाँके) तीन वर्षीय छोरा ज्योतिष चौधरीलाई घाउखटिराले सताएपछि आमा रामकुमारीले उनलाई उपचारका लागि बैजापुर उपस्वास्थ्यचौकीमा लगिन् । चौकीका इन्चार्ज हीरामणि गुरुउले उनलाई जाँचेर औषधि पनि लेखिदिए । तर, स्वास्थ्यचौकीमा औषधि नभएपछि उनले निजी क्लिनिकमा किन्न सल्लाह दिंदै पठाए । घाउको पीडाले बालक रोइरहेका थिए । छोराको उपचार होला भनेर अस्पताल आएकी थिएँ । तर, यहाँ औषधि पाइएन । डाक्टरले गाउँमै किन्न सल्लाह दिनुभयो, रामकुमारीले भनिन्,पैसा नभएका कारण सरकारी अस्पतालमा आएँ । तर, छोराको उपचार भएन ।चिसोका कारण ज्वरो र रुघाखोकीले सताएपछि ज्येष्ठ नागरिक छोटेलाल मगर नाकाबाट उपचारका लागि स्वास्थ्यचौकी आए । उनले पनि सिटामोलसमेत पाउन सकेनन् । काखे छोरा च्यापेर निर्मला केसी पनि उपस्वास्थ्यचौकीमा छिरिन् । उनका छोरालाई रुघाले सताएको थियो । उनलाई पनि स्वास्थ्यकर्मीले औषधि सकिएको भन्दै निजी क्लिनिकमा किन्न सुझाए । राप्तीपारिको बैजापुरस्थित उपस्वास्थ्यचौकीमा उपचारका लागि आएका थुप्रै बिरामीले शुक्रबार यस्तै नियति भोग्नुपर्यो । दैनिक ८० बढीभन्दा बढी बिरामी यहाँ उपचारका लागि आउने गर्छन् । स्वास्थ्यचौकीमा सिटामोल, जीवनजल, सिप्रो, लुतो, पखाला, घाउखटिराका औषधि सकिएपछि बिरामीहरू उपचारबिनै घर फर्किन विवश छन् । औषधिको चरम अभाव छ । सामान्य औषधि पनि सकिएपछि बिरामीलाई बाहिर किन्न सुझाव दिएका छौँ, बैजापुर उपस्वास्थ्यचौकीका इन्चार्ज हीरामणीले भने, जिल्ला जनस्वास्थ्यले पठाएको औषधि एकै दिनमा सकिन्छ ।बैजापुर उपस्वास्थ्यचौकीमात्र होइन, बाँकेका प्राथमिक स्वास्थ्य केन्द्र र उपस्वास्थ्यचौकीमा समेत लामो समयदेखि औषधि अभाव हुँदै आएको छ । सरकारले उपस्वास्थ्यचौकीबाट ३५ प्रकारका औषधि नि:शुल्क वितरण गर्ने भने पनि सर्वसाधारणले रुघाखोकी र सामान्य ज्वरोका औषधिसमेत पाउन सकेका छैनन् । जिल्ला जनस्वास्थ्य कार्यालयले औषधि खरिद गर्न वार्षिक ५५ लाख रुपैयाँ बजेट पाउँछ । खरिद गरिएको औषधिले पनि एकदुई महिनामात्रै पुग्ने गरेको जनस्वास्थ्यले जनाएको छ । कार्यालयका सूचना अधिकारी सरोज शाहले मन्त्रालयले दुई वर्षदेखि औषधि खरिद नगरेको बताए । जीवनजल दैनिक २३ हजार ५ सय प्याकेट माग हुने गरेको छ । त्यस्तै, गर्भवती र सुत्केरी महिलाले प्रयोग गर्ने आइरन चक्की पनि अभाव हुँदै गएको छ । वर्षमा ३० लाख आइरन चक्की आवश्यक पर्नेमा १५ लाख मात्रै पाइएकाले समस्या भएको हो । बाँकेमा ३ प्राथमिक स्वास्थ्य केन्द्र र ४४ उपस्वास्थ्यचौकी छन् ।रुघाखोकीले कान पाक्ने समस्याडोटी जिल्लाका विद्यार्थीमा कान पाक्ने समस्या बढेको पाइएको छ । चिसोयाममा रुघाखोकीले असर गरेर कान पाक्ने गरेको जिल्ला अस्पताल डोटीका डा गिरिश अवस्थीले बताए । हालै मात्र जिल्ला स्वास्थ्यको समन्वयमा डोटीका लडागडा र पोखरी गाविसमा सञ्चालित स्वास्थ्य शिविरमा आएका विद्यार्थीमध्ये अधिकांशमा कान पाक्ने समस्या देखिएको थियो । रुखाखोकीले कान र नाकसँग जोडिएको युस्टेचिन नली बन्द हुँदा पानी बग्ने, पिप आउने लक्षण देखिन्छ, डा अवस्थीले भने, यसो हुन नदिन विद्यार्थीलाई चिसोबाट जोगाउनुपर्छ । १६ विद्यालयमा सञ्चालित स्वास्थ्य शिविरमा ६६ विद्यार्थी थप उपचारका लागि रिफर भएका थिए । तीमध्ये २२ विद्यार्थीमा कान पाक्ने समस्या थियो ।"
विद्यालय नभएको गाउँ साक्षरुु,"महोत्तरी पूर्वाधारमा जिल्लाकै पिछडिएको मानिने तारेचौरी गाउँमा न विद्यालय छ न त कुनै बालकक्षा । तर, बस्तीमा सबै जना साक्षर छन् । चारकोसे झाडीनजिकैको यो एकलास गाउँमा ६० नाघेका वृद्धवृद्धाले आफ्नै सामुन्ने लेखपढ गरेको देख्दा जिल्ला शिक्षा अधिकारी ठूलोबाबु दाहाल आश्चर्यमा परे । मैले बुझेसम्म यो नै जिल्लाको पूर्ण साक्षर गाउँ हो, जंगली बाटो छिचोल्दै बुधबार तारेचौरी पुगेका दाहालले भने, यहाँको शैक्षिक जागरुकता अरूका लागि समेत प्रेरक हुन सक्छ । एक तामाङसहित मगर जातिका ६० घरधुरीे बसोबास रहेको तारेचौरीका टेकमाया, भद्रीमाया, मीनमाया, मनमायालगायत वृद्धवृद्धाले जिशिअ सामुन्ने धक नमानी लेखपढ गरेर देखाइदिए । गाउँको शैक्षिक समस्याबारे खुलेर छलफल गरे । गाउँमा साक्षरता अभियानअन्तर्गत सञ्चालित कक्षामा पढेदेखि उनीहरूले कुनै पनि ठाउँमा ल्याप्चे लगाउनुनपरेको जानकारी गराए । १५ देखि ६० वर्षभित्रका ९५ प्रतिशतले लेखपढ गर्न जाने साक्षर बस्ती घोषणा गर्ने राष्ट्रिय नीति छ । स्थानीय युवक चित्रवहादुर जर्घाका अनुसार उक्त गाउँमा ९८ प्रतिशत साक्षर छन् । साह्रै बूढा र केही सुस्तमनस्थितिका बाहेक सबैलाई धेरथोर लेखपढ गर्न आउछ, उनले भने । सबैजसो साक्षर रहे पनि लक्ष्मीनिया ५ अन्तर्गत पर्ने यस गाउँमा अहिलेसम्म कुनै विद्यालय नरहेको थाहा पाउँदा जिशिअ दाहाल चकित परे । गाउँको मुखमै एउटा भत्केको विद्यालय भवन त छ । दुईचार फर्निचर पनि देखिन्छन् तर पठनपाठन ठप्प छ । जिशिअले प्रश्न गरे, विद्यालय किन बन्द राखेको ? गाउँलेले जबाफ दिए, शिक्षा कार्यालयको बेवास्ताले बन्द भएको हो । गाउँलेका अनुसार यो विद्यालय ३ वर्ष चलेर बन्द भएको हो । स्थानीयले देउसीभैलोबाट रकम जुटाएर विद्यालय चलाएका थिए । विधार्थी संख्या सय नागेको थियो । तर, शिक्षा कार्यालयले स्वीकृति नदिएपछि बन्द गर्नुपरेको चित्रबहादुरले बताए । हामीसँग विद्यालय सञ्चालनका लागि आवश्यक सबै पूर्वाधार थिए, उनले भने, जति प्रयास गर्दा पनि स्वीकृतिको प्रक्रिया अघि नबढाइदिएपछि विद्यालय आफैंै बन्द गर्न बाध्य भयौं । गाउँलेका अनुसार तारेचौरीदेखि नजिकको विद्यालय ३ देखि ४ किमिको दूरीमा पर्छ । त्यहाँ पुग्न बाटामा उखुघारी, खरबारी, खोला, खहरे र जंगल, झाडी पर्ने भएकाले बालबालिका गाउँमै बरालिएर बस्छन् । यही अवस्था ध्यानमा राखी गाउँलेले चार दिनअघि तत्काल बालकक्षा र अर्को सत्रदेखि प्रावि सञ्चालनमा ल्याउने सहमति जुटाएका छन् । प्रक्रिया अघि बढाउन शिक्षाप्रेमी गौरबहादुर आलेको अध्यक्षतामा ३ महिलासहित ७ सदस्यीय समिति गठन गरिएको छ ।"
संयुक्ताक्षर फुटाउनु बेठीक,"लिपि विज्ञानको मूल्याङ्कनजर्ज बुह्लर (ई १८९६, १८९८) ले देवनागरी लिपिको ऐतिहासिक विकासको अध्ययन गरेर दुइटा किताब लेखेका छन् । तीमध्ये पहिलो (१८९६) किताबमा उनले ब्राह्मी लिपि सेमेटिक लिपिबाट विकसित भयो भन्ने सिद्ध गरेका छन् भने दोस्रो (१८९८ ई) किताबमा कसरी ब्राह्मी लिपिबाट (देव) नागरी लिपि क्रमश: विकसित भयो भन्ने देखाएका छन् । बुह्लरको अनुसन्धानले ब्राह्मी लिपि पूर्व गुप्त लिपिबाट छैटौँ शताब्दीदेखि आठौँ शताब्दी बीचमा उत्तर गुप्त लिपिमा विकसित हुँदा (क) विराम (वा हलन्त) चिन्ह, (ख) मात्राहरू र (ग) संयुक्त व्यञ्जनको विकास भएको देखाएको छ । नेपालमा गुप्त लिपिलाई लिच्छवि लिपि भन्ने चलन छ । नागरी लिपिको विकास क्रम शीर्षकको बीएचयुको पीएचडीको शोध प्रबन्धमा डा एके सिंह (१९९४ ई) ले देखाएको तुलनात्मक तालिकाका आधारमा पनि बुह्लरकै अनुसन्धानको पुष्टि हुन्छ ।उत्तर गुप्त लिपि र कुटिला लिपिको बोधगयामा फेला परेको बान्कीदेखि नन्दीनागरी र देवनागरी लिपिमा संयुक्ताक्षरलाई झुत्याउने मात्रै चलन देखिन्छ, बेग्लाबेग्लै व्यञ्जन प्रस्ट चिनिने गरी छुट्याएर देखाउने चलन छैन । संयुक्ताक्षरलाई झुत्याउने परम्परामा अक्षर सम्बन्धी अवधारणाले काम गरेको छ । संस्कृत वर्णमालाको आज देखिने क्रम सबभन्दा पहिले शुक्ल यजुर्वेदको वाजसनेयी प्रातिशाख्यमा देखापर्छ ।अक्षरको परिभाषा ऋग्वेद प्रातिशाख्यले स्वर नै अक्षर हो (स्वरोऽक्षरम्) भन्ने गरेको छ, अनि अथर्व प्रातिशाख्यले चाहिँ व्यञ्जन सहितको स्वर नै अक्षर हो भन्ने गरेको छ । वर्ण वैज्ञानिक सिद्धान्तका आधारमा एक मुल्को सासमा लुँडिएर जतिवटा वर्णहरूको माला उच्चारण गर्न सकिन्छ, वर्णहरूको त्यसै मालालाई अक्षर (सिलेबल) भनिन्छ । हरेक अक्षरको केन्द्रमा स्वर हुन्छ र व्यञ्जनहरू त्यस स्वरको अगाडि र पछाडि आश्रित भएर वा झुत्तिएर आउँछन् । त्यसैले हरेक अक्षरको स्वतन्त्र वर्ण स्वर हो भने त्यस स्वरमा आश्रित भएर आउने वर्णहरू व्यञ्जन (वा व्यञ्जनवत् अन्तस्थ वा अर्ध स्वर) हुन् । संस्कृतमा अक्षर भनेको ननासिने र क्षर भनेको नासिने भन्ने अर्थ हुन्छ, त्यसैले ऋग्वेद प्रातिशाख्यले स्वरलाई नै अक्षर भनेको हो ।देवनागरी लिपिमा सबभन्दा दाहिनेपट्टि पर्ने ठाडो धर्काले निरपेक्ष स्वर (अकार) जनाउँछ । ङ, ट, ठ, ड, ढमा दाहिनेतिर ठाडो धर्को नदेखिने हुँदा अक्षरको छोटो घाँटीले ठाडो धर्को (अकार) जनाउँछ । त्यसैले घाँटीहरू सिधा पर्नेगरी व्यञ्जनहरू खप्ट्याइन्छ (ट्ट, ट्ठ) वा झुत्याइन्छ । देवनागरी लिपि पढ्नेहरूले एउटा झुत्तो वा एउटा बान्कीलाई एउटा अक्षर भनी बुझ्ने हुनाले अङ्ग्रेजी शब्द अल्फाबेटमा तीनवटा अक्षर (वा स्वर) भए पनि आठवटा अक्षर देख्छन् । नेपाली हिज्जेमा संयुक्त व्यञ्जन फुटाउने प्रस्ताव ल्याउने र त्यसलाई पालन गराउने वा कार्यान्वयन गर्नेहरूले देवनागरी लिपिको यो मर्म बुझ्न सकेनन् । व्याकरण विज्ञानको मूल्याङ्कनवर्णनात्मक र निर्देशात्मक गरी व्याकरण दुई किसिमको हुन्छ । पाणिनिको संस्कृत व्याकरण र भाषा वैज्ञानिक विश्लेषणबाट लेखिने (मेरो नेपाली वाक्य व्याकरण जस्ता) व्याकरणचाहिँ वर्णनात्मक व्याकरण हुन् भने नेस्फिल्डको अङ्ग्रेजी व्याकरण र हाम्रा विद्यालयहरूमा नेपाली व्याकरण भन्ने नाउँ दिएर पढाइने (नाम पाँच किसिमको हुन्छ, लिङ्ग तीन किसिमको हुन्छ र कारक आठ किसिमका हुन्छन् भन्ने खालका) व्याकरणचाहिँ निर्देशात्मक व्याकरण हुन् । वर्णनात्मक व्याकरणले चाहिँ लोकले प्रयोग गरिरहेको भाषाकै विश्लेषण गरेर नियम बनाउँछ, तर निर्देशात्मक व्याकरणले चाहिँ लोकको प्रयोगलाई वास्ता नगरेर शुद्ध कस्तो हुनुपर्छ भनी लोकलाई नै सिकाउन खोज्छ । पाणिनि, ससुर, ब्लुमफिल्ड र चोम्स्कीजस्ता व्याकरण वैज्ञानिकहरूले चाहिँ वर्णनात्मक व्याकरणलाई नै कुनै भाषाको सक्कली व्याकरण मान्छन्, निर्देशात्मक व्याकरण विद्यार्थी अलमल्याउने र फेल गराउने गोरखधन्दा मात्र हो । लोकमा चलेका प्रथाको विश्लेषण गरेर त्यसभित्र लुकेको नियम फेला पार्ने काममात्र व्याकरणकारको हो, व्याकरणकारले लोकलाई उपदेश दिने अधिकार छैन भन्ने मान्यता वर्णनात्मक व्याकरण, व्याकरण विज्ञान अथवा भाषा विज्ञानले मान्छ । निर्देशात्मक व्याकरण (परम्परागत व्याकरण) ले चाहिँ लोकलाई नै भाषाका नियमहरू सिकाउने धृष्टता गर्छ । देवनागरी लिपिमा लेखिएको नेपाली वाङ्मयको मानक रूपमा जस्तो प्रथा चलेको छ, बालकलाई त्यो कसरी सजिलो पारेर सिकाउने भन्नेमात्रै भाषा शिक्षणको काम हो, लोकमै नचलेको तर आफूले निर्माण गरेको कृत्रिम लहडलाई शुद्ध घोषित गरी शब्दकोश, पाठ्यक्रम र पाठ्यपुस्तकमा लाद्नु भाषा वैज्ञानिक, व्याकरणकार र शिक्षाशास्त्रीहरूको कर्तव्य होइन । यस सिद्धान्तका आधारमा लोकमै नचलेको र देवनागरीको संयुक्त व्यञ्जनको मर्म नै राम्ररी नबुझी निर्देश गरेको संयुक्त व्यञ्जन फुटाउने काम ठीक भएन ।नैषधीय चरित (२२।८४) मा महाकवि श्रीहर्षले लेखेका छन्, व्याकरणकारले चन्द्रमाको विम्बमा खरायो (शश) जस्तो देखेर त्यसको नाम शशी (खरायो लिने) राखिएको हो, खरायो मरुन्जेल कुद्ने (मृग) हुनाले चन्द्रमालाई मृगी पनि भन्न सकिन्छ भनी जतिसुकै उपदेश देओस्, लोकले चाहिँ चन्द्रमालाई परम्परादेखि चलिआएको शशी शब्दले मात्र चिन्छ, जतिसुकै ठूला पण्डितले चन्द्रमालाई मृगी भनाउने उपदेश गरोस्, लोकले ती व्याकरणकारको घमन्ड चुर गर्न चन्द्रमालाई शशीमात्र भन्छ, मरिगए मृगीचाहिँ भन्दैन (भङ्क्तुं प्रभुव्र्याकरणस्य दर्पं पदप्रयोगाध्वनि लोक एष: । शशो यदस्यास्ति शशी ततोऽयमेवं मृगोऽस्यास्ति मृगीति नोक्त: ।।) । नेपालमा अहिले त्यही भयो, लोकले व्याकरणकारको निर्देशन सहेन । शिक्षा वैज्ञानिक मूल्याङ्कन संयुक्ताक्षरमा कुनकुन व्यञ्जन घटकहरू छन् भन्ने कुरो अल्मलिने विद्यार्थीलाई कक्षामा नसिकाई हुँदैन । त्यसैले एउटा अक्षरबाट व्यञ्जनहरू छुट्याएर सिकाएको अशुद्ध त होइन, तर पाठ्यपुस्तकको अथवा कक्षाको कुनै अभ्यासमा मात्र सीमित राख्नुपर्ने कुरालाई समग्र पाठ्यपुस्तक र कोशभित्र प्रचलित र परम्परागत झुत्तिएको स्वरूपलाई जानाजान अशुद्धझैँ व्यवहार गरेर अनिवार्य रूपमा छुट्याएर लेख्नु, लेखाउनु र त्यसैअनुसार मूल्याङ्कन गर्नु अनावश्यक र अन्यायचाहिँ अवश्य हो ।भाषा पढाउन र लेखाउन सिकाउने गुरु, शिक्षाविद् र शिक्षा मन्त्रालयले विद्यार्थीलाई त्यस भाषामा स्थापित मानकअनुसार लेखिएका किताब र पत्रपत्रिका पढ्न सक्ने बनाउनु हो, आफैँले बनाएका (हो कि बिगारेका) कृत्रिम गोरखधन्दालाई शुद्ध घोषित गरेर सिकाउने तर विद्यार्थीले सिकेको जस्तो लेखाइ छापिइसकेका, छापिइरहेका र छापिन बाँकी किताब र पत्रपत्रिकाको मानक लेखाइसित मिलेन भने हामी विद्यार्थीहरूलाई शिक्षित र समर्थ बनाइरहेका छौँ कि अशिक्षित र असमर्थ बनाइरहेका छौँ ? हामीले यस कुरामा विवेक पुर्याउनुपर्छ । नेपालका विद्वान्हरूले पनि आफूले कम्तीमा १२ वर्ष अनिवार्य विषयका रूपमा पढेको नेपाली भाषाको हिज्जे शुद्ध पढ्न नसकेको र शुद्ध लेख्न नसकेको कुरो साँचो हो । तर त्यसको कारण देवनागरी अक्षरमा वर्णहरू झुत्तिएकाले होइन, त्रिभुवन विश्वविद्यालयका सम्बन्धित विभाग र गुरु अनि शिक्षा मन्त्रालयका सम्बन्धित विशेषज्ञले शिक्षा विज्ञानमा चलिरहेको विश्वको अद्यतन अनुसन्धानबाट निस्केका कसरी भाषा प्रभावकारी रूपमा सिकाउने भन्ने सिद्धान्त र प्रविधिको पुग्दो र प्रभावकारी मात्रामा उपयोग र अभ्यास गराउने सामग्री र शिक्षण नगराएर मात्र हो । सम्बन्धित संस्था, विभाग र विद्वान्को आफूलाई अद्यतन र प्रभावकारी बनाउने आलस्य र असक्षमताको सिकार विद्यार्थी र नेपाली भाषाका समस्त पाठक र लेखकलाई बनाउनु अन्याय हो ।साना कक्षाको सिकाइको आधारमानिसको मस्तिष्क विकास, बुझाइ र सिकाइसँग सम्बन्धित अनुसन्धानहरूले (हेलेन अबाजी, २००६) के देखाएका छन् भने बालकले आठनौ वर्षको उमेरसम्म (२ वा ३ कक्षा सम्म) मै पढ्ने अभ्यास गरिसक्नु पर्छ । कक्षा २ सम्ममा अक्षर चिनिसक्नु पर्छ, अनि लय मिलाएर घोक्ने कुरा घोकिसक्नु पर्छ । नौ वर्षको उमेरसम्म उनीहरूको विश्लेषण क्षमता र बुझाइको क्षमता त्यति विकास भइसकेको हुँदैन । बालकले सबभन्दा पहिले र धेरै देखेर सिक्छन्, त्यसपछि सुनाइ र बोलाइको अभ्यास गरेर सिक्छन् । देखेको, सुनेको, बोलेको कुरो अर्थ लाग्ने शब्दमा प्रयोग गरेर सिक्छन्, आफ्नै जीउ लगाएर सिकेको अडिलो हुने हुनाले आफैँले अभ्यास गरेर सिक्छन्, अलिक पछि बुझेर सिक्छन्, साथीहरूसँग मिलेर पनि नबिर्सिने गरी सिक्छन् र एक्लै गृहकार्य गरेर पनि सिक्छन् ।यसरी प्राथमिक तह (२ वा ३ कक्षा) मै परम्परामा जस्तो हिज्जे लेखिएको छ । त्यस्तै अक्षर चिन्न सक्ने बनाउन सक्ने कुरो अनुसन्धानले देखाएको छ । त्यो अनुसन्धान त घोर अवैज्ञानिक हिज्जे भएको अङ्ग्रेजी भाषा पढ्ने बालकका लागि हो । हाम्रो देवनागरी जस्तो संसारको सबभन्दा वैज्ञानिक वर्णमाला पढ्न सक्ने बनाउनका लागि होइन । त्यस तहसम्म पढ्न सक्ने बनाउन अक्षर छुट्याएर सिकाउनु पनि आवश्यक हुन्छ । तर २ वा ३ कक्षा सम्ममै सिकाइ सक्नुपर्ने कुरो उच्च माध्यमिक र स्नातक तहका विद्यार्थीका पाठ्यपुस्तक र नेपाली बृहत् शब्दकोश (२०७२) जस्तो उच्चतम तहका विद्वान्, लेखक र पाठकले प्रयोग गर्ने ग्रन्थमा प्रयोग गर्नु हास्यास्पद अभ्यासमात्र हो । साना बालकका पाठ्यपुस्तक बनाउँदा अचेल वर्ण र अक्षरको आवृत्तिको गणनाका आधारमा बनाइन्छ । सबभन्दा धेरै आवृत्ति हुने वर्ण (र अक्षर) सिकाइ क्रममा पहिले आउँछ । हरेक पाठ बनाउँदा त्यसभन्दा अघि पढिसकेका वर्ण र अक्षरमा आवृत्तिका आधारमा त्यसपछि आउने वर्ण मिसाएर बनाउने चलन छ । यसरी पाठ बनाउँदा बालकले १२ सेकेन्डमा ७ वटा कुरा जोडेर बनाएका शब्द (वा वाक्य) मात्र सम्झिन सक्छ भन्ने कुरो ख्याल गरिन्छ । यसरी संयुक्ताक्षर सिकाउँदा पनि नेपाली वाङ्मयमा त्यसको गणना गरी कुनचाहिँ संयुक्ताक्षरको आवृत्ति बढ्ता छ, त्यसलाई पहिले कसरी पढाउने भन्ने शिक्षण अभ्यासको खाँचो देखिन्छ ।कोश वैज्ञानिक आधारकोश विज्ञान पनि भाषा विज्ञानकै हाँगो भएकाले वाङ्मयमा नचलेको प्रस्तावित हिज्जे कोशमा राख्नै पाइँदैन । त्यसैले कोशमा संयुक्त व्यञ्जन छुट्याएर देखाउने परिपाटी बन्द गर्नुपर्छ । माथिको विश्लेषणका आधारमा पाठ्यपुस्तक र कोशमा संयुक्त व्यञ्जन फुटाउनु ठीक छैन ।"
श्वानागमन,"एक महापुरुषको शताब्दीमूलक कार्यक्रमको अवसर थियो । यसलाई भव्यतम तवरले मनाउने आयोजकीय अठोटको परिणामस्वरुप मञ्चलाई सम्पूर्ण तडकभडकका साथ सजाइएको थियो । यही सज्जाको बीचमा चार अतिथि मञ्चासीन थिए । तथापि कार्यक्रम किन आरम्भ भइरहेको थिएन भने यसका बहुप्रचारित उद्घाटनकर्ता सम्मानीय प्रमुख अतिथि आइपुगेका थिएनन् । सम्माननीयज्यू आउनै लाग्नुभएको छ । एक चुस्त उद्घोषकले माइक समातेर घोषणा गर्यो ।अर्धनिमन्त्रित (एक मित्रमार्फत टेलिफोनले सूचित) म र मेरो परममित्र हरेराम कार्यक्रममा पुग्दा दर्शकदीर्घा खचाखच भरिसकिएको थियो । कतै बस्ने सिट थिएन । तसर्थ निराश भएर हामी के फर्कन लागेका थियौं, मेरो आँखा दाहिनेतिरका केही खाली कुर्सीमा गयो । मैले खुसी भएर हरेरामको कानमा फुसफुसाएँ, त्यता जाउँ यार ।ए, यो त गन्यमान्य लेखिएको ठाउँ हो । त्यहाँ बसिसकेपछि मैले छेउको भित्तामा टाँसिएको कागजमा हेरेंँ ।हो, गन्यमान्यहरूका लागि सुरक्षित सिटमा हामी बस्यौं । हरेरामको स्वरमा थोरे अत्यास थियो ।अब यहाँ बसिसकेपछि हामी पनि गन्यमान्य नै हौं यार हरेराम । एकछिनपछि मैले भनेंँ ।हामी कसरी गन्यमान्य हौं ? हरेरामले आफ्नो बानी बमोजिम निहुँ खोज्यो । सम्माननीयज्यू आउनै लाग्नुभएको छ । उद्घोषक आएर फेरि उसरी नै उद्घोषित भयो ।ठीक समयमा आएर मञ्चस्थ भएका चार थान अतिथिहरू विलकुलै शान्त भएर सोफामा ढल्किएका थिए । यस तामझामपूर्ण मञ्चको एक कुनामा सम्बन्धित शताब्दी महापुरुषको सानो साइजको तस्वीर माल्यार्पित थियो । र तस्वीर अगाडि अग्निमय हुनलाई आतुर अग्लो पित्तले पानस । (सायद सम्माननीय प्रमुख अतिथिको व्यग्र प्रतीक्षामा) । अनि नेपथ्यबाट कुनै चालु राष्ट्रिय गीतको धुन प्रवाहित भइरहेको थियो ।सम्माननीयज्यू आउनै लाग्नुभएको छ । उद्घोषक एकपटक फेरि फुर्तीका साथ मञ्चमा उक्लियो ।यार, हामीलाई यहाँबाट उठाउने त होइन ? केही बेरपछि हरेरामले शंका पोख्यो ।हामी कुनै गन्यमान्य भन्दा कम छैनौं मेरो स्वाभिमान सहसा जाग्यो ।ठीक छ, ठीक छ । हरेरामले अचम्मैले कुनै प्रतिवाद नगरेर चुपो लाग्यो ।सम्माननीयज्यू आउनै लाग्नुभएको छ । माइकबाट फेरि उही सूचना प्रसारित भयो ।एक इन्ची पनि अघि नबढी स्थिर रहेको कार्यक्रमको विरोधस्वरुप मञ्चमा हलुकाहलुका गाइँगुइँ हुन थाल्यो । एक्कासी कसैले सुइइसिटी बजायो । यसले व्यवस्थापन कार्यमा खटिएका स्वयंसेवकहरू सजग भए । एक स्वयंसेवक दगुरेर सिटी बजेको ठाउँमा आई पल्याकपुलुक गर्न थाल्यो । यसको बदलामा हल्ला झन् बढ्यो । (र जोडजोडले सिटी पनि) । कृपया शान्त हुनोस् । एक सुन्दरी उद्घोषिका मञ्चमा प्रकट भएर माइक समाती, सम्माननीयज्यू आउनै लाग्नुभएको छ ।विस्तारैविस्तारै मञ्च चलमलाउन थालेको थियो । एक ठूलो पेटको हृष्टपुष्ट अतिथिले आफ्नो नाडी घडीतिर हेरेर हाइ गर्यो । एकदमै दीर्घ हाइ । यस्तो उखुम गर्मीमा पनि कालो लङकोट लगाएको संँगैको बुर्जुग अतिथि आफ्नो सिटबाट जुरुक्क उठ्यो । र सम्भवत: लघुशंका विसर्जनका निम्ति हतारहतार एकातिर लाग्यो । र यही क्रिया सफलतापूर्वक सम्पन्न गरेर अर्काे राष्ट्रिय पोसाकधारी अतिथि मञ्चमा फर्किरहेको थियो । तर चौथो नम्बरको सेतै दाह्री फुलेको अतिथि भने अहिलेसम्म हलचलविहीन अवस्थामा थियो । एकनासले कुनै चिन्तकको मुद्रामा मास्तिर टोलाइरहेको । झन्डै उसको टोपीसहितको टाउकोमाथि केही चंगा (होइन, रंगीचंगी बेलुनहरू) उडिरहेका थिए ।सम्माननीयज्यू आउनै लाग्नुभएको छ । पुरानै चुस्त उद्घोषक फेरि देखिएर नयाँ घोषणा गर्यो, मुख्यालयबाट निस्किसक्नुभएको छ, सम्माननीयज्यू ।के सम्माननीयज्यू संयुक्त राज्य अमेरिकाबाट आइरहनुभएको हो ? कसैले तिखो टिप्पणी गरेकोले दर्शकदीर्घामा हाँसो चल्यो । कुन्नि, एउटै सम्माननीयज्यू यहाँ कतिपटक आउन लाग्नुभएको हो एउटा थप टिप्पणीले हाँसो झन् चर्कियो ।सम्माननीयज्यू आउनै लाग्नुभएको छ । उही उद्घोषीय स्वर सुनियो, सहिद गेटसम्म पुगिसक्नुभएको छ, सम्माननीयज्यू ।रातो रिबनले आफ्नो असाध्यै लामो कपाल बाँधेको एक नवजवान स्वयंसेवक हामीछेउ आएर ठिंग उभियो । र विस्तारै साले गन्यमान्य (मैले सुनँें) भन्दै भित्ताबाट गन्यमान्य लेखिएको कागज उक्काउन थाल्यो । अनि त्यसलाई तुरुन्तै च्यातेर आफ्नो मुठीमा काचकुच पारी वेगले अगाडि बढ्यो । (क्रोधले भरिएको अनौठो दृश्य) । अब भने अगन्यमान्य हामी (केही अरु पनि हामीजस्तै हुनुपर्छ) खतरामुक्त भइसकेका थियौं ।सम्माननीयज्यू आउनै लाग्नुभएको छ । यसको लगत्तै भन्यो उद्घोषकले, रत्नपार्कसम्म आइपुग्नुभयो, सम्माननीयज्यू ।मञ्चबाट सरक्क सरेर लघुशंका यतासम्म आइपुगेको प्रतीत हुन्थ्यो । यही क्रममा दर्शकहरू पालैपालो गरेर सिटबाट उठी बाहिरिइरहेका थिए । हाम्रो गन्यमान्य साइडको अवस्था पनि असमान थिएन । यहाँ हामीमात्रै लघुशंकाविहीन भएर चुपचाप बसेका थियौं । अचानक हरेराम पनि आफ्नो सिटबाट उठ्यो । र, पैन्टको फस्नर अग्रिम रूपमै समातेर हलबाट निस्कियो । अब केवल एक म अलघुशंकित गन्यमान्य बाँकी रहेको थिएँ । (त्यो पनि नक्कली गन्यमान्य) ।सम्माननीयज्यू आउनै लाग्नुभएको छ । अहिले फेरि उही सुन्दरी उद्घोषिकाको सुमधुर स्वर सुनियो, नाचघरसम्म आइपुग्नुभएको छ, सम्माननीयज्यू ।एकाएक केही हतियारधारी पुलिस सँगसँगै एक जन्ड कुकुर मञ्चमा देखापर्यो । कुकुर अघिअघि र पुलिसहरू पछिपछि । (कुन्नि, पुलिसहरूलाई अथवा बडेमानको एलसेसियन कुकुरलाई देखेर मञ्चासीन अतिथिहरू हडबडाएर सोफाबाट जराकजुरुक उभिए त्यसतर्फ कुनै ध्यान नदिएर कुकुरले मञ्च परिक्रमा गर्न थाल्यो । यस क्रियामा पुलिसहरू पनि उसरी नै सक्रिय थिए ।"
महिला जीवन रक्षाको मार्गचित्र,"धर्मको समयसापेक्ष परिभाषा तथा प्रचारका लागि आधुनिक तथा सुधारवादी धर्मगुरुहरू अग्रसर हुनुपर्छ । रजस्वला तथा सुत्केरी महिला घरमा बसे तथा उनीहरूले दूध, दही खाएमा देउता रिसाउने होइन । यदाकदा कसैकोमा कुनै अप्रिय घटना भएमा त्यो समाज मनोविज्ञान तथा संयोगमात्र हो । अत: सबैले आफ्नो दायित्व निर्वाह गर्ने हो भने सुदूरका छाउगोठ स्वत: भत्कनेछन् । अन्यथा तिनले निरन्तरता पाइनै रहनेछन् र महिलाहरूको त्रासद जीवन उनीहरूको नियति बनिनै रहनेछ ।प्रतीक्षा नारीवादी सैद्धान्तिक आधारमा नेपाली साहित्यमा विद्यावारिधिकी शोधार्थी हुन् ।"
"राष्ट्रवाद, अन्धराष्ट्रवाद र अतिवाद","अतिवाद र अन्धराष्ट्रवाद सैद्धान्तिक रूपमा तथ्य र वास्तविकतामा आधारित नरहेको, आफ्नो देश र जनताको हित तथा आवश्यकताको लागि नभई अरुप्रति निरपेक्ष रूपमा घृणा र विरोध गर्नु अन्धराष्ट्रवाद हो । अन्धराष्ट्रवादीहरू अतिवादी पनि हुन्छन् । अतिवादको एउटा नेपाली उदाहरणका रूपमा वर्तमान माओवादी केन्द्रका अध्यक्ष तथा प्रधानमन्त्रीले नेतृत्व गरेको माओवादी दलले कुनै समय भारतीय विस्तारवादका विरुद्ध लड्ने भन्दै देशका विभिन्न भागमा ट्ेरन्च नामका खाल्डा खन्नु र अहिले आएर भारत भ्रमणका समयमा नेपालको स्वतन्त्र परराष्ट्र नीतिविरुद्ध संयुक्त राष्ट्रसंघ लगायतका अन्तर्राष्ट्रिय मञ्चहरूमा भारतको अनुशरण गर्ने आशयको संयुक्त वक्तव्यमा हस्ताक्षर गर्नु अतिवादको एउटा नमुना हो । त्यस्तै नेपाली जनता विनाशकारी भूकम्पबाट पीडित भइरहेका बेला नेपालमाथि लगाइएको भारतीय नाकाबन्दीको पक्षपोषण गर्दै तराई मधेसमा अराजकता सिर्जना गर्ने मधेसी मोर्चासम्बद्ध नेताहरूको कार्य अतिवादको अर्को नमुना हो । अन्धराष्ट्रवादीहरूले जनताको भावना, आवश्यकता, शान्ति, स्थायित्व र आर्थिक विकासभन्दा अरु कुनै देशप्रतिको निरपेक्ष विरोध र घृणालाई आफ्नो विचार र क्रियाकलापको आधार बनाएका हुन्छन् । उनीहरूमा अन्तर्राष्ट्रिय कूटनीतिक मान्यता, प्रचलन र व्यवहारप्रति कुनै सम्मानको भावना हुँदैन । अन्तर्राष्ट्रिय र क्षेत्रीय शान्ति एवं स्थायित्व तथा अरु देशहरूसंँगको पारस्परिक सहयोग र सम्मानको विषयमा समेत उनीहरू एकदमै संकीर्ण र पूर्वाग्रही हुन्छन् । जाति समुदाय, धर्म, संस्कृति, भाषा वा भूगोलको संकीर्ण चिन्तनबाट ग्रसित भएर अन्धराष्ट्रवादीहरू कुनै अमूक देशप्रति निषेघ र घृणा तथा कुनै देशप्रति भक्तिभाव र समर्पणको चिन्तनबाट समेत ग्रसित हुन्छन् । एमाले यस्तो चिन्तन र व्यवहारलाई अस्वीकार गर्छ । तर देशभक्तिपूर्ण आवाज उठ्न नपाओस् भनी चाहनेहरू नै नेपालमा उक्त प्रकारका अतिवादी र अन्धराष्ट्रवादी कामकुरा गरिरहेका छन् । उनीहरू संयुक्त राष्ट्र संघको बडापत्र, पञ्चशील र अन्तर्राष्ट्रिय कानुनका स्थापित मान्यताको आधारमा छिमेकीहरू लगायत सबै देशहरूसँंग समानताको आधारमा सम्बन्ध कायम गर्ने कुराको विरोध गर्छन् । उनीहरू नेपाललाई कथित बहुराष्ट्रियताको आधारमा विभाजन गर्ने, विदेशीको कथित सुरक्षा छातामुनि नेपाललाई राख्ने, नेपालको भन्दा बाह्य शक्तिको पक्षपोषण गर्ने, नेपालीहरूको हितभन्दा पराईको हितको वकालत गर्ने, सामाजिक सद्भावलाई संकीर्ण जातीयताको आधारमा बिथोल्ने र यसमा बाह्य संलग्नतालाई निम्त्याउने भरमग्दुर प्रयास गरिरहेका छन् । वस्तुत: यस्तो गर्नेहरू नै अतिवादी र अन्धराष्ट्रवादी हुन् । राजनीतिक दलका सिद्धान्त, नीति र कार्यक्रमको आधारमा भन्दा जातीय आधारमा राजनीति गर्न खोज्नेहरू स्वयं नश्लवादी त हुँदै हुन् । उनीहरू समाजको विभाजन र देशको कमजोरीमा स्वार्थ साधना गर्न खोज्नेहरू पनि हुन् । यस्तो विचारका अनुयायीहरू विश्व इतिहास र मानव सभ्यताको विकासक्रम तथा नेपालको ऐतिहासिक पृष्ठभूमिको यथार्थ बारेमा मानिसहरू चासो र जानकारी नराखुन् भन्ने चाहन्छन् । यस्तै विचारबाट ग्रसित भई विभाजनकारी भूमिका खेल्नेहरूकै कारण नेपालमा बाह्य शक्तिहरूको चलखेल बढिरहेको छ र राष्ट्रिय राजनीति र समाज संकटग्रस्त बनिरहेको छ । नेपाल र छिमेकीे सन्दर्भनेपालको सन्दर्भमा राष्ट्रवाद र अन्धराष्ट्रवादको परिभाषा, व्याख्या र विश्लेषण गर्दा २००७ साल र त्यसपछिका राजनीतिक घटनाक्रमहरू तथा त्यस सिलसिलामा भएगरिएका कार्य एवं तिनको प्रभावलाई हेर्नुपर्छ । साम्राज्यवादको विगविगीको समयमा पनि नेपाल कहिल्यै कसैको अधीनमा गएन । बेलायती साम्राज्यवादको हमलासंँग नेपालले टक्कर लियो । लडाइँमा प्रयोग गरिएका किल्ला र गढीहरू आज पनि त्यसको साक्षीका रूपमा हाम्रासामु छन् । पृथ्वीनारायण शाहले नेपाल एकीकरण गर्दाको विश्व परिस्थिति शक्तिको आधारमा राज्य विस्तार गर्ने समय थियो । त्यस समयमा पनि भारतको एकीकरण र स्वतन्त्रताभन्दा धेरै अघिदेखि सधैं स्वतन्त्र र सार्वभौमसत्ता सम्पन्न देशको हैसियत रहेको नेपाललाई तत्कालीन बेलायती साम्राज्यले समेत सम्झौतामा प्रवेश गरी पूर्ण मान्यता दिएको थियो । स्वतन्त्र भारत हुनुअघि नै नेपालले बेलायत र अमेरिकाजस्ता देशहरूसंँग कूटनीतिक सम्बन्ध कायम गरिसकेको थियो । छिमेकी भारतको इतिहास हेर्ने हो भने त्यहाँ बेलायती साम्राज्यको शासन समाप्त हुने समयसम्म ५६५ रजौटाहरू (प्रिन्सिली स्टेट्स) तथा हजारौं जमिनदार र जागिरवाला थिए । विभिन्न राज्यका शासकहरू छत्रपति, महाराजा, वादशाह, सुल्तान, निजाम, मराठा, राजे, नवाव, ठाकुर, सरदार, भोसले आदिजस्ता पदवीले चिनिन्थे । सन् १८८९ सम्म भारत बेलायती महारानीको तर्फबाट सोझै गभर्नर जनरलबाट शासित ब्रिटिस इन्डिया र अप्रत्यक्ष रूपमा गभर्नर जनरलबाट शासित (सुजेरेन्टी) क्षेत्रमा विभक्त थियो । यस्ता सुजेरेन्टीहरूको संख्या नै १७५ थियो । उत्तरी छिमेकी चीनमा आन्तरिक कलह र गुटबन्दीले मिङ वंशको पतन भई मञ्चुहरूको शासनको उदय भएको थियो । मञ्चुहरूले छिङ वंशको स्थापना गरेका थिए । त्यस शासन अन्तर्गत चीनले व्यापार, व्यवसाय र बाह्य सम्बन्धको विकास गरिरहेको थियो । त्यस्तो अवस्थामा सन् १७६८ मा गोर्खाका राजा पृथ्वीनारायण शाहले नेपालको एकीकरण गरेका थिए । त्यसबेला भारतलाई आफ्नो अधीनमा लिएको बेलायती साम्राज्यले नेपालमा पनि आँखा गाड्न थालेको थियो । त्यहाँ मुगल साम्राज्य ओरालो लाग्दै थियो र शिख, मराठा, दुरानीजस्ता साम्राज्यको उदय हुँदै थियो । त्यस्तो परिवेशमा ससाना राजारजौटाहरूलाई एकीकरण गरी बलियो नेपालको स्थापना गर्ने पृथ्वीनारायण शाहको अभियानलाई नकारात्मक रूपमा चित्रित गर्न खोज्नेहरूले विश्वका अरु देशहरूको इतिहास नपढे पनि छिमेकी भारत र चीन तथा आफ्नै देशको इतिहास पढ्ने कष्ट गर्नु उचित हुन्छ । इतिहासको यथार्थमाथि पर्दा हाल्ने कुचेष्टा गर्दै नेपालको कुनै भूभागमा नेपालभित्रकै कुनै जाति समुदायको उपनिवेश रहेको कुरा गर्नु नेपाली इतिहासमाथिको प्रहार हो । यसरी प्रहार गर्नेहरू नेपालको राष्ट्रिय एकता र नेपालीको देशभक्तिलाई कमजोर तुल्याउन चाहन्छन् । यस्तो गर्नेहरूले छिमेकी भारत र चीनको माथि उल्लेखित इतिहास र वर्तमानको सम्बन्धलाई कसरी हेर्छन् ? के उनीहरू तत्कालीन भारत र चीनको आज पनि सोही अनुरुप विभाजन वा गठनविघटन हुनुपर्छ भन्ने तर्क अगाडि सार्न सक्छन् ? सत्तालिप्साको बलिवेदीमा राष्ट्रियतानिरंकुश जहानियाँ राणाशासन ढल्दै गर्दा त्यसको रक्षाका लागि राणा प्रधानमन्त्री मोहन शमशेरले भारतीय राजदूतसँंगै सन् १९५० मा भारतसंँग शान्ति र मैत्री सन्धि गरे । त्यसबेला भारत भर्खरै बेलायती साम्राज्यबाट मुक्त भएको थियो भने चीनमा क्रान्ति सम्पन्न भएको थियो । नेपाल संयुक्त राष्ट्र संघको सदस्य भइसकेको थिएन । अन्तर्राष्ट्रिय सम्बन्धलाई नियमन गर्ने भियना अभिसन्धि पनि त्यसबेला भइसकेको थिएन । बेलायती साम्राज्यको उत्पीडनबाट भर्खरै मुक्त भएको भारतद्वारा सदैव स्वतन्त्र रहेको नेपालसँंग सन् १९५० को सन्धिमा नेपालको सार्वभौमसत्ता, स्वाधीनता र स्वतन्त्रताको पूर्ण सम्मान गर्नुको साटो असमान प्रावधानहरू राखियो । यो मोहन शमशेरको सत्तामा टिकिरहने लालसाबाट उत्पन्न आत्मसमर्पणवादी चिन्तनबाट जानिबुझी भारतीय शासकहरूले उठाएको अनुचित फाइदा थियो । यही सन्धिको कारण राणाशासनको पतनपछि पनि नेपालको मन्त्रिपरिषद्मा भारतीय सल्लाहकार रहने स्थिति सिर्जना भयो । दिल्ली सम्झौताको अन्तर्य पनि यस्तै रह्यो । यसमा नेपाली कांग्रेसको समर्पणवादी नीति पनि कारक रहेको थियो । त्यही समयदेखि नै नेपाल अस्थिर राजनीतिको सिकार हुँदै आफ्नो भविष्य आफै निर्धारण गर्ने कुरामा दुर्बल रहेको छ । नेपाली कांग्रेसले २०१५ सालमा संसदमा दुई तिहाइ बहुमतका साथ तथा २०४८ र ०५५ सालमा स्पष्ट बहुमतका साथ सरकार सञ्चालन गर्ने अवसर पाए पनि निरंकुश जहानियाँ राणा शासनद्वारा नेपालमाथि थोपरिएको असमान सन्धिलाई सच्याउनेतर्फ कुनै काम गरेन । उल्टै त्यस पार्टीको सरकारले नेपालको स्वाधीनता र आत्मनिर्भरतालाई कमजोर पार्ने किसिमका अनेकौं क्रियाकलाप गर्यो । कम्युनिष्ट पार्टी भने सधैं निरंकुश राजतन्त्रका विभिन्न चरणमा जनताका अधिकार कुण्ठित गर्न भएगरिएका कामकुराहरूका साथै नेपालको राष्ट्रियता र स्वतन्त्रतालाई कमजोर गर्ने किसिमका सबै कामकुराका विरुद्ध दृढताका साथ उभियो । पहिलो पटक २०५१०५२ सालमा नौ महिना सञ्चालित नेकपा एमालेको अल्पमत सरकारले सन् १९५० सन्धिलाई समयानुकूल परिमार्जन गर्नुपर्ने विषयलाई भारतका तत्कालीन प्रधानमन्त्री पीभी नरसिंह रावसँंग औपचारिक रूपमा राख्यो र कूटनीतिक माध्यमबाट त्यस कार्यलाई अगाडि बढाउने सहमति पनि भएको थियो । नेकपा एमालेका अध्यक्ष केपी शर्मा ओलीको नेतृत्वमा रहेको संयुक्त सरकारले नेपालभारत प्रबुद्ध व्यक्ति समूह गठन गरी दुईपक्षीय सम्बन्धका समग्र पक्षमा पुनरावलोकन गर्ने कार्य आरम्भ भयो । यस कार्यलाई वर्तमान कांग्रेसमाओवादी सरकारले अघि बढ्न दिइरहेको छैन । राष्ट्रिय हित र स्वाधीनताको अभियानलाई नेकपा एमालेले सशक्त रूपमा जारी राखिरहेको छ ।विगतको यथार्थनेपालको संविधानको संशोधनमा देशभक्ति र राष्ट्रघातको प्रसंगमा कुरा गर्दा संविधान निर्माणको प्रक्रियामा भए, गरिएका कुराहरूको पनि स्मरण तथा चर्चा गर्नु आवश्यक छ । अहिलेको विवाद संविधान संशोधन हुनुपर्छ वा हुनुहुँदैन भन्ने सैद्धान्तिक विवाद होइन । संशोधनको आवश्यकता, अर्थ, आशय, कारण र परिणाम सम्बन्धी बहस र विवाद हो । संविधानसभाको पहिलो कार्यकालमा संविधान निर्माण प्रक्रिया अघि बढिरहेको बेला अहिलेका माओवादी केन्द्रका अध्यक्ष र उहाँका पक्षधरहरू तथा मधेसी मोर्चासम्बद्ध नेताहरूका कस्ता धारणा थिए र उहाँहरूका क्रियाकलाप कस्ता थिए भन्ने कुराको सबैले सम्झना गर्नुपर्छ । अहिले नेपाली कांग्रेसको नेतृत्व सत्तालिप्साका कारण ती सबै कुराको सम्झना गर्नु उचित ठानिरहेको छैन । संविधान निर्माणको लागि देशभरि गएर संविधानसभाका सदस्यहरूले जनमत संकलन गरे, प्रतिवेदन तयार भयो, तर त्यस जनमतलाई माओवादी र मधेसी मोर्चाका नेताहरूले स्वीकार गरेनन् । नेपालको झण्डा, नेपाल देशको नाम, नेपाली भाषा, नेपाली सेना, नेपाली समाजको सद्भाव र एकता, नेपाली संस्कृति तथा नेपाली नागरिकताको व्यवस्थामाथि विशेष रूपमा प्रहार गरियो । संविधान मस्यौदाको जिम्मेवारी पाएको संवैधानिक समितिमा नेपालको झण्डा केवल दुई मतले जोगियो भने सद्भावना पार्टीका एकजना सभासदले नेपालको नाम नै परिवर्तन गर्ने लिखित प्रस्ताव समितिका सभापति निलाम्बर आचार्यसमक्ष लिखित रूपमा प्रस्तुत गरे । यस पंक्तिकारले त्यसको प्रतिवाद गरेको थियो । नेपाललाई जाति समुदायको आधारमा प्रदेशमा विभाजन गर्नुपर्ने र नेपाली सेनामा व्यक्तिको योग्यताक्षमताको आधारमा नभई अमूक समुदायबाट सामुहिक भर्ती गर्नुपर्ने, विदेशी नागरिकहरूलाई बेरोकटोक नागरिकता प्रदान गरी उनीहरूलाई राज्यका माथिल्ला निकायमा निर्वाध जाने बाटो खुला राख्नुपर्ने जस्ता कुरा आज संविधान संशोधनको चर्को कुरा गर्ने नेताहरूबाटै त्यसबेला उठाइएको थियो । विदेशीको स्वार्थमा घोषित रूपमा काम गरेको दाबी गर्नेहरूका सामु नतमस्तक हुने प्रवृत्ति ती नेताहरूमा देखिन्थ्यो र अहिले पनि देखिएकै छ । नेपाली कांग्रेसका केही नेताहरूमात्र त्यस्तो कुराको विरुद्धमा थिए र छन् । नेकपा एमाले सधैं त्यस्ता राष्ट्रघाती विचार र कार्यविरुद्ध दृढतापूर्वक उभियो । संविधानसभाको निर्वाचनमा वामपन्थीहरूको पक्षमा नेपाली जनताले दिएको व्यापक समर्थनको सम्मान गरी वामपन्थीहरूले संयुक्त रूपमा काम गर्ने, एमालेका नेता माधवकुमार नेपाललाई राष्ट्रपति र माओवादीका अध्यक्ष पुष्पकमल दाहाललाई प्रधानमन्त्री पदमा विजयी बनाउने भन्ने एमाले र नेकपा एमाओवादीको सहमतिलाई माओवादीका अध्यक्षले भंग गर्नुभएको थियो । यो काम पनि कुनै एक विदेशीसँंग राति भएको साउतीपछि गरिएको भन्ने कुरा सञ्चार माध्यमले त्यसैबेला व्यापक रूपमा लेखेका थिए । त्यस्तो स्थितिमा समेत संविधानसभाको पहिलो निर्वाचनपछि नेकपा एमाओवादी संविधानसभामा सबभन्दा ठूलो राजनीतिक दलका रूपमा आएपछि लोकतान्त्रिक मान्यता अनुरुप त्यस दलका नेतालाई प्रधानमन्त्री भई काम गर्ने अवसर दिनुपर्छ भनी नेकपा एमालेले दृढ विचार अघि सारेको थियो । माओवादीका अध्यक्षलाई प्रधानमन्त्री बन्नका लागि साथ दिएको थियो । तर प्रधानमन्त्रीको पदमा रहँदा पनि उहाँको अतिवाद प्रधानसेनापति रुक्मांगद कटवाललाई पदच्युत गर्ने प्रकरणमा प्रकट भयो । त्यस्तो अतिवादका विरुद्ध एमाले उभियो । प्रधानमन्त्री पदबाट हट्नुपरेपछि माओवादी अध्यक्ष तथा वर्तमान प्रधानमन्त्रीको नेतृत्वमा काठमाडांैको खुलामञ्च र सहरमा कस्तो अतिवाद प्रकट भयो भन्ने कुरा पनि छर्लङ्गै छ ।प्रतिबद्धताको प्रसंगसंविधानसभाको पहिलो कार्यकालमा संविधान जारी हुनसकेन । सविधानसभाको दोस्रो निर्वाचनपूर्व अहिलेका तीन ठूला राजनीतिक दल तथा मधेसी मोर्चासम्बद्ध नेताहरूबीच एउटा लिखित सहमति भएको थियो । त्यस सहमति अनुरुप नै सर्वोच्च अदालतका बहालवाला प्रधानन्यायाधीशको अध्यक्षतामा राजनीतिक दलका प्रतिनिधि नरहेको मन्त्रिपरिषद्को गठन भएको थियो । त्यसबेला संविधानसभाको निर्वाचन निष्पक्ष र स्वतन्त्र रूपमा सम्पन्न गर्ने तथा त्यसको परिणाम जस्तोसुकै आए पनि स्वीकार गर्ने, संविधानसभाको गठन भएको ६ महिनासम्म सहमतिको लागि प्रयास गर्ने र सहमति नभए संविधानसभाको प्रक्रिया अनुरुप अर्को ६ महिनामा संविधान निर्माण गरी जारी गर्ने सहमति भएको थियो । संविधानसभाको पहिलो कार्यकालमा प्रक्रियामा जान नसकेकोमा र संविधान निर्माण गर्न नसकेकोमा सबै दलका नेताहरूले गल्ती महसुस गरेका थिए । स्थानीय निर्वाचन २०७० सालको अन्तिमसम्म सम्पन्न गरिसक्ने सहमति पनि त्यसैबेला गरिएको थियो । निर्वाचन अभियानको सिलसिलामा सबै दलका नेताहरूले जनतालाई एक वर्षभित्र संविधान निर्माण गरी जारी गर्ने वाचा गरेका थिए । तर संविधानसभाको निर्वाचनपछि धाँधली भएको भन्दै माओवादी र मधेसी मोर्चाका नेताहरूबाट संविधानसभाको बैठक अवरुद्ध गरियो । स्मरणीय छ संविधानसभाको निर्वाचन शान्तिपूर्ण र निष्पक्ष रूपमा भएको भनी सबभन्दा पहिले वक्तव्य दिएर स्वागत गर्ने माओवादीका अध्यक्ष र वर्तमान प्रधानमन्त्री नै हुनुहुन्थ्यो र आफ्ना उम्मेदवारहरू पराजित हुनथालेपछि फेरि अर्को वक्तव्य दिएर निर्वाचनमा धाँधलीको कुरा गर्ने र मधेसी मोर्चाका नेताहरूसंँग मिलेर बैठक नै बस्न नदिने कार्य गर्ने पनि उहाँ नै हुनुहुन्थ्यो । संविधानसभामा ९० प्रतिशत सदस्यहरूले गरेको निर्णयलाई नमान्ने, आफैले गरेको सहमतिको उल्लंघन गर्ने र संविधान जारी गरेको दिनलाई कालो दिन भन्नेहरूले जनताबाट निर्वाचित प्रतिनिधि संस्थाको निर्णयको सम्मान गरेको ठहर्छ ?माथि उल्लेखित वचबद्धताको स्मरण गराउँदै एमालेले संविधान निर्माणमा यात सहमति गरौं या प्रक्रियाबाट विवादको टुंगो लगाऔं भन्दा नमान्ने माओवादी र मधेसी मोर्चाआबद्ध दलका नेताहरू नै थिए । त्यति मात्र होइन, संविधान निर्माणको प्रक्रियालाई संविधानसभामा प्रवेश गराउन खोज्दा त्यहाँका कुर्सी र माइक तोडफोड गरिएका थिए । संविधानसभाभित्र खुर्सानीको धुलो भेटिएको थियो । त्यो नेपाली जनताको आकांक्षा अनुरुप संविधान छिटो निर्माण गरौं भन्ने देश र जनताको हितकारी कार्य विरुद्धको कदम थियो ।निर्णय उल्टाउने आवश्यकता किन ?संविधान निर्माणको लामो र कष्टपूर्ण प्रक्रियामा टुंगो लागिसकेका विषयहरूलाई वर्तमान गठनबन्धन सरकारले अस्थिर राजनीति, सरकार परिवर्तन र संशयपूर्ण वातावरणमा फेरि व्युँताएर अन्योल सिर्जना गरेको छ । जस्ता नारा र कुराले पहिलो कार्यकालमा संविधानसभा असफल भएको थियो, त्यस्ता नारा र कुराहरू मधेसी मोर्चाआबद्ध नेताहरू, प्रधानमन्त्री र उनीहरूका पक्षधरहरूले फेरि गर्नथालेका छन् । फरक यतिमात्र छ त्यसमा विगतमा विरोध गर्ने नेपाली कांग्रेस समर्थनमा उभिएको छ । यही प्रसंगमा संविधान संशोधनको प्रस्ताव सरकारले व्यवस्थापिकासंसद सचिवालयमा दर्ता गरेको छ । यद्यपि नेपाली कांग्रेस भित्रैबाट त्यसको तीव्र विरोध भइरहेको छ । यो प्रस्ताव मधेसी मोर्चाका मागहरू सम्बोधन गर्नका लागि ल्याइएको भन्ने सरकार र प्रधानमन्त्रीको भनाइ छ । तर मधेसी मोर्चासम्बद्ध नेताहरूले संविधान संशोधन प्रस्ताव परिमार्जन गरिए मात्र स्वीकार गर्न सकिने कुरा गरेका छन् । तर परिमार्जनमा के कस्ता विषयहरू समेटिनुपर्ने हो भन्नेबारे उनीहरूले स्पष्ट गरेका छैनन् । यद्यपि बारम्बारको विदेशी दूतावासको भोज र छलफलपछि मधेसी मोर्चाका नेताहरूसमेत संशोधन प्रस्ताव अगाडि बढ्न दिन तयार भएका समाचार सार्वजनिक भएका छन् । जुन प्रदेशका जिल्लाहरूको कुरा संशोधन प्रस्तावसँंग सम्बन्धित छ, त्यहाँका जनताले पनि त्यसको व्यापक विरोध गरेका छन् । प्रमुख विपक्षी एमाले लगायत व्यवस्थापिकासंसदका नौ राजनीतिक दलहरूले संशोधन विधेयकको विरोध गरिरहेका छन् । नेपाली कांग्रेस र माओवादी केन्द्रका कतिपय नेता र कार्यकर्ताहरूले संविधान संशोधन प्रस्तावको सार्वजनिक रूपमा विरोध गरेका छन् । यस्तो प्रश्न उठिरहेको बेला संविधान संशोधनको प्रस्ताव महत्त्वपूर्ण भन्दै भारतीय विदेश मन्त्रालय र नेपालस्थित भारतीय दूतावासबाट वक्तव्य जारी भएको छ । संविधान संशोधनबारे पटकपटक मधेसी मोर्चासम्बद्ध नेताहरूले नेपालको कानुन र कूटनीतिक मर्यादा विपरीत विदेशी दूतावासमा गएर छलफल गरेका तथा आदेशनिर्देश लिने गरेका समाचार सार्वजनिक भइरहेका छन् । यदि संविधान संशोधनको कुरा नेपाल र नेपाली जनताको लागि हो भने यसमा बाह्य शक्तिलाई गुहार्नु र आमन्त्रण गनुपर्ने आवश्यकता किन पर्यो भन्ने प्रश्न नेपालीहरूले उठाउनु एकदमै स्वाभाविक हो । यस्तो प्रश्न कुनै नेपालीले कसैसँंग निहुँ खोज्न उठाएका छैनन् ।संसारमा अर्काको भक्तिभावमा आफ्नै देशको विसर्जन गर्ने चरित्र भएका अत्यन्त थोरै व्यक्तिहरूले बाहेक कसैले पनि आफ्नो देशको एकता, स्वाधीनता, स्वाभिमान, स्थायित्व, शान्ति, समृद्धि र उन्नतिभन्दा अरुको हितको बढी चिन्ता गर्ने गर्दैनन् । अर्काको लागि काम गर्ने, बाह्य हस्तक्षेप र अवाञ्छित क्रियाकलापमा संलग्न हुने व्यक्तिलाई कारबाही हुने कानुन भारत लगायतका विभिन्न देशहरूमा विद्यमान छ र सरकारले त्यसको प्रभावकारी कार्यान्वयन गर्छन् । नेपालमा संविधान निर्माण, प्रदेशको सीमांकन र नामाङ्कन, नागरिकता, शासकीय स्वरुप, राष्ट्रियसभा लगयतका संरचनाहरूको स्वरुप, भाषाको प्रयोग, राष्ट्रिय सुरक्षा आदिजस्ता विषय दीर्घकालीन रूपमा नेपालको अस्तित्व, स्वतन्त्रता र अखण्डतामा नै आँच पुग्नेगरी उठाइने र त्यसमा देशभित्र होइन, देश बाहिरबाट समर्थन हुने स्थिति के नेपालको भविष्य नेपालीहरूले नै निर्धारण गर्न पाउने भन्ने कुरासंँग मेल खान्छ ? देश भित्रका विभिन्न जाति समुदायसँंगको प्रतिस्पर्धा वा सहअस्तित्वको सन्दर्भमा पहिचान र आत्मनिर्णयका कुरा गर्ने तर राष्ट्रिय राजनीतिमा बाह्य हस्तक्षेप र चासो आमन्त्रण गर्दै देशकै आत्मनिर्णय र पहिचानलाई कमजोर पार्ने कामकुरा विरोधाभासपूर्ण छ । देशको अस्मिता र पहिचान मेटिने वा कमजोर हुने तर त्यहाँभित्र कुनै जाति विशेषको पहिचान वा अस्मिता बलियो हुनै सक्दैन । नेपालको संविधानले सबै जाति समुदायको हकअधिकार तथा पहिचानको सुरक्षा गरेको छ । कहीं कमी र अपुरो भए त्यसलाई नेपालको राष्ट्रिय राजनीतिक प्रक्रियाबाट क्रमश: सम्बोधन गर्न सकिन्छ । तर बाह्य इसारामा देशलाई घात गर्ने कार्य कुनै पनि देशभक्त नेपालीका लागि स्वीकार्य हुनसक्दैन । प्रधानमन्त्री लगायतका केही व्यक्तिहरूले संविधान संशोधनबाट यसप्रतिको समर्थनमा वृद्धि गर्ने कुरा गरेका छन् । तर सरकारबाट अघि सारिएको संविधान संशोधनको प्रस्तावलाई मधेसी मोर्चासमेत असन्तुष्ट भनिएका दलका नेताहरूले आरम्भमा पुरै अस्वीकार गरेका थिए भने हाल आएर परिमार्जनसहित आउनुपर्ने कुरा गरिरहेका छन् । सत्ताधारी दलहरूभित्रै संशोधन प्रस्तावको विरोध भइरहेको छ । एमाले समेतका व्यवस्थापिकासंसदका सदस्यहरूले संविधान संशोधन प्रस्तावको विरोध गरिरहेको बेला संविधानप्रति समर्थकहरूको संख्या कसरी वृद्धि हुन्छ ? तराईमा नै जनताबाट पराजितहरू र उनीहरूका पृष्ठपोषकहरूलाई खुसी पार्दै सत्ता लम्ब्याउने कार्य गर्दा के संविधानमा समर्थक जनताको संख्या बढ्ने हुनसक्छ ? परिमार्जन भनिने पोकोभित्रबाट के आर्जन गर्न खोजिँदैछ, स्पष्ट छैन । अझ संविधानसभामा संवैधानिक र राजनीतिक संवाद तथा सहमति समिति एवं अन्तिममा संविधानका अनुसांगिक कुराहरूसमेत मिलाउने जिम्मा लिएको समितिका सभापति तथा संयोजक रहेका डा बाबुराम भट्टराईको बोलीसमेत उक्त परिमार्जन सहितको संशोधन भन्नेहरूसंँग गजबसँंग मिलेको छ । संविधान जारी भएपछि आयोजित टुंँडिखेलको एउटा सभामा वर्तमान प्रधानमन्त्रीले हामी कसैका कठपुतली होइनौं भन्दै माधव घिमिरे रचित गीतको पंक्ति सुनाउनुभएको थियो । उहाँको त्यसबेलाको भनाइ उहाँको पार्टीसमेत सम्मिलित सरकार परिवर्तन भएपछि भारत भ्रमणका समय जारी संयुक्त वक्तव्यसँंगै उडेर गएको छ । उहाँकै पार्टीका एक वरिष्ठ नेताले संविधानसभाबाट संविधान जारी भएपछि बसेको एनेकपा माओवादीको स्थायी कमिटीको बैठकमा भारतलाई धोका दिइएको कुरा उठाएको सोही पार्टीका नेताबाट सार्वजनिक भएको छ । माओवादी केन्द्रका अध्यक्ष रहनुभएका प्रधानमन्त्रीले भने फुटेर गएका डा बाबुराम भट्टराई र आफूलाई स्थितिको कुनै अदृश्य रसायनले फेरि एकठाउँमा आउनुपर्ने भएको कुरा एउटा मञ्चमा गर्नुभएको छ । यस्ता कुराहरूले संविधान संशोधनका विभिन्न रहस्यपूर्ण पाटाहरूलाई उद्घाटित गर्छ ।"
बढी ओभरटाइमले जोखिम,"तपाईं कार्यालयमा बढी समय बस्ने गर्नुभएको छ ? ओभरटाइम गरेको गर्यै गर्नुहुन्छ ? उत्तर सकारात्मक छ भने, सतर्क हुनुस् । बढी ओभर टाइम गर्ने बानीले तपाईंको मुटुलाई बिरामी पार्न सक्छ । अमेरिकी हार्ट एसोसिएसनको म्यागाजिन सर्कुलेसन मा प्रकाशित एउटा अध्ययनले यस्तै भनेको छ ।तपाईं आफ्नो कार्यालयलाई नै घरजस्तो सम्झिन थाल्नुभएको छ, बासै एक प्रकारले कार्यालयमा हुन थालेको छ, शारीरिक रूपले धेरै सक्रिय हुनुहुन्छ, ससाना कुरामा पनि रिसाउन थाल्नुभएको छ, भावनात्मक रूपले टेन्सनमा बसिरहनुहुन्छ भने तपाईं शरीरको अमूल्य अंग मुटु जुन बेला पनि अस्वस्थ हुन सक्छ । भावनात्मक रूपमा समस्यामा रहनु, धेरै बढी रिसाउनु, धेरै बढी शारीरिक श्रम गर्नु पनि हृदयाघातको कारण बन्न सक्ने पुष्टि अध्ययनले गरेको छ । यससम्बन्धी अनुसन्धानमा रिस वा भावनात्मक रूपले समस्यामा रहने व्यक्तिमा एक घन्टाभित्र हृदयाघातको लक्षण देखिनुबीच सम्बन्ध पाइएको छ । अध्ययनअनुसार, जो व्यक्ति धेरै बढी भावनात्मक तनाव लिन्छन् र बढी मिहिनेत गर्छन्, उनीहरूमा रक्तचाप बढ्छ । यसले गर्दा मुटुको चालसमेत बढ्छ र धमनीमा रगतको प्रवाहमा परिवर्तन हुन थाल्छ । अनि मुटुमा रक्तसञ्चार कम हुन्छ, जुन हृदयाघातको कारण बन्छ ।"
कम पढेकालाई हानि दोब्बर,"हालैको एउटा अध्ययनको दाबीअनुसार, बीचैमा स्कुल छोडेकाहरूलाई हृदयाघात हुने सम्भावना विश्वविद्यालय स्तरको शिक्षा लिनेहरूको दाँजोमा दोब्बरभन्दा बढी हुन्छ । इन्टरनेसनल जर्नल फर इक्विटी इन हेल्थ मा प्रकाशित यो अध्ययनअन्तर्गत ४५ वर्षभन्दा बढी उमेरका महिला र पुरुष गरी २ लाख ६७ हजार १ सय ५३ जनालाई पाँच वर्षसम्म परीक्षण गरियो । अध्ययनको दाबीअनुसार, शिक्षा जति कम हुन्छ, तपाईंलाई हृदयाघात वा स्ट्रोक हुने सम्भावना बढी हुने हुन्छ । यस्ता वयस्क व्यक्ति जोसँग कुनै शैक्षिक योग्यता थिएन, उनीहरूलाई विश्वविद्यालयको डिग्री भएकाहरूको तुलनामा हृदयाघात हुने सम्भावना दोब्बर (१५० प्रतिशतभन्दा बढी) रहने गरेको पाइएको अध्ययनमा उल्लेख छ । त्यस्ता वयस्कहरू उमेर ४५ वर्षदेखि ६४ वर्षसम्मका थिए ।अध्ययन अनुसार, हृदयाघात हुने जोखिम इन्टरमिडिएट स्तर वा गैरविश्वविद्यालय शिक्षा भएकाहरूमा करिब दुई तिहाइ (७० प्रतिशत) भन्दा बढी थियो । यसको कारण के रहेछ भने, राम्रो शिक्षाले तपाईंको रहनसहन र खानपिनको रुचिमा प्रभाव पारेर अन्तत: स्वास्थ्य राम्रो बनाउने रहेछ । उक्त अध्ययनमा उल्लेख भएअनुसार, पहिलोपटक स्ट्रोकको सम्भावना विश्वविद्यालयको डिग्री लिएका मध्यम आयु वर्गका वयस्कहरूका तुलनामा हाइस्कुलको पढाइ पूरा नगरेकामा ५० प्रतिशत र विश्वविद्यालयीय शिक्षा नलिएकामा २० प्रतिशत थियो ।"
रातो कोठी,"रातो कोठीमा कुनै पनि परिवर्तन देखिए चनाखो हुनुपर्छ, छाला रोग तथा सौन्दर्य विशेषज्ञ डा धर्मेन्द्र कर्ण सचेत गराउँछन्, रातो कोठीमा कुनै पनि किसिमको घाउ भए वा यो बढेको देखिए अथवा यसको स्वरूप परिवर्तन हुन लागे तुरुन्त चिकित्सकको सल्लाह लिनु आवश्यक हुन्छ । चिकित्सकले यो कोठीले नोक्सान गर्छ कि गर्दैन, क्यान्सर पो उत्पन्न गर्ने हो कि भन्ने पत्ता लगाउँछन् । यो सामान्यत: तीन दशक नाघेका वा पाको उमेरका व्यक्तिहरूमा बढी देखिन्छ । रातो कोठी हुने वास्तविक कारण हालसम्म थाहा नभए पनि केही खास व्यक्तिलाई नै यो हुनुमा वंशानुगत कारकसमेत हुन सक्ने डा कर्ण बताउँछन् । विषालु ग्यास र रसायनहरूको सम्पर्कमा बढी रहने व्यक्तिहरूलाई यो समस्या बढी देखिएको पाइएको छ । विस्फोटक पदार्थमा उपयोग गरिने ब्रोमाइड लगायतका रसायन र मस्टर्ड ग्यास को सम्पर्कमा आउनेहरूलाई बढी हुने गर्छ । सैनिकहरू, सेतो छाला भएकाहरूमा यो समस्या बढी पाइने गरेको डा कर्ण सुनाउँछन् । यो शरीरमा चेरी फलजस्तै चम्किलो रातो थोप्लोको रूपमा देखिन्छ । यसको आकार फरक फरक हुन्छ । यो कोठी सानो थोप्लोदेखि लिएर एक चौथाइ इन्च व्याससम्मको हुन सक्छ । छालामा बाहिरबाट टाँसिएजस्तो देखिन्छ । छाला रोग विशेषज्ञलाई रातो कोठी पहिचान गर्न खासै परीक्षण आवश्यक हुँदैन । उनीहरूले यसको वृद्घि, स्वरूप आदि हेरेरै यो चेरी एन्जियोमा रहेको खुट्टयाउन सक्छन् । सामान्यत: यसको पहिचानको लागि थप परीक्षण आवश्यक हँुदैन । तर कहिलेकाहीं चाहिँ रोगको पहिचान पक्का गर्न छालाको बायोप्सी गराउनुपर्ने हुन सक्छ ।उपचाररातो कोठीमा सामान्यत: उपचार आवश्यक हँुदैन । तर यो रातो कोठीबाट रगत चुहिन थाले उपचार आवश्यक हुन्छ । यसले अनुहारलाई प्रभावित गरिरहेको छ भने सुन्दरताको दृष्टिकोणले यसको उपचार गर्न सकिन्छ ।यसको उपचारअन्तर्गत विद्युतीय शल्यक्रिया (इलेक्ट्रोकटराइजेसन) बाट रातो कोठीलाई डढाउनेसमेत गरिन्छ । यसले पनि यो कोठी शरीरबाट हटेर निको हुन्छ ।यस्तै, लेजर उपचार विधिबाट समेत यो कोठी हटाइन्छ । यसका लागि पल्स्ड डाई लेजर उपयोग गरिन्छ । यो लेजरले रातो कोठीलाई नष्ट पार्न पर्याप्त राप दिन्छ । यो प्रक्रिया गराउन अस्पतालमा भर्ना हुनुपर्दैन । सामान्य रूपमा कोठीलाई छालाको माथिल्लो सतहबाट काटेरसमेत हटाउने गरिन्छ । यो कोठीलाई अत्यन्त निम्न तापक्रममा गरिने क्रायो थेरापीको माध्यमले समेत नष्ट गरिन्छ । यसअन्तर्गत तरल नाइट्रोजनलाई रातो कोठीमाथि करिब दस सेकेन्डका लागि छर्किइन्छ । अत्यधिक चिसोले कोठीलाई नष्ट गर्छ । यो प्रक्रियाअन्तर्गत भएको घाउलाई बढी स्याहारको आवश्यकतासमेत पर्दैन । अन्य विधिको दाँजोमा यसबाट संक्रमण हुने सम्भावनासमेत निकै कम हुने डा कर्ण बताउँछन् ।"
रत्नपार्कदेखिको प्रेमयात्रा,"मण्डला थिएटर बनाउने सपनादेखि फिल्ममा सफल हुन बेनुकाको ठूलो भूमिका रहेको दया सुनाउँछन् । उनी पनि ससानो कुरा बेनुकासँगै सल्लाह लिन्छन् । दुवै एकअर्काका अभिभावक बन्न खोज्छन् । यसले गर्दा सेल्फ डिसिजन गर्ने बानी हराउँदो रहेछ, दयाले सुनाए, अचेल एक्लै निर्णय गर्न सिकेको छु ।३० भन्दा बढी फिल्म खेलिसकेका दयाको अभिनयप्रति चाहिँ बेनुका अझै आशावादी छिन् । दयाले आफ्ना लागि कहिले फिल्म खेल्छन् कुन्नि ? उनी भन्छिन्, उनीभित्र अनेक पात्र छन्, जुन कलामार्फत अझै निस्किन बाँकी छन् । दिनभरिको सुटिङ र मिटिङको थकानबाट दया घरभित्र आउँदा चाहिँ मुस्कुराएकै हुन्छन् । उनी तनावमा छन् भने बेनुकाले थाहा पाइहाल्छिन् । दया भने हाँसेरै टार्छन्, अरूलाई दु:ख देखाउँदैनन् । कहिलेकाहीँ रिस पनि उठ्छ, फेरि मुस्कान हेर्छु, माया लाग्छ, बेनुकाले भनिन्, दु:ख सबै आफंैलाई भन्ने विचार छ उनको ।इमानदार, परिवारप्रति जिम्मेवार, सरल स्वभाव दयाका बेनुकालाई मन पर्ने बानी हुन् भने, अलि लथालिंग हुने, स्ट्रिक्ली बोल्न नसक्ने, साथीभाइ र आफन्तको कुरा टार्न नसक्ने स्वभाव अलि मन पर्दैन ।त्यस्तै, बेनुकाको समझदारीबाट दया प्रभावित छन् । फ्यामिली म्यानेज गर्ने र लगनशील स्वभाव छ रे बेनुकाको । आवश्यक निर्णय लिन नसक्ने, एकोहोरोपन र बढी नै डिपेन्डेन्ट हुने बेनुकाको बानी चाहिँ दयालाई मन पर्दैन । दयाहाङलाई बेनुकाको मन पर्ने बानी"
अभिनेता ओम पुरीको निधन,"भारतका वरिष्ठ अभिनेता ओम पुरीको शुक्रबार निधन भएको छ । अचानक हृदयाघात भएपछि शुक्रबार बिहान उनले ६६ वर्षको उमेरमा प्राण त्यागेका हुन् । भारतीय फिल्मबाहेक पनि पुरीले पाकिस्तानी, ब्रिटिस र हलिउडका मेनस्ट्रिम, इन्डिपेन्डेन्ट र आर्ट फिल्ममा अभिनय गरेका थिए । कला क्षेत्रमा योगदानको कदर गर्दै भारत सरकारले पुरीलाई सन् १९९० मा पद्मश्री अवार्डले सम्मानित गरेको थियो । त्यसो त उनलाई बेलायतले समेत उच्च सम्मान गरेको थियो । उनको हृदयाघातका कारण आफ्नै निवासमा निधन भएको हो, पुरीको पारिवारिक स्रोतले निधनको पहिलो खबर दिँदै भनेको थियो, यो अकल्पनीय र हृदयविदारक छ । यी अभिनेताको रंगमन्च र फिल्मको लामो करिअरलाई सम्भिँदै भारतीय प्रधानमन्त्री नरेन्द्र मोदीले गहिरो दु:ख व्यक्त गरेका छन् । त्यसबाहेक बलिउड सेलिब्रिटीहरू अक्षय कुमार, करण जौहर, अनुपम खेर, जावेद अख्तर, महेश भट्ट लगायतले पुरीको निधनमा शोक व्यक्त गर्दै भारतीय फिल्म उद्योगका लागि अपुरणीय क्षति भएको टिप्पणी गरेका छन् ।हरियाणाको अम्बालामा पञ्जाबी परिवारमा जन्मेका ओम पुरीले पुनेको फिल्म इन्स्टिच्युट हुँदै नेसनल स्कुल अफ ड्रामा (एनएसडी) बाट फिल्मसम्बन्धी ज्ञान लिएका थिए । एनएसडीमा नसरुद्दिन शाह पनि उनका सहपाठी थिए । सन् १९७६ मा मराठी फिल्म घासीराम कोटवाला मार्फत् फिल्मी क्षेत्रमा प्रवेश गरेका पुरीले आरोहण र अर्धसत्य मार्फत् उत्कृष्ट अभिनेताको राष्ट्रिय अवार्ड जितेका थिए । त्यसबाहेक स्यान्डगेट, मिर्च मसला, माचिस, गुप्त, धूप जस्ता उल्लेखनीय फिल्म खेलेका थिए । पछिल्लोपटक उनी बजरंगी भाईजान, द जंगल बुक मा देखिएका थिए । उनको ब्रिटिसइन्डियन फिल्म भायसरायज हाउस दुई महिनापछि रिलिज हुँदै छ । भारतमै समेत श्याम बेनेगल र गोविन्द निहलानीजस्ता वैकल्पिक धारका फिल्ममेकरसँग थुप्रै फिल्ममा सहकार्य गरेका पुरीले विविध जानराका फिल्ममा काम गरे । माई सन द फनाटिक, इस्ट इज इस्ट, द प्यारोल अफिसर जस्ता फिल्ममार्फत उनले आफ्नो अभिनयलाई अन्तर्राष्ट्रिय स्तरसम्म फैलाएका थिए । सिटी अफ जोय, उल्फ, द घोस्ट एन्ड द डार्कनेस जस्ता फिल्मबाट हलिउडमा समेत आफूलाई स्थापित गर्न सफल भएका थिए ।अब मैले फेरि कहिल्यै उनलाई देख्न पाउन्नँ भन्ने यथार्थ पचाउन मलाई अति गाह्रो भइरहेको छ, पुरीको निधनमा भावुक हुँदै नसरुद्दिनले भनेका छन्, उनी मैले आजसम्म संगत गरेका व्यक्तिहरूमध्ये अति इमानदार र सर्वाधिक जेन्टलम्यान थिए ।अर्का प्रसिद्ध निर्देशक केतन मेहताले पुरीलाई नसरुद्दिन, स्मिता पटेल, शबाना आजमीसँगै भारतीय सिनेमामा नयाँ युगको सुरुवात गर्ने अभियानका एक मुख्य खम्बा भनी टिप्पणी गरेका छन् । नयाँ वैकल्पिक धारका रूपमा भारतमा ७० र ८० को दशकमा उक्त अभियान चलेको थियो । मेहताले पुरीलाई भर्सटाइल एक्टरको रूपमा समेत सम्झन चाहे, पुरी अन्तर्राष्ट्रिय फिल्ममा समेत अतुलनीय र यादगार काम गरेर आफूलाई स्थापित गर्न सफल भए ।मेहताले पुरीसँग आफ्ना सुरुवाती तीन फिल्ममा काम गरेका थिए । मेहताले पुरीसँग पहिलो पटक गुजराती फिल्म गर्दाको घटना सम्भिँदै भने, उनलाई गुजराती आउँदैनथ्यो । मैले भोलिपल्ट उनले बोल्नुपर्ने संवादलाई देवनागिरीमा लेखेर दिन्थें । उनी त्यो चिर्कटो लगेर सिरानीमुनि राख्थे, तर पढदैनथे । अनि भन्थे, मैले सिरानीमा राखेपछि रातभरिमा आफैं दिमागभित्र घुस्छ ।अर्का अभिनेता अनुपम खेरले ट्वीटमा लेखेका छन्, शान्त रूपमा आफ्नो ओछ्यानमा पल्टिरहेका ओम पुरीलाई देखेर विश्वास भइरहेको छैन, हाम्रो महान् अभिनेता अब छैन । गहिरो दु:खमा र स्तब्ध छु ।पुरीका बाबु भारतीय सेनामा थिए । पुरीलाई लामो समयसम्म आफ्नो जन्ममिति थाहा थिएन । आमाले दसैं सुरु भएको दुई दिनपछि जन्मेको बताएकै आधारमा पुरी आफैंले आफ्नो जन्ममिति सन् १९५० अक्टोबर १८ लेख्ने गरेका थिए ।"
लुट २ को ट्रेलर,"काठमाडौं सुपरहिट फिल्म लुट को सिक्वेल भएकै कारण पनि बढी प्रतीक्षित बनेको लुट २ को बिहीबार ट्रेलर सार्वजनिक भएको छ । यसअघि निश्चल बस्नेत निर्देशित फिल्मको ठमेल बजार बोलको आइटम डान्सले अत्यधिक चर्चा पाएको थियो । एलिसा राई फिचरिङ उक्त आइटम डान्सलाई दुई महिनाभित्रै युट्युबमा ५७ लाखभन्दा बढी पटक हेरिसकिएको छ । एक्सन प्रधान लुट २ को ट्रेलर पनि युट्युबमा एकै दिनमा साढे तीन लाखभन्दा बढीले हेरिसकेका छन् ।प्रिन्सेस मुभिज र ब्ल्याक हर्स पिक्चर्सको ब्यानरमा निश्चल निर्देशित फिल्ममा लुट कै कलाकार र चरित्रले निरन्तरता पाएका छन् । जसमा हाकु कालेको भूमिकामा सौगात मल्ल फेरि एकपटक हाबी हुने संकेत देखाएका छन् भने गोफ्लेको भूमिकामा दयाहाङ राई, कर्मा, विपीन कार्की, कामेश्वर चौरासिया, सुशीलराज पाण्डे, प्रतीकराज न्यौपाने, रिचा शर्मा, सृजना सुब्बा, सुशील उप्रेतीको मुख्य भूमिका छ ।फिल्ममा मेजर लिडमा नै १०११ जना कलाकार छन् । यसले गर्दा चरित्रको टाइमिङ मिलाउनै गाह्रो भएको थियो, निर्देशक बस्नेतले पत्रकार भेटघाटका क्रममा भने, स्क्रिप्ट लेख्दाचाहिं चरित्रलाई दिमागमा राखेर लेखियो । खासै गाह्रो भएन । तर सुटिङ क्रममा भने तालमेल मिलाउन अलि गाह्रो भएको थियो । यसअघि लुट लाई समीक्षकले नेपाली फिल्मका लागि कोसेढुंगा बनेको टिप्पणी गरेका थिए भने केही आलोचकले यसले छाडा शब्द र गालीलाई संवादमा प्रश्रय दिएको आरोप पनि लगाएका थिए । यसपटक भने त्यसलाई केही घटाएको छु, निश्चल बस्नेतले थपे, अलि अलि छ । तर यसैका आधारमा सेन्सर बोर्डले दृश्य काटेर पनि एडल्ट दियो भने मेरा लागि मान्य हुने छैन । मैले यसपटक फ्यामिली फिल्मकै रूपमा आओस् भन्ने चाहेको छु ।निश्चलले लुट २ मा आफ्नै खाले सन्देश प्रवाह गर्न चाहेको उल्लेख गर्दै दर्शकले के बुझ्छन्, त्यसको ठेक्का लिन नसक्ने तर्क गरे । निर्मातामध्येका माधव वाग्लेले भने चार वर्षअघि रिलिज लुट को बेलामा जस्तो यस पटक नेपाली फिल्मको लगानी र बजार सीमित नभएकोले पनि खुलेर निर्माण गरेको बताए । उनले फिल्म राम्रो बनेको दाबी गर्दै भने, जसरी पहिले लुट ले राखेको व्यावसायिक रेकर्ड अहिले छक्का पञ्जा ले तोड्यो । फेरि लुट २ ले त्यसलाई तोड्नेछ भन्ने आशा लिएको छु ।कार्यक्रममा कलाकारहरू भने उपस्थित थिएनन् ।"
पुन: श्रम स्वीकृतिमा जथाभावी,"संयुक्त अरब इमिरेट्स (यूएई) एकपटक पनि नगएकी जमुना वोम्जनले एसडीएच कम्पनीमा क्लिनरको काम गर्न जान श्रम कार्यालयबाट पुन: श्रमस्वीकृति पाइन् । एकपटक वैदेशिक रोजगारीमा गएर फेरि जानुपरे मात्रै पुन: श्रम स्वीकृति दिइने व्यवस्था छ । पुन: श्रम स्वीकृति लिएर उनी त्रिभुवन विमानस्थलबाटै यूएईका लागि उडिन् । यूएई पुगेलगत्तै दलालले घरेलु कामदारका लागि ओमन पठाइदियो । ओमन पुगेको केही दिनमै वोम्जनले आत्महत्या गरिन् । विदेश जाँदै नगए पनि श्रम कार्यालयबाट अवैध रूपमा पुन: श्रम स्वीकृति पाउने सूचीमा उनीजस्ता सयौं कामदार छन् । दीपा भुजेल, चमरी खड्का, सुनिशा थापा, मनकुमार विष्ट र रमा घर्तीले विभिन्न मितिमा पुन: श्रम स्वीकृति पाएर ओमन र कुवेत उडिसकेका छन् । जबकि उनीहरू त्यसअघि विदेशमा पाइला राखेका थिएनन् । तस्करसँगको कनेक्सनदुई साताअघि अध्यागमन विभागका महानिर्देशक केदार न्यौपाने र त्रिभुवन विमानस्थलस्थित अध्यागमन कार्यालयका प्रमुख उद्धव भट्टराईले श्रम सचिव लक्ष्मणप्रसाद मैनालीको कार्यकक्षमै गएर ध्यानाकर्षण गराउँदै भने, पुन: श्रम स्वीकृतिमा जथाभावी भइरहेको छ । यसमा दलालहरूको मिलेमतोमा कर्मचारीले अवैध रूपमा पुन: श्रम स्वीकृति दिएर पठाइरहेका छन् । यसमा छानबिन हुनुपर्यो ।अध्यागमन विभागले भिसा र टिकट भएपछि रोक्न मिल्दैन । वैदेशिक रोजगारसम्बन्धी हुने ठगी र अवैध कामबारे श्रम मन्त्रालयको सधंै एउटै ओठे जवाफ हुन्छ, प्रमाण भए हामी कारबाही गर्छौं । सचिव मैनालीले पनि त्यही दोहोर्याए, अवैध रूपमा हुने कार्य रोक्न तयार छौं । प्रमाण भए हामी कारबाही गर्छौं । विभागका अधिकारीहरूले मौका हेरेर बसेका थिए । पुन: श्रम स्वीकृति लिएर गएका ११ युवतीको राहदानीको नम्बर र जन्म मिति फरक परेपछि उड्न दिइएन । आवश्यक छानबिनका लागि सबै कागजातसहित वैदेशिक रोजगार विभागमा पठाइदियो । विभागले ११ जनाको पुन: श्रम स्वीकृति गलत भएको प्रमाण फेला पर्यो । सेटिङमार्फत पुन: श्रम स्वीकृति दिएको खुलेको छ । यस्तो केस बल्ल प्रमाणका रूपमा फेला पार्न सफल भयौं, वैदेशिक रोजगार विभागका महानिर्देशक विश्वराज पाण्डेले कान्तिपुरलाई भने, चार अधिकृत र दुई प्राविधिक कर्मचारीमाथि छानबिन सुरु भइसकेको छ ।श्रम मन्त्रालयले कर्मचारीलाई विभागीय छानबिन गर्न प्रशासन महाशाखाका उपसचिव श्यामराज जोशीको नेतृत्वमा छानबिन समिति गठन गरेको छ । जसमा विभागका निर्देशक, मन्त्रालयका कानुनी अधिकृत र शाखा अधिकृत छन् । समितिले पुन: श्रम स्वीकृति शाखामा कार्यरत चार अधिकृतहरू डिकप्रसाद दाहाल, निर्माणकुमार भट्टराई, हरिप्रसाद देवकोटा र मोहनकुमार थापा, नायबस्तरका दुई कम्प्युटर प्राविधिक लेखनाथ खतिवडा र केशवराज ढुंगानामाथि छानबिन थालेको हो । उहाँहरूलाई मन्त्रालयमा हाजिरी गराई छानबिन थालिएको छ, पाण्डेले भने ।२४ घण्टे श्रम स्वीकृतिश्रम कार्यालय प्रमुख कृष्णप्रसाद दुवाडीका अनुसार दुईवर्षे श्रम स्वीकृति सकेर बिदा आएका कामदार पुन: जानुपरेमा पुन: श्रम स्वीकृति दिने गरेको छ । यो कामदारलाई वैधानिक हैसियत बनाउनका लागि लागू गरिएको व्यवस्था हो, उनले भने । यो प्रावधान लागू भएपछि पहिला श्रम स्वीकृति लिएर नगएका कामदारलाई पुन: श्रम स्वीकृतिको मौका दिएर बैधानिकता प्रदान गर्ने गरिएको छ । तर, दलालले अवैध रूपमा कामदार पठाउन यही व्यवस्था दुरुपयोग गरे । यस्तो चलखेलमा कर्मचारीहरू नै संलग्न भए । व्यक्तिगत श्रम स्वीकृतिमा पठाउन निकै कडाइ भयो । त्यसका लागि दूतावासको अनुमति अनिवार्य चाहिन्छ । संस्थागत श्रम स्वीकृति पनि सम्भव थिएन, एक कर्मचारीले भने, सबभन्दा सजिलो र मिलाउन सकिने पुन: श्रम स्वीकृति नै हुन गयो ।यस्तो सेटिङ घरेलु कामदार पठाउन बढी प्रयोग भएको छ । घरेलु कामदार सरोकार समाजका अध्यक्ष डीबी तामाङ भन्छन्, महिलाहरू हामीसँग तालिम लिन आएका हुन्छन् । उनीहरू पहिला विदेश गएका हँुदैनन् । तालिम सकेर गएपछि कुवेतओमन पुगेर हामीलाई फोन गरिरहेका हुन्छन् ।कर्मचारी र दलाल मिलेर २४ घण्टा मात्रै पुन: श्रम स्वीकृतिको विवरण अनलाइनमा राखिने गरेको एक कर्मचारीले बताए । मान्छे उड्ने दिनको केही घण्टाअघि मात्रै पुन: श्रम स्वीकृतिको विवरण सार्वजनिक गरिदियो । कामदार अध्यागमन क्रस भएपछि सिस्टमबाटै हटाइदिने गरिएको छ, उनले भने, यसलाई २४ घण्टे श्रम स्वीकृतिका रूपमा चर्चित छ ।अध्यागमनका अधिकारीहरू अध्यागमन र वैदेशिक रोजगार विभागको प्रणालीमा काम गरिसकेकाहरू बढी सेटिङमा संलग्न भएको दाबी गर्छन् । अध्यागमनमा सेवा गरिसकेकाहरू वैदेशिक रोजगार विभागमा पुगेका छन् । वैदेशिक रोजगार विभागमा सेवा गरिसकेकाहरू अध्यागमनमा पुगेका छन् । ट्ेरड युनियनको आडदबाबमा सामान्य प्रशासन मन्त्रालयकै अधिकारीहरू नै सहजीकरण गर्न संलग्न छन्, ती अधिकारीले भने, यसले गर्दा सेटिङ मौलाइरहेको छ ।"
अर्बपतिका सन्तानको भड्किलो जीवनशैली,"मनोमानी शैलीमा अरूलाई देखाउनकै लागि उनीहरूले अभिभावकको सम्पत्ति सामाजिक सञ्जालमा बढी खर्चिरहेका हुन् । त्यहाँ यसको व्यापक विरोध भएपछि चिनियाँ राष्ट्रपतिले रोक्न कदमसमेत चालेका छन् । तर, प्रभावकारी रूपमा नियन्त्रण हुन सकेको छैन । यसैगरी धनीका सन्तानलाई रियलिटी टीभी सोहरूमा प्रतिबन्ध लगाइएको छ । कडाइ गर्दा गर्दै पनि त्यहाँका धनाढ्य युवा जमातहरू महँगा पानीजहाज र निजी जेट विमानमा चढेका तस्बिरहरू सामाजिक सञ्जालमा सार्वजनिक हुन छाडेका छैनन् । यति मात्रै हैन, अरूलाई देखाउनकै लागि तिनीहरूले सुपर कार चढ्छन्, एकै रातमा हजारौं रकम खर्च गर्छन् । महँगा कपडाका किन्छन् र एकपटक प्रयोग गरिसकेपछि पुन: त्यसलाई उपयोग गर्दैनन् । यसरी विलासी जीवनशैली बिताउनेहरूमा २१ वर्षीया सीएन भीभी एक्स पनि हुन् । तिनले हालै आफ्नो महँगो जीवनशैलीलाई पुष्टि गर्ने एउटा तस्बिर आफ्ना ७० हजार ५० इन्स्टाग्राम फलोअर्सलाई सेयर गरिन् ।अर्की हुन्, क्रिस्टिना ली । उनले पनि एउटा निजी जेट विमानमा भड्किलो जीवनशैली देखाउने तस्बिर खिचेर आफ्ना फलोअर्सलाई सेयर गरेकी छन् । अझ यिनी त आफ्ना साथीहरूको एउटा झुन्डै लिएर हिँड्ने गर्छिन् । हालै उनले एउटा यार्च (जहाज) मा साथीहरूलाई दिएको भोजको तस्बिर सामाजिक सञ्जालमा भाइरल भएको थियो । उनले महँगा रक्सीका बोतलबाट स्याम्पेन गर्दै तस्बिरसहित जीवन छोटो भएकाले आनन्द मनाऔं भन्ने सन्देशसमेत सम्प्रेषण गरेकी थिइन् । यसैगरी २१ वर्षीया वेयमी चोले पनि कोहीभन्दा कमकी छैनन् । भ्यानकुभरमा बस्ने उनी रेगुलर सपिङ मलमा जान्छिन् र कारमै नअट्ने गरी मन परेको कपडा, ब्यागलगायतका सामान खरिद गरेर ल्याउँछिन् । केही महिनाअघि उनले आफ्ना सामानहरू राख्न अर्को दराजका लागि अर्डर दिइसकेको बताएकी थिइन् । उनीसँग लाखौं मूल्य पर्ने नयाँनयाँ डिजाइनका लत्ताकपडा, ब्यागहरू दराजमा थन्किएका छन् । तर, पनि किन्न छाडेकी छैनन् । ह्वाइटपार्टी को नाममा लाखौंको बिल उठ्ने गरी धनाढ्य सुपुत्री सुसी स्याम्पेनमै आफ्ना साथीका साथ सहभागी हुन्छिन् । चीनकै एक अर्बपतिकी छोरी सिआओयीले १७ वटा जति महँगा ब्याग खरिद गरी सामाजिक सञ्जालमा राखेकी छन् । धनीका छोराछोरीहरूले अचाक्ली गरेकामा चीनमा धेरैलाई मन परेको छैन । सन् २०१२ मा २३ वर्षीय लिङ गु आफ्नो फेरारी ४५८ स्पाइडरमा दुर्घटनामा परी ज्यान गुमाए । उक्त दुर्घटनामा उनीसँगै रहेका तीन केटीसाथी घाइते भएका थिए । दुईजना नग्न र एक अर्धनग्न अवस्थामा घटनास्थलमा भेटिएका थिए । गु चीनकै उच्च ओहोदाका सरकारी अधिकारी लिङ जिहुआका छोरा थिए । यो दुर्घटनापछि चीनमा नयाँ पिँढीलाई अति गर्नबाट रोक्न सरकारको ध्यानाकर्षणसमेत भएको थियो । युनाइट फ्रन्ट वर्क डिपार्टमेन्टले चीनमा धनाढ्यका छोराछोरीहरूले आफ्नो सम्पत्ति दौंतरीहरूलाई देखाउने होडबाजीका कारण तिनीहरू बाटो बिराएको अवस्थामा पुगेको जनाएको छ । केही धनी युवाहरूलाई आफू धनाढ्य भएको मात्रै थाहा छ, विभागले भनेको छ, तर, पैसा कसरी कमाइन्छ, कति दु:ख गर्नुपर्छ भन्ने जानकारी तिनीहरूसँग हुँदैन, अब तिनीहरूलाई आत्मनिर्भर बनाउनतिर लाग्नुपर्छ ।(एजेन्सीहरूको सहयोगमा)"
इन्धन भण्डारण बढाउन ग्लोबल टेन्डर,"नेपाल आयल निगमले तीन महिनालाई पुग्ने इन्धन भण्डारण क्षमता विस्तारका लागि प्रक्रिया अघि बढाएको छ । क्षमता विस्तारका लागि निगमले विश्वव्यापी बोलपत्र (ग्लोबल टेन्डर) मार्फत निर्माण कम्पनी छनोट र जग्गा खरिद प्रक्रिया अघि बढाएको हो । संघीय संरचनाअनुसार इन्धन भण्डार क्षमता बढाउन प्रक्रिया अघि बढाइएको निगमका निमित्त नायब कार्यकारी निर्देशक नागेन्द्र साहले बताए । आपतकालीन अवस्ता र प्राकृति प्रकोपका बेला इन्धन अभाव हुन नदिन निगमले भण्डारण क्षमता बढाउन लागेको हो । सरकारले बजेट वक्तव्यमार्फत नै निगमको भण्डारण क्षमता विस्तार गर्ने घोषणा गरिसकेको छ । सोही घोषणाअनुसार क्षमता विस्तारको प्रक्रिया सुरु गरिएको साहले जानकारी दिए । झापा, सर्लाही, महोत्तरी, चितवन, रूपन्देही, धनगढी र धादिङमा जग्गा खरिदका लागि बोलपत्र आहवान गरिसकेका छौं, उनले, जग्गा प्राप्त भएपछि थप प्रक्रिया अघि बढाउँछौं । अहिले निगमको भण्डारण क्षमता कम हुँदा आपतकालीन अवस्थामा इन्धनको अभाव हँुदै आएको छ । यस्तो बेला अभावको फाइदा उठाउँदै व्यवसायीले कालोबजारीसमेत गर्ने गरेका छन् । हाल निगमसँग ४२ हजार किलोलिटर डिजेल, ६ हजार किलोलिटर पेट्रोल, १५ हजार किलोलिटर मटितेल र ८ हजार ५ सय किलोलिटर हवाई इन्धनको भण्डारण क्षमता छ । यो क्षमता कम भएकाले सातवटै प्रदेशमा तीन महिनाका लागि पुग्ने इन्धन भण्डारणको योजना अघि बढाइएको हो । यसअघि व्यवस्थापिका संसद्को उद्योग वाणिज्य तथा उपभोक्ता हित सम्बन्ध समितिले सरकारलाई पेट्रोलियमा पदार्थको भण्डारण व्यवस्था गर्न निर्देशन दिइसकेको छ । सांसदले अभाव हुने समयको प्रक्षेपण गरी भण्डारण गर्नुपर्ने सुझाव दिएका थिए । तर, समितिले पटकपटक दिएको निर्देशन आपूर्ति मन्त्रालय र निगमले बेवास्ता गर्दै आएको थियो । चालु वर्षको बजेट वक्तव्यमार्फत सरकारले पाँचखाल, तनहुँको खैरेनीटार र नुवाकोटको बट्टारमा पेट्रोलियम भण्डारण क्षमता विस्तार गर्ने घोषणा गरेको थियो । निगमका प्रवक्ता भानु खनालका अनुसार जग्गाको मूल्य निर्धारण गर्न कमिटी गठन भइसकेको छ । मूल्यांकन कमिटीले जग्गा निरीक्षण गरी मूल्य निर्धारण गर्नेछ, उनले भने, जग्गामा डिपो बनाउन योग्यअयोग्य सबै हेरेर निर्णय गर्नेछ । निगमले भण्डारण केन्द्रका लागि कम्तीमा ८ देखि २० बिघा जग्गाको सूचना प्रकाशित गरेको छ । खाना पकाउने एलपी ग्यास भण्डारण गर्ने स्थानमा पेट्रोलको पनि भण्डारण गरिनेछ । निगमले धादिङमा भने ३ सय रोपनी जग्गा खरिद गर्ने तयारी गरेको छ । त्यहाँ पेट्रोल, डिजेलसँगै ग्यासको पनि भण्डारण गरिनेछ । निगमले भण्डारणको प्राविधिक सहायता गर्न आशय पत्र पनि जारी गरिसकेको छ । सरकारले इन्धन भण्डारणकै लागि केरुङमा निगम र पाँचखालमा सेनालाई दिने तयारी पनि गरेको छ । इन्धनको भण्डारण विस्तार योजनाअन्तर्गत निगमसँगै सुरक्षा निकायलाई पनि भण्डारणको जिम्मा दिने तयारी गरेको हो । काभ्रे पाँचखालामा सेनासँग जग्गा भएकाले भण्डारणको लागि दिन तयारी गरेको हो । ब्यारेकभित्र हुँदा सुरक्षित पनि हुने सरकारी दाबी छ । तीन महिनाका लागि इन्धन भण्डारण बनाउने लक्ष्यअनुसार प्रहरी र सशस्त्रलाई यस्ता केन्द्र बनाउन दिने सरकारी योजना छ । निगमले विभिन्न स्थानमा हवाई इन्धनको भण्डारण डिपो स्थापना गर्ने तयारीसमेत गरेको छ । जनकपुर, सिमरा, दाङ, खोटाङ, सुर्खेतलगायतका स्थानमा हवाई इन्धन भण्डारण डिपो स्थापना गरिनेछ । काठमाडौंको सिनामंगल, धनगढी, भैरहवालगायत स्थानमा हवाई इन्धनको भण्डारण क्षमता विस्तार गर्ने निगमले जनाएको छ । नेपालमा इन्धन आपूर्ति गर्ने सरकारी स्वामित्वको निगम अहिले नाफामा छ । २०७१ साल असोज १३ देखि पेट्रोल, डिजेल मटितेल र हवाई इन्धनमा स्वचालित मूल्य लागू भएपछि निगम नाफामा गएको हो । नाफामा गएकै बखत भण्डारण निर्माण अघि बढाउने सरकारी लक्ष्यअनुसार क्षमता वृद्धि प्रक्रिया सुरु गरिएको हो । भारतीय आयल कर्पोरेसन्स (आईओसी) ले पठाएको नयाँ मूल्यसूचीअनुसार निगमको पाक्षिक नाफा १४ करोड १८ लाख रुपैयाँ छ । खाना पकाउने ग्यास, डिजेलबाहेक सबैमा नाफा छ । तथ्यांकअनुसार प्रतिलिटर पेट्रोलमा ३ रुपैयाँ ४३ पैसा, मटितेलमा १९ रुपैयाँ ६५ पैसा नाफा छ । हवाई इन्धन आन्तरिकतर्फ प्रतिलिटर १२ रुपैयाँ ५ पैसा र अन्तर्राष्ट्रियतर्फ १९ रुपैयाँ ६७ पैसा नाफा छ ।"
नेपाली जुटमा भारतले लगायो एन्टिडम्पिङ,"जोगबनीस्थित भारतीय भन्सार कार्यालयले नेपाली जुट निकासीमा शुक्रबारदेखि एन्टिडम्पिङ शुल्क लगाएको छ । भारतीय एन्टिडम्पिङ विभागले नेपाली र बंगलादेशी उत्पादनमा यस्तो थप कर लगाएको हो । गत वर्षको अन्त:शुल्क बक्यौता नतिरेको भन्दै जोगबनीस्थित भारतीय भन्सार अधिकारीले अवरोध गर्दा तीन सातादेखि नेपाली जुट उत्पादनको निकासी ठप्प छ । भारतले एन्टिडम्पिङ शुल्क पनि थप नेपालबाट भारत निकासी हुने जुटका सामानमा हाल ५ प्रतिशतसम्म एन्टिडम्पिङ लगाइएको नेपाल जुट उद्योग संघका अध्यक्ष राजकुमार गोल्छाले बताए । उनका अनुसार नेपालमा उत्पादित सुतली, बोरा, हेसियन चट्टीलगायतका सामान भारत निकासी हुने गरेका छन् । उत्पादितमध्ये ९५ प्रतिशत सामान भारत निकासी हुने गरेकाले अन्त:शुल्क र एन्टिडम्पिङ लागेपछि नेपाली उद्योग धराशायी बन्ने व्यवसायीको चिन्ता छ । जोगबनी भन्सारमा नयाँ कर्मचारी सरुवा भएर आएपछि जुटका सामानको निकासी हुन सकेको छैन । नयाँ भन्सार अधिकारीहरूले गत वर्षदेखि नै जुटका उत्पादनमा १२ प्रतिशत अन्त:शुल्क लागेकाले बक्यौता रकम नतिरी निकासी गर्न नदिने अडान राखेका छन् । अन्त:शुल्कका विषयमा व्यवसायीहरूले कूटनीतिक पहल थाल्न आग्रह गर्दै प्रधानमन्त्रीलाई समेत ज्ञापनपत्र बुझाइसकेका छन् । हटाउनका लागि सरकारले कूटनीतिक पहल सुरु गरिसकेको छ । पुरानो कर लाग्छ भनेर निकासी नै रोक्न मिल्दैन, हामीले त्यस विषयमा कुरा अघि बढाइसकेका छौं, नयाँदिल्लीस्थित नेपाली राजदूत दीपकुमार उपाध्ययले भने, चाँडै नै समस्या समाधान हुन्छ । हाल भारतले नेपाली सुतलीमा ३ देखि ४, बोरामा ४ देखि ५ र हेसियन चट्टीमा २ प्रतिशतसम्म एन्टिडम्पिङ शुल्क लगाएको छ । भारतले तोकेको एन्टिडम्पिङ शुल्कको मापदण्डमा नेपाली उत्पादन नपर्ने भएकाले उद्योगीले भारतको सर्वोच्च अदालतमा मुद्दा हाल्ने तयारी गरेको जानकारी दिए । निकासी हुने नेपाली जुट सामग्री भारतको एन्टिडम्पिङ विभागले तोकेको मापदण्डमा पर्दैनन्, गोल्छाले भने, यसका विरुद्धमा भारतको सर्वोच्च अदालतमा मुद्दा हाल्ने तयारीमा छौं । प्रधानमन्त्री पुष्पकमल दाहालले भारत भ्रमणका बेला समकक्षी नरेन्द्र मोदीलाई शुल्क नलागाइदिन आग्रह गरेका थिए । त्यसबेला मोदीले यस्तो शुल्क नलगाउने आश्वासन दिएको बताइन्छ । स्वदेशी उद्योगको उत्पादन लागतभन्दा कममा नेपाली र बंगलादेशी जुट सामान आयात भएको भन्दै भारतले एक वर्षअघि नेपाली उद्योगको स्थलगत अध्ययन गरेको थियो । सोही अध्ययनको आधारमा भारतले नेपाली उत्पादनमा एन्टिडम्पिङ शुल्क लगाएको हो । बंगलादेशले जुटका सामान निकासीमा १० प्रतिशत नगद अनुदान दिए पनि नेपालले दिएको छैन । भारतले स्वदेशमा उत्पादित जुटका सामान आफंै खरिद गर्छ । ऊर्जाको संकट, श्रम समस्यालगायतका कारणले भारत र बंगलादेशमा उत्पादित जुटसँग प्रतिस्पर्धा गर्न नसकी नेपाली उद्योग बन्द हुने क्रम बढेको छ । नेपालमा खुलेका एक दर्जन उद्योगमध्ये हाल आधा मात्र सञ्चालनमा छन् । भारतले नेपाली सामान निकासीलाई निरुत्साहित गर्न थप कर लगाउन थालेपछि जुट उद्योगको संकट अझै बढेको छ । एन्टिडम्पिङ शुल्कले थप ५ प्रतिशतसम्म सामान महँगो हुँदा उद्योग बन्द गर्नुको विकल्प नरहेको संघका प्रथम उपाध्यक्ष प्रकाश मुन्दडाले भने ।"
चर्काे गाडी भाडा असुल्दै,"रुकुममा यातायात व्यवसायीले सर्वसाधारणसँग चर्काे गाडी भाडा असुल्दै आएका छन् । यात्रुले सदरमुकाम खलंगादेखि आठबिसकोटको राडी बजारसम्म ४२ किलोमिटरको भाडा ५ सय रुपैयाँ तिर्नुपर्छ । जिल्ला यातायात व्यवस्थापन समितिले सडकको प्रकृतिअनुसार प्रतिकिमिको ३ देखि ९ तोके पनि यात्रुले १२ रुपैयाँ तिर्न बाध्य छन् । समितिले निर्धारण गरेअनुसार भाडा ३ सय ७८ रुपैयाँ मात्रै हुनुपर्ने हो । त्यस्तै मुसीकोटचौरजहारीकुदु सडकअन्तर्गत ४५ किमिको पनि ५ सय रुपैयाँ भाडा छ । त्यसैगरी मुसिकोटतकसेरा ७५ किमिको भाडा पनि ८ सय नै उठाइन्छ । यो भाडा समितिले तोकेभन्दा बढी हो । समितिको निर्णयअनुसार प्रतिकिलोमिटर ७ रुपैयाँ भाडादर तोकिएको मुसीकोटचौरजहारी सडकखण्डको भाडा ३ सय १५ हुनुपर्ने हो । मुसीकोटराडी गर्ने प्रत्येक यात्रुले तोकिएभन्दा १ सय २२ र मुसीकोटचौरजहारी गर्ने प्रतियात्रुले १ सय ८५ रुपैयाँ बढी भाडा तिर्न बाध्य छन् ।स्थानीय प्रशासनले ध्यान नदिँदा व्यवसायीले मनपरी भाडा उठाइरहेको यात्रुको गुनासो छ । प्रशासनले ध्यान नदिँदा व्यवसायीले चर्को भाडा उठाइरहेको आठबिसकोटका प्रेम शाहले बताए । जसले जे गरे पनि सर्वसाधारण निरीह बन्नुपर्ने हुन्छ, उनले भने, सर्वसाधारणको समस्या सुनुवाइ होलाजस्तो लाग्दैन । अर्का यात्रु चौरजहारी नगरपालिकाका गणेश रेग्मीले व्यवसायीले भनेको भाडा नदिए गाडी चढ्न नपाइने दु:खेसो पोखे । यातायात व्यवसायीले भने मापदण्डअनुसारकै भाडा दरमा यातायात सञ्चालन गरिरहेको बताएका छन् । समितिले किमिका दरले कायम गरेको भाडामै यातायातका साधन चलाइरहेको रुकुम यातायात प्रालिका अध्यक्ष केशव रावलले दाबी गरे । तोकिएभन्दा बढी भाडा लिइएकोबारे समितिका संयोजक एवं प्रमुख जिल्ला अधिकारी वंशीकुमार आचार्यले सूचना वा गुनासो नआएको बताए । तोकिएभन्दा बढी भाडा लिइएको सन्दर्भमा सम्बन्धित ठाउँका प्रहरीलाई अनुगमन र कारबाही गर्न भनिएकाले समस्या हल हुने प्रजिअ आचार्य बताए । गत भदौ १९ मा बसेको समितिको बैठकले जिल्लाका स्थानीय सडकलाई क, ख, ग र घ गरी ४ तहमा वर्गीकरण गरी भाडादर कायम गरेको थियो । जसअनुसार राप्ती लोकमार्गअन्तर्गत खौलादेखि सल्लेसम्म प्रतिकिमि ३, मध्यपहाडी लोकमार्गअन्तर्गत चौरजहारीदेखि मुसीकोट, रुकुमकोट हुँदै काँक्रीको लुकुमसम्म प्रतिकिमि ७ रुपैयाँ तोकिएको छ । त्यस्तै मुसीकोटदेखि छिनखेत हुँदै स्यार्पु जाने सडकमा प्रतिकिमि ८ रुपैयाँ, मुसिकोटको पातुखोलादेखि राउखेतसम्म र सेराखेत, नदुवा हुँदै आठबिसकोट जाने सडकमा प्रतिकिमि ९ रुपैयाँ भाडादर कायम गरिएको छ । जिल्लामा सिस्ने हिमाल बस तथा मिनी बस यातायात व्यवसायी समिति, रुकुम यातायात प्रालि र सानोभेरी यातायात सेवा समितिले जिप तथा बसहरू सञ्चालन गरिरहेका छन् ।"
सिटी एक्सप्रेसको विजेता घोषणा,"काठमाडौं दसैं, तिहार र छठ अवसरमा सिटी एक्सप्रेसले सञ्चालन गरेको सिटी बजाउनुहोस् काठमाडौंमा घडेरी पाउनुहोस् योजनाको विजेता घोषणा गरेको छ । योजनाअन्तर्गत १२ जना साप्ताहिक विजेताहरूले १२ थान ३२ इन्च एलईडी टेलिभिजन प्राप्त गरेको कम्पनीले जनाएको छ । यसैगरी गोलाप्रथाबाट बम्पर उपहार विजेताका रूपमा महोत्तरी लक्ष्मीनिया ७ का सन्दिलीपकुमार महतो छनोट भएको जारी विज्ञप्तिमा छ । महतोले कम्पनीका तर्फबाट काठमाडौं उपत्यकामा ४ आना घडेरी जितेका छन् ।"
सफ्टवेयरको स्थानीयकरण आवश्यक,"काठमाडौं नेपाली सफ्टवेयर विकासकर्ताले स्तरीयता र स्थानीयकरणमा जोड दिनुपर्ने विभिन्न क्षेत्रमा व्यक्तिहरूले बताएका छन् । शुक्रबार राजधानीमा भएको क्यान सफ्टटेक समिट मा बोल्दै उच्च सरकारी अधिकार र सूचना प्रविधि व्यवसायीले यस्तो धारणा राखेका हुन् । सफ्टटवेयरको स्थानीयकरण गर्न सकेमा मात्र यसको उपयोगिता बढ्छ, कार्यक्रममा बोल्दै मुख्य सचिव सोमलाल सुवेदीले भने, व्यवसायीले राजधानीलाई मात्र हेर्ने हैन बाहिरी जिल्लामा समेत पुग्नुपर्छ ।"
हिमपातले स्थानीयलाई कष्ट,"लेकाली भेगमा सातायता लगातारजसो हिमपात भइरहेको छ । हिमपात नहुने सदरमुकामलगायत क्षेत्रका स्थानीय हिउँ खेल्नकै लागि दिनहुँजसो त्यहाँ पुग्छन्, रमाइलो गर्छन् । तर, लेकाली भेगमै बसोबास रहेकालाई भने हिमपात कष्टकर बनिरहेको छ । उनीहरूलाई दैनिकी चलाउनै समस्या छ । त्यस क्षेत्रमा अहिले करिब २ फिट बाक्लो हिउँ छ । चिसोले पानी जमेकाले पगालेर पिउनुपर्ने बाध्यता छ । एक दिन पर्ने भए पो रमाइलो मान्नु, हामीलाई हिँडडुल गर्न, खानबस्नै गाह्रो पारेको छ हिउँले, जन्तरखानीका खिलबहादुर मगरले भने, लगातार सातासम्म हिउँ नपरेको धेरै भएको थियो । ठिक्क परे बालीलाई फाइदा पुग्थ्यो । यसपालि धेरै परेकाले बाली मासिने डर भयो । हिउँ जमेकाले ओखलढुंगासोलुखुम्बु सडकमा चार दिनयता सवारी साधन राम्ररी गुड्न पाएका छैनन् । हिउँमा गाडी चिप्लिने भएकाले ठाडेदेखि पात्लेसम्मको करिब ५ किमि सडक अवरुद्ध हुन पुग्यो । लेकाली भेग पर्ने जिल्लाको उत्तरी गाविस पात्ले, रावादोलु र भुसिंगाका कच्ची सडक पनि हिउँले थुनिएका छन्। हिउँमा गुड्न सक्ने सवारी साधन नहुँदासमेत यस भेगका स्थानीयले बर्सेनि समस्या भोग्नुपरेको पात्लेका आङबाबु शेर्पाले बताए । सोलुखुम्बुका टाप्टिङ, केरुङसँगै दूधकुण्ड नगरपालिकामा समेत हिमपात भएको छ । ओखलढुंगाको रगनी, खिजीफलाँटे, जन्तरखानी, पात्ले, रावादोलु, भुसिंगालगायत गाविसमा पुसको मध्यमै बाक्लो हिमपात भएको छ । हिमपातपछि चिसो बढ्दा विद्यालयमा पठनपाठन हुन सकेको छैन । स्थानीयलाई घरबाहिर निस्कनसमेत गाह्रो भएको छ ।"
इन्जिनियरिङ एक्स्पोमा सोलार कार,"पोखरा विद्यार्थीको सीप र ज्ञान व्यवहारमा उतार्ने उद्देश्यसाथ इन्जिनियरिङ अध्ययन संस्थान पश्चिमाञ्चल क्याम्पस पोखरामा तेस्रो इन्जिनियरिङ एक्स्पो शुक्रबार सुरु भएको छ । एक्स्पोमा तालका जलकुम्भी झार फाल्ने, धान काट्ने मेशिन, सोलार कार र इभोटीङलगायत ४० बढी प्रविधि प्रदर्शनमा राखिएको छ । विशेष गरी उद्योग धन्दा, जलविद्युत परियोजना र सडकलगायत पूर्वाधार क्षेत्रमा विद्यार्थीले विभिन्न प्रविधि सिर्जना गरेको क्याम्पसले जनाएको छ । क्याम्पसप्रमुख नारायण गौतमले विकासको आधारशिला औजार तथा सीपयुक्त उपकरण बन्न सकोस् भन्ने हेतुले प्रदर्शनी आयोजना गरिएको बताए । उद्योग तथा व्यापारमा आधुनिकीकरण र बैज्ञानिकीकरण माध्यमबाट आर्थिक समृद्धि गर्न सकिने तर त्यसका लागि नवीनतम प्रविधि आवश्यक पर्छ, उनले भने, प्रविधिमा नयाँ आयामको द्योतक भनेकै इन्जिनियरिङ शिक्षा हो । अहिले इन्जिनियरिङ क्षेत्रका विद्यार्थी पनि विदेश पलायन हुन थालेकाले राज्यले नीति बनाएर सक्षम जनशक्तिलाई देशमै रोक्ने वातावरण बनाउनु पर्नेमा उनले जोड दिए । करिब अढाई सय विद्यार्थीले सिर्जना गरेको प्रविधि शनिबारसम्म देखाइनेछ । रकम जुटाउन सके नयाँ प्रविधि सर्जना गर्ने थियौ, क्लब अफ टेक्निकल स्टुडेन्ट्सका अशोक लम्सालले भने ।"
जागरण ल्याउँदै माघीु,"चैनपुर (दाङ) कुनै बेला यस्तो समय थियो माघी आयो कि थारू गाउँमा कमलरीका लागि मोलमोलाइ सुरु हुन्थ्यो । काखमा खेल्नुपर्ने बालिकाहरू अर्काको घरमा कमलरी हुन जानु पथ्र्यो । माघी पर्व थारू बालिकाका लागि अभिशाप नै थियो तर अहिलेको माघीलाई फरक रूपमा पाइएको छ । उनीहरूलाई कमलरी बस्नबाट रोक्न अनेक उपाय खोजिन्छ साथै माघीको समयमा शिक्षातर्फ पनि प्रेरित गर्ने गरिएको छ ।गंगापरस्पुरको चैनपुरमा शुक्रबार २७ थारू बालिकालाई विद्यालय शिक्षामा प्रोत्साहन गर्न साइकल वितरण गरियो । १२ वर्षमाथिका बालिकालाई विद्यालय जान सजिलो होस् भनेर हरेक माघीमा साइकल वितरण गर्ने गरेको पूर्वकमलरी दीपा चौधरीले बताइन् । अधिकांश अभिभावक कामको बहाना बनाएर छोरीलाई विद्यालय पठाउँदैनन्, उनले भनिन्,घरको कामले नियमित विद्यालय जान नसकेकालाई सजिलो होस भनेर साइकल उपहार दिइएको हो । आफ्ना बालबालिकालाई नियमित विद्यालय पठाउने ६ आमालाई पनि साइकल प्रदान गरियो । अब माघी दासता होइन, उमंग र स्वतन्त्रताको पर्व भएको गढवा६ मानपुरकी सुष्मा चौधरीले बताइन् । पहिले माघी भन्नेबित्तिकै कमलरी जाने पर्वजस्तो लाग्थ्यो, उनले भनिन्,अहिले हामी विद्यालय जान पाएका छौं । हामीलाई हेर्ने दृष्टिकोणमा पनि परिवर्तन आएको छ ।साइकल पाएपछि घण्टौं हिँडेर विद्यालय जाने बालिकालाई राहत मिलेको छ । निरन्तर पढ्न जाने वातावरण मिलोस् भनेर बालिकालाई साइकल वितरण गरिएको क्रियटिङ पोसिबिलिटिज (सीपी) नेपालका निर्देशक दिनेश सापकोटाले बताएवर्षौंदेखि माघ १ देखि थारू समुदायका छोरीलाई कमलरी पठाउने प्रचलन थियो । २०६५ माघ १ गते दाङलाई कमलरीमुक्त जिल्ला घोषणा गरेपछि यो क्रम केही रोकिए पनि भित्रभित्रै कमलरी राख्ने गरेको पाइएको सापकोटाले बताए । आधारभूत शिक्षा पाइसकेपछि बालिकालाई बालविवाह र बालश्रमबाट बच्न सजिलो हुन्छ, उनले भने । मुक्त कमलरी विकास मञ्चका अनुसार हालसम्म पश्चिम तराईका दाङ, बाँके, बर्दिया, कैलाली र कञ्चनपुरमा १२ हजार बढी कमलरी मुक्त भएका छन् ।"
बीपीमा उपकुलपति रिक्त,"धरान बीपी कोइराला स्वास्थ्यविज्ञान प्रतिष्ठानमा शुक्रबारदेखि उपकुलपति पद रिक्त भएको छ । ५ वर्षअघि नियुक्त प्राडा बलभद्रप्रसाद दासको पदावधि सकिएपछि पद रिक्त भएको हो । प्रतिष्ठान स्थापना कालदेखि कार्यरत युरोलोजिस्ट प्राध्यापक चन्द्रशेखर (सीएस) अग्रवाल, एक्सरे विभागका प्राध्यापक राजकुमार (आरके) रौनियार, मेडिसिन विभागका प्राध्यापक प्रल्हाद कार्की, हाडजोर्नी विभागका विशेषज्ञ प्राध्यापक गुरु खनाल, प्याथोलोजिस्ट तथा अस्पताल निर्देशक प्रा अरविन्दकुमार सिन्हा उपकुलपतिका दाबेदार देखिएका छन् । स्रोतका अनुसार नियुक्तिका लागि सबै जना शक्तिकेन्द्र धाइरहेका छन् । निवर्तमान उपकुलपति प्राडा दास अवसर पाए फेरि आउने कसरतमा छन् ।"
चितुवाको उद्धार,"डोटी बालीनाली नष्ट गरेको भन्दै किसानले नियन्त्रणका लागि थापेको पासोमा पारेको चितुवालाई उद्धार गरिएको छ । कपल्ले ५ स्थित तिछडामा स्थानीय दिलबहादुर नागरीले थापेको पासोमा बिहीबार फसेको जंगली चितुवालाई बर्दिया राष्ट्रिय निकुञ्जको टोलीले शुक्रबार उद्धार गरेको हो । पशुचिकित्सक चित्रबहादुर खडा नेतृत्वको टोलीले चितुवाको उद्धार गरी जिल्ला वन कार्यालय डोटीलाई बुझाएको छ । वन कार्यालय प्रमुख बद्रीकुमार कार्कीले धरापमा फसेको चितुवा उपचारपछि निकुञ्जलाई हस्तान्तरण गरिएको जानकारी दिए । धरापमा परेर चितुवा केही घाइते भएको थियो, कार्यालय प्रमुख कार्कीले भने, टोलीले हामीलाई बुझाए पनि केही औषधि गरेर निकुञ्जलाई सुम्पियौं ।"
पीडितलाई न्यानो राहत,"सिन्धुपाल्चोक चिसोले कठ्यांग्रिएका जिल्लाको लेकाली बस्ती घोर्थलीका भूकम्पपीडितलाई गैरसरकारी संस्थाको सहयोगमा न्यानो कपडा वितरण गरिएको छ । स्थानीय धुलसा, आमदिङ, ठेमासा माथिल्लो डाँडामा हिउँ परेपछि कठ्यांग्रिएका पीडितहरूलाई ब्ल्यांकेट र म्याट बाँडिएको हो । स्थानीयन लामु शेर्पाले भने, चिसोमा न्यानो पाउँदा खुसी लागेको छ । ६ सय ५० परिवारलाई सामग्री बाँडिएको हो ।"
"४ को मृत्यु, पसलमा लुटपाट","मेक्सिकोमा पेट्रोलियम पदार्थमा वृद्धिलगत्तै सुरु भएको विरोध प्रदर्शन हिंसात्मक हुन थालेको छ । प्रदर्शनका क्रममा शुक्रबारसम्म ४ जनाको मृत्यु भएको छ । मेक्सिकोभरमा कम्तीमा पनि ३ सय पसलमा लुटपाट भएका छन् । अधिकारीहरूका अनुसार ७ सय मानिस पक्राउ परेका छन् । मेक्सिकोका व्यवसायीहरूको संस्थाले मूल्य वृद्धिविरुद्ध भएको प्रदर्शनका क्रममा राजमार्ग, बन्दरगाह र टर्मिनल बन्द गरिएका र लुटपाट हुन थालेपछि सयौं पसलहरू बन्द गर्न बाध्य भएको जनाएको छ । विभिन्न समूहहरूले आधारभूत आवश्यकताका खाद्यपदार्थ र पेट्रोलियम पदार्थ आपूर्ति गर्न पनि चेतावनी दिएको जनाइएको छ । मेक्सिकोको पर्व थ्री किङस् डे मा आफ्ना बालबालिकालाई उपहार दिन खेलौना पसलहरूमा अभिभावकहरूले लुटपाट नै मच्चाएका थिए ।भेराक्रुज सहरमा भएको लुटपाटका क्रममा २ जना मृत भेटिएका थिए । उनीहरूको परिचय खुलिनसकेको अधिकारीहरूले जनाएका छन् । यस्तै, मेक्सिको सिटीमा एउटा ग्यास स्टेसनमा लुटपाटलाई रोक्न खोज्दा एक प्रहरी अधिकृत नै मारिएका छन् । अलान्डे सहरका ग्यास स्टेसनमा पनि लुटपाट भएको थियो । मेक्सिको सिटी प्रहरीले २९ पसलमा लुटपाटमा संलग्न हुने ७६ जनालाई पक्राउ गरिएको जनाएको छ । मेक्सिको सिटीसँग जोडिएको मेक्सिको राज्यमा लुटपाटमा संलग्न भएको आशंकामा ५ सय २९ जनालाई पक्राउ गरिएको छ । अधिकारीहरूले गत डिसेम्बरमा पेट्रोलियम पदार्थमा २० प्रतिशतले वृद्धि गर्ने घोषणा गरेका थिए । राष्ट्रपति इन्रिक पेना नितोले मुलुकको अर्थतन्त्रको स्थायित्वका लागि मूल्य वृद्धि आवश्यक भएको बताएका छन् । उनले टेलिभिजन सम्बोधनमा भनेका छन्, कृत्रिम रूपमा मूल्य कम गर्नु भनेको गरिब मेक्सिकनबाट पैसा लिएर धनीलाई दिएजस्तै हो । बिहीबार लुटपाट रोकिए पनि आन्दोलनकारीहरूले राजमार्ग अवरुद्ध गरेका छन् ।"
रूसले सिरियामा सेना घटाउने,मस्को रूसले सिरियामा रहेको आफ्नो सैन्य बलको संख्या घटाउने भएको छ । रसियाली सशस्त्र बलका एक अधिकारीले शुक्रबार उक्त जानकारी दिएका हुन् । टर्की र रूसको सहभागितामा सिरियामा गत साताबाट सुरु भएको युद्धविरामपछि रूसले उक्त निर्णय गरेको हो । यद्यपि सिरियामा जारी युद्धविराम केही स्थानमा उल्लंघनसमेत भएको छ ।
इमेल हयाक गर्ने रूसी एजेन्ट पहिचान,"न्युयोर्क अमेरिकाले राष्ट्रपति चुनावअगाडि डेमोक्रेटिक पार्टीको इमेल हयाक गर्ने रूसी एजेन्टको पहिचान भएको जनाएको छ । तर ती व्यक्तिको नाम भने सार्वजनिक गरिएको छैन । रूसी एजेन्टले डेमोक्रेटिकका इमेल हयाक गरेर विकिलिक्सलाई दिएको आरोप लगाइएको छ । रूसले भने इमेल हयाकिङमा आफ्नो संलग्नता अस्वीकार गर्दै आएको छ भने विकिलिक्सका संस्थापक जुलियन असान्जले मस्को आफ्नो स्रोत नभएको बताउँदै आएका छन् । यसैबीच, अमेरिकी गुप्तचर संस्थाका प्रमुख जनरल जेम्स क्लापरले अमेरिकी राष्ट्रपति चुनावमा रूसी हस्तक्षेपका विषयमा आगामी साता स्पष्ट पार्ने बताएका छन् । उक्त हस्तक्षेप सम्बन्धी रिपोर्ट बिहीबार राष्ट्रपति बाराक ओबामासमक्ष प्रस्तुत गरिएको थियो । क्ल्यापरले रूसी राष्ट्रपति भ्लादिमिर पुटिनले डेमोक्रेटिक पार्टीको इमेल लिक गर्ने आदेश दिएको उल्लेख गर्दै यसपछाडि रहेको उद्देश्यबारे आगामी साता खुलासा गर्ने बताएका हुन् । गुप्तचर संस्थाले तयार पारेको प्रतिवेदन नवनिर्वाचित राष्ट्रपति डोनाल्ड ट्रम्पसमक्ष पनि पेस गरिने जनाइएको छ ।"
कैदीबीच झडपमा ३३ को मृत्यु,रियो दी जेनेरियो उत्तरी ब्राजिलको रोरैमा राज्यमा कैदीबीच झडप हुँदा ३३ जनाको मृत्यु भएको छ । अमेजोनास राज्यको जेलमा झडपमा ५६ जनाको मृत्यु भएको केही दिनमै यो घटना भएको हो । स्थानीय न्यायमन्त्री उजेल कास्त्रोले लागूऔषध ग्याङबीच झडप हुँदा कैदीको मृत्यु भएको बताए ।
आर्मीले लियो बदलाु,"अतिरिक्त समयको सुरुमै (९१ औं मिनेट) भरत खवासको गोलमा आर्मीले अग्रता बनायो । विजय युथका तीन डिफेन्डरलाई कटाउँदै नवयुगले दिएको क्रसमा भरत गोल गर्न सफल भए । उनको प्रतियोगितामा पहिलो गोल हो । ९४ औं मिनेटमा हिरण्य मगरले हेडबाट गोल गरेर आर्मीको अग्रता फराकिलो बनाए । उनले भरत खवासको पास उपयोग गरे । १ सय ६ औं मिनेटमा आर्मीका दीप लामाले नवयुगको क्रसलाई गोलमा परिणत गरेपछि आर्मीले फाइनल सुरक्षित गरेको थियो । विजय युथका गोलरक्षक अशोक बरालले करिब आधा दर्जनभन्दा बढी प्रहार बचाए पनि हार टार्न भने सकेनन् । म्यान अफ द म्याच आर्मीका बालकृष्ण श्रेष्ठ भए ।आर्मीका प्रशिक्षक नवीन न्यौपानेले विपक्षी खेलाडीको फिटनेस कमजोर हुँदा त्यसको फाइदा आफूहरूले लिएको बताए । हामीले गोल खाएको अवस्थामा सम्हालिएर खेल्यौं । जसको फाइदा हामीलाई भयो । थप समयमा विपक्षी खेलाडीको फिटनेस ज्यादै कमजोर भएका कारण हामीलाई सजिलो भयो, उनले भने । गतवर्ष सिमरा गोल्डकप सेमिफाइनलमा विजय युथसँग भोगेको हारको बदला लिएको आर्मीले फाइनलमा राम्रो खेल्दै उपाधि जित्ने प्रशिक्षक न्यौपानेको दाबी थियो । सेमिफाइनल सकिएको २४ घन्टा नबित्दै फाइनल हुँदैछ । जसले गर्दा खेलाडीलाई रिकभरी हुने सम्भावना छैन । त्यसैले हामी सक्दो राम्रो गर्ने प्रयत्न गर्नेछौं, उनले भने ।विजय युथका प्रशिक्षक सुविन घिमिरेले खेलमा भाग्यले साथ नदिएको बताए । दूर्भाग्य भन्नुपर्छ । हामीले अन्तिम सेकेन्डमा गोल खायौं । हाम्रा खेलाडी घाइते भएका कारण थप समयमा राम्रो खेल्न सकेनौं । आर्मीमाथि हाबी हुँदाहुँदै पनि हामी हार्न पुग्यौं, घिमिरेले भने, अतिरिक्त समयमा आर्मीले आफ्नो वास्तविक खेल खेल्यो ।सुमन भोम्जन स्मृति खेलकुद प्रतिष्ठानको आयोजनामा भएको प्रतियोगिता विजेता र उपविजेताले ५ र ३ लाख रुपैयाँ प्राप्त गर्नेछन् ।"
रुस्लान कप क्रिकेटमा १६ टिम,"काठमाडौं तीन विभागीयसहित १६ टिमले दोस्रो रुस्लान कप क्रिकेटमा प्रतिस्पर्धा गर्ने भएका छन् ।कीर्तिपुरस्थित त्रिभुवन विश्वविद्यालयको मैदानमा पुस २६ देखि माघ ४ सम्म हुने टान्टीटान्टी प्रतियोगितामा डिफेन्डिङ च्याम्पियन पुलिस, पहिलो संस्करण उपविजेता आर्मीसँगै एपीएफ क्लब पनि सहभागी हुनेछ । मोफसलका खहरे क्रिकेट क्लब (धादिङ), न्यू होराइजन (भैरहवा), सुदूरपश्चिमाञ्चल एकेडेमी (एसपीए) र अनुभूति एजुकेसन फाउन्डेसन (वीरगन्ज) पनि सहभागी हुनेछन् ।नकआउटका आधारमा हुने प्रतियोगितामा राजधानीका पीसी फाइटर ११, रोयल पीसी फाइटर, हिमालयन क्रिकेट एकेडेमी, न्यू स्टार, कुलेश्वर क्रिकेट क्लब, नेपाली राइनोज, हिमालयन हाइटहाउस कलेज, नेपाल क्रिकेट स्कुल र आयोजक रुस्लान काठमाडौं क्रिकेट ट्रेनिङ सेन्टर (केसीटीसी) छन् ।कुल १८ लाख रुपैयाँ बजेटको प्रतियोगिता विजेताले ३ लाख र उपविजेताले २ लाख पाउने आयोजक केसीटीसीका प्रबन्ध निर्देशक ज्ञानेन्द्र मल्लले बताए । सेमिफाइनलमा पराजित हुने टिमले २५२५ हजार पाउने छन् । क्वाटरफाइनल अघिसम्म खेल जित्नेलाई बोनसस्वरुप ५ हजार दिइने बताइएको छ । उत्कृष्ट ब्याट्सम्यान, बलर, म्यान अफ द सिरिज, उदीयमान खेलाडीलगायतले पनि पुरस्कार पाउने छन् ।"
झापा र एपीएफको उपाधि होड,"झापाका टिम म्यानेजर गोपाल राईले काँकडभिट्टा गोल्डकपको उपाधि चुम्ने लक्ष्यसाथ टिम मैदानमा ओर्लने बताए । लामो समयदेखिको हार यसपटक बिर्सिने प्रयासमा छांै, उनले शुक्रबार भने, एपीएफसँगको भिडन्त जितका लागि मात्रै होइन, प्रतिष्ठाका लागि पनि उत्तिकै महत्त्वपूर्ण छ ।झापा पहिलो चरणमा हिमालयन शेर्पा र सेमिफाइनलमा रुपन्देही ११ को चुनौती समाप्त पार्दै फाइनल पुगेको हो । अनुभवी खेलाडी कर्ण लिम्बू, विशाल राई, बुद्ध चेम्जोङ, योगेश गुरुङ, देवेन्द्र तामाङलगायतको साथले झापा बलियो टिम बनेको छ । घाइते रहेका प्रवेश कटुवाल, दिलेन लोक्तान, नगेन्द्रमणि लिम्बू, सुविन मैनाली भने फाइनलमा खेल्ने छैनन् ।पहिलो चरणमा सीएमजी संकटा र सेमिफाइनलमा आयोजक काँकडभिट्टा ट्रेनिङ सेन्टरलाई हराएर फाइनल यात्रा तय गरेको एपीएफ उपाधि होडमा आक्रामक खेल पस्कने योजनामा छ । प्रशिक्षक रत्नकाजी महर्जनले ९० मिनेटभित्रै जित हासिल गर्ने दाबी गरे । गोल्डकपको ट्रफी उचाल्न हामी आतुर छौं, उनले भने ।सुरुङ्गा गोल्डकप र राष्ट्रिय खेलकुदको उपाधि जितेकाले टिमको मनोबल उच्च रहेको उल्लेख गर्दै उनले भने, जितलाई निरन्तरता दिने लक्ष्य छ । पछिल्ला केही ठूला प्रतियोगिता जितेकाले हाम्रो मनोबल उच्च छ । उनको टिमका मिलन राई, राजेन्द्र रावल, नवीन लामा, रमेश दंगाललगायतका खेलाडी राम्रो लयमा छन् । राष्ट्रिय खेलकुद र हेटौंडा गोल्डकपमा घाइते भएका अन्जन, रन्जन विष्ट, आदित्य चौधरीलाई पनि फाइनलमा खेलाउन सक्ने प्रशिक्षक राईले बताए । सेमिफाइनलमा घाइते फरवार्ड हरि कार्की भने फाइनल खेल्ने छैनन् ।"
ताप्लेजुङ फाइनलमा,इलाम ताप्लेजुङको कर्णसिंह सोनाम स्मृति क्लब फिदिममा जारी टुबोर्ग आठौं फाल्गुनन्द गोल्डकप फुटबलको फाइनल पुगेको छ । शुक्रबार सुनसरीको एलेभेन एरोज क्लबलाई १० ले हराउँदै ताप्लेजुङ उपाधि नजिक पुगेको हो । ताप्लेजुङबाट सेगुनले विजयी गोल गरे । उनी निराजन खड्काको पासमा २९ औं मिनेटमा गोल गर्न सफल भए । तीन नाइजेरियन खेलाडीको साथ पाएको सुनसरीले पाएका पाँच राम्रा अवसर गुमाउँदा घर फर्कनुपर्यो । सुनसरीका निशान लिम्बूले तीन पटक अवसर चुकाए । खेलको म्यान अफ दी म्याच सुनसरीका सौजन्य राई भए । ताप्लेजुङले आइतबार फाइनलमा बिर्ता युनाइटेडसँग प्रतिस्पर्धा गर्नेछ ।
प्राइम विजयी,काठमाडौं ब्याचलर्स लेभलको बुम महिला बास्केटबल प्रतियोगितामा शुक्रबार प्राइम कलेजले जेभियर इन्टरनेसनललाई ३५३३ स्कोरले पराजित गर्यो । प्राइमकी विष्णु मगर र जेभियरकी शान्ति श्रेष्ठले समान १५ स्कोर गरे । विशाल मिलन केन्द्र र एनसीसीएसले संयुक्त आयोजना गरेको प्रतियोगितामा ४ टिमले भाग लिएका छन् । प्रतियोगिताका अन्य टोली नासा र एनसीसीएसले आइतबार खेल्नेछ ।
कराँते सुरु,"काठमाडौं प्रथम आइकेकेएफ क्योकुसिन कराँते राष्ट्रिय च्याम्पियनसिप शुक्रबार त्रिपुरेश्वरस्थित राखेप कभर्डहलमा सुरु भएको छ ।व्यक्तिगत तौल समूहमा नगद पुरस्कार राखिएको प्रतियोगिताको पहिलो दिन ६० केजीमा विजयी भएर काठमाडौंका भीमबहादुर थापामगर, कास्कीका गणेश अधिकारी, काभ्रेका राज राई, काठमाडौंका रोहित श्रेष्ठ, कास्कीका अनिष थोकर, सर्लाहीका विश्व लामा, रामकुमार सुनुवार र ललितपुरका एक्का तामाङ क्वाटरफाइनल पुगेका छन् । दुईदिने प्रतियोगितामा २२ जिल्लाका १ सय ७० खेलाडीले ६ तौलसमूहमा प्रतिस्पर्धा गर्ने छन् ।"
पूर्वाधारको चपेटामा खेलक्षेत्र,"बन्दै पूर्वाधारखेलकुदका लागि ताप्लेजुङ नगरपालिका ६ का शिव गुरुङले निजी लगानीमा बनाएको ब्याडमिन्टन हल र भानुजन माविको फुटबल मैदानबाहेक अरु संरचना छैन । फुटबल मैदान पनि इलेभेन साइडको त छैन तर त्यति नै संख्यामा खेलाइन्छ । मापदण्डअनुसार लम्बाई र चौडाई पुग्दैन । जिल्ला फुटबल संघ अध्यक्ष मोती पतङा चौडाई ३० मिटर जति नपुग्ने बताउँछन् । विद्यालयका प्रधानाध्यापक किशोर राई चौडाई विस्तार गर्न निजी जग्गा भएको र विद्यालयसँग खरिद गर्नसक्ने क्षमता नभएकाले विस्तार गर्न समस्या भएको बताउँछन् । जिल्ला खेलकुद विकास समितिको स्वामित्वमा रहेको त कुनै पनि संरचना छैन ।खेलकुद विकास समितिका अधिकृत यज्ञनिधि पौडेल एक निर्वाचन क्षेत्र, एक खेल मैदानको अवधारणाअनुसार क्षेत्र नम्बर १ को सिनाम र २ को साँघुमा निर्माणाधीन अवस्थामा रहेको बताउँछन् । यो बाहेक यसै वर्ष शान्ति तथा पुनर्निर्माण मन्त्रालयले भानुजन र मोती माविको मैदान विस्तार गर्न २५२५ लाख रुपैयाँ छुट्याइएको कार्यालयले जनाएको छ ।जिल्ला खेलकुद विकास समितिका संरक्षक बालकुमार साँवा प्राविधिकसहितको टोलीले चाँडै सर्भेक्षण गरेर निर्माण कार्यमा लाग्ने बताउँछन् । भलिबल कोर्ट मर्मत तथा सुधार गर्न १ लाख रुपैयाँ लाग्ने तर कहाँ लगानी गर्ने भनेर निर्णय भइनसकेको पौडेलले बताए । निजीको भरोसाधरानमा अधिकांश खेलकुद सम्पन्न गर्न सरकारीभन्दा निजी स्तरमा मैदान, कोर्ट, कभर्डहलहरू निर्माण भएका छन् । खेलकुदका लागि धरान पूर्वाधारयुक्त मानिन्छ । सरकारी स्वामित्वको करिब सात बिघा क्षेत्रफलको क्षेत्रीय रंगशाला पुनर्निर्माण भइरहेको जिल्ला खेलकुद विकास समिति सुनसरी अध्यक्ष धनबहादुर राईले बताए । रंगशालाबाहेक एन्फा टेक्निकल सेन्टरको मैदान, बीपी प्रतिष्ठानको मैदान, बाँझोगरको मैदान, डिपोको मैदानमा फुटबल खेल्न सकिने प्रसस्त पूर्वाधार छन् । धरानमा बास्केटबल, टेबलटेनिस, ब्याटमिन्टन, क्रिकेट, गल्फ, फुटबल खेल आयोजना गर्न अन्तर्राष्ट्रिय स्तरका मैदान र कोर्ट छन् । बीपी कोइराला स्वास्थ्य विज्ञान प्रतिष्ठानमातहतको मैदानमा निर्वाणा गल्फ कन्ट्री क्लबको गल्फ कोर्स र नजिकै २२ वटा क्रिकेट मैदान छ । निजीस्तरमा सबैभन्दा बढी बास्केटबल कोर्ट निर्माण भएको छ । डिपो उच्च माविले करिब ७ लाख खर्च गरेर रातमा पनि खेल्न सकिने गरी गत महिनामात्र अन्तर्राष्ट्रिय स्तरको बास्केटबल कोर्ट निर्माण गरेको प्राचार्य राजकुमार राईले बताए । उनले भने, सहरी युवापुस्ता बास्केटबलप्रति बढी आकर्षित भएकाले केही खर्च गरेर अन्तर्राष्ट्रिय मापदण्डअनुसार कोर्ट निर्माण गरेका छौं । राष्ट्रियस्तरका बास्केटबल कोर्ट आधा दर्जनभन्दा बढी छन् । धरान १३ स्थित अमर सेवा समाजले एक करोड ७ लाख लगानीमध्ये राखेपको ३० लाख, बाँकी वडावासी र विदेश बस्नेबाट स्थानीयसँग संकलित रकमबाट अन्तर्राष्ट्रिय स्तरको कभर्डहल बनाउन लागेको छ । सबै खाले इन्डोर गेम खेल्न सकिने गरी कभर्डहल डिजाइन गरिएको निर्माण समिति उपसंयोजक भुवन राईले बताए ।स्थानीय प्रयासमा कभर्डहलधनकुटा ५ स्थित माथिल्लो कोप्चेमा स्थानीय निकायको अगुवाईमा नयॉ कभर्डहल बनेपछि खेलकुद गतिविधि बढेको छ । सदरमुकामस्थित सल्लेरी वनभित्र बहुउद्देश्यीय कभर्डहल छ । हल साढे ५ सय दर्शक क्षमताको छ ।हलमा दुईटा ब्याडमिन्टन कोर्ट, विभिन्न सभा तथा कन्सर्ट प्रस्तुत गर्न सकिने अत्यधुनिक सभाहल लगायत अधिकांश इन्डोर गेम खेल्न सकिने धनकुटा नगरपालिकाका कार्यकारी अधिकृत तीर्थप्रसाद धितालले बताए । उक्त भवन जिल्ला, क्षेत्रीय तथा राष्ट्रिय स्तरका खेलकुद समेत आयोजना गर्न सकिने लक्ष्य रहेको धितालको भनाइ छ । कभर्डहल निर्माण भएपछि राष्ट्रिय, अन्तर्राष्ट्रियस्तरको इन्डोर खेलकुद गराउन सहज भएको जिल्ला खेलकुद विकास समितिका अध्यक्ष योगेन्द्र राईले बताए । दशकौं पहिले निर्माण भएको धनकुटा ५ स्थित माथिल्लो कोप्चेको कभर्डहल जीर्ण भएपछि पछिल्लो समय आंशिक रूपमा सामुदायिक भवनमा इन्डोर गेम गरिँदै आएको छ । भवन निर्माणका लागि निर्वाचन क्षेत्र पूर्वाधार विकास कार्यक्रमको २८ लाख र बाँकी रकम नगरपालिकाको पहलमा जुटाइएको छ । धनकुटा ३ स्थित नेत्रज्योति संघको स्वामित्वको जग्गा ३० वर्षे लिजमा लिएर कभर्डहल निर्माण गरिएको हो । पछिल्लो समय कराते, ब्याडमिन्टन, उसु लगायतका खेलमा आकर्षण बढ्दै गएको छ । नवनिर्मित कभर्डहलमा हाल नियमित ब्याडमिन्टन लगायतका खेल आयोजना भइरहेका छन् । (इलामबाट विप्लव भट्टराई, इटहरीबाट वेदराज पौडेल, ताप्लेजुङबाट आनन्द गौतम, धरानबाट प्रदीप मेन्याङ्बो र धनकुटाबाट रमेशचन्द्र अधिकारी)"
महाकविका फोटा,"करिब असी वर्षअघि मेरा पिताजी (केदारमणि) श्री ३ बडामहारानी बालकुमारी देवी (महाराज चन्द्रशमशेरकी कान्छी महारानी) को बद्रीकेदार यात्राको, भनूँ भने अफिसियल फोटोग्राफर बन्नुभएको थियो । त्यो यात्रा झन्डै तीन महिना लामो थियो पैदल, हरिद्वारऋषिकेशबाट सुरु भएर रानीखेतनैनीतालमा आएर सकिएको । त्यस बेला पिताजीका फोटोग्राफीका सामान बोक्ने नै दुई जना भरिया थिए रे । ठूलो क्यामेरा, त्यसको तीनखुट्टे स्ट्यान्ड अनि ऐनाका फोटोग्राफिक प्लेट र तिनलाई धुने (डेभलप गर्ने र हाइपो लगायतका केमिकलहरू) सामानहरू पनि साथै लग्नुपरेको थियो रे । त्यसरी उहाँले करिब दुई सयभन्दा बढी फोटो खिच्नुभएको थियो भन्ने मैले बुझेको हुँ । किनभने दुई सय जति तस्बिरहरू त उहाँले दुई या तीनवटा फोटो एल्बममा भरेर बडामहारानीलाई नै चढाउनुभएको थियो । यो कुरा मलाई कसरी थाहा भयो भने उहाँले चढाएका ती एल्बमहरूपछि (महारानीका कान्छा छोरा) मदनशमशेर जर्साबका कोठामा आइपुगेर रहेका थिए ।त्यसको ठीक बीस वर्षपछि, २०११ सालमा सासूज्यूको पाइला पछ्याउँदै रानी जगदम्बाले पनि त्यस्तै बद्रीकेदार यात्रा गर्नुभयो । सासूज्यूको यात्राको फोटोअभिलेख रहेको जस्तै गरी आफ्नो तीर्थयात्राको पनि तस्बिर खिचाएर राख्ने इच्छा भएछ रानीसाहेबलाई । त्यसका लागि म छानिएँ र म रानी जगदम्बाको यात्राटिमको सहयात्री बनें । तर समय धेरै परिवर्तन भइसकेको थियो यसबीच । तीनमहिने यात्रा छोट्टिएर एक महिनामै हुने भइसकेको थियो । तस्बिर खिच्ने प्रविधिमा समेत धेरै सुधार भइसकेको थियो । यात्राका फोटो खिच्न मेरो निमित्त छुट्टै एउटा रोलिफ्लेक्स क्यामेरा किनिएको थियो कोलकातामा । त्यसैमा मैले पनि २० रोल जति फोटो खिचेको थिएँ । र बुवाकै झैंं एल्बम नै बनाएर चढाएको थिएँ मैले पनि रानीसाहेबलाई ! इति भूमिका ।बद्रीकेदार यात्रापछि मेरो रोलिफ्लेक्स ले काम पाएन ! अनि मैले पनि काम पाइनँ ं। रानी जगदम्बाको दरबारमा मेरो आफ्नो भन्नु केही काम थिएन, बुवालाई मद्दत गर्नुबाहेक । तर बुवा सबै काम आफैं सक्नुहुन्थ्यो । मैले गर्नैपर्ने भन्ने काम केही पनि हुँदैनथ्यो । म त दिनभरि सानो टुटु बन्दुक लिएर श्रीदरबारको ४५ सय रोपनीको ठूलो कम्पाउन्डमा चरा र स्याल मारेर घुम्थें । अनि कसोकसो मणिहरूको पुरानो संस्कार, नेपाली भाषा र साहित्यको चस्काले, मेरो टाउकामा बिस्तारै चियाउन थालेछ त्यसपछि केके गरियो, ककसलाई भेटियो त्यो इतिहास धेरै किसिमले धेरैतिर भनिसकिएकाले यहाँ नदोहोर्याऊँ तर रानी जगदम्बाको हातबाट मदन पुरस्कारको स्थापना गराउन सफल भयो हाम्रो परिवार (भन्नाले हामी, मेरा पितामाता र म) २०१२ सालको हिउँदमा । अनि मदन पुरस्कार पुस्तकालय पनि जन्म्यो २०१३ सालमा । नेपाली साहित्यिक, नेपाली कविलेखकहरू गुमनाम नभए पनि उनीहरू अज्ञातजस्तै थिए त्यस बेलासम्म । को कस्तो छ, कसको रूपरंग कस्तो छ थाहै छैन कसैलाई । धेरैले धेरैलाई देखेकै थिएनन् । अब मैले काम पाएँ । मेरो क्यामेरा रोलिफ्लेक्स ले पनि काम पायो ! रानीसाहेबले नै मलाई उपलब्ध गराइदिएको जर्मन मोटरसाइकल फक्स ले पनि एउटा काम भेट्टायो भनूँ । जगदम्बा प्रेसमा मेरा सहायक भएर भित्रिएका कवि भूतका भिनाजु (वासुदेव लुइटेल) लाई मोटरसाइकलमा पछाडि राखेर अनि रोलिफ्लेक्स क्यामेरा बोकेर म कविलेखका फोटो खिच्न उपत्यकावरिपरि जताततै पुग्न थालें ।त्यही फोटखिच अभियानको दौडमा म वाग्मती पुल टोलको नारायणप्रसाद बास्कोटाको घर पनि पुगें । त्यहाँ पुगेपछि त मलाई खजानै भेट्टाएजस्तो, मेरो अभियानको टुङ्गैमा पुगेजस्तै भयो किनभने त्यहाँ त नेपालका स्वनामधन्य कविलेखकहरू सबै जना जम्मा हुँदा रहेछन् भन्ने देखें मैले । महाकवि, कवि व्यथित, डा ईश्वर बराल, भवानी भिक्षु, शंकर लामिछानेजस्ता हस्तीहरूको जमघट हुने गरेको पाएँ मैले त्यहाँ । कति जनाको फोटो खिचेर भ्याउनु मैले बास्कोटाजीको घरमा महाकवि देवकोटाका फोटो खिच्न त मैले मेरो रोलिफ्लेक्सका एकदुई रिल नै सकें । उहाँका अनेक पोजका, सबै किसिमका मुडका फोटो खिचेको थिएँ मैले दुईचार दिन लगाएर । सबै फोटा राम्रा आएनन् तर उहाँका जति विभिन्न किसिमका तस्बिर मैले खिच्न पाएँ त्यस बेला त्यस्तो मौका पछि अरू कसैले कहिल्यै पाएजस्तो लाग्दैन मलाई । मैले त्यस बखत खिचेका केही फोटाहरू महाकविको पहिचान बनाउने मुख्य तस्बिर बन्न पुगेको देख्दा मलाई सन्तोष लाग्छ । तर अचम्म के भने ती फोटाहरू मैले खिचेको हुँ भन्ने कुरा तीसौं वर्षसम्म धेरैलाई पत्तै भएन उदाहरणार्थ महाकविले हातमा चुरोट लिएको त्यो फोटो एउटा अर्कै फोटोको क्रप अप गरिएको (काटकुट पारिएको) स्वरूप मात्र हो भन्ने कुरा धेरै वर्षसम्म गोप्य नै रहेको थियो । त्यो फोटो मैले महाकवि बास्कोटाजीको घरबाट हिंड्न लागेका बखतमा खिचेको हुँ, बेलुकातिर । साइकल थियो उहाँका साथमा । एउटा हातमा चुरोट थियो अनि हात साइकलको ह्यान्डिलमा थियो । उहाँको अर्को हात साइकलको काठीतिर थियो सायद । र, साइकलको दुईतिर त्यस फोटोमा नारायणप्रसाद बास्कोटा स्वयम् र हरिहरनाथ रेग्मीजी पनि उभिएका थिए (साथको फोटोमा सबै देखिन्छन्) । महाकविको हातमा चुरोट भएको त्यो फोटोबाहेक मैले त्यस बेला खिचेका उहाँका अर्का दुईवटा तस्बिर मलाई मन पर्नेमध्येका हुन् एउटा कविजीले बत्तीसी देखाएर हाँसेको र अर्को बास्कोटाजीले टुक्रुक्क बसेर महाकविलाई प्रगति का लागि आएको एउटा लेख सुनाइरहेको फोटो । ऐतिहासिक नै हुन् ती दुई फोटो पनि । मेरो महाकविको ऐतिहासिक फोटो ।(साहित्यिक अन्वेषक कमल दीक्षितले यो आलेख २०१६ सालदेखि निरन्तर प्रकाशित साहित्यिक पत्रिका नेपाली को प्रकाशोन्मुख २२६ औं अंकका लागि लेखेका थिए । यसलाई कोसेली मा प्रकाशित गर्न नेपाली का सम्पादक कुन्द दीक्षितले उपलब्ध गराएका हुन् । आफू उपचाररत बी एन्ड बी अस्पतालको बिरामीकक्षमा बसेर एक महिनाअघि यो लेखलाई अन्तिम रूप दिएका कमल दीक्षितको अघिल्लो साता निधन भयो ।)"
साम्बा : गोल मेसिन,"सिम्पानी ७, लमजुङका थमबहादुर र मुन्नामाया भण्डारीका ६ सन्तान छन् । त्यसमध्ये एक्लो खेलाडी हुन्, सावित्रा । उनको घरबाट १५२० मिनेट उक्लिएपछि सरस्वती सदन निमावि पुगिन्छ । त्यही स्कुलको मैदानमा केटाहरूसँग खेल्दाखेल्दै उनी स्किलफुल फुटबलर भइन् । ट्रेनिङ थिएन । खाली खुट्टा खेल्थें । प्रतियोगिता खेल्दाचाहिं दाइहरूको साइज मिल्यो भने बुट लगाउन पाइन्थ्यो, उनले बाल्यकाल सम्झिइन् ।दाइहरूसँगै खेल्थे । त्यस बेला गाउँमा फुटबल खेल्ने अरू छोरीमान्छे थिएन, म एक्ली थिएँ, हक्की स्वभावका उनले भनिन्, सानैबाट मेरो हेयरस्टाइल केटाको जस्तै थियो । केटाहरूसँगै ट्रेनिङ गरें । केटाहरूकै टिम (दिव्यज्योति युवा क्लब) बाट प्रतियोगितामा पनि खेलें । राम्रो खेल्ने दाइहरू थिए तर विदेशतिर लाग्थे । मलाई यो राम्रो फुटबल खेल्छ, यसलाई कहाँ लाने हो भनिरहन्थे ।नेपालमा महिला फुटबल क्लबको पहिलो विभागीय टिम सशस्त्र प्रहरी बल (एपीएफ) ले बनाएको थियो । चार वर्षअघिसम्म नेपाली राष्ट्रिय महिला टिममा एपीएफकै वर्चस्व रहन्थ्यो । जमुना, अनु, भगवती थापा, सजना राना, निरु थापासहितको एपीएफ घरेलु फुटबलमा ६ वर्षसम्म अपराजित थियो । प्रतियोगिताको कमी, सिनियर खेलाडीको उमेर र चोटसँगै एपीएफको नतिजा खस्किन थाल्यो । ठीक यही बेला सावित्रालाई अवसर खोज्दै शुक्र लामाले एपीएफमा दुई वर्षअघि पुर्याएका थिए । फागुन, २०७२ मा प्रहरी जवानमा भर्ना पनि भइन् । ड्युटी गर्न होइन, उनले फुटबल खेल्नकै लागि एपीएफ रोजेकी हुन् ।पाँच फिट चार इन्चकी उनी प्रधानसेनापति कपमा एपीएफ दुईपल्ट च्याम्पियन हुँदाका मुख्य खेलाडी हुन् । पछिल्लोपल्ट कात्तिकमा च्याम्पियन हुँदा उनी सर्वोत्कृष्ट खेलाडी र सर्वाधिक गोलकर्ता भएकी थिइन् । उनले पश्चिमाञ्चलविरुद्ध समूह चरणमा १० गोलसहित प्रतियोगितामा कुल १३ गोल गरेकी थिइन् । एपीएफमा आवद्ध हुनुअघि उनले गाउँमा एकपल्ट मात्र केटीहरूको प्रतियोगिता खेल्ने अवसर पाएकी थिइन् र त्यसमा पनि ७ गोल गरेर सर्वोत्कृष्ट खेलाडीको पुरस्कार थापेकी थिइन् । अरू बेला केटाहरूको प्रतियोगितामै रमाउनुपर्ने बाध्यता थियो । देशका लागि खेल्ने सोच्थें तर फुटबलवालासँग सम्पर्क थिएन । त्यसैले राष्ट्रिय टिममा पुग्छुजस्तो लागेको थिएन, उनले भनिन्, पहिलोपल्ट राष्ट्रिय टिमबाट खेल्न पाउँदा सपना पूरा भएजस्तो लागेको थियो । धेरै खुसी लागेको थिए । अझ पहिलो खेलमै गोलले खुसी थपेको थियो । त्यसपछि मात्र मैले पनि सक्नेरहेछु भन्ने लाग्यो । उनले थपिन्, भुटानसँग पनि ह्याट्रिकसम्म सोचेकी थिएँ तर ६ गोल नै गरें ।जमुना र अनुले महिला फुटबलमा गोल मेसिन पार्टनर को पहिचान बनाएको दस वर्ष भइसकेको छ । तर, सावित्राले एपीएफ पुगेपछि मात्र यी दुई लिजेन्डबारे सुनेकी थिइन् । उनको फेवरेट फुटबलर क्रिस्टियानो रोनाल्डो हुन् । तर, उनी मैदानमा म्यानचेस्टर युनाइटेडका पउल पोग्बाजस्तै देखिन्छन् । घरेलु फुटबलमा विपक्षी खेलाडीले धकेल्दा पनि उनलाई हतपत लडेको देखिंदैन । त्यस्तो शक्ति कहाँबाट आयो त ? सहकर्मीमाझ साम्बा नामले बोलाइने उनी भन्छिन्, पहिलेदेखि नै केटाहरूसँग र केटाहरूकै टिमबाट फुटबल खेल्ने गरेको थिएँ । त्यसैले हो कि !"
टाप कस्नेहरू कै नाममा,"एकातिर बन्द भएका सबै सिरियलका कलाकार एकै ठाउँमा थुप्रिएको र अर्कोतिर हप्ताका हरेक बार ती सिरियल हेर्नका लागि मिलाउन पर्ने समय र त्यसलाई खाइदिने लोडसेडिङको झन्झटबिना हेर्न पाएका यस्ता चलचित्रहरूलाई दर्शकले रुचाउनु स्वाभाविक हो । फिल्म राम्रो नै भएर दर्शकले हेरेका होलान् । संगीत वा प्रविधि पक्ष उत्कृष्ट होला । महिलाले निर्देशन गरेको फिल्मले व्यावसायिक रूपमा रेकर्डब्रेकिङ कमाइ गरेको भनेर यसलाई उल्लेखनीय पनि मानिन सक्ला । तर पैसा कमाउनुले मात्रै सबै कुरा जस्टिफाई गर्दैन । बिकेकै आधारमा कुनै चीजको श्रेष्ठताको मापदण्ड निर्धारित हुँदैन । धेरै बिकेकै आधारमा कुनै चीजको सफलताको मापदण्ड निर्धारित गर्ने हो भने बजारमा केके सम्मका चीज बिक्छन् तिनको छुट्टै लिस्ट बन्न सक्ला । धेरै नागरिकको मष्तिस्कमा अत्यन्त छिटो र गहिरो गरी सम्प्रेषण हुने फिल्मजस्तो असरदार माध्यमको कथा बनाउँदा न्यूनतम रिसर्चसम्म गर्नु वा समाजको हरेक वर्गको मर्यादाको ध्यान राख्नु नागरिककै रूपमा जोसुकै फिल्मकर्मीको जिम्मेवारीभित्र जरुर पर्छ । छक्कापन्जामा एउटा सिंगै वर्गको, जनसंख्याको आधा हिस्साको मर्यादाको धज्जी उडाइएको छ र सारा देश बिनाप्रश्न त्यसमा मजा लिएर हाँसेको छ । वरिष्ठतम राजनीतिज्ञ वा कलाकारहरू गएर हेरेका छन् तर कसैले पनि फिल्मको विषयवस्तुको बारेमा प्रश्न उठाएको सुनिएन । सारा देश हाँस्नुलाई सफलताको मापदण्ड अवश्य मान्न सकिन्न । कुनै चीजलाई चाहे त्यो फिल्म नै किन नहोस्, बिकेकै आधारमा त्यसमाथि प्रश्न गर्नका लागि प्रश्नकर्ताको हैसियत वा अधिकार समाप्त हुँदैन । हाम्रो काम नैतिक शिक्षा पढाउने होइन भनेर ओठे जवाफ दिने छक्कापन्जा निर्माताको टिमबाट कुनै गहन विषयमा इन्टेलिजेन्ट फिल्म मेकिङ को अपेक्षा गर्न नसकिएला तर एउटा सिंगै वर्गलाई लाञ्छित गरेकोमा प्रश्न उठाउन अवश्य सकिन्छ ।"
हिट्लरको देशमा,"हिट्लरको देशमाहुनसम्म झेल हँुदो रहेछबुुद्धलाई बाँध्ने जेल हुँदो रहेछ ।बनाइँदो रहेछविभेदको विशाल ग्यास च्याम्बरर, थुनिदो रहेछ समानताका बेजोड पुजारीहरू ।फाँडेर सभ्यताको सौम्य फूलबारीहुर्काइँदो रहेछविध्वंसको त्रासद गन्धेझारखोसिंदो रहेछनीलो आकाश कोरिरहेकाकलिला नानीहरूको सुन्दर क्यान्भासर, उजाडिंदो रहेछ उनीहरूको मीठो सपना ।के मात्र हुँदो रहेनछहिट्लरको देशमादेवताहरूको सत्यानास हुँदोरहेछदानवहरूको सहवास हुँदोरहेछनिर्भीक राज गर्दारहेछन्मुसोलिनी, इदी अमिन र निरोहरूअब्राहम र गान्धीलाई बेपत्ता पारिंदो रहेछघन्किंदो रहेछ बस्तीमारावणको जिन्दावादबबुरो रामको मुर्दावाद चल्दो रहेछअन्धकारमा छट्पटाउँदा रहेछन्सेता परेवाहरूआलोकमा गिद्दहरूको रङ्गमञ्च जम्दो रहेछ ।उफ् ! कसरी भनूँ ?नरभक्षीको दाउमादधिचीलाई पारिंदो रहेछआफ्नै आमाको अस्मिता उधारिंदो रहेछहिट्लरको देशमा ।"
सिरियबा : बलिरहेछ आधा दशकदेखि,"र, बमहरूखस्न थाले बर्सिए तिनकाशिर र सदनमाथि ।त्यसपछि हुन्छ अलिकति विलम्बमौनताको एउटा लघुविश्रामप्रयाप्त छ, उद्धारकर्तालाई मृतक र घाइतेको उद्धार गर्न ।तर, बमहरू बर्सन्छन् बारम्बारएक लघुविश्रामपछि,केवल सहयोग को स्वार्थ राख्नेलाई समेत घाइते पार्दै र मार्दै ।भयले पक्षघात पार्छ र मार्छ सिरियालीलाई एलेप्पोमा सकिंदैन अब धेरै बेर पर्खन एक लघुमौनता वा विश्रामलाई सबै विस्फोट र बैरीलाई । तिनले भाग्नु छ टाढासम्मजानु छ धेरै पर मृत्यु र रक्तस्नानकोहिंस्रक आक्रोशदेखिजसले सताइरहेको छ तिनको मुलुकलाई दमनकारीको हातबाट ।तर, जीवनका लागि लामो संघर्षपश्चात्के तिनको स्वागतका लागि कुनै सिमाना खुला छ ? (फिलिपिनो कवि एलिजावेथ फिडेलो ओडिसनको एलेप्पो, सिरिया शीर्षक कविताको भावानुवाद । उनको यो कविता पोइम हन्ट डटकमले गत वर्ष फेब्रुअरीमा ५ मा प्रकाशित गरेको थियो ।)सायद एलिजावेथ फिडेलोले झन्डै एक वर्षअघि यो कविता लेखिरहँदा एलेप्पो सहर घाइते हुँदो हो । मुलुकभित्र र बाहिरका शक्तिबीच टकरावको मूल्य शिशुहरूले चुकाइरहेका हुँदा हुन् । अनि फिडेलोको मल पग्लिँदो हो र शब्दहरू आँसु बनेर पोखिँदा हुन् । क्रसकल्चरल कार्यकर्ता फिडेलोको मन महसुस गर्न तिनले उतारेका शब्दहरू नै काफी छन् र, त्यसभन्दा पनि महत्त्वपूर्ण छन्लाखौं एलेप्पोबासीका दर्दनाक कथा । एलेप्पो अहिले पनि तिनको कवितामा जस्तै बम र बारुदसँग बाँचिरहेको छ । शक्ति समूहको स्वार्थका टकरावमा सिरिया आफ्नो ढाड भाँचिरहेको छ । जसका निम्ति बाहिरी मात्र हैन, भित्री शक्तिहरूसमेत आआफ्नै स्वार्थको बहकाउमा उद्वेलित छन् । सिरिया, जो बनेको छ युद्धको पर्याय । जहा बर्सन्छन् हर दिन बम, गोला र बारुदहरू । भूमध्यसागरीय वायुको प्रभावले अरब भूमि पार गरी मध्यएसिया हुँदै हाम्रै घर आँगनमा हिउँ पार्दै गर्दा, त्यही सागरसँग जोडिएको सिरियामा भने अनिश्चितताको कालो बादल मडारिरहेको छ । अनि ध्वस्त हुँदै छन् हरेक सहरहरू । र, बन्दै छ नर्कको पर्याय, वानकी मुनले एलेप्पोलाई नर्कको पर्यायवाची भनेझैं । द्वन्द्व, युद्ध र गोलाबारुदको पर्याय भएको सिरिया सभ्यताको केन्द्र हो । एलेप्पो, दमास्कसजस्ता सहर विश्व मानव सभ्यताको सुरुवाती स्थानमध्येका हुन् । प्राकृतिक तेलको भण्डारका साथ कसैले सिरियालाई सम्झन्छ भने त्यहाँको पुरातात्त्विक धरोहरका लागि नै सम्झन्छ । भूमध्यसागरको पूर्वी सिमानासँग जोडिएको सिरियाले पश्चिमतर्फ लेबनान र इजराइललाई छुन्छ । उत्तरमा टर्की, पूर्वमा इराक र दक्षिणमा जोर्डनसँग जोडिएको सिरिया समुद्र तटीय पर्वतमालायुक्त सुन्दर मुलुक हो । अरब वसन्तको वाछिटा ६ वर्षअघि ट्युनिसियाबाट सुरु भएको अरब वसन्तको वाछिटाले सिरियालाई पनि रुझाउन पुग्यो । विशेष गरी युवाहरू ४० वर्षदेखि निरंकुश सत्ता चलाइरहका बसर अल असद समूहविरुद्ध एकाकार हुन थाले । सामाजिक सञ्जालको उपयोग गर्दै उनीहरूले विश्वभर आफ्नो सन्देश पुर्याए । दमास्कसका सडकहरू जनताको इच्छा : निरंकुश शासनको अन्त्य को नाराले गुन्जायमान भए । शान्तिपूर्ण रूपमा सुरु भएको असद सत्ताविरुद्धको आन्दोलन हिंसात्मक बन्दै गयो । असद सरकारले प्रदर्शनकारीमाथि गोलीको वर्षा गर्यो । संकटकालीन कानुन लगाएर जनताका सबै अधिकार खोसियो । प्रदर्शन र त्यसमाथिको दमन बढ्दै गयो । घाइते हुने र मारिनेको संख्या उकालो लाग्दै गयो । लोकतान्त्रिक व्यवस्थाका लागि भएको शान्तिपूर्ण आन्दोलनमाथि दमन बढ्दै गएपछि अमेरिकाले सिरियाली सरकारमाथि प्रतिबन्ध घोषणा गर्यो । सुरुमा असद र उनको सरकारका ६ अरू उच्च अधिकारीविरुद्ध प्रतिबन्ध लगाइएको थियो । असद सरकारको दमन शृंखला रोकिएन । त्यसको प्रतिउत्तरमा अमेरिका, युरोप र संयुक्त राष्ट्रसंघ मात्र होइन, उसकै छिमेकी अरब मुलुकहरूसमेत असद सत्ताको विपक्षमा उभिन पुगे । साउदी अरब, बहाराइन, कुवेतले दमास्कसबाट आफ्नाराजदूत फिर्ता बोलाए । अमेरिकी राष्ट्रपति ओबामाले सिरियामाथिको प्रतिबन्धलाई थप कडा पार्दै अमेरिकामा रहेको सबै सिरियाली सम्पत्ति फ्रिज गरे, अमेरिकी कम्पनी र नागरिकलाई सिरिया जान रोक लगाइयो । अमेरिकी प्रतिबन्धसँगै राष्ट्रसंघले सिरियालाई मानवताविरुद्ध अपराध गरेको आरोप लगाउँदै प्रतिवेदन सार्वजनिक गर्यो । २०११ को अक्टोबरमा सबै प्रतिपक्षीहरू मिलेर सिरियाली राष्ट्रिय परिषद् गठन गरे । उनीहरूको सामूहिक लक्ष्य असदको बहिर्गमन थियो । कुनै बेला सिरियाको निकटतम साझेदार टर्किले परिषद्लाई अनुमोदन गर्दै असद सत्ताविरुद्ध लडिरेहको स्वतन्त्र सिरियाली सेना लाई सैन्य क्याम्प चलाउन सहयोग गर्यो । नोभेम्बरमा असदले अरब लिगसँग नरसंहार रोक्ने, प्रतिपक्ष्ँसँग वार्ता गर्ने र सडकबाट सेना फिर्ता लिने प्रतिबद्धता जनाए । तर, उनले त्यसविपरीत आक्रमण र नरसंहार बढाउँदै लगे । प्रतिउत्तरमा अरब लिगले संगठनको इतिहासमै पहिलो पटक आफ्नो सदस्यबाट सिरियालाई हटायो । लिगले सिरियामाथि नाकाबन्दी लगायो । साउदी अरबका राजा अब्दुल्लाहले असदलाई तत्कालै आफ्नो कदमबाट पछि हट्न अनुरोधसमेत गरे । यी सबै विकासक्रमलाई असद सरकारले बेवास्ता गर्यो ।सरकारी फौजमा कार्यरत हजारौं सेनासमेत स्वतन्त्र सिरियाली सेनामा प्रवेश गरे । विद्रोहीद्वारा गरिने हमलाले तीव्रता पायो । २०११ को अन्त्यमा राष्ट्रसंघले सिरिया गृहयुद्धमा फस्न लागेको चेतावनी दिएको थियो । सिरियाली सरकारले आफ्ना नागरिकमाथि जारी राखेको दमन र अमानविय कार्य अन्त्य नभए मुलुक पूर्ण गृहयुद्धमा फस्ने उसको निष्कर्ष थियो । राष्ट्रसंघ र अरब लिगको प्रयासका बाबजुद सिरियामा मानवताविरोधी अपराध रोकिएन । युद्ध चर्कंदै गएपछि २०१२ को फेब्रुअरीमा अमेरिकाले सिरियाको दूतावास बन्द गर्यो ।फब्रुअरीमै संयुक्त राष्ट्रसंघ सुरक्षा परिषद्ले सिरियामा हिंसा अन्त्य र राष्ट्रपति असदलाई सत्ता छाडेर उपराष्ट्रपतिलाई पद हस्तान्तरण गर्ने एवं सहमतिको सरकार बनाउने प्रस्ताव गरेको थियो । सुरक्षा परिषद्का स्थायी सदस्यमध्ये चीन र रुसले भिटो लगाएर प्रस्ताव पारित हुनबाट रोके । त्यसले सिरिया संकटमा विश्व शक्ति राष्ट्रहरू ध्रुवीकृत छन् भन्ने मात्र देखएन, मानवताका लागि समेत तिनिहरू एक हँुदैनन् भन्ने संकेत गर्यो । सुरक्षा परिषद्ले प्रस्ताव पारित गर्न नसकेकै भोलिपल्ट राष्ट्रसंघको महासभामा प्रस्तावकै पक्षमा बहुमत भोट खस्यो । प्रस्तावको पक्षमा १ सय ३७ र विपक्षमा १२ भोट मात्र खसेको थियो । यद्यपि यो बाध्यकारी थिएन, केवल असद सरकारको बेइज्जती मात्र थियो । युद्धकै बीच २६ फेब्रुअरी २०१२ म असद सरकारले नयाँ संविधानका लागि जनमतसंग्रहको घोषणा गर्यो । ९० प्रतिशतले नयाँ संविधानलाई समर्थन गरेको सिरियाली सरकाले घोषणा गर्यो, जसलाई अन्तर्राष्ट्रिय पर्यवेक्षकहरूले ढोङको संज्ञा दिए । नयाँ संविधानले राष्ट्रपतिका लागि ७७ वर्षको दुई कार्यकाल तोक्यो ।मार्चमा राष्ट्रसंघले पूर्वमहासचिव कोफी अन्नानको शान्ति तथा युद्धविरामसम्बन्धी प्रस्तावलाई अघि बढायो । सुरक्षा परिषद्मा भिटो लगाएका चीन र रुसले समेत त्यसमा समर्थन जनाए । असदले समर्थन गरेपछि पहिलो पटक सिरियामा युद्धविराम भयो । तर, युद्धविरामकै बेला हौला भन्ने स्थानमा १ सय १० जना मारिएपछि यसले गति लिन सकेन । असदले आतंककारी हमला भएको बताए भने संयुक्त राष्ट्रसंघले सरकारले निर्दोषलाई मारेको आरोप लगायो । गृहयुद्धको दलदल अरब वसन्तको वाछिटासँगै बढेको द्वन्द्वले सिरियालाई बिस्तारै गृहयुद्धमा तान्दै लग्यो । नि:शस्त्र नागरिक मारिने क्रम बढ्दै गयो । जुन २०१२ मा राष्ट्रसंघले तथ्य पत्ता लगाउने आफ्नो मिसनसमेत बन्द गर्दै सिरियालाई गृहयुद्धग्रस्त मुलुक घोषणा गर्यो । त्यसै महिना सिरियाले टर्कीको सैन्य विमानलाई खसाल्यो । पहिले सिरियाको साझेदार टर्कीले विद्रोहीलाई समर्थन गर्न थाल्यो । असदको सत्तामा त्यस बेला हलचल मच्चियो जब जुलाई १८, २०१२ मा राष्ट्रिय सुरक्षा मुख्यालयमै बम खस्यो । मन्त्रीहरू र वरिष्ठ सुरक्षा अधिकारी सामेल बैठकमा बम खसेपछि असदका एकदमै विश्वासिला रक्षामन्त्रीसमेत मारिए । त्यसै महिना सरकारी फौज र विद्रोहीबीच दमास्कस र अलेप्पोमा घमासान लडाइँ भयो । अलेप्पोमा मात्र २ लाखभन्दा बढी घर छाड्न बाध्य भए । सरकारी फौजले देखाएको दमन र क्रूरतालाई विश्वले नै दोस्रो विश्वयुद्धपछिको सबैभन्दा क्रूर कार्यका रूपमा चर्चा गर्यो । गृहयुद्ध चर्कंदै जाँदा विद्रोही गुरिल्ला समूहमा मुसलमान जिहादी हावी हुँदै गए । अल कायदाले विद्रोहीलाई आर्थिक तथा हतियार सहयोग गर्न थाल्यो । प्रतिपक्षी विद्रोही समूह बिस्तारै सुन्नी अतिवादी समूहको पकडमा पर्न थाल्यो । जसको लडाइँ अब सरकारसँग मात्र सीमित रहेन सिया र सत्तासीन अल्विट समूहविरुद्धसमेत सोझिन थाल्यो । असद र उनको समूहले प्रतिनिधित्व गर्ने अल्विट समूह पनि सिया मुसलमानभित्रकै एउटा जातीय समूह हो । जसले सुन्नी बहुल सिरियामा चार दशकअघिदेखि एकछत्र शासन गर्दै आएको छ । सिरिया सरकार र विद्रोहीबीच चर्कंदो युद्धका कारण संयुक्त राष्ट्रसंघका विशेष दूत बनेका कोफी अन्नानले राजीनामा दिए । अगस्ट ६ मा प्रधानमन्त्री रियाद फरिद हिजाव र अरू दुई मन्त्री विद्रोहीलाई समर्थन गर्ने भन्दै जोर्डन पुगे । सिरियाको यृहयुद्धले छिमेकीहरूलाई समेत असर गर्न थाल्यो । विशेषगरी टर्कीलाई समस्या पर्दै गयो । टर्कीले सिरियासँग युद्ध नचाहेको तर आफ्नो सीमा सुरक्षाका लागि कुनै कसर बाँकी नराख्ने चेतावनी दियो । साउदी अरब र कतारले विद्रोहीलाई सहयोग गर्न पठाएका हतियार जिहादीका हातमा पर्न थाले । विद्रोहीको कब्जा अतिवादीको हातमा पुगेपछि विद्रोहीले पनि अन्तर्राष्ट्रिय समर्थन गुमाउने खतरा बढ्दै गयो ।विद्रोहीभित्रको विद्रोह सरकारविरोधी संघर्षमा रहेका विभिन्न समूहले सिरिया राष्ट्रिय परिषद् गठन गरेका थिए । नोभेम्बर २०१२ मा मुलुकभित्र रहेका युवा नेताहरू मिलेर सिरिया राष्ट्रिय गठबन्धन गठन गरे । यसका नेता शेख अहमद मोज अल खतिबले असदसँग सम्झौता गर्न इच्छुक रहेको बताएका थिए । फ्रान्स र टर्कीले नयाँ समूहलाई तत्कालै मान्यता दिए भने अमेरिकाले डिसेम्बरमा । अमेरिकाले विद्रोहीलाई आर्थिक र हतियार सहयोग जारी राख्यो । फेब्रुअरी २०१३ मा अमेरिकी विदेशमन्त्री जोन केरीले सिरियाको भ्रमण गरेर प्रतिपक्षी सिरियाली स्वतन्त्रता सेनालाई ६० मिलियन डलर सहयोग दिने प्रतिबद्धता जनाए । उनले यो हतियारका रूपमा नभई औषधि, खाद्यान्न र सुरक्षा पूर्वाधार विकासमा हुने बताएका थिए । मार्चमा प्रतिपक्षी गठबन्धनले घसान हिट्टोलाई प्रधानमन्त्रीको रूपमा चयन गर्यो । हिट्टो सिरियामा जन्मिएका अमेरिकी थिए । प्रधानमन्त्री चुनिएपछि उनी टर्कीको सीमामा आएर विद्रोहीलाई साथ दिन थाले । उनले मन्त्रिपरिषद् गठनको जिम्मेवारी पाएका थिए । विद्रोही समूहका धेरैले हिट्टोको चयनको विरोध गरे । गठबन्धनका अध्यक्ष शेख आफैंले समेत राजीनामा दिए । जसले प्रतिपक्षी गठबन्धन टिक्न सक्ला कि नसक्ला भन्ने चिन्ता पश्चिमी मुलुकहरूलाई पर्न थाल्यो । विद्रोहीभित्रै विवादका बीच मार्चमा भएको अरब लिगको बैठकमा शेखले सिरियाको प्रतिनिधित्व गरे ।अप्रिल २०१३ मा अल कायदा सँग जोडिएको अतिवादी समूह इस्लामिक स्टेट अफ इराक एन्ड सिरिया (आईएसआईएस) को जन्म भयो । विदेशबाट आएका जिहादीहरूले यो समूहलाई बलियो बनाउँदै लगे । यो समूहले विद्रोहीको कब्जामा रहेका सिरियाका उत्तरी भूभाग कब्जा गर्दै गयो । आईएसआईएस जन्मनुको एउटा मुख्य कारण सिरियाका विद्रोही समूहबीचको फाटो र तिनमा अतिवादीहरू हाबी हँुदै जानु पनि एक थियो । सेक्टेम्बर २०१३ मा ११ वटा विद्रोही समूहले गठबन्धनलाई आफूहरूले नचिन्ने बताएका थिए । उनीहरूले पनि मुसलमान सरिया कानुनलाई नै अघि बढाउने घोषणा गरे । त्यसले आईएसआईएसलाई फैलिन मद्दत गर्यो । रासायनिक हतियारको राज अप्रिल २०१३ मा इजराइलका एक गुप्तचर विश्लेषकले असदले रासायनिक हतियार प्रयोग गरेको दाबी गरे । उनले आफूसँग यसका प्रमाण भएको बताएका थिए । उनलाई पछ्याउँदै फ्रान्स र बेलायतले पनि विद्रोहीले नेतृत्व गरेका दमास्कस, एलेप्पो र होम्समा असदले रासायनिक हतियार प्रयोग गरेको आरोप लगाए । अमेरिकाले सुरुमा इजराइली दाबीबाट आफूलाई टाढै राख्यो । सद्दाम हुसेनले रासायनिक हतियार बनाएको खबरका आधारमा आक्रमण गरेको अमेरिकाले सिरियाको विषयमा भने पहिले आफू विश्वस्त हुन चाह्यो । असदले सानो मात्रामा भए पनि रासायनिक हतियार प्रयोग गरेको प्रमाणित भएपछि भने अमेरिकाले विद्रोहीलाई दिने सैन्य सहयोग बढायो । तर, विद्रोहीले मागजस्तो हवाई हतियार भने प्रदान गरेन । इजराइलले भने दमास्कसलाई ताकेर क्षेप्यास्त्र हान्यो । उसले लेबनानी हिज्बुलाहलाई सिरियाले थप हतियार उपलब्ध नगराओस् भन्नका लागि उसको सैन्य भण्डारणमा क्षेप्यास्त्र हानेको गर्यो । अगस्ट २०१३ मा प्रतिपक्षले असद सरकारले रासायनिक हतियार प्रयोग गरी आक्रमण गरेको आरोप लगायो । विद्रोहीले सार्वजनिक गरका तस्बिरहरूमा मुखबाट फिज निकालेर निधन भएका मानिसहरू देखिन्थे । रासायनिक हतियारबाट १ हजारभन्दा बढी मानिस मारिएको विद्रोहीको दाबी थियो । रासायनिक हतियारको प्रयोगलाई अमेरिकासहित अरू मुलुकले अमानवीय घटनाका रूपमा लिए । विद्रोहीले आरोप लगाएको घटना संयुक्त राष्ट्रसंघीय टोली रासायनिक हतियार निरीक्षण गर्न आएकै बेला भएको थियो । टोलीले घटनास्थलाबाट नमुनाहरू संकलन गर्यो । रासायनिक हतियार प्रयोग भएको पाइएपछि अमेरिकी राष्ट्रपति ओबामाले सीमित आक्रमण गरी सिरियाको मुख्य सैन्य शक्तिलाई समाप्त गर्ने रणनीति अघि सारे । सुरक्षा परिषद्मा चीन र रुसले समर्थन नगर्ने भएकाले उनले यस्तो प्रस्ताव अघि बढाएका थिए । त्यसका लागि उनले संसदीय अनुमोदन खोजे । ओबामाको योजनालाई फ्रान्स र बेलायतले समेत समर्थन गरेका थिए । तर, बेलायती प्रधानमन्त्री डेभिड क्यामरुनले संसद्बाट यो प्रस्ताव पारित गराउन सकेनन् । ओबामालाई पनि धेरैले कूटनीतिक तवरबाटै समस्या समाधान गर्ने सुझाव दिए । त्यसैलाई पछ्याउँदै अमेरिकाले राखेको प्रस्तावमा रुसले सहयोग गर्ने प्रतिबद्धता जनायो । रुसको प्रतिबद्धतापछि सिरियाले आफूसँग रासायनिक हतियार भएको स्विकार्न बाध्य भयो । राष्ट्रसंघको अनुगमनमा सिरियाले सबै रासायनिक हतियार नष्ट गर्ने प्रक्रिया अघि बढ्यो । असदको निर्वाचन गृहयुद्धबीच जुन ३, २०१४ मा असद सरकारले राष्ट्रपति निर्वाचन गर्यो । ८९ प्रतिशत भोट ल्याएर असद विजयी भएको घोषणा गरियो । सरकारी नियन्त्रण भएको स्थानमा मात्र भएको मतदानलाई विद्रोही र प्रतिपक्षले बहिष्कार गरेका थिए । ओबामासहित पश्चिमाहरूले यो चुनावलाई अवैध भनेका थिए । चुनावपछि असदले आन्दोलनमा सहभागी भई जेल परेकाहरूलाई माफी दिने घोषणा गरे । तिनले जेलबाट मुक्ति पाए पाएनन् भन्नेचाहिं सिरियाले हालसम्म खुलाएको छैन । मानवीय संकट ६ वर्षदेखि जारी गृहयुद्धले दोस्रो विश्वयुद्धपछिको सबैभन्दा ठूलो मानवीय संकट निम्त्याएको छ । हालसम्म कसैले पनि यत्तिकै संख्यामा मानिस मारिए भन्न सक्ने स्थिति छैन । धेरैले ५ लाखभन्दा बढी मारिएको तथ्यांक निकालेका छन् । अन्तर्राष्ट्रिय सहायता संस्थाहरूका अनुसार करिब १० लाख घाइते र अंगभंग भएका छन् । सिरियाको कुल जनसंख्याको आधा अर्थात् १ करोड २० लाखभन्दा बढी मानिसले घर छाडेर ज्यान जोगाउन हिंडेका छन् । छिमेकी मुलुकहरू लेबनान, टर्की, इराकमा मात्र होइन, सिरियाली शरणार्थीहरू युरोप र अमेरिकासम्म पुगेका छन् । युरोपेली संघमा समेत सिरियाली शरणार्थीको विषयले बेलाबेला तातो बहस ल्याउने गर्छ । युरोपेली संघबाट बेलायत बाहिरिने विषयमा भएको जनमतसंग्रहमा समेत सिरियाली शरणार्थीले युरोपमा पार्न सक्ने भूमिकाले केही हदसम्म प्रभाव पारेको देखिन्छ ।अन्तर्राष्ट्रिय संस्थाहरूका अनुसार ५ सिरियाली शरणार्थीमध्ये ४ बालबालिका वा महिला छन् । सिरिया छाडेर बाहिरिएकामध्ये एक प्रतिशतभन्दा पनि कमले मात्र अर्को मुलुकमा स्थायी बसोबास गर्ने अनुमति पाएका छन् । ५० लाखभन्दा बढी सिरियाली शरणार्थी टर्की, लेबनान, जार्डन, इराक र इजिप्टमा मात्र छन् । सिरियामै रहिरहेका १ करोड ३५ लाखभन्दा बढीलाई तत्कालै मानवीय सहायताको जरुरी रहेको छ । साम्प्रदायिक संघर्ष सिरियाको साम्प्रदायिक संघर्षले गृहयुद्धलाई मलजल गरिरहेको छ । यहाँभित्रका भिन्नभिन्न समूहबीचको प्रतिस्पर्धा र लडाइँमा बाह्य शक्तिको सहयोगका कारण गृहयुद्धले सबैभन्दा खराब रूप लिएको हो । अल्पसंख्यकहरूले असदको सरकारलाई मन पराउँछन् । असद स्वयं र रुलिङ एलिट अल्विट समूहबाट प्रतिनिधित्व गर्छन् । यो सिया मुसलमानकै एक सम्प्रदाय हो । यो समूहको पकड विशेषगरी सिरियाको सैन्य निकायमा छ । सत्तामा यो समूहको कब्जा भए पनि सिरिया भने सुन्नी मुसलमान बहुल मुलुक हो । विद्रोही समूहहरू पनि सुन्नी मुसलमान समूहका छन् । यही सियासुन्नीको लडाइँमा अरू मुलुक पनि मिसिन पुगेका छन् । सिया भएकै कारण इरान, इराक र लेवनानको हिज्बुल्लाह समूहले असदलाई सहयोग गरिरहेको छ भने सुन्नी भएकै कारण टर्की, कतार र साउदी अरेबियाले विद्रोहीलाई सहयोग गरिरहेका छन् । साम्प्रदायिक लडाइँका बीच विदेशी शक्तिराष्ट्रको पौंठेजोरी खेल्ने थलोसमेत बनेको छ सिरिया । लोकतान्त्रिक शासन स्थापनाका लागि भन्दै अमेरिकी नेतृत्वको पश्चिमा गठबन्धनले सुरुदेखि नै सिरियाली विद्रोहीलाई सहयोग गर्दै आएको छ । त्यही सहयोगबाट बनेको विद्रोही समूहबाटै विकास भएको अतिवादी समूह आईएसआईएसले गर्दा अमेरिकासहित गठबन्धनको निद्रा हराएको छ । आईएसआईएसको गतिविधि बढ्दै गए पनि २०१४ देखि नै अमेरिकाले सिरियामा रहेको यसका केन्द्रहरूमा बम खसालिरहेको छ । सिरियामा अमेरिकी आक्रमणको प्रतिउत्तर रुसले पनि दिन सुरु गरेको छ । सेप्टेम्बर २०१५ देखि रुसले पनि सिरियामा हवाई हमला गर्न सुरु गरेको हो । रुसले आईएसआईएसलाई मात्र होइन असद सरकारविरोधी विद्रोहीलाई समेत लक्षित गर्दै आक्रमण गरिरहेको छ । रुसको साथमा इरान छ भने अमेरिकी साथमा टर्की । सिरियाको आन्तरिक लडाइँ अन्तर्राष्ट्रियकरण हुँदा अहिले शक्तिराष्ट्रहरू सिरियामा छद्मयुद्ध लडिरहेका छन् । राष्ट्रसंघ र अरू निकायको मध्यस्थतामा पटकपटक भएका युद्धविराम तोडिएका छन् । सरकार र विद्रोही, साम्प्रदायिक र विश्व शक्तिबीचको छद्म युद्धका शृंखलामा मारिंदै छन् हजारौं निर्दोषहरू । बाँचेर भाग्नेहरूका लागि पनि खुला छैनन् कसैका ढोकाहरू, एलिजावेथले कवितामा भनेझैं । तधष्ततभचस् २एयपजबचभदिउ (एजेन्सीहरूको सहयोगमा)"
हिउँफूलको देश,"तपाईंलाई देशको कुन ठाउँ डुल्न मन लाग्छ भनेर सोध्दा अधिकांश नेपालीले जवाफमा मुस्ताङ भन्छन् । यहीँ डुल्नघुम्नलायक हिमालपारिको जिल्ला मुस्ताङ अहिले हिउँले सेताम्य छ । भौगोलिक विशेषताले धनी मुस्ताङका मुक्तिनाथ, जोमसोम, कागबेनी, चराङ, छुसाङ, घमी, छोसेर, सुर्खाङ र लोमाङथाङ वरपरका खैरा, फुर्सा र उराठ डाँडा हिउँले छपक्कै छोपिएका छन् ।मुस्ताङ साँच्चिकै लोभलाग्दो गरी हिउँले ढाकिएको छ । घर, गुम्बा, मन्दिर, बाटो, उब्जाउ भूमि जताततै हिउँ थुप्रिएको छ । चिसो मुस्ताङमा जाडो झनै बढ्दो छ । यहाँको सुकिलो दृश्यमा शुभ्रता थपिएको छ । कृषकलाई बाली लगाउन हतारो छ । हिउँले माटो चिस्यान हुने हुँदा यस क्षेत्रको मुख्य सिँचाइ सुविधा भन्नु नै हिउँ हो । हिउँ परेन भने मुस्ताङको परिचय फिका हुन्छ । हिउँले जीवन कष्टकर भए पनि माटोको उर्वर उब्जनी सन्तुलन गराउन विविध भूमिका खेल्छ, हिउँ यहाँको विशेषता हो, घमीका स्थानीय पेमा ध्याम्वो गुरुङ भन्दै थिए । यता, मुस्ताङ घुम्न आएका आन्तरिक तथा बाह्य पर्यटकहरू भने हिउँकै कारण बिलखबन्दमा परेका छन् । क्यामसाइडमा टेन्ट टाँगेर बसेका पर्यटकहरूलाई हिउँले बाटो पहिल्याउन गाह्रो बनाएको छ । दामोदर कुण्ड तथा तिलिचो ताल हिँडेका तीर्थयात्री र पर्यटकहरू आधा बाटोबाटै फर्किएका छन्, बाटो पहिल्याउन नसकेर । घोडा, खच्चड, भेडाबाख्रा चौंरी आदिलाई चरिचरनमा समस्या परेको छ । थुप्रै बथानमा भेडाबाख्रा र चौंरीहरूलाई तल्लो मुस्ताङतर्फ झारिँदै छ । लोमानथाङलगायत उपल्लो मुस्ताङ पुग्ने सवारीसाधनहरूको आवतजावतमा पनि समस्या भएको छ ।यो यात्रा हिउँ पर्नुले स्मरणीय त भयो तर मनाङको तिलिचो ताल पुग्ने धोको भने अपूरै होलाजस्तो छ, जर्मनबाट मुस्ताङ हुँदै मनाङ जान आएका सुवारो मोरिया भन्दै थिए । हिउँसँगै रमाउन आएका अरू थुप्रै पर्यटकमा पनि विभिन्न संशय थियो । केही भने प्रकृतिको यो मुग्ध संसारमा हिउँ खेल्न पाएकोमा नौलो आभास भइरहेको प्रतिक्रिया पनि जनाउँदै थिए । यस समय प्राय: मुस्ताङेहरू जाडो छल्नलाई जिल्लाको तल्लो भाग पोखरा, काठमाडौं र तराईतिर झरेका छन् । यहाँको एक तिहाई जनसंख्या मौसमी हिउँदे बसाइसराइमा बाहिरिन्छन् । यो क्रम अझै छ । यससँग उनीहरूको व्यापार जोडिएको छ । यस बेला यहाँका अधिकांश विद्यालय बन्द छन् । केही घुम्ती विद्यालयका रूपमा पोखरा सारिएका छन् । हिउँ पर्दा एकाध मानिसबेगर मुस्ताङ सुनसानजस्तै हुन्छ । पहिले यहाँ चार महिनासम्म लगातार हिउँ पथ्र्यो । झोङबासी हिक्मतबहादुर थकालीका अनुसार गत वर्ष कात्तिकबाटै हिउँ परेको थियो । उपल्लो मुस्ताङको लोमानथाङमा भने कात्तिकबाटै हिउँ पर्न थाल्छ । यो वर्ष अघिल्लो वर्षको तुलनामा बाक्लो हिउँ परेको छ । यद्यपि यो क्रम पहिलेभन्दा कम हो ।"
पृथ्वी गोलै रहेछ,"हिँड्दाहिँड्दै थकित भएका बेला क्याथोलिक चर्चभित्र पसेर एक छिन आराम पनि गरियो । यी सबैतिर घुम्दा दिन गएको पत्तै भएन । रात पर्न लागिसकेपछि हामी नर्थ कोटमै फर्कियौँ । अर्काे दिन सर्वप्रथम हरे राम हरे कृष्ण मन्दिरमा दर्शन गरी सेन्ट किल्डा बिचतिर लागियो । समुद्रतिर घुम्न जाने भनेपछि मेरी बूढी पनि फुरुक्कै । पानीमा एक छिन खेलियो पनि । नर्थल्यान्ड सपिङ मलमा पनि केही छिन पसियो । त्यस दिन सहरका धेरै ठाउँ घुमियो ती सब ठाउँको नाम याद गरिएन । आफ्नै देशका विभिन्न गाउँ टोलका नाम त पूरै याद गरिएको छैन भने अर्काका देशका सबै याद गर्नु आवश्यक ठानिएन । त्यसै दिन साउथ मेलबर्नमा ताज्मानिया जाने ठूलो सीप पनि देखियो । मेलबर्न बसोबासका दृष्टिले पनि निकै सुन्दर शान्त सहर रहेछ ।मार्च १४ को बिहानै ६ बजे हामी ग्रेट ओसन (आन्टार्टिक ओसन) तर्फ प्रस्थान गर्यौँ । दुई घन्टा जतिपछि कोलाक सहर पुगेर केही क्षण आराम गरियो । त्यहाँ बनाइएको प्रथम विश्वयुद्धको सुन्दर स्मारकलगायतको दृश्यावलोकनपछि हाम्रो यात्रा अगाडि बढ्यो । जताततै घना जङ्गल आगलागीको समस्या । महिनौँसम्म आगो निभाउन नसकेको खबर सुन्दा पहिला आश्चर्य लाग्थ्यो तर प्रत्यक्ष देखेपछि सबै कुरा अनुभूत भयो । वनजङ्गल, झाडी, बुट्यान आदि हेर्दै हामी १० बजेतिर पोर्ट क्याम्बल नेसनल पार्क पुग्यौँ र ग्रेट ओसनतिर लाग्यौँ ।मैले संसारका धेरै समुद्र देखिसकेको भए पनि त्यो समुद्र मेरा लागि पनि निकै आश्चर्यजनक थियो । छिनाले काटेको भन्दा पनि राम्ररी ढुङ्गा काटेर समुद्रले पहरो बनाएको देख्दा छक्क परियो । ठाउँठाउँमा दृश्यावलोकन स्थल (भ्युइङ प्वाइन्ट) बनाइएका । तिनमा उभिएर वरपर हेर्न त के फोटो खिच्नाका लागि पनि लाइन लाग्नुपर्ने । पहराबाटै २२ किमि तल समुद्रमा जान मानिस ओहोरदोहोर गर्न निकै कठिन पर्ने खालको साँघुरो सिँढी (जिप्सन स्टेप आउटलुक) बनाइएको रहेछ । ठाउँठाउँ अलि चिप्लो पनि । हामी त्यही सिँढीबाट सतर्कतापूर्वक ओर्लिएर समुद्रमा पुग्यौँ । समुद्रको किनारमा १२ वटा ढुङ्गाका खम्बा रहेछन्, बारखम्बा रोड भनेजस्तै बारखम्बे समुद्र भन्न मिल्ने । यिनमा दुइटा प्राय: ढलिसकेका र दुइटा ढल्न लागेका अनि बाँकी आठवटाचाहिँ मजबुत रहेछन् । ती सबै दृश्य हेर्दै केही छिन पानीमा खेलेर हामी सिँढीबाटै माथि आयौँ । निकै राम्रो पर्यटकीय स्थलका रूपमा रहेको त्यस ठाउँसम्म पुग्ने बाटो बनाउने र समुद्रतिर झर्ने सामान्य सिँढी बनाउनेबाहेक अरू सबै सुन्दरता प्रकृतिप्रदत्त ।हामी लन्डन ब्रिजतर्फ लाग्यौँ । त्यहाँ समुद्रले नै काटेर बनाएको पुलको आकार लन्डन ब्रिजजस्तै रहेछ । सन् १९९० मा भाँच्चिएर त्यसको समुद्रतिरको भागमा दुई जना फसेछन् र हेलिकोप्टरले उद्धार गरेछ । त्यहाँ समुद्रले नै एउटा गुफा बनाएको देख्दा आश्चर्य लाग्यो । पृथ्वीको सबैभन्दा पल्लो किनार आन्टार्टिक ओसन कुनै दिन पुगिएला भन्ने कल्पनासम्म पनि गरिएको थिएन तर यथार्थमा पुगियो । त्यहाँबाट गोलो अन्डाकार क्षितिज देख्दा पृथ्वी साँच्चिकै गोलो नै रहेछ भन्ने लाग्यो । त्यस ठाउँलाई विश्वकै एउटा प्राकृतिक सुन्दरताको नमुना मान्न सकिन्छ । त्यस सुन्दरताको अवलोकन हेलिकोप्टरबाट पनि गराइँदो रहेछ ।वर्णानातीत प्राकृतिक सौन्दर्यलाई आँखा, मन, मस्तिष्क र क्यामरामा राखेर हामी त्यस क्षेत्रकै हरियाली तथा घोडा, भेडा र गाईपालन हेर्दै अगि बढ्यौँ । जति हेर्यो उति हेरौँहेरौँ लाग्ने त्यहाँको समथर भूभाग आँखाले देखुन्जेल हेर्दै आइयो । हामी पहिले गएको भन्दा अर्कै बाटो फर्कियौँ । बाटो अलि भिरालो भए पनि त्यति डरलाग्दो थिएन । बाटोमा कतैतिर गाडी रोकेर खानेकुरा खाइयो । उत्पात हावा चलेकाले बाहिर बसेर खान नसकी गाडीभित्रै खाइयो । बाटामा पर्ने जिलाङ सहर आई त्यहाँको युनिभर्सिटी, वाटर फन सिटी, पार्क आदि घुमेर केही क्षण बिताइयो । त्यो पनि निकै सुन्दर पर्यटकीय स्थल रहेछ । हेलिकोप्टरबाट समेत यात्रा गराइँदो रहेछ त्यहाँ पनि । साँच्चै भन्ने हो भने त्यो क्षेत्र सबै नै त्यत्तिकै सुन्दर भएकाले प्राकृतिक पर्यटकीय स्थल रहेको अनुभूति गरियो । यति लामो अद्भुत यात्रा पूरा गरी हामी सात बजे नर्थकोट आइपुग्यौँ । त्यस दिनको यात्रा अहिलेसम्म संसारमा गरेका अनगिन्ती यात्राहरूसँग समेत तुलना गर्नै नसकिने अद्भुतको यात्रा थियो ।"
आलोचना कि निन्दा ?,"बेलायतका प्रसिद्ध कवि लर्ड वाइरन अर्का प्रसिद्ध रोमान्टिक कवि जोन किट्सप्रति निकै आक्रामक थिए । किट्सको कविता र व्यक्तित्वलाई होच्याएर उनले यतिसम्म भनेका थिए, यहाँ जोन किट्सको ओछ्यानमा पिसाब चुहाउने कविता छन् । अनि अरू कुन्नि कसको हो भगवान्लाई नै थाहा होला तीनवटा उपन्यास छन् । अब किट्स बिल्कुल चाहिन्न, म आग्रह गर्छु उसको छाला काट्न । यदि तपाईंहरू कोही केही गर्नु हुन्न भने मैले उसको छाला उतार्नैपर्छ । अब त्यो फुच्चेको वाहियात मूर्खतावाद कुनै हालतमा सह्य हुँदैन । यिनै बाइरनलाई तत्कालीन समयको एउटा साहित्यिक पत्रिका एडिनवर्ग रिभ्यु मार्फत छद्मनाममा कसैले तुरुन्त कविता लेख्न छोड्नु भनी सल्लाह दिएको थियो । त्यसमा कविता बाइरनको बसको कुरा होइन भन्ने पनि टिप्पणी गरिएको थियो । पुस्किनका समकालीन साहित्यकार कारामिनले त बाइरनको सर्वश्रेष्ठ कविता किताब डोन ज्वाँ बारे लेखेका थिए, वेबकुफीले भरिएको यो किताब एकै दृष्टिमा मेरो हातबाट झर्यो, कति घृणित कविता छ ! बाइरनका सर्वाधिक कडा आलोचक भने विलियम हेजलिट थिए । उनी बाइरनप्रति कतिसम्म कठोर थिए भने उनको भनाइले नै पुष्टि गर्छ । उनी भन्थे, बाइरन यस्ता एक्ला कवि हुन् जसले आफ्नो प्रतिभासित बेश्यावृत्ति गरिरहेका छन् । भर्जिननिया उल्फ आफ्नो समयकी निकै नै प्रतिभाशाली शालीन, सुन्दर, शिक्षित र बुद्धिमान लेखिका थिइन् । आफ्नो लेखनशक्ति र सामथ्र्यले उनले आफ्नै लेखक, इतिहासकार, आलोचकसमेत रहेका बाबु सर लेसली स्टिफनसमेत छायामा परे । परनिन्दामा उल्फ पनि कम्ताकी थिइनन् । उनले अर्का लेखक जेम्स जोयसको प्रसिद्ध पुस्तक युलिसिसमाथि प्रतिक्रिया दिँदै भनेकी थिइन्, युलिसिस आफ्नो डन्डिफोर कोटयाइरहेको एउटा कमजोर स्नातक तहमुनिको विद्यार्थीको काम हो । त्यस्तै अर्का लेखक, दार्शनिक आल्डस हक्सलीका सिर्जनाविरुद्ध पनि उनले सबै कच्चा, काँचा, विरोध, गरिरहेको भन्दै उपेक्षा गरेकी थिइन् ।रुसी लेखक भ्लादिमिर नबोकोवको उपन्यास लोलिता आख्यानको क्षेत्रमा भूकम्प नै थियो । मर्यादा र नैतिकतालाई भत्काउँदै आएको यस उपन्यासको असर आज पाँच दशकपछि पनि उस्तै छ । तत्कालीन समयमा यो उपन्यास लेखक तथा समीक्षकबाट निकै आलोचित भयो । सन् १९५८ को डिसेम्बरमा भिक्टोरिया सेकविल नामक एक लेखकले लोलिता प्रकाशन गर्ने प्रकाशन संस्था वाइडेनफेल्ड एन्ड निकल्सन लाई पत्र लेख्दै भनेका थिए, यस घृणित र अश्लील पुस्तक प्रकाशन गरेकोमा म तपाईंको संस्थाको भत्र्सना गर्छु । म यसमा कुनै साहित्यिक मूल्य भेटाउँदिनँ र यो पुस्तक तपाईंको प्रकाशनगृहको नाममा लागेको कलंक हो । रुसका अत्यन्तै सशक्त उपन्यासकार फ्योदोर दोस्तोएब्स्की पनि भ्लादिमिर नबोकोवको नजरमा आलोच्य थिए । नबोकोव भन्थे, दोस्तोएब्स्कीमा रुचि पहिल्याउने क्षमताको अभाव छ । अर्का पोलिसब्रिटिस लेखक जोसेफ कन्रार्डको पनि नबोकोवले बदख्वाइँ गर्दै भनेका छन्, म कन्रार्डको यादगार सौगात पसलको शैली तथा अधिक प्रयोग भएका स्वच्छन्दतावादी सोचका बोतलभित्र बनाइएका जहाज र शंखको हारहरूलाई सहनै सक्दिनँ ।प्रसिद्ध अमेरिकी सशक्त कवि वाल्ट ह्विटम्यानले अर्का स्कटिस कवि, लेखक रोबर्ट लुइस स्टेभेन्सनका विरुद्ध यतिसम्म भने, भर्खरै सिक्रीबाट मुक्त भएर समुद्री किनारहरूमा खोसँ्रदै र चन्द्रमातर्फ हेरेर भुक्दै गरेको एउटा झ्याप्ले कुकुरजस्तो । टाइम मसिन, इनभिजिवल म्यान जस्ता विश्वप्रसिद्ध पुस्तकहरू लेखक एचजी वेल्सले अर्का बेलायती महान् हस्ती जर्ज बर्नाड शाँलाई कत्ति सजिलै अस्पतालमा चिच्याइरहेको एक मूर्ख बच्चा भनिदिए । फ्रान्सेली लेखक, दार्शनिक भोल्तेयरलाई चाल्र्स बौदेलायर गरेको टिप्पणी पनि उदेकलाग्दो थियो । उनले भनेका छन्, मलाई फ्रान्समा दिक्क लाग्यो र यसको मुख्य कारण हो यहाँ सबै भोल्तेयरजस्ता देखिन्छन् जो मूर्खहरूका राजा, हावादारीका राजकुमार, कलाकारविरोधी, पालिनीहरूको प्रवक्ता  हुन् ।लिभ डेन्जरस्ली अर्थात् खतरामा बाँच भनेर दुनियाँलाई सन्देश दिने नित्से स्वभावले सन्काहका साथै कडा आलोचक पनि थिए । उनले इटालीका महान् कवि दाँते अलिघिएरीलाई समाधिस्थलमा कविता लेख्ने एउटा हुँडार भनेर उल्याएका थिए । प्रसिद्ध आइरिस कवि, लेखक ओस्कार वाइल्डको लेखन र व्यक्तित्व दुवै विवादास्पद थियो । तर आलोचना गर्ने मामिलामा उनी पनि सिपालु थिए । उनले अंग्रेजी कवि अलेक्ज्यान्डर पोपलाई कविता नरुचाउने दुई तरिका छन् एउटा यसलाई मन नपराउने र अर्कोचाहिँ पोपलाई पढ्ने भनेर ख्याँसेका थिए । भिक्टोरिएन कविहरूमध्ये सर्वोच्च बेलायती कवि रोबर्ट ब्राउनिङको प्रखर आलोचक थिए, डब्लूएच अडेन । उनको टिप्पणी थियो, मलाई लाग्दैन कि रोबर्ट ब्राउनिङ सुत्ने कलामा राम्रा थिए । उनकी श्रीमतीले निश्चय पनि उनको राम्रोसँग हेरचाह गर्ने थिइनन् । ऊ निद्रामा घुथ्र्यो र बाह्रवर्षीय किशोरीहरूको कल्पना गथ्र्यो । अर्का अंग्रेजी उपन्यासकार, समीक्षक इभेलिन बाघले फ्रान्सेली उपन्यासकार मर्सेल प्राउस्टमाथि गरेको घोचपेच पनि तीखै थियो । उनको भनाइ थियो, म प्राउस्टलाई पहिलोचोटि पढ्दै छु । अत्यन्त घटिया चीज । मलाई लाग्छ ऊ मानिसक रूपमा खराब थियो । हासपरिहासमा अमेरिकी उपन्यासकार मार्क ट्वाइन अद्भुत मानिन्थे । मार्कप्रति विलियम फौकनरको क्रूर कथन यस्तो थियो, एक भाडाका लेखक जसलाई युरोपमा चौथो स्तर पनि नमिल्न सक्थ्यो, जसले सतही र अल्छीलाई आकर्षित गर्न छल गरी केही पुराना निश्चित रूपमा सफल हुन सक्ने साहित्यिक कंकालको प्रयोग गरी त्यसमा पर्याप्त स्थानीयपन पोते । अमेरिकी कवयित्री तथा पत्रकार एलिजावेथ विशोपले जेडी स्यालेन्जरको विश्वप्रसिद्ध उपन्यास क्याचर इन द राई माथि गरेको टिप्पणी पनि उल्लेखनीय छ, मैले क्याचर इन द राई लाई घृणा गरें । यो पढ्न मलाई धेरै दिन लाग्यो, सावधानीपूर्ण एक पटकमा एक पृष्ठ र हरेक हास्यासपद वाक्य पढेर ऊप्रतिको उल्झनले रातो हुँदै । उनले कसरी त्यसो गर्न पाउँछन् ?प्रसिद्ध कवि टीएस इलियटको बहुचर्चित कृति द बेस्ट ल्यान्ड लाई होच्याउँदै अमेरिकी लेखक क्लेमेन्ट उडले न्युयोर्कबाट प्रकाशित कल पत्रिकामा सन् १९२३ तिर उक्त पुस्तकलाई मुख्र्याइँको धारा भनेका थिए । त्यति नै बेला अर्का लेखक एफएल लुकसले द न्यू स्टेट्समेन एन्ड नेसन नामक पत्रिकामा इलिएटको उक्त किताब पटक्कै बुझ्न नसकिने, सस्तो नक्कल र व्यर्थको टिप्पणी पनि भने । फ्रान्सेली कवि एवं चर्चित उपन्यासकार अनातोले फ्रान्सको आलोचना गर्दै त्यति बेलाका ब्रिटिस उपन्यासकार तथा समीक्षक डब्लूबी मेक्सबेलले लेखेका थिए, अनातोलेमा न मौलिकता छ न बिचार नै लेखकका रूपमा उनी स्वार्थी र गिरेका छन् भने पाठकका दृष्टिमा मिडियाबाजीका कारण तानिएका मात्र हुन् । अर्का लोकप्रिय र प्रसिद्ध लेखक चार्स डिकेन्सका विरुद्धमा पनि सन् १८५९ मा सर फिटजेम्स स्टेफनले लेखेका थिए, डिकेन्स जतिसुकै प्रसिद्ध भए पनि उनको लेखन निकृष्ट छ । १८७२ तिर अर्का आलोचक हेनरी लिविसले पनि डिकेन्सका बीसौँ पुस्तकमा एउटै पनि गतिलो नभएको भन्दै निदा गरेका थिए । ब्युटी एन्ड ब्रेनको फ्युजन मानिएकी चर्चित लेखिका जेन अस्टिनप्रति पनि समीक्षकहरूको दृष्टि उपेक्षापूर्ण नै थियो । उनका उपन्यासको सम्यक् मूल्यांकन गर्नुको साटो समीक्षकहरूले उनको आलोचनामै शब्दको खर्च गर्थे । राल्फ वाल्डो इमर्सनले उनको आलोचना गर्दै लेखेका थिए, सुश्री अस्टिनका उपन्यासहरू शैलीका आधारमा मलाई उच्छृंखल लाग्छन्, कलात्मक अन्वेषणमा बाँझो लाग्छन्, अंग्रेज समुदायका दु:खी परम्परामा कैद भएका, प्रतिभा, बुद्धि र संसारको ज्ञानविहीन । जीवन यस्तो तनावपूर्ण र साँघुरो कहिल्यै थिएन । लेखकको दिमागमा एक समस्या छ वैवाहिक योग्यताको । मार्क ट्वाइनले गरेको अस्टिनको आलोचना झन् कठोर थियो । उनले लेखेका थिए, मलाई पुस्तकको आलोचना गर्ने अधिकार छैन र मैले तिनीहरूलाई घृणा नगरेसम्म म त्यसो गर्दिनँ । म प्राय: जेन अस्टिनको आलोचना गर्न चाहन्छु तर उनका पुस्तकहरूले मेरो पारो ततायो त्यसकारण म मेरा पाठकहरूलाई मेरो आवेश लुकाउन सक्दिनँ, र त्यसैले हरेकपल्ट मैले सुरु गर्नेबित्तिकै बन्द गर्नुपथ्र्यो । हरेकपल्ट मैले प्राइड एन्ड प्रिजडिस पढ्दा मैले उनीलाई जमिनबाट खोतलेर माथि ल्याई उनकै नलीहाडले उनको खप्परलाई हिर्काउन मन लाग्यो ।अंग्रेजी उपन्यासकार, कवि नाटकार, डीएच लरेन्सको पुस्तक लेडी चटर्लिज लभर माथि जोसेफ कन्राडको मूल्यांकन थियो, फोहोरी केही छैन अरू, मात्र यौन दुराचार । लरेन्सले अर्का लेखक जेम्स जोयसप्रति कटाक्ष गरेका थिए, हे भगवान्, कस्तो बेढंगको खिचडी हो जेम्स जोयस । बाइबलको उद्धरणलाई शिथिल बूढो र बन्दागोभीको ठुटो जसरी र बाँकीमा जानाजानी पत्रकारिताजन्य फोहोरी दिमाग मिसाइएको बाहेक अरू केही छैन । सन् १९२३ मा तिनै लरेन्सले हर्मन मेलाभिलका बारेमा लेखे, हर्मन मेलामिल जत्तिको जोकर बेढंगी तथा नैतिक रूपमा अमिल्दो (कुरा) अरू केही हुनै सक्दैन । उसको महान् पुस्तक मोबी डिक मा समेत जो उच्च गम्भीरताबाट पाक्छ । त्यहाँ यसका बारेमा केही झूट छन् र त्यो हो मेलामिल । ओह प्रिय, जब भद्र गधाले चिच्याउने गर्छ । आलोचनाको पछिल्लो शृंखलामा सन् २००० मा प्रसिद्ध उपन्यासकार जोन इरविङले समकालीन लेखक टम उल्फको लेखन अत्यन्तै अपढनीय भएको भन्दै आलोचना गरेका थिए । तर जवाफमा उल्फले पनि कडा प्रतिक्रिया दिँदै भनेका थिए, इरविङ उपन्यासकारका रूपमा फिक्का भइसकेका छन् । उनी पाठकका सूचीमा पर्दैनन् । प्रसिद्ध अमेरिकी उपन्यासकार गोर भिडालले अर्का अमेरिकी उपन्यासकार नारमेन मेलरको नेकेड एन्ड द डेथ पढेपछि त्यसको आलोचना गर्दै उल्लेख गरेका थिए, यो पुस्तक धोका हो । चतुर्याइँपूर्वक लेखिएको झूटो र अवास्तविक रचना हो । विडालले अर्का अमेरिकी कथाका, नाटककार र अभिनेतासमेत रहेका ट्रम्यान क्यापोटलाई झूटो लेखनलाई कला बनाएको आरोप लगाएका थिए । विडालले ट्रयुम्यान क्यापोटका बारेमा लेखका छन्, ऊँ पूर्ण रूपमा कान्सासको गृहिणी हो, सम्पूर्ण पूर्वाग्रहसहित । यी ट्रयुम्यान क्यापोट पनि अर्का लेखक ज्याक केराउकको लेखनलाई लेखनलाई त्यो लेखन होइन, त्यो त टाइपिङ हो भन्थे ।यी सन्दर्भहरूबाट प्रस्ट हुन्छ, लेखकहरूमा प्रतिशोधको भावना कतिसम्म उग्र हुन्छ भनेर । एउटा लेखकले अर्काे लेखकमाथि गर्नेे पूर्वाग्रही भएर गर्ने आलोचनात्मक टिप्पणी तथा निन्दा गर्दा लेखकहरूले लेखकीय महत्त्व र मर्यादाको अन्डरलाइनलाई पनि ख्याल गरेको त्यति देखिन्न । एक लेखकको अन्य लेखकप्रतिको दुर्भावना पनि उचित होला र ? दम्भ अवैध नभए पनि अवगुण त पक्कै हो । (विभिन्न वेबसाइट, केही पुस्तक र भारतीय पत्रिका कादम्बिनी मा सन् २००० को जुन अङ्कमा छापिएको एउटा लेखमा आधारित)"
सिनेमा नोस्टाल्जिया,"कटारीको सिनेमाहलले प्राय: पुरानो सिनेमा देखाउँथ्यो । नयाँ सिनेमा हेर्न कि त विराटनगर कि त लहान नै पुग्नुपथ्र्यो । त्यो बेला सञ्जय दत्तको सडक भर्खर रिलिज भएको थियो । सिनेमाहलले चलाउने चान्स नै थिएन । भिडियोमा यो सिनेमा देखाउन सके मनग्गे पैसा उठ्ने सपना सबैले देखेका थियौं । केही दिनभित्रै हामीले भिडियो, डेक र जेनेरेटर व्यवस्था गर्र्यौं । पोखरा शैक्षिक भ्रमणका लागि भनिएकाले बजारमा टिकट भिडाउन पनि सजिलो थियो । भिडाइयो । खुला चउरमा बार लगाएर राति दुई दिन सिनेमा देखाउने तयारी थियो । पहिलो सिनेमा चल्दाचल्दै जेनेरेटरले धोका दियो । जसोतसो सिनेमा देखाउने काम सकियो । सबै खुसी थिए पोखरा जान पाइने भयो भनी । तर पैसा गन्दा त्यसले खर्चको आधा पनि नधान्ने भयो । स्कुलका हेडसरले ज्यान गए पैसा नथपिदिने भए । त्यसपछि साथीहरूले एक दिनका लागि नपढेर, विरोधस्वरूप कक्षा बहिष्कार गर्ने भयौं । यो कुरा थाहा पाएर हेडसरले कक्षामा हाजिर नहुनेलाई स्कुलबाट रेस्टिकेट गरिदिने बताए । त्यसपछि हेर्दा हेर्दै सबै कक्षामा लुरुलुरु छिरे । सिनेमा देखाउने हामीहरू पनि छिर्यौं । उठेको पैसा जजसले राखेका थिए । उनीहरूले नै पचाए । यसरी सञ्जय दत्तको सडक ले हामीलाई पोखरा पुर्याएन । केहीलाई भने राम्रो पकेटखर्च पुर्याइदियो । कटारीमा सानैदेखि म नेवारी, हिन्दी र नेपाली नाटकहरू हेरेर हुर्किएँ । रामलीला र सर्कसहरू पनि खुबै हेरिन्थ्यो । काठको बाकसले सम्झायो, म त्यहाँ सिनेमा पनि हेरेर हुर्किएको हुँ । यी सबैले मलाई रङ्गमञ्चसम्म डोर्याउन सेतुको काम गरेकै हो ।"
सार्वजनिक संस्कारको सार,"जातीयता र पहिचानसम्बन्धी दोस्रो खण्डअन्तर्गत तीनवटा लेख छन् । मार्टिन गेन्सजेलले लिम्बू संस्कृतिमा आधारित नुमाफुङ चलचित्रले कसरी लिम्बू संस्कृतिको विवाह, दाहसंस्कार, मुन्धुम, भौतिकवादी संस्कृति, र दैनिक जीवनयापन दर्साएको छ भनी लेखेका छन् । नवीन सब्बाद्वारा निर्देशित उक्त चलचित्रलाई कपिल कान्दाङ्वाको करबार कि घरबार लेखसँग जोड्दै लेखकले महिला पात्रले एकचोटि मात्र बोलेर पनि कसरी महिला स्वतन्त्रताको वकालत गरेका छन् भनी जोडेका छन् । नेपाली चलचित्रको इतिहासमा एरिक भ्यालीले बनाएको क्याराभान ले डोल्पो समुदायको एक, दुई जनालाई विगतमा फाइदा पुगेको चित्रण गरे पनि लेखकले नुमाफुङ चलचित्रले कस्तो खालको आर्थिक लाभ लिम्बू समुदायमा भयो भनि टिप्पणी गर्न छुटाएका छन् । वन्त र हुमागाईंले जनजातिको म्यागेजिन, जस्तै कैरन र जनजाति माचहरूले नेपाली शासकहरूविरुद्धको संघर्षमा कसरी सघाए भन्ने खोतलेका छन् । लेखकहरूका अनुसार उक्त म्यागेजिनहरूले जनजातिहरूको संस्कृति, इतिहास, भाषा र धर्मका विषयहरूमा जोड दिएका छन् । तैपनि, जनजाति समूहभित्रका विविधता र कुनचाहिं जनजाति समुदायले फाइदा लिन सके भन्नेमा लेखकहरूको खासै लेखेका छैनन् । योभन्दा अगाडि पनि जनजाति म्यागेजिनसम्बन्धी कलम चलाइसकेका लेखकहरूले समुदायभित्रको विविततालाई छानबिन गरेको भए लेख अझ सशक्त हुने थियो । हर्ष महर्जनले इन्डियन आइडल र प्रशान्त तामाङको सन्दर्भलाई जोड्दै मिडियाले नेपाली संकीर्ण राष्ट्रियतालाई नै फाइदा पुर्याएको तर्क गरेका छन् । राज्यको गोर्खाली इतिहास, नेपाली भाषा, ढाका टोपी र भारतविरुद्धको एकल राष्ट्रियताको बहसलाई प्रवद्र्धन गर्दै मिडियाले विविध पहिचानको बहसलाई तुहाउन खोजेको आरोप लगाएका छन् । नेपाल तामाङ घेदुङले सम्पूर्ण आदिवासी जनजातिको प्रतिनिधित्व गर्छ भन्ने भान पार्दै नेपाल आदिवासी जनजाति महासंघ र जनजाति अभियन्ताहरूसँग अन्तरक्रिया गर्न पनि छुटाएका छन् । तेस्रो खण्डमा अभियन्ता संस्कार बारे इन्गेमार ग्रयान्डिन र मोनिका मोतिनको दुई लेख समावेश छन् । दुवै लेखको ध्येय कीर्तिपुर सर्कलका संघर्ष र आरोहण गुरुकुलहरूका लोकतान्त्रिक नाटकजस्ता अभियानहरू र मञ्चद्वारा सार्वजनिक अर्थहरू जीवित हुँदै जान्छन् भन्ने नै हो । तथापि, ग्रयान्डिनले नेवारका युवाहरूमा उक्त अर्थहरूको र मोतिनले गुरुकुलका सडक नाटकहरूले दर्शकहरूमा पारेको छापबारे भने केलाउन भ्याएका छैनन् । चौथो खण्डको लैंगिकता र प्रतिरोध विषयमा महिला माओवादी लडाकुसम्बन्धी दुइटा लेखहरू छन् । कैलाश राईले महिला माओवादी लडाकुहरूले लेखेका लेखहरू र उनीहरूसँगको अन्तर्वार्तालाई केलाउँदै दसवर्षे युद्ध महिलाहरूको अनुभवमा कस्तो थिए भन्ने विषयमा प्रकाश पारेकी छन् । उक्त खण्डको दोस्रो लेख नेपाली मिडियाहरूले कसरी लडाकु महिलाहरूलाई चित्रण गरेका थिए भन्ने विषयमा छ । केही पुरुष पत्रकारहरूले लडाकु महिलाहरूको वास्तविकता चित्रण नगरी असल श्रीमती र आमाको चरित्र बनाएको आरोप शेरा तामाङको छ । ती महिला विगतको लडाकु पनि थिए भन्ने बिर्सी वर्तमान नारित्वलाई मात्र उजागर गरेको उनको टिप्पणी छ । तर लेखमा लैंगिक सम्बन्धलाई जोड दिन खोजे पनि पत्रकारहरूले कसरी नारी गुणलाई मात्र प्रोत्साहन दिई पुरुषार्थलाई जोड दिए भनी खासै विश्लेषण गरिएको छैन । अन्तिम खण्डको लेखमा लउरा कुनरिउथरले कसरी पाटनका नेवारहरूले सांस्कृतिक धरोहरहरू बचाउन खोजेका छन् भनी लेखेका छन् । विषयगत हिसाबमा धेरै सशक्त लेखहरू भए पनि किताबले एक वर्षभन्दा बढी पुरानो भूकम्प र त्यसपछिको नयाँ संविधान तथा मधेसकेन्द्रित दलहरूको आन्दोलनलगायत राजनीतिक परिवर्तन र सार्वजनिक संस्कारलाई समेटेको छैन । हिमाली समुदायको पनि खासै चर्चा छैन । सन् १९९० पछि नेपालका केही उल्लेखनीय राजनीतिक घटनासम्बन्धी नयाँ विषय समावेश भएका हुनाले पुस्तक पठनीय नै छ ।"
महको सिकार,"खोटाङकेही दिनअघि खोटाङको सुङ्देल७ का वर्षीय मनोराज कोयी राईलाई भीरमाहुरीको मह निकाल्न भ्याइनभ्याइ थियो । फेदी३ माखाम्लाका हस्तराम राई र तेराहाका तीर्थमणि राईलाई पनि फुर्सद थिएन । किन भने जाडो बढ्नासाथ भीरमाहुरीले मह सकेर बसाइ सर्ने डरमा मह निकाल्न हतारो थियो । सुङ्देल र फेदी गाविसका विभिन्न भीरहरूको भीरमाहुरीको चाका निकाल्न चटारो थियो । जिल्लाको उत्तरी गाविस सुङ्देलमा पर्ने देवीखर्क, दयालु हुबमालगायतका सामुदायिक वन क्षेत्रमा पर्ने धुरुखाम, ङजपु, पालाप्चुलगायतका दुई दर्जन बढी ठूला भीरहरूमा भीरमाहुरीले मह लगाउने गरेको छ । सुङ्देलमा मात्र भीरमाहुरीको महबाट वार्षिक दस लाख रुपैयाँसम्म आम्दानी गर्ने गरेको सुङ्देलस्थित सूर्य माविका प्रधानअध्यापक दलितचन्द्र राईले बताए । फेदी६ को छिमालुङ सामुदायिक वन क्षेत्रको महभीर, फलाटे, आभर, भस्मेतिम्माली, जरमहभीर, खोलाखर्क, कुइरेछाँगा महभीरलगायतका भीरमा माहुरी पाइन्छन् । फेदीको वडा४ स्थित बगाले सामुदायिक वनको बगालेमहभीर, थाकुमहभीर र वडा नंं ३ स्थित चिलिमलाहुरे सामुदायिक वन क्षेत्रभित्रका माखाम्लाको महभीर छाँगा, तेराहा सेतीभीर, घोप्टेमहभीर, चिलिमधाप, लोहुरेलगायतका भीरमा माहुरी पाइन्छन् । एउटै भीरमा दसबाह्र गोला भीरमाहुरी बस्ने फेदी६ का धनकुमार राईले बताए । महबाट राम्रो आम्दानी हुने राईको भनाइ छ ।भीरमाहुरीले विभिन्न जडीबुटीबाट मह बनाउँछ । त्यसैले यसको महलाई औषधिका रूपमा सेवन गरिन्छ । यस्ता महुरीले पाखानवेद, पदमचाल, ठूलो ओखती, वृषजरा, सुगन्धवाल, चुथ्रो, कटुस, चिराइतो, मान्द्रे, बलु, हतिचुड, विभिन्न सुनाखरी प्रजातिका वनस्पतिलगायत विभिन्न जडीबुटीको फूलको रसबाट मह बनाउने गर्छ । स्थानीय बासिन्दा भीरमाहुरीको महलाई शक्तिबद्र्धक तथा यौनबद्र्धक मान्छन् । यस्तै, पाठेघर समस्या, निमोनिया, पिनास, विष नाशक, पेट रोक, हड्डीसम्बन्धी समस्यालगायतका लागि मह सेवन गरिने स्थानीयको भनाइ छ । औषधीय गुण हुने भएकैले यस्तो महको माग बढेको छ । प्रतिकेजी १ हजार २ सयदेखि १ हजार ५ सय रुपैयाँमा बिक्री हुने सुङ्देल९ का भुपेन्द्र कोयी राईले सुनाए ।डोरीको भर्याङ मार्फत भीरमा पसेर मह निकालिन्छ । डोरीकै सहारामा बाँसको थुम्से वा भुनेमा मह थापिन्छ । मह भरिएपछि डोरीकै सहारामा भुइँमा झारिन्छ । मह निकाल्न मुख्य सिकारीबाहेक अन्य दस जना सहयोगी आवश्यकता पर्छ । वर्षमा दुईचोटि (मंसिरपुस र वैशाखजेठमा) मह निकाल्ने गरिन्छ । यसमध्ये वैशाखजेठको महले मात लाग्ने भएकाले त्यति बेलाको मह बढी औषधीय गुण भएको मानिन्छ । त्यतिखेर जडीबुटी फुल्ने समय भएकाले त्यसबाट बनेको मह औषधीय गुणले भरिपूर्ण भएको फेदीका ज्ञानकुमार राईले बताए ।यस क्षेत्रमा भीरमाहुरीको संख्या बढ्न थालेको छ । वन विनाश र जलवायु परिवर्तनले घटेको भीरमाहुरी केही वर्षदेखि फस्टाउन थालेको हो । सुङ्देल९ का भुपेन्द्र कोयी राईका अनुसार सुङ्देलका विभिन्न ठाउँको भीरहरूमा २० वर्षपछि माहुरी आएका हुन् । जालपा र खार्मी गाविसको बीचमा पर्ने महभीरमा पनि २० वर्षपछि नै तीन वर्षअघि भीरमाहुरी आएको स्थानीयले बताएका छन् । त्यसपछि भने भीरमाहुरी फस्टाउन थालेको स्थानीयको भनाइ छ ।जिल्लाको उत्तरी क्षेत्रमा भीरमाहुरी प्रशस्त पाइने भएकाले पर्यटन प्रवद्र्धन गर्नु पर्ने खोटाङ उद्योग वाणिज्य संघका अध्यक्ष राजु लयालुले बताए । जैविक तथा पर्यापर्यटनको राम्रो सम्भावना भए पनि त्यसको प्रवद्र्धन गर्न नसक्नुले जिल्लाको आयस्रोत वृद्धि गर्न नसकिएको लयालुले सुनाए । हामीसँग यति धेरै सम्भावना छन् । लयालुले भने, कस्तुरीले बिना थाहा नपाएजस्तै हामीले पनि सम्भावनाहरू थाहा पाएका छैनौं ।ु"
एथ्लेटिक्सका दुर्भाषी,"२०४६ को प्रजातन्त्रपछि पञ्चायती शैलीको नेपाली खेलकुदमा ठूलो उथुलपुथल ल्याइयो । खेलकुदका पुराना संरचना सबै भंग भए । वन्त नेपाल ओलम्पिक कमिटीको महासचिव भए । त्यसको केही समयपछि यही प्रक्रियामा उनी नेपाल एथ्लेटिक्स संघका अध्यक्ष र खेलकुद परिषद्का सदस्य भए । उनले जहाँ हात हाले त्यसमा सफलता पाउँदा आफूलाई निकै भाग्यमानी माने । लेखापढीका कारण उनको अन्तर्राष्ट्रिय सम्बन्ध राम्रो थियो । उनी अध्यक्ष हुँदा एसियाका शीर्ष १ सय खेलाडीको वरीयतामा २० खेलाडी नेपालका थिए । पछिल्लो १२ वर्षमा कोही नेपाली छैनन् यो वरीयतामा । खेलकुद परिषद्को सदस्य भएको समयमा मुकुन्दहरि श्रेष्ठ, जितबहादुर, सुरेशसिंह आले, भुपेन्द्र सिलवाल, गंगाबहादुरलाई सहायक प्रशिक्षकबाट बैठकमा टेबुल ठोकेर प्रशिक्षकमा बढुवा गरेको वन्त बताउँछन् । २०३६ मा दशरथ रंगशालामा एथ्लेटिक्स इभेन्ट भएको थियो । १ सय र २ सय मिटर वन्तले नै जिते । वाग्मती अञ्चल टिम च्याम्पियन बन्यो । वन्त उत्कृष्ट खेलाडी बने । पुरस्कार वितरण समारोहमा अधिराजकुमार धीरेन्द्रसँग हात नमिलाउन स्पष्ट निर्देशन थियो । शिर झुकाएर नमस्ते गरेर पदक घाँटीमा पहिरिनुपर्ने तत्कालीन सदस्य सचिव शरदचन्द्र शाहको उर्दी थियो । सबैले त्यसै गरे । वन्तले धीरेन्द्रसँग हात मात्र मिलाएनन् छोटो समय कुराकानी पनि गरे । धीरेन्द्रले मुस्कुराउँदै वन्तसँग संवाद गरे । शरदचन्द्र त्यसमा वन्तसँग आगो भए । वन्तले धीरेन्द्रसँग हात मिलाएको तस्बिर श्याम चित्रकारले आफ्नो क्यामराले लिएका मात्र के थिए सुरक्षाकर्मी आएर क्यामराबाट रिल नै निकालेर फालिदिए । शरदचन्द्रले सदस्यसचिवको हैसियतमा एउटा पत्र काटेर वन्तलाई आजीवन निलम्बन गरिदिए । वन्तले अदालत जाने चुनौती दिए । त्यसपछि उनीमाथि थप तीन मुद्दा लाग्यो । धीरेन्द्रको एडीसी १५ दिनपछि सरकारले बोलाको छ भनेर वन्तकै घरैमा आए । बुवा, आमाले नडराई जाऊ भनेपछि उनी दरबार छिरे । वन्तका अनुसार धीरेन्द्र सरकारसँग झन्डै डेढ घन्टा कुराकानी भयो । खाना पनि त्यहीं खाए । नेपालीमा बोल्दा आइसियोस्, गइसियोस् भनेर भन्दा अप्ठयारो लाग्ने हुनाले वन्तले अंग्रेजीमै संवाद गरे । मिस्टर काठमाडौं हुँदा धीरेन्द्रले आफूलाई पुरस्कार दिंदा याद गरेको हुनुपर्ने अनुमान वन्तको छ । वन्तलाई धीरेन्द्रले दरबार संवादमा भने, केही चिन्ता लिनु पर्दैन । तिमीले कुनै गल्ती गरेका छैनौ, आफ्नो खेलकुद करियर अगाडि बढाए हुन्छ ।"
रोकियो एउटा इन्द्रावती,"यही क्रममा २०४२ मा अग्निशिखाको नाटक इज्जत उहाँले नै निर्देशन गर्नुभयो त्रिवि कीर्तिपुरमा । यो निकै क्रान्तिकारी नाटक थियो । दरबारियाको आडमा प्रधानपञ्चहरूले गरेका मूर्ति चोरी र चेलीबेटी बेचबिखनको कथा बोकेको । पछि गलैंचा मजदुर संगठनमा काम गर्दा मजदुरहरूको कथाव्यथामा थुप्रै नाटक लेखेर निर्देशन र अभिनय गरें चियाको चुस्कीसँगै उहाँले भन्नुभएको थियो । चालीसको मध्यदशकपछि भने उहाँ आरोहण समूहसँग जोडिनुभयो । सुनील पोखरेलको निर्देशन रहेको श्रद्धालु बेश्या न्यायप्रेमी खेल्नुभयो । गुरुकुल डाँडामा उहाँसितको भेट यही आरोहणसितकै सम्बन्धको निरन्तरता थियो । घनचक्कर को टोलीसित दिल्ली र मास्टर विल्डर को टोलीसित बंगलादेशको यात्रासमेत गर्नुभएका उहाँ पछिल्लो समय कुसुम थिएटर समूहको अध्यक्ष हुनुहुँदोरहेछ । त्यो दिन उहाँले आरोहणसँगै कुसुम थिएटरसँग जोडिएर थुप्रै चेतनामूलक सडक एवं कचहरी नाटकमा गरेको अनुभव पनि सुनाउन भ्याउनुभयो । हास्य छवि गम्भीरे माझीको गम्भीर चरित्रका रूपमा चिन्नेहरूका लागि विष्णुभक्त दाइको पछिल्लो टेलिसिरियल छवि इन्टरल्युड जस्तै बन्यो । उहाँ एकाएक यु आर माई लभ भन्दै छाउनुभयो बालबालिकादेखि तन्नेरी दर्शकसम्म । दीपकराज गिरी र दीपाश्री निरौलाको तीतो सत्य टेलिसिरियलमा उहाँको हास्य चरित्र साँच्चिकै रोचकघोचक थियो । मोर्डन गेटअप र डान्स स्टेपसहित यु आर माई लभ भन्दै टीभी स्क्रिनमा प्रस्तुत हुँदा थुप्रै नयाँ पुस्ते फ्यान बढे । स्कुलका वार्षिक उत्सवहरूमा पनि उहाँको माग बढ्न थाल्यो । उहाँ अब पछाडितिर क्याप फर्काएर स्कुलका स्टेजहरू पनि नाच्न थाल्नुभयो । उमेरले भने मध्य सत्तरी पार गर्दै थियो । यस्तैमा २०७१ को भुइँचालो गयो । सहरदेखि गाउँसम्म भय र निराशा फैलिरहेका बेला उहाँ उल्टो क्याप भिरेरै बच्चाहरूको माझ पुग्नुभयो हँसाउन । एक दिन इन्द्रावतीकै आसपासको एउटा भूकम्प पीडित बस्तीबाट कुसुम थिएटरका वैकुष्ठ भण्डारीले फोन गरे हामी कला थेरापीको क्रममा काभ्रे र सिन्धुपाल्चोकको गाउँबस्ती डुल्दैछौं, माई लभ बुबा पनि सँगै हुनुहुन्छ । वैकुण्ठजीले फोन माई लभ दाइलाई दिए । काठमान्डुमा भेट्नु छ है समय मिलाउनुस् उताबाट विष्णुभक्त दाइ बोल्नुभयो । लामो समयदेखि उहाँ मलाई भेट्न खोज्दै हुनुहुन्थ्यो । सायद, मिडियामार्फत केही भन्न चाहिरहनुभएको थियो । कला र राजनीति फोन राखेपछि केही वर्ष अघिको क्षण सम्झें । एक दिन सेलो थिएटरले भक्तपुर कमलविनायकमा गरेको रंगकार्यशाला मा उहाँसित भेट भएको थियो । प्रशिक्षकका रूपमा हुनुहुन्थ्यो उहाँ । त्योबेला उहाँले संगीत नाट्य प्रज्ञा प्रतिष्ठानबारे ठूलै गुनासो गर्नुभएको थियो । त्यतिबेला उहाँ पनि प्रज्ञासभाको सदस्य हुनुहुन्थ्यो सायद । सरकारले मान्छे नै चिन्दैनन् उहाँले भन्नुभएको थियो यहाँ राम्रो कामभन्दा पनि नेताको चाकडी गर्नुपर्दोरहेछ । त्यतिबेला ठीकै भन्दै हुनुहुन्थ्यो उहाँ । चाकडी पनि पार्टीको हैन, नेता विशेषको । पार्टीभित्र पनि कुन गुटको कुनचाहिँ नेता संस्कृति मन्त्री छ, त्यही अनुरूपको सम्बन्धहरू पहिल्याएर, नाता जोडेर घरमै पुग्नुपर्ने । छिपछिपे ज्ञान नै नभएकाहरू प्राज्ञ बने, लामो योगदान भएकाहरूचाहिँ पाखामा । पाइहाले पनि थुम्थुम्याउन प्राज्ञसभाको सदस्य मात्र । २०५४ को स्थानीय चुनावमा व्यवस्था गरिएको जस्तो पानी सदस्य । विष्णुभक्त दाइको यसैमा गुनासो थियो । साढे पाँच दशक उमेर नेपाली रंगमञ्चलाई सुम्पिनुभएका उहाँको खास मूल्यांकन हुन सकेको थिएन । कुनै बेला काठमाडौं महानगरपालिका ६ बाट वडा सदस्यसमेत जित्नुभएका उहाँको सामाजिकराजनीतिक योगदान पनि उत्तिकै थियो । तर, उहाँ प्रयोग मात्रै हुनुभयो । सायद नेपाली राजनीतिले कलाको गम्भीर दर्शन हैन, ग्ल्यामर चाहन्छ । काभ्रेसिन्धुको यात्राबाट फर्केपछि लामो समय उहाँसित भेट हुन सकेन । निकैपछि शिल्पी थिएटरको एउटा कार्यक्रममा जम्काभेट भयो । नेपाली कला, साहित्य र रंगमञ्चमा भइरहेको राजनीतिक बेथितिप्रति उहाँ केही बोल्न चाहनुहुन्थ्यो । समय अभावले त्यो दिन कुरा हुन सकेन । पछि कुनै दिन भेट्ने गरी छुट्टियौं । बीचमा एकाधपटक वैकुण्ठजीले फोन पनि गर्नुभयो बुबाले भेट्न खोज्दै हुनुहुन्छ । तर हतारको साहित्य ले उहाँको घरमै पुगेर बात मार्ने फुर्सद दिलाएन । यस्तैमा राष्ट्रिय पुरस्कार घोषणा भयो । रंगमञ्चबाट उहाँ छानिनुभएछ, उमेरले असी छुनै लाग्दा । पत्रिकाहरूमा फोटोबिनाको समाचार मात्रै आएकोप्रति भोलिपल्ट बिहानै उहाँले फोन गरेर भन्नुभयो यो उमेरमा पुरस्कार पाएँ, तर कसैले फोटो छापिदिएनन् बाबु । तपाईंको त इन्टरभ्यु नै गर्नुपर्छ, समय मिलाएर म घरमै आउँछु मैले भनें । दुर्भाग्य ! त्यो समय नआउँदै उहाँको चोला उठ्यो । जीवन र रंगमञ्च दुवैमा इन्द्रावती जस्तै बाङ्गो टिङ्गो संघर्षका छालहरू बेहोर्नुभएका वरिष्ठ कला साधक विष्णुभक्त दाइ याज्ञवल्क्य नाटकमा राजा जनक बन्दाबन्दै दिवंगत हुनुभयो । राजा जनकको भूमिका र नेपाली रंगमञ्चमा उहाँको आदर्श र इमानदारिताको सायद कहीँकतै तादाम्यता रहनेछ । दिवंगत हुनुभएकै साँझ सामाजिक सञ्जालहरूमा नेताहरूले पनि लेख्न भ्याए नेपाली रंगमञ्चले आदर्श अभिभावक गुमायो उहाँ इमानदार रंगकर्मी हुनुहुन्थ्यो रमेश विकलको इन्द्रावती अविरल बगी नै रहेको छ । तर, गम्भीरे माझीहरूको जुनी फेरिएको छैन । चेपाङमाथि दाताहरूले नै चौपट गरेजस्तै कलामाथिको यो राजनीतिक विडम्बना कहिलेसम्म ? विष्णुभक्त दाइ दिवंगत नहुनुभएको भए, अन्तर्वार्तामा सायद उहाँले उल्टै यो प्रश्न सोध्नुहुन्थ्यो होला ।"
इतिहास बोल्ने सम्पदा,"यति बेला भने धर्मगुरु धोम्छेपेकरले पृथ्वीनारायण शाहसँग पुरानो गुरु दक्षिणा मागे । त्यसमा आनाकानी गरेर अस्वीकार गर्नुपर्ने के नै थियो र ? धोम्छेपेकरले स्वयम्भूमा एउटा गुम्बा बनाउने इच्छा व्यक्ति गरे । राजाले तुरुन्तै अनुमति दिए र यसरी निर्माण सुरु भयो, स्वयम्भूमा भुटानी गुम्बाको । पृथ्वीनारायण शाहको जन्म र उनी राजा भएदेखि लिएर राज्य विस्तार गर्ने अभियानसँग जोडिएर धेरै कथा र किंवदन्ती जोडिएर आउने गर्छ । त्यसमध्ये केही इतिहासभन्दा पनि किंवदन्तीमै सीमित छन् । भुटानी गुम्बा आपंै इतिहास रहेको यससम्बन्धी वृत्तान्त भने कमै सुनिन्छ र भन्ने गरिन्छ । लेखक हिरण्यलाल श्रेष्ठले लेखेका धेरै पुस्तकमध्ये एउटा भुटानमा बौद्ध धर्म र नेपालसितको सम्बन्ध हो । पुस्तकमा उनले यो इतिहासबारे राम्रै व्याख्या गरेका छन् । उनका अनुसार नेपाल र भुटानबीच पुरानो सम्बन्धका एक धरोहर हुन्, धोम्छेपेकर लामा । उनैले स्थापना गरेको भुटानी गुम्बामा रहेको परिचय पुस्तकमा धोम्छेपेकरबारे उल्लेख छ । यो गुम्बा कसरी निर्माण भयो भन्नेबारे यसमा बताइएको छ । भूकम्पपछि पुननिर्माणका लागि भत्काइँदै गरिएको यस गुम्बाबारे अध्ययन अनुसन्धान हुनुपर्ने काम अझै धेरै बाँकी छ । नेपाल र भुटानबीचको सम्बन्धलाई लिएर लामो अनुसन्धान गर्ने लेखिकामा पर्छिन्, सुशीला मानन्धर फिसर । उनको अनुसार तत्कालीन गोरखा र भुटानबीच धेरै अगाडिदेखि सम्बन्ध थियो, द्रव्य शाहकै पालादेखि । मानन्धरले भुटानको राष्ट्रिय पुस्तकालयमा रहेको गोरखा भुटान सम्बन्धबारे लेखिएको एउटा पाण्डुलिपि पनि हेर्ने मौका पाएकी थिइन् । त्यो छ्योकी भाषामा छ र यसमा नेपाल आएका भुटानी धर्मगुरुबारे उल्लेख छ । त्यसअनुसार राम शाहले नै पुत्रलाभका लागि एक भुटानी लामालाई बेलाएका थिए । उनकै आशीर्वादले गोरखामा शान्ति स्थापना भएको थियो, भनिएको छ । नेपालका इतिहासकारहरूले पनि गोरखा र भुटानबीच सम्बन्ध रहेको चर्चा गरेको पाइन्छ । त्यसअनुसार भने नरभूपाल शाह नि:सन्तान भएको हुनाले आफ्नो उत्तराधिकारी प्राप्तिका लागि उनले भुटानका ल्होपा लामा गोरखा बोलाएर तान्त्रिक पूजा गराएका थिए । भुटानी स्रोतहरूमा पनि पृथ्वीनारायण शाहको जन्मबारे चर्चा पाइन्छ । त्यति बेला आएका भुटानी लामाहरूले गोर्खाका तत्कालीन रानीको सपना विश्लेषण गर्दै एक विलक्षण प्रतिभाशाली छोरा जन्मिने भविष्यवाणी गरेका थिए । त्यसैअनुसार पृथ्वीनारायण शाहले काठमाडौं उपत्यकामा आक्रमण गर्नुअगाडि भुटानी लामासँग आशीर्वाद लिएका थिए । ती लामा को हुन्, त्यसबारे भने जानकारी छैन । तर पृथ्वीनारायण शाहले आफू विजयी भएको स्थितिमा काठमाडौंमा भुटानलाई धार्मिक हक दिने वचन दिएका थिए । इतिहासका विद्यार्थीहरूका लागि यो आपैंमा रोमाञ्चित तुल्याउने विषय हो, अझै धेरै खोज्न बाँकी विषय ।"
मालपोतमा खुलेआम घूस,"व्यवसायीलाई विशेष सम्मानसप्तरी मालपोतमा लेखापढी व्यवसायीको मनोमानी छ । तिनलाई कार्यालय परिसरमै टेबुलबेञ्च लगाउन घर बनाइएको छ । लेखापढी व्यवसायीले कार्यालय बाहिर फर्म खोल्नुपर्ने हो, तर यहाँ भित्रै राखिएको छ, मालपोत अधिकृत थापाले भने, पुरानो निर्णय भन्छन्, हामी के गर्नु ? मालपोत कार्यालय सप्तरीमा ३ सय ५० जना लेखापढी गर्नेहरू रहेको नेपाल लेखापढी कानुन व्यवसायी एसोसिएसन मालपोत इकाईका अध्यक्ष जयनारायण देवले बताए । नियम कानुनले त भित्र बस्न मिल्दैन तर जनताको सेवाका लागि बस्या हौं, उनले भने । सबै लेखापढी गर्नेहरूको टेबुलकुर्सी र साइकल मोटरसाइकलको जथाभावी पार्किङले कार्यालय परिसर अस्तव्यस्त देखिने गरेको छ । टेबुलकुर्सी लगाउन नपाएका व्यवसायीले भने कार्यालय परिसरमै रहेको चौतारामा गुन्द्रीमा लेखापढी गर्दै आएका छन् । सरकारी कागजात जिम्मेवार कर्मचारीबाहेक अरूलाई छुनसमेत निषेध गरिएको छ । तर बुधबार हेर्दा कर्मचारी र लेखापढी गर्नेबीच कुनै भिन्नता देखिएन । लेखापढी गर्नेहरू आफूलाई आवश्यक फाँटमा गएर जुनसुकै फायल, ढड्डा पल्टाएर हेर्ने र बाहिरै लिएर जाने गरेका थिए । मालपोत अधिकृत थापाले भने, जबर्जस्ती छ । हटाउन सकेका छैनौं, एक वर्षअघिसम्म त बाहिर फलैँचासम्म कार्यालयका ढड्डाहरू लिएर जान्थे, अहिले केही घटाइएको छ । बुधबार दिउँसो १ बजेदेखि अख्तियारको कार्यक्रममा राजविराज आएका प्रमुख मालपोत अधिकृत मदन घिमिरेलाई सोध्दा उनले आफ्नो कार्यालयमा घूस लेनदेनबारे थाहा नभएको बताए । उनले लेखापढी गर्नेहरूलाई सचिवस्तरबाटै निर्णय गरेर कार्यालय परिसरमा बस्न दिएको जानकारी दिए ।"
प्रदर्शन सार्वजनिक खपतका लागि,"काठमाडौं प्रधानमन्त्री एवं माओवादी केन्द्रका अध्यक्ष पुष्पकमल दाहालले एमालेले सार्वजनिक खपतका लागि प्रदर्शन र सभा गर्ने क्रम जारी राखेको भन्दै अब उसले संसद् अवरोध गर्ने सम्भावना नरहेको बताएका छन् । उनले संविधान संशोधन विधेयक रोकिने कल्पनासमेत गर्न नसकिने भन्दै पारित गराउनुपर्ने चुनौती भने बाँकी रहेको पनि जनाएका छन् । प्रधानमन्त्री निवास बालुवाटारमा आयोजित पार्टी हेडक्वार्टर बैठकमा दाहालले संशोधन विधेयक संसद्मा लैजाने योजना अब परिवर्तन नहुने भन्दै त्यसअघि प्रमुख प्रतिपक्षी एमालेसहित अन्य राजनीतिक घटकसँग एकपल्ट फेरि सहमति प्रयास गर्ने बताए । बैठकले उनको प्रस्ताव सदर गर्दै संशोधन विधेयक, निर्वाचनसम्बन्धी विधेयक छलफलसहित पारित गर्नुपर्ने निर्णय गरेको नेता अग्निप्रसाद सापकोटाले बताए ।सर्वोच्चको आदेशले नै संशोधन प्रस्ताव टेबल गर्न मार्ग प्रशस्त गरिसक्यो, त्यसैले अब ढिलाइ गर्नु हुँदैन भन्नेमा बैठकमा एकमत रह्यो, सापकोटाले भने, एमालेले संविधानविपरीत संशोधन गर्न लागिएको भनी लगाएको आरोप सही छैन भन्ने पुष्टि अदालतबाटै भइसकेकाले अब अघि बढ्नेमा अलमल गर्न नहुने बैठकको ठहर छ । दाहालले एमालेसँग अनौपचारिक तहमा अहिले छलफल चलिरहेको बैठकलाई जानकारी गराउँदै शीर्ष तहमा समझदारी विकास गर्नु अझै चुनौती रहेको बताएका थिए । एमालेले सार्वजनिक खपतका लागि प्रदर्शन र सभा गर्ने क्रम जारी राखे पनि संसद् अवरोध गर्ने सम्भावना अब रहेन, उसको मुख्य दाबी नै कमजोर बन्न पुग्यो । आफ्नै पालामा संशोधन भइसकेको संविधान कार्यान्वयनका लागि फेरि संशोधन गर्नुपरेको हो भन्ने कुरा ओलीजीलाई पनि थाहा नभएको कहाँ हो र ? दाहालले आफू सहमतिका लागि जति पटक पनि छलफल गर्न तयार रहेको उनलाई उद्धृत गर्दै सहभागी एक माओवादी नेताले भने । कार्यविधिमा छलफल टुंगियोमाओवादी केन्द्रको आन्तरिक संगठनात्मक कार्यविधि तथा निर्वाचन कार्यविधिमाथि नेताहरूले टिप्पणी गर्ने क्रम टुंगिएको छ । संगठनात्मक कार्यविधि निर्माण समिति सदस्य विश्वभक्त दुलालका अनुसार पार्टी नेताहरूले कार्यविधिमाथि सुझाव राख्दै केही परिमार्जनसहित अन्तिम रूप दिन आग्रह गरेका थिए । गत जेठमा विभिन्न माओवादी घटकबीच एकता भएपछि साउनमा गठित वर्षमान पुन नेतृत्वको समितिले ६ महिना लगाएर तयार पारेको कार्यविधिमाथि छलफल दुई दिनसम्म चलेको थियो ।नेता थापाका अनुसार क्रान्तिकारी संगठन र निर्वाचन संरचना अनुकूल हुने गरी कार्यविधिले अन्तिम रूप पाउनुपर्ने विचार अधिकांश नेताले राखेका थिए । बैठक पुस २७ गते फेरि बस्ने गरी स्थगित भएको छ ।नेता सापकोटाले पार्टीको संगठनात्मक कार्यविधि अग्रगामी विचारसँग जोडिएर आएको ठहर अधिकांश नेताले गरेको सुनाउँदै संगठनका माथिदेखि तलैसम्मको नेतृत्व ढाँचा आन्तरिक र चुनाव केन्द्रित दुवै तरिकाले बन्नुपर्ने विचार आएको बताए ।"
सुशील कोइराला प्रतिष्ठान स्थापना,"काठमाडौं कांग्रेसका तत्कालीन सभापति एवं पूर्वप्रधानमन्त्री सुशील कोइरालाको राजनीतिक संघर्ष र योगदानलाई अघि बढाउन सुशील कोइराला प्रतिष्ठान स्थापना गरिएको छ । कांग्रेस सभापति शेरबहादुर देउवाले बिहीबार राजधानीमा आयोजित कार्यक्रमबीच प्रतिष्ठानको औपचारिक घोषणा गरे । प्रतिष्ठानको अध्यक्षमा कांग्रेस महामन्त्री शशांक कोइराला र संरक्षक सभापति देउवा रहेका छन् । प्रतिष्ठानका सदस्यसचिव अतुल कोइरालाका अनुसार संस्थाले बीपी र सुशील कोइरालाका विचार अघि बढाउने छ । कांग्रेसभित्र एक स्वतन्त्र थिंक ट्यांक बनाउनुका साथै विकास र चेतनाका कार्यक्रमसमेत गाउँगाउँ पुर्याउने हाम्रो अभियान हो, कोइरालाले भने । गाउँमा विकास र चेतनाका कार्यक्रम सुरु गर्न प्रतिष्ठानअन्तर्गत विभिन्न विभागसमेत गठन गरिएको छ । प्रतिष्ठानको उद्घाटन गर्दै देउवाले संविधान जारी गर्न सुशीलले उल्लेखनीय भूमिका निर्वाह गरेको चर्चा गर्दै उनको संघर्ष र साधारण छविलाई कांग्रेसले पुँजीको रूपमा लिने बताए ।"
लोकमान मुद्दामा सुनुवाइ जारी,"काठमाडौं अख्तियारका निलम्बित प्रमुख आयुक्त लोकमानसिंह कार्कीको योग्यतामाथि शुक्रबार पनि कानुन व्यवसायीले बहस जारी राखे । वरिष्ठ अधिवक्ताहरू बद्रीबहादुर कार्की, बालकृष्ण नेउपाने, कृष्ण सापकोटा एवं अधिवक्ता दीपेन्द्र झालगायतले लोकमान अख्तियार प्रमुखका लागि योग्य भएको जिकिर गरे । अधिवक्ता दीनमणि पोख्रेलले उच्चस्तरीय राजनीतिक संयन्त्रका तत्कालीन संयोजक पुष्पकमल दाहाललाई विपक्षी बनाउनु आवश्यक नभएको दाबी गरे । वरिष्ठ अधिवक्ता नेउपानेले पूर्ण इजलासमा सुनुवाइ भइरहेको म्याद तामेलीमा अवरोधसम्बन्धी लोकमान र उनका ज्वाइँ प्रवल थापा जोडिएको पूरक मुद्दा संयुक्त इजलासमा पठाउन माग गरे । उनले भाडामा लगाएको घरमा म्याद तामेल गरेर सर्वोच्च प्रशासनले गल्ती गरेको जिकिर गरे । काठमाडौं महानगरपालिका वडा नम्बर १० की सचिव सरिता राईका तर्फबाट वरिष्ठ अधिवक्ता यज्ञमूर्ति बञ्जाडेले मिडियालाई खबर गरेर बाजागाजासहित म्याद टाँसिएको आरोप लगाए । अरू अधिवक्ताहरूले पनि महानगरका नासु भेषराज अर्याल, कृषि विकास बैंकका अध्यक्ष प्रमोद कार्की, सई नकुलराज गौतमलगायतको प्रतिरक्षा गरेका थिए ।"
वियोगी पत्रकारिता पुरस्कार अर्याललाई,"काठमाडौं यस वर्षको गोविन्द वियोगी राष्ट्रिय पत्रकारिता पुरस्कार नेपाल राष्ट्रिय साप्ताहिकका प्रधानसम्पादक प्रशान्त अर्याललाई प्रदान गरिने भएको छ । सम्पादक समाज नेपालको शुक्रबारको बैठकले अर्याललाई उक्त पुरस्कार र गोविन्द वियोगी विशेष पत्रकारिता पुरस्कार वीरगन्जका गोपाल गोतामे (मरणोपरान्त) लाई दिने निर्णय गरेको हो । अर्याललाई २५ हजार एक रुपैयाँ र गोतामेलाई १५ हजार एक रुपैयाँ प्रदान गरिनेछ । समाजले पत्रकारितामा उल्लेखनीय योगदान गरेका सञ्चारकर्मीहरू प्रकाशमान सिंह, कल्याणी रिमाल र आरके मानन्धरलाई सम्मान गर्ने पनि निर्णय गरेको छ । अग्रज पत्रकार गोविन्द वियोगीको स्मृति दिवसका अवसरमा माघ २ गते पुरस्कार र सम्मान प्रदान गरिनेछ ।"
सूचना नदिने कार्यकारी अधिकृत दण्डित,"काठमाडौं राष्ट्रिय सूचना आयोगले सार्वजनिक सरोकारको सूचना नदिएको अभियोगमा वीरगन्ज उपमहानगरपालिकाका प्रमुख कार्यकारी अधिकृत पीताम्बर अधिकारी र सूचना अधिकृत प्रकाशमान सिंहलाई दण्डित गरेको छ । आयोगका प्रमुख आयुक्त कृष्णहरि बास्कोटा, सदस्यहरू किरणकुमार पोखरेल र यशोदा तिम्सिनाको इजलासले शुक्रबार दुवै सरकारी अधिकारीलाई १०१० हजार रुपैयाँ जरिवानाका साथै विभागीय कारवाहीको आदेश गरेको हो ।"
स्थानीय तह ७ सय १९,"पुन:संरचनापछि स्थानीय तहको संख्या ७ सय १९ कायम हुने भएको छ । स्थानीय तह पुन:संरचना आयोगले गाउँपालिका र नगरपालिकासमेतको उक्त संख्या निर्धारण गरेको हो । आयोगले ४ महानगरपालिका, १२ उपमहानगरपालिका, २४१ नगरपालिका र ४६२ गाउँपालिका रहने गरी संख्या र सीमा निर्धारण गरेको छ । स्थानीय तहको संख्या, सीमा र केन्द्र निर्धारण गरिएको प्रतिवेदन आयोगले शुक्रबार सरकारलाई बुझाएको हो । हाल स्थानीय निकायमा २ सय १७ नगरपालिका (महानगरउपमहानगर सहित) र ३ हजार १ सय ५७ गाविस छन् । अब काठमाडौंसहित, ललितपुर, पोखरा(लेखनाथ र भरतपुर महानगरपालिका हुनेछन् । आयोगका उपसचिव देवीप्रसाद सुवेदीका अनुसार जनकपुर, वीरगन्ज, नेपालगन्ज, सिमरा जीतपुर, इटहरी, धरान, धनगढी, तुलसीपुर, घोराही, हेटांैडा, विराटनगर र बुटबल उपमहानगरपालिका रहनेछन् । सुनसरी र दाङमा दुई(दुईवटा उपमहानगरपालिका हुनेछन् । आयोगले पहिलेभन्दा ४० वटा नगरपालिकाउपमहानगरपालिका थप गरेको छ । आयोगले आफ्नो प्रतिवेदनमा गाउँपालिकानगरपालिकाको संख्या र सीमा निर्धारण गरिएको भनेको छ भने केन्द्र र वडाको निर्धारण सिफारिसका रूपमा समेटिएको छ । प्रतिवेदन बुझाउँदै आयोग अध्यक्ष बालानन्द पौडेलले संविधानमा वडाको निर्धारण संघीय कानुनबमोजिम हुने भनिएकाले त्यसको सिफारिस मात्र गरिएको बताए । उनले वडा र केन्द्र निर्धारणको विषयलाई प्रतिवेदनमा सिफारिसका रूपमा समेटिएको जानकारी दिए । सरकारले दिएको मापदण्डअनुसार गाउँपालिकामा ५ देखि २१ र नगरपालिकामा ९ देखि ३५ भित्र रहेर वडाको संख्या सिफारिस गरिएको उनले बताए । आयोगले बुझाएको १६ भागको प्रतिवेदन १ हजार ७ सय १८ पृष्ठ संख्याको छ । स्थानीय विकासमन्त्रीले बुझे प्रतिवेदन आयोगले प्रतिवेदन बुझाउन प्रधानमन्त्री पुष्पकमल दाहालको समय माग गरिरहेकोमा सरकारका तर्फबाट संघीय मामिला तथा स्थानीय विकासमन्त्री हितराज पाण्डेले प्रतिवेदन बुझेका छन् । यद्यपि प्रधानमन्त्री दाहाल र वरिष्ठ मन्त्रीहरूको उपस्थितिमा आयोग अध्यक्षले प्रतिवेदन बुझाएका हुन् । प्रधानमन्त्री कार्यालयमा आयोजित प्रतिवेदन बुझ्ने समारोहमा सबै मन्त्रीहरूलाई पनि बोलाइएको थियो । प्रतिवेदन बुझ्दै मन्त्री पाण्डेले प्रधानमन्त्रीको निर्देशनअनुसार प्रतिवेदन कार्यान्वयनमा लैजाने प्रतिबद्धता जनाए ।कार्यान्वयनमा ढिलाइको संकेतप्रधानमन्त्री दाहालले प्रतिवेदन कार्यान्वयन प्रक्रियामा लैजाने विषयमा सुझाव दिन संघीय मामिला तथा स्थानीय विकास मन्त्री पाण्डे र मुख्य सचिव सोमलाल सुवेदीलाई निर्देशन दिएका छन् । मन्त्री पाण्डेले प्रतिवेदन बुझिसकेपछि प्रधानमन्त्रीले सार्वजनिक रूपमै त्यस्तो निर्देशन दिएका हुन् । प्रधानमन्त्रीले दिएको उक्त निर्देशनले प्रतिवेदनको कार्यान्वयनमा केही ढिलाइ हुन सक्ने संकेत दिएको छ । निर्वाचनका लागि राष्ट्रिय समझदारी बनाउन निरन्तर प्रयत्नशील छु । सत्तारूढ, प्रमुख प्रतिपक्षी र मधेसी मोर्चासहितका दललाई जानकारी दिएर विश्वासमा लिएरै प्रतिवेदन बुझ्ने प्रक्रिया अघि बढाइएको हो, प्रधानमन्त्री दाहालले भने, अब प्रतिवेदन कार्यान्वयन प्रक्रियामा लान कसरी सहज हुन्छ भन्ने सुझाव दिन स्थानीय विकास मन्त्री र मुख्य सचिवलाई यहीँबाट निर्देशन दिन्छु । प्रधानमन्त्रीबाट संविधानअनुसार प्रतिवेदनलाई तत्कालै कार्यान्वयनमा लैजाने निर्देशन आउने आयोग सदस्यहरूले अपेक्षा गरेका थिए । त्यसविपरीत प्रतिवेदन कार्यान्वयनका लागि सुझाव मागिएपछि आयोग सदस्यहरूले कार्यक्रममै मुखामुख गरेका थिए । संविधानको धारा ३०३ ले स्थानीय तहको निर्धारणपछि पुराना संरचना नरहने भनेको छ । आयोग सदस्य डा श्यामकृष्ण भुर्तेलले प्रधानमन्त्रीको निर्देशन प्रतिवेदन कार्यान्वयनको पक्षमा राम्रो परिणाम दिन सक्ने वा अलमल्याएर पनि राख्न सकिने खालको भएको कान्तिपुरलाई बताए । जिनिज बोटल जस्तो भयो, त्यहाँबाट अप्सरा निस्किन सक्छ वा राक्षस पनि, उनले भने, प्रधानमन्त्रीको निर्देशनमा शंका गर्ने ठाउँ दिएको छ । शंका गरेर हेर्दा प्रतिवेदन कार्यान्वयनमा लैजान ढिला गर्ने, अलमल्याउने र अनिश्चिततातर्फ लैजाने पनि हुन सक्छ । विश्वास गरौं ढिला नगरी प्रतिवेदन कार्यान्वयनमा आउला ।कार्यक्रममा प्रधानमन्त्री दाहालले राम्रो राजनीतिक वातावरण बनाए मात्र कार्यान्वयन पनि सहज हुन्छ भन्ने मनसायले प्रतिवेदन बुझ्न केही ढिला भएको बताएका थिए । सत्तारूढ, प्रतिपक्षी र मधेसी मोर्चासहितका आन्दोलनकारी दलसँग सरकारले प्रतिवेदन बुझदै छ भन्ने कुराकानी भएको छ, उनले भने, प्रतिवेदन बुझेर संविधानको व्यवस्थाअनुसार सरकार अघि बढ्छ भन्ने उहाँहरूलाई जानकारी छ । मोटामोटी समझदारीपछि नै प्रतिवेदन बुझ्ने प्रक्रिया बढेको हो । उनले सर्वोच्चको आदेशपछि संसदको अवरोध खुल्ने वातावरण बनेको र संसद् सञ्चालन भएपछि निर्वाचनको वातावरण बन्ने विश्वास व्यक्त गरे । उनले संविधान कार्यान्वयनका लागि स्थानीय तह पुन:संरचनाको प्रतिवेदन कोसेढुंगा भएको भन्दै त्यसको कम समयमा उक्त काम सम्पन्न गरेकोमा आयोगका पदाधिकारी र संलग्न कर्मचारीलाई धन्यवादसमेत दिए । स्रोतका अनुसार मन्त्रीहरूलाई केही समय प्रतिवेदन अध्ययनका लागि दिने वा सरकारले तोकेको मापदण्डअनुसार भए नभएको भन्दै प्रतिवेदन अध्ययन गर्न लगाएर कार्यान्वयनको समय केही लम्ब्याउने सरकारी तयारी छ । राजनीतिक दलबीच सहमति बनेपछि मात्रै मन्त्रिपरिषद्बाट पारित गरेर राजपत्रमा प्रकाशित गरिने प्रधानमन्त्री कार्यालय स्रोतले बतायो । प्रधानमन्त्री आफंैले नबुझेर स्थानीय विकासमन्त्रीमार्फत प्रतिवेदन बुझ्नुले पनि त्यो संकेत गर्छ, स्रोतले भन्यो । सिंहको फरक मत आयोग सदस्य सुनीलरञ्जन सिंहले आफ्नो फरक मतसहित प्रतिवेदनमा हस्ताक्षर गरेका छन् । उनले जनसंख्याअनुसार स्थानीय तहको निर्धारण नगरिएको समेत चारवटा विषयमा फरक मत राखेका छन् ।"
संशोधन पारित हुन दिँदैनौं,"माले महासचिव सीपी मैनालीले संविधान संशोधन विधेयकमा रहेका अन्तरवस्तु राष्ट्रघाती रहेको टिप्पणी गरे । सर्वोच्च अदालतको निर्णयबाट पनि अब सीमा फेरबदल गर्ने गरी संविधान संशोधन गर्न नमिल्ने स्पष्ट भइरहेकाले जोरजबर्जस्ती नगर्न सत्तापक्षलाई चेतावनी दिए । नेपाल मजुदर किसान पार्टीका नेता प्रेम सुवालले बंगलादेश टुक्र्याउने र सिक्किमलाई विलय गराउने जस्तै प्रयास भारतले नेपालमाथि गरिरहेको आरोप लगाए । विधेयक संसद्मा पेस हुने हैसियत नरहेको उल्लेख गर्दै कुनै हालतमा लैजान नदिने उनले बताए । प्रदेश नम्बर २ मा समेत मधेस मात्र राखेर गल्ती भएकाले अब पहाडसमेत मिसाउनुपर्ने सुवालको भनाइ थियो । राष्ट्रिय जनमोर्चाका अध्यक्ष चित्रबहादुर केसीले भारतीयहरूको अत्याचार नेपालीले नसहने बताए । नेपालको ९० प्रतिशत जनमतले संविधान जारी गरेको विरोधमा भारतले पाँच महिनासम्म नाकाबन्दी गरेको स्मरण गर्दै अध्यक्ष केसीले नेपाललाई टुक्राटुक्रा पार्ने ग्रान्ड डिजाइन लाई सफल हुन नदिने बताए । भारतको वारेसको रूपमा मधेसी दलहरू प्रस्तुत भइरहेको आरोप केसीको थियो । भारतको वारेस बनेका केही व्यक्तिले भनेको आधारमा कञ्चनपुरदेखि झापासम्म बुझाउनुपर्ने रे, उनले भने, नेपालीहरू आफ्नो कलेजो काटेर भारतलाई बुझाउन तयार छैनन् । राष्ट्रिय जनमुक्ति पार्टी लोकतान्त्रिकका अध्यक्ष शिवलाल थापाले संशोधन प्रस्तावमा आएका सीमांकनलगायत प्रस्तावको विरोध गरे । सीमांकनका सम्बन्धमा भने उनले मगरातहरूको बाहुल्य हुने प्रदेश बन्ने भएकाले त्यसमा सकारात्मक हुने धारणा राखे । तर नागरिकता, भाषा लगायतका अन्य विषयहरू आपत्तिजनक रहेको उल्लेख गरे । पुष्पकमल दाहाल नेतृत्वको सरकार असफल भएकाले राजीनामा दिनुपर्ने उनीहरूको माग थियो । नेपाल परिवार दलका एकनाथ ढकाल, नेपा पार्टीका लक्ष्मण राजवंशी, बहुजन शक्ति पार्टीका विश्वेन्द्र पासवान, मधेस समता पार्टीका मेघराज निषाधले सभालाई सम्बोधन गर्दै संविधान संशोधन राष्ट्रहित विपरीत रहेको भन्दै फिर्ता लिन माग गरेका थिए ।"
विद्यालय सुधार्न ताते शिक्षक,"सामुदायिक विद्यालयमा विद्यार्थी कम हुँदै गएपछि काठमाडौंका शिक्षक र अभिभावकले विद्यालय सुधार्न सामूहिक योजना बनाएर कार्यान्वयन गर्ने प्रतिबद्धता जनाएका छन् । शिक्षकले चाहेमा गर्न सकिन्छ भन्ने अभियानमा सामुदायिक विद्यालय प्रधानाध्यापक तथा शिक्षकहरूले ११ बुँदे प्रतिबद्धता गरेका छन् ।जिल्ला शिक्षा अधिकारी जयाप्रसाद आचार्यले काठमाडौंमा १३ वटा शैक्षिक मुद्दाको समाधान गर्नुपर्ने औंल्याए । त्यसमा भूकम्पबाट प्रभावित विद्यालयको पुनर्निर्माण, विद्यार्थी नभएका विद्यालय र शिक्षकको व्यवस्थापन, गुणस्तरीय शिक्षाको सुनिश्चितता, सामुदायिक र संस्थागतको साझेदारी गराउने, सिकाइमा प्रविधिको प्रयोग, सुशासन तथा पारदर्शिता कायम गर्नुपर्ने लगायतका मुद्दा छन् । काठमाडौंका सामुदायिक विद्यालयका १ लाख ७ हजार ९ सय ९ विद्यार्थीलाई पढाउन ४ हजार २ सय ८३ शिक्षक कार्यरत छन् । प्राथमिक तहमा १ हजार ३ सय ३९ शिक्षक छन् । कान्तिपुरले तीन महिनाअघि गरेको अध्ययनमा सामुदायिक विद्यालयमा पढ्ने विद्यार्थी ७ प्रतिशत मात्रै स्थानीय छन् । ६४ प्रतिशत विद्यार्थीका अभिभावक दैनिक ज्यालदारीमा काम गर्छन् । सामुदायिक विद्यालय सुधार गर्न २ सय ८१ विद्यालयकै शिक्षक र प्रधानाध्यापकले आचारसंहिताअनुसार काम गर्ने प्रतिबद्धता जनाएका हुन् । त्यस्तै विद्यालयमा हिंसारहित शिक्षण तथा बालमैत्री शिक्षणलाई प्राथमिकता दिने योजना पनि उनीहरूले अघि सारेका छन् । विद्यालयका लागि तोकिएको समयमा अन्यत्र कतै नलगाउने सामूहिक प्रतिबद्धता जनाएका छन् । तपाईंहरूले बनाउनुभएको योजना र प्रतिबद्धता पूरा गर्नुहोस्, जिशिअ आचार्यले भने, प्रतिबद्धता पूरा गर्नुभयो भएन, तपाईंहरूलाई घचघच्याइरहनेछु ।सामुदायिक विद्यालय शिक्षकका विषयमा उठिरहने प्रश्न जवाफदेहिता, पारदर्शिता र गुणस्तरीयता जस्ता सुशासनलाई पालना गर्ने उनीहरूले प्रतिबद्धता जनाएका छन् । विद्यालय सुधार गर्न योजना बनाई व्यवस्थित ढंगले सुधार गरिने भएको छ । त्यस्तै सामुदायिक विद्यालयप्रति आकर्षण बढाउन अभिभावक शिक्षा प्रदान गर्ने योजना बनाएको नीलबाराही माविका प्रअ जानुका नेपालले बताइन् । कार्यक्रममा सामुदायिक विद्यालय सुधार अभियन्ता धनञ्जय शर्माले नि:शुल्क भएकै कारण सामुदायिक विद्यालयमा विद्यार्थी आकर्षण कम भएको बताए । जहाँ पैसा तिरिन्छ, त्यहाँ गुणस्तरीय शिक्षा पाइन्छ भन्ने अभिभावकको मनोविज्ञान छ, उनले भने, सरकारले सामुदायिक विद्यालयमा कुनै पनि बाहनामा शुल्क लिन पाइँदैन भनेको छ । यही नियम मान्ने हो भने सुधार गर्न सकिँदैन । तिर्न सक्नेसँग शुल्क लिएर नसक्नेलाई दिनुपर्छ अनि मात्रै सुधार गर्न सकिन्छ । जति पनि सफल सामुदायिक विद्यालय छन्, तिनले शुल्क लिएको पाइएको उनले बताए ।प्रधानाध्यापक र शिक्षकहरूले बनाएको योजना कक्षाकोठासम्म पुर्याउन शिक्षण सिकाइ क्रियाकलाप प्रभावकारी बनाउन शैक्षिक सामग्री तथा आईसीटीको प्रयोग गर्ने भएका छन् । कान्तिपुरले गरेको अध्ययनमा शिक्षकका छोराछोरी पढाउने विद्यालयको सिकाइ उपलब्धि र नतिजा राम्रो पाइएको थियो । जुन विद्यालयमा स्थानीय विद्यालय, सरकारी कर्मचारी, शिक्षक र व्यापारीका छोराछोरी पढाइरहेका छन् त्यस्ता विद्यालयको नतिजा राम्रो पाइएको थियो । सिकाइ स्तर सुधारमा यसलाई पनि एउटा आधार मानेर शिक्षक, कर्मचारीका छोराछोरीका साथै नेपाल सरकारका कर्मचारीका छोराछोरीलाई सामुदायिक विद्यालयमा पठनपाठन गराउन आवश्यक पहल गर्ने योजना अघि सारिएको छ । त्यस्तै विद्यार्थी भर्ना, स्थानीय अभिभावकलाई आकर्षित गर्ने अर्को योजना पनि छ । सामुदायिक विद्यालयले अभिभावकको चाहनाअनुसार पठनपाठन नगराएको आरोप छ । यो आरोप चिर्न भेलामा सहभागी शिक्षक र प्रधानाध्यापकहरूले अभिभावकको चाहनाअनुसार शिक्षण सिकाइ गर्ने प्रतिबद्धता जनाए ।भेलाले जारी गरेको प्रतिबद्धतामा भनिएको छ, राष्ट्रिय आवश्यकताअनुरूप अंग्रेजी माध्यममा शिक्षण गर्ने वातारण तयार गर्नेछौं । राजधानीका विद्यालयमा पनि आवश्यक पूर्वाधार पर्याप्त छैन । भूकम्पले ४ सय ४८ कक्षाकोठामा पूर्ण क्षति भएको छ । यस्ता विद्यालयमा भौतिक पूर्वाधार व्यवस्थापन गरेर गुणस्तरीय शिक्षा दिनु शिक्षकका लागि चुनौती हो । छाप्रोबाट पनि स्तरीय शिक्षा दिन सकिन्छ, शिक्षा सुधारका अभियन्ता शर्माले भने, यसको उदाहरण सीतापाइलाको युवा सहभागिता विद्यालयलाई लिन सकिन्छ । प्रधानाध्यापक र शिक्षकहरूले भौतिक पूर्वाधार कम भएका विद्यालयमा स्रोत साधन जुटाई सर्वसुुलभ शिक्षा प्रदान गर्न मन बचन र कर्म ले काम गर्ने प्रतिबद्धता जनाएका छन् ।पूर्वाधार भएका विद्यालयमा भने विद्यार्थी न्यून छन् । काठमाडौंको शान्तिशिक्षा मन्दिर मावि ठंहिटी स्रोत केन्द्रअन्तर्गतको १३ वटा र शान्ति निकुञ्ज मावि भगवतबारी स्रोत केन्द्रको १५ मध्ये अधिकांशमा न्यून विद्यार्थी छन् । कतिपयमा विद्यार्थीभन्दा शिक्षक बढी छन् । यस्ता विद्यालय मर्ज गर्नुपर्ने शिक्षाविद् प्रा विद्यानाथ कोइरालाले बताए । विद्यालय खोल्ने साहुले न्यून विद्यार्थी भएका विद्यालय अन्यत्र मर्ज गर्न चाहँदैनन् । यस्ता विद्यालयमा समुदायको चहलपहल हुने केन्द्र बनाएर स्थानीयलाई खुसी पार्न सकिने कोइरालाले विकल्प निकाले । मर्ज गरेर खाली भएको भवनमा वृद्धवृद्धाको संवाद थलो, पुस्तकालय, बालविवाद थलो, सिकाइ केन्द्र बनाएमा कसैको पीडा नहुने उनले बताए । शिक्षक नेता मोहन ज्ञवालीले स्कुल र अस्पताल धेरै हुनुभन्दा पनि स्तरीय सेवा दिने गरी सीमित हुनुपर्ने उनले बताए । २९ हजार विद्यालयबाट घटाएर ८ हजारमा झारौं । दुर्गममा आवासीय बनाऔं, उनले भने । सामुदायिक विद्यालयका शिक्षकले आफ्नो पेसालाई सम्मान गर्न उनले आग्रह गरे । ऐना हेर्दा म को हँु ? भन्ने प्रश्न गरौं । त्यसमा प्रतिविम्ब आउँछ, उनले भने, तपाईं कार चढ्न शिक्षक भएको होइन, गरिबको छोराछोरी पढाएर देश समुन्नत बनाउनु तपाईंको कर्तव्य हो । बोर्डिङलाई गाली गर्नुभन्दा आफूले पढाउने विद्यालय सुधार गर्नुपर्ने उनले बताए । आफ्नो विद्यालय राम्रो बनाए बोर्डिङलाई गाली गर्नु पर्दैन । विद्यार्थी आफंै आउँछन्, उनले भने ।राजनीति गर्नुछ भने पेसा छाड्नुस्धनीराम पौडेल, शिक्षामन्त्री अभिभावकमा आफ्ना छोराछोरी निजी विद्यालयमा पढाउनुपर्छ भन्ने भावना छ । यस्तो अवस्था हाम्रै कारणले आएको हो । जनताको करबाट शिक्षकहरूले तलब खानुभएको छ । यो घर व्यवहार चलाउन राज्यले लगानी गरेको होइन । शिक्षकहरूले आफ्नो जिम्मेवारी नबुझेर सामुदायिक विद्यालयको अवस्था यस्तो भएको हो । निजी विद्यालयका शिक्षकले तपार्इंहरूले पाउनुभएको तलब पनि पाएका छैनन् । तालिम पनि छैन । तर पनि यस्तै शिक्षकले पढाउने विद्यालयमा किन आकर्षण बढेको हो ? तपार्इंहरूले मनन गर्नुहोस् । निजीले अभिभावकको मन जितेको छ । व्यवस्थापन चुस्त छ । शिक्षकहरू विद्यार्थी र अभिभावकप्रति जवाफदेही छन् । शिक्षकको व्यवहार र पढाउने तरिका ठीक भएन भने व्यवस्थापन पक्षले सुधार गर्न तत्काल पहल गर्छ । सामुदायिक विद्यालयका शिक्षकहरूले के दिइरहेका छौं ? के हुनुपर्छ भन्ने सोच्दैनन् । आफू को हुँ ? भन्ने बुझेनन् । कान्तिपुरमा पछिल्लो समय सामुदायिक विद्यालयका बारेमा आएको समाचारले हामीलाई लज्जित बनाएको छ । मसँग त्यसको उत्तर छैन । विद्यार्थीभन्दा शिक्षक धेरै भएका विद्यालय पनि छन् । यसलाई व्यवस्थापन गर्नु जरुरी छ । पर्खाल जोडिएका विद्यालय पनि छन् । शिक्षकले चाहेमा गर्न सके जस्तै हामीले चाहे सक्छौं । योजना बनाऔं । राजनीतिक दल, विद्यालय व्यवस्थापन समितिको सहयोगको खाँचो छ । विद्यालय सुधार गर्नु आजको आवश्यकता हो । सुधार गर्न विद्यालय व्यवस्थापन समिति, नागरिक समाज, जिल्ला शिक्षा कार्यालयको निगरानीको खाँचो छ । सुधारमा नीतिगत बाधा थियो । त्यसलाई सुधार गरिरहेका छौं । शिक्षकको काम पढाउने होइन, सिक्ने र सिकाउने हो । तपाईंको सम्पर्कमा आएका विद्यार्थीको पारिवारिक स्थिति पढेर सिकाउनुपर्ने दायित्व पूरा गर्नुपर्छ । तपाईं कुनै न कुनै दललाई समर्थन गर्नुहुन्छ । तर, विद्यालयमा शिक्षक भइदिनुस् । राजनीति गर्नुछ भने यो पेसाबाट अलग भएर जानुहोस् ।सुधारको विकल्प छैन शान्तबहादुर श्रेष्ठ, शिक्षा सचिवसामुदायिक विद्यालयलाई समुदायले विश्वास गर्न सकेन । यस्तो हुनु भनेको नेपालको शिक्षा प्रणालीमा अभिभावकले विश्वास नगर्नु हो । यसलाई कसरी समाधान गर्ने सोच्नुपर्छ । यसको एउटा उपाय आफूले पढाउने विद्यालयमा आफ्ना छोराछोरी पढाउने हो । शिक्षकको छोराछोरी पनि पढाउन थालेपछि अभिभावकले पनि विश्वास गर्छन् । यसले तपाईंले पढाउने विद्यालयको गुणस्तर पनि सुध्रिन्छ । शिक्षकले चाहेमा मात्रै सुधार गर्न सकिन्छ । अभिभावकहरूले पूर्वाधार नभएका छाप्रोको विद्यालय र अँध्यारो कोठालाई बढी विश्वास गर्छन् । तालिम प्राप्त शिक्षक भएको विद्यालयमा पढाउन हीनता बोध गर्छन् । अब सुधारको विकल्प छैन । संस्थागत विद्यालयलाई अभिभावकले विश्वास गर्छन् । त्यसैले संस्थागत विद्यालयले गरेको बेस्ट प्राक्टिस र सिकाइ तरिकालाई सामुदायिक विद्यालयमा साट्नुस् । यसले तपाईंको समाजप्रतिको उत्तरदायित्व पूरा हुन्छ ।"
सुन तस्करी संगठित अपराध,"काठमाडौं केन्द्रीय अनुसन्धान ब्युरोले ३३ किलो सुनसहित तीन जना पक्राउ गरेको घटनालाई संगठित अपराधअन्तर्गत मुद्दा चलाउने भएको छ । त्यसका लागि ब्युरोले काठमाडौं जिल्ला अदालतबाट ५ दिनको म्याद लिइसकेको छ । यसअघि यस्ता मुद्दामा जफत सुनसहित राजस्व अनुसन्धान विभागमा बुझाउने गरिन्थ्यो । दुई वा बढी व्यक्ति अपराधमा संलग्न हुने र त्यसलाई निरन्तरता दिने घटनामा संगठित अपराध निवारण ऐन २०६९ अनुसार मुद्दा चलाउन सकिन्छ । यस घटनालाई प्रहरीले त्यही रूपमा लिएको छ । गृहमन्त्री विमलेन्द्र निधिले पनि घटनाप्रति चासो व्यक्त गरेका छन् । उनले घटनाबारे बुझ्न गृह मन्त्रालयमा प्रमुख सुरक्षा अधिकारीको बैठक डाकेका थिए । गृह सचिव लोकदर्शन रेग्मी, प्रहरी महानिरीक्षक उपेन्द्रकान्त अर्याल, केन्द्रीय अनुसन्धान ब्युरोका प्रमुख डीआईजी नवराज सिलवाललगायत बैठकमा उपस्थित थिए । स्रोतका अनुसार सुरक्षा अधिकारीहरूले सुन तस्करीमा ठूलै संगठित अपराधीको संलग्नता रहेको आशंका गरेका थिए । प्रहरी महानिरीक्षक उपेन्द्रकान्त अर्याल पनि घटनाबारे बुझ्न शुक्रबार बिहान केन्द्रीय अनुसन्धान ब्युरो पुगेका थिए । यो आपराधिक सञ्जालको गहिराइसम्म नपुगी हुँदैन । त्यस निम्ति पनि अनुसन्धानको उच्चतम विधि प्रयोग गर्नुपर्ने देखियो, महानिरीक्षक अर्यालले भने, त्यतिका परिमाणमा अवैध सुन विमानस्थलको सुरक्षा घेरा पार गरेर कसरी बाहिर आयो भन्नेबारे पनि गम्भीर अनुसन्धान गर्नुपर्ने भएको छ ।यसैबीच उक्त प्रकरण छानबिन गर्न भन्सार विभागले पाँच सदस्यीय समिति गठन गरेको छ । विभागका उपमहानिर्देशक सुमन दाहालको संयोजकत्वमा गठित समितिले दस दिनभित्र प्रतिवेदन बुझाउनेछ । एयर अरेबियाको विमानबाट यूएई हुँदै काठमाडौं ल्याइएको उक्त सुन बाँके घर भएका गोपालबहादुर शाहीले ल्याएका थिए । काठमाडौं उत्रेको रात कोटेश्वरस्थित साथीको घर बसेका उनी भोलिपल्ट बिहीबार मात्रै सुनसहितको लगेज ट्याक्सीमा राखेर बाहिरिँदै थिए । त्यही क्रममा ब्युरो टोलीले उनलाई पक्राउ गरेको थियो । सुनको जिम्मा लिन आउँदै गरेका मोरङका दीनबन्धु थापा र धनुषाका सन्तोष काफ्ले पनि त्यही बेला समातिएका थिए । बरामद गरिएको सुनको बजार मूल्य करिब १५ करोड रुपैयाँ छ । विमानस्थल भन्सार शाखाका प्रमुख नारायण सापकोटाले सुन तस्करीको घटनापछि उक्त अवधिमा विमानस्थल भन्सारमा खटिएका २९ कर्मचारीलाई जिम्मेवारीविहीन बनाइएको बताए । उनले भने, सबैमाथि अनुसन्धान सुरु गरिएको छ ।"
केयूमा ऐनविपरीत नाम सिफारिस,"काठमाडौं काठमाडौं विश्वविद्यालय (केयू) को उपकुलपतिमा ५ जनाको नाम सिफारिस गरिएको छ । शिक्षामन्त्री संयोजक रहेको समितिले शुक्रबार निवर्तमान उपकुलपति रामकण्ठ माकाजु, पूर्वरजिस्ट्रार भद्रमान तुलाधर, रजिस्ट्रार भोला थापा, पूर्वडिन मनप्रसाद वाग्ले र विभागीय प्रमुख जनार्दन लामिछानेको नाम सिफारिस गरेको हो । नाम सिफारिस गर्दा छनोट समितिका सदस्यहरूले भागबन्डा गरेका हुन् । केयू सभाले उपकुलपति छान्न मन्त्री धनीराम पौडेल, सुरेशराज शर्मा र दमननाथ ढुंगाना रहेको छनोट समिति गठन गरेको थियो । माकाजुको मंसिर २६ मा पदावधि सकिनुअघि नै नयाँ उपकुलपति नियुक्ति गर्नुपर्नेमा समितिले सहमतिमा नाम सिफारिस गर्न सकेको थिएन । शर्मा र ढुंगाना माकाजुलाई मात्रै सिफारिस गर्नुपर्ने पक्षमा थिए भने पौडेलले विभागीय प्रमुख जनार्दन लामिछानेको नामसमेत सिफारिस गर्नुपर्ने अडान लिएपछि सहमति जुट्न सकेको थिएन । तीनै जनाले विश्वविद्यालय हाँक्ने योग्य व्यक्तिभन्दा पनि आफ्ना स्वार्थ पूरा गर्ने व्यक्तिलाई सिफारिस गर्न खोज्दा नियुक्ति हुन नसकेको प्राध्यापकहरूको आरोप छ । यसअघि उपकुलति हुँदा विश्वविद्यालयमा मेडिकल शिक्षाको विसंगति भित्र्याएका माकाजुको नाम सिफारिस गर्न दुवै पक्षले आपत्ति जनाएका थिएनन् । बिहीबार सिफारिस भएका मध्ये थापा र लामिछाने मन्त्रीका तर्फबाट सिफारिस भएका हुन् । मन्त्रीले दुई जनाको नाम थपेपछि शर्मा र ढुंगानाले पनि तुलाधर र वाग्लेको नाम थपेका हुन् । छैटौं पटक बैठक बसेर नाम टुंग्याएको पौडेलले बताए । समितिले सिफारिस गरेको नाममध्ये एक जनालाई प्रधानमन्त्री एवं कुलपति पुष्पकमल दाहालले कुलपति बनाउने छन् । मैले लामिछानेसहित तीन जनाको नाम सिफारिस गरौं भनेर अडान राखेको थिएँ, उहाँहरू मान्नुभएको थिएन । आज (शुक्रबार) उहाँहरूले भनेको मान्छे र मैले भनेको सबैलाई सिफारिस गर्ने निर्णय भयो, पौडेलले भने । पाँचै जनाको नाम सिफारिस भएपछि माकाजुलाई उपकुलपति बनाउने चलखेल सुरु भएको प्रस्ट हुन्छ । काठमाडौं विश्वविद्यालय ऐनको दफा १४ मा छनोट समितिले सिफारिस गरेको व्यक्तिलाई कुलपतिबाट चार वर्षका लागि उपकुलपति नियुक्त गर्ने व्यवस्था छ । यो व्यवस्थामा समितिले उपकुलपतिमा एक जनाको नाम सिफारिस गर्ने प्रस्ट छ । ऐनको व्यवस्थाविपरीत समितिले ५ जनाको नाम सिफारिस गरेको हो ।"
आश्वासन मात्रैले वितृष्णा,"खजुराको महिला विकास प्रशिक्षण केन्द्र परिसरस्थित टहरामा शुक्रबार ४७ वर्षीया लक्ष्मी सुनार भुइँमा पल्टिरहेकी थिइन् । उनको टहरा आसपासका अन्य विस्थापित पनि त्यसैगरी दिन कटाइरहेका थिए । जाडाले रात कटाउन मुस्किल परेको छ उनीहरूलाई । घाम नलागेका दिन दिउँसो पनि उस्तै सकस भोग्नुपर्छ । रातको कठ्यांगिँ्रदो जाडो दिउँसो घाम तापेर पूर्ति गर्छौं, लक्ष्मीले भनिन्, ब्ल्यांकेट, कम्मल ओढे पनि त्रिपालमुनि कसै गरी न्यानो हुँदैन । पुनर्वास तथा पुन:स्थापना पर्खाइमा अस्थायी शिविरमा बसिरहेकाहरू अघिल्ला दुई वर्षजस्तै यसपाला पनि टहरामै हिउँद काट्न बाध्य छन् । सरकारबाट आश्वासन मात्र थापिरहेका उनीहरू खोला किनारमा कष्टकर जीवन बिताइरहेका छन् । यस्तो सरकारी रबैयाले उनीहरूमा वितृष्णा थपिँदो छ । ०७१ साउन २८ र २९ गते भेरीलगायत विभिन्न नदीनालामा आएको भीषण बाढीले जिल्लाका थुप्र नागरिक घरबारविहीन हुन पुगेका थिए । वीरेन्द्रनगरको खजुराका साथै छिञ्चुको मसिना, बाबियाचौरको तिखाकुना, गिरीघाट, रानीघाटमा गरी ४ सयभन्दा बढी परिवार अस्थायी शिविरमा छन् । सुशील कोइराला, केपी ओलीदेखि हालका प्रधानमन्त्री पुष्पकमल दाहालसम्मले सुर्खेतलगायत जिल्लाका बाढीपहिरो विस्थापिताई भूकम्पपीडितसरह राहत दिने घोषणा गरे पनि कार्यान्वयन हुन सकेको छैन ।बाढीपीडित संघर्ष समितिका जिल्ला उपाध्यक्ष ललितबहादुर शाहीले सरकारले आश्वासन मात्रै दिने गरेको बताए । अढाई वर्ष भयो, विस्थापितहरू बर्खा र हिउँदमा कष्टकर दैनिकी बिताइरहेका छन्, उनले भने । पुन:स्थापना र पुनर्वास कार्यान्वयन नहुँदा सरकारी घोषणा सस्तो लोकप्रियताका लागि मात्र भएको उनको आरोप छ । कार्यान्वयनको पाटो सुस्त भयो, शाहीले भने, अहिले पनि प्रधानमन्त्रीले भूकम्पपीडितसरह राहत दिने प्रक्रिया सुरु भइसक्यो भन्नुभएको छ । हामीकहाँ कहिले आउने हो ? टुंगो छैन ।बाढीले १ सय १५ को ज्यान लिनुका साथै १४ सय ६५ घर पूर्ण क्षति पुर्याएको थियो । त्यस्तै, सयौं परिवार बिचल्लीमा परेका थिए । हजारौं हेक्टर खेतबारी भेरी नदीले बगरमा परिणत गराएपछि स्थानीय बासिन्दा थातथलो छाडेर जंगल क्षेत्रमा सहारा लिन पुगे । सरकारले पुन:स्थापनातर्फ चासो नदिँदा शिविरका थुप्रै विस्थापित भारत पलायन भइसकेका छन् । जिल्ला प्रशासन कार्यालयले सहरी विकास तथा भवन निर्माण विभागसँगको समन्वयमा विस्थापितका लागि घरजग्गा खरिदसम्बन्धी प्रक्रिया थालनी गरे पनि बजेट अभावले रोकिएको जनाएको छ । ०७१ चैत १३ को मन्त्रिपरिषद बैठकले जग्गा खरिद गर्न प्रतिपरिवार ५० हजार तथा घर निर्माण गर्न तीन किस्तामा गरी ७५ हजार रूपैयाँ उपलब्ध गराउने निर्णय गरेको थियो । बजेट आधामात्र आयो । केहीले लिए, केहीले लिन पाएनन्, कार्यालयका प्रशासकीय अधिकृत हितप्रसाद पौडेलले भने, बाँकी बजेट पनि आएन । रकम थोरै भएको भन्दै त्यति बेला विस्थापितले आपत्ति जनाएका थिए । ५० हजारले घडेरी किन्न नसकिने विस्थापितको गुनासो थियो । रकम लिएकाहरूले पनि भूकम्पपीडितसरह राहत पाउने आशामा घरजग्गा नकिनेको बताइएको छ ।"
टुंगिँदै शरणार्थी पुनर्वास,"बिर्तामोड राष्ट्रसंघीय शरणार्थी आयोगद्वारा प्रस्तावित तेस्रो मुलुक पुन:स्थापना कार्यक्रमअन्तर्गत आगामी ५ महिनाभित्र सबै भुटानी शरणार्थी अमेरिकालगायत मुलुकमा बसोबासका लागि पुगिसक्ने भएका छन् । भारतीय बाटो हुँदै नेपाल आएका भुटानी नागरिकलाई उनीहरूकै चाहनाबमोजिम स्वदेश फर्काउन नेपाल र भुटानबीच विभिन्न चरणका कूटनीतिक वार्ता विफल भएपछि आयोगको व्यवस्थापनमा शरणार्थी दर्जामा रहेका भुटानी तेस्रो मुलुक पुन:स्थापनाको छनोटमा परेका हुन् । कार्यक्रम अन्तर्गत सन् २००८ मार्च ४ मा पहिलोपटक दमकस्थित बेलडाँगी शिविरको एउटा शरणार्थी समूह बसोबासका लागि अमेरिका उडेको थियो । आउने जुन महिना तेस्रो मुलुक बसोबासमा जान चहने शरणार्थीको अन्तिम उडान हुन सक्छ, अन्तर्राष्ट्रिय आप्रवासन नियोगको दमकस्थित कार्यालयका कर्मचारी गोविन्द कोइरालाले भने, कार्यालयले सोहीबमोजिम काम गरिरहेको छ ।स्वदेश फिर्तीको अडान राखेर शिविरमा कठिन जीवन बिताइरहेको एउटा शरणार्थी समूहबारे भने अन्योल कायम छ । यस्तो संख्या करिब २ हजार ५ सय रहेको आयोग स्रोतले जानकारी दिएको छ । यस्ता शरणार्थीबारे सरकारलाई जानकारी छ, शरणार्थी समन्वय इकाईका निर्देशक एवं झापाका प्रमुख जिल्ला अधिकारी उत्तरकुमार खत्रीले भने, हामीले तेस्रो मुलुक जान नचाहने शरणार्थीबारे सम्बन्धित निकायमा जानकारी गराइसकेका छांै, निर्णय भइसकेको छैन । दर्ता छुटेको दाबी गर्दै १ हजार ६ सय ४१ जनाले शरणार्थी दर्जा माग गर्दै आएका छन् । शरणार्थी अगुवा डा भम्पा राईले छ्ुटेकाप्रति नेपाल सरकार तथा अन्तर्राष्ट्रिय निकायले सहानुभूतिपूर्वक विचार गर्नुपर्ने बताए । आयोगले जनाएअनुसार अहिलेसम्म १ लाख ७४ हजार ५८ जना तेस्रो मुलुकमा पुन:स्थापित भइसकेका छन् ।"
नि:शुल्क औषधि किन्न बाध्य,"बैजापुर (बाँके) तीन वर्षीय छोरा ज्योतिष चौधरीलाई घाउखटिराले सताएपछि आमा रामकुमारीले उनलाई उपचारका लागि बैजापुर उपस्वास्थ्यचौकीमा लगिन् । चौकीका इन्चार्ज हीरामणि गुरुउले उनलाई जाँचेर औषधि पनि लेखिदिए । तर, स्वास्थ्यचौकीमा औषधि नभएपछि उनले निजी क्लिनिकमा किन्न सल्लाह दिंदै पठाए । घाउको पीडाले बालक रोइरहेका थिए । छोराको उपचार होला भनेर अस्पताल आएकी थिएँ । तर, यहाँ औषधि पाइएन । डाक्टरले गाउँमै किन्न सल्लाह दिनुभयो, रामकुमारीले भनिन्,पैसा नभएका कारण सरकारी अस्पतालमा आएँ । तर, छोराको उपचार भएन ।चिसोका कारण ज्वरो र रुघाखोकीले सताएपछि ज्येष्ठ नागरिक छोटेलाल मगर नाकाबाट उपचारका लागि स्वास्थ्यचौकी आए । उनले पनि सिटामोलसमेत पाउन सकेनन् । काखे छोरा च्यापेर निर्मला केसी पनि उपस्वास्थ्यचौकीमा छिरिन् । उनका छोरालाई रुघाले सताएको थियो । उनलाई पनि स्वास्थ्यकर्मीले औषधि सकिएको भन्दै निजी क्लिनिकमा किन्न सुझाए । राप्तीपारिको बैजापुरस्थित उपस्वास्थ्यचौकीमा उपचारका लागि आएका थुप्रै बिरामीले शुक्रबार यस्तै नियति भोग्नुपर्यो । दैनिक ८० बढीभन्दा बढी बिरामी यहाँ उपचारका लागि आउने गर्छन् । स्वास्थ्यचौकीमा सिटामोल, जीवनजल, सिप्रो, लुतो, पखाला, घाउखटिराका औषधि सकिएपछि बिरामीहरू उपचारबिनै घर फर्किन विवश छन् । औषधिको चरम अभाव छ । सामान्य औषधि पनि सकिएपछि बिरामीलाई बाहिर किन्न सुझाव दिएका छौँ, बैजापुर उपस्वास्थ्यचौकीका इन्चार्ज हीरामणीले भने, जिल्ला जनस्वास्थ्यले पठाएको औषधि एकै दिनमा सकिन्छ ।बैजापुर उपस्वास्थ्यचौकीमात्र होइन, बाँकेका प्राथमिक स्वास्थ्य केन्द्र र उपस्वास्थ्यचौकीमा समेत लामो समयदेखि औषधि अभाव हुँदै आएको छ । सरकारले उपस्वास्थ्यचौकीबाट ३५ प्रकारका औषधि नि:शुल्क वितरण गर्ने भने पनि सर्वसाधारणले रुघाखोकी र सामान्य ज्वरोका औषधिसमेत पाउन सकेका छैनन् । जिल्ला जनस्वास्थ्य कार्यालयले औषधि खरिद गर्न वार्षिक ५५ लाख रुपैयाँ बजेट पाउँछ । खरिद गरिएको औषधिले पनि एकदुई महिनामात्रै पुग्ने गरेको जनस्वास्थ्यले जनाएको छ । कार्यालयका सूचना अधिकारी सरोज शाहले मन्त्रालयले दुई वर्षदेखि औषधि खरिद नगरेको बताए । जीवनजल दैनिक २३ हजार ५ सय प्याकेट माग हुने गरेको छ । त्यस्तै, गर्भवती र सुत्केरी महिलाले प्रयोग गर्ने आइरन चक्की पनि अभाव हुँदै गएको छ । वर्षमा ३० लाख आइरन चक्की आवश्यक पर्नेमा १५ लाख मात्रै पाइएकाले समस्या भएको हो । बाँकेमा ३ प्राथमिक स्वास्थ्य केन्द्र र ४४ उपस्वास्थ्यचौकी छन् ।रुघाखोकीले कान पाक्ने समस्याडोटी जिल्लाका विद्यार्थीमा कान पाक्ने समस्या बढेको पाइएको छ । चिसोयाममा रुघाखोकीले असर गरेर कान पाक्ने गरेको जिल्ला अस्पताल डोटीका डा गिरिश अवस्थीले बताए । हालै मात्र जिल्ला स्वास्थ्यको समन्वयमा डोटीका लडागडा र पोखरी गाविसमा सञ्चालित स्वास्थ्य शिविरमा आएका विद्यार्थीमध्ये अधिकांशमा कान पाक्ने समस्या देखिएको थियो । रुखाखोकीले कान र नाकसँग जोडिएको युस्टेचिन नली बन्द हुँदा पानी बग्ने, पिप आउने लक्षण देखिन्छ, डा अवस्थीले भने, यसो हुन नदिन विद्यार्थीलाई चिसोबाट जोगाउनुपर्छ । १६ विद्यालयमा सञ्चालित स्वास्थ्य शिविरमा ६६ विद्यार्थी थप उपचारका लागि रिफर भएका थिए । तीमध्ये २२ विद्यार्थीमा कान पाक्ने समस्या थियो ।"
विद्यालय नभएको गाउँ साक्षरुु,"महोत्तरी पूर्वाधारमा जिल्लाकै पिछडिएको मानिने तारेचौरी गाउँमा न विद्यालय छ न त कुनै बालकक्षा । तर, बस्तीमा सबै जना साक्षर छन् । चारकोसे झाडीनजिकैको यो एकलास गाउँमा ६० नाघेका वृद्धवृद्धाले आफ्नै सामुन्ने लेखपढ गरेको देख्दा जिल्ला शिक्षा अधिकारी ठूलोबाबु दाहाल आश्चर्यमा परे । मैले बुझेसम्म यो नै जिल्लाको पूर्ण साक्षर गाउँ हो, जंगली बाटो छिचोल्दै बुधबार तारेचौरी पुगेका दाहालले भने, यहाँको शैक्षिक जागरुकता अरूका लागि समेत प्रेरक हुन सक्छ । एक तामाङसहित मगर जातिका ६० घरधुरीे बसोबास रहेको तारेचौरीका टेकमाया, भद्रीमाया, मीनमाया, मनमायालगायत वृद्धवृद्धाले जिशिअ सामुन्ने धक नमानी लेखपढ गरेर देखाइदिए । गाउँको शैक्षिक समस्याबारे खुलेर छलफल गरे । गाउँमा साक्षरता अभियानअन्तर्गत सञ्चालित कक्षामा पढेदेखि उनीहरूले कुनै पनि ठाउँमा ल्याप्चे लगाउनुनपरेको जानकारी गराए । १५ देखि ६० वर्षभित्रका ९५ प्रतिशतले लेखपढ गर्न जाने साक्षर बस्ती घोषणा गर्ने राष्ट्रिय नीति छ । स्थानीय युवक चित्रवहादुर जर्घाका अनुसार उक्त गाउँमा ९८ प्रतिशत साक्षर छन् । साह्रै बूढा र केही सुस्तमनस्थितिका बाहेक सबैलाई धेरथोर लेखपढ गर्न आउछ, उनले भने । सबैजसो साक्षर रहे पनि लक्ष्मीनिया ५ अन्तर्गत पर्ने यस गाउँमा अहिलेसम्म कुनै विद्यालय नरहेको थाहा पाउँदा जिशिअ दाहाल चकित परे । गाउँको मुखमै एउटा भत्केको विद्यालय भवन त छ । दुईचार फर्निचर पनि देखिन्छन् तर पठनपाठन ठप्प छ । जिशिअले प्रश्न गरे, विद्यालय किन बन्द राखेको ? गाउँलेले जबाफ दिए, शिक्षा कार्यालयको बेवास्ताले बन्द भएको हो । गाउँलेका अनुसार यो विद्यालय ३ वर्ष चलेर बन्द भएको हो । स्थानीयले देउसीभैलोबाट रकम जुटाएर विद्यालय चलाएका थिए । विधार्थी संख्या सय नागेको थियो । तर, शिक्षा कार्यालयले स्वीकृति नदिएपछि बन्द गर्नुपरेको चित्रबहादुरले बताए । हामीसँग विद्यालय सञ्चालनका लागि आवश्यक सबै पूर्वाधार थिए, उनले भने, जति प्रयास गर्दा पनि स्वीकृतिको प्रक्रिया अघि नबढाइदिएपछि विद्यालय आफैंै बन्द गर्न बाध्य भयौं । गाउँलेका अनुसार तारेचौरीदेखि नजिकको विद्यालय ३ देखि ४ किमिको दूरीमा पर्छ । त्यहाँ पुग्न बाटामा उखुघारी, खरबारी, खोला, खहरे र जंगल, झाडी पर्ने भएकाले बालबालिका गाउँमै बरालिएर बस्छन् । यही अवस्था ध्यानमा राखी गाउँलेले चार दिनअघि तत्काल बालकक्षा र अर्को सत्रदेखि प्रावि सञ्चालनमा ल्याउने सहमति जुटाएका छन् । प्रक्रिया अघि बढाउन शिक्षाप्रेमी गौरबहादुर आलेको अध्यक्षतामा ३ महिलासहित ७ सदस्यीय समिति गठन गरिएको छ ।"
संयुक्ताक्षर फुटाउनु बेठीक,"लिपि विज्ञानको मूल्याङ्कनजर्ज बुह्लर (ई १८९६, १८९८) ले देवनागरी लिपिको ऐतिहासिक विकासको अध्ययन गरेर दुइटा किताब लेखेका छन् । तीमध्ये पहिलो (१८९६) किताबमा उनले ब्राह्मी लिपि सेमेटिक लिपिबाट विकसित भयो भन्ने सिद्ध गरेका छन् भने दोस्रो (१८९८ ई) किताबमा कसरी ब्राह्मी लिपिबाट (देव) नागरी लिपि क्रमश: विकसित भयो भन्ने देखाएका छन् । बुह्लरको अनुसन्धानले ब्राह्मी लिपि पूर्व गुप्त लिपिबाट छैटौँ शताब्दीदेखि आठौँ शताब्दी बीचमा उत्तर गुप्त लिपिमा विकसित हुँदा (क) विराम (वा हलन्त) चिन्ह, (ख) मात्राहरू र (ग) संयुक्त व्यञ्जनको विकास भएको देखाएको छ । नेपालमा गुप्त लिपिलाई लिच्छवि लिपि भन्ने चलन छ । नागरी लिपिको विकास क्रम शीर्षकको बीएचयुको पीएचडीको शोध प्रबन्धमा डा एके सिंह (१९९४ ई) ले देखाएको तुलनात्मक तालिकाका आधारमा पनि बुह्लरकै अनुसन्धानको पुष्टि हुन्छ ।उत्तर गुप्त लिपि र कुटिला लिपिको बोधगयामा फेला परेको बान्कीदेखि नन्दीनागरी र देवनागरी लिपिमा संयुक्ताक्षरलाई झुत्याउने मात्रै चलन देखिन्छ, बेग्लाबेग्लै व्यञ्जन प्रस्ट चिनिने गरी छुट्याएर देखाउने चलन छैन । संयुक्ताक्षरलाई झुत्याउने परम्परामा अक्षर सम्बन्धी अवधारणाले काम गरेको छ । संस्कृत वर्णमालाको आज देखिने क्रम सबभन्दा पहिले शुक्ल यजुर्वेदको वाजसनेयी प्रातिशाख्यमा देखापर्छ ।अक्षरको परिभाषा ऋग्वेद प्रातिशाख्यले स्वर नै अक्षर हो (स्वरोऽक्षरम्) भन्ने गरेको छ, अनि अथर्व प्रातिशाख्यले चाहिँ व्यञ्जन सहितको स्वर नै अक्षर हो भन्ने गरेको छ । वर्ण वैज्ञानिक सिद्धान्तका आधारमा एक मुल्को सासमा लुँडिएर जतिवटा वर्णहरूको माला उच्चारण गर्न सकिन्छ, वर्णहरूको त्यसै मालालाई अक्षर (सिलेबल) भनिन्छ । हरेक अक्षरको केन्द्रमा स्वर हुन्छ र व्यञ्जनहरू त्यस स्वरको अगाडि र पछाडि आश्रित भएर वा झुत्तिएर आउँछन् । त्यसैले हरेक अक्षरको स्वतन्त्र वर्ण स्वर हो भने त्यस स्वरमा आश्रित भएर आउने वर्णहरू व्यञ्जन (वा व्यञ्जनवत् अन्तस्थ वा अर्ध स्वर) हुन् । संस्कृतमा अक्षर भनेको ननासिने र क्षर भनेको नासिने भन्ने अर्थ हुन्छ, त्यसैले ऋग्वेद प्रातिशाख्यले स्वरलाई नै अक्षर भनेको हो ।देवनागरी लिपिमा सबभन्दा दाहिनेपट्टि पर्ने ठाडो धर्काले निरपेक्ष स्वर (अकार) जनाउँछ । ङ, ट, ठ, ड, ढमा दाहिनेतिर ठाडो धर्को नदेखिने हुँदा अक्षरको छोटो घाँटीले ठाडो धर्को (अकार) जनाउँछ । त्यसैले घाँटीहरू सिधा पर्नेगरी व्यञ्जनहरू खप्ट्याइन्छ (ट्ट, ट्ठ) वा झुत्याइन्छ । देवनागरी लिपि पढ्नेहरूले एउटा झुत्तो वा एउटा बान्कीलाई एउटा अक्षर भनी बुझ्ने हुनाले अङ्ग्रेजी शब्द अल्फाबेटमा तीनवटा अक्षर (वा स्वर) भए पनि आठवटा अक्षर देख्छन् । नेपाली हिज्जेमा संयुक्त व्यञ्जन फुटाउने प्रस्ताव ल्याउने र त्यसलाई पालन गराउने वा कार्यान्वयन गर्नेहरूले देवनागरी लिपिको यो मर्म बुझ्न सकेनन् । व्याकरण विज्ञानको मूल्याङ्कनवर्णनात्मक र निर्देशात्मक गरी व्याकरण दुई किसिमको हुन्छ । पाणिनिको संस्कृत व्याकरण र भाषा वैज्ञानिक विश्लेषणबाट लेखिने (मेरो नेपाली वाक्य व्याकरण जस्ता) व्याकरणचाहिँ वर्णनात्मक व्याकरण हुन् भने नेस्फिल्डको अङ्ग्रेजी व्याकरण र हाम्रा विद्यालयहरूमा नेपाली व्याकरण भन्ने नाउँ दिएर पढाइने (नाम पाँच किसिमको हुन्छ, लिङ्ग तीन किसिमको हुन्छ र कारक आठ किसिमका हुन्छन् भन्ने खालका) व्याकरणचाहिँ निर्देशात्मक व्याकरण हुन् । वर्णनात्मक व्याकरणले चाहिँ लोकले प्रयोग गरिरहेको भाषाकै विश्लेषण गरेर नियम बनाउँछ, तर निर्देशात्मक व्याकरणले चाहिँ लोकको प्रयोगलाई वास्ता नगरेर शुद्ध कस्तो हुनुपर्छ भनी लोकलाई नै सिकाउन खोज्छ । पाणिनि, ससुर, ब्लुमफिल्ड र चोम्स्कीजस्ता व्याकरण वैज्ञानिकहरूले चाहिँ वर्णनात्मक व्याकरणलाई नै कुनै भाषाको सक्कली व्याकरण मान्छन्, निर्देशात्मक व्याकरण विद्यार्थी अलमल्याउने र फेल गराउने गोरखधन्दा मात्र हो । लोकमा चलेका प्रथाको विश्लेषण गरेर त्यसभित्र लुकेको नियम फेला पार्ने काममात्र व्याकरणकारको हो, व्याकरणकारले लोकलाई उपदेश दिने अधिकार छैन भन्ने मान्यता वर्णनात्मक व्याकरण, व्याकरण विज्ञान अथवा भाषा विज्ञानले मान्छ । निर्देशात्मक व्याकरण (परम्परागत व्याकरण) ले चाहिँ लोकलाई नै भाषाका नियमहरू सिकाउने धृष्टता गर्छ । देवनागरी लिपिमा लेखिएको नेपाली वाङ्मयको मानक रूपमा जस्तो प्रथा चलेको छ, बालकलाई त्यो कसरी सजिलो पारेर सिकाउने भन्नेमात्रै भाषा शिक्षणको काम हो, लोकमै नचलेको तर आफूले निर्माण गरेको कृत्रिम लहडलाई शुद्ध घोषित गरी शब्दकोश, पाठ्यक्रम र पाठ्यपुस्तकमा लाद्नु भाषा वैज्ञानिक, व्याकरणकार र शिक्षाशास्त्रीहरूको कर्तव्य होइन । यस सिद्धान्तका आधारमा लोकमै नचलेको र देवनागरीको संयुक्त व्यञ्जनको मर्म नै राम्ररी नबुझी निर्देश गरेको संयुक्त व्यञ्जन फुटाउने काम ठीक भएन ।नैषधीय चरित (२२।८४) मा महाकवि श्रीहर्षले लेखेका छन्, व्याकरणकारले चन्द्रमाको विम्बमा खरायो (शश) जस्तो देखेर त्यसको नाम शशी (खरायो लिने) राखिएको हो, खरायो मरुन्जेल कुद्ने (मृग) हुनाले चन्द्रमालाई मृगी पनि भन्न सकिन्छ भनी जतिसुकै उपदेश देओस्, लोकले चाहिँ चन्द्रमालाई परम्परादेखि चलिआएको शशी शब्दले मात्र चिन्छ, जतिसुकै ठूला पण्डितले चन्द्रमालाई मृगी भनाउने उपदेश गरोस्, लोकले ती व्याकरणकारको घमन्ड चुर गर्न चन्द्रमालाई शशीमात्र भन्छ, मरिगए मृगीचाहिँ भन्दैन (भङ्क्तुं प्रभुव्र्याकरणस्य दर्पं पदप्रयोगाध्वनि लोक एष: । शशो यदस्यास्ति शशी ततोऽयमेवं मृगोऽस्यास्ति मृगीति नोक्त: ।।) । नेपालमा अहिले त्यही भयो, लोकले व्याकरणकारको निर्देशन सहेन । शिक्षा वैज्ञानिक मूल्याङ्कन संयुक्ताक्षरमा कुनकुन व्यञ्जन घटकहरू छन् भन्ने कुरो अल्मलिने विद्यार्थीलाई कक्षामा नसिकाई हुँदैन । त्यसैले एउटा अक्षरबाट व्यञ्जनहरू छुट्याएर सिकाएको अशुद्ध त होइन, तर पाठ्यपुस्तकको अथवा कक्षाको कुनै अभ्यासमा मात्र सीमित राख्नुपर्ने कुरालाई समग्र पाठ्यपुस्तक र कोशभित्र प्रचलित र परम्परागत झुत्तिएको स्वरूपलाई जानाजान अशुद्धझैँ व्यवहार गरेर अनिवार्य रूपमा छुट्याएर लेख्नु, लेखाउनु र त्यसैअनुसार मूल्याङ्कन गर्नु अनावश्यक र अन्यायचाहिँ अवश्य हो ।भाषा पढाउन र लेखाउन सिकाउने गुरु, शिक्षाविद् र शिक्षा मन्त्रालयले विद्यार्थीलाई त्यस भाषामा स्थापित मानकअनुसार लेखिएका किताब र पत्रपत्रिका पढ्न सक्ने बनाउनु हो, आफैँले बनाएका (हो कि बिगारेका) कृत्रिम गोरखधन्दालाई शुद्ध घोषित गरेर सिकाउने तर विद्यार्थीले सिकेको जस्तो लेखाइ छापिइसकेका, छापिइरहेका र छापिन बाँकी किताब र पत्रपत्रिकाको मानक लेखाइसित मिलेन भने हामी विद्यार्थीहरूलाई शिक्षित र समर्थ बनाइरहेका छौँ कि अशिक्षित र असमर्थ बनाइरहेका छौँ ? हामीले यस कुरामा विवेक पुर्याउनुपर्छ । नेपालका विद्वान्हरूले पनि आफूले कम्तीमा १२ वर्ष अनिवार्य विषयका रूपमा पढेको नेपाली भाषाको हिज्जे शुद्ध पढ्न नसकेको र शुद्ध लेख्न नसकेको कुरो साँचो हो । तर त्यसको कारण देवनागरी अक्षरमा वर्णहरू झुत्तिएकाले होइन, त्रिभुवन विश्वविद्यालयका सम्बन्धित विभाग र गुरु अनि शिक्षा मन्त्रालयका सम्बन्धित विशेषज्ञले शिक्षा विज्ञानमा चलिरहेको विश्वको अद्यतन अनुसन्धानबाट निस्केका कसरी भाषा प्रभावकारी रूपमा सिकाउने भन्ने सिद्धान्त र प्रविधिको पुग्दो र प्रभावकारी मात्रामा उपयोग र अभ्यास गराउने सामग्री र शिक्षण नगराएर मात्र हो । सम्बन्धित संस्था, विभाग र विद्वान्को आफूलाई अद्यतन र प्रभावकारी बनाउने आलस्य र असक्षमताको सिकार विद्यार्थी र नेपाली भाषाका समस्त पाठक र लेखकलाई बनाउनु अन्याय हो ।साना कक्षाको सिकाइको आधारमानिसको मस्तिष्क विकास, बुझाइ र सिकाइसँग सम्बन्धित अनुसन्धानहरूले (हेलेन अबाजी, २००६) के देखाएका छन् भने बालकले आठनौ वर्षको उमेरसम्म (२ वा ३ कक्षा सम्म) मै पढ्ने अभ्यास गरिसक्नु पर्छ । कक्षा २ सम्ममा अक्षर चिनिसक्नु पर्छ, अनि लय मिलाएर घोक्ने कुरा घोकिसक्नु पर्छ । नौ वर्षको उमेरसम्म उनीहरूको विश्लेषण क्षमता र बुझाइको क्षमता त्यति विकास भइसकेको हुँदैन । बालकले सबभन्दा पहिले र धेरै देखेर सिक्छन्, त्यसपछि सुनाइ र बोलाइको अभ्यास गरेर सिक्छन् । देखेको, सुनेको, बोलेको कुरो अर्थ लाग्ने शब्दमा प्रयोग गरेर सिक्छन्, आफ्नै जीउ लगाएर सिकेको अडिलो हुने हुनाले आफैँले अभ्यास गरेर सिक्छन्, अलिक पछि बुझेर सिक्छन्, साथीहरूसँग मिलेर पनि नबिर्सिने गरी सिक्छन् र एक्लै गृहकार्य गरेर पनि सिक्छन् ।यसरी प्राथमिक तह (२ वा ३ कक्षा) मै परम्परामा जस्तो हिज्जे लेखिएको छ । त्यस्तै अक्षर चिन्न सक्ने बनाउन सक्ने कुरो अनुसन्धानले देखाएको छ । त्यो अनुसन्धान त घोर अवैज्ञानिक हिज्जे भएको अङ्ग्रेजी भाषा पढ्ने बालकका लागि हो । हाम्रो देवनागरी जस्तो संसारको सबभन्दा वैज्ञानिक वर्णमाला पढ्न सक्ने बनाउनका लागि होइन । त्यस तहसम्म पढ्न सक्ने बनाउन अक्षर छुट्याएर सिकाउनु पनि आवश्यक हुन्छ । तर २ वा ३ कक्षा सम्ममै सिकाइ सक्नुपर्ने कुरो उच्च माध्यमिक र स्नातक तहका विद्यार्थीका पाठ्यपुस्तक र नेपाली बृहत् शब्दकोश (२०७२) जस्तो उच्चतम तहका विद्वान्, लेखक र पाठकले प्रयोग गर्ने ग्रन्थमा प्रयोग गर्नु हास्यास्पद अभ्यासमात्र हो । साना बालकका पाठ्यपुस्तक बनाउँदा अचेल वर्ण र अक्षरको आवृत्तिको गणनाका आधारमा बनाइन्छ । सबभन्दा धेरै आवृत्ति हुने वर्ण (र अक्षर) सिकाइ क्रममा पहिले आउँछ । हरेक पाठ बनाउँदा त्यसभन्दा अघि पढिसकेका वर्ण र अक्षरमा आवृत्तिका आधारमा त्यसपछि आउने वर्ण मिसाएर बनाउने चलन छ । यसरी पाठ बनाउँदा बालकले १२ सेकेन्डमा ७ वटा कुरा जोडेर बनाएका शब्द (वा वाक्य) मात्र सम्झिन सक्छ भन्ने कुरो ख्याल गरिन्छ । यसरी संयुक्ताक्षर सिकाउँदा पनि नेपाली वाङ्मयमा त्यसको गणना गरी कुनचाहिँ संयुक्ताक्षरको आवृत्ति बढ्ता छ, त्यसलाई पहिले कसरी पढाउने भन्ने शिक्षण अभ्यासको खाँचो देखिन्छ ।कोश वैज्ञानिक आधारकोश विज्ञान पनि भाषा विज्ञानकै हाँगो भएकाले वाङ्मयमा नचलेको प्रस्तावित हिज्जे कोशमा राख्नै पाइँदैन । त्यसैले कोशमा संयुक्त व्यञ्जन छुट्याएर देखाउने परिपाटी बन्द गर्नुपर्छ । माथिको विश्लेषणका आधारमा पाठ्यपुस्तक र कोशमा संयुक्त व्यञ्जन फुटाउनु ठीक छैन ।"
श्वानागमन,"एक महापुरुषको शताब्दीमूलक कार्यक्रमको अवसर थियो । यसलाई भव्यतम तवरले मनाउने आयोजकीय अठोटको परिणामस्वरुप मञ्चलाई सम्पूर्ण तडकभडकका साथ सजाइएको थियो । यही सज्जाको बीचमा चार अतिथि मञ्चासीन थिए । तथापि कार्यक्रम किन आरम्भ भइरहेको थिएन भने यसका बहुप्रचारित उद्घाटनकर्ता सम्मानीय प्रमुख अतिथि आइपुगेका थिएनन् । सम्माननीयज्यू आउनै लाग्नुभएको छ । एक चुस्त उद्घोषकले माइक समातेर घोषणा गर्यो ।अर्धनिमन्त्रित (एक मित्रमार्फत टेलिफोनले सूचित) म र मेरो परममित्र हरेराम कार्यक्रममा पुग्दा दर्शकदीर्घा खचाखच भरिसकिएको थियो । कतै बस्ने सिट थिएन । तसर्थ निराश भएर हामी के फर्कन लागेका थियौं, मेरो आँखा दाहिनेतिरका केही खाली कुर्सीमा गयो । मैले खुसी भएर हरेरामको कानमा फुसफुसाएँ, त्यता जाउँ यार ।ए, यो त गन्यमान्य लेखिएको ठाउँ हो । त्यहाँ बसिसकेपछि मैले छेउको भित्तामा टाँसिएको कागजमा हेरेंँ ।हो, गन्यमान्यहरूका लागि सुरक्षित सिटमा हामी बस्यौं । हरेरामको स्वरमा थोरे अत्यास थियो ।अब यहाँ बसिसकेपछि हामी पनि गन्यमान्य नै हौं यार हरेराम । एकछिनपछि मैले भनेंँ ।हामी कसरी गन्यमान्य हौं ? हरेरामले आफ्नो बानी बमोजिम निहुँ खोज्यो । सम्माननीयज्यू आउनै लाग्नुभएको छ । उद्घोषक आएर फेरि उसरी नै उद्घोषित भयो ।ठीक समयमा आएर मञ्चस्थ भएका चार थान अतिथिहरू विलकुलै शान्त भएर सोफामा ढल्किएका थिए । यस तामझामपूर्ण मञ्चको एक कुनामा सम्बन्धित शताब्दी महापुरुषको सानो साइजको तस्वीर माल्यार्पित थियो । र तस्वीर अगाडि अग्निमय हुनलाई आतुर अग्लो पित्तले पानस । (सायद सम्माननीय प्रमुख अतिथिको व्यग्र प्रतीक्षामा) । अनि नेपथ्यबाट कुनै चालु राष्ट्रिय गीतको धुन प्रवाहित भइरहेको थियो ।सम्माननीयज्यू आउनै लाग्नुभएको छ । उद्घोषक एकपटक फेरि फुर्तीका साथ मञ्चमा उक्लियो ।यार, हामीलाई यहाँबाट उठाउने त होइन ? केही बेरपछि हरेरामले शंका पोख्यो ।हामी कुनै गन्यमान्य भन्दा कम छैनौं मेरो स्वाभिमान सहसा जाग्यो ।ठीक छ, ठीक छ । हरेरामले अचम्मैले कुनै प्रतिवाद नगरेर चुपो लाग्यो ।सम्माननीयज्यू आउनै लाग्नुभएको छ । माइकबाट फेरि उही सूचना प्रसारित भयो ।एक इन्ची पनि अघि नबढी स्थिर रहेको कार्यक्रमको विरोधस्वरुप मञ्चमा हलुकाहलुका गाइँगुइँ हुन थाल्यो । एक्कासी कसैले सुइइसिटी बजायो । यसले व्यवस्थापन कार्यमा खटिएका स्वयंसेवकहरू सजग भए । एक स्वयंसेवक दगुरेर सिटी बजेको ठाउँमा आई पल्याकपुलुक गर्न थाल्यो । यसको बदलामा हल्ला झन् बढ्यो । (र जोडजोडले सिटी पनि) । कृपया शान्त हुनोस् । एक सुन्दरी उद्घोषिका मञ्चमा प्रकट भएर माइक समाती, सम्माननीयज्यू आउनै लाग्नुभएको छ ।विस्तारैविस्तारै मञ्च चलमलाउन थालेको थियो । एक ठूलो पेटको हृष्टपुष्ट अतिथिले आफ्नो नाडी घडीतिर हेरेर हाइ गर्यो । एकदमै दीर्घ हाइ । यस्तो उखुम गर्मीमा पनि कालो लङकोट लगाएको संँगैको बुर्जुग अतिथि आफ्नो सिटबाट जुरुक्क उठ्यो । र सम्भवत: लघुशंका विसर्जनका निम्ति हतारहतार एकातिर लाग्यो । र यही क्रिया सफलतापूर्वक सम्पन्न गरेर अर्काे राष्ट्रिय पोसाकधारी अतिथि मञ्चमा फर्किरहेको थियो । तर चौथो नम्बरको सेतै दाह्री फुलेको अतिथि भने अहिलेसम्म हलचलविहीन अवस्थामा थियो । एकनासले कुनै चिन्तकको मुद्रामा मास्तिर टोलाइरहेको । झन्डै उसको टोपीसहितको टाउकोमाथि केही चंगा (होइन, रंगीचंगी बेलुनहरू) उडिरहेका थिए ।सम्माननीयज्यू आउनै लाग्नुभएको छ । पुरानै चुस्त उद्घोषक फेरि देखिएर नयाँ घोषणा गर्यो, मुख्यालयबाट निस्किसक्नुभएको छ, सम्माननीयज्यू ।के सम्माननीयज्यू संयुक्त राज्य अमेरिकाबाट आइरहनुभएको हो ? कसैले तिखो टिप्पणी गरेकोले दर्शकदीर्घामा हाँसो चल्यो । कुन्नि, एउटै सम्माननीयज्यू यहाँ कतिपटक आउन लाग्नुभएको हो एउटा थप टिप्पणीले हाँसो झन् चर्कियो ।सम्माननीयज्यू आउनै लाग्नुभएको छ । उही उद्घोषीय स्वर सुनियो, सहिद गेटसम्म पुगिसक्नुभएको छ, सम्माननीयज्यू ।रातो रिबनले आफ्नो असाध्यै लामो कपाल बाँधेको एक नवजवान स्वयंसेवक हामीछेउ आएर ठिंग उभियो । र विस्तारै साले गन्यमान्य (मैले सुनँें) भन्दै भित्ताबाट गन्यमान्य लेखिएको कागज उक्काउन थाल्यो । अनि त्यसलाई तुरुन्तै च्यातेर आफ्नो मुठीमा काचकुच पारी वेगले अगाडि बढ्यो । (क्रोधले भरिएको अनौठो दृश्य) । अब भने अगन्यमान्य हामी (केही अरु पनि हामीजस्तै हुनुपर्छ) खतरामुक्त भइसकेका थियौं ।सम्माननीयज्यू आउनै लाग्नुभएको छ । यसको लगत्तै भन्यो उद्घोषकले, रत्नपार्कसम्म आइपुग्नुभयो, सम्माननीयज्यू ।मञ्चबाट सरक्क सरेर लघुशंका यतासम्म आइपुगेको प्रतीत हुन्थ्यो । यही क्रममा दर्शकहरू पालैपालो गरेर सिटबाट उठी बाहिरिइरहेका थिए । हाम्रो गन्यमान्य साइडको अवस्था पनि असमान थिएन । यहाँ हामीमात्रै लघुशंकाविहीन भएर चुपचाप बसेका थियौं । अचानक हरेराम पनि आफ्नो सिटबाट उठ्यो । र, पैन्टको फस्नर अग्रिम रूपमै समातेर हलबाट निस्कियो । अब केवल एक म अलघुशंकित गन्यमान्य बाँकी रहेको थिएँ । (त्यो पनि नक्कली गन्यमान्य) ।सम्माननीयज्यू आउनै लाग्नुभएको छ । अहिले फेरि उही सुन्दरी उद्घोषिकाको सुमधुर स्वर सुनियो, नाचघरसम्म आइपुग्नुभएको छ, सम्माननीयज्यू ।एकाएक केही हतियारधारी पुलिस सँगसँगै एक जन्ड कुकुर मञ्चमा देखापर्यो । कुकुर अघिअघि र पुलिसहरू पछिपछि । (कुन्नि, पुलिसहरूलाई अथवा बडेमानको एलसेसियन कुकुरलाई देखेर मञ्चासीन अतिथिहरू हडबडाएर सोफाबाट जराकजुरुक उभिए त्यसतर्फ कुनै ध्यान नदिएर कुकुरले मञ्च परिक्रमा गर्न थाल्यो । यस क्रियामा पुलिसहरू पनि उसरी नै सक्रिय थिए ।"
महिला जीवन रक्षाको मार्गचित्र,"धर्मको समयसापेक्ष परिभाषा तथा प्रचारका लागि आधुनिक तथा सुधारवादी धर्मगुरुहरू अग्रसर हुनुपर्छ । रजस्वला तथा सुत्केरी महिला घरमा बसे तथा उनीहरूले दूध, दही खाएमा देउता रिसाउने होइन । यदाकदा कसैकोमा कुनै अप्रिय घटना भएमा त्यो समाज मनोविज्ञान तथा संयोगमात्र हो । अत: सबैले आफ्नो दायित्व निर्वाह गर्ने हो भने सुदूरका छाउगोठ स्वत: भत्कनेछन् । अन्यथा तिनले निरन्तरता पाइनै रहनेछन् र महिलाहरूको त्रासद जीवन उनीहरूको नियति बनिनै रहनेछ ।प्रतीक्षा नारीवादी सैद्धान्तिक आधारमा नेपाली साहित्यमा विद्यावारिधिकी शोधार्थी हुन् ।"
"राष्ट्रवाद, अन्धराष्ट्रवाद र अतिवाद","अतिवाद र अन्धराष्ट्रवाद सैद्धान्तिक रूपमा तथ्य र वास्तविकतामा आधारित नरहेको, आफ्नो देश र जनताको हित तथा आवश्यकताको लागि नभई अरुप्रति निरपेक्ष रूपमा घृणा र विरोध गर्नु अन्धराष्ट्रवाद हो । अन्धराष्ट्रवादीहरू अतिवादी पनि हुन्छन् । अतिवादको एउटा नेपाली उदाहरणका रूपमा वर्तमान माओवादी केन्द्रका अध्यक्ष तथा प्रधानमन्त्रीले नेतृत्व गरेको माओवादी दलले कुनै समय भारतीय विस्तारवादका विरुद्ध लड्ने भन्दै देशका विभिन्न भागमा ट्ेरन्च नामका खाल्डा खन्नु र अहिले आएर भारत भ्रमणका समयमा नेपालको स्वतन्त्र परराष्ट्र नीतिविरुद्ध संयुक्त राष्ट्रसंघ लगायतका अन्तर्राष्ट्रिय मञ्चहरूमा भारतको अनुशरण गर्ने आशयको संयुक्त वक्तव्यमा हस्ताक्षर गर्नु अतिवादको एउटा नमुना हो । त्यस्तै नेपाली जनता विनाशकारी भूकम्पबाट पीडित भइरहेका बेला नेपालमाथि लगाइएको भारतीय नाकाबन्दीको पक्षपोषण गर्दै तराई मधेसमा अराजकता सिर्जना गर्ने मधेसी मोर्चासम्बद्ध नेताहरूको कार्य अतिवादको अर्को नमुना हो । अन्धराष्ट्रवादीहरूले जनताको भावना, आवश्यकता, शान्ति, स्थायित्व र आर्थिक विकासभन्दा अरु कुनै देशप्रतिको निरपेक्ष विरोध र घृणालाई आफ्नो विचार र क्रियाकलापको आधार बनाएका हुन्छन् । उनीहरूमा अन्तर्राष्ट्रिय कूटनीतिक मान्यता, प्रचलन र व्यवहारप्रति कुनै सम्मानको भावना हुँदैन । अन्तर्राष्ट्रिय र क्षेत्रीय शान्ति एवं स्थायित्व तथा अरु देशहरूसंँगको पारस्परिक सहयोग र सम्मानको विषयमा समेत उनीहरू एकदमै संकीर्ण र पूर्वाग्रही हुन्छन् । जाति समुदाय, धर्म, संस्कृति, भाषा वा भूगोलको संकीर्ण चिन्तनबाट ग्रसित भएर अन्धराष्ट्रवादीहरू कुनै अमूक देशप्रति निषेघ र घृणा तथा कुनै देशप्रति भक्तिभाव र समर्पणको चिन्तनबाट समेत ग्रसित हुन्छन् । एमाले यस्तो चिन्तन र व्यवहारलाई अस्वीकार गर्छ । तर देशभक्तिपूर्ण आवाज उठ्न नपाओस् भनी चाहनेहरू नै नेपालमा उक्त प्रकारका अतिवादी र अन्धराष्ट्रवादी कामकुरा गरिरहेका छन् । उनीहरू संयुक्त राष्ट्र संघको बडापत्र, पञ्चशील र अन्तर्राष्ट्रिय कानुनका स्थापित मान्यताको आधारमा छिमेकीहरू लगायत सबै देशहरूसँंग समानताको आधारमा सम्बन्ध कायम गर्ने कुराको विरोध गर्छन् । उनीहरू नेपाललाई कथित बहुराष्ट्रियताको आधारमा विभाजन गर्ने, विदेशीको कथित सुरक्षा छातामुनि नेपाललाई राख्ने, नेपालको भन्दा बाह्य शक्तिको पक्षपोषण गर्ने, नेपालीहरूको हितभन्दा पराईको हितको वकालत गर्ने, सामाजिक सद्भावलाई संकीर्ण जातीयताको आधारमा बिथोल्ने र यसमा बाह्य संलग्नतालाई निम्त्याउने भरमग्दुर प्रयास गरिरहेका छन् । वस्तुत: यस्तो गर्नेहरू नै अतिवादी र अन्धराष्ट्रवादी हुन् । राजनीतिक दलका सिद्धान्त, नीति र कार्यक्रमको आधारमा भन्दा जातीय आधारमा राजनीति गर्न खोज्नेहरू स्वयं नश्लवादी त हुँदै हुन् । उनीहरू समाजको विभाजन र देशको कमजोरीमा स्वार्थ साधना गर्न खोज्नेहरू पनि हुन् । यस्तो विचारका अनुयायीहरू विश्व इतिहास र मानव सभ्यताको विकासक्रम तथा नेपालको ऐतिहासिक पृष्ठभूमिको यथार्थ बारेमा मानिसहरू चासो र जानकारी नराखुन् भन्ने चाहन्छन् । यस्तै विचारबाट ग्रसित भई विभाजनकारी भूमिका खेल्नेहरूकै कारण नेपालमा बाह्य शक्तिहरूको चलखेल बढिरहेको छ र राष्ट्रिय राजनीति र समाज संकटग्रस्त बनिरहेको छ । नेपाल र छिमेकीे सन्दर्भनेपालको सन्दर्भमा राष्ट्रवाद र अन्धराष्ट्रवादको परिभाषा, व्याख्या र विश्लेषण गर्दा २००७ साल र त्यसपछिका राजनीतिक घटनाक्रमहरू तथा त्यस सिलसिलामा भएगरिएका कार्य एवं तिनको प्रभावलाई हेर्नुपर्छ । साम्राज्यवादको विगविगीको समयमा पनि नेपाल कहिल्यै कसैको अधीनमा गएन । बेलायती साम्राज्यवादको हमलासंँग नेपालले टक्कर लियो । लडाइँमा प्रयोग गरिएका किल्ला र गढीहरू आज पनि त्यसको साक्षीका रूपमा हाम्रासामु छन् । पृथ्वीनारायण शाहले नेपाल एकीकरण गर्दाको विश्व परिस्थिति शक्तिको आधारमा राज्य विस्तार गर्ने समय थियो । त्यस समयमा पनि भारतको एकीकरण र स्वतन्त्रताभन्दा धेरै अघिदेखि सधैं स्वतन्त्र र सार्वभौमसत्ता सम्पन्न देशको हैसियत रहेको नेपाललाई तत्कालीन बेलायती साम्राज्यले समेत सम्झौतामा प्रवेश गरी पूर्ण मान्यता दिएको थियो । स्वतन्त्र भारत हुनुअघि नै नेपालले बेलायत र अमेरिकाजस्ता देशहरूसंँग कूटनीतिक सम्बन्ध कायम गरिसकेको थियो । छिमेकी भारतको इतिहास हेर्ने हो भने त्यहाँ बेलायती साम्राज्यको शासन समाप्त हुने समयसम्म ५६५ रजौटाहरू (प्रिन्सिली स्टेट्स) तथा हजारौं जमिनदार र जागिरवाला थिए । विभिन्न राज्यका शासकहरू छत्रपति, महाराजा, वादशाह, सुल्तान, निजाम, मराठा, राजे, नवाव, ठाकुर, सरदार, भोसले आदिजस्ता पदवीले चिनिन्थे । सन् १८८९ सम्म भारत बेलायती महारानीको तर्फबाट सोझै गभर्नर जनरलबाट शासित ब्रिटिस इन्डिया र अप्रत्यक्ष रूपमा गभर्नर जनरलबाट शासित (सुजेरेन्टी) क्षेत्रमा विभक्त थियो । यस्ता सुजेरेन्टीहरूको संख्या नै १७५ थियो । उत्तरी छिमेकी चीनमा आन्तरिक कलह र गुटबन्दीले मिङ वंशको पतन भई मञ्चुहरूको शासनको उदय भएको थियो । मञ्चुहरूले छिङ वंशको स्थापना गरेका थिए । त्यस शासन अन्तर्गत चीनले व्यापार, व्यवसाय र बाह्य सम्बन्धको विकास गरिरहेको थियो । त्यस्तो अवस्थामा सन् १७६८ मा गोर्खाका राजा पृथ्वीनारायण शाहले नेपालको एकीकरण गरेका थिए । त्यसबेला भारतलाई आफ्नो अधीनमा लिएको बेलायती साम्राज्यले नेपालमा पनि आँखा गाड्न थालेको थियो । त्यहाँ मुगल साम्राज्य ओरालो लाग्दै थियो र शिख, मराठा, दुरानीजस्ता साम्राज्यको उदय हुँदै थियो । त्यस्तो परिवेशमा ससाना राजारजौटाहरूलाई एकीकरण गरी बलियो नेपालको स्थापना गर्ने पृथ्वीनारायण शाहको अभियानलाई नकारात्मक रूपमा चित्रित गर्न खोज्नेहरूले विश्वका अरु देशहरूको इतिहास नपढे पनि छिमेकी भारत र चीन तथा आफ्नै देशको इतिहास पढ्ने कष्ट गर्नु उचित हुन्छ । इतिहासको यथार्थमाथि पर्दा हाल्ने कुचेष्टा गर्दै नेपालको कुनै भूभागमा नेपालभित्रकै कुनै जाति समुदायको उपनिवेश रहेको कुरा गर्नु नेपाली इतिहासमाथिको प्रहार हो । यसरी प्रहार गर्नेहरू नेपालको राष्ट्रिय एकता र नेपालीको देशभक्तिलाई कमजोर तुल्याउन चाहन्छन् । यस्तो गर्नेहरूले छिमेकी भारत र चीनको माथि उल्लेखित इतिहास र वर्तमानको सम्बन्धलाई कसरी हेर्छन् ? के उनीहरू तत्कालीन भारत र चीनको आज पनि सोही अनुरुप विभाजन वा गठनविघटन हुनुपर्छ भन्ने तर्क अगाडि सार्न सक्छन् ? सत्तालिप्साको बलिवेदीमा राष्ट्रियतानिरंकुश जहानियाँ राणाशासन ढल्दै गर्दा त्यसको रक्षाका लागि राणा प्रधानमन्त्री मोहन शमशेरले भारतीय राजदूतसँंगै सन् १९५० मा भारतसंँग शान्ति र मैत्री सन्धि गरे । त्यसबेला भारत भर्खरै बेलायती साम्राज्यबाट मुक्त भएको थियो भने चीनमा क्रान्ति सम्पन्न भएको थियो । नेपाल संयुक्त राष्ट्र संघको सदस्य भइसकेको थिएन । अन्तर्राष्ट्रिय सम्बन्धलाई नियमन गर्ने भियना अभिसन्धि पनि त्यसबेला भइसकेको थिएन । बेलायती साम्राज्यको उत्पीडनबाट भर्खरै मुक्त भएको भारतद्वारा सदैव स्वतन्त्र रहेको नेपालसँंग सन् १९५० को सन्धिमा नेपालको सार्वभौमसत्ता, स्वाधीनता र स्वतन्त्रताको पूर्ण सम्मान गर्नुको साटो असमान प्रावधानहरू राखियो । यो मोहन शमशेरको सत्तामा टिकिरहने लालसाबाट उत्पन्न आत्मसमर्पणवादी चिन्तनबाट जानिबुझी भारतीय शासकहरूले उठाएको अनुचित फाइदा थियो । यही सन्धिको कारण राणाशासनको पतनपछि पनि नेपालको मन्त्रिपरिषद्मा भारतीय सल्लाहकार रहने स्थिति सिर्जना भयो । दिल्ली सम्झौताको अन्तर्य पनि यस्तै रह्यो । यसमा नेपाली कांग्रेसको समर्पणवादी नीति पनि कारक रहेको थियो । त्यही समयदेखि नै नेपाल अस्थिर राजनीतिको सिकार हुँदै आफ्नो भविष्य आफै निर्धारण गर्ने कुरामा दुर्बल रहेको छ । नेपाली कांग्रेसले २०१५ सालमा संसदमा दुई तिहाइ बहुमतका साथ तथा २०४८ र ०५५ सालमा स्पष्ट बहुमतका साथ सरकार सञ्चालन गर्ने अवसर पाए पनि निरंकुश जहानियाँ राणा शासनद्वारा नेपालमाथि थोपरिएको असमान सन्धिलाई सच्याउनेतर्फ कुनै काम गरेन । उल्टै त्यस पार्टीको सरकारले नेपालको स्वाधीनता र आत्मनिर्भरतालाई कमजोर पार्ने किसिमका अनेकौं क्रियाकलाप गर्यो । कम्युनिष्ट पार्टी भने सधैं निरंकुश राजतन्त्रका विभिन्न चरणमा जनताका अधिकार कुण्ठित गर्न भएगरिएका कामकुराहरूका साथै नेपालको राष्ट्रियता र स्वतन्त्रतालाई कमजोर गर्ने किसिमका सबै कामकुराका विरुद्ध दृढताका साथ उभियो । पहिलो पटक २०५१०५२ सालमा नौ महिना सञ्चालित नेकपा एमालेको अल्पमत सरकारले सन् १९५० सन्धिलाई समयानुकूल परिमार्जन गर्नुपर्ने विषयलाई भारतका तत्कालीन प्रधानमन्त्री पीभी नरसिंह रावसँंग औपचारिक रूपमा राख्यो र कूटनीतिक माध्यमबाट त्यस कार्यलाई अगाडि बढाउने सहमति पनि भएको थियो । नेकपा एमालेका अध्यक्ष केपी शर्मा ओलीको नेतृत्वमा रहेको संयुक्त सरकारले नेपालभारत प्रबुद्ध व्यक्ति समूह गठन गरी दुईपक्षीय सम्बन्धका समग्र पक्षमा पुनरावलोकन गर्ने कार्य आरम्भ भयो । यस कार्यलाई वर्तमान कांग्रेसमाओवादी सरकारले अघि बढ्न दिइरहेको छैन । राष्ट्रिय हित र स्वाधीनताको अभियानलाई नेकपा एमालेले सशक्त रूपमा जारी राखिरहेको छ ।विगतको यथार्थनेपालको संविधानको संशोधनमा देशभक्ति र राष्ट्रघातको प्रसंगमा कुरा गर्दा संविधान निर्माणको प्रक्रियामा भए, गरिएका कुराहरूको पनि स्मरण तथा चर्चा गर्नु आवश्यक छ । अहिलेको विवाद संविधान संशोधन हुनुपर्छ वा हुनुहुँदैन भन्ने सैद्धान्तिक विवाद होइन । संशोधनको आवश्यकता, अर्थ, आशय, कारण र परिणाम सम्बन्धी बहस र विवाद हो । संविधानसभाको पहिलो कार्यकालमा संविधान निर्माण प्रक्रिया अघि बढिरहेको बेला अहिलेका माओवादी केन्द्रका अध्यक्ष र उहाँका पक्षधरहरू तथा मधेसी मोर्चासम्बद्ध नेताहरूका कस्ता धारणा थिए र उहाँहरूका क्रियाकलाप कस्ता थिए भन्ने कुराको सबैले सम्झना गर्नुपर्छ । अहिले नेपाली कांग्रेसको नेतृत्व सत्तालिप्साका कारण ती सबै कुराको सम्झना गर्नु उचित ठानिरहेको छैन । संविधान निर्माणको लागि देशभरि गएर संविधानसभाका सदस्यहरूले जनमत संकलन गरे, प्रतिवेदन तयार भयो, तर त्यस जनमतलाई माओवादी र मधेसी मोर्चाका नेताहरूले स्वीकार गरेनन् । नेपालको झण्डा, नेपाल देशको नाम, नेपाली भाषा, नेपाली सेना, नेपाली समाजको सद्भाव र एकता, नेपाली संस्कृति तथा नेपाली नागरिकताको व्यवस्थामाथि विशेष रूपमा प्रहार गरियो । संविधान मस्यौदाको जिम्मेवारी पाएको संवैधानिक समितिमा नेपालको झण्डा केवल दुई मतले जोगियो भने सद्भावना पार्टीका एकजना सभासदले नेपालको नाम नै परिवर्तन गर्ने लिखित प्रस्ताव समितिका सभापति निलाम्बर आचार्यसमक्ष लिखित रूपमा प्रस्तुत गरे । यस पंक्तिकारले त्यसको प्रतिवाद गरेको थियो । नेपाललाई जाति समुदायको आधारमा प्रदेशमा विभाजन गर्नुपर्ने र नेपाली सेनामा व्यक्तिको योग्यताक्षमताको आधारमा नभई अमूक समुदायबाट सामुहिक भर्ती गर्नुपर्ने, विदेशी नागरिकहरूलाई बेरोकटोक नागरिकता प्रदान गरी उनीहरूलाई राज्यका माथिल्ला निकायमा निर्वाध जाने बाटो खुला राख्नुपर्ने जस्ता कुरा आज संविधान संशोधनको चर्को कुरा गर्ने नेताहरूबाटै त्यसबेला उठाइएको थियो । विदेशीको स्वार्थमा घोषित रूपमा काम गरेको दाबी गर्नेहरूका सामु नतमस्तक हुने प्रवृत्ति ती नेताहरूमा देखिन्थ्यो र अहिले पनि देखिएकै छ । नेपाली कांग्रेसका केही नेताहरूमात्र त्यस्तो कुराको विरुद्धमा थिए र छन् । नेकपा एमाले सधैं त्यस्ता राष्ट्रघाती विचार र कार्यविरुद्ध दृढतापूर्वक उभियो । संविधानसभाको निर्वाचनमा वामपन्थीहरूको पक्षमा नेपाली जनताले दिएको व्यापक समर्थनको सम्मान गरी वामपन्थीहरूले संयुक्त रूपमा काम गर्ने, एमालेका नेता माधवकुमार नेपाललाई राष्ट्रपति र माओवादीका अध्यक्ष पुष्पकमल दाहाललाई प्रधानमन्त्री पदमा विजयी बनाउने भन्ने एमाले र नेकपा एमाओवादीको सहमतिलाई माओवादीका अध्यक्षले भंग गर्नुभएको थियो । यो काम पनि कुनै एक विदेशीसँंग राति भएको साउतीपछि गरिएको भन्ने कुरा सञ्चार माध्यमले त्यसैबेला व्यापक रूपमा लेखेका थिए । त्यस्तो स्थितिमा समेत संविधानसभाको पहिलो निर्वाचनपछि नेकपा एमाओवादी संविधानसभामा सबभन्दा ठूलो राजनीतिक दलका रूपमा आएपछि लोकतान्त्रिक मान्यता अनुरुप त्यस दलका नेतालाई प्रधानमन्त्री भई काम गर्ने अवसर दिनुपर्छ भनी नेकपा एमालेले दृढ विचार अघि सारेको थियो । माओवादीका अध्यक्षलाई प्रधानमन्त्री बन्नका लागि साथ दिएको थियो । तर प्रधानमन्त्रीको पदमा रहँदा पनि उहाँको अतिवाद प्रधानसेनापति रुक्मांगद कटवाललाई पदच्युत गर्ने प्रकरणमा प्रकट भयो । त्यस्तो अतिवादका विरुद्ध एमाले उभियो । प्रधानमन्त्री पदबाट हट्नुपरेपछि माओवादी अध्यक्ष तथा वर्तमान प्रधानमन्त्रीको नेतृत्वमा काठमाडांैको खुलामञ्च र सहरमा कस्तो अतिवाद प्रकट भयो भन्ने कुरा पनि छर्लङ्गै छ ।प्रतिबद्धताको प्रसंगसंविधानसभाको पहिलो कार्यकालमा संविधान जारी हुनसकेन । सविधानसभाको दोस्रो निर्वाचनपूर्व अहिलेका तीन ठूला राजनीतिक दल तथा मधेसी मोर्चासम्बद्ध नेताहरूबीच एउटा लिखित सहमति भएको थियो । त्यस सहमति अनुरुप नै सर्वोच्च अदालतका बहालवाला प्रधानन्यायाधीशको अध्यक्षतामा राजनीतिक दलका प्रतिनिधि नरहेको मन्त्रिपरिषद्को गठन भएको थियो । त्यसबेला संविधानसभाको निर्वाचन निष्पक्ष र स्वतन्त्र रूपमा सम्पन्न गर्ने तथा त्यसको परिणाम जस्तोसुकै आए पनि स्वीकार गर्ने, संविधानसभाको गठन भएको ६ महिनासम्म सहमतिको लागि प्रयास गर्ने र सहमति नभए संविधानसभाको प्रक्रिया अनुरुप अर्को ६ महिनामा संविधान निर्माण गरी जारी गर्ने सहमति भएको थियो । संविधानसभाको पहिलो कार्यकालमा प्रक्रियामा जान नसकेकोमा र संविधान निर्माण गर्न नसकेकोमा सबै दलका नेताहरूले गल्ती महसुस गरेका थिए । स्थानीय निर्वाचन २०७० सालको अन्तिमसम्म सम्पन्न गरिसक्ने सहमति पनि त्यसैबेला गरिएको थियो । निर्वाचन अभियानको सिलसिलामा सबै दलका नेताहरूले जनतालाई एक वर्षभित्र संविधान निर्माण गरी जारी गर्ने वाचा गरेका थिए । तर संविधानसभाको निर्वाचनपछि धाँधली भएको भन्दै माओवादी र मधेसी मोर्चाका नेताहरूबाट संविधानसभाको बैठक अवरुद्ध गरियो । स्मरणीय छ संविधानसभाको निर्वाचन शान्तिपूर्ण र निष्पक्ष रूपमा भएको भनी सबभन्दा पहिले वक्तव्य दिएर स्वागत गर्ने माओवादीका अध्यक्ष र वर्तमान प्रधानमन्त्री नै हुनुहुन्थ्यो र आफ्ना उम्मेदवारहरू पराजित हुनथालेपछि फेरि अर्को वक्तव्य दिएर निर्वाचनमा धाँधलीको कुरा गर्ने र मधेसी मोर्चाका नेताहरूसंँग मिलेर बैठक नै बस्न नदिने कार्य गर्ने पनि उहाँ नै हुनुहुन्थ्यो । संविधानसभामा ९० प्रतिशत सदस्यहरूले गरेको निर्णयलाई नमान्ने, आफैले गरेको सहमतिको उल्लंघन गर्ने र संविधान जारी गरेको दिनलाई कालो दिन भन्नेहरूले जनताबाट निर्वाचित प्रतिनिधि संस्थाको निर्णयको सम्मान गरेको ठहर्छ ?माथि उल्लेखित वचबद्धताको स्मरण गराउँदै एमालेले संविधान निर्माणमा यात सहमति गरौं या प्रक्रियाबाट विवादको टुंगो लगाऔं भन्दा नमान्ने माओवादी र मधेसी मोर्चाआबद्ध दलका नेताहरू नै थिए । त्यति मात्र होइन, संविधान निर्माणको प्रक्रियालाई संविधानसभामा प्रवेश गराउन खोज्दा त्यहाँका कुर्सी र माइक तोडफोड गरिएका थिए । संविधानसभाभित्र खुर्सानीको धुलो भेटिएको थियो । त्यो नेपाली जनताको आकांक्षा अनुरुप संविधान छिटो निर्माण गरौं भन्ने देश र जनताको हितकारी कार्य विरुद्धको कदम थियो ।निर्णय उल्टाउने आवश्यकता किन ?संविधान निर्माणको लामो र कष्टपूर्ण प्रक्रियामा टुंगो लागिसकेका विषयहरूलाई वर्तमान गठनबन्धन सरकारले अस्थिर राजनीति, सरकार परिवर्तन र संशयपूर्ण वातावरणमा फेरि व्युँताएर अन्योल सिर्जना गरेको छ । जस्ता नारा र कुराले पहिलो कार्यकालमा संविधानसभा असफल भएको थियो, त्यस्ता नारा र कुराहरू मधेसी मोर्चाआबद्ध नेताहरू, प्रधानमन्त्री र उनीहरूका पक्षधरहरूले फेरि गर्नथालेका छन् । फरक यतिमात्र छ त्यसमा विगतमा विरोध गर्ने नेपाली कांग्रेस समर्थनमा उभिएको छ । यही प्रसंगमा संविधान संशोधनको प्रस्ताव सरकारले व्यवस्थापिकासंसद सचिवालयमा दर्ता गरेको छ । यद्यपि नेपाली कांग्रेस भित्रैबाट त्यसको तीव्र विरोध भइरहेको छ । यो प्रस्ताव मधेसी मोर्चाका मागहरू सम्बोधन गर्नका लागि ल्याइएको भन्ने सरकार र प्रधानमन्त्रीको भनाइ छ । तर मधेसी मोर्चासम्बद्ध नेताहरूले संविधान संशोधन प्रस्ताव परिमार्जन गरिए मात्र स्वीकार गर्न सकिने कुरा गरेका छन् । तर परिमार्जनमा के कस्ता विषयहरू समेटिनुपर्ने हो भन्नेबारे उनीहरूले स्पष्ट गरेका छैनन् । यद्यपि बारम्बारको विदेशी दूतावासको भोज र छलफलपछि मधेसी मोर्चाका नेताहरूसमेत संशोधन प्रस्ताव अगाडि बढ्न दिन तयार भएका समाचार सार्वजनिक भएका छन् । जुन प्रदेशका जिल्लाहरूको कुरा संशोधन प्रस्तावसँंग सम्बन्धित छ, त्यहाँका जनताले पनि त्यसको व्यापक विरोध गरेका छन् । प्रमुख विपक्षी एमाले लगायत व्यवस्थापिकासंसदका नौ राजनीतिक दलहरूले संशोधन विधेयकको विरोध गरिरहेका छन् । नेपाली कांग्रेस र माओवादी केन्द्रका कतिपय नेता र कार्यकर्ताहरूले संविधान संशोधन प्रस्तावको सार्वजनिक रूपमा विरोध गरेका छन् । यस्तो प्रश्न उठिरहेको बेला संविधान संशोधनको प्रस्ताव महत्त्वपूर्ण भन्दै भारतीय विदेश मन्त्रालय र नेपालस्थित भारतीय दूतावासबाट वक्तव्य जारी भएको छ । संविधान संशोधनबारे पटकपटक मधेसी मोर्चासम्बद्ध नेताहरूले नेपालको कानुन र कूटनीतिक मर्यादा विपरीत विदेशी दूतावासमा गएर छलफल गरेका तथा आदेशनिर्देश लिने गरेका समाचार सार्वजनिक भइरहेका छन् । यदि संविधान संशोधनको कुरा नेपाल र नेपाली जनताको लागि हो भने यसमा बाह्य शक्तिलाई गुहार्नु र आमन्त्रण गनुपर्ने आवश्यकता किन पर्यो भन्ने प्रश्न नेपालीहरूले उठाउनु एकदमै स्वाभाविक हो । यस्तो प्रश्न कुनै नेपालीले कसैसँंग निहुँ खोज्न उठाएका छैनन् ।संसारमा अर्काको भक्तिभावमा आफ्नै देशको विसर्जन गर्ने चरित्र भएका अत्यन्त थोरै व्यक्तिहरूले बाहेक कसैले पनि आफ्नो देशको एकता, स्वाधीनता, स्वाभिमान, स्थायित्व, शान्ति, समृद्धि र उन्नतिभन्दा अरुको हितको बढी चिन्ता गर्ने गर्दैनन् । अर्काको लागि काम गर्ने, बाह्य हस्तक्षेप र अवाञ्छित क्रियाकलापमा संलग्न हुने व्यक्तिलाई कारबाही हुने कानुन भारत लगायतका विभिन्न देशहरूमा विद्यमान छ र सरकारले त्यसको प्रभावकारी कार्यान्वयन गर्छन् । नेपालमा संविधान निर्माण, प्रदेशको सीमांकन र नामाङ्कन, नागरिकता, शासकीय स्वरुप, राष्ट्रियसभा लगयतका संरचनाहरूको स्वरुप, भाषाको प्रयोग, राष्ट्रिय सुरक्षा आदिजस्ता विषय दीर्घकालीन रूपमा नेपालको अस्तित्व, स्वतन्त्रता र अखण्डतामा नै आँच पुग्नेगरी उठाइने र त्यसमा देशभित्र होइन, देश बाहिरबाट समर्थन हुने स्थिति के नेपालको भविष्य नेपालीहरूले नै निर्धारण गर्न पाउने भन्ने कुरासंँग मेल खान्छ ? देश भित्रका विभिन्न जाति समुदायसँंगको प्रतिस्पर्धा वा सहअस्तित्वको सन्दर्भमा पहिचान र आत्मनिर्णयका कुरा गर्ने तर राष्ट्रिय राजनीतिमा बाह्य हस्तक्षेप र चासो आमन्त्रण गर्दै देशकै आत्मनिर्णय र पहिचानलाई कमजोर पार्ने कामकुरा विरोधाभासपूर्ण छ । देशको अस्मिता र पहिचान मेटिने वा कमजोर हुने तर त्यहाँभित्र कुनै जाति विशेषको पहिचान वा अस्मिता बलियो हुनै सक्दैन । नेपालको संविधानले सबै जाति समुदायको हकअधिकार तथा पहिचानको सुरक्षा गरेको छ । कहीं कमी र अपुरो भए त्यसलाई नेपालको राष्ट्रिय राजनीतिक प्रक्रियाबाट क्रमश: सम्बोधन गर्न सकिन्छ । तर बाह्य इसारामा देशलाई घात गर्ने कार्य कुनै पनि देशभक्त नेपालीका लागि स्वीकार्य हुनसक्दैन । प्रधानमन्त्री लगायतका केही व्यक्तिहरूले संविधान संशोधनबाट यसप्रतिको समर्थनमा वृद्धि गर्ने कुरा गरेका छन् । तर सरकारबाट अघि सारिएको संविधान संशोधनको प्रस्तावलाई मधेसी मोर्चासमेत असन्तुष्ट भनिएका दलका नेताहरूले आरम्भमा पुरै अस्वीकार गरेका थिए भने हाल आएर परिमार्जनसहित आउनुपर्ने कुरा गरिरहेका छन् । सत्ताधारी दलहरूभित्रै संशोधन प्रस्तावको विरोध भइरहेको छ । एमाले समेतका व्यवस्थापिकासंसदका सदस्यहरूले संविधान संशोधन प्रस्तावको विरोध गरिरहेको बेला संविधानप्रति समर्थकहरूको संख्या कसरी वृद्धि हुन्छ ? तराईमा नै जनताबाट पराजितहरू र उनीहरूका पृष्ठपोषकहरूलाई खुसी पार्दै सत्ता लम्ब्याउने कार्य गर्दा के संविधानमा समर्थक जनताको संख्या बढ्ने हुनसक्छ ? परिमार्जन भनिने पोकोभित्रबाट के आर्जन गर्न खोजिँदैछ, स्पष्ट छैन । अझ संविधानसभामा संवैधानिक र राजनीतिक संवाद तथा सहमति समिति एवं अन्तिममा संविधानका अनुसांगिक कुराहरूसमेत मिलाउने जिम्मा लिएको समितिका सभापति तथा संयोजक रहेका डा बाबुराम भट्टराईको बोलीसमेत उक्त परिमार्जन सहितको संशोधन भन्नेहरूसंँग गजबसँंग मिलेको छ । संविधान जारी भएपछि आयोजित टुंँडिखेलको एउटा सभामा वर्तमान प्रधानमन्त्रीले हामी कसैका कठपुतली होइनौं भन्दै माधव घिमिरे रचित गीतको पंक्ति सुनाउनुभएको थियो । उहाँको त्यसबेलाको भनाइ उहाँको पार्टीसमेत सम्मिलित सरकार परिवर्तन भएपछि भारत भ्रमणका समय जारी संयुक्त वक्तव्यसँंगै उडेर गएको छ । उहाँकै पार्टीका एक वरिष्ठ नेताले संविधानसभाबाट संविधान जारी भएपछि बसेको एनेकपा माओवादीको स्थायी कमिटीको बैठकमा भारतलाई धोका दिइएको कुरा उठाएको सोही पार्टीका नेताबाट सार्वजनिक भएको छ । माओवादी केन्द्रका अध्यक्ष रहनुभएका प्रधानमन्त्रीले भने फुटेर गएका डा बाबुराम भट्टराई र आफूलाई स्थितिको कुनै अदृश्य रसायनले फेरि एकठाउँमा आउनुपर्ने भएको कुरा एउटा मञ्चमा गर्नुभएको छ । यस्ता कुराहरूले संविधान संशोधनका विभिन्न रहस्यपूर्ण पाटाहरूलाई उद्घाटित गर्छ ।"
बढी ओभरटाइमले जोखिम,"तपाईं कार्यालयमा बढी समय बस्ने गर्नुभएको छ ? ओभरटाइम गरेको गर्यै गर्नुहुन्छ ? उत्तर सकारात्मक छ भने, सतर्क हुनुस् । बढी ओभर टाइम गर्ने बानीले तपाईंको मुटुलाई बिरामी पार्न सक्छ । अमेरिकी हार्ट एसोसिएसनको म्यागाजिन सर्कुलेसन मा प्रकाशित एउटा अध्ययनले यस्तै भनेको छ ।तपाईं आफ्नो कार्यालयलाई नै घरजस्तो सम्झिन थाल्नुभएको छ, बासै एक प्रकारले कार्यालयमा हुन थालेको छ, शारीरिक रूपले धेरै सक्रिय हुनुहुन्छ, ससाना कुरामा पनि रिसाउन थाल्नुभएको छ, भावनात्मक रूपले टेन्सनमा बसिरहनुहुन्छ भने तपाईं शरीरको अमूल्य अंग मुटु जुन बेला पनि अस्वस्थ हुन सक्छ । भावनात्मक रूपमा समस्यामा रहनु, धेरै बढी रिसाउनु, धेरै बढी शारीरिक श्रम गर्नु पनि हृदयाघातको कारण बन्न सक्ने पुष्टि अध्ययनले गरेको छ । यससम्बन्धी अनुसन्धानमा रिस वा भावनात्मक रूपले समस्यामा रहने व्यक्तिमा एक घन्टाभित्र हृदयाघातको लक्षण देखिनुबीच सम्बन्ध पाइएको छ । अध्ययनअनुसार, जो व्यक्ति धेरै बढी भावनात्मक तनाव लिन्छन् र बढी मिहिनेत गर्छन्, उनीहरूमा रक्तचाप बढ्छ । यसले गर्दा मुटुको चालसमेत बढ्छ र धमनीमा रगतको प्रवाहमा परिवर्तन हुन थाल्छ । अनि मुटुमा रक्तसञ्चार कम हुन्छ, जुन हृदयाघातको कारण बन्छ ।"
कम पढेकालाई हानि दोब्बर,"हालैको एउटा अध्ययनको दाबीअनुसार, बीचैमा स्कुल छोडेकाहरूलाई हृदयाघात हुने सम्भावना विश्वविद्यालय स्तरको शिक्षा लिनेहरूको दाँजोमा दोब्बरभन्दा बढी हुन्छ । इन्टरनेसनल जर्नल फर इक्विटी इन हेल्थ मा प्रकाशित यो अध्ययनअन्तर्गत ४५ वर्षभन्दा बढी उमेरका महिला र पुरुष गरी २ लाख ६७ हजार १ सय ५३ जनालाई पाँच वर्षसम्म परीक्षण गरियो । अध्ययनको दाबीअनुसार, शिक्षा जति कम हुन्छ, तपाईंलाई हृदयाघात वा स्ट्रोक हुने सम्भावना बढी हुने हुन्छ । यस्ता वयस्क व्यक्ति जोसँग कुनै शैक्षिक योग्यता थिएन, उनीहरूलाई विश्वविद्यालयको डिग्री भएकाहरूको तुलनामा हृदयाघात हुने सम्भावना दोब्बर (१५० प्रतिशतभन्दा बढी) रहने गरेको पाइएको अध्ययनमा उल्लेख छ । त्यस्ता वयस्कहरू उमेर ४५ वर्षदेखि ६४ वर्षसम्मका थिए ।अध्ययन अनुसार, हृदयाघात हुने जोखिम इन्टरमिडिएट स्तर वा गैरविश्वविद्यालय शिक्षा भएकाहरूमा करिब दुई तिहाइ (७० प्रतिशत) भन्दा बढी थियो । यसको कारण के रहेछ भने, राम्रो शिक्षाले तपाईंको रहनसहन र खानपिनको रुचिमा प्रभाव पारेर अन्तत: स्वास्थ्य राम्रो बनाउने रहेछ । उक्त अध्ययनमा उल्लेख भएअनुसार, पहिलोपटक स्ट्रोकको सम्भावना विश्वविद्यालयको डिग्री लिएका मध्यम आयु वर्गका वयस्कहरूका तुलनामा हाइस्कुलको पढाइ पूरा नगरेकामा ५० प्रतिशत र विश्वविद्यालयीय शिक्षा नलिएकामा २० प्रतिशत थियो ।"
रातो कोठी,"रातो कोठीमा कुनै पनि परिवर्तन देखिए चनाखो हुनुपर्छ, छाला रोग तथा सौन्दर्य विशेषज्ञ डा धर्मेन्द्र कर्ण सचेत गराउँछन्, रातो कोठीमा कुनै पनि किसिमको घाउ भए वा यो बढेको देखिए अथवा यसको स्वरूप परिवर्तन हुन लागे तुरुन्त चिकित्सकको सल्लाह लिनु आवश्यक हुन्छ । चिकित्सकले यो कोठीले नोक्सान गर्छ कि गर्दैन, क्यान्सर पो उत्पन्न गर्ने हो कि भन्ने पत्ता लगाउँछन् । यो सामान्यत: तीन दशक नाघेका वा पाको उमेरका व्यक्तिहरूमा बढी देखिन्छ । रातो कोठी हुने वास्तविक कारण हालसम्म थाहा नभए पनि केही खास व्यक्तिलाई नै यो हुनुमा वंशानुगत कारकसमेत हुन सक्ने डा कर्ण बताउँछन् । विषालु ग्यास र रसायनहरूको सम्पर्कमा बढी रहने व्यक्तिहरूलाई यो समस्या बढी देखिएको पाइएको छ । विस्फोटक पदार्थमा उपयोग गरिने ब्रोमाइड लगायतका रसायन र मस्टर्ड ग्यास को सम्पर्कमा आउनेहरूलाई बढी हुने गर्छ । सैनिकहरू, सेतो छाला भएकाहरूमा यो समस्या बढी पाइने गरेको डा कर्ण सुनाउँछन् । यो शरीरमा चेरी फलजस्तै चम्किलो रातो थोप्लोको रूपमा देखिन्छ । यसको आकार फरक फरक हुन्छ । यो कोठी सानो थोप्लोदेखि लिएर एक चौथाइ इन्च व्याससम्मको हुन सक्छ । छालामा बाहिरबाट टाँसिएजस्तो देखिन्छ । छाला रोग विशेषज्ञलाई रातो कोठी पहिचान गर्न खासै परीक्षण आवश्यक हुँदैन । उनीहरूले यसको वृद्घि, स्वरूप आदि हेरेरै यो चेरी एन्जियोमा रहेको खुट्टयाउन सक्छन् । सामान्यत: यसको पहिचानको लागि थप परीक्षण आवश्यक हँुदैन । तर कहिलेकाहीं चाहिँ रोगको पहिचान पक्का गर्न छालाको बायोप्सी गराउनुपर्ने हुन सक्छ ।उपचाररातो कोठीमा सामान्यत: उपचार आवश्यक हँुदैन । तर यो रातो कोठीबाट रगत चुहिन थाले उपचार आवश्यक हुन्छ । यसले अनुहारलाई प्रभावित गरिरहेको छ भने सुन्दरताको दृष्टिकोणले यसको उपचार गर्न सकिन्छ ।यसको उपचारअन्तर्गत विद्युतीय शल्यक्रिया (इलेक्ट्रोकटराइजेसन) बाट रातो कोठीलाई डढाउनेसमेत गरिन्छ । यसले पनि यो कोठी शरीरबाट हटेर निको हुन्छ ।यस्तै, लेजर उपचार विधिबाट समेत यो कोठी हटाइन्छ । यसका लागि पल्स्ड डाई लेजर उपयोग गरिन्छ । यो लेजरले रातो कोठीलाई नष्ट पार्न पर्याप्त राप दिन्छ । यो प्रक्रिया गराउन अस्पतालमा भर्ना हुनुपर्दैन । सामान्य रूपमा कोठीलाई छालाको माथिल्लो सतहबाट काटेरसमेत हटाउने गरिन्छ । यो कोठीलाई अत्यन्त निम्न तापक्रममा गरिने क्रायो थेरापीको माध्यमले समेत नष्ट गरिन्छ । यसअन्तर्गत तरल नाइट्रोजनलाई रातो कोठीमाथि करिब दस सेकेन्डका लागि छर्किइन्छ । अत्यधिक चिसोले कोठीलाई नष्ट गर्छ । यो प्रक्रियाअन्तर्गत भएको घाउलाई बढी स्याहारको आवश्यकतासमेत पर्दैन । अन्य विधिको दाँजोमा यसबाट संक्रमण हुने सम्भावनासमेत निकै कम हुने डा कर्ण बताउँछन् ।"
रत्नपार्कदेखिको प्रेमयात्रा,"मण्डला थिएटर बनाउने सपनादेखि फिल्ममा सफल हुन बेनुकाको ठूलो भूमिका रहेको दया सुनाउँछन् । उनी पनि ससानो कुरा बेनुकासँगै सल्लाह लिन्छन् । दुवै एकअर्काका अभिभावक बन्न खोज्छन् । यसले गर्दा सेल्फ डिसिजन गर्ने बानी हराउँदो रहेछ, दयाले सुनाए, अचेल एक्लै निर्णय गर्न सिकेको छु ।३० भन्दा बढी फिल्म खेलिसकेका दयाको अभिनयप्रति चाहिँ बेनुका अझै आशावादी छिन् । दयाले आफ्ना लागि कहिले फिल्म खेल्छन् कुन्नि ? उनी भन्छिन्, उनीभित्र अनेक पात्र छन्, जुन कलामार्फत अझै निस्किन बाँकी छन् । दिनभरिको सुटिङ र मिटिङको थकानबाट दया घरभित्र आउँदा चाहिँ मुस्कुराएकै हुन्छन् । उनी तनावमा छन् भने बेनुकाले थाहा पाइहाल्छिन् । दया भने हाँसेरै टार्छन्, अरूलाई दु:ख देखाउँदैनन् । कहिलेकाहीँ रिस पनि उठ्छ, फेरि मुस्कान हेर्छु, माया लाग्छ, बेनुकाले भनिन्, दु:ख सबै आफंैलाई भन्ने विचार छ उनको ।इमानदार, परिवारप्रति जिम्मेवार, सरल स्वभाव दयाका बेनुकालाई मन पर्ने बानी हुन् भने, अलि लथालिंग हुने, स्ट्रिक्ली बोल्न नसक्ने, साथीभाइ र आफन्तको कुरा टार्न नसक्ने स्वभाव अलि मन पर्दैन ।त्यस्तै, बेनुकाको समझदारीबाट दया प्रभावित छन् । फ्यामिली म्यानेज गर्ने र लगनशील स्वभाव छ रे बेनुकाको । आवश्यक निर्णय लिन नसक्ने, एकोहोरोपन र बढी नै डिपेन्डेन्ट हुने बेनुकाको बानी चाहिँ दयालाई मन पर्दैन । दयाहाङलाई बेनुकाको मन पर्ने बानी"
अभिनेता ओम पुरीको निधन,"भारतका वरिष्ठ अभिनेता ओम पुरीको शुक्रबार निधन भएको छ । अचानक हृदयाघात भएपछि शुक्रबार बिहान उनले ६६ वर्षको उमेरमा प्राण त्यागेका हुन् । भारतीय फिल्मबाहेक पनि पुरीले पाकिस्तानी, ब्रिटिस र हलिउडका मेनस्ट्रिम, इन्डिपेन्डेन्ट र आर्ट फिल्ममा अभिनय गरेका थिए । कला क्षेत्रमा योगदानको कदर गर्दै भारत सरकारले पुरीलाई सन् १९९० मा पद्मश्री अवार्डले सम्मानित गरेको थियो । त्यसो त उनलाई बेलायतले समेत उच्च सम्मान गरेको थियो । उनको हृदयाघातका कारण आफ्नै निवासमा निधन भएको हो, पुरीको पारिवारिक स्रोतले निधनको पहिलो खबर दिँदै भनेको थियो, यो अकल्पनीय र हृदयविदारक छ । यी अभिनेताको रंगमन्च र फिल्मको लामो करिअरलाई सम्भिँदै भारतीय प्रधानमन्त्री नरेन्द्र मोदीले गहिरो दु:ख व्यक्त गरेका छन् । त्यसबाहेक बलिउड सेलिब्रिटीहरू अक्षय कुमार, करण जौहर, अनुपम खेर, जावेद अख्तर, महेश भट्ट लगायतले पुरीको निधनमा शोक व्यक्त गर्दै भारतीय फिल्म उद्योगका लागि अपुरणीय क्षति भएको टिप्पणी गरेका छन् ।हरियाणाको अम्बालामा पञ्जाबी परिवारमा जन्मेका ओम पुरीले पुनेको फिल्म इन्स्टिच्युट हुँदै नेसनल स्कुल अफ ड्रामा (एनएसडी) बाट फिल्मसम्बन्धी ज्ञान लिएका थिए । एनएसडीमा नसरुद्दिन शाह पनि उनका सहपाठी थिए । सन् १९७६ मा मराठी फिल्म घासीराम कोटवाला मार्फत् फिल्मी क्षेत्रमा प्रवेश गरेका पुरीले आरोहण र अर्धसत्य मार्फत् उत्कृष्ट अभिनेताको राष्ट्रिय अवार्ड जितेका थिए । त्यसबाहेक स्यान्डगेट, मिर्च मसला, माचिस, गुप्त, धूप जस्ता उल्लेखनीय फिल्म खेलेका थिए । पछिल्लोपटक उनी बजरंगी भाईजान, द जंगल बुक मा देखिएका थिए । उनको ब्रिटिसइन्डियन फिल्म भायसरायज हाउस दुई महिनापछि रिलिज हुँदै छ । भारतमै समेत श्याम बेनेगल र गोविन्द निहलानीजस्ता वैकल्पिक धारका फिल्ममेकरसँग थुप्रै फिल्ममा सहकार्य गरेका पुरीले विविध जानराका फिल्ममा काम गरे । माई सन द फनाटिक, इस्ट इज इस्ट, द प्यारोल अफिसर जस्ता फिल्ममार्फत उनले आफ्नो अभिनयलाई अन्तर्राष्ट्रिय स्तरसम्म फैलाएका थिए । सिटी अफ जोय, उल्फ, द घोस्ट एन्ड द डार्कनेस जस्ता फिल्मबाट हलिउडमा समेत आफूलाई स्थापित गर्न सफल भएका थिए ।अब मैले फेरि कहिल्यै उनलाई देख्न पाउन्नँ भन्ने यथार्थ पचाउन मलाई अति गाह्रो भइरहेको छ, पुरीको निधनमा भावुक हुँदै नसरुद्दिनले भनेका छन्, उनी मैले आजसम्म संगत गरेका व्यक्तिहरूमध्ये अति इमानदार र सर्वाधिक जेन्टलम्यान थिए ।अर्का प्रसिद्ध निर्देशक केतन मेहताले पुरीलाई नसरुद्दिन, स्मिता पटेल, शबाना आजमीसँगै भारतीय सिनेमामा नयाँ युगको सुरुवात गर्ने अभियानका एक मुख्य खम्बा भनी टिप्पणी गरेका छन् । नयाँ वैकल्पिक धारका रूपमा भारतमा ७० र ८० को दशकमा उक्त अभियान चलेको थियो । मेहताले पुरीलाई भर्सटाइल एक्टरको रूपमा समेत सम्झन चाहे, पुरी अन्तर्राष्ट्रिय फिल्ममा समेत अतुलनीय र यादगार काम गरेर आफूलाई स्थापित गर्न सफल भए ।मेहताले पुरीसँग आफ्ना सुरुवाती तीन फिल्ममा काम गरेका थिए । मेहताले पुरीसँग पहिलो पटक गुजराती फिल्म गर्दाको घटना सम्भिँदै भने, उनलाई गुजराती आउँदैनथ्यो । मैले भोलिपल्ट उनले बोल्नुपर्ने संवादलाई देवनागिरीमा लेखेर दिन्थें । उनी त्यो चिर्कटो लगेर सिरानीमुनि राख्थे, तर पढदैनथे । अनि भन्थे, मैले सिरानीमा राखेपछि रातभरिमा आफैं दिमागभित्र घुस्छ ।अर्का अभिनेता अनुपम खेरले ट्वीटमा लेखेका छन्, शान्त रूपमा आफ्नो ओछ्यानमा पल्टिरहेका ओम पुरीलाई देखेर विश्वास भइरहेको छैन, हाम्रो महान् अभिनेता अब छैन । गहिरो दु:खमा र स्तब्ध छु ।पुरीका बाबु भारतीय सेनामा थिए । पुरीलाई लामो समयसम्म आफ्नो जन्ममिति थाहा थिएन । आमाले दसैं सुरु भएको दुई दिनपछि जन्मेको बताएकै आधारमा पुरी आफैंले आफ्नो जन्ममिति सन् १९५० अक्टोबर १८ लेख्ने गरेका थिए ।"
लुट २ को ट्रेलर,"काठमाडौं सुपरहिट फिल्म लुट को सिक्वेल भएकै कारण पनि बढी प्रतीक्षित बनेको लुट २ को बिहीबार ट्रेलर सार्वजनिक भएको छ । यसअघि निश्चल बस्नेत निर्देशित फिल्मको ठमेल बजार बोलको आइटम डान्सले अत्यधिक चर्चा पाएको थियो । एलिसा राई फिचरिङ उक्त आइटम डान्सलाई दुई महिनाभित्रै युट्युबमा ५७ लाखभन्दा बढी पटक हेरिसकिएको छ । एक्सन प्रधान लुट २ को ट्रेलर पनि युट्युबमा एकै दिनमा साढे तीन लाखभन्दा बढीले हेरिसकेका छन् ।प्रिन्सेस मुभिज र ब्ल्याक हर्स पिक्चर्सको ब्यानरमा निश्चल निर्देशित फिल्ममा लुट कै कलाकार र चरित्रले निरन्तरता पाएका छन् । जसमा हाकु कालेको भूमिकामा सौगात मल्ल फेरि एकपटक हाबी हुने संकेत देखाएका छन् भने गोफ्लेको भूमिकामा दयाहाङ राई, कर्मा, विपीन कार्की, कामेश्वर चौरासिया, सुशीलराज पाण्डे, प्रतीकराज न्यौपाने, रिचा शर्मा, सृजना सुब्बा, सुशील उप्रेतीको मुख्य भूमिका छ ।फिल्ममा मेजर लिडमा नै १०११ जना कलाकार छन् । यसले गर्दा चरित्रको टाइमिङ मिलाउनै गाह्रो भएको थियो, निर्देशक बस्नेतले पत्रकार भेटघाटका क्रममा भने, स्क्रिप्ट लेख्दाचाहिं चरित्रलाई दिमागमा राखेर लेखियो । खासै गाह्रो भएन । तर सुटिङ क्रममा भने तालमेल मिलाउन अलि गाह्रो भएको थियो । यसअघि लुट लाई समीक्षकले नेपाली फिल्मका लागि कोसेढुंगा बनेको टिप्पणी गरेका थिए भने केही आलोचकले यसले छाडा शब्द र गालीलाई संवादमा प्रश्रय दिएको आरोप पनि लगाएका थिए । यसपटक भने त्यसलाई केही घटाएको छु, निश्चल बस्नेतले थपे, अलि अलि छ । तर यसैका आधारमा सेन्सर बोर्डले दृश्य काटेर पनि एडल्ट दियो भने मेरा लागि मान्य हुने छैन । मैले यसपटक फ्यामिली फिल्मकै रूपमा आओस् भन्ने चाहेको छु ।निश्चलले लुट २ मा आफ्नै खाले सन्देश प्रवाह गर्न चाहेको उल्लेख गर्दै दर्शकले के बुझ्छन्, त्यसको ठेक्का लिन नसक्ने तर्क गरे । निर्मातामध्येका माधव वाग्लेले भने चार वर्षअघि रिलिज लुट को बेलामा जस्तो यस पटक नेपाली फिल्मको लगानी र बजार सीमित नभएकोले पनि खुलेर निर्माण गरेको बताए । उनले फिल्म राम्रो बनेको दाबी गर्दै भने, जसरी पहिले लुट ले राखेको व्यावसायिक रेकर्ड अहिले छक्का पञ्जा ले तोड्यो । फेरि लुट २ ले त्यसलाई तोड्नेछ भन्ने आशा लिएको छु ।कार्यक्रममा कलाकारहरू भने उपस्थित थिएनन् ।"
पुन: श्रम स्वीकृतिमा जथाभावी,"संयुक्त अरब इमिरेट्स (यूएई) एकपटक पनि नगएकी जमुना वोम्जनले एसडीएच कम्पनीमा क्लिनरको काम गर्न जान श्रम कार्यालयबाट पुन: श्रमस्वीकृति पाइन् । एकपटक वैदेशिक रोजगारीमा गएर फेरि जानुपरे मात्रै पुन: श्रम स्वीकृति दिइने व्यवस्था छ । पुन: श्रम स्वीकृति लिएर उनी त्रिभुवन विमानस्थलबाटै यूएईका लागि उडिन् । यूएई पुगेलगत्तै दलालले घरेलु कामदारका लागि ओमन पठाइदियो । ओमन पुगेको केही दिनमै वोम्जनले आत्महत्या गरिन् । विदेश जाँदै नगए पनि श्रम कार्यालयबाट अवैध रूपमा पुन: श्रम स्वीकृति पाउने सूचीमा उनीजस्ता सयौं कामदार छन् । दीपा भुजेल, चमरी खड्का, सुनिशा थापा, मनकुमार विष्ट र रमा घर्तीले विभिन्न मितिमा पुन: श्रम स्वीकृति पाएर ओमन र कुवेत उडिसकेका छन् । जबकि उनीहरू त्यसअघि विदेशमा पाइला राखेका थिएनन् । तस्करसँगको कनेक्सनदुई साताअघि अध्यागमन विभागका महानिर्देशक केदार न्यौपाने र त्रिभुवन विमानस्थलस्थित अध्यागमन कार्यालयका प्रमुख उद्धव भट्टराईले श्रम सचिव लक्ष्मणप्रसाद मैनालीको कार्यकक्षमै गएर ध्यानाकर्षण गराउँदै भने, पुन: श्रम स्वीकृतिमा जथाभावी भइरहेको छ । यसमा दलालहरूको मिलेमतोमा कर्मचारीले अवैध रूपमा पुन: श्रम स्वीकृति दिएर पठाइरहेका छन् । यसमा छानबिन हुनुपर्यो ।अध्यागमन विभागले भिसा र टिकट भएपछि रोक्न मिल्दैन । वैदेशिक रोजगारसम्बन्धी हुने ठगी र अवैध कामबारे श्रम मन्त्रालयको सधंै एउटै ओठे जवाफ हुन्छ, प्रमाण भए हामी कारबाही गर्छौं । सचिव मैनालीले पनि त्यही दोहोर्याए, अवैध रूपमा हुने कार्य रोक्न तयार छौं । प्रमाण भए हामी कारबाही गर्छौं । विभागका अधिकारीहरूले मौका हेरेर बसेका थिए । पुन: श्रम स्वीकृति लिएर गएका ११ युवतीको राहदानीको नम्बर र जन्म मिति फरक परेपछि उड्न दिइएन । आवश्यक छानबिनका लागि सबै कागजातसहित वैदेशिक रोजगार विभागमा पठाइदियो । विभागले ११ जनाको पुन: श्रम स्वीकृति गलत भएको प्रमाण फेला पर्यो । सेटिङमार्फत पुन: श्रम स्वीकृति दिएको खुलेको छ । यस्तो केस बल्ल प्रमाणका रूपमा फेला पार्न सफल भयौं, वैदेशिक रोजगार विभागका महानिर्देशक विश्वराज पाण्डेले कान्तिपुरलाई भने, चार अधिकृत र दुई प्राविधिक कर्मचारीमाथि छानबिन सुरु भइसकेको छ ।श्रम मन्त्रालयले कर्मचारीलाई विभागीय छानबिन गर्न प्रशासन महाशाखाका उपसचिव श्यामराज जोशीको नेतृत्वमा छानबिन समिति गठन गरेको छ । जसमा विभागका निर्देशक, मन्त्रालयका कानुनी अधिकृत र शाखा अधिकृत छन् । समितिले पुन: श्रम स्वीकृति शाखामा कार्यरत चार अधिकृतहरू डिकप्रसाद दाहाल, निर्माणकुमार भट्टराई, हरिप्रसाद देवकोटा र मोहनकुमार थापा, नायबस्तरका दुई कम्प्युटर प्राविधिक लेखनाथ खतिवडा र केशवराज ढुंगानामाथि छानबिन थालेको हो । उहाँहरूलाई मन्त्रालयमा हाजिरी गराई छानबिन थालिएको छ, पाण्डेले भने ।२४ घण्टे श्रम स्वीकृतिश्रम कार्यालय प्रमुख कृष्णप्रसाद दुवाडीका अनुसार दुईवर्षे श्रम स्वीकृति सकेर बिदा आएका कामदार पुन: जानुपरेमा पुन: श्रम स्वीकृति दिने गरेको छ । यो कामदारलाई वैधानिक हैसियत बनाउनका लागि लागू गरिएको व्यवस्था हो, उनले भने । यो प्रावधान लागू भएपछि पहिला श्रम स्वीकृति लिएर नगएका कामदारलाई पुन: श्रम स्वीकृतिको मौका दिएर बैधानिकता प्रदान गर्ने गरिएको छ । तर, दलालले अवैध रूपमा कामदार पठाउन यही व्यवस्था दुरुपयोग गरे । यस्तो चलखेलमा कर्मचारीहरू नै संलग्न भए । व्यक्तिगत श्रम स्वीकृतिमा पठाउन निकै कडाइ भयो । त्यसका लागि दूतावासको अनुमति अनिवार्य चाहिन्छ । संस्थागत श्रम स्वीकृति पनि सम्भव थिएन, एक कर्मचारीले भने, सबभन्दा सजिलो र मिलाउन सकिने पुन: श्रम स्वीकृति नै हुन गयो ।यस्तो सेटिङ घरेलु कामदार पठाउन बढी प्रयोग भएको छ । घरेलु कामदार सरोकार समाजका अध्यक्ष डीबी तामाङ भन्छन्, महिलाहरू हामीसँग तालिम लिन आएका हुन्छन् । उनीहरू पहिला विदेश गएका हँुदैनन् । तालिम सकेर गएपछि कुवेतओमन पुगेर हामीलाई फोन गरिरहेका हुन्छन् ।कर्मचारी र दलाल मिलेर २४ घण्टा मात्रै पुन: श्रम स्वीकृतिको विवरण अनलाइनमा राखिने गरेको एक कर्मचारीले बताए । मान्छे उड्ने दिनको केही घण्टाअघि मात्रै पुन: श्रम स्वीकृतिको विवरण सार्वजनिक गरिदियो । कामदार अध्यागमन क्रस भएपछि सिस्टमबाटै हटाइदिने गरिएको छ, उनले भने, यसलाई २४ घण्टे श्रम स्वीकृतिका रूपमा चर्चित छ ।अध्यागमनका अधिकारीहरू अध्यागमन र वैदेशिक रोजगार विभागको प्रणालीमा काम गरिसकेकाहरू बढी सेटिङमा संलग्न भएको दाबी गर्छन् । अध्यागमनमा सेवा गरिसकेकाहरू वैदेशिक रोजगार विभागमा पुगेका छन् । वैदेशिक रोजगार विभागमा सेवा गरिसकेकाहरू अध्यागमनमा पुगेका छन् । ट्ेरड युनियनको आडदबाबमा सामान्य प्रशासन मन्त्रालयकै अधिकारीहरू नै सहजीकरण गर्न संलग्न छन्, ती अधिकारीले भने, यसले गर्दा सेटिङ मौलाइरहेको छ ।"
अर्बपतिका सन्तानको भड्किलो जीवनशैली,"मनोमानी शैलीमा अरूलाई देखाउनकै लागि उनीहरूले अभिभावकको सम्पत्ति सामाजिक सञ्जालमा बढी खर्चिरहेका हुन् । त्यहाँ यसको व्यापक विरोध भएपछि चिनियाँ राष्ट्रपतिले रोक्न कदमसमेत चालेका छन् । तर, प्रभावकारी रूपमा नियन्त्रण हुन सकेको छैन । यसैगरी धनीका सन्तानलाई रियलिटी टीभी सोहरूमा प्रतिबन्ध लगाइएको छ । कडाइ गर्दा गर्दै पनि त्यहाँका धनाढ्य युवा जमातहरू महँगा पानीजहाज र निजी जेट विमानमा चढेका तस्बिरहरू सामाजिक सञ्जालमा सार्वजनिक हुन छाडेका छैनन् । यति मात्रै हैन, अरूलाई देखाउनकै लागि तिनीहरूले सुपर कार चढ्छन्, एकै रातमा हजारौं रकम खर्च गर्छन् । महँगा कपडाका किन्छन् र एकपटक प्रयोग गरिसकेपछि पुन: त्यसलाई उपयोग गर्दैनन् । यसरी विलासी जीवनशैली बिताउनेहरूमा २१ वर्षीया सीएन भीभी एक्स पनि हुन् । तिनले हालै आफ्नो महँगो जीवनशैलीलाई पुष्टि गर्ने एउटा तस्बिर आफ्ना ७० हजार ५० इन्स्टाग्राम फलोअर्सलाई सेयर गरिन् ।अर्की हुन्, क्रिस्टिना ली । उनले पनि एउटा निजी जेट विमानमा भड्किलो जीवनशैली देखाउने तस्बिर खिचेर आफ्ना फलोअर्सलाई सेयर गरेकी छन् । अझ यिनी त आफ्ना साथीहरूको एउटा झुन्डै लिएर हिँड्ने गर्छिन् । हालै उनले एउटा यार्च (जहाज) मा साथीहरूलाई दिएको भोजको तस्बिर सामाजिक सञ्जालमा भाइरल भएको थियो । उनले महँगा रक्सीका बोतलबाट स्याम्पेन गर्दै तस्बिरसहित जीवन छोटो भएकाले आनन्द मनाऔं भन्ने सन्देशसमेत सम्प्रेषण गरेकी थिइन् । यसैगरी २१ वर्षीया वेयमी चोले पनि कोहीभन्दा कमकी छैनन् । भ्यानकुभरमा बस्ने उनी रेगुलर सपिङ मलमा जान्छिन् र कारमै नअट्ने गरी मन परेको कपडा, ब्यागलगायतका सामान खरिद गरेर ल्याउँछिन् । केही महिनाअघि उनले आफ्ना सामानहरू राख्न अर्को दराजका लागि अर्डर दिइसकेको बताएकी थिइन् । उनीसँग लाखौं मूल्य पर्ने नयाँनयाँ डिजाइनका लत्ताकपडा, ब्यागहरू दराजमा थन्किएका छन् । तर, पनि किन्न छाडेकी छैनन् । ह्वाइटपार्टी को नाममा लाखौंको बिल उठ्ने गरी धनाढ्य सुपुत्री सुसी स्याम्पेनमै आफ्ना साथीका साथ सहभागी हुन्छिन् । चीनकै एक अर्बपतिकी छोरी सिआओयीले १७ वटा जति महँगा ब्याग खरिद गरी सामाजिक सञ्जालमा राखेकी छन् । धनीका छोराछोरीहरूले अचाक्ली गरेकामा चीनमा धेरैलाई मन परेको छैन । सन् २०१२ मा २३ वर्षीय लिङ गु आफ्नो फेरारी ४५८ स्पाइडरमा दुर्घटनामा परी ज्यान गुमाए । उक्त दुर्घटनामा उनीसँगै रहेका तीन केटीसाथी घाइते भएका थिए । दुईजना नग्न र एक अर्धनग्न अवस्थामा घटनास्थलमा भेटिएका थिए । गु चीनकै उच्च ओहोदाका सरकारी अधिकारी लिङ जिहुआका छोरा थिए । यो दुर्घटनापछि चीनमा नयाँ पिँढीलाई अति गर्नबाट रोक्न सरकारको ध्यानाकर्षणसमेत भएको थियो । युनाइट फ्रन्ट वर्क डिपार्टमेन्टले चीनमा धनाढ्यका छोराछोरीहरूले आफ्नो सम्पत्ति दौंतरीहरूलाई देखाउने होडबाजीका कारण तिनीहरू बाटो बिराएको अवस्थामा पुगेको जनाएको छ । केही धनी युवाहरूलाई आफू धनाढ्य भएको मात्रै थाहा छ, विभागले भनेको छ, तर, पैसा कसरी कमाइन्छ, कति दु:ख गर्नुपर्छ भन्ने जानकारी तिनीहरूसँग हुँदैन, अब तिनीहरूलाई आत्मनिर्भर बनाउनतिर लाग्नुपर्छ ।(एजेन्सीहरूको सहयोगमा)"
इन्धन भण्डारण बढाउन ग्लोबल टेन्डर,"नेपाल आयल निगमले तीन महिनालाई पुग्ने इन्धन भण्डारण क्षमता विस्तारका लागि प्रक्रिया अघि बढाएको छ । क्षमता विस्तारका लागि निगमले विश्वव्यापी बोलपत्र (ग्लोबल टेन्डर) मार्फत निर्माण कम्पनी छनोट र जग्गा खरिद प्रक्रिया अघि बढाएको हो । संघीय संरचनाअनुसार इन्धन भण्डार क्षमता बढाउन प्रक्रिया अघि बढाइएको निगमका निमित्त नायब कार्यकारी निर्देशक नागेन्द्र साहले बताए । आपतकालीन अवस्ता र प्राकृति प्रकोपका बेला इन्धन अभाव हुन नदिन निगमले भण्डारण क्षमता बढाउन लागेको हो । सरकारले बजेट वक्तव्यमार्फत नै निगमको भण्डारण क्षमता विस्तार गर्ने घोषणा गरिसकेको छ । सोही घोषणाअनुसार क्षमता विस्तारको प्रक्रिया सुरु गरिएको साहले जानकारी दिए । झापा, सर्लाही, महोत्तरी, चितवन, रूपन्देही, धनगढी र धादिङमा जग्गा खरिदका लागि बोलपत्र आहवान गरिसकेका छौं, उनले, जग्गा प्राप्त भएपछि थप प्रक्रिया अघि बढाउँछौं । अहिले निगमको भण्डारण क्षमता कम हुँदा आपतकालीन अवस्थामा इन्धनको अभाव हँुदै आएको छ । यस्तो बेला अभावको फाइदा उठाउँदै व्यवसायीले कालोबजारीसमेत गर्ने गरेका छन् । हाल निगमसँग ४२ हजार किलोलिटर डिजेल, ६ हजार किलोलिटर पेट्रोल, १५ हजार किलोलिटर मटितेल र ८ हजार ५ सय किलोलिटर हवाई इन्धनको भण्डारण क्षमता छ । यो क्षमता कम भएकाले सातवटै प्रदेशमा तीन महिनाका लागि पुग्ने इन्धन भण्डारणको योजना अघि बढाइएको हो । यसअघि व्यवस्थापिका संसद्को उद्योग वाणिज्य तथा उपभोक्ता हित सम्बन्ध समितिले सरकारलाई पेट्रोलियमा पदार्थको भण्डारण व्यवस्था गर्न निर्देशन दिइसकेको छ । सांसदले अभाव हुने समयको प्रक्षेपण गरी भण्डारण गर्नुपर्ने सुझाव दिएका थिए । तर, समितिले पटकपटक दिएको निर्देशन आपूर्ति मन्त्रालय र निगमले बेवास्ता गर्दै आएको थियो । चालु वर्षको बजेट वक्तव्यमार्फत सरकारले पाँचखाल, तनहुँको खैरेनीटार र नुवाकोटको बट्टारमा पेट्रोलियम भण्डारण क्षमता विस्तार गर्ने घोषणा गरेको थियो । निगमका प्रवक्ता भानु खनालका अनुसार जग्गाको मूल्य निर्धारण गर्न कमिटी गठन भइसकेको छ । मूल्यांकन कमिटीले जग्गा निरीक्षण गरी मूल्य निर्धारण गर्नेछ, उनले भने, जग्गामा डिपो बनाउन योग्यअयोग्य सबै हेरेर निर्णय गर्नेछ । निगमले भण्डारण केन्द्रका लागि कम्तीमा ८ देखि २० बिघा जग्गाको सूचना प्रकाशित गरेको छ । खाना पकाउने एलपी ग्यास भण्डारण गर्ने स्थानमा पेट्रोलको पनि भण्डारण गरिनेछ । निगमले धादिङमा भने ३ सय रोपनी जग्गा खरिद गर्ने तयारी गरेको छ । त्यहाँ पेट्रोल, डिजेलसँगै ग्यासको पनि भण्डारण गरिनेछ । निगमले भण्डारणको प्राविधिक सहायता गर्न आशय पत्र पनि जारी गरिसकेको छ । सरकारले इन्धन भण्डारणकै लागि केरुङमा निगम र पाँचखालमा सेनालाई दिने तयारी पनि गरेको छ । इन्धनको भण्डारण विस्तार योजनाअन्तर्गत निगमसँगै सुरक्षा निकायलाई पनि भण्डारणको जिम्मा दिने तयारी गरेको हो । काभ्रे पाँचखालामा सेनासँग जग्गा भएकाले भण्डारणको लागि दिन तयारी गरेको हो । ब्यारेकभित्र हुँदा सुरक्षित पनि हुने सरकारी दाबी छ । तीन महिनाका लागि इन्धन भण्डारण बनाउने लक्ष्यअनुसार प्रहरी र सशस्त्रलाई यस्ता केन्द्र बनाउन दिने सरकारी योजना छ । निगमले विभिन्न स्थानमा हवाई इन्धनको भण्डारण डिपो स्थापना गर्ने तयारीसमेत गरेको छ । जनकपुर, सिमरा, दाङ, खोटाङ, सुर्खेतलगायतका स्थानमा हवाई इन्धन भण्डारण डिपो स्थापना गरिनेछ । काठमाडौंको सिनामंगल, धनगढी, भैरहवालगायत स्थानमा हवाई इन्धनको भण्डारण क्षमता विस्तार गर्ने निगमले जनाएको छ । नेपालमा इन्धन आपूर्ति गर्ने सरकारी स्वामित्वको निगम अहिले नाफामा छ । २०७१ साल असोज १३ देखि पेट्रोल, डिजेल मटितेल र हवाई इन्धनमा स्वचालित मूल्य लागू भएपछि निगम नाफामा गएको हो । नाफामा गएकै बखत भण्डारण निर्माण अघि बढाउने सरकारी लक्ष्यअनुसार क्षमता वृद्धि प्रक्रिया सुरु गरिएको हो । भारतीय आयल कर्पोरेसन्स (आईओसी) ले पठाएको नयाँ मूल्यसूचीअनुसार निगमको पाक्षिक नाफा १४ करोड १८ लाख रुपैयाँ छ । खाना पकाउने ग्यास, डिजेलबाहेक सबैमा नाफा छ । तथ्यांकअनुसार प्रतिलिटर पेट्रोलमा ३ रुपैयाँ ४३ पैसा, मटितेलमा १९ रुपैयाँ ६५ पैसा नाफा छ । हवाई इन्धन आन्तरिकतर्फ प्रतिलिटर १२ रुपैयाँ ५ पैसा र अन्तर्राष्ट्रियतर्फ १९ रुपैयाँ ६७ पैसा नाफा छ ।"
नेपाली जुटमा भारतले लगायो एन्टिडम्पिङ,"जोगबनीस्थित भारतीय भन्सार कार्यालयले नेपाली जुट निकासीमा शुक्रबारदेखि एन्टिडम्पिङ शुल्क लगाएको छ । भारतीय एन्टिडम्पिङ विभागले नेपाली र बंगलादेशी उत्पादनमा यस्तो थप कर लगाएको हो । गत वर्षको अन्त:शुल्क बक्यौता नतिरेको भन्दै जोगबनीस्थित भारतीय भन्सार अधिकारीले अवरोध गर्दा तीन सातादेखि नेपाली जुट उत्पादनको निकासी ठप्प छ । भारतले एन्टिडम्पिङ शुल्क पनि थप नेपालबाट भारत निकासी हुने जुटका सामानमा हाल ५ प्रतिशतसम्म एन्टिडम्पिङ लगाइएको नेपाल जुट उद्योग संघका अध्यक्ष राजकुमार गोल्छाले बताए । उनका अनुसार नेपालमा उत्पादित सुतली, बोरा, हेसियन चट्टीलगायतका सामान भारत निकासी हुने गरेका छन् । उत्पादितमध्ये ९५ प्रतिशत सामान भारत निकासी हुने गरेकाले अन्त:शुल्क र एन्टिडम्पिङ लागेपछि नेपाली उद्योग धराशायी बन्ने व्यवसायीको चिन्ता छ । जोगबनी भन्सारमा नयाँ कर्मचारी सरुवा भएर आएपछि जुटका सामानको निकासी हुन सकेको छैन । नयाँ भन्सार अधिकारीहरूले गत वर्षदेखि नै जुटका उत्पादनमा १२ प्रतिशत अन्त:शुल्क लागेकाले बक्यौता रकम नतिरी निकासी गर्न नदिने अडान राखेका छन् । अन्त:शुल्कका विषयमा व्यवसायीहरूले कूटनीतिक पहल थाल्न आग्रह गर्दै प्रधानमन्त्रीलाई समेत ज्ञापनपत्र बुझाइसकेका छन् । हटाउनका लागि सरकारले कूटनीतिक पहल सुरु गरिसकेको छ । पुरानो कर लाग्छ भनेर निकासी नै रोक्न मिल्दैन, हामीले त्यस विषयमा कुरा अघि बढाइसकेका छौं, नयाँदिल्लीस्थित नेपाली राजदूत दीपकुमार उपाध्ययले भने, चाँडै नै समस्या समाधान हुन्छ । हाल भारतले नेपाली सुतलीमा ३ देखि ४, बोरामा ४ देखि ५ र हेसियन चट्टीमा २ प्रतिशतसम्म एन्टिडम्पिङ शुल्क लगाएको छ । भारतले तोकेको एन्टिडम्पिङ शुल्कको मापदण्डमा नेपाली उत्पादन नपर्ने भएकाले उद्योगीले भारतको सर्वोच्च अदालतमा मुद्दा हाल्ने तयारी गरेको जानकारी दिए । निकासी हुने नेपाली जुट सामग्री भारतको एन्टिडम्पिङ विभागले तोकेको मापदण्डमा पर्दैनन्, गोल्छाले भने, यसका विरुद्धमा भारतको सर्वोच्च अदालतमा मुद्दा हाल्ने तयारीमा छौं । प्रधानमन्त्री पुष्पकमल दाहालले भारत भ्रमणका बेला समकक्षी नरेन्द्र मोदीलाई शुल्क नलागाइदिन आग्रह गरेका थिए । त्यसबेला मोदीले यस्तो शुल्क नलगाउने आश्वासन दिएको बताइन्छ । स्वदेशी उद्योगको उत्पादन लागतभन्दा कममा नेपाली र बंगलादेशी जुट सामान आयात भएको भन्दै भारतले एक वर्षअघि नेपाली उद्योगको स्थलगत अध्ययन गरेको थियो । सोही अध्ययनको आधारमा भारतले नेपाली उत्पादनमा एन्टिडम्पिङ शुल्क लगाएको हो । बंगलादेशले जुटका सामान निकासीमा १० प्रतिशत नगद अनुदान दिए पनि नेपालले दिएको छैन । भारतले स्वदेशमा उत्पादित जुटका सामान आफंै खरिद गर्छ । ऊर्जाको संकट, श्रम समस्यालगायतका कारणले भारत र बंगलादेशमा उत्पादित जुटसँग प्रतिस्पर्धा गर्न नसकी नेपाली उद्योग बन्द हुने क्रम बढेको छ । नेपालमा खुलेका एक दर्जन उद्योगमध्ये हाल आधा मात्र सञ्चालनमा छन् । भारतले नेपाली सामान निकासीलाई निरुत्साहित गर्न थप कर लगाउन थालेपछि जुट उद्योगको संकट अझै बढेको छ । एन्टिडम्पिङ शुल्कले थप ५ प्रतिशतसम्म सामान महँगो हुँदा उद्योग बन्द गर्नुको विकल्प नरहेको संघका प्रथम उपाध्यक्ष प्रकाश मुन्दडाले भने ।"
चर्काे गाडी भाडा असुल्दै,"रुकुममा यातायात व्यवसायीले सर्वसाधारणसँग चर्काे गाडी भाडा असुल्दै आएका छन् । यात्रुले सदरमुकाम खलंगादेखि आठबिसकोटको राडी बजारसम्म ४२ किलोमिटरको भाडा ५ सय रुपैयाँ तिर्नुपर्छ । जिल्ला यातायात व्यवस्थापन समितिले सडकको प्रकृतिअनुसार प्रतिकिमिको ३ देखि ९ तोके पनि यात्रुले १२ रुपैयाँ तिर्न बाध्य छन् । समितिले निर्धारण गरेअनुसार भाडा ३ सय ७८ रुपैयाँ मात्रै हुनुपर्ने हो । त्यस्तै मुसीकोटचौरजहारीकुदु सडकअन्तर्गत ४५ किमिको पनि ५ सय रुपैयाँ भाडा छ । त्यसैगरी मुसिकोटतकसेरा ७५ किमिको भाडा पनि ८ सय नै उठाइन्छ । यो भाडा समितिले तोकेभन्दा बढी हो । समितिको निर्णयअनुसार प्रतिकिलोमिटर ७ रुपैयाँ भाडादर तोकिएको मुसीकोटचौरजहारी सडकखण्डको भाडा ३ सय १५ हुनुपर्ने हो । मुसीकोटराडी गर्ने प्रत्येक यात्रुले तोकिएभन्दा १ सय २२ र मुसीकोटचौरजहारी गर्ने प्रतियात्रुले १ सय ८५ रुपैयाँ बढी भाडा तिर्न बाध्य छन् ।स्थानीय प्रशासनले ध्यान नदिँदा व्यवसायीले मनपरी भाडा उठाइरहेको यात्रुको गुनासो छ । प्रशासनले ध्यान नदिँदा व्यवसायीले चर्को भाडा उठाइरहेको आठबिसकोटका प्रेम शाहले बताए । जसले जे गरे पनि सर्वसाधारण निरीह बन्नुपर्ने हुन्छ, उनले भने, सर्वसाधारणको समस्या सुनुवाइ होलाजस्तो लाग्दैन । अर्का यात्रु चौरजहारी नगरपालिकाका गणेश रेग्मीले व्यवसायीले भनेको भाडा नदिए गाडी चढ्न नपाइने दु:खेसो पोखे । यातायात व्यवसायीले भने मापदण्डअनुसारकै भाडा दरमा यातायात सञ्चालन गरिरहेको बताएका छन् । समितिले किमिका दरले कायम गरेको भाडामै यातायातका साधन चलाइरहेको रुकुम यातायात प्रालिका अध्यक्ष केशव रावलले दाबी गरे । तोकिएभन्दा बढी भाडा लिइएकोबारे समितिका संयोजक एवं प्रमुख जिल्ला अधिकारी वंशीकुमार आचार्यले सूचना वा गुनासो नआएको बताए । तोकिएभन्दा बढी भाडा लिइएको सन्दर्भमा सम्बन्धित ठाउँका प्रहरीलाई अनुगमन र कारबाही गर्न भनिएकाले समस्या हल हुने प्रजिअ आचार्य बताए । गत भदौ १९ मा बसेको समितिको बैठकले जिल्लाका स्थानीय सडकलाई क, ख, ग र घ गरी ४ तहमा वर्गीकरण गरी भाडादर कायम गरेको थियो । जसअनुसार राप्ती लोकमार्गअन्तर्गत खौलादेखि सल्लेसम्म प्रतिकिमि ३, मध्यपहाडी लोकमार्गअन्तर्गत चौरजहारीदेखि मुसीकोट, रुकुमकोट हुँदै काँक्रीको लुकुमसम्म प्रतिकिमि ७ रुपैयाँ तोकिएको छ । त्यस्तै मुसीकोटदेखि छिनखेत हुँदै स्यार्पु जाने सडकमा प्रतिकिमि ८ रुपैयाँ, मुसिकोटको पातुखोलादेखि राउखेतसम्म र सेराखेत, नदुवा हुँदै आठबिसकोट जाने सडकमा प्रतिकिमि ९ रुपैयाँ भाडादर कायम गरिएको छ । जिल्लामा सिस्ने हिमाल बस तथा मिनी बस यातायात व्यवसायी समिति, रुकुम यातायात प्रालि र सानोभेरी यातायात सेवा समितिले जिप तथा बसहरू सञ्चालन गरिरहेका छन् ।"
सिटी एक्सप्रेसको विजेता घोषणा,"काठमाडौं दसैं, तिहार र छठ अवसरमा सिटी एक्सप्रेसले सञ्चालन गरेको सिटी बजाउनुहोस् काठमाडौंमा घडेरी पाउनुहोस् योजनाको विजेता घोषणा गरेको छ । योजनाअन्तर्गत १२ जना साप्ताहिक विजेताहरूले १२ थान ३२ इन्च एलईडी टेलिभिजन प्राप्त गरेको कम्पनीले जनाएको छ । यसैगरी गोलाप्रथाबाट बम्पर उपहार विजेताका रूपमा महोत्तरी लक्ष्मीनिया ७ का सन्दिलीपकुमार महतो छनोट भएको जारी विज्ञप्तिमा छ । महतोले कम्पनीका तर्फबाट काठमाडौं उपत्यकामा ४ आना घडेरी जितेका छन् ।"
सफ्टवेयरको स्थानीयकरण आवश्यक,"काठमाडौं नेपाली सफ्टवेयर विकासकर्ताले स्तरीयता र स्थानीयकरणमा जोड दिनुपर्ने विभिन्न क्षेत्रमा व्यक्तिहरूले बताएका छन् । शुक्रबार राजधानीमा भएको क्यान सफ्टटेक समिट मा बोल्दै उच्च सरकारी अधिकार र सूचना प्रविधि व्यवसायीले यस्तो धारणा राखेका हुन् । सफ्टटवेयरको स्थानीयकरण गर्न सकेमा मात्र यसको उपयोगिता बढ्छ, कार्यक्रममा बोल्दै मुख्य सचिव सोमलाल सुवेदीले भने, व्यवसायीले राजधानीलाई मात्र हेर्ने हैन बाहिरी जिल्लामा समेत पुग्नुपर्छ ।"
हिमपातले स्थानीयलाई कष्ट,"लेकाली भेगमा सातायता लगातारजसो हिमपात भइरहेको छ । हिमपात नहुने सदरमुकामलगायत क्षेत्रका स्थानीय हिउँ खेल्नकै लागि दिनहुँजसो त्यहाँ पुग्छन्, रमाइलो गर्छन् । तर, लेकाली भेगमै बसोबास रहेकालाई भने हिमपात कष्टकर बनिरहेको छ । उनीहरूलाई दैनिकी चलाउनै समस्या छ । त्यस क्षेत्रमा अहिले करिब २ फिट बाक्लो हिउँ छ । चिसोले पानी जमेकाले पगालेर पिउनुपर्ने बाध्यता छ । एक दिन पर्ने भए पो रमाइलो मान्नु, हामीलाई हिँडडुल गर्न, खानबस्नै गाह्रो पारेको छ हिउँले, जन्तरखानीका खिलबहादुर मगरले भने, लगातार सातासम्म हिउँ नपरेको धेरै भएको थियो । ठिक्क परे बालीलाई फाइदा पुग्थ्यो । यसपालि धेरै परेकाले बाली मासिने डर भयो । हिउँ जमेकाले ओखलढुंगासोलुखुम्बु सडकमा चार दिनयता सवारी साधन राम्ररी गुड्न पाएका छैनन् । हिउँमा गाडी चिप्लिने भएकाले ठाडेदेखि पात्लेसम्मको करिब ५ किमि सडक अवरुद्ध हुन पुग्यो । लेकाली भेग पर्ने जिल्लाको उत्तरी गाविस पात्ले, रावादोलु र भुसिंगाका कच्ची सडक पनि हिउँले थुनिएका छन्। हिउँमा गुड्न सक्ने सवारी साधन नहुँदासमेत यस भेगका स्थानीयले बर्सेनि समस्या भोग्नुपरेको पात्लेका आङबाबु शेर्पाले बताए । सोलुखुम्बुका टाप्टिङ, केरुङसँगै दूधकुण्ड नगरपालिकामा समेत हिमपात भएको छ । ओखलढुंगाको रगनी, खिजीफलाँटे, जन्तरखानी, पात्ले, रावादोलु, भुसिंगालगायत गाविसमा पुसको मध्यमै बाक्लो हिमपात भएको छ । हिमपातपछि चिसो बढ्दा विद्यालयमा पठनपाठन हुन सकेको छैन । स्थानीयलाई घरबाहिर निस्कनसमेत गाह्रो भएको छ ।"
इन्जिनियरिङ एक्स्पोमा सोलार कार,"पोखरा विद्यार्थीको सीप र ज्ञान व्यवहारमा उतार्ने उद्देश्यसाथ इन्जिनियरिङ अध्ययन संस्थान पश्चिमाञ्चल क्याम्पस पोखरामा तेस्रो इन्जिनियरिङ एक्स्पो शुक्रबार सुरु भएको छ । एक्स्पोमा तालका जलकुम्भी झार फाल्ने, धान काट्ने मेशिन, सोलार कार र इभोटीङलगायत ४० बढी प्रविधि प्रदर्शनमा राखिएको छ । विशेष गरी उद्योग धन्दा, जलविद्युत परियोजना र सडकलगायत पूर्वाधार क्षेत्रमा विद्यार्थीले विभिन्न प्रविधि सिर्जना गरेको क्याम्पसले जनाएको छ । क्याम्पसप्रमुख नारायण गौतमले विकासको आधारशिला औजार तथा सीपयुक्त उपकरण बन्न सकोस् भन्ने हेतुले प्रदर्शनी आयोजना गरिएको बताए । उद्योग तथा व्यापारमा आधुनिकीकरण र बैज्ञानिकीकरण माध्यमबाट आर्थिक समृद्धि गर्न सकिने तर त्यसका लागि नवीनतम प्रविधि आवश्यक पर्छ, उनले भने, प्रविधिमा नयाँ आयामको द्योतक भनेकै इन्जिनियरिङ शिक्षा हो । अहिले इन्जिनियरिङ क्षेत्रका विद्यार्थी पनि विदेश पलायन हुन थालेकाले राज्यले नीति बनाएर सक्षम जनशक्तिलाई देशमै रोक्ने वातावरण बनाउनु पर्नेमा उनले जोड दिए । करिब अढाई सय विद्यार्थीले सिर्जना गरेको प्रविधि शनिबारसम्म देखाइनेछ । रकम जुटाउन सके नयाँ प्रविधि सर्जना गर्ने थियौ, क्लब अफ टेक्निकल स्टुडेन्ट्सका अशोक लम्सालले भने ।"
जागरण ल्याउँदै माघीु,"चैनपुर (दाङ) कुनै बेला यस्तो समय थियो माघी आयो कि थारू गाउँमा कमलरीका लागि मोलमोलाइ सुरु हुन्थ्यो । काखमा खेल्नुपर्ने बालिकाहरू अर्काको घरमा कमलरी हुन जानु पथ्र्यो । माघी पर्व थारू बालिकाका लागि अभिशाप नै थियो तर अहिलेको माघीलाई फरक रूपमा पाइएको छ । उनीहरूलाई कमलरी बस्नबाट रोक्न अनेक उपाय खोजिन्छ साथै माघीको समयमा शिक्षातर्फ पनि प्रेरित गर्ने गरिएको छ ।गंगापरस्पुरको चैनपुरमा शुक्रबार २७ थारू बालिकालाई विद्यालय शिक्षामा प्रोत्साहन गर्न साइकल वितरण गरियो । १२ वर्षमाथिका बालिकालाई विद्यालय जान सजिलो होस् भनेर हरेक माघीमा साइकल वितरण गर्ने गरेको पूर्वकमलरी दीपा चौधरीले बताइन् । अधिकांश अभिभावक कामको बहाना बनाएर छोरीलाई विद्यालय पठाउँदैनन्, उनले भनिन्,घरको कामले नियमित विद्यालय जान नसकेकालाई सजिलो होस भनेर साइकल उपहार दिइएको हो । आफ्ना बालबालिकालाई नियमित विद्यालय पठाउने ६ आमालाई पनि साइकल प्रदान गरियो । अब माघी दासता होइन, उमंग र स्वतन्त्रताको पर्व भएको गढवा६ मानपुरकी सुष्मा चौधरीले बताइन् । पहिले माघी भन्नेबित्तिकै कमलरी जाने पर्वजस्तो लाग्थ्यो, उनले भनिन्,अहिले हामी विद्यालय जान पाएका छौं । हामीलाई हेर्ने दृष्टिकोणमा पनि परिवर्तन आएको छ ।साइकल पाएपछि घण्टौं हिँडेर विद्यालय जाने बालिकालाई राहत मिलेको छ । निरन्तर पढ्न जाने वातावरण मिलोस् भनेर बालिकालाई साइकल वितरण गरिएको क्रियटिङ पोसिबिलिटिज (सीपी) नेपालका निर्देशक दिनेश सापकोटाले बताएवर्षौंदेखि माघ १ देखि थारू समुदायका छोरीलाई कमलरी पठाउने प्रचलन थियो । २०६५ माघ १ गते दाङलाई कमलरीमुक्त जिल्ला घोषणा गरेपछि यो क्रम केही रोकिए पनि भित्रभित्रै कमलरी राख्ने गरेको पाइएको सापकोटाले बताए । आधारभूत शिक्षा पाइसकेपछि बालिकालाई बालविवाह र बालश्रमबाट बच्न सजिलो हुन्छ, उनले भने । मुक्त कमलरी विकास मञ्चका अनुसार हालसम्म पश्चिम तराईका दाङ, बाँके, बर्दिया, कैलाली र कञ्चनपुरमा १२ हजार बढी कमलरी मुक्त भएका छन् ।"
बीपीमा उपकुलपति रिक्त,"धरान बीपी कोइराला स्वास्थ्यविज्ञान प्रतिष्ठानमा शुक्रबारदेखि उपकुलपति पद रिक्त भएको छ । ५ वर्षअघि नियुक्त प्राडा बलभद्रप्रसाद दासको पदावधि सकिएपछि पद रिक्त भएको हो । प्रतिष्ठान स्थापना कालदेखि कार्यरत युरोलोजिस्ट प्राध्यापक चन्द्रशेखर (सीएस) अग्रवाल, एक्सरे विभागका प्राध्यापक राजकुमार (आरके) रौनियार, मेडिसिन विभागका प्राध्यापक प्रल्हाद कार्की, हाडजोर्नी विभागका विशेषज्ञ प्राध्यापक गुरु खनाल, प्याथोलोजिस्ट तथा अस्पताल निर्देशक प्रा अरविन्दकुमार सिन्हा उपकुलपतिका दाबेदार देखिएका छन् । स्रोतका अनुसार नियुक्तिका लागि सबै जना शक्तिकेन्द्र धाइरहेका छन् । निवर्तमान उपकुलपति प्राडा दास अवसर पाए फेरि आउने कसरतमा छन् ।"
चितुवाको उद्धार,"डोटी बालीनाली नष्ट गरेको भन्दै किसानले नियन्त्रणका लागि थापेको पासोमा पारेको चितुवालाई उद्धार गरिएको छ । कपल्ले ५ स्थित तिछडामा स्थानीय दिलबहादुर नागरीले थापेको पासोमा बिहीबार फसेको जंगली चितुवालाई बर्दिया राष्ट्रिय निकुञ्जको टोलीले शुक्रबार उद्धार गरेको हो । पशुचिकित्सक चित्रबहादुर खडा नेतृत्वको टोलीले चितुवाको उद्धार गरी जिल्ला वन कार्यालय डोटीलाई बुझाएको छ । वन कार्यालय प्रमुख बद्रीकुमार कार्कीले धरापमा फसेको चितुवा उपचारपछि निकुञ्जलाई हस्तान्तरण गरिएको जानकारी दिए । धरापमा परेर चितुवा केही घाइते भएको थियो, कार्यालय प्रमुख कार्कीले भने, टोलीले हामीलाई बुझाए पनि केही औषधि गरेर निकुञ्जलाई सुम्पियौं ।"
पीडितलाई न्यानो राहत,"सिन्धुपाल्चोक चिसोले कठ्यांग्रिएका जिल्लाको लेकाली बस्ती घोर्थलीका भूकम्पपीडितलाई गैरसरकारी संस्थाको सहयोगमा न्यानो कपडा वितरण गरिएको छ । स्थानीय धुलसा, आमदिङ, ठेमासा माथिल्लो डाँडामा हिउँ परेपछि कठ्यांग्रिएका पीडितहरूलाई ब्ल्यांकेट र म्याट बाँडिएको हो । स्थानीयन लामु शेर्पाले भने, चिसोमा न्यानो पाउँदा खुसी लागेको छ । ६ सय ५० परिवारलाई सामग्री बाँडिएको हो ।"
"४ को मृत्यु, पसलमा लुटपाट","मेक्सिकोमा पेट्रोलियम पदार्थमा वृद्धिलगत्तै सुरु भएको विरोध प्रदर्शन हिंसात्मक हुन थालेको छ । प्रदर्शनका क्रममा शुक्रबारसम्म ४ जनाको मृत्यु भएको छ । मेक्सिकोभरमा कम्तीमा पनि ३ सय पसलमा लुटपाट भएका छन् । अधिकारीहरूका अनुसार ७ सय मानिस पक्राउ परेका छन् । मेक्सिकोका व्यवसायीहरूको संस्थाले मूल्य वृद्धिविरुद्ध भएको प्रदर्शनका क्रममा राजमार्ग, बन्दरगाह र टर्मिनल बन्द गरिएका र लुटपाट हुन थालेपछि सयौं पसलहरू बन्द गर्न बाध्य भएको जनाएको छ । विभिन्न समूहहरूले आधारभूत आवश्यकताका खाद्यपदार्थ र पेट्रोलियम पदार्थ आपूर्ति गर्न पनि चेतावनी दिएको जनाइएको छ । मेक्सिकोको पर्व थ्री किङस् डे मा आफ्ना बालबालिकालाई उपहार दिन खेलौना पसलहरूमा अभिभावकहरूले लुटपाट नै मच्चाएका थिए ।भेराक्रुज सहरमा भएको लुटपाटका क्रममा २ जना मृत भेटिएका थिए । उनीहरूको परिचय खुलिनसकेको अधिकारीहरूले जनाएका छन् । यस्तै, मेक्सिको सिटीमा एउटा ग्यास स्टेसनमा लुटपाटलाई रोक्न खोज्दा एक प्रहरी अधिकृत नै मारिएका छन् । अलान्डे सहरका ग्यास स्टेसनमा पनि लुटपाट भएको थियो । मेक्सिको सिटी प्रहरीले २९ पसलमा लुटपाटमा संलग्न हुने ७६ जनालाई पक्राउ गरिएको जनाएको छ । मेक्सिको सिटीसँग जोडिएको मेक्सिको राज्यमा लुटपाटमा संलग्न भएको आशंकामा ५ सय २९ जनालाई पक्राउ गरिएको छ । अधिकारीहरूले गत डिसेम्बरमा पेट्रोलियम पदार्थमा २० प्रतिशतले वृद्धि गर्ने घोषणा गरेका थिए । राष्ट्रपति इन्रिक पेना नितोले मुलुकको अर्थतन्त्रको स्थायित्वका लागि मूल्य वृद्धि आवश्यक भएको बताएका छन् । उनले टेलिभिजन सम्बोधनमा भनेका छन्, कृत्रिम रूपमा मूल्य कम गर्नु भनेको गरिब मेक्सिकनबाट पैसा लिएर धनीलाई दिएजस्तै हो । बिहीबार लुटपाट रोकिए पनि आन्दोलनकारीहरूले राजमार्ग अवरुद्ध गरेका छन् ।"
रूसले सिरियामा सेना घटाउने,मस्को रूसले सिरियामा रहेको आफ्नो सैन्य बलको संख्या घटाउने भएको छ । रसियाली सशस्त्र बलका एक अधिकारीले शुक्रबार उक्त जानकारी दिएका हुन् । टर्की र रूसको सहभागितामा सिरियामा गत साताबाट सुरु भएको युद्धविरामपछि रूसले उक्त निर्णय गरेको हो । यद्यपि सिरियामा जारी युद्धविराम केही स्थानमा उल्लंघनसमेत भएको छ ।
इमेल हयाक गर्ने रूसी एजेन्ट पहिचान,"न्युयोर्क अमेरिकाले राष्ट्रपति चुनावअगाडि डेमोक्रेटिक पार्टीको इमेल हयाक गर्ने रूसी एजेन्टको पहिचान भएको जनाएको छ । तर ती व्यक्तिको नाम भने सार्वजनिक गरिएको छैन । रूसी एजेन्टले डेमोक्रेटिकका इमेल हयाक गरेर विकिलिक्सलाई दिएको आरोप लगाइएको छ । रूसले भने इमेल हयाकिङमा आफ्नो संलग्नता अस्वीकार गर्दै आएको छ भने विकिलिक्सका संस्थापक जुलियन असान्जले मस्को आफ्नो स्रोत नभएको बताउँदै आएका छन् । यसैबीच, अमेरिकी गुप्तचर संस्थाका प्रमुख जनरल जेम्स क्लापरले अमेरिकी राष्ट्रपति चुनावमा रूसी हस्तक्षेपका विषयमा आगामी साता स्पष्ट पार्ने बताएका छन् । उक्त हस्तक्षेप सम्बन्धी रिपोर्ट बिहीबार राष्ट्रपति बाराक ओबामासमक्ष प्रस्तुत गरिएको थियो । क्ल्यापरले रूसी राष्ट्रपति भ्लादिमिर पुटिनले डेमोक्रेटिक पार्टीको इमेल लिक गर्ने आदेश दिएको उल्लेख गर्दै यसपछाडि रहेको उद्देश्यबारे आगामी साता खुलासा गर्ने बताएका हुन् । गुप्तचर संस्थाले तयार पारेको प्रतिवेदन नवनिर्वाचित राष्ट्रपति डोनाल्ड ट्रम्पसमक्ष पनि पेस गरिने जनाइएको छ ।"
कैदीबीच झडपमा ३३ को मृत्यु,रियो दी जेनेरियो उत्तरी ब्राजिलको रोरैमा राज्यमा कैदीबीच झडप हुँदा ३३ जनाको मृत्यु भएको छ । अमेजोनास राज्यको जेलमा झडपमा ५६ जनाको मृत्यु भएको केही दिनमै यो घटना भएको हो । स्थानीय न्यायमन्त्री उजेल कास्त्रोले लागूऔषध ग्याङबीच झडप हुँदा कैदीको मृत्यु भएको बताए ।
आर्मीले लियो बदलाु,"अतिरिक्त समयको सुरुमै (९१ औं मिनेट) भरत खवासको गोलमा आर्मीले अग्रता बनायो । विजय युथका तीन डिफेन्डरलाई कटाउँदै नवयुगले दिएको क्रसमा भरत गोल गर्न सफल भए । उनको प्रतियोगितामा पहिलो गोल हो । ९४ औं मिनेटमा हिरण्य मगरले हेडबाट गोल गरेर आर्मीको अग्रता फराकिलो बनाए । उनले भरत खवासको पास उपयोग गरे । १ सय ६ औं मिनेटमा आर्मीका दीप लामाले नवयुगको क्रसलाई गोलमा परिणत गरेपछि आर्मीले फाइनल सुरक्षित गरेको थियो । विजय युथका गोलरक्षक अशोक बरालले करिब आधा दर्जनभन्दा बढी प्रहार बचाए पनि हार टार्न भने सकेनन् । म्यान अफ द म्याच आर्मीका बालकृष्ण श्रेष्ठ भए ।आर्मीका प्रशिक्षक नवीन न्यौपानेले विपक्षी खेलाडीको फिटनेस कमजोर हुँदा त्यसको फाइदा आफूहरूले लिएको बताए । हामीले गोल खाएको अवस्थामा सम्हालिएर खेल्यौं । जसको फाइदा हामीलाई भयो । थप समयमा विपक्षी खेलाडीको फिटनेस ज्यादै कमजोर भएका कारण हामीलाई सजिलो भयो, उनले भने । गतवर्ष सिमरा गोल्डकप सेमिफाइनलमा विजय युथसँग भोगेको हारको बदला लिएको आर्मीले फाइनलमा राम्रो खेल्दै उपाधि जित्ने प्रशिक्षक न्यौपानेको दाबी थियो । सेमिफाइनल सकिएको २४ घन्टा नबित्दै फाइनल हुँदैछ । जसले गर्दा खेलाडीलाई रिकभरी हुने सम्भावना छैन । त्यसैले हामी सक्दो राम्रो गर्ने प्रयत्न गर्नेछौं, उनले भने ।विजय युथका प्रशिक्षक सुविन घिमिरेले खेलमा भाग्यले साथ नदिएको बताए । दूर्भाग्य भन्नुपर्छ । हामीले अन्तिम सेकेन्डमा गोल खायौं । हाम्रा खेलाडी घाइते भएका कारण थप समयमा राम्रो खेल्न सकेनौं । आर्मीमाथि हाबी हुँदाहुँदै पनि हामी हार्न पुग्यौं, घिमिरेले भने, अतिरिक्त समयमा आर्मीले आफ्नो वास्तविक खेल खेल्यो ।सुमन भोम्जन स्मृति खेलकुद प्रतिष्ठानको आयोजनामा भएको प्रतियोगिता विजेता र उपविजेताले ५ र ३ लाख रुपैयाँ प्राप्त गर्नेछन् ।"
रुस्लान कप क्रिकेटमा १६ टिम,"काठमाडौं तीन विभागीयसहित १६ टिमले दोस्रो रुस्लान कप क्रिकेटमा प्रतिस्पर्धा गर्ने भएका छन् ।कीर्तिपुरस्थित त्रिभुवन विश्वविद्यालयको मैदानमा पुस २६ देखि माघ ४ सम्म हुने टान्टीटान्टी प्रतियोगितामा डिफेन्डिङ च्याम्पियन पुलिस, पहिलो संस्करण उपविजेता आर्मीसँगै एपीएफ क्लब पनि सहभागी हुनेछ । मोफसलका खहरे क्रिकेट क्लब (धादिङ), न्यू होराइजन (भैरहवा), सुदूरपश्चिमाञ्चल एकेडेमी (एसपीए) र अनुभूति एजुकेसन फाउन्डेसन (वीरगन्ज) पनि सहभागी हुनेछन् ।नकआउटका आधारमा हुने प्रतियोगितामा राजधानीका पीसी फाइटर ११, रोयल पीसी फाइटर, हिमालयन क्रिकेट एकेडेमी, न्यू स्टार, कुलेश्वर क्रिकेट क्लब, नेपाली राइनोज, हिमालयन हाइटहाउस कलेज, नेपाल क्रिकेट स्कुल र आयोजक रुस्लान काठमाडौं क्रिकेट ट्रेनिङ सेन्टर (केसीटीसी) छन् ।कुल १८ लाख रुपैयाँ बजेटको प्रतियोगिता विजेताले ३ लाख र उपविजेताले २ लाख पाउने आयोजक केसीटीसीका प्रबन्ध निर्देशक ज्ञानेन्द्र मल्लले बताए । सेमिफाइनलमा पराजित हुने टिमले २५२५ हजार पाउने छन् । क्वाटरफाइनल अघिसम्म खेल जित्नेलाई बोनसस्वरुप ५ हजार दिइने बताइएको छ । उत्कृष्ट ब्याट्सम्यान, बलर, म्यान अफ द सिरिज, उदीयमान खेलाडीलगायतले पनि पुरस्कार पाउने छन् ।"
झापा र एपीएफको उपाधि होड,"झापाका टिम म्यानेजर गोपाल राईले काँकडभिट्टा गोल्डकपको उपाधि चुम्ने लक्ष्यसाथ टिम मैदानमा ओर्लने बताए । लामो समयदेखिको हार यसपटक बिर्सिने प्रयासमा छांै, उनले शुक्रबार भने, एपीएफसँगको भिडन्त जितका लागि मात्रै होइन, प्रतिष्ठाका लागि पनि उत्तिकै महत्त्वपूर्ण छ ।झापा पहिलो चरणमा हिमालयन शेर्पा र सेमिफाइनलमा रुपन्देही ११ को चुनौती समाप्त पार्दै फाइनल पुगेको हो । अनुभवी खेलाडी कर्ण लिम्बू, विशाल राई, बुद्ध चेम्जोङ, योगेश गुरुङ, देवेन्द्र तामाङलगायतको साथले झापा बलियो टिम बनेको छ । घाइते रहेका प्रवेश कटुवाल, दिलेन लोक्तान, नगेन्द्रमणि लिम्बू, सुविन मैनाली भने फाइनलमा खेल्ने छैनन् ।पहिलो चरणमा सीएमजी संकटा र सेमिफाइनलमा आयोजक काँकडभिट्टा ट्रेनिङ सेन्टरलाई हराएर फाइनल यात्रा तय गरेको एपीएफ उपाधि होडमा आक्रामक खेल पस्कने योजनामा छ । प्रशिक्षक रत्नकाजी महर्जनले ९० मिनेटभित्रै जित हासिल गर्ने दाबी गरे । गोल्डकपको ट्रफी उचाल्न हामी आतुर छौं, उनले भने ।सुरुङ्गा गोल्डकप र राष्ट्रिय खेलकुदको उपाधि जितेकाले टिमको मनोबल उच्च रहेको उल्लेख गर्दै उनले भने, जितलाई निरन्तरता दिने लक्ष्य छ । पछिल्ला केही ठूला प्रतियोगिता जितेकाले हाम्रो मनोबल उच्च छ । उनको टिमका मिलन राई, राजेन्द्र रावल, नवीन लामा, रमेश दंगाललगायतका खेलाडी राम्रो लयमा छन् । राष्ट्रिय खेलकुद र हेटौंडा गोल्डकपमा घाइते भएका अन्जन, रन्जन विष्ट, आदित्य चौधरीलाई पनि फाइनलमा खेलाउन सक्ने प्रशिक्षक राईले बताए । सेमिफाइनलमा घाइते फरवार्ड हरि कार्की भने फाइनल खेल्ने छैनन् ।"
ताप्लेजुङ फाइनलमा,इलाम ताप्लेजुङको कर्णसिंह सोनाम स्मृति क्लब फिदिममा जारी टुबोर्ग आठौं फाल्गुनन्द गोल्डकप फुटबलको फाइनल पुगेको छ । शुक्रबार सुनसरीको एलेभेन एरोज क्लबलाई १० ले हराउँदै ताप्लेजुङ उपाधि नजिक पुगेको हो । ताप्लेजुङबाट सेगुनले विजयी गोल गरे । उनी निराजन खड्काको पासमा २९ औं मिनेटमा गोल गर्न सफल भए । तीन नाइजेरियन खेलाडीको साथ पाएको सुनसरीले पाएका पाँच राम्रा अवसर गुमाउँदा घर फर्कनुपर्यो । सुनसरीका निशान लिम्बूले तीन पटक अवसर चुकाए । खेलको म्यान अफ दी म्याच सुनसरीका सौजन्य राई भए । ताप्लेजुङले आइतबार फाइनलमा बिर्ता युनाइटेडसँग प्रतिस्पर्धा गर्नेछ ।
प्राइम विजयी,काठमाडौं ब्याचलर्स लेभलको बुम महिला बास्केटबल प्रतियोगितामा शुक्रबार प्राइम कलेजले जेभियर इन्टरनेसनललाई ३५३३ स्कोरले पराजित गर्यो । प्राइमकी विष्णु मगर र जेभियरकी शान्ति श्रेष्ठले समान १५ स्कोर गरे । विशाल मिलन केन्द्र र एनसीसीएसले संयुक्त आयोजना गरेको प्रतियोगितामा ४ टिमले भाग लिएका छन् । प्रतियोगिताका अन्य टोली नासा र एनसीसीएसले आइतबार खेल्नेछ ।
कराँते सुरु,"काठमाडौं प्रथम आइकेकेएफ क्योकुसिन कराँते राष्ट्रिय च्याम्पियनसिप शुक्रबार त्रिपुरेश्वरस्थित राखेप कभर्डहलमा सुरु भएको छ ।व्यक्तिगत तौल समूहमा नगद पुरस्कार राखिएको प्रतियोगिताको पहिलो दिन ६० केजीमा विजयी भएर काठमाडौंका भीमबहादुर थापामगर, कास्कीका गणेश अधिकारी, काभ्रेका राज राई, काठमाडौंका रोहित श्रेष्ठ, कास्कीका अनिष थोकर, सर्लाहीका विश्व लामा, रामकुमार सुनुवार र ललितपुरका एक्का तामाङ क्वाटरफाइनल पुगेका छन् । दुईदिने प्रतियोगितामा २२ जिल्लाका १ सय ७० खेलाडीले ६ तौलसमूहमा प्रतिस्पर्धा गर्ने छन् ।"
पूर्वाधारको चपेटामा खेलक्षेत्र,"बन्दै पूर्वाधारखेलकुदका लागि ताप्लेजुङ नगरपालिका ६ का शिव गुरुङले निजी लगानीमा बनाएको ब्याडमिन्टन हल र भानुजन माविको फुटबल मैदानबाहेक अरु संरचना छैन । फुटबल मैदान पनि इलेभेन साइडको त छैन तर त्यति नै संख्यामा खेलाइन्छ । मापदण्डअनुसार लम्बाई र चौडाई पुग्दैन । जिल्ला फुटबल संघ अध्यक्ष मोती पतङा चौडाई ३० मिटर जति नपुग्ने बताउँछन् । विद्यालयका प्रधानाध्यापक किशोर राई चौडाई विस्तार गर्न निजी जग्गा भएको र विद्यालयसँग खरिद गर्नसक्ने क्षमता नभएकाले विस्तार गर्न समस्या भएको बताउँछन् । जिल्ला खेलकुद विकास समितिको स्वामित्वमा रहेको त कुनै पनि संरचना छैन ।खेलकुद विकास समितिका अधिकृत यज्ञनिधि पौडेल एक निर्वाचन क्षेत्र, एक खेल मैदानको अवधारणाअनुसार क्षेत्र नम्बर १ को सिनाम र २ को साँघुमा निर्माणाधीन अवस्थामा रहेको बताउँछन् । यो बाहेक यसै वर्ष शान्ति तथा पुनर्निर्माण मन्त्रालयले भानुजन र मोती माविको मैदान विस्तार गर्न २५२५ लाख रुपैयाँ छुट्याइएको कार्यालयले जनाएको छ ।जिल्ला खेलकुद विकास समितिका संरक्षक बालकुमार साँवा प्राविधिकसहितको टोलीले चाँडै सर्भेक्षण गरेर निर्माण कार्यमा लाग्ने बताउँछन् । भलिबल कोर्ट मर्मत तथा सुधार गर्न १ लाख रुपैयाँ लाग्ने तर कहाँ लगानी गर्ने भनेर निर्णय भइनसकेको पौडेलले बताए । निजीको भरोसाधरानमा अधिकांश खेलकुद सम्पन्न गर्न सरकारीभन्दा निजी स्तरमा मैदान, कोर्ट, कभर्डहलहरू निर्माण भएका छन् । खेलकुदका लागि धरान पूर्वाधारयुक्त मानिन्छ । सरकारी स्वामित्वको करिब सात बिघा क्षेत्रफलको क्षेत्रीय रंगशाला पुनर्निर्माण भइरहेको जिल्ला खेलकुद विकास समिति सुनसरी अध्यक्ष धनबहादुर राईले बताए । रंगशालाबाहेक एन्फा टेक्निकल सेन्टरको मैदान, बीपी प्रतिष्ठानको मैदान, बाँझोगरको मैदान, डिपोको मैदानमा फुटबल खेल्न सकिने प्रसस्त पूर्वाधार छन् । धरानमा बास्केटबल, टेबलटेनिस, ब्याटमिन्टन, क्रिकेट, गल्फ, फुटबल खेल आयोजना गर्न अन्तर्राष्ट्रिय स्तरका मैदान र कोर्ट छन् । बीपी कोइराला स्वास्थ्य विज्ञान प्रतिष्ठानमातहतको मैदानमा निर्वाणा गल्फ कन्ट्री क्लबको गल्फ कोर्स र नजिकै २२ वटा क्रिकेट मैदान छ । निजीस्तरमा सबैभन्दा बढी बास्केटबल कोर्ट निर्माण भएको छ । डिपो उच्च माविले करिब ७ लाख खर्च गरेर रातमा पनि खेल्न सकिने गरी गत महिनामात्र अन्तर्राष्ट्रिय स्तरको बास्केटबल कोर्ट निर्माण गरेको प्राचार्य राजकुमार राईले बताए । उनले भने, सहरी युवापुस्ता बास्केटबलप्रति बढी आकर्षित भएकाले केही खर्च गरेर अन्तर्राष्ट्रिय मापदण्डअनुसार कोर्ट निर्माण गरेका छौं । राष्ट्रियस्तरका बास्केटबल कोर्ट आधा दर्जनभन्दा बढी छन् । धरान १३ स्थित अमर सेवा समाजले एक करोड ७ लाख लगानीमध्ये राखेपको ३० लाख, बाँकी वडावासी र विदेश बस्नेबाट स्थानीयसँग संकलित रकमबाट अन्तर्राष्ट्रिय स्तरको कभर्डहल बनाउन लागेको छ । सबै खाले इन्डोर गेम खेल्न सकिने गरी कभर्डहल डिजाइन गरिएको निर्माण समिति उपसंयोजक भुवन राईले बताए ।स्थानीय प्रयासमा कभर्डहलधनकुटा ५ स्थित माथिल्लो कोप्चेमा स्थानीय निकायको अगुवाईमा नयॉ कभर्डहल बनेपछि खेलकुद गतिविधि बढेको छ । सदरमुकामस्थित सल्लेरी वनभित्र बहुउद्देश्यीय कभर्डहल छ । हल साढे ५ सय दर्शक क्षमताको छ ।हलमा दुईटा ब्याडमिन्टन कोर्ट, विभिन्न सभा तथा कन्सर्ट प्रस्तुत गर्न सकिने अत्यधुनिक सभाहल लगायत अधिकांश इन्डोर गेम खेल्न सकिने धनकुटा नगरपालिकाका कार्यकारी अधिकृत तीर्थप्रसाद धितालले बताए । उक्त भवन जिल्ला, क्षेत्रीय तथा राष्ट्रिय स्तरका खेलकुद समेत आयोजना गर्न सकिने लक्ष्य रहेको धितालको भनाइ छ । कभर्डहल निर्माण भएपछि राष्ट्रिय, अन्तर्राष्ट्रियस्तरको इन्डोर खेलकुद गराउन सहज भएको जिल्ला खेलकुद विकास समितिका अध्यक्ष योगेन्द्र राईले बताए । दशकौं पहिले निर्माण भएको धनकुटा ५ स्थित माथिल्लो कोप्चेको कभर्डहल जीर्ण भएपछि पछिल्लो समय आंशिक रूपमा सामुदायिक भवनमा इन्डोर गेम गरिँदै आएको छ । भवन निर्माणका लागि निर्वाचन क्षेत्र पूर्वाधार विकास कार्यक्रमको २८ लाख र बाँकी रकम नगरपालिकाको पहलमा जुटाइएको छ । धनकुटा ३ स्थित नेत्रज्योति संघको स्वामित्वको जग्गा ३० वर्षे लिजमा लिएर कभर्डहल निर्माण गरिएको हो । पछिल्लो समय कराते, ब्याडमिन्टन, उसु लगायतका खेलमा आकर्षण बढ्दै गएको छ । नवनिर्मित कभर्डहलमा हाल नियमित ब्याडमिन्टन लगायतका खेल आयोजना भइरहेका छन् । (इलामबाट विप्लव भट्टराई, इटहरीबाट वेदराज पौडेल, ताप्लेजुङबाट आनन्द गौतम, धरानबाट प्रदीप मेन्याङ्बो र धनकुटाबाट रमेशचन्द्र अधिकारी)"
महाकविका फोटा,"करिब असी वर्षअघि मेरा पिताजी (केदारमणि) श्री ३ बडामहारानी बालकुमारी देवी (महाराज चन्द्रशमशेरकी कान्छी महारानी) को बद्रीकेदार यात्राको, भनूँ भने अफिसियल फोटोग्राफर बन्नुभएको थियो । त्यो यात्रा झन्डै तीन महिना लामो थियो पैदल, हरिद्वारऋषिकेशबाट सुरु भएर रानीखेतनैनीतालमा आएर सकिएको । त्यस बेला पिताजीका फोटोग्राफीका सामान बोक्ने नै दुई जना भरिया थिए रे । ठूलो क्यामेरा, त्यसको तीनखुट्टे स्ट्यान्ड अनि ऐनाका फोटोग्राफिक प्लेट र तिनलाई धुने (डेभलप गर्ने र हाइपो लगायतका केमिकलहरू) सामानहरू पनि साथै लग्नुपरेको थियो रे । त्यसरी उहाँले करिब दुई सयभन्दा बढी फोटो खिच्नुभएको थियो भन्ने मैले बुझेको हुँ । किनभने दुई सय जति तस्बिरहरू त उहाँले दुई या तीनवटा फोटो एल्बममा भरेर बडामहारानीलाई नै चढाउनुभएको थियो । यो कुरा मलाई कसरी थाहा भयो भने उहाँले चढाएका ती एल्बमहरूपछि (महारानीका कान्छा छोरा) मदनशमशेर जर्साबका कोठामा आइपुगेर रहेका थिए ।त्यसको ठीक बीस वर्षपछि, २०११ सालमा सासूज्यूको पाइला पछ्याउँदै रानी जगदम्बाले पनि त्यस्तै बद्रीकेदार यात्रा गर्नुभयो । सासूज्यूको यात्राको फोटोअभिलेख रहेको जस्तै गरी आफ्नो तीर्थयात्राको पनि तस्बिर खिचाएर राख्ने इच्छा भएछ रानीसाहेबलाई । त्यसका लागि म छानिएँ र म रानी जगदम्बाको यात्राटिमको सहयात्री बनें । तर समय धेरै परिवर्तन भइसकेको थियो यसबीच । तीनमहिने यात्रा छोट्टिएर एक महिनामै हुने भइसकेको थियो । तस्बिर खिच्ने प्रविधिमा समेत धेरै सुधार भइसकेको थियो । यात्राका फोटो खिच्न मेरो निमित्त छुट्टै एउटा रोलिफ्लेक्स क्यामेरा किनिएको थियो कोलकातामा । त्यसैमा मैले पनि २० रोल जति फोटो खिचेको थिएँ । र बुवाकै झैंं एल्बम नै बनाएर चढाएको थिएँ मैले पनि रानीसाहेबलाई ! इति भूमिका ।बद्रीकेदार यात्रापछि मेरो रोलिफ्लेक्स ले काम पाएन ! अनि मैले पनि काम पाइनँ ं। रानी जगदम्बाको दरबारमा मेरो आफ्नो भन्नु केही काम थिएन, बुवालाई मद्दत गर्नुबाहेक । तर बुवा सबै काम आफैं सक्नुहुन्थ्यो । मैले गर्नैपर्ने भन्ने काम केही पनि हुँदैनथ्यो । म त दिनभरि सानो टुटु बन्दुक लिएर श्रीदरबारको ४५ सय रोपनीको ठूलो कम्पाउन्डमा चरा र स्याल मारेर घुम्थें । अनि कसोकसो मणिहरूको पुरानो संस्कार, नेपाली भाषा र साहित्यको चस्काले, मेरो टाउकामा बिस्तारै चियाउन थालेछ त्यसपछि केके गरियो, ककसलाई भेटियो त्यो इतिहास धेरै किसिमले धेरैतिर भनिसकिएकाले यहाँ नदोहोर्याऊँ तर रानी जगदम्बाको हातबाट मदन पुरस्कारको स्थापना गराउन सफल भयो हाम्रो परिवार (भन्नाले हामी, मेरा पितामाता र म) २०१२ सालको हिउँदमा । अनि मदन पुरस्कार पुस्तकालय पनि जन्म्यो २०१३ सालमा । नेपाली साहित्यिक, नेपाली कविलेखकहरू गुमनाम नभए पनि उनीहरू अज्ञातजस्तै थिए त्यस बेलासम्म । को कस्तो छ, कसको रूपरंग कस्तो छ थाहै छैन कसैलाई । धेरैले धेरैलाई देखेकै थिएनन् । अब मैले काम पाएँ । मेरो क्यामेरा रोलिफ्लेक्स ले पनि काम पायो ! रानीसाहेबले नै मलाई उपलब्ध गराइदिएको जर्मन मोटरसाइकल फक्स ले पनि एउटा काम भेट्टायो भनूँ । जगदम्बा प्रेसमा मेरा सहायक भएर भित्रिएका कवि भूतका भिनाजु (वासुदेव लुइटेल) लाई मोटरसाइकलमा पछाडि राखेर अनि रोलिफ्लेक्स क्यामेरा बोकेर म कविलेखका फोटो खिच्न उपत्यकावरिपरि जताततै पुग्न थालें ।त्यही फोटखिच अभियानको दौडमा म वाग्मती पुल टोलको नारायणप्रसाद बास्कोटाको घर पनि पुगें । त्यहाँ पुगेपछि त मलाई खजानै भेट्टाएजस्तो, मेरो अभियानको टुङ्गैमा पुगेजस्तै भयो किनभने त्यहाँ त नेपालका स्वनामधन्य कविलेखकहरू सबै जना जम्मा हुँदा रहेछन् भन्ने देखें मैले । महाकवि, कवि व्यथित, डा ईश्वर बराल, भवानी भिक्षु, शंकर लामिछानेजस्ता हस्तीहरूको जमघट हुने गरेको पाएँ मैले त्यहाँ । कति जनाको फोटो खिचेर भ्याउनु मैले बास्कोटाजीको घरमा महाकवि देवकोटाका फोटो खिच्न त मैले मेरो रोलिफ्लेक्सका एकदुई रिल नै सकें । उहाँका अनेक पोजका, सबै किसिमका मुडका फोटो खिचेको थिएँ मैले दुईचार दिन लगाएर । सबै फोटा राम्रा आएनन् तर उहाँका जति विभिन्न किसिमका तस्बिर मैले खिच्न पाएँ त्यस बेला त्यस्तो मौका पछि अरू कसैले कहिल्यै पाएजस्तो लाग्दैन मलाई । मैले त्यस बखत खिचेका केही फोटाहरू महाकविको पहिचान बनाउने मुख्य तस्बिर बन्न पुगेको देख्दा मलाई सन्तोष लाग्छ । तर अचम्म के भने ती फोटाहरू मैले खिचेको हुँ भन्ने कुरा तीसौं वर्षसम्म धेरैलाई पत्तै भएन उदाहरणार्थ महाकविले हातमा चुरोट लिएको त्यो फोटो एउटा अर्कै फोटोको क्रप अप गरिएको (काटकुट पारिएको) स्वरूप मात्र हो भन्ने कुरा धेरै वर्षसम्म गोप्य नै रहेको थियो । त्यो फोटो मैले महाकवि बास्कोटाजीको घरबाट हिंड्न लागेका बखतमा खिचेको हुँ, बेलुकातिर । साइकल थियो उहाँका साथमा । एउटा हातमा चुरोट थियो अनि हात साइकलको ह्यान्डिलमा थियो । उहाँको अर्को हात साइकलको काठीतिर थियो सायद । र, साइकलको दुईतिर त्यस फोटोमा नारायणप्रसाद बास्कोटा स्वयम् र हरिहरनाथ रेग्मीजी पनि उभिएका थिए (साथको फोटोमा सबै देखिन्छन्) । महाकविको हातमा चुरोट भएको त्यो फोटोबाहेक मैले त्यस बेला खिचेका उहाँका अर्का दुईवटा तस्बिर मलाई मन पर्नेमध्येका हुन् एउटा कविजीले बत्तीसी देखाएर हाँसेको र अर्को बास्कोटाजीले टुक्रुक्क बसेर महाकविलाई प्रगति का लागि आएको एउटा लेख सुनाइरहेको फोटो । ऐतिहासिक नै हुन् ती दुई फोटो पनि । मेरो महाकविको ऐतिहासिक फोटो ।(साहित्यिक अन्वेषक कमल दीक्षितले यो आलेख २०१६ सालदेखि निरन्तर प्रकाशित साहित्यिक पत्रिका नेपाली को प्रकाशोन्मुख २२६ औं अंकका लागि लेखेका थिए । यसलाई कोसेली मा प्रकाशित गर्न नेपाली का सम्पादक कुन्द दीक्षितले उपलब्ध गराएका हुन् । आफू उपचाररत बी एन्ड बी अस्पतालको बिरामीकक्षमा बसेर एक महिनाअघि यो लेखलाई अन्तिम रूप दिएका कमल दीक्षितको अघिल्लो साता निधन भयो ।)"
साम्बा : गोल मेसिन,"सिम्पानी ७, लमजुङका थमबहादुर र मुन्नामाया भण्डारीका ६ सन्तान छन् । त्यसमध्ये एक्लो खेलाडी हुन्, सावित्रा । उनको घरबाट १५२० मिनेट उक्लिएपछि सरस्वती सदन निमावि पुगिन्छ । त्यही स्कुलको मैदानमा केटाहरूसँग खेल्दाखेल्दै उनी स्किलफुल फुटबलर भइन् । ट्रेनिङ थिएन । खाली खुट्टा खेल्थें । प्रतियोगिता खेल्दाचाहिं दाइहरूको साइज मिल्यो भने बुट लगाउन पाइन्थ्यो, उनले बाल्यकाल सम्झिइन् ।दाइहरूसँगै खेल्थे । त्यस बेला गाउँमा फुटबल खेल्ने अरू छोरीमान्छे थिएन, म एक्ली थिएँ, हक्की स्वभावका उनले भनिन्, सानैबाट मेरो हेयरस्टाइल केटाको जस्तै थियो । केटाहरूसँगै ट्रेनिङ गरें । केटाहरूकै टिम (दिव्यज्योति युवा क्लब) बाट प्रतियोगितामा पनि खेलें । राम्रो खेल्ने दाइहरू थिए तर विदेशतिर लाग्थे । मलाई यो राम्रो फुटबल खेल्छ, यसलाई कहाँ लाने हो भनिरहन्थे ।नेपालमा महिला फुटबल क्लबको पहिलो विभागीय टिम सशस्त्र प्रहरी बल (एपीएफ) ले बनाएको थियो । चार वर्षअघिसम्म नेपाली राष्ट्रिय महिला टिममा एपीएफकै वर्चस्व रहन्थ्यो । जमुना, अनु, भगवती थापा, सजना राना, निरु थापासहितको एपीएफ घरेलु फुटबलमा ६ वर्षसम्म अपराजित थियो । प्रतियोगिताको कमी, सिनियर खेलाडीको उमेर र चोटसँगै एपीएफको नतिजा खस्किन थाल्यो । ठीक यही बेला सावित्रालाई अवसर खोज्दै शुक्र लामाले एपीएफमा दुई वर्षअघि पुर्याएका थिए । फागुन, २०७२ मा प्रहरी जवानमा भर्ना पनि भइन् । ड्युटी गर्न होइन, उनले फुटबल खेल्नकै लागि एपीएफ रोजेकी हुन् ।पाँच फिट चार इन्चकी उनी प्रधानसेनापति कपमा एपीएफ दुईपल्ट च्याम्पियन हुँदाका मुख्य खेलाडी हुन् । पछिल्लोपल्ट कात्तिकमा च्याम्पियन हुँदा उनी सर्वोत्कृष्ट खेलाडी र सर्वाधिक गोलकर्ता भएकी थिइन् । उनले पश्चिमाञ्चलविरुद्ध समूह चरणमा १० गोलसहित प्रतियोगितामा कुल १३ गोल गरेकी थिइन् । एपीएफमा आवद्ध हुनुअघि उनले गाउँमा एकपल्ट मात्र केटीहरूको प्रतियोगिता खेल्ने अवसर पाएकी थिइन् र त्यसमा पनि ७ गोल गरेर सर्वोत्कृष्ट खेलाडीको पुरस्कार थापेकी थिइन् । अरू बेला केटाहरूको प्रतियोगितामै रमाउनुपर्ने बाध्यता थियो । देशका लागि खेल्ने सोच्थें तर फुटबलवालासँग सम्पर्क थिएन । त्यसैले राष्ट्रिय टिममा पुग्छुजस्तो लागेको थिएन, उनले भनिन्, पहिलोपल्ट राष्ट्रिय टिमबाट खेल्न पाउँदा सपना पूरा भएजस्तो लागेको थियो । धेरै खुसी लागेको थिए । अझ पहिलो खेलमै गोलले खुसी थपेको थियो । त्यसपछि मात्र मैले पनि सक्नेरहेछु भन्ने लाग्यो । उनले थपिन्, भुटानसँग पनि ह्याट्रिकसम्म सोचेकी थिएँ तर ६ गोल नै गरें ।जमुना र अनुले महिला फुटबलमा गोल मेसिन पार्टनर को पहिचान बनाएको दस वर्ष भइसकेको छ । तर, सावित्राले एपीएफ पुगेपछि मात्र यी दुई लिजेन्डबारे सुनेकी थिइन् । उनको फेवरेट फुटबलर क्रिस्टियानो रोनाल्डो हुन् । तर, उनी मैदानमा म्यानचेस्टर युनाइटेडका पउल पोग्बाजस्तै देखिन्छन् । घरेलु फुटबलमा विपक्षी खेलाडीले धकेल्दा पनि उनलाई हतपत लडेको देखिंदैन । त्यस्तो शक्ति कहाँबाट आयो त ? सहकर्मीमाझ साम्बा नामले बोलाइने उनी भन्छिन्, पहिलेदेखि नै केटाहरूसँग र केटाहरूकै टिमबाट फुटबल खेल्ने गरेको थिएँ । त्यसैले हो कि !"
टाप कस्नेहरू कै नाममा,"एकातिर बन्द भएका सबै सिरियलका कलाकार एकै ठाउँमा थुप्रिएको र अर्कोतिर हप्ताका हरेक बार ती सिरियल हेर्नका लागि मिलाउन पर्ने समय र त्यसलाई खाइदिने लोडसेडिङको झन्झटबिना हेर्न पाएका यस्ता चलचित्रहरूलाई दर्शकले रुचाउनु स्वाभाविक हो । फिल्म राम्रो नै भएर दर्शकले हेरेका होलान् । संगीत वा प्रविधि पक्ष उत्कृष्ट होला । महिलाले निर्देशन गरेको फिल्मले व्यावसायिक रूपमा रेकर्डब्रेकिङ कमाइ गरेको भनेर यसलाई उल्लेखनीय पनि मानिन सक्ला । तर पैसा कमाउनुले मात्रै सबै कुरा जस्टिफाई गर्दैन । बिकेकै आधारमा कुनै चीजको श्रेष्ठताको मापदण्ड निर्धारित हुँदैन । धेरै बिकेकै आधारमा कुनै चीजको सफलताको मापदण्ड निर्धारित गर्ने हो भने बजारमा केके सम्मका चीज बिक्छन् तिनको छुट्टै लिस्ट बन्न सक्ला । धेरै नागरिकको मष्तिस्कमा अत्यन्त छिटो र गहिरो गरी सम्प्रेषण हुने फिल्मजस्तो असरदार माध्यमको कथा बनाउँदा न्यूनतम रिसर्चसम्म गर्नु वा समाजको हरेक वर्गको मर्यादाको ध्यान राख्नु नागरिककै रूपमा जोसुकै फिल्मकर्मीको जिम्मेवारीभित्र जरुर पर्छ । छक्कापन्जामा एउटा सिंगै वर्गको, जनसंख्याको आधा हिस्साको मर्यादाको धज्जी उडाइएको छ र सारा देश बिनाप्रश्न त्यसमा मजा लिएर हाँसेको छ । वरिष्ठतम राजनीतिज्ञ वा कलाकारहरू गएर हेरेका छन् तर कसैले पनि फिल्मको विषयवस्तुको बारेमा प्रश्न उठाएको सुनिएन । सारा देश हाँस्नुलाई सफलताको मापदण्ड अवश्य मान्न सकिन्न । कुनै चीजलाई चाहे त्यो फिल्म नै किन नहोस्, बिकेकै आधारमा त्यसमाथि प्रश्न गर्नका लागि प्रश्नकर्ताको हैसियत वा अधिकार समाप्त हुँदैन । हाम्रो काम नैतिक शिक्षा पढाउने होइन भनेर ओठे जवाफ दिने छक्कापन्जा निर्माताको टिमबाट कुनै गहन विषयमा इन्टेलिजेन्ट फिल्म मेकिङ को अपेक्षा गर्न नसकिएला तर एउटा सिंगै वर्गलाई लाञ्छित गरेकोमा प्रश्न उठाउन अवश्य सकिन्छ ।"
हिट्लरको देशमा,"हिट्लरको देशमाहुनसम्म झेल हँुदो रहेछबुुद्धलाई बाँध्ने जेल हुँदो रहेछ ।बनाइँदो रहेछविभेदको विशाल ग्यास च्याम्बरर, थुनिदो रहेछ समानताका बेजोड पुजारीहरू ।फाँडेर सभ्यताको सौम्य फूलबारीहुर्काइँदो रहेछविध्वंसको त्रासद गन्धेझारखोसिंदो रहेछनीलो आकाश कोरिरहेकाकलिला नानीहरूको सुन्दर क्यान्भासर, उजाडिंदो रहेछ उनीहरूको मीठो सपना ।के मात्र हुँदो रहेनछहिट्लरको देशमादेवताहरूको सत्यानास हुँदोरहेछदानवहरूको सहवास हुँदोरहेछनिर्भीक राज गर्दारहेछन्मुसोलिनी, इदी अमिन र निरोहरूअब्राहम र गान्धीलाई बेपत्ता पारिंदो रहेछघन्किंदो रहेछ बस्तीमारावणको जिन्दावादबबुरो रामको मुर्दावाद चल्दो रहेछअन्धकारमा छट्पटाउँदा रहेछन्सेता परेवाहरूआलोकमा गिद्दहरूको रङ्गमञ्च जम्दो रहेछ ।उफ् ! कसरी भनूँ ?नरभक्षीको दाउमादधिचीलाई पारिंदो रहेछआफ्नै आमाको अस्मिता उधारिंदो रहेछहिट्लरको देशमा ।"
सिरियबा : बलिरहेछ आधा दशकदेखि,"र, बमहरूखस्न थाले बर्सिए तिनकाशिर र सदनमाथि ।त्यसपछि हुन्छ अलिकति विलम्बमौनताको एउटा लघुविश्रामप्रयाप्त छ, उद्धारकर्तालाई मृतक र घाइतेको उद्धार गर्न ।तर, बमहरू बर्सन्छन् बारम्बारएक लघुविश्रामपछि,केवल सहयोग को स्वार्थ राख्नेलाई समेत घाइते पार्दै र मार्दै ।भयले पक्षघात पार्छ र मार्छ सिरियालीलाई एलेप्पोमा सकिंदैन अब धेरै बेर पर्खन एक लघुमौनता वा विश्रामलाई सबै विस्फोट र बैरीलाई । तिनले भाग्नु छ टाढासम्मजानु छ धेरै पर मृत्यु र रक्तस्नानकोहिंस्रक आक्रोशदेखिजसले सताइरहेको छ तिनको मुलुकलाई दमनकारीको हातबाट ।तर, जीवनका लागि लामो संघर्षपश्चात्के तिनको स्वागतका लागि कुनै सिमाना खुला छ ? (फिलिपिनो कवि एलिजावेथ फिडेलो ओडिसनको एलेप्पो, सिरिया शीर्षक कविताको भावानुवाद । उनको यो कविता पोइम हन्ट डटकमले गत वर्ष फेब्रुअरीमा ५ मा प्रकाशित गरेको थियो ।)सायद एलिजावेथ फिडेलोले झन्डै एक वर्षअघि यो कविता लेखिरहँदा एलेप्पो सहर घाइते हुँदो हो । मुलुकभित्र र बाहिरका शक्तिबीच टकरावको मूल्य शिशुहरूले चुकाइरहेका हुँदा हुन् । अनि फिडेलोको मल पग्लिँदो हो र शब्दहरू आँसु बनेर पोखिँदा हुन् । क्रसकल्चरल कार्यकर्ता फिडेलोको मन महसुस गर्न तिनले उतारेका शब्दहरू नै काफी छन् र, त्यसभन्दा पनि महत्त्वपूर्ण छन्लाखौं एलेप्पोबासीका दर्दनाक कथा । एलेप्पो अहिले पनि तिनको कवितामा जस्तै बम र बारुदसँग बाँचिरहेको छ । शक्ति समूहको स्वार्थका टकरावमा सिरिया आफ्नो ढाड भाँचिरहेको छ । जसका निम्ति बाहिरी मात्र हैन, भित्री शक्तिहरूसमेत आआफ्नै स्वार्थको बहकाउमा उद्वेलित छन् । सिरिया, जो बनेको छ युद्धको पर्याय । जहा बर्सन्छन् हर दिन बम, गोला र बारुदहरू । भूमध्यसागरीय वायुको प्रभावले अरब भूमि पार गरी मध्यएसिया हुँदै हाम्रै घर आँगनमा हिउँ पार्दै गर्दा, त्यही सागरसँग जोडिएको सिरियामा भने अनिश्चितताको कालो बादल मडारिरहेको छ । अनि ध्वस्त हुँदै छन् हरेक सहरहरू । र, बन्दै छ नर्कको पर्याय, वानकी मुनले एलेप्पोलाई नर्कको पर्यायवाची भनेझैं । द्वन्द्व, युद्ध र गोलाबारुदको पर्याय भएको सिरिया सभ्यताको केन्द्र हो । एलेप्पो, दमास्कसजस्ता सहर विश्व मानव सभ्यताको सुरुवाती स्थानमध्येका हुन् । प्राकृतिक तेलको भण्डारका साथ कसैले सिरियालाई सम्झन्छ भने त्यहाँको पुरातात्त्विक धरोहरका लागि नै सम्झन्छ । भूमध्यसागरको पूर्वी सिमानासँग जोडिएको सिरियाले पश्चिमतर्फ लेबनान र इजराइललाई छुन्छ । उत्तरमा टर्की, पूर्वमा इराक र दक्षिणमा जोर्डनसँग जोडिएको सिरिया समुद्र तटीय पर्वतमालायुक्त सुन्दर मुलुक हो । अरब वसन्तको वाछिटा ६ वर्षअघि ट्युनिसियाबाट सुरु भएको अरब वसन्तको वाछिटाले सिरियालाई पनि रुझाउन पुग्यो । विशेष गरी युवाहरू ४० वर्षदेखि निरंकुश सत्ता चलाइरहका बसर अल असद समूहविरुद्ध एकाकार हुन थाले । सामाजिक सञ्जालको उपयोग गर्दै उनीहरूले विश्वभर आफ्नो सन्देश पुर्याए । दमास्कसका सडकहरू जनताको इच्छा : निरंकुश शासनको अन्त्य को नाराले गुन्जायमान भए । शान्तिपूर्ण रूपमा सुरु भएको असद सत्ताविरुद्धको आन्दोलन हिंसात्मक बन्दै गयो । असद सरकारले प्रदर्शनकारीमाथि गोलीको वर्षा गर्यो । संकटकालीन कानुन लगाएर जनताका सबै अधिकार खोसियो । प्रदर्शन र त्यसमाथिको दमन बढ्दै गयो । घाइते हुने र मारिनेको संख्या उकालो लाग्दै गयो । लोकतान्त्रिक व्यवस्थाका लागि भएको शान्तिपूर्ण आन्दोलनमाथि दमन बढ्दै गएपछि अमेरिकाले सिरियाली सरकारमाथि प्रतिबन्ध घोषणा गर्यो । सुरुमा असद र उनको सरकारका ६ अरू उच्च अधिकारीविरुद्ध प्रतिबन्ध लगाइएको थियो । असद सरकारको दमन शृंखला रोकिएन । त्यसको प्रतिउत्तरमा अमेरिका, युरोप र संयुक्त राष्ट्रसंघ मात्र होइन, उसकै छिमेकी अरब मुलुकहरूसमेत असद सत्ताको विपक्षमा उभिन पुगे । साउदी अरब, बहाराइन, कुवेतले दमास्कसबाट आफ्नाराजदूत फिर्ता बोलाए । अमेरिकी राष्ट्रपति ओबामाले सिरियामाथिको प्रतिबन्धलाई थप कडा पार्दै अमेरिकामा रहेको सबै सिरियाली सम्पत्ति फ्रिज गरे, अमेरिकी कम्पनी र नागरिकलाई सिरिया जान रोक लगाइयो । अमेरिकी प्रतिबन्धसँगै राष्ट्रसंघले सिरियालाई मानवताविरुद्ध अपराध गरेको आरोप लगाउँदै प्रतिवेदन सार्वजनिक गर्यो । २०११ को अक्टोबरमा सबै प्रतिपक्षीहरू मिलेर सिरियाली राष्ट्रिय परिषद् गठन गरे । उनीहरूको सामूहिक लक्ष्य असदको बहिर्गमन थियो । कुनै बेला सिरियाको निकटतम साझेदार टर्किले परिषद्लाई अनुमोदन गर्दै असद सत्ताविरुद्ध लडिरेहको स्वतन्त्र सिरियाली सेना लाई सैन्य क्याम्प चलाउन सहयोग गर्यो । नोभेम्बरमा असदले अरब लिगसँग नरसंहार रोक्ने, प्रतिपक्ष्ँसँग वार्ता गर्ने र सडकबाट सेना फिर्ता लिने प्रतिबद्धता जनाए । तर, उनले त्यसविपरीत आक्रमण र नरसंहार बढाउँदै लगे । प्रतिउत्तरमा अरब लिगले संगठनको इतिहासमै पहिलो पटक आफ्नो सदस्यबाट सिरियालाई हटायो । लिगले सिरियामाथि नाकाबन्दी लगायो । साउदी अरबका राजा अब्दुल्लाहले असदलाई तत्कालै आफ्नो कदमबाट पछि हट्न अनुरोधसमेत गरे । यी सबै विकासक्रमलाई असद सरकारले बेवास्ता गर्यो ।सरकारी फौजमा कार्यरत हजारौं सेनासमेत स्वतन्त्र सिरियाली सेनामा प्रवेश गरे । विद्रोहीद्वारा गरिने हमलाले तीव्रता पायो । २०११ को अन्त्यमा राष्ट्रसंघले सिरिया गृहयुद्धमा फस्न लागेको चेतावनी दिएको थियो । सिरियाली सरकारले आफ्ना नागरिकमाथि जारी राखेको दमन र अमानविय कार्य अन्त्य नभए मुलुक पूर्ण गृहयुद्धमा फस्ने उसको निष्कर्ष थियो । राष्ट्रसंघ र अरब लिगको प्रयासका बाबजुद सिरियामा मानवताविरोधी अपराध रोकिएन । युद्ध चर्कंदै गएपछि २०१२ को फेब्रुअरीमा अमेरिकाले सिरियाको दूतावास बन्द गर्यो ।फब्रुअरीमै संयुक्त राष्ट्रसंघ सुरक्षा परिषद्ले सिरियामा हिंसा अन्त्य र राष्ट्रपति असदलाई सत्ता छाडेर उपराष्ट्रपतिलाई पद हस्तान्तरण गर्ने एवं सहमतिको सरकार बनाउने प्रस्ताव गरेको थियो । सुरक्षा परिषद्का स्थायी सदस्यमध्ये चीन र रुसले भिटो लगाएर प्रस्ताव पारित हुनबाट रोके । त्यसले सिरिया संकटमा विश्व शक्ति राष्ट्रहरू ध्रुवीकृत छन् भन्ने मात्र देखएन, मानवताका लागि समेत तिनिहरू एक हँुदैनन् भन्ने संकेत गर्यो । सुरक्षा परिषद्ले प्रस्ताव पारित गर्न नसकेकै भोलिपल्ट राष्ट्रसंघको महासभामा प्रस्तावकै पक्षमा बहुमत भोट खस्यो । प्रस्तावको पक्षमा १ सय ३७ र विपक्षमा १२ भोट मात्र खसेको थियो । यद्यपि यो बाध्यकारी थिएन, केवल असद सरकारको बेइज्जती मात्र थियो । युद्धकै बीच २६ फेब्रुअरी २०१२ म असद सरकारले नयाँ संविधानका लागि जनमतसंग्रहको घोषणा गर्यो । ९० प्रतिशतले नयाँ संविधानलाई समर्थन गरेको सिरियाली सरकाले घोषणा गर्यो, जसलाई अन्तर्राष्ट्रिय पर्यवेक्षकहरूले ढोङको संज्ञा दिए । नयाँ संविधानले राष्ट्रपतिका लागि ७७ वर्षको दुई कार्यकाल तोक्यो ।मार्चमा राष्ट्रसंघले पूर्वमहासचिव कोफी अन्नानको शान्ति तथा युद्धविरामसम्बन्धी प्रस्तावलाई अघि बढायो । सुरक्षा परिषद्मा भिटो लगाएका चीन र रुसले समेत त्यसमा समर्थन जनाए । असदले समर्थन गरेपछि पहिलो पटक सिरियामा युद्धविराम भयो । तर, युद्धविरामकै बेला हौला भन्ने स्थानमा १ सय १० जना मारिएपछि यसले गति लिन सकेन । असदले आतंककारी हमला भएको बताए भने संयुक्त राष्ट्रसंघले सरकारले निर्दोषलाई मारेको आरोप लगायो । गृहयुद्धको दलदल अरब वसन्तको वाछिटासँगै बढेको द्वन्द्वले सिरियालाई बिस्तारै गृहयुद्धमा तान्दै लग्यो । नि:शस्त्र नागरिक मारिने क्रम बढ्दै गयो । जुन २०१२ मा राष्ट्रसंघले तथ्य पत्ता लगाउने आफ्नो मिसनसमेत बन्द गर्दै सिरियालाई गृहयुद्धग्रस्त मुलुक घोषणा गर्यो । त्यसै महिना सिरियाले टर्कीको सैन्य विमानलाई खसाल्यो । पहिले सिरियाको साझेदार टर्कीले विद्रोहीलाई समर्थन गर्न थाल्यो । असदको सत्तामा त्यस बेला हलचल मच्चियो जब जुलाई १८, २०१२ मा राष्ट्रिय सुरक्षा मुख्यालयमै बम खस्यो । मन्त्रीहरू र वरिष्ठ सुरक्षा अधिकारी सामेल बैठकमा बम खसेपछि असदका एकदमै विश्वासिला रक्षामन्त्रीसमेत मारिए । त्यसै महिना सरकारी फौज र विद्रोहीबीच दमास्कस र अलेप्पोमा घमासान लडाइँ भयो । अलेप्पोमा मात्र २ लाखभन्दा बढी घर छाड्न बाध्य भए । सरकारी फौजले देखाएको दमन र क्रूरतालाई विश्वले नै दोस्रो विश्वयुद्धपछिको सबैभन्दा क्रूर कार्यका रूपमा चर्चा गर्यो । गृहयुद्ध चर्कंदै जाँदा विद्रोही गुरिल्ला समूहमा मुसलमान जिहादी हावी हुँदै गए । अल कायदाले विद्रोहीलाई आर्थिक तथा हतियार सहयोग गर्न थाल्यो । प्रतिपक्षी विद्रोही समूह बिस्तारै सुन्नी अतिवादी समूहको पकडमा पर्न थाल्यो । जसको लडाइँ अब सरकारसँग मात्र सीमित रहेन सिया र सत्तासीन अल्विट समूहविरुद्धसमेत सोझिन थाल्यो । असद र उनको समूहले प्रतिनिधित्व गर्ने अल्विट समूह पनि सिया मुसलमानभित्रकै एउटा जातीय समूह हो । जसले सुन्नी बहुल सिरियामा चार दशकअघिदेखि एकछत्र शासन गर्दै आएको छ । सिरिया सरकार र विद्रोहीबीच चर्कंदो युद्धका कारण संयुक्त राष्ट्रसंघका विशेष दूत बनेका कोफी अन्नानले राजीनामा दिए । अगस्ट ६ मा प्रधानमन्त्री रियाद फरिद हिजाव र अरू दुई मन्त्री विद्रोहीलाई समर्थन गर्ने भन्दै जोर्डन पुगे । सिरियाको यृहयुद्धले छिमेकीहरूलाई समेत असर गर्न थाल्यो । विशेषगरी टर्कीलाई समस्या पर्दै गयो । टर्कीले सिरियासँग युद्ध नचाहेको तर आफ्नो सीमा सुरक्षाका लागि कुनै कसर बाँकी नराख्ने चेतावनी दियो । साउदी अरब र कतारले विद्रोहीलाई सहयोग गर्न पठाएका हतियार जिहादीका हातमा पर्न थाले । विद्रोहीको कब्जा अतिवादीको हातमा पुगेपछि विद्रोहीले पनि अन्तर्राष्ट्रिय समर्थन गुमाउने खतरा बढ्दै गयो ।विद्रोहीभित्रको विद्रोह सरकारविरोधी संघर्षमा रहेका विभिन्न समूहले सिरिया राष्ट्रिय परिषद् गठन गरेका थिए । नोभेम्बर २०१२ मा मुलुकभित्र रहेका युवा नेताहरू मिलेर सिरिया राष्ट्रिय गठबन्धन गठन गरे । यसका नेता शेख अहमद मोज अल खतिबले असदसँग सम्झौता गर्न इच्छुक रहेको बताएका थिए । फ्रान्स र टर्कीले नयाँ समूहलाई तत्कालै मान्यता दिए भने अमेरिकाले डिसेम्बरमा । अमेरिकाले विद्रोहीलाई आर्थिक र हतियार सहयोग जारी राख्यो । फेब्रुअरी २०१३ मा अमेरिकी विदेशमन्त्री जोन केरीले सिरियाको भ्रमण गरेर प्रतिपक्षी सिरियाली स्वतन्त्रता सेनालाई ६० मिलियन डलर सहयोग दिने प्रतिबद्धता जनाए । उनले यो हतियारका रूपमा नभई औषधि, खाद्यान्न र सुरक्षा पूर्वाधार विकासमा हुने बताएका थिए । मार्चमा प्रतिपक्षी गठबन्धनले घसान हिट्टोलाई प्रधानमन्त्रीको रूपमा चयन गर्यो । हिट्टो सिरियामा जन्मिएका अमेरिकी थिए । प्रधानमन्त्री चुनिएपछि उनी टर्कीको सीमामा आएर विद्रोहीलाई साथ दिन थाले । उनले मन्त्रिपरिषद् गठनको जिम्मेवारी पाएका थिए । विद्रोही समूहका धेरैले हिट्टोको चयनको विरोध गरे । गठबन्धनका अध्यक्ष शेख आफैंले समेत राजीनामा दिए । जसले प्रतिपक्षी गठबन्धन टिक्न सक्ला कि नसक्ला भन्ने चिन्ता पश्चिमी मुलुकहरूलाई पर्न थाल्यो । विद्रोहीभित्रै विवादका बीच मार्चमा भएको अरब लिगको बैठकमा शेखले सिरियाको प्रतिनिधित्व गरे ।अप्रिल २०१३ मा अल कायदा सँग जोडिएको अतिवादी समूह इस्लामिक स्टेट अफ इराक एन्ड सिरिया (आईएसआईएस) को जन्म भयो । विदेशबाट आएका जिहादीहरूले यो समूहलाई बलियो बनाउँदै लगे । यो समूहले विद्रोहीको कब्जामा रहेका सिरियाका उत्तरी भूभाग कब्जा गर्दै गयो । आईएसआईएस जन्मनुको एउटा मुख्य कारण सिरियाका विद्रोही समूहबीचको फाटो र तिनमा अतिवादीहरू हाबी हँुदै जानु पनि एक थियो । सेक्टेम्बर २०१३ मा ११ वटा विद्रोही समूहले गठबन्धनलाई आफूहरूले नचिन्ने बताएका थिए । उनीहरूले पनि मुसलमान सरिया कानुनलाई नै अघि बढाउने घोषणा गरे । त्यसले आईएसआईएसलाई फैलिन मद्दत गर्यो । रासायनिक हतियारको राज अप्रिल २०१३ मा इजराइलका एक गुप्तचर विश्लेषकले असदले रासायनिक हतियार प्रयोग गरेको दाबी गरे । उनले आफूसँग यसका प्रमाण भएको बताएका थिए । उनलाई पछ्याउँदै फ्रान्स र बेलायतले पनि विद्रोहीले नेतृत्व गरेका दमास्कस, एलेप्पो र होम्समा असदले रासायनिक हतियार प्रयोग गरेको आरोप लगाए । अमेरिकाले सुरुमा इजराइली दाबीबाट आफूलाई टाढै राख्यो । सद्दाम हुसेनले रासायनिक हतियार बनाएको खबरका आधारमा आक्रमण गरेको अमेरिकाले सिरियाको विषयमा भने पहिले आफू विश्वस्त हुन चाह्यो । असदले सानो मात्रामा भए पनि रासायनिक हतियार प्रयोग गरेको प्रमाणित भएपछि भने अमेरिकाले विद्रोहीलाई दिने सैन्य सहयोग बढायो । तर, विद्रोहीले मागजस्तो हवाई हतियार भने प्रदान गरेन । इजराइलले भने दमास्कसलाई ताकेर क्षेप्यास्त्र हान्यो । उसले लेबनानी हिज्बुलाहलाई सिरियाले थप हतियार उपलब्ध नगराओस् भन्नका लागि उसको सैन्य भण्डारणमा क्षेप्यास्त्र हानेको गर्यो । अगस्ट २०१३ मा प्रतिपक्षले असद सरकारले रासायनिक हतियार प्रयोग गरी आक्रमण गरेको आरोप लगायो । विद्रोहीले सार्वजनिक गरका तस्बिरहरूमा मुखबाट फिज निकालेर निधन भएका मानिसहरू देखिन्थे । रासायनिक हतियारबाट १ हजारभन्दा बढी मानिस मारिएको विद्रोहीको दाबी थियो । रासायनिक हतियारको प्रयोगलाई अमेरिकासहित अरू मुलुकले अमानवीय घटनाका रूपमा लिए । विद्रोहीले आरोप लगाएको घटना संयुक्त राष्ट्रसंघीय टोली रासायनिक हतियार निरीक्षण गर्न आएकै बेला भएको थियो । टोलीले घटनास्थलाबाट नमुनाहरू संकलन गर्यो । रासायनिक हतियार प्रयोग भएको पाइएपछि अमेरिकी राष्ट्रपति ओबामाले सीमित आक्रमण गरी सिरियाको मुख्य सैन्य शक्तिलाई समाप्त गर्ने रणनीति अघि सारे । सुरक्षा परिषद्मा चीन र रुसले समर्थन नगर्ने भएकाले उनले यस्तो प्रस्ताव अघि बढाएका थिए । त्यसका लागि उनले संसदीय अनुमोदन खोजे । ओबामाको योजनालाई फ्रान्स र बेलायतले समेत समर्थन गरेका थिए । तर, बेलायती प्रधानमन्त्री डेभिड क्यामरुनले संसद्बाट यो प्रस्ताव पारित गराउन सकेनन् । ओबामालाई पनि धेरैले कूटनीतिक तवरबाटै समस्या समाधान गर्ने सुझाव दिए । त्यसैलाई पछ्याउँदै अमेरिकाले राखेको प्रस्तावमा रुसले सहयोग गर्ने प्रतिबद्धता जनायो । रुसको प्रतिबद्धतापछि सिरियाले आफूसँग रासायनिक हतियार भएको स्विकार्न बाध्य भयो । राष्ट्रसंघको अनुगमनमा सिरियाले सबै रासायनिक हतियार नष्ट गर्ने प्रक्रिया अघि बढ्यो । असदको निर्वाचन गृहयुद्धबीच जुन ३, २०१४ मा असद सरकारले राष्ट्रपति निर्वाचन गर्यो । ८९ प्रतिशत भोट ल्याएर असद विजयी भएको घोषणा गरियो । सरकारी नियन्त्रण भएको स्थानमा मात्र भएको मतदानलाई विद्रोही र प्रतिपक्षले बहिष्कार गरेका थिए । ओबामासहित पश्चिमाहरूले यो चुनावलाई अवैध भनेका थिए । चुनावपछि असदले आन्दोलनमा सहभागी भई जेल परेकाहरूलाई माफी दिने घोषणा गरे । तिनले जेलबाट मुक्ति पाए पाएनन् भन्नेचाहिं सिरियाले हालसम्म खुलाएको छैन । मानवीय संकट ६ वर्षदेखि जारी गृहयुद्धले दोस्रो विश्वयुद्धपछिको सबैभन्दा ठूलो मानवीय संकट निम्त्याएको छ । हालसम्म कसैले पनि यत्तिकै संख्यामा मानिस मारिए भन्न सक्ने स्थिति छैन । धेरैले ५ लाखभन्दा बढी मारिएको तथ्यांक निकालेका छन् । अन्तर्राष्ट्रिय सहायता संस्थाहरूका अनुसार करिब १० लाख घाइते र अंगभंग भएका छन् । सिरियाको कुल जनसंख्याको आधा अर्थात् १ करोड २० लाखभन्दा बढी मानिसले घर छाडेर ज्यान जोगाउन हिंडेका छन् । छिमेकी मुलुकहरू लेबनान, टर्की, इराकमा मात्र होइन, सिरियाली शरणार्थीहरू युरोप र अमेरिकासम्म पुगेका छन् । युरोपेली संघमा समेत सिरियाली शरणार्थीको विषयले बेलाबेला तातो बहस ल्याउने गर्छ । युरोपेली संघबाट बेलायत बाहिरिने विषयमा भएको जनमतसंग्रहमा समेत सिरियाली शरणार्थीले युरोपमा पार्न सक्ने भूमिकाले केही हदसम्म प्रभाव पारेको देखिन्छ ।अन्तर्राष्ट्रिय संस्थाहरूका अनुसार ५ सिरियाली शरणार्थीमध्ये ४ बालबालिका वा महिला छन् । सिरिया छाडेर बाहिरिएकामध्ये एक प्रतिशतभन्दा पनि कमले मात्र अर्को मुलुकमा स्थायी बसोबास गर्ने अनुमति पाएका छन् । ५० लाखभन्दा बढी सिरियाली शरणार्थी टर्की, लेबनान, जार्डन, इराक र इजिप्टमा मात्र छन् । सिरियामै रहिरहेका १ करोड ३५ लाखभन्दा बढीलाई तत्कालै मानवीय सहायताको जरुरी रहेको छ । साम्प्रदायिक संघर्ष सिरियाको साम्प्रदायिक संघर्षले गृहयुद्धलाई मलजल गरिरहेको छ । यहाँभित्रका भिन्नभिन्न समूहबीचको प्रतिस्पर्धा र लडाइँमा बाह्य शक्तिको सहयोगका कारण गृहयुद्धले सबैभन्दा खराब रूप लिएको हो । अल्पसंख्यकहरूले असदको सरकारलाई मन पराउँछन् । असद स्वयं र रुलिङ एलिट अल्विट समूहबाट प्रतिनिधित्व गर्छन् । यो सिया मुसलमानकै एक सम्प्रदाय हो । यो समूहको पकड विशेषगरी सिरियाको सैन्य निकायमा छ । सत्तामा यो समूहको कब्जा भए पनि सिरिया भने सुन्नी मुसलमान बहुल मुलुक हो । विद्रोही समूहहरू पनि सुन्नी मुसलमान समूहका छन् । यही सियासुन्नीको लडाइँमा अरू मुलुक पनि मिसिन पुगेका छन् । सिया भएकै कारण इरान, इराक र लेवनानको हिज्बुल्लाह समूहले असदलाई सहयोग गरिरहेको छ भने सुन्नी भएकै कारण टर्की, कतार र साउदी अरेबियाले विद्रोहीलाई सहयोग गरिरहेका छन् । साम्प्रदायिक लडाइँका बीच विदेशी शक्तिराष्ट्रको पौंठेजोरी खेल्ने थलोसमेत बनेको छ सिरिया । लोकतान्त्रिक शासन स्थापनाका लागि भन्दै अमेरिकी नेतृत्वको पश्चिमा गठबन्धनले सुरुदेखि नै सिरियाली विद्रोहीलाई सहयोग गर्दै आएको छ । त्यही सहयोगबाट बनेको विद्रोही समूहबाटै विकास भएको अतिवादी समूह आईएसआईएसले गर्दा अमेरिकासहित गठबन्धनको निद्रा हराएको छ । आईएसआईएसको गतिविधि बढ्दै गए पनि २०१४ देखि नै अमेरिकाले सिरियामा रहेको यसका केन्द्रहरूमा बम खसालिरहेको छ । सिरियामा अमेरिकी आक्रमणको प्रतिउत्तर रुसले पनि दिन सुरु गरेको छ । सेप्टेम्बर २०१५ देखि रुसले पनि सिरियामा हवाई हमला गर्न सुरु गरेको हो । रुसले आईएसआईएसलाई मात्र होइन असद सरकारविरोधी विद्रोहीलाई समेत लक्षित गर्दै आक्रमण गरिरहेको छ । रुसको साथमा इरान छ भने अमेरिकी साथमा टर्की । सिरियाको आन्तरिक लडाइँ अन्तर्राष्ट्रियकरण हुँदा अहिले शक्तिराष्ट्रहरू सिरियामा छद्मयुद्ध लडिरहेका छन् । राष्ट्रसंघ र अरू निकायको मध्यस्थतामा पटकपटक भएका युद्धविराम तोडिएका छन् । सरकार र विद्रोही, साम्प्रदायिक र विश्व शक्तिबीचको छद्म युद्धका शृंखलामा मारिंदै छन् हजारौं निर्दोषहरू । बाँचेर भाग्नेहरूका लागि पनि खुला छैनन् कसैका ढोकाहरू, एलिजावेथले कवितामा भनेझैं । तधष्ततभचस् २एयपजबचभदिउ (एजेन्सीहरूको सहयोगमा)"
हिउँफूलको देश,"तपाईंलाई देशको कुन ठाउँ डुल्न मन लाग्छ भनेर सोध्दा अधिकांश नेपालीले जवाफमा मुस्ताङ भन्छन् । यहीँ डुल्नघुम्नलायक हिमालपारिको जिल्ला मुस्ताङ अहिले हिउँले सेताम्य छ । भौगोलिक विशेषताले धनी मुस्ताङका मुक्तिनाथ, जोमसोम, कागबेनी, चराङ, छुसाङ, घमी, छोसेर, सुर्खाङ र लोमाङथाङ वरपरका खैरा, फुर्सा र उराठ डाँडा हिउँले छपक्कै छोपिएका छन् ।मुस्ताङ साँच्चिकै लोभलाग्दो गरी हिउँले ढाकिएको छ । घर, गुम्बा, मन्दिर, बाटो, उब्जाउ भूमि जताततै हिउँ थुप्रिएको छ । चिसो मुस्ताङमा जाडो झनै बढ्दो छ । यहाँको सुकिलो दृश्यमा शुभ्रता थपिएको छ । कृषकलाई बाली लगाउन हतारो छ । हिउँले माटो चिस्यान हुने हुँदा यस क्षेत्रको मुख्य सिँचाइ सुविधा भन्नु नै हिउँ हो । हिउँ परेन भने मुस्ताङको परिचय फिका हुन्छ । हिउँले जीवन कष्टकर भए पनि माटोको उर्वर उब्जनी सन्तुलन गराउन विविध भूमिका खेल्छ, हिउँ यहाँको विशेषता हो, घमीका स्थानीय पेमा ध्याम्वो गुरुङ भन्दै थिए । यता, मुस्ताङ घुम्न आएका आन्तरिक तथा बाह्य पर्यटकहरू भने हिउँकै कारण बिलखबन्दमा परेका छन् । क्यामसाइडमा टेन्ट टाँगेर बसेका पर्यटकहरूलाई हिउँले बाटो पहिल्याउन गाह्रो बनाएको छ । दामोदर कुण्ड तथा तिलिचो ताल हिँडेका तीर्थयात्री र पर्यटकहरू आधा बाटोबाटै फर्किएका छन्, बाटो पहिल्याउन नसकेर । घोडा, खच्चड, भेडाबाख्रा चौंरी आदिलाई चरिचरनमा समस्या परेको छ । थुप्रै बथानमा भेडाबाख्रा र चौंरीहरूलाई तल्लो मुस्ताङतर्फ झारिँदै छ । लोमानथाङलगायत उपल्लो मुस्ताङ पुग्ने सवारीसाधनहरूको आवतजावतमा पनि समस्या भएको छ ।यो यात्रा हिउँ पर्नुले स्मरणीय त भयो तर मनाङको तिलिचो ताल पुग्ने धोको भने अपूरै होलाजस्तो छ, जर्मनबाट मुस्ताङ हुँदै मनाङ जान आएका सुवारो मोरिया भन्दै थिए । हिउँसँगै रमाउन आएका अरू थुप्रै पर्यटकमा पनि विभिन्न संशय थियो । केही भने प्रकृतिको यो मुग्ध संसारमा हिउँ खेल्न पाएकोमा नौलो आभास भइरहेको प्रतिक्रिया पनि जनाउँदै थिए । यस समय प्राय: मुस्ताङेहरू जाडो छल्नलाई जिल्लाको तल्लो भाग पोखरा, काठमाडौं र तराईतिर झरेका छन् । यहाँको एक तिहाई जनसंख्या मौसमी हिउँदे बसाइसराइमा बाहिरिन्छन् । यो क्रम अझै छ । यससँग उनीहरूको व्यापार जोडिएको छ । यस बेला यहाँका अधिकांश विद्यालय बन्द छन् । केही घुम्ती विद्यालयका रूपमा पोखरा सारिएका छन् । हिउँ पर्दा एकाध मानिसबेगर मुस्ताङ सुनसानजस्तै हुन्छ । पहिले यहाँ चार महिनासम्म लगातार हिउँ पथ्र्यो । झोङबासी हिक्मतबहादुर थकालीका अनुसार गत वर्ष कात्तिकबाटै हिउँ परेको थियो । उपल्लो मुस्ताङको लोमानथाङमा भने कात्तिकबाटै हिउँ पर्न थाल्छ । यो वर्ष अघिल्लो वर्षको तुलनामा बाक्लो हिउँ परेको छ । यद्यपि यो क्रम पहिलेभन्दा कम हो ।"
पृथ्वी गोलै रहेछ,"हिँड्दाहिँड्दै थकित भएका बेला क्याथोलिक चर्चभित्र पसेर एक छिन आराम पनि गरियो । यी सबैतिर घुम्दा दिन गएको पत्तै भएन । रात पर्न लागिसकेपछि हामी नर्थ कोटमै फर्कियौँ । अर्काे दिन सर्वप्रथम हरे राम हरे कृष्ण मन्दिरमा दर्शन गरी सेन्ट किल्डा बिचतिर लागियो । समुद्रतिर घुम्न जाने भनेपछि मेरी बूढी पनि फुरुक्कै । पानीमा एक छिन खेलियो पनि । नर्थल्यान्ड सपिङ मलमा पनि केही छिन पसियो । त्यस दिन सहरका धेरै ठाउँ घुमियो ती सब ठाउँको नाम याद गरिएन । आफ्नै देशका विभिन्न गाउँ टोलका नाम त पूरै याद गरिएको छैन भने अर्काका देशका सबै याद गर्नु आवश्यक ठानिएन । त्यसै दिन साउथ मेलबर्नमा ताज्मानिया जाने ठूलो सीप पनि देखियो । मेलबर्न बसोबासका दृष्टिले पनि निकै सुन्दर शान्त सहर रहेछ ।मार्च १४ को बिहानै ६ बजे हामी ग्रेट ओसन (आन्टार्टिक ओसन) तर्फ प्रस्थान गर्यौँ । दुई घन्टा जतिपछि कोलाक सहर पुगेर केही क्षण आराम गरियो । त्यहाँ बनाइएको प्रथम विश्वयुद्धको सुन्दर स्मारकलगायतको दृश्यावलोकनपछि हाम्रो यात्रा अगाडि बढ्यो । जताततै घना जङ्गल आगलागीको समस्या । महिनौँसम्म आगो निभाउन नसकेको खबर सुन्दा पहिला आश्चर्य लाग्थ्यो तर प्रत्यक्ष देखेपछि सबै कुरा अनुभूत भयो । वनजङ्गल, झाडी, बुट्यान आदि हेर्दै हामी १० बजेतिर पोर्ट क्याम्बल नेसनल पार्क पुग्यौँ र ग्रेट ओसनतिर लाग्यौँ ।मैले संसारका धेरै समुद्र देखिसकेको भए पनि त्यो समुद्र मेरा लागि पनि निकै आश्चर्यजनक थियो । छिनाले काटेको भन्दा पनि राम्ररी ढुङ्गा काटेर समुद्रले पहरो बनाएको देख्दा छक्क परियो । ठाउँठाउँमा दृश्यावलोकन स्थल (भ्युइङ प्वाइन्ट) बनाइएका । तिनमा उभिएर वरपर हेर्न त के फोटो खिच्नाका लागि पनि लाइन लाग्नुपर्ने । पहराबाटै २२ किमि तल समुद्रमा जान मानिस ओहोरदोहोर गर्न निकै कठिन पर्ने खालको साँघुरो सिँढी (जिप्सन स्टेप आउटलुक) बनाइएको रहेछ । ठाउँठाउँ अलि चिप्लो पनि । हामी त्यही सिँढीबाट सतर्कतापूर्वक ओर्लिएर समुद्रमा पुग्यौँ । समुद्रको किनारमा १२ वटा ढुङ्गाका खम्बा रहेछन्, बारखम्बा रोड भनेजस्तै बारखम्बे समुद्र भन्न मिल्ने । यिनमा दुइटा प्राय: ढलिसकेका र दुइटा ढल्न लागेका अनि बाँकी आठवटाचाहिँ मजबुत रहेछन् । ती सबै दृश्य हेर्दै केही छिन पानीमा खेलेर हामी सिँढीबाटै माथि आयौँ । निकै राम्रो पर्यटकीय स्थलका रूपमा रहेको त्यस ठाउँसम्म पुग्ने बाटो बनाउने र समुद्रतिर झर्ने सामान्य सिँढी बनाउनेबाहेक अरू सबै सुन्दरता प्रकृतिप्रदत्त ।हामी लन्डन ब्रिजतर्फ लाग्यौँ । त्यहाँ समुद्रले नै काटेर बनाएको पुलको आकार लन्डन ब्रिजजस्तै रहेछ । सन् १९९० मा भाँच्चिएर त्यसको समुद्रतिरको भागमा दुई जना फसेछन् र हेलिकोप्टरले उद्धार गरेछ । त्यहाँ समुद्रले नै एउटा गुफा बनाएको देख्दा आश्चर्य लाग्यो । पृथ्वीको सबैभन्दा पल्लो किनार आन्टार्टिक ओसन कुनै दिन पुगिएला भन्ने कल्पनासम्म पनि गरिएको थिएन तर यथार्थमा पुगियो । त्यहाँबाट गोलो अन्डाकार क्षितिज देख्दा पृथ्वी साँच्चिकै गोलो नै रहेछ भन्ने लाग्यो । त्यस ठाउँलाई विश्वकै एउटा प्राकृतिक सुन्दरताको नमुना मान्न सकिन्छ । त्यस सुन्दरताको अवलोकन हेलिकोप्टरबाट पनि गराइँदो रहेछ ।वर्णानातीत प्राकृतिक सौन्दर्यलाई आँखा, मन, मस्तिष्क र क्यामरामा राखेर हामी त्यस क्षेत्रकै हरियाली तथा घोडा, भेडा र गाईपालन हेर्दै अगि बढ्यौँ । जति हेर्यो उति हेरौँहेरौँ लाग्ने त्यहाँको समथर भूभाग आँखाले देखुन्जेल हेर्दै आइयो । हामी पहिले गएको भन्दा अर्कै बाटो फर्कियौँ । बाटो अलि भिरालो भए पनि त्यति डरलाग्दो थिएन । बाटोमा कतैतिर गाडी रोकेर खानेकुरा खाइयो । उत्पात हावा चलेकाले बाहिर बसेर खान नसकी गाडीभित्रै खाइयो । बाटामा पर्ने जिलाङ सहर आई त्यहाँको युनिभर्सिटी, वाटर फन सिटी, पार्क आदि घुमेर केही क्षण बिताइयो । त्यो पनि निकै सुन्दर पर्यटकीय स्थल रहेछ । हेलिकोप्टरबाट समेत यात्रा गराइँदो रहेछ त्यहाँ पनि । साँच्चै भन्ने हो भने त्यो क्षेत्र सबै नै त्यत्तिकै सुन्दर भएकाले प्राकृतिक पर्यटकीय स्थल रहेको अनुभूति गरियो । यति लामो अद्भुत यात्रा पूरा गरी हामी सात बजे नर्थकोट आइपुग्यौँ । त्यस दिनको यात्रा अहिलेसम्म संसारमा गरेका अनगिन्ती यात्राहरूसँग समेत तुलना गर्नै नसकिने अद्भुतको यात्रा थियो ।"
आलोचना कि निन्दा ?,"बेलायतका प्रसिद्ध कवि लर्ड वाइरन अर्का प्रसिद्ध रोमान्टिक कवि जोन किट्सप्रति निकै आक्रामक थिए । किट्सको कविता र व्यक्तित्वलाई होच्याएर उनले यतिसम्म भनेका थिए, यहाँ जोन किट्सको ओछ्यानमा पिसाब चुहाउने कविता छन् । अनि अरू कुन्नि कसको हो भगवान्लाई नै थाहा होला तीनवटा उपन्यास छन् । अब किट्स बिल्कुल चाहिन्न, म आग्रह गर्छु उसको छाला काट्न । यदि तपाईंहरू कोही केही गर्नु हुन्न भने मैले उसको छाला उतार्नैपर्छ । अब त्यो फुच्चेको वाहियात मूर्खतावाद कुनै हालतमा सह्य हुँदैन । यिनै बाइरनलाई तत्कालीन समयको एउटा साहित्यिक पत्रिका एडिनवर्ग रिभ्यु मार्फत छद्मनाममा कसैले तुरुन्त कविता लेख्न छोड्नु भनी सल्लाह दिएको थियो । त्यसमा कविता बाइरनको बसको कुरा होइन भन्ने पनि टिप्पणी गरिएको थियो । पुस्किनका समकालीन साहित्यकार कारामिनले त बाइरनको सर्वश्रेष्ठ कविता किताब डोन ज्वाँ बारे लेखेका थिए, वेबकुफीले भरिएको यो किताब एकै दृष्टिमा मेरो हातबाट झर्यो, कति घृणित कविता छ ! बाइरनका सर्वाधिक कडा आलोचक भने विलियम हेजलिट थिए । उनी बाइरनप्रति कतिसम्म कठोर थिए भने उनको भनाइले नै पुष्टि गर्छ । उनी भन्थे, बाइरन यस्ता एक्ला कवि हुन् जसले आफ्नो प्रतिभासित बेश्यावृत्ति गरिरहेका छन् । भर्जिननिया उल्फ आफ्नो समयकी निकै नै प्रतिभाशाली शालीन, सुन्दर, शिक्षित र बुद्धिमान लेखिका थिइन् । आफ्नो लेखनशक्ति र सामथ्र्यले उनले आफ्नै लेखक, इतिहासकार, आलोचकसमेत रहेका बाबु सर लेसली स्टिफनसमेत छायामा परे । परनिन्दामा उल्फ पनि कम्ताकी थिइनन् । उनले अर्का लेखक जेम्स जोयसको प्रसिद्ध पुस्तक युलिसिसमाथि प्रतिक्रिया दिँदै भनेकी थिइन्, युलिसिस आफ्नो डन्डिफोर कोटयाइरहेको एउटा कमजोर स्नातक तहमुनिको विद्यार्थीको काम हो । त्यस्तै अर्का लेखक, दार्शनिक आल्डस हक्सलीका सिर्जनाविरुद्ध पनि उनले सबै कच्चा, काँचा, विरोध, गरिरहेको भन्दै उपेक्षा गरेकी थिइन् ।रुसी लेखक भ्लादिमिर नबोकोवको उपन्यास लोलिता आख्यानको क्षेत्रमा भूकम्प नै थियो । मर्यादा र नैतिकतालाई भत्काउँदै आएको यस उपन्यासको असर आज पाँच दशकपछि पनि उस्तै छ । तत्कालीन समयमा यो उपन्यास लेखक तथा समीक्षकबाट निकै आलोचित भयो । सन् १९५८ को डिसेम्बरमा भिक्टोरिया सेकविल नामक एक लेखकले लोलिता प्रकाशन गर्ने प्रकाशन संस्था वाइडेनफेल्ड एन्ड निकल्सन लाई पत्र लेख्दै भनेका थिए, यस घृणित र अश्लील पुस्तक प्रकाशन गरेकोमा म तपाईंको संस्थाको भत्र्सना गर्छु । म यसमा कुनै साहित्यिक मूल्य भेटाउँदिनँ र यो पुस्तक तपाईंको प्रकाशनगृहको नाममा लागेको कलंक हो । रुसका अत्यन्तै सशक्त उपन्यासकार फ्योदोर दोस्तोएब्स्की पनि भ्लादिमिर नबोकोवको नजरमा आलोच्य थिए । नबोकोव भन्थे, दोस्तोएब्स्कीमा रुचि पहिल्याउने क्षमताको अभाव छ । अर्का पोलिसब्रिटिस लेखक जोसेफ कन्रार्डको पनि नबोकोवले बदख्वाइँ गर्दै भनेका छन्, म कन्रार्डको यादगार सौगात पसलको शैली तथा अधिक प्रयोग भएका स्वच्छन्दतावादी सोचका बोतलभित्र बनाइएका जहाज र शंखको हारहरूलाई सहनै सक्दिनँ ।प्रसिद्ध अमेरिकी सशक्त कवि वाल्ट ह्विटम्यानले अर्का स्कटिस कवि, लेखक रोबर्ट लुइस स्टेभेन्सनका विरुद्ध यतिसम्म भने, भर्खरै सिक्रीबाट मुक्त भएर समुद्री किनारहरूमा खोसँ्रदै र चन्द्रमातर्फ हेरेर भुक्दै गरेको एउटा झ्याप्ले कुकुरजस्तो । टाइम मसिन, इनभिजिवल म्यान जस्ता विश्वप्रसिद्ध पुस्तकहरू लेखक एचजी वेल्सले अर्का बेलायती महान् हस्ती जर्ज बर्नाड शाँलाई कत्ति सजिलै अस्पतालमा चिच्याइरहेको एक मूर्ख बच्चा भनिदिए । फ्रान्सेली लेखक, दार्शनिक भोल्तेयरलाई चाल्र्स बौदेलायर गरेको टिप्पणी पनि उदेकलाग्दो थियो । उनले भनेका छन्, मलाई फ्रान्समा दिक्क लाग्यो र यसको मुख्य कारण हो यहाँ सबै भोल्तेयरजस्ता देखिन्छन् जो मूर्खहरूका राजा, हावादारीका राजकुमार, कलाकारविरोधी, पालिनीहरूको प्रवक्ता  हुन् ।लिभ डेन्जरस्ली अर्थात् खतरामा बाँच भनेर दुनियाँलाई सन्देश दिने नित्से स्वभावले सन्काहका साथै कडा आलोचक पनि थिए । उनले इटालीका महान् कवि दाँते अलिघिएरीलाई समाधिस्थलमा कविता लेख्ने एउटा हुँडार भनेर उल्याएका थिए । प्रसिद्ध आइरिस कवि, लेखक ओस्कार वाइल्डको लेखन र व्यक्तित्व दुवै विवादास्पद थियो । तर आलोचना गर्ने मामिलामा उनी पनि सिपालु थिए । उनले अंग्रेजी कवि अलेक्ज्यान्डर पोपलाई कविता नरुचाउने दुई तरिका छन् एउटा यसलाई मन नपराउने र अर्कोचाहिँ पोपलाई पढ्ने भनेर ख्याँसेका थिए । भिक्टोरिएन कविहरूमध्ये सर्वोच्च बेलायती कवि रोबर्ट ब्राउनिङको प्रखर आलोचक थिए, डब्लूएच अडेन । उनको टिप्पणी थियो, मलाई लाग्दैन कि रोबर्ट ब्राउनिङ सुत्ने कलामा राम्रा थिए । उनकी श्रीमतीले निश्चय पनि उनको राम्रोसँग हेरचाह गर्ने थिइनन् । ऊ निद्रामा घुथ्र्यो र बाह्रवर्षीय किशोरीहरूको कल्पना गथ्र्यो । अर्का अंग्रेजी उपन्यासकार, समीक्षक इभेलिन बाघले फ्रान्सेली उपन्यासकार मर्सेल प्राउस्टमाथि गरेको घोचपेच पनि तीखै थियो । उनको भनाइ थियो, म प्राउस्टलाई पहिलोचोटि पढ्दै छु । अत्यन्त घटिया चीज । मलाई लाग्छ ऊ मानिसक रूपमा खराब थियो । हासपरिहासमा अमेरिकी उपन्यासकार मार्क ट्वाइन अद्भुत मानिन्थे । मार्कप्रति विलियम फौकनरको क्रूर कथन यस्तो थियो, एक भाडाका लेखक जसलाई युरोपमा चौथो स्तर पनि नमिल्न सक्थ्यो, जसले सतही र अल्छीलाई आकर्षित गर्न छल गरी केही पुराना निश्चित रूपमा सफल हुन सक्ने साहित्यिक कंकालको प्रयोग गरी त्यसमा पर्याप्त स्थानीयपन पोते । अमेरिकी कवयित्री तथा पत्रकार एलिजावेथ विशोपले जेडी स्यालेन्जरको विश्वप्रसिद्ध उपन्यास क्याचर इन द राई माथि गरेको टिप्पणी पनि उल्लेखनीय छ, मैले क्याचर इन द राई लाई घृणा गरें । यो पढ्न मलाई धेरै दिन लाग्यो, सावधानीपूर्ण एक पटकमा एक पृष्ठ र हरेक हास्यासपद वाक्य पढेर ऊप्रतिको उल्झनले रातो हुँदै । उनले कसरी त्यसो गर्न पाउँछन् ?प्रसिद्ध कवि टीएस इलियटको बहुचर्चित कृति द बेस्ट ल्यान्ड लाई होच्याउँदै अमेरिकी लेखक क्लेमेन्ट उडले न्युयोर्कबाट प्रकाशित कल पत्रिकामा सन् १९२३ तिर उक्त पुस्तकलाई मुख्र्याइँको धारा भनेका थिए । त्यति नै बेला अर्का लेखक एफएल लुकसले द न्यू स्टेट्समेन एन्ड नेसन नामक पत्रिकामा इलिएटको उक्त किताब पटक्कै बुझ्न नसकिने, सस्तो नक्कल र व्यर्थको टिप्पणी पनि भने । फ्रान्सेली कवि एवं चर्चित उपन्यासकार अनातोले फ्रान्सको आलोचना गर्दै त्यति बेलाका ब्रिटिस उपन्यासकार तथा समीक्षक डब्लूबी मेक्सबेलले लेखेका थिए, अनातोलेमा न मौलिकता छ न बिचार नै लेखकका रूपमा उनी स्वार्थी र गिरेका छन् भने पाठकका दृष्टिमा मिडियाबाजीका कारण तानिएका मात्र हुन् । अर्का लोकप्रिय र प्रसिद्ध लेखक चार्स डिकेन्सका विरुद्धमा पनि सन् १८५९ मा सर फिटजेम्स स्टेफनले लेखेका थिए, डिकेन्स जतिसुकै प्रसिद्ध भए पनि उनको लेखन निकृष्ट छ । १८७२ तिर अर्का आलोचक हेनरी लिविसले पनि डिकेन्सका बीसौँ पुस्तकमा एउटै पनि गतिलो नभएको भन्दै निदा गरेका थिए । ब्युटी एन्ड ब्रेनको फ्युजन मानिएकी चर्चित लेखिका जेन अस्टिनप्रति पनि समीक्षकहरूको दृष्टि उपेक्षापूर्ण नै थियो । उनका उपन्यासको सम्यक् मूल्यांकन गर्नुको साटो समीक्षकहरूले उनको आलोचनामै शब्दको खर्च गर्थे । राल्फ वाल्डो इमर्सनले उनको आलोचना गर्दै लेखेका थिए, सुश्री अस्टिनका उपन्यासहरू शैलीका आधारमा मलाई उच्छृंखल लाग्छन्, कलात्मक अन्वेषणमा बाँझो लाग्छन्, अंग्रेज समुदायका दु:खी परम्परामा कैद भएका, प्रतिभा, बुद्धि र संसारको ज्ञानविहीन । जीवन यस्तो तनावपूर्ण र साँघुरो कहिल्यै थिएन । लेखकको दिमागमा एक समस्या छ वैवाहिक योग्यताको । मार्क ट्वाइनले गरेको अस्टिनको आलोचना झन् कठोर थियो । उनले लेखेका थिए, मलाई पुस्तकको आलोचना गर्ने अधिकार छैन र मैले तिनीहरूलाई घृणा नगरेसम्म म त्यसो गर्दिनँ । म प्राय: जेन अस्टिनको आलोचना गर्न चाहन्छु तर उनका पुस्तकहरूले मेरो पारो ततायो त्यसकारण म मेरा पाठकहरूलाई मेरो आवेश लुकाउन सक्दिनँ, र त्यसैले हरेकपल्ट मैले सुरु गर्नेबित्तिकै बन्द गर्नुपथ्र्यो । हरेकपल्ट मैले प्राइड एन्ड प्रिजडिस पढ्दा मैले उनीलाई जमिनबाट खोतलेर माथि ल्याई उनकै नलीहाडले उनको खप्परलाई हिर्काउन मन लाग्यो ।अंग्रेजी उपन्यासकार, कवि नाटकार, डीएच लरेन्सको पुस्तक लेडी चटर्लिज लभर माथि जोसेफ कन्राडको मूल्यांकन थियो, फोहोरी केही छैन अरू, मात्र यौन दुराचार । लरेन्सले अर्का लेखक जेम्स जोयसप्रति कटाक्ष गरेका थिए, हे भगवान्, कस्तो बेढंगको खिचडी हो जेम्स जोयस । बाइबलको उद्धरणलाई शिथिल बूढो र बन्दागोभीको ठुटो जसरी र बाँकीमा जानाजानी पत्रकारिताजन्य फोहोरी दिमाग मिसाइएको बाहेक अरू केही छैन । सन् १९२३ मा तिनै लरेन्सले हर्मन मेलाभिलका बारेमा लेखे, हर्मन मेलामिल जत्तिको जोकर बेढंगी तथा नैतिक रूपमा अमिल्दो (कुरा) अरू केही हुनै सक्दैन । उसको महान् पुस्तक मोबी डिक मा समेत जो उच्च गम्भीरताबाट पाक्छ । त्यहाँ यसका बारेमा केही झूट छन् र त्यो हो मेलामिल । ओह प्रिय, जब भद्र गधाले चिच्याउने गर्छ । आलोचनाको पछिल्लो शृंखलामा सन् २००० मा प्रसिद्ध उपन्यासकार जोन इरविङले समकालीन लेखक टम उल्फको लेखन अत्यन्तै अपढनीय भएको भन्दै आलोचना गरेका थिए । तर जवाफमा उल्फले पनि कडा प्रतिक्रिया दिँदै भनेका थिए, इरविङ उपन्यासकारका रूपमा फिक्का भइसकेका छन् । उनी पाठकका सूचीमा पर्दैनन् । प्रसिद्ध अमेरिकी उपन्यासकार गोर भिडालले अर्का अमेरिकी उपन्यासकार नारमेन मेलरको नेकेड एन्ड द डेथ पढेपछि त्यसको आलोचना गर्दै उल्लेख गरेका थिए, यो पुस्तक धोका हो । चतुर्याइँपूर्वक लेखिएको झूटो र अवास्तविक रचना हो । विडालले अर्का अमेरिकी कथाका, नाटककार र अभिनेतासमेत रहेका ट्रम्यान क्यापोटलाई झूटो लेखनलाई कला बनाएको आरोप लगाएका थिए । विडालले ट्रयुम्यान क्यापोटका बारेमा लेखका छन्, ऊँ पूर्ण रूपमा कान्सासको गृहिणी हो, सम्पूर्ण पूर्वाग्रहसहित । यी ट्रयुम्यान क्यापोट पनि अर्का लेखक ज्याक केराउकको लेखनलाई लेखनलाई त्यो लेखन होइन, त्यो त टाइपिङ हो भन्थे ।यी सन्दर्भहरूबाट प्रस्ट हुन्छ, लेखकहरूमा प्रतिशोधको भावना कतिसम्म उग्र हुन्छ भनेर । एउटा लेखकले अर्काे लेखकमाथि गर्नेे पूर्वाग्रही भएर गर्ने आलोचनात्मक टिप्पणी तथा निन्दा गर्दा लेखकहरूले लेखकीय महत्त्व र मर्यादाको अन्डरलाइनलाई पनि ख्याल गरेको त्यति देखिन्न । एक लेखकको अन्य लेखकप्रतिको दुर्भावना पनि उचित होला र ? दम्भ अवैध नभए पनि अवगुण त पक्कै हो । (विभिन्न वेबसाइट, केही पुस्तक र भारतीय पत्रिका कादम्बिनी मा सन् २००० को जुन अङ्कमा छापिएको एउटा लेखमा आधारित)"
सिनेमा नोस्टाल्जिया,"कटारीको सिनेमाहलले प्राय: पुरानो सिनेमा देखाउँथ्यो । नयाँ सिनेमा हेर्न कि त विराटनगर कि त लहान नै पुग्नुपथ्र्यो । त्यो बेला सञ्जय दत्तको सडक भर्खर रिलिज भएको थियो । सिनेमाहलले चलाउने चान्स नै थिएन । भिडियोमा यो सिनेमा देखाउन सके मनग्गे पैसा उठ्ने सपना सबैले देखेका थियौं । केही दिनभित्रै हामीले भिडियो, डेक र जेनेरेटर व्यवस्था गर्र्यौं । पोखरा शैक्षिक भ्रमणका लागि भनिएकाले बजारमा टिकट भिडाउन पनि सजिलो थियो । भिडाइयो । खुला चउरमा बार लगाएर राति दुई दिन सिनेमा देखाउने तयारी थियो । पहिलो सिनेमा चल्दाचल्दै जेनेरेटरले धोका दियो । जसोतसो सिनेमा देखाउने काम सकियो । सबै खुसी थिए पोखरा जान पाइने भयो भनी । तर पैसा गन्दा त्यसले खर्चको आधा पनि नधान्ने भयो । स्कुलका हेडसरले ज्यान गए पैसा नथपिदिने भए । त्यसपछि साथीहरूले एक दिनका लागि नपढेर, विरोधस्वरूप कक्षा बहिष्कार गर्ने भयौं । यो कुरा थाहा पाएर हेडसरले कक्षामा हाजिर नहुनेलाई स्कुलबाट रेस्टिकेट गरिदिने बताए । त्यसपछि हेर्दा हेर्दै सबै कक्षामा लुरुलुरु छिरे । सिनेमा देखाउने हामीहरू पनि छिर्यौं । उठेको पैसा जजसले राखेका थिए । उनीहरूले नै पचाए । यसरी सञ्जय दत्तको सडक ले हामीलाई पोखरा पुर्याएन । केहीलाई भने राम्रो पकेटखर्च पुर्याइदियो । कटारीमा सानैदेखि म नेवारी, हिन्दी र नेपाली नाटकहरू हेरेर हुर्किएँ । रामलीला र सर्कसहरू पनि खुबै हेरिन्थ्यो । काठको बाकसले सम्झायो, म त्यहाँ सिनेमा पनि हेरेर हुर्किएको हुँ । यी सबैले मलाई रङ्गमञ्चसम्म डोर्याउन सेतुको काम गरेकै हो ।"
सार्वजनिक संस्कारको सार,"जातीयता र पहिचानसम्बन्धी दोस्रो खण्डअन्तर्गत तीनवटा लेख छन् । मार्टिन गेन्सजेलले लिम्बू संस्कृतिमा आधारित नुमाफुङ चलचित्रले कसरी लिम्बू संस्कृतिको विवाह, दाहसंस्कार, मुन्धुम, भौतिकवादी संस्कृति, र दैनिक जीवनयापन दर्साएको छ भनी लेखेका छन् । नवीन सब्बाद्वारा निर्देशित उक्त चलचित्रलाई कपिल कान्दाङ्वाको करबार कि घरबार लेखसँग जोड्दै लेखकले महिला पात्रले एकचोटि मात्र बोलेर पनि कसरी महिला स्वतन्त्रताको वकालत गरेका छन् भनी जोडेका छन् । नेपाली चलचित्रको इतिहासमा एरिक भ्यालीले बनाएको क्याराभान ले डोल्पो समुदायको एक, दुई जनालाई विगतमा फाइदा पुगेको चित्रण गरे पनि लेखकले नुमाफुङ चलचित्रले कस्तो खालको आर्थिक लाभ लिम्बू समुदायमा भयो भनि टिप्पणी गर्न छुटाएका छन् । वन्त र हुमागाईंले जनजातिको म्यागेजिन, जस्तै कैरन र जनजाति माचहरूले नेपाली शासकहरूविरुद्धको संघर्षमा कसरी सघाए भन्ने खोतलेका छन् । लेखकहरूका अनुसार उक्त म्यागेजिनहरूले जनजातिहरूको संस्कृति, इतिहास, भाषा र धर्मका विषयहरूमा जोड दिएका छन् । तैपनि, जनजाति समूहभित्रका विविधता र कुनचाहिं जनजाति समुदायले फाइदा लिन सके भन्नेमा लेखकहरूको खासै लेखेका छैनन् । योभन्दा अगाडि पनि जनजाति म्यागेजिनसम्बन्धी कलम चलाइसकेका लेखकहरूले समुदायभित्रको विविततालाई छानबिन गरेको भए लेख अझ सशक्त हुने थियो । हर्ष महर्जनले इन्डियन आइडल र प्रशान्त तामाङको सन्दर्भलाई जोड्दै मिडियाले नेपाली संकीर्ण राष्ट्रियतालाई नै फाइदा पुर्याएको तर्क गरेका छन् । राज्यको गोर्खाली इतिहास, नेपाली भाषा, ढाका टोपी र भारतविरुद्धको एकल राष्ट्रियताको बहसलाई प्रवद्र्धन गर्दै मिडियाले विविध पहिचानको बहसलाई तुहाउन खोजेको आरोप लगाएका छन् । नेपाल तामाङ घेदुङले सम्पूर्ण आदिवासी जनजातिको प्रतिनिधित्व गर्छ भन्ने भान पार्दै नेपाल आदिवासी जनजाति महासंघ र जनजाति अभियन्ताहरूसँग अन्तरक्रिया गर्न पनि छुटाएका छन् । तेस्रो खण्डमा अभियन्ता संस्कार बारे इन्गेमार ग्रयान्डिन र मोनिका मोतिनको दुई लेख समावेश छन् । दुवै लेखको ध्येय कीर्तिपुर सर्कलका संघर्ष र आरोहण गुरुकुलहरूका लोकतान्त्रिक नाटकजस्ता अभियानहरू र मञ्चद्वारा सार्वजनिक अर्थहरू जीवित हुँदै जान्छन् भन्ने नै हो । तथापि, ग्रयान्डिनले नेवारका युवाहरूमा उक्त अर्थहरूको र मोतिनले गुरुकुलका सडक नाटकहरूले दर्शकहरूमा पारेको छापबारे भने केलाउन भ्याएका छैनन् । चौथो खण्डको लैंगिकता र प्रतिरोध विषयमा महिला माओवादी लडाकुसम्बन्धी दुइटा लेखहरू छन् । कैलाश राईले महिला माओवादी लडाकुहरूले लेखेका लेखहरू र उनीहरूसँगको अन्तर्वार्तालाई केलाउँदै दसवर्षे युद्ध महिलाहरूको अनुभवमा कस्तो थिए भन्ने विषयमा प्रकाश पारेकी छन् । उक्त खण्डको दोस्रो लेख नेपाली मिडियाहरूले कसरी लडाकु महिलाहरूलाई चित्रण गरेका थिए भन्ने विषयमा छ । केही पुरुष पत्रकारहरूले लडाकु महिलाहरूको वास्तविकता चित्रण नगरी असल श्रीमती र आमाको चरित्र बनाएको आरोप शेरा तामाङको छ । ती महिला विगतको लडाकु पनि थिए भन्ने बिर्सी वर्तमान नारित्वलाई मात्र उजागर गरेको उनको टिप्पणी छ । तर लेखमा लैंगिक सम्बन्धलाई जोड दिन खोजे पनि पत्रकारहरूले कसरी नारी गुणलाई मात्र प्रोत्साहन दिई पुरुषार्थलाई जोड दिए भनी खासै विश्लेषण गरिएको छैन । अन्तिम खण्डको लेखमा लउरा कुनरिउथरले कसरी पाटनका नेवारहरूले सांस्कृतिक धरोहरहरू बचाउन खोजेका छन् भनी लेखेका छन् । विषयगत हिसाबमा धेरै सशक्त लेखहरू भए पनि किताबले एक वर्षभन्दा बढी पुरानो भूकम्प र त्यसपछिको नयाँ संविधान तथा मधेसकेन्द्रित दलहरूको आन्दोलनलगायत राजनीतिक परिवर्तन र सार्वजनिक संस्कारलाई समेटेको छैन । हिमाली समुदायको पनि खासै चर्चा छैन । सन् १९९० पछि नेपालका केही उल्लेखनीय राजनीतिक घटनासम्बन्धी नयाँ विषय समावेश भएका हुनाले पुस्तक पठनीय नै छ ।"
महको सिकार,"खोटाङकेही दिनअघि खोटाङको सुङ्देल७ का वर्षीय मनोराज कोयी राईलाई भीरमाहुरीको मह निकाल्न भ्याइनभ्याइ थियो । फेदी३ माखाम्लाका हस्तराम राई र तेराहाका तीर्थमणि राईलाई पनि फुर्सद थिएन । किन भने जाडो बढ्नासाथ भीरमाहुरीले मह सकेर बसाइ सर्ने डरमा मह निकाल्न हतारो थियो । सुङ्देल र फेदी गाविसका विभिन्न भीरहरूको भीरमाहुरीको चाका निकाल्न चटारो थियो । जिल्लाको उत्तरी गाविस सुङ्देलमा पर्ने देवीखर्क, दयालु हुबमालगायतका सामुदायिक वन क्षेत्रमा पर्ने धुरुखाम, ङजपु, पालाप्चुलगायतका दुई दर्जन बढी ठूला भीरहरूमा भीरमाहुरीले मह लगाउने गरेको छ । सुङ्देलमा मात्र भीरमाहुरीको महबाट वार्षिक दस लाख रुपैयाँसम्म आम्दानी गर्ने गरेको सुङ्देलस्थित सूर्य माविका प्रधानअध्यापक दलितचन्द्र राईले बताए । फेदी६ को छिमालुङ सामुदायिक वन क्षेत्रको महभीर, फलाटे, आभर, भस्मेतिम्माली, जरमहभीर, खोलाखर्क, कुइरेछाँगा महभीरलगायतका भीरमा माहुरी पाइन्छन् । फेदीको वडा४ स्थित बगाले सामुदायिक वनको बगालेमहभीर, थाकुमहभीर र वडा नंं ३ स्थित चिलिमलाहुरे सामुदायिक वन क्षेत्रभित्रका माखाम्लाको महभीर छाँगा, तेराहा सेतीभीर, घोप्टेमहभीर, चिलिमधाप, लोहुरेलगायतका भीरमा माहुरी पाइन्छन् । एउटै भीरमा दसबाह्र गोला भीरमाहुरी बस्ने फेदी६ का धनकुमार राईले बताए । महबाट राम्रो आम्दानी हुने राईको भनाइ छ ।भीरमाहुरीले विभिन्न जडीबुटीबाट मह बनाउँछ । त्यसैले यसको महलाई औषधिका रूपमा सेवन गरिन्छ । यस्ता महुरीले पाखानवेद, पदमचाल, ठूलो ओखती, वृषजरा, सुगन्धवाल, चुथ्रो, कटुस, चिराइतो, मान्द्रे, बलु, हतिचुड, विभिन्न सुनाखरी प्रजातिका वनस्पतिलगायत विभिन्न जडीबुटीको फूलको रसबाट मह बनाउने गर्छ । स्थानीय बासिन्दा भीरमाहुरीको महलाई शक्तिबद्र्धक तथा यौनबद्र्धक मान्छन् । यस्तै, पाठेघर समस्या, निमोनिया, पिनास, विष नाशक, पेट रोक, हड्डीसम्बन्धी समस्यालगायतका लागि मह सेवन गरिने स्थानीयको भनाइ छ । औषधीय गुण हुने भएकैले यस्तो महको माग बढेको छ । प्रतिकेजी १ हजार २ सयदेखि १ हजार ५ सय रुपैयाँमा बिक्री हुने सुङ्देल९ का भुपेन्द्र कोयी राईले सुनाए ।डोरीको भर्याङ मार्फत भीरमा पसेर मह निकालिन्छ । डोरीकै सहारामा बाँसको थुम्से वा भुनेमा मह थापिन्छ । मह भरिएपछि डोरीकै सहारामा भुइँमा झारिन्छ । मह निकाल्न मुख्य सिकारीबाहेक अन्य दस जना सहयोगी आवश्यकता पर्छ । वर्षमा दुईचोटि (मंसिरपुस र वैशाखजेठमा) मह निकाल्ने गरिन्छ । यसमध्ये वैशाखजेठको महले मात लाग्ने भएकाले त्यति बेलाको मह बढी औषधीय गुण भएको मानिन्छ । त्यतिखेर जडीबुटी फुल्ने समय भएकाले त्यसबाट बनेको मह औषधीय गुणले भरिपूर्ण भएको फेदीका ज्ञानकुमार राईले बताए ।यस क्षेत्रमा भीरमाहुरीको संख्या बढ्न थालेको छ । वन विनाश र जलवायु परिवर्तनले घटेको भीरमाहुरी केही वर्षदेखि फस्टाउन थालेको हो । सुङ्देल९ का भुपेन्द्र कोयी राईका अनुसार सुङ्देलका विभिन्न ठाउँको भीरहरूमा २० वर्षपछि माहुरी आएका हुन् । जालपा र खार्मी गाविसको बीचमा पर्ने महभीरमा पनि २० वर्षपछि नै तीन वर्षअघि भीरमाहुरी आएको स्थानीयले बताएका छन् । त्यसपछि भने भीरमाहुरी फस्टाउन थालेको स्थानीयको भनाइ छ ।जिल्लाको उत्तरी क्षेत्रमा भीरमाहुरी प्रशस्त पाइने भएकाले पर्यटन प्रवद्र्धन गर्नु पर्ने खोटाङ उद्योग वाणिज्य संघका अध्यक्ष राजु लयालुले बताए । जैविक तथा पर्यापर्यटनको राम्रो सम्भावना भए पनि त्यसको प्रवद्र्धन गर्न नसक्नुले जिल्लाको आयस्रोत वृद्धि गर्न नसकिएको लयालुले सुनाए । हामीसँग यति धेरै सम्भावना छन् । लयालुले भने, कस्तुरीले बिना थाहा नपाएजस्तै हामीले पनि सम्भावनाहरू थाहा पाएका छैनौं ।ु"
एथ्लेटिक्सका दुर्भाषी,"२०४६ को प्रजातन्त्रपछि पञ्चायती शैलीको नेपाली खेलकुदमा ठूलो उथुलपुथल ल्याइयो । खेलकुदका पुराना संरचना सबै भंग भए । वन्त नेपाल ओलम्पिक कमिटीको महासचिव भए । त्यसको केही समयपछि यही प्रक्रियामा उनी नेपाल एथ्लेटिक्स संघका अध्यक्ष र खेलकुद परिषद्का सदस्य भए । उनले जहाँ हात हाले त्यसमा सफलता पाउँदा आफूलाई निकै भाग्यमानी माने । लेखापढीका कारण उनको अन्तर्राष्ट्रिय सम्बन्ध राम्रो थियो । उनी अध्यक्ष हुँदा एसियाका शीर्ष १ सय खेलाडीको वरीयतामा २० खेलाडी नेपालका थिए । पछिल्लो १२ वर्षमा कोही नेपाली छैनन् यो वरीयतामा । खेलकुद परिषद्को सदस्य भएको समयमा मुकुन्दहरि श्रेष्ठ, जितबहादुर, सुरेशसिंह आले, भुपेन्द्र सिलवाल, गंगाबहादुरलाई सहायक प्रशिक्षकबाट बैठकमा टेबुल ठोकेर प्रशिक्षकमा बढुवा गरेको वन्त बताउँछन् । २०३६ मा दशरथ रंगशालामा एथ्लेटिक्स इभेन्ट भएको थियो । १ सय र २ सय मिटर वन्तले नै जिते । वाग्मती अञ्चल टिम च्याम्पियन बन्यो । वन्त उत्कृष्ट खेलाडी बने । पुरस्कार वितरण समारोहमा अधिराजकुमार धीरेन्द्रसँग हात नमिलाउन स्पष्ट निर्देशन थियो । शिर झुकाएर नमस्ते गरेर पदक घाँटीमा पहिरिनुपर्ने तत्कालीन सदस्य सचिव शरदचन्द्र शाहको उर्दी थियो । सबैले त्यसै गरे । वन्तले धीरेन्द्रसँग हात मात्र मिलाएनन् छोटो समय कुराकानी पनि गरे । धीरेन्द्रले मुस्कुराउँदै वन्तसँग संवाद गरे । शरदचन्द्र त्यसमा वन्तसँग आगो भए । वन्तले धीरेन्द्रसँग हात मिलाएको तस्बिर श्याम चित्रकारले आफ्नो क्यामराले लिएका मात्र के थिए सुरक्षाकर्मी आएर क्यामराबाट रिल नै निकालेर फालिदिए । शरदचन्द्रले सदस्यसचिवको हैसियतमा एउटा पत्र काटेर वन्तलाई आजीवन निलम्बन गरिदिए । वन्तले अदालत जाने चुनौती दिए । त्यसपछि उनीमाथि थप तीन मुद्दा लाग्यो । धीरेन्द्रको एडीसी १५ दिनपछि सरकारले बोलाको छ भनेर वन्तकै घरैमा आए । बुवा, आमाले नडराई जाऊ भनेपछि उनी दरबार छिरे । वन्तका अनुसार धीरेन्द्र सरकारसँग झन्डै डेढ घन्टा कुराकानी भयो । खाना पनि त्यहीं खाए । नेपालीमा बोल्दा आइसियोस्, गइसियोस् भनेर भन्दा अप्ठयारो लाग्ने हुनाले वन्तले अंग्रेजीमै संवाद गरे । मिस्टर काठमाडौं हुँदा धीरेन्द्रले आफूलाई पुरस्कार दिंदा याद गरेको हुनुपर्ने अनुमान वन्तको छ । वन्तलाई धीरेन्द्रले दरबार संवादमा भने, केही चिन्ता लिनु पर्दैन । तिमीले कुनै गल्ती गरेका छैनौ, आफ्नो खेलकुद करियर अगाडि बढाए हुन्छ ।"
रोकियो एउटा इन्द्रावती,"यही क्रममा २०४२ मा अग्निशिखाको नाटक इज्जत उहाँले नै निर्देशन गर्नुभयो त्रिवि कीर्तिपुरमा । यो निकै क्रान्तिकारी नाटक थियो । दरबारियाको आडमा प्रधानपञ्चहरूले गरेका मूर्ति चोरी र चेलीबेटी बेचबिखनको कथा बोकेको । पछि गलैंचा मजदुर संगठनमा काम गर्दा मजदुरहरूको कथाव्यथामा थुप्रै नाटक लेखेर निर्देशन र अभिनय गरें चियाको चुस्कीसँगै उहाँले भन्नुभएको थियो । चालीसको मध्यदशकपछि भने उहाँ आरोहण समूहसँग जोडिनुभयो । सुनील पोखरेलको निर्देशन रहेको श्रद्धालु बेश्या न्यायप्रेमी खेल्नुभयो । गुरुकुल डाँडामा उहाँसितको भेट यही आरोहणसितकै सम्बन्धको निरन्तरता थियो । घनचक्कर को टोलीसित दिल्ली र मास्टर विल्डर को टोलीसित बंगलादेशको यात्रासमेत गर्नुभएका उहाँ पछिल्लो समय कुसुम थिएटर समूहको अध्यक्ष हुनुहुँदोरहेछ । त्यो दिन उहाँले आरोहणसँगै कुसुम थिएटरसँग जोडिएर थुप्रै चेतनामूलक सडक एवं कचहरी नाटकमा गरेको अनुभव पनि सुनाउन भ्याउनुभयो । हास्य छवि गम्भीरे माझीको गम्भीर चरित्रका रूपमा चिन्नेहरूका लागि विष्णुभक्त दाइको पछिल्लो टेलिसिरियल छवि इन्टरल्युड जस्तै बन्यो । उहाँ एकाएक यु आर माई लभ भन्दै छाउनुभयो बालबालिकादेखि तन्नेरी दर्शकसम्म । दीपकराज गिरी र दीपाश्री निरौलाको तीतो सत्य टेलिसिरियलमा उहाँको हास्य चरित्र साँच्चिकै रोचकघोचक थियो । मोर्डन गेटअप र डान्स स्टेपसहित यु आर माई लभ भन्दै टीभी स्क्रिनमा प्रस्तुत हुँदा थुप्रै नयाँ पुस्ते फ्यान बढे । स्कुलका वार्षिक उत्सवहरूमा पनि उहाँको माग बढ्न थाल्यो । उहाँ अब पछाडितिर क्याप फर्काएर स्कुलका स्टेजहरू पनि नाच्न थाल्नुभयो । उमेरले भने मध्य सत्तरी पार गर्दै थियो । यस्तैमा २०७१ को भुइँचालो गयो । सहरदेखि गाउँसम्म भय र निराशा फैलिरहेका बेला उहाँ उल्टो क्याप भिरेरै बच्चाहरूको माझ पुग्नुभयो हँसाउन । एक दिन इन्द्रावतीकै आसपासको एउटा भूकम्प पीडित बस्तीबाट कुसुम थिएटरका वैकुष्ठ भण्डारीले फोन गरे हामी कला थेरापीको क्रममा काभ्रे र सिन्धुपाल्चोकको गाउँबस्ती डुल्दैछौं, माई लभ बुबा पनि सँगै हुनुहुन्छ । वैकुण्ठजीले फोन माई लभ दाइलाई दिए । काठमान्डुमा भेट्नु छ है समय मिलाउनुस् उताबाट विष्णुभक्त दाइ बोल्नुभयो । लामो समयदेखि उहाँ मलाई भेट्न खोज्दै हुनुहुन्थ्यो । सायद, मिडियामार्फत केही भन्न चाहिरहनुभएको थियो । कला र राजनीति फोन राखेपछि केही वर्ष अघिको क्षण सम्झें । एक दिन सेलो थिएटरले भक्तपुर कमलविनायकमा गरेको रंगकार्यशाला मा उहाँसित भेट भएको थियो । प्रशिक्षकका रूपमा हुनुहुन्थ्यो उहाँ । त्योबेला उहाँले संगीत नाट्य प्रज्ञा प्रतिष्ठानबारे ठूलै गुनासो गर्नुभएको थियो । त्यतिबेला उहाँ पनि प्रज्ञासभाको सदस्य हुनुहुन्थ्यो सायद । सरकारले मान्छे नै चिन्दैनन् उहाँले भन्नुभएको थियो यहाँ राम्रो कामभन्दा पनि नेताको चाकडी गर्नुपर्दोरहेछ । त्यतिबेला ठीकै भन्दै हुनुहुन्थ्यो उहाँ । चाकडी पनि पार्टीको हैन, नेता विशेषको । पार्टीभित्र पनि कुन गुटको कुनचाहिँ नेता संस्कृति मन्त्री छ, त्यही अनुरूपको सम्बन्धहरू पहिल्याएर, नाता जोडेर घरमै पुग्नुपर्ने । छिपछिपे ज्ञान नै नभएकाहरू प्राज्ञ बने, लामो योगदान भएकाहरूचाहिँ पाखामा । पाइहाले पनि थुम्थुम्याउन प्राज्ञसभाको सदस्य मात्र । २०५४ को स्थानीय चुनावमा व्यवस्था गरिएको जस्तो पानी सदस्य । विष्णुभक्त दाइको यसैमा गुनासो थियो । साढे पाँच दशक उमेर नेपाली रंगमञ्चलाई सुम्पिनुभएका उहाँको खास मूल्यांकन हुन सकेको थिएन । कुनै बेला काठमाडौं महानगरपालिका ६ बाट वडा सदस्यसमेत जित्नुभएका उहाँको सामाजिकराजनीतिक योगदान पनि उत्तिकै थियो । तर, उहाँ प्रयोग मात्रै हुनुभयो । सायद नेपाली राजनीतिले कलाको गम्भीर दर्शन हैन, ग्ल्यामर चाहन्छ । काभ्रेसिन्धुको यात्राबाट फर्केपछि लामो समय उहाँसित भेट हुन सकेन । निकैपछि शिल्पी थिएटरको एउटा कार्यक्रममा जम्काभेट भयो । नेपाली कला, साहित्य र रंगमञ्चमा भइरहेको राजनीतिक बेथितिप्रति उहाँ केही बोल्न चाहनुहुन्थ्यो । समय अभावले त्यो दिन कुरा हुन सकेन । पछि कुनै दिन भेट्ने गरी छुट्टियौं । बीचमा एकाधपटक वैकुण्ठजीले फोन पनि गर्नुभयो बुबाले भेट्न खोज्दै हुनुहुन्छ । तर हतारको साहित्य ले उहाँको घरमै पुगेर बात मार्ने फुर्सद दिलाएन । यस्तैमा राष्ट्रिय पुरस्कार घोषणा भयो । रंगमञ्चबाट उहाँ छानिनुभएछ, उमेरले असी छुनै लाग्दा । पत्रिकाहरूमा फोटोबिनाको समाचार मात्रै आएकोप्रति भोलिपल्ट बिहानै उहाँले फोन गरेर भन्नुभयो यो उमेरमा पुरस्कार पाएँ, तर कसैले फोटो छापिदिएनन् बाबु । तपाईंको त इन्टरभ्यु नै गर्नुपर्छ, समय मिलाएर म घरमै आउँछु मैले भनें । दुर्भाग्य ! त्यो समय नआउँदै उहाँको चोला उठ्यो । जीवन र रंगमञ्च दुवैमा इन्द्रावती जस्तै बाङ्गो टिङ्गो संघर्षका छालहरू बेहोर्नुभएका वरिष्ठ कला साधक विष्णुभक्त दाइ याज्ञवल्क्य नाटकमा राजा जनक बन्दाबन्दै दिवंगत हुनुभयो । राजा जनकको भूमिका र नेपाली रंगमञ्चमा उहाँको आदर्श र इमानदारिताको सायद कहीँकतै तादाम्यता रहनेछ । दिवंगत हुनुभएकै साँझ सामाजिक सञ्जालहरूमा नेताहरूले पनि लेख्न भ्याए नेपाली रंगमञ्चले आदर्श अभिभावक गुमायो उहाँ इमानदार रंगकर्मी हुनुहुन्थ्यो रमेश विकलको इन्द्रावती अविरल बगी नै रहेको छ । तर, गम्भीरे माझीहरूको जुनी फेरिएको छैन । चेपाङमाथि दाताहरूले नै चौपट गरेजस्तै कलामाथिको यो राजनीतिक विडम्बना कहिलेसम्म ? विष्णुभक्त दाइ दिवंगत नहुनुभएको भए, अन्तर्वार्तामा सायद उहाँले उल्टै यो प्रश्न सोध्नुहुन्थ्यो होला ।"
इतिहास बोल्ने सम्पदा,"यति बेला भने धर्मगुरु धोम्छेपेकरले पृथ्वीनारायण शाहसँग पुरानो गुरु दक्षिणा मागे । त्यसमा आनाकानी गरेर अस्वीकार गर्नुपर्ने के नै थियो र ? धोम्छेपेकरले स्वयम्भूमा एउटा गुम्बा बनाउने इच्छा व्यक्ति गरे । राजाले तुरुन्तै अनुमति दिए र यसरी निर्माण सुरु भयो, स्वयम्भूमा भुटानी गुम्बाको । पृथ्वीनारायण शाहको जन्म र उनी राजा भएदेखि लिएर राज्य विस्तार गर्ने अभियानसँग जोडिएर धेरै कथा र किंवदन्ती जोडिएर आउने गर्छ । त्यसमध्ये केही इतिहासभन्दा पनि किंवदन्तीमै सीमित छन् । भुटानी गुम्बा आपंै इतिहास रहेको यससम्बन्धी वृत्तान्त भने कमै सुनिन्छ र भन्ने गरिन्छ । लेखक हिरण्यलाल श्रेष्ठले लेखेका धेरै पुस्तकमध्ये एउटा भुटानमा बौद्ध धर्म र नेपालसितको सम्बन्ध हो । पुस्तकमा उनले यो इतिहासबारे राम्रै व्याख्या गरेका छन् । उनका अनुसार नेपाल र भुटानबीच पुरानो सम्बन्धका एक धरोहर हुन्, धोम्छेपेकर लामा । उनैले स्थापना गरेको भुटानी गुम्बामा रहेको परिचय पुस्तकमा धोम्छेपेकरबारे उल्लेख छ । यो गुम्बा कसरी निर्माण भयो भन्नेबारे यसमा बताइएको छ । भूकम्पपछि पुननिर्माणका लागि भत्काइँदै गरिएको यस गुम्बाबारे अध्ययन अनुसन्धान हुनुपर्ने काम अझै धेरै बाँकी छ । नेपाल र भुटानबीचको सम्बन्धलाई लिएर लामो अनुसन्धान गर्ने लेखिकामा पर्छिन्, सुशीला मानन्धर फिसर । उनको अनुसार तत्कालीन गोरखा र भुटानबीच धेरै अगाडिदेखि सम्बन्ध थियो, द्रव्य शाहकै पालादेखि । मानन्धरले भुटानको राष्ट्रिय पुस्तकालयमा रहेको गोरखा भुटान सम्बन्धबारे लेखिएको एउटा पाण्डुलिपि पनि हेर्ने मौका पाएकी थिइन् । त्यो छ्योकी भाषामा छ र यसमा नेपाल आएका भुटानी धर्मगुरुबारे उल्लेख छ । त्यसअनुसार राम शाहले नै पुत्रलाभका लागि एक भुटानी लामालाई बेलाएका थिए । उनकै आशीर्वादले गोरखामा शान्ति स्थापना भएको थियो, भनिएको छ । नेपालका इतिहासकारहरूले पनि गोरखा र भुटानबीच सम्बन्ध रहेको चर्चा गरेको पाइन्छ । त्यसअनुसार भने नरभूपाल शाह नि:सन्तान भएको हुनाले आफ्नो उत्तराधिकारी प्राप्तिका लागि उनले भुटानका ल्होपा लामा गोरखा बोलाएर तान्त्रिक पूजा गराएका थिए । भुटानी स्रोतहरूमा पनि पृथ्वीनारायण शाहको जन्मबारे चर्चा पाइन्छ । त्यति बेला आएका भुटानी लामाहरूले गोर्खाका तत्कालीन रानीको सपना विश्लेषण गर्दै एक विलक्षण प्रतिभाशाली छोरा जन्मिने भविष्यवाणी गरेका थिए । त्यसैअनुसार पृथ्वीनारायण शाहले काठमाडौं उपत्यकामा आक्रमण गर्नुअगाडि भुटानी लामासँग आशीर्वाद लिएका थिए । ती लामा को हुन्, त्यसबारे भने जानकारी छैन । तर पृथ्वीनारायण शाहले आफू विजयी भएको स्थितिमा काठमाडौंमा भुटानलाई धार्मिक हक दिने वचन दिएका थिए । इतिहासका विद्यार्थीहरूका लागि यो आपैंमा रोमाञ्चित तुल्याउने विषय हो, अझै धेरै खोज्न बाँकी विषय ।"
