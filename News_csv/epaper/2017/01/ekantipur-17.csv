शीर्षक,विवरण
अनुत्पादक कर्जा जोखिमपूर्ण,"बैंक तथा वित्तीय संस्थाबाट ओभरड्राफ्ट, हायर पर्चेज, घरजग्गा र सेयर धितोमा भएको अत्यधिक ऋण प्रवाहले अर्थतन्त्रमा जोखिम निम्तिने अवस्था देखिएको छ । यसरी ऋण प्रवाह हुनु चुनौतीपूर्ण भन्दै वित्तीय क्षेत्रको नियामक निकाय राष्ट्र बैंकले नै सचेत गराएको छ ।बैंकहरूको यस्तो प्रवृत्ति कायमै रहे आउँदा दिनमा वित्तीय क्षेत्रमा स्थायित्व कायम गर्न अप्ठ्यारो हुने र त्यसले आर्थिक वृद्धिमा नकारात्मक प्रभाव पार्ने केन्द्रीय बैंकको ठहर छ । वित्तीय क्षेत्रमा हाल कायम स्थायित्व भविष्यमा यथावत् राख्ने काम चुनौतीपूर्ण हुने देखिन्छ, राष्ट्र बैंकले सोमबार सार्वजनिक गरेको मंसिरको आर्थिक तथा वित्तीय स्थितिसम्बन्धी विवरणमा भनिएको छ ।यस अवधिमा बैंक तथा वित्तीय क्षेत्रको कर्जा ३०४ प्रतिशतले बढेको जनाउँदै राष्ट्र बैंकले भनेको छ, ओभरड्राफ्ट, हायर पर्चेज, घरजग्गा तथा सेयरको धितोमा प्रवाह हुने कर्जा उल्लेख्य रूपमा बढ्नु चासोको विषय हो । राष्ट्र बैंकको यो भनाइले हाल बैंक तथा वित्तीय संस्थाबाट अनुत्पादक क्षेत्रमा अत्यधिक ऋण प्रवाह भएको बुझ्न सकिन्छ । यसअघि नै राष्ट्र बैंकले अनौपचारिक रूपमै बैंक तथा वित्तीय संस्थालाई अनुत्पादक क्षेत्रमा कर्जा प्रवाह रोक्न पटकपटक आग्रह गरे पनि यस पटक औपचारिक रूपमै सचेत गराउनु अर्थपूर्ण रहेको विश्लेषकहरूले बताएका छन् ।राष्ट्र बैंकका अनुसार चालु आर्थिक वर्षको ५ महिनामा ओभर ड्राफ्टमा बैंक तथा वित्तीय संस्थाको कर्जा करिब ८७ अर्ब रुपैयाँले बढेको छ । अघिल्लो वर्षको मंसिरमा २ खर्ब ४८ अर्ब रुपैयाँ रहेको ओभर ड्राफ्ट कर्जा यस वर्ष मंसिरसम्ममा ३ खर्ब ३६ अर्ब रुपैयाँ पुगेको छ । गत मंसिरको तुलनामा यस वर्ष मार्जिन ऋण ११ अर्ब ५९ करोड, व्यक्तिगत आवास कर्जा ३५ अर्ब ६२ करोड, रियल इस्टेट ऋण २७ अर्ब ६९ करोड र हायर पर्चेज (सवारी साधन) कर्जा ५२ अर्ब ५६ करोडले बढेको छ ।कर्जाको विस्तारसँगै बैंकहरूको लगानी अनुत्पादक क्षेत्रमा जान थालेको राष्ट्र बैंक अनुसन्धान विभाग प्रमुख नरबहादुर थापाले बताए । एक वर्षमा ओभरड्राफ्ट, हायर पर्चेज, घरजग्गा तथा सेयरको धितोमा भएको लगानी वृद्धिले उक्त कुरा पुष्टि गर्ने उनको भनाइ छ । बैंकहरूले भनेजस्तै लगानीयोग्य रकम अभाव भएको हो भने अनुत्पादक क्षेत्रको लगानी घटाएर उत्पादनमूलक क्षेत्रमा कर्जा बढाउनुपर्छ, उनले भने । भारतीय नाकाबन्दी खुलेपछि बैंक तथा वित्तीय संस्थाले कर्जा प्रवाह हवातै बढाएकाले यो स्थिति आएको हो । राष्ट्र बैंकले चार गुणासम्म चुक्ता पुँजी वृद्धिको निर्देशन दिएपछि बैंक तथा वित्तीय संस्थाले चरणबद्ध रूपमा पुँजी बढाउन पनि यसैबेला सुरु गरे । पुँजी बढेअनुसार सेयरधनीलाई नाफा दिन बैंक तथा वित्तीय संस्थालाई आक्रामक रूपमा लगानी गर्नुपर्ने दबाब पर्यो । यस कारण वित्तीय संस्थाले तत्काल मुनाफा दिने खालका ओभरड्राफ्ट, हायर पर्चेज, घरजग्गा तथा सेयरमा लगानी बढाएका हुन् । अनौपचारिक छलफलमा धेरैजसो बैंकरहरू ओभरड्राफ्टका नाममा व्यक्तिगत जमानीमा गएको कर्जाको ठूलो अंश जग्गा र सेयरमा लगानी भएको स्विकार्छन् । ठूला व्यावसायिक घरानासमेत बढी र तत्काल नाफा हुने भएकाले जग्गामा आकर्षित भएको स्रोतको भनाइ छ ।वित्तीय संस्थाको ठूलो लगानी अनुत्पादक क्षेत्रमा जाँदा आर्थिक वृद्धिमा असर पर्ने राष्ट्र बैंकका पूर्वगभर्नर विजयनाथ भट्टराईले बताए । २०६६६७ मा रियल स्टेटमा समस्या आउँदा राष्ट्र बैंकको नेतृत्वमा रहेका भट्टराईले भने, फेरि त्यही स्थिति आउन नदिन बैंक तथा वित्तीय संस्था र नियामक निकाय सचेत रहनुपर्छ । २०६६ मा धमाधम घरजग्गामा र सेयरमा लगानी भएर वित्तीय क्षेत्रमा समस्या आउने भएपछि उनकै नेतृत्वमा सीमा तोकिएको थियो । उक्त नियमअनुसार आवासीय घर किन्न कुल कर्जाको १५ प्रतिशत र जग्गामा १० प्रतिशतभन्दा बढी लगानी गर्न नपाइने व्यवस्था छ । यस पटक यी दुई क्षेत्रमा सीमा नजिक ऋण प्रवाह नभए पनि अन्य माध्यमबाट लगानी भइरहेकाले जोखिमको प्रकृति फरक रहने विश्लेषकहरूको भनाइ छ । ओभरड्राफ्ट र अन्य कर्जाका नाममा जग्गामा ऋण गइरहेकाले यस्तो देखिएको उनीहरूले बताए ।ठूलो लगानी भए पनि सोहीअनुसार निक्षेप नआएका कारण पनि अर्थतन्त्रमा समस्या आउने देखिएको हो । बैंकहरूले कर्जा प्रवाह रोक्नुपर्ने अवस्था आइलागेको छ । लगानीयोग्य पुँजी अभाव भएपछि बैंकहरूले सरकारी सुरक्षण धितोमा पुनर्कर्जा माग गर्दै राष्ट्र बैंकलाई गुहारेका छन् । उनीहरूले हायर पर्चेज, घरजग्गा तथा सेयरको धितोमा लगानी नगर्ने सर्तसहित पुनर्कर्जा माग गर्नुले पनि हाल बैंकहरूको अधिकांश कर्जा अनुत्पादक क्षेत्रमा गएको सजिलै बुझ्न सकिन्छ । यद्यपि सोमबारसम्म बैंकहरूको उक्त मागबारे राष्ट्र बैंक केही बोलेको छैन ।वित्तीय प्रणालीमा तरलता अभाव भएपछि त्यसको प्रभाव सेयर बजारमा भने देखिन थालिसकेको छ । ६ महिनायता सेयर बजार ४ सय २ अंकले घट्नु र बजार पुँजीकरण ४ खर्ब १० अर्बले खुम्चिनुले पनि यो पुष्टि गर्छ । यसले साना र नयाँ लगानीकर्ता जोखिमको संघारमा पुगिसकेको विश्लेषकहरूले बताए । घरजग्गामा अहिले समस्या देखिइनसके पनि भाउ निक्कै अकासिएको छ, एक विश्लेषकले भने । एक वर्षयता बैंक तथा वित्तीय संस्थाबाट कर्जा लिएर घरजग्गा खरिद गर्नेको संख्या बढेको नेपाल जग्गा तथा आवास विकास संघका महासचिव मीनमान श्रेष्ठले जनाए । ५६ वर्षयता सुस्ताएको यो क्षेत्र पछिल्लो एक वर्षमा भर्खर तंग्रिन थालेको छ, उनले भने । बैंकहरूले सचेत भएर लगानी गरेकै कारण अहिले घरजग्गा कारोबार व्यवस्थित रूपमा अघि बढेको उनले दाबी गरे । राष्ट्र बैंकले भनेजस्तो अनुत्पादक क्षेत्रमा कर्जा प्रवाह नभएको बैंकर्स संघका अध्यक्ष अनिल केशरी शाहले बताए । अहिले बैंकहरूको ६५ देखि ७० प्रतिशत कर्जा साना तथा मझौला व्यवसाय (एसएमई) र मध्यमस्तरका व्यवसाय (मिड कर्पोरेट) क्षेत्रमा गएको छ, उनले भने, आर्थिक गतिविधि र व्यक्तिको आयआर्जनका हिसाबले ती क्षेत्रलाई अनुत्पादक भन्न मिल्दैन । तर केन्द्रीय बैंकले तोकेको उत्पादनशील क्षेत्रमा भने अपेक्षाकृत ऋण विस्तार भएको देखिँदैन । वाणिज्य बैंकहरूले उत्पादनशील क्षेत्रमा कुल कर्जाको २० प्रतिशत कर्जा प्रदान गर्नुपर्ने नीतिगत व्यवस्था छ । गत मंसिरसम्म वाणिज्य बैंकहरूको यस्तो कर्जा अनुपात १६ दशमलव २१ प्रतिशत मात्र छ ।"
दुवै रथीको म्याद थपिँदै,"काठमाडौं जंगीअड्डाले नेपाली सेनाका दुवै रथीको म्याद थप्ने गृहकार्य थालेको छ । स्रोतका अनुसार प्रधानसेनापति राजेन्द्र क्षत्रीले रथीद्वय बलदेवराज महत र पूर्णचन्द्र थापालाई सैनिक ऐनअनुसार एकवर्षे म्याद थप्ने योजना बनाएका हुन् । ऐनअनुसार रथीको म्याद दुई वर्ष हुनेछ भने उमेर हदमा ५८ वर्षसम्म मात्र रहनेछ । दुई वर्षे कार्यकाल सकिए पनि उमेर ५८ वर्ष पूरा नभइसकेको अवस्थामा प्रधानसेनापतिले सेवा अवधि नेपाली सेनाका लागि आवश्यक छ भनी मनासिव आधार र कारण खोली सरकारसमक्ष प्रस्ताव गरेपछि एक वर्ष कार्यकाल थपिन सक्नेछ । हालसम्म सेनाले ऐनअनुसार पठाएको प्रस्ताव सरकारले अस्वीकार गरेको छैन । प्रधानसेनापतिपछि दोस्रो वरीयतामा रहेका बलाधिकृत रथी महतको दुईवर्षे कार्यकाल २०७४ साउन ७ मा सकिँदै छ । उनी कात्तिक १७ गते ५८ वर्ष पुग्ने छन् । कार्यकाल थपिए पनि महतले तीन महिनापछि अवकाश पाउने छन् । स्रोतका अनुसार प्रधानसेनापति क्षत्रीले रथी थापालाई भावी उत्तराधिकारीका रूपमा हेरेका छन् । थापाको मात्र म्याद थप गरिने चर्चा भइरहेका बेला जंगीअड्डाले गुनासो मत्थर पार्न दुवैको म्याद थप्न लागेको हो । उमेर हदले तीन महिना मात्र समय बाँकी रहने भए पनि महतको समेत म्याद थपिनुको कारण थापालाई प्रधानसेनापति बनाउनकै लागि कार्यकाल थपिएको भन्ने आरोप नलागोस् भन्ने हो । रथी हुँदा थापा संयुक्त राष्ट्रसंघअन्तर्गत इजरायल (प्यालेस्टाइन सीमा क्षेत्र गोलनहाइट) स्थित डिसइन्गेजमेन्ट (अनडफ) को फोर्स कमान्डरका रूपमा कार्यरत थिए । मिसनमा थापाको पदावधि अर्को वर्ष लम्बिन सक्थ्यो । तर एकवर्षे कार्यकाल सकिनेबित्तिकै थापा बलाध्यक्ष रथीको जिम्मेवारी सम्हाल्न नेपाल फर्किए । उनलाई जंगीअड्डामा छिटो ल्याएर जिम्मेवारी सम्हाल्न दिनुलाई भावी प्रधानसेनापतिका रूपमा अघि बढाउन खोजेको प्रस्ट देखिन्छ ।तेस्रो वरीयताका थापाको दुईवर्षे कार्यकाल २०७४ असोज १५ मा सकिँदै छ । उनी २०७५ भदौ २५ मा ५८ वर्ष पुग्ने छन् । प्रधानसेनापति क्षत्रीले २०७५ भदौ २४ मा तीनवर्षे कार्यकाल पूरा गरी अवकाश पाउने छन् । एक दिनको संयोगले प्रधानसेनापति बन्ने अवसर पाएमा थापाले तीन वर्ष नेपाली सेनाको नेतृत्व गर्नेछन् । रथीमा म्याद थप भई प्रधानसेनापति बन्ने थापा पहिलो व्यक्ति पनि बन्नेछन् । कात्तिकमा महतले अवकाश पाएपछि उपरथी हेमन्त कुँवर रथीमा बढुवा हुनेछन् । र, थापा सेनाका दोस्रो वरीयताको व्यक्ति हुनेछन् । तत्कालीन प्रधानसेनापति छत्रमानसिंह गुरुङले उमेर हदले नौ महिना बाँकी रहे पनि तत्कालीन रथी नेपालभूषण चन्दलाई म्याद थप्न सरकारलाई सिफारिस गरेका थिएनन् । यसअघि रथीमा बालानन्द शर्माको मात्रै म्याद थपिएको थियो । तर उनी राष्ट्रसंघको शान्ति मिसनमा रहेका कारण सरकारले कार्यकाल बढाएको थियो ।"
पश्चिम सेतीको बाटो खुल्यो,"काठमाडौं ७ सय ५० मेगावाट क्षमताको बहुचर्चित पश्चिम सेती जलाशययुक्त आयोजना अघि बढाउने बाटो खुलेको छ । चिनियाँ कम्पनी थ्री गर्जेज र विद्युत् प्राधिकरणबीच संयुक्त लगानीमा पश्चिम सेती आयोजना विकास गर्ने सम्झौतामा सोमबार हस्ताक्षर भएपछि मुलुकमा डेढ खर्ब लगानी भित्रिने वातावरण बनेको छ । पश्चिम सेतीबाट सुक्खायामको बढी बिजुली माग हुने साँझमा ४ र बिहान २ गरी ६ घण्टामा ७ सय ५० मेगावाट बिजुली उत्पादन हुनेछ, त्यसले मुलुकमा सुक्खायाममा बिजुली व्यवस्थापन गर्न ठूलो योगदान पुग्ने जानकारी प्राधिकरणका अधिकारीले दिए । आयोजनामा १ खर्ब ६० अर्ब रुपैयाँ लगानी हुनेछ । यसमध्ये चिनियाँ लगानी एक खर्ब रुपैयाँ आउने छ भने बाँकी प्राधिकरण र स्थानीयवासीको रहनेछ ।लगानी बोर्डको संयोजनमा सोमबार साँझ भएको सम्झौतामा प्राधिकरणका कार्यकारी निर्देशक कुलमान घिसिङ र चाइना थ्री गर्जेजका कार्यकारी उपाध्यक्ष युआयन जिम्माओले हस्ताक्षर गरेका छन् । चीनमा २२ हजार ५ सय मेगावाट क्षमताको जलाशययुक्त आयोजना सफलतापूर्वक बनाएको थ्री गर्जेजले पश्चिम सेती आयोजना अघि बढाउन ऊर्जा मन्त्रालयसित सन् २०१२ मा समझदारी (एमओयू) गरेको थियो । एमओयू गर्दा थ्री गर्जेजले आयोजनामा नेपाल सरकार (विद्युत् प्राधिकरण) को २५ प्रतिशत लगानी हुनुपर्ने सर्त राखेको थियो । सरकारको समेत लगानी हुँदा आयोजना अघि बढाउन सजिलो हुने धारणा थ्री गर्जेजको थियो ।मुलुकको आन्तरिक खपत गर्ने गरी जलाशययुक्त आयोजना बनाउन महँगो पर्ने भएकाले निरन्तर घाटामा रहेको प्राधिकरणले पश्चिम सेतीमा लगानी गर्न आनाकानी गर्दै आएको थियो । त्यही कारण एमओयू भएको चार वर्षसम्म पनि थ्री गर्जेज र प्राधिकरणबीच संयुक्त लगानीसम्बन्धी सम्झौता हुन सकेको थिएन । लगानी बोर्डको संयोजनमा थ्री गर्जेज र प्राधिकरणका अधिकारीबीच झन्डै एक साता लामो छलफलपछि संयुक्त लगानी गर्ने सहमति भएको थियो । सम्झौता थ्री गर्जेज र प्राधिकरणको सञ्चालक समिति (बोर्ड) ले अनुमोदन गरेपछि लागू हुनेछ । दुवै कम्पनीको बोर्डले अनुमोदन गरेपछि थ्री गर्जेज र प्राधिकरणको संयुक्त लगानीको कम्पनी नेपालमा दर्ता हुनेछ । कम्पनीमा सुरुमा थ्री गर्जेजको ७५ र प्राधिकरणको २५ प्रतिशत इक्विटी सेयर रहनेछ । सम्झौताका अनुसार पश्चिम सेतीमा आयोजनास्थलका प्रभावित जनता र जिल्लावासीलाई १० प्रतिशत सेयर दिइनेछ । आयोजना सुदूरपश्चिमका डोटी, डडेलधुरा, बैतडी र बझाङ जिल्लामा पर्छ । थ्री गर्जेजले आफ्नो स्वामित्वको ७५ प्रतिशत सेयरबाट स्थानीयवासीलाई सेयर दिने सम्झौतामा उल्लेख छ ।विद्युत् प्राधिकरणले हाल्ने सेयरबापत रकमसमेत थ्री गर्जेजले चिनियाँ एक्जिम बैंकबाट सहुलियतपूर्ण ऋणमा जुटाइदिन प्रयास गर्ने सम्झौतामा उल्लेख छ । पश्चिम सेतीबाट उत्पादन हुने बिजुली मुलुकको केन्द्रीय प्रणालीमा जोड्न आवश्यक ५ सय किमि लामो ४ सय केभी क्षमताको प्रसारण लाइन निर्माण गर्नुपर्नेछ । सम्झौताअनुसार हालै स्थापना भएको राष्ट्रिय ग्रिड कम्पनीले उक्त प्रसारण लाइन निर्माण गर्नेछ भने त्यसका लागि आवश्यक ४० अर्ब रुपैयाँ थ्री गर्जेजले चीनको एक्जिम बैंकबाट सहुलियतपूर्ण ऋण जुटाइदिन प्रयास गर्ने सम्झौतामा उल्लेख छ ।थ्री गर्जेजले विदेशी मुद्रा ल्याएर पश्चिम सेतीमा अहिलेसम्म अध्ययनलगायत कार्यमा गरेको खर्च राष्ट्र बैंकको स्वीकृतिमा उसलाई संयुक्त कम्पनीमा पुँजीकरण गर्न दिइनेछ । लगानी बोर्डले स्वीकृति दिएपछि थ्री गर्जेज र प्राधिकरणको संयुक्त उपक्रम (लगानी) को कम्पनी दर्ता हुनेछ । संयुक्त कम्पनीले पश्चिम सेती निर्माण गर्न लगानी बोर्डसित आयोजना विकास सम्झौता (पीडीए) गर्ने जानकारी छलफलमा सहभागी एक अधिकारीले दिए । आयोजना निर्माण गर्न १ खर्ब ६० अर्ब रुपैयाँ लाग्ने अनुमान गरिएकोमा संयुक्त कम्पनीले ३० प्रतिशत स्वपुँजी लगानी गर्नेछ भने बाँकी ७० प्रतिशत चिनियाँ एक्जिम बैंकबाट ऋण लिनेछ । प्राधिकरणले मात्र स्वपुँजीबापत करिब १५ अर्ब रुपैयाँ लगानी गर्नपर्नेछ ।पश्चिम सेती आयोजनाको अध्ययन डेढ वर्षभित्र सम्पन्न हुने जानकारी स्रोतले दियो । अध्ययन सम्पन्न भई डीपीआर तयार भएपछि संयुक्त कम्पनीले आयोजना निर्माण कार्य अघि बढाउने छ । आयोजना निर्माण गर्न ६ वर्ष ७ महिना लाग्ने थ्री गर्जेजको अनुमान छ । छलफलमा सहभागी एक अधिकारीका अनुसार आयोजना अबको साढे ७ वर्षमा सम्पन्न भई बिजुली उत्पादन सुरु हुनेछ । संयुक्त कम्पनीले नै जलाशययुक्त आयोजनाको विद्युत् खरिद दर (पीपीए) तय गर्ने, आयोजनास्थलमा पर्ने स्थानीयवासीको पुनर्बास, पुन:स्थापना तथा जग्गा अधिग्रहणको विषयमा निर्णय लिनेछ । आयोजनाका लागि २ हजार ३ सय २० हेक्टर जग्गा अधिग्रहण गर्नपर्ने अध्ययनले देखाएको छ ।"
किन भत्काउने सिंहदरबार ?,"काठमाडौं ऐतिहासिक महत्त्वको सम्पदा सिंहदरबारलाई रेट्रोफिटिङ गर्नसमेत असम्भव भन्दै सरकारलाई सुझाव प्रतिवेदन बुझाउने परामर्शदाता कम्पनीले अध्ययनका क्रममा सिंहदरबार परिसरको माटोइँटाको समेत परीक्षण नगरी निचोड तयार पारेको पाइएको छ । सहरी विकास मन्त्रालयको बिडिङ मा परेर सिंहदरबार पुनर्निर्माण वा सबलीकरणबारे अध्ययन गरेको कुपन्डोलस्थित डिजिकन इन्जिनियरिङ कन्सल्ट प्राइभेट लिमिटेडको अध्ययनप्रतिवेदनमाथि सोमबार राष्ट्रिय पुनर्निर्माण प्राधिकरणको छलफलमा यो खुलासा भएको हो । अध्ययनका समूह नेता स्ट्रक्चरल इन्जिनियर अरुणकुमार पण्डितले सिंहदरबार भवन रेट्रोफिट गर्ने अवस्थामा नरहेको र यसका पर्खाल तथा इँटाका संरचनामध्ये अधिकांश ध्वस्त (चिरा) भइसकेको विवरण विज्ञसामु सुनाएका थिए । तर, आफ्नो समूहले झन्डै ३ महिना लगाएर गरिएको अध्ययनमा सिंहदरबार भवन रहेको माटाको परीक्षण (स्वाइल टेस्टिङ) नगरीकनै तथा बाहिरबाट देखिएका चर्किएका इँटाको सतह हेरेरै भित्री स्थितिबारे पूर्वानुमान निचोड प्रस्तुत गरेको पण्डित स्वयंले स्विकारे ।सिंहदरबार भवनको संरचना पुनर्निर्माण वा सबलीकरणबारेको बहस कार्यक्रममा संस्कृति मन्त्रालयका सहसचिव डन्डुराज घिमिरे एक जनाले मात्रै सिंहदरबार भत्काउनैपर्ने धारणा राखेका थिए । यसको संरचना हेर्दा र भूकम्पपछिको क्षतिग्रस्त अवस्थामा रेट्रोफिटिङ असम्भव देखिएको छ, यसलाई भत्काएर उस्तै संरचना बनाउनुपर्ने देखिएको छ, मन्त्रालयमा बजेट महाशाखामा प्रमुख रहेका घिमिरेले भने । सिंहदरबारको वस्तुस्थिति अध्ययन गर्दा सतही र भत्काउनैपर्ने मनस्थिति मा समय खर्चिएको भन्दै सहभागीले प्राचीन स्मारक संरक्षण ऐनको प्रावधानअनुसार पनि सम्पदा बनिसकेको सिंहदरबारलाई भत्काउन नमिल्ने बताएका थिए । सिंहदरबारसहितका ऐतिहासिक सम्पदा भत्काउन खोज्नुमा ठूलो आर्थिक चलखेलको सम्भावना देखिएको छ, सम्पदाविद् रवीन्द्र पुरीले भने, यहाँ भत्काउने र बनाउने हरेक चलखेलमा दौडधुप छ, जोगाउने र संरक्षण गर्नेमा कसैको ध्यान गएको देखिन्न । दुई दशकयता जीर्ण घर, मठमन्दिर र सम्पदा जीर्णोद्धार गर्दै संरक्षणमा नमुना काम देखाउँदै आएका पुरीका अनुसार लोड बेयरिङ संरचनालाई संवद्र्धन गर्न र रेट्रोफिटिङ गर्न सम्भव छ । पुरातत्त्वविद् भीम नेपालले सम्पदाबारे सामान्य जानकारीसमेत नभएका व्यक्तिको समूहबाट सिंहदरबार भवनको वस्तुस्थिति अध्ययन गराइएको स्थिति आफैंमा अनौठो रहेको टिप्पणी गरेका थिए । पत्रकार कनक दीक्षितले नेपाली राज्यको प्रतीकका रूपमा रहिआएको सिंहदरबारको अग्रभाग भत्काउने कि जगेर्ना गर्ने भनेर अमेरिकी पुनर्निर्माणको गाइडलाइन मा आधारित अध्ययन अर्थहीन रहेको बताए । सिंहदरबार जोगाएर, संरक्षण र संवद्र्धन गरेर अरू यस्तै ऐतिहासिक महत्त्वका सम्पदा जोगाउने दिशामा उदाहरणीय काम थाल्नु जरुरी छ, उनले भने । संस्कृतिविद् साफल्य अमात्यले पछिल्लो पुस्तामा पढेर आएका इन्जिनियरले बनाउनेभन्दा भत्काउने क्षमता लिएर आएको तर्क गरे । सिंहदरबार भत्काएर नयाँ बनाउँदैमा न त्यसमा इतिहास हुन्छ, न संस्कृति बाँच्न सक्छ, उनले भने ।पुरातत्त्व विभागका महानिर्देशक भेषनारायण दाहालले यस प्रतिवेदनका आधारमा यो ऐतिहासिक संरचना भत्काउन अनुमति दिन नसकिने भन्दै यस्ता सम्पदालाई कसरी जोगाउने भनेर विज्ञ र जानकारको एउटा समूहले तत्काल अध्ययन गर्न जरुरी रहेको बताए । कसरी हुन्छ सिंहदरबारलाई ऐतिहासिक र सम्पदागत महत्त्वमा जोगाएर अघि बढ्ने निर्णय भएको छ, उनले भने । यो सम्पदा भत्काउन २०६८ देखि विभिन्न तहबाट प्रभावपहुँच पुर्याउने काम भइरहे पनि यसमा पुरातत्त्वले असहयोग गर्दै आएको उनले स्पष्ट पारे । प्राधिकरणका आयुक्त हरेराम पराजुलीले सिंहदरबारको मुख्य भवनमा बरु प्रशासनिक कार्यालय नराखेर भए पनि ऐतिहासिक महत्त्व र गरिमाका आधारमा यसलाई जोगाएर राख्नु जरुरी रहेको बताए । प्राचीन सम्पदाबारे जानकार अम्बिका श्रेष्ठ, सागरशमशेर राणा, सूर्यभक्त साँगाछे लगायतले सिंहदरबार भवन जोगाउनुपर्नेमा जोड दिएपछि पुनर्निर्माण प्राधिकरणका प्रमुख कार्यकारी अधिकृत डागोविन्द पोखरेलले भवन विभागले सिंहदरबारबारे पुरातात्त्विक हिसाबले नसोचेका कारण नसोचेको निचोड प्रतिवेदन आएको बताए । हामी नियत, संस्कार र क्षमतामा चुक्न मिल्दैन, उनले भने, सिंहदरबारसहितका ऐतिहासिक सम्पदालाई पुरातात्त्विक हिसाबले पनि बचाउनैपर्छ । यसका लागि विज्ञहरूको एउटा समूह बनाएर केकसरी बचाउने र संवद्र्धनका दिशामा जाने भन्ने निक्र्योल गरिनेछ ।"
नेपालको ऊर्जामा लगानी गर्नुस्,"काठमाडौं प्रधानमन्त्री पुष्पकमल दाहालले नेपाल ठूलो बजारको बीचमा रहेको बताउँदै ऊर्जा उत्पादनमा लगानी गर्न अन्तर्राष्ट्रिय लगानीकर्तालाई अपिल गरेका छन् । यूएईको आबुधाबीमा विश्व भविष्य ऊर्जा सम्मेलन उदघाटन समारोहमा सोमबार प्रधानमन्त्री दाहालले नेपालमा लगानीका लागि उपयुक्त वातावरण बनेको उल्लेख गर्दै लगानीकर्तालाई आश्वस्त पार्ने प्रयास गरे । हामी नेपाल र चीनको ठूला बजारका बीचमा छौं । सरकारले मैत्रीपूर्ण श्रम नीति लिएको छ । नेपालको श्रम महँगो छैन, ३२ मुलुकका ६ सयभन्दा बढी कम्पनी सहभागी सम्मेलनमा उनले भने, सरकारले लगानीको वातावरणमुखी नीति अख्तियार गर्दै वैदेशिक लगानीलाई आकर्षण गर्न लचक नीति तय गरेको छ । सम्मेलनका १ सय ३० वक्तामध्ये पाँच प्रमुख वक्ताका रूपमा दाहाल सहभागी थिए । प्रधानमन्त्री दाहालले नेपालमा दक्षिण एसियाकै माग पूरा गर्ने जलविद्युत् र सौर्य ऊर्जाको सम्भावना रहेको उल्लेख गर्दै त्यसमा लगानी गर्न विश्व समुदायलाई आग्रह गरेका हुन् । ऊर्जाको क्षेत्रमा समग्र दक्षिण एसियाको माग आपूर्ति गर्न नेपाल आफैं सक्षम हुन सक्छ, उनले भने, नेपाल लामो राजनीतिक संक्रमणकालपछि अब आर्थिक विकासको बाटोमा द्रुतगतिले लागिपरेको छ । २०२२ सम्म विकासशील राष्ट्र र २०३० सम्म मध्यम अर्थतन्त्रको सूचीमा पर्ने योजनाअनुरूप नेपालले सन् २०३० सम्म ६ हजार मेगावाट थप विद्युतको व्यवस्था गर्नुपर्ने हुन्छ । नेपाललाई २०४० सम्म २५ हजार मेगावाट विद्युत् आवश्यक पर्नेछ ।दाहालले एकद्वार प्रणाली र साझेदार कर्मचारीतन्त्रले गर्दा नेपाल दक्षिण एसियामा दोस्रो सजिलोसँग व्यापार गर्ने देशमा परेको बताए । ऊर्जा व्यापार सम्झौता गरेर नेपालमा उत्पादित बिजुली भारतमा निर्यात गर्ने बाटो खुला रहेको पनि जनाउँदै उनले भने, व्यापारी साथीहरूलाई यसै मञ्चबाट २०१७ को मार्च २ र ३ मा नेपालमा आयोजना हुने लगानी सम्मेलनमा सहभागी हुन निमन्त्रणा गर्छु । खासगरी यातायात र अन्य पूर्वाधारका योजना अगाडि बढिरहेकाले ऊर्जाको विकासमा टेवा मिल्ने उनको भनाइ थियो । विद्युत् वितरण र प्रसारण क्षेत्रमा लगानीको सम्भावना प्रशस्त छ । हामीले वैदेशिक लगानीका लागि सहज नीति अवलम्बन गरेका छौं, उनले भने । ऊर्जा उत्पादनका लागि अलग्गै योजना विकास सम्झौता गर्ने नीति नेपालको छ ।राजनीतिज्ञ, व्यापारी र प्राज्ञसमक्ष आफ्नो विचार राख्दै दाहालले भने, दिगो ऊर्जा र सफा प्रविधि प्राप्तिका लागि साझा उद्देश्य लिएर छलफल गर्न यस बृहत् फोरमले उत्तम सम्भावना प्रदान गरेको छ । यूएईले ऊर्जा क्षेत्रलाई आमूल परिवर्तन गर्न खेलिरहेको मुख्य भूमिकालाई यस सम्मेलनले आत्मसात् गरेको छ । ऊर्जा आवश्यकताको दिगो समाधान नगर्ने हो भने विकासका आयाम असफल हुने उनको तर्क छ । नकारात्मक असरबाट बच्न र ऊर्जा सुरक्षा गर्न तथा हरित अर्थतन्त्रका लागि पनि सफा ऊर्जा (सौर्य, जल, हावा) आवश्यक रहेको उनले बताए । सौर्य ऊर्जामा नेपालमा निकै ठूलो सम्भावना छ । नवीकरणीय ऊर्जा नै हाम्रा लागि दिगो स्रोत हो, उनले भने ।प्रधानमन्त्री दाहालले भविष्यमा सन्ततिले पुराना प्रतिबद्धतालाई शंका नगरून् भन्नका लागि विगतमा गरेका प्रतिज्ञा र प्रतिबद्धतालाई लागू गर्नुपर्ने बेला आएको बताए । मेरो सरकार आउनुअघि वर्षौंदेखि दिनहुँ १२ देखि १६घण्टा विद्युत् कटौती हुने गथ्र्यो । आपूर्तितर्फको व्यवस्थापनलाई सुदृढ गरी हाल विद्युत् कटौती पूर्ण रूपले हटाउन सफल भएका छौं, उनले भने । दुबईमा कन्सुलर कार्यालय खोलिने प्रधानमन्त्री दाहालले दुबईमा कन्सुलर कार्यालय खोल्ने घोषणा गरेका छन् । तर यसबारे अध्ययन भने भएको छैन । यसअघि पनि सरकारले बिनाअध्ययन अस्ट्रियामा दूतावास स्थापना गरेको थियो । अन्तरक्रियामा नेपालीले आफ्ना समस्या र पीडा राखेपछि भावकु हुँदै दाहालले कन्सुलर कार्यालय खोल्ने प्रतिबद्धता व्यक्त गरेका हुन् । सरकारका तर्फबाट प्रवासी नेपालीका समस्या समाधानमा निरन्तर कोसिस गरिरहेको छु । अध्यागमनलाई व्यवस्थित गर्ने, गलत काम गर्ने कर्मचारीलाई कारबाही गर्ने, दुबईमा कन्सुलर कार्यालय खोल्ने विषयमा छिट्टै निर्णय लिनेछौं । सरकार तपाईंहरूको साथमा छ, आवश्यक सहयोगका लागि सक्दो कोसिस हुनेछ, उनले भने । तर, प्रधानमन्त्रीले त्यहीँ पुगेर भए पनि आफ्नो दूतावासमा राजदूत नहुँदा परेका समस्या बुझ्नतिर नलागेको दूतावासका एक कर्मचारीले गुनासो गरे । दुबईमा घुमघाममुलुकको राजनीतिक तरलतालाई बेवास्ता गर्दै आबुधाबी गएका प्रधानमन्त्री दाहालले विकास र चमत्कार हेर्ने भन्दै झन्डै चार घण्टा दुबईको अवलोकनमा खर्चिए । दुबई अवलोकन गर्ने अवसर मिल्यो । संसारका सबैभन्दा ठूला र अग्ला टावरहरू हेरियो, प्रवासी नेपालीमाझ उनले भने, यहाँ मानव निर्मित टावर छ, नेपालमा प्राकृतिक टावर (सगरमाथा लगायत) छन् । यी दुई वटा टावरलाई जोडेर नेपालको विकास गर्न सकिन्छ भन्ने आत्मविश्वास बढेको छ । उनले दुईपक्षीय भेटघाट पनि गरे । मधेसबिनाको काठमाडौं कल्पना हुँदैनप्रवासी नेपालीले दुबईमा आइतबार गरेको कार्यक्रममा प्रधानमन्त्री दाहालले मधेसबिनाको काठमाडौंको कल्पना गर्न नसकिने बताए । पहाड र मधेसका नाममा क्षेत्रीय ध्रुवीकरण बढ्नु हुँदैन, उनले भने, हिमाल, पहाड र तराईबीचको एकता जोगाउनु हाम्रो पहिलो दायित्व हो । कुनै जाति, क्षेत्र र समुदायलाई धकेलेर राष्ट्रियता बलियो बनाउन सकिँदैन । प्रधानमन्त्री दाहालले सरकारले संसद्मा पेस गरेको संविधान संशोधन विधेयक राष्ट्रिय एकता र अखण्डताकै लागि भएको बताए । सरकारको चासो आर्थिक समृद्धि र विप्रेषण (रेमिट्यान्स) प्रतिफलयुक्त आयोजनामा लगानी गर्नुमा रहेको उनले बताए । कसरी आर्थिक समृद्धि हासिल गर्न सकिन्छ, कसरी राष्ट्रिय आयोजनाहरू छिटो सम्पन्न गर्न सकिन्छ, तपाईंहरूको पसिनाबाट आर्जेको विप्रेषण कसरी सदुपयोग र लगानी गर्न सकिन्छ भनेर मेरो नेतृत्वमा सरकार बनेदेखि निरन्तर देश दौडाहामा छु, उनले भने ।"
विकास खर्च सुस्त,"काठमाडौं विकास बजेट बेलैमा खर्च गर्ने मनसायले सरकारले चालु आर्थिक वर्षको बजेट जेठ १५ मै ल्याए पनि खर्च गर्ने प्रवृत्तिमा भने परिवर्तन भएको देखिँदैन । वडास्तरसम्म विकासका योजना सञ्चालन गर्ने संघीय मामिला तथा स्थानीय विकास मन्त्रालयको खर्चको अवस्थाले त्यही दर्साउँछ । आर्थिक वर्षको आधा समय गुज्रिँदासम्म उक्त मन्त्रालय अन्तर्गतको पुँजीगत शीर्षकमा छुट्याइएको कुल विकास बजेटको एक चौथाइ पनि खर्च भएको छैन । मन्त्रालयका योजना शाखा प्रमुख नारायण रिसालले लक्षित कार्ययोजनाअनुसार सन्तोषजनक प्रगति नदेखिएको बताए । उनका अनुसार पुस मसान्तसम्म चालु र पुँजीगतसमेत कुल बजेटको ३३ प्रतिशतमात्र खर्च भएको छ । त्यसमा पुँजीगत तर्फ १८ प्रतिशत हाराहारीमा खर्च देखिन्छ । पहिलो चौमासिकको कात्तिक मसान्तसम्म उक्त खर्च ७ प्रतिशत मात्रै थियो । गाविस, जिविस, नगरपालिका अनुदानदेखि संसद् क्षेत्र विकास शीर्षकका बजेटको ठूलो हिस्सा चालु शीर्षक मातहत राखिएका छन् । जबकि ती शीर्षकका रकम विकासका योजनामै खर्च हुन्छन् ।अनुगमन तथा मूल्यांकन महाशाखा प्रमुख सहसचिव मधुसूदन बुर्लाकोटीले चालु शीर्षकभित्र पनि पुँजीगतसँग मिल्ने खालका खर्च शीर्षक भएकाले विकास खर्चको यकिन तथ्यांक केही प्रतिशतले बढ्ने बताए । खर्चको ट्रेन्ड गत वर्षकै हाराहारीमा छ, उनले भने बजेट समयमै आए पनि काम गराइको पारामा परिवर्तन हुन सकेको छैन ।मन्त्रालय मातहत ४८ वटा कार्यक्रम सञ्चालित छन् । त्यसका लागि १ खर्ब १७ अर्ब बजेट विनियोजित छ । यसबाहेक स्थानीय निकायहरूको आफ्नै स्रोतका बजेटको आकार पनि ठूलो हुन्छ । त्यसको ९५ प्रतिशतभन्दा बढी रकम स्थानीय निकायमार्फत नै परिचालन हुने गर्छ । सरकारले चालु आवमा स्थानीय निकायमा जाने अनुदान, संसद् क्षेत्र विकास बजेटदेखि सामाजिक सुरक्षा भत्ता शीर्षकका बजेट दोब्बरले बढाएपछि स्थानीय निकायमा जाने बजेट बढेको छ । तर, खर्चको ताल विगत जस्तै छ । बजेट अगाडि आएको छ, खर्चको अख्तियारी भदौभित्र पठाइएको छ, समयमै खर्च गर्न पटकपटक ताकेता गरिएको छ, गत वर्ष जस्तो प्राकृतिक विपत्ति वा आन्दोलनको बहाना छैन, मन्त्रालयका एक अधिकारी भन्छन्, सबै कुरा अनुकूल हुँदा पनि कर्मचारीको मानसिकतामा परिवर्तन हुन नसक्दा फेरि पनि विगत जस्तै असारे विकासकै सम्भावना देखिन्छ । सुधार ल्याउन कठिन देखियो । सरकार, मन्त्रालय र लोकसेवा आयोगको क्यालेन्डरले पनि विकास बजेट प्रभावित भइरहेको ठम्याइ छ । साउनदेखि असोजसम्म प्रगति वार्षिक समीक्षा, कर्मचारी सरुवामै मन्त्रालय र कर्मचारीको व्यस्तता हुन्छ । चाडबाडको प्रमुख अवधि पनि पहिलो चौमासिक भित्रै हो । त्यसबाहेक लोकसेवाले सहसचिव र उपसचिवका लागि लिने परीक्षाको समय पनि पुसमाघमै पर्ने भएकाले अधिकांश स्थानीय विकास अधिकारी र कार्यकारी अधिकृतहरू त्यसको तयारीका नाममा महिनौं व्यस्त भइदिँदा स्थानीय स्तरमा काम प्रभावित हुन्छ । चाँडै बजेट ल्याएर मात्र खर्चमा सुधार हुने देखिएन । अन्य कामको क्यालेन्डरमा पनि परिवर्तन आवश्यक छ, मन्त्रालयका ती अधिकारीले भने, त्यति मात्र होइन, रकम फ्रिज गराउने र बेरुजु बढाउने कार्यालय प्रमुखलाई कारबाही गर्ने प्रणाली विकास गरिनुपर्छ । प्रधानमन्त्री तथा मन्त्रिपरिषद् कार्यालयका प्रवक्ता सहसचिव दामोदर रेग्मी विकास खर्च नबढ्नु सरकारका लागि चिन्ताको विषय भएको बताउँछन् । उनले विकास खर्च बढाउन निरन्तर मन्त्रालयहरूलाई निर्देशन पठाउने गरिएको बताए । पुस मसान्तसम्म कुल पुँजीगत बजेटको ११ दशमलव ३ प्रतिशत मात्र खर्च भएको छ । बेरुजु फछ्र्योटको प्रतिशत करिब ९ मात्र छ, उनले भने सोमबार भएको सचिव बैठक विकास खर्च बढाउन र सेवा प्रवाहलाई प्रभावकारी बनाउने विषयमै केन्द्रित थियो । व्यवस्थापिका संसदको विकास समितिले पनि पहिलो चौमासिकमा विकास खर्च निकै निराशाजनक रहेको भन्दै यस आर्थिक वर्षको अन्त्यसम्ममा त्यसलाई कम्तीमा ९० प्रतिशत पुर्याउने हिसाबले काम गर्न सरकारलाई निर्देशन दिएको छ । समितिले समयमा काम नगर्ने निर्माण व्यवसायीलाई कालोसूचीमा राख्न र पुँजीगत खर्च नबढाउने कर्मचारीलाई समेत कारबाहीको दायरामा ल्याउन भनेको छ । अर्थ मन्त्रालयले विकास खर्च बढाउन र गुणस्तर नियन्त्रणका लागि फागुन मसान्तभित्र काम सुरु नभएका कार्यक्रमहरूको सम्पूर्ण बजेट चैत १ मा फिर्ता गर्नुपर्ने चेतावनी सहितको पत्राचार सबै मन्त्रालयलाई गरेको छ । अनुगमनमा जोड स्थानीय विकास मन्त्रालयले पुँजीगत खर्च नबढेपछि अनुगमनमा जोड दिने भएको छ । अनुगमन तथा मूल्यांकन महाशाखा प्रमुख सहसचिव बुर्लाकोटीले प्रभावकारी अनुगमनका लागि ७ वटै प्रदेशमा सहसचिवहरूको नेतृत्वमा टोली पठाउन लागिएको बताए । मन्त्रालयले त्यसका लागि १२ जना सहसचिवहरूलाई खटाइसकेको छ । प्रदेशमा जाने टोलीले स्थानीय निकायबाट हुने विभिन्न खालको सेवा प्रवाहदेखि, विकासका कामको प्रगति, गुणस्तर, बेरुजु लगायतका विषयमा सघन अनुगमन गर्ने बुर्लाकोटीले बताए ।"
प्रहरीकै संलग्नतामाकिर्ते प्रस्थान छाप,"काठमाडौं त्रिभुवन अन्तर्राष्ट्रिय विमानस्थलको भन्सार पास भएर साढे ३३ किलो सुन बरामद भएपछि सबैको ध्यान त्यसैमा खिचिँदा त्यही दिनको अर्को घटना भने ओझेलमा पर्यो जुन विमानस्थलमा हुने चरम सुरक्षा लापरबाहीको नमुना थियो । पुस २१ गतेको त्यो घटनामा प्रहरीकै संलग्नता थियो । घटना यस्तो थियो बोर्डिङ पास र अध्यागमनको नक्कली प्रस्थान छाप लगाएर यूएई जान आँटेका दुई नेपालीलाई अध्यागमन अधिकारीहरूले पक्राउ गरे । सेटिङ मा वैध बाटो छलेर एयर अरेबियाको विमानबाट यूएईको सारजहाँ जान लागेका ती दुई थिए, भोजपुर माने भन्ज्याङका योगेन्द्र तामाङ र जीवन खडका । अध्यागमनको सूचनाका आधारमा महानगरीय अपराध महाशाखाको टोलीले ती दुईलाई पक्राउ गरेको थियो । सीसीटीभी फुटेज र अन्य प्रमाणका आधारमा नेपाल एयरलाइन्सका कर्मचारी विमलेश झा र प्रहरी जवान नीतेश दाहालको मिलेमतोमा नक्कली छाप किर्ते गरेर तामाङ र खडकालाई विमानसम्म पुग्ने तारतम्य मिलाइएको खुल्यो । संलग्नता खुलेपछि महाशाखाको टोलीले पक्राउ गर्न खोज्दा दाहाल फरार भइसकेका थिए । सुन प्रकरणमा अल्झिएको सुरक्षा निकाय, विमानस्थल सुरक्षा शाखा सबैले यो मुद्दालाई विस्मृतिमा पुर्याए । विमानस्थलका एक सुरक्षा अधिकारी भन्छन्, देख्दा सामान्य भए पनि यो घटनाले विमानस्थलमा सामान्य प्रहरी जवानले कसरी मौकाको फाइदा उठाउन सक्छ र कसरी सुरक्षा कमजोर बनाउन सक्छ भन्ने बुझाउँछ ।प्रहरी जवान दाहाललाई महानगरीय प्रहरी परिसर काठमाडांैले फरार अभियुक्तका रूपमा निलम्बन गरिसकेको छ । परिसरका एसपी प्रद्युम्न्न कार्कीले घटनामा संग्लनता देखिएकै कारण उनी निलम्बित भएको बताए । विमानस्थलस्थित अध्यागमन कार्यालयका प्रमुख उद्धव भट्टराई अध्यागमन अपराधमा उनीहरूको संग्लनता पुष्टि भएकैले पक्राउका निम्ति महाशाखालाई भनिएको बताउँछन् । सरकारी छाप दस्तखत किर्ते गरेर अध्यागमन अपराध गर्ने काममा सरकारी निकायकै मान्छेको उपस्थिति देखिनु राम्रो होइन, उनले भने ।फरार प्रहरी जवान दुई वर्षभन्दा लामो समयदेखि विमानस्थलमा कार्यरत थिए र उनी विमानस्थलको चेकिङ ड्युटीमा खटिएका थिए । विमानस्थलको सुरक्षा कमान्ड सम्हालिरहेका डीआईजी गोविन्द निरौला सुन तस्करी र प्रहरी जवानको सेटिङ प्रकरणपछि विमानस्थलमा सतर्कता थप बढाएको बताउँछन् । कसैको मनभित्र पस्न सकिँदैन । तर घटना गर्ने मान्छे कानुनी रूपमा दण्डित हुनैपर्छ, कान्तिपुरसित उनले भने । प्रहरी र एयरलाइन्सकै कर्मचारीको सेटिङमा नक्कली छाप र बोर्डिङ पास लिएर सजिलै यात्रु विमानस्थल छिर्ने घटनाले विमानस्थलको कमजोर सुरक्षा प्रणालीलाई देखाउँछ । जानकारहरूले सुन तस्करीको घटनामा पनि यस्तै खालको सेटिङ भएको बताउँदै आएका छन् । केन्द्रीय अनुसन्धान ब्युरोले विमानस्थलको भन्सारमा कार्यरत भन्सार अधिकृत श्रीनारायण यादव र राजकुमार ढकाललाई पक्राउ गरेको घटनाले पनि तस्करीमा कसरी सरकारी कर्मचारीकै मिलेमतोमा सेटिङ भइरहेको छ भन्ने बुझाउँछ ।"
एसएसपी खत्री तानिए,काठमाडौं गृह मन्त्रालयले त्रिभुवन अन्तर्राष्ट्रिय विमानस्थलमा कार्यरत एसएसपी श्याम खत्रीलाई प्रहरी प्रधान कार्यालय तानेको छ । पुस २१ मा विमानस्थलको भन्सारबाट साढे ३३ केजी सुन बाहिरिएको घटनापछि उनलाई प्रहरी प्रधान कार्यालयको प्रशासन विभागमा तानिएको हो । उनी विमानस्थलमा एक वर्षदेखि कार्यरत थिए । पक्राउ परेकाहरूले बयानमा उनको पनि संलग्नताबारे पोल लगाएपछि तानिएको स्रोतले बतायो ।
चिनियाँ टोली काठमाडौंमा,"काठमाडौं चीनको १४ सदस्यीय उच्चस्तरीय टोली सोमबार काठमाडांै आइपुगेको छ । चिनियाँ सरकारी समाचार एजेन्सी सिन्हवाको निमन्त्रणामा नेपालचीन सम्बन्ध, तिब्बत मामिला तथा पूर्वाधार विकासका विज्ञ सम्मिलित टोली ५ दिनका लागि काठमाडौं आएको हो । नेपालचीन थिंक ट्यांकसम्बन्धी दुईदिने सम्मेलनमा सहभागी हुन टोली आएको हो । चिनियाँ कम्युनिस्ट पार्टीको विदेश विभागका सदस्यदेखि पूर्वाधार विकासमा उल्लेख्य अनुभव भएका व्यक्ति सहभागी टोलीले राजनीतिक भेटघाट गर्ने कार्यक्रमसमेत रहेको जनाइएको छ । मंगलबार र बुधबार राजधानीमा हुने सम्मेलनमा दुई देशबीचको सम्बन्धको आधार, विश्वास, चासो र पूर्वाधार विकासबारे छलफल हुने सिन्हवाको काठमाडौं कार्यालयले जनाएको छ । पूर्वप्रधानमन्त्री केपी ओलीको प्रमुख आतिथ्य रहने कार्यक्रममा पूर्वपरराष्ट्रमन्त्रीद्वय कमल थापा र नारायणकाजी श्रेष्ठले नेपालचीन सम्बन्ध र समग्र राजनीतिक अवस्थाबारे धारणा व्यक्त गर्नेछन् । कार्यक्रममा नेपाली कांग्रेसका महामन्त्री शशांक कोइराला, नयाँ शक्तिकी हिसिला यमीलगायत नेता तथा पूर्वराजदूत र पूर्वाधार विज्ञसमेतले धारणा राख्नेछन् । चहार इन्स्टिच्युटका अन्तर्राष्ट्रिय सल्लाहकार समितिका महासचिव तथा चिनियाँ पार्टीको विदेश विभाग सदस्य हवाङ योयीको नेतृत्व रहेको उक्त टोलीले नेपालको पछिल्लो राजनीति अवस्था तथा नेपालचीन सम्बन्धबारे सूक्ष्म अध्ययन गर्ने अधिकारीहरूले बताएका छन् ।"
लुम्बिनी विश्वविद्यालयको सम्बन्धनबारे छानबिन हुने,"भक्तपुर विश्वविद्यालय अनुदान आयोगले लुम्बिनी बौद्ध विश्वविद्यालयले गरेको पछिल्लो निर्णयको छानबिन गर्ने भएको छ । विश्वविद्यालयले इन्जिनियरिङ, व्यवस्थापन विषयमा सम्बन्धन दिएको र पीएचडी सहरको अध्यापन गराएको गुनासो आएपछि आयोगले छानबिन गर्न लागेको हो । आयोगले प्रा उपेन्द्र प्रधानांगको संयोजकत्वमा छानबिन समिति गठन गरेको छ । समितिका सदस्यमा त्रिविका सहप्राध्यापक गोपाल सिवाकोटी, शिक्षा मन्त्रालयका सहसचिव तुलसी थपलिया, आयोगका प्रमुख प्रशासकीय अधिकृत सुवासचन्द्र ढुंगेल छन् । समितिले उपकुलपति र रजिस्ट्रारले एकलौटी सञ्चालन गरेको विषयमा परेको उजुरी, कार्यकारी परिषद्ले गर्ने कामकारबाही, अधिकार दुरुपयोग गरेनगरे, कानुनी मापदण्डअनुसार विश्वविद्यालय सञ्चालन भएनभएको विषयमा अध्ययन गर्नेछ ।"
केटोलाई बाघले मार्यो,काठमाडौं बर्दिया निकुञ्जको बबई उपत्यकामा बाघले गैंडाको करिब ९ महिनाको बच्चा (केटो) मारेको छ । चितवन निकुञ्जबाट गत वर्षको फागुनमा लगिएको गैंडाबाट गत जेठ ९ मा जन्मिएको भाले बच्चा (केटो) लाई बाघले आइतबार दिउँसो बबई गुठी क्षेत्रको सानोश्रीस्थित बबई नदी किनारमा मारेको हो ।
महाअभियोगबारे कानुनी परामर्श सुरु,"काठमाडौं सर्वोच्च अदालतबाट अख्तियार प्रमुखको नियुक्ति नै खारेजीमा परेका लोकमानसिंह कार्कीविरुद्धको महाअभियोग प्रस्तावबारे संसदीय समितिले कानुनी परामर्श गर्ने भएको छ । अदालतले उत्प्रेषणको आदेशद्वारा कार्कीको नियुक्तिको सिफारिस र शपथग्रहण समेत बदर गरेको अवस्थामा संसद्मा विचाराधीन महाअभियोग प्रस्तावलाई कसरी टुंग्याउने भन्नेमा समितिले कानुनी परामर्श गर्ने भएको हो । समयमै महाअभियोग प्रस्तावलाई निष्कर्षमा पुर्याउन नसकेका कारण संवैधानिक पद दुरुपयोग, संविधान र कानुनको उल्लंघन जस्ता गम्भीर आरोपमा कार्कीलाई कारबाहीको दायरामा ल्याउन अप्ठ्यारो परेको छ । समितिका सदस्य रेवतीरमण भण्डारीका अनुसार सर्वोच्चको आदेशपछि महाअभियोग प्रस्तावको कानुनी हैसियतबारे छलफलका लागि समितिको मंगलबार बस्ने बैठकमा महान्यायाधिवक्ता, कानुन मन्त्रालयका सचिव र कानुन आयोगका अध्यक्षलाई डाकिएको छ । सर्वोच्चले कार्कीलाई अयोग्य घोषणा गरी नियुक्ति बदर गर्नु केही घण्टाअघि मात्रै संसद्ले उनी विरुद्धको महाअभियोग प्रस्तावलाई अनुसन्धान तहकिकातका लागि महाअभियोग सिफारिस समितिमा पठाएको थियो । त्यसयता सोमबार पहिलो पटक बसेको महाअभियोग सिफारिस समितिको बैठकमा अदालतको आदेशअनुसार पदमुक्त भइसकेका व्यक्ति विरुद्धको प्रस्तावको हैसियतबारे के हुन्छ भन्नेमा सांसदहरूको मत बाझिएको थियो ।समितिमा एमालेका पार्वत गुरुङ, सुशीला नेपाल, माओवादी केन्द्रका अमनलाल मोदीलगायतका सांसदहरूले कार्की पदमुक्त भए पनि उनले विगतमा गरेका बदमासीबारे अनुसन्धान गर्नुपर्ने धारणा राखेका थिए । कांग्रेसका ज्ञानेन्द्रबहादुर कार्की, दीपक कुइँकेललगायतका सांसदले पदमै बहाल नरहेको व्यक्तिविरुद्धको महाअभियोगको औचित्य स्वत: समाप्त भएको धारणा राखेका थिए । कार्कीविरुद्धको महाअभियोग प्रस्ताव समितिमा आफैं उत्पत्ति भएको नभई संसद्को पूर्ण बैठकले पठाएको प्रस्ताव भएकाले हामीले नै यसको औचित्य सकियो भन्ने निर्णय दिन अप्ठ्यारो भयो, समितिका सदस्य भण्डारीले भने, अनुसन्धान अघि बढाउन पनि आरोपित नै पदमा बहाल छैन । यो कानुनी जटिलता कसरी फुकाउने भन्नेमा विज्ञहरूको परामर्श खोजिएको हो ।एमाले र माओवादी केन्द्रका १५७ सांसदले सदनमा पेस गरेको महाअभियोग प्रस्तावमा कार्कीमाथि संविधान र कानुन उल्लंघन गरेको, राज्य संयन्त्रविरुद्ध नै जासुसी गरेको, पदीय मर्यादा र आचरणविपरीत कार्य गरेको, पद दुरुपयोग गरी राज्य आतंक सिर्जना गरेको, समानान्तर सत्ता सञ्चालन गरेको, सरकारका अन्य संवैधानिक अंगहरूको मानमर्दन गरेको, संसद्को विशेषाधिकार हनन र अदालतको अवहेलना गरेको जस्ता गम्भीर आरोप छन् । ती अभियोग प्रमाणित गर्ने गरी संसद्ले समयमै प्रक्रिया अघि बढाएर महाअभियोगद्वारा पदमुक्त गरेको भए उनले पदमा रहँदा गरेका सम्पूर्ण गैरकानुनी कार्यका लागि सजायको भागीदार बनाउन सजिलो पथ्र्यो । तर, सर्वोच्चको आदेशपछि पदमै नरहेको व्यक्तिलाई महाअभियोगको अनुसन्धान कानुनी रूपमा अप्ठ्यारो परेकाले महाअभियोग सिफारिस समितिका सदस्यहरू बिलखबन्दमा परेका हुन् । संसद्ले समयमै महाअभियोग प्रस्ताव पारित गरेको भए यसले जननिर्वाचित संस्थाको सर्वोच्चता मात्रै स्थापित गर्ने थिएन, एक कानुनविज्ञ सांसदले भने, पदमै नरहेको व्यक्तिलाई बयानका लागि पत्र काट्न सकिँदैन । तसर्थ महाअभियोगको प्रक्रिया अब सकियो भने पनि हुन्छ । तर समितिले कार्कीले पदमा रहँदा गरेका गैरकानुनी कार्यलाई कारबाहीको दायरामा ल्याउन सम्बन्धित निकायको ध्यानाकर्षण गराउनेसम्मको काम गर्न भने सक्ने उनले बताए । तत्कालीन मन्त्रिपरिषद्का अध्यक्ष खिलराज रेग्मी नेतृत्वको संवैधानिक परिषद्को सिफारिसमा अख्तियार प्रमुख भएदेखि नै कार्कीले आफूसँग फरक मत राख्नेजतिलाई खोजीखोजी प्रतिशोध साध्नेदेखि राज्यका सबै निकायमा हस्तक्षेप गरी समानान्तर सत्ता सञ्चालन गरिरहेका थिए । एमाले र माओवादी केन्द्रका सांसदहरूले संसद् सचिवालयमा महाअभियोग प्रस्ताव दर्ता गराएका कारण कात्तिक ३ देखि कार्कीलाई अख्तियार प्रमुखको हैसियतमा काम गर्न रोक लागेको थियो । कात्तिक ९ मै सदनमा पेस भएको महाअभियोग प्रस्तावबारे संसदको सबभन्दा ठूलो दल कांग्रेसले ठोस निर्णय नगरेकाले सैद्धान्तिक छलफल लम्बिएको थियो । मंसिर १६ को बैठकबाट उक्त प्रस्तावलाई महाअभियोग सिफारिस समितिमा पठाउने गृहकार्य भए पनि सरकारले मंसिर १४ मा दर्ता गराएको संविधान संशोधन विधेयकविरुद्ध एमालेसहितका प्रतिपक्षी नौ दलले झन्डै डेढ महिना सदन अवरुद्ध गरेका थिए । निर्वाचन सम्बन्धी विधेयक र महाअभियोगमाथिको छलफलका लागि प्रतिपक्षले सदन खुला गरेकै दिन पुस २४ गते संसद्ले कार्कीविरुद्धको प्रस्तावलाई महाअभियोग सिफारिस समितिमा पठाउने निर्णय गरेको थियो । कार्कीको योग्यताबारे आफ्नो पूर्ववर्ती निर्णयमाथि पुनरावलोकन सुनुवाइ सकेर सर्वोच्चले त्यसै दिन कार्कीको नियुक्ति नै खारेज गरेको थियो । महाअभियोगबाट पदमुक्त भएको व्यक्ति भविष्यमा कुनै पनि सेवाका लागि अयोग्य हुने मात्र नभई निवृत्तिभरणलगायतका कुनै पनि सुविधाबाट वञ्चित हुने संवैधानिक व्यवस्था छ । सर्वोच्चले कार्कीको नियुक्ति नै खारेज गरेपनि अख्तियार प्रमुखका रूपमा उनले उपभोग गरेको सेवासुविधा र गैरकानुनी क्रियाकलापलाई कारबाहीको दायरामा ल्याएको छैन । समितिका सदस्यहरूले कार्कीलाई दण्डित गर्न राज्यका अन्य निकाय क्रियाशील हुनुपर्ने धारणा राखेका छन् ।"
पुनर्बहालीको माग गर्दै ज्ञवाली सर्वोच्चमा,"काठमाडौं राष्ट्रिय पुनर्निर्माण प्राधिकरणका पूर्वप्रमुख कार्यकारी अधिकृत (सीईओ) सुशील ज्ञवालीले आफूलाई हटाउने सरकारको निर्णयविरुद्ध सोमबार सर्वोच्च अदालतमा रिट दायर गरेका छन् । उनले आफूलाई गैरकानुनी र बदनियतपूर्ण तरिकाले हटाइएको दाबी गर्दै पुनर्बहालीको माग गरी रिट दायर गरेका हुन् ।रिटमा आफूलाई हटाउने र डा गोविन्दराज पोखरेललाई नियुक्त गर्ने काम गैरकानुनी भएकाले अन्तरिम आदेशमार्फत बदर गर्न माग गरिएको छ । ज्ञवालीले प्रधानमन्त्री तथा मन्त्रिपरिषद् कार्यालय, मन्त्रिपरिषद्, प्रधानमन्त्री पुष्पकमल दाहाल र नवनियुक्त सीईओ पोखरेललाई विपक्षी बनाएका छन् । सरकारले पुस २७ मा ज्ञवालीलाई हटाई पोखरेललाई नियुक्त गरेको हो ।"
राष्ट्रपतिकी छोरीको विवाह,"काठमाडौं राष्ट्रपति विद्यादेवी भण्डारीकी छोरी निशाकुशुमको विवाह सोमबार शीतल निवासमा सम्पन्न भएको छ । उनको महोत्तरी निवासी अभिषेक यादवसँग विवाह भएको हो । यादव इन्जियर मुन्निलाल र कांग्रेस सांसद किरणका छोरा हुन् । निशाकुसुम एमालेका तत्कालीन महासचिव मदनकुमार भण्डारी र विद्यादेवीकी कान्छी छोरी हुन् । अभिषेककी आमा किरण पूर्वराष्ट्रपति रामवरण यादवकी भतिजी हुन् । समारोहमा वरवधूलाई आशीर्वाद दिन उपराष्ट्रपति नन्दबहादुर पुन, प्रधानन्यायाधीश सुशीला कार्की, पूर्वराजा ज्ञानेन्द्र शाह, पूर्वउपराष्ट्रपति परमानन्द झा, पूर्वप्रधानमन्त्रीहरू, राजनीतिक दलका अध्यक्ष सहभागी रहेको राष्ट्रपति कार्यालयले जनाएको छ ।"
घूस मुद्दा अख्तियारमै,काठमाडौं सर्वोच्च अदालतले ३ लाख रुपैयाँ घूससहित पक्राउ परेका जिल्ला अदालत ललितपुरका श्याम अर्यालमाथि अनुसन्धान गर्न अख्तियारमा पत्र पठाएको छ । अख्तियार टोलीले गत पुस २२ मा अर्याललाई ललितपुरको सातदोबाटोस्थित सेल्सबेरी डिपार्टमेन्ट स्टोरबाट ३ लाख घूससहित पक्राउ गरेको थियो ।अदालत प्रशासनसित समन्वय नगरी पक्राउ गरेको भन्दै सर्वोच्चले अर्याललाई आफूकहाँ झिकाएको थियो । सहरजिस्ट्रार संयोजकत्वमा भएको छानबिनले घटनाको पुष्टि गरी थप कारबाहीका लागि अख्तियार नै पठाउन सुझाव दिएको सहप्रवक्ता विश्वनाथ पौडेलले बताए ।
बेन्च बहिष्कारको चेतावनी,काठमाडौं महान्यायाधिवक्ता कार्यालयका ट्रेड युनियन संगठनहरूले उच्च अदालतका न्यायाधीश नियुक्तिमा भेदभाव गरिएको भन्दै इजलास बहिष्कारसम्मको चेतावनी दिएका छन् । ८० न्यायाधीश नियुक्तिमा सरकारी वकिल समूहबाट एक जना मात्रै सिफारिस भएको भन्दै पुस ९ देखि सरकारवादी मुद्दाको कानुनी प्रतिरक्षा नगर्ने चेतावनी दिएका हुन् । सरकारी वकिल समाजले पनि न्यायाधीश नियुक्तिले स्वतन्त्र न्यायपालिकाको अवधारणालाई गम्भीर ठेस पुर्याएको टिप्पणी गरेको छ ।
१५ स्वास्थ्य संस्था सिलबन्दी,"काठमाडौं स्वास्थ्य मन्त्रालयले मापदण्ड पूरा नगरेका ललितपुरका १५ निजी स्वास्थ्य संस्थामा सिलबन्दी गरेको छ । स्वास्थ्य निर्देशिका २०७० को व्यवस्थाअनुसार मापदण्ड पूरा गर्न मन्त्रालयले दिएको निर्देशन पालना नगरेपछि सिलबन्दी गरिएको हो ।मापदण्ड पूरा नगरी सञ्चालन गरेको पाइएकाले त्यस्ता स्वास्थ्य संस्थालाई सिलबन्दी गरी प्रक्रिया पूरा गर्न आदेश दिएको जिल्ला जनस्वास्थ्य कार्यालय प्रमुख झलक शर्माले बताए । कार्यालयले गत कात्तिक र मंसिरमा जिल्लाका सबै स्वास्थ्य संस्थाको अनुगमन गरेको थियो । उनका अनुसार अनुगमनमा ती स्वास्थ्य संस्थाले जनस्वास्थ्य कार्यालयको स्वीकृतिबिनै सञ्चालन गरेका हुन् । ललितपुरका अधिकांश स्वास्थ्य संस्था घरेलु तथा साना उद्योग र प्रालिमा दर्ता गरेको भेटिएको छ, उनले भने, जनस्वास्वास्थ्य कार्यालयमा दर्ता नगर्ने संस्थामा सिलबन्दी गरिएको हो । ती स्वास्थ्य संस्थाले आगामी फागुनसम्म सबै प्रक्रिया पूरा गरे पुन: सञ्चालन स्वीकृति दिन सकिने उनले बताए ।जनस्वास्थ्य कार्यालयका अनुसार हाल ललितपुरमा १ सय ७३ निजी स्वास्थ्य संस्था छन् । त्यसमध्ये १ सय ४३ स्वास्थ्य संस्थामा कार्यालयले अनुगमन गरिसकेको अधिकृत पोखरेलले बताए । उनले भने, अरूमा अनुगमन गर्न बाँकी छ । ललितपुरमा ३५ स्वास्थ्य संस्थाले कतैबाट अनुमति नलिई सञ्चालित छन् । मन्त्रालयले ती स्वास्थ्य संस्थालाई मापदण्ड पूरा गर्न आगामी फागुन मसान्तसम्मको अवधि दिएको छ ।नवीकरणका लागि दैनिक २ देखि ५ स्वास्थ्य संस्थाको निवेदन पर्ने गरेको शर्माले बताए ।"
यातायात कार्यालय घेराउ,"ललितपुर सेवाग्राहीले यातायात व्यवस्था कार्यालय (सवारी चालक अनुमतिपत्र) वाग्मती एकान्तकुनाका कर्मचारीहरूको लापरबाहीका कारण ४ दिनदेखि सास्ती खेप्नु परेको भन्दै नाराबाजी र तोडफोड गरेका छन् । सेवाग्राहीका अनुसार कार्यालयले शुक्रबार बिग्रिएको स्मार्ट कार्ड कम्प्युटरको सर्भर सोमबारसम्म बनिसक्ने आश्वासन दिएको थियो ।लाइसेन्स लिन राति ३ बजेदेखि लाइनमा लागेका सेवाग्राही सोमबार बिहान ७ बजे सर्भर नबनेको भन्दै मुख्य भवनको गेट बन्द गर्दा आक्रोशित बनेका थिए । उनीहरूले तत्काल समस्या समाधानको माग गर्दै केहीबेर चक्रपथमा चल्ने गाडी ठप्प पारे । महानगर यातायाताको बा४ख १३३ नम्बरको गाडीको सिसासमेत फुटाए । सेवाग्राहीका अनुसार सिसा फुटाएको आरोपमा पक्राउ परेका नवराज अधिकारी नवलपरासीबाट लाइसेन्स लिन आइतबार राजधानी आएका थिए ।सर्भर डाउनसँगै नयाँ लाइसेन्स दर्ता प्रक्रियादेखि अरू वर्ग समावेश गर्ने, लिखित परीक्षा, प्रयोगात्मक परीक्षा, नवीकरण, प्रतिलिपि, मेडिकल रिपोर्टलगायत काम ठप्प भएको छ । सेवाग्राहीले घेराउ गर्न थालेपछि कर्मचारीहरू कार्यालय छाडेर हिँडेका थिए ।नयाँ लाइसेन्स लिन फाराम भर्न आएका काभ्रेका राम तामाङले बिहान ५ बजेदेखि चिसोमा लाइन लागेको बताए । सेवाग्राही उपत्यकाबाहिरबाट निश्चित दिनको छुट्टी लिएर लाइसेन्स लिन आएका हुन्छन्, उनले भने, सरकारले सहजताका लागि अनलाइनमार्फत फाराम भर्ने व्यवस्था गरे पनि पटकपटक बिग्रिने सर्भर दिगो हुने गरी मर्मत नगर्दा सेवाग्राही हैरान बनेका छन् । यातायात मन्त्रालय, विभाग मूकदर्शक बनेको छ ।लाइसेन्स नवीकरणका लागि आएका एक व्यक्तिले महिनामा झन्डै ७ दिनभन्दा बढी कार्यालयको काम प्रभावित बनिसकेको बताए । यसले दैनिक हजारौं संख्यामा आउने सेवाग्राही मर्कामा परेका छन्, ती व्यक्तिले भने, कार्यालयका कर्मचारीको व्यवहारबाट सेवाग्राही हैरान छन् ।महानगरीय ट्राफिक प्रहरी प्रमुख सीताराम हाछेथुले सफ्टवेयर डाउन भएको नाउमा जनताले दु:ख पाउन नहुने बताए । ट्राफिक व्यवस्थापनमा समेत पटकपटक समस्या हुने गरेको छ, उनले भने ।सर्भर बिग्रिएका कारण लाइसेन्सका लागि ट्रायल, रिट्रायल दिन यातायात व्यवस्था विभाग पुगेका सेवाग्राही पनि प्रभावित भएका छन् । कार्यालयले पुस २९ मा लिखित परीक्षा उत्तीर्ण भएका परीक्षार्थीको मंगलबारमा ट्रायल हुने जनाएको छ । पुस २९ र माघ २ मा दर्ता भएका परीक्षार्थीहरूको लिखित परीक्षा पनि मंगलबार बिहान ८ बजे हुने जनाएको छ । रिट्रायलको सम्बन्धमा स्कुटरको मंगलबार बिहान ८ देखि फाराम लिने, मोटरसाइकल, कार, जिप र डेलिभरी भ्यानको बुधबार लिने जनाएको छ । यातायात व्यवस्था कार्यालय सवारीचालक अनुमतिपत्र वाग्मती एकान्तकुनाका प्रमुख तेजनारायण यादवले प्राविधिक कारणले समस्या उत्पन्न भएको बताए । प्राविधिक रूपमै समस्या आएकाले यस्तो भएको हो, उनले दाबी गरे, कम्पनीले मर्मत गरिरहेको बताउँदै बुधबारसम्ममा सर्भर बनिसक्छ ।"
सरकारी संरचनाहरू नै नियमविपरीत,"काठमाडौं नगर क्षेत्रमा कुनै पनि स्थायी संरचना निर्माण गर्दा नगरपालिकाबाट नक्सा पास गराउनुपर्छ । तर, कीर्तिपुर नगरपालिकाभित्रका कतिपय सरकारी संस्थाले स्थानीय स्वायत्त शासन ऐनअनुसार नक्सा पास नगराई भवन निर्माण गरेको पाइएको छ । यसैमध्ये हो, व्यावसायिक कृषि तथा व्यापार आयोजना (प्याक्ट) ले बनाएका दुई भवन । विश्व बैंकको सहयोगमा सञ्चालित आयोजनाले कीर्तिपुर नगरपालिका हुँदै जाने बाहिरी चक्रपथ र केन्द्रीय बागवानीको हाताभित्र भवन निर्माण गरेको छ । बाहिरी चक्रपथमा परेको उक्त जग्गा कालीमाटी फलफूल तथा तरकारी बजार विकास समितिको हो ।चोभारमा फलफूल तथा पुष्प थोक बजार र केन्द्रीय बागवानीभित्र फुमिगेसन चेम्बर अर्थात धुवाँ फालेर तरकारी र कृषि उत्पादलाई रोगरहित बनाउने प्रविधिका लागि भवन निर्माण भइरहेको छ । पुष्प बजार बाहिरी चक्रपथभित्र परेपछि निर्माण रोकिएको छ भने फुमिगेसन चेम्बरको ६० प्रतिशतभन्दा बढी काम समाप्त भइसकेको छ ।नगरपालिकाका अनुसार कीर्तिपुर १३ मा रहेको सशस्त्र प्रहरीको कालिञ्चोक भगवती गण, वडा नम्बर ७ को सशस्त्र प्रहरी स्कुल, आयुर्वेद शिक्षण अस्पताल, त्रिभुवन विश्वविद्यालयका भवनहरू, नयाँ खुलेका केही रेस्टुरेन्ट र होटल, विभिन्न हाउजिङ कम्पनी, सहकारी संस्थाहरूले पनि नक्सापास नगराई भवन निर्माण गरिरहेका छन् । मोडर्न इन्डियन स्कुलले पनि नक्सापासलगायत प्रक्रिया पूरा नगरेको नगरपालिकाको भनाइ छ । राष्ट्रिय आयुर्वेद रिसर्च तथा तालिम केन्द्रको भवन पनि स्वीकृति नलिई बनाइएको हो ।नगरपालिकाका सूचना अधिकृत सुजिन्द्र महर्जनले भने, पहिलो करको डरले हो । अर्कोसरकारी संरचनाले सरकारसँगै स्वीकृति लिइरहनु पर्दैन भन्ने बुझाइ भएर पनि हो । सरकारी संयन्त्र कमजोर भएकाले भवनसंहिता कार्यान्वयनमा ढिलाइ हुने गरेको र सर्वसाधारणले अटेर गर्ने गरेको महर्जनको अनुभव छ । भवन भत्काउन आवश्यक जनशक्ति र उपकरणको पनि अभाव रहेको नगरपालिकाका कर्मचारी बताउँछन् ।नक्सापास गराउनुको उद्देश्य सर्वसाधारणलाई करको दायरामा ल्याउनु मात्र नभई भवन संहिता र भूउपज योजनालाई कार्यान्वयन गराउनु पनि हो । बाटोको मापदण्ड पूरा गरेनगरेको, भवन भूकम्प प्रतिरोधी रहेनरहेको सबै हेरिने भएकाले नक्सापास गराई भवन निर्माण गराउनु सर्वसाधारणकै हितमा रहेको महर्जनले बताए । नक्सापास र बिनास्वीकृति गाडिएका विभिन्न टेलिकम कम्पनीका टावर, होर्डिङ बोर्डलगायत संरचना नगरपालिकाले भत्काउने हटाउने गरिरहेको छ । ऐनले नगरपालिकालाई नियमविपरीतका संरचना बनाए भत्काउनेसम्मको अधिकार दिएको छ ।भदौसम्ममा निर्माण कार्य सकिने प्याक्टका एक अधिकारीले बताए । प्याक्टका आयोजना निर्देशक गोविन्दप्रसाद शर्मा सरकारी संस्थाबीच समन्वयको कमीले दुवै भवन अनधिकृत बन्न पुगेको बताउँछन् । २५ रोपनीमा बनाउन लागिएको यो बजार क्षेत्र निर्माणका लागि ३ वर्षअघि नै डीपीआर तयार गरिएको थियो । तर, आव ०५६५७ मा परिकल्पना गरिएको बाहिरी चक्रपथभित्र पर्न गएकोबारे थाहा नभएको प्याक्टका कर्मचारीले बताए ।मिसन आउन लागेको छ । परियोजना अब रोक्न पनि मिल्दैन, प्याक्टका एक अधिकारीले भने, हामीले मन्त्रालय र प्रधानमन्त्रीस्तरकै बैठकमा कुरा राखेका छौं । केही न केही समाधान आवश्य निस्किन्छ । यसैगरी सरकारी विद्यालय मंगल उमाविको भवन धेरै पहिले निर्माण भए पनि सडक विस्तार गर्ने क्रममा त्यसको बरन्डामुनिबाट पिच गरिएको छ । त्यहींमाथि बरन्डामा ठोकिएर धेरै ठूला गाडी दुर्घटना भइसके, एक स्थानीयले भने, लगभग एक महिनाअघि मात्रै पनि एउटा स्कुल बस ठोक्किएको थियो । उपत्यका विकास प्राधिकरणले बाहिरी चक्रपथमा परेको भवनको भाग भत्काउन पटकपटक आदेश दिइएको हो । उपकरण अभावमा सडकले छोएको भाग भत्काउन टेन्डर गरिए पनि एउटा पनि निवेदन परेन । फनपार्क अनधिकृत, मनोरञ्जन कर शून्यकीर्तिपुर नगरपालिकाभित्रै रहेको हुपी ल्यान्ड एम्युजमेन्ट एन्ड वाटर पार्क असार महिनादेखि सञ्चालित छ । ५० रोपनीभन्दा बढी क्षेत्रफल ओगटेको पार्क निर्माण कार्य भने २०७० सालदेखि नै भएको हो । अहिले पार्कमा थप संरचना निर्माण हुँदै छ । यसको पनि नक्सा पास गरिएको छैन । व्यवसाय दर्ता गरिए पनि मनोरञ्जन कर नतिरिएको नगरपालिकाले जनाएको छ । प्रतिटिकट ५ प्रतिशत मनोरञ्जन करबापत नगरपालिकालाई बुझाउनुपर्ने हो, सूचना अधिकृत महर्जनले भने, नक्सा पासलगायत प्रक्रिया पूरा गर्न एकचोटि आए पनि त्योबेला केही कागजपत्र पुगेको थिएन । त्यसपछि त आएकै छैनन् ।नगरपालिकाभित्रका सबै स्थायी संरचना निर्माणअघि नगरपालिकासँग अनिवार्य स्वीकृति लिनुपर्छ । ४ फिटसम्मको संरचना निर्माण गर्दा सामान्य नक्सा बनाए पनि हुन्छ । पार्कका कार्यकारी निर्देशक सुदन बस्नेतले आफूहरूले पर्यटन विभागसँग स्वीकृति लिइसकेको र नगरपालिकाको प्रक्रिया पनि पूरा गरेको बताए । मनोरञ्जन कर कति तिर्ने त्यो नगरपालिकासँग सहमति नभएकाले नतिरिएको हो, बस्नेतले भने ।"
टेकु अस्पतालमा पाँचतले भवन बन्दै,"काठमाडौं राजधानीको टेकुस्थित शुक्रराज ट्रोपिकल तथा सरुवा रोग अस्पतालका लागि पाँचतले भवन निर्माण हुने भएको छ । भवनका लागि गुुरुयोजना निर्माण अन्तिम चरणमा पुगेको छ । अस्पतालको नयाँ भवन एक सय ४६ शय्याको हुनेछ । अस्पतालका निर्देशक डा रमेशकुमार खरेलका अनुसार गुरुयोजनामा करिब ५७ करोड रुपैयाँ भवन निर्माण गर्ने प्रस्ताव गरिएको छ । यो गुरुयोजना अस्पतालको बोर्डबाट पारित गराएर मन्त्रालय लगिने छ । अस्पतालमा उष्ण कटिबन्धीय र सरुवा रोगका लागि उपयुक्त भवन, उपकरण, जनशक्ति लगायतको अवस्था अत्यन्त दयनीय छ । निर्देशक खरेलले नयाँ भवन बनेपछि उष्ण कटिबन्धीय र सरुवा रोगको विशिष्ट उपचार सुरु गरिने बताए । विसं १९९० को महाभूकम्पलगत्तै राजधानीमा हैजा फैलिएर वीर अस्पतालले मात्र उपचार गर्न नसकेपछि टेकुमा यो अस्पताल १९९१ तिर निर्माण गरिएको हो ।"
गान्धी तुलसी स्मारक महागुठीमा श्रेष्ठ,"काठमाडौं नेपाल चर्खा प्रचारक गान्धी तुलसी स्मारक महागुठीको अध्यक्षमा उदयमोहन श्रेष्ठ चयन भएका छन् । गुठीको उपाध्यक्षमा कृष्णमुरारी तिमिल्सिना, महासचिवमा सूर्यप्रसाद ढकाल, कोषाध्यक्षमा वीरेन्द्रमान श्रेष्ठ चयन भएका छन् । गुठीको साधारणसभामा पर्यटन राज्यमन्त्री इन्द्र बानियाँ, सांसद दीपकप्रसाद कुइँकेललगायत उपस्थित थिए । सभामा संस्थाका गुठीयारहरूले समाजसेवी एवं गान्धीवादी विचारक तुलसीमेहर श्रेष्ठको योगदानबारे चर्चा गरेका थिए । समाजसेवी एवं गान्धीवादी विचारक तुलसीमेहर श्रेष्ठले असहाय, दिनदु:खी महिला तथा बालबालिकाहरूको सीप विकास, साक्षरताको तालिम दिन खिचापोखरीमा एक रोपनी एक आना, गोठाटारमा ५ रोपनी २ आना जग्गा र भवन, ललितपुरको मानभवनमा १२ रोपनी ४ आना, लगनखेलमा २ रोपनी १४ आना जग्गा, उपत्यकाबाहिर मोरङ, बनेपा, धनुुषामा जग्गा दान गरेका थिए ।"
बोहोरा पत्नीलाई १० लाख,काठमाडौं दिवंगत पत्रकार कर्ण बोहोराकी पत्नी ममतालाई धनगढीका सञ्चारकर्मी तथा नागरिक समाजका तर्फबाट संकलित १० लाख ३५ हजार ८ सय ७१ रुपैयाँ सोमबार हस्तान्तरण गरिएको छ । ममता बचाउ अभियानका सदस्य तथा सामुदायिक रेडियो प्रसारक संघ (अकोर्याब) का ७ प्रदेश अध्यक्ष दीर्घराज उपाध्यायले ममतालाई भक्तपुरस्थित डेरामा पुगेर चेक हस्तान्तरण गरेका थिए । ममताको उपचारका लागि धनगढीमा जनस्तरबाट संकलित यो अहिलेसम्मकै ठूलो रकम हो । यसअघि सोही अभियानअन्तर्गत नेपालगन्जबाट संकलित ५८ हजार १ सय २० रुपैयाँ दुई साताअघि हस्तान्तरण गरिएको थियो ।
कारण नखुल्दा परिवारमा त्रास,"बुटवल युवा संघ रूपन्देही अध्यक्ष दुर्गा तिवारी हत्याको महिना पुगिसक्दा पनि अहिलेसम्म हत्यारा र त्यसको कारण नखुल्दा परिवारमा त्रास थपिएको छ । शोकाकूल परिवार सामान्य अवस्थामा फर्कनै सकेको छैन । हत्या घटनालाई सबैले सामान्य र हलुका रूपमा लिएको आरोप उनीहरूले लगाएका छन् ।घटना भएको दिनदेखि हत्याराको नजिक पुगेको बताउने प्रहरीले अहिलेसम्म कारणसमेत बताउन सकेन, दुर्गाका दाजु चक्रपाणिले भने । गत पुस ४ गते देवदह ढेकावार नजिक मोटरसाइकलमा आएका व्यक्तिले दुर्गाको गोली हानी हत्या गरेका थिए । उनी राजनीतिसँगै सामाजिक काम र इँटा व्यवसायमा समेत संलग्न थिए । उनको हत्या राजनीतिक प्रतिशोधमा भयो वा आर्थिक कारण थियो हालसम्म नखुलेको हो । घटनालगत्तै मनोज पुन भन्ने व्यक्तिको योजनामा घटना भएको भन्दै तस्बिर सार्वजनिक गरेको जिल्ला प्रहरीले थप प्रतिक्रिया दिन चाहेन । हत्यालगत्तै एमाले युवा आन्दोलित थिए । घटनाको सत्यतथ्य पत्ता लगाउन र दोषीलाई कारबाही माग गर्दै आयोजित बन्दले लुम्बिनी अञ्चल ठप्प भयो । आन्दोलन रोक्न सरकारले उच्चस्तरीय छानबिन टोली बनाएको थियो । नेपाल प्रहरीका एआईजी विज्ञानराज शर्मासहित ४ जनाको टोली घटनास्थलमै आएर छानबिन गरेका थिए । छानबिन समितिलाई घटनाको सत्यतथ्य पत्ता लगाई १० दिनभित्र अध्ययन सार्वजनिक गर्न भनिएको थियो । प्रहरीको केन्द्रीय अनुसन्धान ब्युरो (सीआईबी) टोलीले समेत अध्ययन गरेको थियो । प्रहरीको केन्द्रीय टोली, पश्चिमाञ्चल क्षेत्रीय, अञ्चल प्रहरी र इप्रका बुटबलको टोलीले एकल तथा संयुक्त रूपमा अहिले पनि घटनाको अध्ययन गरिरहेको जनाएका छन् । तर, कसैले पनि अहिलेसम्म घटनाको कारण सार्वजनिक नगर्दा परिवार झनै पीडामा परेको छ ।तात्त्विक नतिजा अझै निस्केको छैन, अनुसन्धानमा खटेका इप्रकाका डीएसपी मुकुन्द मरासिनीले भने, अनुसन्धानका क्रममा ४ जना पक्राउ गरेका थियौं । ३ जना छुटे । एक जना अझै अनुसन्धानकै क्रममा छन् । उनले हत्याको कारण र हत्यामा संलग्नको नजिकै पुगे पनि पक्राउमा समय लागेको दाबी गरे । उक्त हत्याको सत्यतथ्य अध्ययन गर्न भन्दै युवा संघले पनि छुट्टै टोली बनाएको थियो । केन्द्रीय महासचिव किरण पौडेल संयोजक रहेको ३ सदस्यीय टोली संलग्न थियो । घटनामा जोसुकै प्रयोग भएको भए पनि बाहिर ल्याउने जनाएको युवा संघ पनि अहिले मौन छ । तिवारी परिवारलाई पूर्वप्रधानमन्त्री तथा एमाले अध्यक्ष केपी शर्मा ओली लगायत शीर्षस्थ नेता, प्रहरी प्रमुख उपेन्द्रकान्त अर्यालसहितको टोलीले घरमै भेटेर हत्यारा केही दिनमै पक्राउ गरेर कानुनी कठघरामा ल्याउने प्रतिबद्धता जनाएका थिए । उनीहरूले समेत अहिले प्रतिबद्धता बिर्सेका छन् । दोषी पत्ता लगाउन ढिलाइ भएको भन्दै युवा संघ जिल्लाले आपत्ति जनाएको छ । हत्यामा संलग्नलाई तत्काल पक्राउ नगरे आन्दोलनमा उत्रने संघले चेतावनी दियो ।तत्काल हत्यामा संलग्नलाई सार्वजनिक गर्न माग गर्दै जिल्ला प्रशासन कार्यालय रूपन्देही र जिल्ला प्रहरी कार्यालयमा आइतबार ज्ञापनपत्र बुझाएको छ । संघका केन्द्रीय सचिवालय सदस्य देवराज पोखरेल र सचिव तथा कार्यवाहक अध्यक्ष नकुल शाहीले एक महिना बित्दासमेत हत्यारा पत्ता नलाग्नुले विभिन्न आशंका उब्जिएको बताए । प्रमुख जिल्ला अधिकारी विनोदकुमार सिंहले घटना स्थानीयभन्दा राष्ट्रिय भएकाले आफ्नो बसमा नभएको बताए । केन्द्रीय अनुसन्धान ब्युरो, गृह मन्त्रालयद्वारा गठित उच्चस्तरीय छानबिन आयोगले पनि केही दिनमै प्रतिवेदन सार्वजनिक गर्ने उनले जनाए । जसरी पनि हत्यारा पत्ता लगाएर सार्वजनिक गर्न प्रतिबद्ध छौं, उनले भने ।"
"दुर्घटनामा ३ को मृत्यु, ७ घाइते","धनकुटा दुलही फर्काउन गइरहेका आफन्त चढेको जिप फाक्सिब ६ मा आइतबार दुर्घटना हुँदा तीन जनाको मृत्यु भएको छ । ७ जना घाइते छन् । प्रहरीका अनुसार मोरङ, केराबारीका २३ वर्षीय मिलन मगर, ३० का विक्रम मगर र २५ वर्षीय अनिता राईको मृत्यु भएको हो । केराबारी ७ बाट फाक्सिब गइरहेको को१च ८१८ नम्बरको जिप अनियन्त्रित भई सडकबाट खसेको एसपी सुदीप राजभण्डारीले बताए । घाइतेमध्ये आरती मगर, किरण मगर, शिशिर मगर र विकास राईको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको छ । अन्य केही उपचारपछि घर फर्किएका छन् । दुर्घटनापछि भागेका चालक सुनसरी बक्लौरीका विक्रम सार्कीलाई प्रहरीले नियन्त्रणमा लिएको छ ।"
निर्वाचन मिति घोषणा गर,"प्रधानमन्त्री पुष्पकमल दाहालदेखि प्रमुख सत्ता साझेदार दल नेपाली कांग्रेसका सभापति शेरबहादुर देउवाको मुखमा नै झुन्डिएको शब्द हो निर्वाचन । त्यसो त सरकारको नेतृत्व गरेको हिसाबले होस् वा संसद्मा सबभन्दा ठूलो दल एवं सत्तासाझेदार दलको नेताको हैसियतले नै किन नहोस्, चुनावी वातावरण बनाउने मुख्य दायित्व पनि दाहाल र देउवाकै हो । तर, सत्तारूढ दलका यी नेताहरूले हरेक दिनजसो निर्वाचनको चर्चा गरे पनि व्यवहार भने ठीक विपरीत छ । त्यसैले त सत्ता गठबन्धनका यी शीर्ष नेता निर्वाचनको वातावरण बनाउनभन्दा पनि प्राथमिकताबाहिरका कार्यक्रममा व्यस्त हुने गरेका छन् । जस्तो कि निर्वाचनलाई प्रमुख प्राथमिकतामा राखेर राजनीतिक माहोल बनाउनुपर्ने बेलामा प्रधानमन्त्री दाहाल शनिबार विदेश भ्रमणमा निस्किए भने देउवा पार्टीका खुद्रामसिना कार्यक्रममै समय बिताइरहेका छन् । यी दुई नेताको व्यवहार हेर्दा उनीहरूले भन्ने गरेको छिट्टै संविधान सार्वजनिक खपतका विषय मात्रै हुन् । एक हिसाबले भन्ने हो भने दाहाल र देउवा दुवै जेजसरी निर्वाचनको वातावरण बनाउन अनुत्तरदायी देखिएका छन्, त्यो आलोचनाको विषय हो । ऊर्जामन्त्रीलाई पठाए पनि हुने यूएईमा भएको ऊर्जा सम्मेलनमा जसरी प्रधानमन्त्री दाहाल आफैं दौडिए, त्यसले उनी घरेलु राजनीतिक संकट र निर्वाचनप्रति गम्भीर नभएको प्रस्टै देखिन्छ । प्रधानमन्त्री दाहाल यही सम्मेलनको नाममा चार दिनसम्म उतै अल्मलिनेछन्, जबकि यो अवधिमा उनले मुलुकमै रहेर विभिन्न राजनीतिक शक्तिहरूसँग सार्थक छलफल गरी निर्वाचनको वातावरण बनाउन सक्थे । तर, निर्वाचनको वातावरण बनाउनेतर्फ उनमा जेजस्तो उदासीनता देखिएको छ, त्यसले उनको नियतमाथि नै प्रश्न उठाइदिएको छ । दाहाल उदासीन देखिएका बेला प्रमुख सत्ता साझेदार दलको नेतृत्वको हैसियतले देउवाले उनीमाथि निर्वाचनका लागि जुन किसिमको दबाब दिनुपर्ने हो, त्यो पनि देखिँदैन । त्यसमाथि ठूलो दलको नेताको हैसियतले देउवा आफैंले पनि निर्वाचनको वातावरण बनाउन विभिन्न राजनीतिक शक्तिहरूसँग घनीभूत छलफल गर्न सक्थे । तर, उनले पनि त्यसप्रति पटक्कै रुचि देखाएका छैनन् । बरु, विगत केही दिनदेखि देउवा पश्चिमाञ्चल क्षेत्रमा पार्टीका ससाना आन्तरिक कार्यक्रममा नै भुलिएका छन् । निर्वाचनको वातावरण बनाउन क्रियाशील हुनुपर्ने बेलामा देउवा आफैं पार्टीका आन्तरिक कार्यक्रममा हराउनुले उनी पनि निर्वाचनप्रति गम्भीर नभएको देखिन्छ । दाहाल र देउवाको निर्वाचनप्रतिको यो बेवास्ताले उनीहरूको नियतमाथि प्रश्न उठेको छ । कारण, यसअघि केपी ओली नेतृत्वको सरकारले स्थानीय, प्रादेशिक र संघीय (केन्द्रीय संसद्) निर्वाचनको मार्गचित्र सार्वजनिक गर्नेबित्तिकै ओली सरकार ढालेर माओवादी केन्द्र र कांग्रेसको गठबन्धनमा नयाँ सरकार बनेको हो । यसरी बनेको सरकारमा दाहालले सुरुको नौ महिना सरकारको नेतृत्व गर्ने र त्यो अवधिमा स्थानीय निर्वाचन सम्पन्न गर्ने तथा त्यसपछि देउवाको नेतृत्वमा बन्ने सरकारले २०७४ माघभित्रै प्रादेशिक र केन्द्रीय संसद्को निर्वाचन गर्ने सहमति भएको थियो । तर, त्यसयता गठबन्धन दलका यी प्रमुखहरू भने निर्वाचनप्रति उदासीन छन् । कम्तीमा उनीहरूको व्यवहारले यस्तै देखाएको छ । प्रमुख प्रतिपक्षी एमालेले स्थानीय तह पुन:संरचनासम्बन्धी प्रतिवेदन कार्यान्वयन गरी चुनावको मिति घोषणा गर्न र प्रदेश तथा प्रतिनिधिसभाको निर्वाचन क्षेत्र निर्धारणका लागि आयोग बनाउन सरकारसँग माग गरेको छ । सरकार निर्वाचनका लागि तयार नहुने तर प्रतिपक्षले चुनाव माग्ने अवस्था आउनु सरकारको लागि लज्जाको विषय हुनुपर्ने हो । सरकारी पक्षले सार्वजनिक खपतका लागि निर्वाचनको कुरा गर्ने तर व्यवहारमा भने समय व्यतीत गर्दै जाँदा स्थानीय तह र प्रादेशिक संसद्को निर्वाचनका लागि समय बाँकी रहँदैन भने संविधानत: ०७४ माघ ७ भित्र कम्तीमा पनि संघीय संसद्को निर्वाचन गर्नुपर्ने हुन्छ । त्यतिखेर संघीय संसद्को चुनाव गर्ने हतारो हुन्छ, जसले गर्दा स्थानीय तह र प्रादेशिक संसद्को निर्वाचन टर्ने जोखिम आउनेछ । त्यति मात्र होइन, त्यति बेला पनि दलहरूबीच विवाद कायमै रहिरह्यो भने संघीय संसद्को निर्वाचन नै टर्ने खतरासमेत छ । त्यसो भयो भने मुलुकमा फेरि एक पटक राजनीतिक संकट मात्र होइन, संवैधानिक हिसाबले पनि अप्ठ्यारो अवस्था आउनेछ । त्यसैले दलहरू विशेषगरी सरकारमा रहेका दल र तिनका प्रमुख नेताहरूले ०७४ माघ ७ भित्र तीनवटै तहको निर्वाचन हुने गरी छिटोभन्दा छिटो निर्वाचनको वातावरण बनाउन आवश्यक छ । त्यसका लागि संसद्मा निर्वाचनसम्बन्धी ५ वटा विधेयकहरू विचाराधीन रहेको अवस्थामा त्यसलाई छिटोभन्दा छिटो पारित गर्नेतर्फ सरकारले ध्यान केन्द्रित गर्न आवश्यक छ । साथै निर्वाचनका लागि आवश्यक पर्ने अन्य चारवटा विधेयक पनि तत्कालै संसद्मा लगेर पारित गर्न आवश्यक छ । र, मुख्य कुरा दलहरूबीच सार्थक संवाद गरी सरकारले तत्कालै निर्वाचनको मिति घोषणाका साथै त्यस अनुरूपको निर्वाचनको मार्गचित्र सार्वजनिक गर्न जरुरी छ ।"
स्वास्थ्य सुधारमा परिवर्तन अपरिहार्य,"डढ दशक अगाडि अहिलेको एक चौथाइदेखि एक तिहाइको संख्यामा नेपालमा डाक्टरहरू थिए । त्यो बेला दुर्गममा डाक्टर पुगेनन् भन्ने समाचारहरू आउँथे, त्यो स्वाभाविक पनि थियो । तर अहिले आएर १२ देखि १५ हजार डाक्टर नेपालमै कार्यरत हुँदा पनि बेलाबेलामा त्यस्ता समाचारहरू आइरहन्छन् । त्यो मात्र नभएर पछिल्लो समय त सरकारले दुर्गमका लागि विशेषज्ञ चिकित्सकहरूको माग गरेको संख्याजति आवेदनसमेत नपरेको भन्ने समाचारहरू आइरहेका छन् । कर्णाली स्वास्थ्य विज्ञान प्रतिष्ठान लगायत दूरदराजका ठूलै संस्थाहरूमा पनि आवश्यकता अनुसार चिकित्सक पुगेका छैनन् । सुगमकै मानिने धेरै अस्पतालहरूमा पनि अझै दरबन्दी अनुसारका विशेषज्ञ चिकित्सकहरू छैनन् । अन्य धेरै दुर्गमका अस्पताल र प्राथमिक स्वास्थ्य केन्द्रहरूमा डाक्टरहरू पुगे पनि आवश्यक भौतिक पूर्वाधार लगायतको अभावमा माग अनुसारको सेवा प्रदान हुनसकेको छैन । किन छ त यस्तो ? यस्ता प्रश्नको सजिलो उत्तर यस्तो हुन्छ : डाक्टर सुविधाभोगी भए, सहर बाहिर जान मानेनन् । अन्य पेसाहरूमा झैं चिकित्सामा पनि त्यस्तो प्रवृत्ति होला । तर त्यो उत्तरले कुन यथार्थलाई ओझेल पार्छ भने डाक्टर विकटमा गएर सेवा गर्ने वातावरण बनाउन राज्यले जेजस्ता नीतिहरू अंगीकार गर्नुपर्ने थियो, त्यसको ठिक उल्टो काम भइरहेको छ । उदाहरण हेरौं, अहिले प्रचलित दरमा निजी संस्थाहरूबाट विशेषज्ञ चिकित्सक बन्दा औसतमा डेढ करोडजति खर्च हुन्छ । पठनपाठनका लागि वास्तवमा त्यति खर्च लाग्ने हैन कि निजी संस्थाहरूलाई त्यति शुल्क लिने छुट राज्यले दिएको छ । अनि अहिले विशेषज्ञ डाक्टरलाई सरकारले दिने तलब मासिक ४० हजारको हाराहारीमा छ र त्यो दुर्गममा अलि बढी भए पनि ६० देखि ८० हजारसम्म हुन आउँछ । अहिलेको बजारभाउ र औसत परिवारको खर्च हेर्ने हो भने त्यो तलबले बचत गर्न पुग्दैन । एमबीबीएसका लागिमात्रै ८० लाखसम्म खर्च गरेर वर्षौं स्नातकोत्तर गर्न नसक्नेहरूको अवस्था अझ नाजुक छ । सरकारी वा निजी अस्पतालले दिने २० वा २५ हजार हाराहारीको जागिर उनीहरूलाई पनि दैनिकी चलाउनमै ठिक्क हुन्छ । यो विषय उठाउँदा चिकित्सा त पेसाभन्दा पनि सेवा हैन र भन्ने प्रश्न उठाउने गरिन्छ । तर यो प्रश्न उठाउनेहरूले के सोध्ने आँट गर्दैनन् भने एउटा सेवक बनाउने मेडिकल शिक्षा नि:शुल्क हुनुपर्दैन ? हुनुपर्ने चाहिँं के हो भने राज्यले दीर्घकालीन नीति बनाएर नि:शुल्क वा न्युनतम शुल्कमा चिकित्सक बनाएर देशभर परिचालन गर्दै सस्तो वा नि:शुल्क र गुणस्तरीय स्वास्थ्यसेवा प्रदान गर्नुपर्ने हो । त्यसो गर्न सकिन्छ भन्ने उदाहरण सरकारी छात्रवृत्तिमा पढेका चिकित्सकहरूले दिइरहेका पनि छन् । अहिले देशका धेरै जिल्ला अस्पताल र प्राथमिक स्वास्थ्य केन्द्रहरू करार सेवामा रहेका तिनै चिकित्सकहरूको भरमा चलेका छन् । तर अहिले छात्रवृत्तिमा पढ्ने विद्यार्थीहरूको अनुपात पैसा तिरेर पढ्नेहरूको भन्दा ५ गुना कम भएकाले तथा निजी क्षेत्रमा मेडिकल शिक्षाको शुल्क अचाक्ली महंँगो भएकाले धेरै चिकित्सकहरू थोरै तलबसुविधा लिएर दुर्गम जानै नसक्ने, सहरमा बस्ने र त्यहाँ अवसर पाए महँंगो सेवा दिने, नपाए बेरोजगार बस्ने अवस्था छ । विशेषज्ञ चिकित्सक बन्न डेढदेखि दुई करोड चाहिने अवस्था आफैं कायम गर्ने राज्यले झारा टार्ने हिसाबले मासिक ५० हजार तलबमा काम गर्न चिकित्सकहरूलाई बोलाउन सक्छ । अहिले त्यस्तै अवस्था पनि छ । तर त्यस्तो नीतिले व्यवहारमा काम गर्दैन । तत्कालको आवश्यकता पुरा भएजस्तो देखिए पनि दीर्घकालसम्म त्यसरी काम चल्दैन । हाम्रो समस्या कहाँबाट सुरु भयो भने मेडिकल शिक्षाको अन्धाधुन्द व्यापारीकरण गर्ने बेला राज्यका जिम्मेवार मानिसहरूबीच कुन मेडिकल कलेजसित कति कमिसन लिएर छिटो धनी बन्ने भन्ने प्रतिस्पर्धा भयो । यति ठूलो लगानीले बनेका डाक्टरले देशको आवश्यकता अनुसारको सेवा दिन सक्छन् कि सक्दैनन् भन्ने कसैले सोच्दै सोचेनन् । प्रमाणपत्र तहपछि कम्तीमा १० वर्षको निरन्तर अध्ययन गरेर बनेको डाक्टरलाई दिने सेवासुविधा र ५ वर्ष पढेर अन्य संकायबाट स्नातकोत्तर तह पास गरेकाहरूलाई दिने सेवासुविधामा भेद गरिएन । त्यस बाहेक डाक्टरले १०५ बाहेक २४ घन्टा खटेर काम गर्ने कुराको मूल्यांकन हुने त परै जाओस् । डाक्टरहरूबाट अपेक्षा धेरै गरियो, तर डाक्टर बन्ने ठाउँ मेडिकल कलेजहरूसित कमिसन लिएर लिलाम बढाबढमा सिट बेच्ने काममात्र भयो, पढाउने काम हुन्छ कि हुँदैन भन्ने कुराको निगरानी गर्नबाट राज्य चुक्यो । त्यसो हुनुको कारण नियामक निकायहरूमा योग्य मानिस नभएर दलका कार्यकर्ताहरू हावी हुनु थियो, जो पेसागत मर्यादालाई तिलाञ्जली दिएर दलप्रति वफादारीको कसम खाएर पदमा पुग्छन् र दलकै स्वार्थमा काम गर्छन्, चाहे नियामक निकायहरू ध्वस्तै किन नहोउन् । त्यो भद्रगोलको परिणाम हामी अहिले भोगिरहेका छौं । दुर्गमका स्वास्थ्य संस्था र अस्पतालहरूमा जनशक्ति र पूर्वाधार दुवै छैन । सहरमा बेरोजगार, स्वयंसेवी र अर्धरोजगार डाक्टरहरूको भिड छ । जनशक्ति जति सहरमा भएपछि विकटका मानिस डोकोमा बोकिएर, जिपमा थच्चिंँदै वा लाखौं खर्च गरेर हेलिकप्टरमा काठमाडौं वा ठूला सहरमा आउन बाध्य छन् । उनीहरूको स्वास्थ्य र धन दुवै गुमिरहेका छन् । यी समस्याप्रति आँखा चिम्लेर निकालिने स्वास्थ्य सम्बन्धी समस्याको कुनै पनि समाधान दिगो हुँदैन । समस्याहरूको वास्तविक समाधान गर्नु अगाडि तिनको जरैसम्म पहिचान गर्नुपर्छ । समाधानको काम अहिले सुरु गर्यो भने त्यसको प्रभाव देखिन समय लाग्ला, तर त्यो देखिन्छ । हाम्रो अभियान लामो समयदेखि मेडिकल शिक्षाको गुणस्तर कायम राख्नमा केन्द्रित भएकोमा अबचाहिँं स्वास्थ्यसेवा प्रवाहमा कायम यी समस्या समाधानमा पनि केन्द्रित हुनुपर्ने देखिन्छ । त्यस्तो दीर्घकालीन समाधानको एउटा प्रभावकारी उपाय भनेको छात्रवृत्तिमा वा नि:शुल्क पढ्ने विद्यार्थीहरूको संख्या कम्तीमा चार गुणाले बढाउने हुनसक्छ । अहिलेसम्म कसैले त्यसतर्फ नसोचेर तथा इच्छाशक्ति नभएर मात्रै हो, त्यसो गर्न पटक्कै गाह्रो छैन । केही वर्ष लगाएर शैक्षिक कार्यक्रमहरूका लागि न्युनतम पूर्वाधार बनाउने हो भने देशभरका सरकारी अस्पतालहरूमा मेडिकल विद्यार्थीहरूका लागि असंख्य सिकाइका अवसर छन् । त्यस्तै खासगरी स्नातकोत्तरका विद्यार्थीहरूले विशेषज्ञहरूको अनुगमनमा उनीहरूकै हाराहारीको सेवा दिने भएकाले अहिले जनशक्ति अभाव भएका सरकारी अस्पतालहरूको सेवाप्रवाहमा त्यसले धेरै ठूलो भूमिका खेल्न सक्छ । त्यसरी वर्षमा १२ सयजति स्नातक र ५०० जति विशेषज्ञ चिकित्सक नि:शुल्क पढेर निस्कने हो भने त्यसको एकाध वर्षमै दुर्गममा जाने चिकित्सक पुगेनन् वा सुगमका सरकारी अस्पतालमा दरबन्दी अनुसारका चिकित्सक नपुग्ने समस्याबाट राज्यले मुक्ति पाउँछ । अर्कोतिर अहिलेझैं करोडौं खर्च नलाग्ने हो भने कम तलब र सुविधामा दुर्गमसम्म चिकित्सक पुग्नेमात्र हैन, त्यो अवस्थामा ग्रामीण क्षेत्रका विपन्न र जेहेनदार विद्यार्थीहरूले डाक्टर बनेर आफ्नै ठाउँमा सेवा दिने मौका पाउँछन् । त्यसो गर्नुको अर्को दीर्घकालीन फाइदा पनि छ । त्यसरी उल्लेख्य संख्यामा नि:शुल्क सिटहरू हुने हो भने अहिले करोडौं शुल्क लिएर पढ्नै नसक्ने विद्यार्थीहरू जम्मा पारेर डिग्री बेचिरहेका निजी मेडिकल कलेजहरू आफैं सुध्रिन वा मेडिकल शिक्षाका कार्यक्रम बन्द गरेर अस्पतालमात्र चलाउन बाध्य हुन्छन् । यो वर्ष विद्यार्थीहरू नपुगेर शैक्षिक सत्र सर्ने, दोहोर्याएर प्रवेश परीक्षा लिने, मुस्किलले ५० प्रतिशत कटाउनेहरूलाई चर्को शुल्क लिएर भर्ना गर्ने जस्ता जुन कामहरू भए, ती हेर्दा यसै पनि निजी क्षेत्रले धानेको नेपालको मेडिकल शिक्षा धेरै परसम्म जाने देखिंँदैन । आम मानिसको विश्वास टुटेर जुन दिन यो क्षेत्र धराशायी हुन्छ वा गुणस्तरमा अहिलेको जस्तो भद्रगोलका कारण जुन दिन निजी क्षेत्रलाई मेडिकल शिक्षाबाटै निषेध गर्नुपर्छ, त्यो दिन राज्यलाई विकल्प नभई हुँदैन । त्यसका लागि अब निजी क्षेत्रको सिट संख्या घटाउँदै जाने र सरकारी तथा छात्रवृत्तिका सिटहरू बढाउँदै जाने हो भने केही वर्षमै नेपालमा मेडिकल शिक्षा सहज रूपमा निजी क्षेत्रबाट सरकारीतिर रूपान्तरण हुनसक्छ । त्यसो गर्दा अस्पतालहरू निरन्तर चलिरहने हुनाले निजी मेडिकल कलेजहरूको व्यवसाय पनि रोकिने अवस्था आउँदैन । कम लागतमा ठूलो संख्यामा योग्य डाक्टरहरू बनेसँगै स्वास्थ्यसेवामा लाग्ने खर्च स्वाट्टै घट्छ र अहिलेसम्म उपचारको अभावमा रोगी र अपांग भएर बाँच्ने तथा अकालमा मर्ने नागरिकहरूले त्यस्तो दुर्दशा भोग्नु पर्दैन । यसरी काम हुने हो भने आगामी एक दशकमा देशको मेडिकल शिक्षा र स्वास्थ्य क्षेत्र दुवैको कायापलट हुन्छ । अहिलेको जस्तो करोडौं तिरेर बनेका डाक्टरलाई खेदेर गाउँ पठाउनु पनि पर्दैन र कुनै ठाउँको सरकारी अस्पतालमा डाक्टर पुगेनन् भन्ने समाचार सुन्नु पनि पर्दैन । हेलिकप्टर चढेर सुत्केरी हुन काठमाडौं आउनका लागि घरखेत बेच्ने अवस्थाको पनि अन्त्य हुन्छ । तबसम्म भौतिक पूर्वाधारहरूमा उचित लगानी गर्ने हो भने स्वास्थ्य चौकीहरूलाई स्तरोन्नति गरेर डाक्टर गाउँगाउँसम्म पुर्याउनसमेत सम्भव हुन्छ । पक्कै पनि यो विकल्प एउटा नियम बनाएर झारा टार्नुभन्दा कठिन छ र यसलाई व्यवहारमा ल्याउँदा अनेक चुनौती आउँछन् । सबैभन्दा पहिलो कुरा त अहिले निजी मेडिकल कलेजहरूलाई सम्बन्धन र सिट बाँड्दा नियामक निकायका पदाधिकारीहरूमार्फत करोडौं हात पार्ने गरेका विभिन्न पार्टीका नेताहरूले यसको चर्को विरोध गर्नेछन् । उनीहरूका लागि संविधानमा गुणस्तरीय स्वास्थ्यसेवा सबै नागरिकको नैसर्गिक अधिकार लेखिदिएपछि आफ्नो जिम्मेवारी सकियो । सरकारले तोकेको शुल्कमा योग्य विद्यार्थीहरू पढाउनभन्दा बरु व्यवसाय नै बन्द गरिदिन्छौं भनिसकेकाले सायद त्यो विकल्पको निजी मेडिकल कलेजहरूले चर्को विरोध गर्ने छैनन्, त्यसमाथि अस्पताल चलाउन पाइरहने हुनाले उनीहरूले गर्ने विरोधको कुनै अर्थ पनि रहँदैन । तर कसैको समर्थन वा विरोध हुन्छ भन्दैमा जायज र आम नागरिकको दीर्घकालीन हितको कुरा उठाउन हामी छाड्दैनौं र हाम्रो अबको लडाइँ यो विकल्पलाई व्यवहारमा उतार्नका लागि हुनेछ । जति धेरै नागरिकहरू यो अभियानमा सरिक भएर दबाब बढाउन सक्छौं, त्यति नै छिटो यसलाई व्यवहारमा उतार्न राजनीतिक दलहरू र राज्य तयार हुनेछन् । भविष्यमा अहिलेझैं सिकाइबाट विमुख तर करोडौं तिरेर डिग्री लिएका डाक्टरहरूसित सेवा लिने कि राम्रोसित बिरामी हेरेर सिकेका योग्य र जेहेनदार डाक्टरहरूसित सेवा लिने, तपाईंहाम्रै हातमा छ ।"
निजामती कर्मचारीको उमेर हद किन बढाउने ?,"हालै सरकारले निजामती कर्मचारीको उमेर हद बढाउने तयारी गरेको समाचार बाहिर आएसँगै युवा वर्गले त्यसको खुलेरै विरोध गरिरहेका छन् । अहिलेको यस्तो प्रविधिको जमानामा पनि सरकारी कामकाज पुरानै शैलीमा गरिरहने पुराना कर्मचारीहरूको उमेर हद थप्ने कदमको बेरोजगार युवाहरूले विरोध गरेका हुन् । केही गर्नुपर्छ भन्ने जुझारु युवाहरूको सही व्यवस्थापन कसरी गर्ने भनी कार्ययोजना बनाउन नलागी पुरानै कर्मचारीको उमेर हद बढाउन सरकार कस्सिएर लागेको छ । यसले त युवालाई जसरी भए पनि वैदेशिक रोजगारमा धकेल्न सरकार लागिपरेको भान हुन्छ । युवालाई कसरी उपयोग गर्नेभन्दा पनि बूढा कर्मचारीलाई तन्नेरी बनाउनेतिर सरकारको ध्यान गएको पाइन्छ । भन्ने गरिन्छ, कुनै पनि देशको निजामती सेवा राम्रो र चुस्त नभई त्यहाँको सरकार राम्रो हुनै सक्दैन । पछिल्लो समय भने निजामती सेवा विद्यमान आदर्श, मूल्य, मान्यता, आचरण, जिम्मेवारी र जवाफदेहिताबाट विचलित हुँदा यसप्रतिको जनविश्वास घट्दै छ । बदलिँदो विश्व परिवेश, नयाँ प्रविधि र जनअपेक्षाबमोजिम निजामती सेवाले आफूलाई ढाल्न नसक्दा जनविश्वास गुमाउँदै गएको हो । बढ्दो भ्रष्टाचार, राजनीतीकरण, ढिलासुस्ती तथा नातावाद, कृपावादले जनताको विश्वासलाई अझै कमजोर बनाएको छ । व्यावसायिकताको कमीले कर्मचारीले जनअपेक्षा बमोजिम कार्यसम्पादन गर्न नसक्दा सरकारी सेवाप्रति सेवाग्राहीको विश्वास कमजोर भएको हो । जनताले सामान्य कामका लागि पनि धेरै प्रक्रिया अपनाउनुपर्ने तथा कर्मचारीको काम पन्छाउने प्रवृत्ति यसको कारक रहेको छ । निजामती सेवाले समयानुकूल प्रविधि उपयोग गर्न नसक्दा सेवा छरितो र पारदर्शी हुनसकेको छैन । सरकारले सक्ने हो भने कर्मचारीको उमेर हद ५८ बाट ६० होइन, ५५ बनाउँदा राम्रो हुने देखिन्छ ।एउटा व्यक्तिले जतिसम्म तदारुकतासाथ काम गर्न सक्छ, त्यतिबेलासम्म मात्र ऊ त्यो पदको लागि योग्य मानिनुपर्छ । उमेर हद बढाउने अवधारणाले अफिसमा जाने र हाजिर गरेको भरमा तलब पकाउने काम मात्रै हुन्छ । घरमा नाति, नातिना खेलाएर बस्ने बेलाका कर्मचारीलाई तलब खुवाउन र बढुवा गराउनकै लागि यो अवधारणा ल्याएर के गर्न खोज्दैछ, सरकार ? कतिपय सरकारी कार्यालयका कर्मचारीलाई हेर्दा उनीहरू जागिरको लागि कसरी योग्य भए भनी अचम्म लाग्छ । त्यस्ता कर्मचारीको उमेर हद बढाएर सेवा अवधि थपिने हो भने सेवाग्राहीले के अपेक्षा राख्ने ? सेवाको स्तर बढाउन नपर्ने तर उमेर हदमात्रै बढाउनुपर्ने ? दुई वर्ष उमेर हद बढाउनासाथै युवा कर्मचारीको वृत्ति विकासमा त्यसको प्रत्यक्ष असर पर्छ । अत: युवालाई विदेश पठाउने अनि बूढापाका कर्मचारीलाई पोस्ने काम नहोस् । दुई वर्ष उमेर बढाउँदा सरकारले भनेजस्तै पेन्सनको व्ययभारमा केही मात्रामा कमी र केही कर्मचारीलाई फाइदा होला । तर त्यसले राष्ट्रलाई दूरगामी असर पार्छ । यसतर्फ सरकारले बेलैमा ध्यान दिने हो कि । जयराम पुडासैनीबौद्ध६, काठमाडौं"
पृथ्वीनारायणमाथि प्रश्न गर्न पाइन्छ !?,"मालिक, हजुरको तरबारले टाउको काट्छ कि फूलभ्रममा परेँ म । हजुरको बन्दुकले विचार ढाल्छ कि मान्छेभ्रममा परेँ म । यसलाई प्रजाले बनायो कि राजालेभ्रममा परेँ म ।श्रवण मुकारुङबिसे नगर्चीको बयान पृथ्वीनारायणमाथि प्रश्न उठाउने तँ को होस् ? सेनाको मान्छे हुँ, बन्दुकले उडाइदिन सक्छु । नेपाल प्रज्ञा प्रतिष्ठानले राजकीय शैलीमा आयोजना गरेको कार्यक्रममा पूर्वबिग्रेडियर जर्नेल प्रेमसिंह बस्न्यातले प्रश्न उठाउने श्रोतालाई मञ्चबाटै जुत्ता हानेको घटना सानै होला, तर त्यसको अर्थ भने सानो छैन । इतिहासकार र लेखकको छविसमेत बनाएका एवं इतिहासमा विद्यावारिधि गरेका पूर्वसैनिक अधिकारीले पृथ्वीनारायणमाथि प्रश्न गर्ने श्रोतालाई वक्ताको स्थानबाटै बन्दुकले उडाइदिने धम्की दिनु समाचार नहुन पनि सक्छ, परन्तु यसले गरेको संकेत भने विमर्शको विषय हो । काठमाडौं विश्वविद्यालयमा द्वन्द्व व्यवस्थापन विषयमा अध्यापन गराइरहेका र शान्ति निर्माण (पिस बिल्डिङ) बारे लेख्दै आएका बस्न्यातले प्रश्नलाई निषेध गर्न अनौठो नहुन सक्छ, किनभने इतिहासकार, लेखक र प्राध्यापकहरू आफूलाई प्रश्नभन्दा माथि ठान्ने गर्छन् नै । तर पृथ्वीनारायण शाहको २९५ औं जन्मजयन्तीमा उनले प्रश्नकर्तालाई बन्दुकले उडाइदिने धम्कीका साथ शक्ति प्रयोग गरेको सन्दर्भले भने धेरै प्रश्न उठाएको छ, जसको उत्तर खोज्ने चासो र चिन्ता कसैबाट व्यक्त भएको छैन । पृथ्वीनारायणको महिमागानपछि भएको अन्तरक्रियामा एक सहभागी रवि गुरागाईंले पृथ्वीनारायण शाहको गुनगानमात्रै गाउने काम भएको र प्राज्ञिक विमर्श नभएको भनी प्रश्न उठाएपछि अतिथि दीर्घामा बसेका बस्न्यात मञ्चबाटै जाइलागेका थिए । हमला शोभनीय वा मर्यादित भयो कि भएन, उनी र प्रतिष्ठान नै जानुन् । तर यसले प्रश्नलाई निषेध गर्न खोजेको छ, विशेषत: राष्ट्रिय आइकन (प्रतीक) वा भगवानजस्ता आराध्यदेव बनाइएका व्यक्ति, संस्था वा विम्बमाथि सन्देह र आलोचनालाई जरैदेखि निमोठ्न खोजिएको छ । यो पक्कै पनि लोकतान्त्रिक प्रक्रिया र वैज्ञानिक संस्कृतिको द्योतक होइन । राज्यको प्राज्ञिक संस्थाले गरेको सामन्ती पाराको जन्मजयन्ती र यस्तो दुष्कर्मलाई प्राज्ञिक कार्य पनि भन्न सकिँदैन । प्राज्ञिक विमर्शको मागविरुद्ध भएको अप्राज्ञिक दुष्कर्ममा मौन समर्थन दिएर प्रज्ञा प्रतिष्ठानले शाही संस्कृतिलाई निरन्तरता दिएको छ ।नेपालको विद्या, प्रज्ञा र शक्तिको ठेक्का लिइरहेका व्यक्ति र संरचनाहरूका रवैया हेर्दा यस्तो लाग्दैछ : पृथ्वीनारायणमाथि प्रश्न उठाउनु महाअपराध हो, किनभने उनी सन्देह, प्रश्न र आलोचनात्मक विमर्शभन्दा माथिका राष्ट्रनिर्माता वा महामानव हुन् π उनीहरूका प्राज्ञिक विमर्श विरोधी रवैयाले भन्दैछन्, पृथ्वीनारायणमाथि प्रश्न उठाइयो भने राष्ट्र र राष्ट्रिय एकता नै भताभुंग हुन्छ । इतिहास भनेकै शासकहरूको विरुदावली वा प्रसस्ति वा जीवनीका रूपमा ठान्ने इतिहासकार र प्रसस्तिकारहरूका लागि राष्ट्रिय प्रतीकमाथि सन्देह, प्रश्न र आलोचना गर्न अराष्ट्रिय दुष्कर्म गर्न हो । यस्तो रवैया र बुझाइले राष्ट्र र राज्यसँगै तिनको एकीकरणबारे प्राज्ञिक विमर्शलाई टेवा दिँदैनन्, नत पृथ्वीनारायणले बनाएको ठानिने राष्ट्र र राज्यको निर्माण, एकता वा सार्वभौमिकतालाई नै टेको दिन्छन् । जबकि बन्नेबिग्रने क्रममा रहने राष्ट्र र राज्यसमेत प्रश्नभन्दा माथि हुँदैनन्, नत राष्ट्रका निर्माता एवं राज्यका सञ्चालकहरू नै विमर्श र आलोचनाभन्दा पृथक हुन सक्छन् ।इतिहासकारहरू बाबुराम आचार्य र सूर्यविक्रम ज्ञवालीहरूद्वारा पृथ्वीनारायण शाहलाई महान राष्ट्रनिर्माताका रूपमा पुजिएको र नेपालका एकीकरणकर्ताका रूपमा परिभाषित गरिएकै कारण सन्देह, प्रश्न र आलोचनाभन्दा माथि राखिएको तथ्य जगजाहेर छ । राजनीतिशास्त्र र समाजशास्त्रका सामान्य विद्यार्थीलाई पनि थाहा छ, शाहको जमानामा राष्ट्र (नेसन) भन्ने अवधारणा नै विकसित भएको थिएन, उनले निर्माण गरेको राष्ट्र भनिने ढुंगो पनि गोर्खा साम्राज्यको विस्तार बाहेक केही थिएन । इतिहासकार कुमार प्रधानका अनुसार गोर्खा साम्राज्यलाई असिल हिन्दुस्थानको रूपमा विस्तार र स्थापित गर्न चाहेका शाहले नेपालमाथि विजय (कन्क्वेस्ट) गरेका हुन्, एकीकरण गरेका होइनन् । दिव्य उपदेशअनुसार उनका लागि नेपाल भनेको चार भन्ज्याङभित्रको काठमाडौं उपत्यका वा तीन सहर भएको वागमती उपत्यका (स्वनिग:) मात्रै थियो, जसमाथि विजयपछि राज गर्ने सपना सँगालिएको थियो । एकीकरणका विभिन्न आयामबारे आलोचनात्मक अध्ययन गरेका आर्थिक इतिहासकार महेशचन्द्र रेग्मीका अनुसार यही तीन सहरको नेपालका उब्जाउ खेतीपाती, तिब्बतका लागि टक छाप्ने उद्योग, सुनका भव्य गजुर, भारततिब्बतको इन्टरपोट व्यापार, त्यसका लागि प्रयोग हुने नाकामाथि कब्जा जमाउने र नेपाल लगायत ठूलो भूभाग भएको गोर्खा राजा वा गोर्खा महाराजा वा गोर्खाधिपति हुने सपनाले उनलाई हमला गर्न उक्साएका थिए । उनका सपना र जपना भनेकै गोर्खा राज्यको विस्तार बाहेक, साम्राज्य फैलाएर सत्ता, शक्ति र सम्पत्तिको एकाधिकार फैलाउने बाहेक अरू थिएन । उनको भनिएको नेपाल एकीकरणको सपना सन् १९३० को दशकदेखि नेपाली राज्य र राज्यसँग जोडिएका बुद्धिजीवीहरूद्वारा थालिएको नेपालीकरणको राजनीतिकवैचारिक सिर्जनामात्रै हो ।शाहको विरुदावली र वंशावली होइन, ऐतिहासिक तथ्य खोतल्दा गरिब र सानो गोर्खा राज्यका शासक शाहले कहीं कतै पनि नेपाल एकीकरणको सपना देखेको पाइँदैन, नत अहिले बनेको बृहत नेपाललाई नेपालका रूपमा स्वीकारेको पाइन्छ । र तत्कालीन नेपाल रहेको चार भञ्ज्याङ वा तीन सहरमाथि विजयलाई समेत सिंगो नेपालको जितको अर्थमा अथ्र्याइएको पनि कतै देखिँदैन । उनको गोर्खा राज्यको विस्तारको परिणामस्वरूप मात्रै आजको नेपाल बनेको हो, जसको अस्तित्वलाई कसैले अस्वीकार गरेको वा विभाजन गर्न खोजेको छैन । इतिहासकार तुल्सीराम वैद्यका अनुसार सत्यतथ्य के हो भने शाह अहिलेको बृहत नेपाललाई नेपाल नै ठान्दैनथे, गोर्खामात्रै मान्दथे । आफ्नो राजधानी काठमाडौंमा सारे पनि शाहले बृहत नेपाललाई नेपाल नामकरण गरेका वा नेपालको रूपमा स्वीकारेका थिएनन्, बरु यस अधिराज्यलाई गोर्खाराज्यकै रूपमा स्थापित गरेका थिए र गोर्खालीकरणलाई जारी राखेका थिए । प्रधान र वैद्यको अध्ययनलाई पूर्वाग्रही ठान्ने हो भने आफूलाई गोर्खालीका रूपमा प्रस्तुत गर्नमा गौरवबोध गर्ने अध्येता योगी नरहरिनाथले संकलन गरेको इतिहास प्रकाशमा सन्धिपत्र संग्रहमा भएका तथ्य केलाएर हेर्न सकिन्छ । गोर्खा र अन्य राज्य, गोर्खाले तीन सहर नेपाल लगायत सेन अधिराज्य, बाइसीचौबिसी राज्यसँगै कुमाउँगढवालमाथि गरेको सैन्य विजय र अन्य देशसँग गरिएका सन्धिसम्झौता उधिनेर हेर्न सकिन्छ । र त्यहाँ कहीं कतै पनि नेपाल अधिराज्य किन राखिएन होला, बरु गोर्खाराज्य मात्रै किन राखिँंदै आयो होला भन्ने सत्यतथ्य थाहा पाउन सकिन्छ ।वैद्यका अनुसार शाहकालपछि गोर्खाली शासक बनेका राणाशासकहरू पनि यस भूभागलाई नेपाल मान्दैनथे र गोर्खाराज्यकै रूपमा शासकीय कार्यव्यापार गर्थे । उनीहरूले गोर्खाराज्यलाई पहाड, नेपाल (काठमाडौं उपत्यका) र मधेसका रूपमा तीनवटा भूप्रशासनिक विभाजन गरेका थिए । यसको अर्थ शाह राजा र राणा शासकहरूका नजरमा त्यतिखेरसम्म नेपाल शब्द सिंगो देशको नाम र पहिचान बनेकै थिएन । जसरी पृथ्वीनारायण शाहले काठमाडौं उपत्यकालाई मात्रै नेपाल मान्ने गरेका थिए, उनीहरूका लागि पनि नेपाल गोर्खाराज्यका तीन क्षेत्रमध्ये एकको नाममात्रै थियो । लामो समयसम्म काठमाडौं उपत्यकाभन्दा बाहिरका जनताले नेपाल भनेको समग्र देशको रूपमा बुझ्ने नगरेको, उपत्यका छिर्ने कामलाई मात्रै नेपाल जाने भन्ने गरेको र उपत्यका छिर्न पनि राहदानी लिनुपर्ने बाध्यता रहेको तथ्य यहाँ स्मरणीय छ । कतिसम्म भने सन् १९०८, १९३० र १९३६ का इस्तिहार वा सरकारी सूचनामा समेत गोर्खाराज्य र गोर्खा सरकारकै प्रयोग एवं आफूलाई गोर्खालीकै रूपमा गौरवका साथ प्रस्तुत गर्न शासकीय भाषा, नीति र व्यवहारको अभ्यास गरिएको पाइन्छ । यसै क्रममा खसकुरा वा पर्वते भाषालाई गोर्खाली भाषा नामकरण गरिएको, गोर्खाभाषा प्रकाशिनी समिति बनाइएको, गोर्खा दक्षिणबाहु पुरस्कार बनाइएको र गोर्खापत्रको प्रकाशन गरिएको तथ्यले गोर्खालीकरण जारी रहेको संकेत गरेका छन् । त्यस्तै सन् १९२४ मा चन्द्र शमशेरको पालामा बनाइएको राष्ट्रगानमा समेत नेपाली राजामहाराजाको होइन, श्रीमान गम्भीर गोर्खाली प्रचण्ड प्रतापि भूपतिको बखान गरिएको पाइन्छ । र यहाँका विविध पहिचानका जनतालाई पनि गोर्खाली भाइ वा गोर्खाली रैतीकै रूपमा परिभाषित गरिएको छ, जसमा पछिमात्रै नेपालीकरण गरिएको हो । सत्य जतिसुकै तितो भए पनि गोर्खाली अधीनस्थ अधिराज्यलाई नेपालका रूपमा स्वीकार्ने र यहाँका राजालाई गोर्खाराज्यका राजाका रूपमा होइन, नेपालका महाराजाका रूपमा लेख्ने काममा पहिले इस्ट इन्डिया कम्पनी र ब्रिटिस साम्राज्य तथा तिनका अधिकारीहरूले गरेका थिए । चाहे सन् १८१६ को सुगौली सन्धि होस् या सन् १९२३ को नेपालब्रिटेन सन्धि, चाहे विलियम ह्यामिल्टनका किताब होस् या एफबी कर्कप्याट्रिकका रचना तिनमा नेपाल, नेपाल अधिराज्य, नेपालका महाराजाको रूपमा प्रयोग गरिएको पाइन्छ, जसले सन् १९३६ मा आएर मात्रै नेपालका शाह र राणा शासकबाट सहमति पाएको देखिन्छ । गोर्खाराज्यलाई नेपाल अधिराज्य मान्ने कामसँगै गोर्खाली भाषालाई नेपाली भाषा बनाउने र सर्वत्र नेपालीकरण गर्ने क्रम तेज पारिएको हो । त्यसको नेपथ्यमा एक भाषा, जाति, धर्म, संस्कृति, क्षेत्रको प्रभुत्व रहेको छ । गोर्खालीकरणदेखि नेपालीकरणसम्मको नेपालको राजनीतिकवैचारिक यात्रा र यसबारे नेपाली राज्य र बुद्धिजीवीहरूबाट भएको ज्ञान निर्माणबारे प्रश्न राखिँंदा कसैका देउता रिसाउने वा देश नै भत्किने काम पक्कै नहोला कि !"
लोकमानको बहिर्गमनसँगै उब्जेका सवालहरू,"कतिपयलाई अप्रिय लाग्ला, तैपनि २०६२६३ सालको जनआन्दोलनपछि राजनीतिक दलहरू अधिकांश क्षेत्रमा असफलजस्तै भएका छन् । पहिलो संविधानसभा संविधान दिन असफल भयो । दोस्रो संविधानसभाले संविधान त दियो, तर कार्यान्वयनको बाटो चुनौतीपूर्ण नै छ । आशय राम्रो भए पनि दुरुपयोग हुँदा समावेशीकरणको अवधारणामै प्रश्न सिर्जेको छ भने धर्म निरपेक्षताको विरुद्ध त ठूलै जनमत देखापर्दै जाँदा लागु नहुँदै संघीयता धरापमा परेझैं भएको छ । हुँदाहुँदै व्यापक विरोधका बाबजुद भ्रष्टाचारको आरोप लागेका अनि जनआन्दोलन दबाउन भूमिका खेलेका पूर्व मुख्य सचिव लोकमानसिंह कार्कीलाई भय, दबाब र कसैको इसारामा रातारात भ्रष्टाचार विरुद्ध कार्य गर्ने थलो अख्तियार दुरुपयोग अनुसन्धान आयोगमा गरिएको नियुक्ति पनि हालै सर्वोच्च अदालतको आदेशले बदर भएपछि त्यसले हाम्रा नेतृत्व कति गैरजिम्मेवार थिए र छन् भन्नेमात्रै स्पष्ट भएको छैन, उनीहरूमाथि नैतिक प्रश्नसमेत तेर्सिएको छ । आफ्नै बारेमा अख्तियारमा उजुरी पर्दापर्दै पनि कार्की त्यसको प्रमुख बन्न सक्नु भलै त्यो उनको सफलता थियो होला, तर आम नेपालीका निम्ति भने त्यो एउटा राष्ट्रिय लज्जा । यस्तो राष्ट्रिय लज्जा कार्कीका कारणमात्रै सम्भव भएको होइन । यो त उनलाई नियुक्त गर्ने दलहरू अनि तत्कालीन मन्त्रिपरिषद अध्यक्ष बीचमा लेनदेन मिल्नुको साझा परिणाम थियो । जब उनीहरूबीच लेनदेन र स्वार्थ बाझिन थाले, तब नै कार्कीले दलका नेतालाई पत्र काटी तर्साउन थाले । हाम्रा राजनीतिकर्मीहरू भ्रष्टाचारी थिएनन् भने उनीहरू कार्कीसामु यति निरीह हुँदैनथे । तर भए, कारण उनीहरू न पारदर्शी थिए, नत सम्पत्ति शुद्धीकरणमा आफूलाई चोख्याउन सक्ने कुनै आधार नै बाँकी थियो । कुरा स्पष्टै छ, कार्की पनि उनीहरूलाई बिना प्रतिशोध र पूर्वाग्रह कारबाहीको दायरामा ल्याई सुशासन कायम गराउन टेवा पुर्याउन नभई तर्साईतर्साई आफ्नो दुनो सोझ्याउन चाहन्थे । उनको यही सोच नै कालान्तरमा उनलाई पतनको बाटोमा एक कदम अगाडि धकेल्न सहायकसिद्ध भयो भन्दा बढी नहोला । अख्तियार प्रमुखमा उनको नियुक्ति बेठिकै भए पनि नियुक्त भइसकेपछि वैधानिक बाटोबाट नहटुन्जेल उनलाई अस्वीकार गर्नु कानुनी राज्यकै उपहास हुन्थ्यो । त्यसैले जेजसरी नियुक्त भएको भए पनि पदमा रहुन्जेल भ्रष्टाचार विरुद्ध शून्य सहनशीलता तथा तटस्थतासाथ काम गरी परिणाम दिन मैले यसै दैनिकको वैशाखको स्तम्भमा अनुरोध गरी पत्र लेखेको थिएँ । पद र शक्तिको दुरुपयोगबाट जे हासिल गर्ने प्रयत्न गरिन्छ, त्यो नै वास्तवमा भ्रष्टाचार हो । यही भ्रष्टाचारका कारण नेपालका आर्थिक अनि राजनीतिक प्रणालीप्रति अविश्वास चुलिँदो छ भने संस्थाहरू कार्य गर्नै नसक्नेगरी थलापरेका छन् । यस्तो स्थितिमा यदि कार्कीले प्रतिशोधबिना भ्रष्टाचारमा संलग्न जोसुकैलाई वैधानिक रूपले कारबाही अगाडि बढाएको भए अयोग्यताको पगरी भिरेर बाहिरिँदासमेत जनताको सहानुभूति उनीसँगै हुनसक्थ्यो । तर दाउपेच, पूर्वाग्रह अनि प्रतिशोधभन्दा माथि उठ्नै नचाहने उनलाई त्यो सौभाग्य पनि मिलेन । अन्तर्राष्ट्रिय फुटबल महासंघफिफाले कारबाही गर्दासमेत एन्फा अध्यक्ष गणेश थापाको करोडौंको भ्रष्टाचारलाई स्थगित गर्ने, सुडान काण्डमा मौनता साँध्ने, भूकम्प पीडितको त्रिपाल काण्डलाई बिर्सिदिने अनि माओवादी शिविरमा भएको भनिएको करोडौंको भ्रष्टाचारमा कारबाही अगाडि बढाउनुको सट्टा त्यसलाई बार्गेनिङ पावरको रूपमा प्रयोग गर्न खोज्नु नै उनका तर्फबाट भएका केही देखिने खालका क्रियाकलाप थिए । मेडिकल शिक्षामा उनले गरेको नाङ्गो हस्तक्षेप त डा गोविन्द केसीकै अनशनकै क्रममा छताछुल्ल भएका हुन् । यस्ता अनेकौं घटनाका बाबजुद करिब ३ वर्षसम्म आफ्नो नियुक्तिमा महत्त्वपूर्ण भूमिका खेलेका दलहरूसँग उनको सम्बन्ध सुमधुर नै रह्यो । सर्वोच्च अदालतले समेत उनको विरुद्ध परेको रिट खारेज गरिदिएपछि त उनी लगाम बिनाको घोडाझैं भएको र माथिल्ला तहका भ्रष्टाचारीहरूले समेत आफूलाई बढी सुरक्षित अनि संरक्षित ठानेको विश्लेषण गर्नेहरू पनि कम छैनन् । तर आशा धमिलिँदै गएको न्यायालयमा नयाँ नेतृत्व आएसँगै घटनाले नयाँ मोड लिन पुग्यो । अधिवक्ता ओमप्रकाश अर्यालले निष्ठापूर्वक उनको योग्यता सम्बन्धी यस अघिको अदालतको फैसला विरुद्ध पुन: रिट दर्ता गरेसँगै कार्की लगायतमा तरङ्ग ल्याइदियो । फलत: संकटका घडीमा आफ्नो बचाउमा नलागेको भन्दै एकातिर उनले प्रचण्डको भ्रष्टाचार काण्डलाई प्रचारात्मक शैलीमा अगाडि ल्याउन थाले भने अर्कातिर चोखो नभएका ठानिएका प्रचण्डलाई पनि त्यसले आनन्दसँग सुत्न दिने कुरै भएन । प्रधानमन्त्री जस्तो व्यक्तिले अदालत र कार्कीसँग पनि कुरा मिलाइसकेको भनी गैरजिम्मेवार अभिव्यक्ति दिएको समाचार बाहिरिएपछि उनी माओवादी शिविरको प्रकरणबाट कति आत्तिएका रहेछन् भनी आकलन गर्न गाह्रो हुँदैन । एमाले पनि यसअघि नै कार्कीले उसका कतिपय नेतालाई काटेको पत्रको जवाफ दिने उचित समयको प्रतीक्षामै थियो । यी घटना नै कार्की र दलहरूबीच भएका सहमति तथा कार्यगत एकता टुटाउन कारक बन्नपुग्दा आफैँले नियुक्ति दिलाएका व्यक्तिविरुद्ध संसद्मा महाअभियोग प्रस्ताव दर्ता भयो । प्रस्ताव दर्ता गरिए पनि त्यसपछिका घटनाक्रम उदेकलाग्दा हुनपुगे । अदालतले फैसला दिने दिनसम्म उनीहरूले महाअभियोग प्रस्तावलाई टार्दै आए । फैसला हुने दिनमात्रै त्यसलाई समितिमा छलफलका निम्ति पठाइनु संयोगमात्रै थियो भनी विश्वास गर्न गाह्रो हुन्छ । महाअभियोगको प्रस्तावलाई प्रक्रियामा लैजाँदा कार्कीलाई पनि संसद्मा विचार राख्ने मौका दिनुपथ्र्यो र त्यसो गर्दा कतै उनले दलका नेतृत्वहरूको भ्रष्टाचार सम्बन्धी प्राप्त जानकारीहरू वैधानिक ठाउँबाटै सार्वजनिक त गर्ने होइनन् भन्ने त्रासका कारण सायद संसद्ले त्यसमाथि आलटाल गरिरह्यो । अर्को विचारणीय सवाल के पनि हो भने महाअभियोग कार्कीलाई ठेगान लगाउने हेतुले मात्रै ल्याइएको थिएन । यो त भविष्यमा उनको स्थान लिनेहरूलाई समेत राजनीतिक नेतृत्वको भ्रष्टाचार छानबिन नगर्न र गरिहालेमा त्यसको परिणाम के हुनसक्छ भनी अप्रत्यक्ष रूपले सन्देश दिनका निम्ति पनि हो भन्नेहरू धेरै छन् । यसरी हेर्दा कार्की त अयोग्य पात्र भएकाले अदालतको फैसलामार्फत बाहिरिनु सही नै भयो । तर दलका यस्तै शृफ्ला जारी रहने हो भने त्यसले कतै अख्तियार नै निरीह बन्दै जाने त होइन भनी चिन्तासमेत गर्न थालिएको छ । यसैकारण हुनसक्छ, कार्कीको बहिर्गमनसँगै सामाजिक सञ्जालमा अयोग्य व्यक्तिलाई साँठगाँठ गरी नियुक्त गर्नेहरूले कारबाही भोग्नुपर्छ कि पर्दैन भन्ने कोणबाट व्यापक छलफल भएका छन् । आफ्नै गलत निर्णयका कारण प्रभावकारी बन्न नसकेको अख्तियारका सन्दर्भमा गल्तीसमेत महसुस नगरी कानुनले सजायको व्यवस्था गरेको छैन भन्दै यी नेताले आफ्नो नालायकी ढाक्दै नैतिकतालाई तिलाञ्जली दिई जनतामा ठाडो शिर पारेर कुर्लन मिल्छ ? देश नबनेको निराशा व्यक्त गर्ने जनता तथा कार्यकर्ताले पनि आफ्ना यी गैरजिम्मेवार नेतृत्वलाई क्षमा दिँदै जाने शृफ्ला अन्त्य नहुने हो भने आज अयोग्य व्यक्तिलाई कसैको इसारामा रातारात नियुक्ति दिलाउन लागिपर्नेहरूले भोलि स्वार्थ मिल्दा नेपालकै अस्तित्व र सार्वभौमिकतामा खतरा पुर्याउने काम नगर्ने आधार के हऽनसक्छ ? यी र यस्ता थुप्रै अनुत्तरित सवालको जवाफ खोज्ने बेला आएको छ । अन्त्यमा राजनीति, शिक्षा, स्वास्थ्य, प्रशासन लगायत सबैजसो क्षेत्रमा हावी भ्रष्टाचारले पुरै देशलाई नै दीर्घरोगी बनाइरहेको छ । भ्रष्टाचारीहरूलाई मुख्य नेतृत्वबाट अलग्याई मुलुकमा नियम र कानुनको कार्यान्वयनसहित पद्धति नबसालेसम्म अख्तियारमा कुनै खास व्यक्ति आउनु र जानुले जनतामा तात्त्विक अन्तर पर्ने छैन । भ्रष्टाचार अन्त्य र सुशासन कायम गराउन आवश्यक ऐन र कानुनका हिसाबले हामी दक्षिण एसियामा त्यति कमजोर छैनौं, तथापि कार्यान्वयनको पाटो असाध्यै फितलो हुने र सबै क्षेत्रलाई पैतृक सम्पत्तिझैं भागबन्डा गर्ने प्रवृत्तिका कारण दिनानुदिन हाम्रो छवि खस्कँदैछ । यसर्थ सर्वोच्च अदालतको यो फैसलाबाट पाठ सिकेर आगामी दिनमा भ्रष्टाचार विरुद्ध शून्य सहनशीलतासहित सुशासन कायम गराउनेतर्फ केन्द्रित हुन सकियो भनेमात्रै नेपालको प्रगति सम्भव हुनेछ । तर यसका निम्ति एक नागरिकका रूपमा जिम्मेवारीसाथ हामीले निर्वाह गर्नुपर्ने भूमिका निकै महत्त्वपूर्ण हुन्छ ।"
न्यायालयको सीमा,"सर्वोच्च अदालतको सम्मान सबैले गर्नपर्छ र यसको निर्णयको पालना गर्नु सबैको लागि बाध्यता छ । सर्वोच्च अदालतको सम्मान र मर्यादा सबभन्दा बढी अदालत आफैंले तथा सरकारले राख्नसके मात्र अदालतमाथि जनविश्वास बढ्छ । अदालतको क्षमता कामको गुणस्तर, निष्पक्षता र यसले सम्पादन गरेको न्याय एवं प्रतिवाद गरेका सिद्धान्तहरूका आधारमा तथा व्याख्या गरेका संवैधानिक एवं कानुनी प्रावधानको विश्लेषणका आधारमा, विशेषगरी सर्वोच्च अदालतको जनमूल्यांकन हुन्छ । सर्वोच्च वा कुनै पनि उच्च अदालतको निर्णय एवं व्याख्यामाथि विश्लेषण एवं टिकाटिप्पणी हुन सक्छन् । मर्यादित कटु आलोचना पनि हुनसक्छ । अमर्यादा र अपहेलनाको सीमा ननाघेर गरिएका सकारात्मक विश्लेषण एवं विवेचनाले अदालतलाई दरिलो नै बनाउँछ । अदालतको राय तथा मुद्दाका सन्दर्भमा दिएको तर्क अवलम्बनकारी हुनसक्छ, बन्धनकारी हँदैन । कानुनी प्रभावकारिताका लागि धेरै उपयोगी हुने राय भने अपवादका रूपमा अदालतको निर्णयभन्दा पनि दरिलो रूपमा परिणत नहुने होइन । कहिलेकाहीं त संविधानसरह नै मान्यसमेत हुनपुग्छ । यसको ज्वलन्त उदाहरण अमेरिकी सर्वोच्च अदालतले सन् १८०३ मा मार्वरीविरुद्ध मेडिसनको मुद्दामा दिएको लिखित संविधानको सर्वोच्चता, न्यायिक पुनरावलेकन तथा सर्वोच्च अदालत अन्तिम कानुनी व्याख्याताको रूपमा स्थापित एक राय हो । त्यही राय नै आज विश्वव्यापी संवैधानिक सिद्धान्त हुनपुगेको छ । त्यो अदालतको राय निर्णय थिएन । मुद्दा परमादेश दिन नपर्ने भनी टुङ्गिएको थियो । क्षेत्राधिकारको अभावमा निवेदन खारेज गरियो । अन्यथा निर्णय पालन हुने राजनीतिक अवस्था थिएन । हाम्रै छिमेकी राष्ट्र भारतको सर्वोच्च अदालतले १९७३ मा केशवानन्द भारतीको अति चर्चित मुद्दामा प्रतिपादित संवैधानिक मौलिक संरचना सम्बन्धी सिद्धान्त संविधानमा आधारित थिएन । त्यस मुद्दामाथि दिएको रायदेखि लिएर अन्य कैयांै मुद्दामा दिएका थप विश्लेषणात्मक राय संविधानमा प्रत्यक्ष उल्लेख नभए पनि स्थापित संवैधानिक विधि हुनपुगेका उदाहरण पाइन्छन् । हाम्रै सर्वोच्च अदालतले आवश्यकताको सिद्धान्तको आडमा पहिलो संविधानसभाको आयु चार वर्षसम्म लम्व्याएको हो । संविधानसँग जोडिएका कैयौं विषयहरू राजनीतिसँग जोडिएका हुन्छन् । त्यस्तो विषयभित्र प्रवेश गर्दा अदालतले केही खतरा निम्त्याएको हुनसक्छ । जानीजानी बोकेको खतराको जिम्मेवारी आफैं लिनुपर्छ । कहिलेकाहीं राष्ट्रिय हितमा संवैधानिक निकासको लागि पनि राजनीतिसँग जोडिएको विषय हेर्नपर्ने आवश्यकता पर्ला । तर अदालतले ज्यादै संयमित भएर यस्ता विषयमा बोल्नुपर्छ । अदालतले जति कम बोल्छ, सही परिणाम दिन्छ, यसको मर्यादा त्यति नै बढ्छ । अदालतको प्रवेश आवश्यक ठाउँमा मात्र हुनुपर्छ । न्यायिक पुनरावलोकनको शक्तिशाली यन्त्र राजनीतिक विषयमा सकेसम्म प्रयोग गर्नु हँदैन । अझ राय दिने काममा त अघि सर्नु हुँदैन । वर्तमान सन्दर्भ केही समय अघिमात्र सर्वोच्च अदालतले लोकमानसिंह कार्कीको नियुक्ति सन्दर्भमा र संविधानको दोस्रो संशोधनको सन्दर्भमा दर्ता भएको विषयमा परेको सार्वजनिक सरोकारका विषयमा अभिव्यक्त गरेका रायमाथि संविधानको विद्यार्थीका हैसियतले आफ्नो विश्लेषण राख्नु उपयुक्त ठान्छु । किनभने ती दुवै महत्त्वपूर्ण संवैधानिक विषयवस्तु हुन् र त्यस्ता विषयमाथि व्यापक संवाद र परिचर्चा हुन आवश्यक छ । कानुन व्यवसायी र संसदीय संघसंस्थाको संवैधानिक विषयमा छलफल गर्नुगराउनु अधिकार क्षेत्रभित्रकै कुरा हो । विशेषगरी संविधानसँग जोडिएका राजनीतिक विषयवस्तुले प्रत्यक्ष रूपमा न्यायिक संविधानवादको विकासमा असर पर्छ । कहिलेकाहीं न्यायक्षेत्र राजनीतिक क्रीडास्थल हुनपुग्छ । यो प्रवृत्तिलाई रोक्न जरुरी छ । अन्यथा अदालत नै संविधान र मानवअधिकारको संरक्षक होइन, भक्षक बन्न जाने निश्चित छ । प्रथमत: सार्वजनिक सरोकारको विषयमा कानुन व्यवसायी नै झगडियाका रूपमा सर्वोच्च अदालतको ढोकामा जाने बढ्दो प्रवृत्ति न्यायको लागि घातक हुनसक्छ । वकिलले पक्षको प्रतिनिधित्व गर्ने हो, आफै मुद्दा बोक्ने झगडिया हुने होइन । सार्वजनिक सरोकारको संयन्त्रलाई दुरुपयोग हुनदिनु भएन । वकिल र न्यायाधीश दुवै झगडियाजस्तो हुने हो भने भोलि झगडिया नै न्यायाधीश हुन सक्छन् । राधेश्याम अधिकारीको मुद्दामा तत्कालीन प्रधानन्यायाधीश विश्वनाथ उपाध्यायले सार्वजनिक सरोकारको संयन्त्र प्रयोग सम्बन्धी सैद्धान्तिक सीमा निर्धारण गर्नुभएको थियो । त्यो सीमा सर्वोच्च अदालत स्वयंले तोड्दै आएको छ । लोकमानसिंह कार्की र संविधान संशोधनका विषयमा गरिएका निर्णयहरू गम्भीर तर ज्यादै हतारमा भएका देखिन्छन् । यी निर्णयको दूरगामी प्रभाव नेपालको नयाँ संविधान र न्यायक्षेत्रमा पर्ने निश्चित छ । यी दुवै मुद्दाले सार्वजनिक सरोकारका विषयगत ढोकाबाट वकिल नै झगडिया भएर प्रवेश गराइएका विवादास्पद राजनीतिक विषयवस्तुसँग प्रत्यक्ष सम्बन्ध राख्छन् । न्यायाधीशहरूकै अलगअलग राय पनि ती विषयमा प्रकट भइसकेका हुन् । सञ्चार माध्यमले ऐतिहासिक घोषणा गरेर यसको बजार भाउ अरू बढाएको पनि छ । त्यसैले पनि यी दुवै मुद्दाका विषयवस्तु र न्याय सम्पादन प्रक्रियाबारे गहिरो विश्लेषण र छलफल जरुरी छ ।लोकमान कार्कीको मुद्दालोकमानसिंह कार्की नियुक्तिको मुद्दा लहरो तान्दा पहरो थर्काउने खालको संवैधानिक, न्यायिक, नैतिक एवं राजनीतिक वियषवस्तुसँग जोडिएको विषय हो । यसले चारवटा प्रधानन्यायाधीश खिलराज रेग्मी, दामोदर शर्मा, कल्याण श्रेष्ठ र सुशीला कार्कीलाई प्रत्यक्ष वा परोक्ष रूपमा आफूतिर तान्छ । बाधाअड्काउ फुकाउने सम्बन्धी एक मुद्दामा कल्याण श्रेष्ठ र सुशीला कार्कीले अल्पमतीय राय दिनुभएको पनि छ । बाधाअड्काउ फुकाउने नाममा दोस्रो संविधानसभाको निर्वाचन गराई राजनीतिक निकास दिने उद्देश्यबाट भएका असंवैधानिक संविधान संशोधनलाई अहिले कोट्याउने हो भने वर्तमान संविधानकै वैधानिकतामाथि थप प्रश्न उठ्न सक्छ । स्वयं सर्वोच्च अदालतमाथि पनि परोक्ष रूपमा प्रश्न उठ्न दिनु राम्रो हँदैन । तसर्थ लोकमानसिंह कार्की र संविधान संशोधन प्रस्तावभित्रका अन्तरवस्तुमा सर्वोच्च अदालतका न्यायाधीशहरूले राख्नुभएका तर्कहरूबारे सर्वोच्च अदालत वार एसोसिएसन र कानुन संकायहरूका लागि थाती राखी अदालतले अभिव्यक्त गरेका अनावश्यक थप रायबारे यहाँ छलफल गर्नु उपयुक्त हुन्छ । कार्कीको नियुक्ति बदर गर्दै सर्वोच्च अदालतको तीन सदस्यीय इजलासले राष्ट्रपतिका नाममा समेत परमादेश जारी गर्दै संविधान परिषदलाई अब उप्रान्त नैतिकवान योग्यता पुगेको व्यक्तिलाई छनोट गर्न र अख्तियार दुरुपयोग निवारण आयोगको प्रमुख आयुक्त यथाशीघ्र अर्थात तत्काल नियुक्त गर्न निर्देशनात्मक आदेश वा राय दिएको छ ।प्रधानमन्त्रीको अध्यक्षतामा सर्वोच्च अदालतका प्रधानन्यायाधीश र महाअभियोगका सन्दर्भमा न्यायिक भूमिका खेल्ने विधायिका संसद्को सभामुखसमेत सदस्य रहेको उच्चस्तरीय संयन्त्र संवैधानिक निकायलाई उसको अधिकार क्षेत्रभित्र प्रवेश गरी यस्तो आदेश दिन सर्वोच्च अदालतले कदापि मिल्दैन । स्वतन्त्र अस्तित्व भएको संवैधानिक परिषदलाई समेत यस्तो पूर्वाग्रही निर्देशन दिने काम सर्वोच्च अदालतको होइन । अहिले त नयाँ संविधान अन्तर्गतको संवैधानिक परिषद गठन भएको छ । यस्तो निर्देशन आफ्नै प्रधानन्यायाधीशले भविष्यमा गर्ने छनोट प्रक्रियामा आजै अदालतले हस्तक्षेप गर्न खोजेको ठहर्दैन ? यसरी बढी बोल्ने प्रवृत्ति न्यायिक इजलासमा बढ्नु ज्यादै गलत हुन्छ । राष्ट्रपतिले त संवैधानिक परिषदको सिफारिसमा नियुक्त गर्ने हो, त्यस्तो अनैतिक व्यक्ति तिमीहरू नियुक्त गर्छौ भन्ने खालको आक्षेप लाग्ने निर्देशनात्मक आदेश राष्ट्राध्यक्ष र राज्यका प्रमुख अंगहरूलाई दिनु उचित हुन्छ र ? सर्वोच्चका न्यायाधीशज्यूहरूले यसमा ध्यान दिन जरुरी देखिन्छ । संविधान संशोधन प्रस्तावन्यायिक पुनरावलोकन र संवैधानिक सर्वोच्चता कायम राख्न सर्वोच्च अदालतको भूमिका र संविधानवादबारे अन्तरिम आदेश दिन अस्वीकार गर्दागर्दै पनि अदालतले आफ्नो राय दोस्रो संविधान संशोधनका सम्बन्धमा सार्वजनिक सरोकारकै अर्को मुद्दामा बोल्यो । संसदीय मान्यता र संविधान विपरीत विरोधी दलहरूले गरेको संसदीय अवरोध फुकाउने यो सर्वोच्चको रायले मद्दत गर्यो । तर मुद्दाको विषयवस्तुमा पूर्ण छलफल नै नभई सर्वोच्चको इजलासले प्रान्तीय सीमांकन निर्धारण सम्बन्धमा सम्बन्धित प्रान्तको सहमति लिनुपर्ने विषय पनि छुनपुगेको छ । विषयवस्तुमा छलफल नै नभई अन्तिम निष्कर्षमा पुग्नुअघि निर्वाचनद्वारा गठन नै नभएको र हुन नसकेको नामसमेत टुङ्गो नलागेको अपूर्ण प्रान्तहरूको विषयमा बोल्नु के आवश्यक थियो र ? फेरि यो विशुद्ध राजनीतिक विषय पनि हो । यस्ता नबोले नै हुने न्यायिक अभिव्यक्तिले पछि गठन हुने इजलासलाई पूर्वाग्रही बनाउँदैन ? सही रूपमा अन्तरिम आदेश दिनसमेत अस्वीकार गर्दागर्दै पनि यस्ता अभिव्यक्ति इजलासबाट कहिलेकाहीं आउँछ । यो मानव स्वभावसँग आबद्ध हुन्छ, यस्ता कमीकमजोरीहरू । तर राजनीतिक विषयसँग जोडिएका संविधानका गम्भीर तथा विवादास्पद विषयहरूबारे सर्वोच्च अदालत संयमित भएरै बोल्नु राम्रो हुन्छ न्यायकै हितमा, सर्वोच्च अदालतकै हितमा र संविधानको भविष्यकै हितमा । भोलि ठूलठूला संविधानसँग जोडिएका संविधान कार्यान्वयन सम्बन्धी अवश्यम्भावी विषयहरू हेर्न तयार हुनुपर्ने जिम्मेवारी सर्वोच्चको काँधमा आउने निश्चित छ । अन्त्यमा,सर्वोच्च अदालत आजको दिनमा बढी संयमित हुन जरुरी देखिन्छ । राजनीतिक भागबन्डाका आधारमा न्यायाधीश नियुक्त गर्न बाध्य देखिएको लाञ्छना लागिरहेको प्रतिकूल समयमा न्यायपरिषदलाई राजनीतिक दबाबबाट कसरी मुक्त गर्ने भन्ने चिन्ता आज आम बौद्धिक जमातमा व्याप्त छ । दलीय न्याय प्रणालीबाट अदालतलाई जोगाएर निष्पक्ष न्याय सम्पादनका निम्ति स्वतन्त्र न्यायपालिकाको अस्तित्व पुन: कायम राख्ने ठूलो जिम्मेवारी आजको न्यायिक नेतृत्वको काँधमा आइपरेको छ । न्यायपालिकालाई अझै समावेशी बनाउन सकिएको छैन । यो कार्य अति नै कठिन हुँदै गएको छ । कानुन व्यवसायीहरू पनि दलीय बन्धनबाट मुक्त भएर न्यायपालिका जोगाउन अग्रसर हुन नसके यही न्यायपालिका भोलि राजनीतिज्ञहरूलाई अधिनायकवादी प्रवृत्तिबाट जोगाउन असक्षम हुनेछ । राजनीतिले न्यायपालिकालाई गलत बाटोतिर नडोर्याओस् न्यायिक नेतृत्वको ध्यान यसतर्फ जान जरुरी छ । यसका लागि असिम नैतिक साहसको जरुरी पर्छ । (ढुंगेल वरिष्ठ अधिवक्ता एवं संविधानविज्ञ हुन् ।)"
प्राविधिक शिक्षाका लागि महायज्ञ,"दाङ प्राविधिक शिक्षाको प्रवद्र्धन गर्ने उद्देश्यले सोमबारदेखि घोराहीमा महायज्ञ सुरु भएको छ । महायज्ञमार्फत शैक्षिक गुणस्तर अभिवृद्धि एवं स्तरीय प्राविधिक शिक्षालय सञ्चालनमा सहयोग पुग्ने आयोजक पद्मोदय पब्लिक नमुना उच्च माविले जनाएको छ । महायज्ञ उद्घाटनपूर्व घोराहीमा विभिन्न सांस्कृतिक झाँकीसहित बजार परिक्रमा गरिएको थियो । सबै धर्मबीच एकता, हामी सबैले बुझौं प्राविधिक शिक्षाको आवश्यकता भन्ने नाराका साथ सुरु भएको महायज्ञ १० दिनसम्म सञ्चालन हुने महायज्ञ मूल आयोजक समितिका संयोजक गोविन्द न्यौपानेले बताए । महायज्ञमा प्रमुख कथावाचक पण्डित दिनबन्धु पोख्रेलले प्रवचन दिनेछन् ।"
पूर्वमा धेरै उजुरी,"मोरङ पूर्वका विभिन्न जिल्लाबाट अख्तियार दुरुपयोग अनुसन्धान आयोगमा तीन वर्षयता ३ हजार ८ सय ९५ उजुरी दर्ता भएका छन् । आयोगको इटहरीस्थित कार्यालयमा दर्तामध्ये मोरङका ५ सय ५४ उजुरी छन् ।विराटनगरमा आयोजित भ्रष्टाचार नियन्त्रणमा आयोगको भूमिका विषयक अन्तक्र्रियामा उक्त तथ्यांक सार्वजनिक गरिएको हो । मोरङबाट आयोगमा सबैभन्दा बढी शिक्षाको १ सय ६२, स्थानीय निकायको १ सय ७, भूमिसुधारसम्बन्धी ५६, स्वास्थ्यको ३५, बनको ३४, गृह अन्तर्गत कार्यालयका २५ उजुरी दर्ता छन् । तीमध्ये ५ सय २१ फछ्र्योट भएको आयोगले जनाएको छ ।"
एचआईभी संक्रमित बढ्दो,दैलेख खरीगैरा ६ की बालु बयकले कर्जा निकालेर पतिलाई विदेश पठाइन् । विदेशबाट फर्किएको केही समयपछि पतिको एचआईभीका कारण मृत्यु भएपछि उनलाई छोराछोरीको भविष्यको चिन्ताले सताएको छ । राकम कर्णालीकी सावित्रा नाथ योगीको पीडा पनि उस्तै छ । ५ जनाको परिवारमा छोरीबाहेक सबै एचआईभी संक्रमित छन् । वैदेशिक रोजगारीमा गएका पतिले उतैबाट रोग सारेर ल्याएपछि सबै संक्रमित भएका हुन् । सिहौसन स्थायी घर भएकी उनी गाउँमा सबैले संक्रमित भन्दै अपहेलना गरेपछि परिवारसहित राकमको खिड्कीज्युला सरेकी हुन् ।त्यहाँ मजदुरी गरी परिवार पाल्दै आएकी उनलाई फेरि यो ठाउँ छोड्नुपर्ने हो कि भन्ने चिन्ताले सताएको छ । अहिले एचआइभी संक्रमित परिवारका सदस्य स्थानीय स्वास्थ्य चौकीमार्फत एआरटी सेवा लिइरहेका छन् । वैदेशिक रोजगारीमा जाने पुरुषबाट महिलामा एचआईभी संक्रमण बढ्दै गएको छ । पछिल्लो समय ग्रामीण क्षेत्रका बालबालिकामा संक्रमण देखिन थालेको छ । दैलेखमा २ सय ५१ जना महिला र पुरुषमा संक्रमण देखिएको जिल्ला जनस्वास्थ्य कार्यालयले जनाएको छ । यहाँका ग्रामीण क्षेत्रका अधिकांश युवा वैदेशिक रोजगारीमा छन् । यहाँका ३६ जना बालबालिकामा एचआईभी संक्रमण छ । राकम कर्णली क्षेत्रमा एकल महिलाहरूको संघर्ष समितिकी अध्यक्ष नानीदेवी शाहीले पुरुषहरूका कारण एचआईभीको संक्रमण बढ्दै गएपछि जनचेतनामूलक कार्यक्रम सञ्चालन गरिरहेको बताइन् । जिल्लामा एआरटी जाँचका लागि सबसेन्टर नहँुदा ६६ महिनामा चेकजाँच गर्न असहज भएको छ । यसका लागि नेपालगन्ज जानुपर्ने बाध्यता छ ।
लडेर किशोरीको मृत्यु,"बझाङ भीरबाट लडेर एक किशोरीको ज्यान गएको छ । घाँस काट्न गएकी सुनकडा २ की १७ वर्षीया कल्पनाकुमारी ढाँटको आइतबार मृत्यु भएको हो । सुनकुडा माविमा १० कक्षा अध्ययनरत ती किशोरी पारिमेला जंगलमा घाँस काट्ने क्रममा चिप्लिएर लडेकी थिइन् । यस्तै, कञ्चनपुर, झलारी पीपलाडी नगरपालिका ४ की १७ वर्षीया विन्दु भट्ट घर नजिकै रूखमा झुन्डिएको अवस्थामा मृत फेला परेको प्रहरीले जनाएको छ ।"
चेपाङलाई न्यानो कपडा,धादिङ चेपाङ समुदायको बाहुल्य रहेको धुसा गाविसका १ हजार ५ सय परिवारलाई आइतबार न्यानो कपडालगायत सामग्री वितरण गरीएको छ । भूकम्प दिवसका अवसरमा नेपाल रेडक्रसको आयोजनामा कपडा बितरण गरिएका हुन । भूकम्प दिवसकै अवसरमा चेतनामूलक र्याली पनि निकालिएको थियो ।
ठगी आरोपमा ३ पक्राउ,"हेटौंडा मुद्दा मिलाइदिन्छु भन्दै रकम ठगी गर्ने हेटांैडा ११ का सवालसिंह घलानलाई प्रहरीले सोमबार पक्राउ गरेको छ । उनले विभिन्न मुद्दा मिलाउने भन्दै रकम ठगी गरेको प्रहरीको दाबी छ । यस्तै सवारी दुर्घटनासम्बन्धी मुद्दामा प्रहरीलाई मिलाउने भन्दै ठगी गरेको आरोपमा सर्लाही, मलंगवा ७ का प्रिन्स सिंह र हेटांैडा ११ का कुमार तामाङ पक्राउ परेका छन् । तीनै जनालाई ठगीमा मुद्दा चलाएको डीएसपी वामदेव गौतमले बताए ।"
बाघले झम्टिँदा दुई घाइते,नवलपरासी कावासोती १६ डन्डामा बाघको आक्रमणमा सोमबार दुई जना घाइते भएका छन् । घर नजिकैको जंगलमा घाँसदाउरा गर्न गएका ५० वर्षीया सुमित्रा गिरी र उनकी २८ वर्षीया छोरी टोपमायालाई बाघले आक्रमण गरेको प्रहरीले जनाएको छ । घाइतेमध्ये आमा सुमित्राको अवस्था गम्भीर छ । उनीहरूको भरतपुर अस्पतालमा उपचार भइरहेको छ ।
ठक्करले बालिकाको मृत्यु,"पोखरा पृथ्वीचोकबाट जिरोकिलोमिटरतर्फ जाँदै गरेको ग९प ६३६२ नम्बरको स्कुटरलाई ग१ख ३६४२ नम्बरको ट्रकले सिर्जना चोकमा ठक्कर दिँदा स्याङ्जा, आरूखर्क ३ घर भई लेखनाथ १७ बस्ने चार वर्षीया स्मृति गुरुङको ज्यान गएको छ । उनका काका मनबहादुर गुरुङले स्कुटर चलाएका थिए । गम्भीर घाइते स्मृतिको उपचारका क्रममा मेट्रोसिटी अस्पतालमा मृत्यु भएको प्रहरीले जनाएको छ । मनबहादुर र बालिकासँगै बसेका सन्दीप गुरुङ सामान्य घाइते छन् ।"
विद्युत् अनियमित,काभ्रे प्राधिकरणको ढिलासुस्तीका कारण पाँचखाल ८ होक्सेका २ सय ४० घरधुरी अँध्यारोमा बस्न बाध्य छन् । पुस ४ गते पड्किएको ट्रान्सफर्मर बनाउन प्राधिकरणले ढिलाइ गर्दा उनीहरू अँध्यारोमा बस्न बाध्य भएका हुन् । ५० केभीएको पुरानो ट्रान्सफर्मर एक महिनाअघि नै पड्किएपछि विद्युत् आपूर्ति हुन सकेका छैन ।
औषधि नपाएरै छटपटी,"सरकारले जिल्लाका स्वास्थ्यकेन्द्रमार्फत ७० भन्दा बढी अत्यावश्यक औषधि सर्वसाधारणलाई नि:शुल्क वितरणको घोषणा गरेको लामो समय भइसक्यो । तर, मध्य तथा पश्चिम तराईका बासिन्दा सिटामोल कै लागि छटपटिन बाध्य छन् । जिल्लामा धेरै प्रकारका नि:शुल्क औषधि उपलब्ध छैनन् । भएका ठाउँमा पनि सर्वसाधारणले सहजै पाउन सकेका छैनन् । कपिलवस्तुबाट मनोज पौडेल, पर्साबाट शंकर आचार्य, हेटौंडाबाट प्रताप विष्ट र नवलपरासीबाट नवीन पौडेल लेख्छन् कपिलवस्तुका स्वास्थ्य केन्द्रमा चार महिनायता नि:शुल्क औषधिको चरम अभाव छ । दुई महिनाजति बिरामीले सिटामोलसमेत पाएका थिएनन् । अहिले सिटामोल आपूर्ति केही सहज भए पनि एन्टी एलर्जिन र कोर्टिम एन्टिबायोटिक औषधि ठप्पै छ । जिल्ला जनस्वास्थ्य कार्यालयमा ३ सातादेखि दुवै औषधि छैनन् । आधारभूत औषधि सकिँदा बिरामीलाई त्यसै फर्काउनुपरेको पर्सोहिया स्वास्थ्य केन्द्रका सिनियर अहेव माधव अर्यालले बताए । बल्लतल्ल एक लाख चक्की सिटामोल जोहो गरेँ, जिल्ला जनस्वास्थ्यका स्टोर प्रमुख मेघनाथ खनालले भने, फेरि एन्टी एलर्जिन र कोर्टिम सकियो । दैनिक अधिकांश स्वास्थ्य संस्थाबाट उक्त औषधि माग हुने गरेको छ । अन्य औषधिको पनि मौज्दात कम हुँदै गएको छ । जनस्वास्थ्यका अनुसार औषधि माग्दै दैनिक १५२० स्वास्थ्य संस्थाका प्रमुखले फोन गर्ने गरेका छन् । जिल्ला स्वास्थ्यले गरेको टेन्डरअनुसारका औषधि नआउँदा अभाव भएको हो । ६२ लाखको टेन्डर ३१ लाखमा परेकाले आधा औषधि मात्र आपूर्ति भएको वरिष्ठ जनस्वास्थ्य अधिकृत योगेन्द्रप्रसाद भगतले बताए । सबै आपूर्ति नभइकन आएजति औषधि उपयोग गर्न मिल्दैन, उनले भने, ठेकेदारलाई पूरै औषधि ल्याउन आग्रह गरेका छौं । सरकारले जिल्ला अस्पतालबाट ७०, प्राथमिक स्वास्थ्य केन्द्रबाट ५८ र स्वास्थ्य चौकीबाट २७ प्रकारका औषधि नि:शुल्क प्रदान गर्ने नीति बनाएको छ । तर, यहाँ मुस्किलले आधा पनि वितरण सम्भव भएको छैन । कपिलवस्तुका ७२ स्वास्थ्यचौकी, २ प्राथमिक स्वास्थ्य केन्द्र, ३ जिल्ला अस्पताल, ५ सहरी स्वास्थ्य क्लिनिक र २ गाउँ क्लिनिक गरी ८४ स्वास्थ्यसंस्थाबाट छन् । जिल्लामा आवश्यक ८० प्रतिशत औषधि केन्द्रबाट आउने र २० प्रतिशत खरिद गरिने व्यवस्था छ । अधिकांश औषधि अभावपर्साका सहरी तथा ग्रामीण स्वास्थ्य केन्द्रमा साउनदेखि नै सिटामोलबाहेक सबैखाले अत्यावश्यक औषधि पाइन छाडेका छन् । आर्थिक वर्ष लागेदेखि नै अभाव सुरु भएको हो, वीरगन्ज उपमहानगरभित्रकै एक स्वास्थ्य चौकीका इन्चार्जले भने, झाडापखाला, जाडोले हुने रोग, बालबालिका बिरामी पर्दा दिइने औषधिदेखि महिलाले लगाउने परिवार नियोजनको ३ महिने सुई डिपोको समेत अभाव छ । जिल्ला जनस्वास्थ्यलाई पटकपटक समस्या अवगत गराइसके पनि समाधान प्रयास नगरेको उनले आरोप लगाए । जाडोसँगै रुघाखोकी, ज्वरो, निमोनियाका बिरामी बढेका छन् तर हामीसँग सिटामोलबाहेक अरू औषधि छैन, अर्का सिनियर अहेवले भने, ५ महिनाभन्दा बढी भइसक्यो, खोइ कहिले समाधान हुने हो ? जिल्ला जनस्वास्थ्य कार्यालयका निमित्त प्रमुख सचिदानन्द सिंहले भने जिल्लामा औषधि अभाव नभएको दाबी गरे । सबै खाले औषधि दैनिकजसो स्वास्थ्य केन्द्रलाई आपूर्ति गर्दै आएका छौं, कतै पनि अभाव छैन, उनले भने, जजसले यहाँबाट औषधि लग्छन् उनीहरूले नै अभाव रहेको भन्दै कार्यालयको बदनाम गरिरहेछन् । मंसिर अन्तिम साता औषधि खरिदका लागि कार्यालयले टेन्डर खोलेको थियो । टेन्डर प्रक्रियामै उजुरी परेकाले कार्यालयले करिब ४५ लाख रुपैयाँ बराबरको औषधि खरिद गर्न नसकेको सिंहले बताए । जिल्ला प्रशासन कार्यालयले प्रतिक्रिया मागेको छ, उनले भने, सीडीओ साहेबले मौखिक रूपमा फुकुवाको आदेश दिइसक्नु भएको छ, एकदुई दिनमै टेन्डर प्रक्रिया पूरा हुन्छ । नि:शुल्क पाइँदैनसरकारले बर्थिङ सेन्टरसहितका स्वास्थ्य चौकीमा ३८ किसिमका औषधि नि:शुल्क दिनुपर्ने व्यवस्था गरे पनि मकवानपुरका बासिन्दा त्यसबाट वञ्चित छन् । गढी गाविसस्थित स्वास्थ्य चौकीमा ३८ वटा नि:शुल्क औषधिमध्ये २८ मात्र छन् । काँकडा गाविसस्थित स्वास्थ्यचौकीमा ९ किसिमका औषधि छैनन् । राजमार्गसित जोडिएको प्राथमिक स्वास्थ्यकेन्द्र मनहरीमैझाडापखालाका बिरामीलाई आवश्यक मेट्रोन र एन्टिबायोटिक छैन । स्वास्थ्यकेन्द्रले ५८ किसिमका औषधि दिनुपर्ने व्यवस्था छ । अहिले ५० थरी औषधि मात्र छन्, ती पनि असाध्यै थोरै मात्रामा, मनहरीस्थित केन्द्रका स्वास्थ्य सहायक टीकाराम अधिकारीले भने । केही दिनअघिसम्म काँकडा गाविसको स्वास्थ्यचौकीमा सिटामोलसमेत थिएन । जनस्वास्थ्यले एक साताअघि विभिन्न औषधि पठाएको छ, अहेव सूर्यबहादुर तामाङले भने, मेट्रोन अझै अभाव छ । स्वास्थ्य विभागले टेन्डरमा ढिलाइ गरेकाले नि:शुल्क वितरण गर्नुपर्ने औषधि आपूर्तिमा समस्या रहेको जिल्ला जनस्वास्थ्य कार्यालय हेटांैडाले जनाएको छ । कात्तिक र मंसिरमा औषधिको निकै अभाव थियो, कार्यालयका निरीक्षक तथा वरिष्ठ अहेव भोला चौलागाईंले भने, अहिले सबै स्वास्थ्यचौकी र प्राथमिक स्वास्थ्य केन्द्रमा २४ थरी बाहेक सबैजसो औषधि पुर्याएका छौं । नवलपरासीमा उस्तै समस्याजिल्ला अस्पताल नवलपरासीमा नि:शुल्क घोषणा गरिएका ७० प्रकारका औषधिमध्ये मुस्किलले ५० प्रकारका मात्र उपलब्ध छन् । प्राथमिक स्वास्थ्य केन्द्र र हेल्थपोस्टमा पनि पर्याप्त औषधि छैन । सर्वसाधारणले नि:शुल्क भनिएकै औषधि किनेर खानुपर्ने बाध्यता छ । कहिले बन्द त कहिले टेन्डरका नाममा औषधि अभाव देखाइन्छ, सिटामोलबाहेकका औषधि बाहिर किन्न लगाइन्छ, कुमारवर्तीका मोहन शर्माले भने, हामी सर्वधासाधारण स्वास्थ्य सेवाबाट समेत ठगिएका छौं । देवचुली स्वास्थ्य चौकीमा ३५ प्रकारका औषधि हुनुपर्नेमा २५ प्रकारका भन्दा पाइँदैनन् । ज्वरो, रुघाखोकी, चोटपटकजस्ता सामान्य स्वास्थ्य समस्या र गर्भवती महिलाका लागि आवश्यक औषधि भने अभाव नरहेको वरिष्ठ जनस्वाथ्य प्रशासक अरुणकुमार महतोले दाबी गरे । जिल्ला जनस्वास्थ्यमा आवश्यक औषधि खरिदका लागि बजेट थोरै हुँदा समस्या छ । अहिले टेन्डरमार्फत खरिद गरिएकाले केही दिनभित्र हेल्थपोस्टसम्मै सबैजसो औषधि पुग्ने महतोले बताए ।"
सरकारी निर्देशन बेवास्ता,"बुटवल सबै अस्पतालमा फार्मेसी सञ्चालनका लागि सरकारले तीन महिनाअघि रकमसमेत निकासा गरिसकेको छ । तर, यहाँस्थित लुम्बिनी अञ्चल अस्पतालले अझै फार्मेसी सञ्चालनमा ल्याएको छैन । फार्मेसी नहुँदा बिरामी निजी मेडिकलबाट महँगो औषधि किन्न बाध्य छन् । लक्षित वर्गका बिरामीले नि:शुल्क वितरण हुनुपर्ने औषधि पाउन सकेका छैनन् । स्वास्थ्य मन्त्रालयले कात्तिक तेस्रो साता फार्मेसी सञ्चालन गर्न १५ लाख रुपैयाँ पठाएको थियो । स्वास्थ्यमन्त्री गगन थापाले अस्पतालमै पुगेर बिरामीलाई सहज र सस्तो औषधि दिलाउने गरी तत्काल फार्मेसी सञ्चालन गर्न निर्देशन दिएका थिए । तर, अस्पतालले आफ्नो फार्मेसी कक्ष जनप्रिय फार्मेसीलाई भाडामा दिइराखेको छ । मेडिकल सुपरिन्टेन्डेन्ट (मेसु) विकास देवकोटाले मानव संसाधन र भाडा सम्झौतामा पुनर्विचार गर्नुपर्ने भएकाले तत्काल फार्मेसी सञ्चालन गर्न नसकिएको बताए । फार्मेसीबाट ठूलो रकम भाडा आइरहेकाले यसबारे पुनर्विचार गर्न मन्त्रालयलाई आग्रह गरिएको उनले जनाए । निजीलाई भाडामा दिँदा कर्मचारी र समय व्यवस्थापन गर्नुनपर्ने, मुनाफा पनि बढी हुने रहेछ, मेसु देवकोटाले भने । अस्पतालले गत वर्ष ४ वर्षको सम्झौतामा आफ्नो फार्मेसी भाडामा दिएको थियो । जनप्रियले मासिक १३ लाख १७ हजार ७ सय १७ रुपैयाँ भाडा तिरेको छ । यसको आम्दानीबाट अस्पतालले ४० भन्दा बढी नर्स तथा कर्मचारीको तलब खर्च व्यवस्था गरेको अस्पतालका सूचना अधिकृत लक्ष्मीराज रेग्मीले बताए । अञ्चल अस्पतालमा आसपासका १३ जिल्लाका दैनिक करिब १ हजार बिरामी आउने गर्छन् । ओपीडी समय बढेनसरकारले ५ बजेसम्म ओपीडी सेवा सञ्चालन गर्न दिएको निर्देशन पनि अञ्चल अस्पतालले बेवास्ता गरेको छ । यहाँ अहिले पनि ३ बजेसम्म मात्रै ओपीडी खुला हुन्छ । टिकट काट्ने समय बिहान ११ बजेसम्म मात्रै हो । यसले गर्दा टाढाबाट आउनुपर्ने बिरामी समस्यामा छन् । सानो उपचार पनि एक दिनमा सकिँदैन, मंगलबार अस्पतालमा भेटिएकी श्वासप्रश्वासकी बिरामी कुन्ती थापाले भनिन्, एक्सरे र खकार जाँच भयो भने त पालै आउँदैन । मेसु डा विकास देवकोटाले चिकित्सकको समय व्यवस्थापन नहुँदा ओपीडी समय लम्ब्याउन नसकेको बताए । अस्पतालमा चिकित्सककै संख्या पर्याप्त छैन, उनले भने भएका मध्ये पनि तालमेल मिलाउन समस्या छ ।"
बडघर बन्न तयार छैनन् युवा,"टीकापुरधनगढी टीकापुर वनगाउँका तेजबहादुर चौधरीले यसपटक आफू बडघर अर्थात् भलमन्सा नबन्ने घोषणा गरे । धनगढी ५ हसनपुरका वेदनप्रसाद चौधरीले आइतबार भलमन्सा बन्न कोही तयार नभएपछि बडघर छान्न अर्को मिति तय गरिएको बताए । उदासीपुर ४ मा पनि बडघर बन्न कोही तयार नभएपछि थारू गाउँ अन्योलमा परेको छ । यी केही उदाहरण मात्र हुन् । पछिल्लो समय थारू युवा परम्पराअनुसार गाउँको नेतृत्व गर्न इच्छुक नदेखिएपछि बडघर प्रथा नै संकटमा पर्ने देखिएको छ । गाउँको परम्परागत कामकाज चलाउन कसैलाई बडघर बनाउनैपर्ने भएकाले प्रत्येक घरबाट एकएक जना सदस्य जम्मा भई सर्वसम्मत रूपमा बडघर छान्ने गरिन्छ । अहिले अधिकांश थारू गाउँमा पुरानैलाई बडघरको जिम्मेवारी थोपर्ने काम भइरहेको छ । न कुनै कानुनी वैधता, न आर्थिक लाभ, गाउँका झैझगडादेखि सबै झन्झट बेहोर्नुपर्ने भएकाले युवा बडघर बन्न तयार नभएका हुन्, थारू अगुवा धर्मवीर चौधरी भन्छन्, थारू समुदायभित्रको परम्परागत लोकतन्त्र संकटमा परेको छ । थारू समुदायको नयाँ वर्ष माघीलगत्तै गाउँको नेतृत्व गर्ने बडघर, चिरकिया, चौकीदार र घरमूली छान्ने सांस्कृतिक परम्परा विस्तारै औपचारिकतामा सीमित हुने देखिएको छ । धनगढी उपमहानगरपालिका ५ हसनपुरका थारू युवा धर्मवीर चौधरी भन्छन्, पुरानाले जिम्मेवारी लिन चाहेका छैनन् । नयाँ पुस्ता परम्परागत प्रथाप्रति उदासीन भएपछि थारू संस्कृतिको महत्त्वपूर्ण पाटो संकटमा परेको हो । कैलाली पवेराका भलमन्सा राजेन्द्र थारूले ०६५ देखि निरन्तर भलमन्साका रूपमा काम गर्दै आएका छन् । यस पटक पनि गाउँले सबैले उनलाई नै भलमन्सा बनिदिन आग्रह गरेका छन् । राजेन्द्र भने यसपटक कुनै नयाँ व्यक्ति हुनुपर्ने बताउँछन् । उनले भने, यो सामाजिक जिम्मेवारी मात्रै नभएर सांस्कृतिक धरोहर पनि हो । एकै व्यक्तिले वर्षौंसम्म भलमन्सा हुन उचित हुँदैन पुस्तान्तरण गर्दै जानुपर्छ, उनले भने, सांस्कृतिक विचलनका कारण नयाँ पुस्ताले यसको महत्त्व बुझ्न सकेका छैनन् ।धर्म परिवर्तन अर्को तगारोअधिकांश थारू बस्तीमा धर्म परिवर्तन गर्ने लहर नै चलेको छ, रतनपुरका जगत चौधरी भन्छन्, आर्थिक प्रलोभनमा धेरै थारू युवाले धर्म परिवर्तन गरिसकेका छन् । बाँकी रहेका पनि आफ्नो संस्कृतिप्रति उदासीन देखिएकाले थारू संस्कृति नै संकटमा परेको छ । एउटै गाउँमा दर्जनौं चर्च छन्, उनले भने, नयाँ पुस्ताले त आफ्नो संस्कृतिबारे जानकारी नै पाउन सकेका छैनन् । भलमन्सा वा बडघर जस्ता सामाजिक संरचना औपचारिकतामा मात्र सीमित भएकामा उनले दुखेसो पोखे । गत वर्ष टीकापुर घटनापछि सुरक्षा अधिकारीले बडघरप्रति गरेको व्यवहारले पनि युवा इच्छुक छैनन् । टीकापुर ९ वनगाउ विचपुरुवाका बडघर तेजबहादुर चौधरीले गाउँलेले आफूलाई पुन: बडघर बन्न आग्रह गरे पनि आफूले नमानेको बताए । उनले भने, बडघरले यो गरेन, त्यो गरेन भन्ने गाउँलेको गुनासो मात्र हुन्छ । फाइदा केही पनि छैन । बडघर बन्नु विगतमा सामाजिक प्रतिष्ठाको कुरा हुन्थ्यो तर अहिले बडघरलाई न कुनै सम्मान छ, न कुनै प्रतिष्ठा । गाउँलेको गाली खाने काम मात्र छ, मुनुवा टिकलीगढका बडघर बलिराम चौधरीले भने । गाउँमा बडघरलाई सम्मान गर्ने परम्परा हराउँदै जानु, राजनीतिक दलका नेताले बडघरलाई अधीनमा राख्न खोज्नु, राज्य पक्षबाट बडघर प्रथाको कुनै सम्बोधन नहुनुलगायत विभिन्न कारणले केही वर्षयता थारू गाउँमा नेतृत्व गर्ने बडघरको कमी हँुदै गएको छ । बडघरमहटावा महासंघ कैलालीका अध्यक्ष विलारु थारूले भने, गाउँको पूजा, बाटोघाटो बनाउनेलगायत धेरै काम बडघरले गर्छ । बडघरको सम्मान र यथोचित व्यवस्थापन नभएपछि अहिले यो प्रथा नै संकटमा पर्न थालेको हो ।"
जनजीवन कष्टकर,"धौलाकोट (दार्चुला) जिल्लाको लेकाली भेगमा आइतबार दोस्रो पटक बाक्लो हिमपात भएको छ । पुस २३ मा परेको हिमपात पग्लन नपाउँदै फेरि हिमपात भएपछि चिसोले यहाँको जनजीवन अत्यन्त कष्टकर बनेको छ । सधैं हिमपात भइरहने बस्तीमा १४ वर्षपछि यसपालि बाक्लो हिमपात भएको हो । यति धेरै वर्षपछि बाक्लो हिमपात भएको यो पहिलो पटक हो, धौलाकोट ४ का धनपति धामीले भने, पहिला २३ वर्षको अन्तरमा हाम्रो बस्तीमा यसरी नै हिमपात हुन्थो । ०६० सालयता यहाँका बस्तीमा हिमपात हुनै छाडेको थियो, अहिले लामो समयपछि हिमपात भएकाले चिसो महसुस भएको छ । दुहु क्षेत्रका धारी, हिकिला, पीपलचौरी, हुती, धौलाकोट, राप्ला र व्यास गाविसमा आइतबार बाक्लो हिमपात भएको प्रहरीले जनाएको छ । लामो समयपछि हिउँदे वर्षासँगै बाक्लो हिमपात भएकाले यो वर्ष अन्य प्राकृतिक प्रकोप नभए खेती किसानी राम्रो हुने कृषकको भनाइ छ । बीउ छरेको लामो समयपछि हिउँ परेकाले खेतीलाई प्रशस्तै पानी पुग्ने भएकाले यसपालि फल पनि राम्रै पाउने किसानहरूले आशा गरेका छन् ।"
जाडोका परिकार,भटमास मिसाएको गुन्द्रुकको झोल खाँदा जाडो त्यसै भाग्छ । त्यो पनि टमाटर र खुर्सानी मज्जाले राखेको । सुनीता दुलालहाम्रा पुर्खाले त्यसै तोङबा बनाएका रहेनछन् । तोङबा खाएपछि जाडो कता हराउँछ हराउँछ । विमला तुम्खेवा
गाउँमा चित्रकार,"काठमाडौं सुनकोसी र रोशीको संगमस्थल दुम्जा सांस्कृतिक र भौगोलिक रूपमा ऐतिहासिक मानिन्छ । शैक्षिक सुधार गरेबापत लखेटिएका राणा प्रधानमन्त्री देवशमेशर यही बाटो धनकुटा पुगेका थिए । कुनै समय पूर्वको यो नाका बीपी, मातृकादेखि गिरिजासम्मका पुख्र्यौली भूमि पनि हो । हरेक वर्ष हुने दुम्जाको जात्रामा स्थानीय तामाङ समुदायको उपस्थिति र सेलो गीत यो क्षेत्रको मौलिक चिनारी हो । यस्ता अनेक पक्षलाई प्रवद्र्धन गर्दै ग्रामीण पर्यटन विकास गर्ने ध्येयसाथ हालै सहरबाट चित्रकारहरूको एक समूहले दुम्जामा खुल्ला कला कार्यशाला गरेको छ । एक साता लामो दुम्जा कला यात्रा२०७३ अन्तर्गत पाँच कलाकारले स्थलगत चित्र लेखन गरेका छन् । सुरेम देशारको संयोजकत्वमा अनिल महर्जन, जयराम महर्जन, सुरेन्द्रराज अधिकारी र राजेन्द्र देशारले यो कलायात्रामा भाग लिएका थिए । धरणीधर स्मृति पुस्तकालयको निम्तोमा दुम्जा पुगेका उनीहरूले कठिन भौगोलिक अवस्थाका बीच ग्रामीणप्राकृतिक सौन्दर्य, भूकम्पपछिको जनजीवन, दैनिकीलगायत विषयमा १६ वटा चित्र तयार पारेका छन् । मूर्तिकार राजेन्द्र देशारले भने सरस्वतीको मूर्ति निर्माण गरे । दुम्जा५ बालुवाटारस्थित देवीस्थानबाट सुरु भएको कलायात्रा रुपटार, घ्याम्पाटार, बसेरी, ओख्रेनी, दोभानडाँडा, काफ्लेचौर, ओध्रेकोट, हायुगाउँ, ज्यामिरे, सिमलचौर, दारिमबोट, उपल्लाथोक, माझथोक, पानीपोखरी हुँदै आँपघारीमा आइपुगेर सम्पन्न भएको संयोजक देशारले जनाए । कलायात्राका क्रममा कलाकारहरूले देवीस्थान माध्यमिक विद्यालय, जनजागृत प्रावि, पञ्चकन्या निमावि, कुशेश्वर विद्यापीठ माविमा पुगेर विद्यार्थीसँग कलाबारे अन्तरक्रियासमेत गर्न भ्याए । गाउँगाउँमा चित्रकलाको प्रदर्शन गरी गाउँलेसँग छलफलसमेत गर्यौं, यात्राबाट फर्केपछि देशारले भने, ग्रामीण पर्यटन प्रवद्र्धन गर्न कला गतिलो माध्यम बन्न सक्छ । यात्रा क्रममा बनेका चित्रहरू यही माघ २४ गते जागरणकवि धरणीधर कोइराला जयन्तीका दिन दुम्जामा नै प्रदर्शन गरिने उनले जनाए ।"
डाइङ क्यान्डल को ट्रेलर,"काठमाडौं क्विन्स वल्र्ड फिल्म फेस्टिभलमा छायांकन विधामा अवार्ड जितेको डाइङ क्यान्डल फिल्मको ट्ेरलर रिलिज भएको छ । नरेशकुमार केसीको पटकथा एवं निर्देशन रहेको फिल्म माघ २८ मा प्रदर्शन हुँदै छ । फिल्ममा सृजना सुब्बा, सौगात मल्ल, लाक्पा तामाङ, अर्पण थापा र विद्या कार्कीको मुख्य भूमिका छ । क्विन्स फेस्टिभलमा अवार्ड जितेपछि यसको चर्चा भएको थियो । रविन आचार्यले सर्वोत्कृष्ट छायांकारको अवार्ड पाएका थिए । फिल्म तीन मुख्य विधामा मनोनीत थियो । रविन, विमल सुवेदी र उत्तम केसीको संयुक्त लगानी रहेको फिल्म दिदीभाइको आत्मीय सम्बन्धमा आधारित छ ।"
बन्यो नेवार चलचित्र मञ्च,"काठमाडौं नेवार भाषाका फिल्मलाई राष्ट्रिय रूपमा प्रदर्शन र प्रवद्र्धन गर्न सोमबार नेवा: संकिपा राष्ट्रिय दबु (नेवार चलचित्र राष्ट्रिय मञ्च) गठन भएको छ । निर्देशक रत्न महर्जन अध्यक्ष रहेको मञ्च उपाध्यक्षमा हास्य कलाकार एवं निर्देशक रवि डंगोल र नायिका अशिष्मा नकर्मी, महासचिवमा कृष्णभक्त महर्जन र कोषाध्यक्षमा मञ्जु श्रेष्ठ छन् । सदस्यहरूमा भीमसेन रिसाल, रवि महर्जन, राजाराम लगायत छन् । नेवार भाषाको फिल्मको स्तर वृद्धिका लागि मञ्चले काम गर्ने अध्यक्ष महर्जनले बताए । मञ्चले नेवार फिल्मको स्क्रिप्ट लेखन, प्राविधिक पक्षदेखि निर्देशनका पाटोहरू सिकाउने कार्यशाला चलाउनेछ, उनले भने, नेवार फिल्म फेस्टिभलहरू व्यवस्थित रूपमा सञ्चालनका लागि काम गर्नेछौं । फिल्मको मार्केट राष्ट्रिय रूपमा बढाउन नेवार राष्ट्रिय संगठन अन्तर्गतका ६५ जिल्लाका शाखाहरूसँग सहकार्य गर्ने महर्जनले प्रस्ट्याए ।"
फेस अफ क्लासिक डाइमन्डको अडिसन हुँदै,"काठमाडौं जिनत अमान, सुस्मिता सेन, मिनिसा लाम्बाजस्ता चर्चित बलिउड अभिनेत्रीहरूलाई र्याम्पमा उतार्दै आएको क्लासिक डाइमन्ड ज्वेलरी फेसन सो को चौथो संस्करण वैशाखमा हुने भएको छ । उक्त फेसन सोमा नेपालका फ्रेस मोडलहरूलाई पनि सहभागी गराइन्छ । नयाँ मोडलको खोजी गर्न क्लासिक डाइमन्डले फेस अफ क्लासिक डाइमन्ड नामक मोडलिङ प्रतियोगिता आयोजना गर्दै छ । माघ २२ बाट सुरु गरिने अडिसनमा भाग लिन १८ वर्षमाथिका र नेपाली नागरिता भएका युवतीले क्लासिक डाइमन्डको वेबसाइटमा उपलब्ध फारम भर्नु पर्नेछ । अघिल्ला कार्यक्रममा झैं वैशाखमा हुने दुईदिने फेसन सोमा पनि बलिउड हस्ती निम्त्याउने क्लासिक ज्वेलर्सले बताएको छ । फोटोग्राफर राजभाइ सुवाल, पूर्वमिस नेपाल इभाना मानन्धर र सञ्चारकर्मीमोडल समृद्धि राईले फेस अफ क्लासिक डाइमन्डका लागि पोखरा र काठमाडौंमा अडिसन लिनेछन् । फागुन १४ मा काठमाडौंको होटल याक एन्ड यतीमा १५ प्रतिस्पर्धीबीच अन्तिम स्पर्धा गराइने सोमबार आयोजित पत्रकार सम्मेलनमा अवगत गराइयो । यस्तो प्रतियोगिताले राम्रा मोडल उत्पादनमा सघाउँछ, फोग्राफर सुवालले भने, मोडलिङ क्षेत्रलाई उकास्न यसले भूमिका खेल्छ । मिस नेपाल २०१६ अस्मी श्रेष्ठ, अभिनेत्री परमिता राणा, साम्राज्ञी शाह र ओसिमा बानु फेस अफ क्लासिक डाइमन्डका पूर्वविजेता हुन् । यसपालिकी विजेताले ५० हजार रुपैयाँ र सोही रकम बराबरको गहना प्राप्त गर्नेछिन् । पहिलो रनरअपले २५ हजार रुपैयाँसहित गहना पाउनेछिन् भने दोस्रो रनरअपले १२ हजार ५ सय रुपैयाँ र गहना हात पार्नेछिन् । भिओर्स च्वाइस र उत्कृष्ट ५ का लागि पनि पुरस्कारको व्यवस्था गरिएको छ ।"
बहसमा थकाली संस्कृति,"काठमाडौं यति बेला थकाली समुदायलाई बल्ल फुर्सद मिलेको छ । हरेक १२ वर्षमा मुस्ताङमा लाग्ने ल्हफेव (भगवान् उदाउने) मेला भर्खरै सकिएको छ । संसारभरबाट आफ्नो थातथलो फर्किने यो मेलाकै बीच नेपाल संगीतनाटय प्रज्ञा प्रतिष्ठानले भने बहस चलायो । मुस्ताङकै कोबाङ, थासाङलगायतका थलोमा पुगेर थकाली संस्कृतिमाथि प्रतिष्ठानले बहस चलाएको हो । पछिल्लोपटक मुस्ताङ फिल्म सुटिङको थलोको रूपमा पनि विकास हुँदै गइरहेको छ, मुस्ताङबाट हालै फर्किएका प्रतिष्ठानका प्राज्ञ पुष्कर गुरुङले भने, तर, स्थानीय संस्कृतिमाथि खासै कुनै पनि फिल्मको विषयले छुन सकेको छैन । खाली प्रकृतिमात्रै खिचेर फर्किन्छन् धेरैजसो चलचित्रकर्मी । यस्तोमा प्रतिष्ठानले मुस्ताङको मौलिक कलाको खोजी गर्ने प्रयत्न गरेको हो । मुस्ताङको कोबाङमै छायांकन गरिएको कबड्डी र कबड्डी कबड्डी दुवैमा समेत कलाकारको भूमिका गरेका प्राज्ञ पुष्करले क्यामेराले प्रकृति खिच्दैमा समाज र संस्कृतिको प्रवद्र्धन नहुने दाबी गरे । त्यही भएर हामीले संस्कृतिको जरा खोतल्ने प्रयास थालेका हौं ।प्रतिष्ठानले मंगलबार थकाली संस्कृति, संस्कार र प्रदर्शनकारी कला माथि मुस्ताङकै होटल रिभर भ्यूमा अन्तरक्रिया गरेको थियो, जसमा अर्का प्राज्ञ रमेशरञ्जन झाले प्रदर्शनकारी कला को महत्त्व प्रस्टयाएका थिए । कला र जीवन फरक फरक हुँदैनन्, गाउँबेसी गर्दागर्दै, कोदो र गहुँबारी गोड्दागोड्दै र पँधेरोमा पानी भर्दाभर्दै पनि शरीरले कलात्मक भाषा निर्माण गरिसकेको हुन्छ, उनले भने, प्रतिष्ठानले यसपटक मुस्ताङको थकाली समुदायको जीवनसित जोडिएको यस्तै कलाको महत्त्वलाई प्रस्टयाउने र त्यहीअनुरूप संरक्षणको मार्गनिर्देश गर्ने कोसिस गर्यो ।उनका अनुसार कार्यक्रममा बाह्रवर्षे मेला ल्हफेव देखि थकाली समुदायको प्राचीन प्रदर्शनकारी कलासम्म पहिल्याउने काम भयो । ल्हफेव थकाली संस्कृति र समाज विषयक प्रस्तुतिमा वसन्त भट्टचन र विमल शेरचनले चार चन समुदायका भगवान्हरू ल्ह लाङवा न्हुर्बु, ल्ह क्हाङलासिंकी कर्पो, ल्ह छुयुरिन ग्याल्मो र ल्ह हावार्हाङज्युङ को उत्पत्ति, अर्थ र यसको सांस्कृतिक वैज्ञानिकताको पक्षमाथि प्रकाश पारेका थिए भने थकाली जातिमा प्राचीन प्रदर्शनकारी कला माथि पूर्णप्रसाद तुलाचनले प्रस्टयाए । यी प्रस्तुतिहरूमाथि डा किशोर शेरचन, प्रा सोमप्रसाद गौचन, वसन्त शेरचन, डा ज्योति शेरचनलगायतले टिप्पणी गरे । उनीहरूले हरेक १२ वर्षमा मन्दिरबाट देउता निकालेर नुवाउने, गाउँ घुमाउने, पूजा गर्नेजस्तो संस्कृति निरन्तर अघि बढिरहेको भए पनि थाहै नपाई मौलिक शैलीमा निकै ठूलो परिवर्तन आइरहेको दाबी गरे ।आजभन्दा ३६ वर्ष अगाडिको मेला र अहिलेको मेलामा ठूलो अन्तर आइसकेको रहेछ, प्राज्ञ झाले भने, थाहै नपाई हुने यस्तो परिर्वतनले मौलिक सांस्कृतिक पहिचानमा के कस्तो असर गरिरहेको छ भन्ने आजको ताजा बहस हो । हिमाली जिल्ला पहिलोपटक यस्तो बहस हुनुले निकै ठूलो अर्थ राख्न सक्छ ।कार्यक्रममा थकाली समुदायका विभिन्न कला प्रस्तुतिसमेत गरिएको प्राज्ञ झाले बताए । थकाली सेवा समितिकी अध्यक्ष कृष्णकुमारी शेरचनले पनि ल्हफेवको महत्त्वमाथि प्रकाश पारेकी थिइन् । उनले यसपटक ल्हफेवलाई नयाँ ढंगले प्रवद्र्धन गर्न कविता प्रतियोगिता, न्होकोन चोली क्हयोव त्हुर्व (फेसन सो), खुल्ला म्याराथन दौड, तारा खेललगायत कार्यक्रम पनि सम्पन्न भएको बताइन् ।"
खलनायक बन्दै सरोज,"काठमाडौं कुनै बेला अभिनेता सरोज खनालको परिचय विशुद्ध रंगकर्मीको थियो । पछि विस्तारै फिल्ममा जमे । नेपाली फिल्ममा जमिरहेकै बेला यिनी अमेरिका लागे । लामो समयपछि मुलुक फिरेका उनी फिल्म र रंगकर्ममै क्रियाशील हुने प्रयत्न गरिरहेका छन् । यतिबेला उनै खनाल मण्डला थिएटरको नयाँ नाटकमा देखा पर्दै छन् । सन् १९५७ मा रिलिज एक अमेरिकी फिल्मको नेपाली नाटय रूपान्तरणमा उनी छिट्टै देखिँदै छन्, नकारात्मक भूमिकामा । हतारको निर्णयले कसैको अमूल्य जीवन धरापमा पर्न सक्छ रूप भन्ने सन्देश बोकेको रेगिनाल्ड रोजको अमेरिकी फिल्म १२ एंग्रिमेन लाई नाटकको रूपमा राजन खतिवडाले स्टेजमा उतार्न लागेका हुन् । अमेरिकी अदालतमा जुरी मेम्बरले एक घटनामाथि गरेको बहसमा केन्द्रित यस फिल्मले कुनै पनि घटनामाथि खुरेर बहस गरेपछि मात्रै निष्कर्ष निकाल्नुपर्छ भन्ने सन्देश दिन्छ । यही फिल्मलाई स्टेजमा उतार्न यतिबेला खनालसँगै एक दर्जन रंगकर्मी हरेक दिन पूर्वाभ्यासमा जुटिरहेका छन् । सुरेश सापकोटाको अनुवाद रहेको नाटकलाई नेपालीमा १२ दुर्वासा नामकरण गरिएको छ । पशुपति राई, सरिता गिरी, सिर्जना सुब्बा, सोमनाथ खनाल, अनुपम शर्मा, बादल भट्ट, लक्ष्मी बर्देवा, अभय बराल, विरासद बस्नेत, कुशल पाण्डे, पुष्कर कार्की र आयम खड्काको समेत अभिनय देख्न सकिनेछ । अमेरिकी अदालतको परिवेशमा आधारित कथावस्तु भए पनि नाटकको मूलसार हाम्रो समाजसँगै मिल्दोजुल्दो भएको निर्देशक राजनको दाबी छ । उनको विचारमा कुनै पनि विषयमाथि छलफल गर्दा निष्पक्ष नभई नजिकको या कुनै पनि स्वार्थको आधारमा हुने परिपाटी हाम्रो समाजमा उत्तिकै हाबी छ । यस्तो निर्णयले समाजमा कुनै व्यक्ति वा समुदायमाथि ठूलो अन्याय भइरहेको हुन सक्छ ।कुनै घटनामा धेरैभन्दा धेरै बहस हुनुपर्छ र अनि मात्रै सही निष्कर्ष आउन सक्छ, राजन भन्छन्, नाटकको मूल मर्म नै यही हो, जुन हाम्रो समाजलाई देखाउन यतिबेला आवश्यक छ ।नाटकमा १२ जना मात्रै पात्र छन् । एउटै टेबलमा बसेर घटनामाथि अदालती छलफल हुन्छ । निर्देशक राजनका अनुसार अमेरिकी अदालतले घटनामाथि बहस चलाउन सामाजिक व्यक्तित्व राखेर ट्राइल जुरी बनाउँछ । उनीहरूले निष्पक्ष ढंगले घटनाको मूल्यांकन गर्छन् र दोषी निक्र्यौल गर्छन् । आफ्नै बुबाको हत्या गर्ने १९ वर्षे युवा बहसको केन्द्रमा हुनेछन् । उतिबेलै अमेरिकी समाजमा भिन्न बहस चलाउन सफल फिल्मको नेपाली नाटय रूपान्तरणले हाम्रो समाजमा पनि बहस सिर्जना होस् भन्ने निर्देशकको चाह छ । एउटै टेबलमा बसेर निरन्तर विचार विमर्श गर्नु नै नाटकको विशेषता हो ।अलि बेग्लै प्रस्तुति छ, राजन थप्छन्, दृश्य परिवर्तन नगरी एकै ठाउँमा नाटक सुरु हन्छ र सकिन्छ पनि । सरोजचाहिँ नाटकमा अलि वृद्ध आवरणका खलनायक पात्रको रूपमा देखा पर्नेछन् ।नाटक माघ ११ देखि नियमित मञ्चन हुनेछ । १२ दुर्वासा को पूर्वाभ्यास गर्दै अभिनेता सरोज खनालसहित अन्य रंगकर्मी ।"
पाँच पुरस्कार घोषणा,"विराटनगर एक दशकभन्दा लामो समयदेखि साहित्य, कला, संस्कृतिलगायतका क्षेत्रमा सक्रिय चेतना संरक्षण प्रतिष्ठानले विभिन्न विधाका पाँच पुरस्कार घोषणा गरेको छ । प्रतिष्ठानले पत्रकारिता, साहित्य, समाजसेवा, धर्मसंस्कृति र कलाकारितासम्बन्धी पुरस्कारको घोषणा गरेको हो ।नरेश सुवेदी पत्रकारिता चेतना पुरस्कार पत्रकार किशोरकुमार कार्की, धर्मानन्दरामप्यारी सिटौला साहित्य चेतना पुरस्कार प्राडा वासुदेव त्रिपाठी, भूपेन्द्रशोभा रिजाल कला चेतना पुरस्कार कलाकार रमेश खनाललाई दिइनेछ ।यसैगरी, बालकृष्णनर्वदादेवी मुन्दडा सनातन मानवीय धर्म संस्कृति चेतना पुरस्कार देवघाट संस्कृत विद्यालयका प्राचार्य डा गुरुप्रसाद सुवेदी र ओमप्रकाश गोयल समाजसेवा चेतना पुरस्कार२०७३ माइती नेपालकी अध्यक्ष अनुराधा कोइरालालाई दिने निर्णय भएको प्रतिष्ठानले जनाएको छ । सबै पुरस्कारको राशि जनही ५१ हजार रुपैयाँ छ । पुरस्कार माघ २९ मा आयोजना गरिने कार्यक्रममा वितरण गरिनेछ । २०६१ मा स्थापित प्रतिष्ठानले यसअघि विभिन्न क्षेत्रका ५० व्यक्तिलाई सम्मान गरिसकेको छ ।"
धुलिखेलमा कर्म संवाद,"काभ्रे पत्रकार दामोदर न्यौपानेको दोस्रो किताब कर्म : सिकाइमा गहिरिएको खाडल माथि धुलिखेलमा संवाद कार्यक्रम गरियो । जिल्ला बालक्लब सञ्जालद्वारा आयोजित कार्यक्रममा बालबालिका, बालअभियन्ता र बालबालिका क्षेत्रमा कार्यरतहरूको सहभागिता थियो ।जिल्ला बालक्लब सञजाल, सिन्धुपाल्चोककी पूर्वअध्यक्ष सफलता भण्डारीले पुस्तक बालबालिकाको सवाल प्रभावकारी रूपमा उठाएको बताइन् । हामी बोलेर आवाज उठाउँदै आएका थियौं, भण्डारीले भनिन्, न्यौपानेले हामीले बोल्दै आएको विषय लेखेर आवाज उठाउनुभयो । किताब बनेर आयो हाम्रो आवाज । बोलेको भन्दा लेखेको प्रभावकारी हुन्छ ।काठमाडौं जिल्ला बालक्लब सञ्जालका अध्यक्ष राजाराम बस्नेतले पुस्तकले बालबालिकालाई आफ्नो आवाज प्रभावकारी रूपमा उठाउन सिकाएको टिप्पणी गरे । हामीले समस्या व्यहोरेका हुन्छौं तर त्यसलाई कसरी भन्ने भनेर थाहा पाएका हुँदैनौं, उनले भने, यो पुस्तकले हाम्रो आवाज यसरी उठाउनुपर्ने रहेछ भनेर सिकाउँछ ।बालक्लब सञ्जाल, भोजपुरका अध्यक्ष लक्ष्मण चौहानले पुस्तक जिल्लाका सबै ५४ गाविस र २ नगरपालिकामा अनि सबै वडा वडामा पुर्याउने बताए । बालक्बल सञ्जाल, काठमाडौंकी सदस्य सोनी भट्टराईले पुस्तक पढेर आफूले अटिजम बारे थाहा पाएको प्रतिक्रिया दिइन् । जिल्ला बालक्लब सञ्जालका अध्यक्ष रञ्जन पौडेल, सञ्चारकर्मी जीवन पराजुलीले पनि बोलेका थिए । लेखक न्यौपानेले भोलिको लागि असल नागरिक कसरी बनाउने भनेर एउटा अभियानको रूपमा पुस्तकले लेखेको बताए । भोलि कस्तो बनाउने भनेर योजना बनाउन आज बालबालिकाको बीचमा जानुपर्छ । आज बालबालिकाको सिकाइ राम्रो भयो भने मात्रै भोलिका नागरिक असल हुनेहुन्, उनले भने ।"
ग्वालटारेका लघुकथा,"काठमाडौं कवितामा कलम चलाउँदै आएका दुर्गाप्रसाद ग्वालटारे लघुकथा संग्रह बोधिचित्तको खेती सहित आएका छन् । राजधानीमा शनिबार नेपाल प्रज्ञा प्रतिष्ठानका कुलपति गंगाप्रसाद उप्रेतीले उनको कृति लोकार्पण गरे । कुलपति उप्रेतीले लेखकले आफ्ना अनुभवलाई लघुकथामार्फत सुन्दर प्रस्तुति दिएको दाबी गरे । उनले लघुकथाको विकासका लागि लघुकथा समाजले गर्दै आएको कार्यहरूको पनि प्रशंसा गरे । कार्यक्रममा लघुकथाकार पुष्करराज भट्ट र नारायण तिवारीले संग्रहमा रहेका रचनाहरूमाथि टिप्पणी गरेका थिए । लघुकथा समाजका अध्यक्ष एवं साहित्यकार श्रीओम श्रेष्ठ रोदन, धु्रव मधिकर्मी, सिन्धु गौतमलगायतले पनि लघुकथाको प्रभावमाथि प्रकाश पारेका थिए । ८२ वटा लघुकथा समेटिएको पुस्तक बुकसेलरले छापेको हो ।"
"किर्गिजस्तानमा विमान दुर्घटना, ३७ को मृत्यु","किर्गिजस्तान किर्गिजस्तानको प्रमुख विमानस्थल मनासनजिकै सोमबार बिहान एक मालबाहक बोइङ ७४७ दुर्घटनामा हुँदा ३७ व्यक्तिको मृत्यु भएको छ । रोयटर्सले मर्नेहरूमा अधिकांश दुर्घटनास्थलका बासिन्दा भएको बताएको छ । एफएफपीले मर्नेमा चार विमान चालक र अन्य स्थानीय बासिन्दा परेको अधिकारीहरूलाई उल्लेख गरेको छ । उक्त विमान बाक्लो कुहिरोबीच अवतरण गर्न खोज्दा जनघनत्व भएको क्षेत्रमा दुर्घटनामा परेको थियो । स्थानीय समयअनुसार बिहान साढे ७ बजे डाचासु गाउँमा दुर्घटनामा परेको किर्गिजस्तानका आपतकालीन सेवा मन्त्रालयका एक प्रवक्ताले बताउँदै मर्नेमा प्राय: सोही गाउँका बासिन्दा भएको जनाएका छन् । टर्किस एयरलाइन्सको उक्त विमान हङकङबाट किर्गिजस्तानको राजधानी बिस्केक हुँदै इस्तानबुलतर्फ उडेको थियो । दुर्घटनामा १५ घर क्षतिग्रस्त भएको आपतकालीन सेवा मन्त्रालयले उल्लेख गरेको छ । मन्त्रालयले दुर्घटनाका कारण आगो लागेको र हाल त्यसलाई नियन्त्रणमा लिइएको बताएको छ । काठमाडौंस्थित टर्किस एयरलाइन्सले दुर्घटनाग्रस्त विमान टर्किस एयरलाइन्सको नभएर टीसीएसिएल दर्ता नम्बरको विमान एसीटी एयरलाइन्सको भएको दाबी गरेको छ । न विमान न त चालक दलका सदस्य नै टर्किस एयरलाइन्सका हुन्, क्षत्रीय बजार प्रतिनिधि अर्चना श्रेष्ठले सोमबार विज्ञप्तिमार्फत भनेकी छन् ।"
ग्यास बुलेटबाट गाँजा बरामद,हेटौंडा एलपी ग्यास ढुवानी गर्ने भारतीय बुलेट टयांकरबाट प्रहरीले सोमबार बिहान गाँजा बरामद गरेको छ । हेटौंडा रातोमाटे चेकपोस्टले एचआर६३सी ८०७३ नम्बरको टयांकर जाँच गर्दा बुलेटको अगाडिको सिटमुनि लुकाएर ल्याएको १३ वटा प्लास्टिकमा प्याक गरेको गाँजासहित भारत मुजफ्फरपुर घर भएका चालक राजेशप्रसाद कोइरीलाई पक्राउ गरेको हो । मनहरीबाट लोड गरिएको १ सय २४ केजी गाँजा बाराको जितपुरसम्म पुर्याउन चालक कोइरीले ४० हजार रुपैयाँ लिएको स्वीकारेको एसपी वसन्तकुमार लामाले बताए । सुराकीका आधारमा गाँजासहित चालकलाई पक्राउ गरेर पत्रकार सम्मेलनमार्फत सार्वजनिक गरिएको थियो ।
पुन:संरचना विवादले यातायात ठप्प,"नुवाकोट स्थानीय तह पुन:संरचना आयोगले जिल्लाबाट प्रस्तावित लिखु गाउँपालिका हटाएको विरोधमा यहाँका स्थानीयले दुई दिनदेखि जिल्लाको पूर्वी भेगको यातायात सेवा ठप्प पारेका छन् ।आइतबारदेखि थानसिङ, चौघडा, खानीगाउँ र सूर्यमतीका स्थानीयले यातायात ठप्प पारेका हुन् । आयोगले लिखु गाउँपालिका छुटाएकाले त्यो कायम नहुन्जेल आन्दोलन नरोकिने स्थानीय विनोद पाठकले बताए । उक्त क्षेत्रबाट सञ्चालित सार्वजनिक तथा निजी सवारी सञ्चालन नहुँदा यात्रु मर्कामा परेका छन् । रावतबेंसी, समुन्द्रटार, सातबिसे, खरानीटार, बाहुनबेंसी, माछापोखरी, ढिकुरे, आँप्र, चौघडा, थानसिङ, छहरे हँुदै टोखाकाठमाडौं चल्ने सवारी सञ्चालन नआएका हुन् । उनीहरूले ढिकुरे, थानसिङ र छहरेमा अवरोध गरेका छन् । स्थानीय तह पुन:संरचना प्राविधिक सहयोग समितिले २ नगरपालिका र १० गाउँपालिका कायम गरी आयोगमा प्रस्ताव पठाएको थियो । जिविसले सर्वदलीय बैठक बोलाएर छुटेको गाउँपालिकाका बारेमा राजनीतिक दलसँग राय लिएका थिए । दलहरूले पनि सर्वदलीय संयन्त्रले सिफारिस गरेर पुन:संरचना आयोगलाई पठाइएको ढाँचालाई नै मान्यता दिनुपर्ने बताएका थिए । जिल्लाबाट आयोगलाई प्रस्तावित संरचनाका आधारमा दुप्चेश्वर, पञ्चकन्या, तादी, सूर्यगढी, ककनी, लिखु, शिवपुरी, तारकेश्वर, मेघाङ, किस्पाङ गाउँपालिका छन् । विदुर नगरपालिका र बेलकोटगढी नगरपालिका प्रस्ताव गरिएको थियो ।"
धारिलो हतियारले वृद्धाको हत्या,"सर्लाही फूलपरासी ४ की ६५ वर्षीया नुनुदेवी रायको आइतबार राति हत्या भएको छ । उनको सुतिरहेको अवस्थामा घाँटी, टाउको र शरीरका विभिन्न भागमा धारिलो हतियार प्रहार गरेर हत्या गरिएको प्रहरीले जनायो । १५ दिनअघि मात्र उनका पति रामपुकारको निधन भएको थियो । कुनै सन्तान नभएकाले भोलिपल्ट मात्रै हत्याबारे छिमेकीले थाहा पाएर प्रहरीलाई खबर गरेका थिए ।"
ग्यासमा भ्याट हटाउन लबिङ,"काठमाडौं आपूर्ति मन्त्रालयले खाना पकाउने ग्यासमा लाग्दै आएको भ्याट हटाउने लबिङ सुरु गरेको छ । ग्यासको मूल्यमा लगाइने अभिवृद्धि कर (भ्याट) मा उपभोक्ता र होटलरेस्टुराँ व्यवसायीबीच विभेद भएको निष्कर्ष निकाल्दै भ्याट हटाउन लबिङ फेरि सुरु भएको हो । हाल नेपाल आयल निगमले प्रतिसिलिन्डर ग्यासको मूल्य (भ्याटसहित) १३ सय २५ रुपैयाँ तोकेको छ । प्रतिसिलिन्डर ग्यासमा १ सय ४८ रुपैयाँ ७५ पैसा भ्याट लाग्छ । ग्यासमा लाग्दै आएको भ्याट होटल व्यवसायीहरूले फिर्ता पाउँछन् । तर, आम उपभोक्ता भने लागत मूल्यमै किन्न बाध्य छन् । मन्त्रालयका अनुसार अन्तर्राष्ट्रिय बजारमा ग्यासमा भ्याट छुट दिइएको छ । खाना पकाउने ग्यास अत्यावश्यक पदार्थमा पर्ने हुँदा यसलाई प्राथमिकतामा राखिन्छ । जसले गर्दा अधिकांश मुलुकमा छुट दिइएको मन्त्रालयको दाबी छ । सर्वसाधारण र होटलरेस्टुरेन्ट सञ्चालकहरूले खरिद गर्ने मूल्यमा विभेद देखिएको छ । सर्वसाधारणलाई सहुलियत दिनपुर्नेमा ग्यास खरिद गर्दा उल्टै महँगो मूल्य तिर्न बाध्य छन्, आपूर्ति सचिव प्रेमकुमार राईले भने, यस विषयमा अर्थ मन्त्रालयसँग छिट्टै छलफल गर्नेछौं । सर्वसाधारण र होटल उद्योगबीच भेदभाव गर्नुभन्दा सबैलाई छुट दिनुपर्ने उनले बताए । ग्यासमा भ्याट हुँदा उद्योगीलाई मात्रै फाइदा भएको छ । ग्यासको भ्याट फिर्ता हुने भनी सरकारले गरेको नीतिगत त्रुटिको फाइदा उठाउँदै व्यवसायीले रकम आर्जन गर्दै आएका छन् । सोही कमिसनका कारण ग्यास उद्योगको संख्या क्रमिक रूपमा बढ्दै गएको जानकारहरू बताउँछन् । उनीहरूका अनुसार होटल व्यवसायीले नै छुट पाएकाले भ्याट हटाउँदा राज्यलाई घाटा हुँदैन । ग्यास उद्योगीको कमिसन रकम मात्रै घट्ने हो । अन्तर्राष्ट्रिय बजारमा खाना पकाउने ग्यासमा छुट दिइएको छ । एसियाको कुनै पनि मुलुकमा खाना पकाउने ग्यासमा भ्याट लाग्दैन । हाल सर्वसाधारणलाई महँगो र ठूला घरानालाई सस्तो पर्न गयो, ग्यास बिक्रेता महासंघका अध्यक्ष ज्ञानेश्वर अर्यालले भने, सर्वसाधारणलाई सस्तो दरमा ग्यास उपलब्ध गराउन भ्याट छुट गर्न आवश्यक छ ।निगम स्रोतका अनुसार ग्यासमा लाग्ने भ्याटको सन्दर्भमा आयल निगमले पनि मन्त्रालयलमा सुझाव पेस गरेको थियो । सर्वसाधारणलाई प्रतिसिलिन्डर १ सय ४८ रुपैयाँ ७५ पैसा भार परेकाले छुट गराउनुपर्ने सुझाव दिएका थियौं, निगमका एक उच्च अधिकारीले भने, त्यसको गृहकार्य भइरहेको छ । निगमका अनुसार हाल मुलुकभरि करिब ७ लाख ग्यास सिलिन्डर छन् । करिब ४० प्रतिशत सिलिन्डर व्यापारिक र ६० प्रतिशत घरायसी प्रयोजनमा प्रयोग हुन्छ । होटल व्यवसायीहरूले मात्रै भ्याट छुट पाउने नियमले बजारमा कालोबजारी बढेको उपभोक्तावादीहरू बताउँछन् । भ्याटको लोभमा होटललगायत अन्य व्यवसायमा अनावश्यक ग्यास होल्डिङ हुने गर्छ । जसले गर्दा बेला बखतमा बजारमा ग्यास अभाव हुँदै आएको छ । होटल व्यवसायीले मात्रै भ्याट छुट पाउनु अवैज्ञानिक भएको उपभोक्ता अधिकार अनुसन्धान मञ्चका अध्यक्ष माधव तिमिल्सिनाले बताए । होटललाई पैसा फिर्ता आउँछ तर उपभोक्तालाई ठगी भएको छ, उनले भने, यो राज्यद्वारा गरिएको ठगी हो । छुट दिएर उपभोक्तालाई राहत दिनुपर्छ । दुई रङको सिलिन्डर कार्यान्वयनबाट उपभोक्तालाई राहत दिनुपर्ने उनको भनाइ छ ।यसअघि व्यवस्थापिका संसदको उद्योग वाणिज्य तथा उपभोक्ता हित सम्बन्ध समितिले उपभोक्तालाई भार पर्ने र व्यवसायीलाई राहत हुने गरे ग्यासमा कायम मूल्य अभिवृद्धि कर (भ्याट) छुट गर्न निर्देशन दिएको थियो । तर, कार्यान्वयन हुन सकेको छैन । भ्याट छुटलगायतका विषयमा सोमबार ग्यास बिक्रेता महासंघले मन्त्रालयमा ज्ञापन पत्र बुझाएको थियो । महासंघका महासचिव चन्द्र थापाको नेतृत्वमा टोलीले आपूर्ति सचिव राईलाई पत्र बुझाएको हो । ग्यासको भ्याट छुट, तत्काल डिलर प्रमाणीकरण प्रक्रिया अगाडि बढाउनुपर्नेलगायत विषयमा सरकारको ध्यानाकर्षण गराएका छौं, थापाले भने, डिलर प्रमाणीकरण नहुँदा बजारमा धेरै समस्या देखिएका छन्, डिलर र कम्पनीको खर्च पनि बढेकाले खर्च थेग्न सक्ने अवस्था सिर्जना गरिदिन सरकारलाई आग्रह गरेका छांै ।करिब तीन वर्षअघि आपूर्ति व्यवस्थापन विभागले डिपो प्रमाणीकरण गर्ने जनाए पनि प्रभावकारी रूपमा कार्यान्वयन हुन सकेको छैन । तीन वर्षमा करिब २८ सय डिपो, डिलर तथा वितरकहरू प्रमाणीकरण भएका छन् । विभागका अनुसार ग्यास व्यवसायीलाई गैरकानुनी काम गर्नबाट रोक्न र बजारमा आपूर्ति सहज बनाउन बिक्रेताहरूकै सहकार्यमा यस्तो पहल थालिएको हो । प्रमाणीकरणबाट राजधानीभित्रका ग्यास बिक्रेताको संख्या, गरिरहेको कारोबार, बिक्रीस्थल, उद्योगसँग भएको सम्झौतालगायतको जानकरी सरकारी निकायसमक्ष पुग्ने अनुमान थियो । जसले कालोबजारी नियन्त्रण र अनुगमन सजिलो हुने बताइएको थियो । तर, सरकारको निर्देशन अवज्ञा गदैं केही बिक्रेताहरूले अटेरी गर्दै आएका छन् ।"
जहाज ल्याउन टोली चीनतर्फ,"काठमाडौं नेपाल सरकारले सहुलियतपूर्ण ऋण लगानीमा चीनसँग खरिद गरेकामध्ये दुइटा विमान लिन नेपाली टोली चीनतर्फ लागेको छ । राष्ट्रिय ध्वजाबाहक नेपाल वायुसेवा निगमका महाप्रबन्धक सुगतरत्न कंसाकारका अनुसार बढीमा दुई साताभित्र दुइटा चिनियाँ जहाज काठमाडौं ल्याइने पक्कापक्की भएको छ । अब चैं जहाज आउने नै भयो, हिजो (आइतबार) जहाज ल्याउने टोली चीनतर्फ गएको छ, महाप्रबन्धक कंसाकारले कान्तिपुरलाई भने । निगमका एक निर्देशकका अनुसार वाई १२ई विमान चीनको हार्बिनमा रहेको फ्याक्ट्रीबाट र एमए६० सियानको फ्याक्ट्रीबाट चिनियाँ पाइलटहरूले कुन्मिङसम्म ल्याउनेछन् । त्यहाँबाट हङकङ, बंगलादेश, भारतको हवाई मार्ग हुँदै अर्को शनिबारसम्म जहाजहरू काठमाडौं ल्याइने तालिका छ । ती जहाजहरूमा कुनै समस्या नदेखिए अर्को शुक्रबार र शनिबारभित्र दुवै जहाज काठमाडौं आइपुग्नेछन्, ती निर्देशकले भने । उनका अनुसार दुर्गम उडानका लागि १६ सिट क्षमताको वाई १२ई विमानलाई चिनियाँ प्रशिक्षक पाइटलले नै उडाएर काठमाडौंसम्म ल्याइदिनेछन् भने सुगम क्षेत्रका लागि ल्याइने ५६ सिट क्षमताको एमए ६० नेपाली प्रशिक्षक पाइलट गोपालसिंह विष्टसहितको नेपाली टोलीले उडाएर ल्याउनेछ । वाई १२ई बास बस्दै काठमाडौं आउनेछ भने एमए६० कुन्मिङबाट उडेपछि ढाकामा इन्धन भरेर काठमाडौं ल्याइनेछ । अब ल्याइने जहाज सहुलियतपूर्ण ऋणबाट किनिएका विमान हुन् । यसअघि यस्तै खाले दुईवटा विमान उडानमा छन् । ती विमान चीन सरकारले अनुदानमा दिएको हो । नेपाल सरकारले ०७० मंसिरमा ६ वटा विमानका लागि ६ अर्ब ६७ करोड १० लाख रुपैयाँ हाराहारीको चीन सरकारसँग ऋण तथा अनुदान सम्झौता गरेको थियो । यो रकममध्ये २ अर्ब ९४ करोड ३० लाख अनुदान सहयोग थियो भने ३ अर्ब ७२ करोड वार्षिक १ दशमलव ५ प्रतिशत दरको ऋण थियो । अनुदानअन्तर्गत ०७१ वैशाखमा चीनले नेपाललाई ५६ सिट क्षमताको एमए ६० तथा त्यसै वर्षको कात्तिकमा दुर्गम उडानका लागि १६ सिट क्षमताको वाई १२ई विमान उपलब्ध गराएको थियो । बाँकी सहुलियत ऋणमा खरिद गर्न लागिएका चारवटा विमान त्यसपछि ल्याइनुपर्ने सम्झौता रहेको छ ।"
संस्थानले वीरगन्जबाट धान किन्न सकेन,"पर्सा खरिद मूल्य कम भएकाले खाद्य संस्थान वीरगन्ज शाखाले यस वर्ष धान किन्न सकेको छैन । बजारमा बढी मूल्य पाएपछि किसानले संस्थानलाई धान नदिएर अरूतिरै बेचेका हुन् । जिल्लास्तरीय प्राथमिक खरिद समितिको पुस ९ मा बसेको बैठकले धानको मूल्य निर्धारण गरेको थियो । प्रमुख जिल्ला अधिकारीको संयोजकत्वको समितिले सोना मन्सुली धानको प्रतिक्विन्टल २ हजार १ सय २५, जिरा मसिनोको प्रतिक्विन्टल २ हजार ७ सय रुपैयाँ खरिद मूल्य निर्धारण गरेको थियो । तर, समितिले मूल्य निर्धारण गरेको २३ दिनमै तराईमा धानको मूल्य बढेपछि किसानले संस्थानलाई धान बिक्री नगरेका हुन् । हाल बजारमा सोना मन्सुली धानको प्रतिक्विन्टल २ हजार १ सय ५० देखि २ हजार २ सय र जिरा मसिनोको प्रतिक्विन्टल २ हजार ८ सय रुपैयाँ खरिद मूल्य रहेको छ । केन्द्रीय कार्यालयले यस वर्ष वीरगन्ज शाखालाई ३ हजार ५ सय टन धान खरिदको लक्ष्य दिएकामा सोमबारसम्म १ हजार ५ सय ५० क्विन्टल सोना मन्सुली धान मात्र खरिद गर्न सकेको छ । हालसम्म जिरा मसिनो धान शाखाले खरिद गर्न सकेको छैन ।किसानलाई संस्थानलाई भन्दा गल्ला व्यापारीलाई धान बेच्न फाइदा छ । गल्ला व्यापारीले किसानको धान किन्दा बोरासमेत किन्छन् । तर, संस्थानले बोरा खाली गरेर किन्ने हुँदा किसानलाई झन्झट र तौलमा केही घाटा लाग्ने हुँदा उनीहरूले संस्थानलाई धान बिक्री गर्न अनिच्छुक भएका हरपतगन्जका अगुवा किसान दामोदर यादव बताए । किसानले जहाँ मूल्य बढी पाउँछन्, त्यहीँ धान बिक्री गर्छन्, उनले भने, यस वर्ष धान बढी उत्पादन पनि भएको छ तर बजारको मूल्यभन्दा पनि कम दिएकाले किसानले संस्थानलाई धान बिक्री गर्न नचाहेका हुन् ।"
टाटा टियागोमा न्यूनतम ब्याज,काठमाडौं टाटा मोटर्सले टाटा टियागो खरिदमा न्यूनतम ब्याज दर र सहज किस्ताबन्दी योजना बजारमा ल्याएको छ । यो योजनाअनुसार ग्राहकले ५ दशमलव ४९ प्रतिशत ब्याज दरमा टाटा टियागो खरिद गर्न सक्ने जारी विज्ञप्तिमा उल्लेख छ । यसैगरी सहज फाइनान्सको सुविधाका साथै आकर्षक छुट र २५ हजार रुपैयाँ बराबरको फ्रिएक्सेसरिज पनि प्राप्त हुने मोटर्सका विक्रेता सिप्रदी ट्ेरडिङले जनाएको छ ।
कृति अवार्डमा थप विधा,"काठमाडौंनेपाल विज्ञापन संघले नवौं कृति अवार्डमा विधागत र प्रक्रियागत रूपमा विभिन्न विधाहरू समावेश गरेको छ । समावेश गरिएका विधाहरूमा मेन स्ट्रिम एडभर्टिज क्याटेगोरिजमा तीन, टेक्निकल क्याटेगोरिजमा तीन र क्याम्पेन क्याटेगोरिजमा ५ वटा पुरस्कार समावेश गरिएको जारी विज्ञप्तिमा उल्लेख छ । मेन स्ट्रिम क्याटेगोरिजका विजेताहरूलाई स्वर्ण, रजत र कास्य पदक प्रदान गरिने संघले जनाएको छ । नेपाली विज्ञापन व्यवसायीहरूको गौरव एवं नेपाली विज्ञापन सिर्जनाको सम्मानार्थ कृति अवार्ड प्रदान गरिँदै आएको छ ।"
नबिल बैंकलाई आस्वा सदस्यता,"काठमाडौं नबिल बैंकले नेपाल धितोपत्र बोर्डबाट आस्वा (एकान्ट सपोर्टेड बाई ब्लक्ड एकाउन्ट) सदस्यता प्राप्त गरेको छ । यो सदस्यता प्राप्तिपछि बैंकले ग्राहकहरूलाई सेयर बाँडफाँटपश्चात चेक संकलन गर्ने, फिर्ता गरेको चेक संकलनमा ढिलाइ हुनेजस्ता झन्झटहरूबाट मुक्त हुने जारी विज्ञप्तिमा छ । आस्वा पद्धतिमा सेयर तथा धितोपत्रको कारोबार गर्दा आवेदन फारममा माग गरिएको संख्याको आधारमा आवश्यक रकम बैंक खातामा रोक्का जनाई आवेदकको बैंक खातामा नै राखिन्छ । उक्त रकम सेयरको बाँडफाँटपश्चात खाताबाट आवश्यक रकम कट्टा गरी बाँकी रकम फुकुवा गरिन्छ ।"
मारुतीद्वारा जनचेतना कार्यक्रम,"काठमाडौं मारुती सिमेन्टले भूकम्पीय सुरक्षा सम्बन्धी जनचेतना कार्यक्रमको आयोजना गरेको छ । १९ औं भूकम्प सुरक्षा दिवसका अवसरमा मुलुकका विभिन्न स्थानमा भूकम्पीय सुरक्षाको बलियो आधार, भुइँचालो थेग्ने घर र भौतिक पूर्वाधार मूल नाराका साथ जनचेतना कार्यक्रमको आयोजना गरिएको जारी विज्ञप्तिमा छ ।"
स्वदेशी गोलभेडाले भाउ पाएन,"सर्लाही खपत बढी हुने भएकाले व्यावसायिक रूपमा उत्पादन हुने अधिकांश तरकारीको भाउ काठमाडौंको बजारले तय गर्छ । तराईमधेसमा अहिले प्रशस्त उत्पादन हुने गोलभेडाको भाउ पनि काठमाडौंको मागले नै निर्धारण गर्छ । दुई दिनयता व्यापारीले किसानसँग खरिद गरेको गोलभेडा बिक्रीका लागि काठमाडौं लैजान सकेका छैनन् । किसानसँग खरिद गरेको भन्दा काठमाडौंको भाउ सस्तो भएकाले थोक व्यापारी घाटामा परेका छन् । व्यापारी घाटामा पर्नु भनेको किसानले गोलभेडाको भाउ नपाउनु हो ।काठमाडौंमा भारतीय गोलभेडा भित्रिएपछि प्रत्येक वर्ष व्यापारी र किसान दुवैको टाउको दुखाइ हुन्छ । भारतीय गोलभेडाले पार्ने मुख्य असर भनेको भाउ घट्नु हो । केही ट्रक भारतीय गोलभेडा भित्रिनासाथ देशैभरि गोलभेडाको भाउ घट्छ । शनिबार ३० रुपैयाँ दरले १० हजार किलो गोलभेडा किने पनि काठमाडौं पठाउन सकिएन, नवलपुरका व्यापारी शम्भु चौधरीले भने, भारतीय गोलभेडा भित्रिएर भाउ घटेकाले यहाँको भन्दा सस्तो भएपछि सबै गोदाममा राख्यौं । किनेकै भाउमा बेच्न काठमाडौंसम्म ढुवानी गरेर लैजानुको तुक नै भएन ।अत्रौलीका किसान शिवजी महतो एकपटक घाटा परेपछि व्यापारीले साँवा असुल्न धेरै दिनसम्म बढी भाउ नदिने गरेको बताउँछन् । भारतीय गोलभेडा भित्रिनुले आखिर किसानलाई नै मार पर्ने हो, उनले भने, व्यापारी त झुक्किएर एकचोटि घाटामा पर्छ । मूल्य नै नपाएर कौडीको भाउमा बेच्नुपर्दा किसान सिजनभरि घाटा बेहोर्न बाध्य हुन्छन् । लागतसमेत नउठ्ने अवस्था हुन्छ ।अर्का किसान सोनामसिंह तामाङले गोलभेडा खेतीमा प्रतिकठ्ठा १० हजार खर्च हुने गरेको बताए । काँचो वस्तु भएकाले घरमा थन्क्याउन पनि मिल्दैन, उनले भने, भाउ घटेपनि बेच्नैपर्छ । भारतीय गोलभेडा भित्रिएर भाउ घटेको भनेर थोक खरिदकर्ताले लागत समेत नउठ्ने गरी मूल्य घटाएर किनेका छन् । रातदिन नभनी खेतमा काम गर्दा पनि घाटामा पर्ने अवस्था आयो । गत वर्ष प्रतिक्रेट (२५ केजी) १ हजारमा बेचेका किसानले सोमबार ४ सय पनि पाएनन् । खेतमा काम गरेर मैलिएको लुगामा आएका किसान गोलभेडा बेचेर पैसा हातमा पर्दा झनै दु:खी देखिन्थे । अत्रौलीका किसान लीलाबहादुर बुढाथोकी यसपालिको मूल्यले किसानको घाँटी भाँचिएको बताउँछन् । बिहान उठेदेखि पूरै परिवार खेतमा खटिएर गरेको मेहनत खेर गएको उनले बताए । नवलपुर कृषि उपज बजार समितिका अध्यक्ष ब्रह्मदेव महतोले गोलभेडा उत्पादनमा नेपाल नै आत्मनिर्भर भएकाले भारतबाट आउनेलाई सरकारले रोक्नुपर्ने बताए । एकपटक किनेको भाउमा व्यापारीले घाटा खाएपछि भोलिपल्ट भाउ नै दिँदैनन्, उनले भने, आखिरमा किसान नै मारमा पर्ने हो । हाम्रै देशमा जति पनि गोलभेडा उत्पादन हुने भएकाले भारतबाट आउनेलाई रोक्नुपर्छ । नभए किसान मारमा पर्छन् ।लालबन्दीका व्यापारी रामदरेश चौधरीले सर्लाहीबाट मात्र दैनिक ५६ ट्रक गोलभेडा बिक्रीका लागि काठमाडौं जाने गरेको बताए । भारतीय गोलभेडा भित्रिँदा किसान र व्यापारी दुवैलाई समस्या पर्ने गर्छ, उनले भने, माघको मध्यदेखि झन् उत्पादन बढ्छ । भारतीय उत्पादन भित्रिन नदिए मात्र किसानलाई फाइदा हुन्छ ।कृषि कार्यालयका प्रमुख रमेश प्रसादले पूर्वपश्चिम राजमार्ग आसपासका ९ सय ६० हेक्टर क्षेत्रफलमा गोलभेडा खेती हुने गरेको बताए । सिँचाइ सुविधा नभएको जमिनमा गोलभेडा खेती गरेर किसानले राम्रो उत्पादन गरेको भन्दै उनले प्रशंसा गरे । निकै मेहनत र लगानी गरेर गोलभेडा उत्पादन हुन्छ, उनले भने, एक्कासि भाउ घट्दा किसानले धेरै घाटा बेहोर्नुपर्छ । ऋण गरेर समेत खेती लगाएका हुन्छन् । उनले करिब ५ हजार किसान गोलभेडा खेतीमा संलग्न रहेको बताए ।"
भारतमा तरकारीको मूल्य घट्यो,"काठमाडौं भारतमा नोटबन्दीको असर सबैभन्दा बढी तरकारीजन्य वस्तुमा परेको छ । खासगरी प्याज र टमाटरमा यसको असर बढी नै परेको देखिन्छ । पाँच सय र हजार दरका नोट चलनचल्तीबाट हटे भने अन्य नोट नहुँदा तरकारीको माग घटेको हो । त्यहाँ बजार नपाएपछि खुला सीमाको फाइदा उठाउँदै त्यहाँका व्यापारीहरूले तरकारी धमाधम नेपाल पठाउन थाले । यसबाट यहाँका उपभोक्ताले सस्तोमा किन्न त पाएका छन् र किसान समस्यामा पर्न थालेका छन् । सर्लाहीका व्यापारीहरूले भारतबाट आयात गरिएको तरकारीले आफूहरू समस्या परेकाले त्यताको आयात रोक्नुपर्ने माग गरेका छन् । भारतीय उत्पादन काठमाडौंमा सस्तोमा बिक्री हुन थालेको छ । बारीबाट टिप्नै बाँकी रहेको तरकारीले बजार मूल्य नपाउने हो कि भन्दै तराईका किसानहरू चिन्तित छन् । भारतीय वाणिज्य मन्त्रालयका अनुसार नोटबन्दीका कारण नगदको कमीले माग तल झरेपछि तरकारी तथा प्याजको मूल्यमा भारी गिरावट आएको र खाद्य पदार्थहरूको थोक महँगी दर शून्यदेखि ० दशमलव ७० प्रतिशत तल झरेको हो । निर्माण सामग्री, इन्धन तथा ऊर्जा क्षेत्रका उत्पादनहरूको मूल्य बढेपछि अघिल्लो वर्षको डिसेम्बरमा थोक मूल्यमा आधारित मुद्रास्फीति (वाईपीआई) को दर बढेर ३ दशमलव ३९ प्रतिशत पुग्यो । तीन महिना लगातार घटेपछि थोक महँगी दरमा वृद्धि भएको देखिएको छ । मन्त्रालयका अनुसार यसअघि नोभेम्बरमा थोक महँगी दर ३ दशमलव १५ प्रतिशत थियो जबकि डिसेम्बर २०१५ मा शून्यबाट १ दशमलव ०६ प्रतिशत तल थियो । २०१६ डिसेम्बरमा तरकारीको मूल्य २०१५ को तुलनामा ३३ दशमलव ११ प्रतिशत घटेको थियो । प्याजको मूल्यमा ३७ दशमलव २० प्रतिशतको गिरावट आयो । फलफूलको भाउ ० दशमलव ०४ प्रतिशतले बढेको थियो । अण्डा र माछामासुको मूल्यमा २ दशमलव ७३ प्रतिशत र दूधको मूल्यमा ४ दशमलव ११ प्रतिशतले वृद्धि भएको थियो । तर, खराब नहुने खाद्य वस्तुहरूको मूल्यमा धेरै वृद्धि भएको तथ्यांकले देखाएको छ । चामल ४ दशमलव ३८, गहुँ १२ दशमलव ८२ प्रतिशत, दालमा १८ दशमलव १२ प्रतिशत, आलु २६ दशमलव ४२ प्रतिशत महँगो भएको पीटीआईले जनाएको छ । अगस्ट २०१५ यताको १६ महिना अवधिमा खाद्य पदार्थहरूको महँगी दर ऋणात्मक स्थितिमा छ । यसमा लगातार पाँचौं महिना गिरावट आएको छ ।"
लक्ष्यभन्दा १९ अर्ब बढी राजस्व,"काठमाडौं चालु आर्थिक वर्ष २०७३७४ को पहिलो ६ महिनामा सरकारले निर्धारण गरेको लक्ष्यभन्दा करिब १९ अर्ब रुपैयाँ बढी राजस्व संकलन भएको छ । महालेखा नियन्त्रकको कार्यालयका अनुसार पुस मसान्तसम्म २ खर्ब ७७ अर्ब ५८ करोड ९ लाख ४३ हजार रुपैयाँ राजस्व संकलन भइसकेको छ । अर्थ मन्त्रालयका अनुसार पुस मसान्तसम्म २ खर्ब ५८ अर्ब ७४ करोड ३ लाख १८ हजार रुपैयाँ लक्ष्य निर्धारण गरिएको छ । यो आधारमा १८ अर्ब ८४ करोड ६ लाख २५ हजार रुपैयाँ बढी राजस्व संकलन भएको हो । राजस्व बढी उठेमध्ये भन्सारतर्फको हिस्सा बढी छ, अर्थ मन्त्रालय राजस्व महाशाखाका उपसचिव यज्ञ ढुंगेलले भने, पुस आयकरको पहिलो किस्ता आउने महिना हो । व्यापार व्यवसायतर्फ पनि खासै समस्या छैन । जसले गर्दा लक्ष्यको तुलनामा बढी राजस्व संकलन भइरहेको हो ।गत आर्थिक वर्ष ०७२७३ लागेलगत्तै तराई आन्दोलन र भारतको नाकाबन्दीले सुरुका महिनामा राजस्व संकलनमा उल्लेख्य गिरावट आएको थियो । आर्थिक वर्ष ०७१७२ को सुरुका महिनामा पनि लक्ष्यअनुसारको राजस्व संकलन हुन सकेको थिएन । यो वर्ष भने आर्थिक वर्ष सुरु भएको पहिलो महिनामै उल्लेख्य राजस्व संकलन भएको हो । कुनैकुनै महिनामा गिरावट आए पनि विगतका वर्षहरूमा वार्षिक रूपमा सरकारले लक्ष्यअनुसार नै राजस्व संकलन गरिरहेको छ, ढुंगेलले भने, अहिलेसम्मको अवस्थाले यो वर्ष खासै समस्या नपर्ला । अहिलेकै आधारमा राजस्व संकलन भइरहे वार्षिक लक्ष्य प्राप्त गर्न सरकारलाई खासै समस्या नहुने सरकारी अधिकारीको अनुमान हो । आर्थिक गतिविधिलाई असर गर्ने प्रकृतिका क्रियाकलाप नभए राजस्व संकलनमा समस्या नहुने उनीहरूको अनुमान हो ।सरकारले चालु आर्थिक वर्षमा ५ खर्ब ६५ अर्ब ८९ करोड ६५ लाख रुपैयाँ राजस्व संकलन गर्ने लक्ष्य निर्धारण गरेको छ । गत वर्षको तराई आन्दोलन र भारतको नाकाबन्दीका कारण आर्थिक वर्षको ९ महिनासम्म लक्ष्यअनुसारको प्रगति प्राप्त हुन सकेको थिएन । उक्त कारणले राजस्व संकलनको लक्ष्य नै सरकारले हेरफेर गरेको थियो । सुरुमा सरकारले ४ खर्ब ७५ अर्ब रुपैयाँ राजस्व उठाउने लक्ष्य निर्धारण गरेको थियो । आन्दोलन र नाकाबन्दीका कारण आर्थिक गतिविधि न्यून भएपछि ४ खर्ब ६० अर्ब रुपैयाँ मात्रै उठ्ने मध्यावधि समीक्षाबाट अनुमान गरिएको थियो । तर, आर्थिक वर्षको अन्त्यमा पुन ४ खर्ब ८२ अर्ब रुपैयाँ संकलन भएको थियो । अन्तिम समयमा आर्थिक गतिविधि बढेको र एनसेलको बिक्रीमा लाग्ने करअन्तर्गतको करिब १० अर्ब रुपैयाँ दाखिला भएकाले लक्ष्यभन्दा बढी राजस्व संकलन भएको थियो ।यो वर्षको ६ महिनामा भन्सारतर्फको लक्ष्यको तुलनामा करिब १५ अर्ब रुपैयाँ बढी राजस्व संकलन भएको छ । भन्सारतर्फ पुस मसान्तसम्मको लागि सरकारले १ खर्ब १३ अर्ब १८ करोड रुपैयाँ राजस्व संकलनको लक्ष्य निर्धारण भएको थियो । यसमध्ये अहिलेसम्म १ खर्ब २८ अर्ब ७८ करोड रुपैयाँ संकलन भइसकेको छ । भन्सार विभागका महानिर्देशक शिशिर ढुंगानाका अनुसार विगत वर्षको यही अवधिको तुलनामा यो वर्ष सामानहरूको कारोबार निकै बढी छ । पुनर्निर्माणका लागि सामग्री आयात बढिरहेको छ, उनले भने, हामीले मूल्यांकन प्रणालीमा पनि सुधार गरेका छौं । न्यून बिजकीकरणका सामान खरिद गरिदिने व्यवस्था गरेका छौं । १३ भन्सार कार्यालयहरू अनलाइनबाट अनुगमन गर्न सकिने, राजस्व संकलनमा प्रहरीसँगको सहकार्य बढाएको लगायत काम गरिरहेकाले लक्ष्यको तुलनामा भन्सारतर्फको राजस्व बढी संकलन भइरहेको उनले बताए । पुस महिनामा मात्रै लक्ष्यको तुलनामा १ सय ५ प्रतिशत प्रगति भएको विभागले जनाएको छ ।आर्थिक वर्षको ६ महिनाकै अवधिमा करिब १९ अर्ब रुपैयाँले बढी राजस्व संकलन भइसकेकाले यो वर्ष लक्ष्य भेट्टाउन समस्या नपर्ने भएको हो । विगतका महिनाहरूमा लक्ष्य प्राप्ति भइरहेकाले पनि खासै समस्या नपर्ने उपसचिव ढुंगानाले बताए । आगामी महिना राजस्व संकलन थप बढ्ने अनुमान उनको छ । पुँजीगत खर्च यो महिनाबाट अलि वृद्धि हुन थालेको छ, उनले भने, यसले पनि बढाउनेछ । पुँजीगत खर्च केही बढे पनि उल्लेख्य भने हुन सकेको छैन । चालु आर्थिक वर्षको आधार समय अर्थात् ६ महिनामा ११ दशमलव ३० प्रतिशत मात्रै पुँजीगत खर्च भएको छ । सरकारले चालु आर्थिक वर्षका लागि ३ खर्ब ११ अर्ब ९४ करोड ६३ लाख रुपैयाँ पुँजीगत खर्चको विनियोजन गरेको छ । यसमध्ये पुस मसान्तसम्म ३५ अर्ब २५ करोड ४६ लाख रुपैयाँ मात्रै खर्च भएको छ । यता राजस्व भने वार्षिक लक्ष्यको तुलनामा करिब ४६ प्रतिशत संकलन भइसकेको तथ्यांकले देखाउँछ । खर्च हुन नसकेका कारण सरकारी खातामा २ अर्ब रुपैयाँ बजेट थन्किएको छ ।"
पर्यटक तान्न प्याराग्लाइडिङ र होमस्टे,"काभ्रे (कुशादेवी) गाउँलाई पर्यटकीय गन्तव्य बनाउन बिहाबरका स्थानीय जुटेका छन् । पर्यटक आकर्षित गर्न उनीहरूले प्याराग्लाइडिङ र होमस्टे सुरु गरेका छन् ।माघे संक्रान्तिको अवसर पारेर कुशादेवीको गुर्दुमडाँडामा प्याराग्लाइडिङको परीक्षण गरिएको छ । पर्यटनको प्रचुर सम्भावना बोकेको क्षेत्रमा यस्ता गतिविधि अघि बढाउन लागेका हौं, बिहाबर क्षेत्र सरोकार समाजका अध्यक्ष रामेश्वर थापाले भने, परीक्षण उडान सफल भएकाले अब यसलाई व्यावसायिक रूप दिन लाग्छौं । उनले प्याराग्लाइडिङलाई व्यावसायिक बनाउन समाजले पहल थाल्ने बताए । समुद्री सतहबाट २ हजार ४ सय ५० मिटरको उचाइमा रहेको यो क्षेत्रले पर्यटकीय सम्भावना बोकेको छ । पूर्वको कञ्चनजंघादेखि पश्चिमको धौलागिरिसमका हिमशृंखला देख्न सकिने उक्त क्षेत्रबाट सूर्योदय र सूर्यास्तको मनमोहक दृश्य देख्न सकिन्छ । राजधानीबाट नजिकको दूरीमा रहेको उक्त क्षेत्र ट्ेरकिङ र साइक्लिङका लागि पनि उपयुक्त रहेको नेपाल पर्वतारोहण संघका उपाध्यक्ष दिवसविक्रम शाहले बताए । साइक्लिङ, ट्रेकिङका लागि राजधानीबाट यो छोटो र उपयुक्त गन्तव्य हो, उनले भने, पूर्वाधार विकास गर्ने हो भने यो राम्रो पर्यटकीय गन्तव्य बन्न सक्छ । उनले पर्यटन प्रवद्र्धनका लागि स्थानीय प्रत्यक्ष लाभान्वित हुने गरी व्यावसायीकरणमा जोड दिनुपर्ने बताए । पर्यटन प्रवद्र्धनकै लागि नेपाल साइक्लिङ एसोसिएसन आबद्ध ३२ साइकलयात्रीले ललितपुरको लाँकुरीभन्ज्याङदेखि कुशादेवीको नागीडाँडासम्म माउन्टेन बाइक साइक्लिङ गरेका थिए । समाजका सचिव पुरुषोत्तम अधिकारीका अनुसार बिहाबरमा पर्यटन प्रवद्र्धनका पूर्वाधारहरू विकास गर्न लागिएको छ । हाल फुल्चोकी होमस्टे सञ्चालनमा ल्याइएको छ । तालिम सञ्चालन गरेर यसलाई व्यावसायिक र विस्तार गर्ने तयारी रहेको उनले जानकारी दिए । पर्यटन मन्त्रालयमार्फत चन्द्रागिरिदेखि लाँकुरीभन्ज्याङ, फुल्चोकी हुँदै कुशादेवीसम्म सिँढी निर्माण भइरहेको छ । यो क्षेत्रमा ५७ दिनको ट्रेकिङ र छोटो दूरीको हाइकिङ गर्न सकिन्छ, उनले भने, हाम्रो प्रयासमा पर्यटन मन्त्रालयले पनि सहयोग गरिरहेको छ । उनका अनुसार चन्द्रागिरिबाट चम्पादेवी हुँदै लाँकुरीभन्ज्याङ, फुल्चोकी हुँदै कुशादेवीसम्म ट्रेकिङ गर्न सकिन्छ । बिहाबर क्षेत्रमा प्याराग्लाइडिङका अलावा बन्जी जम्पिङ र रक क्लाइम्बिङका लागि पनि पूर्वाधार विकास गर्न लागिएको उनले जानकारी दिए ।"
पुलिस र आर्मी फाइनल भिड्ने,"काठमाडौं नेपाल पुलिस र त्रिभुवन आर्मी क्लब दोस्रो रुस्लान कप क्रिकेट प्रतियोगिताको फाइनलमा फेरि भिड्ने भएका छन् । गतवर्ष पहिलो संस्करणमा पनि दुई टोलीले फाइनल खेल्दा पुलिस विजेता बनेको थियो । त्रिवि क्रिकेट मैदान कीर्तिपुरमा जारी प्रतियोगिताको सोमबार सम्पन्न सेमिफाइनलमा पुलिसले बुटवलको न्यू होराइजन क्रिकेट क्लबलाई ७ विकेट र आर्मीले सुदूरपश्चिमाञ्चल एकेडेमी (एसपीए) लाई ७० रनले पराजित गरेपछि उपाधि भिडन्त पक्का गरेका हुन् । टस हारेको न्यू होराइजन पूरा २० ओभर खेलेर ८२ रनमा अलआउट भयो । ओपनर शंकर रानाले १६ र कृष्ण कार्कीले नटआउट २५ रन बनाउनु बाहेक अन्यले दोहोरो अंकमा स्कोर बनाउन सकेनन् । कृष्णले २७ बल खेली ३ चौका प्रहार गरे । पुलिसका दीपेन्द्रसिंह ऐरी ३ विकेट लिँदै म्यान अफ द म्याचमा चुनिए । उनले ४ ओभरमा १५ रन खर्चे । ललित भण्डारी, रामनरेश गिरी, कुशल भुर्तेल, सुनील धमला र कप्तान मन्जित श्रेष्ठले ११ विकेट लिए । फर्ममा रहेका ओपनर सुनील धमलाले ३६ रन बनाएपछि पुलिसले १७४ ओभरमै लक्ष्य पूरा गर्यो । उनले ३९ बल खेल्दै ५ चौका प्रहार गरे । अर्का ओपनर दिलीप नाथ १० र प्रेम तामाङ शून्यमा आउट भए । आरिफ शेख १७ र योगेन्द्रसिंह कार्की २० रनमा नटआउट रहे । होराइजनका स्पिनर सुसन भारीले सुनील र प्रेमलाई आउट गरे । दिलीपको विकेट दुर्गेशले लिए । अर्को खेलमा आर्मीलाई सागर पुनको अलराउन्ड प्रदर्शनको साथ रह्यो । सागरले ७५ रन बनाएपछि टस जितेको आर्मीले ६ विकेट गुमाई १ सय ८७ रन जोड्यो । उनले ५२ बल खेल्दा ८ चौका र १ छक्का प्रहार गरे । २५ बलमा ५ चौका प्रहार गरेर ३० रन बनाएका अनिल मण्डलसँग सागरले ७ ओभरमा ६१ रन जोडेका थिए । नरेश बुढाएर शून्य, कप्तान विनोद भण्डारी ५ र राजु रिजाल १२ रनमै आउट भएपछि सागरले राजेश पुलामीसँग पाँचौं विकेटमा ६ ओभरमै ८५ रन जोडे । राजेशले २१ बल खेल्दा ४ चौका र ५ छक्का मद्दतमा ५५ रन बनाए । सागरले ४० बल र राजेशले २० बलमा अर्धशतक बनाएका थिए । उनीहरू दुवै अन्तिम ओभरमा आउट भए । एसपीएका अमित पौडेलले ४ ओभरमा १५ रन खर्चेर २ तथा विक्रम ठगुन्ना र विनोद लामाले ११ विकेट लिए । जवाफमा एसपीएले ७ विकेट गुमाई १ सय १७ रनमात्र बनाउन सक्यो । ओपनरद्वय विजय राणाले ३८ र रोमन बमले २५ रन बनाए । सन्दीप धामी १७ रनमा आउट भए भने अमित ११ रनमा नटआउट रहे । आर्मीका अविनाश कर्णले ४ ओभरमा २६ रन खर्चेर ३ लिए । दुई विकेट लिँदा सागरले ४ ओभरमा १७ र जितेन्द्र मुखियाले ३ ओभरमा १९ रन खर्चेका थिए ।"
युनाइटेडलाई राहत,"लन्डन जाल्टन इब्राहिमोभिचले अन्तिम समयमा गोल गरेपछि प्रिमियर लिगमा म्यानचेस्टर युनाइटेडले आक्रामक टिम लिभरपुलसँग ओल्ड ट्राफोर्डमा बराबरी खेल्दै एक अंक जोडेको छ ।कर्नरमा पाउल पोग्बाले हातले बल प्रहार गरेपछि प्राप्त पेनाल्टीमा जेम्स मिल्नरले गोल गर्दै लिभरपुललाई २७ औं मिनेटमा अग्रता दिलाएका थिए । लिभरपुलका गोलकिपर सिमोन मिग्नोलेटले उत्कृष्ट प्रदर्शन गर्दै फ्रिकिकमा इब्राहिमोभिच र हेनरिक माखटरयनका प्रहार असफल पार्दै योर्गन क्लोपको टिमलाई जोगाएका थिए ।पाहुना टिम जित हात पार्दै प्रिमियर लिगको दोस्रो स्थानमा उक्लने अवस्था देखिएको थियो । तर, इब्राहिमोभिचले एन्टोनियो भ्यालेन्सियाको क्रसमा हेडबाट गोल गर्दै युनाइटेडलाई अंक दिलाएका थिए । तेस्रो स्थानको लिभरपुल चेल्सीभन्दा ७ अंक पछाडि छ । लगातार जितको यात्रा ९ खेल टुंगिएको युनाइटेड १२ अंक अन्तरमा छ ।"
रियलको अपराजित यात्रा टुंगियो,"म्याड्रिड स्टेभन जोभेटिचले अन्त्यतिर नाटकीय गोल गरेपछि आइतबार सेभियाले रियल म्याड्रिडको अपराजित यात्रालाई ४० खेलमा पूर्णविराम लगाएको छ ।स्पेनी ला लिगामा सेभियाका गोलकिपर सर्जियो रिकोले ड्यानी कार्भाहाललाई फाउल हानेपछि पाएको पेनाल्टीमा क्रिस्टियानो रोनाल्डोले गोल गर्दै पाहुना टिमलाई अग्रता दिलाएका थिए । सर्जियो रामोसले पूर्वक्लबविरुद्ध आत्मघाती गोल गरेपछि खेल बराबरी भयो । वैकल्पिक खेलाडी जोभेटिचले केलर नाभासलाई पन्छाउँदै सेभियालाई जित दिलाए । नाभास आफ्नो पोसिजनमा थिएनन् । उनले हातले प्रयास गरे पनि जोभेटिचको प्रहार रोक्न सकेनन् ।शीर्षस्थानको रियल ६ अप्रिलयता पहिलोपल्ट पराजित भएको हो । यससँगै उसको अग्रता १ अंकमा छोटिएको छ । तर, जिनेदिन जिदानको टिमले उपाधि होडका टिमहरूभन्दा एक खेल बढी खेलेको छ । सेभिया बार्सिलोनालाई उछिन्दै दोस्रो स्थानमा उक्लियो ।इटालीरोम निकोला कालिनिच र मिलान बाडेल्जको गोलसँगै फियोरेन्टिनाले सिरि ए मा आइतबार युभेन्ट्समाथि २१ को अप्रत्यासित जित निकालेको छ । यसले शीर्षस्थानको युभेन्ट्सको अग्रता १ अंकमा झर्यो । कालिनिचले कर्नर नजिकबाट गोल गर्दै घरेलु टिमलाई अघि बढाए । बाडेल्जले क्रस गरेको बल कसैलाई नछोई गोलमा परिणत भयो । गोन्जालो हिग्विनले गोल गर्दै युभेन्ट्सलाई खेलमा फर्काउने प्रयास गरेका थिए ।"
उद्घाटनमा सहाराविरुद्ध सुदूर,"पोखरा १५ औं आहारारा गोल्डकप फुटबलको उद्घाटन खेलमा भिड्न लागेका आयोजक सहारा क्लब र सुदूरपश्चिम११ एकअर्काका लागि नौला प्रतिद्वन्द्वी हुन् । यी दुईको यसअघि कुनै पनि प्रतियोगितामा भेट भएको छैन । त्यसैले मंगलबार दुवैको पहिलो परिचय पोखरा रंगशालामा हुनेछ । आहाराराको १२ औं संस्करण जितेको आयोजक सहारा ११ औं संस्करणको फाइनलमा थ्री स्टारसँग पराजित भएको थियो । यो वर्ष खेलेका प्रतियोगितामध्ये हेटौंडा गोल्डकपमा सहाराको प्रदर्शन तारिफयोग्य थियो । प्रतियोगितामा सेमिफाइनल पुगेको सहारा मनाङमस्र्याङदीसँग १० को झिनो अन्तरले हारेको हो । खप्तड गोल्डकप धनगढीमा गत साता दिल्ली युनाइटेडसँग प्रतिस्पर्धात्मक खेल खेलेको सहारा ३२ ले पराजित भएको थियो ।सुदूरका विभिन्न गाउँलेका खेलाडी जुटाएर गठित सुदूरपश्चिम११ ले पछिल्लो समय राम्रो प्रदर्शन गर्दै आएको छ । खप्तड गोल्डकपमा सुप सेमिफाइनलसम्म पुगेको थियो । ए डिभिजन क्लब संकटासँग १० ले हार्दै सुदूर टिम उपाधि नजिक जान रोकिएको थियो । सुपले यसै वर्ष अत्तरियामा एउटा प्रतियोगिता जितिसकेको छ भने लखनउमा यूपी कप र गतवर्ष नेपालगन्जमा ए डिभिजन क्लब सहभागी प्रतियोगिता पनि जितेको हो । सुदूरका प्रशिक्षक सुरेश हमालले भने राम्रो प्रदर्शनलाई प्रयास गर्ने बताए । उनले भने, हामीसँग चमत्कार गर्छौं भन्ने त्यस्तो रणनीति छैन, राम्रो नतिजाका लागि खेल्छौं । सुप११ क्लबको गठनपछि गाउँले क्लबमा आबद्ध खेलाडीले मौका पाएको उनले सुनाए । हाम्रो टिममा बाहिरका कोही छैनन्, हाम्रै केटाहरू छन्, उनले भने, प्रत्येक खेलले सिकाउँछ, अझ राम्रो हुँदै जान्छ । हामीले त्यही गर्दै आएका छौं ।सहारासँग कुनै पनि खेलमा सँगै नपरे पनि त्यहाँबाट खेल्ने खेलाडीसँग प्रतिस्पर्धा हुँदै आएको उनले बताए । हामी खप्तडको फाइनल सकिनेबित्तिकै पोखरा आउनुपर्यो, अलि धपेडी भयो, उनले भने, वार्म अप पनि गराउन नपाई मंगलवार मैदानमा खेलाडी उतार्नु छ तर, हामी राम्रो नतिजाका लागि उत्साही छौं । आहारारा टिमका लागि राम्रो अनुभव हुने भएकाले पूरा अवसर सदुपयोग गर्ने उनको रणनीति छ । यता सहाराका प्रशिक्षक किरण श्रेष्ठले सुदूरपश्चिमको खेल हेरेकाले आक्रामक रणनीतिसाथ खेलाडीलाई मैदान उतार्ने बताएका छन् । सुदूरपश्चिम राम्रो टिम हो, उनले भने, हाम्रो पनि प्रतिस्पर्धात्मक खेल्ने रणनीति छ । यसपटक टिममा तीन विदेशी खेलाडी लिइएको बताएका उनले केही नयाँ र केही पुराना खेलाडी समेटेको जानकारी दिए । यो वर्षका प्रतियोगिताहरूमा हाम्रा खेलाडीको प्रदर्शन उत्साहजनक रह्यो, त्यही जोशसाथ हामी घरेलु मैदानमा पनि खेल्छौं ।"
राष्ट्रिय खेलकुद अब सहरलाई दिइने,"नेपालगन्ज युवा तथा खेलकुद मन्त्रालयले क्षेत्रीय तहमा आयोजना हुदै आएको बृहत राष्ट्रिय खेलकुदलाई प्रदेशअन्र्तगतका प्रमुख सहरमा सञ्चालन गर्ने तयारी गरेको छ ।आठौं राष्ट्रिय खेलकुद मध्यपश्चिमान्चलमा हुने वा प्रदेश ५ मा भन्ने टुंगो नलागिरहेका बेला मन्त्रालयका सहसचिव चूडामणि पौडेलले सहर तहमा हुने बताएका छन् । अन्तर्राष्ट्रिय अभ्यास पनि त्यही हो । क्षेत्र वा प्रदेशभन्दा सहरले आयोजना गर्ने मोडलमा जाने तयारी हुँदैछ, नेपालगन्जमा खेलाडीसहित पॉच जनालाई सोमबार सेलिब्रेटी रेस्पोन्स अवार्ड प्रदान गर्दै उनले भने, आठौं राष्ट्रिय खेलकुद आयोजनाको जिम्मेवारी नेपालगन्जले लिनुपर्नेछ । दुई वर्षमै व्यवस्थापनको दृष्टिले प्रतियोगितालाई भव्य र सफल पार्नुपर्ने चुनौती रहेको सहसचिव पौडेलले बताए । क्षेत्रगतबाट प्रदेश हँुदै राष्ट्रिय खेलकुदको जिम्मेवारी सहरलाई दिने प्रणालीको अभ्यास सम्भवत: नेपालगन्जबाट हुने उनको दाबी थियो । मध्यपश्चिम क्षेत्रीय खेलकुद विकास समितिका अध्यक्ष भीम ओलीले नेपालगन्जका लागि मिसन २०७५ सुरु भइसकेको बताए । विभिन्न क्षेत्रमा अगुवाई गर्ने व्यक्तित्वमध्ये पॉच जनालाई उक्त अवार्ड दिइएको हो । अवार्ड पाउनेमा राष्ट्रिय महिला क्रिकेट टिमकी पहिलो कप्तान नेरी थापा, चर्चित भारोत्तोलक प्रकाश केसी, मिस नेपालगन्ज सुमन थापा र मिस मध्यपश्चिम एलिना मगर तथा नेपालगन्ज उद्योग वाणिज्य संघका अध्यक्ष नन्दलाल वैश्य थिए । क्रियटिभ ह्यान्ड्स ग्रुप र ओम फिटनेस क्लबले उक्त अवार्ड कार्यक्रम गरेका हुन् ।"
रिड मोडलको सनसनी,"काठमाडौं रिड मोडल कलेजको अग्रतासँगै जारी १२ औं ढोरपाटन डबल लिग महिला भलिबल प्रतियोगिताको पहिलो चरण सोमबार सकिएको छ । भारतीय खेलाडीको साथमा उत्रिएको रिड मोडलले सोमबार सम्पन्न दुवै खेलमा विजय पाएको थियो । त्यसपछि टोली ९ खेलबाट २७ अंक बटुल्न सफल भयो । अपराजित बनेको रिड मोडलले त्रिभुवन आर्मी र ढोरपाटन स्पोर्टस क्लबलाई समान ३० को सोझो सेटमा हरायो । आयोजक ढोरपाटनलाई २५४, २५१६, २५१० ले हराएको रिडले आर्मीमाथि २५११, २५९, २५१६ को नतिजा निकालेको थियो । आर्मी ९ खेलबाट १२ अंकका साथ छैटौं र आयोजक ढोरपाटन ९ खेलबाट ८ अंकका साथ सातौं स्थानमा रहे । दुवै दोस्रो चरणलाई छानिए । पहिलो चरणको अन्तिम खेलमा चिरप्रतिद्वन्द्वी न्यू डायमन्ड एकेडेमीलाई २५२०, २५१८, २५१२ सोझो सेटमा हराउँदै एपीएफ क्लब दोस्रो स्थानमा रह्यो । एपीएफले ९ खेलबाट २४ अंक बटुलेको थियो । यो हारले न्यू डायमन्ड ९ खेलबाट २१ अंकमा समेटिँदै तेस्रो स्थानमा झरेको हो । सोमबारै नेपाल पुलिस क्लब रामेछापको चन्डेश्वरी युवा क्लबलाई २५८, २५१७, २५११ को सोझो सेटमा पराजित गर्दै चौथो स्थानमा पुग्यो । पुलिसले ९ खेलबाट १८ अंक जोडेको छ । पश्चिमाञ्चल पाँचौं स्थानमा रहँदै दोस्रो चरण पुगेको छ । टोलीले खेलेका ९ खेलमध्ये ५ मा जित र ४ मा हार बेहोर्दै १५ अंक जोडेको थियो । चन्डेश्वरी, न्यु डायमन्ड स्पोर्टस क्लब र विजेश्वरी ज्ञानमन्दिर स्कुल पहिलो चरणको लिगबाटै बाहिरिइएका छन् ।"
न्युजिल्यान्डको प्रभावशाली जित,वेलिङटन केन विलियम्सनले व्यक्तिगत १५ औं शतक बनाएपछि न्युजिल्यान्डले बंगलादेशलाई पहिलो टेस्टको अन्तिम सेसनमा सोमबार सनसनीपूर्ण रूपमा ७ विकेटले हराएको छ । विलियम्सनले टेस्टलाई दोस्रो इनिङ्सको खेल पनि माने । बंगलादेशले पहिले ब्याटिङ गर्दै बनाएको ५ सय ९५ रनको जवाफमा न्युजिल्यान्डले ५ सय ३९ रन बनाएको थियो । तर नाटकीय साबित पाँचौं दिन बंगलादेश आफ्नो दोस्रो इनिङ्समा ९ विकेट गुमाएर १ सय ६० रनमा खुम्चिएको थियो । बाउन्सरका कारण घाइते भएका बंगलादेशका प्रभावशाली ब्याट्सम्यान मुसफिकर रहिमलाई अस्पताल लानुपरेको थियो । उनलाई चिकित्सकले खेल्न सक्ने बताए पनि मैदान उत्रिएनन् । न्युजिल्यान्डले जवाफमा २ सय १७ रनको लक्ष्य पछ्याउन आक्रामक ब्याटिङ गरे । विलियम्सनलाई रस टेलरले राम्रो साथ दिए । न्युजिल्यान्ड जितसम्म पुग्दा टेस्टमा अझै पर्याप्त समय बाँकी थियो । विलियम्सन ९० बलमा १ सय ४ रन जोडै नटआउट रहे । टेलरले ६ चौकासहित ६० रन बनाए । सुरुवाती दुई इनिङ्स समाप्तिमा बंगलादेश ५६ रनले अगाडि थियो ।
तेस्रो संस्करण नेपालमा,काठमाडौं दक्षिण एसियाली सेपाकताक्रो च्याम्पियनसिपको तेस्रो संस्करण नेपालमा हुने भएको छ । दक्षिण एसियाली सेपाकताक्रो महासंघको कोलम्बोमा सम्पन्न चौथो बैठकले सोमबार उक्त निर्णय गरेको हो । प्रतियोगिता २०१८ को जनवरी १८ तारिखदेखि हुनेछ । पहिलो संस्करण पनि नेपालमै भएको थियो । दोस्रो संस्करण कोलम्बोमा आइतबार सकिएको थियो । ५ राष्ट्र सहभागी प्रतियोगितामा नेपालले पुरुषमहिला डबल्स र रेगु गरी ४ स्पर्धामा भाग लिएको थियो । सबैमा नेपालले रजत पदक जित्यो । बैठकले यसै वर्ष युथ च्याम्पियनसिप भारतमा गर्ने र नेपालमै हुने १३ औं साग खेलकुदमा सेपाकताक्रोलाई समावेश गर्न सबै राष्ट्रले पहल गर्ने निर्णय गरेको छ ।
बखत स्मृति भलिबल सुरु,"मुगु गमगढीमा पहिलो बखतबहादुर शाही स्मृति गाविसस्तरीय भलिबल प्रतियोगिता आइतबार सुरु भएको छ । ७ टिमले भाग लिएको प्रतियोगिता विजेताले १० हजार, उपविजेताले ७ हजार र तेस्रो हुने टिमले ५ हजार नगद पुरस्कार जित्ने आयोजक लोकतान्त्रिक खेलकुद संघका अध्यक्ष कवीन्द्र मल्लले जानकारी दिए ।"
जावलाखेलमा भेट्रान फुटबल,काठमाडौं जावलाखेल युथ क्लबले जावलाखेल कप भेट्रान फुटबल प्रतियोगिता गर्ने भएको छ । प्रतियोगिता माघ २०२२ गतेसम्म जावलाखेल फुटबल मैदानमा हुनेछ । नेपालका ए डिभिजन क्लबसहित कर्पोरेट हाउस र संघसंस्था गरी १२ टिमले भाग लिने आयोजक क्लबले जनाएको छ । २०३३ सालअघि जन्मेका खेलाडीले मात्र खेल्न पाउने प्रतियोगिता विजेतालाई १ लाख र उपविजेतालाई ५० हजार पुरस्कार दिइने क्लबका महासचिव मनमोहन केसीले बताए । त्यस्तै विधागत उत्कृष्टले ५ हजार तथा सर्वोत्कृष्ट खेलाडीले १५ हजार पुरस्कार पाउने छन् ।
अनुत्पादक कर्जा जोखिमपूर्ण,"बैंक तथा वित्तीय संस्थाबाट ओभरड्राफ्ट, हायर पर्चेज, घरजग्गा र सेयर धितोमा भएको अत्यधिक ऋण प्रवाहले अर्थतन्त्रमा जोखिम निम्तिने अवस्था देखिएको छ । यसरी ऋण प्रवाह हुनु चुनौतीपूर्ण भन्दै वित्तीय क्षेत्रको नियामक निकाय राष्ट्र बैंकले नै सचेत गराएको छ ।बैंकहरूको यस्तो प्रवृत्ति कायमै रहे आउँदा दिनमा वित्तीय क्षेत्रमा स्थायित्व कायम गर्न अप्ठ्यारो हुने र त्यसले आर्थिक वृद्धिमा नकारात्मक प्रभाव पार्ने केन्द्रीय बैंकको ठहर छ । वित्तीय क्षेत्रमा हाल कायम स्थायित्व भविष्यमा यथावत् राख्ने काम चुनौतीपूर्ण हुने देखिन्छ, राष्ट्र बैंकले सोमबार सार्वजनिक गरेको मंसिरको आर्थिक तथा वित्तीय स्थितिसम्बन्धी विवरणमा भनिएको छ ।यस अवधिमा बैंक तथा वित्तीय क्षेत्रको कर्जा ३०४ प्रतिशतले बढेको जनाउँदै राष्ट्र बैंकले भनेको छ, ओभरड्राफ्ट, हायर पर्चेज, घरजग्गा तथा सेयरको धितोमा प्रवाह हुने कर्जा उल्लेख्य रूपमा बढ्नु चासोको विषय हो । राष्ट्र बैंकको यो भनाइले हाल बैंक तथा वित्तीय संस्थाबाट अनुत्पादक क्षेत्रमा अत्यधिक ऋण प्रवाह भएको बुझ्न सकिन्छ । यसअघि नै राष्ट्र बैंकले अनौपचारिक रूपमै बैंक तथा वित्तीय संस्थालाई अनुत्पादक क्षेत्रमा कर्जा प्रवाह रोक्न पटकपटक आग्रह गरे पनि यस पटक औपचारिक रूपमै सचेत गराउनु अर्थपूर्ण रहेको विश्लेषकहरूले बताएका छन् ।राष्ट्र बैंकका अनुसार चालु आर्थिक वर्षको ५ महिनामा ओभर ड्राफ्टमा बैंक तथा वित्तीय संस्थाको कर्जा करिब ८७ अर्ब रुपैयाँले बढेको छ । अघिल्लो वर्षको मंसिरमा २ खर्ब ४८ अर्ब रुपैयाँ रहेको ओभर ड्राफ्ट कर्जा यस वर्ष मंसिरसम्ममा ३ खर्ब ३६ अर्ब रुपैयाँ पुगेको छ । गत मंसिरको तुलनामा यस वर्ष मार्जिन ऋण ११ अर्ब ५९ करोड, व्यक्तिगत आवास कर्जा ३५ अर्ब ६२ करोड, रियल इस्टेट ऋण २७ अर्ब ६९ करोड र हायर पर्चेज (सवारी साधन) कर्जा ५२ अर्ब ५६ करोडले बढेको छ ।कर्जाको विस्तारसँगै बैंकहरूको लगानी अनुत्पादक क्षेत्रमा जान थालेको राष्ट्र बैंक अनुसन्धान विभाग प्रमुख नरबहादुर थापाले बताए । एक वर्षमा ओभरड्राफ्ट, हायर पर्चेज, घरजग्गा तथा सेयरको धितोमा भएको लगानी वृद्धिले उक्त कुरा पुष्टि गर्ने उनको भनाइ छ । बैंकहरूले भनेजस्तै लगानीयोग्य रकम अभाव भएको हो भने अनुत्पादक क्षेत्रको लगानी घटाएर उत्पादनमूलक क्षेत्रमा कर्जा बढाउनुपर्छ, उनले भने । भारतीय नाकाबन्दी खुलेपछि बैंक तथा वित्तीय संस्थाले कर्जा प्रवाह हवातै बढाएकाले यो स्थिति आएको हो । राष्ट्र बैंकले चार गुणासम्म चुक्ता पुँजी वृद्धिको निर्देशन दिएपछि बैंक तथा वित्तीय संस्थाले चरणबद्ध रूपमा पुँजी बढाउन पनि यसैबेला सुरु गरे । पुँजी बढेअनुसार सेयरधनीलाई नाफा दिन बैंक तथा वित्तीय संस्थालाई आक्रामक रूपमा लगानी गर्नुपर्ने दबाब पर्यो । यस कारण वित्तीय संस्थाले तत्काल मुनाफा दिने खालका ओभरड्राफ्ट, हायर पर्चेज, घरजग्गा तथा सेयरमा लगानी बढाएका हुन् । अनौपचारिक छलफलमा धेरैजसो बैंकरहरू ओभरड्राफ्टका नाममा व्यक्तिगत जमानीमा गएको कर्जाको ठूलो अंश जग्गा र सेयरमा लगानी भएको स्विकार्छन् । ठूला व्यावसायिक घरानासमेत बढी र तत्काल नाफा हुने भएकाले जग्गामा आकर्षित भएको स्रोतको भनाइ छ ।वित्तीय संस्थाको ठूलो लगानी अनुत्पादक क्षेत्रमा जाँदा आर्थिक वृद्धिमा असर पर्ने राष्ट्र बैंकका पूर्वगभर्नर विजयनाथ भट्टराईले बताए । २०६६६७ मा रियल स्टेटमा समस्या आउँदा राष्ट्र बैंकको नेतृत्वमा रहेका भट्टराईले भने, फेरि त्यही स्थिति आउन नदिन बैंक तथा वित्तीय संस्था र नियामक निकाय सचेत रहनुपर्छ । २०६६ मा धमाधम घरजग्गामा र सेयरमा लगानी भएर वित्तीय क्षेत्रमा समस्या आउने भएपछि उनकै नेतृत्वमा सीमा तोकिएको थियो । उक्त नियमअनुसार आवासीय घर किन्न कुल कर्जाको १५ प्रतिशत र जग्गामा १० प्रतिशतभन्दा बढी लगानी गर्न नपाइने व्यवस्था छ । यस पटक यी दुई क्षेत्रमा सीमा नजिक ऋण प्रवाह नभए पनि अन्य माध्यमबाट लगानी भइरहेकाले जोखिमको प्रकृति फरक रहने विश्लेषकहरूको भनाइ छ । ओभरड्राफ्ट र अन्य कर्जाका नाममा जग्गामा ऋण गइरहेकाले यस्तो देखिएको उनीहरूले बताए ।ठूलो लगानी भए पनि सोहीअनुसार निक्षेप नआएका कारण पनि अर्थतन्त्रमा समस्या आउने देखिएको हो । बैंकहरूले कर्जा प्रवाह रोक्नुपर्ने अवस्था आइलागेको छ । लगानीयोग्य पुँजी अभाव भएपछि बैंकहरूले सरकारी सुरक्षण धितोमा पुनर्कर्जा माग गर्दै राष्ट्र बैंकलाई गुहारेका छन् । उनीहरूले हायर पर्चेज, घरजग्गा तथा सेयरको धितोमा लगानी नगर्ने सर्तसहित पुनर्कर्जा माग गर्नुले पनि हाल बैंकहरूको अधिकांश कर्जा अनुत्पादक क्षेत्रमा गएको सजिलै बुझ्न सकिन्छ । यद्यपि सोमबारसम्म बैंकहरूको उक्त मागबारे राष्ट्र बैंक केही बोलेको छैन ।वित्तीय प्रणालीमा तरलता अभाव भएपछि त्यसको प्रभाव सेयर बजारमा भने देखिन थालिसकेको छ । ६ महिनायता सेयर बजार ४ सय २ अंकले घट्नु र बजार पुँजीकरण ४ खर्ब १० अर्बले खुम्चिनुले पनि यो पुष्टि गर्छ । यसले साना र नयाँ लगानीकर्ता जोखिमको संघारमा पुगिसकेको विश्लेषकहरूले बताए । घरजग्गामा अहिले समस्या देखिइनसके पनि भाउ निक्कै अकासिएको छ, एक विश्लेषकले भने । एक वर्षयता बैंक तथा वित्तीय संस्थाबाट कर्जा लिएर घरजग्गा खरिद गर्नेको संख्या बढेको नेपाल जग्गा तथा आवास विकास संघका महासचिव मीनमान श्रेष्ठले जनाए । ५६ वर्षयता सुस्ताएको यो क्षेत्र पछिल्लो एक वर्षमा भर्खर तंग्रिन थालेको छ, उनले भने । बैंकहरूले सचेत भएर लगानी गरेकै कारण अहिले घरजग्गा कारोबार व्यवस्थित रूपमा अघि बढेको उनले दाबी गरे । राष्ट्र बैंकले भनेजस्तो अनुत्पादक क्षेत्रमा कर्जा प्रवाह नभएको बैंकर्स संघका अध्यक्ष अनिल केशरी शाहले बताए । अहिले बैंकहरूको ६५ देखि ७० प्रतिशत कर्जा साना तथा मझौला व्यवसाय (एसएमई) र मध्यमस्तरका व्यवसाय (मिड कर्पोरेट) क्षेत्रमा गएको छ, उनले भने, आर्थिक गतिविधि र व्यक्तिको आयआर्जनका हिसाबले ती क्षेत्रलाई अनुत्पादक भन्न मिल्दैन । तर केन्द्रीय बैंकले तोकेको उत्पादनशील क्षेत्रमा भने अपेक्षाकृत ऋण विस्तार भएको देखिँदैन । वाणिज्य बैंकहरूले उत्पादनशील क्षेत्रमा कुल कर्जाको २० प्रतिशत कर्जा प्रदान गर्नुपर्ने नीतिगत व्यवस्था छ । गत मंसिरसम्म वाणिज्य बैंकहरूको यस्तो कर्जा अनुपात १६ दशमलव २१ प्रतिशत मात्र छ ।"
दुवै रथीको म्याद थपिँदै,"काठमाडौं जंगीअड्डाले नेपाली सेनाका दुवै रथीको म्याद थप्ने गृहकार्य थालेको छ । स्रोतका अनुसार प्रधानसेनापति राजेन्द्र क्षत्रीले रथीद्वय बलदेवराज महत र पूर्णचन्द्र थापालाई सैनिक ऐनअनुसार एकवर्षे म्याद थप्ने योजना बनाएका हुन् । ऐनअनुसार रथीको म्याद दुई वर्ष हुनेछ भने उमेर हदमा ५८ वर्षसम्म मात्र रहनेछ । दुई वर्षे कार्यकाल सकिए पनि उमेर ५८ वर्ष पूरा नभइसकेको अवस्थामा प्रधानसेनापतिले सेवा अवधि नेपाली सेनाका लागि आवश्यक छ भनी मनासिव आधार र कारण खोली सरकारसमक्ष प्रस्ताव गरेपछि एक वर्ष कार्यकाल थपिन सक्नेछ । हालसम्म सेनाले ऐनअनुसार पठाएको प्रस्ताव सरकारले अस्वीकार गरेको छैन । प्रधानसेनापतिपछि दोस्रो वरीयतामा रहेका बलाधिकृत रथी महतको दुईवर्षे कार्यकाल २०७४ साउन ७ मा सकिँदै छ । उनी कात्तिक १७ गते ५८ वर्ष पुग्ने छन् । कार्यकाल थपिए पनि महतले तीन महिनापछि अवकाश पाउने छन् । स्रोतका अनुसार प्रधानसेनापति क्षत्रीले रथी थापालाई भावी उत्तराधिकारीका रूपमा हेरेका छन् । थापाको मात्र म्याद थप गरिने चर्चा भइरहेका बेला जंगीअड्डाले गुनासो मत्थर पार्न दुवैको म्याद थप्न लागेको हो । उमेर हदले तीन महिना मात्र समय बाँकी रहने भए पनि महतको समेत म्याद थपिनुको कारण थापालाई प्रधानसेनापति बनाउनकै लागि कार्यकाल थपिएको भन्ने आरोप नलागोस् भन्ने हो । रथी हुँदा थापा संयुक्त राष्ट्रसंघअन्तर्गत इजरायल (प्यालेस्टाइन सीमा क्षेत्र गोलनहाइट) स्थित डिसइन्गेजमेन्ट (अनडफ) को फोर्स कमान्डरका रूपमा कार्यरत थिए । मिसनमा थापाको पदावधि अर्को वर्ष लम्बिन सक्थ्यो । तर एकवर्षे कार्यकाल सकिनेबित्तिकै थापा बलाध्यक्ष रथीको जिम्मेवारी सम्हाल्न नेपाल फर्किए । उनलाई जंगीअड्डामा छिटो ल्याएर जिम्मेवारी सम्हाल्न दिनुलाई भावी प्रधानसेनापतिका रूपमा अघि बढाउन खोजेको प्रस्ट देखिन्छ ।तेस्रो वरीयताका थापाको दुईवर्षे कार्यकाल २०७४ असोज १५ मा सकिँदै छ । उनी २०७५ भदौ २५ मा ५८ वर्ष पुग्ने छन् । प्रधानसेनापति क्षत्रीले २०७५ भदौ २४ मा तीनवर्षे कार्यकाल पूरा गरी अवकाश पाउने छन् । एक दिनको संयोगले प्रधानसेनापति बन्ने अवसर पाएमा थापाले तीन वर्ष नेपाली सेनाको नेतृत्व गर्नेछन् । रथीमा म्याद थप भई प्रधानसेनापति बन्ने थापा पहिलो व्यक्ति पनि बन्नेछन् । कात्तिकमा महतले अवकाश पाएपछि उपरथी हेमन्त कुँवर रथीमा बढुवा हुनेछन् । र, थापा सेनाका दोस्रो वरीयताको व्यक्ति हुनेछन् । तत्कालीन प्रधानसेनापति छत्रमानसिंह गुरुङले उमेर हदले नौ महिना बाँकी रहे पनि तत्कालीन रथी नेपालभूषण चन्दलाई म्याद थप्न सरकारलाई सिफारिस गरेका थिएनन् । यसअघि रथीमा बालानन्द शर्माको मात्रै म्याद थपिएको थियो । तर उनी राष्ट्रसंघको शान्ति मिसनमा रहेका कारण सरकारले कार्यकाल बढाएको थियो ।"
पश्चिम सेतीको बाटो खुल्यो,"काठमाडौं ७ सय ५० मेगावाट क्षमताको बहुचर्चित पश्चिम सेती जलाशययुक्त आयोजना अघि बढाउने बाटो खुलेको छ । चिनियाँ कम्पनी थ्री गर्जेज र विद्युत् प्राधिकरणबीच संयुक्त लगानीमा पश्चिम सेती आयोजना विकास गर्ने सम्झौतामा सोमबार हस्ताक्षर भएपछि मुलुकमा डेढ खर्ब लगानी भित्रिने वातावरण बनेको छ । पश्चिम सेतीबाट सुक्खायामको बढी बिजुली माग हुने साँझमा ४ र बिहान २ गरी ६ घण्टामा ७ सय ५० मेगावाट बिजुली उत्पादन हुनेछ, त्यसले मुलुकमा सुक्खायाममा बिजुली व्यवस्थापन गर्न ठूलो योगदान पुग्ने जानकारी प्राधिकरणका अधिकारीले दिए । आयोजनामा १ खर्ब ६० अर्ब रुपैयाँ लगानी हुनेछ । यसमध्ये चिनियाँ लगानी एक खर्ब रुपैयाँ आउने छ भने बाँकी प्राधिकरण र स्थानीयवासीको रहनेछ ।लगानी बोर्डको संयोजनमा सोमबार साँझ भएको सम्झौतामा प्राधिकरणका कार्यकारी निर्देशक कुलमान घिसिङ र चाइना थ्री गर्जेजका कार्यकारी उपाध्यक्ष युआयन जिम्माओले हस्ताक्षर गरेका छन् । चीनमा २२ हजार ५ सय मेगावाट क्षमताको जलाशययुक्त आयोजना सफलतापूर्वक बनाएको थ्री गर्जेजले पश्चिम सेती आयोजना अघि बढाउन ऊर्जा मन्त्रालयसित सन् २०१२ मा समझदारी (एमओयू) गरेको थियो । एमओयू गर्दा थ्री गर्जेजले आयोजनामा नेपाल सरकार (विद्युत् प्राधिकरण) को २५ प्रतिशत लगानी हुनुपर्ने सर्त राखेको थियो । सरकारको समेत लगानी हुँदा आयोजना अघि बढाउन सजिलो हुने धारणा थ्री गर्जेजको थियो ।मुलुकको आन्तरिक खपत गर्ने गरी जलाशययुक्त आयोजना बनाउन महँगो पर्ने भएकाले निरन्तर घाटामा रहेको प्राधिकरणले पश्चिम सेतीमा लगानी गर्न आनाकानी गर्दै आएको थियो । त्यही कारण एमओयू भएको चार वर्षसम्म पनि थ्री गर्जेज र प्राधिकरणबीच संयुक्त लगानीसम्बन्धी सम्झौता हुन सकेको थिएन । लगानी बोर्डको संयोजनमा थ्री गर्जेज र प्राधिकरणका अधिकारीबीच झन्डै एक साता लामो छलफलपछि संयुक्त लगानी गर्ने सहमति भएको थियो । सम्झौता थ्री गर्जेज र प्राधिकरणको सञ्चालक समिति (बोर्ड) ले अनुमोदन गरेपछि लागू हुनेछ । दुवै कम्पनीको बोर्डले अनुमोदन गरेपछि थ्री गर्जेज र प्राधिकरणको संयुक्त लगानीको कम्पनी नेपालमा दर्ता हुनेछ । कम्पनीमा सुरुमा थ्री गर्जेजको ७५ र प्राधिकरणको २५ प्रतिशत इक्विटी सेयर रहनेछ । सम्झौताका अनुसार पश्चिम सेतीमा आयोजनास्थलका प्रभावित जनता र जिल्लावासीलाई १० प्रतिशत सेयर दिइनेछ । आयोजना सुदूरपश्चिमका डोटी, डडेलधुरा, बैतडी र बझाङ जिल्लामा पर्छ । थ्री गर्जेजले आफ्नो स्वामित्वको ७५ प्रतिशत सेयरबाट स्थानीयवासीलाई सेयर दिने सम्झौतामा उल्लेख छ ।विद्युत् प्राधिकरणले हाल्ने सेयरबापत रकमसमेत थ्री गर्जेजले चिनियाँ एक्जिम बैंकबाट सहुलियतपूर्ण ऋणमा जुटाइदिन प्रयास गर्ने सम्झौतामा उल्लेख छ । पश्चिम सेतीबाट उत्पादन हुने बिजुली मुलुकको केन्द्रीय प्रणालीमा जोड्न आवश्यक ५ सय किमि लामो ४ सय केभी क्षमताको प्रसारण लाइन निर्माण गर्नुपर्नेछ । सम्झौताअनुसार हालै स्थापना भएको राष्ट्रिय ग्रिड कम्पनीले उक्त प्रसारण लाइन निर्माण गर्नेछ भने त्यसका लागि आवश्यक ४० अर्ब रुपैयाँ थ्री गर्जेजले चीनको एक्जिम बैंकबाट सहुलियतपूर्ण ऋण जुटाइदिन प्रयास गर्ने सम्झौतामा उल्लेख छ ।थ्री गर्जेजले विदेशी मुद्रा ल्याएर पश्चिम सेतीमा अहिलेसम्म अध्ययनलगायत कार्यमा गरेको खर्च राष्ट्र बैंकको स्वीकृतिमा उसलाई संयुक्त कम्पनीमा पुँजीकरण गर्न दिइनेछ । लगानी बोर्डले स्वीकृति दिएपछि थ्री गर्जेज र प्राधिकरणको संयुक्त उपक्रम (लगानी) को कम्पनी दर्ता हुनेछ । संयुक्त कम्पनीले पश्चिम सेती निर्माण गर्न लगानी बोर्डसित आयोजना विकास सम्झौता (पीडीए) गर्ने जानकारी छलफलमा सहभागी एक अधिकारीले दिए । आयोजना निर्माण गर्न १ खर्ब ६० अर्ब रुपैयाँ लाग्ने अनुमान गरिएकोमा संयुक्त कम्पनीले ३० प्रतिशत स्वपुँजी लगानी गर्नेछ भने बाँकी ७० प्रतिशत चिनियाँ एक्जिम बैंकबाट ऋण लिनेछ । प्राधिकरणले मात्र स्वपुँजीबापत करिब १५ अर्ब रुपैयाँ लगानी गर्नपर्नेछ ।पश्चिम सेती आयोजनाको अध्ययन डेढ वर्षभित्र सम्पन्न हुने जानकारी स्रोतले दियो । अध्ययन सम्पन्न भई डीपीआर तयार भएपछि संयुक्त कम्पनीले आयोजना निर्माण कार्य अघि बढाउने छ । आयोजना निर्माण गर्न ६ वर्ष ७ महिना लाग्ने थ्री गर्जेजको अनुमान छ । छलफलमा सहभागी एक अधिकारीका अनुसार आयोजना अबको साढे ७ वर्षमा सम्पन्न भई बिजुली उत्पादन सुरु हुनेछ । संयुक्त कम्पनीले नै जलाशययुक्त आयोजनाको विद्युत् खरिद दर (पीपीए) तय गर्ने, आयोजनास्थलमा पर्ने स्थानीयवासीको पुनर्बास, पुन:स्थापना तथा जग्गा अधिग्रहणको विषयमा निर्णय लिनेछ । आयोजनाका लागि २ हजार ३ सय २० हेक्टर जग्गा अधिग्रहण गर्नपर्ने अध्ययनले देखाएको छ ।"
किन भत्काउने सिंहदरबार ?,"काठमाडौं ऐतिहासिक महत्त्वको सम्पदा सिंहदरबारलाई रेट्रोफिटिङ गर्नसमेत असम्भव भन्दै सरकारलाई सुझाव प्रतिवेदन बुझाउने परामर्शदाता कम्पनीले अध्ययनका क्रममा सिंहदरबार परिसरको माटोइँटाको समेत परीक्षण नगरी निचोड तयार पारेको पाइएको छ । सहरी विकास मन्त्रालयको बिडिङ मा परेर सिंहदरबार पुनर्निर्माण वा सबलीकरणबारे अध्ययन गरेको कुपन्डोलस्थित डिजिकन इन्जिनियरिङ कन्सल्ट प्राइभेट लिमिटेडको अध्ययनप्रतिवेदनमाथि सोमबार राष्ट्रिय पुनर्निर्माण प्राधिकरणको छलफलमा यो खुलासा भएको हो । अध्ययनका समूह नेता स्ट्रक्चरल इन्जिनियर अरुणकुमार पण्डितले सिंहदरबार भवन रेट्रोफिट गर्ने अवस्थामा नरहेको र यसका पर्खाल तथा इँटाका संरचनामध्ये अधिकांश ध्वस्त (चिरा) भइसकेको विवरण विज्ञसामु सुनाएका थिए । तर, आफ्नो समूहले झन्डै ३ महिना लगाएर गरिएको अध्ययनमा सिंहदरबार भवन रहेको माटाको परीक्षण (स्वाइल टेस्टिङ) नगरीकनै तथा बाहिरबाट देखिएका चर्किएका इँटाको सतह हेरेरै भित्री स्थितिबारे पूर्वानुमान निचोड प्रस्तुत गरेको पण्डित स्वयंले स्विकारे ।सिंहदरबार भवनको संरचना पुनर्निर्माण वा सबलीकरणबारेको बहस कार्यक्रममा संस्कृति मन्त्रालयका सहसचिव डन्डुराज घिमिरे एक जनाले मात्रै सिंहदरबार भत्काउनैपर्ने धारणा राखेका थिए । यसको संरचना हेर्दा र भूकम्पपछिको क्षतिग्रस्त अवस्थामा रेट्रोफिटिङ असम्भव देखिएको छ, यसलाई भत्काएर उस्तै संरचना बनाउनुपर्ने देखिएको छ, मन्त्रालयमा बजेट महाशाखामा प्रमुख रहेका घिमिरेले भने । सिंहदरबारको वस्तुस्थिति अध्ययन गर्दा सतही र भत्काउनैपर्ने मनस्थिति मा समय खर्चिएको भन्दै सहभागीले प्राचीन स्मारक संरक्षण ऐनको प्रावधानअनुसार पनि सम्पदा बनिसकेको सिंहदरबारलाई भत्काउन नमिल्ने बताएका थिए । सिंहदरबारसहितका ऐतिहासिक सम्पदा भत्काउन खोज्नुमा ठूलो आर्थिक चलखेलको सम्भावना देखिएको छ, सम्पदाविद् रवीन्द्र पुरीले भने, यहाँ भत्काउने र बनाउने हरेक चलखेलमा दौडधुप छ, जोगाउने र संरक्षण गर्नेमा कसैको ध्यान गएको देखिन्न । दुई दशकयता जीर्ण घर, मठमन्दिर र सम्पदा जीर्णोद्धार गर्दै संरक्षणमा नमुना काम देखाउँदै आएका पुरीका अनुसार लोड बेयरिङ संरचनालाई संवद्र्धन गर्न र रेट्रोफिटिङ गर्न सम्भव छ । पुरातत्त्वविद् भीम नेपालले सम्पदाबारे सामान्य जानकारीसमेत नभएका व्यक्तिको समूहबाट सिंहदरबार भवनको वस्तुस्थिति अध्ययन गराइएको स्थिति आफैंमा अनौठो रहेको टिप्पणी गरेका थिए । पत्रकार कनक दीक्षितले नेपाली राज्यको प्रतीकका रूपमा रहिआएको सिंहदरबारको अग्रभाग भत्काउने कि जगेर्ना गर्ने भनेर अमेरिकी पुनर्निर्माणको गाइडलाइन मा आधारित अध्ययन अर्थहीन रहेको बताए । सिंहदरबार जोगाएर, संरक्षण र संवद्र्धन गरेर अरू यस्तै ऐतिहासिक महत्त्वका सम्पदा जोगाउने दिशामा उदाहरणीय काम थाल्नु जरुरी छ, उनले भने । संस्कृतिविद् साफल्य अमात्यले पछिल्लो पुस्तामा पढेर आएका इन्जिनियरले बनाउनेभन्दा भत्काउने क्षमता लिएर आएको तर्क गरे । सिंहदरबार भत्काएर नयाँ बनाउँदैमा न त्यसमा इतिहास हुन्छ, न संस्कृति बाँच्न सक्छ, उनले भने ।पुरातत्त्व विभागका महानिर्देशक भेषनारायण दाहालले यस प्रतिवेदनका आधारमा यो ऐतिहासिक संरचना भत्काउन अनुमति दिन नसकिने भन्दै यस्ता सम्पदालाई कसरी जोगाउने भनेर विज्ञ र जानकारको एउटा समूहले तत्काल अध्ययन गर्न जरुरी रहेको बताए । कसरी हुन्छ सिंहदरबारलाई ऐतिहासिक र सम्पदागत महत्त्वमा जोगाएर अघि बढ्ने निर्णय भएको छ, उनले भने । यो सम्पदा भत्काउन २०६८ देखि विभिन्न तहबाट प्रभावपहुँच पुर्याउने काम भइरहे पनि यसमा पुरातत्त्वले असहयोग गर्दै आएको उनले स्पष्ट पारे । प्राधिकरणका आयुक्त हरेराम पराजुलीले सिंहदरबारको मुख्य भवनमा बरु प्रशासनिक कार्यालय नराखेर भए पनि ऐतिहासिक महत्त्व र गरिमाका आधारमा यसलाई जोगाएर राख्नु जरुरी रहेको बताए । प्राचीन सम्पदाबारे जानकार अम्बिका श्रेष्ठ, सागरशमशेर राणा, सूर्यभक्त साँगाछे लगायतले सिंहदरबार भवन जोगाउनुपर्नेमा जोड दिएपछि पुनर्निर्माण प्राधिकरणका प्रमुख कार्यकारी अधिकृत डागोविन्द पोखरेलले भवन विभागले सिंहदरबारबारे पुरातात्त्विक हिसाबले नसोचेका कारण नसोचेको निचोड प्रतिवेदन आएको बताए । हामी नियत, संस्कार र क्षमतामा चुक्न मिल्दैन, उनले भने, सिंहदरबारसहितका ऐतिहासिक सम्पदालाई पुरातात्त्विक हिसाबले पनि बचाउनैपर्छ । यसका लागि विज्ञहरूको एउटा समूह बनाएर केकसरी बचाउने र संवद्र्धनका दिशामा जाने भन्ने निक्र्योल गरिनेछ ।"
नेपालको ऊर्जामा लगानी गर्नुस्,"काठमाडौं प्रधानमन्त्री पुष्पकमल दाहालले नेपाल ठूलो बजारको बीचमा रहेको बताउँदै ऊर्जा उत्पादनमा लगानी गर्न अन्तर्राष्ट्रिय लगानीकर्तालाई अपिल गरेका छन् । यूएईको आबुधाबीमा विश्व भविष्य ऊर्जा सम्मेलन उदघाटन समारोहमा सोमबार प्रधानमन्त्री दाहालले नेपालमा लगानीका लागि उपयुक्त वातावरण बनेको उल्लेख गर्दै लगानीकर्तालाई आश्वस्त पार्ने प्रयास गरे । हामी नेपाल र चीनको ठूला बजारका बीचमा छौं । सरकारले मैत्रीपूर्ण श्रम नीति लिएको छ । नेपालको श्रम महँगो छैन, ३२ मुलुकका ६ सयभन्दा बढी कम्पनी सहभागी सम्मेलनमा उनले भने, सरकारले लगानीको वातावरणमुखी नीति अख्तियार गर्दै वैदेशिक लगानीलाई आकर्षण गर्न लचक नीति तय गरेको छ । सम्मेलनका १ सय ३० वक्तामध्ये पाँच प्रमुख वक्ताका रूपमा दाहाल सहभागी थिए । प्रधानमन्त्री दाहालले नेपालमा दक्षिण एसियाकै माग पूरा गर्ने जलविद्युत् र सौर्य ऊर्जाको सम्भावना रहेको उल्लेख गर्दै त्यसमा लगानी गर्न विश्व समुदायलाई आग्रह गरेका हुन् । ऊर्जाको क्षेत्रमा समग्र दक्षिण एसियाको माग आपूर्ति गर्न नेपाल आफैं सक्षम हुन सक्छ, उनले भने, नेपाल लामो राजनीतिक संक्रमणकालपछि अब आर्थिक विकासको बाटोमा द्रुतगतिले लागिपरेको छ । २०२२ सम्म विकासशील राष्ट्र र २०३० सम्म मध्यम अर्थतन्त्रको सूचीमा पर्ने योजनाअनुरूप नेपालले सन् २०३० सम्म ६ हजार मेगावाट थप विद्युतको व्यवस्था गर्नुपर्ने हुन्छ । नेपाललाई २०४० सम्म २५ हजार मेगावाट विद्युत् आवश्यक पर्नेछ ।दाहालले एकद्वार प्रणाली र साझेदार कर्मचारीतन्त्रले गर्दा नेपाल दक्षिण एसियामा दोस्रो सजिलोसँग व्यापार गर्ने देशमा परेको बताए । ऊर्जा व्यापार सम्झौता गरेर नेपालमा उत्पादित बिजुली भारतमा निर्यात गर्ने बाटो खुला रहेको पनि जनाउँदै उनले भने, व्यापारी साथीहरूलाई यसै मञ्चबाट २०१७ को मार्च २ र ३ मा नेपालमा आयोजना हुने लगानी सम्मेलनमा सहभागी हुन निमन्त्रणा गर्छु । खासगरी यातायात र अन्य पूर्वाधारका योजना अगाडि बढिरहेकाले ऊर्जाको विकासमा टेवा मिल्ने उनको भनाइ थियो । विद्युत् वितरण र प्रसारण क्षेत्रमा लगानीको सम्भावना प्रशस्त छ । हामीले वैदेशिक लगानीका लागि सहज नीति अवलम्बन गरेका छौं, उनले भने । ऊर्जा उत्पादनका लागि अलग्गै योजना विकास सम्झौता गर्ने नीति नेपालको छ ।राजनीतिज्ञ, व्यापारी र प्राज्ञसमक्ष आफ्नो विचार राख्दै दाहालले भने, दिगो ऊर्जा र सफा प्रविधि प्राप्तिका लागि साझा उद्देश्य लिएर छलफल गर्न यस बृहत् फोरमले उत्तम सम्भावना प्रदान गरेको छ । यूएईले ऊर्जा क्षेत्रलाई आमूल परिवर्तन गर्न खेलिरहेको मुख्य भूमिकालाई यस सम्मेलनले आत्मसात् गरेको छ । ऊर्जा आवश्यकताको दिगो समाधान नगर्ने हो भने विकासका आयाम असफल हुने उनको तर्क छ । नकारात्मक असरबाट बच्न र ऊर्जा सुरक्षा गर्न तथा हरित अर्थतन्त्रका लागि पनि सफा ऊर्जा (सौर्य, जल, हावा) आवश्यक रहेको उनले बताए । सौर्य ऊर्जामा नेपालमा निकै ठूलो सम्भावना छ । नवीकरणीय ऊर्जा नै हाम्रा लागि दिगो स्रोत हो, उनले भने ।प्रधानमन्त्री दाहालले भविष्यमा सन्ततिले पुराना प्रतिबद्धतालाई शंका नगरून् भन्नका लागि विगतमा गरेका प्रतिज्ञा र प्रतिबद्धतालाई लागू गर्नुपर्ने बेला आएको बताए । मेरो सरकार आउनुअघि वर्षौंदेखि दिनहुँ १२ देखि १६घण्टा विद्युत् कटौती हुने गथ्र्यो । आपूर्तितर्फको व्यवस्थापनलाई सुदृढ गरी हाल विद्युत् कटौती पूर्ण रूपले हटाउन सफल भएका छौं, उनले भने । दुबईमा कन्सुलर कार्यालय खोलिने प्रधानमन्त्री दाहालले दुबईमा कन्सुलर कार्यालय खोल्ने घोषणा गरेका छन् । तर यसबारे अध्ययन भने भएको छैन । यसअघि पनि सरकारले बिनाअध्ययन अस्ट्रियामा दूतावास स्थापना गरेको थियो । अन्तरक्रियामा नेपालीले आफ्ना समस्या र पीडा राखेपछि भावकु हुँदै दाहालले कन्सुलर कार्यालय खोल्ने प्रतिबद्धता व्यक्त गरेका हुन् । सरकारका तर्फबाट प्रवासी नेपालीका समस्या समाधानमा निरन्तर कोसिस गरिरहेको छु । अध्यागमनलाई व्यवस्थित गर्ने, गलत काम गर्ने कर्मचारीलाई कारबाही गर्ने, दुबईमा कन्सुलर कार्यालय खोल्ने विषयमा छिट्टै निर्णय लिनेछौं । सरकार तपाईंहरूको साथमा छ, आवश्यक सहयोगका लागि सक्दो कोसिस हुनेछ, उनले भने । तर, प्रधानमन्त्रीले त्यहीँ पुगेर भए पनि आफ्नो दूतावासमा राजदूत नहुँदा परेका समस्या बुझ्नतिर नलागेको दूतावासका एक कर्मचारीले गुनासो गरे । दुबईमा घुमघाममुलुकको राजनीतिक तरलतालाई बेवास्ता गर्दै आबुधाबी गएका प्रधानमन्त्री दाहालले विकास र चमत्कार हेर्ने भन्दै झन्डै चार घण्टा दुबईको अवलोकनमा खर्चिए । दुबई अवलोकन गर्ने अवसर मिल्यो । संसारका सबैभन्दा ठूला र अग्ला टावरहरू हेरियो, प्रवासी नेपालीमाझ उनले भने, यहाँ मानव निर्मित टावर छ, नेपालमा प्राकृतिक टावर (सगरमाथा लगायत) छन् । यी दुई वटा टावरलाई जोडेर नेपालको विकास गर्न सकिन्छ भन्ने आत्मविश्वास बढेको छ । उनले दुईपक्षीय भेटघाट पनि गरे । मधेसबिनाको काठमाडौं कल्पना हुँदैनप्रवासी नेपालीले दुबईमा आइतबार गरेको कार्यक्रममा प्रधानमन्त्री दाहालले मधेसबिनाको काठमाडौंको कल्पना गर्न नसकिने बताए । पहाड र मधेसका नाममा क्षेत्रीय ध्रुवीकरण बढ्नु हुँदैन, उनले भने, हिमाल, पहाड र तराईबीचको एकता जोगाउनु हाम्रो पहिलो दायित्व हो । कुनै जाति, क्षेत्र र समुदायलाई धकेलेर राष्ट्रियता बलियो बनाउन सकिँदैन । प्रधानमन्त्री दाहालले सरकारले संसद्मा पेस गरेको संविधान संशोधन विधेयक राष्ट्रिय एकता र अखण्डताकै लागि भएको बताए । सरकारको चासो आर्थिक समृद्धि र विप्रेषण (रेमिट्यान्स) प्रतिफलयुक्त आयोजनामा लगानी गर्नुमा रहेको उनले बताए । कसरी आर्थिक समृद्धि हासिल गर्न सकिन्छ, कसरी राष्ट्रिय आयोजनाहरू छिटो सम्पन्न गर्न सकिन्छ, तपाईंहरूको पसिनाबाट आर्जेको विप्रेषण कसरी सदुपयोग र लगानी गर्न सकिन्छ भनेर मेरो नेतृत्वमा सरकार बनेदेखि निरन्तर देश दौडाहामा छु, उनले भने ।"
विकास खर्च सुस्त,"काठमाडौं विकास बजेट बेलैमा खर्च गर्ने मनसायले सरकारले चालु आर्थिक वर्षको बजेट जेठ १५ मै ल्याए पनि खर्च गर्ने प्रवृत्तिमा भने परिवर्तन भएको देखिँदैन । वडास्तरसम्म विकासका योजना सञ्चालन गर्ने संघीय मामिला तथा स्थानीय विकास मन्त्रालयको खर्चको अवस्थाले त्यही दर्साउँछ । आर्थिक वर्षको आधा समय गुज्रिँदासम्म उक्त मन्त्रालय अन्तर्गतको पुँजीगत शीर्षकमा छुट्याइएको कुल विकास बजेटको एक चौथाइ पनि खर्च भएको छैन । मन्त्रालयका योजना शाखा प्रमुख नारायण रिसालले लक्षित कार्ययोजनाअनुसार सन्तोषजनक प्रगति नदेखिएको बताए । उनका अनुसार पुस मसान्तसम्म चालु र पुँजीगतसमेत कुल बजेटको ३३ प्रतिशतमात्र खर्च भएको छ । त्यसमा पुँजीगत तर्फ १८ प्रतिशत हाराहारीमा खर्च देखिन्छ । पहिलो चौमासिकको कात्तिक मसान्तसम्म उक्त खर्च ७ प्रतिशत मात्रै थियो । गाविस, जिविस, नगरपालिका अनुदानदेखि संसद् क्षेत्र विकास शीर्षकका बजेटको ठूलो हिस्सा चालु शीर्षक मातहत राखिएका छन् । जबकि ती शीर्षकका रकम विकासका योजनामै खर्च हुन्छन् ।अनुगमन तथा मूल्यांकन महाशाखा प्रमुख सहसचिव मधुसूदन बुर्लाकोटीले चालु शीर्षकभित्र पनि पुँजीगतसँग मिल्ने खालका खर्च शीर्षक भएकाले विकास खर्चको यकिन तथ्यांक केही प्रतिशतले बढ्ने बताए । खर्चको ट्रेन्ड गत वर्षकै हाराहारीमा छ, उनले भने बजेट समयमै आए पनि काम गराइको पारामा परिवर्तन हुन सकेको छैन ।मन्त्रालय मातहत ४८ वटा कार्यक्रम सञ्चालित छन् । त्यसका लागि १ खर्ब १७ अर्ब बजेट विनियोजित छ । यसबाहेक स्थानीय निकायहरूको आफ्नै स्रोतका बजेटको आकार पनि ठूलो हुन्छ । त्यसको ९५ प्रतिशतभन्दा बढी रकम स्थानीय निकायमार्फत नै परिचालन हुने गर्छ । सरकारले चालु आवमा स्थानीय निकायमा जाने अनुदान, संसद् क्षेत्र विकास बजेटदेखि सामाजिक सुरक्षा भत्ता शीर्षकका बजेट दोब्बरले बढाएपछि स्थानीय निकायमा जाने बजेट बढेको छ । तर, खर्चको ताल विगत जस्तै छ । बजेट अगाडि आएको छ, खर्चको अख्तियारी भदौभित्र पठाइएको छ, समयमै खर्च गर्न पटकपटक ताकेता गरिएको छ, गत वर्ष जस्तो प्राकृतिक विपत्ति वा आन्दोलनको बहाना छैन, मन्त्रालयका एक अधिकारी भन्छन्, सबै कुरा अनुकूल हुँदा पनि कर्मचारीको मानसिकतामा परिवर्तन हुन नसक्दा फेरि पनि विगत जस्तै असारे विकासकै सम्भावना देखिन्छ । सुधार ल्याउन कठिन देखियो । सरकार, मन्त्रालय र लोकसेवा आयोगको क्यालेन्डरले पनि विकास बजेट प्रभावित भइरहेको ठम्याइ छ । साउनदेखि असोजसम्म प्रगति वार्षिक समीक्षा, कर्मचारी सरुवामै मन्त्रालय र कर्मचारीको व्यस्तता हुन्छ । चाडबाडको प्रमुख अवधि पनि पहिलो चौमासिक भित्रै हो । त्यसबाहेक लोकसेवाले सहसचिव र उपसचिवका लागि लिने परीक्षाको समय पनि पुसमाघमै पर्ने भएकाले अधिकांश स्थानीय विकास अधिकारी र कार्यकारी अधिकृतहरू त्यसको तयारीका नाममा महिनौं व्यस्त भइदिँदा स्थानीय स्तरमा काम प्रभावित हुन्छ । चाँडै बजेट ल्याएर मात्र खर्चमा सुधार हुने देखिएन । अन्य कामको क्यालेन्डरमा पनि परिवर्तन आवश्यक छ, मन्त्रालयका ती अधिकारीले भने, त्यति मात्र होइन, रकम फ्रिज गराउने र बेरुजु बढाउने कार्यालय प्रमुखलाई कारबाही गर्ने प्रणाली विकास गरिनुपर्छ । प्रधानमन्त्री तथा मन्त्रिपरिषद् कार्यालयका प्रवक्ता सहसचिव दामोदर रेग्मी विकास खर्च नबढ्नु सरकारका लागि चिन्ताको विषय भएको बताउँछन् । उनले विकास खर्च बढाउन निरन्तर मन्त्रालयहरूलाई निर्देशन पठाउने गरिएको बताए । पुस मसान्तसम्म कुल पुँजीगत बजेटको ११ दशमलव ३ प्रतिशत मात्र खर्च भएको छ । बेरुजु फछ्र्योटको प्रतिशत करिब ९ मात्र छ, उनले भने सोमबार भएको सचिव बैठक विकास खर्च बढाउन र सेवा प्रवाहलाई प्रभावकारी बनाउने विषयमै केन्द्रित थियो । व्यवस्थापिका संसदको विकास समितिले पनि पहिलो चौमासिकमा विकास खर्च निकै निराशाजनक रहेको भन्दै यस आर्थिक वर्षको अन्त्यसम्ममा त्यसलाई कम्तीमा ९० प्रतिशत पुर्याउने हिसाबले काम गर्न सरकारलाई निर्देशन दिएको छ । समितिले समयमा काम नगर्ने निर्माण व्यवसायीलाई कालोसूचीमा राख्न र पुँजीगत खर्च नबढाउने कर्मचारीलाई समेत कारबाहीको दायरामा ल्याउन भनेको छ । अर्थ मन्त्रालयले विकास खर्च बढाउन र गुणस्तर नियन्त्रणका लागि फागुन मसान्तभित्र काम सुरु नभएका कार्यक्रमहरूको सम्पूर्ण बजेट चैत १ मा फिर्ता गर्नुपर्ने चेतावनी सहितको पत्राचार सबै मन्त्रालयलाई गरेको छ । अनुगमनमा जोड स्थानीय विकास मन्त्रालयले पुँजीगत खर्च नबढेपछि अनुगमनमा जोड दिने भएको छ । अनुगमन तथा मूल्यांकन महाशाखा प्रमुख सहसचिव बुर्लाकोटीले प्रभावकारी अनुगमनका लागि ७ वटै प्रदेशमा सहसचिवहरूको नेतृत्वमा टोली पठाउन लागिएको बताए । मन्त्रालयले त्यसका लागि १२ जना सहसचिवहरूलाई खटाइसकेको छ । प्रदेशमा जाने टोलीले स्थानीय निकायबाट हुने विभिन्न खालको सेवा प्रवाहदेखि, विकासका कामको प्रगति, गुणस्तर, बेरुजु लगायतका विषयमा सघन अनुगमन गर्ने बुर्लाकोटीले बताए ।"
प्रहरीकै संलग्नतामाकिर्ते प्रस्थान छाप,"काठमाडौं त्रिभुवन अन्तर्राष्ट्रिय विमानस्थलको भन्सार पास भएर साढे ३३ किलो सुन बरामद भएपछि सबैको ध्यान त्यसैमा खिचिँदा त्यही दिनको अर्को घटना भने ओझेलमा पर्यो जुन विमानस्थलमा हुने चरम सुरक्षा लापरबाहीको नमुना थियो । पुस २१ गतेको त्यो घटनामा प्रहरीकै संलग्नता थियो । घटना यस्तो थियो बोर्डिङ पास र अध्यागमनको नक्कली प्रस्थान छाप लगाएर यूएई जान आँटेका दुई नेपालीलाई अध्यागमन अधिकारीहरूले पक्राउ गरे । सेटिङ मा वैध बाटो छलेर एयर अरेबियाको विमानबाट यूएईको सारजहाँ जान लागेका ती दुई थिए, भोजपुर माने भन्ज्याङका योगेन्द्र तामाङ र जीवन खडका । अध्यागमनको सूचनाका आधारमा महानगरीय अपराध महाशाखाको टोलीले ती दुईलाई पक्राउ गरेको थियो । सीसीटीभी फुटेज र अन्य प्रमाणका आधारमा नेपाल एयरलाइन्सका कर्मचारी विमलेश झा र प्रहरी जवान नीतेश दाहालको मिलेमतोमा नक्कली छाप किर्ते गरेर तामाङ र खडकालाई विमानसम्म पुग्ने तारतम्य मिलाइएको खुल्यो । संलग्नता खुलेपछि महाशाखाको टोलीले पक्राउ गर्न खोज्दा दाहाल फरार भइसकेका थिए । सुन प्रकरणमा अल्झिएको सुरक्षा निकाय, विमानस्थल सुरक्षा शाखा सबैले यो मुद्दालाई विस्मृतिमा पुर्याए । विमानस्थलका एक सुरक्षा अधिकारी भन्छन्, देख्दा सामान्य भए पनि यो घटनाले विमानस्थलमा सामान्य प्रहरी जवानले कसरी मौकाको फाइदा उठाउन सक्छ र कसरी सुरक्षा कमजोर बनाउन सक्छ भन्ने बुझाउँछ ।प्रहरी जवान दाहाललाई महानगरीय प्रहरी परिसर काठमाडांैले फरार अभियुक्तका रूपमा निलम्बन गरिसकेको छ । परिसरका एसपी प्रद्युम्न्न कार्कीले घटनामा संग्लनता देखिएकै कारण उनी निलम्बित भएको बताए । विमानस्थलस्थित अध्यागमन कार्यालयका प्रमुख उद्धव भट्टराई अध्यागमन अपराधमा उनीहरूको संग्लनता पुष्टि भएकैले पक्राउका निम्ति महाशाखालाई भनिएको बताउँछन् । सरकारी छाप दस्तखत किर्ते गरेर अध्यागमन अपराध गर्ने काममा सरकारी निकायकै मान्छेको उपस्थिति देखिनु राम्रो होइन, उनले भने ।फरार प्रहरी जवान दुई वर्षभन्दा लामो समयदेखि विमानस्थलमा कार्यरत थिए र उनी विमानस्थलको चेकिङ ड्युटीमा खटिएका थिए । विमानस्थलको सुरक्षा कमान्ड सम्हालिरहेका डीआईजी गोविन्द निरौला सुन तस्करी र प्रहरी जवानको सेटिङ प्रकरणपछि विमानस्थलमा सतर्कता थप बढाएको बताउँछन् । कसैको मनभित्र पस्न सकिँदैन । तर घटना गर्ने मान्छे कानुनी रूपमा दण्डित हुनैपर्छ, कान्तिपुरसित उनले भने । प्रहरी र एयरलाइन्सकै कर्मचारीको सेटिङमा नक्कली छाप र बोर्डिङ पास लिएर सजिलै यात्रु विमानस्थल छिर्ने घटनाले विमानस्थलको कमजोर सुरक्षा प्रणालीलाई देखाउँछ । जानकारहरूले सुन तस्करीको घटनामा पनि यस्तै खालको सेटिङ भएको बताउँदै आएका छन् । केन्द्रीय अनुसन्धान ब्युरोले विमानस्थलको भन्सारमा कार्यरत भन्सार अधिकृत श्रीनारायण यादव र राजकुमार ढकाललाई पक्राउ गरेको घटनाले पनि तस्करीमा कसरी सरकारी कर्मचारीकै मिलेमतोमा सेटिङ भइरहेको छ भन्ने बुझाउँछ ।"
एसएसपी खत्री तानिए,काठमाडौं गृह मन्त्रालयले त्रिभुवन अन्तर्राष्ट्रिय विमानस्थलमा कार्यरत एसएसपी श्याम खत्रीलाई प्रहरी प्रधान कार्यालय तानेको छ । पुस २१ मा विमानस्थलको भन्सारबाट साढे ३३ केजी सुन बाहिरिएको घटनापछि उनलाई प्रहरी प्रधान कार्यालयको प्रशासन विभागमा तानिएको हो । उनी विमानस्थलमा एक वर्षदेखि कार्यरत थिए । पक्राउ परेकाहरूले बयानमा उनको पनि संलग्नताबारे पोल लगाएपछि तानिएको स्रोतले बतायो ।
चिनियाँ टोली काठमाडौंमा,"काठमाडौं चीनको १४ सदस्यीय उच्चस्तरीय टोली सोमबार काठमाडांै आइपुगेको छ । चिनियाँ सरकारी समाचार एजेन्सी सिन्हवाको निमन्त्रणामा नेपालचीन सम्बन्ध, तिब्बत मामिला तथा पूर्वाधार विकासका विज्ञ सम्मिलित टोली ५ दिनका लागि काठमाडौं आएको हो । नेपालचीन थिंक ट्यांकसम्बन्धी दुईदिने सम्मेलनमा सहभागी हुन टोली आएको हो । चिनियाँ कम्युनिस्ट पार्टीको विदेश विभागका सदस्यदेखि पूर्वाधार विकासमा उल्लेख्य अनुभव भएका व्यक्ति सहभागी टोलीले राजनीतिक भेटघाट गर्ने कार्यक्रमसमेत रहेको जनाइएको छ । मंगलबार र बुधबार राजधानीमा हुने सम्मेलनमा दुई देशबीचको सम्बन्धको आधार, विश्वास, चासो र पूर्वाधार विकासबारे छलफल हुने सिन्हवाको काठमाडौं कार्यालयले जनाएको छ । पूर्वप्रधानमन्त्री केपी ओलीको प्रमुख आतिथ्य रहने कार्यक्रममा पूर्वपरराष्ट्रमन्त्रीद्वय कमल थापा र नारायणकाजी श्रेष्ठले नेपालचीन सम्बन्ध र समग्र राजनीतिक अवस्थाबारे धारणा व्यक्त गर्नेछन् । कार्यक्रममा नेपाली कांग्रेसका महामन्त्री शशांक कोइराला, नयाँ शक्तिकी हिसिला यमीलगायत नेता तथा पूर्वराजदूत र पूर्वाधार विज्ञसमेतले धारणा राख्नेछन् । चहार इन्स्टिच्युटका अन्तर्राष्ट्रिय सल्लाहकार समितिका महासचिव तथा चिनियाँ पार्टीको विदेश विभाग सदस्य हवाङ योयीको नेतृत्व रहेको उक्त टोलीले नेपालको पछिल्लो राजनीति अवस्था तथा नेपालचीन सम्बन्धबारे सूक्ष्म अध्ययन गर्ने अधिकारीहरूले बताएका छन् ।"
लुम्बिनी विश्वविद्यालयको सम्बन्धनबारे छानबिन हुने,"भक्तपुर विश्वविद्यालय अनुदान आयोगले लुम्बिनी बौद्ध विश्वविद्यालयले गरेको पछिल्लो निर्णयको छानबिन गर्ने भएको छ । विश्वविद्यालयले इन्जिनियरिङ, व्यवस्थापन विषयमा सम्बन्धन दिएको र पीएचडी सहरको अध्यापन गराएको गुनासो आएपछि आयोगले छानबिन गर्न लागेको हो । आयोगले प्रा उपेन्द्र प्रधानांगको संयोजकत्वमा छानबिन समिति गठन गरेको छ । समितिका सदस्यमा त्रिविका सहप्राध्यापक गोपाल सिवाकोटी, शिक्षा मन्त्रालयका सहसचिव तुलसी थपलिया, आयोगका प्रमुख प्रशासकीय अधिकृत सुवासचन्द्र ढुंगेल छन् । समितिले उपकुलपति र रजिस्ट्रारले एकलौटी सञ्चालन गरेको विषयमा परेको उजुरी, कार्यकारी परिषद्ले गर्ने कामकारबाही, अधिकार दुरुपयोग गरेनगरे, कानुनी मापदण्डअनुसार विश्वविद्यालय सञ्चालन भएनभएको विषयमा अध्ययन गर्नेछ ।"
केटोलाई बाघले मार्यो,काठमाडौं बर्दिया निकुञ्जको बबई उपत्यकामा बाघले गैंडाको करिब ९ महिनाको बच्चा (केटो) मारेको छ । चितवन निकुञ्जबाट गत वर्षको फागुनमा लगिएको गैंडाबाट गत जेठ ९ मा जन्मिएको भाले बच्चा (केटो) लाई बाघले आइतबार दिउँसो बबई गुठी क्षेत्रको सानोश्रीस्थित बबई नदी किनारमा मारेको हो ।
महाअभियोगबारे कानुनी परामर्श सुरु,"काठमाडौं सर्वोच्च अदालतबाट अख्तियार प्रमुखको नियुक्ति नै खारेजीमा परेका लोकमानसिंह कार्कीविरुद्धको महाअभियोग प्रस्तावबारे संसदीय समितिले कानुनी परामर्श गर्ने भएको छ । अदालतले उत्प्रेषणको आदेशद्वारा कार्कीको नियुक्तिको सिफारिस र शपथग्रहण समेत बदर गरेको अवस्थामा संसद्मा विचाराधीन महाअभियोग प्रस्तावलाई कसरी टुंग्याउने भन्नेमा समितिले कानुनी परामर्श गर्ने भएको हो । समयमै महाअभियोग प्रस्तावलाई निष्कर्षमा पुर्याउन नसकेका कारण संवैधानिक पद दुरुपयोग, संविधान र कानुनको उल्लंघन जस्ता गम्भीर आरोपमा कार्कीलाई कारबाहीको दायरामा ल्याउन अप्ठ्यारो परेको छ । समितिका सदस्य रेवतीरमण भण्डारीका अनुसार सर्वोच्चको आदेशपछि महाअभियोग प्रस्तावको कानुनी हैसियतबारे छलफलका लागि समितिको मंगलबार बस्ने बैठकमा महान्यायाधिवक्ता, कानुन मन्त्रालयका सचिव र कानुन आयोगका अध्यक्षलाई डाकिएको छ । सर्वोच्चले कार्कीलाई अयोग्य घोषणा गरी नियुक्ति बदर गर्नु केही घण्टाअघि मात्रै संसद्ले उनी विरुद्धको महाअभियोग प्रस्तावलाई अनुसन्धान तहकिकातका लागि महाअभियोग सिफारिस समितिमा पठाएको थियो । त्यसयता सोमबार पहिलो पटक बसेको महाअभियोग सिफारिस समितिको बैठकमा अदालतको आदेशअनुसार पदमुक्त भइसकेका व्यक्ति विरुद्धको प्रस्तावको हैसियतबारे के हुन्छ भन्नेमा सांसदहरूको मत बाझिएको थियो ।समितिमा एमालेका पार्वत गुरुङ, सुशीला नेपाल, माओवादी केन्द्रका अमनलाल मोदीलगायतका सांसदहरूले कार्की पदमुक्त भए पनि उनले विगतमा गरेका बदमासीबारे अनुसन्धान गर्नुपर्ने धारणा राखेका थिए । कांग्रेसका ज्ञानेन्द्रबहादुर कार्की, दीपक कुइँकेललगायतका सांसदले पदमै बहाल नरहेको व्यक्तिविरुद्धको महाअभियोगको औचित्य स्वत: समाप्त भएको धारणा राखेका थिए । कार्कीविरुद्धको महाअभियोग प्रस्ताव समितिमा आफैं उत्पत्ति भएको नभई संसद्को पूर्ण बैठकले पठाएको प्रस्ताव भएकाले हामीले नै यसको औचित्य सकियो भन्ने निर्णय दिन अप्ठ्यारो भयो, समितिका सदस्य भण्डारीले भने, अनुसन्धान अघि बढाउन पनि आरोपित नै पदमा बहाल छैन । यो कानुनी जटिलता कसरी फुकाउने भन्नेमा विज्ञहरूको परामर्श खोजिएको हो ।एमाले र माओवादी केन्द्रका १५७ सांसदले सदनमा पेस गरेको महाअभियोग प्रस्तावमा कार्कीमाथि संविधान र कानुन उल्लंघन गरेको, राज्य संयन्त्रविरुद्ध नै जासुसी गरेको, पदीय मर्यादा र आचरणविपरीत कार्य गरेको, पद दुरुपयोग गरी राज्य आतंक सिर्जना गरेको, समानान्तर सत्ता सञ्चालन गरेको, सरकारका अन्य संवैधानिक अंगहरूको मानमर्दन गरेको, संसद्को विशेषाधिकार हनन र अदालतको अवहेलना गरेको जस्ता गम्भीर आरोप छन् । ती अभियोग प्रमाणित गर्ने गरी संसद्ले समयमै प्रक्रिया अघि बढाएर महाअभियोगद्वारा पदमुक्त गरेको भए उनले पदमा रहँदा गरेका सम्पूर्ण गैरकानुनी कार्यका लागि सजायको भागीदार बनाउन सजिलो पथ्र्यो । तर, सर्वोच्चको आदेशपछि पदमै नरहेको व्यक्तिलाई महाअभियोगको अनुसन्धान कानुनी रूपमा अप्ठ्यारो परेकाले महाअभियोग सिफारिस समितिका सदस्यहरू बिलखबन्दमा परेका हुन् । संसद्ले समयमै महाअभियोग प्रस्ताव पारित गरेको भए यसले जननिर्वाचित संस्थाको सर्वोच्चता मात्रै स्थापित गर्ने थिएन, एक कानुनविज्ञ सांसदले भने, पदमै नरहेको व्यक्तिलाई बयानका लागि पत्र काट्न सकिँदैन । तसर्थ महाअभियोगको प्रक्रिया अब सकियो भने पनि हुन्छ । तर समितिले कार्कीले पदमा रहँदा गरेका गैरकानुनी कार्यलाई कारबाहीको दायरामा ल्याउन सम्बन्धित निकायको ध्यानाकर्षण गराउनेसम्मको काम गर्न भने सक्ने उनले बताए । तत्कालीन मन्त्रिपरिषद्का अध्यक्ष खिलराज रेग्मी नेतृत्वको संवैधानिक परिषद्को सिफारिसमा अख्तियार प्रमुख भएदेखि नै कार्कीले आफूसँग फरक मत राख्नेजतिलाई खोजीखोजी प्रतिशोध साध्नेदेखि राज्यका सबै निकायमा हस्तक्षेप गरी समानान्तर सत्ता सञ्चालन गरिरहेका थिए । एमाले र माओवादी केन्द्रका सांसदहरूले संसद् सचिवालयमा महाअभियोग प्रस्ताव दर्ता गराएका कारण कात्तिक ३ देखि कार्कीलाई अख्तियार प्रमुखको हैसियतमा काम गर्न रोक लागेको थियो । कात्तिक ९ मै सदनमा पेस भएको महाअभियोग प्रस्तावबारे संसदको सबभन्दा ठूलो दल कांग्रेसले ठोस निर्णय नगरेकाले सैद्धान्तिक छलफल लम्बिएको थियो । मंसिर १६ को बैठकबाट उक्त प्रस्तावलाई महाअभियोग सिफारिस समितिमा पठाउने गृहकार्य भए पनि सरकारले मंसिर १४ मा दर्ता गराएको संविधान संशोधन विधेयकविरुद्ध एमालेसहितका प्रतिपक्षी नौ दलले झन्डै डेढ महिना सदन अवरुद्ध गरेका थिए । निर्वाचन सम्बन्धी विधेयक र महाअभियोगमाथिको छलफलका लागि प्रतिपक्षले सदन खुला गरेकै दिन पुस २४ गते संसद्ले कार्कीविरुद्धको प्रस्तावलाई महाअभियोग सिफारिस समितिमा पठाउने निर्णय गरेको थियो । कार्कीको योग्यताबारे आफ्नो पूर्ववर्ती निर्णयमाथि पुनरावलोकन सुनुवाइ सकेर सर्वोच्चले त्यसै दिन कार्कीको नियुक्ति नै खारेज गरेको थियो । महाअभियोगबाट पदमुक्त भएको व्यक्ति भविष्यमा कुनै पनि सेवाका लागि अयोग्य हुने मात्र नभई निवृत्तिभरणलगायतका कुनै पनि सुविधाबाट वञ्चित हुने संवैधानिक व्यवस्था छ । सर्वोच्चले कार्कीको नियुक्ति नै खारेज गरेपनि अख्तियार प्रमुखका रूपमा उनले उपभोग गरेको सेवासुविधा र गैरकानुनी क्रियाकलापलाई कारबाहीको दायरामा ल्याएको छैन । समितिका सदस्यहरूले कार्कीलाई दण्डित गर्न राज्यका अन्य निकाय क्रियाशील हुनुपर्ने धारणा राखेका छन् ।"
पुनर्बहालीको माग गर्दै ज्ञवाली सर्वोच्चमा,"काठमाडौं राष्ट्रिय पुनर्निर्माण प्राधिकरणका पूर्वप्रमुख कार्यकारी अधिकृत (सीईओ) सुशील ज्ञवालीले आफूलाई हटाउने सरकारको निर्णयविरुद्ध सोमबार सर्वोच्च अदालतमा रिट दायर गरेका छन् । उनले आफूलाई गैरकानुनी र बदनियतपूर्ण तरिकाले हटाइएको दाबी गर्दै पुनर्बहालीको माग गरी रिट दायर गरेका हुन् ।रिटमा आफूलाई हटाउने र डा गोविन्दराज पोखरेललाई नियुक्त गर्ने काम गैरकानुनी भएकाले अन्तरिम आदेशमार्फत बदर गर्न माग गरिएको छ । ज्ञवालीले प्रधानमन्त्री तथा मन्त्रिपरिषद् कार्यालय, मन्त्रिपरिषद्, प्रधानमन्त्री पुष्पकमल दाहाल र नवनियुक्त सीईओ पोखरेललाई विपक्षी बनाएका छन् । सरकारले पुस २७ मा ज्ञवालीलाई हटाई पोखरेललाई नियुक्त गरेको हो ।"
राष्ट्रपतिकी छोरीको विवाह,"काठमाडौं राष्ट्रपति विद्यादेवी भण्डारीकी छोरी निशाकुशुमको विवाह सोमबार शीतल निवासमा सम्पन्न भएको छ । उनको महोत्तरी निवासी अभिषेक यादवसँग विवाह भएको हो । यादव इन्जियर मुन्निलाल र कांग्रेस सांसद किरणका छोरा हुन् । निशाकुसुम एमालेका तत्कालीन महासचिव मदनकुमार भण्डारी र विद्यादेवीकी कान्छी छोरी हुन् । अभिषेककी आमा किरण पूर्वराष्ट्रपति रामवरण यादवकी भतिजी हुन् । समारोहमा वरवधूलाई आशीर्वाद दिन उपराष्ट्रपति नन्दबहादुर पुन, प्रधानन्यायाधीश सुशीला कार्की, पूर्वराजा ज्ञानेन्द्र शाह, पूर्वउपराष्ट्रपति परमानन्द झा, पूर्वप्रधानमन्त्रीहरू, राजनीतिक दलका अध्यक्ष सहभागी रहेको राष्ट्रपति कार्यालयले जनाएको छ ।"
घूस मुद्दा अख्तियारमै,काठमाडौं सर्वोच्च अदालतले ३ लाख रुपैयाँ घूससहित पक्राउ परेका जिल्ला अदालत ललितपुरका श्याम अर्यालमाथि अनुसन्धान गर्न अख्तियारमा पत्र पठाएको छ । अख्तियार टोलीले गत पुस २२ मा अर्याललाई ललितपुरको सातदोबाटोस्थित सेल्सबेरी डिपार्टमेन्ट स्टोरबाट ३ लाख घूससहित पक्राउ गरेको थियो ।अदालत प्रशासनसित समन्वय नगरी पक्राउ गरेको भन्दै सर्वोच्चले अर्याललाई आफूकहाँ झिकाएको थियो । सहरजिस्ट्रार संयोजकत्वमा भएको छानबिनले घटनाको पुष्टि गरी थप कारबाहीका लागि अख्तियार नै पठाउन सुझाव दिएको सहप्रवक्ता विश्वनाथ पौडेलले बताए ।
बेन्च बहिष्कारको चेतावनी,काठमाडौं महान्यायाधिवक्ता कार्यालयका ट्रेड युनियन संगठनहरूले उच्च अदालतका न्यायाधीश नियुक्तिमा भेदभाव गरिएको भन्दै इजलास बहिष्कारसम्मको चेतावनी दिएका छन् । ८० न्यायाधीश नियुक्तिमा सरकारी वकिल समूहबाट एक जना मात्रै सिफारिस भएको भन्दै पुस ९ देखि सरकारवादी मुद्दाको कानुनी प्रतिरक्षा नगर्ने चेतावनी दिएका हुन् । सरकारी वकिल समाजले पनि न्यायाधीश नियुक्तिले स्वतन्त्र न्यायपालिकाको अवधारणालाई गम्भीर ठेस पुर्याएको टिप्पणी गरेको छ ।
१५ स्वास्थ्य संस्था सिलबन्दी,"काठमाडौं स्वास्थ्य मन्त्रालयले मापदण्ड पूरा नगरेका ललितपुरका १५ निजी स्वास्थ्य संस्थामा सिलबन्दी गरेको छ । स्वास्थ्य निर्देशिका २०७० को व्यवस्थाअनुसार मापदण्ड पूरा गर्न मन्त्रालयले दिएको निर्देशन पालना नगरेपछि सिलबन्दी गरिएको हो ।मापदण्ड पूरा नगरी सञ्चालन गरेको पाइएकाले त्यस्ता स्वास्थ्य संस्थालाई सिलबन्दी गरी प्रक्रिया पूरा गर्न आदेश दिएको जिल्ला जनस्वास्थ्य कार्यालय प्रमुख झलक शर्माले बताए । कार्यालयले गत कात्तिक र मंसिरमा जिल्लाका सबै स्वास्थ्य संस्थाको अनुगमन गरेको थियो । उनका अनुसार अनुगमनमा ती स्वास्थ्य संस्थाले जनस्वास्थ्य कार्यालयको स्वीकृतिबिनै सञ्चालन गरेका हुन् । ललितपुरका अधिकांश स्वास्थ्य संस्था घरेलु तथा साना उद्योग र प्रालिमा दर्ता गरेको भेटिएको छ, उनले भने, जनस्वास्वास्थ्य कार्यालयमा दर्ता नगर्ने संस्थामा सिलबन्दी गरिएको हो । ती स्वास्थ्य संस्थाले आगामी फागुनसम्म सबै प्रक्रिया पूरा गरे पुन: सञ्चालन स्वीकृति दिन सकिने उनले बताए ।जनस्वास्थ्य कार्यालयका अनुसार हाल ललितपुरमा १ सय ७३ निजी स्वास्थ्य संस्था छन् । त्यसमध्ये १ सय ४३ स्वास्थ्य संस्थामा कार्यालयले अनुगमन गरिसकेको अधिकृत पोखरेलले बताए । उनले भने, अरूमा अनुगमन गर्न बाँकी छ । ललितपुरमा ३५ स्वास्थ्य संस्थाले कतैबाट अनुमति नलिई सञ्चालित छन् । मन्त्रालयले ती स्वास्थ्य संस्थालाई मापदण्ड पूरा गर्न आगामी फागुन मसान्तसम्मको अवधि दिएको छ ।नवीकरणका लागि दैनिक २ देखि ५ स्वास्थ्य संस्थाको निवेदन पर्ने गरेको शर्माले बताए ।"
यातायात कार्यालय घेराउ,"ललितपुर सेवाग्राहीले यातायात व्यवस्था कार्यालय (सवारी चालक अनुमतिपत्र) वाग्मती एकान्तकुनाका कर्मचारीहरूको लापरबाहीका कारण ४ दिनदेखि सास्ती खेप्नु परेको भन्दै नाराबाजी र तोडफोड गरेका छन् । सेवाग्राहीका अनुसार कार्यालयले शुक्रबार बिग्रिएको स्मार्ट कार्ड कम्प्युटरको सर्भर सोमबारसम्म बनिसक्ने आश्वासन दिएको थियो ।लाइसेन्स लिन राति ३ बजेदेखि लाइनमा लागेका सेवाग्राही सोमबार बिहान ७ बजे सर्भर नबनेको भन्दै मुख्य भवनको गेट बन्द गर्दा आक्रोशित बनेका थिए । उनीहरूले तत्काल समस्या समाधानको माग गर्दै केहीबेर चक्रपथमा चल्ने गाडी ठप्प पारे । महानगर यातायाताको बा४ख १३३ नम्बरको गाडीको सिसासमेत फुटाए । सेवाग्राहीका अनुसार सिसा फुटाएको आरोपमा पक्राउ परेका नवराज अधिकारी नवलपरासीबाट लाइसेन्स लिन आइतबार राजधानी आएका थिए ।सर्भर डाउनसँगै नयाँ लाइसेन्स दर्ता प्रक्रियादेखि अरू वर्ग समावेश गर्ने, लिखित परीक्षा, प्रयोगात्मक परीक्षा, नवीकरण, प्रतिलिपि, मेडिकल रिपोर्टलगायत काम ठप्प भएको छ । सेवाग्राहीले घेराउ गर्न थालेपछि कर्मचारीहरू कार्यालय छाडेर हिँडेका थिए ।नयाँ लाइसेन्स लिन फाराम भर्न आएका काभ्रेका राम तामाङले बिहान ५ बजेदेखि चिसोमा लाइन लागेको बताए । सेवाग्राही उपत्यकाबाहिरबाट निश्चित दिनको छुट्टी लिएर लाइसेन्स लिन आएका हुन्छन्, उनले भने, सरकारले सहजताका लागि अनलाइनमार्फत फाराम भर्ने व्यवस्था गरे पनि पटकपटक बिग्रिने सर्भर दिगो हुने गरी मर्मत नगर्दा सेवाग्राही हैरान बनेका छन् । यातायात मन्त्रालय, विभाग मूकदर्शक बनेको छ ।लाइसेन्स नवीकरणका लागि आएका एक व्यक्तिले महिनामा झन्डै ७ दिनभन्दा बढी कार्यालयको काम प्रभावित बनिसकेको बताए । यसले दैनिक हजारौं संख्यामा आउने सेवाग्राही मर्कामा परेका छन्, ती व्यक्तिले भने, कार्यालयका कर्मचारीको व्यवहारबाट सेवाग्राही हैरान छन् ।महानगरीय ट्राफिक प्रहरी प्रमुख सीताराम हाछेथुले सफ्टवेयर डाउन भएको नाउमा जनताले दु:ख पाउन नहुने बताए । ट्राफिक व्यवस्थापनमा समेत पटकपटक समस्या हुने गरेको छ, उनले भने ।सर्भर बिग्रिएका कारण लाइसेन्सका लागि ट्रायल, रिट्रायल दिन यातायात व्यवस्था विभाग पुगेका सेवाग्राही पनि प्रभावित भएका छन् । कार्यालयले पुस २९ मा लिखित परीक्षा उत्तीर्ण भएका परीक्षार्थीको मंगलबारमा ट्रायल हुने जनाएको छ । पुस २९ र माघ २ मा दर्ता भएका परीक्षार्थीहरूको लिखित परीक्षा पनि मंगलबार बिहान ८ बजे हुने जनाएको छ । रिट्रायलको सम्बन्धमा स्कुटरको मंगलबार बिहान ८ देखि फाराम लिने, मोटरसाइकल, कार, जिप र डेलिभरी भ्यानको बुधबार लिने जनाएको छ । यातायात व्यवस्था कार्यालय सवारीचालक अनुमतिपत्र वाग्मती एकान्तकुनाका प्रमुख तेजनारायण यादवले प्राविधिक कारणले समस्या उत्पन्न भएको बताए । प्राविधिक रूपमै समस्या आएकाले यस्तो भएको हो, उनले दाबी गरे, कम्पनीले मर्मत गरिरहेको बताउँदै बुधबारसम्ममा सर्भर बनिसक्छ ।"
सरकारी संरचनाहरू नै नियमविपरीत,"काठमाडौं नगर क्षेत्रमा कुनै पनि स्थायी संरचना निर्माण गर्दा नगरपालिकाबाट नक्सा पास गराउनुपर्छ । तर, कीर्तिपुर नगरपालिकाभित्रका कतिपय सरकारी संस्थाले स्थानीय स्वायत्त शासन ऐनअनुसार नक्सा पास नगराई भवन निर्माण गरेको पाइएको छ । यसैमध्ये हो, व्यावसायिक कृषि तथा व्यापार आयोजना (प्याक्ट) ले बनाएका दुई भवन । विश्व बैंकको सहयोगमा सञ्चालित आयोजनाले कीर्तिपुर नगरपालिका हुँदै जाने बाहिरी चक्रपथ र केन्द्रीय बागवानीको हाताभित्र भवन निर्माण गरेको छ । बाहिरी चक्रपथमा परेको उक्त जग्गा कालीमाटी फलफूल तथा तरकारी बजार विकास समितिको हो ।चोभारमा फलफूल तथा पुष्प थोक बजार र केन्द्रीय बागवानीभित्र फुमिगेसन चेम्बर अर्थात धुवाँ फालेर तरकारी र कृषि उत्पादलाई रोगरहित बनाउने प्रविधिका लागि भवन निर्माण भइरहेको छ । पुष्प बजार बाहिरी चक्रपथभित्र परेपछि निर्माण रोकिएको छ भने फुमिगेसन चेम्बरको ६० प्रतिशतभन्दा बढी काम समाप्त भइसकेको छ ।नगरपालिकाका अनुसार कीर्तिपुर १३ मा रहेको सशस्त्र प्रहरीको कालिञ्चोक भगवती गण, वडा नम्बर ७ को सशस्त्र प्रहरी स्कुल, आयुर्वेद शिक्षण अस्पताल, त्रिभुवन विश्वविद्यालयका भवनहरू, नयाँ खुलेका केही रेस्टुरेन्ट र होटल, विभिन्न हाउजिङ कम्पनी, सहकारी संस्थाहरूले पनि नक्सापास नगराई भवन निर्माण गरिरहेका छन् । मोडर्न इन्डियन स्कुलले पनि नक्सापासलगायत प्रक्रिया पूरा नगरेको नगरपालिकाको भनाइ छ । राष्ट्रिय आयुर्वेद रिसर्च तथा तालिम केन्द्रको भवन पनि स्वीकृति नलिई बनाइएको हो ।नगरपालिकाका सूचना अधिकृत सुजिन्द्र महर्जनले भने, पहिलो करको डरले हो । अर्कोसरकारी संरचनाले सरकारसँगै स्वीकृति लिइरहनु पर्दैन भन्ने बुझाइ भएर पनि हो । सरकारी संयन्त्र कमजोर भएकाले भवनसंहिता कार्यान्वयनमा ढिलाइ हुने गरेको र सर्वसाधारणले अटेर गर्ने गरेको महर्जनको अनुभव छ । भवन भत्काउन आवश्यक जनशक्ति र उपकरणको पनि अभाव रहेको नगरपालिकाका कर्मचारी बताउँछन् ।नक्सापास गराउनुको उद्देश्य सर्वसाधारणलाई करको दायरामा ल्याउनु मात्र नभई भवन संहिता र भूउपज योजनालाई कार्यान्वयन गराउनु पनि हो । बाटोको मापदण्ड पूरा गरेनगरेको, भवन भूकम्प प्रतिरोधी रहेनरहेको सबै हेरिने भएकाले नक्सापास गराई भवन निर्माण गराउनु सर्वसाधारणकै हितमा रहेको महर्जनले बताए । नक्सापास र बिनास्वीकृति गाडिएका विभिन्न टेलिकम कम्पनीका टावर, होर्डिङ बोर्डलगायत संरचना नगरपालिकाले भत्काउने हटाउने गरिरहेको छ । ऐनले नगरपालिकालाई नियमविपरीतका संरचना बनाए भत्काउनेसम्मको अधिकार दिएको छ ।भदौसम्ममा निर्माण कार्य सकिने प्याक्टका एक अधिकारीले बताए । प्याक्टका आयोजना निर्देशक गोविन्दप्रसाद शर्मा सरकारी संस्थाबीच समन्वयको कमीले दुवै भवन अनधिकृत बन्न पुगेको बताउँछन् । २५ रोपनीमा बनाउन लागिएको यो बजार क्षेत्र निर्माणका लागि ३ वर्षअघि नै डीपीआर तयार गरिएको थियो । तर, आव ०५६५७ मा परिकल्पना गरिएको बाहिरी चक्रपथभित्र पर्न गएकोबारे थाहा नभएको प्याक्टका कर्मचारीले बताए ।मिसन आउन लागेको छ । परियोजना अब रोक्न पनि मिल्दैन, प्याक्टका एक अधिकारीले भने, हामीले मन्त्रालय र प्रधानमन्त्रीस्तरकै बैठकमा कुरा राखेका छौं । केही न केही समाधान आवश्य निस्किन्छ । यसैगरी सरकारी विद्यालय मंगल उमाविको भवन धेरै पहिले निर्माण भए पनि सडक विस्तार गर्ने क्रममा त्यसको बरन्डामुनिबाट पिच गरिएको छ । त्यहींमाथि बरन्डामा ठोकिएर धेरै ठूला गाडी दुर्घटना भइसके, एक स्थानीयले भने, लगभग एक महिनाअघि मात्रै पनि एउटा स्कुल बस ठोक्किएको थियो । उपत्यका विकास प्राधिकरणले बाहिरी चक्रपथमा परेको भवनको भाग भत्काउन पटकपटक आदेश दिइएको हो । उपकरण अभावमा सडकले छोएको भाग भत्काउन टेन्डर गरिए पनि एउटा पनि निवेदन परेन । फनपार्क अनधिकृत, मनोरञ्जन कर शून्यकीर्तिपुर नगरपालिकाभित्रै रहेको हुपी ल्यान्ड एम्युजमेन्ट एन्ड वाटर पार्क असार महिनादेखि सञ्चालित छ । ५० रोपनीभन्दा बढी क्षेत्रफल ओगटेको पार्क निर्माण कार्य भने २०७० सालदेखि नै भएको हो । अहिले पार्कमा थप संरचना निर्माण हुँदै छ । यसको पनि नक्सा पास गरिएको छैन । व्यवसाय दर्ता गरिए पनि मनोरञ्जन कर नतिरिएको नगरपालिकाले जनाएको छ । प्रतिटिकट ५ प्रतिशत मनोरञ्जन करबापत नगरपालिकालाई बुझाउनुपर्ने हो, सूचना अधिकृत महर्जनले भने, नक्सा पासलगायत प्रक्रिया पूरा गर्न एकचोटि आए पनि त्योबेला केही कागजपत्र पुगेको थिएन । त्यसपछि त आएकै छैनन् ।नगरपालिकाभित्रका सबै स्थायी संरचना निर्माणअघि नगरपालिकासँग अनिवार्य स्वीकृति लिनुपर्छ । ४ फिटसम्मको संरचना निर्माण गर्दा सामान्य नक्सा बनाए पनि हुन्छ । पार्कका कार्यकारी निर्देशक सुदन बस्नेतले आफूहरूले पर्यटन विभागसँग स्वीकृति लिइसकेको र नगरपालिकाको प्रक्रिया पनि पूरा गरेको बताए । मनोरञ्जन कर कति तिर्ने त्यो नगरपालिकासँग सहमति नभएकाले नतिरिएको हो, बस्नेतले भने ।"
टेकु अस्पतालमा पाँचतले भवन बन्दै,"काठमाडौं राजधानीको टेकुस्थित शुक्रराज ट्रोपिकल तथा सरुवा रोग अस्पतालका लागि पाँचतले भवन निर्माण हुने भएको छ । भवनका लागि गुुरुयोजना निर्माण अन्तिम चरणमा पुगेको छ । अस्पतालको नयाँ भवन एक सय ४६ शय्याको हुनेछ । अस्पतालका निर्देशक डा रमेशकुमार खरेलका अनुसार गुरुयोजनामा करिब ५७ करोड रुपैयाँ भवन निर्माण गर्ने प्रस्ताव गरिएको छ । यो गुरुयोजना अस्पतालको बोर्डबाट पारित गराएर मन्त्रालय लगिने छ । अस्पतालमा उष्ण कटिबन्धीय र सरुवा रोगका लागि उपयुक्त भवन, उपकरण, जनशक्ति लगायतको अवस्था अत्यन्त दयनीय छ । निर्देशक खरेलले नयाँ भवन बनेपछि उष्ण कटिबन्धीय र सरुवा रोगको विशिष्ट उपचार सुरु गरिने बताए । विसं १९९० को महाभूकम्पलगत्तै राजधानीमा हैजा फैलिएर वीर अस्पतालले मात्र उपचार गर्न नसकेपछि टेकुमा यो अस्पताल १९९१ तिर निर्माण गरिएको हो ।"
गान्धी तुलसी स्मारक महागुठीमा श्रेष्ठ,"काठमाडौं नेपाल चर्खा प्रचारक गान्धी तुलसी स्मारक महागुठीको अध्यक्षमा उदयमोहन श्रेष्ठ चयन भएका छन् । गुठीको उपाध्यक्षमा कृष्णमुरारी तिमिल्सिना, महासचिवमा सूर्यप्रसाद ढकाल, कोषाध्यक्षमा वीरेन्द्रमान श्रेष्ठ चयन भएका छन् । गुठीको साधारणसभामा पर्यटन राज्यमन्त्री इन्द्र बानियाँ, सांसद दीपकप्रसाद कुइँकेललगायत उपस्थित थिए । सभामा संस्थाका गुठीयारहरूले समाजसेवी एवं गान्धीवादी विचारक तुलसीमेहर श्रेष्ठको योगदानबारे चर्चा गरेका थिए । समाजसेवी एवं गान्धीवादी विचारक तुलसीमेहर श्रेष्ठले असहाय, दिनदु:खी महिला तथा बालबालिकाहरूको सीप विकास, साक्षरताको तालिम दिन खिचापोखरीमा एक रोपनी एक आना, गोठाटारमा ५ रोपनी २ आना जग्गा र भवन, ललितपुरको मानभवनमा १२ रोपनी ४ आना, लगनखेलमा २ रोपनी १४ आना जग्गा, उपत्यकाबाहिर मोरङ, बनेपा, धनुुषामा जग्गा दान गरेका थिए ।"
बोहोरा पत्नीलाई १० लाख,काठमाडौं दिवंगत पत्रकार कर्ण बोहोराकी पत्नी ममतालाई धनगढीका सञ्चारकर्मी तथा नागरिक समाजका तर्फबाट संकलित १० लाख ३५ हजार ८ सय ७१ रुपैयाँ सोमबार हस्तान्तरण गरिएको छ । ममता बचाउ अभियानका सदस्य तथा सामुदायिक रेडियो प्रसारक संघ (अकोर्याब) का ७ प्रदेश अध्यक्ष दीर्घराज उपाध्यायले ममतालाई भक्तपुरस्थित डेरामा पुगेर चेक हस्तान्तरण गरेका थिए । ममताको उपचारका लागि धनगढीमा जनस्तरबाट संकलित यो अहिलेसम्मकै ठूलो रकम हो । यसअघि सोही अभियानअन्तर्गत नेपालगन्जबाट संकलित ५८ हजार १ सय २० रुपैयाँ दुई साताअघि हस्तान्तरण गरिएको थियो ।
कारण नखुल्दा परिवारमा त्रास,"बुटवल युवा संघ रूपन्देही अध्यक्ष दुर्गा तिवारी हत्याको महिना पुगिसक्दा पनि अहिलेसम्म हत्यारा र त्यसको कारण नखुल्दा परिवारमा त्रास थपिएको छ । शोकाकूल परिवार सामान्य अवस्थामा फर्कनै सकेको छैन । हत्या घटनालाई सबैले सामान्य र हलुका रूपमा लिएको आरोप उनीहरूले लगाएका छन् ।घटना भएको दिनदेखि हत्याराको नजिक पुगेको बताउने प्रहरीले अहिलेसम्म कारणसमेत बताउन सकेन, दुर्गाका दाजु चक्रपाणिले भने । गत पुस ४ गते देवदह ढेकावार नजिक मोटरसाइकलमा आएका व्यक्तिले दुर्गाको गोली हानी हत्या गरेका थिए । उनी राजनीतिसँगै सामाजिक काम र इँटा व्यवसायमा समेत संलग्न थिए । उनको हत्या राजनीतिक प्रतिशोधमा भयो वा आर्थिक कारण थियो हालसम्म नखुलेको हो । घटनालगत्तै मनोज पुन भन्ने व्यक्तिको योजनामा घटना भएको भन्दै तस्बिर सार्वजनिक गरेको जिल्ला प्रहरीले थप प्रतिक्रिया दिन चाहेन । हत्यालगत्तै एमाले युवा आन्दोलित थिए । घटनाको सत्यतथ्य पत्ता लगाउन र दोषीलाई कारबाही माग गर्दै आयोजित बन्दले लुम्बिनी अञ्चल ठप्प भयो । आन्दोलन रोक्न सरकारले उच्चस्तरीय छानबिन टोली बनाएको थियो । नेपाल प्रहरीका एआईजी विज्ञानराज शर्मासहित ४ जनाको टोली घटनास्थलमै आएर छानबिन गरेका थिए । छानबिन समितिलाई घटनाको सत्यतथ्य पत्ता लगाई १० दिनभित्र अध्ययन सार्वजनिक गर्न भनिएको थियो । प्रहरीको केन्द्रीय अनुसन्धान ब्युरो (सीआईबी) टोलीले समेत अध्ययन गरेको थियो । प्रहरीको केन्द्रीय टोली, पश्चिमाञ्चल क्षेत्रीय, अञ्चल प्रहरी र इप्रका बुटबलको टोलीले एकल तथा संयुक्त रूपमा अहिले पनि घटनाको अध्ययन गरिरहेको जनाएका छन् । तर, कसैले पनि अहिलेसम्म घटनाको कारण सार्वजनिक नगर्दा परिवार झनै पीडामा परेको छ ।तात्त्विक नतिजा अझै निस्केको छैन, अनुसन्धानमा खटेका इप्रकाका डीएसपी मुकुन्द मरासिनीले भने, अनुसन्धानका क्रममा ४ जना पक्राउ गरेका थियौं । ३ जना छुटे । एक जना अझै अनुसन्धानकै क्रममा छन् । उनले हत्याको कारण र हत्यामा संलग्नको नजिकै पुगे पनि पक्राउमा समय लागेको दाबी गरे । उक्त हत्याको सत्यतथ्य अध्ययन गर्न भन्दै युवा संघले पनि छुट्टै टोली बनाएको थियो । केन्द्रीय महासचिव किरण पौडेल संयोजक रहेको ३ सदस्यीय टोली संलग्न थियो । घटनामा जोसुकै प्रयोग भएको भए पनि बाहिर ल्याउने जनाएको युवा संघ पनि अहिले मौन छ । तिवारी परिवारलाई पूर्वप्रधानमन्त्री तथा एमाले अध्यक्ष केपी शर्मा ओली लगायत शीर्षस्थ नेता, प्रहरी प्रमुख उपेन्द्रकान्त अर्यालसहितको टोलीले घरमै भेटेर हत्यारा केही दिनमै पक्राउ गरेर कानुनी कठघरामा ल्याउने प्रतिबद्धता जनाएका थिए । उनीहरूले समेत अहिले प्रतिबद्धता बिर्सेका छन् । दोषी पत्ता लगाउन ढिलाइ भएको भन्दै युवा संघ जिल्लाले आपत्ति जनाएको छ । हत्यामा संलग्नलाई तत्काल पक्राउ नगरे आन्दोलनमा उत्रने संघले चेतावनी दियो ।तत्काल हत्यामा संलग्नलाई सार्वजनिक गर्न माग गर्दै जिल्ला प्रशासन कार्यालय रूपन्देही र जिल्ला प्रहरी कार्यालयमा आइतबार ज्ञापनपत्र बुझाएको छ । संघका केन्द्रीय सचिवालय सदस्य देवराज पोखरेल र सचिव तथा कार्यवाहक अध्यक्ष नकुल शाहीले एक महिना बित्दासमेत हत्यारा पत्ता नलाग्नुले विभिन्न आशंका उब्जिएको बताए । प्रमुख जिल्ला अधिकारी विनोदकुमार सिंहले घटना स्थानीयभन्दा राष्ट्रिय भएकाले आफ्नो बसमा नभएको बताए । केन्द्रीय अनुसन्धान ब्युरो, गृह मन्त्रालयद्वारा गठित उच्चस्तरीय छानबिन आयोगले पनि केही दिनमै प्रतिवेदन सार्वजनिक गर्ने उनले जनाए । जसरी पनि हत्यारा पत्ता लगाएर सार्वजनिक गर्न प्रतिबद्ध छौं, उनले भने ।"
"दुर्घटनामा ३ को मृत्यु, ७ घाइते","धनकुटा दुलही फर्काउन गइरहेका आफन्त चढेको जिप फाक्सिब ६ मा आइतबार दुर्घटना हुँदा तीन जनाको मृत्यु भएको छ । ७ जना घाइते छन् । प्रहरीका अनुसार मोरङ, केराबारीका २३ वर्षीय मिलन मगर, ३० का विक्रम मगर र २५ वर्षीय अनिता राईको मृत्यु भएको हो । केराबारी ७ बाट फाक्सिब गइरहेको को१च ८१८ नम्बरको जिप अनियन्त्रित भई सडकबाट खसेको एसपी सुदीप राजभण्डारीले बताए । घाइतेमध्ये आरती मगर, किरण मगर, शिशिर मगर र विकास राईको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको छ । अन्य केही उपचारपछि घर फर्किएका छन् । दुर्घटनापछि भागेका चालक सुनसरी बक्लौरीका विक्रम सार्कीलाई प्रहरीले नियन्त्रणमा लिएको छ ।"
निर्वाचन मिति घोषणा गर,"प्रधानमन्त्री पुष्पकमल दाहालदेखि प्रमुख सत्ता साझेदार दल नेपाली कांग्रेसका सभापति शेरबहादुर देउवाको मुखमा नै झुन्डिएको शब्द हो निर्वाचन । त्यसो त सरकारको नेतृत्व गरेको हिसाबले होस् वा संसद्मा सबभन्दा ठूलो दल एवं सत्तासाझेदार दलको नेताको हैसियतले नै किन नहोस्, चुनावी वातावरण बनाउने मुख्य दायित्व पनि दाहाल र देउवाकै हो । तर, सत्तारूढ दलका यी नेताहरूले हरेक दिनजसो निर्वाचनको चर्चा गरे पनि व्यवहार भने ठीक विपरीत छ । त्यसैले त सत्ता गठबन्धनका यी शीर्ष नेता निर्वाचनको वातावरण बनाउनभन्दा पनि प्राथमिकताबाहिरका कार्यक्रममा व्यस्त हुने गरेका छन् । जस्तो कि निर्वाचनलाई प्रमुख प्राथमिकतामा राखेर राजनीतिक माहोल बनाउनुपर्ने बेलामा प्रधानमन्त्री दाहाल शनिबार विदेश भ्रमणमा निस्किए भने देउवा पार्टीका खुद्रामसिना कार्यक्रममै समय बिताइरहेका छन् । यी दुई नेताको व्यवहार हेर्दा उनीहरूले भन्ने गरेको छिट्टै संविधान सार्वजनिक खपतका विषय मात्रै हुन् । एक हिसाबले भन्ने हो भने दाहाल र देउवा दुवै जेजसरी निर्वाचनको वातावरण बनाउन अनुत्तरदायी देखिएका छन्, त्यो आलोचनाको विषय हो । ऊर्जामन्त्रीलाई पठाए पनि हुने यूएईमा भएको ऊर्जा सम्मेलनमा जसरी प्रधानमन्त्री दाहाल आफैं दौडिए, त्यसले उनी घरेलु राजनीतिक संकट र निर्वाचनप्रति गम्भीर नभएको प्रस्टै देखिन्छ । प्रधानमन्त्री दाहाल यही सम्मेलनको नाममा चार दिनसम्म उतै अल्मलिनेछन्, जबकि यो अवधिमा उनले मुलुकमै रहेर विभिन्न राजनीतिक शक्तिहरूसँग सार्थक छलफल गरी निर्वाचनको वातावरण बनाउन सक्थे । तर, निर्वाचनको वातावरण बनाउनेतर्फ उनमा जेजस्तो उदासीनता देखिएको छ, त्यसले उनको नियतमाथि नै प्रश्न उठाइदिएको छ । दाहाल उदासीन देखिएका बेला प्रमुख सत्ता साझेदार दलको नेतृत्वको हैसियतले देउवाले उनीमाथि निर्वाचनका लागि जुन किसिमको दबाब दिनुपर्ने हो, त्यो पनि देखिँदैन । त्यसमाथि ठूलो दलको नेताको हैसियतले देउवा आफैंले पनि निर्वाचनको वातावरण बनाउन विभिन्न राजनीतिक शक्तिहरूसँग घनीभूत छलफल गर्न सक्थे । तर, उनले पनि त्यसप्रति पटक्कै रुचि देखाएका छैनन् । बरु, विगत केही दिनदेखि देउवा पश्चिमाञ्चल क्षेत्रमा पार्टीका ससाना आन्तरिक कार्यक्रममा नै भुलिएका छन् । निर्वाचनको वातावरण बनाउन क्रियाशील हुनुपर्ने बेलामा देउवा आफैं पार्टीका आन्तरिक कार्यक्रममा हराउनुले उनी पनि निर्वाचनप्रति गम्भीर नभएको देखिन्छ । दाहाल र देउवाको निर्वाचनप्रतिको यो बेवास्ताले उनीहरूको नियतमाथि प्रश्न उठेको छ । कारण, यसअघि केपी ओली नेतृत्वको सरकारले स्थानीय, प्रादेशिक र संघीय (केन्द्रीय संसद्) निर्वाचनको मार्गचित्र सार्वजनिक गर्नेबित्तिकै ओली सरकार ढालेर माओवादी केन्द्र र कांग्रेसको गठबन्धनमा नयाँ सरकार बनेको हो । यसरी बनेको सरकारमा दाहालले सुरुको नौ महिना सरकारको नेतृत्व गर्ने र त्यो अवधिमा स्थानीय निर्वाचन सम्पन्न गर्ने तथा त्यसपछि देउवाको नेतृत्वमा बन्ने सरकारले २०७४ माघभित्रै प्रादेशिक र केन्द्रीय संसद्को निर्वाचन गर्ने सहमति भएको थियो । तर, त्यसयता गठबन्धन दलका यी प्रमुखहरू भने निर्वाचनप्रति उदासीन छन् । कम्तीमा उनीहरूको व्यवहारले यस्तै देखाएको छ । प्रमुख प्रतिपक्षी एमालेले स्थानीय तह पुन:संरचनासम्बन्धी प्रतिवेदन कार्यान्वयन गरी चुनावको मिति घोषणा गर्न र प्रदेश तथा प्रतिनिधिसभाको निर्वाचन क्षेत्र निर्धारणका लागि आयोग बनाउन सरकारसँग माग गरेको छ । सरकार निर्वाचनका लागि तयार नहुने तर प्रतिपक्षले चुनाव माग्ने अवस्था आउनु सरकारको लागि लज्जाको विषय हुनुपर्ने हो । सरकारी पक्षले सार्वजनिक खपतका लागि निर्वाचनको कुरा गर्ने तर व्यवहारमा भने समय व्यतीत गर्दै जाँदा स्थानीय तह र प्रादेशिक संसद्को निर्वाचनका लागि समय बाँकी रहँदैन भने संविधानत: ०७४ माघ ७ भित्र कम्तीमा पनि संघीय संसद्को निर्वाचन गर्नुपर्ने हुन्छ । त्यतिखेर संघीय संसद्को चुनाव गर्ने हतारो हुन्छ, जसले गर्दा स्थानीय तह र प्रादेशिक संसद्को निर्वाचन टर्ने जोखिम आउनेछ । त्यति मात्र होइन, त्यति बेला पनि दलहरूबीच विवाद कायमै रहिरह्यो भने संघीय संसद्को निर्वाचन नै टर्ने खतरासमेत छ । त्यसो भयो भने मुलुकमा फेरि एक पटक राजनीतिक संकट मात्र होइन, संवैधानिक हिसाबले पनि अप्ठ्यारो अवस्था आउनेछ । त्यसैले दलहरू विशेषगरी सरकारमा रहेका दल र तिनका प्रमुख नेताहरूले ०७४ माघ ७ भित्र तीनवटै तहको निर्वाचन हुने गरी छिटोभन्दा छिटो निर्वाचनको वातावरण बनाउन आवश्यक छ । त्यसका लागि संसद्मा निर्वाचनसम्बन्धी ५ वटा विधेयकहरू विचाराधीन रहेको अवस्थामा त्यसलाई छिटोभन्दा छिटो पारित गर्नेतर्फ सरकारले ध्यान केन्द्रित गर्न आवश्यक छ । साथै निर्वाचनका लागि आवश्यक पर्ने अन्य चारवटा विधेयक पनि तत्कालै संसद्मा लगेर पारित गर्न आवश्यक छ । र, मुख्य कुरा दलहरूबीच सार्थक संवाद गरी सरकारले तत्कालै निर्वाचनको मिति घोषणाका साथै त्यस अनुरूपको निर्वाचनको मार्गचित्र सार्वजनिक गर्न जरुरी छ ।"
स्वास्थ्य सुधारमा परिवर्तन अपरिहार्य,"डढ दशक अगाडि अहिलेको एक चौथाइदेखि एक तिहाइको संख्यामा नेपालमा डाक्टरहरू थिए । त्यो बेला दुर्गममा डाक्टर पुगेनन् भन्ने समाचारहरू आउँथे, त्यो स्वाभाविक पनि थियो । तर अहिले आएर १२ देखि १५ हजार डाक्टर नेपालमै कार्यरत हुँदा पनि बेलाबेलामा त्यस्ता समाचारहरू आइरहन्छन् । त्यो मात्र नभएर पछिल्लो समय त सरकारले दुर्गमका लागि विशेषज्ञ चिकित्सकहरूको माग गरेको संख्याजति आवेदनसमेत नपरेको भन्ने समाचारहरू आइरहेका छन् । कर्णाली स्वास्थ्य विज्ञान प्रतिष्ठान लगायत दूरदराजका ठूलै संस्थाहरूमा पनि आवश्यकता अनुसार चिकित्सक पुगेका छैनन् । सुगमकै मानिने धेरै अस्पतालहरूमा पनि अझै दरबन्दी अनुसारका विशेषज्ञ चिकित्सकहरू छैनन् । अन्य धेरै दुर्गमका अस्पताल र प्राथमिक स्वास्थ्य केन्द्रहरूमा डाक्टरहरू पुगे पनि आवश्यक भौतिक पूर्वाधार लगायतको अभावमा माग अनुसारको सेवा प्रदान हुनसकेको छैन । किन छ त यस्तो ? यस्ता प्रश्नको सजिलो उत्तर यस्तो हुन्छ : डाक्टर सुविधाभोगी भए, सहर बाहिर जान मानेनन् । अन्य पेसाहरूमा झैं चिकित्सामा पनि त्यस्तो प्रवृत्ति होला । तर त्यो उत्तरले कुन यथार्थलाई ओझेल पार्छ भने डाक्टर विकटमा गएर सेवा गर्ने वातावरण बनाउन राज्यले जेजस्ता नीतिहरू अंगीकार गर्नुपर्ने थियो, त्यसको ठिक उल्टो काम भइरहेको छ । उदाहरण हेरौं, अहिले प्रचलित दरमा निजी संस्थाहरूबाट विशेषज्ञ चिकित्सक बन्दा औसतमा डेढ करोडजति खर्च हुन्छ । पठनपाठनका लागि वास्तवमा त्यति खर्च लाग्ने हैन कि निजी संस्थाहरूलाई त्यति शुल्क लिने छुट राज्यले दिएको छ । अनि अहिले विशेषज्ञ डाक्टरलाई सरकारले दिने तलब मासिक ४० हजारको हाराहारीमा छ र त्यो दुर्गममा अलि बढी भए पनि ६० देखि ८० हजारसम्म हुन आउँछ । अहिलेको बजारभाउ र औसत परिवारको खर्च हेर्ने हो भने त्यो तलबले बचत गर्न पुग्दैन । एमबीबीएसका लागिमात्रै ८० लाखसम्म खर्च गरेर वर्षौं स्नातकोत्तर गर्न नसक्नेहरूको अवस्था अझ नाजुक छ । सरकारी वा निजी अस्पतालले दिने २० वा २५ हजार हाराहारीको जागिर उनीहरूलाई पनि दैनिकी चलाउनमै ठिक्क हुन्छ । यो विषय उठाउँदा चिकित्सा त पेसाभन्दा पनि सेवा हैन र भन्ने प्रश्न उठाउने गरिन्छ । तर यो प्रश्न उठाउनेहरूले के सोध्ने आँट गर्दैनन् भने एउटा सेवक बनाउने मेडिकल शिक्षा नि:शुल्क हुनुपर्दैन ? हुनुपर्ने चाहिँं के हो भने राज्यले दीर्घकालीन नीति बनाएर नि:शुल्क वा न्युनतम शुल्कमा चिकित्सक बनाएर देशभर परिचालन गर्दै सस्तो वा नि:शुल्क र गुणस्तरीय स्वास्थ्यसेवा प्रदान गर्नुपर्ने हो । त्यसो गर्न सकिन्छ भन्ने उदाहरण सरकारी छात्रवृत्तिमा पढेका चिकित्सकहरूले दिइरहेका पनि छन् । अहिले देशका धेरै जिल्ला अस्पताल र प्राथमिक स्वास्थ्य केन्द्रहरू करार सेवामा रहेका तिनै चिकित्सकहरूको भरमा चलेका छन् । तर अहिले छात्रवृत्तिमा पढ्ने विद्यार्थीहरूको अनुपात पैसा तिरेर पढ्नेहरूको भन्दा ५ गुना कम भएकाले तथा निजी क्षेत्रमा मेडिकल शिक्षाको शुल्क अचाक्ली महंँगो भएकाले धेरै चिकित्सकहरू थोरै तलबसुविधा लिएर दुर्गम जानै नसक्ने, सहरमा बस्ने र त्यहाँ अवसर पाए महँंगो सेवा दिने, नपाए बेरोजगार बस्ने अवस्था छ । विशेषज्ञ चिकित्सक बन्न डेढदेखि दुई करोड चाहिने अवस्था आफैं कायम गर्ने राज्यले झारा टार्ने हिसाबले मासिक ५० हजार तलबमा काम गर्न चिकित्सकहरूलाई बोलाउन सक्छ । अहिले त्यस्तै अवस्था पनि छ । तर त्यस्तो नीतिले व्यवहारमा काम गर्दैन । तत्कालको आवश्यकता पुरा भएजस्तो देखिए पनि दीर्घकालसम्म त्यसरी काम चल्दैन । हाम्रो समस्या कहाँबाट सुरु भयो भने मेडिकल शिक्षाको अन्धाधुन्द व्यापारीकरण गर्ने बेला राज्यका जिम्मेवार मानिसहरूबीच कुन मेडिकल कलेजसित कति कमिसन लिएर छिटो धनी बन्ने भन्ने प्रतिस्पर्धा भयो । यति ठूलो लगानीले बनेका डाक्टरले देशको आवश्यकता अनुसारको सेवा दिन सक्छन् कि सक्दैनन् भन्ने कसैले सोच्दै सोचेनन् । प्रमाणपत्र तहपछि कम्तीमा १० वर्षको निरन्तर अध्ययन गरेर बनेको डाक्टरलाई दिने सेवासुविधा र ५ वर्ष पढेर अन्य संकायबाट स्नातकोत्तर तह पास गरेकाहरूलाई दिने सेवासुविधामा भेद गरिएन । त्यस बाहेक डाक्टरले १०५ बाहेक २४ घन्टा खटेर काम गर्ने कुराको मूल्यांकन हुने त परै जाओस् । डाक्टरहरूबाट अपेक्षा धेरै गरियो, तर डाक्टर बन्ने ठाउँ मेडिकल कलेजहरूसित कमिसन लिएर लिलाम बढाबढमा सिट बेच्ने काममात्र भयो, पढाउने काम हुन्छ कि हुँदैन भन्ने कुराको निगरानी गर्नबाट राज्य चुक्यो । त्यसो हुनुको कारण नियामक निकायहरूमा योग्य मानिस नभएर दलका कार्यकर्ताहरू हावी हुनु थियो, जो पेसागत मर्यादालाई तिलाञ्जली दिएर दलप्रति वफादारीको कसम खाएर पदमा पुग्छन् र दलकै स्वार्थमा काम गर्छन्, चाहे नियामक निकायहरू ध्वस्तै किन नहोउन् । त्यो भद्रगोलको परिणाम हामी अहिले भोगिरहेका छौं । दुर्गमका स्वास्थ्य संस्था र अस्पतालहरूमा जनशक्ति र पूर्वाधार दुवै छैन । सहरमा बेरोजगार, स्वयंसेवी र अर्धरोजगार डाक्टरहरूको भिड छ । जनशक्ति जति सहरमा भएपछि विकटका मानिस डोकोमा बोकिएर, जिपमा थच्चिंँदै वा लाखौं खर्च गरेर हेलिकप्टरमा काठमाडौं वा ठूला सहरमा आउन बाध्य छन् । उनीहरूको स्वास्थ्य र धन दुवै गुमिरहेका छन् । यी समस्याप्रति आँखा चिम्लेर निकालिने स्वास्थ्य सम्बन्धी समस्याको कुनै पनि समाधान दिगो हुँदैन । समस्याहरूको वास्तविक समाधान गर्नु अगाडि तिनको जरैसम्म पहिचान गर्नुपर्छ । समाधानको काम अहिले सुरु गर्यो भने त्यसको प्रभाव देखिन समय लाग्ला, तर त्यो देखिन्छ । हाम्रो अभियान लामो समयदेखि मेडिकल शिक्षाको गुणस्तर कायम राख्नमा केन्द्रित भएकोमा अबचाहिँं स्वास्थ्यसेवा प्रवाहमा कायम यी समस्या समाधानमा पनि केन्द्रित हुनुपर्ने देखिन्छ । त्यस्तो दीर्घकालीन समाधानको एउटा प्रभावकारी उपाय भनेको छात्रवृत्तिमा वा नि:शुल्क पढ्ने विद्यार्थीहरूको संख्या कम्तीमा चार गुणाले बढाउने हुनसक्छ । अहिलेसम्म कसैले त्यसतर्फ नसोचेर तथा इच्छाशक्ति नभएर मात्रै हो, त्यसो गर्न पटक्कै गाह्रो छैन । केही वर्ष लगाएर शैक्षिक कार्यक्रमहरूका लागि न्युनतम पूर्वाधार बनाउने हो भने देशभरका सरकारी अस्पतालहरूमा मेडिकल विद्यार्थीहरूका लागि असंख्य सिकाइका अवसर छन् । त्यस्तै खासगरी स्नातकोत्तरका विद्यार्थीहरूले विशेषज्ञहरूको अनुगमनमा उनीहरूकै हाराहारीको सेवा दिने भएकाले अहिले जनशक्ति अभाव भएका सरकारी अस्पतालहरूको सेवाप्रवाहमा त्यसले धेरै ठूलो भूमिका खेल्न सक्छ । त्यसरी वर्षमा १२ सयजति स्नातक र ५०० जति विशेषज्ञ चिकित्सक नि:शुल्क पढेर निस्कने हो भने त्यसको एकाध वर्षमै दुर्गममा जाने चिकित्सक पुगेनन् वा सुगमका सरकारी अस्पतालमा दरबन्दी अनुसारका चिकित्सक नपुग्ने समस्याबाट राज्यले मुक्ति पाउँछ । अर्कोतिर अहिलेझैं करोडौं खर्च नलाग्ने हो भने कम तलब र सुविधामा दुर्गमसम्म चिकित्सक पुग्नेमात्र हैन, त्यो अवस्थामा ग्रामीण क्षेत्रका विपन्न र जेहेनदार विद्यार्थीहरूले डाक्टर बनेर आफ्नै ठाउँमा सेवा दिने मौका पाउँछन् । त्यसो गर्नुको अर्को दीर्घकालीन फाइदा पनि छ । त्यसरी उल्लेख्य संख्यामा नि:शुल्क सिटहरू हुने हो भने अहिले करोडौं शुल्क लिएर पढ्नै नसक्ने विद्यार्थीहरू जम्मा पारेर डिग्री बेचिरहेका निजी मेडिकल कलेजहरू आफैं सुध्रिन वा मेडिकल शिक्षाका कार्यक्रम बन्द गरेर अस्पतालमात्र चलाउन बाध्य हुन्छन् । यो वर्ष विद्यार्थीहरू नपुगेर शैक्षिक सत्र सर्ने, दोहोर्याएर प्रवेश परीक्षा लिने, मुस्किलले ५० प्रतिशत कटाउनेहरूलाई चर्को शुल्क लिएर भर्ना गर्ने जस्ता जुन कामहरू भए, ती हेर्दा यसै पनि निजी क्षेत्रले धानेको नेपालको मेडिकल शिक्षा धेरै परसम्म जाने देखिंँदैन । आम मानिसको विश्वास टुटेर जुन दिन यो क्षेत्र धराशायी हुन्छ वा गुणस्तरमा अहिलेको जस्तो भद्रगोलका कारण जुन दिन निजी क्षेत्रलाई मेडिकल शिक्षाबाटै निषेध गर्नुपर्छ, त्यो दिन राज्यलाई विकल्प नभई हुँदैन । त्यसका लागि अब निजी क्षेत्रको सिट संख्या घटाउँदै जाने र सरकारी तथा छात्रवृत्तिका सिटहरू बढाउँदै जाने हो भने केही वर्षमै नेपालमा मेडिकल शिक्षा सहज रूपमा निजी क्षेत्रबाट सरकारीतिर रूपान्तरण हुनसक्छ । त्यसो गर्दा अस्पतालहरू निरन्तर चलिरहने हुनाले निजी मेडिकल कलेजहरूको व्यवसाय पनि रोकिने अवस्था आउँदैन । कम लागतमा ठूलो संख्यामा योग्य डाक्टरहरू बनेसँगै स्वास्थ्यसेवामा लाग्ने खर्च स्वाट्टै घट्छ र अहिलेसम्म उपचारको अभावमा रोगी र अपांग भएर बाँच्ने तथा अकालमा मर्ने नागरिकहरूले त्यस्तो दुर्दशा भोग्नु पर्दैन । यसरी काम हुने हो भने आगामी एक दशकमा देशको मेडिकल शिक्षा र स्वास्थ्य क्षेत्र दुवैको कायापलट हुन्छ । अहिलेको जस्तो करोडौं तिरेर बनेका डाक्टरलाई खेदेर गाउँ पठाउनु पनि पर्दैन र कुनै ठाउँको सरकारी अस्पतालमा डाक्टर पुगेनन् भन्ने समाचार सुन्नु पनि पर्दैन । हेलिकप्टर चढेर सुत्केरी हुन काठमाडौं आउनका लागि घरखेत बेच्ने अवस्थाको पनि अन्त्य हुन्छ । तबसम्म भौतिक पूर्वाधारहरूमा उचित लगानी गर्ने हो भने स्वास्थ्य चौकीहरूलाई स्तरोन्नति गरेर डाक्टर गाउँगाउँसम्म पुर्याउनसमेत सम्भव हुन्छ । पक्कै पनि यो विकल्प एउटा नियम बनाएर झारा टार्नुभन्दा कठिन छ र यसलाई व्यवहारमा ल्याउँदा अनेक चुनौती आउँछन् । सबैभन्दा पहिलो कुरा त अहिले निजी मेडिकल कलेजहरूलाई सम्बन्धन र सिट बाँड्दा नियामक निकायका पदाधिकारीहरूमार्फत करोडौं हात पार्ने गरेका विभिन्न पार्टीका नेताहरूले यसको चर्को विरोध गर्नेछन् । उनीहरूका लागि संविधानमा गुणस्तरीय स्वास्थ्यसेवा सबै नागरिकको नैसर्गिक अधिकार लेखिदिएपछि आफ्नो जिम्मेवारी सकियो । सरकारले तोकेको शुल्कमा योग्य विद्यार्थीहरू पढाउनभन्दा बरु व्यवसाय नै बन्द गरिदिन्छौं भनिसकेकाले सायद त्यो विकल्पको निजी मेडिकल कलेजहरूले चर्को विरोध गर्ने छैनन्, त्यसमाथि अस्पताल चलाउन पाइरहने हुनाले उनीहरूले गर्ने विरोधको कुनै अर्थ पनि रहँदैन । तर कसैको समर्थन वा विरोध हुन्छ भन्दैमा जायज र आम नागरिकको दीर्घकालीन हितको कुरा उठाउन हामी छाड्दैनौं र हाम्रो अबको लडाइँ यो विकल्पलाई व्यवहारमा उतार्नका लागि हुनेछ । जति धेरै नागरिकहरू यो अभियानमा सरिक भएर दबाब बढाउन सक्छौं, त्यति नै छिटो यसलाई व्यवहारमा उतार्न राजनीतिक दलहरू र राज्य तयार हुनेछन् । भविष्यमा अहिलेझैं सिकाइबाट विमुख तर करोडौं तिरेर डिग्री लिएका डाक्टरहरूसित सेवा लिने कि राम्रोसित बिरामी हेरेर सिकेका योग्य र जेहेनदार डाक्टरहरूसित सेवा लिने, तपाईंहाम्रै हातमा छ ।"
निजामती कर्मचारीको उमेर हद किन बढाउने ?,"हालै सरकारले निजामती कर्मचारीको उमेर हद बढाउने तयारी गरेको समाचार बाहिर आएसँगै युवा वर्गले त्यसको खुलेरै विरोध गरिरहेका छन् । अहिलेको यस्तो प्रविधिको जमानामा पनि सरकारी कामकाज पुरानै शैलीमा गरिरहने पुराना कर्मचारीहरूको उमेर हद थप्ने कदमको बेरोजगार युवाहरूले विरोध गरेका हुन् । केही गर्नुपर्छ भन्ने जुझारु युवाहरूको सही व्यवस्थापन कसरी गर्ने भनी कार्ययोजना बनाउन नलागी पुरानै कर्मचारीको उमेर हद बढाउन सरकार कस्सिएर लागेको छ । यसले त युवालाई जसरी भए पनि वैदेशिक रोजगारमा धकेल्न सरकार लागिपरेको भान हुन्छ । युवालाई कसरी उपयोग गर्नेभन्दा पनि बूढा कर्मचारीलाई तन्नेरी बनाउनेतिर सरकारको ध्यान गएको पाइन्छ । भन्ने गरिन्छ, कुनै पनि देशको निजामती सेवा राम्रो र चुस्त नभई त्यहाँको सरकार राम्रो हुनै सक्दैन । पछिल्लो समय भने निजामती सेवा विद्यमान आदर्श, मूल्य, मान्यता, आचरण, जिम्मेवारी र जवाफदेहिताबाट विचलित हुँदा यसप्रतिको जनविश्वास घट्दै छ । बदलिँदो विश्व परिवेश, नयाँ प्रविधि र जनअपेक्षाबमोजिम निजामती सेवाले आफूलाई ढाल्न नसक्दा जनविश्वास गुमाउँदै गएको हो । बढ्दो भ्रष्टाचार, राजनीतीकरण, ढिलासुस्ती तथा नातावाद, कृपावादले जनताको विश्वासलाई अझै कमजोर बनाएको छ । व्यावसायिकताको कमीले कर्मचारीले जनअपेक्षा बमोजिम कार्यसम्पादन गर्न नसक्दा सरकारी सेवाप्रति सेवाग्राहीको विश्वास कमजोर भएको हो । जनताले सामान्य कामका लागि पनि धेरै प्रक्रिया अपनाउनुपर्ने तथा कर्मचारीको काम पन्छाउने प्रवृत्ति यसको कारक रहेको छ । निजामती सेवाले समयानुकूल प्रविधि उपयोग गर्न नसक्दा सेवा छरितो र पारदर्शी हुनसकेको छैन । सरकारले सक्ने हो भने कर्मचारीको उमेर हद ५८ बाट ६० होइन, ५५ बनाउँदा राम्रो हुने देखिन्छ ।एउटा व्यक्तिले जतिसम्म तदारुकतासाथ काम गर्न सक्छ, त्यतिबेलासम्म मात्र ऊ त्यो पदको लागि योग्य मानिनुपर्छ । उमेर हद बढाउने अवधारणाले अफिसमा जाने र हाजिर गरेको भरमा तलब पकाउने काम मात्रै हुन्छ । घरमा नाति, नातिना खेलाएर बस्ने बेलाका कर्मचारीलाई तलब खुवाउन र बढुवा गराउनकै लागि यो अवधारणा ल्याएर के गर्न खोज्दैछ, सरकार ? कतिपय सरकारी कार्यालयका कर्मचारीलाई हेर्दा उनीहरू जागिरको लागि कसरी योग्य भए भनी अचम्म लाग्छ । त्यस्ता कर्मचारीको उमेर हद बढाएर सेवा अवधि थपिने हो भने सेवाग्राहीले के अपेक्षा राख्ने ? सेवाको स्तर बढाउन नपर्ने तर उमेर हदमात्रै बढाउनुपर्ने ? दुई वर्ष उमेर हद बढाउनासाथै युवा कर्मचारीको वृत्ति विकासमा त्यसको प्रत्यक्ष असर पर्छ । अत: युवालाई विदेश पठाउने अनि बूढापाका कर्मचारीलाई पोस्ने काम नहोस् । दुई वर्ष उमेर बढाउँदा सरकारले भनेजस्तै पेन्सनको व्ययभारमा केही मात्रामा कमी र केही कर्मचारीलाई फाइदा होला । तर त्यसले राष्ट्रलाई दूरगामी असर पार्छ । यसतर्फ सरकारले बेलैमा ध्यान दिने हो कि । जयराम पुडासैनीबौद्ध६, काठमाडौं"
पृथ्वीनारायणमाथि प्रश्न गर्न पाइन्छ !?,"मालिक, हजुरको तरबारले टाउको काट्छ कि फूलभ्रममा परेँ म । हजुरको बन्दुकले विचार ढाल्छ कि मान्छेभ्रममा परेँ म । यसलाई प्रजाले बनायो कि राजालेभ्रममा परेँ म ।श्रवण मुकारुङबिसे नगर्चीको बयान पृथ्वीनारायणमाथि प्रश्न उठाउने तँ को होस् ? सेनाको मान्छे हुँ, बन्दुकले उडाइदिन सक्छु । नेपाल प्रज्ञा प्रतिष्ठानले राजकीय शैलीमा आयोजना गरेको कार्यक्रममा पूर्वबिग्रेडियर जर्नेल प्रेमसिंह बस्न्यातले प्रश्न उठाउने श्रोतालाई मञ्चबाटै जुत्ता हानेको घटना सानै होला, तर त्यसको अर्थ भने सानो छैन । इतिहासकार र लेखकको छविसमेत बनाएका एवं इतिहासमा विद्यावारिधि गरेका पूर्वसैनिक अधिकारीले पृथ्वीनारायणमाथि प्रश्न गर्ने श्रोतालाई वक्ताको स्थानबाटै बन्दुकले उडाइदिने धम्की दिनु समाचार नहुन पनि सक्छ, परन्तु यसले गरेको संकेत भने विमर्शको विषय हो । काठमाडौं विश्वविद्यालयमा द्वन्द्व व्यवस्थापन विषयमा अध्यापन गराइरहेका र शान्ति निर्माण (पिस बिल्डिङ) बारे लेख्दै आएका बस्न्यातले प्रश्नलाई निषेध गर्न अनौठो नहुन सक्छ, किनभने इतिहासकार, लेखक र प्राध्यापकहरू आफूलाई प्रश्नभन्दा माथि ठान्ने गर्छन् नै । तर पृथ्वीनारायण शाहको २९५ औं जन्मजयन्तीमा उनले प्रश्नकर्तालाई बन्दुकले उडाइदिने धम्कीका साथ शक्ति प्रयोग गरेको सन्दर्भले भने धेरै प्रश्न उठाएको छ, जसको उत्तर खोज्ने चासो र चिन्ता कसैबाट व्यक्त भएको छैन । पृथ्वीनारायणको महिमागानपछि भएको अन्तरक्रियामा एक सहभागी रवि गुरागाईंले पृथ्वीनारायण शाहको गुनगानमात्रै गाउने काम भएको र प्राज्ञिक विमर्श नभएको भनी प्रश्न उठाएपछि अतिथि दीर्घामा बसेका बस्न्यात मञ्चबाटै जाइलागेका थिए । हमला शोभनीय वा मर्यादित भयो कि भएन, उनी र प्रतिष्ठान नै जानुन् । तर यसले प्रश्नलाई निषेध गर्न खोजेको छ, विशेषत: राष्ट्रिय आइकन (प्रतीक) वा भगवानजस्ता आराध्यदेव बनाइएका व्यक्ति, संस्था वा विम्बमाथि सन्देह र आलोचनालाई जरैदेखि निमोठ्न खोजिएको छ । यो पक्कै पनि लोकतान्त्रिक प्रक्रिया र वैज्ञानिक संस्कृतिको द्योतक होइन । राज्यको प्राज्ञिक संस्थाले गरेको सामन्ती पाराको जन्मजयन्ती र यस्तो दुष्कर्मलाई प्राज्ञिक कार्य पनि भन्न सकिँदैन । प्राज्ञिक विमर्शको मागविरुद्ध भएको अप्राज्ञिक दुष्कर्ममा मौन समर्थन दिएर प्रज्ञा प्रतिष्ठानले शाही संस्कृतिलाई निरन्तरता दिएको छ ।नेपालको विद्या, प्रज्ञा र शक्तिको ठेक्का लिइरहेका व्यक्ति र संरचनाहरूका रवैया हेर्दा यस्तो लाग्दैछ : पृथ्वीनारायणमाथि प्रश्न उठाउनु महाअपराध हो, किनभने उनी सन्देह, प्रश्न र आलोचनात्मक विमर्शभन्दा माथिका राष्ट्रनिर्माता वा महामानव हुन् π उनीहरूका प्राज्ञिक विमर्श विरोधी रवैयाले भन्दैछन्, पृथ्वीनारायणमाथि प्रश्न उठाइयो भने राष्ट्र र राष्ट्रिय एकता नै भताभुंग हुन्छ । इतिहास भनेकै शासकहरूको विरुदावली वा प्रसस्ति वा जीवनीका रूपमा ठान्ने इतिहासकार र प्रसस्तिकारहरूका लागि राष्ट्रिय प्रतीकमाथि सन्देह, प्रश्न र आलोचना गर्न अराष्ट्रिय दुष्कर्म गर्न हो । यस्तो रवैया र बुझाइले राष्ट्र र राज्यसँगै तिनको एकीकरणबारे प्राज्ञिक विमर्शलाई टेवा दिँदैनन्, नत पृथ्वीनारायणले बनाएको ठानिने राष्ट्र र राज्यको निर्माण, एकता वा सार्वभौमिकतालाई नै टेको दिन्छन् । जबकि बन्नेबिग्रने क्रममा रहने राष्ट्र र राज्यसमेत प्रश्नभन्दा माथि हुँदैनन्, नत राष्ट्रका निर्माता एवं राज्यका सञ्चालकहरू नै विमर्श र आलोचनाभन्दा पृथक हुन सक्छन् ।इतिहासकारहरू बाबुराम आचार्य र सूर्यविक्रम ज्ञवालीहरूद्वारा पृथ्वीनारायण शाहलाई महान राष्ट्रनिर्माताका रूपमा पुजिएको र नेपालका एकीकरणकर्ताका रूपमा परिभाषित गरिएकै कारण सन्देह, प्रश्न र आलोचनाभन्दा माथि राखिएको तथ्य जगजाहेर छ । राजनीतिशास्त्र र समाजशास्त्रका सामान्य विद्यार्थीलाई पनि थाहा छ, शाहको जमानामा राष्ट्र (नेसन) भन्ने अवधारणा नै विकसित भएको थिएन, उनले निर्माण गरेको राष्ट्र भनिने ढुंगो पनि गोर्खा साम्राज्यको विस्तार बाहेक केही थिएन । इतिहासकार कुमार प्रधानका अनुसार गोर्खा साम्राज्यलाई असिल हिन्दुस्थानको रूपमा विस्तार र स्थापित गर्न चाहेका शाहले नेपालमाथि विजय (कन्क्वेस्ट) गरेका हुन्, एकीकरण गरेका होइनन् । दिव्य उपदेशअनुसार उनका लागि नेपाल भनेको चार भन्ज्याङभित्रको काठमाडौं उपत्यका वा तीन सहर भएको वागमती उपत्यका (स्वनिग:) मात्रै थियो, जसमाथि विजयपछि राज गर्ने सपना सँगालिएको थियो । एकीकरणका विभिन्न आयामबारे आलोचनात्मक अध्ययन गरेका आर्थिक इतिहासकार महेशचन्द्र रेग्मीका अनुसार यही तीन सहरको नेपालका उब्जाउ खेतीपाती, तिब्बतका लागि टक छाप्ने उद्योग, सुनका भव्य गजुर, भारततिब्बतको इन्टरपोट व्यापार, त्यसका लागि प्रयोग हुने नाकामाथि कब्जा जमाउने र नेपाल लगायत ठूलो भूभाग भएको गोर्खा राजा वा गोर्खा महाराजा वा गोर्खाधिपति हुने सपनाले उनलाई हमला गर्न उक्साएका थिए । उनका सपना र जपना भनेकै गोर्खा राज्यको विस्तार बाहेक, साम्राज्य फैलाएर सत्ता, शक्ति र सम्पत्तिको एकाधिकार फैलाउने बाहेक अरू थिएन । उनको भनिएको नेपाल एकीकरणको सपना सन् १९३० को दशकदेखि नेपाली राज्य र राज्यसँग जोडिएका बुद्धिजीवीहरूद्वारा थालिएको नेपालीकरणको राजनीतिकवैचारिक सिर्जनामात्रै हो ।शाहको विरुदावली र वंशावली होइन, ऐतिहासिक तथ्य खोतल्दा गरिब र सानो गोर्खा राज्यका शासक शाहले कहीं कतै पनि नेपाल एकीकरणको सपना देखेको पाइँदैन, नत अहिले बनेको बृहत नेपाललाई नेपालका रूपमा स्वीकारेको पाइन्छ । र तत्कालीन नेपाल रहेको चार भञ्ज्याङ वा तीन सहरमाथि विजयलाई समेत सिंगो नेपालको जितको अर्थमा अथ्र्याइएको पनि कतै देखिँदैन । उनको गोर्खा राज्यको विस्तारको परिणामस्वरूप मात्रै आजको नेपाल बनेको हो, जसको अस्तित्वलाई कसैले अस्वीकार गरेको वा विभाजन गर्न खोजेको छैन । इतिहासकार तुल्सीराम वैद्यका अनुसार सत्यतथ्य के हो भने शाह अहिलेको बृहत नेपाललाई नेपाल नै ठान्दैनथे, गोर्खामात्रै मान्दथे । आफ्नो राजधानी काठमाडौंमा सारे पनि शाहले बृहत नेपाललाई नेपाल नामकरण गरेका वा नेपालको रूपमा स्वीकारेका थिएनन्, बरु यस अधिराज्यलाई गोर्खाराज्यकै रूपमा स्थापित गरेका थिए र गोर्खालीकरणलाई जारी राखेका थिए । प्रधान र वैद्यको अध्ययनलाई पूर्वाग्रही ठान्ने हो भने आफूलाई गोर्खालीका रूपमा प्रस्तुत गर्नमा गौरवबोध गर्ने अध्येता योगी नरहरिनाथले संकलन गरेको इतिहास प्रकाशमा सन्धिपत्र संग्रहमा भएका तथ्य केलाएर हेर्न सकिन्छ । गोर्खा र अन्य राज्य, गोर्खाले तीन सहर नेपाल लगायत सेन अधिराज्य, बाइसीचौबिसी राज्यसँगै कुमाउँगढवालमाथि गरेको सैन्य विजय र अन्य देशसँग गरिएका सन्धिसम्झौता उधिनेर हेर्न सकिन्छ । र त्यहाँ कहीं कतै पनि नेपाल अधिराज्य किन राखिएन होला, बरु गोर्खाराज्य मात्रै किन राखिँंदै आयो होला भन्ने सत्यतथ्य थाहा पाउन सकिन्छ ।वैद्यका अनुसार शाहकालपछि गोर्खाली शासक बनेका राणाशासकहरू पनि यस भूभागलाई नेपाल मान्दैनथे र गोर्खाराज्यकै रूपमा शासकीय कार्यव्यापार गर्थे । उनीहरूले गोर्खाराज्यलाई पहाड, नेपाल (काठमाडौं उपत्यका) र मधेसका रूपमा तीनवटा भूप्रशासनिक विभाजन गरेका थिए । यसको अर्थ शाह राजा र राणा शासकहरूका नजरमा त्यतिखेरसम्म नेपाल शब्द सिंगो देशको नाम र पहिचान बनेकै थिएन । जसरी पृथ्वीनारायण शाहले काठमाडौं उपत्यकालाई मात्रै नेपाल मान्ने गरेका थिए, उनीहरूका लागि पनि नेपाल गोर्खाराज्यका तीन क्षेत्रमध्ये एकको नाममात्रै थियो । लामो समयसम्म काठमाडौं उपत्यकाभन्दा बाहिरका जनताले नेपाल भनेको समग्र देशको रूपमा बुझ्ने नगरेको, उपत्यका छिर्ने कामलाई मात्रै नेपाल जाने भन्ने गरेको र उपत्यका छिर्न पनि राहदानी लिनुपर्ने बाध्यता रहेको तथ्य यहाँ स्मरणीय छ । कतिसम्म भने सन् १९०८, १९३० र १९३६ का इस्तिहार वा सरकारी सूचनामा समेत गोर्खाराज्य र गोर्खा सरकारकै प्रयोग एवं आफूलाई गोर्खालीकै रूपमा गौरवका साथ प्रस्तुत गर्न शासकीय भाषा, नीति र व्यवहारको अभ्यास गरिएको पाइन्छ । यसै क्रममा खसकुरा वा पर्वते भाषालाई गोर्खाली भाषा नामकरण गरिएको, गोर्खाभाषा प्रकाशिनी समिति बनाइएको, गोर्खा दक्षिणबाहु पुरस्कार बनाइएको र गोर्खापत्रको प्रकाशन गरिएको तथ्यले गोर्खालीकरण जारी रहेको संकेत गरेका छन् । त्यस्तै सन् १९२४ मा चन्द्र शमशेरको पालामा बनाइएको राष्ट्रगानमा समेत नेपाली राजामहाराजाको होइन, श्रीमान गम्भीर गोर्खाली प्रचण्ड प्रतापि भूपतिको बखान गरिएको पाइन्छ । र यहाँका विविध पहिचानका जनतालाई पनि गोर्खाली भाइ वा गोर्खाली रैतीकै रूपमा परिभाषित गरिएको छ, जसमा पछिमात्रै नेपालीकरण गरिएको हो । सत्य जतिसुकै तितो भए पनि गोर्खाली अधीनस्थ अधिराज्यलाई नेपालका रूपमा स्वीकार्ने र यहाँका राजालाई गोर्खाराज्यका राजाका रूपमा होइन, नेपालका महाराजाका रूपमा लेख्ने काममा पहिले इस्ट इन्डिया कम्पनी र ब्रिटिस साम्राज्य तथा तिनका अधिकारीहरूले गरेका थिए । चाहे सन् १८१६ को सुगौली सन्धि होस् या सन् १९२३ को नेपालब्रिटेन सन्धि, चाहे विलियम ह्यामिल्टनका किताब होस् या एफबी कर्कप्याट्रिकका रचना तिनमा नेपाल, नेपाल अधिराज्य, नेपालका महाराजाको रूपमा प्रयोग गरिएको पाइन्छ, जसले सन् १९३६ मा आएर मात्रै नेपालका शाह र राणा शासकबाट सहमति पाएको देखिन्छ । गोर्खाराज्यलाई नेपाल अधिराज्य मान्ने कामसँगै गोर्खाली भाषालाई नेपाली भाषा बनाउने र सर्वत्र नेपालीकरण गर्ने क्रम तेज पारिएको हो । त्यसको नेपथ्यमा एक भाषा, जाति, धर्म, संस्कृति, क्षेत्रको प्रभुत्व रहेको छ । गोर्खालीकरणदेखि नेपालीकरणसम्मको नेपालको राजनीतिकवैचारिक यात्रा र यसबारे नेपाली राज्य र बुद्धिजीवीहरूबाट भएको ज्ञान निर्माणबारे प्रश्न राखिँंदा कसैका देउता रिसाउने वा देश नै भत्किने काम पक्कै नहोला कि !"
लोकमानको बहिर्गमनसँगै उब्जेका सवालहरू,"कतिपयलाई अप्रिय लाग्ला, तैपनि २०६२६३ सालको जनआन्दोलनपछि राजनीतिक दलहरू अधिकांश क्षेत्रमा असफलजस्तै भएका छन् । पहिलो संविधानसभा संविधान दिन असफल भयो । दोस्रो संविधानसभाले संविधान त दियो, तर कार्यान्वयनको बाटो चुनौतीपूर्ण नै छ । आशय राम्रो भए पनि दुरुपयोग हुँदा समावेशीकरणको अवधारणामै प्रश्न सिर्जेको छ भने धर्म निरपेक्षताको विरुद्ध त ठूलै जनमत देखापर्दै जाँदा लागु नहुँदै संघीयता धरापमा परेझैं भएको छ । हुँदाहुँदै व्यापक विरोधका बाबजुद भ्रष्टाचारको आरोप लागेका अनि जनआन्दोलन दबाउन भूमिका खेलेका पूर्व मुख्य सचिव लोकमानसिंह कार्कीलाई भय, दबाब र कसैको इसारामा रातारात भ्रष्टाचार विरुद्ध कार्य गर्ने थलो अख्तियार दुरुपयोग अनुसन्धान आयोगमा गरिएको नियुक्ति पनि हालै सर्वोच्च अदालतको आदेशले बदर भएपछि त्यसले हाम्रा नेतृत्व कति गैरजिम्मेवार थिए र छन् भन्नेमात्रै स्पष्ट भएको छैन, उनीहरूमाथि नैतिक प्रश्नसमेत तेर्सिएको छ । आफ्नै बारेमा अख्तियारमा उजुरी पर्दापर्दै पनि कार्की त्यसको प्रमुख बन्न सक्नु भलै त्यो उनको सफलता थियो होला, तर आम नेपालीका निम्ति भने त्यो एउटा राष्ट्रिय लज्जा । यस्तो राष्ट्रिय लज्जा कार्कीका कारणमात्रै सम्भव भएको होइन । यो त उनलाई नियुक्त गर्ने दलहरू अनि तत्कालीन मन्त्रिपरिषद अध्यक्ष बीचमा लेनदेन मिल्नुको साझा परिणाम थियो । जब उनीहरूबीच लेनदेन र स्वार्थ बाझिन थाले, तब नै कार्कीले दलका नेतालाई पत्र काटी तर्साउन थाले । हाम्रा राजनीतिकर्मीहरू भ्रष्टाचारी थिएनन् भने उनीहरू कार्कीसामु यति निरीह हुँदैनथे । तर भए, कारण उनीहरू न पारदर्शी थिए, नत सम्पत्ति शुद्धीकरणमा आफूलाई चोख्याउन सक्ने कुनै आधार नै बाँकी थियो । कुरा स्पष्टै छ, कार्की पनि उनीहरूलाई बिना प्रतिशोध र पूर्वाग्रह कारबाहीको दायरामा ल्याई सुशासन कायम गराउन टेवा पुर्याउन नभई तर्साईतर्साई आफ्नो दुनो सोझ्याउन चाहन्थे । उनको यही सोच नै कालान्तरमा उनलाई पतनको बाटोमा एक कदम अगाडि धकेल्न सहायकसिद्ध भयो भन्दा बढी नहोला । अख्तियार प्रमुखमा उनको नियुक्ति बेठिकै भए पनि नियुक्त भइसकेपछि वैधानिक बाटोबाट नहटुन्जेल उनलाई अस्वीकार गर्नु कानुनी राज्यकै उपहास हुन्थ्यो । त्यसैले जेजसरी नियुक्त भएको भए पनि पदमा रहुन्जेल भ्रष्टाचार विरुद्ध शून्य सहनशीलता तथा तटस्थतासाथ काम गरी परिणाम दिन मैले यसै दैनिकको वैशाखको स्तम्भमा अनुरोध गरी पत्र लेखेको थिएँ । पद र शक्तिको दुरुपयोगबाट जे हासिल गर्ने प्रयत्न गरिन्छ, त्यो नै वास्तवमा भ्रष्टाचार हो । यही भ्रष्टाचारका कारण नेपालका आर्थिक अनि राजनीतिक प्रणालीप्रति अविश्वास चुलिँदो छ भने संस्थाहरू कार्य गर्नै नसक्नेगरी थलापरेका छन् । यस्तो स्थितिमा यदि कार्कीले प्रतिशोधबिना भ्रष्टाचारमा संलग्न जोसुकैलाई वैधानिक रूपले कारबाही अगाडि बढाएको भए अयोग्यताको पगरी भिरेर बाहिरिँदासमेत जनताको सहानुभूति उनीसँगै हुनसक्थ्यो । तर दाउपेच, पूर्वाग्रह अनि प्रतिशोधभन्दा माथि उठ्नै नचाहने उनलाई त्यो सौभाग्य पनि मिलेन । अन्तर्राष्ट्रिय फुटबल महासंघफिफाले कारबाही गर्दासमेत एन्फा अध्यक्ष गणेश थापाको करोडौंको भ्रष्टाचारलाई स्थगित गर्ने, सुडान काण्डमा मौनता साँध्ने, भूकम्प पीडितको त्रिपाल काण्डलाई बिर्सिदिने अनि माओवादी शिविरमा भएको भनिएको करोडौंको भ्रष्टाचारमा कारबाही अगाडि बढाउनुको सट्टा त्यसलाई बार्गेनिङ पावरको रूपमा प्रयोग गर्न खोज्नु नै उनका तर्फबाट भएका केही देखिने खालका क्रियाकलाप थिए । मेडिकल शिक्षामा उनले गरेको नाङ्गो हस्तक्षेप त डा गोविन्द केसीकै अनशनकै क्रममा छताछुल्ल भएका हुन् । यस्ता अनेकौं घटनाका बाबजुद करिब ३ वर्षसम्म आफ्नो नियुक्तिमा महत्त्वपूर्ण भूमिका खेलेका दलहरूसँग उनको सम्बन्ध सुमधुर नै रह्यो । सर्वोच्च अदालतले समेत उनको विरुद्ध परेको रिट खारेज गरिदिएपछि त उनी लगाम बिनाको घोडाझैं भएको र माथिल्ला तहका भ्रष्टाचारीहरूले समेत आफूलाई बढी सुरक्षित अनि संरक्षित ठानेको विश्लेषण गर्नेहरू पनि कम छैनन् । तर आशा धमिलिँदै गएको न्यायालयमा नयाँ नेतृत्व आएसँगै घटनाले नयाँ मोड लिन पुग्यो । अधिवक्ता ओमप्रकाश अर्यालले निष्ठापूर्वक उनको योग्यता सम्बन्धी यस अघिको अदालतको फैसला विरुद्ध पुन: रिट दर्ता गरेसँगै कार्की लगायतमा तरङ्ग ल्याइदियो । फलत: संकटका घडीमा आफ्नो बचाउमा नलागेको भन्दै एकातिर उनले प्रचण्डको भ्रष्टाचार काण्डलाई प्रचारात्मक शैलीमा अगाडि ल्याउन थाले भने अर्कातिर चोखो नभएका ठानिएका प्रचण्डलाई पनि त्यसले आनन्दसँग सुत्न दिने कुरै भएन । प्रधानमन्त्री जस्तो व्यक्तिले अदालत र कार्कीसँग पनि कुरा मिलाइसकेको भनी गैरजिम्मेवार अभिव्यक्ति दिएको समाचार बाहिरिएपछि उनी माओवादी शिविरको प्रकरणबाट कति आत्तिएका रहेछन् भनी आकलन गर्न गाह्रो हुँदैन । एमाले पनि यसअघि नै कार्कीले उसका कतिपय नेतालाई काटेको पत्रको जवाफ दिने उचित समयको प्रतीक्षामै थियो । यी घटना नै कार्की र दलहरूबीच भएका सहमति तथा कार्यगत एकता टुटाउन कारक बन्नपुग्दा आफैँले नियुक्ति दिलाएका व्यक्तिविरुद्ध संसद्मा महाअभियोग प्रस्ताव दर्ता भयो । प्रस्ताव दर्ता गरिए पनि त्यसपछिका घटनाक्रम उदेकलाग्दा हुनपुगे । अदालतले फैसला दिने दिनसम्म उनीहरूले महाअभियोग प्रस्तावलाई टार्दै आए । फैसला हुने दिनमात्रै त्यसलाई समितिमा छलफलका निम्ति पठाइनु संयोगमात्रै थियो भनी विश्वास गर्न गाह्रो हुन्छ । महाअभियोगको प्रस्तावलाई प्रक्रियामा लैजाँदा कार्कीलाई पनि संसद्मा विचार राख्ने मौका दिनुपथ्र्यो र त्यसो गर्दा कतै उनले दलका नेतृत्वहरूको भ्रष्टाचार सम्बन्धी प्राप्त जानकारीहरू वैधानिक ठाउँबाटै सार्वजनिक त गर्ने होइनन् भन्ने त्रासका कारण सायद संसद्ले त्यसमाथि आलटाल गरिरह्यो । अर्को विचारणीय सवाल के पनि हो भने महाअभियोग कार्कीलाई ठेगान लगाउने हेतुले मात्रै ल्याइएको थिएन । यो त भविष्यमा उनको स्थान लिनेहरूलाई समेत राजनीतिक नेतृत्वको भ्रष्टाचार छानबिन नगर्न र गरिहालेमा त्यसको परिणाम के हुनसक्छ भनी अप्रत्यक्ष रूपले सन्देश दिनका निम्ति पनि हो भन्नेहरू धेरै छन् । यसरी हेर्दा कार्की त अयोग्य पात्र भएकाले अदालतको फैसलामार्फत बाहिरिनु सही नै भयो । तर दलका यस्तै शृफ्ला जारी रहने हो भने त्यसले कतै अख्तियार नै निरीह बन्दै जाने त होइन भनी चिन्तासमेत गर्न थालिएको छ । यसैकारण हुनसक्छ, कार्कीको बहिर्गमनसँगै सामाजिक सञ्जालमा अयोग्य व्यक्तिलाई साँठगाँठ गरी नियुक्त गर्नेहरूले कारबाही भोग्नुपर्छ कि पर्दैन भन्ने कोणबाट व्यापक छलफल भएका छन् । आफ्नै गलत निर्णयका कारण प्रभावकारी बन्न नसकेको अख्तियारका सन्दर्भमा गल्तीसमेत महसुस नगरी कानुनले सजायको व्यवस्था गरेको छैन भन्दै यी नेताले आफ्नो नालायकी ढाक्दै नैतिकतालाई तिलाञ्जली दिई जनतामा ठाडो शिर पारेर कुर्लन मिल्छ ? देश नबनेको निराशा व्यक्त गर्ने जनता तथा कार्यकर्ताले पनि आफ्ना यी गैरजिम्मेवार नेतृत्वलाई क्षमा दिँदै जाने शृफ्ला अन्त्य नहुने हो भने आज अयोग्य व्यक्तिलाई कसैको इसारामा रातारात नियुक्ति दिलाउन लागिपर्नेहरूले भोलि स्वार्थ मिल्दा नेपालकै अस्तित्व र सार्वभौमिकतामा खतरा पुर्याउने काम नगर्ने आधार के हऽनसक्छ ? यी र यस्ता थुप्रै अनुत्तरित सवालको जवाफ खोज्ने बेला आएको छ । अन्त्यमा राजनीति, शिक्षा, स्वास्थ्य, प्रशासन लगायत सबैजसो क्षेत्रमा हावी भ्रष्टाचारले पुरै देशलाई नै दीर्घरोगी बनाइरहेको छ । भ्रष्टाचारीहरूलाई मुख्य नेतृत्वबाट अलग्याई मुलुकमा नियम र कानुनको कार्यान्वयनसहित पद्धति नबसालेसम्म अख्तियारमा कुनै खास व्यक्ति आउनु र जानुले जनतामा तात्त्विक अन्तर पर्ने छैन । भ्रष्टाचार अन्त्य र सुशासन कायम गराउन आवश्यक ऐन र कानुनका हिसाबले हामी दक्षिण एसियामा त्यति कमजोर छैनौं, तथापि कार्यान्वयनको पाटो असाध्यै फितलो हुने र सबै क्षेत्रलाई पैतृक सम्पत्तिझैं भागबन्डा गर्ने प्रवृत्तिका कारण दिनानुदिन हाम्रो छवि खस्कँदैछ । यसर्थ सर्वोच्च अदालतको यो फैसलाबाट पाठ सिकेर आगामी दिनमा भ्रष्टाचार विरुद्ध शून्य सहनशीलतासहित सुशासन कायम गराउनेतर्फ केन्द्रित हुन सकियो भनेमात्रै नेपालको प्रगति सम्भव हुनेछ । तर यसका निम्ति एक नागरिकका रूपमा जिम्मेवारीसाथ हामीले निर्वाह गर्नुपर्ने भूमिका निकै महत्त्वपूर्ण हुन्छ ।"
न्यायालयको सीमा,"सर्वोच्च अदालतको सम्मान सबैले गर्नपर्छ र यसको निर्णयको पालना गर्नु सबैको लागि बाध्यता छ । सर्वोच्च अदालतको सम्मान र मर्यादा सबभन्दा बढी अदालत आफैंले तथा सरकारले राख्नसके मात्र अदालतमाथि जनविश्वास बढ्छ । अदालतको क्षमता कामको गुणस्तर, निष्पक्षता र यसले सम्पादन गरेको न्याय एवं प्रतिवाद गरेका सिद्धान्तहरूका आधारमा तथा व्याख्या गरेका संवैधानिक एवं कानुनी प्रावधानको विश्लेषणका आधारमा, विशेषगरी सर्वोच्च अदालतको जनमूल्यांकन हुन्छ । सर्वोच्च वा कुनै पनि उच्च अदालतको निर्णय एवं व्याख्यामाथि विश्लेषण एवं टिकाटिप्पणी हुन सक्छन् । मर्यादित कटु आलोचना पनि हुनसक्छ । अमर्यादा र अपहेलनाको सीमा ननाघेर गरिएका सकारात्मक विश्लेषण एवं विवेचनाले अदालतलाई दरिलो नै बनाउँछ । अदालतको राय तथा मुद्दाका सन्दर्भमा दिएको तर्क अवलम्बनकारी हुनसक्छ, बन्धनकारी हँदैन । कानुनी प्रभावकारिताका लागि धेरै उपयोगी हुने राय भने अपवादका रूपमा अदालतको निर्णयभन्दा पनि दरिलो रूपमा परिणत नहुने होइन । कहिलेकाहीं त संविधानसरह नै मान्यसमेत हुनपुग्छ । यसको ज्वलन्त उदाहरण अमेरिकी सर्वोच्च अदालतले सन् १८०३ मा मार्वरीविरुद्ध मेडिसनको मुद्दामा दिएको लिखित संविधानको सर्वोच्चता, न्यायिक पुनरावलेकन तथा सर्वोच्च अदालत अन्तिम कानुनी व्याख्याताको रूपमा स्थापित एक राय हो । त्यही राय नै आज विश्वव्यापी संवैधानिक सिद्धान्त हुनपुगेको छ । त्यो अदालतको राय निर्णय थिएन । मुद्दा परमादेश दिन नपर्ने भनी टुङ्गिएको थियो । क्षेत्राधिकारको अभावमा निवेदन खारेज गरियो । अन्यथा निर्णय पालन हुने राजनीतिक अवस्था थिएन । हाम्रै छिमेकी राष्ट्र भारतको सर्वोच्च अदालतले १९७३ मा केशवानन्द भारतीको अति चर्चित मुद्दामा प्रतिपादित संवैधानिक मौलिक संरचना सम्बन्धी सिद्धान्त संविधानमा आधारित थिएन । त्यस मुद्दामाथि दिएको रायदेखि लिएर अन्य कैयांै मुद्दामा दिएका थप विश्लेषणात्मक राय संविधानमा प्रत्यक्ष उल्लेख नभए पनि स्थापित संवैधानिक विधि हुनपुगेका उदाहरण पाइन्छन् । हाम्रै सर्वोच्च अदालतले आवश्यकताको सिद्धान्तको आडमा पहिलो संविधानसभाको आयु चार वर्षसम्म लम्व्याएको हो । संविधानसँग जोडिएका कैयौं विषयहरू राजनीतिसँग जोडिएका हुन्छन् । त्यस्तो विषयभित्र प्रवेश गर्दा अदालतले केही खतरा निम्त्याएको हुनसक्छ । जानीजानी बोकेको खतराको जिम्मेवारी आफैं लिनुपर्छ । कहिलेकाहीं राष्ट्रिय हितमा संवैधानिक निकासको लागि पनि राजनीतिसँग जोडिएको विषय हेर्नपर्ने आवश्यकता पर्ला । तर अदालतले ज्यादै संयमित भएर यस्ता विषयमा बोल्नुपर्छ । अदालतले जति कम बोल्छ, सही परिणाम दिन्छ, यसको मर्यादा त्यति नै बढ्छ । अदालतको प्रवेश आवश्यक ठाउँमा मात्र हुनुपर्छ । न्यायिक पुनरावलोकनको शक्तिशाली यन्त्र राजनीतिक विषयमा सकेसम्म प्रयोग गर्नु हँदैन । अझ राय दिने काममा त अघि सर्नु हुँदैन । वर्तमान सन्दर्भ केही समय अघिमात्र सर्वोच्च अदालतले लोकमानसिंह कार्कीको नियुक्ति सन्दर्भमा र संविधानको दोस्रो संशोधनको सन्दर्भमा दर्ता भएको विषयमा परेको सार्वजनिक सरोकारका विषयमा अभिव्यक्त गरेका रायमाथि संविधानको विद्यार्थीका हैसियतले आफ्नो विश्लेषण राख्नु उपयुक्त ठान्छु । किनभने ती दुवै महत्त्वपूर्ण संवैधानिक विषयवस्तु हुन् र त्यस्ता विषयमाथि व्यापक संवाद र परिचर्चा हुन आवश्यक छ । कानुन व्यवसायी र संसदीय संघसंस्थाको संवैधानिक विषयमा छलफल गर्नुगराउनु अधिकार क्षेत्रभित्रकै कुरा हो । विशेषगरी संविधानसँग जोडिएका राजनीतिक विषयवस्तुले प्रत्यक्ष रूपमा न्यायिक संविधानवादको विकासमा असर पर्छ । कहिलेकाहीं न्यायक्षेत्र राजनीतिक क्रीडास्थल हुनपुग्छ । यो प्रवृत्तिलाई रोक्न जरुरी छ । अन्यथा अदालत नै संविधान र मानवअधिकारको संरक्षक होइन, भक्षक बन्न जाने निश्चित छ । प्रथमत: सार्वजनिक सरोकारको विषयमा कानुन व्यवसायी नै झगडियाका रूपमा सर्वोच्च अदालतको ढोकामा जाने बढ्दो प्रवृत्ति न्यायको लागि घातक हुनसक्छ । वकिलले पक्षको प्रतिनिधित्व गर्ने हो, आफै मुद्दा बोक्ने झगडिया हुने होइन । सार्वजनिक सरोकारको संयन्त्रलाई दुरुपयोग हुनदिनु भएन । वकिल र न्यायाधीश दुवै झगडियाजस्तो हुने हो भने भोलि झगडिया नै न्यायाधीश हुन सक्छन् । राधेश्याम अधिकारीको मुद्दामा तत्कालीन प्रधानन्यायाधीश विश्वनाथ उपाध्यायले सार्वजनिक सरोकारको संयन्त्र प्रयोग सम्बन्धी सैद्धान्तिक सीमा निर्धारण गर्नुभएको थियो । त्यो सीमा सर्वोच्च अदालत स्वयंले तोड्दै आएको छ । लोकमानसिंह कार्की र संविधान संशोधनका विषयमा गरिएका निर्णयहरू गम्भीर तर ज्यादै हतारमा भएका देखिन्छन् । यी निर्णयको दूरगामी प्रभाव नेपालको नयाँ संविधान र न्यायक्षेत्रमा पर्ने निश्चित छ । यी दुवै मुद्दाले सार्वजनिक सरोकारका विषयगत ढोकाबाट वकिल नै झगडिया भएर प्रवेश गराइएका विवादास्पद राजनीतिक विषयवस्तुसँग प्रत्यक्ष सम्बन्ध राख्छन् । न्यायाधीशहरूकै अलगअलग राय पनि ती विषयमा प्रकट भइसकेका हुन् । सञ्चार माध्यमले ऐतिहासिक घोषणा गरेर यसको बजार भाउ अरू बढाएको पनि छ । त्यसैले पनि यी दुवै मुद्दाका विषयवस्तु र न्याय सम्पादन प्रक्रियाबारे गहिरो विश्लेषण र छलफल जरुरी छ ।लोकमान कार्कीको मुद्दालोकमानसिंह कार्की नियुक्तिको मुद्दा लहरो तान्दा पहरो थर्काउने खालको संवैधानिक, न्यायिक, नैतिक एवं राजनीतिक वियषवस्तुसँग जोडिएको विषय हो । यसले चारवटा प्रधानन्यायाधीश खिलराज रेग्मी, दामोदर शर्मा, कल्याण श्रेष्ठ र सुशीला कार्कीलाई प्रत्यक्ष वा परोक्ष रूपमा आफूतिर तान्छ । बाधाअड्काउ फुकाउने सम्बन्धी एक मुद्दामा कल्याण श्रेष्ठ र सुशीला कार्कीले अल्पमतीय राय दिनुभएको पनि छ । बाधाअड्काउ फुकाउने नाममा दोस्रो संविधानसभाको निर्वाचन गराई राजनीतिक निकास दिने उद्देश्यबाट भएका असंवैधानिक संविधान संशोधनलाई अहिले कोट्याउने हो भने वर्तमान संविधानकै वैधानिकतामाथि थप प्रश्न उठ्न सक्छ । स्वयं सर्वोच्च अदालतमाथि पनि परोक्ष रूपमा प्रश्न उठ्न दिनु राम्रो हँदैन । तसर्थ लोकमानसिंह कार्की र संविधान संशोधन प्रस्तावभित्रका अन्तरवस्तुमा सर्वोच्च अदालतका न्यायाधीशहरूले राख्नुभएका तर्कहरूबारे सर्वोच्च अदालत वार एसोसिएसन र कानुन संकायहरूका लागि थाती राखी अदालतले अभिव्यक्त गरेका अनावश्यक थप रायबारे यहाँ छलफल गर्नु उपयुक्त हुन्छ । कार्कीको नियुक्ति बदर गर्दै सर्वोच्च अदालतको तीन सदस्यीय इजलासले राष्ट्रपतिका नाममा समेत परमादेश जारी गर्दै संविधान परिषदलाई अब उप्रान्त नैतिकवान योग्यता पुगेको व्यक्तिलाई छनोट गर्न र अख्तियार दुरुपयोग निवारण आयोगको प्रमुख आयुक्त यथाशीघ्र अर्थात तत्काल नियुक्त गर्न निर्देशनात्मक आदेश वा राय दिएको छ ।प्रधानमन्त्रीको अध्यक्षतामा सर्वोच्च अदालतका प्रधानन्यायाधीश र महाअभियोगका सन्दर्भमा न्यायिक भूमिका खेल्ने विधायिका संसद्को सभामुखसमेत सदस्य रहेको उच्चस्तरीय संयन्त्र संवैधानिक निकायलाई उसको अधिकार क्षेत्रभित्र प्रवेश गरी यस्तो आदेश दिन सर्वोच्च अदालतले कदापि मिल्दैन । स्वतन्त्र अस्तित्व भएको संवैधानिक परिषदलाई समेत यस्तो पूर्वाग्रही निर्देशन दिने काम सर्वोच्च अदालतको होइन । अहिले त नयाँ संविधान अन्तर्गतको संवैधानिक परिषद गठन भएको छ । यस्तो निर्देशन आफ्नै प्रधानन्यायाधीशले भविष्यमा गर्ने छनोट प्रक्रियामा आजै अदालतले हस्तक्षेप गर्न खोजेको ठहर्दैन ? यसरी बढी बोल्ने प्रवृत्ति न्यायिक इजलासमा बढ्नु ज्यादै गलत हुन्छ । राष्ट्रपतिले त संवैधानिक परिषदको सिफारिसमा नियुक्त गर्ने हो, त्यस्तो अनैतिक व्यक्ति तिमीहरू नियुक्त गर्छौ भन्ने खालको आक्षेप लाग्ने निर्देशनात्मक आदेश राष्ट्राध्यक्ष र राज्यका प्रमुख अंगहरूलाई दिनु उचित हुन्छ र ? सर्वोच्चका न्यायाधीशज्यूहरूले यसमा ध्यान दिन जरुरी देखिन्छ । संविधान संशोधन प्रस्तावन्यायिक पुनरावलोकन र संवैधानिक सर्वोच्चता कायम राख्न सर्वोच्च अदालतको भूमिका र संविधानवादबारे अन्तरिम आदेश दिन अस्वीकार गर्दागर्दै पनि अदालतले आफ्नो राय दोस्रो संविधान संशोधनका सम्बन्धमा सार्वजनिक सरोकारकै अर्को मुद्दामा बोल्यो । संसदीय मान्यता र संविधान विपरीत विरोधी दलहरूले गरेको संसदीय अवरोध फुकाउने यो सर्वोच्चको रायले मद्दत गर्यो । तर मुद्दाको विषयवस्तुमा पूर्ण छलफल नै नभई सर्वोच्चको इजलासले प्रान्तीय सीमांकन निर्धारण सम्बन्धमा सम्बन्धित प्रान्तको सहमति लिनुपर्ने विषय पनि छुनपुगेको छ । विषयवस्तुमा छलफल नै नभई अन्तिम निष्कर्षमा पुग्नुअघि निर्वाचनद्वारा गठन नै नभएको र हुन नसकेको नामसमेत टुङ्गो नलागेको अपूर्ण प्रान्तहरूको विषयमा बोल्नु के आवश्यक थियो र ? फेरि यो विशुद्ध राजनीतिक विषय पनि हो । यस्ता नबोले नै हुने न्यायिक अभिव्यक्तिले पछि गठन हुने इजलासलाई पूर्वाग्रही बनाउँदैन ? सही रूपमा अन्तरिम आदेश दिनसमेत अस्वीकार गर्दागर्दै पनि यस्ता अभिव्यक्ति इजलासबाट कहिलेकाहीं आउँछ । यो मानव स्वभावसँग आबद्ध हुन्छ, यस्ता कमीकमजोरीहरू । तर राजनीतिक विषयसँग जोडिएका संविधानका गम्भीर तथा विवादास्पद विषयहरूबारे सर्वोच्च अदालत संयमित भएरै बोल्नु राम्रो हुन्छ न्यायकै हितमा, सर्वोच्च अदालतकै हितमा र संविधानको भविष्यकै हितमा । भोलि ठूलठूला संविधानसँग जोडिएका संविधान कार्यान्वयन सम्बन्धी अवश्यम्भावी विषयहरू हेर्न तयार हुनुपर्ने जिम्मेवारी सर्वोच्चको काँधमा आउने निश्चित छ । अन्त्यमा,सर्वोच्च अदालत आजको दिनमा बढी संयमित हुन जरुरी देखिन्छ । राजनीतिक भागबन्डाका आधारमा न्यायाधीश नियुक्त गर्न बाध्य देखिएको लाञ्छना लागिरहेको प्रतिकूल समयमा न्यायपरिषदलाई राजनीतिक दबाबबाट कसरी मुक्त गर्ने भन्ने चिन्ता आज आम बौद्धिक जमातमा व्याप्त छ । दलीय न्याय प्रणालीबाट अदालतलाई जोगाएर निष्पक्ष न्याय सम्पादनका निम्ति स्वतन्त्र न्यायपालिकाको अस्तित्व पुन: कायम राख्ने ठूलो जिम्मेवारी आजको न्यायिक नेतृत्वको काँधमा आइपरेको छ । न्यायपालिकालाई अझै समावेशी बनाउन सकिएको छैन । यो कार्य अति नै कठिन हुँदै गएको छ । कानुन व्यवसायीहरू पनि दलीय बन्धनबाट मुक्त भएर न्यायपालिका जोगाउन अग्रसर हुन नसके यही न्यायपालिका भोलि राजनीतिज्ञहरूलाई अधिनायकवादी प्रवृत्तिबाट जोगाउन असक्षम हुनेछ । राजनीतिले न्यायपालिकालाई गलत बाटोतिर नडोर्याओस् न्यायिक नेतृत्वको ध्यान यसतर्फ जान जरुरी छ । यसका लागि असिम नैतिक साहसको जरुरी पर्छ । (ढुंगेल वरिष्ठ अधिवक्ता एवं संविधानविज्ञ हुन् ।)"
प्राविधिक शिक्षाका लागि महायज्ञ,"दाङ प्राविधिक शिक्षाको प्रवद्र्धन गर्ने उद्देश्यले सोमबारदेखि घोराहीमा महायज्ञ सुरु भएको छ । महायज्ञमार्फत शैक्षिक गुणस्तर अभिवृद्धि एवं स्तरीय प्राविधिक शिक्षालय सञ्चालनमा सहयोग पुग्ने आयोजक पद्मोदय पब्लिक नमुना उच्च माविले जनाएको छ । महायज्ञ उद्घाटनपूर्व घोराहीमा विभिन्न सांस्कृतिक झाँकीसहित बजार परिक्रमा गरिएको थियो । सबै धर्मबीच एकता, हामी सबैले बुझौं प्राविधिक शिक्षाको आवश्यकता भन्ने नाराका साथ सुरु भएको महायज्ञ १० दिनसम्म सञ्चालन हुने महायज्ञ मूल आयोजक समितिका संयोजक गोविन्द न्यौपानेले बताए । महायज्ञमा प्रमुख कथावाचक पण्डित दिनबन्धु पोख्रेलले प्रवचन दिनेछन् ।"
पूर्वमा धेरै उजुरी,"मोरङ पूर्वका विभिन्न जिल्लाबाट अख्तियार दुरुपयोग अनुसन्धान आयोगमा तीन वर्षयता ३ हजार ८ सय ९५ उजुरी दर्ता भएका छन् । आयोगको इटहरीस्थित कार्यालयमा दर्तामध्ये मोरङका ५ सय ५४ उजुरी छन् ।विराटनगरमा आयोजित भ्रष्टाचार नियन्त्रणमा आयोगको भूमिका विषयक अन्तक्र्रियामा उक्त तथ्यांक सार्वजनिक गरिएको हो । मोरङबाट आयोगमा सबैभन्दा बढी शिक्षाको १ सय ६२, स्थानीय निकायको १ सय ७, भूमिसुधारसम्बन्धी ५६, स्वास्थ्यको ३५, बनको ३४, गृह अन्तर्गत कार्यालयका २५ उजुरी दर्ता छन् । तीमध्ये ५ सय २१ फछ्र्योट भएको आयोगले जनाएको छ ।"
एचआईभी संक्रमित बढ्दो,दैलेख खरीगैरा ६ की बालु बयकले कर्जा निकालेर पतिलाई विदेश पठाइन् । विदेशबाट फर्किएको केही समयपछि पतिको एचआईभीका कारण मृत्यु भएपछि उनलाई छोराछोरीको भविष्यको चिन्ताले सताएको छ । राकम कर्णालीकी सावित्रा नाथ योगीको पीडा पनि उस्तै छ । ५ जनाको परिवारमा छोरीबाहेक सबै एचआईभी संक्रमित छन् । वैदेशिक रोजगारीमा गएका पतिले उतैबाट रोग सारेर ल्याएपछि सबै संक्रमित भएका हुन् । सिहौसन स्थायी घर भएकी उनी गाउँमा सबैले संक्रमित भन्दै अपहेलना गरेपछि परिवारसहित राकमको खिड्कीज्युला सरेकी हुन् ।त्यहाँ मजदुरी गरी परिवार पाल्दै आएकी उनलाई फेरि यो ठाउँ छोड्नुपर्ने हो कि भन्ने चिन्ताले सताएको छ । अहिले एचआइभी संक्रमित परिवारका सदस्य स्थानीय स्वास्थ्य चौकीमार्फत एआरटी सेवा लिइरहेका छन् । वैदेशिक रोजगारीमा जाने पुरुषबाट महिलामा एचआईभी संक्रमण बढ्दै गएको छ । पछिल्लो समय ग्रामीण क्षेत्रका बालबालिकामा संक्रमण देखिन थालेको छ । दैलेखमा २ सय ५१ जना महिला र पुरुषमा संक्रमण देखिएको जिल्ला जनस्वास्थ्य कार्यालयले जनाएको छ । यहाँका ग्रामीण क्षेत्रका अधिकांश युवा वैदेशिक रोजगारीमा छन् । यहाँका ३६ जना बालबालिकामा एचआईभी संक्रमण छ । राकम कर्णली क्षेत्रमा एकल महिलाहरूको संघर्ष समितिकी अध्यक्ष नानीदेवी शाहीले पुरुषहरूका कारण एचआईभीको संक्रमण बढ्दै गएपछि जनचेतनामूलक कार्यक्रम सञ्चालन गरिरहेको बताइन् । जिल्लामा एआरटी जाँचका लागि सबसेन्टर नहँुदा ६६ महिनामा चेकजाँच गर्न असहज भएको छ । यसका लागि नेपालगन्ज जानुपर्ने बाध्यता छ ।
लडेर किशोरीको मृत्यु,"बझाङ भीरबाट लडेर एक किशोरीको ज्यान गएको छ । घाँस काट्न गएकी सुनकडा २ की १७ वर्षीया कल्पनाकुमारी ढाँटको आइतबार मृत्यु भएको हो । सुनकुडा माविमा १० कक्षा अध्ययनरत ती किशोरी पारिमेला जंगलमा घाँस काट्ने क्रममा चिप्लिएर लडेकी थिइन् । यस्तै, कञ्चनपुर, झलारी पीपलाडी नगरपालिका ४ की १७ वर्षीया विन्दु भट्ट घर नजिकै रूखमा झुन्डिएको अवस्थामा मृत फेला परेको प्रहरीले जनाएको छ ।"
चेपाङलाई न्यानो कपडा,धादिङ चेपाङ समुदायको बाहुल्य रहेको धुसा गाविसका १ हजार ५ सय परिवारलाई आइतबार न्यानो कपडालगायत सामग्री वितरण गरीएको छ । भूकम्प दिवसका अवसरमा नेपाल रेडक्रसको आयोजनामा कपडा बितरण गरिएका हुन । भूकम्प दिवसकै अवसरमा चेतनामूलक र्याली पनि निकालिएको थियो ।
ठगी आरोपमा ३ पक्राउ,"हेटौंडा मुद्दा मिलाइदिन्छु भन्दै रकम ठगी गर्ने हेटांैडा ११ का सवालसिंह घलानलाई प्रहरीले सोमबार पक्राउ गरेको छ । उनले विभिन्न मुद्दा मिलाउने भन्दै रकम ठगी गरेको प्रहरीको दाबी छ । यस्तै सवारी दुर्घटनासम्बन्धी मुद्दामा प्रहरीलाई मिलाउने भन्दै ठगी गरेको आरोपमा सर्लाही, मलंगवा ७ का प्रिन्स सिंह र हेटांैडा ११ का कुमार तामाङ पक्राउ परेका छन् । तीनै जनालाई ठगीमा मुद्दा चलाएको डीएसपी वामदेव गौतमले बताए ।"
बाघले झम्टिँदा दुई घाइते,नवलपरासी कावासोती १६ डन्डामा बाघको आक्रमणमा सोमबार दुई जना घाइते भएका छन् । घर नजिकैको जंगलमा घाँसदाउरा गर्न गएका ५० वर्षीया सुमित्रा गिरी र उनकी २८ वर्षीया छोरी टोपमायालाई बाघले आक्रमण गरेको प्रहरीले जनाएको छ । घाइतेमध्ये आमा सुमित्राको अवस्था गम्भीर छ । उनीहरूको भरतपुर अस्पतालमा उपचार भइरहेको छ ।
ठक्करले बालिकाको मृत्यु,"पोखरा पृथ्वीचोकबाट जिरोकिलोमिटरतर्फ जाँदै गरेको ग९प ६३६२ नम्बरको स्कुटरलाई ग१ख ३६४२ नम्बरको ट्रकले सिर्जना चोकमा ठक्कर दिँदा स्याङ्जा, आरूखर्क ३ घर भई लेखनाथ १७ बस्ने चार वर्षीया स्मृति गुरुङको ज्यान गएको छ । उनका काका मनबहादुर गुरुङले स्कुटर चलाएका थिए । गम्भीर घाइते स्मृतिको उपचारका क्रममा मेट्रोसिटी अस्पतालमा मृत्यु भएको प्रहरीले जनाएको छ । मनबहादुर र बालिकासँगै बसेका सन्दीप गुरुङ सामान्य घाइते छन् ।"
विद्युत् अनियमित,काभ्रे प्राधिकरणको ढिलासुस्तीका कारण पाँचखाल ८ होक्सेका २ सय ४० घरधुरी अँध्यारोमा बस्न बाध्य छन् । पुस ४ गते पड्किएको ट्रान्सफर्मर बनाउन प्राधिकरणले ढिलाइ गर्दा उनीहरू अँध्यारोमा बस्न बाध्य भएका हुन् । ५० केभीएको पुरानो ट्रान्सफर्मर एक महिनाअघि नै पड्किएपछि विद्युत् आपूर्ति हुन सकेका छैन ।
औषधि नपाएरै छटपटी,"सरकारले जिल्लाका स्वास्थ्यकेन्द्रमार्फत ७० भन्दा बढी अत्यावश्यक औषधि सर्वसाधारणलाई नि:शुल्क वितरणको घोषणा गरेको लामो समय भइसक्यो । तर, मध्य तथा पश्चिम तराईका बासिन्दा सिटामोल कै लागि छटपटिन बाध्य छन् । जिल्लामा धेरै प्रकारका नि:शुल्क औषधि उपलब्ध छैनन् । भएका ठाउँमा पनि सर्वसाधारणले सहजै पाउन सकेका छैनन् । कपिलवस्तुबाट मनोज पौडेल, पर्साबाट शंकर आचार्य, हेटौंडाबाट प्रताप विष्ट र नवलपरासीबाट नवीन पौडेल लेख्छन् कपिलवस्तुका स्वास्थ्य केन्द्रमा चार महिनायता नि:शुल्क औषधिको चरम अभाव छ । दुई महिनाजति बिरामीले सिटामोलसमेत पाएका थिएनन् । अहिले सिटामोल आपूर्ति केही सहज भए पनि एन्टी एलर्जिन र कोर्टिम एन्टिबायोटिक औषधि ठप्पै छ । जिल्ला जनस्वास्थ्य कार्यालयमा ३ सातादेखि दुवै औषधि छैनन् । आधारभूत औषधि सकिँदा बिरामीलाई त्यसै फर्काउनुपरेको पर्सोहिया स्वास्थ्य केन्द्रका सिनियर अहेव माधव अर्यालले बताए । बल्लतल्ल एक लाख चक्की सिटामोल जोहो गरेँ, जिल्ला जनस्वास्थ्यका स्टोर प्रमुख मेघनाथ खनालले भने, फेरि एन्टी एलर्जिन र कोर्टिम सकियो । दैनिक अधिकांश स्वास्थ्य संस्थाबाट उक्त औषधि माग हुने गरेको छ । अन्य औषधिको पनि मौज्दात कम हुँदै गएको छ । जनस्वास्थ्यका अनुसार औषधि माग्दै दैनिक १५२० स्वास्थ्य संस्थाका प्रमुखले फोन गर्ने गरेका छन् । जिल्ला स्वास्थ्यले गरेको टेन्डरअनुसारका औषधि नआउँदा अभाव भएको हो । ६२ लाखको टेन्डर ३१ लाखमा परेकाले आधा औषधि मात्र आपूर्ति भएको वरिष्ठ जनस्वास्थ्य अधिकृत योगेन्द्रप्रसाद भगतले बताए । सबै आपूर्ति नभइकन आएजति औषधि उपयोग गर्न मिल्दैन, उनले भने, ठेकेदारलाई पूरै औषधि ल्याउन आग्रह गरेका छौं । सरकारले जिल्ला अस्पतालबाट ७०, प्राथमिक स्वास्थ्य केन्द्रबाट ५८ र स्वास्थ्य चौकीबाट २७ प्रकारका औषधि नि:शुल्क प्रदान गर्ने नीति बनाएको छ । तर, यहाँ मुस्किलले आधा पनि वितरण सम्भव भएको छैन । कपिलवस्तुका ७२ स्वास्थ्यचौकी, २ प्राथमिक स्वास्थ्य केन्द्र, ३ जिल्ला अस्पताल, ५ सहरी स्वास्थ्य क्लिनिक र २ गाउँ क्लिनिक गरी ८४ स्वास्थ्यसंस्थाबाट छन् । जिल्लामा आवश्यक ८० प्रतिशत औषधि केन्द्रबाट आउने र २० प्रतिशत खरिद गरिने व्यवस्था छ । अधिकांश औषधि अभावपर्साका सहरी तथा ग्रामीण स्वास्थ्य केन्द्रमा साउनदेखि नै सिटामोलबाहेक सबैखाले अत्यावश्यक औषधि पाइन छाडेका छन् । आर्थिक वर्ष लागेदेखि नै अभाव सुरु भएको हो, वीरगन्ज उपमहानगरभित्रकै एक स्वास्थ्य चौकीका इन्चार्जले भने, झाडापखाला, जाडोले हुने रोग, बालबालिका बिरामी पर्दा दिइने औषधिदेखि महिलाले लगाउने परिवार नियोजनको ३ महिने सुई डिपोको समेत अभाव छ । जिल्ला जनस्वास्थ्यलाई पटकपटक समस्या अवगत गराइसके पनि समाधान प्रयास नगरेको उनले आरोप लगाए । जाडोसँगै रुघाखोकी, ज्वरो, निमोनियाका बिरामी बढेका छन् तर हामीसँग सिटामोलबाहेक अरू औषधि छैन, अर्का सिनियर अहेवले भने, ५ महिनाभन्दा बढी भइसक्यो, खोइ कहिले समाधान हुने हो ? जिल्ला जनस्वास्थ्य कार्यालयका निमित्त प्रमुख सचिदानन्द सिंहले भने जिल्लामा औषधि अभाव नभएको दाबी गरे । सबै खाले औषधि दैनिकजसो स्वास्थ्य केन्द्रलाई आपूर्ति गर्दै आएका छौं, कतै पनि अभाव छैन, उनले भने, जजसले यहाँबाट औषधि लग्छन् उनीहरूले नै अभाव रहेको भन्दै कार्यालयको बदनाम गरिरहेछन् । मंसिर अन्तिम साता औषधि खरिदका लागि कार्यालयले टेन्डर खोलेको थियो । टेन्डर प्रक्रियामै उजुरी परेकाले कार्यालयले करिब ४५ लाख रुपैयाँ बराबरको औषधि खरिद गर्न नसकेको सिंहले बताए । जिल्ला प्रशासन कार्यालयले प्रतिक्रिया मागेको छ, उनले भने, सीडीओ साहेबले मौखिक रूपमा फुकुवाको आदेश दिइसक्नु भएको छ, एकदुई दिनमै टेन्डर प्रक्रिया पूरा हुन्छ । नि:शुल्क पाइँदैनसरकारले बर्थिङ सेन्टरसहितका स्वास्थ्य चौकीमा ३८ किसिमका औषधि नि:शुल्क दिनुपर्ने व्यवस्था गरे पनि मकवानपुरका बासिन्दा त्यसबाट वञ्चित छन् । गढी गाविसस्थित स्वास्थ्य चौकीमा ३८ वटा नि:शुल्क औषधिमध्ये २८ मात्र छन् । काँकडा गाविसस्थित स्वास्थ्यचौकीमा ९ किसिमका औषधि छैनन् । राजमार्गसित जोडिएको प्राथमिक स्वास्थ्यकेन्द्र मनहरीमैझाडापखालाका बिरामीलाई आवश्यक मेट्रोन र एन्टिबायोटिक छैन । स्वास्थ्यकेन्द्रले ५८ किसिमका औषधि दिनुपर्ने व्यवस्था छ । अहिले ५० थरी औषधि मात्र छन्, ती पनि असाध्यै थोरै मात्रामा, मनहरीस्थित केन्द्रका स्वास्थ्य सहायक टीकाराम अधिकारीले भने । केही दिनअघिसम्म काँकडा गाविसको स्वास्थ्यचौकीमा सिटामोलसमेत थिएन । जनस्वास्थ्यले एक साताअघि विभिन्न औषधि पठाएको छ, अहेव सूर्यबहादुर तामाङले भने, मेट्रोन अझै अभाव छ । स्वास्थ्य विभागले टेन्डरमा ढिलाइ गरेकाले नि:शुल्क वितरण गर्नुपर्ने औषधि आपूर्तिमा समस्या रहेको जिल्ला जनस्वास्थ्य कार्यालय हेटांैडाले जनाएको छ । कात्तिक र मंसिरमा औषधिको निकै अभाव थियो, कार्यालयका निरीक्षक तथा वरिष्ठ अहेव भोला चौलागाईंले भने, अहिले सबै स्वास्थ्यचौकी र प्राथमिक स्वास्थ्य केन्द्रमा २४ थरी बाहेक सबैजसो औषधि पुर्याएका छौं । नवलपरासीमा उस्तै समस्याजिल्ला अस्पताल नवलपरासीमा नि:शुल्क घोषणा गरिएका ७० प्रकारका औषधिमध्ये मुस्किलले ५० प्रकारका मात्र उपलब्ध छन् । प्राथमिक स्वास्थ्य केन्द्र र हेल्थपोस्टमा पनि पर्याप्त औषधि छैन । सर्वसाधारणले नि:शुल्क भनिएकै औषधि किनेर खानुपर्ने बाध्यता छ । कहिले बन्द त कहिले टेन्डरका नाममा औषधि अभाव देखाइन्छ, सिटामोलबाहेकका औषधि बाहिर किन्न लगाइन्छ, कुमारवर्तीका मोहन शर्माले भने, हामी सर्वधासाधारण स्वास्थ्य सेवाबाट समेत ठगिएका छौं । देवचुली स्वास्थ्य चौकीमा ३५ प्रकारका औषधि हुनुपर्नेमा २५ प्रकारका भन्दा पाइँदैनन् । ज्वरो, रुघाखोकी, चोटपटकजस्ता सामान्य स्वास्थ्य समस्या र गर्भवती महिलाका लागि आवश्यक औषधि भने अभाव नरहेको वरिष्ठ जनस्वाथ्य प्रशासक अरुणकुमार महतोले दाबी गरे । जिल्ला जनस्वास्थ्यमा आवश्यक औषधि खरिदका लागि बजेट थोरै हुँदा समस्या छ । अहिले टेन्डरमार्फत खरिद गरिएकाले केही दिनभित्र हेल्थपोस्टसम्मै सबैजसो औषधि पुग्ने महतोले बताए ।"
सरकारी निर्देशन बेवास्ता,"बुटवल सबै अस्पतालमा फार्मेसी सञ्चालनका लागि सरकारले तीन महिनाअघि रकमसमेत निकासा गरिसकेको छ । तर, यहाँस्थित लुम्बिनी अञ्चल अस्पतालले अझै फार्मेसी सञ्चालनमा ल्याएको छैन । फार्मेसी नहुँदा बिरामी निजी मेडिकलबाट महँगो औषधि किन्न बाध्य छन् । लक्षित वर्गका बिरामीले नि:शुल्क वितरण हुनुपर्ने औषधि पाउन सकेका छैनन् । स्वास्थ्य मन्त्रालयले कात्तिक तेस्रो साता फार्मेसी सञ्चालन गर्न १५ लाख रुपैयाँ पठाएको थियो । स्वास्थ्यमन्त्री गगन थापाले अस्पतालमै पुगेर बिरामीलाई सहज र सस्तो औषधि दिलाउने गरी तत्काल फार्मेसी सञ्चालन गर्न निर्देशन दिएका थिए । तर, अस्पतालले आफ्नो फार्मेसी कक्ष जनप्रिय फार्मेसीलाई भाडामा दिइराखेको छ । मेडिकल सुपरिन्टेन्डेन्ट (मेसु) विकास देवकोटाले मानव संसाधन र भाडा सम्झौतामा पुनर्विचार गर्नुपर्ने भएकाले तत्काल फार्मेसी सञ्चालन गर्न नसकिएको बताए । फार्मेसीबाट ठूलो रकम भाडा आइरहेकाले यसबारे पुनर्विचार गर्न मन्त्रालयलाई आग्रह गरिएको उनले जनाए । निजीलाई भाडामा दिँदा कर्मचारी र समय व्यवस्थापन गर्नुनपर्ने, मुनाफा पनि बढी हुने रहेछ, मेसु देवकोटाले भने । अस्पतालले गत वर्ष ४ वर्षको सम्झौतामा आफ्नो फार्मेसी भाडामा दिएको थियो । जनप्रियले मासिक १३ लाख १७ हजार ७ सय १७ रुपैयाँ भाडा तिरेको छ । यसको आम्दानीबाट अस्पतालले ४० भन्दा बढी नर्स तथा कर्मचारीको तलब खर्च व्यवस्था गरेको अस्पतालका सूचना अधिकृत लक्ष्मीराज रेग्मीले बताए । अञ्चल अस्पतालमा आसपासका १३ जिल्लाका दैनिक करिब १ हजार बिरामी आउने गर्छन् । ओपीडी समय बढेनसरकारले ५ बजेसम्म ओपीडी सेवा सञ्चालन गर्न दिएको निर्देशन पनि अञ्चल अस्पतालले बेवास्ता गरेको छ । यहाँ अहिले पनि ३ बजेसम्म मात्रै ओपीडी खुला हुन्छ । टिकट काट्ने समय बिहान ११ बजेसम्म मात्रै हो । यसले गर्दा टाढाबाट आउनुपर्ने बिरामी समस्यामा छन् । सानो उपचार पनि एक दिनमा सकिँदैन, मंगलबार अस्पतालमा भेटिएकी श्वासप्रश्वासकी बिरामी कुन्ती थापाले भनिन्, एक्सरे र खकार जाँच भयो भने त पालै आउँदैन । मेसु डा विकास देवकोटाले चिकित्सकको समय व्यवस्थापन नहुँदा ओपीडी समय लम्ब्याउन नसकेको बताए । अस्पतालमा चिकित्सककै संख्या पर्याप्त छैन, उनले भने भएका मध्ये पनि तालमेल मिलाउन समस्या छ ।"
बडघर बन्न तयार छैनन् युवा,"टीकापुरधनगढी टीकापुर वनगाउँका तेजबहादुर चौधरीले यसपटक आफू बडघर अर्थात् भलमन्सा नबन्ने घोषणा गरे । धनगढी ५ हसनपुरका वेदनप्रसाद चौधरीले आइतबार भलमन्सा बन्न कोही तयार नभएपछि बडघर छान्न अर्को मिति तय गरिएको बताए । उदासीपुर ४ मा पनि बडघर बन्न कोही तयार नभएपछि थारू गाउँ अन्योलमा परेको छ । यी केही उदाहरण मात्र हुन् । पछिल्लो समय थारू युवा परम्पराअनुसार गाउँको नेतृत्व गर्न इच्छुक नदेखिएपछि बडघर प्रथा नै संकटमा पर्ने देखिएको छ । गाउँको परम्परागत कामकाज चलाउन कसैलाई बडघर बनाउनैपर्ने भएकाले प्रत्येक घरबाट एकएक जना सदस्य जम्मा भई सर्वसम्मत रूपमा बडघर छान्ने गरिन्छ । अहिले अधिकांश थारू गाउँमा पुरानैलाई बडघरको जिम्मेवारी थोपर्ने काम भइरहेको छ । न कुनै कानुनी वैधता, न आर्थिक लाभ, गाउँका झैझगडादेखि सबै झन्झट बेहोर्नुपर्ने भएकाले युवा बडघर बन्न तयार नभएका हुन्, थारू अगुवा धर्मवीर चौधरी भन्छन्, थारू समुदायभित्रको परम्परागत लोकतन्त्र संकटमा परेको छ । थारू समुदायको नयाँ वर्ष माघीलगत्तै गाउँको नेतृत्व गर्ने बडघर, चिरकिया, चौकीदार र घरमूली छान्ने सांस्कृतिक परम्परा विस्तारै औपचारिकतामा सीमित हुने देखिएको छ । धनगढी उपमहानगरपालिका ५ हसनपुरका थारू युवा धर्मवीर चौधरी भन्छन्, पुरानाले जिम्मेवारी लिन चाहेका छैनन् । नयाँ पुस्ता परम्परागत प्रथाप्रति उदासीन भएपछि थारू संस्कृतिको महत्त्वपूर्ण पाटो संकटमा परेको हो । कैलाली पवेराका भलमन्सा राजेन्द्र थारूले ०६५ देखि निरन्तर भलमन्साका रूपमा काम गर्दै आएका छन् । यस पटक पनि गाउँले सबैले उनलाई नै भलमन्सा बनिदिन आग्रह गरेका छन् । राजेन्द्र भने यसपटक कुनै नयाँ व्यक्ति हुनुपर्ने बताउँछन् । उनले भने, यो सामाजिक जिम्मेवारी मात्रै नभएर सांस्कृतिक धरोहर पनि हो । एकै व्यक्तिले वर्षौंसम्म भलमन्सा हुन उचित हुँदैन पुस्तान्तरण गर्दै जानुपर्छ, उनले भने, सांस्कृतिक विचलनका कारण नयाँ पुस्ताले यसको महत्त्व बुझ्न सकेका छैनन् ।धर्म परिवर्तन अर्को तगारोअधिकांश थारू बस्तीमा धर्म परिवर्तन गर्ने लहर नै चलेको छ, रतनपुरका जगत चौधरी भन्छन्, आर्थिक प्रलोभनमा धेरै थारू युवाले धर्म परिवर्तन गरिसकेका छन् । बाँकी रहेका पनि आफ्नो संस्कृतिप्रति उदासीन देखिएकाले थारू संस्कृति नै संकटमा परेको छ । एउटै गाउँमा दर्जनौं चर्च छन्, उनले भने, नयाँ पुस्ताले त आफ्नो संस्कृतिबारे जानकारी नै पाउन सकेका छैनन् । भलमन्सा वा बडघर जस्ता सामाजिक संरचना औपचारिकतामा मात्र सीमित भएकामा उनले दुखेसो पोखे । गत वर्ष टीकापुर घटनापछि सुरक्षा अधिकारीले बडघरप्रति गरेको व्यवहारले पनि युवा इच्छुक छैनन् । टीकापुर ९ वनगाउ विचपुरुवाका बडघर तेजबहादुर चौधरीले गाउँलेले आफूलाई पुन: बडघर बन्न आग्रह गरे पनि आफूले नमानेको बताए । उनले भने, बडघरले यो गरेन, त्यो गरेन भन्ने गाउँलेको गुनासो मात्र हुन्छ । फाइदा केही पनि छैन । बडघर बन्नु विगतमा सामाजिक प्रतिष्ठाको कुरा हुन्थ्यो तर अहिले बडघरलाई न कुनै सम्मान छ, न कुनै प्रतिष्ठा । गाउँलेको गाली खाने काम मात्र छ, मुनुवा टिकलीगढका बडघर बलिराम चौधरीले भने । गाउँमा बडघरलाई सम्मान गर्ने परम्परा हराउँदै जानु, राजनीतिक दलका नेताले बडघरलाई अधीनमा राख्न खोज्नु, राज्य पक्षबाट बडघर प्रथाको कुनै सम्बोधन नहुनुलगायत विभिन्न कारणले केही वर्षयता थारू गाउँमा नेतृत्व गर्ने बडघरको कमी हँुदै गएको छ । बडघरमहटावा महासंघ कैलालीका अध्यक्ष विलारु थारूले भने, गाउँको पूजा, बाटोघाटो बनाउनेलगायत धेरै काम बडघरले गर्छ । बडघरको सम्मान र यथोचित व्यवस्थापन नभएपछि अहिले यो प्रथा नै संकटमा पर्न थालेको हो ।"
जनजीवन कष्टकर,"धौलाकोट (दार्चुला) जिल्लाको लेकाली भेगमा आइतबार दोस्रो पटक बाक्लो हिमपात भएको छ । पुस २३ मा परेको हिमपात पग्लन नपाउँदै फेरि हिमपात भएपछि चिसोले यहाँको जनजीवन अत्यन्त कष्टकर बनेको छ । सधैं हिमपात भइरहने बस्तीमा १४ वर्षपछि यसपालि बाक्लो हिमपात भएको हो । यति धेरै वर्षपछि बाक्लो हिमपात भएको यो पहिलो पटक हो, धौलाकोट ४ का धनपति धामीले भने, पहिला २३ वर्षको अन्तरमा हाम्रो बस्तीमा यसरी नै हिमपात हुन्थो । ०६० सालयता यहाँका बस्तीमा हिमपात हुनै छाडेको थियो, अहिले लामो समयपछि हिमपात भएकाले चिसो महसुस भएको छ । दुहु क्षेत्रका धारी, हिकिला, पीपलचौरी, हुती, धौलाकोट, राप्ला र व्यास गाविसमा आइतबार बाक्लो हिमपात भएको प्रहरीले जनाएको छ । लामो समयपछि हिउँदे वर्षासँगै बाक्लो हिमपात भएकाले यो वर्ष अन्य प्राकृतिक प्रकोप नभए खेती किसानी राम्रो हुने कृषकको भनाइ छ । बीउ छरेको लामो समयपछि हिउँ परेकाले खेतीलाई प्रशस्तै पानी पुग्ने भएकाले यसपालि फल पनि राम्रै पाउने किसानहरूले आशा गरेका छन् ।"
जाडोका परिकार,भटमास मिसाएको गुन्द्रुकको झोल खाँदा जाडो त्यसै भाग्छ । त्यो पनि टमाटर र खुर्सानी मज्जाले राखेको । सुनीता दुलालहाम्रा पुर्खाले त्यसै तोङबा बनाएका रहेनछन् । तोङबा खाएपछि जाडो कता हराउँछ हराउँछ । विमला तुम्खेवा
गाउँमा चित्रकार,"काठमाडौं सुनकोसी र रोशीको संगमस्थल दुम्जा सांस्कृतिक र भौगोलिक रूपमा ऐतिहासिक मानिन्छ । शैक्षिक सुधार गरेबापत लखेटिएका राणा प्रधानमन्त्री देवशमेशर यही बाटो धनकुटा पुगेका थिए । कुनै समय पूर्वको यो नाका बीपी, मातृकादेखि गिरिजासम्मका पुख्र्यौली भूमि पनि हो । हरेक वर्ष हुने दुम्जाको जात्रामा स्थानीय तामाङ समुदायको उपस्थिति र सेलो गीत यो क्षेत्रको मौलिक चिनारी हो । यस्ता अनेक पक्षलाई प्रवद्र्धन गर्दै ग्रामीण पर्यटन विकास गर्ने ध्येयसाथ हालै सहरबाट चित्रकारहरूको एक समूहले दुम्जामा खुल्ला कला कार्यशाला गरेको छ । एक साता लामो दुम्जा कला यात्रा२०७३ अन्तर्गत पाँच कलाकारले स्थलगत चित्र लेखन गरेका छन् । सुरेम देशारको संयोजकत्वमा अनिल महर्जन, जयराम महर्जन, सुरेन्द्रराज अधिकारी र राजेन्द्र देशारले यो कलायात्रामा भाग लिएका थिए । धरणीधर स्मृति पुस्तकालयको निम्तोमा दुम्जा पुगेका उनीहरूले कठिन भौगोलिक अवस्थाका बीच ग्रामीणप्राकृतिक सौन्दर्य, भूकम्पपछिको जनजीवन, दैनिकीलगायत विषयमा १६ वटा चित्र तयार पारेका छन् । मूर्तिकार राजेन्द्र देशारले भने सरस्वतीको मूर्ति निर्माण गरे । दुम्जा५ बालुवाटारस्थित देवीस्थानबाट सुरु भएको कलायात्रा रुपटार, घ्याम्पाटार, बसेरी, ओख्रेनी, दोभानडाँडा, काफ्लेचौर, ओध्रेकोट, हायुगाउँ, ज्यामिरे, सिमलचौर, दारिमबोट, उपल्लाथोक, माझथोक, पानीपोखरी हुँदै आँपघारीमा आइपुगेर सम्पन्न भएको संयोजक देशारले जनाए । कलायात्राका क्रममा कलाकारहरूले देवीस्थान माध्यमिक विद्यालय, जनजागृत प्रावि, पञ्चकन्या निमावि, कुशेश्वर विद्यापीठ माविमा पुगेर विद्यार्थीसँग कलाबारे अन्तरक्रियासमेत गर्न भ्याए । गाउँगाउँमा चित्रकलाको प्रदर्शन गरी गाउँलेसँग छलफलसमेत गर्यौं, यात्राबाट फर्केपछि देशारले भने, ग्रामीण पर्यटन प्रवद्र्धन गर्न कला गतिलो माध्यम बन्न सक्छ । यात्रा क्रममा बनेका चित्रहरू यही माघ २४ गते जागरणकवि धरणीधर कोइराला जयन्तीका दिन दुम्जामा नै प्रदर्शन गरिने उनले जनाए ।"
डाइङ क्यान्डल को ट्रेलर,"काठमाडौं क्विन्स वल्र्ड फिल्म फेस्टिभलमा छायांकन विधामा अवार्ड जितेको डाइङ क्यान्डल फिल्मको ट्ेरलर रिलिज भएको छ । नरेशकुमार केसीको पटकथा एवं निर्देशन रहेको फिल्म माघ २८ मा प्रदर्शन हुँदै छ । फिल्ममा सृजना सुब्बा, सौगात मल्ल, लाक्पा तामाङ, अर्पण थापा र विद्या कार्कीको मुख्य भूमिका छ । क्विन्स फेस्टिभलमा अवार्ड जितेपछि यसको चर्चा भएको थियो । रविन आचार्यले सर्वोत्कृष्ट छायांकारको अवार्ड पाएका थिए । फिल्म तीन मुख्य विधामा मनोनीत थियो । रविन, विमल सुवेदी र उत्तम केसीको संयुक्त लगानी रहेको फिल्म दिदीभाइको आत्मीय सम्बन्धमा आधारित छ ।"
बन्यो नेवार चलचित्र मञ्च,"काठमाडौं नेवार भाषाका फिल्मलाई राष्ट्रिय रूपमा प्रदर्शन र प्रवद्र्धन गर्न सोमबार नेवा: संकिपा राष्ट्रिय दबु (नेवार चलचित्र राष्ट्रिय मञ्च) गठन भएको छ । निर्देशक रत्न महर्जन अध्यक्ष रहेको मञ्च उपाध्यक्षमा हास्य कलाकार एवं निर्देशक रवि डंगोल र नायिका अशिष्मा नकर्मी, महासचिवमा कृष्णभक्त महर्जन र कोषाध्यक्षमा मञ्जु श्रेष्ठ छन् । सदस्यहरूमा भीमसेन रिसाल, रवि महर्जन, राजाराम लगायत छन् । नेवार भाषाको फिल्मको स्तर वृद्धिका लागि मञ्चले काम गर्ने अध्यक्ष महर्जनले बताए । मञ्चले नेवार फिल्मको स्क्रिप्ट लेखन, प्राविधिक पक्षदेखि निर्देशनका पाटोहरू सिकाउने कार्यशाला चलाउनेछ, उनले भने, नेवार फिल्म फेस्टिभलहरू व्यवस्थित रूपमा सञ्चालनका लागि काम गर्नेछौं । फिल्मको मार्केट राष्ट्रिय रूपमा बढाउन नेवार राष्ट्रिय संगठन अन्तर्गतका ६५ जिल्लाका शाखाहरूसँग सहकार्य गर्ने महर्जनले प्रस्ट्याए ।"
फेस अफ क्लासिक डाइमन्डको अडिसन हुँदै,"काठमाडौं जिनत अमान, सुस्मिता सेन, मिनिसा लाम्बाजस्ता चर्चित बलिउड अभिनेत्रीहरूलाई र्याम्पमा उतार्दै आएको क्लासिक डाइमन्ड ज्वेलरी फेसन सो को चौथो संस्करण वैशाखमा हुने भएको छ । उक्त फेसन सोमा नेपालका फ्रेस मोडलहरूलाई पनि सहभागी गराइन्छ । नयाँ मोडलको खोजी गर्न क्लासिक डाइमन्डले फेस अफ क्लासिक डाइमन्ड नामक मोडलिङ प्रतियोगिता आयोजना गर्दै छ । माघ २२ बाट सुरु गरिने अडिसनमा भाग लिन १८ वर्षमाथिका र नेपाली नागरिता भएका युवतीले क्लासिक डाइमन्डको वेबसाइटमा उपलब्ध फारम भर्नु पर्नेछ । अघिल्ला कार्यक्रममा झैं वैशाखमा हुने दुईदिने फेसन सोमा पनि बलिउड हस्ती निम्त्याउने क्लासिक ज्वेलर्सले बताएको छ । फोटोग्राफर राजभाइ सुवाल, पूर्वमिस नेपाल इभाना मानन्धर र सञ्चारकर्मीमोडल समृद्धि राईले फेस अफ क्लासिक डाइमन्डका लागि पोखरा र काठमाडौंमा अडिसन लिनेछन् । फागुन १४ मा काठमाडौंको होटल याक एन्ड यतीमा १५ प्रतिस्पर्धीबीच अन्तिम स्पर्धा गराइने सोमबार आयोजित पत्रकार सम्मेलनमा अवगत गराइयो । यस्तो प्रतियोगिताले राम्रा मोडल उत्पादनमा सघाउँछ, फोग्राफर सुवालले भने, मोडलिङ क्षेत्रलाई उकास्न यसले भूमिका खेल्छ । मिस नेपाल २०१६ अस्मी श्रेष्ठ, अभिनेत्री परमिता राणा, साम्राज्ञी शाह र ओसिमा बानु फेस अफ क्लासिक डाइमन्डका पूर्वविजेता हुन् । यसपालिकी विजेताले ५० हजार रुपैयाँ र सोही रकम बराबरको गहना प्राप्त गर्नेछिन् । पहिलो रनरअपले २५ हजार रुपैयाँसहित गहना पाउनेछिन् भने दोस्रो रनरअपले १२ हजार ५ सय रुपैयाँ र गहना हात पार्नेछिन् । भिओर्स च्वाइस र उत्कृष्ट ५ का लागि पनि पुरस्कारको व्यवस्था गरिएको छ ।"
बहसमा थकाली संस्कृति,"काठमाडौं यति बेला थकाली समुदायलाई बल्ल फुर्सद मिलेको छ । हरेक १२ वर्षमा मुस्ताङमा लाग्ने ल्हफेव (भगवान् उदाउने) मेला भर्खरै सकिएको छ । संसारभरबाट आफ्नो थातथलो फर्किने यो मेलाकै बीच नेपाल संगीतनाटय प्रज्ञा प्रतिष्ठानले भने बहस चलायो । मुस्ताङकै कोबाङ, थासाङलगायतका थलोमा पुगेर थकाली संस्कृतिमाथि प्रतिष्ठानले बहस चलाएको हो । पछिल्लोपटक मुस्ताङ फिल्म सुटिङको थलोको रूपमा पनि विकास हुँदै गइरहेको छ, मुस्ताङबाट हालै फर्किएका प्रतिष्ठानका प्राज्ञ पुष्कर गुरुङले भने, तर, स्थानीय संस्कृतिमाथि खासै कुनै पनि फिल्मको विषयले छुन सकेको छैन । खाली प्रकृतिमात्रै खिचेर फर्किन्छन् धेरैजसो चलचित्रकर्मी । यस्तोमा प्रतिष्ठानले मुस्ताङको मौलिक कलाको खोजी गर्ने प्रयत्न गरेको हो । मुस्ताङको कोबाङमै छायांकन गरिएको कबड्डी र कबड्डी कबड्डी दुवैमा समेत कलाकारको भूमिका गरेका प्राज्ञ पुष्करले क्यामेराले प्रकृति खिच्दैमा समाज र संस्कृतिको प्रवद्र्धन नहुने दाबी गरे । त्यही भएर हामीले संस्कृतिको जरा खोतल्ने प्रयास थालेका हौं ।प्रतिष्ठानले मंगलबार थकाली संस्कृति, संस्कार र प्रदर्शनकारी कला माथि मुस्ताङकै होटल रिभर भ्यूमा अन्तरक्रिया गरेको थियो, जसमा अर्का प्राज्ञ रमेशरञ्जन झाले प्रदर्शनकारी कला को महत्त्व प्रस्टयाएका थिए । कला र जीवन फरक फरक हुँदैनन्, गाउँबेसी गर्दागर्दै, कोदो र गहुँबारी गोड्दागोड्दै र पँधेरोमा पानी भर्दाभर्दै पनि शरीरले कलात्मक भाषा निर्माण गरिसकेको हुन्छ, उनले भने, प्रतिष्ठानले यसपटक मुस्ताङको थकाली समुदायको जीवनसित जोडिएको यस्तै कलाको महत्त्वलाई प्रस्टयाउने र त्यहीअनुरूप संरक्षणको मार्गनिर्देश गर्ने कोसिस गर्यो ।उनका अनुसार कार्यक्रममा बाह्रवर्षे मेला ल्हफेव देखि थकाली समुदायको प्राचीन प्रदर्शनकारी कलासम्म पहिल्याउने काम भयो । ल्हफेव थकाली संस्कृति र समाज विषयक प्रस्तुतिमा वसन्त भट्टचन र विमल शेरचनले चार चन समुदायका भगवान्हरू ल्ह लाङवा न्हुर्बु, ल्ह क्हाङलासिंकी कर्पो, ल्ह छुयुरिन ग्याल्मो र ल्ह हावार्हाङज्युङ को उत्पत्ति, अर्थ र यसको सांस्कृतिक वैज्ञानिकताको पक्षमाथि प्रकाश पारेका थिए भने थकाली जातिमा प्राचीन प्रदर्शनकारी कला माथि पूर्णप्रसाद तुलाचनले प्रस्टयाए । यी प्रस्तुतिहरूमाथि डा किशोर शेरचन, प्रा सोमप्रसाद गौचन, वसन्त शेरचन, डा ज्योति शेरचनलगायतले टिप्पणी गरे । उनीहरूले हरेक १२ वर्षमा मन्दिरबाट देउता निकालेर नुवाउने, गाउँ घुमाउने, पूजा गर्नेजस्तो संस्कृति निरन्तर अघि बढिरहेको भए पनि थाहै नपाई मौलिक शैलीमा निकै ठूलो परिवर्तन आइरहेको दाबी गरे ।आजभन्दा ३६ वर्ष अगाडिको मेला र अहिलेको मेलामा ठूलो अन्तर आइसकेको रहेछ, प्राज्ञ झाले भने, थाहै नपाई हुने यस्तो परिर्वतनले मौलिक सांस्कृतिक पहिचानमा के कस्तो असर गरिरहेको छ भन्ने आजको ताजा बहस हो । हिमाली जिल्ला पहिलोपटक यस्तो बहस हुनुले निकै ठूलो अर्थ राख्न सक्छ ।कार्यक्रममा थकाली समुदायका विभिन्न कला प्रस्तुतिसमेत गरिएको प्राज्ञ झाले बताए । थकाली सेवा समितिकी अध्यक्ष कृष्णकुमारी शेरचनले पनि ल्हफेवको महत्त्वमाथि प्रकाश पारेकी थिइन् । उनले यसपटक ल्हफेवलाई नयाँ ढंगले प्रवद्र्धन गर्न कविता प्रतियोगिता, न्होकोन चोली क्हयोव त्हुर्व (फेसन सो), खुल्ला म्याराथन दौड, तारा खेललगायत कार्यक्रम पनि सम्पन्न भएको बताइन् ।"
खलनायक बन्दै सरोज,"काठमाडौं कुनै बेला अभिनेता सरोज खनालको परिचय विशुद्ध रंगकर्मीको थियो । पछि विस्तारै फिल्ममा जमे । नेपाली फिल्ममा जमिरहेकै बेला यिनी अमेरिका लागे । लामो समयपछि मुलुक फिरेका उनी फिल्म र रंगकर्ममै क्रियाशील हुने प्रयत्न गरिरहेका छन् । यतिबेला उनै खनाल मण्डला थिएटरको नयाँ नाटकमा देखा पर्दै छन् । सन् १९५७ मा रिलिज एक अमेरिकी फिल्मको नेपाली नाटय रूपान्तरणमा उनी छिट्टै देखिँदै छन्, नकारात्मक भूमिकामा । हतारको निर्णयले कसैको अमूल्य जीवन धरापमा पर्न सक्छ रूप भन्ने सन्देश बोकेको रेगिनाल्ड रोजको अमेरिकी फिल्म १२ एंग्रिमेन लाई नाटकको रूपमा राजन खतिवडाले स्टेजमा उतार्न लागेका हुन् । अमेरिकी अदालतमा जुरी मेम्बरले एक घटनामाथि गरेको बहसमा केन्द्रित यस फिल्मले कुनै पनि घटनामाथि खुरेर बहस गरेपछि मात्रै निष्कर्ष निकाल्नुपर्छ भन्ने सन्देश दिन्छ । यही फिल्मलाई स्टेजमा उतार्न यतिबेला खनालसँगै एक दर्जन रंगकर्मी हरेक दिन पूर्वाभ्यासमा जुटिरहेका छन् । सुरेश सापकोटाको अनुवाद रहेको नाटकलाई नेपालीमा १२ दुर्वासा नामकरण गरिएको छ । पशुपति राई, सरिता गिरी, सिर्जना सुब्बा, सोमनाथ खनाल, अनुपम शर्मा, बादल भट्ट, लक्ष्मी बर्देवा, अभय बराल, विरासद बस्नेत, कुशल पाण्डे, पुष्कर कार्की र आयम खड्काको समेत अभिनय देख्न सकिनेछ । अमेरिकी अदालतको परिवेशमा आधारित कथावस्तु भए पनि नाटकको मूलसार हाम्रो समाजसँगै मिल्दोजुल्दो भएको निर्देशक राजनको दाबी छ । उनको विचारमा कुनै पनि विषयमाथि छलफल गर्दा निष्पक्ष नभई नजिकको या कुनै पनि स्वार्थको आधारमा हुने परिपाटी हाम्रो समाजमा उत्तिकै हाबी छ । यस्तो निर्णयले समाजमा कुनै व्यक्ति वा समुदायमाथि ठूलो अन्याय भइरहेको हुन सक्छ ।कुनै घटनामा धेरैभन्दा धेरै बहस हुनुपर्छ र अनि मात्रै सही निष्कर्ष आउन सक्छ, राजन भन्छन्, नाटकको मूल मर्म नै यही हो, जुन हाम्रो समाजलाई देखाउन यतिबेला आवश्यक छ ।नाटकमा १२ जना मात्रै पात्र छन् । एउटै टेबलमा बसेर घटनामाथि अदालती छलफल हुन्छ । निर्देशक राजनका अनुसार अमेरिकी अदालतले घटनामाथि बहस चलाउन सामाजिक व्यक्तित्व राखेर ट्राइल जुरी बनाउँछ । उनीहरूले निष्पक्ष ढंगले घटनाको मूल्यांकन गर्छन् र दोषी निक्र्यौल गर्छन् । आफ्नै बुबाको हत्या गर्ने १९ वर्षे युवा बहसको केन्द्रमा हुनेछन् । उतिबेलै अमेरिकी समाजमा भिन्न बहस चलाउन सफल फिल्मको नेपाली नाटय रूपान्तरणले हाम्रो समाजमा पनि बहस सिर्जना होस् भन्ने निर्देशकको चाह छ । एउटै टेबलमा बसेर निरन्तर विचार विमर्श गर्नु नै नाटकको विशेषता हो ।अलि बेग्लै प्रस्तुति छ, राजन थप्छन्, दृश्य परिवर्तन नगरी एकै ठाउँमा नाटक सुरु हन्छ र सकिन्छ पनि । सरोजचाहिँ नाटकमा अलि वृद्ध आवरणका खलनायक पात्रको रूपमा देखा पर्नेछन् ।नाटक माघ ११ देखि नियमित मञ्चन हुनेछ । १२ दुर्वासा को पूर्वाभ्यास गर्दै अभिनेता सरोज खनालसहित अन्य रंगकर्मी ।"
पाँच पुरस्कार घोषणा,"विराटनगर एक दशकभन्दा लामो समयदेखि साहित्य, कला, संस्कृतिलगायतका क्षेत्रमा सक्रिय चेतना संरक्षण प्रतिष्ठानले विभिन्न विधाका पाँच पुरस्कार घोषणा गरेको छ । प्रतिष्ठानले पत्रकारिता, साहित्य, समाजसेवा, धर्मसंस्कृति र कलाकारितासम्बन्धी पुरस्कारको घोषणा गरेको हो ।नरेश सुवेदी पत्रकारिता चेतना पुरस्कार पत्रकार किशोरकुमार कार्की, धर्मानन्दरामप्यारी सिटौला साहित्य चेतना पुरस्कार प्राडा वासुदेव त्रिपाठी, भूपेन्द्रशोभा रिजाल कला चेतना पुरस्कार कलाकार रमेश खनाललाई दिइनेछ ।यसैगरी, बालकृष्णनर्वदादेवी मुन्दडा सनातन मानवीय धर्म संस्कृति चेतना पुरस्कार देवघाट संस्कृत विद्यालयका प्राचार्य डा गुरुप्रसाद सुवेदी र ओमप्रकाश गोयल समाजसेवा चेतना पुरस्कार२०७३ माइती नेपालकी अध्यक्ष अनुराधा कोइरालालाई दिने निर्णय भएको प्रतिष्ठानले जनाएको छ । सबै पुरस्कारको राशि जनही ५१ हजार रुपैयाँ छ । पुरस्कार माघ २९ मा आयोजना गरिने कार्यक्रममा वितरण गरिनेछ । २०६१ मा स्थापित प्रतिष्ठानले यसअघि विभिन्न क्षेत्रका ५० व्यक्तिलाई सम्मान गरिसकेको छ ।"
धुलिखेलमा कर्म संवाद,"काभ्रे पत्रकार दामोदर न्यौपानेको दोस्रो किताब कर्म : सिकाइमा गहिरिएको खाडल माथि धुलिखेलमा संवाद कार्यक्रम गरियो । जिल्ला बालक्लब सञ्जालद्वारा आयोजित कार्यक्रममा बालबालिका, बालअभियन्ता र बालबालिका क्षेत्रमा कार्यरतहरूको सहभागिता थियो ।जिल्ला बालक्लब सञजाल, सिन्धुपाल्चोककी पूर्वअध्यक्ष सफलता भण्डारीले पुस्तक बालबालिकाको सवाल प्रभावकारी रूपमा उठाएको बताइन् । हामी बोलेर आवाज उठाउँदै आएका थियौं, भण्डारीले भनिन्, न्यौपानेले हामीले बोल्दै आएको विषय लेखेर आवाज उठाउनुभयो । किताब बनेर आयो हाम्रो आवाज । बोलेको भन्दा लेखेको प्रभावकारी हुन्छ ।काठमाडौं जिल्ला बालक्लब सञ्जालका अध्यक्ष राजाराम बस्नेतले पुस्तकले बालबालिकालाई आफ्नो आवाज प्रभावकारी रूपमा उठाउन सिकाएको टिप्पणी गरे । हामीले समस्या व्यहोरेका हुन्छौं तर त्यसलाई कसरी भन्ने भनेर थाहा पाएका हुँदैनौं, उनले भने, यो पुस्तकले हाम्रो आवाज यसरी उठाउनुपर्ने रहेछ भनेर सिकाउँछ ।बालक्लब सञ्जाल, भोजपुरका अध्यक्ष लक्ष्मण चौहानले पुस्तक जिल्लाका सबै ५४ गाविस र २ नगरपालिकामा अनि सबै वडा वडामा पुर्याउने बताए । बालक्बल सञ्जाल, काठमाडौंकी सदस्य सोनी भट्टराईले पुस्तक पढेर आफूले अटिजम बारे थाहा पाएको प्रतिक्रिया दिइन् । जिल्ला बालक्लब सञ्जालका अध्यक्ष रञ्जन पौडेल, सञ्चारकर्मी जीवन पराजुलीले पनि बोलेका थिए । लेखक न्यौपानेले भोलिको लागि असल नागरिक कसरी बनाउने भनेर एउटा अभियानको रूपमा पुस्तकले लेखेको बताए । भोलि कस्तो बनाउने भनेर योजना बनाउन आज बालबालिकाको बीचमा जानुपर्छ । आज बालबालिकाको सिकाइ राम्रो भयो भने मात्रै भोलिका नागरिक असल हुनेहुन्, उनले भने ।"
ग्वालटारेका लघुकथा,"काठमाडौं कवितामा कलम चलाउँदै आएका दुर्गाप्रसाद ग्वालटारे लघुकथा संग्रह बोधिचित्तको खेती सहित आएका छन् । राजधानीमा शनिबार नेपाल प्रज्ञा प्रतिष्ठानका कुलपति गंगाप्रसाद उप्रेतीले उनको कृति लोकार्पण गरे । कुलपति उप्रेतीले लेखकले आफ्ना अनुभवलाई लघुकथामार्फत सुन्दर प्रस्तुति दिएको दाबी गरे । उनले लघुकथाको विकासका लागि लघुकथा समाजले गर्दै आएको कार्यहरूको पनि प्रशंसा गरे । कार्यक्रममा लघुकथाकार पुष्करराज भट्ट र नारायण तिवारीले संग्रहमा रहेका रचनाहरूमाथि टिप्पणी गरेका थिए । लघुकथा समाजका अध्यक्ष एवं साहित्यकार श्रीओम श्रेष्ठ रोदन, धु्रव मधिकर्मी, सिन्धु गौतमलगायतले पनि लघुकथाको प्रभावमाथि प्रकाश पारेका थिए । ८२ वटा लघुकथा समेटिएको पुस्तक बुकसेलरले छापेको हो ।"
"किर्गिजस्तानमा विमान दुर्घटना, ३७ को मृत्यु","किर्गिजस्तान किर्गिजस्तानको प्रमुख विमानस्थल मनासनजिकै सोमबार बिहान एक मालबाहक बोइङ ७४७ दुर्घटनामा हुँदा ३७ व्यक्तिको मृत्यु भएको छ । रोयटर्सले मर्नेहरूमा अधिकांश दुर्घटनास्थलका बासिन्दा भएको बताएको छ । एफएफपीले मर्नेमा चार विमान चालक र अन्य स्थानीय बासिन्दा परेको अधिकारीहरूलाई उल्लेख गरेको छ । उक्त विमान बाक्लो कुहिरोबीच अवतरण गर्न खोज्दा जनघनत्व भएको क्षेत्रमा दुर्घटनामा परेको थियो । स्थानीय समयअनुसार बिहान साढे ७ बजे डाचासु गाउँमा दुर्घटनामा परेको किर्गिजस्तानका आपतकालीन सेवा मन्त्रालयका एक प्रवक्ताले बताउँदै मर्नेमा प्राय: सोही गाउँका बासिन्दा भएको जनाएका छन् । टर्किस एयरलाइन्सको उक्त विमान हङकङबाट किर्गिजस्तानको राजधानी बिस्केक हुँदै इस्तानबुलतर्फ उडेको थियो । दुर्घटनामा १५ घर क्षतिग्रस्त भएको आपतकालीन सेवा मन्त्रालयले उल्लेख गरेको छ । मन्त्रालयले दुर्घटनाका कारण आगो लागेको र हाल त्यसलाई नियन्त्रणमा लिइएको बताएको छ । काठमाडौंस्थित टर्किस एयरलाइन्सले दुर्घटनाग्रस्त विमान टर्किस एयरलाइन्सको नभएर टीसीएसिएल दर्ता नम्बरको विमान एसीटी एयरलाइन्सको भएको दाबी गरेको छ । न विमान न त चालक दलका सदस्य नै टर्किस एयरलाइन्सका हुन्, क्षत्रीय बजार प्रतिनिधि अर्चना श्रेष्ठले सोमबार विज्ञप्तिमार्फत भनेकी छन् ।"
ग्यास बुलेटबाट गाँजा बरामद,हेटौंडा एलपी ग्यास ढुवानी गर्ने भारतीय बुलेट टयांकरबाट प्रहरीले सोमबार बिहान गाँजा बरामद गरेको छ । हेटौंडा रातोमाटे चेकपोस्टले एचआर६३सी ८०७३ नम्बरको टयांकर जाँच गर्दा बुलेटको अगाडिको सिटमुनि लुकाएर ल्याएको १३ वटा प्लास्टिकमा प्याक गरेको गाँजासहित भारत मुजफ्फरपुर घर भएका चालक राजेशप्रसाद कोइरीलाई पक्राउ गरेको हो । मनहरीबाट लोड गरिएको १ सय २४ केजी गाँजा बाराको जितपुरसम्म पुर्याउन चालक कोइरीले ४० हजार रुपैयाँ लिएको स्वीकारेको एसपी वसन्तकुमार लामाले बताए । सुराकीका आधारमा गाँजासहित चालकलाई पक्राउ गरेर पत्रकार सम्मेलनमार्फत सार्वजनिक गरिएको थियो ।
पुन:संरचना विवादले यातायात ठप्प,"नुवाकोट स्थानीय तह पुन:संरचना आयोगले जिल्लाबाट प्रस्तावित लिखु गाउँपालिका हटाएको विरोधमा यहाँका स्थानीयले दुई दिनदेखि जिल्लाको पूर्वी भेगको यातायात सेवा ठप्प पारेका छन् ।आइतबारदेखि थानसिङ, चौघडा, खानीगाउँ र सूर्यमतीका स्थानीयले यातायात ठप्प पारेका हुन् । आयोगले लिखु गाउँपालिका छुटाएकाले त्यो कायम नहुन्जेल आन्दोलन नरोकिने स्थानीय विनोद पाठकले बताए । उक्त क्षेत्रबाट सञ्चालित सार्वजनिक तथा निजी सवारी सञ्चालन नहुँदा यात्रु मर्कामा परेका छन् । रावतबेंसी, समुन्द्रटार, सातबिसे, खरानीटार, बाहुनबेंसी, माछापोखरी, ढिकुरे, आँप्र, चौघडा, थानसिङ, छहरे हँुदै टोखाकाठमाडौं चल्ने सवारी सञ्चालन नआएका हुन् । उनीहरूले ढिकुरे, थानसिङ र छहरेमा अवरोध गरेका छन् । स्थानीय तह पुन:संरचना प्राविधिक सहयोग समितिले २ नगरपालिका र १० गाउँपालिका कायम गरी आयोगमा प्रस्ताव पठाएको थियो । जिविसले सर्वदलीय बैठक बोलाएर छुटेको गाउँपालिकाका बारेमा राजनीतिक दलसँग राय लिएका थिए । दलहरूले पनि सर्वदलीय संयन्त्रले सिफारिस गरेर पुन:संरचना आयोगलाई पठाइएको ढाँचालाई नै मान्यता दिनुपर्ने बताएका थिए । जिल्लाबाट आयोगलाई प्रस्तावित संरचनाका आधारमा दुप्चेश्वर, पञ्चकन्या, तादी, सूर्यगढी, ककनी, लिखु, शिवपुरी, तारकेश्वर, मेघाङ, किस्पाङ गाउँपालिका छन् । विदुर नगरपालिका र बेलकोटगढी नगरपालिका प्रस्ताव गरिएको थियो ।"
धारिलो हतियारले वृद्धाको हत्या,"सर्लाही फूलपरासी ४ की ६५ वर्षीया नुनुदेवी रायको आइतबार राति हत्या भएको छ । उनको सुतिरहेको अवस्थामा घाँटी, टाउको र शरीरका विभिन्न भागमा धारिलो हतियार प्रहार गरेर हत्या गरिएको प्रहरीले जनायो । १५ दिनअघि मात्र उनका पति रामपुकारको निधन भएको थियो । कुनै सन्तान नभएकाले भोलिपल्ट मात्रै हत्याबारे छिमेकीले थाहा पाएर प्रहरीलाई खबर गरेका थिए ।"
ग्यासमा भ्याट हटाउन लबिङ,"काठमाडौं आपूर्ति मन्त्रालयले खाना पकाउने ग्यासमा लाग्दै आएको भ्याट हटाउने लबिङ सुरु गरेको छ । ग्यासको मूल्यमा लगाइने अभिवृद्धि कर (भ्याट) मा उपभोक्ता र होटलरेस्टुराँ व्यवसायीबीच विभेद भएको निष्कर्ष निकाल्दै भ्याट हटाउन लबिङ फेरि सुरु भएको हो । हाल नेपाल आयल निगमले प्रतिसिलिन्डर ग्यासको मूल्य (भ्याटसहित) १३ सय २५ रुपैयाँ तोकेको छ । प्रतिसिलिन्डर ग्यासमा १ सय ४८ रुपैयाँ ७५ पैसा भ्याट लाग्छ । ग्यासमा लाग्दै आएको भ्याट होटल व्यवसायीहरूले फिर्ता पाउँछन् । तर, आम उपभोक्ता भने लागत मूल्यमै किन्न बाध्य छन् । मन्त्रालयका अनुसार अन्तर्राष्ट्रिय बजारमा ग्यासमा भ्याट छुट दिइएको छ । खाना पकाउने ग्यास अत्यावश्यक पदार्थमा पर्ने हुँदा यसलाई प्राथमिकतामा राखिन्छ । जसले गर्दा अधिकांश मुलुकमा छुट दिइएको मन्त्रालयको दाबी छ । सर्वसाधारण र होटलरेस्टुरेन्ट सञ्चालकहरूले खरिद गर्ने मूल्यमा विभेद देखिएको छ । सर्वसाधारणलाई सहुलियत दिनपुर्नेमा ग्यास खरिद गर्दा उल्टै महँगो मूल्य तिर्न बाध्य छन्, आपूर्ति सचिव प्रेमकुमार राईले भने, यस विषयमा अर्थ मन्त्रालयसँग छिट्टै छलफल गर्नेछौं । सर्वसाधारण र होटल उद्योगबीच भेदभाव गर्नुभन्दा सबैलाई छुट दिनुपर्ने उनले बताए । ग्यासमा भ्याट हुँदा उद्योगीलाई मात्रै फाइदा भएको छ । ग्यासको भ्याट फिर्ता हुने भनी सरकारले गरेको नीतिगत त्रुटिको फाइदा उठाउँदै व्यवसायीले रकम आर्जन गर्दै आएका छन् । सोही कमिसनका कारण ग्यास उद्योगको संख्या क्रमिक रूपमा बढ्दै गएको जानकारहरू बताउँछन् । उनीहरूका अनुसार होटल व्यवसायीले नै छुट पाएकाले भ्याट हटाउँदा राज्यलाई घाटा हुँदैन । ग्यास उद्योगीको कमिसन रकम मात्रै घट्ने हो । अन्तर्राष्ट्रिय बजारमा खाना पकाउने ग्यासमा छुट दिइएको छ । एसियाको कुनै पनि मुलुकमा खाना पकाउने ग्यासमा भ्याट लाग्दैन । हाल सर्वसाधारणलाई महँगो र ठूला घरानालाई सस्तो पर्न गयो, ग्यास बिक्रेता महासंघका अध्यक्ष ज्ञानेश्वर अर्यालले भने, सर्वसाधारणलाई सस्तो दरमा ग्यास उपलब्ध गराउन भ्याट छुट गर्न आवश्यक छ ।निगम स्रोतका अनुसार ग्यासमा लाग्ने भ्याटको सन्दर्भमा आयल निगमले पनि मन्त्रालयलमा सुझाव पेस गरेको थियो । सर्वसाधारणलाई प्रतिसिलिन्डर १ सय ४८ रुपैयाँ ७५ पैसा भार परेकाले छुट गराउनुपर्ने सुझाव दिएका थियौं, निगमका एक उच्च अधिकारीले भने, त्यसको गृहकार्य भइरहेको छ । निगमका अनुसार हाल मुलुकभरि करिब ७ लाख ग्यास सिलिन्डर छन् । करिब ४० प्रतिशत सिलिन्डर व्यापारिक र ६० प्रतिशत घरायसी प्रयोजनमा प्रयोग हुन्छ । होटल व्यवसायीहरूले मात्रै भ्याट छुट पाउने नियमले बजारमा कालोबजारी बढेको उपभोक्तावादीहरू बताउँछन् । भ्याटको लोभमा होटललगायत अन्य व्यवसायमा अनावश्यक ग्यास होल्डिङ हुने गर्छ । जसले गर्दा बेला बखतमा बजारमा ग्यास अभाव हुँदै आएको छ । होटल व्यवसायीले मात्रै भ्याट छुट पाउनु अवैज्ञानिक भएको उपभोक्ता अधिकार अनुसन्धान मञ्चका अध्यक्ष माधव तिमिल्सिनाले बताए । होटललाई पैसा फिर्ता आउँछ तर उपभोक्तालाई ठगी भएको छ, उनले भने, यो राज्यद्वारा गरिएको ठगी हो । छुट दिएर उपभोक्तालाई राहत दिनुपर्छ । दुई रङको सिलिन्डर कार्यान्वयनबाट उपभोक्तालाई राहत दिनुपर्ने उनको भनाइ छ ।यसअघि व्यवस्थापिका संसदको उद्योग वाणिज्य तथा उपभोक्ता हित सम्बन्ध समितिले उपभोक्तालाई भार पर्ने र व्यवसायीलाई राहत हुने गरे ग्यासमा कायम मूल्य अभिवृद्धि कर (भ्याट) छुट गर्न निर्देशन दिएको थियो । तर, कार्यान्वयन हुन सकेको छैन । भ्याट छुटलगायतका विषयमा सोमबार ग्यास बिक्रेता महासंघले मन्त्रालयमा ज्ञापन पत्र बुझाएको थियो । महासंघका महासचिव चन्द्र थापाको नेतृत्वमा टोलीले आपूर्ति सचिव राईलाई पत्र बुझाएको हो । ग्यासको भ्याट छुट, तत्काल डिलर प्रमाणीकरण प्रक्रिया अगाडि बढाउनुपर्नेलगायत विषयमा सरकारको ध्यानाकर्षण गराएका छौं, थापाले भने, डिलर प्रमाणीकरण नहुँदा बजारमा धेरै समस्या देखिएका छन्, डिलर र कम्पनीको खर्च पनि बढेकाले खर्च थेग्न सक्ने अवस्था सिर्जना गरिदिन सरकारलाई आग्रह गरेका छांै ।करिब तीन वर्षअघि आपूर्ति व्यवस्थापन विभागले डिपो प्रमाणीकरण गर्ने जनाए पनि प्रभावकारी रूपमा कार्यान्वयन हुन सकेको छैन । तीन वर्षमा करिब २८ सय डिपो, डिलर तथा वितरकहरू प्रमाणीकरण भएका छन् । विभागका अनुसार ग्यास व्यवसायीलाई गैरकानुनी काम गर्नबाट रोक्न र बजारमा आपूर्ति सहज बनाउन बिक्रेताहरूकै सहकार्यमा यस्तो पहल थालिएको हो । प्रमाणीकरणबाट राजधानीभित्रका ग्यास बिक्रेताको संख्या, गरिरहेको कारोबार, बिक्रीस्थल, उद्योगसँग भएको सम्झौतालगायतको जानकरी सरकारी निकायसमक्ष पुग्ने अनुमान थियो । जसले कालोबजारी नियन्त्रण र अनुगमन सजिलो हुने बताइएको थियो । तर, सरकारको निर्देशन अवज्ञा गदैं केही बिक्रेताहरूले अटेरी गर्दै आएका छन् ।"
जहाज ल्याउन टोली चीनतर्फ,"काठमाडौं नेपाल सरकारले सहुलियतपूर्ण ऋण लगानीमा चीनसँग खरिद गरेकामध्ये दुइटा विमान लिन नेपाली टोली चीनतर्फ लागेको छ । राष्ट्रिय ध्वजाबाहक नेपाल वायुसेवा निगमका महाप्रबन्धक सुगतरत्न कंसाकारका अनुसार बढीमा दुई साताभित्र दुइटा चिनियाँ जहाज काठमाडौं ल्याइने पक्कापक्की भएको छ । अब चैं जहाज आउने नै भयो, हिजो (आइतबार) जहाज ल्याउने टोली चीनतर्फ गएको छ, महाप्रबन्धक कंसाकारले कान्तिपुरलाई भने । निगमका एक निर्देशकका अनुसार वाई १२ई विमान चीनको हार्बिनमा रहेको फ्याक्ट्रीबाट र एमए६० सियानको फ्याक्ट्रीबाट चिनियाँ पाइलटहरूले कुन्मिङसम्म ल्याउनेछन् । त्यहाँबाट हङकङ, बंगलादेश, भारतको हवाई मार्ग हुँदै अर्को शनिबारसम्म जहाजहरू काठमाडौं ल्याइने तालिका छ । ती जहाजहरूमा कुनै समस्या नदेखिए अर्को शुक्रबार र शनिबारभित्र दुवै जहाज काठमाडौं आइपुग्नेछन्, ती निर्देशकले भने । उनका अनुसार दुर्गम उडानका लागि १६ सिट क्षमताको वाई १२ई विमानलाई चिनियाँ प्रशिक्षक पाइटलले नै उडाएर काठमाडौंसम्म ल्याइदिनेछन् भने सुगम क्षेत्रका लागि ल्याइने ५६ सिट क्षमताको एमए ६० नेपाली प्रशिक्षक पाइलट गोपालसिंह विष्टसहितको नेपाली टोलीले उडाएर ल्याउनेछ । वाई १२ई बास बस्दै काठमाडौं आउनेछ भने एमए६० कुन्मिङबाट उडेपछि ढाकामा इन्धन भरेर काठमाडौं ल्याइनेछ । अब ल्याइने जहाज सहुलियतपूर्ण ऋणबाट किनिएका विमान हुन् । यसअघि यस्तै खाले दुईवटा विमान उडानमा छन् । ती विमान चीन सरकारले अनुदानमा दिएको हो । नेपाल सरकारले ०७० मंसिरमा ६ वटा विमानका लागि ६ अर्ब ६७ करोड १० लाख रुपैयाँ हाराहारीको चीन सरकारसँग ऋण तथा अनुदान सम्झौता गरेको थियो । यो रकममध्ये २ अर्ब ९४ करोड ३० लाख अनुदान सहयोग थियो भने ३ अर्ब ७२ करोड वार्षिक १ दशमलव ५ प्रतिशत दरको ऋण थियो । अनुदानअन्तर्गत ०७१ वैशाखमा चीनले नेपाललाई ५६ सिट क्षमताको एमए ६० तथा त्यसै वर्षको कात्तिकमा दुर्गम उडानका लागि १६ सिट क्षमताको वाई १२ई विमान उपलब्ध गराएको थियो । बाँकी सहुलियत ऋणमा खरिद गर्न लागिएका चारवटा विमान त्यसपछि ल्याइनुपर्ने सम्झौता रहेको छ ।"
संस्थानले वीरगन्जबाट धान किन्न सकेन,"पर्सा खरिद मूल्य कम भएकाले खाद्य संस्थान वीरगन्ज शाखाले यस वर्ष धान किन्न सकेको छैन । बजारमा बढी मूल्य पाएपछि किसानले संस्थानलाई धान नदिएर अरूतिरै बेचेका हुन् । जिल्लास्तरीय प्राथमिक खरिद समितिको पुस ९ मा बसेको बैठकले धानको मूल्य निर्धारण गरेको थियो । प्रमुख जिल्ला अधिकारीको संयोजकत्वको समितिले सोना मन्सुली धानको प्रतिक्विन्टल २ हजार १ सय २५, जिरा मसिनोको प्रतिक्विन्टल २ हजार ७ सय रुपैयाँ खरिद मूल्य निर्धारण गरेको थियो । तर, समितिले मूल्य निर्धारण गरेको २३ दिनमै तराईमा धानको मूल्य बढेपछि किसानले संस्थानलाई धान बिक्री नगरेका हुन् । हाल बजारमा सोना मन्सुली धानको प्रतिक्विन्टल २ हजार १ सय ५० देखि २ हजार २ सय र जिरा मसिनोको प्रतिक्विन्टल २ हजार ८ सय रुपैयाँ खरिद मूल्य रहेको छ । केन्द्रीय कार्यालयले यस वर्ष वीरगन्ज शाखालाई ३ हजार ५ सय टन धान खरिदको लक्ष्य दिएकामा सोमबारसम्म १ हजार ५ सय ५० क्विन्टल सोना मन्सुली धान मात्र खरिद गर्न सकेको छ । हालसम्म जिरा मसिनो धान शाखाले खरिद गर्न सकेको छैन ।किसानलाई संस्थानलाई भन्दा गल्ला व्यापारीलाई धान बेच्न फाइदा छ । गल्ला व्यापारीले किसानको धान किन्दा बोरासमेत किन्छन् । तर, संस्थानले बोरा खाली गरेर किन्ने हुँदा किसानलाई झन्झट र तौलमा केही घाटा लाग्ने हुँदा उनीहरूले संस्थानलाई धान बिक्री गर्न अनिच्छुक भएका हरपतगन्जका अगुवा किसान दामोदर यादव बताए । किसानले जहाँ मूल्य बढी पाउँछन्, त्यहीँ धान बिक्री गर्छन्, उनले भने, यस वर्ष धान बढी उत्पादन पनि भएको छ तर बजारको मूल्यभन्दा पनि कम दिएकाले किसानले संस्थानलाई धान बिक्री गर्न नचाहेका हुन् ।"
टाटा टियागोमा न्यूनतम ब्याज,काठमाडौं टाटा मोटर्सले टाटा टियागो खरिदमा न्यूनतम ब्याज दर र सहज किस्ताबन्दी योजना बजारमा ल्याएको छ । यो योजनाअनुसार ग्राहकले ५ दशमलव ४९ प्रतिशत ब्याज दरमा टाटा टियागो खरिद गर्न सक्ने जारी विज्ञप्तिमा उल्लेख छ । यसैगरी सहज फाइनान्सको सुविधाका साथै आकर्षक छुट र २५ हजार रुपैयाँ बराबरको फ्रिएक्सेसरिज पनि प्राप्त हुने मोटर्सका विक्रेता सिप्रदी ट्ेरडिङले जनाएको छ ।
कृति अवार्डमा थप विधा,"काठमाडौंनेपाल विज्ञापन संघले नवौं कृति अवार्डमा विधागत र प्रक्रियागत रूपमा विभिन्न विधाहरू समावेश गरेको छ । समावेश गरिएका विधाहरूमा मेन स्ट्रिम एडभर्टिज क्याटेगोरिजमा तीन, टेक्निकल क्याटेगोरिजमा तीन र क्याम्पेन क्याटेगोरिजमा ५ वटा पुरस्कार समावेश गरिएको जारी विज्ञप्तिमा उल्लेख छ । मेन स्ट्रिम क्याटेगोरिजका विजेताहरूलाई स्वर्ण, रजत र कास्य पदक प्रदान गरिने संघले जनाएको छ । नेपाली विज्ञापन व्यवसायीहरूको गौरव एवं नेपाली विज्ञापन सिर्जनाको सम्मानार्थ कृति अवार्ड प्रदान गरिँदै आएको छ ।"
नबिल बैंकलाई आस्वा सदस्यता,"काठमाडौं नबिल बैंकले नेपाल धितोपत्र बोर्डबाट आस्वा (एकान्ट सपोर्टेड बाई ब्लक्ड एकाउन्ट) सदस्यता प्राप्त गरेको छ । यो सदस्यता प्राप्तिपछि बैंकले ग्राहकहरूलाई सेयर बाँडफाँटपश्चात चेक संकलन गर्ने, फिर्ता गरेको चेक संकलनमा ढिलाइ हुनेजस्ता झन्झटहरूबाट मुक्त हुने जारी विज्ञप्तिमा छ । आस्वा पद्धतिमा सेयर तथा धितोपत्रको कारोबार गर्दा आवेदन फारममा माग गरिएको संख्याको आधारमा आवश्यक रकम बैंक खातामा रोक्का जनाई आवेदकको बैंक खातामा नै राखिन्छ । उक्त रकम सेयरको बाँडफाँटपश्चात खाताबाट आवश्यक रकम कट्टा गरी बाँकी रकम फुकुवा गरिन्छ ।"
मारुतीद्वारा जनचेतना कार्यक्रम,"काठमाडौं मारुती सिमेन्टले भूकम्पीय सुरक्षा सम्बन्धी जनचेतना कार्यक्रमको आयोजना गरेको छ । १९ औं भूकम्प सुरक्षा दिवसका अवसरमा मुलुकका विभिन्न स्थानमा भूकम्पीय सुरक्षाको बलियो आधार, भुइँचालो थेग्ने घर र भौतिक पूर्वाधार मूल नाराका साथ जनचेतना कार्यक्रमको आयोजना गरिएको जारी विज्ञप्तिमा छ ।"
स्वदेशी गोलभेडाले भाउ पाएन,"सर्लाही खपत बढी हुने भएकाले व्यावसायिक रूपमा उत्पादन हुने अधिकांश तरकारीको भाउ काठमाडौंको बजारले तय गर्छ । तराईमधेसमा अहिले प्रशस्त उत्पादन हुने गोलभेडाको भाउ पनि काठमाडौंको मागले नै निर्धारण गर्छ । दुई दिनयता व्यापारीले किसानसँग खरिद गरेको गोलभेडा बिक्रीका लागि काठमाडौं लैजान सकेका छैनन् । किसानसँग खरिद गरेको भन्दा काठमाडौंको भाउ सस्तो भएकाले थोक व्यापारी घाटामा परेका छन् । व्यापारी घाटामा पर्नु भनेको किसानले गोलभेडाको भाउ नपाउनु हो ।काठमाडौंमा भारतीय गोलभेडा भित्रिएपछि प्रत्येक वर्ष व्यापारी र किसान दुवैको टाउको दुखाइ हुन्छ । भारतीय गोलभेडाले पार्ने मुख्य असर भनेको भाउ घट्नु हो । केही ट्रक भारतीय गोलभेडा भित्रिनासाथ देशैभरि गोलभेडाको भाउ घट्छ । शनिबार ३० रुपैयाँ दरले १० हजार किलो गोलभेडा किने पनि काठमाडौं पठाउन सकिएन, नवलपुरका व्यापारी शम्भु चौधरीले भने, भारतीय गोलभेडा भित्रिएर भाउ घटेकाले यहाँको भन्दा सस्तो भएपछि सबै गोदाममा राख्यौं । किनेकै भाउमा बेच्न काठमाडौंसम्म ढुवानी गरेर लैजानुको तुक नै भएन ।अत्रौलीका किसान शिवजी महतो एकपटक घाटा परेपछि व्यापारीले साँवा असुल्न धेरै दिनसम्म बढी भाउ नदिने गरेको बताउँछन् । भारतीय गोलभेडा भित्रिनुले आखिर किसानलाई नै मार पर्ने हो, उनले भने, व्यापारी त झुक्किएर एकचोटि घाटामा पर्छ । मूल्य नै नपाएर कौडीको भाउमा बेच्नुपर्दा किसान सिजनभरि घाटा बेहोर्न बाध्य हुन्छन् । लागतसमेत नउठ्ने अवस्था हुन्छ ।अर्का किसान सोनामसिंह तामाङले गोलभेडा खेतीमा प्रतिकठ्ठा १० हजार खर्च हुने गरेको बताए । काँचो वस्तु भएकाले घरमा थन्क्याउन पनि मिल्दैन, उनले भने, भाउ घटेपनि बेच्नैपर्छ । भारतीय गोलभेडा भित्रिएर भाउ घटेको भनेर थोक खरिदकर्ताले लागत समेत नउठ्ने गरी मूल्य घटाएर किनेका छन् । रातदिन नभनी खेतमा काम गर्दा पनि घाटामा पर्ने अवस्था आयो । गत वर्ष प्रतिक्रेट (२५ केजी) १ हजारमा बेचेका किसानले सोमबार ४ सय पनि पाएनन् । खेतमा काम गरेर मैलिएको लुगामा आएका किसान गोलभेडा बेचेर पैसा हातमा पर्दा झनै दु:खी देखिन्थे । अत्रौलीका किसान लीलाबहादुर बुढाथोकी यसपालिको मूल्यले किसानको घाँटी भाँचिएको बताउँछन् । बिहान उठेदेखि पूरै परिवार खेतमा खटिएर गरेको मेहनत खेर गएको उनले बताए । नवलपुर कृषि उपज बजार समितिका अध्यक्ष ब्रह्मदेव महतोले गोलभेडा उत्पादनमा नेपाल नै आत्मनिर्भर भएकाले भारतबाट आउनेलाई सरकारले रोक्नुपर्ने बताए । एकपटक किनेको भाउमा व्यापारीले घाटा खाएपछि भोलिपल्ट भाउ नै दिँदैनन्, उनले भने, आखिरमा किसान नै मारमा पर्ने हो । हाम्रै देशमा जति पनि गोलभेडा उत्पादन हुने भएकाले भारतबाट आउनेलाई रोक्नुपर्छ । नभए किसान मारमा पर्छन् ।लालबन्दीका व्यापारी रामदरेश चौधरीले सर्लाहीबाट मात्र दैनिक ५६ ट्रक गोलभेडा बिक्रीका लागि काठमाडौं जाने गरेको बताए । भारतीय गोलभेडा भित्रिँदा किसान र व्यापारी दुवैलाई समस्या पर्ने गर्छ, उनले भने, माघको मध्यदेखि झन् उत्पादन बढ्छ । भारतीय उत्पादन भित्रिन नदिए मात्र किसानलाई फाइदा हुन्छ ।कृषि कार्यालयका प्रमुख रमेश प्रसादले पूर्वपश्चिम राजमार्ग आसपासका ९ सय ६० हेक्टर क्षेत्रफलमा गोलभेडा खेती हुने गरेको बताए । सिँचाइ सुविधा नभएको जमिनमा गोलभेडा खेती गरेर किसानले राम्रो उत्पादन गरेको भन्दै उनले प्रशंसा गरे । निकै मेहनत र लगानी गरेर गोलभेडा उत्पादन हुन्छ, उनले भने, एक्कासि भाउ घट्दा किसानले धेरै घाटा बेहोर्नुपर्छ । ऋण गरेर समेत खेती लगाएका हुन्छन् । उनले करिब ५ हजार किसान गोलभेडा खेतीमा संलग्न रहेको बताए ।"
भारतमा तरकारीको मूल्य घट्यो,"काठमाडौं भारतमा नोटबन्दीको असर सबैभन्दा बढी तरकारीजन्य वस्तुमा परेको छ । खासगरी प्याज र टमाटरमा यसको असर बढी नै परेको देखिन्छ । पाँच सय र हजार दरका नोट चलनचल्तीबाट हटे भने अन्य नोट नहुँदा तरकारीको माग घटेको हो । त्यहाँ बजार नपाएपछि खुला सीमाको फाइदा उठाउँदै त्यहाँका व्यापारीहरूले तरकारी धमाधम नेपाल पठाउन थाले । यसबाट यहाँका उपभोक्ताले सस्तोमा किन्न त पाएका छन् र किसान समस्यामा पर्न थालेका छन् । सर्लाहीका व्यापारीहरूले भारतबाट आयात गरिएको तरकारीले आफूहरू समस्या परेकाले त्यताको आयात रोक्नुपर्ने माग गरेका छन् । भारतीय उत्पादन काठमाडौंमा सस्तोमा बिक्री हुन थालेको छ । बारीबाट टिप्नै बाँकी रहेको तरकारीले बजार मूल्य नपाउने हो कि भन्दै तराईका किसानहरू चिन्तित छन् । भारतीय वाणिज्य मन्त्रालयका अनुसार नोटबन्दीका कारण नगदको कमीले माग तल झरेपछि तरकारी तथा प्याजको मूल्यमा भारी गिरावट आएको र खाद्य पदार्थहरूको थोक महँगी दर शून्यदेखि ० दशमलव ७० प्रतिशत तल झरेको हो । निर्माण सामग्री, इन्धन तथा ऊर्जा क्षेत्रका उत्पादनहरूको मूल्य बढेपछि अघिल्लो वर्षको डिसेम्बरमा थोक मूल्यमा आधारित मुद्रास्फीति (वाईपीआई) को दर बढेर ३ दशमलव ३९ प्रतिशत पुग्यो । तीन महिना लगातार घटेपछि थोक महँगी दरमा वृद्धि भएको देखिएको छ । मन्त्रालयका अनुसार यसअघि नोभेम्बरमा थोक महँगी दर ३ दशमलव १५ प्रतिशत थियो जबकि डिसेम्बर २०१५ मा शून्यबाट १ दशमलव ०६ प्रतिशत तल थियो । २०१६ डिसेम्बरमा तरकारीको मूल्य २०१५ को तुलनामा ३३ दशमलव ११ प्रतिशत घटेको थियो । प्याजको मूल्यमा ३७ दशमलव २० प्रतिशतको गिरावट आयो । फलफूलको भाउ ० दशमलव ०४ प्रतिशतले बढेको थियो । अण्डा र माछामासुको मूल्यमा २ दशमलव ७३ प्रतिशत र दूधको मूल्यमा ४ दशमलव ११ प्रतिशतले वृद्धि भएको थियो । तर, खराब नहुने खाद्य वस्तुहरूको मूल्यमा धेरै वृद्धि भएको तथ्यांकले देखाएको छ । चामल ४ दशमलव ३८, गहुँ १२ दशमलव ८२ प्रतिशत, दालमा १८ दशमलव १२ प्रतिशत, आलु २६ दशमलव ४२ प्रतिशत महँगो भएको पीटीआईले जनाएको छ । अगस्ट २०१५ यताको १६ महिना अवधिमा खाद्य पदार्थहरूको महँगी दर ऋणात्मक स्थितिमा छ । यसमा लगातार पाँचौं महिना गिरावट आएको छ ।"
लक्ष्यभन्दा १९ अर्ब बढी राजस्व,"काठमाडौं चालु आर्थिक वर्ष २०७३७४ को पहिलो ६ महिनामा सरकारले निर्धारण गरेको लक्ष्यभन्दा करिब १९ अर्ब रुपैयाँ बढी राजस्व संकलन भएको छ । महालेखा नियन्त्रकको कार्यालयका अनुसार पुस मसान्तसम्म २ खर्ब ७७ अर्ब ५८ करोड ९ लाख ४३ हजार रुपैयाँ राजस्व संकलन भइसकेको छ । अर्थ मन्त्रालयका अनुसार पुस मसान्तसम्म २ खर्ब ५८ अर्ब ७४ करोड ३ लाख १८ हजार रुपैयाँ लक्ष्य निर्धारण गरिएको छ । यो आधारमा १८ अर्ब ८४ करोड ६ लाख २५ हजार रुपैयाँ बढी राजस्व संकलन भएको हो । राजस्व बढी उठेमध्ये भन्सारतर्फको हिस्सा बढी छ, अर्थ मन्त्रालय राजस्व महाशाखाका उपसचिव यज्ञ ढुंगेलले भने, पुस आयकरको पहिलो किस्ता आउने महिना हो । व्यापार व्यवसायतर्फ पनि खासै समस्या छैन । जसले गर्दा लक्ष्यको तुलनामा बढी राजस्व संकलन भइरहेको हो ।गत आर्थिक वर्ष ०७२७३ लागेलगत्तै तराई आन्दोलन र भारतको नाकाबन्दीले सुरुका महिनामा राजस्व संकलनमा उल्लेख्य गिरावट आएको थियो । आर्थिक वर्ष ०७१७२ को सुरुका महिनामा पनि लक्ष्यअनुसारको राजस्व संकलन हुन सकेको थिएन । यो वर्ष भने आर्थिक वर्ष सुरु भएको पहिलो महिनामै उल्लेख्य राजस्व संकलन भएको हो । कुनैकुनै महिनामा गिरावट आए पनि विगतका वर्षहरूमा वार्षिक रूपमा सरकारले लक्ष्यअनुसार नै राजस्व संकलन गरिरहेको छ, ढुंगेलले भने, अहिलेसम्मको अवस्थाले यो वर्ष खासै समस्या नपर्ला । अहिलेकै आधारमा राजस्व संकलन भइरहे वार्षिक लक्ष्य प्राप्त गर्न सरकारलाई खासै समस्या नहुने सरकारी अधिकारीको अनुमान हो । आर्थिक गतिविधिलाई असर गर्ने प्रकृतिका क्रियाकलाप नभए राजस्व संकलनमा समस्या नहुने उनीहरूको अनुमान हो ।सरकारले चालु आर्थिक वर्षमा ५ खर्ब ६५ अर्ब ८९ करोड ६५ लाख रुपैयाँ राजस्व संकलन गर्ने लक्ष्य निर्धारण गरेको छ । गत वर्षको तराई आन्दोलन र भारतको नाकाबन्दीका कारण आर्थिक वर्षको ९ महिनासम्म लक्ष्यअनुसारको प्रगति प्राप्त हुन सकेको थिएन । उक्त कारणले राजस्व संकलनको लक्ष्य नै सरकारले हेरफेर गरेको थियो । सुरुमा सरकारले ४ खर्ब ७५ अर्ब रुपैयाँ राजस्व उठाउने लक्ष्य निर्धारण गरेको थियो । आन्दोलन र नाकाबन्दीका कारण आर्थिक गतिविधि न्यून भएपछि ४ खर्ब ६० अर्ब रुपैयाँ मात्रै उठ्ने मध्यावधि समीक्षाबाट अनुमान गरिएको थियो । तर, आर्थिक वर्षको अन्त्यमा पुन ४ खर्ब ८२ अर्ब रुपैयाँ संकलन भएको थियो । अन्तिम समयमा आर्थिक गतिविधि बढेको र एनसेलको बिक्रीमा लाग्ने करअन्तर्गतको करिब १० अर्ब रुपैयाँ दाखिला भएकाले लक्ष्यभन्दा बढी राजस्व संकलन भएको थियो ।यो वर्षको ६ महिनामा भन्सारतर्फको लक्ष्यको तुलनामा करिब १५ अर्ब रुपैयाँ बढी राजस्व संकलन भएको छ । भन्सारतर्फ पुस मसान्तसम्मको लागि सरकारले १ खर्ब १३ अर्ब १८ करोड रुपैयाँ राजस्व संकलनको लक्ष्य निर्धारण भएको थियो । यसमध्ये अहिलेसम्म १ खर्ब २८ अर्ब ७८ करोड रुपैयाँ संकलन भइसकेको छ । भन्सार विभागका महानिर्देशक शिशिर ढुंगानाका अनुसार विगत वर्षको यही अवधिको तुलनामा यो वर्ष सामानहरूको कारोबार निकै बढी छ । पुनर्निर्माणका लागि सामग्री आयात बढिरहेको छ, उनले भने, हामीले मूल्यांकन प्रणालीमा पनि सुधार गरेका छौं । न्यून बिजकीकरणका सामान खरिद गरिदिने व्यवस्था गरेका छौं । १३ भन्सार कार्यालयहरू अनलाइनबाट अनुगमन गर्न सकिने, राजस्व संकलनमा प्रहरीसँगको सहकार्य बढाएको लगायत काम गरिरहेकाले लक्ष्यको तुलनामा भन्सारतर्फको राजस्व बढी संकलन भइरहेको उनले बताए । पुस महिनामा मात्रै लक्ष्यको तुलनामा १ सय ५ प्रतिशत प्रगति भएको विभागले जनाएको छ ।आर्थिक वर्षको ६ महिनाकै अवधिमा करिब १९ अर्ब रुपैयाँले बढी राजस्व संकलन भइसकेकाले यो वर्ष लक्ष्य भेट्टाउन समस्या नपर्ने भएको हो । विगतका महिनाहरूमा लक्ष्य प्राप्ति भइरहेकाले पनि खासै समस्या नपर्ने उपसचिव ढुंगानाले बताए । आगामी महिना राजस्व संकलन थप बढ्ने अनुमान उनको छ । पुँजीगत खर्च यो महिनाबाट अलि वृद्धि हुन थालेको छ, उनले भने, यसले पनि बढाउनेछ । पुँजीगत खर्च केही बढे पनि उल्लेख्य भने हुन सकेको छैन । चालु आर्थिक वर्षको आधार समय अर्थात् ६ महिनामा ११ दशमलव ३० प्रतिशत मात्रै पुँजीगत खर्च भएको छ । सरकारले चालु आर्थिक वर्षका लागि ३ खर्ब ११ अर्ब ९४ करोड ६३ लाख रुपैयाँ पुँजीगत खर्चको विनियोजन गरेको छ । यसमध्ये पुस मसान्तसम्म ३५ अर्ब २५ करोड ४६ लाख रुपैयाँ मात्रै खर्च भएको छ । यता राजस्व भने वार्षिक लक्ष्यको तुलनामा करिब ४६ प्रतिशत संकलन भइसकेको तथ्यांकले देखाउँछ । खर्च हुन नसकेका कारण सरकारी खातामा २ अर्ब रुपैयाँ बजेट थन्किएको छ ।"
पर्यटक तान्न प्याराग्लाइडिङ र होमस्टे,"काभ्रे (कुशादेवी) गाउँलाई पर्यटकीय गन्तव्य बनाउन बिहाबरका स्थानीय जुटेका छन् । पर्यटक आकर्षित गर्न उनीहरूले प्याराग्लाइडिङ र होमस्टे सुरु गरेका छन् ।माघे संक्रान्तिको अवसर पारेर कुशादेवीको गुर्दुमडाँडामा प्याराग्लाइडिङको परीक्षण गरिएको छ । पर्यटनको प्रचुर सम्भावना बोकेको क्षेत्रमा यस्ता गतिविधि अघि बढाउन लागेका हौं, बिहाबर क्षेत्र सरोकार समाजका अध्यक्ष रामेश्वर थापाले भने, परीक्षण उडान सफल भएकाले अब यसलाई व्यावसायिक रूप दिन लाग्छौं । उनले प्याराग्लाइडिङलाई व्यावसायिक बनाउन समाजले पहल थाल्ने बताए । समुद्री सतहबाट २ हजार ४ सय ५० मिटरको उचाइमा रहेको यो क्षेत्रले पर्यटकीय सम्भावना बोकेको छ । पूर्वको कञ्चनजंघादेखि पश्चिमको धौलागिरिसमका हिमशृंखला देख्न सकिने उक्त क्षेत्रबाट सूर्योदय र सूर्यास्तको मनमोहक दृश्य देख्न सकिन्छ । राजधानीबाट नजिकको दूरीमा रहेको उक्त क्षेत्र ट्ेरकिङ र साइक्लिङका लागि पनि उपयुक्त रहेको नेपाल पर्वतारोहण संघका उपाध्यक्ष दिवसविक्रम शाहले बताए । साइक्लिङ, ट्रेकिङका लागि राजधानीबाट यो छोटो र उपयुक्त गन्तव्य हो, उनले भने, पूर्वाधार विकास गर्ने हो भने यो राम्रो पर्यटकीय गन्तव्य बन्न सक्छ । उनले पर्यटन प्रवद्र्धनका लागि स्थानीय प्रत्यक्ष लाभान्वित हुने गरी व्यावसायीकरणमा जोड दिनुपर्ने बताए । पर्यटन प्रवद्र्धनकै लागि नेपाल साइक्लिङ एसोसिएसन आबद्ध ३२ साइकलयात्रीले ललितपुरको लाँकुरीभन्ज्याङदेखि कुशादेवीको नागीडाँडासम्म माउन्टेन बाइक साइक्लिङ गरेका थिए । समाजका सचिव पुरुषोत्तम अधिकारीका अनुसार बिहाबरमा पर्यटन प्रवद्र्धनका पूर्वाधारहरू विकास गर्न लागिएको छ । हाल फुल्चोकी होमस्टे सञ्चालनमा ल्याइएको छ । तालिम सञ्चालन गरेर यसलाई व्यावसायिक र विस्तार गर्ने तयारी रहेको उनले जानकारी दिए । पर्यटन मन्त्रालयमार्फत चन्द्रागिरिदेखि लाँकुरीभन्ज्याङ, फुल्चोकी हुँदै कुशादेवीसम्म सिँढी निर्माण भइरहेको छ । यो क्षेत्रमा ५७ दिनको ट्रेकिङ र छोटो दूरीको हाइकिङ गर्न सकिन्छ, उनले भने, हाम्रो प्रयासमा पर्यटन मन्त्रालयले पनि सहयोग गरिरहेको छ । उनका अनुसार चन्द्रागिरिबाट चम्पादेवी हुँदै लाँकुरीभन्ज्याङ, फुल्चोकी हुँदै कुशादेवीसम्म ट्रेकिङ गर्न सकिन्छ । बिहाबर क्षेत्रमा प्याराग्लाइडिङका अलावा बन्जी जम्पिङ र रक क्लाइम्बिङका लागि पनि पूर्वाधार विकास गर्न लागिएको उनले जानकारी दिए ।"
पुलिस र आर्मी फाइनल भिड्ने,"काठमाडौं नेपाल पुलिस र त्रिभुवन आर्मी क्लब दोस्रो रुस्लान कप क्रिकेट प्रतियोगिताको फाइनलमा फेरि भिड्ने भएका छन् । गतवर्ष पहिलो संस्करणमा पनि दुई टोलीले फाइनल खेल्दा पुलिस विजेता बनेको थियो । त्रिवि क्रिकेट मैदान कीर्तिपुरमा जारी प्रतियोगिताको सोमबार सम्पन्न सेमिफाइनलमा पुलिसले बुटवलको न्यू होराइजन क्रिकेट क्लबलाई ७ विकेट र आर्मीले सुदूरपश्चिमाञ्चल एकेडेमी (एसपीए) लाई ७० रनले पराजित गरेपछि उपाधि भिडन्त पक्का गरेका हुन् । टस हारेको न्यू होराइजन पूरा २० ओभर खेलेर ८२ रनमा अलआउट भयो । ओपनर शंकर रानाले १६ र कृष्ण कार्कीले नटआउट २५ रन बनाउनु बाहेक अन्यले दोहोरो अंकमा स्कोर बनाउन सकेनन् । कृष्णले २७ बल खेली ३ चौका प्रहार गरे । पुलिसका दीपेन्द्रसिंह ऐरी ३ विकेट लिँदै म्यान अफ द म्याचमा चुनिए । उनले ४ ओभरमा १५ रन खर्चे । ललित भण्डारी, रामनरेश गिरी, कुशल भुर्तेल, सुनील धमला र कप्तान मन्जित श्रेष्ठले ११ विकेट लिए । फर्ममा रहेका ओपनर सुनील धमलाले ३६ रन बनाएपछि पुलिसले १७४ ओभरमै लक्ष्य पूरा गर्यो । उनले ३९ बल खेल्दै ५ चौका प्रहार गरे । अर्का ओपनर दिलीप नाथ १० र प्रेम तामाङ शून्यमा आउट भए । आरिफ शेख १७ र योगेन्द्रसिंह कार्की २० रनमा नटआउट रहे । होराइजनका स्पिनर सुसन भारीले सुनील र प्रेमलाई आउट गरे । दिलीपको विकेट दुर्गेशले लिए । अर्को खेलमा आर्मीलाई सागर पुनको अलराउन्ड प्रदर्शनको साथ रह्यो । सागरले ७५ रन बनाएपछि टस जितेको आर्मीले ६ विकेट गुमाई १ सय ८७ रन जोड्यो । उनले ५२ बल खेल्दा ८ चौका र १ छक्का प्रहार गरे । २५ बलमा ५ चौका प्रहार गरेर ३० रन बनाएका अनिल मण्डलसँग सागरले ७ ओभरमा ६१ रन जोडेका थिए । नरेश बुढाएर शून्य, कप्तान विनोद भण्डारी ५ र राजु रिजाल १२ रनमै आउट भएपछि सागरले राजेश पुलामीसँग पाँचौं विकेटमा ६ ओभरमै ८५ रन जोडे । राजेशले २१ बल खेल्दा ४ चौका र ५ छक्का मद्दतमा ५५ रन बनाए । सागरले ४० बल र राजेशले २० बलमा अर्धशतक बनाएका थिए । उनीहरू दुवै अन्तिम ओभरमा आउट भए । एसपीएका अमित पौडेलले ४ ओभरमा १५ रन खर्चेर २ तथा विक्रम ठगुन्ना र विनोद लामाले ११ विकेट लिए । जवाफमा एसपीएले ७ विकेट गुमाई १ सय १७ रनमात्र बनाउन सक्यो । ओपनरद्वय विजय राणाले ३८ र रोमन बमले २५ रन बनाए । सन्दीप धामी १७ रनमा आउट भए भने अमित ११ रनमा नटआउट रहे । आर्मीका अविनाश कर्णले ४ ओभरमा २६ रन खर्चेर ३ लिए । दुई विकेट लिँदा सागरले ४ ओभरमा १७ र जितेन्द्र मुखियाले ३ ओभरमा १९ रन खर्चेका थिए ।"
युनाइटेडलाई राहत,"लन्डन जाल्टन इब्राहिमोभिचले अन्तिम समयमा गोल गरेपछि प्रिमियर लिगमा म्यानचेस्टर युनाइटेडले आक्रामक टिम लिभरपुलसँग ओल्ड ट्राफोर्डमा बराबरी खेल्दै एक अंक जोडेको छ ।कर्नरमा पाउल पोग्बाले हातले बल प्रहार गरेपछि प्राप्त पेनाल्टीमा जेम्स मिल्नरले गोल गर्दै लिभरपुललाई २७ औं मिनेटमा अग्रता दिलाएका थिए । लिभरपुलका गोलकिपर सिमोन मिग्नोलेटले उत्कृष्ट प्रदर्शन गर्दै फ्रिकिकमा इब्राहिमोभिच र हेनरिक माखटरयनका प्रहार असफल पार्दै योर्गन क्लोपको टिमलाई जोगाएका थिए ।पाहुना टिम जित हात पार्दै प्रिमियर लिगको दोस्रो स्थानमा उक्लने अवस्था देखिएको थियो । तर, इब्राहिमोभिचले एन्टोनियो भ्यालेन्सियाको क्रसमा हेडबाट गोल गर्दै युनाइटेडलाई अंक दिलाएका थिए । तेस्रो स्थानको लिभरपुल चेल्सीभन्दा ७ अंक पछाडि छ । लगातार जितको यात्रा ९ खेल टुंगिएको युनाइटेड १२ अंक अन्तरमा छ ।"
रियलको अपराजित यात्रा टुंगियो,"म्याड्रिड स्टेभन जोभेटिचले अन्त्यतिर नाटकीय गोल गरेपछि आइतबार सेभियाले रियल म्याड्रिडको अपराजित यात्रालाई ४० खेलमा पूर्णविराम लगाएको छ ।स्पेनी ला लिगामा सेभियाका गोलकिपर सर्जियो रिकोले ड्यानी कार्भाहाललाई फाउल हानेपछि पाएको पेनाल्टीमा क्रिस्टियानो रोनाल्डोले गोल गर्दै पाहुना टिमलाई अग्रता दिलाएका थिए । सर्जियो रामोसले पूर्वक्लबविरुद्ध आत्मघाती गोल गरेपछि खेल बराबरी भयो । वैकल्पिक खेलाडी जोभेटिचले केलर नाभासलाई पन्छाउँदै सेभियालाई जित दिलाए । नाभास आफ्नो पोसिजनमा थिएनन् । उनले हातले प्रयास गरे पनि जोभेटिचको प्रहार रोक्न सकेनन् ।शीर्षस्थानको रियल ६ अप्रिलयता पहिलोपल्ट पराजित भएको हो । यससँगै उसको अग्रता १ अंकमा छोटिएको छ । तर, जिनेदिन जिदानको टिमले उपाधि होडका टिमहरूभन्दा एक खेल बढी खेलेको छ । सेभिया बार्सिलोनालाई उछिन्दै दोस्रो स्थानमा उक्लियो ।इटालीरोम निकोला कालिनिच र मिलान बाडेल्जको गोलसँगै फियोरेन्टिनाले सिरि ए मा आइतबार युभेन्ट्समाथि २१ को अप्रत्यासित जित निकालेको छ । यसले शीर्षस्थानको युभेन्ट्सको अग्रता १ अंकमा झर्यो । कालिनिचले कर्नर नजिकबाट गोल गर्दै घरेलु टिमलाई अघि बढाए । बाडेल्जले क्रस गरेको बल कसैलाई नछोई गोलमा परिणत भयो । गोन्जालो हिग्विनले गोल गर्दै युभेन्ट्सलाई खेलमा फर्काउने प्रयास गरेका थिए ।"
उद्घाटनमा सहाराविरुद्ध सुदूर,"पोखरा १५ औं आहारारा गोल्डकप फुटबलको उद्घाटन खेलमा भिड्न लागेका आयोजक सहारा क्लब र सुदूरपश्चिम११ एकअर्काका लागि नौला प्रतिद्वन्द्वी हुन् । यी दुईको यसअघि कुनै पनि प्रतियोगितामा भेट भएको छैन । त्यसैले मंगलबार दुवैको पहिलो परिचय पोखरा रंगशालामा हुनेछ । आहाराराको १२ औं संस्करण जितेको आयोजक सहारा ११ औं संस्करणको फाइनलमा थ्री स्टारसँग पराजित भएको थियो । यो वर्ष खेलेका प्रतियोगितामध्ये हेटौंडा गोल्डकपमा सहाराको प्रदर्शन तारिफयोग्य थियो । प्रतियोगितामा सेमिफाइनल पुगेको सहारा मनाङमस्र्याङदीसँग १० को झिनो अन्तरले हारेको हो । खप्तड गोल्डकप धनगढीमा गत साता दिल्ली युनाइटेडसँग प्रतिस्पर्धात्मक खेल खेलेको सहारा ३२ ले पराजित भएको थियो ।सुदूरका विभिन्न गाउँलेका खेलाडी जुटाएर गठित सुदूरपश्चिम११ ले पछिल्लो समय राम्रो प्रदर्शन गर्दै आएको छ । खप्तड गोल्डकपमा सुप सेमिफाइनलसम्म पुगेको थियो । ए डिभिजन क्लब संकटासँग १० ले हार्दै सुदूर टिम उपाधि नजिक जान रोकिएको थियो । सुपले यसै वर्ष अत्तरियामा एउटा प्रतियोगिता जितिसकेको छ भने लखनउमा यूपी कप र गतवर्ष नेपालगन्जमा ए डिभिजन क्लब सहभागी प्रतियोगिता पनि जितेको हो । सुदूरका प्रशिक्षक सुरेश हमालले भने राम्रो प्रदर्शनलाई प्रयास गर्ने बताए । उनले भने, हामीसँग चमत्कार गर्छौं भन्ने त्यस्तो रणनीति छैन, राम्रो नतिजाका लागि खेल्छौं । सुप११ क्लबको गठनपछि गाउँले क्लबमा आबद्ध खेलाडीले मौका पाएको उनले सुनाए । हाम्रो टिममा बाहिरका कोही छैनन्, हाम्रै केटाहरू छन्, उनले भने, प्रत्येक खेलले सिकाउँछ, अझ राम्रो हुँदै जान्छ । हामीले त्यही गर्दै आएका छौं ।सहारासँग कुनै पनि खेलमा सँगै नपरे पनि त्यहाँबाट खेल्ने खेलाडीसँग प्रतिस्पर्धा हुँदै आएको उनले बताए । हामी खप्तडको फाइनल सकिनेबित्तिकै पोखरा आउनुपर्यो, अलि धपेडी भयो, उनले भने, वार्म अप पनि गराउन नपाई मंगलवार मैदानमा खेलाडी उतार्नु छ तर, हामी राम्रो नतिजाका लागि उत्साही छौं । आहारारा टिमका लागि राम्रो अनुभव हुने भएकाले पूरा अवसर सदुपयोग गर्ने उनको रणनीति छ । यता सहाराका प्रशिक्षक किरण श्रेष्ठले सुदूरपश्चिमको खेल हेरेकाले आक्रामक रणनीतिसाथ खेलाडीलाई मैदान उतार्ने बताएका छन् । सुदूरपश्चिम राम्रो टिम हो, उनले भने, हाम्रो पनि प्रतिस्पर्धात्मक खेल्ने रणनीति छ । यसपटक टिममा तीन विदेशी खेलाडी लिइएको बताएका उनले केही नयाँ र केही पुराना खेलाडी समेटेको जानकारी दिए । यो वर्षका प्रतियोगिताहरूमा हाम्रा खेलाडीको प्रदर्शन उत्साहजनक रह्यो, त्यही जोशसाथ हामी घरेलु मैदानमा पनि खेल्छौं ।"
राष्ट्रिय खेलकुद अब सहरलाई दिइने,"नेपालगन्ज युवा तथा खेलकुद मन्त्रालयले क्षेत्रीय तहमा आयोजना हुदै आएको बृहत राष्ट्रिय खेलकुदलाई प्रदेशअन्र्तगतका प्रमुख सहरमा सञ्चालन गर्ने तयारी गरेको छ ।आठौं राष्ट्रिय खेलकुद मध्यपश्चिमान्चलमा हुने वा प्रदेश ५ मा भन्ने टुंगो नलागिरहेका बेला मन्त्रालयका सहसचिव चूडामणि पौडेलले सहर तहमा हुने बताएका छन् । अन्तर्राष्ट्रिय अभ्यास पनि त्यही हो । क्षेत्र वा प्रदेशभन्दा सहरले आयोजना गर्ने मोडलमा जाने तयारी हुँदैछ, नेपालगन्जमा खेलाडीसहित पॉच जनालाई सोमबार सेलिब्रेटी रेस्पोन्स अवार्ड प्रदान गर्दै उनले भने, आठौं राष्ट्रिय खेलकुद आयोजनाको जिम्मेवारी नेपालगन्जले लिनुपर्नेछ । दुई वर्षमै व्यवस्थापनको दृष्टिले प्रतियोगितालाई भव्य र सफल पार्नुपर्ने चुनौती रहेको सहसचिव पौडेलले बताए । क्षेत्रगतबाट प्रदेश हँुदै राष्ट्रिय खेलकुदको जिम्मेवारी सहरलाई दिने प्रणालीको अभ्यास सम्भवत: नेपालगन्जबाट हुने उनको दाबी थियो । मध्यपश्चिम क्षेत्रीय खेलकुद विकास समितिका अध्यक्ष भीम ओलीले नेपालगन्जका लागि मिसन २०७५ सुरु भइसकेको बताए । विभिन्न क्षेत्रमा अगुवाई गर्ने व्यक्तित्वमध्ये पॉच जनालाई उक्त अवार्ड दिइएको हो । अवार्ड पाउनेमा राष्ट्रिय महिला क्रिकेट टिमकी पहिलो कप्तान नेरी थापा, चर्चित भारोत्तोलक प्रकाश केसी, मिस नेपालगन्ज सुमन थापा र मिस मध्यपश्चिम एलिना मगर तथा नेपालगन्ज उद्योग वाणिज्य संघका अध्यक्ष नन्दलाल वैश्य थिए । क्रियटिभ ह्यान्ड्स ग्रुप र ओम फिटनेस क्लबले उक्त अवार्ड कार्यक्रम गरेका हुन् ।"
रिड मोडलको सनसनी,"काठमाडौं रिड मोडल कलेजको अग्रतासँगै जारी १२ औं ढोरपाटन डबल लिग महिला भलिबल प्रतियोगिताको पहिलो चरण सोमबार सकिएको छ । भारतीय खेलाडीको साथमा उत्रिएको रिड मोडलले सोमबार सम्पन्न दुवै खेलमा विजय पाएको थियो । त्यसपछि टोली ९ खेलबाट २७ अंक बटुल्न सफल भयो । अपराजित बनेको रिड मोडलले त्रिभुवन आर्मी र ढोरपाटन स्पोर्टस क्लबलाई समान ३० को सोझो सेटमा हरायो । आयोजक ढोरपाटनलाई २५४, २५१६, २५१० ले हराएको रिडले आर्मीमाथि २५११, २५९, २५१६ को नतिजा निकालेको थियो । आर्मी ९ खेलबाट १२ अंकका साथ छैटौं र आयोजक ढोरपाटन ९ खेलबाट ८ अंकका साथ सातौं स्थानमा रहे । दुवै दोस्रो चरणलाई छानिए । पहिलो चरणको अन्तिम खेलमा चिरप्रतिद्वन्द्वी न्यू डायमन्ड एकेडेमीलाई २५२०, २५१८, २५१२ सोझो सेटमा हराउँदै एपीएफ क्लब दोस्रो स्थानमा रह्यो । एपीएफले ९ खेलबाट २४ अंक बटुलेको थियो । यो हारले न्यू डायमन्ड ९ खेलबाट २१ अंकमा समेटिँदै तेस्रो स्थानमा झरेको हो । सोमबारै नेपाल पुलिस क्लब रामेछापको चन्डेश्वरी युवा क्लबलाई २५८, २५१७, २५११ को सोझो सेटमा पराजित गर्दै चौथो स्थानमा पुग्यो । पुलिसले ९ खेलबाट १८ अंक जोडेको छ । पश्चिमाञ्चल पाँचौं स्थानमा रहँदै दोस्रो चरण पुगेको छ । टोलीले खेलेका ९ खेलमध्ये ५ मा जित र ४ मा हार बेहोर्दै १५ अंक जोडेको थियो । चन्डेश्वरी, न्यु डायमन्ड स्पोर्टस क्लब र विजेश्वरी ज्ञानमन्दिर स्कुल पहिलो चरणको लिगबाटै बाहिरिइएका छन् ।"
न्युजिल्यान्डको प्रभावशाली जित,वेलिङटन केन विलियम्सनले व्यक्तिगत १५ औं शतक बनाएपछि न्युजिल्यान्डले बंगलादेशलाई पहिलो टेस्टको अन्तिम सेसनमा सोमबार सनसनीपूर्ण रूपमा ७ विकेटले हराएको छ । विलियम्सनले टेस्टलाई दोस्रो इनिङ्सको खेल पनि माने । बंगलादेशले पहिले ब्याटिङ गर्दै बनाएको ५ सय ९५ रनको जवाफमा न्युजिल्यान्डले ५ सय ३९ रन बनाएको थियो । तर नाटकीय साबित पाँचौं दिन बंगलादेश आफ्नो दोस्रो इनिङ्समा ९ विकेट गुमाएर १ सय ६० रनमा खुम्चिएको थियो । बाउन्सरका कारण घाइते भएका बंगलादेशका प्रभावशाली ब्याट्सम्यान मुसफिकर रहिमलाई अस्पताल लानुपरेको थियो । उनलाई चिकित्सकले खेल्न सक्ने बताए पनि मैदान उत्रिएनन् । न्युजिल्यान्डले जवाफमा २ सय १७ रनको लक्ष्य पछ्याउन आक्रामक ब्याटिङ गरे । विलियम्सनलाई रस टेलरले राम्रो साथ दिए । न्युजिल्यान्ड जितसम्म पुग्दा टेस्टमा अझै पर्याप्त समय बाँकी थियो । विलियम्सन ९० बलमा १ सय ४ रन जोडै नटआउट रहे । टेलरले ६ चौकासहित ६० रन बनाए । सुरुवाती दुई इनिङ्स समाप्तिमा बंगलादेश ५६ रनले अगाडि थियो ।
तेस्रो संस्करण नेपालमा,काठमाडौं दक्षिण एसियाली सेपाकताक्रो च्याम्पियनसिपको तेस्रो संस्करण नेपालमा हुने भएको छ । दक्षिण एसियाली सेपाकताक्रो महासंघको कोलम्बोमा सम्पन्न चौथो बैठकले सोमबार उक्त निर्णय गरेको हो । प्रतियोगिता २०१८ को जनवरी १८ तारिखदेखि हुनेछ । पहिलो संस्करण पनि नेपालमै भएको थियो । दोस्रो संस्करण कोलम्बोमा आइतबार सकिएको थियो । ५ राष्ट्र सहभागी प्रतियोगितामा नेपालले पुरुषमहिला डबल्स र रेगु गरी ४ स्पर्धामा भाग लिएको थियो । सबैमा नेपालले रजत पदक जित्यो । बैठकले यसै वर्ष युथ च्याम्पियनसिप भारतमा गर्ने र नेपालमै हुने १३ औं साग खेलकुदमा सेपाकताक्रोलाई समावेश गर्न सबै राष्ट्रले पहल गर्ने निर्णय गरेको छ ।
बखत स्मृति भलिबल सुरु,"मुगु गमगढीमा पहिलो बखतबहादुर शाही स्मृति गाविसस्तरीय भलिबल प्रतियोगिता आइतबार सुरु भएको छ । ७ टिमले भाग लिएको प्रतियोगिता विजेताले १० हजार, उपविजेताले ७ हजार र तेस्रो हुने टिमले ५ हजार नगद पुरस्कार जित्ने आयोजक लोकतान्त्रिक खेलकुद संघका अध्यक्ष कवीन्द्र मल्लले जानकारी दिए ।"
जावलाखेलमा भेट्रान फुटबल,काठमाडौं जावलाखेल युथ क्लबले जावलाखेल कप भेट्रान फुटबल प्रतियोगिता गर्ने भएको छ । प्रतियोगिता माघ २०२२ गतेसम्म जावलाखेल फुटबल मैदानमा हुनेछ । नेपालका ए डिभिजन क्लबसहित कर्पोरेट हाउस र संघसंस्था गरी १२ टिमले भाग लिने आयोजक क्लबले जनाएको छ । २०३३ सालअघि जन्मेका खेलाडीले मात्र खेल्न पाउने प्रतियोगिता विजेतालाई १ लाख र उपविजेतालाई ५० हजार पुरस्कार दिइने क्लबका महासचिव मनमोहन केसीले बताए । त्यस्तै विधागत उत्कृष्टले ५ हजार तथा सर्वोत्कृष्ट खेलाडीले १५ हजार पुरस्कार पाउने छन् ।
