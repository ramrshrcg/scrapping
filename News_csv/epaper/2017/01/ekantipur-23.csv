शीर्षक,विवरण
६ दिनभित्रै चुनाव मिति,"काठमाडौं प्रधानमन्त्री पुष्पकमल दाहालले माघ १५ भित्रै निर्वाचन मिति घोषणा गर्ने बताउँदै स्थानीय चुनाव गराउन तुरुन्तै पूरक संविधान संशोधन प्रस्तावसमेत ल्याउने जानकारी दिएका छन् । यसका लागि कांग्रेस, एमाले र माओवादी केन्द्रबीच शनिबार साँझ बालुवाटारमा भएको बैठक सहमति नजिक पुगेको उनले बताए । अहिले म सबै कुरा भन्दिनँ, तर हामी समझदारी नजिकै पुगिसकेका छौं, प्रधानमन्त्रीले आइतबार राजधानीमा भने, त्यसैका आधारमा चुनावको तिथि घोषणा गर्न अब ७ दिन पनि होइन, केबल ६ दिनमात्रै बाँकी छ । प्रधानमन्त्रीले माघ १५ भित्रै चुनाव घोषणा हुने बताए । संसदीय पत्रकारिता नामक पुस्तक संसद् भवनमा विमोचन गर्दै दाहालले भने, यसका लागि हिजो रातिको बैठक एकदमै सकारात्मक छ । शनिबारको उक्त बैठकमा सहभागी एमाले संसदीय दल उपनेता सुवास नेम्वाङका अनुसार दाहालको त्यो पूरक प्रस्ताव हो संविधानअनुसार राष्ट्रिय सभा चुन्न अनिवार्य मानिएको इलेक्टोरल कलेजमा रहने गाउँपालिका र नगरपालिकाका प्रमुख तथा उपप्रमुखको मतको प्रावधान अर्को पूरक संविधान संशोधन प्रस्तावमार्फत खारेज गरिदिने । नेम्वाङको भनाइ पुष्टि गर्दै अर्का एमाले नेताले भने, त्यसो गर्न सकियो भने मधेसी मोर्चाले मधेसमा जनसंख्याका आधारमा स्थानीय तहको संख्या, सिमाना किटानी गरिनुपर्ने भन्ने मागबाट पछि हट्नेछ, त्यो माग संघीय संसद्को चुनावका लागि मात्रै उठ्ने भएकाले तत्काललाई स्थानीय चुनावको तगारो हटाउन सकिन्छ भन्ने प्रधानमन्त्रीजीको रणनीति हो । हामीसँग यस्तो प्रस्ताव राख्नुभएको थियो । ती नेताले भने, हामीले यो हाम्रा लागि नयाँ खालको प्रस्ताव भयो । एकपल्ट छलफल गरेर राय दिनेछौं भनी बैठकबाट फक्र्यौं ।माओवादी केन्द्रका नेता नारायणकाजी श्रेष्ठका अनुसार इलेक्टोरल कलेजमा गाउँपालिका र नगरपालिका प्रमुख तथा उपप्रमुख सहभागी हुने प्रावधान खारेज गरिदिने हो भने कम्तीमा स्थानीय चुनाव विरुद्धमा मधेसी दलहरू जानुपर्ने कारण नै सकिने भएकाले सहमतिको यो विकल्प अघि सारिएको हो । मोर्चाका साथीहरूले स्थानीय तहको पुन:संरचना जनसंख्याका आधारमा नगर्दा आफ्नो प्रतिनिधित्व कम हुने भन्दै विरोध गर्नुभएको हो, त्यसैले हामीले तत्काललाई चुनावको बाटो खोल्न यसलाई विकल्पका रूपमा ल्याएका हौं, श्रेष्ठले भने, हिजोको बैठकमा प्रधानमन्त्रीज्यूले यो प्रस्ताव राख्नुभएको हो । कांग्रेस यसमा तयार छ । एमालेका साथीहरूले सल्लाह गरेर जवाफ दिने भन्नुभएको छ । कांग्रेसका एक उच्च नेताले मधेसी मोर्चाले यो प्रावधान खारेज भएपछि चुनावबारे नरम नीति लिने दाबी गरे । उनले भने, अब चुनावमा जानेबारे कुनै अलमल छैन, मोर्चाका साथीहरूको नीति पक्कै नरम आउने हाम्रो बुझाइ छ । मोर्चाका उच्च नेताहरूले भने यसबारे तत्कालै जवाफ दिन नसकिने भन्दै प्रतिक्रिया दिन अस्वीकार गरेका छन् । उनीहरू आन्तरिक परामर्शमा छन् । प्रधानमन्त्री दाहालले सोमबारदेखि माघ १५ भित्रमा निर्वाचन आयोगलाई राजनीतिक सहमतिबमोजिम अघि बढ्ने गरी काम दिने, अनि १५ गतेभित्र चुनावको तिथि घोषणा गर्ने बताए । निर्वाचन आयोगले मागेको समयअनुसार सय दिन अर्थात् वैशाख २५ देखि ३० भित्रमा स्थानीय निकायको निर्वाचन सुरु गराउन सम्भव छ, जेठ दोस्रो साताभित्र सकिने गरी स्थानीय चुनावको तिथि घोषणा हुन्छ, दाहालले भने, अब हामीले लडेर ल्याएको यो परिवर्तनलाई वैधानिकता दिन पनि यति समयभित्र चुनावमा जानुको विकल्प छैन । अर्को वर्ष माघ ७ सम्म हामीलाई चुनाव गर्ने समय उपलब्ध भए पनि हिउँदको जाडो सुरु हुनुअघि नै मंसिरभित्र तीनैवटा निर्वाचन अब गर्नैपर्छ ।पूरक संशोधन प्रस्तावबारे तीन दिनभित्र मधेसी मोर्चासँग छलफल गरिने एक मन्त्रीले कान्तिपुरलाई बताए । सद्भावना पार्टी सहअध्यक्ष लक्ष्मणलाल कर्णले भने पूरक प्रस्ताव ल्याउन लागिएको बारे आफूले जानकारी पाए पनि त्यो के होला भन्नेबारे अहिलेसम्म थाहा हुन नसकेको बताए । हामीकहाँ त्यो पूरक प्रस्तावबारे कुनै जानकारी आइपुगेको छैन, आएपछि त्यो उचित हुन्छ कि हुँदैन भनौंला, कर्णले भने, मधेसका आन्दोलनरत पक्षलाई मान्य हुने गरी आएछ भने ठिकै छ, नत्र अहिलेकै अवस्था रहेमा निर्वाचन बहिष्कार गर्ने हाम्रो नीति स्पष्ट कायम नै छ । कार्यक्रममा एमाले नेता नेम्वाङले संविधान कार्यान्वयन गर्नका लागि अविलम्ब चुनाव घोषणा गर्न सरकार किन चुकिरहेको भनी सोधेपछि दाहालले त्यसको जवाफ दिँदै संविधान संशोधन र चुनाव दुवै आफ्नो प्राथमिकतामा रहे पनि प्रमुख प्रतिपक्षी एमालेले संशोधन पन्छाउन खोजिरहेको आरोप लगाएका थिए । संविधान जारी गर्ने बेलामै ठूला तीन दलको तर्फबाट तत्कालीन प्रधानमन्त्री तथा कांग्रेस सभापति सुशील कोइरालाजीलाई हामीले असन्तुष्टिहरू सम्बोधन गर्दै संविधान संशोधन गर्ने प्रतिबद्धता व्यक्त गर्न संसद्मा बोल्न भनेका थियौं, संविधान जारी गर्ने बेलामै संशोधनको यस्तो प्रतिबद्धता व्यक्त गर्ने परम्परा अन्यत्र सायद छैन, दाहालले भने, अहिले आएर यो पक्ष बिर्सन मिल्दैन । ९० प्रतिशतले जारी गरेको संविधान भनेर मात्रै अब पुग्दैन । अंकगणित मात्रै चल्ने भए राजनीति सरल हुनेथियो तर त्यस्तो सधैं हुँदैन । अब बिजगणित, ज्यामिति र त्रिकोणमिति पनि प्रयोग गर्नुपर्यो । आफूले संविधानको स्वीकार्यता फराकिलो पार्न दोस्रोपल्ट सत्तारोहण गरेको भन्दै संविधान संशोधन र चुनावमार्फत कार्यान्वयनको प्राथमिकताबाट दायाँबायाँ नहुने प्रतिबद्धता प्रकट गरे ।आइतबारै सिरहाका मधेसी बस्तीमा तीनवटा कार्यक्रम भ्याएर फर्केको भन्दै दाहालले भूराजनीतिक संवेदनशीलता पहिलेभन्दा अझै बढेको बताए । इतिहासमा राष्ट्रिय स्वाधीनता र भौगोलिक अखण्डता कमजोर पार्ने प्रयास फेरि एकपल्ट भइरहेको भन्दै उनले राष्ट्रिय शक्तिहरू एकताबद्ध हुनुपर्ने आवश्यकता रहेको टिप्पणी गरे । २०६२६३ को परिवर्तनले गणतन्त्र, संघीयता, समावेशी लोकतन्त्रजस्ता ठूला परिवर्तन ल्याए पनि अहिले त्यसलाई धरापमा पार्न भयानक चलखेल भइरहेको भन्दै उनले भने, अब देशमा दुर्घटना भयो भने ०१७ सालको जत्रोमात्रै हुँदैन, त्योभन्दा भयानक हुन सक्छ । त्यो रोक्न प्रधानमन्त्रीको हैसियतमा म सक्रिय छु । समय घर्कियो भने हाम्रो पहलकदमीभन्दा परिस्थिति बाहिर जान सक्छ ।एमाले नेता नेम्वाङले अरू देशभन्दा बढी जनप्रतिनिधिको अनुमोदनले संविधान पारित गरे पनि कार्यान्वयन गर्न सरकार पछि हट्नुको कारण स्पष्ट नभएको भन्दै आलोचना गरेका थिए । हामीले ५ वर्ष ८ महिना लगाएर बनाएको संविधानलाई हतारहतार बनाएको भनेर आलोचना गरियो, सत्यतथ्य कुरा मिडियाले भनिदिनुपर्यो, नेम्वाङले भने, यसअघिका सबै संविधान राजाले आफैं वा आफूलाई सजिलो हुने गरी बनाएका थिए, यो पहिलोपल्ट जनताले प्रतिनिधिमार्फत बनाएको हो । त्यसैको कार्यान्वयन गर्न प्रधानमन्त्रीले यसै कार्यक्रमबाट आजै चुनावको मिति घोषणा गरिदिनहुनेछ भन्ने मेरो अपेक्षा छ । नेम्वाङले यसो भनेपछि दाहालले चुनावको तिथि घोषणा गर्न अब ६ दिन नकाट्ने जवाफ दिएका हुन् । कार्यक्रममा सभामुख ओनसरी घर्तीले संविधान कार्यान्वयन गर्नका लागि दलहरू एक ठाउँ उभिनुको विकल्प नभएको बताएकी थिइन् ।"
बिजुली चोरी गिरोहमा प्राधिकरणकै कर्मचारी,"४० देखि ५० हजार रुपैयाँ तिर्नुपर्ने घरमा गिरोहले चारपाँच सय तिरे पुग्ने गरिदिन्थे, मासिक १०१२ लाख रुपैयाँको विद्युत् खपत हुने उद्योगमा ५० हजार मात्रै तिरे हुने बनाइदिन्थेकाठमाडौं विद्युत् चोरी गिरोहकै कारण लोडसेडिङ बढेको र उपलब्ध बिजुली न्यायिक वितरण हुन नसकेको बहस चुलिरहेका बेला विद्युत् चोरीमै संगठित गिरोहमा आबद्ध १६ जना पक्राउ परेका छन् । यतिसम्म कि, विद्युत् प्राधिकरणकै उपल्ला कर्मचारी, मिटर रिडर, प्राविधिक कर्मचारी र पूर्वकर्मचारीसमेत यसमा संग्लन भेटिएका छन् । प्राधिकरणको बालाजु शाखाका सुपरभाइजर सुमन श्रेष्ठसहित रत्नपार्कस्थित प्राधिकरण वितरण तथा सेवा निर्देशनालयका वरिष्ठ सहायक दिलबहादुर साउद, सोही कार्यालयका मिटर रिडरहरू मनिज श्रेष्ठ, ओम ढुंगाना, प्रदिप शर्मा, श्याम बस्नेत, ठाकुर महर्जन, काठमाडौंस्थित शाखाका प्राविधिक कर्मचारी टहलबहादुर कार्की, हेटौंडा वितरण केन्द्रमा कार्यरत मिटर रिडर महादेव प्रधान, बानेश्वर शाखाका मिटर प्राविधिक कर्मचारी अच्युत खड्का, लगनखेल शाखाका मिटर रिडर सूर्यबहादुर थापा र भक्तपुर शाखाका पूर्वसुपरभाइजर भगवान पाण्डेलाई महानगरीय प्रहरी अपराध महाशाखाले पक्राउ गरेको हो । गिरोहसँग मिलेर थोरै विद्युत् महसुल तिर्ने चार व्यवसायीसमेत समातिएका छन् । गोकर्णेश्वर नगरपालिका१३ स्थित मञ्जुश्री खानेपानी व्यवसायका सञ्चालक कुमार लामा, गौशालामा मिठाई पसल चलाएर बसेका भारतीय नागरिक तपन घोष, नक्सालस्थित कपास व्यापारी भारतीय नागरिक परवेज आलम र अनामनगरस्थित रामेश्वरम मिठाई पसलका सञ्चालक रामेश चुँडाललाई समेत पक्राउ गरिएको हो । केही सातादेखिको निगरानीपश्चात् उनीहरू पक्राउमा परेका हुन् । सुरुमा मिटर रिडरहरूले व्यवसायी र घरधनीलाई मिटरमा जति रकम उठे पनि थोरै पैसा तिरेर उम्कन मिल्ने उपाय सुझाउँछन् । रिडरले थोरै रकम उठेको बिल तयार पार्छन् र प्राधिकरणकै प्राविधिक कर्मचारीको सहयोगमा मिटरको सिल तोडेर मिटर उल्टो घुम्ने बनाउँछन् । महाशाखाका एसएसपी सर्वेन्द्र खनालका अनुसार यस्तो थुप्रै गिरोह छन्, तर सबै संगठित छन् । गिरोहहरू बिजुली धेरै खपत हुने क्षेत्रमा खटिन्छन्, उनले भने । कसरी कम शुल्क तिर्न सकिन्छ भन्ने उपायको खोजीमा रहेका व्यवसायीको सम्पर्कमा पुगेपछि मिटर रिडर र प्राविधिक कर्मचारीले सेटिङ तयार पार्छन् । प्राधिकरणका उपल्ला कर्मचारीको मिलेमतोमा तयार हुने यस्तो सेटिङ मा व्यवसायीसँग मोटो रकम लिइन्छ र बाँडीचुँडी गरिन्छ । कतिसम्म भने प्राधिकरण बालाजु शाखाका सुपरभाइजर सुमन श्रेष्ठ प्राय: कार्यकक्षमा भेटिँदैनथे । कार्यालय समयमा पनि उनी बा५च ३४५१ नम्बरको निजी गाडीमा बौद्ध, बालाजु र मन्डिखाटार क्षेत्र घुमिरहन्थे । गाडीको डिक्कीमा मिटर सिल, मिटर खोल्न आवश्यक उपकरण, मिटर बिगार्न आवश्यक तारलगायत सामग्री सधंै बोकी हिँड्थे । अपराध महाशाखाको टोलीले केही दिनयता उनको गतिविधि निगरानी गरिरहेको थियो । श्रेष्ठ निजी घरका अलावा धेरै बिजुली खपत गर्ने उद्योगमा लुसुक्क छिर्थे । बिजुली खपत जति भए पनि थोरै रकम उठाइदिने डिल गरेर फर्कन्थे । महाशाखा टोलीले शनिबार साढे ४ बजे मन्डिखाटारस्थित घरमा मिटर बिगारिरहेको अवस्थामै श्रेष्ठलाई पक्राउ गरेको हो । प्राधिकरणका मिटर रिडरदेखि सिलबन्दी गर्ने कर्मचारी र अधिकृत तहका कर्मचारीको मिलेमतोमा वर्षौंदेखि यस्तो धन्दा चलिआएको थियो । लोडसेडिङमा मलजल गर्ने र प्राधिकरणलाई टाट पार्ने गिरोह सक्रिय रहेको पुष्टि भएको छ, एसएसपी खनालले भने ।गिरोहले मिटर बिगारेर कम शुल्क तिरे पुग्ने व्यवस्था मिलाइदिएबापत कारखानाबाट मासिक ४० देखि ५० हजार रुपैयाँ लिएको देखिन्छ । घरको हकमा भने उनीहरूले कति शुल्क कम उठ्ने बनाइएको हो, त्यसै आधारमा रकम लिएको देखिन्छ । कतिसम्म भने मासिक चालीसदेखि पचास हजार रुपैयाँ बराबरको विद्युत् खपत हुने घरमा गिरोहले मासिक चारदेखि पाँच सय रुपैयाँ शुल्क तिरे पुग्ने बनाइदिन्थे । त्यस्तै मासिक दसदेखि १२ लाख रुपैयाँ बराबरको विद्युत् खपत हुने उद्योगमा पचास हजार रुपैयाँ मात्रै तिरे हुने बनाइदिन्थे ।महाशाखाका अनुसार प्रत्येक दिन यो टोलीले काठमाडौं र वरिपरिका जिल्लामा पुगेर २० देखि २५ स्थानमा मिटर बिगार्ने काम गर्दै आएका थिए । एसएसपी खनालका अनुसार यो टोली पछिल्ला १२ वर्षदेखि यस्तो काममा संलग्न रहँदै आएका देखिन्छन् । प्राधिकरणका एक उपल्ला कर्मचारीले विद्युत् चोरीमा संगठित गिरोह लागिपरेको यो घटनाले पुष्टि गरेको बताए । अझै उपल्ला कर्मचारी र ठूलो गिरोह संगठित भएर लागिपरेको हुन सक्छ, उनले कान्तिपुरसँग भने । प्राधिकरणले विद्युत् चुहावट करिब २६ प्रतिशत रहेको निष्कर्ष निकालेको छ । जसमा १२ देखि १४ प्रतिशत प्राविधिक चुहावट भए पनि अन्य चुहावट भनेको गिरोहको सक्रियता र व्यक्तिगत रूपमा हुने चोरी नै हुन् । प्राधिकरणका अनुसार औसत मूल्यका हिसाबले प्रत्येक वर्ष चोरीको बिजुलीकै कारण ९ अर्ब रुपैयाँभन्दा धेरै गुम्ने गरेको छ । विद्युत् चोरीमा प्राधिकरणका कर्मचारी पक्राउ परेको जानकारी महाशाखाको अभियोजन शाखाले साँझ प्राधिकरण केन्द्रीय कार्यालयलाई गराएको थियो । प्राधिकरणका प्रवक्ता प्रबल अधिकारीले भने, विद्युत् मिटरमा कम खपत देखाई कम महसुल उठाएर नेपाल सरकारलाई नोक्सान पुर्याएको भन्ने गोप्य सूचनाका आधारमा केही बहालवाला र केही पूर्वकर्मचारीलाई अनुसन्धानका क्रममा सोधपुछ भइरहेको व्यहोराको जानकारी प्रहरीले गराएको छ । प्राधिकरणले केही समययता देशव्यापी रूपमा रहेको विद्युत् चुहावट रोक्नका लागि भन्दै ऊर्जा मन्त्रालयका सहसचिव सन्दीप देवको नेतृत्वमा दौडाह टोली खटाएको छ । विद्युत् चोरी मात्रै रोक्न सकियो भने पनि लोडसेडिङ घटाउन ठूलो योगदान पुग्नेछ, प्रवक्ता अधिकारीले भने ।"
आमाको नामबाट नागरिकता देऊ,"काठमाडौं सर्वोच्च अदालतले बुवाको पहिचान नखुलेकै आधारमा नेपाली आमाका सन्तानलाई वंशजको नागरिकताबाट वञ्चित गर्न नमिल्ने ठहर्याएको छ । बाबुको नागरिकताको अवस्था थाहा नभएकै कारणबाट जिल्ला प्रशासन कार्यालय काठमाडौंले नागरिकता दिन इन्कार गरेका दुई दिदीभाइलाई सर्वोच्चले वंशजको नागरिकता प्रदान गर्न सरकारलाई आदेश दिएको छ । तत्कालीन प्रधानन्यायाधीश कल्याण श्रेष्ठ र न्यायाधीश ओमप्रकाश मिश्रको संयुक्त इजलासले गरेको निर्णयको हालै तयार पूर्णपाठमा नागरिकताका लागि सक्षम व्यक्तिलाई विभिन्न अड्चन देखाई नागरिकताबाट वञ्चित गर्न नहुने ठहर्याएको छ । नेपाली नागरिक आमाबाट नेपालमा जन्म भई नेपालमै बसोबास गरिरहेका व्यक्तिहरूले आमाको नामबाट नागरिकता प्राप्त गर्न सक्ने भनी व्यवस्था गरिसकेको अवस्थामा बाबु विदेशी वा स्वदेशी हो भन्ने प्रश्न उठाई संविधान र कानुनबमोजिम नागरिकता प्राप्त गर्ने योग्यता पुगेका व्यक्तिहरूलाई नागरिकता दिन इन्कार गरी नागरिकताविहीन बनाउनु कानुनअनुकूलको कार्य मान्न सकिएन, सर्वोच्चको निर्णयमा भनिएको छ, बाबुको नागरिकताको पहिचान नखुलेको भनी निवेदकहरूलाई नागरिकता नदिनु संविधानविरुद्ध हुन जान्छ । २०४१ वैशाख २१ गते काठमाडौंबाट नागरिकता लिएकी अनिता सापकोटाले बारा डुमरबाना घर भएका समिम सिद्दिकीसँग घरजम गरेकी थिइन् । उनीहरूबाट २०४४ असारमा छोरी सज्दा र २०५० फागुनमा असिम जन्मिए । त्यसको तीन वर्षपछि २०५३ मंसिरमा बाराको डुमरबानास्थित पुख्र्यौली घर हिँडेका समिम एकाएक बेपत्ता भए । पछि उनीहरूले खोजतलास गर्दासमेत बाबु भेटिएनन् । नागरिकताका लागि उनीहरूले २०६८ मंसिरमा महानगरपालिकाको वडा कार्यालयबाट सिफारिस लिएका थिए । त्यसपछि नागरिकताका लागि जिल्ला प्रशासन कार्यालयमा निवेदन दिन खोज्दा प्रमुख जिल्ला अधिकारीको आदेशमा निवेदन दर्ता भएन । प्रक्रिया पुर्याएर निवेदन दिँदा पनि नागरिकता पाउने अवस्था नभएको भन्दै जिल्ला प्रशासन कार्यालय काठमाडौंले निवेदन दर्ता गर्नै अस्विकार गरेको थियो । आमाको नामबाट नागरिकता दिन नमिल्ने भनी प्रशासनले निवेदन दर्ता गर्न अस्वीकार गरेपछि उनीहरू अदालत गएका थिए । काठमाडौंका तत्कालीन प्रमुख जिल्ला अधिकारी रत्नराज पाण्डेयले रित नपुर्याएको भन्ने ठहर्याएको भरमा निवेदन दर्ता नगरिएको जवाफ दिएको भेटिएको छ । निवेदकका बाबुआमाको विवाह दर्ता नभएको साथै ऐन र नियमावलीबमोजिम रित नपुर्याएको हुँदा नागरिकता नदिएको हो, पाण्डेयले सर्वोच्चमा पठाएको लिखित जवाफमा भनिएको छ । प्रधानमन्त्री तथा मन्त्रिपरिषद् कार्यालयले नेपाली आमाबाट नेपालमा जन्मेको व्यक्तिले आमाको नामबाट नागरिकता माग्न आए सहज तरिकाले नागरिकता उपलब्ध गराइदिन परिपत्र गरेको भन्दै नागरिकता दिन कुनै अवरोध नगरेको जवाफ लेखेको थियो । रिटमाथिको निर्णयमा सर्वोच्चले आमा नेपालको वंशज नागरिक भन्ने तथ्य प्रमाणित हुँदाहुँदै बाबुको नागरिकताको पहिचान नखुलेको आधार देखाई नागरिकताको प्रमाणपत्र जारी नगर्ने प्रशासनको आदेशले महिला भएकै आधारमा अनिता सापकोटामाथि विभेद गरेको भन्नेसमेत देखिँदा यस्ता कार्यले संवैधानिक व्यवस्थालाई परास्त गर्न खोजेको ठहर्याएको छ । लैंगिक विभेदका मुद्दाबारे जानकार अधिवक्ता मीरा ढुंगाना अदालतले दिएका आदेश त्यही घटनाबाहेक अरूमा कार्यान्वयन हुन नसक्दा समस्या परेको बताउँछिन् । अदालतको आदेशका कारण जसलाई अन्याय भयो, उसले त न्याय पाएको छ, ढुंगानाले कान्तिपुरसित भनिन्, तर त्यस्तै खालका अरू घटनामा प्रशासनले अदालतको आदेश पालना नगर्दा फेरि सुरुदेखि कानुनी संघर्ष गर्नुपर्छ । केही महिनाअघि मात्रै नागरिकताको सवाल जोडिएका आधा दर्जन मुद्दा किनारा लागेका छन् । त्यस्तै एक दर्जन मुद्दा अदालतमा विचाराधीन छन् । नेपालको संविधानको धारा ११ मा नेपाली नागरिक आमाबाट जन्मेर नेपालमा बसोबास गरेको र बाबुको पहिचान हुन नसकेको व्यक्तिलाई वंशका आधारमा नेपालको नागरिकता दिने उल्लेख छ । तर बाबु विदेशी नागरिक भएको ठहरिए वंशजबाट पाएको नागरिकता अंगीकृतमा परिणत हुनेछ । स्थानीय प्रशासनकाअधिकारीहरूले यही प्रावधानलाई आधार देखाई पितृत्वको पहिचान नभएका र भए पनि ठेगाना नखुलेका सन्तानलाई वंशजको नागरिकता प्रदान गर्न इन्कार गरिरहेका हुन् । स्थानीय प्रशासनले आमाको नामबाट नागरिकता लिन खोज्नेलाई तिम्रो बाउ नेपाली हो कि विदेशी भनेर केरकार गर्ने परिपाटी अहिले पनि कायमै छ, अधिवक्ता ढुंगाना भन्छिन्, बाबु विदेशी भएको प्रमाणित भए मात्रै नागरिकता अंगीकृतमा परिणत हुने हो, अन्यथा वंशज नै ठहरिन्छ ।जिल्ला प्रशासन कार्यालयका अधिकारीहरूले संविधान, कानुन र मानव अधिकारसम्बन्धी व्यवस्था नबुझेर वा कानुनको गलत तर्क र अर्थ लगाएर नागरिकताको प्रमाणपत्रबाट वञ्चित हुन नसक्ने भन्दै सर्वोच्चले बाबु वा आमामध्ये कुनै एक नेपालको नागरिक भए त्यस्तो व्यक्तिले नेपालको नागरिकता प्राप्त गर्न सक्ने यसअघि प्रतिपादित सिद्धान्तको पनि स्मरण गराएको छ । सर्वोच्चले आमाको नामबाट नागरिकता पाउन पटकपटक झन्झट हुने गरेकाले कानुनी उपचारका लागि सर्वोच्चमा निवेदन आउने क्रम बढेकोमा ध्यानाकर्षण भएको जनाएको छ । आमाको नामबाट नागरिकता लिने कामप्रति नकारात्मक सोच नराख्न र सीमान्तकृत समुदायलाई असुविधा नदिन सरकारका नाममा आदेश दिएको छ । उसले आमाको नामबाट सहजै नागरिकता दिनदिलाउन र त्यसबारे कुनै गुनासो आए त्यसलाई सुन्ने संयन्त्र स्थापना गर्न पनि गृह मन्त्रालयलाई आदेश दिएको छ ।"
२९ सरकारी अस्पतालको आफ्नै फार्मेसी,"काठमाडौं उपत्यकाका ४ सरकारी अस्पतालले आफ्नै (औषधि पसल) फार्मेसी सञ्चालनमा ल्याएका छन् । फार्मेसी सञ्चालनका लागि सरकारले अनुदान स्वरूप बीउ पुँजी (सिड मनी) दिएपछि अस्पतालहरूले आफ्नै फार्मेसी सञ्चालनमा ल्याएका हुन् । आफ्नै फार्मेसी सञ्चालनमा ल्याउने अस्पतालमा वीर, कान्ति, मानव अगंप्रत्यारोपण केन्द्र र पाटन अस्पताल छन् । प्रसूति गृह थापाथली र शुक्रराज ट्रपिकल अस्पतालले भने आफ्नै फार्मेसी सञ्चालनको तयारी गरिरहेको स्वास्थ्य मन्त्रालयका तथ्यांक अधिकृत शिवलाल शर्माले जानकारी दिए ।देशभरबाट अञ्चल अस्पताल, जिल्ला अस्पताल, क्षेत्रीय अस्पताल र उपक्षेत्रीय अस्पताल गरी २९ अस्पतालले आफ्नै फार्मेसी सञ्चालनमा ल्याइसकेको शर्माले बताए । बाँकी अस्पतालमा भने पूर्वाधार र जनशक्ति तयार भइसकेको, तर औषधि खरिद प्रक्रिया लामो हुने भएकाले टेन्डर कुर्नु पर्दा ढिलो भएको उनले बताए । आगामी ६ महिनाभित्र देशभरका सबै अस्पतालभित्र आफ्नै फार्मेसी सञ्चालन भइसक्ने मन्त्रालयले जनाएको छ । स्वास्थ्य मन्त्रालयले गत भदौमै अस्पताललाई शय्याका आधारमा फार्मेसी सुरु गर्न साढे ४ करोड बजेट विनियोजन गरेको थियो । मानसिक अस्पताललाई १५ र मानवअंग अस्पतालका लागि ३० लाख रुपैयाँ दिइसकेको मन्त्रालयका सचिव सेनेन्द्र उप्रेतीले बताए ।सरकारी अस्पतालमा निजी फार्मेसीबाट बिरामी ठगिने तथा गुणस्तरीय औषधि नहुने भन्दै सरकारले सबै सरकारी अस्पतालमा आफ्नै फार्मेसी खोल्न पहिलो चरणमा अनुदानस्वरूप सो रकम छुटयाएको सचिव उप्रेतीले बताए ।आफ्नै फार्मेसी खोल्नुको एउटै मात्र उद्देश्य औषधिको गुणस्तर कायम गर्नु र सुपथ मूल्यमा बिरामीलाई औषधि उपलब्ध गराउनु हो, उनले भने, साथै यसले निजी फार्मेसीबाट बिरामी ठगिने क्रम कम गर्न र अस्पतालको आम्दानी बढ्न पनि सहयोग पुग्छ । एकपटकका लागि सरकारले अनुदान स्वरूप बजेट दिएको, तर पछि अस्पतालले आफ्नै लगानीमा फार्मेसीलाई निरन्तरता दिनुपर्ने उनले बताए । कतिपय अस्पतालले बाहय फार्मेसीसँगको सम्झौताका कारण आफ्नै फार्मेसी खोल्न अझै आनाकानी गरिरहेको स्वास्थ्यमन्त्री गगनकुमार थापाका सल्लाहकार प्रताप पौडेलले बताए । औषधि खरिद प्रक्रिया लामो भए तत्काललाई बाहिरबाट भए पनि न्यूनतम ५ लाखको औषधि किनेर फार्मेसी सञ्चालनमा ल्याउन मन्त्रालयले निर्देशन दिएको उनले बताए ।सर्वोच्च अदालतले अघिल्लो वर्षको साउन १ देखि लागू हुने गरी सरकारी अस्पतालमा निजी फार्मेसी सञ्चालन गर्न रोक लगाएको थियो । सरकारले सबै सरकारी अस्पतालको आफ्नै फार्मेसी हुनुपर्ने भन्दै अस्पताल फार्मेसी सेवा निर्देशिका २०७२ समेत जारी गरेको छ ।"
अस्ट्रेलियन शैक्षिक मेला सकियो,"काठमाडौं विदेश अध्ययन गर्न जानेका लागि एईसीसी ग्लोबल अस्ट्रेलियन एडमिसन डे जेनवरी २०१७ राजधानीमा सम्पन्न भएको छ । सन् २००८ मा स्थापित एईसीसीले आइतबार होटल याक एन्ड यतीमा आयोजना गरेको एकदिने मेलामा करिब ९ सय विद्यार्थी, अभिभावकको सहभागिता थियो । त्यस अवसरमा गैरआवासीय नेपाली संघ (एनआरएन) का अध्यक्ष शेष घलेको समेत उपस्थिति थियो । मेलबर्न इन्स्टिच्युट अफ टेक्नोलोजीले पनि कार्यक्रममा उपस्थिति जनाएको थियो । आयोजकका अनुसार अस्ट्रेलियामा अध्ययन गर्न चाहने विद्यार्थीलाई छात्रवृत्ति, भर्ना, भिसा तथा आवेदनसम्बन्धी जानकारी दिइएको थियो । त्यस अवसरमा अस्ट्रेलियन विश्वविद्यालयका २२ प्रतिनिधिले पोस्ट ग्रयाजुएट र अन्डर ग्रयाजुएट लेभल, एमबीए, बिजनेस प्रोग्राम, विज्ञान तथा इन्जिनियरिङ, कम्प्युटिङ, आईटी, टेलिकम्युनिकेसन, मेडिसिन र नर्सिङ अध्ययनलगायत विविध विषयबारे जानकारी दिएका थिए ।"
लेखापढी कलम बन्द,"ललितपुर लेखापढी कानुन व्यवसायी एसोसिएसन पाटन एकाइले आइतबार कलम बन्द गरेको छ । जिल्ला मालपोत कार्यालयले बिनातयारी अनलाइनमार्फत जग्गा पास गर्दा सेवाग्राहीलाई ढिलासुस्ती भएको दाबी गर्दै लेखापढी व्यवसायीले काम ठप्प पारेका हुन् ।उनीहरूले कार्यालयमा ढिलासुस्ती बन्द गर, सर्वसुलभ सेवाको ग्यारेन्टी गर, दक्ष कर्मचारीको व्यवस्था गर लगायत नारा प्रदर्शन गरेका थिए । एसोसिएसनका अध्यक्ष विकास महर्जनले अनलाइन सेवाको विरोध गरेको होइन भन्दै दक्ष कर्मचारी नहुँदा ढिलासुस्ती हुने गरेको बताए । ३ अक्षर टाइप गर्न पनि अक्षर खोजी रहनुपर्ने कर्मचारी छन्, उनले भने, हाकिमलाई पटकपटक भन्दा पनि संवेदनशील हुनुभएन ।उनका अनुसार समितिमा आबद्ध ६ सय लेखापढी व्यवसायीमध्ये ३ सय सक्रिय छन् । उनीहरूले दैनिक दुई सय लिखित पास गर्छन्, उनले भने, हालको अनलाइन सिस्टमबाट गर्नु पर्दा ३ दिन लाग्छ ।हेल्पडेस्कमा कर्मचारी कहिले पनि बस्ने नगरेको आरोपसमेत लेखापढी व्यवसायीको छ । कार्यालयका कम्प्युटर अपरेटर गोविन्द पुरीले कर्मचारीका कारणले काम प्रभावित नभएको दाबी गरे । इन्टरनेट र कम्प्युटर सफ्टवेयरमा ढिलाइ भएको हो, उनले भने, अनलाइनको व्यवस्था गर्न ५६ महिना लाग्छ । उनका अनुसार सफ्टवेयरको सर्भर सिंहदरबारमा छ । त्यहाँबाट डाटा तान्नु पर्दा पनि ढिलाइ हुने गरेको छ, उनले भने, त्यसैले कार्यालयमा बिहान ७ देखि बेलुका ६ बजेसम्म थप सेवा दिएका छौं ।यसैबीच जिल्ला मालपोत कार्यालयले अनलाइन सिस्टम लागू गर्न भूमिसुधार तथा व्यवस्था विभागमा थप ४ कर्मचारी माग गरेको छ । कार्यालयले कर्मचारी माग गरेको यो दोस्रोपटक हो । विभागले मागको सुनुवाइ नगरेको मालपोत कार्यालयको गुनासो छ । जिल्ला मालपोत अधिकृत घनश्याम उपाध्यायले माग सम्बोधन नभएसम्म अनलाइन सेवा चुस्त बनाउन नसकिने बताए । विभागलाई फेरि अनुरोध गर्छु, उनले भने, सेवाग्राहीलाई व्यवस्थापन गर्न चाँडै टोकन सिस्टमको व्यवस्था गरिनेछ । कार्यालयमा हाल चारवटा फाँटमा १४ कम्प्युटरबाट काम हुने गरेको छ ।"
श्रद्धालुको घुइँचो,"काठमाडौं साँखु बसपार्कबाट ओर्लिएर तलतिर लाग्दा सडकछेउमा दुवैतिर खाद्यान्न, लत्ताकपडा, अन्नलगायत सामग्री सडकछेउ बेच्न राखिएको देख्न सकिन्छ । काठमाडौंबाट १७ किलोमिटर उत्तरपूर्वमा पर्ने यो क्षेत्रमा मानिसको आवतजावत बढेसँगै बजारमा पनि चहलपहल बढेको हो । यसको कारण एक महिना चल्ने माधवनारायण स्वस्थानी व्रत तथा शाली नदी मेला हो । शंकरापुर नगरपालिकामा पर्ने पौराणिक सहर साँखुमा पुस २८ बाट सुरु मेलामा अहिले श्रद्धालु भक्तजनको घुइँचो देख्न सकिन्छ ।दिनहुँ मेला भर्न आउनेको संख्या बढदै छ, शाली नदी सुधार समिति सदस्य अशोक श्रेष्ठले भने, मेला सुरु हुने दिन पनि धेरै मान्छे आए । यस वर्ष १५ पुरुषसहित १ सय ९३ व्रतालु छन् । श्रद्धालुले चढाउने प्रसाद र दानका सामग्रीमा भने भगवानसहित २ सय १० भाग लाग्ने समिति सदस्य श्रेष्ठले बताए । २०६४ सालमा यसरी व्रत बस्नेको संख्या ४ सय नाघेको थियो । व्रतालुमध्ये एक हुन् २८ वर्षीया जुनु सितिखु । पौष शुक्लपक्षको पूर्णिमादेखि सुरु मेलामा उनी पनि व्रत बसेकी छिन् । भक्तपुरकी जुनु बिहान ४ बजे घरबाट हिँडछिन् । सवा ५ बजेसम्म जसरी भए पनि मन्दिर पुगेर व्रतालुले गर्नुपर्ने सबै प्रक्रिया पूरा गर्छिन् । मनमा राखेको इच्छा पूरा हुन्छ भनेर व्रत बसेको हो, उनले भनिन् ।व्रत बसेका सबै आइपुगेपछि मात्र अरू काम सुरु हुन्छ । सबैले एकैपटक अध्यारो छँदै स्नान गर्नुपर्ने, व्रत बसेकाले जुत्ता लगाउने कसैलाई छुन नहुने, रातो वस्त्र मात्र लगाउनुपर्ने, आफूले पनि जुत्ता, चप्पल लगाउन नहुने, एक महिनाभर नुन बार्ने र दूध, घिउ, चाकु, रातो मुला, सुन्तलाजस्ता खाद्यान्न मात्र भोजनका रूपमा ग्रहण गर्नुपर्ने परम्परा रहेकाले यो कठिन मानिन्छ । तर, नियममा रही व्रत बसे मनोकांक्षा पूर्ण हुने विश्वास छ ।यही विश्वासका साथ १३ वर्षीया सिर्जना श्रेष्ठ पनि व्रत बसेकी छन् । ५ कक्षा पढदै गरेकी उनी फुपूसँगै व्रत बसेकी हुन् । ममीसँग सोध्दा सक्ने भए बस् भन्नुभयो । अनि पहिलोपटक व्रत बसेको, उनले सुनाइन् । मन्दिरका देउता माधवनारायणलाई व्रतालुहरूले दिउँसो ३४ बजेको समयमा नित्यपूजा गर्छन् । ११ महिनासम्म ब्रह्मपुरमा बास गर्ने माधवनारायणलाई एक महिना साँखु नगरको परिक्रमा गराइन्छ । यस क्रममा १०८ स्थानमा जलसेचन गरिने मूलपुजारी सुदन राजोपाध्यायले बताए ।अश्वमेध यज्ञ गरिने पूजा सम्भवत: यो एउटा मात्र हो, मन्दिरका मूल पुजारी राजोपाध्यायले भने । शिवरात्रीको दिन सबै व्रतालु भेला भई ज्योर्तिलिंगमा जाग्राम बसी पूजा गरेपछि नुन खान मिल्ने उनले बताए । समितिले लगभग ५० जना अट्ने गरी बस्ने व्यवस्था गरेको छ भने अन्य व्रतालु नातेदारको घरमा वा मन्दिरनजिकैको घरमा भाडा लिएर बस्ने गरेका छन् । भूकम्पपछि घरहरू भत्केकाले व्रतालुलाई बस्न कठिनाइ भएको एक व्रतालुले बताइन् ।"
चीन जोड्ने सडकमा सेना,"गोरखा नेपाली सेनाले उत्तरी सामागाउँ गाविस हुँदै चीन जोड्ने सडकको ट्रयाक खन्ने भएको छ । रक्षा मन्त्रालयका सहसचिव उत्तमप्रसाद नागिलाले ट्रयाक खुलिसकेको लापु गाविसको हावाडाँडादेखि सामागाउँसम्मको सडक सेनाले बनाउने बताए । स्तरोन्नतिका लागि सडक विभागकै जिम्मा लगाउने कुराकानी भएको छ, उनले भने, ठाउँठाउँमा ठूला भीर धेरै भएकाले विस्फोटन गराएर ट्रयाक खोल्ने काम सेनाले गर्छ । सेनाले बेस स्थापना गरेर काम थाल्ने तयारी गरेको छ । पहिलो चरणमा कार्यदल बनाएर सडकको सर्भे गर्ने र आवश्यक सामग्री खरिदको काम हुने सहसचिव नागिलाले बताए ।बेनीघाटआरुघाट हुँदै लार्केभञ्ज्याङ सडक बनाउन भौतिक पूर्वाधार तथा यातायात मन्त्रालयले बजेट अख्तियारी दिएको छ । ३ करोड ५० लाख बजेटको अख्तियारी रक्षा मन्त्रालयमा आएको हो । बजेट सेनालाई दिएर काम सुरु गर्ने तयारी भइरहेको छ । बुढीगण्डकी जलविद्युत् आयोजनाको ड्याम स्थल बेनीघाटदेखि आरुघाट हुँदै हावाडाँडासम्म ६० किलोमिटर ट्रयाक खुलिसकेको छ । बाँकी करिब १ सय २० किलोमिटर सडकको ट्रयाक सेनाले खोल्न लागेको हो । सडकको कुल लम्बाइ करिब १ सय ८० किलोमिटर हुने अनुमान छ । अर्को छेकम्पमार नाका हुँदै चीनको तिब्बतसम्म ट्रयाक खोल्न पनि सडक विभागमार्फत काम भइरहेको छ । छेवेटार, बारपाक, गुम्दा, माछीखोला हुँदै छेकम्पारसम्म पनि सडक विस्तार गर्न लागिएको हो । सामागाउँ र छेकम्पार जोड्ने सडकको माछीखोलादेखि सिर्दिवाससम्मको खण्ड एउटै हुने ११ किलो छेवेटारभालुस्वाँराबारपाक सडक आयोजनाका प्रमुख अमृतमणि रिमालले जानकारी दिए । छेकम्पार जोड्ने सडकको काम माछीखोला नजिकै पुगेको छ, उनले भने, छेकम्पारतर्फबाट पनि सडक खन्ने काम भइरहेको छ ।हेलिकप्टरले डोजर बोकेर लगी सडक खनिएको हो । छेकम्पारतर्फबाट ट्रयाक खोल्ने काममा भने ढिलासुस्ती भइरहेको छ । सामागाउँ र छेकम्पार पुुग्ने सडक माछीखोलामा एकै ठाउँमा भेटिन्छ र सिर्दिवासबाट दुई नाकातर्फ विस्तार हुन्छ, उनले भने । नयाँ ट्रयाक खोल्ने काममा चट्टान धेरै भएकाले सेनालाई जिम्मा दिनुपरेको रिमालले बताए । सडक खन्न निकै अप्ठ्यारो छ, उनले भने, सरकारले प्राथमिकता दिएर बजेट छुट्टयाए चाँडै नै ट्रयाक खुल्छ । चीन जोड्ने महत्त्वपूर्ण सडक भएकाले सरकारले यो सडक खण्डलाई पहिलो प्राथमिकतामा राखेको छ । सडकको अन्तिम विन्दु लार्केबाट १६ किलोमिटर ट्रयाक खनेपछि चीनको सिमाना रुइला भञ्ज्याङसम्म सडक जोडिनेछ । चीनतर्फबाट रुइलासम्म सडक विस्तार भइसकेको छ । नाकाबन्दीपछि सामागाउँ र छेकम्पारतर्फका दुई नाका चीनले बाह्रै महिना खुला राख्ने गरेको छ । उत्तरी क्षेत्रका बासिन्दा किनमेलका लागि याकचौंरी लिएर रुइला भञ्ज्याङ पुग्ने गरेका छन् ।"
कोरलामा काम,"म्याग्दी दक्षिणी सीमा सुनौली र उत्तर चीनको कोरला जोड्ने अन्तर्देशीय महत्त्वको बेनीजोमसोमकोरला ट्रयाकमा काम सुरु भएको छ । स्तरवृद्धि गरी ७ मिटर चौडाको दुई लेन कालोपत्रेका लागि काम सुरु भएको हो । बेनीजोमसोम खण्डको मापदण्डबारे जानकारी नहुँदा स्थानीय भने अझै अन्योलमा छन् । सडक विभागसँगै सरोकारवाला निकायले सडक मापदण्डबारे जानकारी नदिएको स्थानीयले बताए । सडक कालोपत्रेको काम सुरु भएको सुनेका छौं तर, मापदण्डबारे जानकारी पाएनौं । ट्रयाकसँगै जोडिएर घर बनाउने र घडेरी किनबेच भइरहेको छ, घार गाविसका पूर्वअध्यक्ष खड्ग गिरीले भने, सडक विभाग, स्थानीय निकाय समेत सचेत रहनुपर्ने बेला भएको छ ।अन्नपूर्ण र धौलागिरी हिमालय क्षेत्रका सयौं अग्ला भीरपहाडको चेपुवामा परेको कालीगण्डकी नदी पच्छ्याउँदै निर्मित बेनीसोमसोम सडकमा मापदण्ड कार्यान्वयन भए बेनीदेखि माथिका गलेश्वर, तिप्ल्याङ, तातोपानी, दाना र मुस्ताङको घाँसा, लेते, कोबाङ, मार्फा र विमानस्थल रहेको जोमसोममा बस्तीको अस्तित्व नै संकटमा पर्ने अवस्था छ ।"
दुर्घटनामा २ को मृत्यु,विराटनगर झापामा बेग्लाबेग्लै स्थानमा भएका दुर्घटनामा दुई जनाको मृत्यु भएको छ । दमक ३ स्थित भित्री सडकमा मे१च ४०४४ नम्बरको जिपले ठक्कर दिँदा को५प ३७०२ नम्बर मोटरसाइकलमा सवार इलामको बाँझोका ३३ वर्षीय जयकुमार राईको शनिबार मृत्यु भएको प्रहरीले जनायो । यसैगरी कन्काई १ मा ना७ख ३८९ नम्बरको बसले ठक्कर दिँदा मे१ह १४१९ नम्बरको सफारीका चालक स्थानीय ६४ वर्षीय लक्ष्मण मगरको मृत्यु भएको प्रहरीले जनाएको छ ।
दलितगैरदलितबीच मागी विवाह,"भैसे (उदयपुर) कतिपय ठाउँमा अझै पनि दलितगैरदलितबीच छुवाछूतकै व्यवहार छ । साउने ३ भैंसेमा आइतबार दलित युवाको एक स्थानीय मगर कन्यासँग वैदिक विधिपूर्वक धुमधाम विवाह भयो, त्यो पनि मागी । परिवारको सल्लाहपछि २२ वर्षीय बद्री विश्वकर्मा र २१ की छम्कीकुमारी लगन गाठोमा कस्सिएका हुन् । सामाजिक परम्परा र हिन्दु संस्कारअनुसार उनीहरूको विवाह गरिएको छ । छोराको विवाह गर्ने योजना बनाइरहेको थिएँ, बद्रीका बुबा अर्जुनले भने, केटी खोज्ने काम भइरहेको थियो तर भेटिएको थिएन । एक्कासि छिमेकी गाउँका एक मगरले छोरी दिने खबर पठाए ।मगरले छोरी दिने भनेपछि एकछिन दोधारमा परेको बुबा अर्जुनले बताए । कथित तल्लो जातको विश्वकर्माले उपल्लो जात भनिने मगरेकी छोरी कसरी मगनी गर्ने समस्या भयो, उनले भने, दोधारमै परेको अवस्थामा सम्धीले छोरी दिने भएपछि मागेर छोराको विवाह गरिदिएँ । बद्रीजस्तो केटा पाए विवाह गर्ने छोरीको योजना सुनेपछि सम्धीलाई बोलाएर कुरा छिनेर विवाह गरिदिने टुंगो गरेको छम्कीका बुबा कुमार मगरले बताए । केटाकेटी दुवै विवाहका लागि राजी भए । तर बेहुलीका बाबुले छोरीलाई सामान्य रूपले विवाह नगर्ने अडान लिएपछि जन्ती लिएर बद्री आइतबार छम्कीको हात माग्न गएका थिए ।विवाहका लागि छम्कीको बुबा (ससुरा) तयार हुनुभयो, दुलाहा बद्रीले भने, तर सुटुक्कै नदिने भनेपछि पञ्चेबाजा बजाउँदै जन्ती लिएर लिन गएँ । जात नमिले पनि मन मिलेपछि जातीय छुवाछूत नमानेर मगर ससुराले वैधिक विधिपूर्वक विवाह गरेर छोरी बिदाइ गरेको उनले बताए । समाजमा रहेको जातीय छुवाछूतलाई अन्त्य गर्न बद्री र छम्कीको विवाहले उदाहरणीय काम गरेको कांग्रेस नेतासमेत रहेका बद्रीका दाजु गडुरमान विश्वकर्माले बताए । बद्री र छम्कीको विवाहभन्दा पनि छम्कीका बुबा कुमारले समाजका लागि बाटो देखाएको कुरा प्रशंसनीय छ, उनले भने, जातीय छुवाछूतले गाँजेको समाजमा कुमारजस्ता बुबाले गरेको कामको प्रशंसा गरेर मात्रै पुग्दैन । एउटा दलित युवकले सयको संख्यामा जन्ती लिएर उपल्लो जाति मानिने मगर कन्या मागेर विवाह गर्नु भनेको पछिल्लो समय समाज परिर्वतन हँुदै गएको उदाहरण बन्न पुगेको उनले बताए ।"
छानबिन माग्दै राजमार्ग अवरोध,"नवलपरासी चलचित्र छक्कापञ्जा पाइरेसी आरोप लागेका कावासोतीका २३ वर्षीय कृष्ण सुवेदी मृत्यु घटनाको निष्पक्ष छानबिन माग गर्दै आइतबार विद्यार्थीले प्रदर्शन गरेका छन् । ११ दिन बितिसक्दा पनि घटनाको यथार्थ बाहिर नआएको भन्दै राजमार्गमै चक्काजाम गरेका हुन् ।नेविसंघ कुरमारवर्ती एकाइ, मध्यविन्दु र जिल्लाका विद्यार्थीको अगुवाइमा विरोध र्याली प्रदर्शन गरिएको हो । उनीहरूले घटनामा संलग्न दोषीलाई कारबाही माग गर्दै बिहान ९ देखि १० बजे सम्म पूर्वपश्चिम राजमार्ग अवरुद्ध पारे । यथार्थ छानबिन नगरेर घटनालाई बेवास्ता गरिए थप संर्घषका कार्यक्रम गर्ने चेतावनी दिए । घटना प्रकृति हेर्दा आत्महत्या नभई हत्या भएको मृतकका परिवारको दाबी छ । भाइले घाँटीमा लगाएको सुनको सिक्री छैन, कोठाको ढोका खुला छ, मृतकका दाजु हरि सुवेदीले भने, सुसाइड नोटमा समेत भाइकै अक्षर भएकाले बारम्बार मानसिक तनाव र धम्कीका कारण यस्तो दुखद घटना भएको जस्तो देखिन्छ । उनका अनुसार अहिलेसम्म घटनाको अनुसन्धानमा भएको थप प्रगति थाहा नहँुदा परिवारका सदस्य चिन्तित छन् ।पाइरेसीमा दोषी नै देखिएको भए पनि कानुनअनुसार कारबाही गरिनुपर्ने हो, उनले भने, तर पटकपटक धम्की दिन त मिलेन । घटनाको निष्पक्ष छानबिन गर्नुपर्ने परिवारले जनायो । काठमाडांैको सिनामंगलमा जिल्लाकै एक साथीसँग बस्दै आएका उनी गत सोमबार कावासोती आएर परिवारसँग छलफल गरेरै बिहीबार फर्केका थिए ।"
निर्वाचनसमझदारीमा अडिग होऊ,"कांग्रेस, एमाले र माओवादी केन्द्रका शीर्ष नेताहरूले आउँदो वैशाख मसान्तभित्र स्थानीय तहको निर्वाचन गर्ने भनी जुन समझदारी गरेका छन्, त्यो सकारात्मक छ । तर, मुख्य कुरा यस्तो सहमति गरेर मात्र हुँदैन, त्यसमा उनीहरू केकति टिक्न सक्छन् र निर्वाचनको माहोल बनाउन सक्छन् भन्ने कुराले नै आगामी दिनमा प्रमुख तीन दल र तिनका शीर्ष नेतृत्वको योग्यताको परीक्षण हुनेछ । त्यसमाथि प्रमुख दलहरूले विगतमा पनि यस किसिमका सहमति गरेको तर त्यसमा टिक्न नसकेकाले उनीहरूप्रति आशंका गर्ने ठाउँ प्रशस्तै छ । त्यसैले दलहरूले आफूप्रति आशंका उठ्न नदिन पनि अहिले जेजस्तो सहमति गरेका छन्, त्यसलाई कार्यान्वयन र पालनामा लैजान आवश्यक छ । प्रधानमन्त्री निवास बालुवाटारमा शनिबार भएको प्रमुख तीन दलको बैठकमा उनीहरूबीच वैशाखभित्र निर्वाचन गर्न माघ १५ गतेअघि नै निर्वाचनसँग सम्बन्धित विधेयकहरू संसद्बाट पारित गर्ने समझदारी भएको हो । यस हिसाबले दलहरूले आफ्नो समझदारी कार्यान्वयनका लागि पनि एक साताभित्रैमा देखिने गरी काम गर्नुपर्ने बाध्यता छ । संसद्मा अड्किएका निर्वाचनसम्बन्धी विधेयक यही साताभित्र पारित गर्नुपर्ने हुन्छ । यसका साथै पारित ऐनले व्यवस्था गरेबमोजिम चुनावको मिति घोषणा गर्नुपर्ने हुन्छ । कम्तीमा यो महिनाभित्र आवश्यक कानुनहरू पारित भई निर्वाचनको घोषणा भए मात्रै दलहरूको समझदारीलाई विश्वास गर्न सकिएला । अन्यथा, आगामी वैशाख वा जेठभित्र निर्वाचन सम्भव हुने छैन, किनभने निर्वाचन आयोगलाई कानुन पारित भएपछि पनि कम्तीमा चुनावी तयारीका लागि १ सय २० दिनसम्मको समय चाहिन्छ । त्यसैले दलहरूले यी सबै प्राविधिक जटिलतालाई समेत ख्याल गर्दै चुनावका लागि निर्णय लिन ढिला गर्नु हुन्न । त्यसो त निर्वाचन मिति घोषणाअघि सत्ता पक्षले मधेसी मोर्चासँग छलफल र निर्वाचन आयोगसँग परामर्शसमेत गर्नुपर्ने छ । मधेसी मोर्चाले उठाएको संविधान संशोधनको विषयमा प्रमुख दलहरूबीच समझदारी भएको छैन । त्यस हिसाबले निर्वाचनका लागि असन्तुष्ट रहेको मधेसी मोर्चासँग पनि छलफल गर्न जरुरी छ । यसअघि मंसिरको अन्तिम साता पनि प्रमुख तीन दलका शीर्ष नेताहरूबीच वैशाखको पहिलो साताभित्र पुरानो संरचनाअनुसारको स्थानीय निकायको निर्वाचन गर्ने समझदारी भएकै हो । तर, पछि मोर्चाको विरोधका कारण सरकार पछि हट्यो । त्यसैले यसपटक पनि त्यस्तै स्थिति नदोहोरिएला भन्न सकिँदैन । किनभने, मोर्चाले संसद्मा प्रस्तुत गरेको संविधान संशोधन विधेयक पारित नभएसम्म निर्वाचन हुनै नदिने आफनो पूर्ववत् अडान छाडेको छैन । यो अवस्थामा मोर्चाको सरोकारलाई कसरी सम्बोधन गर्ने भन्ने कुरा प्रमुख तीन दलको चुनावी मार्गचित्रका लागि प्रमुख चुनौती हो । सायद त्यसैले हुन सक्छ, प्रमुख तीन दलको बैठकमा समेत सत्तारूढ दलहरू कांग्रेस र माओवादी केन्द्रले संविधान संशोधनका लागि एमालेको साथ, सहयोग र समर्थन खोजेको छ । एमालेले भने प्रादेशिक सीमांकन हेरफेरसम्बन्धी संवैधानिक संशोधन यो संसद्ले गर्नै नसक्ने अडान छाडेको छैन, जसले गर्दा प्रमुख दलहरू सिद्धान्तत: सहमत भए पनि प्राविधिक कठिनाइ सुल्झाउने विषयमा सहमति देखिँदैन । यता कांग्रेस र माओवादी केन्द्रले भने प्रतिपक्षी दल एमालेको असहमतिका बाबजुद पनि निर्वाचनसँगै संविधान संशोधन प्रक्रियालाई समेत अघि बढाउने जुन धारणा सार्वजानिक गरेको छ, त्यो दलहरूबीच फेरि पनि निर्वाचनका लागि बाधक हुन सक्छ । त्यसैले प्रमुख दलहरूले विवादित विषयमा साझा धारणा बनाई त्यसैअनुसार असन्तुष्ट पक्षसँग वार्ता गरी उनीहरूलाई समेत प्रक्रियामा सहभागी गराउने प्रयास गर्नुपर्छ । वैशाख मसान्तभित्रै स्थानीय तहको निर्वाचनका लागि पनि संसद्ले अब छिट्टै निर्वाचन कानुनहरू पारित गर्न आवश्यक छ । र, त्यसैको आधारमा तत्कालै निर्वाचनको मिति तय गर्न जरुरी छ । पहिलो चरणमा स्थानीय तहको निर्वाचन भए त्यसपछि चाहिं प्रदेश र संघीय संसद्को निर्वाचन एकैसाथ गर्न सम्भव हुने छ । र, जतिखेर संविधानले परिकल्पना गरेअनुसार स्थानीय, प्रादेशिक र संघीय संसद्को निर्वाचन हुन्छ, त्यतिखेर मात्र नयाँ संविधानको कार्यान्वयन पनि हुनेछ । अन्यथा कुनै एक तहको निर्वाचन मात्रै गर्न सकिएन भने पनि संविधानको पूर्णत: कार्यान्वयन हुनेछैन । त्यसैले प्रमुख दलहरूले बनाएको संविधानलाई कार्यान्वयनमा लैजाने दायित्व पनि उनीहरूकै हो । यो अर्थमा संविधान कार्यान्वयनका लागि पनि सबभन्दा लचिलो र जिम्मेवार प्रमुख दलहरू नै हुन जरुरी छ । त्यसैले दलहरूले यही वैशाखभित्र निर्वाचन गर्ने भनी पछिल्लो समय गरेको यो समझदारीलाई मूर्तरूप दिन पनि विभिन्न असन्तुष्ट पक्षसँगको वार्तालाई तीव्रता दिने, निर्वाचनका लागि आवश्यक पर्ने कानुनहरू पारित गर्न भूमिका निर्वाह गर्नेदेखि निर्वाचनसँग जोडिएका अन्य प्राविधिक तयारी युद्धस्तरमा गर्नुको विकल्प छैन । त्यसका लागि निर्वाचन आयोगमा आयुक्तहरूको नियुक्ति गरी आयोगलाई पूर्णता दिनेदेखि समग्रमा निर्वाचनको वातावरण बनाउन जरुरी छ । प्रमुख तीन दलको शीर्ष नेतृत्वको ध्यान यसतर्फ जाओस् । अब पनि निर्वाचनका लागि गरिएका सहमति र समझदारीबाट पछि हटेर राजनीतिक दलहरूले मुलुकलाई राजनीतिक तथा संवैधानिक शून्यतामा धकेल्ने चेष्टा गरे भने दलहरूले त्यसको महँगो मूल्य चुकाउनुपर्नेछ ।"
कहाँ छन् अर्थमन्त्री ?,"यतिखेर मुलुकको बैंकिङ प्रणालीमा तरल नगद अभाव भएको हाहाकार छ । ऋणको व्याजदर एक्कासी बढेको छ । मुद्दती निक्षेपमा केही बैंकहरूले व्याज बढाएका छन् । यसको प्रमुख कारण आधा आर्थिक वर्ष व्यतित हुँदा पनि सरकारले मुस्किलले दस प्रतिशतमात्र पुँजीगत खर्च गर्न सक्नुलाई मानिएको छ । बजारमा तरलता अभाव भए पनि वा नभए पनि पुँजीगत विनियोजनको यति थोरै अंशमात्र खर्च हुनु मुलुकको सिङ्गो आर्थिक प्रशासन र खासगरी सार्वजनिक खर्च संरचना पूर्णत: निकम्मा भएको प्रमाण हो । र त्योभन्दा भयावह यो चरम अकर्मण्यताको नैतिक जिम्मेवारी सार्वजनिक पदमा बस्ने कसैले लिनु नपर्ने र कहीं कतै जवाफ पनि दिनु नपर्ने अनौठो लोकतान्त्रिक जवाफदेहिताको संस्कारलाई नेपालले अब संस्थागत गरिसकेको छ । सत्तामा बस्नेका लागि योभन्दा सुविधाजनक अर्को कुनै कुरा हुनै सत्तैन ।केही दिन अगाडि समाचार आयो, अर्थमन्त्री कृष्णबहादुर महराले सार्वजनिक खर्च बढाउन निर्देशन दिए । त्यसको डेढ महिना अगाडि अर्थमन्त्रीको महत्त्वपूर्ण कामबारे आएको समाचार थियो, उनले नेपालस्थित विदेशी दातृ निकायका प्रतिनिधिहरूसँग बैठक गरे । त्यो बैठकबारे कूटनीतिक वृत्तमा निकै दिन गाइँगुइँ चल्यो । अर्थमन्त्रीको त्यो भाषण नेपाली भाषामा थियो, जसको न अंग्रेजी अनुवाद उपलब्ध गराइएको थियो, नत उनले पढेको भाषणको उल्था नै कसैले अंग्रेजीमा गरिदियो । लिखित बाहेकको सारगर्भित निर्देशनबारे त सरोकारवालाहरू अनभिज्ञ रहने नै भए । त्यस बाहेक मुलुकका अर्थमन्त्रीको उपस्थिति, खासगरी मुलुकले अहिले बेहोरिरहेका अर्थतन्त्रका विरोधाभाष र असमञ्जस्यपूर्ण अवस्थालाई सम्बोधन गर्ने अर्थमा कतै देखिएको छैन । हुन सक्छ, अब देशका प्रधानमन्त्रीबाटै अर्को कुनै कठोर निर्देशन आओस्, मुलुकको अर्थतन्त्रका समस्या तत्काल समाधान गर्नु ।निर्देशन दिंँदैमा पुँजीगत खर्चको बढोत्तरी, व्यापार घाटामा कमी, पूर्वाधार विकासको गतिमा वृद्धि वा आर्थिक विकास (कथंं भइहाले) को लाभ न्योचित वितरण स्वत: नाटकीय गतिमा भइहाल्ने मनोदशाले नेपालको राजनीतिक नेतृत्व ग्रसित छ । अपेक्षित गतिमा पुँजीगत खर्च हुनका लागि योजना छनोटदेखि, बजेट विनियोजन, निकासा र आयोजना स्थलमा हुने वास्तविक खर्च संरचनाहरूसम्मको संस्थागत प्रभावकारिता (इन्सिटयुसल इफिसियन्सी) आवश्यक पर्छ । अहिले नेपालको अर्थतन्त्रमा देखिएका सबै चरम समस्या र अन्योलका पछाडि तीनवटा प्रमुख कारणहरू छन् । एक, मुलुकका निर्णायक संस्थाहरू अर्थ मन्त्रालय, नेपाल राष्ट्र बैंक लगायतका नियामक निकायहरू र आर्थिकवित्तीय सेवाप्रदायक संस्थाहरू सबैको प्रभावकारिता र विश्वसनीयतामा अकल्पनीय ह्रास आएको छ । यो संस्थागत क्षयीकरणको रोग अन्य निजी एवं सार्वजनिक प्रणालीहरूमा पनि विस्तारित भएको छ । दुई, यस्ता अहम् महत्त्वका संस्थाहरूको साख पुन:स्थापना गर्न र तिनलाई जोखिम बहन एवं समस्या समाधान गर्न सक्नेगरी सक्षम बनाउन तत्तत् निर्णायक ठाउँमा योग्य र सक्षम नेतृत्व अपरिहार्य छ भन्ने यथार्थलाई राजनीतिक नेतृत्व तहले स्वीकार नै गरेको छैन । खर्कमा चराउन लगेका आफ्ना सबै भेडा बेलुका गन्ती गरेर घर फर्काउन नसक्ने योग्यता भएकाहरूलाई पनि आकर्षक सार्वजनिक पदमा राखिदिने बित्तिकै तिनले चमत्कारपूर्ण परिणाम ल्याउँछन् र ल्याउन सक्नुपर्छ भन्ने मान्यताको सिकार राजनीतिक निर्णयकर्ताहरू छन् । विशिष्ट होइन, औसत सामान्य ज्ञान भएको कर्मचारीले लेखिदिएको निर्देशन पढिदिए पुग्छ भन्ने सरकारमा बस्नेहरूलाई लाग्छ । तीन, अनुगमन, नियन्त्रण र जनताका तर्फबाट खबरदारी गर्ने नियामक र नागरिक दुवै खाले संस्थाहरूको उपस्थिति मुलुकमा छैन । भएकाहरू प्रभावकारी छैनन् वा प्राथमिकता राष्ट्रिय मुद्दाहरूको सम्बोधन गर्नु नभएर सायद अरू केही हुनथालेको छ ।प्रश्न वर्तमान अर्थमन्त्रीको मात्रै होइन । प्रस्टै छ, विगत दस वर्ष यताका राज्य सञ्चालकहरूले अर्थ मन्त्रालयलाई निरन्तर नेतृत्वविहीन छोडिदिएका छन् । दोस्रो जनआन्दोलनपछि अर्थमन्त्री बनाइएकाहरू सबै नै व्यक्तिगत रूपमा जति नै ठूलो नेता, असल व्यक्तित्व वा अन्य हजारौं योग्यता भएका पात्रहरू थिए होलान्, तर अर्थ मन्त्रालय चलाउने योग्यता भएकाहरू थिएनन् । यस्तो अयोग्यताको अकाटय प्रमाण नेपालको अर्थतन्त्रका वित्तीय र मौद्रिक दुवै प्रणालीमा गहिरिँंदै गएका अहिलेका समस्याभन्दा अरू के हुनसक्छ ? खासगरी संक्रमणकालीन राजनीतिक अवस्थामा अपनाउनुपर्ने आर्थिक र मौद्रिक औजारहरू प्रयोग गर्ने कुरामा मुलुक नराम्ररी चुक्यो । के गर्ने र के नगर्ने भन्ने मेसै नपाएका अर्थमन्त्रीहरू निर्देशन दिएर जिम्मेवारबाट उम्कने बाटोमा लागे । मन्त्रालयलाई बुझ्ने क्षमता भएको दाबी गर्नेहरू तीव्र आयातमुखी बनेको अर्थतन्त्रको राजस्वका अंक देखाएर उम्किए । त्यसैले यो अवधिमा देश र देशवासीका आर्थिक समस्या बल्झिए, सल्टिएनन् । आर्थिक वृद्धिदर, वैदेशिक व्यापार, औद्योगिकीकरण, वैदेशिक लगानी, रोजगारी, पुँजी पलायन, भ्रष्टाचार, मुद्रास्फिती, व्याजदर, तरलता अभाव अथवा मुलुकको कुन आर्थिक सूचांक त्यस्तो छैन, जुन निराशाजनक नहोस् ।अयोग्यताको आरोप कतिपय बेला व्यक्तिगत जस्तो लाग्न सक्छ । खासगरी शक्तिशाली पदमा बसेकालाई यस्तो आरोपले क्रोधित पनि बनाउँछ होला । तर तथ्य र तथ्यांकहरूले जे देखाउँछन्, त्यो (कम्तीमा कसैले) त भन्नैपर्छ । अहिले चर्चाको केन्द्रमा रहेका पुँजीगत खर्च हुन नसकेको र बैंकिङ प्रणालीमा देखिएको तरलता अभावकै सन्दर्भ लिऊँ । असार लागेपछि बलजफ्ती बजेट डढाएको तथ्यांकलाई नलिने हो भने विगत दस वर्षयता कुनै पनि आर्थिक वर्षमा स्वाभाविक पुँजीगत खर्च बीस प्रतिशत नाघेको छैन । मुलुक नै उद्धारमा समर्पित हुनुपर्ने, भूकम्प गएको वर्ष पनि यो खर्च बढेन । एकातर्फ जनस्तरमा विकास खर्चको माग बढेको बढ्यै छ । अर्कोतर्फ खर्च नहुने ठाउँमा एकपछि अर्को वर्ष बजेट थुपारिन्छ । विकास बजेट खर्च हुनै नसकेका क्षेत्र, मन्त्रालय, कार्यालय र आयोजनाहरू पनि एक वा दुई वर्षपछि त स्वत: पहिचान हुन्छन् । प्रवृत्तिहरू सामुन्ने प्रस्टिन्छन्, प्रस्टिरहेका छन् । आँखै अगाडिका यति प्रस्ट तथ्यांक र वास्तविकता पनि नदेख्ने कस्तो योग्यताका पात्रहरूलाई मुलुकले एकपछि अर्को अर्थमन्त्री बनउँदैछ ? मुलुकको स्रोत ग्रहण (एब्जर्बसन) क्षमता र विशेषत: यसको मूल आधार मानिने सार्वजनिक खर्च क्षमतामा ह्रास आएको निष्कर्ष औपचारिक रूपमै निकालिएको पनि डेढ दशक बितेको छ । अरू सबै ठूला र सतही गफ गर्नुअघि यी दुई क्षमता अभिवृद्धिको प्रयास कहाँ पुगेको छ वा कहाँ अड्केको छ भन्ने पत्ता लगाउन सामान्य ज्ञान नै पनि पर्याप्त हुनुपर्ने हो । तर यी अति सामान्य प्रयासहरूसमेत पटक्कै भएका छैनन् । अनि अर्थतन्त्रमा समस्या त देखिन्छन् नै ।तरलताको कथा पनि धेरै भिन्न छैन । हरेक आर्थिक वर्षको पहिलो चार महिना बैंकिङ प्रणालीमा अधिक तरलताको हौवा हुन्छ । जब पुस लाग्छ, अनि तरलता अभावको लहरी सुरु हुन्छ । एक, दुई वा तीन वर्षको अनुभवपछि यसलाई व्यवस्थित गर्न प्रतिचक्रीय सुरक्षण (काउन्टरसाइक्लिकल सेफगार्डस) अपनाउन कुनै गाह्रो छैन । तरलता संकटको कारक सरकारी खर्चमा कमी आउनु नै हो भने पनि यो रातारात हुने कुरा होइन । दुई तीन महिनाअघि नै कतिवटा ठूला आयोजनाको टेन्डर आह्वान भयो, कुन आयोजनाको ठेक्का दिने प्रक्रिया कति अघि बढ्यो वा बढेन, विदेशी पुँजी आप्रवाह कस्तो छ ? आदि पक्षहरू सामुन्ने आइसक्छन् । राष्ट्र बैंक र अर्थ मन्त्रालयको समन्वयमा त्यसकै आधारमा तरलता व्यवस्थापन गर्न कुनै असजिलो हुनुपर्ने कारण छैन । राष्ट्र बैंक आफैं नियामक भएकाले अहिलेको रियल टाइम तथ्यांकको युगमा बैंकहरूको नगद मौजदात आँकलन गर्न कुनै असजिलो विषय छैन ।ठिक एक महिनाअघि राष्ट्र बैंकले रिभर्स रिपो (बजारबाट पैसा प्रशोचन) गर्ने सूचना र बैंकिङ प्रणालीमा तरलता अभाव भएका समाचार सँगसँगै आएका थिए । यो एक प्रकारको आश्चर्य थियो । त्यो अलिअलि सरकारी बैंकमा बढी भएको पैसा लिनलाई हो, राष्ट्र बैंकका एक जिम्मेवार अधिकारीले भने । यो झन् आश्चर्यजनक खुलासा थियो । के सरकारी र निजी बैंकबीच अन्तरबैंक कारोबारै नहुने सम्बन्ध बैंकिङ प्रणलीमा (कायम) छ ? र नियामकले सार्वजनिक नीतिलाई सरकारी वा निजीका संस्थाका पक्षमा तदर्थवादी र छनोटपूर्ण निर्णय लिन मिल्छ ? अहिलेको तरलता संकट बैंकहरूले हल्ला गरेजस्तो गम्भीर नभएको दाबी पनि राष्ट्र बैंकका अधिकारीहरू गर्छन् । यदि त्यो सत्य हो भने कर्जामा अप्रत्यासित र रातारात बढेको व्याजदरको कारण पनि नियामकले खुलाउन सक्नुपर्छ । अराजकता रोक्न सक्नुपर्छ । अहिले बैंकहरूको मूल पुँजीनिक्षेप अनुपात (सीसीडी) र कर्जानिक्षेप (सीडी) अनुपातलाई जसरी संयुक्त नियामक अस्त्र बनाइएको छ, अब त्यसलाई पनि अलगअलग भारका आधारमा गणना गर्ने व्यवस्था गर्नु आवश्यक छ । किनभने प्रणालीगत जोखिमका दृष्टिले यी समान जोखिमका विषय होइनन् । यसपछि समस्या धेरै हदसम्म सुल्झिन्छ । पछिल्लो समय नेपाल राष्ट्र बैंकको प्रभावकारिता, नियमन र अनुगमन क्षमता बारेका बाक्लै प्रश्न उठ्न थालेको छ । नेपालमा रहेका प्रतिबन्धित भारु ५०० र १००० दरका नोट साट्न समयमै पर्याप्त कदम नचालेको विषयदेखि अहिले केन्द्रीय बैंकले जारी गरेका तरलता प्रवाहका उपकरणहरू, रिपो र ट्रेजरी बिल आदिप्रति नै बैंकहरूले देखाएको उदासीनताले राष्ट्र बैंक व्यवस्थापनको नेतृत्व क्षमतालाई पनि चुनौती दिएको छ । राष्ट्र बैंक पनि संस्थागत क्षयीकरणको अर्को दृष्टान्त बन्ने खतरा छ । अहिले नै नेपालको बैंकिङ आधुनिकीकरण बीस वर्ष पछाडि परिसकेको छ । सिङ्गो प्रणाली नै नियामकदोहन (रेगुलेटरी आर्बिट्राज) गर्नमात्र खोज्ने कार्टेलमा परिणत भएको छ । युगसापेक्ष प्रडक्टहरू ल्याउन र नेपालको बैंकिङ प्रणालीलाई विश्व वित्तीय प्रणालीको अंश बनाउनेतर्फ कसैको चासो छैन । यसको नैतिक जिम्मेवारी केन्द्रीय बैंकको हो । यिनै कुराले यसको नेतृत्व क्षमता परख हुने हो ।राष्ट्र बैंक र अर्थ मन्त्रालयजस्ता नियमनकारी संस्थाभित्रको स्वनियमन अत्यन्तै महत्त्वपूर्ण हो । अहिले यो अभ्यास शून्यमा झरेको माथि उल्लेख गरिएका दर्जनांै प्रसंगले प्रस्ट्याउँछन् । यस बाहेक आर्थिक प्रणाली सञ्चालनको सार्थक अनुगमन र समीक्षा गर्न राज्यका दुई प्रमुख अङ्गहरू संसद् र मिडिया क्रियाशील हुनुपर्ने हो । संसद्को मूल बैठक र सहमतिका बैठकहरू अर्थतन्त्रको अवस्था बारेको छलफलमा सघन रूपले केन्द्रित हुने र कुनै खास समस्याको मार्गनिर्देशक टुङ्गोमा पुग्ने परम्परा नै बसेको छैन । एकपछि अर्को वर्ष उही समस्या उसैगरी किन दोहोरिइरहेका छन् ? र तिनको समाधान कसरी होला भन्नेबारे राजनीतिक नेतृत्व तहमा विलकुलै चासो देखिने गरेको छैन । त्यसैको छाया संसद्मा पनि परेको छ ।मिडिया र नागरिक समाज पनि यसबारे कम गम्भीर र प्रतिक्रियात्मक मात्र हुने गरेका छन् । दुई वा तीन महिनापछि मुलुकको आर्थिक वा मौद्रिक परिदृश्य कस्तो हुँदैछ भन्ने प्रकृतिका समाचार र विश्लेषण पस्कन सञ्चार माध्यम पनि चुकेका छन् । अब मिडियाले त्यो सीप पनि विकास नगर्ने हो र व्यक्तिको नामै लिएर योग्यताको प्रश्न नउठाउने अनावश्यक भद्रता नत्याग्ने हो भने अर्थतन्त्र डुब्नै लाग्दासमेत खबरदारी गर्ने कुनै पनि निकाय राज्यमा बाँकी रहन्न कि !"
विज्ञान र स्वस्थानी,"स्वस्थानी व्रतकथा भित्रका केही पाटा पढेपछि विश्लेषक सम्झना वाग्ले भट्टराईले स्वस्थानी व्रतकथामा देखाइएका महादेव, विष्णुका लीलाहरूलाई हिन्दी फिल्म पीकेले धर्मको नाममा हुने ढाँेंगसँग दांँजेको देख्दा लेखिकासँग म सहमत छैन । स्वस्थानी व्रत गर्न आफूले चाहेजस्तो वर प्राप्ति गर्नभन्दा बाहेक नारीको अर्को कुनै भूमिका नभए जस्तो गर्छ भनेको लेखिकाले स्वस्थानी राम्रोसँग पढे पनि चुरो कुरो नबुझे जस्तो लाग्यो । श्रीमती र प्रेमिकाप्रतिको पुरुषको अगाध माया सतीदेवीको मृत शरीर बोकेर बेहाल भएका महादेवले देखाउँछन् । अहिले पनि यो प्राकृतिक कुरा नै हो । स्वस्थानी र महादेवको सम्बन्ध तथा स्वस्थानीको आदर्श नबुझी महादेवलाई नाटककार मान्नु लेखिकाको कमजोरी हो । वैज्ञानिकहरू आशावादी हुन्छन्, उनीहरूका लागि कुनै पनि पुस्तकभित्र भएका तथ्य महत्त्वपूर्ण हुन्छन् । अहिलेको युग वैज्ञानिक युग हो । स्वस्थानीमा धेरै कुरा वैज्ञानिक छन् र तर्कपूर्ण छन् । यसमा ब्रहमाण्डको उत्पत्ति कसरी भयो भन्ने कुराको ज्ञानदेखि सम्पूर्ण जीवात्माको ज्ञान र परिचक्रबारे उल्लेख गरिएको छ । शिवको प्रकृति र गुण तथा त्यसमा भएका वैज्ञानिक तथ्य जस्तै उत्पत्ति, प्राकृतिक रत्न, रसायन विज्ञान, भौतिक विज्ञान, जीवशास्त्र, प्राणीशास्त्र, समाजशास्त्र, अर्थशास्त्र, भूगोल, युद्धकला, उत्परिवर्तन, कृषि विज्ञान, वस्तुपालन, स्वास्थ्य, रोग, विज्ञान आदिबारे स्वस्थानीमा राम्ररी व्याख्या गरिएको छ । भगवान देखा भन्नेलाई देखाउन सकिँदैन, तर यो किताब पढ्दा पक्कै पनि कुनै भौतिक विज्ञानले परिकल्पना गरेको समय यन्त्रको बारेमा जमानामा प्रचलित थियो भन्ने कुरा देखिन्छ । हात्तीको टाउको मन्छेमा जोड्न सक्ने प्रविधिको विकासबारे वैज्ञानिक तथ्य दिन्छ । संसार चलाउन र शान्ति ल्याउन देवीदेवताले पनि जालझेल गर्नपर्छ भन्ने कुराको अभिलेख पनि हो यो पुस्तक । स्वस्थानीबारे नकारात्मक कुरा लेख्नुभन्दा अगाडि काठमाडौं, आसाम र दक्षिण भारतमा भेटिएको र लोकप्रिय रहेको स्कन्दपुराण लगायत विश्वभरिका हिन्दुहरूको पुस्तकहरू जस्तै चार वेद र अठार पुराणको अध्ययन हुनु जरुरी छ । डा तीर्थराज घिमिरेनास्ट, खुमलटार, ललितपुरशनिबार प्रकाशित स्वस्थानी व्रतकथा भित्रका केही पाटा लेख पढ्न पाइयो । स्वस्थानी व्रतकथाको महात्म्य बोकेको माघ महिना भएकोले त्यसभित्रका पाटाहरू केके केलाइएका होलान् भन्ने जिज्ञासा जाग्नु अस्वाभाविक भएन । पढ्दै जाँदा महादेवका बहुलठ्ठीपूर्ण कहानी, तथाकथित देवताहरूको निचता, जेन्डर वायस्ड कथा पढ्दा कुरीकुरी लाग्नेजस्ता प्रसंग उल्लेख भएको रहेछ । यसबीच २९ पुसको अग्रिम पृष्ठमा छापिएको स्वास्थानी व्रतको पहिलो दिन शालीनदीमा स्नान गर्ने क्रममा हिन्दु नारीहरूको भिडको तस्विरमा प्रतिविम्बित स्वस्थानी व्रतप्रतिको अटुट श्रद्धा र भक्तिको स्मरण साथसाथै भयो । यसलाई एउटा धार्मिक तथा परम्पराप्रति मानिसको आआफ्नो दृष्टिकोणको बेजोड नमुना भन्नैपर्छ । जहाँसम्म लेखमा नारीको उल्लेख्य भूमिका त्यस व्रतकथामा छैन भन्ने लेखकको आशय छ, पौराणिक कथाहरू जुन कालखण्डमा लेखिए त्यसबखत अहिलेको जस्तो ३३ प्रतिशत नारीको सहभागिताको प्रावधान थिएन भन्ने कुरा बुझ्नुको साटो अर्को विकल्प छैन । महेशप्रसाद ढुंगानानयाँबानेश्वर, काठमाडौं"
"स्वास्थ्य, साहित्य र मुक्ति","ग्रेगोरी वर्षको एक्काइसौं शताब्दीका दुई दशक नबित्दै मानिसले मानिसको देह र उसका आवास छिटोछिटो भङ्ग गर्दैछन् । मानिस र उसको सम्मान गर्ने विचारका आधारहरू नै छिटोछिटो भत्किँंदै छन् । यो वर्षको पहिलो दिन अङ्ग्रेजी केन्द्रीय विभागका प्रतिभाशाली युवा शिक्षक र शिल्पी थिएटरले गरेको एउटा नौलो सेमिनारमा भाग लिएको थिएँ । त्यसको विषय देहसङ्कथन थियो । अहिले द्रुतगतिमा मानिसका देह र उसका आवास एकैसाथ भत्किँंदै छन् । त्यही ठाउँमा युवक र वयस्क डाक्टरहरू ज्यानको जोखिम मोलेर कहाँकहाँदेखि आएर थोरै साधनले अप्रेसन गर्दैछन्, जुन हेरेर म एक्लै रोएको छु । नेपालका भूकम्प पीडितका यस्तै दारुण जीवनमा नेपाली डाक्टरहरूले सेवा गरेका दृश्य देखेका छौं । सरकार, शक्तिउन्मत्त र निरङ्कुशहरूले भत्काएका मानिसका देहका महान संरचना, तिनले बस्ने घरहरूका क्षतविक्षत दृश्यहरू एकातिर छन् भने अर्कोतिर थोरै साधन लिएर तिनलाई फेरि जोड्ने कर्म गर्ने मानिसहरू छन् । थोरै आयामको भए पनि मलाई तिनका कर्ममाथि विश्वास लाग्छ । भूकम्प पीडितका राहतसमेत खाइदिने हरिपहरू राज्य चलाउने हुन्छन् । हजारौं वर्षदेखिका मानव सम्पदा, अस्पताल र बालकका स्कुलमाथि बम खसाल्ने दानवहरूसँग लड्ने ती महान डाक्टर र इन्जिनियरहरू, कमेडी खेल्ने धुर्मुस र सुन्तलीहरू, कवि र नाटक गर्नेहरू, सङ्गीत रचना गरेर भत्केका मानिसलाई राहत दिनेहरू देख्दा लाग्छ, सिर्जनशील कर्म रोकिएका छैनन् । जर्मन दार्शनिक मार्टिन हेदिगरको एउटा दर्शनले प्रभावित छु । ती भन्छन् मान्छे भनेको ऊ बसेको घरले परिभाषित छ । उसको त्यो देह पनि हो । त्यहाँ बसेर ऊ चराचर जगत, प्रकृति, आकाश र मनहरूसँग सम्बन्ध गर्छ । त्यो नै कविता हो । यी डाक्टर र निर्माण गर्ने मानिसहरू तिनै देह र घर भत्किएपछि जोड्ने संघर्षमा हुन्छन् । त्यसैले देह आवास र सानो जगत पनि हो । यस्ता दृश्य र चेतनाले प्रताडित मलाई सञ्जोग होला, एकजना युवकको फोन आयो । तिनको नाम विश्वप्रकाश शर्मा हो । मलाई तिनका अखबारमा छापिएका लेखहरू मन पर्छन् ।विश्वप्रकाश शर्माले झापाबाट फोन गरेर मलाई एउटा अनौठो निमन्त्रणा दिए । साहित्य महोत्सवहरू धेरै भइबस्ने चलन आएको बेला उनले र उनका त्यतैका समवयस्क राजनीतिक युवाहरूले एउटा नौलो किसिमको महोत्सवको आयोजना गर्ने भएछन् । ती त्यो भेलाको तयारीमा एकदम जुटिरहेको तिनको जोश र बोलीबाट थाहा हुन्थ्यो । त्यो माघ ८ गतेदेखि मेचीनगर झापामा ३ दिनसम्म हुने मेडिकल वा स्वास्थ्य महोत्सव थियो । त्यसलाई अङ्ग्रेजीमा मेडिकोसोसियल महोत्सव भने पनि हुने रहेछ । यी नेपाली काङ्ग्रेसका युवा भएकाले यो उनकै पार्टीका नेताहरू अनि शिविर चलाउनेहरूको कार्यक्रम हो कि भनेर जान मन गरिन । कुनै पनि दलका भेलाहरूमा म जान्न । तर तिनले तुरुन्तै भने, यो ती सबै कुराबाट मुक्त कार्यक्रम हो । सबभन्दा चाखलाग्दो त उनले त्यस महोत्सवमा साहित्यको पनि केही प्रतिनिधित्व होस्, सम्वाद होस् र उपस्थित सहभागीहरूले केही साहित्यिक कुरा र मेडिकल सम्बन्धका छलफल उठाउन् भनेर त्यस प्रयोजनको निम्ति साहित्यकार खगेन्द्र संग्रौला र मलाई निम्तो दिएका रहेछन् । तिनले अर्को कुरा पनि भने, यी युवाका जे विचार भए पनि समापन गर्ने स्वास्थ्यमन्त्री बाहेक त्यहाँ भाषण ठोक्न पार्टीका कोही मुख्य मानिसहरू आमन्त्रित हुने छैनन् । मलाई स्वास्थ्यमन्त्री गगन थापाका काम र तिनले डा गोविन्द केसीको सत्याग्रह र सम्बन्धित मेडिकल सुधारमा सक्रिय भएको अत्यन्त मन पर्छ । विश्वप्रकाशले भने, त्यस भेलामा भाषणभन्दा मेडिकल शिविर र उपयोगी क्रियाकलाप हुनेछन् । त्यसमा धेरै विषयमा विशेषता भएका मेडिकल डाक्टरहरू भेला हुनेछन् । खगेन्द्र संग्रौलासँग गएर यी मानिसहरूको जमातमा साहित्यिक सम्वाद गर्ने र मेडिकल र साहित्यको सम्बन्धमात्रै होइन, साहित्यमै स्वस्थताको विषयमाथि छलफल गर्ने आकर्षणले मलाई तान्यो र म सामेल हुने भएँ ।साहित्यले सामाजिक र भावनात्मक स्वास्थ्यसँग सरोकार राख्छ । आफ्नो चिकित्सक कर्मबाहेक आचार र न्यायका कुरालाई डाक्टरहरू पनि साहित्यकारले जस्तै शब्दमा प्रकाशित गर्छन् । एउटा सानो उदाहरण राख्छौं । सत्याग्रही डा गोविन्द केसीका लेख कान्तिपुरमा प्रकाशित भइआएका छन् । अर्कोतिर यो महोत्सवमा तत्सम्बन्धी छलफलको निम्ति जाने खगेन्द्र संग्रौला ख्यातिप्राप्त लेखक हुन् । तिनका लेख अखबारमा पनि प्रकाशित हुन्छन् । समानता छन्, उद्देश्यमा । लेखक खगेन्द्र संग्रौलाका विचार छापिने अखबार सूचनाका माध्यम हुन् । तर यी लेखक त्यो इन्फर्मेसन रेजिम वा सूचना संस्कृतिलाई प्रतिरोध पनि गर्छन् । उनी एउटा सद्भाव भएका डाक्टरजस्तै आफ्ना लेखमा मानिसको कल्याणको निम्ति शब्द लेख्छन् । खरो पनि लेख्छन्, जुन कतिलाई कडा लाग्छ, देखिएको छ । तर तिनले छानेका शब्द र भाषिक कलेवरमा भेटिने स्वस्थ परिवेशको आग्रह भने सिर्जनशील अराजकतातिर लाग्ने साहित्यिक काल्पनिकी हो, जो शब्द लिन्छ, सूचनाको रेजिमभित्र पस्छ, तर स्वतन्त्र प्रयोग गर्छ । इन्फर्मेसन माध्यमको शक्तिशाली चरित्रसँग प्रतिरोधी चेतनाले सम्वाद गरेन भने सिर्जनशील लेखक सूचनाको जगतभित्र अरूहरू जस्तै अन्तध्र्यान हुन्छ । प्रतिरोध नकारात्मक विषय होइन, यस्ता लेखकको, शब्दको ऊर्जा रक्षा गर्ने तरिका हो, अनि त्यो साहित्यिक अन्तर्यमा पस्ने एउटा आधार हो । अर्कोथरी विश्लेषणले सूचनाभित्रबाट तथ्याङ्कका आधार राखेर विश्लेषण गर्छन् । ठाउँ नभएकोले आजकल मैले पढिबस्ने, विभिन्न विचारका थोरै विश्लेषकका नाम लेख्छु । तिनमा कृष्ण खनाल, हरि रोका, राजेन्द्र महर्जन, चैतन्य मिश्र, ध्रुव कुमार, मैना धिताल र अच्युत वाग्लेका लेखले सामाजिक स्वास्थ्यलाई ठाडै सम्बोधन गर्छन् । साहित्यिक हुन् खगेन्द्र संग्रौला, जो आफ्नो स्वतन्त्र लेखलाई निबन्धको रूप दिन्छन् । ती राजनीतिज्ञका चरित्रदेखि अन्तरे उत्तरआधुनिकतासँग पनि अन्तर्सम्वाद गर्छन् । ती मिडियाका मानकको प्रतिरोध पनि गर्छन्, प्रयोग पनि गर्छन् । यो निकै गहिरो र छलफल चाहिने विषय हो । तर सबैको लक्ष्य सामाजिक र मानवजनिन स्वस्थता हो । डाक्टरहरू सोझै मानिसका देहमाथि काम गर्छन् । लेखक र विश्लेषक देहसम्म पाठ लेखेर पुग्छन् । धेरै जनको कल्याण होस्, मानिसले सेवा पाउन्, किनभने उपचार भावनात्मक र शैक्षिक प्रतिक्रिया पनि हो, सस्तो र सजिलो गरी मेडिकल शिक्षा प्राप्त गरुन् जस्ता विषयहरूले मेडिकल अभ्यास गर्ने र कलात्मक कर्म गर्ने साहित्यकारलाई जोडिदिन्छन् । साहित्यकारहरू अखबारमा व्यङ्ग्य, हास्य र सिर्जनशील विधागत रचना छापेर स्वास्थ्यको भावनात्मक पक्षलाई सम्बोधन गरिरहेछन् । लेखमा मिडियालाई मात्र लिएको हुँ ।साहित्य र मेडिकल वा स्वास्थ्यको सम्बन्ध एक अत्यन्त चाखलाग्दो विषय हो । मेडिकल र साहित्यको आरोग्य अनि बृहत मानवताको भावनात्मक वृत्तमा भेट हुन्छ । नेपालमा मेडिकल डाक्टरहरूले सामाजिकमात्र होइन, राजनीतिक परिवर्तनका बेला पनि ठूलो भूमिका खेलेका छन् । म नेपालमा डाक्टरहरूको विषयमा अनेकौं कुराले तरङ्गित भएको मानिस । २०४६ र ०४७ सालको राजनीतिक परिवर्तनमा डाक्टरहरूले खेलेको साहसिक र मानवीय भावनाजनिन भूमिका साहित्यिकहरूका त्यस्तै भावनासँग एकाकार भएका थिए । डाक्टरहरूले जीवन भरेका स्पन्दन छन्, हामीसँग । राजा महेन्द्र र वीरेन्द्रको पालामा डाक्टरहरूले मेडिकल आचारमा रहेर बन्दी उपन्यासकार विश्वेश्वरप्रसाद कोइरालाको स्वास्थ्यबारे निर्भिक भएर आफ्ना मेडिकल विचार दिए, जसले गर्दा उनको जीवन बाँच्यो । ती डाक्टरबारे बीपीले आफ्नो आत्मसंस्मरणमा लेखेका छन् ।म युवा पुस्तासँग डाक्टर र भावनाका तरङ्ग भेटेको अवसर सम्झिन्छु । साउन २०७३ को एक शनिबार डा केसीको समर्थनमा निस्केको युवाहरूको विशाल जुलुसमा म सामेल भएको थिएँ । एउटा अनौठो तरङ्ग थियो, त्यहाँ । लेखक, पत्रकार गिरीश गिरी मसँग कुरा गर्दै त्यो युवाहरूको प्रवाहमा साथै हिंँड्दा मैले उनको प्रश्नको उत्तरमा एउटा प्रसङ्ग उठाएँ । मूलधारमा राज्यका नीति बनाएर चल्नेहरूभन्दा भिन्न एउटा शक्ति छ, जसलाई सेलुलर इनर्जी भन्छन्, विद्वान अर्जुन अप्पादुराई । त्यो शक्ति मेरो विचार र अनुभवमा युवा पुस्ताले राम्ररी बुझेका छन् र त्यसको प्रयोग गर्छन् (सेतोपाटी, साउन १३, २०७३) । डा केसीको सत्याग्रह र युवाहरूको जागरणका शक्तिको एउटा भेट्ने थलो त्यो शक्तितरङ्ग हो । मेचीनगरमा यो महोत्सव आयोजना गर्नेहरूको तरङ्ग पनि त्यही हो भन्ने मलाई लागेको छ ।पश्चिमी साहित्यमा गोथिक शैलीमा निकै कथानक लेखिए । विशाल र अनौठा दरबारमा भेटिने नायकहरू, तिनका अर्धमानवीय चरित्र, रहस्य र खतरा विषयमा लेखिएका कथा हुन् ती । हाम्रा साहित्यमा पनि त्यस्ता कथा छन् । नेपाली मानसिकता र अवस्थाले गर्दा यहाँ रोगका चरित्र गोथिक उपन्यास र कथाका काल्पनिकीजस्तै बसेका हुन् । नेपाली डाक्टरहरूले देश र बाहिरबाट आएर ती रोग कल्पनाका रहस्यमय महलभित्र छिरेर मुटुका अप्रेसन गरे र अरू अनेकौं भयानक रोगका उपचार गर्दै मानिसलाई भयपूर्ण रहस्यका महलबाट बाहिर निकाले । तर सफलता र लगनशीलता सबै एकनास भने छैनन्, जसरी साहित्यमा ती हुँदैनन् । सिर्जना र सेवा गर्ने बीचको आसन्नताले साहित्य र मेडिसिनमा सृष्टिको वाञ्छित साझा हुरी उठाउँछ ।"
हतारमा बिगार्ने काम नगरौं,"गाउँपालिका, नगरपालिका तथा विशेष, संरक्षित वा स्वायत्त क्षेत्रहरूको संख्या तथा सीमाना निर्धारण आयोगले प्रतिवेदन पेस गरिसकेको सन्दर्भमा वर्तमान स्थानीय निकायहरू नगरपालिका, गाउँ विकास समिति र जिल्ला विकास समितिले गर्दै आएका कामकारबाही तथा प्रस्तावित नगरपालिका तथा गाउँपालिकाको निर्वाचन र सञ्चालनको संक्रमणकालीन व्यवस्था समेतका सन्दर्भमा केही सवाल उब्जिएका छन् ।यस आयोगले छोटो समयमा प्रतिवेदन बुझाएको विषय उल्लेखनीय छ । यति ठूलो काम हतपतमा गर्दा न्यायोचित हुन नसकेका विषयहरू सम्बोधनको पहल पनि कुनै कोणबाट भइरहेको होला । सरकारले दिएको मापदण्ड पुरा भएनभएको हेरेर छिट्टै वर्तमान स्थानीय निकाय भंग हुने र एकपटक स्थिति लथालिङ्ग होला कि भन्ने ठूलो चिन्ता व्याप्त छ । आयोगले निर्धारण गरेको संख्या र सिमाना कायम गर्न सरकारलाई आधार भए पनि त्यसभित्रका वडाहरूको विभाजन संघीय कानुनद्वारा गनर्ऽपर्ने अर्को संवैधानिक व्यवस्थातर्फ धेरै कमको ध्यान गएको देखिन्छ । संघीय कानुन बनाउने अधिकार यस रूपान्तरित संसद्लाई भए पनि तयारी प्राय: शून्य रहेको अवस्थाले यसको प्रक्रियामा समय लाग्ने देखिन्छ ।संविधानत: अब स्थानीय तह भनेका गाउँपालिका, नगरपालिका र जिल्लासभा हुन् । विकास प्रवाहको केन्द्रविन्दु जिल्लाको राजनीतिक हैसियतलाई सन्तुलित विकासका लागि समन्वयमा मात्र सीमित राख्न खोजिएको विषय अर्को संवेदनशील पक्ष छ । जिल्लाको कुरा गर्दा प्रतिगामी भइएला भन्ने डर धेरैलाई छ । स्थानीय स्वायत्तताका पक्षपाती हामीले प्रत्यक्ष निर्वाचित स्थानीय जनप्रतिनिधिलाई बढी उत्तरदायी बनाइने विषय सर्वस्वीकार्य छ । तर प्रदेशहरू स्थापना भई संस्थागत हुन नसकिरहेको अवस्थामा जिल्ला तहलाई कमजोर बनाएर पुन: केन्द्रीकृतको अभ्यास पो हुँदैछ कि शङ्का गर्ने ठाउँ देखिन्छ । अर्को नयाँ बन्ने राजनीतिक इकाइको स्थापना र संस्थागत विकास नभइकन जिल्लालाई कमजोर बनाउने विषय किमार्थ विकेन्द्रीकरणको पक्षपाती हुन सक्दैन । संघीय कानुनको रूपमा स्थानीय शासन ऐन ल्याएर स्थानीय स्वायत्त शासन ऐन २०५५ लाई प्रतिस्थापन गर्न खोजिएको छ । स्थानीय स्वायत्त शासन ऐन आउने बित्तिकै जिल्लास्थित कार्यालय जिल्लाको विषयगत शाखा हुनुपर्ला भन्ने डरले रातारात डिभिजन कार्यालय भएजस्तो स्थानीय तहलाई उपभोग गर्दै आएका अधिकारहरूसमेत अन्य ऐनहरूले तान्ने सम्भावना देखिँदैछ । प्रस्तावित ऐनमा स्थानीय तहका कर्मचारीहरू खटाउने व्यवस्था गरिँदैछ । स्थानीयताको यति धेरै बहस भइरहेको विषय लोकसेवा आयोगलाई थाहै छैन, सयौंको संख्यामा आवश्यकताको विज्ञापन गरिँदैछ ।प्रस्तावित इकाइहरूको चुनाव प्रयोजनका लागिमात्र हुनुपर्छ । अहिलेको संरचनालाई चुनावअघि बिगारेर अस्तव्यस्त नहोस् भन्ने सबैको चाहना हो । स्थानीय तहको पुरानै संरचनामा चुनाव गर्दा केही संवैधानिक जटिलतालाई देखाएर राम्रोसँग तयारी नगरी नयाँमा जान खोजिएको छ । एक पटक मौजुदा स्थानीय निकायकै चुनाव गर्ने कुरा संविधानको संक्रमणकालीन व्यवस्थामा छ । एक पटक यसै संरचनामा चुनाव नगर्दा पनि संविधानको एउटा धाराको कार्यान्वयन नहुने दखिन्छ । त्यो प्रावधान त्यसै राखिएको पनि हैन होला । कतिपय अवस्थामा पुनर्संरचित इकाइको केन्द्र जिल्ला सदरमुकाम जानभन्दा अपायक पर्ने देखिएको छ । यस अवस्थालाई सम्बोधन गर्ने एउटामात्र उपाय हो सडक यातायातको द्रुत विकास, जुन रातारात हुने विषय होइन । स्थानीय निर्वाचन नहुँदाको अवस्थामा विभिन्न सामाजिक जवाफदेहिताको औजारको प्रयोगबाट स्थानीय निकायहरू धेरै हदसम्म जवाफदेही भई कार्य गरिरहेका छन् । नागरिक वडामञ्च, सचेतना केन्द्र, सामाजिक परीक्षण, सार्वजनिक परीक्षण, सार्वजनिक सुनवाइ, नागरिक बडापत्र र न्युनतम सर्त तथा कार्यसम्पादन मापनजस्ता संस्था तथा पद्धतिले नगरपालिका, गाउँ विकास समिति र जिल्ला विकास समितिलाई नागरिकप्रति धेरै हदसम्म जवाफदेही बनाउने प्रयास सराहनीय छ । गाउँपालिका र नगरपालिका क्षेत्र विस्तार भएको सन्दर्भमा ती तहहरूको केन्द्रमा भौतिक पूर्वाधार निर्माण र त्यसको संस्थागत क्षमता विकास र निर्वाचन नभएसम्म अहिलेकै स्थानीय निकायहरूले साविक अनुसारै काम गर्ने वातावरण तथा व्यवस्था गर्नुपर्ने देखिन्छ । योजना तर्जुमा तथा कार्यान्वयन प्रक्रिया रोकिनु हुँदैन । स्थानीय निकायहरू योजना तर्जुमा प्रक्रियाको चरणमा छन्, रातारात केही भइहाल्ला र हाइसञ्चो होला भन्ने कर्मचारीको मानसिकता पनि व्याप्त छ । स्थानीय जनप्रतिनिधिको निर्वाचन नभई लोकतन्त्रको मेरुदण्डमा प्रहार भइरहेको सन्दर्भमा फेरि अहिले पुन:संरचनाको कारण देखाएर थप १०, २० वर्ष स्थानीय जनप्रतिनिधिविहीन बनाउने दुस्साहस नगरौं । खरिदार स्तर कर्मचारीले एकभन्दा बढी गाविसको सचिव भएर काम गरिरहेको अवस्थामा नयाँ इकाइमा आवश्यक पर्ने ७० भन्दा बढी कर्मचारीको व्यवस्था र व्यवस्थापन भन्दाभन्दै कसरी गर्न सकिएला ? लामो समय स्थानीय नेतृत्व अभावमा कस्तो संस्थागत क्षमताको अपेक्षा गर्न सकिएला ? निजामती कर्मचारी स्थानीय सेवामा जान अवश्य मान्ने छैनन् । स्थानीय निकायमा काम गर्ने कर्मचारीलाई दोस्रो दर्जाको बनाइरहेको सन्दर्भ पनि स्थानीय स्वायत्तताको प्रश्नसँगै मडारिएर आउनेछ । फेरि काजमा खटाउने नाममा केन्द्रीय नियन्त्रण निश्चित रूपमा हाम्रो परिकल्पना होइन । स्थानीय निकायका कर्मचारीलाई कार्यकारी नेतृत्व नदिनेगरी भइरहेको संक्रमणकालीन व्यवस्था बाहिर आउने बित्तिकै विरोधको सामना गर्नु पर्नेछ । यसको कुशल व्यवस्थापनको खाका तयार गर्न समय लाग्छ । हतारमा बिगार्ने काम नगरौं । आयोगले गरेको सिमाना र संख्याअनुसार नै हुनुपर्छ भन्नुलाई अग्रगामी हुन्छ, अन्यथा प्रतिगामी हुन्छ भन्नु गलत हो । आयोगलाई दिएको मापदण्डमा वडा टुक्र्याउने अधिकार थिएन । एउटा गाविसभित्र अर्को गाविस परेको जस्तो अवस्था यो संरचनाले सम्बोधन गर्नसकेको छैन । यसले गर्दा पनि कतिपय अव्यावहारिक अवस्था यथावतै छन् । व्यापक अन्तरक्रिया भएको छैन, बरु राजनीतिक जोडघटाउ भएकाको विचार बाहिर आइरहेका छन् । राजनीतिक जोडघटाउमा निर्वाचन टार्न पाइँदैन । लोकतन्त्रको आधारस्तम्भ स्थानीयता हो । पञ्चायतमा समेत हुने गरेको स्थानीय निर्वाचन यति लामो समयसम्म हुन नसक्नु दुर्भाग्यपूर्ण छ । जनचेतना, आर्थिक समृद्धि र आत्मनिर्भरताका लागि थुप्रै कार्य गर्न बाँकी छ । नयाँ संरचनामा निर्वाचन तत्काल सम्भव छैन । किनभने मतदाता नामावली, कानुनी तथा प्रशासनिक तयारीका लागि निकै समय लाग्नेछ । अहिलेकै अवस्थामा नयाँ संरचनामा निर्वाचनको वकालत गर्नु भनेको अरू केही वर्ष निर्वाचन नगर्न बल पुर्याउने विषयमात्र हो । एक पटक अहिलेकै संरचनामा निर्वाचन गर्ने विषय संविधानमा त्यसै राखिएको अवश्य होइन, संविधानको कार्यान्वयन यसैबाट सुरु गर्नुपर्छ । सबै यो चाहन्छन्, तर बिरालाको घाँटीमा कसले घन्टी बाँध्ने ? अलोकप्रिय भइएला भन्ने डर छ ।डा न्यौपाने जिल्ला विकास समिति महासंघ नेपालको कार्यकारी महासचिव हुन् ।"
आवेशमा गरिने निर्णयको परिणाम,"धेरै नेपालीले अमेरिकी राष्ट्रपतिको सपथग्रहण समारोह लाइभ हेरे । हामीले पनि हेर्यौं । श्रीमती ट्रम्पले दुई हातले बोकेको बाइबल राष्ट्रपति निर्वाचित डोनाल्ड ट्रम्पले एक हातले छोए । अर्को हात उठाए र प्रधानन्याधीशको भनाइ पछ्याए, म अन्तरमनले सपथ गर्छु कि मैले अमेरिकी राष्ट्रपतिको कार्यालयलाई इमानदारपूर्वक सम्हाल्नेछु, अमेरिकी संविधानको संरक्षण, रक्षा र बचावटमा मेरो क्षमताको उच्च प्रयोग गर्नेछु । भगवान्, यसमा मलाई सहयोग गर । त्यसपछि उनले देशवाशीलाई सम्बोधन गरे । टुंगाउने क्रममा भने, गड ब्लेस यु, गड ब्लेस अमेरिका । ट्रम्पले मात्र होइन, ४ वर्ष पहिले बाराक ओबामाले पनि ठीक त्यस्तै गरेका थिए । उही सपथ, उसरी नै भगवान् पुकार्दै भाषण अन्त्य । अमेरिकामा राष्ट्रपति कार्यकारी शक्ति हुन् । त्यो पावर नेपालका प्रधानमन्त्रीलाई छ । आउनुहोस्, हाम्रा प्रधानमन्त्री पुष्पकमल दाहाल प्रचण्ड को सपथग्रहण समारोहमा फर्किऔं । राष्ट्रपति विद्यादेवी भण्डारीले ईश्वर, देश र जनताका नाममा भन्दा दाहालले ईश्वर शब्द उच्चारण गरेनन् । अघिल्ला प्रधानमन्त्री केपी शर्मा ओलीले पनि त्यसै गरे । बाराक ओबामाहरूले गर्वसाथ दोहोर्याइरहने शब्द गड हाम्रा प्रधानमन्त्रीहरूले उच्चारण गर्न समेत किन हीनताबोध महसुस गरे ? बाइबल छोएर कसम खाने त्यही देशकी राजदूतले नेपालमा दसैंको टीका लगाइन्, हाम्रा प्रधानमन्त्रीचाहिँ किन लजाए ? यस्तै हीनतावोधले हामी विकास र सभ्यतामा पछि परेका हौं । हाम्रा लुम्बिनी र पशुपतिनाथ धार्मिक पर्यटनका अथाहा सम्भावना भएका थलो हुन् । धर्मप्रतिको निकृष्ट सोचका कारण तिनको उपयोगबाट देशको कीर्ति राख्न र पैसा फलाउन हामीले सकेका छैनौं । यदि हामी पूर्ण नास्तिक भयौं भने हाम्रा सभ्यता र संस्कृति मर्नेछन् । संस्कृतिसँग धर्म जोडिएको छ । हाम्रा मन्दिर, गुम्बा, चैत्य र मस्जिदहरू पूजाप्रार्थना गर्ने थलो मात्र होइनन् । कला र सभ्यताका अनुपम धरोहर पनि हुन् । सामान्यज्ञानमा मन्दिरै मन्दिरको सहर भनेर काठमाडौंलाई उपमा दिइएको छ । यो नेपालीका लागि गर्वको विषय हो । हरेक मन्दिरमा एउटाएउटा इतिहास बसेको छ । अहिले धेरैलाई मतलब नहोला, भविष्यका लागि ती ठूला सम्पदा हुन् । अध्ययन अनुसन्धानका विषय हुन् । यसरी नै आस्तिकताको पराकाष्ठ बढ्दै गयो भने जसरी कुनै आवेशमा सालिकहरू तोडिए, उसरी नै अर्को आवेशमा मन्दिर भत्काएर सुपरमार्केट बनाउन बेर छैन । हाम्रा राजनीतिज्ञहरूको भर पनि छैन । हाम्रा धर्मका मर्महरू जब मर्दै जान्छन्, राष्ट्रमाथि बाहिरी हस्तक्षेप बढ्न सहयोग पुग्छ । सरकार र मुद्रा मात्र भएर राष्ट्र बन्दैन । राष्ट्र बन्न राष्ट्रिय भावना पनि चाहिन्छ । विविधतामा एकता हाम्रो मौलिकता हो । तर, त्यसलाई जगेर्ना गर्न नसक्दा हामीले आफ्ना पहिचान गुमाउँदै गएका छौं । उदाहरणका लागि यहाँ किरात धर्मको खोइ संरक्षण र सम्बद्र्धन भएको ? थारु समुदायको मौलिक धर्म के हो ? थकाली समुदायले कस्तो धर्म मान्छन् ? शेर्पाको धर्म र संस्कृति देशको मूलधारमा किन आउन सकेन ? चमार, मुसहरजस्ता अति पिछडिएका जातिको धर्म खोज्नु राज्यको दायित्व र कर्तव्य होइन ? यस्ता कुरा राष्ट्रिय चर्चा र चासोका विषय किन हुँदैनन् ? उल्टो गरिब र विपत्तिपीडित भएको ठाउँमा किन बाहिरिया धर्मले किन जरो गाड्छन् ? वास्तविकता यो हो कि गरिब र पीडित प्राय: सीमान्तकृत समुदायकै हुन्छन् । दु:खको कुरो तिनको धर्म, संस्कृति र सभ्यता मर्दैछ । किनकि, त्यहाँ राहतको प्याकेटमा अर्कै धर्मको ग्रन्थ प्याक गरेर बाँडिन्छ । यस्ता घटना धेरै छन् । जसले गाँस, बास, कपास दिन्छ, बँचाउछ, दु:खमा हेर्छ, त्यही भगवान् हो । सर्वसाधारणले त्यही ठान्छन्, भटाभट धर्म परिवर्तन गर्छन् ।पश्चिमाले आफ्नो धर्मलाई विश्वव्यापी गर्न चाहन्छन् । हामी आफूसँग भएकालाई सुषुप्त पार्न खोज्छौं । धर्म मान्नु स्वतन्त्रता हो । नमान्नु पनि स्वतन्त्रता । लोकतन्त्रमा फेर्न पाउनु पनि स्वतन्त्रता हो । तर, फेर्ने र फेराउने तरिका लोकतान्त्रिक नै हुनुपर्छ । भूकम्पपीडितका बस्तीमा जानुहोस्, अझै सरकार राम्ररी पुगेको छैन । दुई बोरा चामल, दुई हजार रुपैयाँ र मुस्कानसहित दुई शब्द जसले ल्याएर आयो, उसले टोलटोलमा चर्च बनाइदियो । प्रार्थना गर्न सिकायो । अर्कै संस्कृतिमा छिरायो । दसैंमा टिका लाउन छोराछोरी आउँदा बाउआमालाई नलगाउने बनाइसक्यो । के राहतसँग धर्म साट्न मिल्छ ? मिल्दोरहेछ । किनकि, हाम्रो देशमा धर्मसम्बन्धी प्रस्ट नीति छैन । धर्मनिरपेक्षता त्यो होइन, जसमा धर्मका नाममा जसलाई जता ओल्टाइपल्टाइ गर्न पनि पाइयोस् । प्रलोभनमा पारेर, दु:ख बाँडेर, साथ सहयोग दिएको नाटक गरेर धर्म परिवर्तन गराउन पाउनु हाम्रो संविधानको मर्म हो र ? होइन भने किन त्यो सम्भव भइरहेको छ ? हुनसक्छ जब हामीले आफ्नो घरलाई छाडिदिन्छौं, पाटी बनाउँछौं, नि:सन्देह अरू आएर बस्छन् । फिक्री गर्नु बेकार छ । चन्द्रमा टेकेको, हजारौं वैज्ञानिक जन्माएको, अन्तरिक्ष अध्ययनमा पकड जमाएको नासा चलाएको अमेरिकाका राष्ट्रपतिले चर्चमा बाइबल छोएर भगवान्को कसम खान्छन् । थाहा छैन, हामी त्यसभन्दा माथि कहाँ पुग्यौं ? किन हामी ईश्वर शब्द लिन सक्दैनौं ? किनकि, हामी सबै काम आवेशमा गर्छौं । आवेशमा जनयुद्ध गर्यौं, बेकारमा हजारौं मार्यौं । देशलाई दसकौं पछि पार्यौं । आज धर्मका नाममा अर्को आवेश देखाइरहेका छौं । हाम्रो देश पछि पर्नुको कारण यो हुनसक्छ, कतै हामी अलि बाठा पो भयौं कि ? बढ्ता बाठा भएकैले अलि धेरै बल्ड्याङ लडेका पो हौं कि ? सोचौं बेलैमा, चेत खुल्दा ढिला भइसकेको नहोस् । धर्म जुनसुकै अपनाऔं, विवेकले अपनाऔं ।"
कांग्रेसको धारणा के हो ?,"नेपालको संविधान २०७२ घोषणा भइसकेपछि देशको मुहार फेरिनेछ भन्ने जनविश्वास बढेको थियो । तर संविधान जनतासामु पस्किसकेपछि मुलुकको अवस्था झन् अन्योलग्रस्त बन्न पुग्यो । संविधान घोषणा भएको एक वर्ष भइसक्दा पनि यसको कार्यान्वयनको साटो सहमति भएका विषयमाथि समेत गम्भीर आपत्ति हुनथालेको छ । संविधान घोषणा भएको पहिलो बैठकबाट नै संशोधनको प्रस्ताव आउन थाल्यो । अन्य मुलुकको उदाहरण हेर्ने हो भने पनि संविधान घोषणा भएको सुरुका केही वर्ष कठिन हुने गरेको पाइन्छ । संयुक्त राज्य अमेरिकामा संविधानमा जति परिवर्तन भयो, सन् १७८५ देखि १७९० सम्मको सुरुवाती ५ वर्षमै भयो । छिमेकी राष्ट्र भारतमा पनि ल्यान्ड रिफर्मेसनमा धेरै समस्या उत्पन्न भएका थिए । भारतको संविधान १ सय १ चोटी संशोधन भएको छ । नेपालको सन्दर्भमा संविधान नै जनताको संविधान नभएको आवाज हिमाल, पहाड र तराईबाट आउन थाल्यो । उसो भए नेपालको संविधान कसका लागि त ? सामान्य जनताले नै संविधानका त्रृटि औँल्याउन थालेका छन् । संविधान निर्माण सजिलो विषय होइन । यसमा लेखिएका प्रत्येक हरफ जनताको भविष्यसँग जोडिएको हुन्छ । त्यसैले बाधाअप्ठेरा आउनु स्वाभाविक हो । नेपाली कांग्रेसले संविधान निर्माणमा ठूलो भूमिका खेल्यो र कार्यान्वयनमा पनि महत्त्वपूर्ण भूमिका खेल्न सक्नुपर्छ । संविधान निर्माणका बेलादेखि नै प्रमुख मधेसवादी दलहरू प्रक्रियामा संलग्न भएनन् । लामो समयदेखि दक्षिण भूभाग आन्दोलित छ, अशान्त छ । मधेसका जनताको संविधानप्रति धेरै असन्तुष्टि छ । प्रदेशको सीमांकनको विषयमा मधेसी जनता सकारात्मक छैनन् । निर्वाचन क्षेत्र र नागरिकताका विषयमा पनि समस्या छन् । कांग्रेस सम्मिलित यो सरकारले संविधान संशोधनको प्रस्ताव संसद्मा पेस गर्यो । प्रदेश नम्बर ५ मा केही हेरफेर गरिने प्रस्ताव आयो र त्यो भूभाग आन्दोलित बन्यो । बुटवल बजार आन्दोलनको केन्द्रबिन्दु बन्यो । कांग्रेस केन्द्रीय सदस्य चन्द्र भण्डारीले आमसभामा सम्बोधन गर्न भ्याए । उनले प्रदेश ५ टुक्र्याउन नपाइने बताए । आन्दोलनको प्रवृत्ति हेर्दा यस्तो लाग्थ्यो, प्रदेश नम्बर ५ भारतको कुनै राज्यमा गएर गाभिने भयो । अर्का केन्द्रीय सदस्य गुरुराज घिमिरेले सामाजिक सञ्जाल फेसबुकमा लेखे, ५ विकास क्षेत्रलाई नै ५ प्रदेशको संरचनामा लैजानुपर्छ । उता, वरिष्ठ नेता खुमबहादुुर खड्काले ९० प्रतिशत हिन्दु भएको मुलुक नेपाललाई हिन्दुराज्य घोषणा गर्नपर्छ भन्ने आवाज जोडतोडले उठाएका छन् । पार्टीका केन्द्रीय नेताको यस्तो गतिविधिले कांग्रेसप्रतिको नैतिकता बिर्संदै गएको स्पष्ट हुन्छ । पार्टीको निर्णयलाई कार्यान्वयन गर्ने र जवाफदेही बनाउने नेतृत्व वर्गले नै हो । तर पछिल्लो समय कांग्रेसभित्र ध्रुवीकरण बढेको छ । धर्मनिरपेक्षता, संघीयता र गणतन्त्रमा हामी कोही पनि पछाडि हट्न सक्दैनौं । धर्म भजाएर राजालाई विष्णुको अवतार मान्नु, शासन एउटा राजामा केन्द्रित हुनु, प्रशासन केन्द्रीकृत हुनु, धार्मिक मूल्यमान्यताका नाममा मानिसबीच विभेद हुनु आदि कारणले मुलुक पछाडि पर्दै आएको थियो । धर्म व्यक्तिको व्यक्तिगत आस्था र विश्वासको कुरा हो । जोकोही आफ्नो विवेकले जुनसुकै धर्म अपनाउन सक्छ । तर बहुधर्म, बहुसंस्कृति भएको राष्ट्रलाई कुनै एक धार्मिक राष्ट्र घोषणा गर्नु न्यायोचित नहोला ।हिजो प्रजातन्त्र आएपछि बीपी कोइराला नेतृत्व र विचारमा मुलुकले नयाँ बाटो लिँदै थियो । राणा र राजामा केन्द्रीकृत सत्ता खोसियो, विर्ता उन्मूलन गरियो । धेरै सुधार र क्रान्तिकारी कार्य हुँदै थिए, तर बीचमा राजा आए र प्रजातन्त्र मासेर पञ्चायती व्यवस्था ल्याए । इतिहासले सिकाएको पाठबाट हामीले गणतन्त्र, धर्मनिरपेक्षता र संघीयता अपनाएका हौँ । आज कांग्रेसका नेताले नै परिवर्तनलाई स्वीकार्न नसकेको हो कि जस्तो देखिँदैछ । संघीयताको सार र अर्थ स्थानीय स्रोतसाधनको प्रयोग स्थानीय स्तरबाटै हुने र विकास निर्माण पनि स्थानीयले नै गर्ने भन्ने हो । निश्चय नै संघीयता सीमांकनको कुरा सहज होइन, यसमा स्थानीय भावना कतातिर जोडिएको छ, त्यसलाई ख्याल गर्नुपर्ने हुन्छ । तर जनभावनाको नाममा हामी अति कट्टर हुनु पनि हुँदैन । हामी नेपालीबीच भावना नमिल्ने र मिलाउन नसकिने भन्ने कुरा समग्र नेपालीको भावनासँग बाझिन्छ । त्यसैले सीमांकनका विषयमा हामीले कहीँ कतै सम्झौता गर्नुपर्ने पनि हुनसक्छ । तर हिमाल, पहाड र तराई बीचको एकत्व भावनामा खलल पुर्याउनु हुँदैन । संघीयता त विकास निर्माण र स्थानीय स्तरमै सेवा लिनलाई हो । भावनाको कुरा त हामी सबै नेपालीमै छ त अब सानो टुक्रा तराई पहाडी प्रदेशमा गाभिन नमान्ने, सानो टुक्रा पहाडिया भएको ठाउँ मधेसमा गाभिन नमान्ने, यो त समग्र राष्ट्रभावसँग सुहाउँदो कुरा भएन ।यसर्थ पछिल्लो समय नेपाली कांग्रेसका केही जिम्मेवार नेताबाट जस्ता अभिव्यक्ति आएका छन्, त्यसले भविष्यमा पार्टीप्रति नै आम नागरिकको वितृष्णा बढ्ने खतराको संकेत गरेको छ । पार्टीको संस्थागत निर्णयमा पदाधिकारीदेखि कार्यकर्तासम्मको बोलाइ र गराइ एक हुनुपर्छ । यसरी नै पार्टी बलियो बन्ने हो । केही दिन पहिले एक टेलिभिजन कार्यक्रममा कांग्रेस महामन्त्री शशाङ्क कोइरालाले सीमांकनको विषयमा गहिरो धारणा व्यक्त गरे । उनको भनाइ थियो, हामीले पर्याप्त अध्ययन नै नगरिकन संघीयतामा प्रवेश गर्यौं । त्यसैले अहिले विकराल समस्या निम्तिएको हो । अध्ययन नै नगरी कांग्रेसको घोषणापत्रमा ७ प्रदेश कसरी तयार गरियो ? हुन त संविधान धार्मिक ग्रन्थ होइन, जसलाई पुनर्लिखित गर्न नमिलोस् । संघीयताले स्थानीयको विकास र सेवालाई ध्यान दिने हो, यसमा विविध कुरालाई केलाउनुपर्ने हुन्छ । ढिलै भए पनि अध्ययनको आवश्यकता महसुस भएको कुरालाई हामीले स्वागत गर्नुपर्छ । संविधान निर्माण क्रममा राजनीतिक दलको निर्णयबाहेक कति विज्ञको सरसल्लाह लिइयो ? हामीले यसमा पनि केही पुनर्विचार गर्नुपर्ने हुनसक्छ । संविधान घोषणासँगै थारु, मधेस कतिपय जनजाति असन्तुष्ट देखिए । हिजोको संविधानसभामा उनीहरूको उपस्थिति अल्पमतको रहे पनि उनीहरूको असन्तुष्टिमा कुनै दम नभएको भन्ने होइन । विकेन्द्रीकृत लोकतन्त्रलाई संस्थागत गर्न स्थानीय निकायको निर्वाचनको जिम्मा संघलाई दिनुपर्छ । संविधान निर्माण प्रक्रियालाई राजनीतिक दर्शनले निर्देशित गर्नहुन्न पनि भनिन्छ । प्रदेशको नाम कुनै जात, धर्मलाई प्रतिविम्बित हुने किसिमले गर्दा जातीय द्वन्द्व निम्तिने खतरा बढ्छ । त्यसैले विविधता भएको समाजमा प्राकृतिक सम्पदा जस्तै हिमाल, नदी आदिको नामबाट प्रदेशको नाम राख्न सकिन्छ । पछिल्लो समय संविधान संशोधन क्रममा बढिरहेको द्वन्द्वलाई बौद्धिक जमातको संलग्नताले मात्रै निर्मूल पार्न सक्छ, जो दलगत स्वार्थदेखि माथि उठेको छ ।"
बिजुली चोर्दाचोर्दै १३ पक्राउ,"नेपालगन्ज पछिल्लो समय चुहावट नियन्त्रणमा लागेको विद्युत्् प्राधिकरणले चोरीमा संलग्नलाई पक्राउ गर्नेक्रम बढेको छ । फत्तेपुरका विभिन्न वडामा विद्युत्् चोरीमा संलग्न १३ जनालाई प्राधिकरणको टोलीले पक्राउ गरेको हो । उनीहरूलाई १ लाख २५ हजार रुपैयाँ जरिवाना लिएर छाडिएको छ । यसअघि माघ ३ मा पनि १७ जना विद्युत्् चोरी गर्दागर्दै पक्राउ परेका थिए । उनीहरूबाट १ लाख ७५ हजार रुपैयाँ हर्जाना असुल गरिएको थियो । पुस २१ मा पनि प्राधिकरणको टोलीले जयसपुरबाट ८ जनालाई विद्युत्् चोरी गरिरहेका बेला पक्राउ गरी २ लाख रुपैयाँ जरिवाना गराएको थियो । प्राधिकरणले माघमा मात्रै विद्युत्् चोरीमा संलग्न ३० जनालाई पक्राउ गरिसकेको छ ।नेपालगन्ज क्षेत्रमा साढे १९ प्रतिशत विद्युत्् चुहावट हुने गरेको छ । चालु आर्थिक वर्षमा मात्र विद्युत् चोरी गर्ने २ सय ४५ जना पक्राउ परेका छन् । उनीहरूबाट मात्रै ३० लाख १८ हजार रुपैयाँ राजस्व संकलन भएको प्राधिकरणको वितरण केन्द्र प्रमुख उमेशकुमार झाले बताए । चुहावट नियन्त्रण अभियान सञ्चालन गरेपछि विद्युतको भोल्टेज बढदै गएको छ, सरकारी राजस्वमा वृद्धि भएको छ, उनले भने, विद्युत् चुहावट रोक्न नियमित छडके जाँच सुरु गरिएको हो ।नेपालगन्ज उपमहानगरपालिकाको परस्पुर, राँझा, हिर्मिनिया, कम्दीलगायत क्षेत्रमा विद्युत् चोरी बढी हुने गरेको देखिन्छ । पोल्टी फर्म सञ्चालन र सिँचाइका लागि विद्युत् चोरी गर्नेहरू सक्रिय रहेको पाइयो, झाले भने, राति पनि निरीक्षणमा निस्कने गरेका छौं । सिँचाइका लागि वर्षायाम र फागुनचैतमा चोरी बढी हुने गरेको छ भने घरायसी प्रयोजनका लागि बाह्रै महिना विद्युत्् चोरी हुने गरेको पाइएको उनले बताए । पोल्ट्री व्यवसाय सञ्चालन गर्नेहरूले जाडो महिनामा चोरी गर्ने गरेका छन् । गत आर्थिक वर्षमा पनि विद्युत् चोरीमा संलग्न २ सय २० जनालाई जरिवाना गराइछाडिएको थियो । नेपालगन्ज वितरण केन्द्रअन्तर्गत करिब ७० हजार ग्राहक छन् ।"
१० महिनामा पनि कांग्रेस अपूर्ण,"काठमाडौं कांग्रेस सभापति शेरबहादुर देउवाले पदाधिकारी मनोनयनको विषय उठाउँदा पार्टीकै नेता तथा कार्यकर्ताले अचेल पत्याउँदैनन् । देउवा सार्वजनिक ठाउँमा जब यो विषय उठाउँछन्, आकांक्षीहरू केही समय सलबलाउँछन् । आफू हुन र कसैलाई बनाउन दबाब समूहहरू सक्रियसमेत बन्छन् । तर, विस्तारै उनीहरू पनि हार खाएर थन्किन्छन् । नेतृत्व सम्हालेलगत्तैदेखि पदाधिकारी र केन्द्रीय कार्यसमितिलाई पूर्णता दिने भन्दै आएका देउवाले दस महिनामा पनि त्यो काम गर्न सकेका छैनन् । यतिबेला उनले पदाधिकारी होइन, कार्यसम्पादन समिति र विभाग गठनको चर्चा चलाएका छन् । यो कुरा गरेको पनि महिना दिन बित्न लाग्यो । तर, साइत अझै जुरेको छैन । कर्ममा भन्दा भाग्यवादमा विश्वास गर्ने नेताको चरित्र यस्तै हुन्छ कि क्या हो ? देउवालाई नजिकबाट चिन्ने कांग्रेसका एक नेता भन्छन्, हाम्रो सभापतिमा पनि कर्ममा कम र भाग्यमा बढी विश्वास देख्छु । त्यसैको परिणाम कांग्रेस गतिशील हुन सकिरहेको छैन । पार्टीभित्र सभापतिका आलोचकहरू उनलाई संगठनभन्दा सत्ता राजनीतिमा बढी रुचि राख्ने देख्छन् । पार्टीको अपूर्णतामा कतै न कतै सत्ता राजनीति जोडिएको उनीहरूको तर्क छ । सुरुमा कांग्रेस र माओवादी गठबन्धनको सरकार निर्माणपछि पदाधिकारी बनाउँछु भन्नुहुन्थ्यो । त्यसपछि नेविसंघको अधिवेशनपछि भनियो । महिला संघ र तरुण दलको अधिवेशन पनि सकियो । अब संविधान संशोधनको टुंगो लागेपछि भन्ने सुनिन्छ, वरिष्ठ नेता रामचन्द्र पौडेल पक्षीय एक नेताले टिप्पणी गरे, अब विस्तारै कांग्रेसको हातमा सरकारको नेतृत्व आएपछि बनाउँला भन्ने होला ।कांग्रेस विधानको विविध खण्डको १९ नम्बरमा पार्टीका सबै तहमा गठन गर्ने भनिएका विभाग, समिति, विभिन्न निकायहरू, महाधिवेशन सम्पन्न भएको दुई महिनाभित्र गठन गरिसक्नुपर्ने छ भन्ने छ । तर, दस महिनामा १२ केन्द्रीय सदस्य मनोनयन गर्नेबाहेक विभाग र समिति बन्न सकेका छैनन् ।उनै देउवाले तत्कालीन पार्टी सभापति सुशील कोइरालाले विभाग र समितिहरूलाई पूर्णता दिन नसक्दा निर्णय क्षमता नभएको भन्दै कडा आलोचना गरेका थिए । त्यसैलाई उनले १३ आंै महाधिवेशनमा मुद्दा पनि बनाए । गिरिजाप्रसाद कोइरालाको जस्तो निर्णय क्षमता भएको भनेर उनले आफूलाई अघि सारे । तर, दस महिनाको कार्यकालमा पार्टी गतिमा होइन, मुस्किलले घस्रिरहेको प्रतिक्रिया दिन्छन् कांग्रेस नेता शेखर कोइराला । पार्टी मुस्किलले घस्रिरहेको छ, गतिशील त हुनै सकेको छैन, उनले भने, पार्टीका पदाधिकारी, विभाग र समितिहरू चाँडै बनाएर गति दिनुहोस् भन्दाभन्दै हामी पनि थाक्यौं । देउवाले केन्द्रीय कार्यसमितिमा ९ सदस्य मनोनयन गर्न बाँकी छ । उपसभापति, महामन्त्री र सहमहामन्त्रीको प्रस्ताव उनले अहिलेसम्म गर्न सकेका छैनन् । उपसभापति केन्द्रीय नीति तथा प्रशिक्षण प्रतिष्ठानको संयोजक हुने व्यवस्था विधानमा छ । प्रतिष्ठान गठन भए २५ नेता तथा कार्यकर्ताले काम पाउँछन् । तत्कालीन सभापति सुशील कोइरालाका पालामा उपसभापति रामचन्द्र पौडेलले प्रतिष्ठानलाई क्रियाशील बनाएका थिए । विधानमा पार्टीका ३० विभाग छन् । पछि केन्द्रीय कार्यसमितिले ४२ विभाग बनाउने निर्णय लिएको छ । ४२ विभाग बन्दा झन्डै ९ सय नेता तथा कार्यकर्ताले काम पाउँछन् । एउटा विभागमा २० सदस्य राख्न पाउने व्यवस्था छ । तत्कालीन अञ्चल समन्वय समितिका ठाउँमा प्रदेश समन्वय समिति राखिएको छ । नयाँ संविधान घोषणा भएपछि संविधानले व्यवस्था गरेका प्रदेशमा अधिवेशन गर्नुपर्ने व्यवस्था छ । त्यो पनि हुन सकेको छैन । ८ सदस्यीय संसदीय, ५ सदस्यीय अनुशासन, ३३ सदस्यीय केन्द्रीय निर्वाचन र केन्द्रीय लेखा परीक्षण समिति, कोष निर्माणलगायत समिति बन्न सकेका छैनन् । यही पारामा बढ्ने हो भने कोइराला जस्तै देउवाको पनि कार्यकाल समितिलाई पूर्णता नदिँदै सकिनेछ । देउवा निकट नेता एवं केन्द्रीय सदस्य ज्ञानेन्द्रबहादुर कार्की राष्ट्रिय राजनीतिमा देखा परेको संक्रमणकालीन अवस्थाका कारण पार्टीका विभाग र समितिहरू गठनमा ढिलाइ भएको बताउँछन् । कार्यसम्पादन समिति र विभाग बनाउने तयारी सभापतिजीले गरिसक्नुभएको छ, अब क्रमश: अघि बढ्छ, उनले भने, राष्ट्रिय राजनीतिमा बढी व्यस्त रहनुपर्ने भएका कारण पनि यस्तो हुन गएको हो ।देउवाले हालै आन्तरिक संगठनको स्थिति बुझ्न केन्द्रीय सदस्यहरूलाई देशभर खटाए । कतिले फर्केर प्रतिवेदन लेखिरहेका छन् भने कतिपय केन्द्रीय सदस्य जिल्ला जानै बाँकी छ । देशभर खटाइएका प्रतिनिधिलाई पार्टीले जिल्ला, क्षेत्र, गाउँनगर कार्यसमितिले पूर्णता पाएनपाएको बुझ्ने र पूर्णता दिन पहल गर्ने भनिएको छ । केन्द्रमा सभापतिजीले गर्नुभएको छैन, हामीले किन गर्नुपर्यो भन्ने कुरा आउँछ, शेखर भन्छन्, यसो भन्दा हामीसँग केही जवाफ छ ?"
निर्वाचन कानुन बन्नै बाँकी,"काठमाडौं सरकारले स्थानीय चुनावको मिति घोषणा गर्ने बताए पनि निर्वाचनसम्बन्धी आवश्यक कानुनहरू भने बन्न र संशोधन हुन बाँकी नै छन् । स्थानीय तह, प्रदेशसभा र संघीय संसदको निर्वाचनका लागि आवश्यक नौवटा विधेयकमध्ये ५ वटा संसद्मा विचाराधीन छन् । राष्ट्रियसभाको निर्वाचक मण्डलको सदस्यका रूपमा स्थानीय तहका प्रमुखउपप्रमुख र राष्ट्रपतिउपराष्ट्रपति चयनका लागि संघीय संसदका दुवै सदन र प्रदेशसभाका सदस्यहरूको मतको भार फरक पर्ने संवैधानिक व्यवस्थाका कारण सबै निर्वाचन कानुन अन्तरसम्बन्धित छन् । सरकारले स्थानीय तहको क्षेत्र निर्धारण आयोगको प्रतिवेदन सार्वजनिक गरी कार्यान्वयनको प्रक्रिया पनि सुरु गरेको छैन ।निर्वाचन आयोगले स्थानीय तह निर्वाचनका लागि तोकिने मितिभन्दा कम्तीमा १२० दिन पहिले आवश्यक कानुन आफ्नो हात पर्नुपर्ने जनाएको छ । स्थानीय निर्वाचनबारे सरकारसँग निरन्तर परामर्शमा रहेको उल्लेख गर्दै प्रमुख निर्वाचन आयुक्त अयोधीप्रसाद यादवले भने, हामीले नियमित तयारी गरिरहेका छौं । जति छिटो ऐन आयो, हामी कामलाई उत्ति नै गति दिन सक्छौं ।संसद्मा पेस भएका स्थानीय तहको निर्वाचनसम्बन्धी विधेयक, निर्वाचन (कसुर तथा सजाय) विधेयक, निर्वाचन आयोगको काम, कर्तव्य र अधिकारसम्बन्धी विधेयक, मतदाता नामावलीसम्बन्धी विधेयक र राजनीतिक दलसम्बन्धी विधेयक राज्य व्यवस्था समितिमा विचाराधीन छन् । यीमध्ये निर्वाचनसम्बन्धी विधेयक, निर्वाचन (कसुर तथा सजाय) विधेयकहरू आइतबार मात्रै समितिमा पुगेका हुन् । सदनमा सैद्धान्तिक छलफल सकेर महिनांै अघि समितिमा पुगेका निर्वाचन आयोगको काम, कर्तव्य र अधिकारसम्बन्धी विधेयक, मतदाता नामावलीसम्बन्धी विधेयक र राजनीतिक दलसम्बन्धी विधेयक भने कांग्रेस नेता आनन्दप्रसाद ढुंगाना नेतृत्वको उपसमितिमा दफावार छलफलकै क्रममा छन् । संसदीय मामिला पत्रकार समाजले आइतबार राजधानीमा गरेको कार्यक्रममा प्रधानमन्त्री पुष्पकमल दाहालले दिएको जानकारीअनुसार प्रमुख तीन दलका शीर्ष नेताहरूबीच माघ १५ मित्र निर्वाचनसम्बन्धी सम्पूर्ण कानुन संसद्बाट पारित गर्ने समझदारी भएको छ । प्रस्तावित निर्वाचन कानुनहरूमा समानुपातिक प्रणालीतर्फ सिट प्राप्त गर्न राजनीतिक दलले निश्चित प्रतिशत मत प्राप्त गरेकै हुनुपर्ने सीमा (थ्रेसहोल्ड) र सबै आवधिक निर्वाचन (प्रतिनिधिसभा र प्रदेशसभाको मध्यावधि निर्वाचनबाहेक) को मिति तोक्ने अधिकार निर्वाचन आयोगलाई दिनेनदिने मुख्य विवादित विषय हुन् । प्रमुख दलहरूबीच विवादका अन्तरवस्तुमा सहमति भए संसदीय समितिमा विचाराधीन विधेयकमा परेका संशोधनहरू एकीकृत गरी छोटो प्रक्रियाबाट पारित हुन सक्छन् । प्रमुख दलहरूबीच सहमति हुँदा साझा संशोधन स्वीकार गरिएको प्रतिवेदन संसद्मा पेस गरी तत्कालै पारित गर्ने अभ्यास छ । तर प्रमुख दलहरूबीच विधेयकका अन्तरवस्तुमा विवाद हुँदा उपसमिति, समिति, पुन: कार्यदलजस्ता लम्बेतान प्रक्रियाले समय लिने गर्छन् । राजनीतिक दलसम्बन्धी विधेयकबारे प्रमुख दलका शीर्ष नेताहरूसँगै छलफल गर्नुपर्ने अवस्था छ, उपसमितिका संयोजक ढुंगानाले भने, अन्य दुई निर्वाचन आयोगको काम, कर्तव्य र अधिकारसम्बन्धी विधेयक र मतदाता नामावलीसम्बन्धी विधेयकबारे परेका संशोधनमाथिको छलफल सकिएको छ । भोलि (सोमबार) त्यससम्बन्धी प्रतिवेदन समितिमा पठाउँछौं । पूर्ववर्ती सरकारकै पालामा कानुन मन्त्रालयले मस्यौदा गरेको प्रतिनिधिसभा र प्रदेशसभाको क्षेत्र निर्धारणसम्बन्धी विधेयक गृह मन्त्रालयमा अलपत्र छ । त्यसैगरी प्रतिनिधिसभा सदस्य निर्वाचन ऐन संशोधन, राष्ट्रियसभा सदस्य निर्वाचन ऐन संशोधन विधेयक र प्रदेशसभा सदस्य निर्वाचनसम्बन्धी विधेयकको मस्यौदा तयार भएको छैन । संसदीय समितिमा विचाराधीन"
प्रदेशको कार्यक्षेत्रबारे सुझाव माग,काठमाडौं प्रधानमन्त्री तथा मन्त्रिपरिषद् कार्यालयले प्रदेश संरचनामा जाँदा तहगत कार्यक्षेत्र र कर्मचारी संरचनाबारे १५ दिनभित्र सुझाव पेस गर्न सबै मन्त्रालय र निकायलाई निर्देशन दिएको छ । संघीयता कार्यान्वयनका क्रममा कर्मचारी समायोजन र अधिकार बाँडफाँडका लागि जरुरी परेको भन्दै यस्तो सुझाव मागिएको हो । प्रधानमन्त्री तथा मन्त्रिपरिषद् कार्यालयका सचिव दिनेशकुमार थपलियाले सुझाव प्राप्त भएपछि समायोजनको कामले गति लिने जानकारी दिए । सामान्य प्रशासन मन्त्रालय र नेपाल प्रशासन पत्रकार मञ्चद्वारा संयुक्त रूपमा आयोजित कार्यक्रममा संघीयता कार्यान्वयन र प्रशासन पुन:संरचनाका सम्बन्धमा सरकारबाट भएका पछिल्ला कामको जानकारी दिइएको थियो । सामान्य प्रशासन मन्त्री केशवकुमार बुढाथोकीले जनतालाई घरदैलोमै सेवा पुर्याउने गरी प्रशासन पुन:संरचना हुनुपर्ने बताएका थिए । मुख्य सचिव सोमलाल सुवेदीले स्वच्छ र छरितो प्रशासनिक संरचनाका लागि राजनीतिक र प्रशासनिक नेतृत्वले समन्वय गरी काम गर्नुपर्ने बताएका थिए । सामान्य प्रशासनका सचिव पूर्णचन्द्र भट्टराईले समयसीमाअनुसारै मन्त्रालयबाट समायोजनसम्बन्धी विधेयक बन्ने काम भइरहेको जानकारी दिएका थिए ।
भन्सारका सुब्बा पक्राउ,"काठमाडौं प्रहरीको केन्द्रीय अनुसन्धान ब्युरोले सुन तस्करीमा मिलेमतो गरेको आरोपमा विमानस्थलको भन्सारमा कार्यरत नायब सुब्बा श्यामकृष्ण श्रेष्ठलाई पक्राउ गरेको छ । मध्यपुर थिमीका स्थायी बासिन्दा उनी आइतबार घरबाटै पक्राउ परेका हुन् । भन्सार शाखाका रेडियो टेक्निसियनका रूपमा कार्यरत श्रेष्ठ विमानबाट आएको सामान जाँच गर्ने एक्सरे मेसिन चलाउँथे । पुस २१ मा दुबईबाट आएको ३३ किलो ५ सय ७७ ग्राम ४० मिलिग्राम सुन त्रिभुवन अन्तर्राष्ट्रिय विमानस्थलको भन्सारबाट पास भएपछि विमानस्थल बाहिर ब्युरोले बरामद गरेको थियो । तस्करीको घटनालगत्तै श्रेष्ठलाई भन्सार विभागले शंकास्पद गतिविधि गरेको भन्दै निलम्बन गरेको थियो । ब्युरो स्रोतका अनुसार यसअघि पक्राउ परेका कर्मचारी र सुन तस्करीमा संलग्नहरूको बयानका आधारमा श्रेष्ठको संग्लनता देखिएको हो । स्रोतले भन्यो, विमानस्थलबाट प्रहरीले लिएको सीसीटीभी फुटेजमा पनि श्रेष्ठको संदिग्ध गतिविधि देखिन्छ । छोटो समयमै ठूलो आर्थिक छलाङ मारेका श्रेष्ठ थिमीकै मध्यपुर अस्पतालका सञ्चालकमध्येका एक हुन् । उनको परिवारका अन्य सदस्य पनि उक्त अस्पतालमा सञ्चालक सदस्य र कर्मचारीका रूपमा कार्यरत छन् ।यसअघि तस्करीमा संग्लन रहेको आरोपमा ब्युरोले भन्सारमा कार्यरत भन्सार अधिकृत श्रीनारायण यादव र राजकुमार ढकाललाई पक्राउ गरेको थियो । आठ वर्षभन्दा लामो समयदेखि विमानस्थलमा कार्यरत यादव तथ्यांक अधिकृत हुन् भने प्राविधिक कर्मचारी ढकाल करारमा नियुक्त हुन् । श्रेष्ठले दस वर्षभन्दा लामो समयदेखि भन्सारको एक्सरे मेसिन चलाउँदै आएका थिए । यसअघि प्रहरीले सुन बोकेर ल्याउने गोपालबहादुर शाही, सुन लिन आउने दीनबन्धु थापा र सन्तोष काफ्लेका अलावा काभ्रेको पनौतीबाट रामहरि कार्की र अर्का एकलाई पक्राउ गरिसकेको छ । सुुन तस्करीको घटनाबारे बुझ्न पुस २७ मा बसेको संसदको अर्थ समितिले अधिकार सम्पन्न छानबिन समिति गठन गर्न आदेश दिइसकेको छ । भन्सार विभागले पनि सुन बरामद भएको भोलिपल्टै अर्थात् पुस २२ मा विभागका उपमहानिर्देशक सुमन दाहालको संयोजकत्वमा पाँच सदस्यीय छानबिन समिति गठन गरेको छ । दस दिनमा प्रतिवेदन बुझाउने कार्यादेश पाएको समितिले थप १५ दिन म्याद पाएको छ । भन्सार विभागले ३८ कर्मचारीलाई जिम्मेवारीमुक्त गरिसकेको छ । विभागले घटनाको दिन एक्सरे विभागमा काम गर्ने स्थायी प्राविधिक कर्मचारी प्रद्युम्नहरि श्रेष्ठ र श्यामकृष्ण श्रेष्ठसहित चार अस्थायी कर्मचारीलाई निलम्बन गरिसकेको थियो । विमानस्थलमा भन्सार विभागका अस्थायी र स्थायी गरी करिब १ सय ५० कर्मचारी कार्यरत छन् ।भन्सार सुधार्न छलफलआइतबार नै अर्थ मन्त्रालयमा अर्थमन्त्री कृष्णबहादुर महरा, भन्सार विभागका महानिर्देशक शिशिर ढुंगाना, राजस्वतर्फका उच्च अधिकारीहरूको बैठक बसेको थियो । बैठकमा सुन तस्करीको विषय र विमानस्थल भन्सार शाखाको संलग्नताबारे कुराकानी भएको थियो । भन्सारका महानिर्देशक ढुंगानाले विमानस्थलको भन्सार शाखा सुधार्ने विषयमा कार्ययोजना नै पेस गरेका थिए । उनले विमानस्थलमा भन्सार शाखा र उपशाखाहरूको विद्यमान संरचना उपयुक्त नरहेको बताएका थिए । बैठकमा सहभागी एक कर्मचारीले उदाहरण दिँदै भने, कार्गो शाखाले मात्रै तीन उपशाखा हेर्छ । जुन व्यावहारिक रूपमा सम्भव देखिँदैन । यस्तै व्यावहारिक कठिनाइको फाइदा तस्करहरूले उठाउँछन् ।"
औषधि र चिकित्सक अभाव,"प्युठान जिल्ला अस्पताल बिजुवार प्यूठानमा सधैं औषधि र डाक्टरको अभाव हुने गरेको छ । स्वास्थ्य मन्त्रालय र अस्पताल प्रशासनको आन्तरिक व्यवस्थापनको कमजोरीले सधंै अभाव हुने गरेको पाइएको हो । दरबन्दीअनुसार चिकित्सक र औषधि नपाएको भन्दै सेवाग्राहीले गुनासो गर्ने गरेका छन् ।९ महिनाअघि बिग्रिएको भिडियो एक्सरे मेसिन अझै मर्मत हुन सकेको छैन । अस्पतालले नयाँ मेसिन खरिद नगरेकाले बिरामी निजी क्लिनिकमा जान बाध्य छन् । निकसाइमनमार्फत जिल्ला अस्पतालमा शल्यक्रियासहितको सुत्केरी सेवाका लागि आएका डा समीर लामाले अस्पतालमा रहेका स्वास्थ्य औजार र ब्लडबैंकको अभावका साथै दरबन्दीअनुसार चिकित्सक नहुँदा उपचारमा समस्या हुने गरेको बताए । शय्या र जनशक्तिको अभाव छ, मेडिकल सुपरिटेन्डेन्ट डाकृष्ण शाहले भने, अस्पतालको स्तर वृद्धि नहँुदासम्म सधैं यस्तै हो । शय्या अभावका कारण आकस्मिक भर्ना भएका बिरामीलाई भुइँँमा राखेर उपचार गर्नुपरेको उनले दुखोसो पोखे । १५ शय्याको अस्पताललाई स्तर वृद्धि गर्ने भनिए पनि त्यो कार्यान्वयन भएको छैन । जिल्ला अस्पतालमा स्त्रीरोग विशेषज्ञको दरबन्दी सुरुदेखि भए पनि स्वास्थ्य मन्त्रालयले कहिल्यै नपठाएको अस्पताल प्रशासनले जनायो । जिल्लाका एक लाख बढी महिला यस्तो सेवाबाट वञ्चित हुनुपरेको महिला मानव अधिकारकर्मी पार्वता आचार्यले बताइन् । पाठेघर खस्नेलगायत महिलाका धेरै समस्या छन्, आचार्यले भनिन्, स्त्रीरोग विशेषज्ञ नहुँदा उनीहरू रोग पालेरै बस्न बाध्य छन् ।मेडिकल अधिकृत डा रामबहादुर केसीको दरबन्दी प्यूठानमै भए पनि उनी एक वर्षदेखि काजमा बाहिरै छन् । करारमा कार्यरत डा सरोज केसी र नवीन अधिकारी पनि अहिले अस्पतालमा छैनन् । अधिकारी तालिममा र केसी बिदामा बसेको अस्पताल प्रशासनले जनायो । डाकृष्ण शाहले अहिले जिल्ला स्वास्थ्य कार्यालयको जिम्मेवारी सम्हाल्दै आएका छन् । अस्पतालबाट बिरामीले ७० प्रकारका औषधि नि:शुल्क पाउने व्यवस्था भए पनि उनीहरू यो सेवाबाट वञ्चित भएका छन् । खरिद प्रक्रियाको ढिलाइ र केन्द्रले औषधि नपठाउँदा बिरामी मर्कामा परेका हुन् । ७० प्रतिशत केन्द्रबाट, २० प्रतिशत जिल्ला र १० प्रतिशत क्षेत्रबाट औषधि पूर्ति गरिने जिल्ला स्वास्थ्यका लेखा अधिकृत बिष्णुबहादुर बस्नेतले बताए । ४६ लाख रुपैयाँ बराबरको औषधि खरिदको टेन्डर गरेका थियौं । २६ लाखमा टेन्डर परेको थियो, बस्नेतले भने,पहिलो फर्म सम्झौता गर्नै आएन । अर्को प्रक्रियामा जाँदा खरिदमा ढिलाइ भएको हो । उनले माघ महिनाभित्र औषधि खरिद प्रक्रिया सकिने बताए ।"
बढ्यो बालविवाह,"प्यूठान प्यूठान नगरपालिका ७ तार्केचौरकी शान्ती नेपालीका दम्पती नागरिकता सिफारिसका लागि वडा कार्यालय बिजुवार आए । कर्मचारी केशवती भट्टराईले उनलाई विवाह दर्ता भएपछि मात्र सिफारिस दिने बताइन् । तर, शान्ती भर्खरै १६ वर्षको भएको विवरण खुलेपछि उनको विवाह दर्ता भएन । यी जोडीले एक वर्षको छोरालाई पनि साथमा लिएर आएका थिए । यो एउटा उदाहरण मात्र हो । बालविवाह न्यूनीकरणमा लागेका सामाजिक संघसंस्थाहरूलाई ठूलै चुनौती छ । विवाह दर्ता गराउन बच्चा लिएर आएका हुन्छन्, भट्टराईले भनिन्, विवाह गरेर बच्चा पनि साथमा छ । कानुनले मान्यता दिँदैन । कसरी सिफारिस दिनु ? उनले बच्चाको जन्मदर्ता पनि गराउन नसकिएको बताइन् । जिल्लामा बालविवाह भयाभह हुँदै गएकाले २० वर्ष नपुग्दै विवाह दर्ता, नगराउने परिपत्र आएकाले फर्काउनु परेको उनको भनाइ छ । शान्तिले तीन वर्षपहिले छिमेककै युवासँग प्रेमविवाह गरेकी हुन् । भारतको जयपुरमा पतिले नोकरी गर्ने र आफू पनि उतै बस्ने बताउँदै त्यहाँ विवाह दर्ता प्रमाणपत्र चाहिने भएकाले छोराको जन्मदर्ता गर्नसमेत कार्यालयमा आएको उनले बताइन् । पतिको नाम राखेर नागरिकता पनि बनाउने योजना उनको छ । प्रेम बसेर विवाह गरिहालियो, उनी भन्छिन्, कानुनमा धेरै झमेला रहेछ ।जिल्लामा प्रेम भन्दै भागी विवाह गर्ने क्रम बढ्दै गएपछि बालविवाह न्यूनीकरणमा लागेका संघसंस्थालाई चुनौती बढदै गएको जिल्ला बालकल्याण समितिका बालअधिकार अधिकृत यादव खनालले बताए । बुबाआमाको मञ्जुरीमा बालविवाह थोरै मात्रै छन्, खनालले भने, विद्यालय, कलेज, मेला पर्वमा प्रेम गरी भागी विवाह गर्ने धेरै रहेको तथ्यांकले देखाएको छ । उमेर नपुग्दै भागेर विवाह गर्नेहरू धेरै छन् । दैनिक बालविवाह भएको उजुरी आउने गर्छ । उनले जिल्लामा बालविवाह न्यूनीकरणमा गरिएको अभियानले अभिभावकको मञ्जुरीमा बालविवाह गर्ने क्रम घटेको बताए । जिल्ला बालकल्याण समितिले गरेको सर्वेक्षण अनुसार जिल्लामा ४३ प्रतिशत बालविवाह हुने गरेको छ । समितिले संकलन गरेको तथ्यांकमा गत आर्थिक वर्षमा जिल्लामा १ हजार ३ सय २ जनाले प्रेम विवाह गरेका छन् भने ४ सय २३ जनाले मागी (मञ्जुरी) विवाह गरेका छन् । ४ सय २४ बालक र १ हजार १ सय ११ जना बालिकाको बालविवाह भएको छ । वर्षेनी बढदै गएको बालविवाहले किशोरीहरूलाई धेरै समस्या भइरहेको उनको भनाइ छ । सन् २०२० सम्ममा बालमैत्री स्थानीय शासन लागू भएको जिल्ला बनाउने गरी काम भइरहेको छ, उनले भने, प्रेमविाहको नामका बालविवाह घटेको छैन । जिल्लामा हुने बालविवाहमध्ये ७५ प्रतिशत प्रेम (भागी) र २४ प्रतिशत मात्र मागी (मञ्जुरी) विवाह हुने गरेको तथ्यांकले देखाएको छ । बितेका दुई वर्षमा जिल्लामा ४ हजार ३ सय ५३ विवाहमध्ये १ हजार ७ सय ३५ जोडीको बालविवाह भएको जिल्ला बालकल्याण समिति प्यूठानले गरेको घरधुरी सर्वेक्षणमा देखिएको छ ।"
प्राविधिक शिक्षामा चरम लापरबाही,"कञ्चनपुर डेढ वर्षअघि प्राविधिक शिक्षाअन्तर्गत वेल्डिङ इलेक्ट्रिसियन पढ्न थालेका भीमदत्त नगरपालिका २ महोलियाका पुष्पराज भट्ट अहिले अन्योलमा छन् । उनी अहिलेसम्म परीक्षा हुने मिति तथा परीक्षा फारमको समेत कुनै टुंगो नलागेपछि चिन्तित भएका हुन् । ५० हजार शुल्क तिरे पनि भनेअनुसार पढाइ नहँुदा उनीसँगै अन्य विद्यार्थी पनि चिन्तित छन् । महेन्द्रनगरस्थित सुपरलिंक टेक्निकल इन्स्टिच्युटमा कम्प्युटर सिस्टम एडमनिस्टर डेभलपमेन्ट (सीएसएडी) को कोर्स गरिरहेका भीमदत्त नगरपालिका ७ का वीरेन्द्र सार्की पनि पढाइ छाड्ने कि परीक्षा पर्खिने भन्ने अन्योलमा छन् । विभिन्न संकायमा अध्ययनरत विद्यार्थीहरूले केही दिनअघि जिल्ला प्रशासन कार्यालय घेराउ गरी सुपरलिंकले सञ्चालन गरेका कार्यक्रमको आधिकारिकताबारे बुझिदिन आग्रह गरेका थिए । भर्ना हुँदा जे भनिएको थियो, त्यसअनुसार पढाइ भएन, वीरेन्द्रले भने, डेढ वर्षसम्म परीक्षा पनि भएन, पढाइ सकिएर बजारमा डुल्नुपर्ने अवस्था छ । हालका केही वर्षयता प्राविधिक शिक्षामा आकर्षण बढेसँगै यसका लागि इन्स्टिच्युटहरू खुल्ने क्रम पनि बढेको छ । जसका कारण प्राविधिक शिक्षा व्यापारको राम्रो माध्यम बनेको छ । तिनको नियमन तथा अनुगमन गर्ने निकाय नहुँदा अनुमतिबिना नै कक्षा सञ्चालन गर्ने, मनपरी शुल्क लिने, विद्यार्थीलाई झुक्याएर भर्ना गर्ने, एउटा कोर्स भनी अर्कै पढाउनेलगायत गतिविधिले विद्यार्थी र अभिभावक ठगिन थालेका छन् । कहिले प्रयोगात्मकका लागि पैसा भन्छन्, कहिले भ्रमणका लागि पुष्पराजले भने, भर्ना हुने बेला प्रयोगात्मकका लागि शुल्क नलाग्ने भनेपनि त्यो लिएरै छाडे । यतिबेला महेन्द्रनगरमा एक दर्जन बढी इन्स्टिच्युटले विभिन्न कार्यक्रम सञ्चालन गर्दै आएका छन् । उनीहरूले कृषि विज्ञान, भेटनरी, उद्यम विकास सहजकर्ता, होटल म्यानेजमेन्ट, कम्प्युटरलगायत विभिन्न किसिमका सीपमूलक तालिमका कक्षा सञ्चालन गरिरहेका छन् । आवश्यक पूर्वाधार तथा दक्ष जनशक्तिबिना नै विद्यार्थी एउटै कोठाभित्रै भेडाबाख्रा कोचेसरी पढ्न बाध्य छन् । सम्बन्धित कार्यक्रमका लागि आफ्नै प्रयोगात्मक कक्षा आवश्यक हुन्छ, सुपरलिंक टेक्निकल इन्स्टिच्युटका प्रिन्सिपल अम्बादत्त भट्टले भने, तर यहाँ धेरैले कामचलाउ गरेका छन्, कतिपयसँग विद्यार्थी बस्ने भवनसमेत पर्याप्त छैन । उनले इन्स्टिच्युटले नै प्रयोगात्मकको व्यवस्था गर्नुपर्ने भए पनि अहिले विद्यार्थीबाटै रकम असुल्ने काम भइरहेको बताए । केही दिनमै परीक्षा हुने उनले जानकारी दिए ।स्थानीयस्तरमा अनुगमन गर्ने निकाय नहुँदा र जथाभावी स्वीकृति दिँदा यस्तो समस्या आएको प्रमुख जिल्ला अधिकारी मनोहर खनालले बताए । स्वीकृति दिनेले नै इन्स्टिच्युटहरूलाई व्यवस्थित गर्नुपर्ने हो, उनले भने, तर यहाँ अनुगमन गर्ने निकाय नहुँदा मनपरीजस्तै भएको छ । विद्यार्थीको आग्रहपछि सीटीईभीटीबाट सुपरलिंकले सञ्चालन गरेको कार्यक्रमबारे जानकारी मागेको र त्यसको पत्र आएको उनले बताए । सीटीईभीटीका कार्यक्रमहरू घण्टामा उल्लेख गरिएका हुन्छन्, उनले भने, तर त्यो कहिलेसम्म भन्ने केही छैन, दिनमा कति घण्टा भन्ने पनि छैन, यसले सबैलाई अन्योल बनाएको छ । आवश्यक पूर्वाधार, दक्ष जनशक्ति र शुल्कका बारेमा सीटीईभीटीले पनि नियमित अनुगमन गर्नुपर्ने यहाँका अभिभावकको माग छ ।"
आगलागीले क्षति,मुगु माथिल्लो गमगढी बजारमा आइतबार विद्युत् सर्ट भएर आगलागी हुँदा स्थानीय डिल्ली भट्टको दुई तले चार कोठे घर खरानी भएको छ । घरभित्र रहेका सबै धनसम्पत्ति जलेर नष्ट भएको प्रहरीले जनायो । आगोको मुस्लो निस्कन थालेपछि मात्र घरधनी र छिमेकीले थाहा पाएका थिए । सुरक्षाकर्मी र स्थानीय मिलेर एक घण्टापछि आगो नियन्त्रणमा लिएका थिए ।
केयू र कोइकाबीच सम्झौता,"काभ्रे कोरियाको अन्तर्राष्ट्रिय सहयोगी नियोग (कोइका) ले नेपालको विज्ञान र प्रविधिका विकासका लागि एक अर्ब रुपैयाँ सहयोग गर्ने भएको छ । काठमाडौं विश्वविद्यालयका उपकुलपति डा रामकण्ठ माकाजु र कोइकाका उपप्रमुख सुङ हो चोइबीच आइतबार सहमति पत्रमा हस्ताक्षर भएको हो । सम्झौता अनुसार, ८ वर्षे परियोजनाबाट नेपालको अनुसन्धान र विकास एवम् प्रविधि क्षमतामा अभिवृद्धिका साथै नेपालीको जीवनस्तर सुधारका लागि परियोजनाले काम गर्नेछ ।"
बिरामीलाई सहज,मुगु रुगा गाविसको थार्प गाउँमा स्वास्थ्य क्लिनिक सेन्टर सञ्चालन भएपछि स्थानीयलाई उपचारमा सहज भएको छ । बिरामीलाई जिल्ला अस्पताल आउन डेढ घण्टाभन्दा बढी समय लाग्ने गरेकाले गाउँमै सेन्टर सञ्चालन गरिएको हो । सेन्टरमा १ सय ३० प्रकारका औषधिसहित उपचार सेवा दिइएको छ । सेन्टरमा दैनिक ७० जनासम्म बिरामीको उपचार हुने गरेको अनमी प्रभा देवकोटाले बताइन् ।
दुर्घटनामा मृत्यु,"गुलरिया पूर्वपश्चिम राजमार्गअन्तर्गत बर्दिया राष्ट्रिय निकुञ्जमा शनिबार राति चित्तलसञ्ग मोटरसाइकल ठोक्किँदा ३५ वर्षीय विष्णुदत्त रावलको मृत्यु भएको छ । कैलाली, टीकापुरबाट नेपालगन्जतर्फ गइरहेको से३प १०९५ नम्बरको मोटरसाइकलले चित्तललाई ठक्कर दिँदा चालक रावलको घटनास्थलमै मृत्यु भएको प्रहरीले जनाएको छ । चित्तल पनि मरेको छ । दुई साताअघि त्यही ठाउँमा बसको ठक्करबाट बाघ मरेको थियो ।राँगाले हान्दा ज्यान गयो विराटनगर (कास) सप्तरीको कविलासा ७ मा राँगाले हान्दा एक जनाको मृत्यु भएको छ । शनिबार साँझ पराल खान आएको राँगालाई धपाउने क्रममा आक्रमण गर्दा स्थानीय ७१ वर्षीय बच्चीलाल यादवको मृत्यु भएको प्रहरीले जनाएको छ ।"
तारादेवीको सम्झना,"काठमाडौं राष्ट्रिय सांस्कृतिक संस्थान (नाचघर) मा आइतबार साना तारादेवी हरूको स्वर गुन्जियो । नौ सय खोला तरेर गाइसकेपछि निकिता घिमिरेलाई अग्रज स्रष्टाले स्याबासी दिए । उनीपछि रेकिसा केसीले फूलै फूलको मौसम तिमीलाई, अनामिका सिंहले मनको निश्चलतामा जस्ता गीत सुनाए ।स्वर किन्नरी तारादेवीको ११औं स्मृति दिवस पारेर तारादेवी स्मृति प्रतिष्ठान र नाचघरले सम्झनामा तारादेवी कार्यक्रम आयोजना गरेका थिए । सोही अवसरमा युवा गायिकाहरूलाई तारादेवीका गीत गाउन लगाइयो । शर्मिला थापाले तिमीलाई हाँसेर बिदा, सरिता शाहीले तिम्रा पाउहरूमा, नीता सिवाकोटीले कालीपारे दाइ लगायत प्रस्तुत गरे । तारादेवीका गीत संकलन गर्नु हाम्रो लक्ष्य हो, प्रतिष्ठान अध्यक्ष प्रकाश सायमीले भने, युवा पुस्तामाझ उनका गीत पुर्याउन खोज्दै छौं ।कार्यक्रमको सुरुवात वरिष्ठ गायिका मीरा राणाले शुभकामना भरी गाउँदै कार्यक्रम सुरु गरेकी थिइन् । तारादेवीलाई भेट्ने हुटहुटीले नै आफूलाई गायिका बनाएको उनले बताइन् । उहाँसँग संगत पनि गरेँ, उनले भनिन्, तारा दिदीको मुहार हेर्न खोज्दा म आफैं गाउने भएँ ।मीरापछि गायिका संगीता थापा शाक्यले पनि तारादेवीलाई उनकै गीतमार्फत सम्झिइन् । शाक्यले फूलको थुँगा गाउँदा सबैजसो मुग्ध बनेका थिए । प्रा उषा लोहनीले टाढाबाट बोलाएको गाइन् भने गीता पाण्डेले आमा भएर बाँचिहेर र उकाली ओरालीहरूमा सुनाइन् ।कार्यक्रममा मनराज नकर्मी, उमेश खड्का, सुरेश लामा, प्रज्ज्वल लामा र तेजुले वाद्यवादनमा साथ दिएका थिए ।नाचघरका महाप्रबन्धक राजेश थापाले आफूहरूले दायित्व पूरा गरेको उल्लेख गर्दै थपे, लोक, कला र साहित्यको प्रवद्र्धन गर्नु हाम्रो दायित्व हो । यो पूरा गर्दै छौं । अझै धेरै गर्न बाँकी छ ।२०७२ मा स्थापित तारादेवी प्रतिष्ठानले बर्सेनि यस्ता कार्यक्रम गर्ने उद्देश्य राखेको सायमीले बताए । प्रतिष्ठानका संरक्षक चेतन कार्कीले चाहिँ आफूलाई गीतकार बनाउने जस तारादेवी र नातिकाजीहरूलाई जाने उल्लेख गरे । उहाँहरूले मेरा गीत गाइदिनुभयो, उनले भने, अनि म गीतकार बन्न पाएँ ।"
संसदीय पत्रकारिताको अथइति,"काठमाडौं संसदीय पत्रकारिताको इतिहासदेखि वर्तमानसम्मका घटनाक्रम र अभ्यासमा केन्द्रित पुस्तक संसदीय पत्रकारिता आइतबार सार्वजनिक भएको छ । संसदीय मामिला पत्रकार समाजद्वारा प्रकाशित पुस्तकले नेपालको संसदीय पत्रकारिताको अहिलेसम्मको तस्बिर उतार्ने प्रयास गरेको छ ।पत्रकार राजेन्द्र फुयालद्वारा सम्पादित पुस्तकमा संसदीय पत्रकारितामा अभ्यस्त पत्रकार र संसदीय मामिला बुझेका व्यक्तिका अनुभव र अनुसन्धानमा आधारित सामग्री छन् । पूर्वसभामुखहरू दमननाथ ढुंगाना, रामचन्द्र पौडेल, तारानाथ रानाभाट, सुवासचन्द्र नेम्बाङ र वर्तमान सभामुख ओनसरी घर्तीसम्मका संसदीय अनुभव पुस्तकमा छन् । पहिलो संसद्को रिपोर्टिङ गर्ने पत्रकार भैरव रिसाल, हरिबहादुर थापा, मोहन मैनाली, शिव गाउँले, किरण पोखरेल, धु्रवहरि अधिकारी, प्राध्यापक पी खरेल, कृष्ण खनाललगायतका २८ सामग्री पुस्तकमा छन् । २०१५ सालको पहिलो संसद् र २०४७ संसदीय कालखण्डमा भएका संसद्भित्रका अभ्यासलाई लेखकहरूले उतारेका छन् । संसदीय समितिहरूको भूमिका, संसद्भित्र भएका विभिन्न काण्ड, संविधान निर्माणका क्रममा भएको खेल, स्वार्थपूर्तिका लागि संसद्लाई कसरी प्रयोग गर्ने कोसिस हुन्छ भन्ने विषय पुस्तकमा तथ्यगत रूपमा उल्लिखित छन् ।पुस्तकको समीक्षा गर्दै पत्रकार युवराज घिमिरले अनुभवहरू आधारित सामग्री संसदीय पत्रकारिता बुझ्न चाहनेका लागि उपयोगी हुने बताए । पत्रकार महासंघका पूर्वसभापतिहरू विष्णु निष्ठुरी र शिव गाउँलेले संसद् र पत्रकारहरूको भूमिकाबारे आफ्ना अनुभव सुनाए ।कार्यक्रममा सभामुख ओनसरी घर्ती, पूर्वसभामुख नेम्बाङ, भौतिक योजना तथा पूर्वाधारमन्त्री रमेश लेखक, सदभावना पार्टीका सहअध्यक्ष लक्ष्मणलाल कर्णले संसदभित्र पत्रकारहरूले खेलेको भूमिका र वर्तमान राजनीतिमाथि टिप्पणी गरेका थिए ।"
नयाँ गीतमा छाउँदै रेन,"दक्षिण कोरियाका चर्चित आर एन्ड बी गायक एवं अभिनेता रेन नयाँ गीतसहित देखा परेका छन् । तीन वर्षको अन्तरालपछि उनले अर्का प्रख्यात गङनम स्टाइल गायक साईको प्रोडक्सनमा द बेस्ट प्रेजेन्ट गीत सार्वजनिक गरेका हुन् ।जनवरी १४ मा युटयुबमा अपलोड गरिएको गीत आइतबार रातिसम्म करिब ३० लाखले हेरिसकेका छन् । उक्त गीत आफ्नी प्रेमिकाबारे भएको रेनले खुलाएका छन् । अभिनेत्री किम ताई हीसँगको उनको अफेयर आउँदो महिना विवाहमा परिणत हुँदै छ । उनीहरूले निजी समारोहमा बिहे गर्ने बताइएको छ । कोरियामा जारी राजनीतिक उथलपुथलका कारण आफूहरूले सामान्य तरिकाले विवाह गर्न लागेको रेनको भनाइ छ । गङनम स्टाइल गायकले भने ट्विटरमार्फत रेन र किमलाई बधाई दिएका छन् ।अमेरिकी म्यागाजिन बिलबोर्डका अनुसार रेनको म्युजिक भिडियोले माइकल ज्याक्सनको याद दिलाउँछ । हुन पनि, फेडोरा (हयाट) र हाफ पन्जासहितको कालोसेतो पहिरनमा रेनले ज्याक्सनकै शैलीमा नाचेका छन् । केही दिनअघि उनले हातैले लेखेको चिठीमा गीत पनि लेखेर पोस्ट गरेका थिए, इन्स्टाग्राममा । उनी सबैभन्दा ठूलो उपहार हुन्, रेनले यस्तो लेखेपछि सामाजिक सञ्जालमा हल्लीखल्ली मच्चिएको थियो । उनी को अर्थ गीत र प्रेमिका दुवै हुन सक्ने बताइएको छ । पत्रमा उनले आफूलाई निरन्तर साथ दिएकोमा प्रशंसकलाई धन्यवाद ज्ञापन गरेका छन् । किमसँगको सम्बन्ध विश्वासमा अडिग रहेको उनले लेखेका छन् । सन् २००२ मा ब्याड गाई एल्बम निकालेर संगीत क्षेत्रमा लागेका रेन त्यसपश्चात् निकै हिट भए । उनका इट्स रेनिङ, रेनिजम जस्ता गीत चर्चित छन् । विश्वव्यापी रूपमै ख्याति कमाएका कोरियन पपस्टारमध्येका एक हुन् उनी । स्पिड रेसर, द प्रिन्स जस्ता हलिउड फिल्ममा समेत काम गरेका छन् ।"
मीनराज र पूर्णबहादुर पुरस्कृत,"चितवन साहित्य संगम चितवन र प्रगतिशील लेखक संघले लेखकद्वय मीनराज वसन्त र पूर्णबहादुर अधिकारीलाई पुरस्कृत गरेको छ । यहाँ शनिबार मुदिर का उपन्यासकार मीनराजलाई पाँच हजार राशि रहेको गणेश तथा हस्तकुमारी (लक्ष्मीदेवी) पन्त स्मृति पुरस्कार प्रदान गरियो । त्यस्तै, पूर्णबहादुरलाई सात हजार राशिको श्रीप्रसादरेणुका रेग्मी स्मृति पुरस्कार दिइयो । मीनराजलाई मुदिर मा खाडी मुलुकका नेपालीहरूको पीडा समेटेकाले तथा पूर्णबहादुरलाई कविता, निबन्ध लेखनका माध्यमले साहित्यमा योगदानका कारण पुरस्कृत गरिएको साहित्य संगम चितवनका अध्यक्ष द्वारिका नेपालले जनाए । कार्यक्रममा पुरस्कार संस्थापक रविकिरण निर्जीव, इन्द्र रेग्मी, लकाश पौडेल, भूपिन, हरिहर खनाल, उदय अधिकारी, राजेन्द्र घायल लगायतले बोलेका थिए ।"
संगीतकला पुरस्कार प्रदान,"काठमाडौं संगीत र चित्रकलामा सक्रिय चार युवालाई राष्ट्रिय युवा सेवा कोषले राजधानीमा हालै पुरस्कृत गरेको छ । नारायणगोपाल संगीत पुरस्कारबाट गायिका निशा देसार र संगीतकार सन्तोष श्रेष्ठ पुरस्कृत भए भने अरनिको कला पुरस्कार चित्रकारद्वय ज्योतिप्रकाश बीके र पृथ्वी श्रेष्ठलाई दिइयो । पूर्वउपप्रधानमन्त्री कमल थापाले जनही २५ हजार राशिको पुरस्कार सम्मानपत्रसहित हस्तान्तरण गरे । देशमा भएका ठूलठूला राजनीतिक रूपान्तरणले धेरै संस्थाको अस्तित्व नै धमिलियो, थापाले भने, राष्ट्रिय युवा सेवा कोष स्थापनाकालदेखि नै निरन्तर युवालाई पुरस्कृत गर्न सफल हुनु प्रशंसायोग्य छ ।कोष अध्यक्ष भीमबहादुर अधिकारीले युवाहरूमा जोस हुँदै तिनलाई पुरस्कृत गर्नुपर्नेमा जोड दिए । अरनिकोले युवावस्थामै चीन गएर नेपाली कलाकौशल देखाएको चित्रकार ज्योतिले सुनाए ।कार्यक्रममा निशाले मेरो प्यारो ओखलढुंगा र जमाना खराब छ बोलको गीत गाइन् । सन्तोषले तिमीले पराई ठानेपछि सुनाए । कार्यक्रममा मूर्तिकार ठाकुरप्रसाद मैनाली, प्रदीपमान वैद्य, शंकरप्रसाद पाण्डे, प्रभुराज वैद्य, रमा शर्मा लगायतले पुरस्कृत व्यक्तिहरूका बारेमा बोलेका थिए ।"
निकै रूचाइयो कालोपोथी,"नेपालगन्ज त्यसो त इन्डिपेन्डेन्ट फिल्म फेस्टिभलमा झन्डै एक दर्जन नयाँपुराना फिल्म देखाइए । तर, दर्शकश्रोता सुरुदेखि एउटै फिल्मको व्यग्र प्रतीक्षामा थिए । त्यो बुझेरै आयोजकले चलाखीपूर्वक फेस्टिभलको अन्तिम कोसेलीका रूपमा कालोपोथी प्रस्तुत गरे । नेपालगन्जमा दुईदिने फेस्टिभल आइतबार सकिँदा दर्शकश्रोता कालोपोथी को प्रशंसा गर्दैै हलबाट बाहिरिए । एउटा निर्देशकका लागि यो धेरै खुसीको कुरा हो, उक्त फिल्मका निर्देशक मीन भामले कान्तिपुरसँग भने, दर्शकश्रोताले मन पराउनु नै फिल्मको सफलता हो । ७२औं भेनिस अन्तर्राष्ट्रिय फिल्म फेस्टिभलमा समेत उत्कृष्ट घोषित कालोपोथी ले मुगुको द्वन्द्वकालीन परिवेश र दुई किशोरको शिक्षाको आकांक्षालाई पर्दामा उतारेको छ । साधारण कथालाई मार्मिक ढंगले प्रस्तुत गर्नु निर्देशक भामको सफलता मानिएको छ ।उपेन्द्र पाण्डेले निर्माण गरेको दृष्टिविहीन व्यक्तिको प्रेरणादायी डकुमेन्ट्री बियोन्ड द ह्वाइट केन बाट सुरु फेस्टिभलका दुवै दिन दर्शकश्रोताको उत्साहजनक उपस्थिति रहयो । आइतबार देखाइएका भुसको लोग्ने र अ सङ फर बारपाक ले पनि राम्रै प्रशंसा पाए । भुसको लोग्ने मा आङ खस्ने समस्याबाट पीडित ग्रामीण महिलाको व्यथा जीवन्त ढंगले प्रस्तुत गरे निर्देशक ज्योतिकेशर सिंह ठकुरीले । यो मूलत: स्वास्थ्य सन्देशमूलक फिल्म हो, ठकुरीले भने, दर्शकले सहजै बुझ्ने गरी सरल ढंगले पर्दामा उतार्न धेरै समय लगाएर तयार पारिएको हो । हरिबहादुर थापाद्वारा निर्मितनिर्देशित हेलिकप्टर रेस्क्युअर अन द हिमालय पनि रुचाइयो ।छक्कापन्जा जस्ता फिल्मले बजार लिइरहेका बेला डकुमेन्ट्री फिल्म हेर्न उल्लेख्य दर्शकश्रोता आएकामा खुसी व्यक्त गर्दै इन्डिपेन्डेन्ट फिल्ममेकर सोसाइटीका अध्यक्ष अनुप सुवेदीले डकुमेन्ट्री फिल्महरूप्रति दर्शकको बढ्दो चासोलाई सकारात्मक रूपमा लिनुपर्ने बताए । दर्शकअनुसार फिल्म छनोट गरी व्यवस्थित प्रदर्शन गर्न सके सहजै सन्देश पनि प्रवाह हुन सक्छ, उनले भने । बाँकेका प्रजिअ रविलाल पन्थले उद्घाटन गरेको फेस्टिभल इभेन्ट म्यानेजमेन्ट गर्दै आएको अन्तरालको आयोजना र वागेश्वरी असल शासन क्लबको सहआयोजनामा गरिएको हो । फेस्टिभलमा सती प्रथासम्बन्धी यादव भट्टराईको झोला, बाल मनोविज्ञान उतारिएको मनोज पण्डितको छाया, सचिन घिमिरेको पुन्टेको पाङ्ग्रा पनि प्रदर्शन भए । त्यस्तै, रघुवर नेपाल र शिवशरण कोइरालाको मेला, म खुसी छु र रियालको खोजी देखाइए ।"
भूकम्पपीडित घरमा बस्न थाले,"हेटौंडा मकवानपुरका २ गाविसका केही भूकम्पपीडितले भवन निर्माण गरेर तेस्रो किस्ताको रकम पनि पाइसकेका छन् । जिल्लाको उत्तरी क्षेत्रमा पर्ने आग्रा र टिस्टुङका ११ भूकम्पपीडितले भूकम्पप्रतिरोधी घर निर्माण गरेर रकम बुझेका हुन् । टिस्टुङका ४ र आग्राका ७ गरी ११ भूकम्पपीडितले तेस्रो किस्ताको रकम लिएका हुन् । उनीहरू शनिबारदेखि घरमा बस्न थालेका छन् । यी भवन भूकम्प प्रतिरोधी मात्रै होइन, चट्याङ प्रतिरोधी हुनुका साथै सोलारसमेत जडान भएका छन् । टिस्टुङ र आग्राका तीनतीन सय गरी ६ सय पीडितलाई टियर फन्डको आर्थिक सहयोगमा राडो नेपालले अनुदान रकम उपलब्ध गराउन राष्ट्रिय पुनर्निर्माण प्राधिकरणबाट स्वीकृत लिएको थियो । प्राधिकरणको स्वीकृतका आधारमा राडो नेपालले टिस्टुङमा १९ र आग्रामा १८ गरी ३७ वटा नमुना आवास भवन निर्माण गरेर अति विपन्न भूकम्पपीडितलाई हस्तान्तरण गरिसकेको छ । आग्रा गाविसका २ सय ९८ र टिस्टुङ गाविसका २ सय ९० गरी ५ सय ८८ लाभग्राहीसँग अनुदान सम्झौता गरेर पहिलो किस्ताको रकम दिइसकेको छ भने दोस्रो किस्ताको रकम पनि १ सय २९ लाभग्राहीले लगिसकेका छन् । तेस्रो किस्ताको रकम पनि ११ लाभग्राहीले लगेर भवन निर्माण गरिसकेको राडो नेपालका प्रमुख कृष्ण धितालले बताए, करिब एक महिनाभित्र ५ सय ८८ लाभग्राहीले आवास निर्माण गरिसक्नेछन् । उक्त गैरसरकारी संस्थाले सरकारले दिने अनुदान रकम लाभग्राहीलाई उपलब्ध गराएको हो । संस्थाले पहिलो किस्ता ५० हजार, दोस्रो किस्ता ९० हजार र तेस्रो किस्ताबापत १ लाख १० हजार रुपैयाँ उपलब्ध गराएको छ । सरकारले करिब १९ हजार लाभग्राहीलाई पहिलो किस्ताबापत रकम उपलब्ध गराइसकेको छ । तर हालसम्म १० प्रतिशत लाभग्राहीले पनि भवनको जग खन्ने काम गरेका छैनन् ।"
मिडिया संसारकै बेइमान : ट्रम्प,वासिङ्टन अमेरिकी राष्ट्रपति डोनाल्ड ट्रम्प आफ्नो शपथग्रहण समारोहमा मानिसहरूको उपस्थितिलाई लिएर प्रकाशित तथ्यांक र सामग्रीका विषयमा मिडियामाथि खनिएका छन् । कार्यभार सम्हालेको दोस्रो दिन गुप्तचर निकाय सीआईए मुख्यालयमा वरिष्ठ अधिकारीसँग भेट गर्दै उनले मिडिया संसारकै सबैभन्दा बेइमान भएको बताएका हुन् । मानिसको उपस्थितिबारे टेलिभिजन स्टेसनहरू इमानदार नभएको भन्दै उनले मिडियासँग आफ्नो युद्ध चलिरहेको पनि बताए । उनले आफू र गुप्तचर निकायबीच शत्रुता रहेको मिडियाले देखाउने गरेको पनि बताए ।ट्रम्प आफ्नो शपथग्रहण समारोहमा मानिसहरूको उपस्थितिबारे झुटा रिपोर्ट बनाएको भन्दै मिडियासँग आक्रोशित भएका हुन् । उनले नयाँ अमेरिकी प्रशासनले मिडियालाई उत्तरदायी बनाउने पनि बताएका छन् । पूर्वराष्ट्रपति बाराक ओबामाको २००९ को शपथग्रहण समारोहमा बढी मानिस उपस्थित भएको देखाउने गरी तस्बिरहरू प्रकाशित भएपछि ओबामाको यो अभिव्यक्ति आएको हो । उनले शुक्रबार वासिङ्टन स्मारक जाने सबै मार्गमा मानिसहरूको भीड रहेको उल्लेख गर्दै त्यहाँ करिब १५ लाख मानिस उपस्थित भएको दाबी पनि गरेका छन् । ट्रम्पको दाबीलाई पुष्टि गर्ने कोसिस गर्दै ह्वाइट हाउसमा आयोजित ब्रिफिङमा प्रेस सेक्रेटरी सिन स्पाइसरले उक्त दिन ७ लाख २० हजार मानिस उपस्थित भएको दाबी गरेका छन् । उनले वासिङ्टनको सबवेमा पनि मानिसहरू रहेकाले ओबामाको २०१३ को शपथमा भन्दा बढी मानिस उपस्थित रहेको बताए । तर वासिङ्टनका अधिकारीहरूले भने २०१३ मा ओबामाले शपथ लिँदा ७ लाख ८२ हजार टिकट रहेकोमा यस वर्ष ५ लाख ७ हजारमात्र रहेको बताएका छन् । कोलम्बिया जिल्लाका अधिकारीले पनि ७ लाखदेखि ९ लाख मानिस सम्मका लागि तयारी गरिएको जनाएका छन् । ट्रम्पको शपथ समारोह समितिका अध्यक्ष टम बाराकले ट्विटरमा मानिसहरूको भ्रमपूर्ण फोटो देखेपछि राष्ट्रपति असन्तुष्ट रहेको बताए ।रुष्ट मिडियातर अमेरिकी मिडियाहरूले राष्ट्रपति ट्रम्प र उनका प्रेस सेक्रेटरीको दाबीलाई अस्वीकार गरेका छन् । दि न्युयोर्क टाइम्सले सेक्रेटरी स्पाइसरले गलत दाबी गरेको टिप्पणी गरेको छ । सीएनएनले स्पाइसरको प्रेस ब्रिफिङलाई प्रत्यक्ष प्रसारण गरेको थिएन । सीएनएनले प्रेस सेक्रेटरी स्पाइसरले यथार्थ रिपोर्टिङ का लागि मिडियालाई आक्रमण गरेको उल्लेख गर्दै सरकारी दाबीलाई पर्दाफास गर्ने बताएको छ । एबीसी न्युज र बजफिड न्युजले पनि सरकारी दाबीलाई अस्वीकार गरेका छन् । यद्यपि ट्रम्पपक्षीय फक्स न्युजले दाबी विवादरहित भनी प्रसारण गरेको छ । विगतको तथ्यांककोलम्बिया जिल्लाका अधिकारीका अनुसार ओबामाको २००९ को शपथमा १८ लाख तथा २०१३ को दोस्रो शपथमा करिब १० लाख मानिस उपस्थित थिए । जर्ज डब्लु बुशको २००१ को शपथमा ३ लाख र २००५ को शपथमा ४ लाख मानिस थिए भने बिल क्लिन्टनको १९९७ को शपथमा २ लाख ५० हजार र १९९३ को सपथमा ८ लाख मानिस उपस्थित थिए । रोनाल्ड रेगनले सन् १९८५ मा शपथ लिँदा १ लाख ४० हजार टिकट बिक्री भएको थियो । तर अत्यधिक चिसोले गर्दा समारोह भवनभित्र गरिएको थियो । नेसनल पार्क सर्भिसले दिएको तथ्यांकअनुसार लिन्डन जोन्सनले १९६५ मा शपथ लिँदा १२ लाख मानिसहरू उपस्थित भएका थिए ।ट्विटरमा रोकनेसनल पार्क सर्भिसले ट्रम्प र बाराक ओबामाको २००९ को शपथमा मानिसको उपस्थिति तुलना गर्दै ट्विट गरेपछि ट्रम्प प्रशासनले रक्षा मन्त्रालयको डिजिटल टिमलाई उक्त ट्विटर अकाउन्ट अस्थायी रोक लगाउन निर्देशन दिएको छ । सर्भिसले न्युयोर्क टाइम्सका पत्रकार बिन्यामिन अपेलबमको ट्विटलाई रिट्विट गरेको थियो । यो घटनापछि रक्षा मन्त्रालयका कर्मचारीहरूलाई निर्देशिका नबनुन्जेल आगामी सोमबारसम्म ट्विट नचलाउन निर्देशन दिइएको छ ।
ट्रम्पविरुद्ध विश्वभर प्रदर्शन,"वासिङ्टन महिलाअधिकारप्रति समर्थन र राष्ट्रपतिमा डोनाल्ड ट्रम्प निर्वाचित भएकोप्रति असन्तुष्टि जनाउँदै शनिबार १० लाखभन्दा बढी मानिसले वासिङ्टन डीसी र अमेरिकाका विभिन्न सहरमा प्रदर्शन गरेका छन् । महिलाहरूको मार्चमा कंग्रेस सदस्य, चर्चित अभिनेत्री र नागरिकहरू सहभागी भए । उनीहरूले ट्रम्पको कार्यकालमा महिला अधिकारमाथि आक्रमण हुने आशंकामा मार्चमा समर्थन जनाएको बताएका छन् । वासिङ्टनमा आयोजना गरिएको मार्चमा पेन्सिलभेनिया एभेन्यु प्रदर्शनकारीले भरिएको थियो । यही स्थानमा ट्रम्पले शुक्रबार सपथ लिएका थिए । उक्त दिन उपस्थित मानिसभन्दा मार्चमा बढी मानिस सहभागी भएको अमेरिकी सञ्चारमाध्यमहरूले जनाएका छन् । फिल्मी क्षेत्रका हस्ती माइकल मुर, महिला अधिकारकर्मी ग्लोरिया स्टेनिम, सांगीतिक क्षेत्रका अलिसिया किजसहितका व्यक्तिले ट्रम्पको आप्रवासी, मुस्लिम र महिला नीतिको विरोध गरेका थिए । ट्रम्पविरुद्धको मार्च विश्वका ६ सय सहरमा पनि आयोजना गरिएको आयोजकले जनाएका छन् ।"
चारको मृत्यु,असम असमको तीनसुकिया जिल्लामा आइतबार भएको आक्रमणमा असम राइफल्सका दुई जवानको मृत्यु भएको छ । सेना तथा प्रहरीको जवाफी हमलामा दुई आक्रमणकारीको मृत्यु भएको हो । आइतबार बिहान भएको घटनामा आतंकवादीको संलग्नता रहेको अनुमान गरिएको छ ।
रेल दुर्घटनामा ३६ को मृत्यु,नयाँदिल्ली भारतको आन्ध्रप्रदेशमा शनिबार राति भएको रेल दुर्घटनामा ३६ जनाको मृत्यु भएको छ । जगदलपुरबाट भुवनेश्वरतर्फ गइरहेको हीराखण्ड एक्सप्रेसको उक्त रेल राज्यको भिजिआनगरम जिल्लास्थित कुनेरु स्टेसननजिकै दुर्घटना भएको थियो । रेलका नौवटा डिब्बा पटरीबाट छुट्टिएर दुर्घटना भएको अधिकारीहरूले जनाएका छन् । दुर्घटनामा ५० जनाभन्दा बढी घाइते भएका छन् । पूर्वी तटीय रेलवेका प्रमुख जेपी मिश्राले घाइतेहरूको स्थानीय अस्पतालमा उपचार भइरहेको बताएका छन् । दुर्घटनाको कारण स्पट हुन सकेको छैन । राष्ट्रिय रेलवेका प्रवक्ता अनिल सक्सेनाले सुरुवाती अनुसन्धानमा दुर्घटना पटरीमा भएको क्षतिका कारण भएको पाइएको बताए । उनले रेलवे सेफ्टीको परीक्षणपछि दुर्घटना पटरीको क्षति या अन्य कुनै योजनाका कारण भएको भन्ने पत्ता लाग्ने बताए । उक्त क्षेत्र माओवादी प्रभावित क्षेत्रमा पर्छ । दुर्घटनामा माओवादीको हात रहेको पनि आशंका गरिएको छ । दुर्घटनाअघि एक धक्का महसुस भएको र विस्फोटको आवाज सुनिएपछि आपत्कालीन ब्रेक लगाएको उक्त रेलका चालकलाई उद्धृत गर्दै भारतीय सञ्चार माध्यमले जनाएका छन् । रेलमन्त्री सुरेश प्रभु र रेलवे बोर्डका अध्यक्ष एके मित्तलले घटनास्थलको अवलोकन गरेका छन् । आन्ध्र प्रदेशका मुख्यमन्त्री चन्द्रबाबु नायडुले दुर्घटनामा मृत्यु भएकाहरूका परिवारलाई ५ लाख दिने घोषणा गरेका छन् । रेलवे मन्त्रालयले पनि मृतकका परिवारलाई २ लाख दिने जनाएको छ ।
सोलोमोन द्वीप र पपुवा न्युगिनीमा भूकम्प,वेलिङटन अस्ट्ेरलियाबाट उत्तरपूर्वमा पर्ने सोलोमोन द्वीपमा स्थानीय समयानुसार आइतबार अपराहन साढे १२ बजे ७९ म्याग्निच्युडको भूकम्प गएको छ । उक्त भूकम्पको केन्द्रबिन्दु द्वीप समूहको आसपास इलाकाको समुद्रमुनि १६० किलोमिटर गहिराइमा रहेको जनाइएको छ ।त्यसैगरी पपुवा न्युगिनीमा पनि आइतबार ८० म्याग्निच्युडको भूकम्प गएको छ । भूकम्पपछि सुनामी आउन सक्ने चेतावनी दिइएपनि पछि हटाइएको थियो । भूकम्पबाट मानवीय र भौतिक सम्पत्ति क्षति भएनभएकोबारे समाचार प्राप्त भएको छैन ।
बुल्गेरियामा राष्ट्रपतिद्वारा पदभार ग्रहण,"सोफिया बुल्गेरियाका नयाँ राष्ट्रपति रुमेन रादेभले आइतबार पदभार ग्रहण गरेका छन् । पदभार ग्रहणअघि उनले विषेश समारोहबीच सपथग्रहण गरेका थिए । त्यस अवसरमा उनले आफू बुल्गेरियाका लागि वार्ता, मेलमिलाप र सहकार्यमा लागिपर्ने बताए । उनले राष्ट्रिय सभा, सरकार र अन्य निकायका साथै राजनीतिक पार्टी, नागरिक समाजका सङ्घसंस्थालगायतसँग संयुक्त रूपमा बुल्गेरियाको समस्या समाधानका लागि काम गर्ने पनि बताएका छन् । उनी गत नोभेम्बरमा विजयी भएका थिए ।"
जर्जियामा ११ को मृत्यु,"जर्जिया अमेरिकाको जर्जियामा खराब मौसमका कारण ११ जनाको मृत्यु भएको छ । आपत्कालीन अधिकारीका अनुसार २३ जना घाइते भएका छन् । राज्यका केही भागमा टोर्नाडोको चेतावनी जारी गरिएको छ भने उत्तरी भागमा बाढी आउने अनुमान गरिएको छ । साउद्रन कुक, ब्रुक्स र बेरियन काउन्टीमा ती व्यक्तिको मृत्यु भएको हो । तर टोर्नाडोका कारण ती मानिसको मृत्यु भएको बारेमा भने पुष्टि भएको छैन ।"
हचुवाका भरमा पोषण कार्यक्रम,"बुटवल रूपन्देहीमा झन्डै ६ वर्षयता करोडौं लगानीमा बहुक्षेत्रीय पोषण योजना (सुआहारा) सञ्चालन भइरहेको छ । अहिले कुपोषण घटाउन र खाद्य सुरक्षा तथा पोषणको मात्रा बढाउन उक्त कार्यक्रम लागू भएको हो । कार्यक्रमअन्तर्गत लाखौं खर्चिए पनि जिल्लामा कति प्रतिशत बालबालिका वा महिला कुपोषित छन् भन्ने तथ्यांक कतै छैन । न त कार्यक्रम लागू भएयता कुपोषण दर कति प्रतिशतले घट्यो भन्ने अभिलेख राखिएको छ । अवस्था विश्लेषण र तथ्यांकबिना कार्यक्रम सञ्चालन गर्दा लक्षित वर्गले त्यसको फाइदा पाएका छैनन् । गैरसरकारी संस्थाले बनाएका सल्लाहकार समितिमा बस्ने तर क्रियाकलाप अनुगमन र सुधारमा वास्ता नगर्ने सरकारी कर्मचारीका कारण लक्षित वर्ग ठगिएको छ । पोषणको अवस्था अनुगमन र निर्देशनका लागि यहाँ जिल्लास्तरको पोषण तथा खाद्य सुरक्षा निर्देशक समिति छ । स्थानीय विकास अधिकारी अध्यक्ष रहेको समितिमा विषयगत सरकारी कार्यालय सदस्य छन् । प्रत्येक गाविसमा गाविसस्तरीय समिति छन् । यसको अनुगमनमा पोषण घटाउन आमा र शिशु लक्षित थुप्रै सहयोग र चेतनामूलक कार्यक्रम भएको अभिलेख देखाइन्छ । तर, सुआहारा परियोजनाले बनाएका यस्ता समिति र मातहतका कामको प्रभावकारिता कतै देखिँदैन । सल्लाहकार समितिमा बस्ने तर प्रभावकारिता र सुधारबारे सुझाव नदिने हाम्रै कारणले यस्तो भयो, जिल्ला जनस्वास्थ्य प्रमुख चुरामणि भण्डारीले भने, काम राम्रै भए पनि देखाउने कुरा भएन । परियोजनाले ६ वर्षदेखि दिगो सामुदायिक विकासका निम्ति एकता नामक गैरसरकारी संस्थामार्फत पोषणसम्बन्धी चेतना र सहयोग कार्यक्रम थालेको हो । त्यसमा जिल्ला जनस्वास्थ्य, शिक्षा, जिविस, पशु, महिला तथा बालबालिका, खानेपानी तथा सरसफाइ डिभिजन कार्यालयको समन्वयात्मक भूमिका रहन्छ । खाद्य सुरक्षा तथा पोषणमा यी कार्यालयको आन्तरिक बजेट पनि निकै खर्च भएको देखिन्छ तर पोषणको अवस्था र उपलब्धिको अभिलेख राखेको पाइँदैन । जनस्वास्थ्यमा ० दशमलव ८३ प्रतिशत बालबालिका मात्रै कुपोषित रहेको तथ्यांक छ । यो २ वर्षभित्रका बालबालिकाको हो । स्वास्थ्य संस्थामा जन्मेदेखि २ वर्षसम्मका बालबालिकाको मात्रै तौल लिइन्छ । त्यस आधारमा यो तथ्यांक निस्केको हो, जनस्वास्थ्य निरीक्षक कृष्णप्रसाद पोखरेलले भने, पोषण कार्यक्रमले ल्याएको परिवर्तन तथ्यांकगत रूपमा छैन । सामान्यतया उमेरअनुसार उचाइ र तौल नबढ्नु अथवा उचाइअनुसार तौल नहुनु कुपोषणको सुरुवाती लक्षण हो । यसपछि भने शरीर सुक्दै जाने, आँखाका नानी गड्ने, अनुहार फुस्रो हुने, पेट फुल्नेलगायत समस्या देखिन्छन् । शारीरिक कमजोरीसँगै मानसिक रूपमा समेत विक्षिप्त हुन्छन् । अहिलेसम्म अनुमानका भरमा मात्रै काम भएको जनस्वास्थ्य प्रमुख भण्डारीको भनाइ छ । दिगो सामुदायिकका कार्यकारी निर्देशक बुद्धिराज पन्थी भने जिविसबाट पोषणसम्बन्धी तथ्यांक लिएर कार्यक्रम सञ्चालन गरिएको बताउँछन् । गाविस सचिवमार्फत जिल्लाभरका गाविसको बैठकले पोषणमा कमजोर भएका तथा कुपोषण बढी भएका क्षेत्रमा काम गरेका हौं, उनले भने । गाविस सचिव, सामाजिक परिचालक र स्वास्थ्य स्वयंसेविकामार्फत सरसफाइ र पोषणका थुप्रै कार्यक्रम सञ्चालन गरिएको उनको भनाइ छ । तथ्यांक नहुँदा कार्यक्रम सञ्चालन, प्रभावकारिता मूल्यांकन र योजना बनाउन समस्या छ, स्थानीय विकास अधिकारी युवराज सुवेदीले भने ।"
"रकम लगे, भवन बनाएनन्","स्याङ्जा किचनास ८ को आधारभूत माविले जिल्ला शिक्षा कार्यालयसँग गरेको सम्झौताअनुसार गत आवमै भवन बनाइसक्नुपथ्र्यो । त्यसका लागि रकमसमेत लगिसक्यो । तर, भवन अझै बनिसकेको छैन । उक्त विद्यालयलाई भौतिक पूर्वाधार विस्तार कार्यक्रमअन्तर्गत १३ लाख ५० हजार रुपैयाँ निकासा गरिएको थियो । प्रधानाध्यापक सूर्य पौडेलले भने, ठेकेदारलाई असार २२ गतेसम्म भवन बनाइसक्न जिम्मा दिइएको थियो तर बनाइदिएनन् । उनका अनुसार ठेकेदारले २१ लाख रुपैयाँ माग गरेकामा विद्यालयले रकम जुटाउन नसक्दा काम धकेलियो ।फेदीखोलाको कालभैरव उच्च माविले गत वर्ष १३ लाख ५० हजार रुपैयाँ निकासा लिए पनि भवन बनाएको छैन । शिक्षक डीआर कोइराला भन्छन्, विभिन्न प्राविधिक समस्याका कारण ढिला भएकै हो । अब काम थालियो, छिट्टै पूरा हुन्छ । प्राविधिक कारण के थियो भन्ने उनले खुलाउन चाहेनन् । यस्तै, सरस्वती निमावि रापाकोट, महिमा उच्चमावि चिसापानी र जनकल्याण मावि रत्नपुरलगायत पनि रकम बुझेर भवन नबनाउनेमा पर्छन् । शैक्षिक स्तरोन्नतिका लागि भन्दै शिक्षा कार्यालयले विद्यालयलाई बजेटको ठूलो हिस्सा छुट्टयाएको हुन्छ । तर, भवन तथा अन्य भौतिक पूर्वाधार निर्माण असाध्यै सुस्त छ । काम सम्पन्न हुनुअघि निकासा गर्न नमिल्ने नियम भए पनि बजेट फ्रिज हुँदा भवन बन्दैनन् भन्दै पहिले नै रकम दिने प्रवृत्ति छ । यद्यपि जिशिकाका कर्मचारी काम सम्पन्न भएपछि मात्रै रकम निकासा गरिएको दाबी गर्छन् । अधिकांश सरकारी विद्यालयमा अझै पनि पूर्वाधार पर्याप्त छैन । गत वर्षको भूकम्प र बाढीपहिरोका कारण भौतिक संरचना अस्तव्यस्त अवस्थामा छन् । शिक्षा कार्यालयबाट दिइने कुल बजेटको १३ प्रतिशत शिक्षा कार्यालयले आफैं ठेक्का दिने सर्तअनुसार सम्झौता हुन्छ, बजेट लगेर पनि काम नगर्ने प्रधानाध्यापकले भने, विद्यालयले आफूखुसी ठेक्का दिनसमेत पाउँदैन । विद्यालयको व्यवस्थापन समितिभित्र पनि अन्तरसमिति हुँदा मनपरी छ । व्यवस्थापन समिति र प्रधानाध्यापक मिलेर ठेक्का दिई काम गर्न पाए तोकिएको मितिमै सम्पन्न हुने उनले दाबी गरे । कक्षाकोठा, छात्रामैत्री शौचालय, फर्निचर, भवन मर्मत तथा निर्माण, शैक्षिक सामग्री खरिद, स्रोत केन्द्र, बाहिरी वातावरण व्यवस्थापनका लागि बर्सेनि ठूलो रकम निकासा हुँदै आए पनि अधिकांश विद्यालयको अवस्था नाजुक रहेको अभिभावक र विद्यार्थीको गुनासो छ । विनियोजित बजेट तोकिएको भौतिक संचरना निर्माणमा खर्च गरी सम्पादन प्रतिवेदन पेस गर्नुपर्ने नियम छ । तर, आव २०७१०७२ यता कतिपय विद्यालयले यस्तो प्रतिवेदन बुझाएकै छैनन् । जिशिकाका अनुसार चालु वर्ष शिक्षा विभागबाट ६ करोड रुपैयाँ विनियोजन गरिएको छ जसमा २५ लाख भवन मर्मत र ८ वटा शौचालयका लागि प्रतिवटा ६ लाखका दरले छुट्टयाइएको । कार्यालयका सूचना अधिकृत बाबुराम सापकोटाले ४ कोठे भवन तीनवटा, ३ र २ कोठे भवन ६ वटा बनाउने गरी प्रस्ताव गरिएको छ । तर स्वीकृत नभएकाले बजेट आउँछ, आउँदैन थाहा छैन, उनले भने । सापकोटाका अनुसार गत वर्ष २८ करोड रुपैयाँ आएको थियो । यस वर्ष भूकम्प पुनर्निर्माण परियोजनामार्फत आउने भनेर शिक्षा विभागले बजेट कटायो तर परियोजनाबाट पनि बजेट आएन, उनले भने । गत वर्ष ८ कोठे ४ वटा, ६, ४, ३ र २ कोठे क्रमश: ४, १५, १९ र १०८ वटा भवन निर्माणका लागि बजेट भुक्तानी गरिएको थियो । यी कुनै पनि भवन अहिलेसम्म बनेका छैनन् । सूचना अधिकृत सापकोटा यी योजना बहुवर्षीय कार्यक्रमअन्तर्गत रहेकाले तत्काल सम्पन्न नभएको बताउँछन् । तर, एक आर्थिक वर्षभित्रै सक्नुपर्ने भनिएका विद्यालय भवन अझै निर्माणाधीन अवस्थामै छन् । सरकारी विद्यालयमा राजनीतिक भागबन्डा, विद्यालय व्यवस्थापन समितिमा राजनीतिक दलको हालिमुहालीजस्ता कारणले विद्यालयको स्तर वृद्धि हुन नसकेको चापाकोटका अभिभावक शिवप्रसाद पंगेनी बताउँछन् । निकासा भएको रकम खर्च भयोभएन भनी अनुगमन तथा निरीक्षण गर्ने निकायको उदासीनताका कारण लक्ष्य अनुसार काम हुन नसकेको हो, उनले भने । महिमा उच्च माविका एक शिक्षक भने काम भइरहे पनि प्रतिवेदन नबुझाउँदा उपलब्धि नदेखिएको ठान्छन् । कतिपय विद्यालयले रकम लगेर पनि काम नगरेका हुन सक्छन्, उनले भने, सबैलाई एउटै दृष्टिकोणबाट हेर्न हुँदैन । जिल्ला शिक्षा अधिकारी अम्बिका आचार्य विद्यालयले प्रतिवेदन बुझाउने लिखित सम्झौताअनुसार रकम निकासा गरिएको बताउँछन् । कतिपयले बजेट लगेर पनि सम्झौता अवधिमा काम नसकेको उनले घुमाउरो पाराले स्वीकारे । प्रअहरू काम हुँदै छ भन्नुहुन्छ, उनले भने, कतिपयले काम सकेर पनि प्रतिवेदन बुझाउनुभएको छैन । रकम लगेर पनि भवन पूरा नगर्ने प्रधानाध्यापकको तलबभत्ता नै रोकिदिने निर्देशन शिक्षा विभागको आएपछि केही सुधार आएको आचार्यले बताए ।"
सीमा सुरक्षाका लागि सडक,"बाँके भारतीय पक्षले सीमासँग जोडेर तटबन्धजस्तो सडक निर्माणका लागि सुरुमा २०६८ पुसमा सर्भे थाल्यो । सीमावर्ती गाउँका स्थानीयले सीमामा सडक निर्माण भए डुबानमा पर्ने भन्दै प्रशासनमा जानकारी गराए । राष्ट्रिय अनुसन्धान विभाग र स्थानीय प्रशासनले त्यसबारे केन्द्रमा जानकारी पठाए पनि सरकार प्रतिक्रियाविहीन बन्यो । त्यसको डेढ वर्षपछि मात्रै भारतीय पक्षले सीमा सडकका लागि माटो पाटन सुरु गरेको थियो । सीमाका स्थानीय विरोधमा उत्रिएपछि अनुसन्धान विभागले फेरि पनि केन्द्रमा लेखिपठायो । तर, उक्त सीमा सडक कालोपत्रेसमेत भइसकेको छ । सीमावर्ती दर्जन बढी गाउँहरू डुबानको उच्च जोखिममा परेका छन् ।सीमा सडकका लागि भारतले सर्भे गरेर डेढ वर्ष कुरेकै हो । तर, हाम्रो सरकारले थाह पाएर पनि चाल गरेन । बाँकेको पूर्वी क्षेत्रमा सडक निर्माण भइसकेर कालोपत्रेको काम पनि सम्पन्न भइसक्यो, एक अधिकारी भन्छन्, त्यही बेला सरकारले प्रतिक्रिया जनाइदिएको भए भारतीय पक्ष पछि हट्न सक्थ्यो । सरकारको बेवास्ताले सीमामा सडक निर्माण भइछाड्यो । बाँकेको सुदूर पूर्वी क्षेत्र कटकुइयादेखि नेपालगन्ज नजिकैको निबिया तलाउसम्मको उक्त सडक कालोपत्रे भइसकेको छ । पश्चिम क्षेत्रको राधापुर, सीतापुर क्षेत्रका सीमामा सडक विस्तार हुने क्रममा छन् । भारतले सीमामा सडक निर्माण गर्न खोज्दा आन्दोलनमा उत्रियांै । तर, हाम्रो केही लागेन । सरकार नबोलेपछि एक्लै पर्यौँ, यसअघि सीमा सडकलाई लिएर संघर्षमा उत्रिएका हिरमिनियाका अगुवा राजेन्द्र बर्मा भन्छन्, हामीले जति नै विरोध गरे पनि सीमामा तटबन्धजस्तो सडक बनेर छोड्यो ।भारतीय पक्षले सीमा सुरक्षाका लागि सीमासँगै जोडेर ३० मिटर चौडाइ र ३ मिटर अग्लो तटबन्धजस्तो सडक निर्माण गरेको छ । पश्चिम क्षेत्रमा जंगल पर्ने भएका कारण सीमासँगै जोडेर सडक निर्माण गर्न थालिएको स्थानीयले बताए । बाँकेका प्रमुख जिल्ला अधिकारी रविलाल पन्थले सीमा सडकको मुद्दालाई यसअघि नै सिंचाइ मन्त्रालयले गठन गरेको प्राविधिक टोलीले भारतीय पक्षसँग उठाएको बताए । सरकारको प्राविधिक टोलीले सीमा सडकले उत्पन्न समस्याबारे मुद्दा उठाइरहेको जानकारी छ । तर, स्थानीय प्रशासनलाई त्यसबारे कुनै निर्देशन आएको छैन, उनले भने, दुई मुलुकको कुरा भएका कारण सरकारबाटै त्यसका लागि प्रयास भइरहेको होला । भारतीय पक्षले निर्माण गरेको सीमा सडकले पानीको प्राकृतिक बहाव थुनिएर सीमावर्ती दर्जनौं गाउँ डुबानमा पर्ने स्थानीयको गुनासो छ । त्यसअघि भारतले निर्माण गरेको लक्ष्मणपुर बाँध र कल्कलवा तटबन्धका कारण बाँकेका पूर्वी गाउँहरू डुबानमा पर्दै आएका छन् । भारतले सन् १९९९ देखि २००० मा साढे २२ किलो मिटर लम्बाइ, ५ मिटर चौडाइ र ५ मिटर उचाइ भएको कलकलवा मार्जिनल तटबन्ध निर्माण गरेको थियो । त्यसले दर्जन गाविस डुबान, कटान र पटानमा पर्दै आएका छन् । सडक निर्माणले नेपालगन्ज सहर पनि थप डुबानमा पर्न सक्ने खतरा बढेको छ । सीमा क्षेत्रमा कुनै पनि संरचना निर्माण गर्न नपाउने अन्तर्राष्ट्रिय मान्यता छ । तर, भारतीय पक्ष भने अन्तर्राष्ट्रिय मापदण्ड विपरीत सडक निर्माण गरेको हो ।"
"एउटालाई मुद्दा, अर्कालाई सजाय","खोटाङ जिल्ला अदालतको त्रुटिले एकजना निर्दोषले जेल सजाय भोग्नुपरेको छ । अदालतले वडा नम्बर फरक पार्दा एउटाको कसुरमा अर्कोले सजाय पाएका हुन् ।जिल्ला अदालतले डिकुवा २ का नरबहादुर मगरलाई पक्राउ गरी लागूऔषध (गाँजा) मुद्दामा कानुनी कारबाही चलाउन प्रहरीलाई निर्देशन दिएको थियो । स्रेस्तेदार प्रदीपकुमार उपाध्यायका अनुसार डिकुवा २ का नरबहादुर मगर हुनुपर्नेमा अदालतको कमजोरीले डिकुवा ६ भएकाले निर्दोष समस्यामा परेका हुन् ।डिकुवा २ का नरबहादुरविरुद्ध परेको लागूऔषध मुद्दामा अदालतले २०५९ असोज १ मा उनलाई एक वर्ष कैद र ५ हजार रुपैयाँ जरिवाना फैसला गरेको थियो । तर, लगत राख्ने क्रममा अदालतको कमजोरी भएको हो । कमजोरी थाहा हुनासाथ अदालतकै निर्देशनमा कारागारमा रहेका मगरलाई शनिबार साँझ छाडिएको स्रेस्तेदार उपाध्यायले बताए ।प्रहरीले पुस २४ गते मगरलाई पक्राउ गरेर त्यसको तीन दिनपछि पुस २९ गते कारागार चलान गरेको थियो । डीएसपी नवीनकिशोर प्रधानले प्रहरीले अदालतको निर्देशनलाई पालना गर्ने भएकाले प्रहरीको दोष नभएको बताए । हामीले अदालतको आदेश पालना गर्ने हो, उनले भने, निर्दोषलाई पक्राउ गर्नु हुन्न भन्नेमा प्रहरी सचेत छ । बिनाकारण कारबाही भोगेका मगरले त्यसबापत क्षतिपूर्ति पाउनुपर्ने माग गरेका छन् । गल्तीबिना पक्राउ गरेर मेरो बेइज्जत गरिएको छ, उनले भने, मैले यसबापत क्षतिपूर्ति पाउनुपर्छ ।"
अवसर पाए बदलिन्छ जीवन,"दाङ पहिले वर्षभरि काम गरेर एक जोडा कपडा पाउने कैलाली, थापापुर ८ बहादुरपुरकी २२ वर्षीया अनिता चौधरी अहिले मासिक २५ हजार तलब थाप्छिन् । अनमीका रूपमा सरकारी जागिर पाएपछि उनको जीवन फेरिएको छ । सरकारी पोसाक पहिरिएर दिनहुँ जोशीपुरस्थित प्राथमिक स्वास्थ्य केन्द्र पुग्छिन्, बिरामीको सेवा गर्छिन् ।चार कक्षा पढ्दापढ्दै आमा मीनादेवीको मृत्यु भएपछि अनिता तीन वर्ष गाउँमै र दुई वर्ष टीकापुरमा कमलरी बसिन् । आमाको मृत्युपछि बुबाले पढ्ने भए कमलरी बस्न जा भन्नुभयो । मलाई पढ्ने रहर थियो, उनले भनिन्, कमलरी बसेपछि नियमित विद्यालय जान पाइएन । लेख्ने कापीकलम पाइएन । मालिकका बालबच्चा स्याहार गर्नुपर्ने भयो । सानो उमेर भएकाले अनिता भने जसरी काम गर्न सक्दिनथिन् । यसैकारण मालिकबाट कुटाइ खानुपथ्र्यो । सरकारले कमलरी मुक्ति घोषणा गरेपछि उनी पनि स्वत: बाहिरिइन् । त्यो १० कक्षा पढ्ने ताकको कुरा थियो । घर फर्किए पनि पढ्ने वातावरण नभएपछि उनी मुक्त कमलरी छात्रावास पुगिन् । सामुदायिक विद्यालयमै पढेर प्रथम श्रेणीमा एसएलसी उत्तीर्ण गरिन् ।एसएलसीपछि चितवनमा १८ महिने अनमी कोर्स पूरा गरिन् । त्यसपछि एक वर्ष धादिङ धुसाको स्वास्थ्य चौकीमा करारमा काम गरिन् । काम गर्दागर्दै पहिलोपटक लोकसेवा आयोगको अनमी परीक्षा दिइन् र पास भइन् । परीक्षा दिएको पहिलोपटक नै सफल हुँदा खुसीको सीमा रहेन । मैले जीवनमा ठूलो परिवर्तनको अनुभूति गरें, उनले भनिन्, अवसर पाए जीवन बदल्न सकिँदोरहेछ ।सुरुमा अछाममा दरबन्दी परेकी अनिता अहिले आफ्नै गाउँको स्वास्थ्य केन्द्र आएकी छन् । सानैदेखि स्टाफ नर्स बन्ने रहर थियो उनलाई । स्टाफ नर्सको पोसाकप्रति मलाई उहिल्यैदेखि आकर्षण थियो । त्यस्तै बन्न पाए हुन्थ्योजस्तो लाग्थ्यो, उनले भनिन्, अहिले अनमी भएर केही रहर पूरा भएको छ । अब फेरि स्टाफ नर्स पढ्ने सोच छ । अहिले उनको जागिरले नै घर खर्च चल्छ । सम्पत्तिका नाममा पाँच कट्ठा जमिन छ । खान नपुग्ने भएकाले सानैदेखि परिवारका सबै सन्तान कमैयाकमलरी भए । बहिनी सम्झना पनि कमलरी बसिन् । उनले एसएलसीसम्म पढेर विवाह गरिन् । एक दाइ र भाइ रोजगारीका सिलसिलामा भारतमा छन् । बुबा जुगराम काठ मिस्त्रीका रूपमा काम गर्छन् ।"
मुद्दा टुंग्याउन ढिलाइ,"विराटनगर उच्च अदालत विराटनगरमा दुई वर्षभन्दा बढी समयसम्म फैसला नभएका मुद्दा २५ वटा छन् । तीमध्ये व्यक्तिवादी देवानी तर्फका ६ वटा, सुरु मुद्दा ८ वटा, व्यक्तिगत फौजदारी ३ वटा र सरकारी फौजदारी ८ वटा छन् । यसैगरी मोरङ जिल्ला अदातमा दर्ता भएकामध्ये २ वर्षभन्दा पुराना मुद्दाको संख्या ६२ छ । तीमध्ये ४६ वटा व्यक्तिवादी देवानी र व्यक्तिवादी फौजदारी १६ वटा रहेका छन् ।मुद्दा फैसलामा ढिलाइ हुनुको प्रमुख कारण कानुनी जटिलता र कार्यविधि भएको न्यायाधीशहरूको भनाइ छ । तर उच्च अदातल विराटनगरमा भने १२ जनाको दरबन्दी रहेकोमा डेढ वर्षदेखि ४ जनामात्र न्यायाधीश भएका कारण फैसलामा ढिलाइ भएको हो । यो अदालतले सुनसरी र मोरङ जिल्लाका मुद्दा हेर्ने गर्छ । तर प्रशासनिक काम भने प्रदेश नम्बर १ मा पर्ने १४ जिल्लाकै हेर्ने गरेको छ ।जिल्ला न्यायाधीश विनोदकुमार पोखरेल फैसला ढिलो हुनुको प्रमुख कारण कानुनी जटिलता रहेको र यसलाई संशोधन गर्नुपर्ने तर्क राख्छन् । कार्यविधिलाई सरल बनाउनु पर्छ । सरकारी पक्षले मुद्दा ल्याउँछ फरार प्रतिवादी वर्षौं ल्याउँदैन अनि कहाँबाट हुन्छ चाँडो फैसला, उनले भने, म्याद तामेली गर्न गएको कर्मचारी घर खोज्दा खोज्दै बूढो हुन्छ तर घर भेटिँदैन । उच्च अदालतमा यो आवमा २ हजार ६ सय ८३ मुद्दा दर्ता भएकामा हालसम्म ६ सय २६ वटा मात्र फैसला भएका छन् । वार्षिक कार्ययोजनामा ७० प्रतिशत कम गर्ने लक्ष्य लिएकोमा न्यायाधीश कम भएका कारण २३ प्रतिशत मात्र उपलब्धि भएको छ, शाखा अधिकृत वसन्त घिमिरेले भने, दरबन्दी अनुसार न्यायाधीश नहुनु र मधेस आन्दोलनले समेत असर पारेका कारण ढिलाइ भएको हो ।उच्च अदालतमा दर्ता भएका मुद्दामध्ये २ वर्षभन्दा पहिलाका २५ वटा रहेका छन् । त्यसमध्ये क्षतिपूर्तिका ८, देवानी ६, फौजदारी ३ र सरकारी फौजदारी ८ रहेका छन् । यसैगरी १८ महिनादेखि २ वर्षसम्मका १ सय २६ वटा छन् भने १ वर्षदेखि १८ महिनासम्मका ४ सय ७८ वटा मुद्दा छन् । १ वर्षभित्रका १ हजार ४ सय २८ वटा मुद्दा रहेको अधिकृत घिमिरेले बताए । मोरङ जिल्ला अदालतमा ९ जना न्यायाधीशको दरबन्दी छ । एक जना न्यायाधीशले सरदर महिनामा ३० देखि ३५ वटा सम्म मुद्दा फैसला गर्नुपर्छ । हाल यो अदालतमा ७ जान न्यायाधीश कार्यरत छन् । यो अदालतमा दर्ता भएर फैसला हुन वाँकी रहेका मुद्दा ६२ वटा छन् । तीमध्ये ४६ वटा व्यक्तिवादी देवानी र व्यक्तिवादी फौजदारी १६ वटा रहेका छन् । कानुन व्यवसायी देवेन्द्र कोइराला कानुनी जटिलताका कारण फैसलामा ढिलाइ हुने गरेको बताउँछन् । उनले भने, हार्ने पक्षको दुरासयले पनि कतिपय मुद्दाहरू फैसलामा ढिलाइ हुन्छन् । लामो प्रक्रियाले दिग्दारीकुनै पनि मुद्दा छिनोफानोको समय डेढ वर्षभन्दा बढाउन नमिल्ने प्रावधानविपरीत सप्तरीमा पूर्णरूपमा कार्यान्वयन भएको छैन । केही मुद्दा समयभित्रै छिनोफानो भए पनि समयसीमाभित्रै निरूपण हुन नसकेका मुद्दाको संख्या कम छैन ।सर्वोच्च अदालतले तेस्रो रणनीतिक योजना अन्तर्गत कुनै पनि मुद्दाको छिनोफानो डेढवर्षको समयभन्दा बढी बढाउन नमिल्ने परिपत्र सबै अदालतलाई गरिसकेको छ । तर सप्तरी जिल्लामा मात्र २ वर्षभन्दा बढी समय नाघेको मुद्दाको संख्या २ सय ६६ रहेको जिल्ला अदालतका स्रेस्तेदार नरेन्द्रकुमार श्रेष्ठले जनाए । जस मध्ये १ सय ७८ देवानी र ८८ फौज्दारी अभियोगका मुद्दा छन् । यस्तै मुलतबीमा पनि सोही अनुपातमा मुद्दा रहेको उनले बताए । सप्तरी जिल्ला अदालतमा अघिल्लो वर्षबाट जिम्मेवारी सरेर आएका २ हजार ७ सय ८२ वटा मुद्दा र गत साउनदेखि पुससम्म दर्ता भएका १ हजार ७ सय २८ वटा मुद्दा गरी कुल ४ हजार ५ सय १० वटा मुद्दा रहेकोमा गत साउनदेखि हालसम्म १ हजार ३ सय ३४ वटा फछर्यौट भएको श्रेष्ठले जनाए ।तेस्रो रणनीतिक योजनाको परिपत्र आएपछि मुद्दा फछ्र्यौटमा केही तीब्रता आए पनि अदालत र अन्य सरकारी निकायमै रहेको समस्याका कारण मुद्दा किनारा लाग्न कठिन हुने गरेको छ । जिल्ला अदालतमा दरबन्दी भएका कर्मचारी काजमा अन्यत्र बसिदिने परम्पराले पनि कार्य सम्पादनमा ढिलाइ हुन गई मुद्दा किनारामा समस्या हुने गरेको हो ।(विराटनगरबाट लीलाबल्लभ घिमिरे, सप्तरीबाट अवधेशकुमार झा, इलामबाट विप्लव भट्टराई, सुनसरीबाट वेदराज पौडेल)न्यायाधीश कम भए पनि लक्ष्यप्राप्तिइलाम सदरमुकामस्थित उच्च अदालत इलाम इजलासमा छ जना न्यायाधीशको दरबन्दी भए पनि दुई जनाले मात्र काम चलाउनुपरेको छ । लक्ष्य बमोजिम मुद्दा फछ्र्यौट हुँदै आए पनि कठिनाइ भएको अदालतले जनाएको छ । एक जना न्यायाधीश बिदा बस्दा इजलास नै प्रभावित हुने गरेको छ । चालू आर्थिक वर्षको मंसिर मसान्तसम्म अदालतले ४ सय ३१ वटा मुद्दा फछ्र्यौट हुने गरेको छ । यो अवधिमा २ सय ७२ नयाँ र अघिल्लो आर्थिक वर्षबाट जिम्मेवारी सरी आएका मुद्दा ७ सय ९५ छन् ।मेची अञ्चलभर सेवा प्रदान गर्दै आएको यो अदालतमा ६ सय ३६ मुद्दा बाँकी छन् । यो आर्थिक वर्षमा १ हजार ६ सय मुद्दा दर्ता हुने र १ हजार २ सयको किनारा लगाउने योजना रहेको न्यायाधीश रमेश थापाले बताए । अब चाँडै अन्य न्यायाधीशको व्यवस्था हुने भएकाले फछ्र्यौटमा समस्या नहुने ठानेका छौं, उनले भने, अघिल्लो परिपाटी हेर्दा यसपछिको समयमा धेरै मुद्दा पर्ने भएकाले न्यायाधीश नथपिए समस्या हुन सक्छ ।जिल्ला अदालतले पुस मसान्तसम्म १ सय ८६ वटा मुद्दा फछ्र्यौट गरेको छ । एक जना न्यायाधीश रहने अदालतमा लक्ष्यबमोजिम नै काम भएको स्रेस्तेदार जगदिश्वर भट्टराईले बताए । कुनै पनि मुद्दा १५ महिनाभन्दा अघिका नभएको उनको भनाइ छ । अघिल्लो आवबाट सरेका १ सय ९६ र २ सय ५५ मुद्दा दर्ता भएका छन् । यो आर्थिक वर्षमा ७ सय २६ मुद्दा हुने अनुमान अदालतको छ । तीमध्ये ४ सय ४६ मुद्दाको किनारा लगाउने लक्ष्य छ ।मुद्दा फछ्र्यौट बढाइनेसुनसरी जिल्ला अदालतमा दुई वर्षे मुद्दालाई यसै वर्षदेखि शून्यमा झारिने भएको छ । मुद्दाको सुनुवाइ ढिला हुँदा सर्बसाधरणले सास्ती ब्यहोरेको गुनासो आउन थालेपछि दुई वर्षे मुद्दालाई शून्यमा र १८ महिने मुद्दालाई न्यूनीकरण गर्ने अदालतका अधिकृत ध्रुव विनोद पोखरेलले जनाएका छन् ।अदालतमा मेलमिलाप केन्द्र स्थापना भएपछि धेरै मुद्दा मेलमिलापमा मिल्ने गरेका छन् । जसबाट अदालतको सुनुवाइमा समेत केही खुकुलो भएको छ । अदालतले प्रक्रियागत रूपमा हुने ढिलाइ बाहेकका कर्मचारीका कारण हुने ढिलाइलाई निरुत्साहन गर्नुपर्ने सुनसरी बारका पूर्वअध्यक्ष कृष्ण दाहालले बताए । प्रक्रियागत ढिलाइ स्वाभाविक भए पनि कर्मचारीको नियतबस हुने ढिलाइलाई अदालतले निरुत्साहन नगरेसम्म न्यायमा सर्वसाधारणको सहज पहुँच नहुने दाहालले बताए । सुनसरी जिल्ला अदालत फैसला गरेको कसुर तथा जरिवाना भुक्तान नगरी ५ हजार २१ जना अहिले पनि फरारको सूचीमा छन् ।२०७२ साउनदेखि २०७३ असारसम्म ५ सय २४ फरार रहेका कैदीलाई विशेष टोलीले पक्राउ गरी कैद तथा जरिवाना भुक्तान गराएको छ । विशेष टोलीले ५ करोड ३१ लख ८० हजार ११ रुपैयाँको कैद तथा जरिवाना भुक्तान गराएको छ । २०७२ मा अदालतले ६० दशमलव ३४ प्रतिशत मुद्दा फस्र्याेट गरेको छ । ३ हजार ९८ वटा मुद्दा परेकोमा अदालतले ३३ सय ७१ मुद्दा फैसला गरेको छ । जुन लक्ष्यभन्दा शून्य दशमलव ३४ प्रतिशत बढी हो । अदालतले दर्ता हुन आएका ४ सय ७७ वटा मुद्दा मेलमिलाप केन्द्र पठाएको थियो । जसमा ९१ मुद्दा मेलमिलापमा सकिएका छन् ।"
पानीका लागि सामूहिक श्रम,"रामपुर (रामेछाप) रामपुर ५ स्थित डाँडागाउँका बासिन्दालाई अहिले दिनरात फुर्सद छैन । दिनभर खानेपानी योजनामा श्रम गर्छन् । राति पानीको जोहो गर्न पँधेरो रुँघ्छन् । अब धेरै दिनसम्म यस्तो दु:ख नहोला, स्थानीय रामदास वाइवाले भने, हिउँदमा केही काम छैन, सबैजना खानेपानी योजनामा जुटेका छौं । यहाँका हरेक परिवारका एकएक जना पालैपालो पाइप लाइन खन्न व्यस्त हुन्छन् । एक महिनादेखि यस्तो दिनचर्या चलिरहेको हो । स्थानीयलाई गैंची र साबेल बोकेर घरबाट निस्कने बानी नै भइसकेको छ । खानेपानी जुटाउन रातभरिको निद्रा र वर्षांैको थकाइ अबका केही महिना मात्र हुनेछ । रातभर पानीका लागि ज्यान माया मारेर कुद्नुभन्दा गैंची र खन्ती चलाएको भरमा पानी आउँछ भने किन काम नगर्नु, रामदासले भने । उनका अनुसार महिना दिनयता सातु सामल खाएर खानेपानीका लागि पाइपलाइन खन्न मेला नै लाग्ने गरेको छ । रामपुरको पानी पीडा पुरानै हो । भूकम्पपछि शिलान्यास भएका घरका खाडल त्यसै पुरिएका छन् । खानेपानी त छैन कताको घर बनाउनु, गाउँका प्रायले यस्तै जवाफ दिन्छन् । मन्थलीदेखि झन्डै ४० किलोमिटर लामो कच्ची सडकबाट ट्रयाक्टरले पानी रामपुर पुर्याउँछ । त्यसबापत प्रतिलिटर १ रुपैयाँ ७५ पैसा तिर्नुपर्छ । दुई कोठाको एक तले घर बनाउनका लागि रामपुरवासीले ४० हजारको पानी किनेका छन्, गाविस सचिव लक्ष्मण भुजेलले भने । गाग्रीमा पानी बोकाउनेले प्रतिगाग्री ७० रुपैयाँ तिर्नपर्ने बाध्यता छ ।लामो खडेरीले रामपुरका बासिन्दाले यसअघि कहिल्यै नभोगेको पानीको सास्ती व्यहोरेका छन् । धेरै मूल सुकेका छन् । गाउँमा कतै हरियो देखिँदैन । सुकेका पाखामा पानीका स्रोत छैनन् । गाउँबाट एक घण्टा तलको बिसौली खोलामा रहेको पानीले पनि अब नधान्ने भएको छ । स्थानीय पानी नपाइने चिन्तामा राति नसुतेरै मूलमा कुदाकुद गर्न बाध्य छन् । गाउँमा हरेक टोलमा सडक पुगेको छ, बिजुली बल्यो, टेलीफोन सबैको हातहातमा छ, एमाले नेता कुमार श्रेष्ठले भने, यस्तो विकासले खासै केही प्रभाव जमाउन सकेन । खानेपानी नभई बासै नहुने रहेछ, जुन कुराका लागि प्राय: सबै रामपुरे संघर्ष गरिरहेका छन् । पानीको सास्ती खेपिरहेका उक्त गाउँका बासिन्दालाई नेपाल रेडक्रस सोसाइटी रामेछाप शाखाले रामपुर ५ र आसपासका १ सय ५९ परिवारलाई खानेपानीको व्यवस्था गर्न बिसौलीखोला देखि पानी तानेर लैजाने योजना अघि सारेको थियो । यसअघि आफंै प्रतिघर १० हजारका दरले उठाएको पैसाले केही काम भएको थियो । उक्त कार्यका लागि गाविसले समेत ५ लाख ५० हजार विनियोजन गरिदिएको थियो । अहिले रेडक्रसले झन्डै १ करोड ८४ लाख खर्चेर खानेपानी योजनाको निर्माण थालेको हो । योजनाको निर्माण कार्यका लागि स्थानीयले श्रमदानसमेत २७ लाख जतिको लागत व्यहोर्ने रेडक्रसको भूकम्प प्रतिकार्य कार्यक्रमका संयोजक जयराम बस्नेतले बताए ।"
मुस्ताङमा हिउँ चितुवा,"मुस्ताङ ६ महिनाअघि घाइते हिउँ चितुवा झुसाङ ४ मा फेला परेपछि यसको उपचार गर्न समस्या पर्यो । काठमाडांैबाट प्राविधिक त गए तर उपचार गर्ने स्रोतसाधन नभएको भन्दै जावलाखेल चिडियाखानाका प्राविधिक उपचार नगरी फर्किए । त्यसको ३ दिनपछि घाइते हिउँ चितुवा मर्यो । त्यसपछि राष्ट्रिय प्रकृति संरक्षण कोष र अन्नपूर्ण संरक्षण क्षेत्र आयोजनालाई उपचार गर्न नसकेको आरोप लाग्दै आएको छ । त्यस बेला सरोकारवालादेखि संरक्षणविद्सम्मले दुर्लभ वन्यजन्तु सूचीमा पर्ने हिउँ चितुवाको उपचार गर्न सक्ने प्रविधि र चिकित्सक सम्बन्धित क्षेत्रमै हुनुपर्ने महसुस गरे । बुट्यान क्षेत्रको हिमरेखा हिउँ चितुवाका लागि सुरक्षित बासस्थान मानिन्छ । तिलिचो बेसक्याम्पदेखि थोराङलापास हुँदै दामोदर कुण्डसम्म हिउँ चितुवाका लागि निकै सुरक्षित बासस्थान रहेको सरोकारवालाले बताएका छन् । यो साता काठमाडांैमा १२ देशका हिउँ चितुवा संरक्षणविद्को संस्था ग्लोबल स्नो लियोपार्ड एन्ड इकोसिस्टम प्रोटेक्सन प्रोग्रामको बैठक भयो । बैठकले नेपाललाई हिउँ चितुवाको अनुसन्धान केन्द्र बनाउन सकिने निर्णय गरेको छ । यसले संरक्षणमा टेवा पुग्ने देखिएको छ । अनुसन्धान केन्द्र मुस्ताङमा राख्न सकिने संरक्षककर्मीले तर्क गरेका छन् । मुस्ताङका उपल्लो क्षेत्र हिउँ चितुवाका लागि सुरक्षित बासस्थान रहेकाले अनुसन्धान केन्द्र प्रभावकारी बन्ने उनीहरूको दाबी छ ।मुस्ताङ क्षेत्र हिउँ चितुवाको अनुसन्धान केन्द्रका लागि उपयुक्त स्थान हो, एक्यापका वरिष्ठ प्राविधिक स्रोत संरक्षण सहायक सुरेश थापाले कान्तिपुरसँग भने, यो क्षेत्र हिउँ चितुवाका लागि अन्यको तुलनामा सुरक्षित बासस्थान मानिन्छ । लामो हिमरेखा शृंखला भएको क्षेत्र नै यहीं भएकाले यसले विश्वभरिका हिउँ चितुवाका बारेमा अनुसन्धान गर्न मद्दत पुग्ने उनले बताए । यो क्षेत्रमा कति चितुवा छन् भन्ने यकिन छैन । प्रभावकारी गणना हुन नसकेकाले संख्या थाहा नभएको हो । गत वर्ष अमेरिकी एक संस्था स्नो लियोपार्ड कन्जर्भेन्सी र एक्याप मिलेर क्यामेरा ट्रयाप गरेका थिए । तिलिचो बेसक्याम्प, लुप्रा, थोरांलापासमा राखिएको क्यामेरामा भाले पोथी एकएक र २ वटा हिउँ चितुवाका बच्चा फेला परेका थिए । तर, यो प्रभावकारी गणना नभएको जानकारहरू बताउँछन् । मानिसको चहलपहल बढी भयो भने हिउँ चितुवाका लागि बासस्थान प्रतिकूल बन्छ, हिउँ चितुवाका सोधकर्ता विक्रम श्रेष्ठ भन्छन्, तिलिचो, नीलगिरि, थोरांलापासदेखि दामोदरकुण्ड क्षेत्र नेपालमा हिउँ चितुवाको सुरक्षित बासस्थान हो । यो जिल्लाको क्षेत्रफल ठूलो र हिमरेखा लामो भएकाले हिउँ चितुवाका लागि अनुकूल वातावरण रहेको उनले बताए ।हिउँ चितुवा आहाराको खोजीमा बस्तीमा पुगेर घरपालुवा जनावर च्यांग्रा, भेडा खाएको भन्दै स्थानीयले गुनासो गर्दै आएका छन् । तर, संरक्षणकर्मीहरू भने घरपालुवा जनावर हिउँ चितुवाले नभई साधारण चितुवाले खाएको भन्छन् । मुस्ताङमा हिउँ चितुवा मात्र नभई साधारण चितुवाको संख्या पनि निकै छ, संरक्षण सहायक थापा भन्छन् ।"
कर्मचारीद्वारा सुरक्षा माग,"नुवाकोट जिल्ला विकास समितिमा भएको तोडफोड र दुव्र्यवहारविरुद्ध आइतबार कर्मचारीले पेन डाउन गरेका छन् । उनीहरूले हातमा कालोपट्टी बाँधेर एक घण्टा कामकाज रोके । स्थानीय प्रशासनमा सुरक्षा प्रत्याभूतिको मागसमेत गरेका छन् । शुक्रबार चार गाविस समेटेर लिखु गाउँपालिका बनाउनुपर्ने माग गर्दै आन्दोलनमा उत्रेका स्थानीयले जिविसमा तोडफोड गरेर कर्मचारीमाथि दुव्र्यवहार गरेका थिए । त्यसैको विरोधमा पेनडाउन गरेर विरोध जनाएको नेपाल निजामती कर्मचारी संगठनका बद्री भण्डारीले बताए । जिविस, प्राविधिक कार्यालय, गाविसलगायत कार्यालयमा एक घण्टा कामकाज ठप्प पारिएको हो । कर्मचारीले बुधबारसम्म पेनडाउन गर्ने भएका छन् । प्रमुख जिल्ला अधिकारी विष्णुप्रसाद पोख्रलेले कर्मचारीलाई सान्त्वना दिँदै परिस्थिति अकल्पनीय भएको बताए ।"
सडक निर्माणमा ढिलाइ,"सर्लाही मलंगवानवलपुर सडक निर्माणमा ढिलाइ भएपछि ठेकेदार र हुलाकी सडक आयोजना बीच आरोपप्रत्यारोप चलेको छ । ठेकेदारले सम्पर्क कार्यालय नजिक नहुँदा काममा कठिनाइ भएको दाबी गरे पनि सडक डिभिजनले ठेकेदारले ढिलासुस्ती गरेको आरोप लगाएको छ ।ठेक्का लागेको तीन महिना नाघे पनि कामले गति लिएको छैन । नवलपुरगैरखण्डमा सडक निर्माणका लागि आवश्यक पर्ने कल्भर्ट निर्माण भइरहे पनि सडक डिभिजनसँग ठेकेदारले समन्वय नगर्दा काम पूरा हुन सकेको छैन । ठेकेदार प्रतिनिधिले समयमै सडक डिभिजनका इन्जिनियर नआएका कारण काम सम्पन्न गर्न कठिनाइ भएको बताए ।कल्भर्ट ढलानको काम गर्न इन्जिनियरलाई खवर गर्यौं, उक्त खण्डका ठेकेदारमध्येका चन्द्रिका साहले भने, तत्काल आउन नसक्दा ढिलाइ हुने अवस्था भयो, सरकारी इन्जिनियर नआई ढलान गर्न मिल्दैन । भौतिक पूर्वाधार तथा यातायात मन्त्री रमेश लेखक दुई साताअघि सर्लाही आउँदा सडक डिभिजनको सम्पर्क कार्यालय मलंगवामा राख्न निर्देशन दिए पनि अझै स्थापना भएको छैन ।हुलाकी सडक आयोजना जनकपुरका प्रमुख अर्जुन यादवले सडक डिभिजनको सम्पर्क कार्यालय राख्न मन्त्रीले निर्देशन दिएको बताए । हाम्रो सम्पर्क कार्यालय होइन, उनले भने, ठेकेदारले काम गर्न चाहेको खण्डमा सम्पूर्ण सेवा हामी दिन तत्पर छौं । काम गर्ने तालिका नै ठेकेदारले दिएका छैनन् । हाम्रो तर्फबाट कुनै बाधा छैन ।आयोजनाको काममा सात दिने, एक महिने र तीन महिनामा गर्ने कामको तालिका ठेकेदारले पेस गर्नुपर्ने प्रावधान रहेको यादवले बताए । अहिलेसम्म ठेकेदारले तालिका पेस गरेका छैनन् । ढलान गर्ने मिस्त्री आउने वित्तिकै आउनुपर्यो भनेर खवर गरेको भरले हुँदैन, उनले भने, यो दिन यो काम हुन्छ भनेर तालिका दिए त्यसैअनुसार हामी तयार भएर बस्छौं । आयोजनाका कारणले एक दिन पनि काम ढिलाइ हुँदैन ।गैरमलंगवा खण्डका ठेकेदार नागेन्द्र साहले सम्पर्क कार्यालय नहुँदा काम गर्न धेरै झन्झट र ढिलाइ हुने गरेको बताए । उनले सरकारी इन्जिनियरले लाइन नदिएसम्म गरेको काम अवैध हुने भएकाले चाहेर पनि छिटो छरितो गर्न नसकेको बताए । जनकपुरदेखि प्राविधिक आउनुपर्ने भएपछि त्यसै ढिलो हुन्छ, उनले भने, जनताको चाहना छिटो काम होस् भन्ने छ, सरकारी इन्जिनियरले समय दिए एकदम छिटो काम गर्न सक्छौं ।आयोजनाका प्राविधिकले मोबिलाइजेन बापतको पैसा लिएपछि ठेकेदारले काम गर्न ढिलासुस्ती गरेको आरोप लगाएका छन् । कार्यालयबाट बुझेको पैसा अन्यत्र लगानी गरी सडक बनाउन नचाहेको ठेकेदारको व्यवहारवाट बुझिकएको प्राविधिकको भनाइ छ । पिच भत्केर १० वर्षदेखि धुलाम्य भएको सडक छिटो बनोस् भनेर सहयोग गर्न तयार जिल्लावासी ढिलाइले गर्दा चिन्तित छन् । कतै विवाद नभई छिटो पिच बनोस् भन्ने हाम्रो चाहना हो, हरिपुरका असफाक हुसेनले भने, ठेकेदारले आयोजनालाई र आयोजनाले ठेकेदारलाई दोष देखाएर ढिलो गर्दा सडक किनारमा लाखौं जनता भने धुलो खाएर बस्न बाध्य भएका छौं । यसअघि भारतीय ठेकेदारले ठेक्का लिएर ५ वर्षसम्म काम नगरी सडक अलपत्र छाडेका थिए । फेरि पनि त्यस्तै अवस्था हुने हो कि भन्ने चिन्ता स्थानीयमा छ ।"
कालोपत्रेका लागि अवरोध,"काभ्रे तोकिएको समयमा नै कालोपत्रे गर्नुपर्ने माग गर्दै पनौतीवासीले आइतबार बनेपापनौती सडक खण्ड अवरोध गरेका छन् । ढलमले र श्रीखण्डपुरमा स्थानीयले बाटो अवरोध गरेका हुन् । २०७२ चैतमा १ वर्षमा निर्माण सम्पन्न गर्ने सर्तमा गौरीपार्वती नवयुग जेभीले ४ करोड १३ लाख रुपैयाँमा तीन किलोमिटर सडक कालेपत्रे गर्न ठेक्का सकारेको थियो । तयारीका लागि भन्दै पहिलेको कालोपत्रे उप्काएपछि सडकको अवस्था निकै नाजुक भएको छ । निर्माणमा ढिलाइ गर्दा सडकमा धूलो उडेर हिँडडुल गर्नसमेत कठिनाइ उत्पन्न भएको छ । धूलोका कारण स्थानीयको स्वास्थ्यमा प्रतिकूल असर परेको छ । संघर्ष समितिका सदस्य हीराबहादुर खड्काले भने, धूवाँ र धूलोले स्वास्थ्य मात्रै होइन, सागपात खान पाइएको छैन, धोएको लुगा सुकाएर लगाउन सक्ने अवस्था छैन । दैनिक १ सय मिनिबस, ट्रिपर र निजी सवारीसाधन गुड्ने गरेका छन् । स्थानीय, ट्रिपर व्यवसायी, नगरपालिकाबीच सडकमा दैनिक तीन पटक पानी हाल्ने सहमति भए पनि पुसको अन्तिम साताबाट उक्त काम रोकिएको छ । स्थानीयले दैनिक तीन पटक पानी हाल्न, बिहान ९ देखि साढे १० र राति १० बजेदेखि बिहान चार बजेसम्म ट्रिपर चलाउन बन्द गर्न, जोरबिजोर प्रणालीअनुसार सवारी चलाउन र १० टनभन्दा माथिका सवारी साधन चल्न रोक लगाउन माग गरेका छन् । डिभिजन सडक कार्यालय भक्तपुरका प्रमुख गुरुप्रसाद अधिकारीले मौसमका कारण कालोपत्रे रोकिएको भन्दै तत्काल सुरु गर्ने गरी ठेकेदारसँग कुरा भएको बताए । चैत १५ सम्म म्याद नै छ, ढिलाइप्रति हामीले सम्बन्धित पक्षसँग कुरा गरिसकेका छौँ, अधिकारीले भने, माघ १३ बाट सुरु गरेर फागुनसम्म सक्ने प्रतिबद्धता जनाएका छन् । अवरोधका कारण दिनभर उक्त क्षेत्रको यातायात दिनभर प्रभावित भयो । कालोपत्रेको काम माघ १५ गतेबाट सुरु गर्ने र सडकमा दैनिक ३ पटक पानी हाल्ने सहमति भएपछि अवरोध खोलिएको पनौती उद्योग वाणिज्य संघका अध्यक्ष भोला थापाले जानकारी दिए ।"
बिरामीद्वारा आत्महत्या,"धरान बीपी कोइराला स्वास्थ्य विज्ञान प्रतिष्ठानमा बिरामी कुरुवा र बिरामीले आत्महत्या गरेका छन् । आत्महत्या गर्नेमा झापाको तोपगाछी २ का ३३ वर्षीय दुर्गा बराइली र मोरङको सिजुवा १ घर भई प्रतिष्ठानकै सामान्य प्रशासनका कर्मचारी ५३ वर्षीय गंगा भट्टराई छन् ।प्रतिष्ठानस्थित प्रहरी पोस्टका इन्चार्ज तिलक गिरीका अनुसार भट्टराई घाँटीको क्यान्सर रोगी थिए । बराइली आफ्नी आमा फूलमाया विकको स्तन क्यान्सरको उपचार गराइरहेका थिए । उनीहरू दुवैको आइतबार बिहानै पोस्टमार्टम भइसकेको छ ।भट्टराईले भारतका विभिन्न अस्पताल र भरतपुर क्यान्सर अस्पतालमा पनि उपचार गरिरहेका थिए । तीन दिनअघि मात्र प्रतिष्ठानको पेइङ वार्डमा भर्ना भएका भट्टराई आइतबार बिहान साढे तीन बजे पेइङ वार्डको बिल्डिङको झ्यालबाट हाम फालेर आत्महत्या गरेको प्रहरीले जनाएको छ । गिरीले भट्टराईका कुरुवालाई उद्धृत गर्दै भने, राति १ बजेसम्म शय्यामै थिए । बिहान ३ बजे हेर्दा शय्यामा भट्टराईलाई नदेखेपछि खोजी भयो । एक तलामाथिको झ्यालबाट हाम फालेर भुइँमा सलाइन पानीसँगै मृत अवस्थामा फेला परे । प्रहरी र आफन्तले क्यान्सरको पीडा सहन नसकेर आत्महत्या गरेको अनुमान गरेका छन् ।सर्जरी वार्डमा आमाको कुरुवा बसेका बराइलीले शनिबार राति साढे १० बजे आत्महत्या गरेका थिए । उनी प्रतिष्ठानको सर्जरी वार्ड २ नजिकै रहेको दन्त महाविद्यालयको पछाडिको भर्याङमा डोरीको पासो बनाएर झुन्डिएको अवस्थामा फेला परेको प्रहरीले जनाएको छ ।"
विखण्डनकारीविरुद्ध लडौं,"सिरहा प्रधानमन्त्री पुष्पकमल दाहालले मधेसलाई बर्बाद र पहिचानविहीन पार्न खोज्ने विखण्डनकारीविरुद्ध लड्नुपर्ने बताएका छन् । माओवादी केन्द्रका कार्यालय सदस्य विश्वनाथ साहकी आमा सागरदेवीको १३ औं पुण्यतिथिको अवसरमा गोलबजारमा आइतबार आयोजित शोकसभामा बोल्दै उनले मधेसमा अहिले देशलाई विखण्डित गर्ने स्वरहरू सुनिन थालेको पनि बताए । आफ्नो देशविरुद्ध भड्काउने बैरीहरूलाई जनताले नै तह लगाउनुपर्छ, उनले भने ।मधेसबिनाको पहाड र पहाडबिनाको मधेसको अस्तित्व कल्पना पनि गर्न नसकिने उनले बताए । नेपालको संस्कृति, भूगोल, परम्परा र रहनसहन यसरी एकअर्कासँग गाँजिएको छ कि मधेस, पहाड र हिमाललाई छुट्टयाएर सबैको स्वामित्व स्थापित हुनै सक्दैन, प्रधानमन्त्री दाहालले भने, देशलाई विभाजित गरेर होइन एकीकृत पारेर मात्र हामीले विकास र पहिचानका मुद्दालाई दरिलो पाराले उठाउन सक्नेछौं । संविधान संशोधन प्रक्रियालाई अगाडि बढाउन सबैसँग समझदारी भइरहेको उनले बताए । संसदीय प्रक्रियाको भित्रपट्टिबाट संशोधन प्रक्रिया अगाडि बढ्छ, उनले भने, संशोधन प्रक्रियाका लागि समझदारी बनाउने कोसिस गरिरहेको छु । शिलान्यास र उद्घाटनमै व्यस्तप्रधानमन्त्री हुनेबित्तिकै दाहालले संविधान संशोधन र कार्यान्वयन गर्ने मुख्य जिम्मेवारी भएको जनाउँदै उद्घाटन र शिलान्यासजस्ता कार्यक्रममा नअल्झिने भने पनि सिरहाका विभिन्न तीन स्थानका शिलान्यास र उद्घाटन कार्यक्रममा आइतबार दिनभर व्यस्त रहे ।राजधानीबाट हेलिकप्टरमा आइपुगेका प्रधानमन्त्री दाहालले आफंैले निर्वाचन जितेको ५ नम्बर क्षेत्रस्थित कर्जन्हाको बस्तीपुरमा द्वन्द्वकालीन अवस्थामा मारिएका तथा बेपत्ता पारिएका माओवादी कार्यकर्ताहरू रामशरण नायक, हजारी यादव, दिलीप यादव तथा रामप्रसाद यादवको शालिक अनावरण गरे ।सालिक अनावरण गरेलगत्तै गोलबजार ३ जम्दहस्थित तेतरियाको पर्यटकीय स्थल कुम्भीखाँडी दह क्षेत्रको मर्मत तथा संरक्षण कार्यको शिलान्यास कार्यक्रममा सहभागी भए । पर्यटकीय स्थलका लागि चालु आर्थिक वर्षमा सरकारले २ करोड ३५ लाख बजेट विनियोजन गरेको छ । उद्घाटन र शिलान्यास कार्यक्रमपछि उनी श्रद्धाञ्जली समारोहमा सम्बोधनसँगै भोजमा सरिक भए ।"
परिवार नियोजन गर्दैनन् पुरुष,"नेपालगन्ज जनस्वास्थ्य कार्यालय बाँकेले लक्ष्मणपुर र नरैनापुरमा स्थायी बन्ध्याकरण शिविर सञ्चालन गर्नुअघि चेतनामूलक कार्यक्रम गर्यो । स्वास्थ्य स्वयंसेविका, शिक्षक, विद्यार्थी र अगुवा घरघर पुगे । तर एक जनाले पनि स्थायी बन्ध्याकरण गरेनन् । गत वर्ष गंगापुरमा सञ्चालन गरेको शिविरमा ५ जनाले मात्र स्थायी बन्ध्याकरण सेवा लिए । चालू आवमा गंगापुरमै सञ्चालित शिविरमा ३ जनाले मात्र स्थायी बन्ध्याकरण गराए । जिल्ला जनस्वास्थ्य कार्यालयका अनुसार शिविर सञ्चालनमा प्रतिगाविस कम्तीमा एक दिनको ५० हजार खर्च हुन्छ । सामाजिकधार्मिक मान्यता, जनचेतनाको अभाव र अशिक्षाका कारण परिवार नियोजन गर्नेको संख्या बढ्न सकेको छैन ।कार्यालयले यस वर्ष विभिन्न १४ गाविसमा स्थायी बन्ध्याकरण शिविर सञ्चालन गरिरहेको छ । राप्ती पारिका १२ स्थानमा सम्पन्न भएका शिविरमा अहिलेसम्म १ सय ८९ जनाले मात्र स्थायी परिवार नियोजन सेवा लिएका छन् । त्यसमध्ये ११ जनामात्र पुरुष छन् । परिवार नियोजन महिलाको जिम्मेवारी हो भन्ने मान्यताका कारण पुरुषले परिवार नियोजन गर्न नमान्ने परिवार नियोजन सुपरभाइजर अधिकृत वसन्त गैरेले बताए । महिलाको आर्थिकसामाजिक भूमिका कम हुने संस्कारले पनि पुरुषहरू परिवार नियोजन गराउँदैनन्, उनले भने, मुस्लिम र मधेसी समुदायका पुरुषमा परिवार नियोजनको संख्या ज्यादै न्यून छ । मुस्लिम समुदायमा प्रतिदम्पती ४ सन्तान हुने गरेको कार्यालयले जनाएको छ । पहाडी र थारू समुदायमा भने स्थायी बन्ध्याकरण गर्ने पुरुषको संख्या बढिरहेको छ । यिनीहरूमा प्रतिदम्पती सरदर दुई सन्तान रहेको उनको भनाइ छ । कार्यालयका अनुसार आव ०७०७१ मा ११ जनाले मात्र भ्याक्सेटोमी गरेका छन् । त्यस्तै ७१७२ मा १२० र गत आवमा ७८ जनाले भ्याक्सेटोमी गरेको कार्यालयले जनाएको छ । स्थायी बन्ध्याकरण गर्ने महिलाको संख्या आव ०७०७१ मा ४ सय ३४, ७१७२ मा ३ सय ५५ र गत आवमा ३ सय ९ छ । स्थायी बन्ध्याकरण गर्ने महिला बढिरहेको भए पनि पुरुषको संख्या घटदै गएको उनले जनाए ।अस्थायी साधन प्रयोगको संख्या ४२ प्रतिशत रहेको परिवार नियोजन सुपरभाइजर अधिकृत गैरेले जनाए । धार्मिक मान्यताका कारण मुस्लिम समुदायले स्थायी बन्ध्याकरण गर्दैनन् । गत आवमा ७ हजार ९ सय ४८ महिलाले अस्थायी साधन प्रयोग गरेको पाइएको छ । यस्तै ६ हजार ५१ जना पुरुषले कण्डम प्रयोग गरेको कार्यालयले जनाएको छ । तुलनात्मक रूपमा ढिलो विवाह गर्ने पहाडी र थारू समुदायमा परिवार नियोजनका साधनको माग ७० प्रतिशत छ । कम उमेरमा विवाह हुने मुस्लिम र मधेसी समुदायमा ४० प्रतिशतमात्र अस्थायी साधन प्रयोग भएको अधिकृत गैरेले जनाए । समुदायको मागका आधारमा अस्थायी परिवार नियोजनका सामग्री वितरण हुने उनको भनाइ छ । राप्ती पारिका कटकुइया, लक्ष्मणपुर, नरैनापुर, मटेहिया, गंगापुर, कालाफाँटालगायतका गाविसमा परिवार नियोजन कार्यक्रम प्रभावकारी हुन सकेको छैन । नेपालगन्ज, कोहलपुरलगायतका सहरी क्षेत्रमा अस्थायी साधन प्रयोग गर्नेको संख्या बढी छ । जिल्ला जनस्वास्थ्य कार्यालयका प्रमुख खिमबहादुर खडकाले परिवार नियोजनका लागि विभिन्न सञ्चार माध्ययममार्फत परिवार नियोजनबारे जनचेतनामूलक सन्देश प्रसारण र प्रकाशन गरिरहेको बताए । स्थानीय स्तरमा पर्चा पम्प्लेट, महिला स्वास्थ्य स्वयंसेविका, धर्मगुरुलगायतलाई परिचालन गरी परिवार नियोजनबारे जनचेतना जगाइरहेका छौँ, खडकाले भने, परिवार नियोजनबारे विद्यमान धारणामा परिवर्तन ल्याउन सबै स्वास्थ्य संस्थामार्फत कार्यक्रम सञ्चालन गरिएको छ । बाँकेमा एकीकृत प्रजनन स्वास्थ्य तथा महिला स्वास्थ्य कार्यक्रमअन्तर्गत बर्सेनि ४० लाखभन्दा बढी रकम खर्च हुने गरेको छ ।"
गाडीभित्रै घाइते हुन्छन् यात्रु,"म्याग्दी बनेका सडक स्तरोन्नति नगरी नयाँ ट्रयाक खोल्न प्राथमिकता दिइँदा जिल्लाका बासिन्दा जोखिमपूर्ण यात्रा गर्न बाध्य छन् । उबडखाबड बाटोमा गाडीसँगै यात्रु उफारिन्छन् । गाडीभित्रै ठोक्किएर चोटपटक लाग्छ । छोटो दूरी पार गर्न पनि घण्टौं लाग्ने गरेको छ । हाम्रा सडक कहाँ सडकजस्ता छन् र गाडी चलाउँदा सिँढी चढ्ने र ओर्लिएजस्तो हुन्छ, बेनीजोमसोम सडकका बसचालक राजकुमार शाहीले भने, उत्तरी सिमानाका कोरला जोड्ने सडककै यो हालत हुँदा गाउँका सडक झन् कस्ता होलान् ? इन्जिन ढिस्कोमा ठोक्किएर गाडी असन्तुलित हुन खोज्छ । त्यति बेला मुटु चसक्क हुन्छ, शाहीले भने, तर के गर्ने, दुई पैसाको लोभले मात्र गाडी चलाउँछौं ।प्रख्यात पर्यटकीय बस्ती घोडेपानी उक्लेको पोखरेचित्रे सडक होस् वा गलेश्वरभगवती सडक, बेनीजोमसोमका यात्रु यी सबै बेथितिका भुक्तभोगी छन् । जिल्लाका कुनै सडक पिच छैनन् । ती पनि घुम्ती नै घुम्ती, ग्रेड नमिलेका अनि पाइलैपिच्छे पोखरी जम्ने खाल्टाखुल्टी । वर्षायाममा हिलोले यात्रा गरिसक्नु हुँदैन । हिउँदमा पूरै आकाश कुइरीमण्डल बनाउने गरी धूलो उड्छ । यात्रुको खुट्टै धूलोमा गाडिन्छ । सदरमुकामबाट छुट्ने सवारी साधनमा केही कडाइ भए पनि ग्रामीण भेगमा चल्ने सवारी साधनको सामान्य पार्टपुर्जासम्म जाँचिदैन । दक्ष मिस्त्री अभावमा चालक र यात्रुले घचेटेरै गाडी गन्तव्य पुर्याउने गरेका छन् । जिल्ला विकास समितिले तयार पारेको गुरुयोजनाअनुसार जिल्लामा केन्द्रीय सडक ४० किमि, सहरी तीन किमि र ५ सय २६ किमि कृषि सडक छन् । केन्द्रीय योजनामा परेको बेनीजोमसोम ७६ किमिमध्ये सबैभन्दा जटिल र जोखिमयुक्त बेनीघाँसा खण्डको ३५ किमि सडक म्याग्दी खण्डमा पर्छ । सदरमुकाम बेनी क्षेत्रको तीन किमि सडक मात्र कालोपत्रे भएको छ । जिल्लामा चालु अवस्थामा ३० सडक छन् । जिविसले मर्मतका लागि वार्षिक प्रतिसडक योजना एक लाख रुपैयाँ दिन्छ । यति रकमले सडक मर्मत कसरी सम्भव छ ? अनि सडकको अवस्था कसरी राम्रो होस्, जिविसप्राविधिक कार्यालयका इन्जिनियर रविन महर्जनले भने, जिविसमा इन्जिनियरसहित प्राविधिक कर्मचारीको अभाव छ । थोरै प्राविधिकले कनिका छरेजस्ता योजनाको लगत इस्टिमेट बनाउनै भ्याइनभ्याइ हुन्छ, अनुगमन फितलो हुन्छ अनि कसरी स्तरीय सडक बनोस् ? जिविस योजना शाखाका सुब्बा चन्द्रदत्त शर्माका अनुसार राजनीतिक दलहरू, सभासद र जिविसले पनि भएका सडक स्तरोन्नतिभन्दा नयाँ ट्रयाक खोल्नमै प्राथमिकता दिने गरेका छन् । शर्माका अनुसार यस वर्ष मात्र निर्वाचन क्षेत्र विकास कार्यक्रमबाट १०, सांसदका १८, आर्थिक केन्द्र एवं दुई जिल्ला जोड्ने सडक १६ वटा, स्थानीय यातायात पूर्वाधार विकास कार्यक्रमबाट १२ र जिविस अनुदानका ५ गरी ४५ वटा नयाँ सडक योजना छनोट भएका छन् । जिल्लाका अधिकांश सडकको अवस्था जीर्ण हुँदा यातायात कार्यालयबाट रुट परमिट पाएका छैनन् । गाडी नचलेपछि सडकमा झाडी पलाएको छ तर हामी नयाँ नयाँ ट्रयाक खोल्न बजेट विनियोजन गरिरहेका छौं, योजना शाखाका सुब्बा शर्माले भने, बर्सेनि सर्वपक्षीय अनुगमन टोलीले भएका सडककै स्तर वृद्धि गर्न र योजना डुब्लिकेसन रोक्न सुझाव दिन्छ तर कार्यान्वयन फितलो छ ।"
संशोधन हुने अवस्था आए सडकमा,"पोखरा एमाले अध्यक्ष केपी ओलीले सरकारले संसद्मा प्रस्तुत गरेको संविधान संशोधन प्रस्ताव पारित हुने अवस्था आएमा संसद छाडेर सडकमा आन्दोलन गर्ने बताएका छन् । देश बनेको र बचेको भोटले होइन भन्दै उनले संशोधन पारित भए देशलाई नोक्सान हुने भएकाले भोटसोट छाडेर आन्दोलनमा जाने बताए ।एमाले राष्ट्रिय हितको पक्षमा उभिन दृढ संकल्पित छ, एमाले केन्द्रीय मोर्चा संगठन कमिटीको राष्ट्रिय भेला तथा प्रशिक्षणको आइतबार उद्घाटन गर्दै उनले भने, सरकारको मनसाय र संशोधनको अन्तर्बस्तु हेर्दा संविधान कुनै पनि हालतमा पास गर्नु हँुदैन । हुँदा पनि हँुदैन । संशोधन प्रस्ताव फिर्ता लिनुपर्ने माग उनले दोहोर्याए । भोट हालेर देश हिँडाएको देखेको भन्दै उनले संशोधन प्रस्ताव सच्चाउने र परिमार्जन गर्न पनि नपाइने जिकिर गरे । संविधान संशोधनका लागि सरकारले एउटा पार्टीको एउटा व्यक्ति र एउटा मन्त्रालय दिएर कमजोर त्यान्द्रा समातेको उनले बताए । संविधान कार्यान्वयनका क्रममा कुनै समस्या आएमा त्यसलाई समयक्रममा सच्चाउन सकिने उनको भनाइ थियो । आधारभूत रूपमा राष्ट्रियता, लोकतन्त्र, सामाजिक न्याय र समानता, जनतालाई अधिकार र अवसर दिने सवालमा संविधानमा कुनै कमी नरहेको तर राज्य सञ्चालनलाई प्रभावकारी बनाउने सन्दर्भमा केही जटिलता रहेको बताए । संशोधन राष्ट्रिय एकतालाई मजबुत बनाएर देशलाई समृद्ध बनाउनेभन्दा पनि भौगोलिक अखण्डतालाई कमजोर पार्ने र बिग्रह मच्चाएर नेपाललाई कमजोर पार्ने उद्देश्यले आएको छ, अध्यक्ष ओलीले भने ।"
पुनर्निर्माणमा बल्ल ३० अर्ब खर्च,"काठमाडौं भूकम्प गएको ९ महिनापछि निकै तामझाम गरी आरम्भ गरिएको पुनर्निर्माण अभियानको एक वर्षमा बल्ल ३० अर्ब रुपैयाँ खर्च भएको छ । ०७२ माघ दुई गते राष्ट्रपति विद्यादेवी भण्डारी र तत्कालीन प्रधानमन्त्री केपी शर्मा ओलीले तामझामका साथ पुनर्निर्माण अभियानको उद्घाटन गरेका थिए । पुनर्निर्माणको अवधिभर खर्च गरिने भनिएको ९ खर्ब ३८ अर्बमध्ये यो उपलब्धि करिब ३ प्रतिशत मात्रै हो । पुनर्निर्माण प्राधिकरणका सहप्रवक्ता भीष्मकुमार भुषालका अनुसार ३० अर्ब रुपैयाँ सरकारी तवरबाट खर्च भएको रकम हो । अघिल्लो आर्थिक वर्षमा ४ अर्ब रुपैयाँ खर्च भएको छ । यो वर्ष २६ अर्ब रुपैयाँ भयो, उनले भने, ९ खर्ब ३८ अर्ब रुपैयाँभित्रै पर्ने गरी गैरसरकारी संस्था तथा निजी क्षेत्रबाट पनि खर्च भएको छ । उनीहरूले खर्च गरेको विवरण संकलन गर्दै छौं । गैर सरकारी क्षेत्रबाट समेत खर्च भइरहेकाले उपलब्धि ३ प्रतिशत मात्र भएको भन्न नमिल्ने उनको दाबी छ । राष्ट्रपतिद्वारा उद्घाटन भएको रानीपोखरी पुनर्निर्माणले गति लिन सकिरहेको छैन । प्रधानमन्त्रीले उद्घाटन गरेको बुङ्मती एकीकृत बस्तीको काम नै सुरु हुन सकेको छैन । पुनर्निर्माण अनुदानको पहिलो किस्ता रकम वितरणको काम बल्ल सुरु भएको छ । अघिल्लो वर्ष नीति, नियम र पुनर्निर्माणका लागि आवश्यक आधारशिला बनाउनमै समय बित्यो, उनले भने, अब यो वर्षबाट पुनर्निर्माणले गति लिने र काम बढ्नेछ । सरकारले चालु आर्थिक वर्षका लागि पुनर्निर्माण क्षेत्रमा १ खर्ब ४० अर्ब रुपैयाँ बजेट विनियोजन गरेको छ । यसमध्ये करिब २६ अर्ब रुपैयाँ मात्रै हालसम्म खर्च भएको हो । पुनर्निर्माणमा देखिएको राजनीतिक खिचातानीका कारण उल्लेख्य उपलब्धि हुन सकिरहेको छैन । प्राधिकरण गठन भई अभियान सुरु भएको एक वर्षमा समेत पुनर्निर्माणको क्षेत्रमा उल्लेख्य उपलब्धि हासिल हुन सकिरहेको छैन । खर्च भएको रकमसमेत अनुदान वितरणमा बढी भइरहेको छ । सार्वजनिक पुनर्निर्माणको क्षेत्रमा खर्च त्यति धैरै हुन सकिरहेको छैन । अहिलेसम्म पहिलो किस्ता पाउनेमा ४ लाख ७६ हजार परिवार छन् । यसमध्ये करिब २० हजारले घर पुनर्निर्माणको जग निर्माण गरी दोस्रो किस्ता माग गरेका छन् । सरकारले पहिलो किस्तामा ५० हजार रुपैयाँ वितरण गरेको छ । दोस्रो किस्ता रकमसमेत वितरण सुरु भइसकेको सहप्रवक्ता भूषालले बताए । दोस्रो किस्ता रकम वितरणका लागि प्राधिकरणले गत साता अर्थ मन्त्रालयसँग २८ अर्ब रुपैयाँ माग गरेको थियो । प्राधिकरण स्रोतका अनुसार यसमध्ये ७ अर्ब रुपैयाँको निकासा अर्थ मन्त्रालयले दिएको छ । बाँकी रकम केही दिनमा निकासा दिने प्रतिबद्धता आएको प्राधिकरणले जनाएको छ । दोस्रो किस्ता रकम वितरणका लागि उक्त रकम निकासा माग गरेको हो । उक्त रकम ३१ वटै जिल्लामा पहिलो र दोस्रो किस्ता रकम वितरण गर्ने गरी अख्तियारी पठाउनका लागि निकासा माग गरिएको जनाइएको छ । १७ जिल्लामा बल्ल भूकम्पपछिको विस्तृत सर्वेक्षणको काम भइरहेको छ । उक्त जिल्लामा सर्वेक्षण सकिएलगत्तै पहिलो किस्ता वितरण गर्न रकम निकासा दिने तयारी भएको प्राधिकरणले जनाएको छ । यसअघि अर्थ मन्त्रालयले पुनर्निर्माण प्राधिकरणलाई ३३ अर्ब रुपैयाँ निकासा दिएको छ ।"
भूकम्प प्रतिरोधी घर बनाउन सेनाले तालिम दिने,"गाउँगाउँमा भूकम्प प्रतिरोध घर निर्माणको तालिम नेपाली सेना र सशस्त्र प्रहरीले दिने भएको छ । पुनर्निर्माण प्राधिकरण र रक्षा मन्त्रालयबीच भएको समझदारीअनुसार भूकम्प प्रतिरोधी घर निर्माणको तालिम सेना र सशस्त्र प्रहरीले दिने भएको हो । पुनर्निर्माण प्राधिकरणका प्रमुख कार्यकारी अधिकृत (सीईओ) गोविन्द पोखरेलका अनुसार तालिमका लागि दुई सय प्राविधिक सेना र १० जना सशस्त्र प्रहरी परिचालन हुनेछन् । उनीहरूलाई भूकम्पको माहौल र प्राविधिक तालिमका अन्य केही विषयमा पुनर्निर्माण प्राधिकरण र सहरी विकास मन्त्रालयले तालिम दिनेछ, उनले भने, त्यसपछि उनीहरू गाउँगाउँमा तालिमका लागि खटिनेछन् । आगामी १८ वा १९ गतेदेखि सेना र सशस्त्र प्रहरीलाई तालिम दिने तयारी भइरहेको उनले बताए । उनीहरूलाई बढीमा एक साताको तालिम दिइनेछ । गैरसकारी संस्था तथा निजी क्षेत्रबाट तालिम दिँदा गाउँगाउँमा सबैले तालिम प्राप्त गर्न सक्ने अवस्था रहेन । सेना र सशस्त्रलाई डकर्मी सिकर्मी तालिम दिन गाउँ पठाउने तयारी हो, पोखरेलले भने । तालिमका लागि सेना परिचालनबारे प्रधानमन्त्री पुष्पकमल दाहाल, रक्षामन्त्री बालकृष्ण खाँड र सीईओ पोखरेलबीच समझदारी भएको हो । पोखरेलका अनुसार अहिलेसम्म निजी क्षेत्र तथा गैरसरकारी निकायले करिब २८ हजार जनालाई तालिम दिइएको छ ।२३ हजार ५ सय १६ लाई छोटो अवधिको तालिम दिइएको देखिन्छ । ४ हजार २ सय ७० जनालाई लामो अवधिको तालिम दिइएको हो, उनले भने । प्राधिकरणले छोटो अवधिको तालिमका लागि ७ दिनको समय तोकेको छ । लामो अवधिको तालिमका लागि ५० दिनको अवधि तोकिएको हो । उक्त अवधि र पाठ्यपुस्तकभित्र रहेर निजी क्षेत्र तथा गैरसरकारी संस्थाले समेत गाउँमा भूकम्प प्रतिरोधी घर बनाउन डकर्मी तथा सिकर्मी तालिम दिने गरेका छन् ।"
इन्धन विनियमावलीको विरोधमा व्यवसायी,"काठमाडौं इन्धन ढुवानी व्यवस्थित बनाउन सरकारले केही साताअघि पेट्रोलियम पदार्थ ढुवानी विनियमावली २०७३ सार्वजनिक गर्यो । विनियमावली आफूहरूको हितमा नबनेको, अव्यावहारिक भएको र त्रुटिपूर्ण रहेको भन्दै व्यवसायीहरू त्यसको विरोध गरेका छन् । उनीहरूले माग र समस्याहरू ४५ दिनभित्र समधान र कार्यान्वयन नभए ट्यांकर सञ्चालन गर्न नसक्नेसम्मको धम्की सरकारलाई दिएका छन् । यस सम्बन्धमा नेपाल पेट्रोलियम ढुवानी व्यवसायी महासंघले आपूर्ति मन्त्रालय र आयल निगमलाई ज्ञापन पत्रसमेत बुझाएको छ । लोडिङदेखि अनलोडिङ डिपो सय किलोमिटरभित्र रहेमा त्यसलाई छोटो दूरी मानी उक्त दूरीमा सञ्चालन हुने ट्यांकरट्रकको ढुवानी भाडा कायम रहेको प्रतिकिलोमिटरको ढुवानी भाडामा ५० प्रतिशत थप्नुपर्ने, ट्यांकरट्रकले पाउने तापक्रम लस अन्तर्राष्ट्रिय मापदण्डअनुसार हुनुपर्ने, ट्यांकरट्रकमा लोड भएको परिमाणमा कुनै कारणवश २ प्रतिशतसम्म घट्न गए प्रचलित खुद्रा बिक्री मूल्यअनुसार असुल गर्ने र बिनाकारण दुई प्रतिशतभन्दा माथि घट्न गएकामा प्रचलित खुद्रा मूल्यको १० प्रतिशतसम्म थप गरी जरिवाना हुनुपर्नेलगायतमा व्यवस्था गर्नुपर्ने माग ज्ञापनपत्रमा छ । यसैगरी ज्ञापन पत्रमा निगमबाट हुने ट्यांकर नामसारी, ठाउँसारीलगायतका कार्य महासंघको सिफारिसमा मात्र गर्न व्यवस्था गर्नुपर्नेलगायतका माग पनि समावेश गरिएको छ । महासंघ सम्बद्ध एक व्यवसायीका अनुसार ट्यांकर नामसारी, ठाउँसारीलगायतका कार्य महासंघको सिफारिसमा मात्र व्यवस्था गर्न माग गर्नु गलत हो । निगमले विनियमावलीमा ढुवानीकर्ता बन्न चाहने व्यक्ति वा फर्म कम्पनीसँग न्यूनतम ५ थान ट्यांकरट्रक हुनुपर्ने उल्लेख गरेको थियो । महासंघले त्यसको पनि विरोध गरिएको छ । महासंघले तीन थान हुनुपर्ने माग गरेको छ । व्यवस्थित बनाउन अनिवार्य ५ हुनुपर्ने निगमका एक अधिकारीले बताए । कुनै व्यवसायीसँग एउटा मात्रै ट्यांकर हुँदा पनि ठेकेदार भएर हिँड्ने गरेका छन्, ती अधिकारीले भने, ठेकेदार हुनका लागि कम्तीमा ५ ट्यांकरट्रक अनिवार्य चाहिन्छ । यता महासंघका अध्यक्ष खगेश्वर बोहराले माग सम्बोधन नभए ट्यांकरट्रक सञ्चालन गर्न नसकिने बताए । विनियमावली र इन्धनको क्षति अन्तर्राष्ट्रिय बजारअनुसार हुनुपर्छ भन्ने माग हो, उनले भने । महासंघका महासचिव विश्व अर्याललको भनाइ पनि उस्तै छ । उनले विनियमावली नसच्याए आआफ्नो गााडी घरमै थन्काइने बताए । निगमका बिक्री वितरण विभाग प्रमुख सीताराम पोखरेलले विनियमावली व्यावहारिक भएको दाबी गरे । ढुवानी क्षेत्रमा व्यवस्थित बनाउन विनियमावली पूर्ण रूपमा व्यावहारिक छ, उनले भने । व्यवसायीको कार्यप्रति उपभोक्ता अधिकारकर्मीहरूले आपत्ति जनाएका छन् । सरकारले बनाएको नियमकानुन पालना गर्नु सबैको जिम्मेवारी हो । मापदण्ड पूरा गर्न नसक्ने तर आन्दोलनको धम्की दिन पाइँदैन, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, राज्यको उपस्थिति देखाउने मापदण्ड पूरा नगर्ने व्यापारीलाई कडाभन्दा कडा कारबाही गर्नुपर्छ ।पेट्रोलियम डिलर्स एसोसिएसनले पनि संशोधित बिक्रेता विनियमावली अव्यावहारिक भएको दाबी गरेको छ । एसोसिएनका अध्यक्ष लीलेन्द्र प्रधानका अनुसार पम्पमा अपांगमैत्री शौचालयको सम्भावना छैन । सडक विस्तारको क्रममा पम्पको जग्गा घटेकाले बढाउन सम्भव नभएको उनले बताए । निगमले नयाँ विनियमावली जारी गर्दै सडक नजिकै सञ्चालन गरिएका पम्पको पूर्वाधार सुधार गर्न चार महिना समय दिएको थियो । एउटा मात्रै नोजल, त्यसमा पनि सरकारी मापदण्डअनुसार सञ्चालन नभएपछि चार महिनाभित्र सुधार गर्न निर्देशन दिएको हो । अधिकांश पम्प सञ्चालकहरूले मापदण्ड पूरा नगरी सञ्चालन गरेकाले हाल व्यवसायीहरू आक्रोशित छन् । निर्देशक पोखरेलले निर्देशन पालना नगरे कानुनी कारबाही हुने बताए । पम्पले मापदण्ड पालना गरेका छैनन् । पम्प शौचालयजस्तो भएको छ । चार आनामा पम्प सञ्चालन गर्न मिल्दैन, उनले भने, जग्गा सानो भए पम्प अन्य ठाउँमा सार्नुपर्छ । मापदण्ड पूरा नगर्ने पम्पलाई कारबाहीको दायरामा ल्याइनेछ । हाल मुलुकभरि करिब १२ सय पेट्रोलडिजेल पम्प सञ्चालनमा छन् । तीमध्ये वाग्मतीमा १ सय ७२ र उपत्यकामा १ सय १७ पेट्रोलडिजेल पम्प सञ्चालनमा छन् । हाल सेना प्रहरी, सशस्त्र, साझा र नेसनल ट्ेरडिङ गरी सरकारी स्वामित्वमा ८ वटा पम्प सञ्चालनमा छन् । उपत्यका बाहिर चितवन, पथलैया, पोखरा र दाङमा पनि सरकारले सञ्चालन गर्दै आएको छ । तर, अधिकांश पम्पहरू मापदण्ड पूरा नगरी सञ्चालन गर्दै आएका छन् । व्यवसायीले भने पूर्वाधार सुधार गर्न एक वर्षको समय माग गरेका छन् । अपाङमैत्री शौचालय मानेको छैनन् । इन्धन बिक्री कमिसन बढाउनुपर्ने उनीहरूको माग छ । आर्मी प्रहरी, नेसनल, साझाले इन्धनको व्यापार गर्न नपाउने पनि व्यवसायीको माग छ ।"
नेपालभारत बिजनेस फोरम गठन,"नयाँदिल्ली दुई देशबीचमा व्यापार र लगानी प्रवद्र्धन गर्न नेपालभारत बिजनेस फोरम गठन भएको छ । नयाँदिल्लीस्थित होटल ताज प्यालेसमा शनिबार साँझ आयोजित कार्यक्रममा फोरमको घोषणा गरिएको हो । फोरम गठन गर्न आयोजित कार्यक्रममा कांग्रेसका नेता रामशरण महत, माओवादी केन्द्रका नेता लीलामणि पोखरेल, एमालेका नेता कर्णबहादुर थापा, केही उद्योगपति र बैंकरको उपस्थिति थियो । त्यसैगरी भारतीय जनता पार्टीका नेता विजय जोलीलगायतका भारतका राजनीतिक दलका नेताहरू पनि उपस्थित थिए । फोरममा कोको रहन्छन् भन्ने यकिन भएको छैन । कार्यक्रमा भारतका लागि नेपाली राजदूत दीपकुमार उपाध्यायले प्रधानमन्त्री पुष्पकमल दाहालले फोरम गठनका सम्बन्धमा पठाएको सन्देश पढेर सुनाएका थिए ।"
सिँचाइ आयोजना ३१ वर्षमा पनि पूरा भएन,"दैलेख यहाँको एक सिँचाइ आयोजना सुरु भएको ३१ वर्षमा पनि पूरा हुन सकेको छैन । आयोजनाका लागि बर्सेनि बजेट भने विनियोजन हुँदै आएको छ । हालसम्म ४ करोड ८ लाख रकम खर्चिसकिएको गीताचौररावतकोट सिँचाइ आयोजना हालसम्म पूरा नभएको हो । पहिले मुहानमा बनाइएको कुलो जीर्ण अवस्थामा पुगेको छ । योजना क्षेत्रफलको हिसाबले मध्यपश्चिमका पहाडी भेगमा निर्माणाधीन सिँचाइमध्ये यो सबैभन्दा ठूलो हो । अझ रोचक त के छ भने सिँचाइ डिभिजन कार्यालय सुर्खेतमा हुँदाका बखत काम गरेका कामदारले हालसम्म ज्यालासमेत पाएका छैनन् । तर, दैलेखमा डिभिजन कार्यालय स्थापना भएसँगै वर्षेनी टेन्डर हँुदै आएको छ । विगतमा उपभोक्ता समिति र ठेकेदारको लापरबाहीले सिँचाइ कुलो पूरा हुन नसकेको डिभिजन कार्यालयका प्रमुख तारा वाग्लेले बताए । सरकारले सिँचाइ डिभिजनमार्फत कम बजेट पठाउने, उपभोक्ता समितिले श्रमदान नगर्ने र ठेकेदारले काम पूरा नगर्ने कारणले पुरानो योजना लथालिङ्ग अवस्थामा पुगेको उनको भनाइ छ । निर्माण कम्पनी स्वच्छन्दप्रदीप जेवी सुर्खेतले काम गर्दागदै भागेपछि दैलेखको महत्त्वाकांक्षी सिँचाइ योजना अलपत्र परेको हो । सिचाई योजनाको लम्बाइ १४ किलोमिटर छ । ६ करोड ३० लाखको लागत स्टिमेटमा निर्माण हुन थालेको वाग्लेले जनाए । दुई वर्षदेखि ४० लाखको लागतमा पाइप साइफनको काम उपभोक्ता समितिमार्फत भइरहेको छ । समितिका अध्यक्ष तिलकप्रसाद रिजालले भने ४० लाखमध्ये ८ लाख मात्र निकासा भएकाले समस्या भएको बताए । उनका अनुसार वर्षेनी थोरै रकम विनियोजन हुने गरेकाले निर्माण सम्पन्न हुन ढिलाइ भइरहेको छ । दैलेखका रावतकोट, बडलम्जी, भैरीकालिकाथुम, बासी र रानीवन गाविसका किसानलाई ४ सय ३६ हेक्टर क्षेत्रफलमा सिँचाइ सुविधा पुर्याउने गरी २०४३ मा निर्माण थालिएको हो । निर्माण सम्बद्ध पक्षले सिँचाइका लागि पर्याप्त पानी नभएको, उपभोक्ताको असहयोग र द्वन्द्वको कारण देखाउँदै बीचमै काम छाडेको थियो । सुरुका वर्षमा पानीको स्रोत नपुग्ने भन्दै सिँचाइ कार्यालयले सवा दुई करोडको काम बीचैमा रद्द गरेको थियो । निर्माणको काम करिब ६ वर्ष रोकिएको स्थानीयको गुनासो छ । तत्कालीन सिँचाइ कार्यालयले २०४७ मा पुन: टेन्डर आह्वान गरी काम सुचारु गर्न निर्माण कम्पनीलाई जिम्मा दिएको थियो । यस अवधिमा कार्यालयका प्राविधिक र निर्माणकर्ता बीचको मिलेमतोका कारण आधा काम गरी सम्पन्न भएको भन्दै कार्यालयमा प्रतिवेदन बुझाइएको स्थानीयवासीको आरोप छ । प्रारम्भिक चरणका कामै नगरी ०४९ देखि ०५६ सम्म २ करोड ९७ लाख रकम खर्च भएको थियो । आयोजनाप्रति समुदायको अपनत्व बढाउने नीतिअनुसार स्थानीयले सेयर लगानी गर्नुपर्ने कार्यालयले प्रस्ताव गरेपछि ०५५ मा रावतकोटका बासिन्दाले एक लाख धरौटी राखेका थिए । खेतमा अब सिँचाइ सुविधा होला भनेर घरका गहरगहना, पशु चौपाया बेचेर सेयर लगानी गर्यौं, उपभोक्ता समितिका अध्यक्ष तिलकप्रसाद रिजालले भने, दुई वर्षमा सक्नुपर्ने योजना ३० वर्ष बितिसक्यो, अझै पूरा भएको छैन । योजनालाई सबैले दुहुनो गाईजस्तै बनाए ।उनका अनुसार असफल योजना भनेर विभागमा फाइल थन्किएको थियो । उपभोक्ताको दबाबमा फेरि टेन्डर आह्वान भएको हो । योजना सम्पन्न हुनुपर्ने उपभोक्ताको चर्को आवाजपछि २०५६ सालमा तत्कालीन जिविस बोर्डले १५ दिन श्रम शिविर चलाएको थियो । उक्त समयमा तत्कालीन जिविस सभापतिसहितका पदाधिकारीहरूले आयोजनास्थलमै आएर एक दिन श्रम गरेका थिए । त्यसलगत्तै द्वन्द्वका कारण काम रोकिएको हो ।"
आम्दानी बढेसँगै फैलिँदै तेजपात खेती,"पाल्पा हुमिन ३ आर्गीडाँडास्थित उन्यु र वनमासा झाडीले ढाकेको सामुदायिक वन अहिले तेजपातले हरियाली भएको छ । स्थानीय उपभोक्ताले खोरिया फडानी क्षेत्रलाई संरक्षित गरी सामुदायिक वन बनाएका हुन् । सोही वन क्षेत्रमा हामीले तेजपातको नमुनास्थल बनाउन लागि परेका छौं, स्थानीय हुमबहादुर दर्लामीले भने, ६ हेक्टर जमिनमा फैलिएको वनमासा र उन्यु फालेर तेजपात रोपेका छौं । दोभान २ को ज्यामिरे गाउँ तेजपात र दालचिनी खेतीले आर्थिक, सामाजिक रूपमा समृद्ध बनेको छ । १५ वर्षयता व्यावसायिक तेजपातदालचिनीको खेती गर्न थालेपछि उनीहरूको जीवनस्तरमा सुधार आएको हो । दालचिनी, सुनकाउली, तेजपातको नामले चिनिने यसको पात र त्यसैको रूखको बोक्रा बिक्री हुन्छ । यही गाउँका २ सय परिवारले तेजपातको व्यावसायिक खेती गर्छन् । वर्षमा कम्तीमा ३० हजारदेखि ५ लाखसम्म कमाउने कृषक यहाँ छन् । हुमिन र दोभानका यी दुई गाउँ उदाहरण मात्र हुन् । जिल्लाको सत्यवतीको खुर्साने, बल्ढेङगढी, ज्यामिरे, गोठादी, बहादुरपुर, जल्पालगायतका गाविसका कृषकले दालचिनीबाट राम्रो आम्दानी गरेका छन् । जिल्ला वन कार्यालयको सहयोग नहुँदा सस्तो मूल्यमै निकासी गर्नुपरेको किसानको गुनासो छ । सहयोग अहिलेसम्म पाइएकै छैन, ज्यामिरेका हुमबहादुर सोतीले भने, वन कार्यालयले सहयोग गर्ने हो भने अझै व्यावसायिकता आउने थियो ।वैदेशिक रोजगारमा जान चाहनेहरू तेजपात खेती गरेर राम्रो गरेका छन् । उनका अनुसार गाउँका युवाहरू अहिले तेजपातलाई व्यावसायिक बनाउने योजना अघि सारेका छन् । आम्दानी राम्रो हुने भएपछि किन खाडी मुलुक जानुपर्यो ? उनले भने । गाउँको अवस्थामा ठूलो परिवर्तन भएको छ, दोभानका चन्द्रप्रकाश सर्बुजामगरले भने । बारीको कान्ला, पाखा, खोल्सीमा तेजपात हुर्किएका छन् । दोभानको ज्यामिरे गाउँबाट मात्रै वार्षिक डेढ करोडभन्दा बढीको भारत निकासी हुन्छ । स्थानीयबासी खर्चको जोहो गर्न दालचिनीको पात बोरामा भरेर बजार जाने बानी परेको छ । गाउँमा मोटरबाटो खुलेपछि हिउँदमा गाउँमै संकलन केन्द्र रहन्छ । तर, दुई घण्टा पैदल हिँड्यो भने किलोमै ५७ रुपैयाँ बढी पाउने उनीहरूले बताए । पहिले दुई घण्टाको पैदल यात्रा गरेर बोकेर सिद्धार्थ राजमार्ग झनुपर्ने हुन्थ्यो, कृषक सीता थापाले भनिन्, अहिले गाउँमै मोटरबाटो पुगेको छ र यहीँ बिक्री गर्न पाइन्छ । आम्दानीले मोटरबाटो लैजान सहयोग गरेका छन् । एक गाउँको सिको गर्दै वरपरका गाउँमा समेत यसको खेती सुरु गरिएको स्थानीय विष्णु थापाले बताए । वार्षिक प्रत्येक घरले कम्तीमा २ सयदेखि हजारसम्म बिरुवा लगाउने गर्छन् । न्यून आय भएका र छिमेकी गाउँकाले समेत रोजगार पाएका छन् । काम गरेबापत पैसा पाइन्छ, आफ्नो घरको आम्दानी थोरै अर्काको काम गरेर पैसा पाइन्छ, कृषक कुमारी घतामेले भनिन् । छिमेकी कोलडाँडा गाविसका बासिन्दाले तेजपातबाट व्यावसायिक खेती गरेर लाखौं रुपैयाँ कमाएको सुनेका यहाँका बासिन्दा त्यसैको सिको गरेका हुन् । १५ वर्षअघिसम्म भाउ नै थिएन, स्थानीय निशान विश्वकर्माले भने, त्यसपछि यसको बिस्तारै प्रचारप्रसार हुँदै गएपछि अहिले बल्ल भाउ पाउन थालेको हो । धेरै मेहनत गर्न नपर्ने र चिसो, ओसिलो जमिनमा लगाएपछि हुर्काउन समस्या नहुने उनले बताए । विदेशमा बस्ने युवाहरूसमेत फर्केपछि यसैलाई व्यवस्थित गर्ने र व्यावसायिक खेतीको सुरुवात गरेका छन् । त्यति मात्र होइन गाउँका युवा जमातसमेत यसैलाई व्यावसायिक बनाउन लागिपरेका छन् । बजारको अनिश्चितता किसानहरूका लागि ठूलो समस्या बनेको छ । यसको मुख्य बजार भनेको भारत हो । १० वर्षअघि पातको ८ रुपैयाँ किलो बिक्री गर्नेहरू अहिले कम्तीमा ४० रुपैयाँमा बिक्री गर्न पाएका छन् । बोक्रा पनि अहिले ५८ रुपैयाँ किलोमा बिक्री हुन थालेको छ । भाउको निश्चितता हुँदैन, सबैभन्दा धेरै दालचिनी बिक्री गर्ने मानबहादुर विकले भने । उनीहरू नेपालमै बजार र गाउँमै उद्योग हुनुपर्ने माग गर्छन् । भैरहवाबाट फोन गरेर यति पैसामा खरिद गर्नु भन्छन्, सोहीअनुसार यहाँ भाउ हुन्छ, व्यापारी प्रेम रायमाझीले भने, भाउ भारतीय व्यापारीको हातमा हुन्छ ।दालचिनीको बिरुवा लगाएको पाँच वर्षपछि उत्पादन दिन्छ । वन पैदावार जडीबुटी र मसलायुक्त उत्पादनलाई सरकारले ध्यान दिन नसक्दा सिन्कीको भाउमा निकासी हुने गरेको छ । वन कार्यालयबाट मात्रै ७५ हजार तेजपातको बिरुवा वार्षिक बिक्री हुन्छ । बारीको छेउमा लगाएको तेजपात र बोक्रा ११ लाख ८१ हजार ८ सय ३५ किलोग्राम भारतमा निर्यात भएको छ ।"
१० प्रतिशत सर्भिस चार्ज हटाउन सकिन्छ : हान,"काठमाडौं नेपाल होटल संघ (हान) ले दस वर्षअघि ग्राहकहरूलाई बिलमा तिर्न बाध्य बनाइएको १० प्रतिशत सर्भिस चार्ज खारेज गर्न सकिने जनाएको छ । यो शुल्कबाट होटल, रेस्टुराँमा सेवा लिने ग्राहक पनि खुुसी नभएको तथा यो शुल्क बाध्यकारी नभएको जनाउँदै होटलहरूको छाता संस्था (हान) ले खारेज गर्दा आपत्ति नहुने संकेत दिएको छ । होटल तथा रेस्टुराँमा काम गर्ने मजदुरहरूको पर्यटन होटल सम्बद्ध संघर्ष समितिले १० प्रतिशत सर्भिस चार्ज पूरै मजदुरले पाउनुपर्नेलगायतका माग राखेर आन्दोलनका कार्यक्रम घोषणा गरेपछि हानले आइतबार पत्रकार सम्मेलनमार्फत यसबारे आफ्नो धारणा राखेको हो । विश्वव्यापी रूपमा हेर्दा होटल रेस्टुराँको सेवा लिँदा ग्राहकहरूलाई नेपालमा जस्तै अनिवार्य रूपमा सेवा शुल्क तिर्नुपर्ने बाध्यकारी अवस्था छैन, हानका अध्यक्ष अमरमान शाक्यले भने, १० वर्षअघि ट्रेड युनियनहरूले सामूहिक दबाबमूलक सम्झौताबाट बाध्य भएर होटल संघ नेपालले आपसी सम्झौता गरी ग्राहकहरूबाट अनिवार्य रूपमा १० प्रतिशत सेवा शुल्क उठाउनुपरेको हो । आपसी समझदारीबाट कार्यान्वयन हुँदै आएको यस विषय कुनै पनि ऐन कानुनबाट प्रतिपादित नभएको हानले जनाएको छ । यता मजदुरहरूको संयुक्त संघर्ष समितिले १० वर्षअघि भएको सम्झौता पालना नभएको र यो रकमको दुरुपयोग भएको जनाउँदै १० प्रतिशतबाट उठ्ने सबै रकम मजदुरहरूले पाउनुपर्ने माग राखेको छ । त्यसबेला सर्भिस चार्जबाट संकलन हुने रकममध्ये ६८ प्रतिशत होटलमा काम गर्ने चेयरम्यानदेखि डोरम्यानसम्मलाई वितरण गर्ने बाँकी ३२ होटलले भाँडावर्तन टुटफुटलगायतमा खर्च गर्ने सहमति थियो तर मालिकहरूले यस्लाई आम्दानीको स्रोत बनाए, एमाले निकट मजदुर संगठनका केन्द्रीय अध्यक्ष सूर्यबहादुर कुँवरले भने । उनले सर्भिस चार्ज बाटोमा मम बिक्री गर्नेले समेत उठाउनाले यसको दुरुपयोग भएको बताउँदै हानले अनुगमन गर्न नसकेको आरोप लगाए ।होटल सञ्चालकहरूले जनयुद्धका बेला कैयन नाम चलेका होटल जस्तै शेर्पा, नारायणी, ब्लुस्टारलगायतका धेरै बन्द भई पलायनको अवस्थामा पुगेकाले व्यवसायलाई नडुबाउने उद्देश्यले त्यसताका ट्रेड युनियनका सबै प्रकारका दबाब झेलेर १० प्रतिशत सेवा शुल्क अनिवार्य गर्नुपरेको जनाएको छ । होटल उद्योग टिकाउने सर्तमा नै यो सम्झौता भएको हो, हानले विज्ञप्तिमार्फत भनेको छ । अहिले फेरि तीन प्रमुख दल निकट ट्रेड युनियनहरूले अल्टिमेटमसहित होटल रेस्टुराँबाट उठाइआएको १० प्रतिशत सेवा शुल्क सबै कामदारलाई उपलब्ध गराउने माग राखेर ५ बुँदे दबाबमूलक आन्दोलनका कार्यक्रमहरू घोषणा गरेका छन् । अहिले सेवा शुल्कको नाममा नेपाली होटल रेस्टुराँको बिल १० प्रतिशतले महँगो भएको छ । हानले आर्थिक भारका कारण ग्राहक घट्ने क्रममा रहेको, बढी तिरेको पैसाअनुरूप सेवा सुविधा दिन नसकिएको स्विकारेको छ । हानले यो शुल्क भारतलगायतका मुलुकमा हटाइएको जनाउँदै उपभोक्ताको अधिकारका दृष्टिले यो शुल्क अन्तर्राष्ट्रिय स्तरमा नै चासो बनेको जनाएको छ । हाल सेवा उपयोग नै नहुने फास्टफुड, बेकरी उत्पादनहरूमा ग्राहकले काउन्टरबाट सोझै खरिद गरी लैजाँदासमेत १० प्रतिशत सेवा शुल्क उठाइएको छ । पूर्ण रूपमा नेपाली ग्राहकहरूले उपयोग गर्ने साना होटल, मोटल, लज, गेस्टहाउसलगायत साना चमेना गृह, मिठाई पसल, सांस्कृतिक नाच गान गर्ने ठाउँहरूमा समेत सेवा शुल्क अनिवार्य बनाउन खोजिँदै छ । यसलाई हानले गलत भनेको छ ।"
वाणिज्यको एटीएम थन्कियो,भोजपुर राष्ट्रिय वाणिज्य बैंकको एटीएम मेसिन महिनौं बित्दा पनि सुचारु भएको छैन । बैंकले ढेड महिनाअघि ल्याएको मेसिन कार्यालयमै थन्काएर राखेको छ । बैंकको आफ्नै कार्यालय भवन नभएकाले सञ्चालनमा ल्याउन नसकेको शाखा प्रमुख उमेश नेपालले बताए । एटीएम सञ्चालनका लागि प्राविधिक व्यवस्था भइसकेको भए पनि भूकम्पले चर्किएको भाडाको घरमा कार्यालय रहेको कारण एटीएम चलाउन समय लागेको उनले जनाए ।
अब सिनामंगलमा जहाज संग्रहालय,"काठमाडौं कैलालीको वेद उप्रेती ट्रस्टले टर्किस एयरबाट खरिद गरेको एयरबस विमानलाई सिनामंगलमा संग्रहालयका रूपमा राख्ने भएको छ । नागरिक उड्डयन प्राधिकरणलाइ वार्षिक ५४ लाख भाडा बुझाउने गरी सिनामंगलमा रहेको खाली जग्गामा संग्रहालय बन्नेछ । यो खाली जमिनमा ट्रस्टले कम्तीमा ६ करोड लगानीमा विमान संग्रहालय स्थापना गर्दै छ । संग्रहालयका लागि ३ हजार वर्गमिटर जमिन प्रयोग हुनेछ । प्राधिकरणले संग्रहालयलाई हाल ५ वर्षका लागि सिनामंगलको खाली जमिन उपलब्ध गराएको हो । २०७१ फागुन १९ गते साँझ इस्तानबुलबाट उडेको यो विमान २० गते बिहान त्रिभुवन विमानस्थलमा अवतरणका क्रममा धावनमार्गबाट चौरमा धस्सिएर दुर्घटनामा परेको थियो । नौ महिना मात्रै उडेको यो विमान काठमाडौंमै मर्मत गर्दा आर्थिक व्ययभार जहाजको मूल्य हाराहारी पुग्ने भएपछि गत कात्तिकमा टर्किसले ट्रस्टका कार्यकारी प्रमुख क्याप्टेन वेद उप्रेतीलाई जहाज बेचेको थियो । यो विमानको बिक्री मूल्य भने दुवै पक्षले सार्वजनिक गरेका छैनन् । तर, नयाँ किन्नुपरे यो विमानको बजार मूल्य कम्तीमा २३ अर्ब रुपैयाँ हाराहारी हुन्छ ।विमानस्थलको पूर्वी भागमा राखिएको यो जहाजलाई १० वटा टुक्रा बनाई लरीमा राखेर सिनामंगल ल्याइएको हो । हरेक रात १२ बजेदेखि ३ बजेसम्म लरीमा राखेर ल्याउँदा ५ दिन लाग्यो, क्याप्टेन उप्रेतीले कान्तिपुरसित भने । उनका अनुसार अबका ६ महिनाभित्र संग्रहालय तयार भइसक्नेछ । यी टुक्राहरू जोड्न टर्कीबाटै ५ जना इन्जिनियर र प्राविधिकहरू काठमाडौं आएका छन् । यो विमानसँगै एउटा हेलिकप्टर पनि राखिनेछ । यो एयरबसको लम्बाइ २ सय ८ फिट, उचाइ ५५ फिट र पखेटाको चौडाइ १ सय ९७ फिट छ । विश्वमै एयरबसको ए३३० विमान संग्रहालयमा राखिएको छैन, दुर्घटनामा जहाज परिहाले प्राय: ध्वस्त नै हुन्छन् । नेपालका लागि यो घटना दुखद भए पनि यो जहाज संग्रहालयमा प्रयोग हुनु दुर्लभ हो, प्राधिकरणका एक अधिकारीले भने । उनका अनुसार ठूलो विमानमा चढ्ने मौका नपाएका नेपालीहरूका लागि यो राम्रो पर्यटकीय तथा सिकाइको गन्तव्य हो । यो संग्रहालयसँग प्राधिकरणले पनि सहकार्य गरेको छ । प्राधिकरणले संग्रहालय मुलुकभरका सबै माध्यमिक र उच्च माध्यमिक तहका विद्यार्थीका लागि नि:शुल्क अवलोकन गर्न सकिने ट्रस्टसँग सम्झौता गरेको छ ।अन्तर्राष्ट्रिय उड्डयन संगठन (आइकाओ) ले विश्वभर सञ्चालन गर्दै आएको आगामी पुस्ताका नागरिक उड्डयनकर्मी कार्यक्रम (एनग्याप) अन्तर्गत यो संग्रहालय सञ्चालन गरिने प्राधिकरणले सम्झौतामा उल्लेख गरेको छ ।विश्वभर हवाई क्षेत्रमा दक्ष जनशक्तिको अभाव भइरहेकाले आइकाओले जारी गरेको आगामी पुस्ता लक्षित कार्यक्रमको मोडलअनुरूप यो संग्रहालय सञ्चालनमा ल्याउन लागेको क्याप्टेन उप्रेतीले बताए । उनले नेपाली हवाई उद्योगमा पनि क्याप्टेनप्रशिक्षक पाइलटलगायतको अभाव बढदै गइरहेका बेला यो कार्यक्रमले उड्डयन विषय पढ्ने विद्यार्थीको संख्या बढाउन सघाउने बताए ।हाल इन्डोनेसियाको लायन एयरमा एटीआर विमान उडाउँदै आएका उप्रेतीले दुई वर्षअघि धनगढीमा डेढ करोड रुपैयाँ लगानीमा स्थापना गरेको एयरक्राफ्ट म्युजिम त्यस भेगमा लोकप्रिय छ । बन्द भएको नेपाली एयरलाइन्स कस्मिक एयरको १ सय १० सिट क्षमताको फोकर विमानलाई काठमाडौंबाट तीन टुक्रा बनाई लरी ट्रकमा राखेर उनले स्थापना गरेको म्युजियम हेर्न भारतको उत्तरप्रदेश र उत्तराखण्डबाट पनि पर्यटकहरू पुग्छन् ।"
उखु किसानले सरकारी मूल्य पाएनन्,"विराटनगर उखु किसानले सरकारले तोकेको मूल्यसमेत पाएका छैनन् । सरकारको निर्धारित मूल्यभन्दा प्रतिक्विन्टल १४ रुपैयाँ घटीमा किसानले मिललाई उखु बिक्री गर्न बाध्य भएका हुन् । सरकारले प्रतिक्विन्टल ५ सय ३१ रुपैयाँ २० पैसा उखुको मूल्य निर्धारण गरेको छ । तर, सुगर मिलले किसानलाई ५ सय १७ रुपैयाँ मात्र दिने भएका छन् । यहाँको इस्टर्न सुगर मिलले किसानलाई ५ सय १७ रुपैयाँमा उखु खरिद गर्ने जानकारी दिएको छ । सरकारले तोकेको मूल्य एउटा छ । तर, किसान मिलले जति भन्यो त्यतिमै उखु बिक्री गर्न बाध्य छन्, सुनसरी मोरङ उखु उत्पादक संघ सदस्य वल्लभ श्रेष्ठले भने, मिलले सरकारले तोकेको मूल्यलाई बेवास्ता गर्दै आफ्नै मूल्य तोकेका छन् । मिलले आफ्नै मूल्य किसानलाई लाद्ने गरेको उनले बताए । उनका अनुसार पुस दोस्रो सातादेखि मिलले किसानको उखु खरिद गर्न सुरु गरेका भए पनि किसानले गत वर्षदेखिको उखुको भुक्तानी पाएका छैनन् । गत वर्षको भुक्तानी नदिएसम्म यसपालि मिललाई उखु नदिने किसानले अडान राखेका थिए । मिल प्रशासनले गत वर्षको सहित यसपालिको पनि भुक्तानी दिने सहमति गरेका थिए, उखु किसान जितबहादुर खडकाले भने, हालसम्म पनि उनीहरूले भुक्तानी गरेका छैनन् । किसानलाई गत वर्षको करिब १८ करोड रुपैयाँ भुक्तानी गर्न बाँकी रहेको मिलका लेखा प्रमुख बृजमोहन गुप्ताले स्व्ीिकार्दै उक्त रकम सोमबारदेखि किसानलाई भुक्तानी गर्ने तालिका बनाएको जानकारी दिए । उनले यसपालि मिलले ५ सय १७ रुपैयाँमा किसानबाट उखु खरिद गरेको जनाए । सरकारले तोकेको मूल्य नै लागू भए किसानले बाँकी रकम पछि पाउने गुप्ताले बताए ।मिलले किसानलाई एक वर्षअघिको उखुको भुक्तानी नदिँदा इस्टर्न मिललाई उखुको अभाव भएको छ । यो मिलले करिब २८ लाख क्विन्टल उखु पेलेर चिनी उत्पादन गर्दै आएकामा यसपालि मुस्किलले मिललाई साढे ७ लाख क्विन्टल उखु उपलब्ध हुने स्थिति रहेको गुप्ताले भने जनाए । मिलले गत वर्ष १३ लाख ४१ हजार क्विन्टल उखु खरिद गरेको थियो । त्यसअघि मिलले १८ लाख ७१ हजार क्विन्टल उखु पेलेर चिनी तयार गरेको थियो ।सुनसरी मोरङ उखु उत्पादक संघका कार्यबाहक अध्यक्ष शैलेन्द्रराज पाण्डेले भने मिलकै कारण किसानले उखु खेती गर्न छाडेपछि मिललाई उखुको समस्या हुँदै गएको बताए । मिलका लागि सुरुमा सुनसरी र मोरङका किसानले १२ हजार बिघा जमिनमा उखु खेती गर्दा मिलले २८ लाख क्विन्टल उखु क्रसिङ गथ्र्यो, पाण्डेले भने, मिलले किसानलाई समयमा भुक्तानी नदिँदा हाल बढीमा ३ हजार ७ सय बिघामा उखु खेती हुन थालेपछि मिललाई उखुको समस्या भएको हो ।"
ट्रडिङका कर्मचारीलाई तलबको समस्या,"पर्सा वीरगन्जस्थित नेसनल ट्रेडिङ लिमिटेड शाखाका कर्मचारीलाई मासिक तलब दिन समस्या हुन थालेको छ । दुई वर्षअघि गोदाममा आगलागी भएपछि आम्दानी घटेकोले खर्च जुटाउन नसकेको जनाएको छ । ट्ेरडिङको कोठा भाडाबाहेक अन्य आम्दानीको स्रोत नभएको शाखा प्रमुख भरत मल्लले बताए । कोठा भाडाबाट कर्मचारीलाई तलब खुवाउनुपर्छ, उनले भने, २ वर्षअघि गोदाममा आगलागी भएपछि आम्दानी घटेपछि मुस्किल पर्न थालेको छ । वीरगन्जको मुर्लीस्थित ६ बिघा ६ कठ्ठा जग्गा रहेको कार्यालयको परिसरमा ५ वटा गोदामका १३ कोठा रहेकामा २ वटाबाहेक अन्य कोठा भाडामा छन् । भाडाबाट मासिक करिब ६ लाख ५० हजार रुपैयाँ भाडा उठ्ने ट्रेडिङले जनाएको छ । त्यसबाहेक वीरगन्ज भन्सार परिसरमा शाखाको आफ्नो गोदाम छ । त्यहाँबाट वार्षिक २५ देखि ३० लाख रुपैयाँ भाडा आउँछ । यही रकमले हामीले कर्मचारीको मासिक तलब जेनतेन धानेका छौं, उनले भने, यी गोदाम पनि नभएको भए हाम्रो बिचल्ली हुन्थ्यो । शाखामा ३२ कर्मचारी कार्यरत छन् । कर्मचारीलाई मासिक तलबमा करिब ८ लाख रुपैयाँ खर्च लाग्ने उनले बताए । ट्ेरडिङले आयात गर्ने सामग्री वीरगन्ज नाकाबाटै आयात गर्दै आएको थियो । उसले ७ वर्षयता नयाँ सामानको आयात गर्न छाडेकाले कर्मचारीको काम छैन ।"
फोर्डले नयाँ मोडेल ल्याउँदै,काठमाडौं फोर्डले सन् २०१७ मा बजारमा नयाँ मोडेलका गाडीहरू ल्याउने भएको छ । नयाँ गाडीका लागि कम्पनीले बुकिङको घोषणा गरेको जनाएको छ । कम्पनीले पुरानो गाडीमा डिस्काउन्ट र थप फिचरसहितको नयाँ गाडीमध्ये एउटा छनोट गर्न ग्राहकका लागि बिग डिल अभियानसमेत सुरु गरेको जारी विज्ञप्तिमा छ । जीओ अटोमोबाइलले सन् २०१६ मा १४ सय गाडी बेचेको जनाइएको छ ।
शेराले खोल्यो सोरुम,काठमाडौं दक्षिणपूर्व एसियाली क्षेत्रमा लोकप्रिय रहेको थाई ब्रान्ड फाइबर सिमेन्ट उद्योग शेरा ले नेपालमा फुलस्केल को सोरुम सञ्चालनमा ल्याएको छ । सार्क मुलुकहरूमा कम्पनीले खोलेको यो सोरुम पहिलो भएको जारी विज्ञप्तिमा छ । सोरुममा कम्पनीका उत्पादनहरू र यसलाई प्रयोग गर्ने प्रविधिको प्रयोगबारे विस्तृत रूपमा जानकारीसमेत पाइने जनाएको छ । कम्पनीले स्थानीय पार्टनर भ्याली प्लस प्रालीको सहयोगमा सोरुम खोलेको पनि विज्ञप्तिमा छ ।
टीभीएसको राइड अफ प्राइड,"काठमाडौं जगदम्बा मोटर्सले टीभीएस अपाचे आरटीआर ४ भी का सुरुका ग्राहकखरिदकर्तालाई लक्षित गरी २ दिनको साहसिक यात्रा सम्पन्न गरेको छ । कम्पनीले रिभरसाइड स्प्रिङ रिसोर्ट, कुरिनटारमा उक्त यात्राको आयोजना गरेको जारी विज्ञप्तिमा छ । सुरुका ६० जना खरिदकर्ता तथा ७० भन्दा बढी बाइकको उपस्थितिसँगै टीभीएसको सोरुम, नक्सालबाट सुरु र्याली पहिलो दिन रिभरसाइड स्प्रिङ रिसोर्टमा पुगी समाप्त भएको कम्पनीले जनाएको छ । उक्त अवसरमा जगदम्बाका उपाध्यक्ष दीपक अग्रवाल तथा मार्केटिङ प्रमुख विक्रम पौडेलले हरेक चालकलाई २० हजार पर्ने रेसिङ गियर कम्पनीका तर्फबाट वितरण गरेका थिए ।"
प्रांगारिक मल बजारमा,"काठमाडौं गौतम श्री अर्गानिक एन्ड काउ फार्म प्रालिले प्रांगारिक मल बजारमा ल्याएको छ । मल उत्पादनका लागि ६० घन मिटरको गोबरग्यास प्लान्ट राखिएको र ३ वटा पाखेरीमा जम्मा गरी उत्पादन गर्दै आएको कम्पनीले जनाएको छ । हाल प्रालिसँग ३ लाख किलो प्रांगारिक मल तयार रहेको अध्यक्ष रामबहादुर गौतमले बताए । दैनिक ५ सयदेखि १ हजार किलो मल तयार गर्न सक्ने क्षमता छ, उनले भने । कम्पनीले १० किलोको प्याकमा उपलब्ध मलको मूल्य २ सय रुपैयाँ निर्धारण गरेको छ ।"
मनाङको सहज जित,"पोखरा आठपल्ट फाइनल खेल्दै चारपल्ट च्याम्पियन भएको लक्ष्मी हुन्डाई मनाङमस्र्याङदी धरान फुटबल क्लबमाथि ४१ को सहज जितका साथ आइतबार १५ औं आहारारा गोल्डकपको सेमिफाइनलमा प्रवेश गरेको छ ।पोखरा रंगशालामा सम्पन्न अन्तिम आठको प्रतिस्पर्धामा डिफेन्डिङ च्याम्पियन मनाङका लागि कप्तान अनिल गुरुङ र सुजल श्रेष्ठले दुईदुई गोल गरे भने धरानका तर्फबाट एकमात्र गोल दीपक राईले गरेका थिए । मनाङका लागि चारवटै गोलमा पोखरेली फुटबलर अनिलको योगदान रह्यो ।अनिलले ३३ औं मिनेटमा गरेको क्रसलाई हेड गर्दै सुजलले गोलको खाता खोलेका थिए । खेलको ४१ औं र ६० मिनेटमा अनिल आफंैले बललाई पोस्टको दिशा दिए । उनले नाइजेरियाली फरवार्ड आफिज ओलावालेको पास सदुपयोग गर्दै व्यक्तिगत पहिलो गोल गरेका थिए । उनले आफ्नो दोस्रो गोलमा चोटमुक्त हुँदै खेलमा पुनरागमन गरेका रोहित चन्दको क्रस उपयोग गरेका थिए ।आयोजक सहारा क्लबबाट फुटबल करिअर सुरु गरेका अनिलले प्रहार गरेको बललाई ६३ औं मिनेटमा धरानका गोलरक्षक पूर्ण चेम्जोङले फर्काएका थिए । त्यही रिबाउन्ड बललाई सुजलले गोलाइन पार गराउँदै मनाङको जित सहज बनाएका थिए । धरानका लागि दीपक राईले ७३ औं मिनेटमा सान्त्वना गोल गरे । उनले पूर्वक्लबविरुद्ध केही डिफेन्सलाई छक्याउँदै अघि बढाएर आकर्षक गोल गरेका थिए ।धरानको धेरै आक्रमणमा मनाङका अफ्रिकी मूलका डिफेन्डर सिसोको बाधक बनेका थिए । दीपकले १९ औं मिनेटमा प्रहार गरेको फ्रिकिकलाई मनाङका गोलरक्षक दिनेश थापामगरले असफल पारेका थिए । धरानले विभागीय टिम एपीएफलाई १० ले हराएर पहिलोपल्ट पोखरामा क्वाटरफाइनल यात्रा गरेको हो । धनगढीमा सुदूरपश्चिम खप्तड गोल्डकपको उपाधि जितेको मनाले बाई पाएर सीधै क्वाटरफाइनल खेलेको हो ।विपक्षी बलियो भएकाले खेलमा पराजय स्वाभाविक भएको धरानका प्रशिक्षक सुवास केसीले बताए । मनाङ सधैंको सेट टिम हो, हामी कहिलेकाहीं प्रतियोगिता हुँदा मात्र जुटेर खेल्ने गर्छौं, उनले भने, हाम्रा खेलाडीहरू घाइते पनि थिए तैपनि राम्रै खेले ।मनाङका प्रशिक्षक छिरिङ लोप्साङ गुरुङले धरानविरुद्ध उत्रिएको टिम बंगलादेशमा अर्को महिना हुने शेख कमल इन्टरनेसनल क्लब कपमा सहभागी हुनलाई तयार पारिएको बताए । पहिलो हाफमै दुई गोल गरेकोले खेलाडीले ढुक्क भएर खेले, उनले भने, दोस्रो हाफमा हल्का रूपमा खेले । पहिलो गोल गरेपछि खेलमा आत्मविश्वास बढ्छ र त्यसले टिमको प्रदर्शन राम्रो बनाउँछ । मनाङले फाइनल प्रवेशका लागि संकटा वा बंगलादेशको दोस्रो डिभिजन क्लब फारसगन्जको विजेतासँग खेल्नेछ ।"
केरबर र मुरे स्तब्ध,"मेलबर्न अस्ट्रेलियन ओपन टेनिसको चौथो चरणमा अविश्वसनीय नतिजा निस्कने क्रम कायमै रहँदा एन्जेलिक केरबरको पनि उपाधि रक्षा गर्ने सम्भावना आइतबार समाप्त भएको छ ।महिलातर्फ शीर्ष वरीयताकी जर्मन केरबरमाथि ३५ औं स्थानकी अमेरिकी कोको भान्डेवेजलले मेलबर्न पार्कमा ६८ मिनेटभित्रै ६२, ६३ को जित दर्ता गरिन् । पुरुषतर्फ विश्व नम्बर १ एन्डी मुरे आइतबार अस्ट्ेरलियन ओपनबाट बाहिरिएका छन् । ठूलो अप्रत्याशित नतिजा बेहोर्ने क्रममा उनी ५० औं वरीयताका मिसच जाभेरेभसँग पराजित रहे । नोभाक जोकोभिच पनि पराजित भइसकेको स्थितिमा मुरे पनि हारको सिकार बनेका हुन् । अहिलेसम्म कुनै एटीपी उपाधि जित्न नसकेका २९ वर्षीय जर्मन खेलाडीले ७५, ५७, ६४ र ६४ को जित निकाले । उनको जितले प्रतियोगिताको क्वाटरफाइनल समीकरण खुला भएको छ । यस चरण पुग्ने अरू माथिल्लो वरीयताका खेलाडीमा रोजर फेडेरर, केइ निसिकोरी र राफेल नाडल छन् । सायद म खेलकै क्रममा बेहोसीको स्थितिमा थिएँ, खासखास स्थितिमा मैले कसरी खेलें, त्यो सम्झिन सकिरहेको छैन, जाभेरेभले भने । हारले भने मुरेको अस्ट्ेरलियन ओपन जित्ने सपना अधुरो नै रह्यो । उनी पाँच फाइनल पुगे पनि प्रत्येकपल्ट पराजित रहेका छन् । त्यसमध्ये चार फाइनल हार जोकोभिचविरुद्ध रहेको छ । मैले खेलजीवनमा यस्तो हारको अनुभव रहेको छ । आजको खेल पनि यस्तै रह्यो । मलाई विश्वास छ, यो खेलपछि म फेरि लयमा फर्कन सक्ने छु, मुरेले भने । जाभेरेभ प्राय: चोटबाट सताइएका खेलाडी हुन् । उनी ग्रान्डस्लाम प्रतियोगिताको क्वाटरफाइनल पुगेको पनि यो पहिलो पल्ट हो र उनी आफ्ना खेलजीवनको उत्कृष्ट लयमा छन् । अब उनले यस चरणमा फेडेरर अथवा जापानी पाँचौं वरीयताका खेलाडी निसिकोरीको सामना गर्नेछन् । आइतबारको अर्को प्रमुख खेलमा स्टान वावरिन्काले इटालीका आन्द्रेस सेपीलाई ७६ (७२), ७६ (७४) र ७६ (७४) ले हराए । स्विस खेलाडी अस्ट्ेरलियन ओपनको क्वाटरफाइनल पुगेको यो चौथोपल्ट हो । अब उनले फ्रान्सका जो बेल्फ्रेड सोङ्गाको सामना गर्नेछन् । सोङ्गाले यसअघि डेन इभान्सलाई हराएका थिए । महिलातर्फ सबैभन्दा बढी उमेरका भेनस विलियम्सले क्वाटरफाइनल प्रवेशका लागि जर्मन क्वालिफायर मोना बारथेललाई ६३ र ७५ ले हराइन् । सातपल्टका ग्रान्डस्लाम विजेता ३६ वर्षीया भेसनको यो जितले फाइनलमा आफ्नै बहिनी सेरेनासँगको भेट सम्भावना पनि कायम राख्यो । मलाई आशा छ, यस्तो भए राम्रो हो, भेनसले भनिन्, फाइनलसम्म पुग्न हामी दुवै खेलाडीले कडा मिहिनेत गर्नुपर्ने तय छ । क्वाटरफाइनलमा उनको प्रतिद्वन्द्वी अनास्तासिया पाभयुचेन्कोभाविरुद्ध हुनेछिन् । रुसी खेलाडीले सेभेत्लाना कुज्नेत्सोभालाई ६३ र ६३ ले हराइन् र पहिलोपल्ट अस्ट्ेरलियन ओपनको क्वाटरफाइनल पुगिन् ।"
प्रधानसेनापति भलिबल सुरु,"काठमाडौं नेपाली सेनाद्वारा आयोजित प्रधानसेनापति दोस्रो राष्ट्रिय पुरुष भलिबल प्रतियोगिता आइतबार सुरु भएको छ । माघ १४ गतेसम्म सञ्चालन हुने प्रतियोगितामा त्रिभुवन आर्मी क्लब, नेपाल प्रहरी र नेपाल एपीएफ क्लब तथा पाँच विकास क्षेत्र गरी आठ टिम सहभागी छन् । उद्घाटन खेलमा आर्मीले एपीएफमाथि ३० को सोझो सेटमा जित हात पार्यो । आर्मीले २५१५, २५१९ र २५२० को नतिजा निकाल्यो । नेपाल प्रहरीले मध्यमाञ्चललाई २५१०, २५१७ र २५१९ ले, पश्चिमाञ्चलले सुदूरपश्चिमाञ्चललाई २५१६, १६२५, २६२८ र १८२५ ले र पूर्वाञ्चलले मध्यपश्चिमाञ्चललाई १७२५, १६२५ र १४२५ को सेटमा पराजित गरे ।"
गोलका भोका रोनीको कीर्ति,"एलेक्स फर्गुसनलाई तत्कालीन युवा वायन रोनीलाई भित्र्याउने निर्णयको बचाउ गर्नुपर्दा भन्नुपरेको थियो, तथ्य यो छ कि उनी १८ वर्षका मात्र भए र पूरा करिअर हाम्रो क्लबलाई दिन सक्छन् । उनले सञ्चारकर्मीलाई यसो भनिरहँदा छेउमा रोनीचाहिँ नम्र तवरमा मुस्कुराउँदै रातो टिसर्ट समातिरहेका थिए । ४ सातापछिको आफ्नो च्याम्पियन्स लिग डेब्युमा रोनीले ह्याट्रिक गरे । जसलाई लिएर म्यानचेस्टर इभिनिङ न्युजले भन्यो, केही पण्डितका लागि यो एउटा ठूलो जुवा खेल थियो । तर अब यो त्यस्तो रहेन । हो पनि, त्यस्तो रहेन । १३ वर्ष बित्यो । यतिबेला रोनी म्यानचेस्टर युनाइटेडका सर्वकालीन उच्च गोलकर्ता बनेका छन् । सँगै उनी बेलायती फुटबलका एक महान् स्ट्राइकरमा दर्ज भएका छन् । शनिबारको प्रिमियर लिग म्याचमा स्टोकविरुद्ध एउटा दर्शनीय फ्रिकिक गोलसँगै उनी यो इतिहास बनाउन सफल भएका हुन् । यो कीर्ति आफ्नो बनाउन उनले ५ सय ४६ खेल खेले, जुन यसअघिका कीर्तिधारी बबि चाल्र्टनले खेलेको भन्दा २ सय १२ कम हो । यो खेलयात्रामा उनले टीनएज वाइल्डकार्डदेखि विङम्यान, सिनियर प्रो, क्लब क्याप्टेन, सेन्टर फरवार्ड, नं १०, इनसाइड फरवार्ड, सेन्ट्रल मिडफिल्डरलगायतका विभिन्न भूमिका निर्वाह गरे । फर्गुसन ठीक ठहरिए । न्युकासल जान ठीक परेका एउटा खेलाडीलाई ल्याएर उनले म्यानचेस्टरको दीर्घ सेवामा ल्याए । त्यो पनि अनेक सफलताको कारक बनाउँदै । उनले त्यतिबेला रोनीका लागि तिरेको २७ मिलियन पाउन्ड सानो रकम पक्कै थिएन । उनले युवा प्रतिभाको सही एकिन गरेकै हुन् । यतिबेला रोनीको प्रशंसा ३ कारणले गर्न सकिन्छ । एउटा त स्टार खेलाडीहरू कति टिक्छन् भन्न गाह्रो पर्ने प्रतिस्पर्धात्मक जमानामा यो कीर्ति बनेको छ । त्यहाँमाथि यतिबेला खेल र स्टारडम पैसाको शक्तिमा पुरिएको छ । यस्तोमा रोनी आफ्नो मौलिकतामा टिके । दोस्रो कुरा रोनीको बहुमुखी खेल । उनी सेन्टर फरवार्ड मात्र रहेनन् । उनी यही महिना मात्र सय एसिस्ट पुर्याउने तेस्रो प्रिमियर लिग खेलाडी बने । जुन यसअघि रायन गिग्स र फ्रांक लाम्पार्डको नाममा थियो । उनीहरू दुवै मिडफिल्डर मात्र हुन् । जबकि रोनीको एसिस्टबाहेक हरेक सिजनमा औसत १५ गोलको रेकर्ड छ, २०१४१५ मा बाहेक । उनले पहिलो पाँच सिजनमा ३ लिग उपाधि, १ च्याम्पियन्स लिग र ९७ गोलको उपहार म्यानचेस्टर युनाइटेडलाई दिए । पछिल्ला ८ सिजनमा उनले २ लिग उपाधि, १ एफए कप र १ सय ४८ गोल जुटाए । समय राम्रो रहोस् वा खराब, उनको गोल भोकचाहिँ कहिल्यै घटेन । तेस्रो कुरा, उनीप्रतिको फ्यान मोह । ओल्ड ट्राफोर्डमा उनको सधैं हाइहाइ नै छ । उनी पछिल्लो कालखण्डमा इङलिस फुटबलका सबैभन्दा प्रभावशाली खेलाडी ठहरिएका छन् । उनको तुलनाका लागि खासै धेरै टाउको दुखाउनै पर्दैन । चाल्र्टनले ७ सय ५९ खेल खेले । त्यो पनि सधंै टोलीको सेन्ट्रल फरवार्डका रूपमा रहेर । रोनीले त सधंै पास कुरेर मात्र बस्न पाएका छैनन् । त्यसैले उनलाई अरूसँग तुलना गरिहाल्नु कठिन छ । उनको एकखाले तुलना माइकल ओवेनसँग हुन सक्छ । ओवेन पनि एक किशोर जादूगरका रूपमा उदाएका हुन् । उनले ४ सय ८२ खेलमा २ सय २२ गोल गरे । चोटले उनको करिअर लुटिदियो । त्यो दुखद हो । रोवी फाउलर पनि प्रिमियर लिगमा सम्झन लायक खेलाडी हुन् । उनी वास्तवमा गोल स्कोरिङका प्रतिभा हुन् । जसले आफ्ना ३ फुल सिजनमा क्रमश: ३१, ३६ र ३१ गोल गरे । चोट, अति बढी काम, पैसाको खेल र निरन्तर तनाव । यी सबै इङलिस क्लब फुटबलमा चलिरहन्छ । किशोर प्रतिभाहरू यी चीजबाट जतिबेलै निशानामा पर्न सक्छन् । तर रोनी एक योद्धा मानिन्छन् । उनी यी चीजसँग लडिरहे, उठिरहे र बचिरहे । (द गार्जियन)"
अस्ट्रेलियालाई वानडे सिरिज,सिड्नी अस्ट्रेलियाले आइतबार पाकिस्तानविरुद्धको वानडे सिरिज जितेको छ । उसले सिड्नीमा भएको खेलमा ८६ रनको जितसँगै पाँच खेलको सिरिजमा निर्णायक ३१ को अग्रता लिएको हो ।
सीएमजी सेमिफाइनलमा,"काठमाडौं सीएमजी क्लब आठौं कोलकाता भेट्रान्स सकर च्यालेन्जको अन्तिम चारमा प्रवेश गरेको छ । पूर्वराष्ट्रिय खेलाडीको बाहुल्य रहेको संकटाले युनाइटेड भेट्रान्ससँग ३२, जल्पाइगुडीमाथि २० को जित र कोलकाता भेट्रान्ससँग २२ को बराबरी नतिजा निकाल्दै समूह बी विजेताका रूपमा सेमिफाइनल यात्रा तय गरेको हो ।"
सुरक्षा दोस्रोपल्ट विजयी,काठमाडौं सुरक्षा क्रिकेट क्लबले खुकुरी च्यालेन्ज कप क्रिकेटमा लगातार दोस्रो जित हात पारेको छ । उसाले आइतबार एसएमसी बानेश्वरलाई १ सय ४१ रनले हरायो । अर्को खेलमा टिपटप ११ ले चन्द ब्रदर्सलाई १ सय २२ रनले पराजित गर्यो ।
देवदह सफल,भैरहवा जिल्लास्तरीय नेपाल टेलिकम सुपर लिग क्रिकेटको पहिलो दिन आइतबार देवदहले जवहीलाई १९ रनले पराजित गरेको छ ।
भलिबलमा ७ लाख ३५ हजार पुरस्कार,"काठमाडौं सर्वाधिक धनराशिको भलिबल प्रतियोगिता हुने भएको छ । नयाँ शक्ति पार्टीको भ्रातृ संगठन राष्ट्रिय युवा अभियानले आयोजना गर्ने प्रथम राष्ट्रिय पुरुष भलिबल प्रतियोगिताको विजेताले ३ लाख ५० हजार रुपैयाँ पाउनेछ । नेपाली भलिबलमा यो अहिलेसम्मकै ठूलो नगद पुरस्कार हो । कुल २२ लाख खर्च रहेको प्रतियोगिताको उपविजेताले २ लाख तथा तेस्रो र चौथो हुनेले ५०५० हजार रुपैयाँ पाउनेछन् । काठमाडौंमा फागुन १० देखि १३ गतेसम्म हुने प्रतियोगिताको उत्कृष्ट खेलाडीलाई २५ हजार, अनुशासित टिम र उत्कृष्ट विधाका खेलाडीलाई जनही १० हजार प्रदान गरिने भएको छ । सहयोग जुटाएर प्रतियोगिता गरिएको र यसको अर्को संस्करण पोखरामा गरिने खेल संयोजक कुमार गुरुङले बताए । यसपटकको प्रतियोगितामा ३ विभागीय टिमसहित ५ विकास क्षेत्रको सहभागिता रहनेछ ।"
६ दिनभित्रै चुनाव मिति,"काठमाडौं प्रधानमन्त्री पुष्पकमल दाहालले माघ १५ भित्रै निर्वाचन मिति घोषणा गर्ने बताउँदै स्थानीय चुनाव गराउन तुरुन्तै पूरक संविधान संशोधन प्रस्तावसमेत ल्याउने जानकारी दिएका छन् । यसका लागि कांग्रेस, एमाले र माओवादी केन्द्रबीच शनिबार साँझ बालुवाटारमा भएको बैठक सहमति नजिक पुगेको उनले बताए । अहिले म सबै कुरा भन्दिनँ, तर हामी समझदारी नजिकै पुगिसकेका छौं, प्रधानमन्त्रीले आइतबार राजधानीमा भने, त्यसैका आधारमा चुनावको तिथि घोषणा गर्न अब ७ दिन पनि होइन, केबल ६ दिनमात्रै बाँकी छ । प्रधानमन्त्रीले माघ १५ भित्रै चुनाव घोषणा हुने बताए । संसदीय पत्रकारिता नामक पुस्तक संसद् भवनमा विमोचन गर्दै दाहालले भने, यसका लागि हिजो रातिको बैठक एकदमै सकारात्मक छ । शनिबारको उक्त बैठकमा सहभागी एमाले संसदीय दल उपनेता सुवास नेम्वाङका अनुसार दाहालको त्यो पूरक प्रस्ताव हो संविधानअनुसार राष्ट्रिय सभा चुन्न अनिवार्य मानिएको इलेक्टोरल कलेजमा रहने गाउँपालिका र नगरपालिकाका प्रमुख तथा उपप्रमुखको मतको प्रावधान अर्को पूरक संविधान संशोधन प्रस्तावमार्फत खारेज गरिदिने । नेम्वाङको भनाइ पुष्टि गर्दै अर्का एमाले नेताले भने, त्यसो गर्न सकियो भने मधेसी मोर्चाले मधेसमा जनसंख्याका आधारमा स्थानीय तहको संख्या, सिमाना किटानी गरिनुपर्ने भन्ने मागबाट पछि हट्नेछ, त्यो माग संघीय संसद्को चुनावका लागि मात्रै उठ्ने भएकाले तत्काललाई स्थानीय चुनावको तगारो हटाउन सकिन्छ भन्ने प्रधानमन्त्रीजीको रणनीति हो । हामीसँग यस्तो प्रस्ताव राख्नुभएको थियो । ती नेताले भने, हामीले यो हाम्रा लागि नयाँ खालको प्रस्ताव भयो । एकपल्ट छलफल गरेर राय दिनेछौं भनी बैठकबाट फक्र्यौं ।माओवादी केन्द्रका नेता नारायणकाजी श्रेष्ठका अनुसार इलेक्टोरल कलेजमा गाउँपालिका र नगरपालिका प्रमुख तथा उपप्रमुख सहभागी हुने प्रावधान खारेज गरिदिने हो भने कम्तीमा स्थानीय चुनाव विरुद्धमा मधेसी दलहरू जानुपर्ने कारण नै सकिने भएकाले सहमतिको यो विकल्प अघि सारिएको हो । मोर्चाका साथीहरूले स्थानीय तहको पुन:संरचना जनसंख्याका आधारमा नगर्दा आफ्नो प्रतिनिधित्व कम हुने भन्दै विरोध गर्नुभएको हो, त्यसैले हामीले तत्काललाई चुनावको बाटो खोल्न यसलाई विकल्पका रूपमा ल्याएका हौं, श्रेष्ठले भने, हिजोको बैठकमा प्रधानमन्त्रीज्यूले यो प्रस्ताव राख्नुभएको हो । कांग्रेस यसमा तयार छ । एमालेका साथीहरूले सल्लाह गरेर जवाफ दिने भन्नुभएको छ । कांग्रेसका एक उच्च नेताले मधेसी मोर्चाले यो प्रावधान खारेज भएपछि चुनावबारे नरम नीति लिने दाबी गरे । उनले भने, अब चुनावमा जानेबारे कुनै अलमल छैन, मोर्चाका साथीहरूको नीति पक्कै नरम आउने हाम्रो बुझाइ छ । मोर्चाका उच्च नेताहरूले भने यसबारे तत्कालै जवाफ दिन नसकिने भन्दै प्रतिक्रिया दिन अस्वीकार गरेका छन् । उनीहरू आन्तरिक परामर्शमा छन् । प्रधानमन्त्री दाहालले सोमबारदेखि माघ १५ भित्रमा निर्वाचन आयोगलाई राजनीतिक सहमतिबमोजिम अघि बढ्ने गरी काम दिने, अनि १५ गतेभित्र चुनावको तिथि घोषणा गर्ने बताए । निर्वाचन आयोगले मागेको समयअनुसार सय दिन अर्थात् वैशाख २५ देखि ३० भित्रमा स्थानीय निकायको निर्वाचन सुरु गराउन सम्भव छ, जेठ दोस्रो साताभित्र सकिने गरी स्थानीय चुनावको तिथि घोषणा हुन्छ, दाहालले भने, अब हामीले लडेर ल्याएको यो परिवर्तनलाई वैधानिकता दिन पनि यति समयभित्र चुनावमा जानुको विकल्प छैन । अर्को वर्ष माघ ७ सम्म हामीलाई चुनाव गर्ने समय उपलब्ध भए पनि हिउँदको जाडो सुरु हुनुअघि नै मंसिरभित्र तीनैवटा निर्वाचन अब गर्नैपर्छ ।पूरक संशोधन प्रस्तावबारे तीन दिनभित्र मधेसी मोर्चासँग छलफल गरिने एक मन्त्रीले कान्तिपुरलाई बताए । सद्भावना पार्टी सहअध्यक्ष लक्ष्मणलाल कर्णले भने पूरक प्रस्ताव ल्याउन लागिएको बारे आफूले जानकारी पाए पनि त्यो के होला भन्नेबारे अहिलेसम्म थाहा हुन नसकेको बताए । हामीकहाँ त्यो पूरक प्रस्तावबारे कुनै जानकारी आइपुगेको छैन, आएपछि त्यो उचित हुन्छ कि हुँदैन भनौंला, कर्णले भने, मधेसका आन्दोलनरत पक्षलाई मान्य हुने गरी आएछ भने ठिकै छ, नत्र अहिलेकै अवस्था रहेमा निर्वाचन बहिष्कार गर्ने हाम्रो नीति स्पष्ट कायम नै छ । कार्यक्रममा एमाले नेता नेम्वाङले संविधान कार्यान्वयन गर्नका लागि अविलम्ब चुनाव घोषणा गर्न सरकार किन चुकिरहेको भनी सोधेपछि दाहालले त्यसको जवाफ दिँदै संविधान संशोधन र चुनाव दुवै आफ्नो प्राथमिकतामा रहे पनि प्रमुख प्रतिपक्षी एमालेले संशोधन पन्छाउन खोजिरहेको आरोप लगाएका थिए । संविधान जारी गर्ने बेलामै ठूला तीन दलको तर्फबाट तत्कालीन प्रधानमन्त्री तथा कांग्रेस सभापति सुशील कोइरालाजीलाई हामीले असन्तुष्टिहरू सम्बोधन गर्दै संविधान संशोधन गर्ने प्रतिबद्धता व्यक्त गर्न संसद्मा बोल्न भनेका थियौं, संविधान जारी गर्ने बेलामै संशोधनको यस्तो प्रतिबद्धता व्यक्त गर्ने परम्परा अन्यत्र सायद छैन, दाहालले भने, अहिले आएर यो पक्ष बिर्सन मिल्दैन । ९० प्रतिशतले जारी गरेको संविधान भनेर मात्रै अब पुग्दैन । अंकगणित मात्रै चल्ने भए राजनीति सरल हुनेथियो तर त्यस्तो सधैं हुँदैन । अब बिजगणित, ज्यामिति र त्रिकोणमिति पनि प्रयोग गर्नुपर्यो । आफूले संविधानको स्वीकार्यता फराकिलो पार्न दोस्रोपल्ट सत्तारोहण गरेको भन्दै संविधान संशोधन र चुनावमार्फत कार्यान्वयनको प्राथमिकताबाट दायाँबायाँ नहुने प्रतिबद्धता प्रकट गरे ।आइतबारै सिरहाका मधेसी बस्तीमा तीनवटा कार्यक्रम भ्याएर फर्केको भन्दै दाहालले भूराजनीतिक संवेदनशीलता पहिलेभन्दा अझै बढेको बताए । इतिहासमा राष्ट्रिय स्वाधीनता र भौगोलिक अखण्डता कमजोर पार्ने प्रयास फेरि एकपल्ट भइरहेको भन्दै उनले राष्ट्रिय शक्तिहरू एकताबद्ध हुनुपर्ने आवश्यकता रहेको टिप्पणी गरे । २०६२६३ को परिवर्तनले गणतन्त्र, संघीयता, समावेशी लोकतन्त्रजस्ता ठूला परिवर्तन ल्याए पनि अहिले त्यसलाई धरापमा पार्न भयानक चलखेल भइरहेको भन्दै उनले भने, अब देशमा दुर्घटना भयो भने ०१७ सालको जत्रोमात्रै हुँदैन, त्योभन्दा भयानक हुन सक्छ । त्यो रोक्न प्रधानमन्त्रीको हैसियतमा म सक्रिय छु । समय घर्कियो भने हाम्रो पहलकदमीभन्दा परिस्थिति बाहिर जान सक्छ ।एमाले नेता नेम्वाङले अरू देशभन्दा बढी जनप्रतिनिधिको अनुमोदनले संविधान पारित गरे पनि कार्यान्वयन गर्न सरकार पछि हट्नुको कारण स्पष्ट नभएको भन्दै आलोचना गरेका थिए । हामीले ५ वर्ष ८ महिना लगाएर बनाएको संविधानलाई हतारहतार बनाएको भनेर आलोचना गरियो, सत्यतथ्य कुरा मिडियाले भनिदिनुपर्यो, नेम्वाङले भने, यसअघिका सबै संविधान राजाले आफैं वा आफूलाई सजिलो हुने गरी बनाएका थिए, यो पहिलोपल्ट जनताले प्रतिनिधिमार्फत बनाएको हो । त्यसैको कार्यान्वयन गर्न प्रधानमन्त्रीले यसै कार्यक्रमबाट आजै चुनावको मिति घोषणा गरिदिनहुनेछ भन्ने मेरो अपेक्षा छ । नेम्वाङले यसो भनेपछि दाहालले चुनावको तिथि घोषणा गर्न अब ६ दिन नकाट्ने जवाफ दिएका हुन् । कार्यक्रममा सभामुख ओनसरी घर्तीले संविधान कार्यान्वयन गर्नका लागि दलहरू एक ठाउँ उभिनुको विकल्प नभएको बताएकी थिइन् ।"
बिजुली चोरी गिरोहमा प्राधिकरणकै कर्मचारी,"४० देखि ५० हजार रुपैयाँ तिर्नुपर्ने घरमा गिरोहले चारपाँच सय तिरे पुग्ने गरिदिन्थे, मासिक १०१२ लाख रुपैयाँको विद्युत् खपत हुने उद्योगमा ५० हजार मात्रै तिरे हुने बनाइदिन्थेकाठमाडौं विद्युत् चोरी गिरोहकै कारण लोडसेडिङ बढेको र उपलब्ध बिजुली न्यायिक वितरण हुन नसकेको बहस चुलिरहेका बेला विद्युत् चोरीमै संगठित गिरोहमा आबद्ध १६ जना पक्राउ परेका छन् । यतिसम्म कि, विद्युत् प्राधिकरणकै उपल्ला कर्मचारी, मिटर रिडर, प्राविधिक कर्मचारी र पूर्वकर्मचारीसमेत यसमा संग्लन भेटिएका छन् । प्राधिकरणको बालाजु शाखाका सुपरभाइजर सुमन श्रेष्ठसहित रत्नपार्कस्थित प्राधिकरण वितरण तथा सेवा निर्देशनालयका वरिष्ठ सहायक दिलबहादुर साउद, सोही कार्यालयका मिटर रिडरहरू मनिज श्रेष्ठ, ओम ढुंगाना, प्रदिप शर्मा, श्याम बस्नेत, ठाकुर महर्जन, काठमाडौंस्थित शाखाका प्राविधिक कर्मचारी टहलबहादुर कार्की, हेटौंडा वितरण केन्द्रमा कार्यरत मिटर रिडर महादेव प्रधान, बानेश्वर शाखाका मिटर प्राविधिक कर्मचारी अच्युत खड्का, लगनखेल शाखाका मिटर रिडर सूर्यबहादुर थापा र भक्तपुर शाखाका पूर्वसुपरभाइजर भगवान पाण्डेलाई महानगरीय प्रहरी अपराध महाशाखाले पक्राउ गरेको हो । गिरोहसँग मिलेर थोरै विद्युत् महसुल तिर्ने चार व्यवसायीसमेत समातिएका छन् । गोकर्णेश्वर नगरपालिका१३ स्थित मञ्जुश्री खानेपानी व्यवसायका सञ्चालक कुमार लामा, गौशालामा मिठाई पसल चलाएर बसेका भारतीय नागरिक तपन घोष, नक्सालस्थित कपास व्यापारी भारतीय नागरिक परवेज आलम र अनामनगरस्थित रामेश्वरम मिठाई पसलका सञ्चालक रामेश चुँडाललाई समेत पक्राउ गरिएको हो । केही सातादेखिको निगरानीपश्चात् उनीहरू पक्राउमा परेका हुन् । सुरुमा मिटर रिडरहरूले व्यवसायी र घरधनीलाई मिटरमा जति रकम उठे पनि थोरै पैसा तिरेर उम्कन मिल्ने उपाय सुझाउँछन् । रिडरले थोरै रकम उठेको बिल तयार पार्छन् र प्राधिकरणकै प्राविधिक कर्मचारीको सहयोगमा मिटरको सिल तोडेर मिटर उल्टो घुम्ने बनाउँछन् । महाशाखाका एसएसपी सर्वेन्द्र खनालका अनुसार यस्तो थुप्रै गिरोह छन्, तर सबै संगठित छन् । गिरोहहरू बिजुली धेरै खपत हुने क्षेत्रमा खटिन्छन्, उनले भने । कसरी कम शुल्क तिर्न सकिन्छ भन्ने उपायको खोजीमा रहेका व्यवसायीको सम्पर्कमा पुगेपछि मिटर रिडर र प्राविधिक कर्मचारीले सेटिङ तयार पार्छन् । प्राधिकरणका उपल्ला कर्मचारीको मिलेमतोमा तयार हुने यस्तो सेटिङ मा व्यवसायीसँग मोटो रकम लिइन्छ र बाँडीचुँडी गरिन्छ । कतिसम्म भने प्राधिकरण बालाजु शाखाका सुपरभाइजर सुमन श्रेष्ठ प्राय: कार्यकक्षमा भेटिँदैनथे । कार्यालय समयमा पनि उनी बा५च ३४५१ नम्बरको निजी गाडीमा बौद्ध, बालाजु र मन्डिखाटार क्षेत्र घुमिरहन्थे । गाडीको डिक्कीमा मिटर सिल, मिटर खोल्न आवश्यक उपकरण, मिटर बिगार्न आवश्यक तारलगायत सामग्री सधंै बोकी हिँड्थे । अपराध महाशाखाको टोलीले केही दिनयता उनको गतिविधि निगरानी गरिरहेको थियो । श्रेष्ठ निजी घरका अलावा धेरै बिजुली खपत गर्ने उद्योगमा लुसुक्क छिर्थे । बिजुली खपत जति भए पनि थोरै रकम उठाइदिने डिल गरेर फर्कन्थे । महाशाखा टोलीले शनिबार साढे ४ बजे मन्डिखाटारस्थित घरमा मिटर बिगारिरहेको अवस्थामै श्रेष्ठलाई पक्राउ गरेको हो । प्राधिकरणका मिटर रिडरदेखि सिलबन्दी गर्ने कर्मचारी र अधिकृत तहका कर्मचारीको मिलेमतोमा वर्षौंदेखि यस्तो धन्दा चलिआएको थियो । लोडसेडिङमा मलजल गर्ने र प्राधिकरणलाई टाट पार्ने गिरोह सक्रिय रहेको पुष्टि भएको छ, एसएसपी खनालले भने ।गिरोहले मिटर बिगारेर कम शुल्क तिरे पुग्ने व्यवस्था मिलाइदिएबापत कारखानाबाट मासिक ४० देखि ५० हजार रुपैयाँ लिएको देखिन्छ । घरको हकमा भने उनीहरूले कति शुल्क कम उठ्ने बनाइएको हो, त्यसै आधारमा रकम लिएको देखिन्छ । कतिसम्म भने मासिक चालीसदेखि पचास हजार रुपैयाँ बराबरको विद्युत् खपत हुने घरमा गिरोहले मासिक चारदेखि पाँच सय रुपैयाँ शुल्क तिरे पुग्ने बनाइदिन्थे । त्यस्तै मासिक दसदेखि १२ लाख रुपैयाँ बराबरको विद्युत् खपत हुने उद्योगमा पचास हजार रुपैयाँ मात्रै तिरे हुने बनाइदिन्थे ।महाशाखाका अनुसार प्रत्येक दिन यो टोलीले काठमाडौं र वरिपरिका जिल्लामा पुगेर २० देखि २५ स्थानमा मिटर बिगार्ने काम गर्दै आएका थिए । एसएसपी खनालका अनुसार यो टोली पछिल्ला १२ वर्षदेखि यस्तो काममा संलग्न रहँदै आएका देखिन्छन् । प्राधिकरणका एक उपल्ला कर्मचारीले विद्युत् चोरीमा संगठित गिरोह लागिपरेको यो घटनाले पुष्टि गरेको बताए । अझै उपल्ला कर्मचारी र ठूलो गिरोह संगठित भएर लागिपरेको हुन सक्छ, उनले कान्तिपुरसँग भने । प्राधिकरणले विद्युत् चुहावट करिब २६ प्रतिशत रहेको निष्कर्ष निकालेको छ । जसमा १२ देखि १४ प्रतिशत प्राविधिक चुहावट भए पनि अन्य चुहावट भनेको गिरोहको सक्रियता र व्यक्तिगत रूपमा हुने चोरी नै हुन् । प्राधिकरणका अनुसार औसत मूल्यका हिसाबले प्रत्येक वर्ष चोरीको बिजुलीकै कारण ९ अर्ब रुपैयाँभन्दा धेरै गुम्ने गरेको छ । विद्युत् चोरीमा प्राधिकरणका कर्मचारी पक्राउ परेको जानकारी महाशाखाको अभियोजन शाखाले साँझ प्राधिकरण केन्द्रीय कार्यालयलाई गराएको थियो । प्राधिकरणका प्रवक्ता प्रबल अधिकारीले भने, विद्युत् मिटरमा कम खपत देखाई कम महसुल उठाएर नेपाल सरकारलाई नोक्सान पुर्याएको भन्ने गोप्य सूचनाका आधारमा केही बहालवाला र केही पूर्वकर्मचारीलाई अनुसन्धानका क्रममा सोधपुछ भइरहेको व्यहोराको जानकारी प्रहरीले गराएको छ । प्राधिकरणले केही समययता देशव्यापी रूपमा रहेको विद्युत् चुहावट रोक्नका लागि भन्दै ऊर्जा मन्त्रालयका सहसचिव सन्दीप देवको नेतृत्वमा दौडाह टोली खटाएको छ । विद्युत् चोरी मात्रै रोक्न सकियो भने पनि लोडसेडिङ घटाउन ठूलो योगदान पुग्नेछ, प्रवक्ता अधिकारीले भने ।"
आमाको नामबाट नागरिकता देऊ,"काठमाडौं सर्वोच्च अदालतले बुवाको पहिचान नखुलेकै आधारमा नेपाली आमाका सन्तानलाई वंशजको नागरिकताबाट वञ्चित गर्न नमिल्ने ठहर्याएको छ । बाबुको नागरिकताको अवस्था थाहा नभएकै कारणबाट जिल्ला प्रशासन कार्यालय काठमाडौंले नागरिकता दिन इन्कार गरेका दुई दिदीभाइलाई सर्वोच्चले वंशजको नागरिकता प्रदान गर्न सरकारलाई आदेश दिएको छ । तत्कालीन प्रधानन्यायाधीश कल्याण श्रेष्ठ र न्यायाधीश ओमप्रकाश मिश्रको संयुक्त इजलासले गरेको निर्णयको हालै तयार पूर्णपाठमा नागरिकताका लागि सक्षम व्यक्तिलाई विभिन्न अड्चन देखाई नागरिकताबाट वञ्चित गर्न नहुने ठहर्याएको छ । नेपाली नागरिक आमाबाट नेपालमा जन्म भई नेपालमै बसोबास गरिरहेका व्यक्तिहरूले आमाको नामबाट नागरिकता प्राप्त गर्न सक्ने भनी व्यवस्था गरिसकेको अवस्थामा बाबु विदेशी वा स्वदेशी हो भन्ने प्रश्न उठाई संविधान र कानुनबमोजिम नागरिकता प्राप्त गर्ने योग्यता पुगेका व्यक्तिहरूलाई नागरिकता दिन इन्कार गरी नागरिकताविहीन बनाउनु कानुनअनुकूलको कार्य मान्न सकिएन, सर्वोच्चको निर्णयमा भनिएको छ, बाबुको नागरिकताको पहिचान नखुलेको भनी निवेदकहरूलाई नागरिकता नदिनु संविधानविरुद्ध हुन जान्छ । २०४१ वैशाख २१ गते काठमाडौंबाट नागरिकता लिएकी अनिता सापकोटाले बारा डुमरबाना घर भएका समिम सिद्दिकीसँग घरजम गरेकी थिइन् । उनीहरूबाट २०४४ असारमा छोरी सज्दा र २०५० फागुनमा असिम जन्मिए । त्यसको तीन वर्षपछि २०५३ मंसिरमा बाराको डुमरबानास्थित पुख्र्यौली घर हिँडेका समिम एकाएक बेपत्ता भए । पछि उनीहरूले खोजतलास गर्दासमेत बाबु भेटिएनन् । नागरिकताका लागि उनीहरूले २०६८ मंसिरमा महानगरपालिकाको वडा कार्यालयबाट सिफारिस लिएका थिए । त्यसपछि नागरिकताका लागि जिल्ला प्रशासन कार्यालयमा निवेदन दिन खोज्दा प्रमुख जिल्ला अधिकारीको आदेशमा निवेदन दर्ता भएन । प्रक्रिया पुर्याएर निवेदन दिँदा पनि नागरिकता पाउने अवस्था नभएको भन्दै जिल्ला प्रशासन कार्यालय काठमाडौंले निवेदन दर्ता गर्नै अस्विकार गरेको थियो । आमाको नामबाट नागरिकता दिन नमिल्ने भनी प्रशासनले निवेदन दर्ता गर्न अस्वीकार गरेपछि उनीहरू अदालत गएका थिए । काठमाडौंका तत्कालीन प्रमुख जिल्ला अधिकारी रत्नराज पाण्डेयले रित नपुर्याएको भन्ने ठहर्याएको भरमा निवेदन दर्ता नगरिएको जवाफ दिएको भेटिएको छ । निवेदकका बाबुआमाको विवाह दर्ता नभएको साथै ऐन र नियमावलीबमोजिम रित नपुर्याएको हुँदा नागरिकता नदिएको हो, पाण्डेयले सर्वोच्चमा पठाएको लिखित जवाफमा भनिएको छ । प्रधानमन्त्री तथा मन्त्रिपरिषद् कार्यालयले नेपाली आमाबाट नेपालमा जन्मेको व्यक्तिले आमाको नामबाट नागरिकता माग्न आए सहज तरिकाले नागरिकता उपलब्ध गराइदिन परिपत्र गरेको भन्दै नागरिकता दिन कुनै अवरोध नगरेको जवाफ लेखेको थियो । रिटमाथिको निर्णयमा सर्वोच्चले आमा नेपालको वंशज नागरिक भन्ने तथ्य प्रमाणित हुँदाहुँदै बाबुको नागरिकताको पहिचान नखुलेको आधार देखाई नागरिकताको प्रमाणपत्र जारी नगर्ने प्रशासनको आदेशले महिला भएकै आधारमा अनिता सापकोटामाथि विभेद गरेको भन्नेसमेत देखिँदा यस्ता कार्यले संवैधानिक व्यवस्थालाई परास्त गर्न खोजेको ठहर्याएको छ । लैंगिक विभेदका मुद्दाबारे जानकार अधिवक्ता मीरा ढुंगाना अदालतले दिएका आदेश त्यही घटनाबाहेक अरूमा कार्यान्वयन हुन नसक्दा समस्या परेको बताउँछिन् । अदालतको आदेशका कारण जसलाई अन्याय भयो, उसले त न्याय पाएको छ, ढुंगानाले कान्तिपुरसित भनिन्, तर त्यस्तै खालका अरू घटनामा प्रशासनले अदालतको आदेश पालना नगर्दा फेरि सुरुदेखि कानुनी संघर्ष गर्नुपर्छ । केही महिनाअघि मात्रै नागरिकताको सवाल जोडिएका आधा दर्जन मुद्दा किनारा लागेका छन् । त्यस्तै एक दर्जन मुद्दा अदालतमा विचाराधीन छन् । नेपालको संविधानको धारा ११ मा नेपाली नागरिक आमाबाट जन्मेर नेपालमा बसोबास गरेको र बाबुको पहिचान हुन नसकेको व्यक्तिलाई वंशका आधारमा नेपालको नागरिकता दिने उल्लेख छ । तर बाबु विदेशी नागरिक भएको ठहरिए वंशजबाट पाएको नागरिकता अंगीकृतमा परिणत हुनेछ । स्थानीय प्रशासनकाअधिकारीहरूले यही प्रावधानलाई आधार देखाई पितृत्वको पहिचान नभएका र भए पनि ठेगाना नखुलेका सन्तानलाई वंशजको नागरिकता प्रदान गर्न इन्कार गरिरहेका हुन् । स्थानीय प्रशासनले आमाको नामबाट नागरिकता लिन खोज्नेलाई तिम्रो बाउ नेपाली हो कि विदेशी भनेर केरकार गर्ने परिपाटी अहिले पनि कायमै छ, अधिवक्ता ढुंगाना भन्छिन्, बाबु विदेशी भएको प्रमाणित भए मात्रै नागरिकता अंगीकृतमा परिणत हुने हो, अन्यथा वंशज नै ठहरिन्छ ।जिल्ला प्रशासन कार्यालयका अधिकारीहरूले संविधान, कानुन र मानव अधिकारसम्बन्धी व्यवस्था नबुझेर वा कानुनको गलत तर्क र अर्थ लगाएर नागरिकताको प्रमाणपत्रबाट वञ्चित हुन नसक्ने भन्दै सर्वोच्चले बाबु वा आमामध्ये कुनै एक नेपालको नागरिक भए त्यस्तो व्यक्तिले नेपालको नागरिकता प्राप्त गर्न सक्ने यसअघि प्रतिपादित सिद्धान्तको पनि स्मरण गराएको छ । सर्वोच्चले आमाको नामबाट नागरिकता पाउन पटकपटक झन्झट हुने गरेकाले कानुनी उपचारका लागि सर्वोच्चमा निवेदन आउने क्रम बढेकोमा ध्यानाकर्षण भएको जनाएको छ । आमाको नामबाट नागरिकता लिने कामप्रति नकारात्मक सोच नराख्न र सीमान्तकृत समुदायलाई असुविधा नदिन सरकारका नाममा आदेश दिएको छ । उसले आमाको नामबाट सहजै नागरिकता दिनदिलाउन र त्यसबारे कुनै गुनासो आए त्यसलाई सुन्ने संयन्त्र स्थापना गर्न पनि गृह मन्त्रालयलाई आदेश दिएको छ ।"
२९ सरकारी अस्पतालको आफ्नै फार्मेसी,"काठमाडौं उपत्यकाका ४ सरकारी अस्पतालले आफ्नै (औषधि पसल) फार्मेसी सञ्चालनमा ल्याएका छन् । फार्मेसी सञ्चालनका लागि सरकारले अनुदान स्वरूप बीउ पुँजी (सिड मनी) दिएपछि अस्पतालहरूले आफ्नै फार्मेसी सञ्चालनमा ल्याएका हुन् । आफ्नै फार्मेसी सञ्चालनमा ल्याउने अस्पतालमा वीर, कान्ति, मानव अगंप्रत्यारोपण केन्द्र र पाटन अस्पताल छन् । प्रसूति गृह थापाथली र शुक्रराज ट्रपिकल अस्पतालले भने आफ्नै फार्मेसी सञ्चालनको तयारी गरिरहेको स्वास्थ्य मन्त्रालयका तथ्यांक अधिकृत शिवलाल शर्माले जानकारी दिए ।देशभरबाट अञ्चल अस्पताल, जिल्ला अस्पताल, क्षेत्रीय अस्पताल र उपक्षेत्रीय अस्पताल गरी २९ अस्पतालले आफ्नै फार्मेसी सञ्चालनमा ल्याइसकेको शर्माले बताए । बाँकी अस्पतालमा भने पूर्वाधार र जनशक्ति तयार भइसकेको, तर औषधि खरिद प्रक्रिया लामो हुने भएकाले टेन्डर कुर्नु पर्दा ढिलो भएको उनले बताए । आगामी ६ महिनाभित्र देशभरका सबै अस्पतालभित्र आफ्नै फार्मेसी सञ्चालन भइसक्ने मन्त्रालयले जनाएको छ । स्वास्थ्य मन्त्रालयले गत भदौमै अस्पताललाई शय्याका आधारमा फार्मेसी सुरु गर्न साढे ४ करोड बजेट विनियोजन गरेको थियो । मानसिक अस्पताललाई १५ र मानवअंग अस्पतालका लागि ३० लाख रुपैयाँ दिइसकेको मन्त्रालयका सचिव सेनेन्द्र उप्रेतीले बताए ।सरकारी अस्पतालमा निजी फार्मेसीबाट बिरामी ठगिने तथा गुणस्तरीय औषधि नहुने भन्दै सरकारले सबै सरकारी अस्पतालमा आफ्नै फार्मेसी खोल्न पहिलो चरणमा अनुदानस्वरूप सो रकम छुटयाएको सचिव उप्रेतीले बताए ।आफ्नै फार्मेसी खोल्नुको एउटै मात्र उद्देश्य औषधिको गुणस्तर कायम गर्नु र सुपथ मूल्यमा बिरामीलाई औषधि उपलब्ध गराउनु हो, उनले भने, साथै यसले निजी फार्मेसीबाट बिरामी ठगिने क्रम कम गर्न र अस्पतालको आम्दानी बढ्न पनि सहयोग पुग्छ । एकपटकका लागि सरकारले अनुदान स्वरूप बजेट दिएको, तर पछि अस्पतालले आफ्नै लगानीमा फार्मेसीलाई निरन्तरता दिनुपर्ने उनले बताए । कतिपय अस्पतालले बाहय फार्मेसीसँगको सम्झौताका कारण आफ्नै फार्मेसी खोल्न अझै आनाकानी गरिरहेको स्वास्थ्यमन्त्री गगनकुमार थापाका सल्लाहकार प्रताप पौडेलले बताए । औषधि खरिद प्रक्रिया लामो भए तत्काललाई बाहिरबाट भए पनि न्यूनतम ५ लाखको औषधि किनेर फार्मेसी सञ्चालनमा ल्याउन मन्त्रालयले निर्देशन दिएको उनले बताए ।सर्वोच्च अदालतले अघिल्लो वर्षको साउन १ देखि लागू हुने गरी सरकारी अस्पतालमा निजी फार्मेसी सञ्चालन गर्न रोक लगाएको थियो । सरकारले सबै सरकारी अस्पतालको आफ्नै फार्मेसी हुनुपर्ने भन्दै अस्पताल फार्मेसी सेवा निर्देशिका २०७२ समेत जारी गरेको छ ।"
अस्ट्रेलियन शैक्षिक मेला सकियो,"काठमाडौं विदेश अध्ययन गर्न जानेका लागि एईसीसी ग्लोबल अस्ट्रेलियन एडमिसन डे जेनवरी २०१७ राजधानीमा सम्पन्न भएको छ । सन् २००८ मा स्थापित एईसीसीले आइतबार होटल याक एन्ड यतीमा आयोजना गरेको एकदिने मेलामा करिब ९ सय विद्यार्थी, अभिभावकको सहभागिता थियो । त्यस अवसरमा गैरआवासीय नेपाली संघ (एनआरएन) का अध्यक्ष शेष घलेको समेत उपस्थिति थियो । मेलबर्न इन्स्टिच्युट अफ टेक्नोलोजीले पनि कार्यक्रममा उपस्थिति जनाएको थियो । आयोजकका अनुसार अस्ट्रेलियामा अध्ययन गर्न चाहने विद्यार्थीलाई छात्रवृत्ति, भर्ना, भिसा तथा आवेदनसम्बन्धी जानकारी दिइएको थियो । त्यस अवसरमा अस्ट्रेलियन विश्वविद्यालयका २२ प्रतिनिधिले पोस्ट ग्रयाजुएट र अन्डर ग्रयाजुएट लेभल, एमबीए, बिजनेस प्रोग्राम, विज्ञान तथा इन्जिनियरिङ, कम्प्युटिङ, आईटी, टेलिकम्युनिकेसन, मेडिसिन र नर्सिङ अध्ययनलगायत विविध विषयबारे जानकारी दिएका थिए ।"
लेखापढी कलम बन्द,"ललितपुर लेखापढी कानुन व्यवसायी एसोसिएसन पाटन एकाइले आइतबार कलम बन्द गरेको छ । जिल्ला मालपोत कार्यालयले बिनातयारी अनलाइनमार्फत जग्गा पास गर्दा सेवाग्राहीलाई ढिलासुस्ती भएको दाबी गर्दै लेखापढी व्यवसायीले काम ठप्प पारेका हुन् ।उनीहरूले कार्यालयमा ढिलासुस्ती बन्द गर, सर्वसुलभ सेवाको ग्यारेन्टी गर, दक्ष कर्मचारीको व्यवस्था गर लगायत नारा प्रदर्शन गरेका थिए । एसोसिएसनका अध्यक्ष विकास महर्जनले अनलाइन सेवाको विरोध गरेको होइन भन्दै दक्ष कर्मचारी नहुँदा ढिलासुस्ती हुने गरेको बताए । ३ अक्षर टाइप गर्न पनि अक्षर खोजी रहनुपर्ने कर्मचारी छन्, उनले भने, हाकिमलाई पटकपटक भन्दा पनि संवेदनशील हुनुभएन ।उनका अनुसार समितिमा आबद्ध ६ सय लेखापढी व्यवसायीमध्ये ३ सय सक्रिय छन् । उनीहरूले दैनिक दुई सय लिखित पास गर्छन्, उनले भने, हालको अनलाइन सिस्टमबाट गर्नु पर्दा ३ दिन लाग्छ ।हेल्पडेस्कमा कर्मचारी कहिले पनि बस्ने नगरेको आरोपसमेत लेखापढी व्यवसायीको छ । कार्यालयका कम्प्युटर अपरेटर गोविन्द पुरीले कर्मचारीका कारणले काम प्रभावित नभएको दाबी गरे । इन्टरनेट र कम्प्युटर सफ्टवेयरमा ढिलाइ भएको हो, उनले भने, अनलाइनको व्यवस्था गर्न ५६ महिना लाग्छ । उनका अनुसार सफ्टवेयरको सर्भर सिंहदरबारमा छ । त्यहाँबाट डाटा तान्नु पर्दा पनि ढिलाइ हुने गरेको छ, उनले भने, त्यसैले कार्यालयमा बिहान ७ देखि बेलुका ६ बजेसम्म थप सेवा दिएका छौं ।यसैबीच जिल्ला मालपोत कार्यालयले अनलाइन सिस्टम लागू गर्न भूमिसुधार तथा व्यवस्था विभागमा थप ४ कर्मचारी माग गरेको छ । कार्यालयले कर्मचारी माग गरेको यो दोस्रोपटक हो । विभागले मागको सुनुवाइ नगरेको मालपोत कार्यालयको गुनासो छ । जिल्ला मालपोत अधिकृत घनश्याम उपाध्यायले माग सम्बोधन नभएसम्म अनलाइन सेवा चुस्त बनाउन नसकिने बताए । विभागलाई फेरि अनुरोध गर्छु, उनले भने, सेवाग्राहीलाई व्यवस्थापन गर्न चाँडै टोकन सिस्टमको व्यवस्था गरिनेछ । कार्यालयमा हाल चारवटा फाँटमा १४ कम्प्युटरबाट काम हुने गरेको छ ।"
श्रद्धालुको घुइँचो,"काठमाडौं साँखु बसपार्कबाट ओर्लिएर तलतिर लाग्दा सडकछेउमा दुवैतिर खाद्यान्न, लत्ताकपडा, अन्नलगायत सामग्री सडकछेउ बेच्न राखिएको देख्न सकिन्छ । काठमाडौंबाट १७ किलोमिटर उत्तरपूर्वमा पर्ने यो क्षेत्रमा मानिसको आवतजावत बढेसँगै बजारमा पनि चहलपहल बढेको हो । यसको कारण एक महिना चल्ने माधवनारायण स्वस्थानी व्रत तथा शाली नदी मेला हो । शंकरापुर नगरपालिकामा पर्ने पौराणिक सहर साँखुमा पुस २८ बाट सुरु मेलामा अहिले श्रद्धालु भक्तजनको घुइँचो देख्न सकिन्छ ।दिनहुँ मेला भर्न आउनेको संख्या बढदै छ, शाली नदी सुधार समिति सदस्य अशोक श्रेष्ठले भने, मेला सुरु हुने दिन पनि धेरै मान्छे आए । यस वर्ष १५ पुरुषसहित १ सय ९३ व्रतालु छन् । श्रद्धालुले चढाउने प्रसाद र दानका सामग्रीमा भने भगवानसहित २ सय १० भाग लाग्ने समिति सदस्य श्रेष्ठले बताए । २०६४ सालमा यसरी व्रत बस्नेको संख्या ४ सय नाघेको थियो । व्रतालुमध्ये एक हुन् २८ वर्षीया जुनु सितिखु । पौष शुक्लपक्षको पूर्णिमादेखि सुरु मेलामा उनी पनि व्रत बसेकी छिन् । भक्तपुरकी जुनु बिहान ४ बजे घरबाट हिँडछिन् । सवा ५ बजेसम्म जसरी भए पनि मन्दिर पुगेर व्रतालुले गर्नुपर्ने सबै प्रक्रिया पूरा गर्छिन् । मनमा राखेको इच्छा पूरा हुन्छ भनेर व्रत बसेको हो, उनले भनिन् ।व्रत बसेका सबै आइपुगेपछि मात्र अरू काम सुरु हुन्छ । सबैले एकैपटक अध्यारो छँदै स्नान गर्नुपर्ने, व्रत बसेकाले जुत्ता लगाउने कसैलाई छुन नहुने, रातो वस्त्र मात्र लगाउनुपर्ने, आफूले पनि जुत्ता, चप्पल लगाउन नहुने, एक महिनाभर नुन बार्ने र दूध, घिउ, चाकु, रातो मुला, सुन्तलाजस्ता खाद्यान्न मात्र भोजनका रूपमा ग्रहण गर्नुपर्ने परम्परा रहेकाले यो कठिन मानिन्छ । तर, नियममा रही व्रत बसे मनोकांक्षा पूर्ण हुने विश्वास छ ।यही विश्वासका साथ १३ वर्षीया सिर्जना श्रेष्ठ पनि व्रत बसेकी छन् । ५ कक्षा पढदै गरेकी उनी फुपूसँगै व्रत बसेकी हुन् । ममीसँग सोध्दा सक्ने भए बस् भन्नुभयो । अनि पहिलोपटक व्रत बसेको, उनले सुनाइन् । मन्दिरका देउता माधवनारायणलाई व्रतालुहरूले दिउँसो ३४ बजेको समयमा नित्यपूजा गर्छन् । ११ महिनासम्म ब्रह्मपुरमा बास गर्ने माधवनारायणलाई एक महिना साँखु नगरको परिक्रमा गराइन्छ । यस क्रममा १०८ स्थानमा जलसेचन गरिने मूलपुजारी सुदन राजोपाध्यायले बताए ।अश्वमेध यज्ञ गरिने पूजा सम्भवत: यो एउटा मात्र हो, मन्दिरका मूल पुजारी राजोपाध्यायले भने । शिवरात्रीको दिन सबै व्रतालु भेला भई ज्योर्तिलिंगमा जाग्राम बसी पूजा गरेपछि नुन खान मिल्ने उनले बताए । समितिले लगभग ५० जना अट्ने गरी बस्ने व्यवस्था गरेको छ भने अन्य व्रतालु नातेदारको घरमा वा मन्दिरनजिकैको घरमा भाडा लिएर बस्ने गरेका छन् । भूकम्पपछि घरहरू भत्केकाले व्रतालुलाई बस्न कठिनाइ भएको एक व्रतालुले बताइन् ।"
चीन जोड्ने सडकमा सेना,"गोरखा नेपाली सेनाले उत्तरी सामागाउँ गाविस हुँदै चीन जोड्ने सडकको ट्रयाक खन्ने भएको छ । रक्षा मन्त्रालयका सहसचिव उत्तमप्रसाद नागिलाले ट्रयाक खुलिसकेको लापु गाविसको हावाडाँडादेखि सामागाउँसम्मको सडक सेनाले बनाउने बताए । स्तरोन्नतिका लागि सडक विभागकै जिम्मा लगाउने कुराकानी भएको छ, उनले भने, ठाउँठाउँमा ठूला भीर धेरै भएकाले विस्फोटन गराएर ट्रयाक खोल्ने काम सेनाले गर्छ । सेनाले बेस स्थापना गरेर काम थाल्ने तयारी गरेको छ । पहिलो चरणमा कार्यदल बनाएर सडकको सर्भे गर्ने र आवश्यक सामग्री खरिदको काम हुने सहसचिव नागिलाले बताए ।बेनीघाटआरुघाट हुँदै लार्केभञ्ज्याङ सडक बनाउन भौतिक पूर्वाधार तथा यातायात मन्त्रालयले बजेट अख्तियारी दिएको छ । ३ करोड ५० लाख बजेटको अख्तियारी रक्षा मन्त्रालयमा आएको हो । बजेट सेनालाई दिएर काम सुरु गर्ने तयारी भइरहेको छ । बुढीगण्डकी जलविद्युत् आयोजनाको ड्याम स्थल बेनीघाटदेखि आरुघाट हुँदै हावाडाँडासम्म ६० किलोमिटर ट्रयाक खुलिसकेको छ । बाँकी करिब १ सय २० किलोमिटर सडकको ट्रयाक सेनाले खोल्न लागेको हो । सडकको कुल लम्बाइ करिब १ सय ८० किलोमिटर हुने अनुमान छ । अर्को छेकम्पमार नाका हुँदै चीनको तिब्बतसम्म ट्रयाक खोल्न पनि सडक विभागमार्फत काम भइरहेको छ । छेवेटार, बारपाक, गुम्दा, माछीखोला हुँदै छेकम्पारसम्म पनि सडक विस्तार गर्न लागिएको हो । सामागाउँ र छेकम्पार जोड्ने सडकको माछीखोलादेखि सिर्दिवाससम्मको खण्ड एउटै हुने ११ किलो छेवेटारभालुस्वाँराबारपाक सडक आयोजनाका प्रमुख अमृतमणि रिमालले जानकारी दिए । छेकम्पार जोड्ने सडकको काम माछीखोला नजिकै पुगेको छ, उनले भने, छेकम्पारतर्फबाट पनि सडक खन्ने काम भइरहेको छ ।हेलिकप्टरले डोजर बोकेर लगी सडक खनिएको हो । छेकम्पारतर्फबाट ट्रयाक खोल्ने काममा भने ढिलासुस्ती भइरहेको छ । सामागाउँ र छेकम्पार पुुग्ने सडक माछीखोलामा एकै ठाउँमा भेटिन्छ र सिर्दिवासबाट दुई नाकातर्फ विस्तार हुन्छ, उनले भने । नयाँ ट्रयाक खोल्ने काममा चट्टान धेरै भएकाले सेनालाई जिम्मा दिनुपरेको रिमालले बताए । सडक खन्न निकै अप्ठ्यारो छ, उनले भने, सरकारले प्राथमिकता दिएर बजेट छुट्टयाए चाँडै नै ट्रयाक खुल्छ । चीन जोड्ने महत्त्वपूर्ण सडक भएकाले सरकारले यो सडक खण्डलाई पहिलो प्राथमिकतामा राखेको छ । सडकको अन्तिम विन्दु लार्केबाट १६ किलोमिटर ट्रयाक खनेपछि चीनको सिमाना रुइला भञ्ज्याङसम्म सडक जोडिनेछ । चीनतर्फबाट रुइलासम्म सडक विस्तार भइसकेको छ । नाकाबन्दीपछि सामागाउँ र छेकम्पारतर्फका दुई नाका चीनले बाह्रै महिना खुला राख्ने गरेको छ । उत्तरी क्षेत्रका बासिन्दा किनमेलका लागि याकचौंरी लिएर रुइला भञ्ज्याङ पुग्ने गरेका छन् ।"
कोरलामा काम,"म्याग्दी दक्षिणी सीमा सुनौली र उत्तर चीनको कोरला जोड्ने अन्तर्देशीय महत्त्वको बेनीजोमसोमकोरला ट्रयाकमा काम सुरु भएको छ । स्तरवृद्धि गरी ७ मिटर चौडाको दुई लेन कालोपत्रेका लागि काम सुरु भएको हो । बेनीजोमसोम खण्डको मापदण्डबारे जानकारी नहुँदा स्थानीय भने अझै अन्योलमा छन् । सडक विभागसँगै सरोकारवाला निकायले सडक मापदण्डबारे जानकारी नदिएको स्थानीयले बताए । सडक कालोपत्रेको काम सुरु भएको सुनेका छौं तर, मापदण्डबारे जानकारी पाएनौं । ट्रयाकसँगै जोडिएर घर बनाउने र घडेरी किनबेच भइरहेको छ, घार गाविसका पूर्वअध्यक्ष खड्ग गिरीले भने, सडक विभाग, स्थानीय निकाय समेत सचेत रहनुपर्ने बेला भएको छ ।अन्नपूर्ण र धौलागिरी हिमालय क्षेत्रका सयौं अग्ला भीरपहाडको चेपुवामा परेको कालीगण्डकी नदी पच्छ्याउँदै निर्मित बेनीसोमसोम सडकमा मापदण्ड कार्यान्वयन भए बेनीदेखि माथिका गलेश्वर, तिप्ल्याङ, तातोपानी, दाना र मुस्ताङको घाँसा, लेते, कोबाङ, मार्फा र विमानस्थल रहेको जोमसोममा बस्तीको अस्तित्व नै संकटमा पर्ने अवस्था छ ।"
दुर्घटनामा २ को मृत्यु,विराटनगर झापामा बेग्लाबेग्लै स्थानमा भएका दुर्घटनामा दुई जनाको मृत्यु भएको छ । दमक ३ स्थित भित्री सडकमा मे१च ४०४४ नम्बरको जिपले ठक्कर दिँदा को५प ३७०२ नम्बर मोटरसाइकलमा सवार इलामको बाँझोका ३३ वर्षीय जयकुमार राईको शनिबार मृत्यु भएको प्रहरीले जनायो । यसैगरी कन्काई १ मा ना७ख ३८९ नम्बरको बसले ठक्कर दिँदा मे१ह १४१९ नम्बरको सफारीका चालक स्थानीय ६४ वर्षीय लक्ष्मण मगरको मृत्यु भएको प्रहरीले जनाएको छ ।
दलितगैरदलितबीच मागी विवाह,"भैसे (उदयपुर) कतिपय ठाउँमा अझै पनि दलितगैरदलितबीच छुवाछूतकै व्यवहार छ । साउने ३ भैंसेमा आइतबार दलित युवाको एक स्थानीय मगर कन्यासँग वैदिक विधिपूर्वक धुमधाम विवाह भयो, त्यो पनि मागी । परिवारको सल्लाहपछि २२ वर्षीय बद्री विश्वकर्मा र २१ की छम्कीकुमारी लगन गाठोमा कस्सिएका हुन् । सामाजिक परम्परा र हिन्दु संस्कारअनुसार उनीहरूको विवाह गरिएको छ । छोराको विवाह गर्ने योजना बनाइरहेको थिएँ, बद्रीका बुबा अर्जुनले भने, केटी खोज्ने काम भइरहेको थियो तर भेटिएको थिएन । एक्कासि छिमेकी गाउँका एक मगरले छोरी दिने खबर पठाए ।मगरले छोरी दिने भनेपछि एकछिन दोधारमा परेको बुबा अर्जुनले बताए । कथित तल्लो जातको विश्वकर्माले उपल्लो जात भनिने मगरेकी छोरी कसरी मगनी गर्ने समस्या भयो, उनले भने, दोधारमै परेको अवस्थामा सम्धीले छोरी दिने भएपछि मागेर छोराको विवाह गरिदिएँ । बद्रीजस्तो केटा पाए विवाह गर्ने छोरीको योजना सुनेपछि सम्धीलाई बोलाएर कुरा छिनेर विवाह गरिदिने टुंगो गरेको छम्कीका बुबा कुमार मगरले बताए । केटाकेटी दुवै विवाहका लागि राजी भए । तर बेहुलीका बाबुले छोरीलाई सामान्य रूपले विवाह नगर्ने अडान लिएपछि जन्ती लिएर बद्री आइतबार छम्कीको हात माग्न गएका थिए ।विवाहका लागि छम्कीको बुबा (ससुरा) तयार हुनुभयो, दुलाहा बद्रीले भने, तर सुटुक्कै नदिने भनेपछि पञ्चेबाजा बजाउँदै जन्ती लिएर लिन गएँ । जात नमिले पनि मन मिलेपछि जातीय छुवाछूत नमानेर मगर ससुराले वैधिक विधिपूर्वक विवाह गरेर छोरी बिदाइ गरेको उनले बताए । समाजमा रहेको जातीय छुवाछूतलाई अन्त्य गर्न बद्री र छम्कीको विवाहले उदाहरणीय काम गरेको कांग्रेस नेतासमेत रहेका बद्रीका दाजु गडुरमान विश्वकर्माले बताए । बद्री र छम्कीको विवाहभन्दा पनि छम्कीका बुबा कुमारले समाजका लागि बाटो देखाएको कुरा प्रशंसनीय छ, उनले भने, जातीय छुवाछूतले गाँजेको समाजमा कुमारजस्ता बुबाले गरेको कामको प्रशंसा गरेर मात्रै पुग्दैन । एउटा दलित युवकले सयको संख्यामा जन्ती लिएर उपल्लो जाति मानिने मगर कन्या मागेर विवाह गर्नु भनेको पछिल्लो समय समाज परिर्वतन हँुदै गएको उदाहरण बन्न पुगेको उनले बताए ।"
छानबिन माग्दै राजमार्ग अवरोध,"नवलपरासी चलचित्र छक्कापञ्जा पाइरेसी आरोप लागेका कावासोतीका २३ वर्षीय कृष्ण सुवेदी मृत्यु घटनाको निष्पक्ष छानबिन माग गर्दै आइतबार विद्यार्थीले प्रदर्शन गरेका छन् । ११ दिन बितिसक्दा पनि घटनाको यथार्थ बाहिर नआएको भन्दै राजमार्गमै चक्काजाम गरेका हुन् ।नेविसंघ कुरमारवर्ती एकाइ, मध्यविन्दु र जिल्लाका विद्यार्थीको अगुवाइमा विरोध र्याली प्रदर्शन गरिएको हो । उनीहरूले घटनामा संलग्न दोषीलाई कारबाही माग गर्दै बिहान ९ देखि १० बजे सम्म पूर्वपश्चिम राजमार्ग अवरुद्ध पारे । यथार्थ छानबिन नगरेर घटनालाई बेवास्ता गरिए थप संर्घषका कार्यक्रम गर्ने चेतावनी दिए । घटना प्रकृति हेर्दा आत्महत्या नभई हत्या भएको मृतकका परिवारको दाबी छ । भाइले घाँटीमा लगाएको सुनको सिक्री छैन, कोठाको ढोका खुला छ, मृतकका दाजु हरि सुवेदीले भने, सुसाइड नोटमा समेत भाइकै अक्षर भएकाले बारम्बार मानसिक तनाव र धम्कीका कारण यस्तो दुखद घटना भएको जस्तो देखिन्छ । उनका अनुसार अहिलेसम्म घटनाको अनुसन्धानमा भएको थप प्रगति थाहा नहँुदा परिवारका सदस्य चिन्तित छन् ।पाइरेसीमा दोषी नै देखिएको भए पनि कानुनअनुसार कारबाही गरिनुपर्ने हो, उनले भने, तर पटकपटक धम्की दिन त मिलेन । घटनाको निष्पक्ष छानबिन गर्नुपर्ने परिवारले जनायो । काठमाडांैको सिनामंगलमा जिल्लाकै एक साथीसँग बस्दै आएका उनी गत सोमबार कावासोती आएर परिवारसँग छलफल गरेरै बिहीबार फर्केका थिए ।"
निर्वाचनसमझदारीमा अडिग होऊ,"कांग्रेस, एमाले र माओवादी केन्द्रका शीर्ष नेताहरूले आउँदो वैशाख मसान्तभित्र स्थानीय तहको निर्वाचन गर्ने भनी जुन समझदारी गरेका छन्, त्यो सकारात्मक छ । तर, मुख्य कुरा यस्तो सहमति गरेर मात्र हुँदैन, त्यसमा उनीहरू केकति टिक्न सक्छन् र निर्वाचनको माहोल बनाउन सक्छन् भन्ने कुराले नै आगामी दिनमा प्रमुख तीन दल र तिनका शीर्ष नेतृत्वको योग्यताको परीक्षण हुनेछ । त्यसमाथि प्रमुख दलहरूले विगतमा पनि यस किसिमका सहमति गरेको तर त्यसमा टिक्न नसकेकाले उनीहरूप्रति आशंका गर्ने ठाउँ प्रशस्तै छ । त्यसैले दलहरूले आफूप्रति आशंका उठ्न नदिन पनि अहिले जेजस्तो सहमति गरेका छन्, त्यसलाई कार्यान्वयन र पालनामा लैजान आवश्यक छ । प्रधानमन्त्री निवास बालुवाटारमा शनिबार भएको प्रमुख तीन दलको बैठकमा उनीहरूबीच वैशाखभित्र निर्वाचन गर्न माघ १५ गतेअघि नै निर्वाचनसँग सम्बन्धित विधेयकहरू संसद्बाट पारित गर्ने समझदारी भएको हो । यस हिसाबले दलहरूले आफ्नो समझदारी कार्यान्वयनका लागि पनि एक साताभित्रैमा देखिने गरी काम गर्नुपर्ने बाध्यता छ । संसद्मा अड्किएका निर्वाचनसम्बन्धी विधेयक यही साताभित्र पारित गर्नुपर्ने हुन्छ । यसका साथै पारित ऐनले व्यवस्था गरेबमोजिम चुनावको मिति घोषणा गर्नुपर्ने हुन्छ । कम्तीमा यो महिनाभित्र आवश्यक कानुनहरू पारित भई निर्वाचनको घोषणा भए मात्रै दलहरूको समझदारीलाई विश्वास गर्न सकिएला । अन्यथा, आगामी वैशाख वा जेठभित्र निर्वाचन सम्भव हुने छैन, किनभने निर्वाचन आयोगलाई कानुन पारित भएपछि पनि कम्तीमा चुनावी तयारीका लागि १ सय २० दिनसम्मको समय चाहिन्छ । त्यसैले दलहरूले यी सबै प्राविधिक जटिलतालाई समेत ख्याल गर्दै चुनावका लागि निर्णय लिन ढिला गर्नु हुन्न । त्यसो त निर्वाचन मिति घोषणाअघि सत्ता पक्षले मधेसी मोर्चासँग छलफल र निर्वाचन आयोगसँग परामर्शसमेत गर्नुपर्ने छ । मधेसी मोर्चाले उठाएको संविधान संशोधनको विषयमा प्रमुख दलहरूबीच समझदारी भएको छैन । त्यस हिसाबले निर्वाचनका लागि असन्तुष्ट रहेको मधेसी मोर्चासँग पनि छलफल गर्न जरुरी छ । यसअघि मंसिरको अन्तिम साता पनि प्रमुख तीन दलका शीर्ष नेताहरूबीच वैशाखको पहिलो साताभित्र पुरानो संरचनाअनुसारको स्थानीय निकायको निर्वाचन गर्ने समझदारी भएकै हो । तर, पछि मोर्चाको विरोधका कारण सरकार पछि हट्यो । त्यसैले यसपटक पनि त्यस्तै स्थिति नदोहोरिएला भन्न सकिँदैन । किनभने, मोर्चाले संसद्मा प्रस्तुत गरेको संविधान संशोधन विधेयक पारित नभएसम्म निर्वाचन हुनै नदिने आफनो पूर्ववत् अडान छाडेको छैन । यो अवस्थामा मोर्चाको सरोकारलाई कसरी सम्बोधन गर्ने भन्ने कुरा प्रमुख तीन दलको चुनावी मार्गचित्रका लागि प्रमुख चुनौती हो । सायद त्यसैले हुन सक्छ, प्रमुख तीन दलको बैठकमा समेत सत्तारूढ दलहरू कांग्रेस र माओवादी केन्द्रले संविधान संशोधनका लागि एमालेको साथ, सहयोग र समर्थन खोजेको छ । एमालेले भने प्रादेशिक सीमांकन हेरफेरसम्बन्धी संवैधानिक संशोधन यो संसद्ले गर्नै नसक्ने अडान छाडेको छैन, जसले गर्दा प्रमुख दलहरू सिद्धान्तत: सहमत भए पनि प्राविधिक कठिनाइ सुल्झाउने विषयमा सहमति देखिँदैन । यता कांग्रेस र माओवादी केन्द्रले भने प्रतिपक्षी दल एमालेको असहमतिका बाबजुद पनि निर्वाचनसँगै संविधान संशोधन प्रक्रियालाई समेत अघि बढाउने जुन धारणा सार्वजानिक गरेको छ, त्यो दलहरूबीच फेरि पनि निर्वाचनका लागि बाधक हुन सक्छ । त्यसैले प्रमुख दलहरूले विवादित विषयमा साझा धारणा बनाई त्यसैअनुसार असन्तुष्ट पक्षसँग वार्ता गरी उनीहरूलाई समेत प्रक्रियामा सहभागी गराउने प्रयास गर्नुपर्छ । वैशाख मसान्तभित्रै स्थानीय तहको निर्वाचनका लागि पनि संसद्ले अब छिट्टै निर्वाचन कानुनहरू पारित गर्न आवश्यक छ । र, त्यसैको आधारमा तत्कालै निर्वाचनको मिति तय गर्न जरुरी छ । पहिलो चरणमा स्थानीय तहको निर्वाचन भए त्यसपछि चाहिं प्रदेश र संघीय संसद्को निर्वाचन एकैसाथ गर्न सम्भव हुने छ । र, जतिखेर संविधानले परिकल्पना गरेअनुसार स्थानीय, प्रादेशिक र संघीय संसद्को निर्वाचन हुन्छ, त्यतिखेर मात्र नयाँ संविधानको कार्यान्वयन पनि हुनेछ । अन्यथा कुनै एक तहको निर्वाचन मात्रै गर्न सकिएन भने पनि संविधानको पूर्णत: कार्यान्वयन हुनेछैन । त्यसैले प्रमुख दलहरूले बनाएको संविधानलाई कार्यान्वयनमा लैजाने दायित्व पनि उनीहरूकै हो । यो अर्थमा संविधान कार्यान्वयनका लागि पनि सबभन्दा लचिलो र जिम्मेवार प्रमुख दलहरू नै हुन जरुरी छ । त्यसैले दलहरूले यही वैशाखभित्र निर्वाचन गर्ने भनी पछिल्लो समय गरेको यो समझदारीलाई मूर्तरूप दिन पनि विभिन्न असन्तुष्ट पक्षसँगको वार्तालाई तीव्रता दिने, निर्वाचनका लागि आवश्यक पर्ने कानुनहरू पारित गर्न भूमिका निर्वाह गर्नेदेखि निर्वाचनसँग जोडिएका अन्य प्राविधिक तयारी युद्धस्तरमा गर्नुको विकल्प छैन । त्यसका लागि निर्वाचन आयोगमा आयुक्तहरूको नियुक्ति गरी आयोगलाई पूर्णता दिनेदेखि समग्रमा निर्वाचनको वातावरण बनाउन जरुरी छ । प्रमुख तीन दलको शीर्ष नेतृत्वको ध्यान यसतर्फ जाओस् । अब पनि निर्वाचनका लागि गरिएका सहमति र समझदारीबाट पछि हटेर राजनीतिक दलहरूले मुलुकलाई राजनीतिक तथा संवैधानिक शून्यतामा धकेल्ने चेष्टा गरे भने दलहरूले त्यसको महँगो मूल्य चुकाउनुपर्नेछ ।"
कहाँ छन् अर्थमन्त्री ?,"यतिखेर मुलुकको बैंकिङ प्रणालीमा तरल नगद अभाव भएको हाहाकार छ । ऋणको व्याजदर एक्कासी बढेको छ । मुद्दती निक्षेपमा केही बैंकहरूले व्याज बढाएका छन् । यसको प्रमुख कारण आधा आर्थिक वर्ष व्यतित हुँदा पनि सरकारले मुस्किलले दस प्रतिशतमात्र पुँजीगत खर्च गर्न सक्नुलाई मानिएको छ । बजारमा तरलता अभाव भए पनि वा नभए पनि पुँजीगत विनियोजनको यति थोरै अंशमात्र खर्च हुनु मुलुकको सिङ्गो आर्थिक प्रशासन र खासगरी सार्वजनिक खर्च संरचना पूर्णत: निकम्मा भएको प्रमाण हो । र त्योभन्दा भयावह यो चरम अकर्मण्यताको नैतिक जिम्मेवारी सार्वजनिक पदमा बस्ने कसैले लिनु नपर्ने र कहीं कतै जवाफ पनि दिनु नपर्ने अनौठो लोकतान्त्रिक जवाफदेहिताको संस्कारलाई नेपालले अब संस्थागत गरिसकेको छ । सत्तामा बस्नेका लागि योभन्दा सुविधाजनक अर्को कुनै कुरा हुनै सत्तैन ।केही दिन अगाडि समाचार आयो, अर्थमन्त्री कृष्णबहादुर महराले सार्वजनिक खर्च बढाउन निर्देशन दिए । त्यसको डेढ महिना अगाडि अर्थमन्त्रीको महत्त्वपूर्ण कामबारे आएको समाचार थियो, उनले नेपालस्थित विदेशी दातृ निकायका प्रतिनिधिहरूसँग बैठक गरे । त्यो बैठकबारे कूटनीतिक वृत्तमा निकै दिन गाइँगुइँ चल्यो । अर्थमन्त्रीको त्यो भाषण नेपाली भाषामा थियो, जसको न अंग्रेजी अनुवाद उपलब्ध गराइएको थियो, नत उनले पढेको भाषणको उल्था नै कसैले अंग्रेजीमा गरिदियो । लिखित बाहेकको सारगर्भित निर्देशनबारे त सरोकारवालाहरू अनभिज्ञ रहने नै भए । त्यस बाहेक मुलुकका अर्थमन्त्रीको उपस्थिति, खासगरी मुलुकले अहिले बेहोरिरहेका अर्थतन्त्रका विरोधाभाष र असमञ्जस्यपूर्ण अवस्थालाई सम्बोधन गर्ने अर्थमा कतै देखिएको छैन । हुन सक्छ, अब देशका प्रधानमन्त्रीबाटै अर्को कुनै कठोर निर्देशन आओस्, मुलुकको अर्थतन्त्रका समस्या तत्काल समाधान गर्नु ।निर्देशन दिंँदैमा पुँजीगत खर्चको बढोत्तरी, व्यापार घाटामा कमी, पूर्वाधार विकासको गतिमा वृद्धि वा आर्थिक विकास (कथंं भइहाले) को लाभ न्योचित वितरण स्वत: नाटकीय गतिमा भइहाल्ने मनोदशाले नेपालको राजनीतिक नेतृत्व ग्रसित छ । अपेक्षित गतिमा पुँजीगत खर्च हुनका लागि योजना छनोटदेखि, बजेट विनियोजन, निकासा र आयोजना स्थलमा हुने वास्तविक खर्च संरचनाहरूसम्मको संस्थागत प्रभावकारिता (इन्सिटयुसल इफिसियन्सी) आवश्यक पर्छ । अहिले नेपालको अर्थतन्त्रमा देखिएका सबै चरम समस्या र अन्योलका पछाडि तीनवटा प्रमुख कारणहरू छन् । एक, मुलुकका निर्णायक संस्थाहरू अर्थ मन्त्रालय, नेपाल राष्ट्र बैंक लगायतका नियामक निकायहरू र आर्थिकवित्तीय सेवाप्रदायक संस्थाहरू सबैको प्रभावकारिता र विश्वसनीयतामा अकल्पनीय ह्रास आएको छ । यो संस्थागत क्षयीकरणको रोग अन्य निजी एवं सार्वजनिक प्रणालीहरूमा पनि विस्तारित भएको छ । दुई, यस्ता अहम् महत्त्वका संस्थाहरूको साख पुन:स्थापना गर्न र तिनलाई जोखिम बहन एवं समस्या समाधान गर्न सक्नेगरी सक्षम बनाउन तत्तत् निर्णायक ठाउँमा योग्य र सक्षम नेतृत्व अपरिहार्य छ भन्ने यथार्थलाई राजनीतिक नेतृत्व तहले स्वीकार नै गरेको छैन । खर्कमा चराउन लगेका आफ्ना सबै भेडा बेलुका गन्ती गरेर घर फर्काउन नसक्ने योग्यता भएकाहरूलाई पनि आकर्षक सार्वजनिक पदमा राखिदिने बित्तिकै तिनले चमत्कारपूर्ण परिणाम ल्याउँछन् र ल्याउन सक्नुपर्छ भन्ने मान्यताको सिकार राजनीतिक निर्णयकर्ताहरू छन् । विशिष्ट होइन, औसत सामान्य ज्ञान भएको कर्मचारीले लेखिदिएको निर्देशन पढिदिए पुग्छ भन्ने सरकारमा बस्नेहरूलाई लाग्छ । तीन, अनुगमन, नियन्त्रण र जनताका तर्फबाट खबरदारी गर्ने नियामक र नागरिक दुवै खाले संस्थाहरूको उपस्थिति मुलुकमा छैन । भएकाहरू प्रभावकारी छैनन् वा प्राथमिकता राष्ट्रिय मुद्दाहरूको सम्बोधन गर्नु नभएर सायद अरू केही हुनथालेको छ ।प्रश्न वर्तमान अर्थमन्त्रीको मात्रै होइन । प्रस्टै छ, विगत दस वर्ष यताका राज्य सञ्चालकहरूले अर्थ मन्त्रालयलाई निरन्तर नेतृत्वविहीन छोडिदिएका छन् । दोस्रो जनआन्दोलनपछि अर्थमन्त्री बनाइएकाहरू सबै नै व्यक्तिगत रूपमा जति नै ठूलो नेता, असल व्यक्तित्व वा अन्य हजारौं योग्यता भएका पात्रहरू थिए होलान्, तर अर्थ मन्त्रालय चलाउने योग्यता भएकाहरू थिएनन् । यस्तो अयोग्यताको अकाटय प्रमाण नेपालको अर्थतन्त्रका वित्तीय र मौद्रिक दुवै प्रणालीमा गहिरिँंदै गएका अहिलेका समस्याभन्दा अरू के हुनसक्छ ? खासगरी संक्रमणकालीन राजनीतिक अवस्थामा अपनाउनुपर्ने आर्थिक र मौद्रिक औजारहरू प्रयोग गर्ने कुरामा मुलुक नराम्ररी चुक्यो । के गर्ने र के नगर्ने भन्ने मेसै नपाएका अर्थमन्त्रीहरू निर्देशन दिएर जिम्मेवारबाट उम्कने बाटोमा लागे । मन्त्रालयलाई बुझ्ने क्षमता भएको दाबी गर्नेहरू तीव्र आयातमुखी बनेको अर्थतन्त्रको राजस्वका अंक देखाएर उम्किए । त्यसैले यो अवधिमा देश र देशवासीका आर्थिक समस्या बल्झिए, सल्टिएनन् । आर्थिक वृद्धिदर, वैदेशिक व्यापार, औद्योगिकीकरण, वैदेशिक लगानी, रोजगारी, पुँजी पलायन, भ्रष्टाचार, मुद्रास्फिती, व्याजदर, तरलता अभाव अथवा मुलुकको कुन आर्थिक सूचांक त्यस्तो छैन, जुन निराशाजनक नहोस् ।अयोग्यताको आरोप कतिपय बेला व्यक्तिगत जस्तो लाग्न सक्छ । खासगरी शक्तिशाली पदमा बसेकालाई यस्तो आरोपले क्रोधित पनि बनाउँछ होला । तर तथ्य र तथ्यांकहरूले जे देखाउँछन्, त्यो (कम्तीमा कसैले) त भन्नैपर्छ । अहिले चर्चाको केन्द्रमा रहेका पुँजीगत खर्च हुन नसकेको र बैंकिङ प्रणालीमा देखिएको तरलता अभावकै सन्दर्भ लिऊँ । असार लागेपछि बलजफ्ती बजेट डढाएको तथ्यांकलाई नलिने हो भने विगत दस वर्षयता कुनै पनि आर्थिक वर्षमा स्वाभाविक पुँजीगत खर्च बीस प्रतिशत नाघेको छैन । मुलुक नै उद्धारमा समर्पित हुनुपर्ने, भूकम्प गएको वर्ष पनि यो खर्च बढेन । एकातर्फ जनस्तरमा विकास खर्चको माग बढेको बढ्यै छ । अर्कोतर्फ खर्च नहुने ठाउँमा एकपछि अर्को वर्ष बजेट थुपारिन्छ । विकास बजेट खर्च हुनै नसकेका क्षेत्र, मन्त्रालय, कार्यालय र आयोजनाहरू पनि एक वा दुई वर्षपछि त स्वत: पहिचान हुन्छन् । प्रवृत्तिहरू सामुन्ने प्रस्टिन्छन्, प्रस्टिरहेका छन् । आँखै अगाडिका यति प्रस्ट तथ्यांक र वास्तविकता पनि नदेख्ने कस्तो योग्यताका पात्रहरूलाई मुलुकले एकपछि अर्को अर्थमन्त्री बनउँदैछ ? मुलुकको स्रोत ग्रहण (एब्जर्बसन) क्षमता र विशेषत: यसको मूल आधार मानिने सार्वजनिक खर्च क्षमतामा ह्रास आएको निष्कर्ष औपचारिक रूपमै निकालिएको पनि डेढ दशक बितेको छ । अरू सबै ठूला र सतही गफ गर्नुअघि यी दुई क्षमता अभिवृद्धिको प्रयास कहाँ पुगेको छ वा कहाँ अड्केको छ भन्ने पत्ता लगाउन सामान्य ज्ञान नै पनि पर्याप्त हुनुपर्ने हो । तर यी अति सामान्य प्रयासहरूसमेत पटक्कै भएका छैनन् । अनि अर्थतन्त्रमा समस्या त देखिन्छन् नै ।तरलताको कथा पनि धेरै भिन्न छैन । हरेक आर्थिक वर्षको पहिलो चार महिना बैंकिङ प्रणालीमा अधिक तरलताको हौवा हुन्छ । जब पुस लाग्छ, अनि तरलता अभावको लहरी सुरु हुन्छ । एक, दुई वा तीन वर्षको अनुभवपछि यसलाई व्यवस्थित गर्न प्रतिचक्रीय सुरक्षण (काउन्टरसाइक्लिकल सेफगार्डस) अपनाउन कुनै गाह्रो छैन । तरलता संकटको कारक सरकारी खर्चमा कमी आउनु नै हो भने पनि यो रातारात हुने कुरा होइन । दुई तीन महिनाअघि नै कतिवटा ठूला आयोजनाको टेन्डर आह्वान भयो, कुन आयोजनाको ठेक्का दिने प्रक्रिया कति अघि बढ्यो वा बढेन, विदेशी पुँजी आप्रवाह कस्तो छ ? आदि पक्षहरू सामुन्ने आइसक्छन् । राष्ट्र बैंक र अर्थ मन्त्रालयको समन्वयमा त्यसकै आधारमा तरलता व्यवस्थापन गर्न कुनै असजिलो हुनुपर्ने कारण छैन । राष्ट्र बैंक आफैं नियामक भएकाले अहिलेको रियल टाइम तथ्यांकको युगमा बैंकहरूको नगद मौजदात आँकलन गर्न कुनै असजिलो विषय छैन ।ठिक एक महिनाअघि राष्ट्र बैंकले रिभर्स रिपो (बजारबाट पैसा प्रशोचन) गर्ने सूचना र बैंकिङ प्रणालीमा तरलता अभाव भएका समाचार सँगसँगै आएका थिए । यो एक प्रकारको आश्चर्य थियो । त्यो अलिअलि सरकारी बैंकमा बढी भएको पैसा लिनलाई हो, राष्ट्र बैंकका एक जिम्मेवार अधिकारीले भने । यो झन् आश्चर्यजनक खुलासा थियो । के सरकारी र निजी बैंकबीच अन्तरबैंक कारोबारै नहुने सम्बन्ध बैंकिङ प्रणलीमा (कायम) छ ? र नियामकले सार्वजनिक नीतिलाई सरकारी वा निजीका संस्थाका पक्षमा तदर्थवादी र छनोटपूर्ण निर्णय लिन मिल्छ ? अहिलेको तरलता संकट बैंकहरूले हल्ला गरेजस्तो गम्भीर नभएको दाबी पनि राष्ट्र बैंकका अधिकारीहरू गर्छन् । यदि त्यो सत्य हो भने कर्जामा अप्रत्यासित र रातारात बढेको व्याजदरको कारण पनि नियामकले खुलाउन सक्नुपर्छ । अराजकता रोक्न सक्नुपर्छ । अहिले बैंकहरूको मूल पुँजीनिक्षेप अनुपात (सीसीडी) र कर्जानिक्षेप (सीडी) अनुपातलाई जसरी संयुक्त नियामक अस्त्र बनाइएको छ, अब त्यसलाई पनि अलगअलग भारका आधारमा गणना गर्ने व्यवस्था गर्नु आवश्यक छ । किनभने प्रणालीगत जोखिमका दृष्टिले यी समान जोखिमका विषय होइनन् । यसपछि समस्या धेरै हदसम्म सुल्झिन्छ । पछिल्लो समय नेपाल राष्ट्र बैंकको प्रभावकारिता, नियमन र अनुगमन क्षमता बारेका बाक्लै प्रश्न उठ्न थालेको छ । नेपालमा रहेका प्रतिबन्धित भारु ५०० र १००० दरका नोट साट्न समयमै पर्याप्त कदम नचालेको विषयदेखि अहिले केन्द्रीय बैंकले जारी गरेका तरलता प्रवाहका उपकरणहरू, रिपो र ट्रेजरी बिल आदिप्रति नै बैंकहरूले देखाएको उदासीनताले राष्ट्र बैंक व्यवस्थापनको नेतृत्व क्षमतालाई पनि चुनौती दिएको छ । राष्ट्र बैंक पनि संस्थागत क्षयीकरणको अर्को दृष्टान्त बन्ने खतरा छ । अहिले नै नेपालको बैंकिङ आधुनिकीकरण बीस वर्ष पछाडि परिसकेको छ । सिङ्गो प्रणाली नै नियामकदोहन (रेगुलेटरी आर्बिट्राज) गर्नमात्र खोज्ने कार्टेलमा परिणत भएको छ । युगसापेक्ष प्रडक्टहरू ल्याउन र नेपालको बैंकिङ प्रणालीलाई विश्व वित्तीय प्रणालीको अंश बनाउनेतर्फ कसैको चासो छैन । यसको नैतिक जिम्मेवारी केन्द्रीय बैंकको हो । यिनै कुराले यसको नेतृत्व क्षमता परख हुने हो ।राष्ट्र बैंक र अर्थ मन्त्रालयजस्ता नियमनकारी संस्थाभित्रको स्वनियमन अत्यन्तै महत्त्वपूर्ण हो । अहिले यो अभ्यास शून्यमा झरेको माथि उल्लेख गरिएका दर्जनांै प्रसंगले प्रस्ट्याउँछन् । यस बाहेक आर्थिक प्रणाली सञ्चालनको सार्थक अनुगमन र समीक्षा गर्न राज्यका दुई प्रमुख अङ्गहरू संसद् र मिडिया क्रियाशील हुनुपर्ने हो । संसद्को मूल बैठक र सहमतिका बैठकहरू अर्थतन्त्रको अवस्था बारेको छलफलमा सघन रूपले केन्द्रित हुने र कुनै खास समस्याको मार्गनिर्देशक टुङ्गोमा पुग्ने परम्परा नै बसेको छैन । एकपछि अर्को वर्ष उही समस्या उसैगरी किन दोहोरिइरहेका छन् ? र तिनको समाधान कसरी होला भन्नेबारे राजनीतिक नेतृत्व तहमा विलकुलै चासो देखिने गरेको छैन । त्यसैको छाया संसद्मा पनि परेको छ ।मिडिया र नागरिक समाज पनि यसबारे कम गम्भीर र प्रतिक्रियात्मक मात्र हुने गरेका छन् । दुई वा तीन महिनापछि मुलुकको आर्थिक वा मौद्रिक परिदृश्य कस्तो हुँदैछ भन्ने प्रकृतिका समाचार र विश्लेषण पस्कन सञ्चार माध्यम पनि चुकेका छन् । अब मिडियाले त्यो सीप पनि विकास नगर्ने हो र व्यक्तिको नामै लिएर योग्यताको प्रश्न नउठाउने अनावश्यक भद्रता नत्याग्ने हो भने अर्थतन्त्र डुब्नै लाग्दासमेत खबरदारी गर्ने कुनै पनि निकाय राज्यमा बाँकी रहन्न कि !"
विज्ञान र स्वस्थानी,"स्वस्थानी व्रतकथा भित्रका केही पाटा पढेपछि विश्लेषक सम्झना वाग्ले भट्टराईले स्वस्थानी व्रतकथामा देखाइएका महादेव, विष्णुका लीलाहरूलाई हिन्दी फिल्म पीकेले धर्मको नाममा हुने ढाँेंगसँग दांँजेको देख्दा लेखिकासँग म सहमत छैन । स्वस्थानी व्रत गर्न आफूले चाहेजस्तो वर प्राप्ति गर्नभन्दा बाहेक नारीको अर्को कुनै भूमिका नभए जस्तो गर्छ भनेको लेखिकाले स्वस्थानी राम्रोसँग पढे पनि चुरो कुरो नबुझे जस्तो लाग्यो । श्रीमती र प्रेमिकाप्रतिको पुरुषको अगाध माया सतीदेवीको मृत शरीर बोकेर बेहाल भएका महादेवले देखाउँछन् । अहिले पनि यो प्राकृतिक कुरा नै हो । स्वस्थानी र महादेवको सम्बन्ध तथा स्वस्थानीको आदर्श नबुझी महादेवलाई नाटककार मान्नु लेखिकाको कमजोरी हो । वैज्ञानिकहरू आशावादी हुन्छन्, उनीहरूका लागि कुनै पनि पुस्तकभित्र भएका तथ्य महत्त्वपूर्ण हुन्छन् । अहिलेको युग वैज्ञानिक युग हो । स्वस्थानीमा धेरै कुरा वैज्ञानिक छन् र तर्कपूर्ण छन् । यसमा ब्रहमाण्डको उत्पत्ति कसरी भयो भन्ने कुराको ज्ञानदेखि सम्पूर्ण जीवात्माको ज्ञान र परिचक्रबारे उल्लेख गरिएको छ । शिवको प्रकृति र गुण तथा त्यसमा भएका वैज्ञानिक तथ्य जस्तै उत्पत्ति, प्राकृतिक रत्न, रसायन विज्ञान, भौतिक विज्ञान, जीवशास्त्र, प्राणीशास्त्र, समाजशास्त्र, अर्थशास्त्र, भूगोल, युद्धकला, उत्परिवर्तन, कृषि विज्ञान, वस्तुपालन, स्वास्थ्य, रोग, विज्ञान आदिबारे स्वस्थानीमा राम्ररी व्याख्या गरिएको छ । भगवान देखा भन्नेलाई देखाउन सकिँदैन, तर यो किताब पढ्दा पक्कै पनि कुनै भौतिक विज्ञानले परिकल्पना गरेको समय यन्त्रको बारेमा जमानामा प्रचलित थियो भन्ने कुरा देखिन्छ । हात्तीको टाउको मन्छेमा जोड्न सक्ने प्रविधिको विकासबारे वैज्ञानिक तथ्य दिन्छ । संसार चलाउन र शान्ति ल्याउन देवीदेवताले पनि जालझेल गर्नपर्छ भन्ने कुराको अभिलेख पनि हो यो पुस्तक । स्वस्थानीबारे नकारात्मक कुरा लेख्नुभन्दा अगाडि काठमाडौं, आसाम र दक्षिण भारतमा भेटिएको र लोकप्रिय रहेको स्कन्दपुराण लगायत विश्वभरिका हिन्दुहरूको पुस्तकहरू जस्तै चार वेद र अठार पुराणको अध्ययन हुनु जरुरी छ । डा तीर्थराज घिमिरेनास्ट, खुमलटार, ललितपुरशनिबार प्रकाशित स्वस्थानी व्रतकथा भित्रका केही पाटा लेख पढ्न पाइयो । स्वस्थानी व्रतकथाको महात्म्य बोकेको माघ महिना भएकोले त्यसभित्रका पाटाहरू केके केलाइएका होलान् भन्ने जिज्ञासा जाग्नु अस्वाभाविक भएन । पढ्दै जाँदा महादेवका बहुलठ्ठीपूर्ण कहानी, तथाकथित देवताहरूको निचता, जेन्डर वायस्ड कथा पढ्दा कुरीकुरी लाग्नेजस्ता प्रसंग उल्लेख भएको रहेछ । यसबीच २९ पुसको अग्रिम पृष्ठमा छापिएको स्वास्थानी व्रतको पहिलो दिन शालीनदीमा स्नान गर्ने क्रममा हिन्दु नारीहरूको भिडको तस्विरमा प्रतिविम्बित स्वस्थानी व्रतप्रतिको अटुट श्रद्धा र भक्तिको स्मरण साथसाथै भयो । यसलाई एउटा धार्मिक तथा परम्पराप्रति मानिसको आआफ्नो दृष्टिकोणको बेजोड नमुना भन्नैपर्छ । जहाँसम्म लेखमा नारीको उल्लेख्य भूमिका त्यस व्रतकथामा छैन भन्ने लेखकको आशय छ, पौराणिक कथाहरू जुन कालखण्डमा लेखिए त्यसबखत अहिलेको जस्तो ३३ प्रतिशत नारीको सहभागिताको प्रावधान थिएन भन्ने कुरा बुझ्नुको साटो अर्को विकल्प छैन । महेशप्रसाद ढुंगानानयाँबानेश्वर, काठमाडौं"
"स्वास्थ्य, साहित्य र मुक्ति","ग्रेगोरी वर्षको एक्काइसौं शताब्दीका दुई दशक नबित्दै मानिसले मानिसको देह र उसका आवास छिटोछिटो भङ्ग गर्दैछन् । मानिस र उसको सम्मान गर्ने विचारका आधारहरू नै छिटोछिटो भत्किँंदै छन् । यो वर्षको पहिलो दिन अङ्ग्रेजी केन्द्रीय विभागका प्रतिभाशाली युवा शिक्षक र शिल्पी थिएटरले गरेको एउटा नौलो सेमिनारमा भाग लिएको थिएँ । त्यसको विषय देहसङ्कथन थियो । अहिले द्रुतगतिमा मानिसका देह र उसका आवास एकैसाथ भत्किँंदै छन् । त्यही ठाउँमा युवक र वयस्क डाक्टरहरू ज्यानको जोखिम मोलेर कहाँकहाँदेखि आएर थोरै साधनले अप्रेसन गर्दैछन्, जुन हेरेर म एक्लै रोएको छु । नेपालका भूकम्प पीडितका यस्तै दारुण जीवनमा नेपाली डाक्टरहरूले सेवा गरेका दृश्य देखेका छौं । सरकार, शक्तिउन्मत्त र निरङ्कुशहरूले भत्काएका मानिसका देहका महान संरचना, तिनले बस्ने घरहरूका क्षतविक्षत दृश्यहरू एकातिर छन् भने अर्कोतिर थोरै साधन लिएर तिनलाई फेरि जोड्ने कर्म गर्ने मानिसहरू छन् । थोरै आयामको भए पनि मलाई तिनका कर्ममाथि विश्वास लाग्छ । भूकम्प पीडितका राहतसमेत खाइदिने हरिपहरू राज्य चलाउने हुन्छन् । हजारौं वर्षदेखिका मानव सम्पदा, अस्पताल र बालकका स्कुलमाथि बम खसाल्ने दानवहरूसँग लड्ने ती महान डाक्टर र इन्जिनियरहरू, कमेडी खेल्ने धुर्मुस र सुन्तलीहरू, कवि र नाटक गर्नेहरू, सङ्गीत रचना गरेर भत्केका मानिसलाई राहत दिनेहरू देख्दा लाग्छ, सिर्जनशील कर्म रोकिएका छैनन् । जर्मन दार्शनिक मार्टिन हेदिगरको एउटा दर्शनले प्रभावित छु । ती भन्छन् मान्छे भनेको ऊ बसेको घरले परिभाषित छ । उसको त्यो देह पनि हो । त्यहाँ बसेर ऊ चराचर जगत, प्रकृति, आकाश र मनहरूसँग सम्बन्ध गर्छ । त्यो नै कविता हो । यी डाक्टर र निर्माण गर्ने मानिसहरू तिनै देह र घर भत्किएपछि जोड्ने संघर्षमा हुन्छन् । त्यसैले देह आवास र सानो जगत पनि हो । यस्ता दृश्य र चेतनाले प्रताडित मलाई सञ्जोग होला, एकजना युवकको फोन आयो । तिनको नाम विश्वप्रकाश शर्मा हो । मलाई तिनका अखबारमा छापिएका लेखहरू मन पर्छन् ।विश्वप्रकाश शर्माले झापाबाट फोन गरेर मलाई एउटा अनौठो निमन्त्रणा दिए । साहित्य महोत्सवहरू धेरै भइबस्ने चलन आएको बेला उनले र उनका त्यतैका समवयस्क राजनीतिक युवाहरूले एउटा नौलो किसिमको महोत्सवको आयोजना गर्ने भएछन् । ती त्यो भेलाको तयारीमा एकदम जुटिरहेको तिनको जोश र बोलीबाट थाहा हुन्थ्यो । त्यो माघ ८ गतेदेखि मेचीनगर झापामा ३ दिनसम्म हुने मेडिकल वा स्वास्थ्य महोत्सव थियो । त्यसलाई अङ्ग्रेजीमा मेडिकोसोसियल महोत्सव भने पनि हुने रहेछ । यी नेपाली काङ्ग्रेसका युवा भएकाले यो उनकै पार्टीका नेताहरू अनि शिविर चलाउनेहरूको कार्यक्रम हो कि भनेर जान मन गरिन । कुनै पनि दलका भेलाहरूमा म जान्न । तर तिनले तुरुन्तै भने, यो ती सबै कुराबाट मुक्त कार्यक्रम हो । सबभन्दा चाखलाग्दो त उनले त्यस महोत्सवमा साहित्यको पनि केही प्रतिनिधित्व होस्, सम्वाद होस् र उपस्थित सहभागीहरूले केही साहित्यिक कुरा र मेडिकल सम्बन्धका छलफल उठाउन् भनेर त्यस प्रयोजनको निम्ति साहित्यकार खगेन्द्र संग्रौला र मलाई निम्तो दिएका रहेछन् । तिनले अर्को कुरा पनि भने, यी युवाका जे विचार भए पनि समापन गर्ने स्वास्थ्यमन्त्री बाहेक त्यहाँ भाषण ठोक्न पार्टीका कोही मुख्य मानिसहरू आमन्त्रित हुने छैनन् । मलाई स्वास्थ्यमन्त्री गगन थापाका काम र तिनले डा गोविन्द केसीको सत्याग्रह र सम्बन्धित मेडिकल सुधारमा सक्रिय भएको अत्यन्त मन पर्छ । विश्वप्रकाशले भने, त्यस भेलामा भाषणभन्दा मेडिकल शिविर र उपयोगी क्रियाकलाप हुनेछन् । त्यसमा धेरै विषयमा विशेषता भएका मेडिकल डाक्टरहरू भेला हुनेछन् । खगेन्द्र संग्रौलासँग गएर यी मानिसहरूको जमातमा साहित्यिक सम्वाद गर्ने र मेडिकल र साहित्यको सम्बन्धमात्रै होइन, साहित्यमै स्वस्थताको विषयमाथि छलफल गर्ने आकर्षणले मलाई तान्यो र म सामेल हुने भएँ ।साहित्यले सामाजिक र भावनात्मक स्वास्थ्यसँग सरोकार राख्छ । आफ्नो चिकित्सक कर्मबाहेक आचार र न्यायका कुरालाई डाक्टरहरू पनि साहित्यकारले जस्तै शब्दमा प्रकाशित गर्छन् । एउटा सानो उदाहरण राख्छौं । सत्याग्रही डा गोविन्द केसीका लेख कान्तिपुरमा प्रकाशित भइआएका छन् । अर्कोतिर यो महोत्सवमा तत्सम्बन्धी छलफलको निम्ति जाने खगेन्द्र संग्रौला ख्यातिप्राप्त लेखक हुन् । तिनका लेख अखबारमा पनि प्रकाशित हुन्छन् । समानता छन्, उद्देश्यमा । लेखक खगेन्द्र संग्रौलाका विचार छापिने अखबार सूचनाका माध्यम हुन् । तर यी लेखक त्यो इन्फर्मेसन रेजिम वा सूचना संस्कृतिलाई प्रतिरोध पनि गर्छन् । उनी एउटा सद्भाव भएका डाक्टरजस्तै आफ्ना लेखमा मानिसको कल्याणको निम्ति शब्द लेख्छन् । खरो पनि लेख्छन्, जुन कतिलाई कडा लाग्छ, देखिएको छ । तर तिनले छानेका शब्द र भाषिक कलेवरमा भेटिने स्वस्थ परिवेशको आग्रह भने सिर्जनशील अराजकतातिर लाग्ने साहित्यिक काल्पनिकी हो, जो शब्द लिन्छ, सूचनाको रेजिमभित्र पस्छ, तर स्वतन्त्र प्रयोग गर्छ । इन्फर्मेसन माध्यमको शक्तिशाली चरित्रसँग प्रतिरोधी चेतनाले सम्वाद गरेन भने सिर्जनशील लेखक सूचनाको जगतभित्र अरूहरू जस्तै अन्तध्र्यान हुन्छ । प्रतिरोध नकारात्मक विषय होइन, यस्ता लेखकको, शब्दको ऊर्जा रक्षा गर्ने तरिका हो, अनि त्यो साहित्यिक अन्तर्यमा पस्ने एउटा आधार हो । अर्कोथरी विश्लेषणले सूचनाभित्रबाट तथ्याङ्कका आधार राखेर विश्लेषण गर्छन् । ठाउँ नभएकोले आजकल मैले पढिबस्ने, विभिन्न विचारका थोरै विश्लेषकका नाम लेख्छु । तिनमा कृष्ण खनाल, हरि रोका, राजेन्द्र महर्जन, चैतन्य मिश्र, ध्रुव कुमार, मैना धिताल र अच्युत वाग्लेका लेखले सामाजिक स्वास्थ्यलाई ठाडै सम्बोधन गर्छन् । साहित्यिक हुन् खगेन्द्र संग्रौला, जो आफ्नो स्वतन्त्र लेखलाई निबन्धको रूप दिन्छन् । ती राजनीतिज्ञका चरित्रदेखि अन्तरे उत्तरआधुनिकतासँग पनि अन्तर्सम्वाद गर्छन् । ती मिडियाका मानकको प्रतिरोध पनि गर्छन्, प्रयोग पनि गर्छन् । यो निकै गहिरो र छलफल चाहिने विषय हो । तर सबैको लक्ष्य सामाजिक र मानवजनिन स्वस्थता हो । डाक्टरहरू सोझै मानिसका देहमाथि काम गर्छन् । लेखक र विश्लेषक देहसम्म पाठ लेखेर पुग्छन् । धेरै जनको कल्याण होस्, मानिसले सेवा पाउन्, किनभने उपचार भावनात्मक र शैक्षिक प्रतिक्रिया पनि हो, सस्तो र सजिलो गरी मेडिकल शिक्षा प्राप्त गरुन् जस्ता विषयहरूले मेडिकल अभ्यास गर्ने र कलात्मक कर्म गर्ने साहित्यकारलाई जोडिदिन्छन् । साहित्यकारहरू अखबारमा व्यङ्ग्य, हास्य र सिर्जनशील विधागत रचना छापेर स्वास्थ्यको भावनात्मक पक्षलाई सम्बोधन गरिरहेछन् । लेखमा मिडियालाई मात्र लिएको हुँ ।साहित्य र मेडिकल वा स्वास्थ्यको सम्बन्ध एक अत्यन्त चाखलाग्दो विषय हो । मेडिकल र साहित्यको आरोग्य अनि बृहत मानवताको भावनात्मक वृत्तमा भेट हुन्छ । नेपालमा मेडिकल डाक्टरहरूले सामाजिकमात्र होइन, राजनीतिक परिवर्तनका बेला पनि ठूलो भूमिका खेलेका छन् । म नेपालमा डाक्टरहरूको विषयमा अनेकौं कुराले तरङ्गित भएको मानिस । २०४६ र ०४७ सालको राजनीतिक परिवर्तनमा डाक्टरहरूले खेलेको साहसिक र मानवीय भावनाजनिन भूमिका साहित्यिकहरूका त्यस्तै भावनासँग एकाकार भएका थिए । डाक्टरहरूले जीवन भरेका स्पन्दन छन्, हामीसँग । राजा महेन्द्र र वीरेन्द्रको पालामा डाक्टरहरूले मेडिकल आचारमा रहेर बन्दी उपन्यासकार विश्वेश्वरप्रसाद कोइरालाको स्वास्थ्यबारे निर्भिक भएर आफ्ना मेडिकल विचार दिए, जसले गर्दा उनको जीवन बाँच्यो । ती डाक्टरबारे बीपीले आफ्नो आत्मसंस्मरणमा लेखेका छन् ।म युवा पुस्तासँग डाक्टर र भावनाका तरङ्ग भेटेको अवसर सम्झिन्छु । साउन २०७३ को एक शनिबार डा केसीको समर्थनमा निस्केको युवाहरूको विशाल जुलुसमा म सामेल भएको थिएँ । एउटा अनौठो तरङ्ग थियो, त्यहाँ । लेखक, पत्रकार गिरीश गिरी मसँग कुरा गर्दै त्यो युवाहरूको प्रवाहमा साथै हिंँड्दा मैले उनको प्रश्नको उत्तरमा एउटा प्रसङ्ग उठाएँ । मूलधारमा राज्यका नीति बनाएर चल्नेहरूभन्दा भिन्न एउटा शक्ति छ, जसलाई सेलुलर इनर्जी भन्छन्, विद्वान अर्जुन अप्पादुराई । त्यो शक्ति मेरो विचार र अनुभवमा युवा पुस्ताले राम्ररी बुझेका छन् र त्यसको प्रयोग गर्छन् (सेतोपाटी, साउन १३, २०७३) । डा केसीको सत्याग्रह र युवाहरूको जागरणका शक्तिको एउटा भेट्ने थलो त्यो शक्तितरङ्ग हो । मेचीनगरमा यो महोत्सव आयोजना गर्नेहरूको तरङ्ग पनि त्यही हो भन्ने मलाई लागेको छ ।पश्चिमी साहित्यमा गोथिक शैलीमा निकै कथानक लेखिए । विशाल र अनौठा दरबारमा भेटिने नायकहरू, तिनका अर्धमानवीय चरित्र, रहस्य र खतरा विषयमा लेखिएका कथा हुन् ती । हाम्रा साहित्यमा पनि त्यस्ता कथा छन् । नेपाली मानसिकता र अवस्थाले गर्दा यहाँ रोगका चरित्र गोथिक उपन्यास र कथाका काल्पनिकीजस्तै बसेका हुन् । नेपाली डाक्टरहरूले देश र बाहिरबाट आएर ती रोग कल्पनाका रहस्यमय महलभित्र छिरेर मुटुका अप्रेसन गरे र अरू अनेकौं भयानक रोगका उपचार गर्दै मानिसलाई भयपूर्ण रहस्यका महलबाट बाहिर निकाले । तर सफलता र लगनशीलता सबै एकनास भने छैनन्, जसरी साहित्यमा ती हुँदैनन् । सिर्जना र सेवा गर्ने बीचको आसन्नताले साहित्य र मेडिसिनमा सृष्टिको वाञ्छित साझा हुरी उठाउँछ ।"
हतारमा बिगार्ने काम नगरौं,"गाउँपालिका, नगरपालिका तथा विशेष, संरक्षित वा स्वायत्त क्षेत्रहरूको संख्या तथा सीमाना निर्धारण आयोगले प्रतिवेदन पेस गरिसकेको सन्दर्भमा वर्तमान स्थानीय निकायहरू नगरपालिका, गाउँ विकास समिति र जिल्ला विकास समितिले गर्दै आएका कामकारबाही तथा प्रस्तावित नगरपालिका तथा गाउँपालिकाको निर्वाचन र सञ्चालनको संक्रमणकालीन व्यवस्था समेतका सन्दर्भमा केही सवाल उब्जिएका छन् ।यस आयोगले छोटो समयमा प्रतिवेदन बुझाएको विषय उल्लेखनीय छ । यति ठूलो काम हतपतमा गर्दा न्यायोचित हुन नसकेका विषयहरू सम्बोधनको पहल पनि कुनै कोणबाट भइरहेको होला । सरकारले दिएको मापदण्ड पुरा भएनभएको हेरेर छिट्टै वर्तमान स्थानीय निकाय भंग हुने र एकपटक स्थिति लथालिङ्ग होला कि भन्ने ठूलो चिन्ता व्याप्त छ । आयोगले निर्धारण गरेको संख्या र सिमाना कायम गर्न सरकारलाई आधार भए पनि त्यसभित्रका वडाहरूको विभाजन संघीय कानुनद्वारा गनर्ऽपर्ने अर्को संवैधानिक व्यवस्थातर्फ धेरै कमको ध्यान गएको देखिन्छ । संघीय कानुन बनाउने अधिकार यस रूपान्तरित संसद्लाई भए पनि तयारी प्राय: शून्य रहेको अवस्थाले यसको प्रक्रियामा समय लाग्ने देखिन्छ ।संविधानत: अब स्थानीय तह भनेका गाउँपालिका, नगरपालिका र जिल्लासभा हुन् । विकास प्रवाहको केन्द्रविन्दु जिल्लाको राजनीतिक हैसियतलाई सन्तुलित विकासका लागि समन्वयमा मात्र सीमित राख्न खोजिएको विषय अर्को संवेदनशील पक्ष छ । जिल्लाको कुरा गर्दा प्रतिगामी भइएला भन्ने डर धेरैलाई छ । स्थानीय स्वायत्तताका पक्षपाती हामीले प्रत्यक्ष निर्वाचित स्थानीय जनप्रतिनिधिलाई बढी उत्तरदायी बनाइने विषय सर्वस्वीकार्य छ । तर प्रदेशहरू स्थापना भई संस्थागत हुन नसकिरहेको अवस्थामा जिल्ला तहलाई कमजोर बनाएर पुन: केन्द्रीकृतको अभ्यास पो हुँदैछ कि शङ्का गर्ने ठाउँ देखिन्छ । अर्को नयाँ बन्ने राजनीतिक इकाइको स्थापना र संस्थागत विकास नभइकन जिल्लालाई कमजोर बनाउने विषय किमार्थ विकेन्द्रीकरणको पक्षपाती हुन सक्दैन । संघीय कानुनको रूपमा स्थानीय शासन ऐन ल्याएर स्थानीय स्वायत्त शासन ऐन २०५५ लाई प्रतिस्थापन गर्न खोजिएको छ । स्थानीय स्वायत्त शासन ऐन आउने बित्तिकै जिल्लास्थित कार्यालय जिल्लाको विषयगत शाखा हुनुपर्ला भन्ने डरले रातारात डिभिजन कार्यालय भएजस्तो स्थानीय तहलाई उपभोग गर्दै आएका अधिकारहरूसमेत अन्य ऐनहरूले तान्ने सम्भावना देखिँदैछ । प्रस्तावित ऐनमा स्थानीय तहका कर्मचारीहरू खटाउने व्यवस्था गरिँदैछ । स्थानीयताको यति धेरै बहस भइरहेको विषय लोकसेवा आयोगलाई थाहै छैन, सयौंको संख्यामा आवश्यकताको विज्ञापन गरिँदैछ ।प्रस्तावित इकाइहरूको चुनाव प्रयोजनका लागिमात्र हुनुपर्छ । अहिलेको संरचनालाई चुनावअघि बिगारेर अस्तव्यस्त नहोस् भन्ने सबैको चाहना हो । स्थानीय तहको पुरानै संरचनामा चुनाव गर्दा केही संवैधानिक जटिलतालाई देखाएर राम्रोसँग तयारी नगरी नयाँमा जान खोजिएको छ । एक पटक मौजुदा स्थानीय निकायकै चुनाव गर्ने कुरा संविधानको संक्रमणकालीन व्यवस्थामा छ । एक पटक यसै संरचनामा चुनाव नगर्दा पनि संविधानको एउटा धाराको कार्यान्वयन नहुने दखिन्छ । त्यो प्रावधान त्यसै राखिएको पनि हैन होला । कतिपय अवस्थामा पुनर्संरचित इकाइको केन्द्र जिल्ला सदरमुकाम जानभन्दा अपायक पर्ने देखिएको छ । यस अवस्थालाई सम्बोधन गर्ने एउटामात्र उपाय हो सडक यातायातको द्रुत विकास, जुन रातारात हुने विषय होइन । स्थानीय निर्वाचन नहुँदाको अवस्थामा विभिन्न सामाजिक जवाफदेहिताको औजारको प्रयोगबाट स्थानीय निकायहरू धेरै हदसम्म जवाफदेही भई कार्य गरिरहेका छन् । नागरिक वडामञ्च, सचेतना केन्द्र, सामाजिक परीक्षण, सार्वजनिक परीक्षण, सार्वजनिक सुनवाइ, नागरिक बडापत्र र न्युनतम सर्त तथा कार्यसम्पादन मापनजस्ता संस्था तथा पद्धतिले नगरपालिका, गाउँ विकास समिति र जिल्ला विकास समितिलाई नागरिकप्रति धेरै हदसम्म जवाफदेही बनाउने प्रयास सराहनीय छ । गाउँपालिका र नगरपालिका क्षेत्र विस्तार भएको सन्दर्भमा ती तहहरूको केन्द्रमा भौतिक पूर्वाधार निर्माण र त्यसको संस्थागत क्षमता विकास र निर्वाचन नभएसम्म अहिलेकै स्थानीय निकायहरूले साविक अनुसारै काम गर्ने वातावरण तथा व्यवस्था गर्नुपर्ने देखिन्छ । योजना तर्जुमा तथा कार्यान्वयन प्रक्रिया रोकिनु हुँदैन । स्थानीय निकायहरू योजना तर्जुमा प्रक्रियाको चरणमा छन्, रातारात केही भइहाल्ला र हाइसञ्चो होला भन्ने कर्मचारीको मानसिकता पनि व्याप्त छ । स्थानीय जनप्रतिनिधिको निर्वाचन नभई लोकतन्त्रको मेरुदण्डमा प्रहार भइरहेको सन्दर्भमा फेरि अहिले पुन:संरचनाको कारण देखाएर थप १०, २० वर्ष स्थानीय जनप्रतिनिधिविहीन बनाउने दुस्साहस नगरौं । खरिदार स्तर कर्मचारीले एकभन्दा बढी गाविसको सचिव भएर काम गरिरहेको अवस्थामा नयाँ इकाइमा आवश्यक पर्ने ७० भन्दा बढी कर्मचारीको व्यवस्था र व्यवस्थापन भन्दाभन्दै कसरी गर्न सकिएला ? लामो समय स्थानीय नेतृत्व अभावमा कस्तो संस्थागत क्षमताको अपेक्षा गर्न सकिएला ? निजामती कर्मचारी स्थानीय सेवामा जान अवश्य मान्ने छैनन् । स्थानीय निकायमा काम गर्ने कर्मचारीलाई दोस्रो दर्जाको बनाइरहेको सन्दर्भ पनि स्थानीय स्वायत्तताको प्रश्नसँगै मडारिएर आउनेछ । फेरि काजमा खटाउने नाममा केन्द्रीय नियन्त्रण निश्चित रूपमा हाम्रो परिकल्पना होइन । स्थानीय निकायका कर्मचारीलाई कार्यकारी नेतृत्व नदिनेगरी भइरहेको संक्रमणकालीन व्यवस्था बाहिर आउने बित्तिकै विरोधको सामना गर्नु पर्नेछ । यसको कुशल व्यवस्थापनको खाका तयार गर्न समय लाग्छ । हतारमा बिगार्ने काम नगरौं । आयोगले गरेको सिमाना र संख्याअनुसार नै हुनुपर्छ भन्नुलाई अग्रगामी हुन्छ, अन्यथा प्रतिगामी हुन्छ भन्नु गलत हो । आयोगलाई दिएको मापदण्डमा वडा टुक्र्याउने अधिकार थिएन । एउटा गाविसभित्र अर्को गाविस परेको जस्तो अवस्था यो संरचनाले सम्बोधन गर्नसकेको छैन । यसले गर्दा पनि कतिपय अव्यावहारिक अवस्था यथावतै छन् । व्यापक अन्तरक्रिया भएको छैन, बरु राजनीतिक जोडघटाउ भएकाको विचार बाहिर आइरहेका छन् । राजनीतिक जोडघटाउमा निर्वाचन टार्न पाइँदैन । लोकतन्त्रको आधारस्तम्भ स्थानीयता हो । पञ्चायतमा समेत हुने गरेको स्थानीय निर्वाचन यति लामो समयसम्म हुन नसक्नु दुर्भाग्यपूर्ण छ । जनचेतना, आर्थिक समृद्धि र आत्मनिर्भरताका लागि थुप्रै कार्य गर्न बाँकी छ । नयाँ संरचनामा निर्वाचन तत्काल सम्भव छैन । किनभने मतदाता नामावली, कानुनी तथा प्रशासनिक तयारीका लागि निकै समय लाग्नेछ । अहिलेकै अवस्थामा नयाँ संरचनामा निर्वाचनको वकालत गर्नु भनेको अरू केही वर्ष निर्वाचन नगर्न बल पुर्याउने विषयमात्र हो । एक पटक अहिलेकै संरचनामा निर्वाचन गर्ने विषय संविधानमा त्यसै राखिएको अवश्य होइन, संविधानको कार्यान्वयन यसैबाट सुरु गर्नुपर्छ । सबै यो चाहन्छन्, तर बिरालाको घाँटीमा कसले घन्टी बाँध्ने ? अलोकप्रिय भइएला भन्ने डर छ ।डा न्यौपाने जिल्ला विकास समिति महासंघ नेपालको कार्यकारी महासचिव हुन् ।"
आवेशमा गरिने निर्णयको परिणाम,"धेरै नेपालीले अमेरिकी राष्ट्रपतिको सपथग्रहण समारोह लाइभ हेरे । हामीले पनि हेर्यौं । श्रीमती ट्रम्पले दुई हातले बोकेको बाइबल राष्ट्रपति निर्वाचित डोनाल्ड ट्रम्पले एक हातले छोए । अर्को हात उठाए र प्रधानन्याधीशको भनाइ पछ्याए, म अन्तरमनले सपथ गर्छु कि मैले अमेरिकी राष्ट्रपतिको कार्यालयलाई इमानदारपूर्वक सम्हाल्नेछु, अमेरिकी संविधानको संरक्षण, रक्षा र बचावटमा मेरो क्षमताको उच्च प्रयोग गर्नेछु । भगवान्, यसमा मलाई सहयोग गर । त्यसपछि उनले देशवाशीलाई सम्बोधन गरे । टुंगाउने क्रममा भने, गड ब्लेस यु, गड ब्लेस अमेरिका । ट्रम्पले मात्र होइन, ४ वर्ष पहिले बाराक ओबामाले पनि ठीक त्यस्तै गरेका थिए । उही सपथ, उसरी नै भगवान् पुकार्दै भाषण अन्त्य । अमेरिकामा राष्ट्रपति कार्यकारी शक्ति हुन् । त्यो पावर नेपालका प्रधानमन्त्रीलाई छ । आउनुहोस्, हाम्रा प्रधानमन्त्री पुष्पकमल दाहाल प्रचण्ड को सपथग्रहण समारोहमा फर्किऔं । राष्ट्रपति विद्यादेवी भण्डारीले ईश्वर, देश र जनताका नाममा भन्दा दाहालले ईश्वर शब्द उच्चारण गरेनन् । अघिल्ला प्रधानमन्त्री केपी शर्मा ओलीले पनि त्यसै गरे । बाराक ओबामाहरूले गर्वसाथ दोहोर्याइरहने शब्द गड हाम्रा प्रधानमन्त्रीहरूले उच्चारण गर्न समेत किन हीनताबोध महसुस गरे ? बाइबल छोएर कसम खाने त्यही देशकी राजदूतले नेपालमा दसैंको टीका लगाइन्, हाम्रा प्रधानमन्त्रीचाहिँ किन लजाए ? यस्तै हीनतावोधले हामी विकास र सभ्यतामा पछि परेका हौं । हाम्रा लुम्बिनी र पशुपतिनाथ धार्मिक पर्यटनका अथाहा सम्भावना भएका थलो हुन् । धर्मप्रतिको निकृष्ट सोचका कारण तिनको उपयोगबाट देशको कीर्ति राख्न र पैसा फलाउन हामीले सकेका छैनौं । यदि हामी पूर्ण नास्तिक भयौं भने हाम्रा सभ्यता र संस्कृति मर्नेछन् । संस्कृतिसँग धर्म जोडिएको छ । हाम्रा मन्दिर, गुम्बा, चैत्य र मस्जिदहरू पूजाप्रार्थना गर्ने थलो मात्र होइनन् । कला र सभ्यताका अनुपम धरोहर पनि हुन् । सामान्यज्ञानमा मन्दिरै मन्दिरको सहर भनेर काठमाडौंलाई उपमा दिइएको छ । यो नेपालीका लागि गर्वको विषय हो । हरेक मन्दिरमा एउटाएउटा इतिहास बसेको छ । अहिले धेरैलाई मतलब नहोला, भविष्यका लागि ती ठूला सम्पदा हुन् । अध्ययन अनुसन्धानका विषय हुन् । यसरी नै आस्तिकताको पराकाष्ठ बढ्दै गयो भने जसरी कुनै आवेशमा सालिकहरू तोडिए, उसरी नै अर्को आवेशमा मन्दिर भत्काएर सुपरमार्केट बनाउन बेर छैन । हाम्रा राजनीतिज्ञहरूको भर पनि छैन । हाम्रा धर्मका मर्महरू जब मर्दै जान्छन्, राष्ट्रमाथि बाहिरी हस्तक्षेप बढ्न सहयोग पुग्छ । सरकार र मुद्रा मात्र भएर राष्ट्र बन्दैन । राष्ट्र बन्न राष्ट्रिय भावना पनि चाहिन्छ । विविधतामा एकता हाम्रो मौलिकता हो । तर, त्यसलाई जगेर्ना गर्न नसक्दा हामीले आफ्ना पहिचान गुमाउँदै गएका छौं । उदाहरणका लागि यहाँ किरात धर्मको खोइ संरक्षण र सम्बद्र्धन भएको ? थारु समुदायको मौलिक धर्म के हो ? थकाली समुदायले कस्तो धर्म मान्छन् ? शेर्पाको धर्म र संस्कृति देशको मूलधारमा किन आउन सकेन ? चमार, मुसहरजस्ता अति पिछडिएका जातिको धर्म खोज्नु राज्यको दायित्व र कर्तव्य होइन ? यस्ता कुरा राष्ट्रिय चर्चा र चासोका विषय किन हुँदैनन् ? उल्टो गरिब र विपत्तिपीडित भएको ठाउँमा किन बाहिरिया धर्मले किन जरो गाड्छन् ? वास्तविकता यो हो कि गरिब र पीडित प्राय: सीमान्तकृत समुदायकै हुन्छन् । दु:खको कुरो तिनको धर्म, संस्कृति र सभ्यता मर्दैछ । किनकि, त्यहाँ राहतको प्याकेटमा अर्कै धर्मको ग्रन्थ प्याक गरेर बाँडिन्छ । यस्ता घटना धेरै छन् । जसले गाँस, बास, कपास दिन्छ, बँचाउछ, दु:खमा हेर्छ, त्यही भगवान् हो । सर्वसाधारणले त्यही ठान्छन्, भटाभट धर्म परिवर्तन गर्छन् ।पश्चिमाले आफ्नो धर्मलाई विश्वव्यापी गर्न चाहन्छन् । हामी आफूसँग भएकालाई सुषुप्त पार्न खोज्छौं । धर्म मान्नु स्वतन्त्रता हो । नमान्नु पनि स्वतन्त्रता । लोकतन्त्रमा फेर्न पाउनु पनि स्वतन्त्रता हो । तर, फेर्ने र फेराउने तरिका लोकतान्त्रिक नै हुनुपर्छ । भूकम्पपीडितका बस्तीमा जानुहोस्, अझै सरकार राम्ररी पुगेको छैन । दुई बोरा चामल, दुई हजार रुपैयाँ र मुस्कानसहित दुई शब्द जसले ल्याएर आयो, उसले टोलटोलमा चर्च बनाइदियो । प्रार्थना गर्न सिकायो । अर्कै संस्कृतिमा छिरायो । दसैंमा टिका लाउन छोराछोरी आउँदा बाउआमालाई नलगाउने बनाइसक्यो । के राहतसँग धर्म साट्न मिल्छ ? मिल्दोरहेछ । किनकि, हाम्रो देशमा धर्मसम्बन्धी प्रस्ट नीति छैन । धर्मनिरपेक्षता त्यो होइन, जसमा धर्मका नाममा जसलाई जता ओल्टाइपल्टाइ गर्न पनि पाइयोस् । प्रलोभनमा पारेर, दु:ख बाँडेर, साथ सहयोग दिएको नाटक गरेर धर्म परिवर्तन गराउन पाउनु हाम्रो संविधानको मर्म हो र ? होइन भने किन त्यो सम्भव भइरहेको छ ? हुनसक्छ जब हामीले आफ्नो घरलाई छाडिदिन्छौं, पाटी बनाउँछौं, नि:सन्देह अरू आएर बस्छन् । फिक्री गर्नु बेकार छ । चन्द्रमा टेकेको, हजारौं वैज्ञानिक जन्माएको, अन्तरिक्ष अध्ययनमा पकड जमाएको नासा चलाएको अमेरिकाका राष्ट्रपतिले चर्चमा बाइबल छोएर भगवान्को कसम खान्छन् । थाहा छैन, हामी त्यसभन्दा माथि कहाँ पुग्यौं ? किन हामी ईश्वर शब्द लिन सक्दैनौं ? किनकि, हामी सबै काम आवेशमा गर्छौं । आवेशमा जनयुद्ध गर्यौं, बेकारमा हजारौं मार्यौं । देशलाई दसकौं पछि पार्यौं । आज धर्मका नाममा अर्को आवेश देखाइरहेका छौं । हाम्रो देश पछि पर्नुको कारण यो हुनसक्छ, कतै हामी अलि बाठा पो भयौं कि ? बढ्ता बाठा भएकैले अलि धेरै बल्ड्याङ लडेका पो हौं कि ? सोचौं बेलैमा, चेत खुल्दा ढिला भइसकेको नहोस् । धर्म जुनसुकै अपनाऔं, विवेकले अपनाऔं ।"
कांग्रेसको धारणा के हो ?,"नेपालको संविधान २०७२ घोषणा भइसकेपछि देशको मुहार फेरिनेछ भन्ने जनविश्वास बढेको थियो । तर संविधान जनतासामु पस्किसकेपछि मुलुकको अवस्था झन् अन्योलग्रस्त बन्न पुग्यो । संविधान घोषणा भएको एक वर्ष भइसक्दा पनि यसको कार्यान्वयनको साटो सहमति भएका विषयमाथि समेत गम्भीर आपत्ति हुनथालेको छ । संविधान घोषणा भएको पहिलो बैठकबाट नै संशोधनको प्रस्ताव आउन थाल्यो । अन्य मुलुकको उदाहरण हेर्ने हो भने पनि संविधान घोषणा भएको सुरुका केही वर्ष कठिन हुने गरेको पाइन्छ । संयुक्त राज्य अमेरिकामा संविधानमा जति परिवर्तन भयो, सन् १७८५ देखि १७९० सम्मको सुरुवाती ५ वर्षमै भयो । छिमेकी राष्ट्र भारतमा पनि ल्यान्ड रिफर्मेसनमा धेरै समस्या उत्पन्न भएका थिए । भारतको संविधान १ सय १ चोटी संशोधन भएको छ । नेपालको सन्दर्भमा संविधान नै जनताको संविधान नभएको आवाज हिमाल, पहाड र तराईबाट आउन थाल्यो । उसो भए नेपालको संविधान कसका लागि त ? सामान्य जनताले नै संविधानका त्रृटि औँल्याउन थालेका छन् । संविधान निर्माण सजिलो विषय होइन । यसमा लेखिएका प्रत्येक हरफ जनताको भविष्यसँग जोडिएको हुन्छ । त्यसैले बाधाअप्ठेरा आउनु स्वाभाविक हो । नेपाली कांग्रेसले संविधान निर्माणमा ठूलो भूमिका खेल्यो र कार्यान्वयनमा पनि महत्त्वपूर्ण भूमिका खेल्न सक्नुपर्छ । संविधान निर्माणका बेलादेखि नै प्रमुख मधेसवादी दलहरू प्रक्रियामा संलग्न भएनन् । लामो समयदेखि दक्षिण भूभाग आन्दोलित छ, अशान्त छ । मधेसका जनताको संविधानप्रति धेरै असन्तुष्टि छ । प्रदेशको सीमांकनको विषयमा मधेसी जनता सकारात्मक छैनन् । निर्वाचन क्षेत्र र नागरिकताका विषयमा पनि समस्या छन् । कांग्रेस सम्मिलित यो सरकारले संविधान संशोधनको प्रस्ताव संसद्मा पेस गर्यो । प्रदेश नम्बर ५ मा केही हेरफेर गरिने प्रस्ताव आयो र त्यो भूभाग आन्दोलित बन्यो । बुटवल बजार आन्दोलनको केन्द्रबिन्दु बन्यो । कांग्रेस केन्द्रीय सदस्य चन्द्र भण्डारीले आमसभामा सम्बोधन गर्न भ्याए । उनले प्रदेश ५ टुक्र्याउन नपाइने बताए । आन्दोलनको प्रवृत्ति हेर्दा यस्तो लाग्थ्यो, प्रदेश नम्बर ५ भारतको कुनै राज्यमा गएर गाभिने भयो । अर्का केन्द्रीय सदस्य गुरुराज घिमिरेले सामाजिक सञ्जाल फेसबुकमा लेखे, ५ विकास क्षेत्रलाई नै ५ प्रदेशको संरचनामा लैजानुपर्छ । उता, वरिष्ठ नेता खुमबहादुुर खड्काले ९० प्रतिशत हिन्दु भएको मुलुक नेपाललाई हिन्दुराज्य घोषणा गर्नपर्छ भन्ने आवाज जोडतोडले उठाएका छन् । पार्टीका केन्द्रीय नेताको यस्तो गतिविधिले कांग्रेसप्रतिको नैतिकता बिर्संदै गएको स्पष्ट हुन्छ । पार्टीको निर्णयलाई कार्यान्वयन गर्ने र जवाफदेही बनाउने नेतृत्व वर्गले नै हो । तर पछिल्लो समय कांग्रेसभित्र ध्रुवीकरण बढेको छ । धर्मनिरपेक्षता, संघीयता र गणतन्त्रमा हामी कोही पनि पछाडि हट्न सक्दैनौं । धर्म भजाएर राजालाई विष्णुको अवतार मान्नु, शासन एउटा राजामा केन्द्रित हुनु, प्रशासन केन्द्रीकृत हुनु, धार्मिक मूल्यमान्यताका नाममा मानिसबीच विभेद हुनु आदि कारणले मुलुक पछाडि पर्दै आएको थियो । धर्म व्यक्तिको व्यक्तिगत आस्था र विश्वासको कुरा हो । जोकोही आफ्नो विवेकले जुनसुकै धर्म अपनाउन सक्छ । तर बहुधर्म, बहुसंस्कृति भएको राष्ट्रलाई कुनै एक धार्मिक राष्ट्र घोषणा गर्नु न्यायोचित नहोला ।हिजो प्रजातन्त्र आएपछि बीपी कोइराला नेतृत्व र विचारमा मुलुकले नयाँ बाटो लिँदै थियो । राणा र राजामा केन्द्रीकृत सत्ता खोसियो, विर्ता उन्मूलन गरियो । धेरै सुधार र क्रान्तिकारी कार्य हुँदै थिए, तर बीचमा राजा आए र प्रजातन्त्र मासेर पञ्चायती व्यवस्था ल्याए । इतिहासले सिकाएको पाठबाट हामीले गणतन्त्र, धर्मनिरपेक्षता र संघीयता अपनाएका हौँ । आज कांग्रेसका नेताले नै परिवर्तनलाई स्वीकार्न नसकेको हो कि जस्तो देखिँदैछ । संघीयताको सार र अर्थ स्थानीय स्रोतसाधनको प्रयोग स्थानीय स्तरबाटै हुने र विकास निर्माण पनि स्थानीयले नै गर्ने भन्ने हो । निश्चय नै संघीयता सीमांकनको कुरा सहज होइन, यसमा स्थानीय भावना कतातिर जोडिएको छ, त्यसलाई ख्याल गर्नुपर्ने हुन्छ । तर जनभावनाको नाममा हामी अति कट्टर हुनु पनि हुँदैन । हामी नेपालीबीच भावना नमिल्ने र मिलाउन नसकिने भन्ने कुरा समग्र नेपालीको भावनासँग बाझिन्छ । त्यसैले सीमांकनका विषयमा हामीले कहीँ कतै सम्झौता गर्नुपर्ने पनि हुनसक्छ । तर हिमाल, पहाड र तराई बीचको एकत्व भावनामा खलल पुर्याउनु हुँदैन । संघीयता त विकास निर्माण र स्थानीय स्तरमै सेवा लिनलाई हो । भावनाको कुरा त हामी सबै नेपालीमै छ त अब सानो टुक्रा तराई पहाडी प्रदेशमा गाभिन नमान्ने, सानो टुक्रा पहाडिया भएको ठाउँ मधेसमा गाभिन नमान्ने, यो त समग्र राष्ट्रभावसँग सुहाउँदो कुरा भएन ।यसर्थ पछिल्लो समय नेपाली कांग्रेसका केही जिम्मेवार नेताबाट जस्ता अभिव्यक्ति आएका छन्, त्यसले भविष्यमा पार्टीप्रति नै आम नागरिकको वितृष्णा बढ्ने खतराको संकेत गरेको छ । पार्टीको संस्थागत निर्णयमा पदाधिकारीदेखि कार्यकर्तासम्मको बोलाइ र गराइ एक हुनुपर्छ । यसरी नै पार्टी बलियो बन्ने हो । केही दिन पहिले एक टेलिभिजन कार्यक्रममा कांग्रेस महामन्त्री शशाङ्क कोइरालाले सीमांकनको विषयमा गहिरो धारणा व्यक्त गरे । उनको भनाइ थियो, हामीले पर्याप्त अध्ययन नै नगरिकन संघीयतामा प्रवेश गर्यौं । त्यसैले अहिले विकराल समस्या निम्तिएको हो । अध्ययन नै नगरी कांग्रेसको घोषणापत्रमा ७ प्रदेश कसरी तयार गरियो ? हुन त संविधान धार्मिक ग्रन्थ होइन, जसलाई पुनर्लिखित गर्न नमिलोस् । संघीयताले स्थानीयको विकास र सेवालाई ध्यान दिने हो, यसमा विविध कुरालाई केलाउनुपर्ने हुन्छ । ढिलै भए पनि अध्ययनको आवश्यकता महसुस भएको कुरालाई हामीले स्वागत गर्नुपर्छ । संविधान निर्माण क्रममा राजनीतिक दलको निर्णयबाहेक कति विज्ञको सरसल्लाह लिइयो ? हामीले यसमा पनि केही पुनर्विचार गर्नुपर्ने हुनसक्छ । संविधान घोषणासँगै थारु, मधेस कतिपय जनजाति असन्तुष्ट देखिए । हिजोको संविधानसभामा उनीहरूको उपस्थिति अल्पमतको रहे पनि उनीहरूको असन्तुष्टिमा कुनै दम नभएको भन्ने होइन । विकेन्द्रीकृत लोकतन्त्रलाई संस्थागत गर्न स्थानीय निकायको निर्वाचनको जिम्मा संघलाई दिनुपर्छ । संविधान निर्माण प्रक्रियालाई राजनीतिक दर्शनले निर्देशित गर्नहुन्न पनि भनिन्छ । प्रदेशको नाम कुनै जात, धर्मलाई प्रतिविम्बित हुने किसिमले गर्दा जातीय द्वन्द्व निम्तिने खतरा बढ्छ । त्यसैले विविधता भएको समाजमा प्राकृतिक सम्पदा जस्तै हिमाल, नदी आदिको नामबाट प्रदेशको नाम राख्न सकिन्छ । पछिल्लो समय संविधान संशोधन क्रममा बढिरहेको द्वन्द्वलाई बौद्धिक जमातको संलग्नताले मात्रै निर्मूल पार्न सक्छ, जो दलगत स्वार्थदेखि माथि उठेको छ ।"
बिजुली चोर्दाचोर्दै १३ पक्राउ,"नेपालगन्ज पछिल्लो समय चुहावट नियन्त्रणमा लागेको विद्युत्् प्राधिकरणले चोरीमा संलग्नलाई पक्राउ गर्नेक्रम बढेको छ । फत्तेपुरका विभिन्न वडामा विद्युत्् चोरीमा संलग्न १३ जनालाई प्राधिकरणको टोलीले पक्राउ गरेको हो । उनीहरूलाई १ लाख २५ हजार रुपैयाँ जरिवाना लिएर छाडिएको छ । यसअघि माघ ३ मा पनि १७ जना विद्युत्् चोरी गर्दागर्दै पक्राउ परेका थिए । उनीहरूबाट १ लाख ७५ हजार रुपैयाँ हर्जाना असुल गरिएको थियो । पुस २१ मा पनि प्राधिकरणको टोलीले जयसपुरबाट ८ जनालाई विद्युत्् चोरी गरिरहेका बेला पक्राउ गरी २ लाख रुपैयाँ जरिवाना गराएको थियो । प्राधिकरणले माघमा मात्रै विद्युत्् चोरीमा संलग्न ३० जनालाई पक्राउ गरिसकेको छ ।नेपालगन्ज क्षेत्रमा साढे १९ प्रतिशत विद्युत्् चुहावट हुने गरेको छ । चालु आर्थिक वर्षमा मात्र विद्युत् चोरी गर्ने २ सय ४५ जना पक्राउ परेका छन् । उनीहरूबाट मात्रै ३० लाख १८ हजार रुपैयाँ राजस्व संकलन भएको प्राधिकरणको वितरण केन्द्र प्रमुख उमेशकुमार झाले बताए । चुहावट नियन्त्रण अभियान सञ्चालन गरेपछि विद्युतको भोल्टेज बढदै गएको छ, सरकारी राजस्वमा वृद्धि भएको छ, उनले भने, विद्युत् चुहावट रोक्न नियमित छडके जाँच सुरु गरिएको हो ।नेपालगन्ज उपमहानगरपालिकाको परस्पुर, राँझा, हिर्मिनिया, कम्दीलगायत क्षेत्रमा विद्युत् चोरी बढी हुने गरेको देखिन्छ । पोल्टी फर्म सञ्चालन र सिँचाइका लागि विद्युत् चोरी गर्नेहरू सक्रिय रहेको पाइयो, झाले भने, राति पनि निरीक्षणमा निस्कने गरेका छौं । सिँचाइका लागि वर्षायाम र फागुनचैतमा चोरी बढी हुने गरेको छ भने घरायसी प्रयोजनका लागि बाह्रै महिना विद्युत्् चोरी हुने गरेको पाइएको उनले बताए । पोल्ट्री व्यवसाय सञ्चालन गर्नेहरूले जाडो महिनामा चोरी गर्ने गरेका छन् । गत आर्थिक वर्षमा पनि विद्युत् चोरीमा संलग्न २ सय २० जनालाई जरिवाना गराइछाडिएको थियो । नेपालगन्ज वितरण केन्द्रअन्तर्गत करिब ७० हजार ग्राहक छन् ।"
१० महिनामा पनि कांग्रेस अपूर्ण,"काठमाडौं कांग्रेस सभापति शेरबहादुर देउवाले पदाधिकारी मनोनयनको विषय उठाउँदा पार्टीकै नेता तथा कार्यकर्ताले अचेल पत्याउँदैनन् । देउवा सार्वजनिक ठाउँमा जब यो विषय उठाउँछन्, आकांक्षीहरू केही समय सलबलाउँछन् । आफू हुन र कसैलाई बनाउन दबाब समूहहरू सक्रियसमेत बन्छन् । तर, विस्तारै उनीहरू पनि हार खाएर थन्किन्छन् । नेतृत्व सम्हालेलगत्तैदेखि पदाधिकारी र केन्द्रीय कार्यसमितिलाई पूर्णता दिने भन्दै आएका देउवाले दस महिनामा पनि त्यो काम गर्न सकेका छैनन् । यतिबेला उनले पदाधिकारी होइन, कार्यसम्पादन समिति र विभाग गठनको चर्चा चलाएका छन् । यो कुरा गरेको पनि महिना दिन बित्न लाग्यो । तर, साइत अझै जुरेको छैन । कर्ममा भन्दा भाग्यवादमा विश्वास गर्ने नेताको चरित्र यस्तै हुन्छ कि क्या हो ? देउवालाई नजिकबाट चिन्ने कांग्रेसका एक नेता भन्छन्, हाम्रो सभापतिमा पनि कर्ममा कम र भाग्यमा बढी विश्वास देख्छु । त्यसैको परिणाम कांग्रेस गतिशील हुन सकिरहेको छैन । पार्टीभित्र सभापतिका आलोचकहरू उनलाई संगठनभन्दा सत्ता राजनीतिमा बढी रुचि राख्ने देख्छन् । पार्टीको अपूर्णतामा कतै न कतै सत्ता राजनीति जोडिएको उनीहरूको तर्क छ । सुरुमा कांग्रेस र माओवादी गठबन्धनको सरकार निर्माणपछि पदाधिकारी बनाउँछु भन्नुहुन्थ्यो । त्यसपछि नेविसंघको अधिवेशनपछि भनियो । महिला संघ र तरुण दलको अधिवेशन पनि सकियो । अब संविधान संशोधनको टुंगो लागेपछि भन्ने सुनिन्छ, वरिष्ठ नेता रामचन्द्र पौडेल पक्षीय एक नेताले टिप्पणी गरे, अब विस्तारै कांग्रेसको हातमा सरकारको नेतृत्व आएपछि बनाउँला भन्ने होला ।कांग्रेस विधानको विविध खण्डको १९ नम्बरमा पार्टीका सबै तहमा गठन गर्ने भनिएका विभाग, समिति, विभिन्न निकायहरू, महाधिवेशन सम्पन्न भएको दुई महिनाभित्र गठन गरिसक्नुपर्ने छ भन्ने छ । तर, दस महिनामा १२ केन्द्रीय सदस्य मनोनयन गर्नेबाहेक विभाग र समिति बन्न सकेका छैनन् ।उनै देउवाले तत्कालीन पार्टी सभापति सुशील कोइरालाले विभाग र समितिहरूलाई पूर्णता दिन नसक्दा निर्णय क्षमता नभएको भन्दै कडा आलोचना गरेका थिए । त्यसैलाई उनले १३ आंै महाधिवेशनमा मुद्दा पनि बनाए । गिरिजाप्रसाद कोइरालाको जस्तो निर्णय क्षमता भएको भनेर उनले आफूलाई अघि सारे । तर, दस महिनाको कार्यकालमा पार्टी गतिमा होइन, मुस्किलले घस्रिरहेको प्रतिक्रिया दिन्छन् कांग्रेस नेता शेखर कोइराला । पार्टी मुस्किलले घस्रिरहेको छ, गतिशील त हुनै सकेको छैन, उनले भने, पार्टीका पदाधिकारी, विभाग र समितिहरू चाँडै बनाएर गति दिनुहोस् भन्दाभन्दै हामी पनि थाक्यौं । देउवाले केन्द्रीय कार्यसमितिमा ९ सदस्य मनोनयन गर्न बाँकी छ । उपसभापति, महामन्त्री र सहमहामन्त्रीको प्रस्ताव उनले अहिलेसम्म गर्न सकेका छैनन् । उपसभापति केन्द्रीय नीति तथा प्रशिक्षण प्रतिष्ठानको संयोजक हुने व्यवस्था विधानमा छ । प्रतिष्ठान गठन भए २५ नेता तथा कार्यकर्ताले काम पाउँछन् । तत्कालीन सभापति सुशील कोइरालाका पालामा उपसभापति रामचन्द्र पौडेलले प्रतिष्ठानलाई क्रियाशील बनाएका थिए । विधानमा पार्टीका ३० विभाग छन् । पछि केन्द्रीय कार्यसमितिले ४२ विभाग बनाउने निर्णय लिएको छ । ४२ विभाग बन्दा झन्डै ९ सय नेता तथा कार्यकर्ताले काम पाउँछन् । एउटा विभागमा २० सदस्य राख्न पाउने व्यवस्था छ । तत्कालीन अञ्चल समन्वय समितिका ठाउँमा प्रदेश समन्वय समिति राखिएको छ । नयाँ संविधान घोषणा भएपछि संविधानले व्यवस्था गरेका प्रदेशमा अधिवेशन गर्नुपर्ने व्यवस्था छ । त्यो पनि हुन सकेको छैन । ८ सदस्यीय संसदीय, ५ सदस्यीय अनुशासन, ३३ सदस्यीय केन्द्रीय निर्वाचन र केन्द्रीय लेखा परीक्षण समिति, कोष निर्माणलगायत समिति बन्न सकेका छैनन् । यही पारामा बढ्ने हो भने कोइराला जस्तै देउवाको पनि कार्यकाल समितिलाई पूर्णता नदिँदै सकिनेछ । देउवा निकट नेता एवं केन्द्रीय सदस्य ज्ञानेन्द्रबहादुर कार्की राष्ट्रिय राजनीतिमा देखा परेको संक्रमणकालीन अवस्थाका कारण पार्टीका विभाग र समितिहरू गठनमा ढिलाइ भएको बताउँछन् । कार्यसम्पादन समिति र विभाग बनाउने तयारी सभापतिजीले गरिसक्नुभएको छ, अब क्रमश: अघि बढ्छ, उनले भने, राष्ट्रिय राजनीतिमा बढी व्यस्त रहनुपर्ने भएका कारण पनि यस्तो हुन गएको हो ।देउवाले हालै आन्तरिक संगठनको स्थिति बुझ्न केन्द्रीय सदस्यहरूलाई देशभर खटाए । कतिले फर्केर प्रतिवेदन लेखिरहेका छन् भने कतिपय केन्द्रीय सदस्य जिल्ला जानै बाँकी छ । देशभर खटाइएका प्रतिनिधिलाई पार्टीले जिल्ला, क्षेत्र, गाउँनगर कार्यसमितिले पूर्णता पाएनपाएको बुझ्ने र पूर्णता दिन पहल गर्ने भनिएको छ । केन्द्रमा सभापतिजीले गर्नुभएको छैन, हामीले किन गर्नुपर्यो भन्ने कुरा आउँछ, शेखर भन्छन्, यसो भन्दा हामीसँग केही जवाफ छ ?"
निर्वाचन कानुन बन्नै बाँकी,"काठमाडौं सरकारले स्थानीय चुनावको मिति घोषणा गर्ने बताए पनि निर्वाचनसम्बन्धी आवश्यक कानुनहरू भने बन्न र संशोधन हुन बाँकी नै छन् । स्थानीय तह, प्रदेशसभा र संघीय संसदको निर्वाचनका लागि आवश्यक नौवटा विधेयकमध्ये ५ वटा संसद्मा विचाराधीन छन् । राष्ट्रियसभाको निर्वाचक मण्डलको सदस्यका रूपमा स्थानीय तहका प्रमुखउपप्रमुख र राष्ट्रपतिउपराष्ट्रपति चयनका लागि संघीय संसदका दुवै सदन र प्रदेशसभाका सदस्यहरूको मतको भार फरक पर्ने संवैधानिक व्यवस्थाका कारण सबै निर्वाचन कानुन अन्तरसम्बन्धित छन् । सरकारले स्थानीय तहको क्षेत्र निर्धारण आयोगको प्रतिवेदन सार्वजनिक गरी कार्यान्वयनको प्रक्रिया पनि सुरु गरेको छैन ।निर्वाचन आयोगले स्थानीय तह निर्वाचनका लागि तोकिने मितिभन्दा कम्तीमा १२० दिन पहिले आवश्यक कानुन आफ्नो हात पर्नुपर्ने जनाएको छ । स्थानीय निर्वाचनबारे सरकारसँग निरन्तर परामर्शमा रहेको उल्लेख गर्दै प्रमुख निर्वाचन आयुक्त अयोधीप्रसाद यादवले भने, हामीले नियमित तयारी गरिरहेका छौं । जति छिटो ऐन आयो, हामी कामलाई उत्ति नै गति दिन सक्छौं ।संसद्मा पेस भएका स्थानीय तहको निर्वाचनसम्बन्धी विधेयक, निर्वाचन (कसुर तथा सजाय) विधेयक, निर्वाचन आयोगको काम, कर्तव्य र अधिकारसम्बन्धी विधेयक, मतदाता नामावलीसम्बन्धी विधेयक र राजनीतिक दलसम्बन्धी विधेयक राज्य व्यवस्था समितिमा विचाराधीन छन् । यीमध्ये निर्वाचनसम्बन्धी विधेयक, निर्वाचन (कसुर तथा सजाय) विधेयकहरू आइतबार मात्रै समितिमा पुगेका हुन् । सदनमा सैद्धान्तिक छलफल सकेर महिनांै अघि समितिमा पुगेका निर्वाचन आयोगको काम, कर्तव्य र अधिकारसम्बन्धी विधेयक, मतदाता नामावलीसम्बन्धी विधेयक र राजनीतिक दलसम्बन्धी विधेयक भने कांग्रेस नेता आनन्दप्रसाद ढुंगाना नेतृत्वको उपसमितिमा दफावार छलफलकै क्रममा छन् । संसदीय मामिला पत्रकार समाजले आइतबार राजधानीमा गरेको कार्यक्रममा प्रधानमन्त्री पुष्पकमल दाहालले दिएको जानकारीअनुसार प्रमुख तीन दलका शीर्ष नेताहरूबीच माघ १५ मित्र निर्वाचनसम्बन्धी सम्पूर्ण कानुन संसद्बाट पारित गर्ने समझदारी भएको छ । प्रस्तावित निर्वाचन कानुनहरूमा समानुपातिक प्रणालीतर्फ सिट प्राप्त गर्न राजनीतिक दलले निश्चित प्रतिशत मत प्राप्त गरेकै हुनुपर्ने सीमा (थ्रेसहोल्ड) र सबै आवधिक निर्वाचन (प्रतिनिधिसभा र प्रदेशसभाको मध्यावधि निर्वाचनबाहेक) को मिति तोक्ने अधिकार निर्वाचन आयोगलाई दिनेनदिने मुख्य विवादित विषय हुन् । प्रमुख दलहरूबीच विवादका अन्तरवस्तुमा सहमति भए संसदीय समितिमा विचाराधीन विधेयकमा परेका संशोधनहरू एकीकृत गरी छोटो प्रक्रियाबाट पारित हुन सक्छन् । प्रमुख दलहरूबीच सहमति हुँदा साझा संशोधन स्वीकार गरिएको प्रतिवेदन संसद्मा पेस गरी तत्कालै पारित गर्ने अभ्यास छ । तर प्रमुख दलहरूबीच विधेयकका अन्तरवस्तुमा विवाद हुँदा उपसमिति, समिति, पुन: कार्यदलजस्ता लम्बेतान प्रक्रियाले समय लिने गर्छन् । राजनीतिक दलसम्बन्धी विधेयकबारे प्रमुख दलका शीर्ष नेताहरूसँगै छलफल गर्नुपर्ने अवस्था छ, उपसमितिका संयोजक ढुंगानाले भने, अन्य दुई निर्वाचन आयोगको काम, कर्तव्य र अधिकारसम्बन्धी विधेयक र मतदाता नामावलीसम्बन्धी विधेयकबारे परेका संशोधनमाथिको छलफल सकिएको छ । भोलि (सोमबार) त्यससम्बन्धी प्रतिवेदन समितिमा पठाउँछौं । पूर्ववर्ती सरकारकै पालामा कानुन मन्त्रालयले मस्यौदा गरेको प्रतिनिधिसभा र प्रदेशसभाको क्षेत्र निर्धारणसम्बन्धी विधेयक गृह मन्त्रालयमा अलपत्र छ । त्यसैगरी प्रतिनिधिसभा सदस्य निर्वाचन ऐन संशोधन, राष्ट्रियसभा सदस्य निर्वाचन ऐन संशोधन विधेयक र प्रदेशसभा सदस्य निर्वाचनसम्बन्धी विधेयकको मस्यौदा तयार भएको छैन । संसदीय समितिमा विचाराधीन"
प्रदेशको कार्यक्षेत्रबारे सुझाव माग,काठमाडौं प्रधानमन्त्री तथा मन्त्रिपरिषद् कार्यालयले प्रदेश संरचनामा जाँदा तहगत कार्यक्षेत्र र कर्मचारी संरचनाबारे १५ दिनभित्र सुझाव पेस गर्न सबै मन्त्रालय र निकायलाई निर्देशन दिएको छ । संघीयता कार्यान्वयनका क्रममा कर्मचारी समायोजन र अधिकार बाँडफाँडका लागि जरुरी परेको भन्दै यस्तो सुझाव मागिएको हो । प्रधानमन्त्री तथा मन्त्रिपरिषद् कार्यालयका सचिव दिनेशकुमार थपलियाले सुझाव प्राप्त भएपछि समायोजनको कामले गति लिने जानकारी दिए । सामान्य प्रशासन मन्त्रालय र नेपाल प्रशासन पत्रकार मञ्चद्वारा संयुक्त रूपमा आयोजित कार्यक्रममा संघीयता कार्यान्वयन र प्रशासन पुन:संरचनाका सम्बन्धमा सरकारबाट भएका पछिल्ला कामको जानकारी दिइएको थियो । सामान्य प्रशासन मन्त्री केशवकुमार बुढाथोकीले जनतालाई घरदैलोमै सेवा पुर्याउने गरी प्रशासन पुन:संरचना हुनुपर्ने बताएका थिए । मुख्य सचिव सोमलाल सुवेदीले स्वच्छ र छरितो प्रशासनिक संरचनाका लागि राजनीतिक र प्रशासनिक नेतृत्वले समन्वय गरी काम गर्नुपर्ने बताएका थिए । सामान्य प्रशासनका सचिव पूर्णचन्द्र भट्टराईले समयसीमाअनुसारै मन्त्रालयबाट समायोजनसम्बन्धी विधेयक बन्ने काम भइरहेको जानकारी दिएका थिए ।
भन्सारका सुब्बा पक्राउ,"काठमाडौं प्रहरीको केन्द्रीय अनुसन्धान ब्युरोले सुन तस्करीमा मिलेमतो गरेको आरोपमा विमानस्थलको भन्सारमा कार्यरत नायब सुब्बा श्यामकृष्ण श्रेष्ठलाई पक्राउ गरेको छ । मध्यपुर थिमीका स्थायी बासिन्दा उनी आइतबार घरबाटै पक्राउ परेका हुन् । भन्सार शाखाका रेडियो टेक्निसियनका रूपमा कार्यरत श्रेष्ठ विमानबाट आएको सामान जाँच गर्ने एक्सरे मेसिन चलाउँथे । पुस २१ मा दुबईबाट आएको ३३ किलो ५ सय ७७ ग्राम ४० मिलिग्राम सुन त्रिभुवन अन्तर्राष्ट्रिय विमानस्थलको भन्सारबाट पास भएपछि विमानस्थल बाहिर ब्युरोले बरामद गरेको थियो । तस्करीको घटनालगत्तै श्रेष्ठलाई भन्सार विभागले शंकास्पद गतिविधि गरेको भन्दै निलम्बन गरेको थियो । ब्युरो स्रोतका अनुसार यसअघि पक्राउ परेका कर्मचारी र सुन तस्करीमा संलग्नहरूको बयानका आधारमा श्रेष्ठको संग्लनता देखिएको हो । स्रोतले भन्यो, विमानस्थलबाट प्रहरीले लिएको सीसीटीभी फुटेजमा पनि श्रेष्ठको संदिग्ध गतिविधि देखिन्छ । छोटो समयमै ठूलो आर्थिक छलाङ मारेका श्रेष्ठ थिमीकै मध्यपुर अस्पतालका सञ्चालकमध्येका एक हुन् । उनको परिवारका अन्य सदस्य पनि उक्त अस्पतालमा सञ्चालक सदस्य र कर्मचारीका रूपमा कार्यरत छन् ।यसअघि तस्करीमा संग्लन रहेको आरोपमा ब्युरोले भन्सारमा कार्यरत भन्सार अधिकृत श्रीनारायण यादव र राजकुमार ढकाललाई पक्राउ गरेको थियो । आठ वर्षभन्दा लामो समयदेखि विमानस्थलमा कार्यरत यादव तथ्यांक अधिकृत हुन् भने प्राविधिक कर्मचारी ढकाल करारमा नियुक्त हुन् । श्रेष्ठले दस वर्षभन्दा लामो समयदेखि भन्सारको एक्सरे मेसिन चलाउँदै आएका थिए । यसअघि प्रहरीले सुन बोकेर ल्याउने गोपालबहादुर शाही, सुन लिन आउने दीनबन्धु थापा र सन्तोष काफ्लेका अलावा काभ्रेको पनौतीबाट रामहरि कार्की र अर्का एकलाई पक्राउ गरिसकेको छ । सुुन तस्करीको घटनाबारे बुझ्न पुस २७ मा बसेको संसदको अर्थ समितिले अधिकार सम्पन्न छानबिन समिति गठन गर्न आदेश दिइसकेको छ । भन्सार विभागले पनि सुन बरामद भएको भोलिपल्टै अर्थात् पुस २२ मा विभागका उपमहानिर्देशक सुमन दाहालको संयोजकत्वमा पाँच सदस्यीय छानबिन समिति गठन गरेको छ । दस दिनमा प्रतिवेदन बुझाउने कार्यादेश पाएको समितिले थप १५ दिन म्याद पाएको छ । भन्सार विभागले ३८ कर्मचारीलाई जिम्मेवारीमुक्त गरिसकेको छ । विभागले घटनाको दिन एक्सरे विभागमा काम गर्ने स्थायी प्राविधिक कर्मचारी प्रद्युम्नहरि श्रेष्ठ र श्यामकृष्ण श्रेष्ठसहित चार अस्थायी कर्मचारीलाई निलम्बन गरिसकेको थियो । विमानस्थलमा भन्सार विभागका अस्थायी र स्थायी गरी करिब १ सय ५० कर्मचारी कार्यरत छन् ।भन्सार सुधार्न छलफलआइतबार नै अर्थ मन्त्रालयमा अर्थमन्त्री कृष्णबहादुर महरा, भन्सार विभागका महानिर्देशक शिशिर ढुंगाना, राजस्वतर्फका उच्च अधिकारीहरूको बैठक बसेको थियो । बैठकमा सुन तस्करीको विषय र विमानस्थल भन्सार शाखाको संलग्नताबारे कुराकानी भएको थियो । भन्सारका महानिर्देशक ढुंगानाले विमानस्थलको भन्सार शाखा सुधार्ने विषयमा कार्ययोजना नै पेस गरेका थिए । उनले विमानस्थलमा भन्सार शाखा र उपशाखाहरूको विद्यमान संरचना उपयुक्त नरहेको बताएका थिए । बैठकमा सहभागी एक कर्मचारीले उदाहरण दिँदै भने, कार्गो शाखाले मात्रै तीन उपशाखा हेर्छ । जुन व्यावहारिक रूपमा सम्भव देखिँदैन । यस्तै व्यावहारिक कठिनाइको फाइदा तस्करहरूले उठाउँछन् ।"
औषधि र चिकित्सक अभाव,"प्युठान जिल्ला अस्पताल बिजुवार प्यूठानमा सधैं औषधि र डाक्टरको अभाव हुने गरेको छ । स्वास्थ्य मन्त्रालय र अस्पताल प्रशासनको आन्तरिक व्यवस्थापनको कमजोरीले सधंै अभाव हुने गरेको पाइएको हो । दरबन्दीअनुसार चिकित्सक र औषधि नपाएको भन्दै सेवाग्राहीले गुनासो गर्ने गरेका छन् ।९ महिनाअघि बिग्रिएको भिडियो एक्सरे मेसिन अझै मर्मत हुन सकेको छैन । अस्पतालले नयाँ मेसिन खरिद नगरेकाले बिरामी निजी क्लिनिकमा जान बाध्य छन् । निकसाइमनमार्फत जिल्ला अस्पतालमा शल्यक्रियासहितको सुत्केरी सेवाका लागि आएका डा समीर लामाले अस्पतालमा रहेका स्वास्थ्य औजार र ब्लडबैंकको अभावका साथै दरबन्दीअनुसार चिकित्सक नहुँदा उपचारमा समस्या हुने गरेको बताए । शय्या र जनशक्तिको अभाव छ, मेडिकल सुपरिटेन्डेन्ट डाकृष्ण शाहले भने, अस्पतालको स्तर वृद्धि नहँुदासम्म सधैं यस्तै हो । शय्या अभावका कारण आकस्मिक भर्ना भएका बिरामीलाई भुइँँमा राखेर उपचार गर्नुपरेको उनले दुखोसो पोखे । १५ शय्याको अस्पताललाई स्तर वृद्धि गर्ने भनिए पनि त्यो कार्यान्वयन भएको छैन । जिल्ला अस्पतालमा स्त्रीरोग विशेषज्ञको दरबन्दी सुरुदेखि भए पनि स्वास्थ्य मन्त्रालयले कहिल्यै नपठाएको अस्पताल प्रशासनले जनायो । जिल्लाका एक लाख बढी महिला यस्तो सेवाबाट वञ्चित हुनुपरेको महिला मानव अधिकारकर्मी पार्वता आचार्यले बताइन् । पाठेघर खस्नेलगायत महिलाका धेरै समस्या छन्, आचार्यले भनिन्, स्त्रीरोग विशेषज्ञ नहुँदा उनीहरू रोग पालेरै बस्न बाध्य छन् ।मेडिकल अधिकृत डा रामबहादुर केसीको दरबन्दी प्यूठानमै भए पनि उनी एक वर्षदेखि काजमा बाहिरै छन् । करारमा कार्यरत डा सरोज केसी र नवीन अधिकारी पनि अहिले अस्पतालमा छैनन् । अधिकारी तालिममा र केसी बिदामा बसेको अस्पताल प्रशासनले जनायो । डाकृष्ण शाहले अहिले जिल्ला स्वास्थ्य कार्यालयको जिम्मेवारी सम्हाल्दै आएका छन् । अस्पतालबाट बिरामीले ७० प्रकारका औषधि नि:शुल्क पाउने व्यवस्था भए पनि उनीहरू यो सेवाबाट वञ्चित भएका छन् । खरिद प्रक्रियाको ढिलाइ र केन्द्रले औषधि नपठाउँदा बिरामी मर्कामा परेका हुन् । ७० प्रतिशत केन्द्रबाट, २० प्रतिशत जिल्ला र १० प्रतिशत क्षेत्रबाट औषधि पूर्ति गरिने जिल्ला स्वास्थ्यका लेखा अधिकृत बिष्णुबहादुर बस्नेतले बताए । ४६ लाख रुपैयाँ बराबरको औषधि खरिदको टेन्डर गरेका थियौं । २६ लाखमा टेन्डर परेको थियो, बस्नेतले भने,पहिलो फर्म सम्झौता गर्नै आएन । अर्को प्रक्रियामा जाँदा खरिदमा ढिलाइ भएको हो । उनले माघ महिनाभित्र औषधि खरिद प्रक्रिया सकिने बताए ।"
बढ्यो बालविवाह,"प्यूठान प्यूठान नगरपालिका ७ तार्केचौरकी शान्ती नेपालीका दम्पती नागरिकता सिफारिसका लागि वडा कार्यालय बिजुवार आए । कर्मचारी केशवती भट्टराईले उनलाई विवाह दर्ता भएपछि मात्र सिफारिस दिने बताइन् । तर, शान्ती भर्खरै १६ वर्षको भएको विवरण खुलेपछि उनको विवाह दर्ता भएन । यी जोडीले एक वर्षको छोरालाई पनि साथमा लिएर आएका थिए । यो एउटा उदाहरण मात्र हो । बालविवाह न्यूनीकरणमा लागेका सामाजिक संघसंस्थाहरूलाई ठूलै चुनौती छ । विवाह दर्ता गराउन बच्चा लिएर आएका हुन्छन्, भट्टराईले भनिन्, विवाह गरेर बच्चा पनि साथमा छ । कानुनले मान्यता दिँदैन । कसरी सिफारिस दिनु ? उनले बच्चाको जन्मदर्ता पनि गराउन नसकिएको बताइन् । जिल्लामा बालविवाह भयाभह हुँदै गएकाले २० वर्ष नपुग्दै विवाह दर्ता, नगराउने परिपत्र आएकाले फर्काउनु परेको उनको भनाइ छ । शान्तिले तीन वर्षपहिले छिमेककै युवासँग प्रेमविवाह गरेकी हुन् । भारतको जयपुरमा पतिले नोकरी गर्ने र आफू पनि उतै बस्ने बताउँदै त्यहाँ विवाह दर्ता प्रमाणपत्र चाहिने भएकाले छोराको जन्मदर्ता गर्नसमेत कार्यालयमा आएको उनले बताइन् । पतिको नाम राखेर नागरिकता पनि बनाउने योजना उनको छ । प्रेम बसेर विवाह गरिहालियो, उनी भन्छिन्, कानुनमा धेरै झमेला रहेछ ।जिल्लामा प्रेम भन्दै भागी विवाह गर्ने क्रम बढ्दै गएपछि बालविवाह न्यूनीकरणमा लागेका संघसंस्थालाई चुनौती बढदै गएको जिल्ला बालकल्याण समितिका बालअधिकार अधिकृत यादव खनालले बताए । बुबाआमाको मञ्जुरीमा बालविवाह थोरै मात्रै छन्, खनालले भने, विद्यालय, कलेज, मेला पर्वमा प्रेम गरी भागी विवाह गर्ने धेरै रहेको तथ्यांकले देखाएको छ । उमेर नपुग्दै भागेर विवाह गर्नेहरू धेरै छन् । दैनिक बालविवाह भएको उजुरी आउने गर्छ । उनले जिल्लामा बालविवाह न्यूनीकरणमा गरिएको अभियानले अभिभावकको मञ्जुरीमा बालविवाह गर्ने क्रम घटेको बताए । जिल्ला बालकल्याण समितिले गरेको सर्वेक्षण अनुसार जिल्लामा ४३ प्रतिशत बालविवाह हुने गरेको छ । समितिले संकलन गरेको तथ्यांकमा गत आर्थिक वर्षमा जिल्लामा १ हजार ३ सय २ जनाले प्रेम विवाह गरेका छन् भने ४ सय २३ जनाले मागी (मञ्जुरी) विवाह गरेका छन् । ४ सय २४ बालक र १ हजार १ सय ११ जना बालिकाको बालविवाह भएको छ । वर्षेनी बढदै गएको बालविवाहले किशोरीहरूलाई धेरै समस्या भइरहेको उनको भनाइ छ । सन् २०२० सम्ममा बालमैत्री स्थानीय शासन लागू भएको जिल्ला बनाउने गरी काम भइरहेको छ, उनले भने, प्रेमविाहको नामका बालविवाह घटेको छैन । जिल्लामा हुने बालविवाहमध्ये ७५ प्रतिशत प्रेम (भागी) र २४ प्रतिशत मात्र मागी (मञ्जुरी) विवाह हुने गरेको तथ्यांकले देखाएको छ । बितेका दुई वर्षमा जिल्लामा ४ हजार ३ सय ५३ विवाहमध्ये १ हजार ७ सय ३५ जोडीको बालविवाह भएको जिल्ला बालकल्याण समिति प्यूठानले गरेको घरधुरी सर्वेक्षणमा देखिएको छ ।"
प्राविधिक शिक्षामा चरम लापरबाही,"कञ्चनपुर डेढ वर्षअघि प्राविधिक शिक्षाअन्तर्गत वेल्डिङ इलेक्ट्रिसियन पढ्न थालेका भीमदत्त नगरपालिका २ महोलियाका पुष्पराज भट्ट अहिले अन्योलमा छन् । उनी अहिलेसम्म परीक्षा हुने मिति तथा परीक्षा फारमको समेत कुनै टुंगो नलागेपछि चिन्तित भएका हुन् । ५० हजार शुल्क तिरे पनि भनेअनुसार पढाइ नहँुदा उनीसँगै अन्य विद्यार्थी पनि चिन्तित छन् । महेन्द्रनगरस्थित सुपरलिंक टेक्निकल इन्स्टिच्युटमा कम्प्युटर सिस्टम एडमनिस्टर डेभलपमेन्ट (सीएसएडी) को कोर्स गरिरहेका भीमदत्त नगरपालिका ७ का वीरेन्द्र सार्की पनि पढाइ छाड्ने कि परीक्षा पर्खिने भन्ने अन्योलमा छन् । विभिन्न संकायमा अध्ययनरत विद्यार्थीहरूले केही दिनअघि जिल्ला प्रशासन कार्यालय घेराउ गरी सुपरलिंकले सञ्चालन गरेका कार्यक्रमको आधिकारिकताबारे बुझिदिन आग्रह गरेका थिए । भर्ना हुँदा जे भनिएको थियो, त्यसअनुसार पढाइ भएन, वीरेन्द्रले भने, डेढ वर्षसम्म परीक्षा पनि भएन, पढाइ सकिएर बजारमा डुल्नुपर्ने अवस्था छ । हालका केही वर्षयता प्राविधिक शिक्षामा आकर्षण बढेसँगै यसका लागि इन्स्टिच्युटहरू खुल्ने क्रम पनि बढेको छ । जसका कारण प्राविधिक शिक्षा व्यापारको राम्रो माध्यम बनेको छ । तिनको नियमन तथा अनुगमन गर्ने निकाय नहुँदा अनुमतिबिना नै कक्षा सञ्चालन गर्ने, मनपरी शुल्क लिने, विद्यार्थीलाई झुक्याएर भर्ना गर्ने, एउटा कोर्स भनी अर्कै पढाउनेलगायत गतिविधिले विद्यार्थी र अभिभावक ठगिन थालेका छन् । कहिले प्रयोगात्मकका लागि पैसा भन्छन्, कहिले भ्रमणका लागि पुष्पराजले भने, भर्ना हुने बेला प्रयोगात्मकका लागि शुल्क नलाग्ने भनेपनि त्यो लिएरै छाडे । यतिबेला महेन्द्रनगरमा एक दर्जन बढी इन्स्टिच्युटले विभिन्न कार्यक्रम सञ्चालन गर्दै आएका छन् । उनीहरूले कृषि विज्ञान, भेटनरी, उद्यम विकास सहजकर्ता, होटल म्यानेजमेन्ट, कम्प्युटरलगायत विभिन्न किसिमका सीपमूलक तालिमका कक्षा सञ्चालन गरिरहेका छन् । आवश्यक पूर्वाधार तथा दक्ष जनशक्तिबिना नै विद्यार्थी एउटै कोठाभित्रै भेडाबाख्रा कोचेसरी पढ्न बाध्य छन् । सम्बन्धित कार्यक्रमका लागि आफ्नै प्रयोगात्मक कक्षा आवश्यक हुन्छ, सुपरलिंक टेक्निकल इन्स्टिच्युटका प्रिन्सिपल अम्बादत्त भट्टले भने, तर यहाँ धेरैले कामचलाउ गरेका छन्, कतिपयसँग विद्यार्थी बस्ने भवनसमेत पर्याप्त छैन । उनले इन्स्टिच्युटले नै प्रयोगात्मकको व्यवस्था गर्नुपर्ने भए पनि अहिले विद्यार्थीबाटै रकम असुल्ने काम भइरहेको बताए । केही दिनमै परीक्षा हुने उनले जानकारी दिए ।स्थानीयस्तरमा अनुगमन गर्ने निकाय नहुँदा र जथाभावी स्वीकृति दिँदा यस्तो समस्या आएको प्रमुख जिल्ला अधिकारी मनोहर खनालले बताए । स्वीकृति दिनेले नै इन्स्टिच्युटहरूलाई व्यवस्थित गर्नुपर्ने हो, उनले भने, तर यहाँ अनुगमन गर्ने निकाय नहुँदा मनपरीजस्तै भएको छ । विद्यार्थीको आग्रहपछि सीटीईभीटीबाट सुपरलिंकले सञ्चालन गरेको कार्यक्रमबारे जानकारी मागेको र त्यसको पत्र आएको उनले बताए । सीटीईभीटीका कार्यक्रमहरू घण्टामा उल्लेख गरिएका हुन्छन्, उनले भने, तर त्यो कहिलेसम्म भन्ने केही छैन, दिनमा कति घण्टा भन्ने पनि छैन, यसले सबैलाई अन्योल बनाएको छ । आवश्यक पूर्वाधार, दक्ष जनशक्ति र शुल्कका बारेमा सीटीईभीटीले पनि नियमित अनुगमन गर्नुपर्ने यहाँका अभिभावकको माग छ ।"
आगलागीले क्षति,मुगु माथिल्लो गमगढी बजारमा आइतबार विद्युत् सर्ट भएर आगलागी हुँदा स्थानीय डिल्ली भट्टको दुई तले चार कोठे घर खरानी भएको छ । घरभित्र रहेका सबै धनसम्पत्ति जलेर नष्ट भएको प्रहरीले जनायो । आगोको मुस्लो निस्कन थालेपछि मात्र घरधनी र छिमेकीले थाहा पाएका थिए । सुरक्षाकर्मी र स्थानीय मिलेर एक घण्टापछि आगो नियन्त्रणमा लिएका थिए ।
केयू र कोइकाबीच सम्झौता,"काभ्रे कोरियाको अन्तर्राष्ट्रिय सहयोगी नियोग (कोइका) ले नेपालको विज्ञान र प्रविधिका विकासका लागि एक अर्ब रुपैयाँ सहयोग गर्ने भएको छ । काठमाडौं विश्वविद्यालयका उपकुलपति डा रामकण्ठ माकाजु र कोइकाका उपप्रमुख सुङ हो चोइबीच आइतबार सहमति पत्रमा हस्ताक्षर भएको हो । सम्झौता अनुसार, ८ वर्षे परियोजनाबाट नेपालको अनुसन्धान र विकास एवम् प्रविधि क्षमतामा अभिवृद्धिका साथै नेपालीको जीवनस्तर सुधारका लागि परियोजनाले काम गर्नेछ ।"
बिरामीलाई सहज,मुगु रुगा गाविसको थार्प गाउँमा स्वास्थ्य क्लिनिक सेन्टर सञ्चालन भएपछि स्थानीयलाई उपचारमा सहज भएको छ । बिरामीलाई जिल्ला अस्पताल आउन डेढ घण्टाभन्दा बढी समय लाग्ने गरेकाले गाउँमै सेन्टर सञ्चालन गरिएको हो । सेन्टरमा १ सय ३० प्रकारका औषधिसहित उपचार सेवा दिइएको छ । सेन्टरमा दैनिक ७० जनासम्म बिरामीको उपचार हुने गरेको अनमी प्रभा देवकोटाले बताइन् ।
दुर्घटनामा मृत्यु,"गुलरिया पूर्वपश्चिम राजमार्गअन्तर्गत बर्दिया राष्ट्रिय निकुञ्जमा शनिबार राति चित्तलसञ्ग मोटरसाइकल ठोक्किँदा ३५ वर्षीय विष्णुदत्त रावलको मृत्यु भएको छ । कैलाली, टीकापुरबाट नेपालगन्जतर्फ गइरहेको से३प १०९५ नम्बरको मोटरसाइकलले चित्तललाई ठक्कर दिँदा चालक रावलको घटनास्थलमै मृत्यु भएको प्रहरीले जनाएको छ । चित्तल पनि मरेको छ । दुई साताअघि त्यही ठाउँमा बसको ठक्करबाट बाघ मरेको थियो ।राँगाले हान्दा ज्यान गयो विराटनगर (कास) सप्तरीको कविलासा ७ मा राँगाले हान्दा एक जनाको मृत्यु भएको छ । शनिबार साँझ पराल खान आएको राँगालाई धपाउने क्रममा आक्रमण गर्दा स्थानीय ७१ वर्षीय बच्चीलाल यादवको मृत्यु भएको प्रहरीले जनाएको छ ।"
तारादेवीको सम्झना,"काठमाडौं राष्ट्रिय सांस्कृतिक संस्थान (नाचघर) मा आइतबार साना तारादेवी हरूको स्वर गुन्जियो । नौ सय खोला तरेर गाइसकेपछि निकिता घिमिरेलाई अग्रज स्रष्टाले स्याबासी दिए । उनीपछि रेकिसा केसीले फूलै फूलको मौसम तिमीलाई, अनामिका सिंहले मनको निश्चलतामा जस्ता गीत सुनाए ।स्वर किन्नरी तारादेवीको ११औं स्मृति दिवस पारेर तारादेवी स्मृति प्रतिष्ठान र नाचघरले सम्झनामा तारादेवी कार्यक्रम आयोजना गरेका थिए । सोही अवसरमा युवा गायिकाहरूलाई तारादेवीका गीत गाउन लगाइयो । शर्मिला थापाले तिमीलाई हाँसेर बिदा, सरिता शाहीले तिम्रा पाउहरूमा, नीता सिवाकोटीले कालीपारे दाइ लगायत प्रस्तुत गरे । तारादेवीका गीत संकलन गर्नु हाम्रो लक्ष्य हो, प्रतिष्ठान अध्यक्ष प्रकाश सायमीले भने, युवा पुस्तामाझ उनका गीत पुर्याउन खोज्दै छौं ।कार्यक्रमको सुरुवात वरिष्ठ गायिका मीरा राणाले शुभकामना भरी गाउँदै कार्यक्रम सुरु गरेकी थिइन् । तारादेवीलाई भेट्ने हुटहुटीले नै आफूलाई गायिका बनाएको उनले बताइन् । उहाँसँग संगत पनि गरेँ, उनले भनिन्, तारा दिदीको मुहार हेर्न खोज्दा म आफैं गाउने भएँ ।मीरापछि गायिका संगीता थापा शाक्यले पनि तारादेवीलाई उनकै गीतमार्फत सम्झिइन् । शाक्यले फूलको थुँगा गाउँदा सबैजसो मुग्ध बनेका थिए । प्रा उषा लोहनीले टाढाबाट बोलाएको गाइन् भने गीता पाण्डेले आमा भएर बाँचिहेर र उकाली ओरालीहरूमा सुनाइन् ।कार्यक्रममा मनराज नकर्मी, उमेश खड्का, सुरेश लामा, प्रज्ज्वल लामा र तेजुले वाद्यवादनमा साथ दिएका थिए ।नाचघरका महाप्रबन्धक राजेश थापाले आफूहरूले दायित्व पूरा गरेको उल्लेख गर्दै थपे, लोक, कला र साहित्यको प्रवद्र्धन गर्नु हाम्रो दायित्व हो । यो पूरा गर्दै छौं । अझै धेरै गर्न बाँकी छ ।२०७२ मा स्थापित तारादेवी प्रतिष्ठानले बर्सेनि यस्ता कार्यक्रम गर्ने उद्देश्य राखेको सायमीले बताए । प्रतिष्ठानका संरक्षक चेतन कार्कीले चाहिँ आफूलाई गीतकार बनाउने जस तारादेवी र नातिकाजीहरूलाई जाने उल्लेख गरे । उहाँहरूले मेरा गीत गाइदिनुभयो, उनले भने, अनि म गीतकार बन्न पाएँ ।"
संसदीय पत्रकारिताको अथइति,"काठमाडौं संसदीय पत्रकारिताको इतिहासदेखि वर्तमानसम्मका घटनाक्रम र अभ्यासमा केन्द्रित पुस्तक संसदीय पत्रकारिता आइतबार सार्वजनिक भएको छ । संसदीय मामिला पत्रकार समाजद्वारा प्रकाशित पुस्तकले नेपालको संसदीय पत्रकारिताको अहिलेसम्मको तस्बिर उतार्ने प्रयास गरेको छ ।पत्रकार राजेन्द्र फुयालद्वारा सम्पादित पुस्तकमा संसदीय पत्रकारितामा अभ्यस्त पत्रकार र संसदीय मामिला बुझेका व्यक्तिका अनुभव र अनुसन्धानमा आधारित सामग्री छन् । पूर्वसभामुखहरू दमननाथ ढुंगाना, रामचन्द्र पौडेल, तारानाथ रानाभाट, सुवासचन्द्र नेम्बाङ र वर्तमान सभामुख ओनसरी घर्तीसम्मका संसदीय अनुभव पुस्तकमा छन् । पहिलो संसद्को रिपोर्टिङ गर्ने पत्रकार भैरव रिसाल, हरिबहादुर थापा, मोहन मैनाली, शिव गाउँले, किरण पोखरेल, धु्रवहरि अधिकारी, प्राध्यापक पी खरेल, कृष्ण खनाललगायतका २८ सामग्री पुस्तकमा छन् । २०१५ सालको पहिलो संसद् र २०४७ संसदीय कालखण्डमा भएका संसद्भित्रका अभ्यासलाई लेखकहरूले उतारेका छन् । संसदीय समितिहरूको भूमिका, संसद्भित्र भएका विभिन्न काण्ड, संविधान निर्माणका क्रममा भएको खेल, स्वार्थपूर्तिका लागि संसद्लाई कसरी प्रयोग गर्ने कोसिस हुन्छ भन्ने विषय पुस्तकमा तथ्यगत रूपमा उल्लिखित छन् ।पुस्तकको समीक्षा गर्दै पत्रकार युवराज घिमिरले अनुभवहरू आधारित सामग्री संसदीय पत्रकारिता बुझ्न चाहनेका लागि उपयोगी हुने बताए । पत्रकार महासंघका पूर्वसभापतिहरू विष्णु निष्ठुरी र शिव गाउँलेले संसद् र पत्रकारहरूको भूमिकाबारे आफ्ना अनुभव सुनाए ।कार्यक्रममा सभामुख ओनसरी घर्ती, पूर्वसभामुख नेम्बाङ, भौतिक योजना तथा पूर्वाधारमन्त्री रमेश लेखक, सदभावना पार्टीका सहअध्यक्ष लक्ष्मणलाल कर्णले संसदभित्र पत्रकारहरूले खेलेको भूमिका र वर्तमान राजनीतिमाथि टिप्पणी गरेका थिए ।"
नयाँ गीतमा छाउँदै रेन,"दक्षिण कोरियाका चर्चित आर एन्ड बी गायक एवं अभिनेता रेन नयाँ गीतसहित देखा परेका छन् । तीन वर्षको अन्तरालपछि उनले अर्का प्रख्यात गङनम स्टाइल गायक साईको प्रोडक्सनमा द बेस्ट प्रेजेन्ट गीत सार्वजनिक गरेका हुन् ।जनवरी १४ मा युटयुबमा अपलोड गरिएको गीत आइतबार रातिसम्म करिब ३० लाखले हेरिसकेका छन् । उक्त गीत आफ्नी प्रेमिकाबारे भएको रेनले खुलाएका छन् । अभिनेत्री किम ताई हीसँगको उनको अफेयर आउँदो महिना विवाहमा परिणत हुँदै छ । उनीहरूले निजी समारोहमा बिहे गर्ने बताइएको छ । कोरियामा जारी राजनीतिक उथलपुथलका कारण आफूहरूले सामान्य तरिकाले विवाह गर्न लागेको रेनको भनाइ छ । गङनम स्टाइल गायकले भने ट्विटरमार्फत रेन र किमलाई बधाई दिएका छन् ।अमेरिकी म्यागाजिन बिलबोर्डका अनुसार रेनको म्युजिक भिडियोले माइकल ज्याक्सनको याद दिलाउँछ । हुन पनि, फेडोरा (हयाट) र हाफ पन्जासहितको कालोसेतो पहिरनमा रेनले ज्याक्सनकै शैलीमा नाचेका छन् । केही दिनअघि उनले हातैले लेखेको चिठीमा गीत पनि लेखेर पोस्ट गरेका थिए, इन्स्टाग्राममा । उनी सबैभन्दा ठूलो उपहार हुन्, रेनले यस्तो लेखेपछि सामाजिक सञ्जालमा हल्लीखल्ली मच्चिएको थियो । उनी को अर्थ गीत र प्रेमिका दुवै हुन सक्ने बताइएको छ । पत्रमा उनले आफूलाई निरन्तर साथ दिएकोमा प्रशंसकलाई धन्यवाद ज्ञापन गरेका छन् । किमसँगको सम्बन्ध विश्वासमा अडिग रहेको उनले लेखेका छन् । सन् २००२ मा ब्याड गाई एल्बम निकालेर संगीत क्षेत्रमा लागेका रेन त्यसपश्चात् निकै हिट भए । उनका इट्स रेनिङ, रेनिजम जस्ता गीत चर्चित छन् । विश्वव्यापी रूपमै ख्याति कमाएका कोरियन पपस्टारमध्येका एक हुन् उनी । स्पिड रेसर, द प्रिन्स जस्ता हलिउड फिल्ममा समेत काम गरेका छन् ।"
मीनराज र पूर्णबहादुर पुरस्कृत,"चितवन साहित्य संगम चितवन र प्रगतिशील लेखक संघले लेखकद्वय मीनराज वसन्त र पूर्णबहादुर अधिकारीलाई पुरस्कृत गरेको छ । यहाँ शनिबार मुदिर का उपन्यासकार मीनराजलाई पाँच हजार राशि रहेको गणेश तथा हस्तकुमारी (लक्ष्मीदेवी) पन्त स्मृति पुरस्कार प्रदान गरियो । त्यस्तै, पूर्णबहादुरलाई सात हजार राशिको श्रीप्रसादरेणुका रेग्मी स्मृति पुरस्कार दिइयो । मीनराजलाई मुदिर मा खाडी मुलुकका नेपालीहरूको पीडा समेटेकाले तथा पूर्णबहादुरलाई कविता, निबन्ध लेखनका माध्यमले साहित्यमा योगदानका कारण पुरस्कृत गरिएको साहित्य संगम चितवनका अध्यक्ष द्वारिका नेपालले जनाए । कार्यक्रममा पुरस्कार संस्थापक रविकिरण निर्जीव, इन्द्र रेग्मी, लकाश पौडेल, भूपिन, हरिहर खनाल, उदय अधिकारी, राजेन्द्र घायल लगायतले बोलेका थिए ।"
संगीतकला पुरस्कार प्रदान,"काठमाडौं संगीत र चित्रकलामा सक्रिय चार युवालाई राष्ट्रिय युवा सेवा कोषले राजधानीमा हालै पुरस्कृत गरेको छ । नारायणगोपाल संगीत पुरस्कारबाट गायिका निशा देसार र संगीतकार सन्तोष श्रेष्ठ पुरस्कृत भए भने अरनिको कला पुरस्कार चित्रकारद्वय ज्योतिप्रकाश बीके र पृथ्वी श्रेष्ठलाई दिइयो । पूर्वउपप्रधानमन्त्री कमल थापाले जनही २५ हजार राशिको पुरस्कार सम्मानपत्रसहित हस्तान्तरण गरे । देशमा भएका ठूलठूला राजनीतिक रूपान्तरणले धेरै संस्थाको अस्तित्व नै धमिलियो, थापाले भने, राष्ट्रिय युवा सेवा कोष स्थापनाकालदेखि नै निरन्तर युवालाई पुरस्कृत गर्न सफल हुनु प्रशंसायोग्य छ ।कोष अध्यक्ष भीमबहादुर अधिकारीले युवाहरूमा जोस हुँदै तिनलाई पुरस्कृत गर्नुपर्नेमा जोड दिए । अरनिकोले युवावस्थामै चीन गएर नेपाली कलाकौशल देखाएको चित्रकार ज्योतिले सुनाए ।कार्यक्रममा निशाले मेरो प्यारो ओखलढुंगा र जमाना खराब छ बोलको गीत गाइन् । सन्तोषले तिमीले पराई ठानेपछि सुनाए । कार्यक्रममा मूर्तिकार ठाकुरप्रसाद मैनाली, प्रदीपमान वैद्य, शंकरप्रसाद पाण्डे, प्रभुराज वैद्य, रमा शर्मा लगायतले पुरस्कृत व्यक्तिहरूका बारेमा बोलेका थिए ।"
निकै रूचाइयो कालोपोथी,"नेपालगन्ज त्यसो त इन्डिपेन्डेन्ट फिल्म फेस्टिभलमा झन्डै एक दर्जन नयाँपुराना फिल्म देखाइए । तर, दर्शकश्रोता सुरुदेखि एउटै फिल्मको व्यग्र प्रतीक्षामा थिए । त्यो बुझेरै आयोजकले चलाखीपूर्वक फेस्टिभलको अन्तिम कोसेलीका रूपमा कालोपोथी प्रस्तुत गरे । नेपालगन्जमा दुईदिने फेस्टिभल आइतबार सकिँदा दर्शकश्रोता कालोपोथी को प्रशंसा गर्दैै हलबाट बाहिरिए । एउटा निर्देशकका लागि यो धेरै खुसीको कुरा हो, उक्त फिल्मका निर्देशक मीन भामले कान्तिपुरसँग भने, दर्शकश्रोताले मन पराउनु नै फिल्मको सफलता हो । ७२औं भेनिस अन्तर्राष्ट्रिय फिल्म फेस्टिभलमा समेत उत्कृष्ट घोषित कालोपोथी ले मुगुको द्वन्द्वकालीन परिवेश र दुई किशोरको शिक्षाको आकांक्षालाई पर्दामा उतारेको छ । साधारण कथालाई मार्मिक ढंगले प्रस्तुत गर्नु निर्देशक भामको सफलता मानिएको छ ।उपेन्द्र पाण्डेले निर्माण गरेको दृष्टिविहीन व्यक्तिको प्रेरणादायी डकुमेन्ट्री बियोन्ड द ह्वाइट केन बाट सुरु फेस्टिभलका दुवै दिन दर्शकश्रोताको उत्साहजनक उपस्थिति रहयो । आइतबार देखाइएका भुसको लोग्ने र अ सङ फर बारपाक ले पनि राम्रै प्रशंसा पाए । भुसको लोग्ने मा आङ खस्ने समस्याबाट पीडित ग्रामीण महिलाको व्यथा जीवन्त ढंगले प्रस्तुत गरे निर्देशक ज्योतिकेशर सिंह ठकुरीले । यो मूलत: स्वास्थ्य सन्देशमूलक फिल्म हो, ठकुरीले भने, दर्शकले सहजै बुझ्ने गरी सरल ढंगले पर्दामा उतार्न धेरै समय लगाएर तयार पारिएको हो । हरिबहादुर थापाद्वारा निर्मितनिर्देशित हेलिकप्टर रेस्क्युअर अन द हिमालय पनि रुचाइयो ।छक्कापन्जा जस्ता फिल्मले बजार लिइरहेका बेला डकुमेन्ट्री फिल्म हेर्न उल्लेख्य दर्शकश्रोता आएकामा खुसी व्यक्त गर्दै इन्डिपेन्डेन्ट फिल्ममेकर सोसाइटीका अध्यक्ष अनुप सुवेदीले डकुमेन्ट्री फिल्महरूप्रति दर्शकको बढ्दो चासोलाई सकारात्मक रूपमा लिनुपर्ने बताए । दर्शकअनुसार फिल्म छनोट गरी व्यवस्थित प्रदर्शन गर्न सके सहजै सन्देश पनि प्रवाह हुन सक्छ, उनले भने । बाँकेका प्रजिअ रविलाल पन्थले उद्घाटन गरेको फेस्टिभल इभेन्ट म्यानेजमेन्ट गर्दै आएको अन्तरालको आयोजना र वागेश्वरी असल शासन क्लबको सहआयोजनामा गरिएको हो । फेस्टिभलमा सती प्रथासम्बन्धी यादव भट्टराईको झोला, बाल मनोविज्ञान उतारिएको मनोज पण्डितको छाया, सचिन घिमिरेको पुन्टेको पाङ्ग्रा पनि प्रदर्शन भए । त्यस्तै, रघुवर नेपाल र शिवशरण कोइरालाको मेला, म खुसी छु र रियालको खोजी देखाइए ।"
भूकम्पपीडित घरमा बस्न थाले,"हेटौंडा मकवानपुरका २ गाविसका केही भूकम्पपीडितले भवन निर्माण गरेर तेस्रो किस्ताको रकम पनि पाइसकेका छन् । जिल्लाको उत्तरी क्षेत्रमा पर्ने आग्रा र टिस्टुङका ११ भूकम्पपीडितले भूकम्पप्रतिरोधी घर निर्माण गरेर रकम बुझेका हुन् । टिस्टुङका ४ र आग्राका ७ गरी ११ भूकम्पपीडितले तेस्रो किस्ताको रकम लिएका हुन् । उनीहरू शनिबारदेखि घरमा बस्न थालेका छन् । यी भवन भूकम्प प्रतिरोधी मात्रै होइन, चट्याङ प्रतिरोधी हुनुका साथै सोलारसमेत जडान भएका छन् । टिस्टुङ र आग्राका तीनतीन सय गरी ६ सय पीडितलाई टियर फन्डको आर्थिक सहयोगमा राडो नेपालले अनुदान रकम उपलब्ध गराउन राष्ट्रिय पुनर्निर्माण प्राधिकरणबाट स्वीकृत लिएको थियो । प्राधिकरणको स्वीकृतका आधारमा राडो नेपालले टिस्टुङमा १९ र आग्रामा १८ गरी ३७ वटा नमुना आवास भवन निर्माण गरेर अति विपन्न भूकम्पपीडितलाई हस्तान्तरण गरिसकेको छ । आग्रा गाविसका २ सय ९८ र टिस्टुङ गाविसका २ सय ९० गरी ५ सय ८८ लाभग्राहीसँग अनुदान सम्झौता गरेर पहिलो किस्ताको रकम दिइसकेको छ भने दोस्रो किस्ताको रकम पनि १ सय २९ लाभग्राहीले लगिसकेका छन् । तेस्रो किस्ताको रकम पनि ११ लाभग्राहीले लगेर भवन निर्माण गरिसकेको राडो नेपालका प्रमुख कृष्ण धितालले बताए, करिब एक महिनाभित्र ५ सय ८८ लाभग्राहीले आवास निर्माण गरिसक्नेछन् । उक्त गैरसरकारी संस्थाले सरकारले दिने अनुदान रकम लाभग्राहीलाई उपलब्ध गराएको हो । संस्थाले पहिलो किस्ता ५० हजार, दोस्रो किस्ता ९० हजार र तेस्रो किस्ताबापत १ लाख १० हजार रुपैयाँ उपलब्ध गराएको छ । सरकारले करिब १९ हजार लाभग्राहीलाई पहिलो किस्ताबापत रकम उपलब्ध गराइसकेको छ । तर हालसम्म १० प्रतिशत लाभग्राहीले पनि भवनको जग खन्ने काम गरेका छैनन् ।"
मिडिया संसारकै बेइमान : ट्रम्प,वासिङ्टन अमेरिकी राष्ट्रपति डोनाल्ड ट्रम्प आफ्नो शपथग्रहण समारोहमा मानिसहरूको उपस्थितिलाई लिएर प्रकाशित तथ्यांक र सामग्रीका विषयमा मिडियामाथि खनिएका छन् । कार्यभार सम्हालेको दोस्रो दिन गुप्तचर निकाय सीआईए मुख्यालयमा वरिष्ठ अधिकारीसँग भेट गर्दै उनले मिडिया संसारकै सबैभन्दा बेइमान भएको बताएका हुन् । मानिसको उपस्थितिबारे टेलिभिजन स्टेसनहरू इमानदार नभएको भन्दै उनले मिडियासँग आफ्नो युद्ध चलिरहेको पनि बताए । उनले आफू र गुप्तचर निकायबीच शत्रुता रहेको मिडियाले देखाउने गरेको पनि बताए ।ट्रम्प आफ्नो शपथग्रहण समारोहमा मानिसहरूको उपस्थितिबारे झुटा रिपोर्ट बनाएको भन्दै मिडियासँग आक्रोशित भएका हुन् । उनले नयाँ अमेरिकी प्रशासनले मिडियालाई उत्तरदायी बनाउने पनि बताएका छन् । पूर्वराष्ट्रपति बाराक ओबामाको २००९ को शपथग्रहण समारोहमा बढी मानिस उपस्थित भएको देखाउने गरी तस्बिरहरू प्रकाशित भएपछि ओबामाको यो अभिव्यक्ति आएको हो । उनले शुक्रबार वासिङ्टन स्मारक जाने सबै मार्गमा मानिसहरूको भीड रहेको उल्लेख गर्दै त्यहाँ करिब १५ लाख मानिस उपस्थित भएको दाबी पनि गरेका छन् । ट्रम्पको दाबीलाई पुष्टि गर्ने कोसिस गर्दै ह्वाइट हाउसमा आयोजित ब्रिफिङमा प्रेस सेक्रेटरी सिन स्पाइसरले उक्त दिन ७ लाख २० हजार मानिस उपस्थित भएको दाबी गरेका छन् । उनले वासिङ्टनको सबवेमा पनि मानिसहरू रहेकाले ओबामाको २०१३ को शपथमा भन्दा बढी मानिस उपस्थित रहेको बताए । तर वासिङ्टनका अधिकारीहरूले भने २०१३ मा ओबामाले शपथ लिँदा ७ लाख ८२ हजार टिकट रहेकोमा यस वर्ष ५ लाख ७ हजारमात्र रहेको बताएका छन् । कोलम्बिया जिल्लाका अधिकारीले पनि ७ लाखदेखि ९ लाख मानिस सम्मका लागि तयारी गरिएको जनाएका छन् । ट्रम्पको शपथ समारोह समितिका अध्यक्ष टम बाराकले ट्विटरमा मानिसहरूको भ्रमपूर्ण फोटो देखेपछि राष्ट्रपति असन्तुष्ट रहेको बताए ।रुष्ट मिडियातर अमेरिकी मिडियाहरूले राष्ट्रपति ट्रम्प र उनका प्रेस सेक्रेटरीको दाबीलाई अस्वीकार गरेका छन् । दि न्युयोर्क टाइम्सले सेक्रेटरी स्पाइसरले गलत दाबी गरेको टिप्पणी गरेको छ । सीएनएनले स्पाइसरको प्रेस ब्रिफिङलाई प्रत्यक्ष प्रसारण गरेको थिएन । सीएनएनले प्रेस सेक्रेटरी स्पाइसरले यथार्थ रिपोर्टिङ का लागि मिडियालाई आक्रमण गरेको उल्लेख गर्दै सरकारी दाबीलाई पर्दाफास गर्ने बताएको छ । एबीसी न्युज र बजफिड न्युजले पनि सरकारी दाबीलाई अस्वीकार गरेका छन् । यद्यपि ट्रम्पपक्षीय फक्स न्युजले दाबी विवादरहित भनी प्रसारण गरेको छ । विगतको तथ्यांककोलम्बिया जिल्लाका अधिकारीका अनुसार ओबामाको २००९ को शपथमा १८ लाख तथा २०१३ को दोस्रो शपथमा करिब १० लाख मानिस उपस्थित थिए । जर्ज डब्लु बुशको २००१ को शपथमा ३ लाख र २००५ को शपथमा ४ लाख मानिस थिए भने बिल क्लिन्टनको १९९७ को शपथमा २ लाख ५० हजार र १९९३ को सपथमा ८ लाख मानिस उपस्थित थिए । रोनाल्ड रेगनले सन् १९८५ मा शपथ लिँदा १ लाख ४० हजार टिकट बिक्री भएको थियो । तर अत्यधिक चिसोले गर्दा समारोह भवनभित्र गरिएको थियो । नेसनल पार्क सर्भिसले दिएको तथ्यांकअनुसार लिन्डन जोन्सनले १९६५ मा शपथ लिँदा १२ लाख मानिसहरू उपस्थित भएका थिए ।ट्विटरमा रोकनेसनल पार्क सर्भिसले ट्रम्प र बाराक ओबामाको २००९ को शपथमा मानिसको उपस्थिति तुलना गर्दै ट्विट गरेपछि ट्रम्प प्रशासनले रक्षा मन्त्रालयको डिजिटल टिमलाई उक्त ट्विटर अकाउन्ट अस्थायी रोक लगाउन निर्देशन दिएको छ । सर्भिसले न्युयोर्क टाइम्सका पत्रकार बिन्यामिन अपेलबमको ट्विटलाई रिट्विट गरेको थियो । यो घटनापछि रक्षा मन्त्रालयका कर्मचारीहरूलाई निर्देशिका नबनुन्जेल आगामी सोमबारसम्म ट्विट नचलाउन निर्देशन दिइएको छ ।
ट्रम्पविरुद्ध विश्वभर प्रदर्शन,"वासिङ्टन महिलाअधिकारप्रति समर्थन र राष्ट्रपतिमा डोनाल्ड ट्रम्प निर्वाचित भएकोप्रति असन्तुष्टि जनाउँदै शनिबार १० लाखभन्दा बढी मानिसले वासिङ्टन डीसी र अमेरिकाका विभिन्न सहरमा प्रदर्शन गरेका छन् । महिलाहरूको मार्चमा कंग्रेस सदस्य, चर्चित अभिनेत्री र नागरिकहरू सहभागी भए । उनीहरूले ट्रम्पको कार्यकालमा महिला अधिकारमाथि आक्रमण हुने आशंकामा मार्चमा समर्थन जनाएको बताएका छन् । वासिङ्टनमा आयोजना गरिएको मार्चमा पेन्सिलभेनिया एभेन्यु प्रदर्शनकारीले भरिएको थियो । यही स्थानमा ट्रम्पले शुक्रबार सपथ लिएका थिए । उक्त दिन उपस्थित मानिसभन्दा मार्चमा बढी मानिस सहभागी भएको अमेरिकी सञ्चारमाध्यमहरूले जनाएका छन् । फिल्मी क्षेत्रका हस्ती माइकल मुर, महिला अधिकारकर्मी ग्लोरिया स्टेनिम, सांगीतिक क्षेत्रका अलिसिया किजसहितका व्यक्तिले ट्रम्पको आप्रवासी, मुस्लिम र महिला नीतिको विरोध गरेका थिए । ट्रम्पविरुद्धको मार्च विश्वका ६ सय सहरमा पनि आयोजना गरिएको आयोजकले जनाएका छन् ।"
चारको मृत्यु,असम असमको तीनसुकिया जिल्लामा आइतबार भएको आक्रमणमा असम राइफल्सका दुई जवानको मृत्यु भएको छ । सेना तथा प्रहरीको जवाफी हमलामा दुई आक्रमणकारीको मृत्यु भएको हो । आइतबार बिहान भएको घटनामा आतंकवादीको संलग्नता रहेको अनुमान गरिएको छ ।
रेल दुर्घटनामा ३६ को मृत्यु,नयाँदिल्ली भारतको आन्ध्रप्रदेशमा शनिबार राति भएको रेल दुर्घटनामा ३६ जनाको मृत्यु भएको छ । जगदलपुरबाट भुवनेश्वरतर्फ गइरहेको हीराखण्ड एक्सप्रेसको उक्त रेल राज्यको भिजिआनगरम जिल्लास्थित कुनेरु स्टेसननजिकै दुर्घटना भएको थियो । रेलका नौवटा डिब्बा पटरीबाट छुट्टिएर दुर्घटना भएको अधिकारीहरूले जनाएका छन् । दुर्घटनामा ५० जनाभन्दा बढी घाइते भएका छन् । पूर्वी तटीय रेलवेका प्रमुख जेपी मिश्राले घाइतेहरूको स्थानीय अस्पतालमा उपचार भइरहेको बताएका छन् । दुर्घटनाको कारण स्पट हुन सकेको छैन । राष्ट्रिय रेलवेका प्रवक्ता अनिल सक्सेनाले सुरुवाती अनुसन्धानमा दुर्घटना पटरीमा भएको क्षतिका कारण भएको पाइएको बताए । उनले रेलवे सेफ्टीको परीक्षणपछि दुर्घटना पटरीको क्षति या अन्य कुनै योजनाका कारण भएको भन्ने पत्ता लाग्ने बताए । उक्त क्षेत्र माओवादी प्रभावित क्षेत्रमा पर्छ । दुर्घटनामा माओवादीको हात रहेको पनि आशंका गरिएको छ । दुर्घटनाअघि एक धक्का महसुस भएको र विस्फोटको आवाज सुनिएपछि आपत्कालीन ब्रेक लगाएको उक्त रेलका चालकलाई उद्धृत गर्दै भारतीय सञ्चार माध्यमले जनाएका छन् । रेलमन्त्री सुरेश प्रभु र रेलवे बोर्डका अध्यक्ष एके मित्तलले घटनास्थलको अवलोकन गरेका छन् । आन्ध्र प्रदेशका मुख्यमन्त्री चन्द्रबाबु नायडुले दुर्घटनामा मृत्यु भएकाहरूका परिवारलाई ५ लाख दिने घोषणा गरेका छन् । रेलवे मन्त्रालयले पनि मृतकका परिवारलाई २ लाख दिने जनाएको छ ।
सोलोमोन द्वीप र पपुवा न्युगिनीमा भूकम्प,वेलिङटन अस्ट्ेरलियाबाट उत्तरपूर्वमा पर्ने सोलोमोन द्वीपमा स्थानीय समयानुसार आइतबार अपराहन साढे १२ बजे ७९ म्याग्निच्युडको भूकम्प गएको छ । उक्त भूकम्पको केन्द्रबिन्दु द्वीप समूहको आसपास इलाकाको समुद्रमुनि १६० किलोमिटर गहिराइमा रहेको जनाइएको छ ।त्यसैगरी पपुवा न्युगिनीमा पनि आइतबार ८० म्याग्निच्युडको भूकम्प गएको छ । भूकम्पपछि सुनामी आउन सक्ने चेतावनी दिइएपनि पछि हटाइएको थियो । भूकम्पबाट मानवीय र भौतिक सम्पत्ति क्षति भएनभएकोबारे समाचार प्राप्त भएको छैन ।
बुल्गेरियामा राष्ट्रपतिद्वारा पदभार ग्रहण,"सोफिया बुल्गेरियाका नयाँ राष्ट्रपति रुमेन रादेभले आइतबार पदभार ग्रहण गरेका छन् । पदभार ग्रहणअघि उनले विषेश समारोहबीच सपथग्रहण गरेका थिए । त्यस अवसरमा उनले आफू बुल्गेरियाका लागि वार्ता, मेलमिलाप र सहकार्यमा लागिपर्ने बताए । उनले राष्ट्रिय सभा, सरकार र अन्य निकायका साथै राजनीतिक पार्टी, नागरिक समाजका सङ्घसंस्थालगायतसँग संयुक्त रूपमा बुल्गेरियाको समस्या समाधानका लागि काम गर्ने पनि बताएका छन् । उनी गत नोभेम्बरमा विजयी भएका थिए ।"
जर्जियामा ११ को मृत्यु,"जर्जिया अमेरिकाको जर्जियामा खराब मौसमका कारण ११ जनाको मृत्यु भएको छ । आपत्कालीन अधिकारीका अनुसार २३ जना घाइते भएका छन् । राज्यका केही भागमा टोर्नाडोको चेतावनी जारी गरिएको छ भने उत्तरी भागमा बाढी आउने अनुमान गरिएको छ । साउद्रन कुक, ब्रुक्स र बेरियन काउन्टीमा ती व्यक्तिको मृत्यु भएको हो । तर टोर्नाडोका कारण ती मानिसको मृत्यु भएको बारेमा भने पुष्टि भएको छैन ।"
हचुवाका भरमा पोषण कार्यक्रम,"बुटवल रूपन्देहीमा झन्डै ६ वर्षयता करोडौं लगानीमा बहुक्षेत्रीय पोषण योजना (सुआहारा) सञ्चालन भइरहेको छ । अहिले कुपोषण घटाउन र खाद्य सुरक्षा तथा पोषणको मात्रा बढाउन उक्त कार्यक्रम लागू भएको हो । कार्यक्रमअन्तर्गत लाखौं खर्चिए पनि जिल्लामा कति प्रतिशत बालबालिका वा महिला कुपोषित छन् भन्ने तथ्यांक कतै छैन । न त कार्यक्रम लागू भएयता कुपोषण दर कति प्रतिशतले घट्यो भन्ने अभिलेख राखिएको छ । अवस्था विश्लेषण र तथ्यांकबिना कार्यक्रम सञ्चालन गर्दा लक्षित वर्गले त्यसको फाइदा पाएका छैनन् । गैरसरकारी संस्थाले बनाएका सल्लाहकार समितिमा बस्ने तर क्रियाकलाप अनुगमन र सुधारमा वास्ता नगर्ने सरकारी कर्मचारीका कारण लक्षित वर्ग ठगिएको छ । पोषणको अवस्था अनुगमन र निर्देशनका लागि यहाँ जिल्लास्तरको पोषण तथा खाद्य सुरक्षा निर्देशक समिति छ । स्थानीय विकास अधिकारी अध्यक्ष रहेको समितिमा विषयगत सरकारी कार्यालय सदस्य छन् । प्रत्येक गाविसमा गाविसस्तरीय समिति छन् । यसको अनुगमनमा पोषण घटाउन आमा र शिशु लक्षित थुप्रै सहयोग र चेतनामूलक कार्यक्रम भएको अभिलेख देखाइन्छ । तर, सुआहारा परियोजनाले बनाएका यस्ता समिति र मातहतका कामको प्रभावकारिता कतै देखिँदैन । सल्लाहकार समितिमा बस्ने तर प्रभावकारिता र सुधारबारे सुझाव नदिने हाम्रै कारणले यस्तो भयो, जिल्ला जनस्वास्थ्य प्रमुख चुरामणि भण्डारीले भने, काम राम्रै भए पनि देखाउने कुरा भएन । परियोजनाले ६ वर्षदेखि दिगो सामुदायिक विकासका निम्ति एकता नामक गैरसरकारी संस्थामार्फत पोषणसम्बन्धी चेतना र सहयोग कार्यक्रम थालेको हो । त्यसमा जिल्ला जनस्वास्थ्य, शिक्षा, जिविस, पशु, महिला तथा बालबालिका, खानेपानी तथा सरसफाइ डिभिजन कार्यालयको समन्वयात्मक भूमिका रहन्छ । खाद्य सुरक्षा तथा पोषणमा यी कार्यालयको आन्तरिक बजेट पनि निकै खर्च भएको देखिन्छ तर पोषणको अवस्था र उपलब्धिको अभिलेख राखेको पाइँदैन । जनस्वास्थ्यमा ० दशमलव ८३ प्रतिशत बालबालिका मात्रै कुपोषित रहेको तथ्यांक छ । यो २ वर्षभित्रका बालबालिकाको हो । स्वास्थ्य संस्थामा जन्मेदेखि २ वर्षसम्मका बालबालिकाको मात्रै तौल लिइन्छ । त्यस आधारमा यो तथ्यांक निस्केको हो, जनस्वास्थ्य निरीक्षक कृष्णप्रसाद पोखरेलले भने, पोषण कार्यक्रमले ल्याएको परिवर्तन तथ्यांकगत रूपमा छैन । सामान्यतया उमेरअनुसार उचाइ र तौल नबढ्नु अथवा उचाइअनुसार तौल नहुनु कुपोषणको सुरुवाती लक्षण हो । यसपछि भने शरीर सुक्दै जाने, आँखाका नानी गड्ने, अनुहार फुस्रो हुने, पेट फुल्नेलगायत समस्या देखिन्छन् । शारीरिक कमजोरीसँगै मानसिक रूपमा समेत विक्षिप्त हुन्छन् । अहिलेसम्म अनुमानका भरमा मात्रै काम भएको जनस्वास्थ्य प्रमुख भण्डारीको भनाइ छ । दिगो सामुदायिकका कार्यकारी निर्देशक बुद्धिराज पन्थी भने जिविसबाट पोषणसम्बन्धी तथ्यांक लिएर कार्यक्रम सञ्चालन गरिएको बताउँछन् । गाविस सचिवमार्फत जिल्लाभरका गाविसको बैठकले पोषणमा कमजोर भएका तथा कुपोषण बढी भएका क्षेत्रमा काम गरेका हौं, उनले भने । गाविस सचिव, सामाजिक परिचालक र स्वास्थ्य स्वयंसेविकामार्फत सरसफाइ र पोषणका थुप्रै कार्यक्रम सञ्चालन गरिएको उनको भनाइ छ । तथ्यांक नहुँदा कार्यक्रम सञ्चालन, प्रभावकारिता मूल्यांकन र योजना बनाउन समस्या छ, स्थानीय विकास अधिकारी युवराज सुवेदीले भने ।"
"रकम लगे, भवन बनाएनन्","स्याङ्जा किचनास ८ को आधारभूत माविले जिल्ला शिक्षा कार्यालयसँग गरेको सम्झौताअनुसार गत आवमै भवन बनाइसक्नुपथ्र्यो । त्यसका लागि रकमसमेत लगिसक्यो । तर, भवन अझै बनिसकेको छैन । उक्त विद्यालयलाई भौतिक पूर्वाधार विस्तार कार्यक्रमअन्तर्गत १३ लाख ५० हजार रुपैयाँ निकासा गरिएको थियो । प्रधानाध्यापक सूर्य पौडेलले भने, ठेकेदारलाई असार २२ गतेसम्म भवन बनाइसक्न जिम्मा दिइएको थियो तर बनाइदिएनन् । उनका अनुसार ठेकेदारले २१ लाख रुपैयाँ माग गरेकामा विद्यालयले रकम जुटाउन नसक्दा काम धकेलियो ।फेदीखोलाको कालभैरव उच्च माविले गत वर्ष १३ लाख ५० हजार रुपैयाँ निकासा लिए पनि भवन बनाएको छैन । शिक्षक डीआर कोइराला भन्छन्, विभिन्न प्राविधिक समस्याका कारण ढिला भएकै हो । अब काम थालियो, छिट्टै पूरा हुन्छ । प्राविधिक कारण के थियो भन्ने उनले खुलाउन चाहेनन् । यस्तै, सरस्वती निमावि रापाकोट, महिमा उच्चमावि चिसापानी र जनकल्याण मावि रत्नपुरलगायत पनि रकम बुझेर भवन नबनाउनेमा पर्छन् । शैक्षिक स्तरोन्नतिका लागि भन्दै शिक्षा कार्यालयले विद्यालयलाई बजेटको ठूलो हिस्सा छुट्टयाएको हुन्छ । तर, भवन तथा अन्य भौतिक पूर्वाधार निर्माण असाध्यै सुस्त छ । काम सम्पन्न हुनुअघि निकासा गर्न नमिल्ने नियम भए पनि बजेट फ्रिज हुँदा भवन बन्दैनन् भन्दै पहिले नै रकम दिने प्रवृत्ति छ । यद्यपि जिशिकाका कर्मचारी काम सम्पन्न भएपछि मात्रै रकम निकासा गरिएको दाबी गर्छन् । अधिकांश सरकारी विद्यालयमा अझै पनि पूर्वाधार पर्याप्त छैन । गत वर्षको भूकम्प र बाढीपहिरोका कारण भौतिक संरचना अस्तव्यस्त अवस्थामा छन् । शिक्षा कार्यालयबाट दिइने कुल बजेटको १३ प्रतिशत शिक्षा कार्यालयले आफैं ठेक्का दिने सर्तअनुसार सम्झौता हुन्छ, बजेट लगेर पनि काम नगर्ने प्रधानाध्यापकले भने, विद्यालयले आफूखुसी ठेक्का दिनसमेत पाउँदैन । विद्यालयको व्यवस्थापन समितिभित्र पनि अन्तरसमिति हुँदा मनपरी छ । व्यवस्थापन समिति र प्रधानाध्यापक मिलेर ठेक्का दिई काम गर्न पाए तोकिएको मितिमै सम्पन्न हुने उनले दाबी गरे । कक्षाकोठा, छात्रामैत्री शौचालय, फर्निचर, भवन मर्मत तथा निर्माण, शैक्षिक सामग्री खरिद, स्रोत केन्द्र, बाहिरी वातावरण व्यवस्थापनका लागि बर्सेनि ठूलो रकम निकासा हुँदै आए पनि अधिकांश विद्यालयको अवस्था नाजुक रहेको अभिभावक र विद्यार्थीको गुनासो छ । विनियोजित बजेट तोकिएको भौतिक संचरना निर्माणमा खर्च गरी सम्पादन प्रतिवेदन पेस गर्नुपर्ने नियम छ । तर, आव २०७१०७२ यता कतिपय विद्यालयले यस्तो प्रतिवेदन बुझाएकै छैनन् । जिशिकाका अनुसार चालु वर्ष शिक्षा विभागबाट ६ करोड रुपैयाँ विनियोजन गरिएको छ जसमा २५ लाख भवन मर्मत र ८ वटा शौचालयका लागि प्रतिवटा ६ लाखका दरले छुट्टयाइएको । कार्यालयका सूचना अधिकृत बाबुराम सापकोटाले ४ कोठे भवन तीनवटा, ३ र २ कोठे भवन ६ वटा बनाउने गरी प्रस्ताव गरिएको छ । तर स्वीकृत नभएकाले बजेट आउँछ, आउँदैन थाहा छैन, उनले भने । सापकोटाका अनुसार गत वर्ष २८ करोड रुपैयाँ आएको थियो । यस वर्ष भूकम्प पुनर्निर्माण परियोजनामार्फत आउने भनेर शिक्षा विभागले बजेट कटायो तर परियोजनाबाट पनि बजेट आएन, उनले भने । गत वर्ष ८ कोठे ४ वटा, ६, ४, ३ र २ कोठे क्रमश: ४, १५, १९ र १०८ वटा भवन निर्माणका लागि बजेट भुक्तानी गरिएको थियो । यी कुनै पनि भवन अहिलेसम्म बनेका छैनन् । सूचना अधिकृत सापकोटा यी योजना बहुवर्षीय कार्यक्रमअन्तर्गत रहेकाले तत्काल सम्पन्न नभएको बताउँछन् । तर, एक आर्थिक वर्षभित्रै सक्नुपर्ने भनिएका विद्यालय भवन अझै निर्माणाधीन अवस्थामै छन् । सरकारी विद्यालयमा राजनीतिक भागबन्डा, विद्यालय व्यवस्थापन समितिमा राजनीतिक दलको हालिमुहालीजस्ता कारणले विद्यालयको स्तर वृद्धि हुन नसकेको चापाकोटका अभिभावक शिवप्रसाद पंगेनी बताउँछन् । निकासा भएको रकम खर्च भयोभएन भनी अनुगमन तथा निरीक्षण गर्ने निकायको उदासीनताका कारण लक्ष्य अनुसार काम हुन नसकेको हो, उनले भने । महिमा उच्च माविका एक शिक्षक भने काम भइरहे पनि प्रतिवेदन नबुझाउँदा उपलब्धि नदेखिएको ठान्छन् । कतिपय विद्यालयले रकम लगेर पनि काम नगरेका हुन सक्छन्, उनले भने, सबैलाई एउटै दृष्टिकोणबाट हेर्न हुँदैन । जिल्ला शिक्षा अधिकारी अम्बिका आचार्य विद्यालयले प्रतिवेदन बुझाउने लिखित सम्झौताअनुसार रकम निकासा गरिएको बताउँछन् । कतिपयले बजेट लगेर पनि सम्झौता अवधिमा काम नसकेको उनले घुमाउरो पाराले स्वीकारे । प्रअहरू काम हुँदै छ भन्नुहुन्छ, उनले भने, कतिपयले काम सकेर पनि प्रतिवेदन बुझाउनुभएको छैन । रकम लगेर पनि भवन पूरा नगर्ने प्रधानाध्यापकको तलबभत्ता नै रोकिदिने निर्देशन शिक्षा विभागको आएपछि केही सुधार आएको आचार्यले बताए ।"
सीमा सुरक्षाका लागि सडक,"बाँके भारतीय पक्षले सीमासँग जोडेर तटबन्धजस्तो सडक निर्माणका लागि सुरुमा २०६८ पुसमा सर्भे थाल्यो । सीमावर्ती गाउँका स्थानीयले सीमामा सडक निर्माण भए डुबानमा पर्ने भन्दै प्रशासनमा जानकारी गराए । राष्ट्रिय अनुसन्धान विभाग र स्थानीय प्रशासनले त्यसबारे केन्द्रमा जानकारी पठाए पनि सरकार प्रतिक्रियाविहीन बन्यो । त्यसको डेढ वर्षपछि मात्रै भारतीय पक्षले सीमा सडकका लागि माटो पाटन सुरु गरेको थियो । सीमाका स्थानीय विरोधमा उत्रिएपछि अनुसन्धान विभागले फेरि पनि केन्द्रमा लेखिपठायो । तर, उक्त सीमा सडक कालोपत्रेसमेत भइसकेको छ । सीमावर्ती दर्जन बढी गाउँहरू डुबानको उच्च जोखिममा परेका छन् ।सीमा सडकका लागि भारतले सर्भे गरेर डेढ वर्ष कुरेकै हो । तर, हाम्रो सरकारले थाह पाएर पनि चाल गरेन । बाँकेको पूर्वी क्षेत्रमा सडक निर्माण भइसकेर कालोपत्रेको काम पनि सम्पन्न भइसक्यो, एक अधिकारी भन्छन्, त्यही बेला सरकारले प्रतिक्रिया जनाइदिएको भए भारतीय पक्ष पछि हट्न सक्थ्यो । सरकारको बेवास्ताले सीमामा सडक निर्माण भइछाड्यो । बाँकेको सुदूर पूर्वी क्षेत्र कटकुइयादेखि नेपालगन्ज नजिकैको निबिया तलाउसम्मको उक्त सडक कालोपत्रे भइसकेको छ । पश्चिम क्षेत्रको राधापुर, सीतापुर क्षेत्रका सीमामा सडक विस्तार हुने क्रममा छन् । भारतले सीमामा सडक निर्माण गर्न खोज्दा आन्दोलनमा उत्रियांै । तर, हाम्रो केही लागेन । सरकार नबोलेपछि एक्लै पर्यौँ, यसअघि सीमा सडकलाई लिएर संघर्षमा उत्रिएका हिरमिनियाका अगुवा राजेन्द्र बर्मा भन्छन्, हामीले जति नै विरोध गरे पनि सीमामा तटबन्धजस्तो सडक बनेर छोड्यो ।भारतीय पक्षले सीमा सुरक्षाका लागि सीमासँगै जोडेर ३० मिटर चौडाइ र ३ मिटर अग्लो तटबन्धजस्तो सडक निर्माण गरेको छ । पश्चिम क्षेत्रमा जंगल पर्ने भएका कारण सीमासँगै जोडेर सडक निर्माण गर्न थालिएको स्थानीयले बताए । बाँकेका प्रमुख जिल्ला अधिकारी रविलाल पन्थले सीमा सडकको मुद्दालाई यसअघि नै सिंचाइ मन्त्रालयले गठन गरेको प्राविधिक टोलीले भारतीय पक्षसँग उठाएको बताए । सरकारको प्राविधिक टोलीले सीमा सडकले उत्पन्न समस्याबारे मुद्दा उठाइरहेको जानकारी छ । तर, स्थानीय प्रशासनलाई त्यसबारे कुनै निर्देशन आएको छैन, उनले भने, दुई मुलुकको कुरा भएका कारण सरकारबाटै त्यसका लागि प्रयास भइरहेको होला । भारतीय पक्षले निर्माण गरेको सीमा सडकले पानीको प्राकृतिक बहाव थुनिएर सीमावर्ती दर्जनौं गाउँ डुबानमा पर्ने स्थानीयको गुनासो छ । त्यसअघि भारतले निर्माण गरेको लक्ष्मणपुर बाँध र कल्कलवा तटबन्धका कारण बाँकेका पूर्वी गाउँहरू डुबानमा पर्दै आएका छन् । भारतले सन् १९९९ देखि २००० मा साढे २२ किलो मिटर लम्बाइ, ५ मिटर चौडाइ र ५ मिटर उचाइ भएको कलकलवा मार्जिनल तटबन्ध निर्माण गरेको थियो । त्यसले दर्जन गाविस डुबान, कटान र पटानमा पर्दै आएका छन् । सडक निर्माणले नेपालगन्ज सहर पनि थप डुबानमा पर्न सक्ने खतरा बढेको छ । सीमा क्षेत्रमा कुनै पनि संरचना निर्माण गर्न नपाउने अन्तर्राष्ट्रिय मान्यता छ । तर, भारतीय पक्ष भने अन्तर्राष्ट्रिय मापदण्ड विपरीत सडक निर्माण गरेको हो ।"
"एउटालाई मुद्दा, अर्कालाई सजाय","खोटाङ जिल्ला अदालतको त्रुटिले एकजना निर्दोषले जेल सजाय भोग्नुपरेको छ । अदालतले वडा नम्बर फरक पार्दा एउटाको कसुरमा अर्कोले सजाय पाएका हुन् ।जिल्ला अदालतले डिकुवा २ का नरबहादुर मगरलाई पक्राउ गरी लागूऔषध (गाँजा) मुद्दामा कानुनी कारबाही चलाउन प्रहरीलाई निर्देशन दिएको थियो । स्रेस्तेदार प्रदीपकुमार उपाध्यायका अनुसार डिकुवा २ का नरबहादुर मगर हुनुपर्नेमा अदालतको कमजोरीले डिकुवा ६ भएकाले निर्दोष समस्यामा परेका हुन् ।डिकुवा २ का नरबहादुरविरुद्ध परेको लागूऔषध मुद्दामा अदालतले २०५९ असोज १ मा उनलाई एक वर्ष कैद र ५ हजार रुपैयाँ जरिवाना फैसला गरेको थियो । तर, लगत राख्ने क्रममा अदालतको कमजोरी भएको हो । कमजोरी थाहा हुनासाथ अदालतकै निर्देशनमा कारागारमा रहेका मगरलाई शनिबार साँझ छाडिएको स्रेस्तेदार उपाध्यायले बताए ।प्रहरीले पुस २४ गते मगरलाई पक्राउ गरेर त्यसको तीन दिनपछि पुस २९ गते कारागार चलान गरेको थियो । डीएसपी नवीनकिशोर प्रधानले प्रहरीले अदालतको निर्देशनलाई पालना गर्ने भएकाले प्रहरीको दोष नभएको बताए । हामीले अदालतको आदेश पालना गर्ने हो, उनले भने, निर्दोषलाई पक्राउ गर्नु हुन्न भन्नेमा प्रहरी सचेत छ । बिनाकारण कारबाही भोगेका मगरले त्यसबापत क्षतिपूर्ति पाउनुपर्ने माग गरेका छन् । गल्तीबिना पक्राउ गरेर मेरो बेइज्जत गरिएको छ, उनले भने, मैले यसबापत क्षतिपूर्ति पाउनुपर्छ ।"
अवसर पाए बदलिन्छ जीवन,"दाङ पहिले वर्षभरि काम गरेर एक जोडा कपडा पाउने कैलाली, थापापुर ८ बहादुरपुरकी २२ वर्षीया अनिता चौधरी अहिले मासिक २५ हजार तलब थाप्छिन् । अनमीका रूपमा सरकारी जागिर पाएपछि उनको जीवन फेरिएको छ । सरकारी पोसाक पहिरिएर दिनहुँ जोशीपुरस्थित प्राथमिक स्वास्थ्य केन्द्र पुग्छिन्, बिरामीको सेवा गर्छिन् ।चार कक्षा पढ्दापढ्दै आमा मीनादेवीको मृत्यु भएपछि अनिता तीन वर्ष गाउँमै र दुई वर्ष टीकापुरमा कमलरी बसिन् । आमाको मृत्युपछि बुबाले पढ्ने भए कमलरी बस्न जा भन्नुभयो । मलाई पढ्ने रहर थियो, उनले भनिन्, कमलरी बसेपछि नियमित विद्यालय जान पाइएन । लेख्ने कापीकलम पाइएन । मालिकका बालबच्चा स्याहार गर्नुपर्ने भयो । सानो उमेर भएकाले अनिता भने जसरी काम गर्न सक्दिनथिन् । यसैकारण मालिकबाट कुटाइ खानुपथ्र्यो । सरकारले कमलरी मुक्ति घोषणा गरेपछि उनी पनि स्वत: बाहिरिइन् । त्यो १० कक्षा पढ्ने ताकको कुरा थियो । घर फर्किए पनि पढ्ने वातावरण नभएपछि उनी मुक्त कमलरी छात्रावास पुगिन् । सामुदायिक विद्यालयमै पढेर प्रथम श्रेणीमा एसएलसी उत्तीर्ण गरिन् ।एसएलसीपछि चितवनमा १८ महिने अनमी कोर्स पूरा गरिन् । त्यसपछि एक वर्ष धादिङ धुसाको स्वास्थ्य चौकीमा करारमा काम गरिन् । काम गर्दागर्दै पहिलोपटक लोकसेवा आयोगको अनमी परीक्षा दिइन् र पास भइन् । परीक्षा दिएको पहिलोपटक नै सफल हुँदा खुसीको सीमा रहेन । मैले जीवनमा ठूलो परिवर्तनको अनुभूति गरें, उनले भनिन्, अवसर पाए जीवन बदल्न सकिँदोरहेछ ।सुरुमा अछाममा दरबन्दी परेकी अनिता अहिले आफ्नै गाउँको स्वास्थ्य केन्द्र आएकी छन् । सानैदेखि स्टाफ नर्स बन्ने रहर थियो उनलाई । स्टाफ नर्सको पोसाकप्रति मलाई उहिल्यैदेखि आकर्षण थियो । त्यस्तै बन्न पाए हुन्थ्योजस्तो लाग्थ्यो, उनले भनिन्, अहिले अनमी भएर केही रहर पूरा भएको छ । अब फेरि स्टाफ नर्स पढ्ने सोच छ । अहिले उनको जागिरले नै घर खर्च चल्छ । सम्पत्तिका नाममा पाँच कट्ठा जमिन छ । खान नपुग्ने भएकाले सानैदेखि परिवारका सबै सन्तान कमैयाकमलरी भए । बहिनी सम्झना पनि कमलरी बसिन् । उनले एसएलसीसम्म पढेर विवाह गरिन् । एक दाइ र भाइ रोजगारीका सिलसिलामा भारतमा छन् । बुबा जुगराम काठ मिस्त्रीका रूपमा काम गर्छन् ।"
मुद्दा टुंग्याउन ढिलाइ,"विराटनगर उच्च अदालत विराटनगरमा दुई वर्षभन्दा बढी समयसम्म फैसला नभएका मुद्दा २५ वटा छन् । तीमध्ये व्यक्तिवादी देवानी तर्फका ६ वटा, सुरु मुद्दा ८ वटा, व्यक्तिगत फौजदारी ३ वटा र सरकारी फौजदारी ८ वटा छन् । यसैगरी मोरङ जिल्ला अदातमा दर्ता भएकामध्ये २ वर्षभन्दा पुराना मुद्दाको संख्या ६२ छ । तीमध्ये ४६ वटा व्यक्तिवादी देवानी र व्यक्तिवादी फौजदारी १६ वटा रहेका छन् ।मुद्दा फैसलामा ढिलाइ हुनुको प्रमुख कारण कानुनी जटिलता र कार्यविधि भएको न्यायाधीशहरूको भनाइ छ । तर उच्च अदातल विराटनगरमा भने १२ जनाको दरबन्दी रहेकोमा डेढ वर्षदेखि ४ जनामात्र न्यायाधीश भएका कारण फैसलामा ढिलाइ भएको हो । यो अदालतले सुनसरी र मोरङ जिल्लाका मुद्दा हेर्ने गर्छ । तर प्रशासनिक काम भने प्रदेश नम्बर १ मा पर्ने १४ जिल्लाकै हेर्ने गरेको छ ।जिल्ला न्यायाधीश विनोदकुमार पोखरेल फैसला ढिलो हुनुको प्रमुख कारण कानुनी जटिलता रहेको र यसलाई संशोधन गर्नुपर्ने तर्क राख्छन् । कार्यविधिलाई सरल बनाउनु पर्छ । सरकारी पक्षले मुद्दा ल्याउँछ फरार प्रतिवादी वर्षौं ल्याउँदैन अनि कहाँबाट हुन्छ चाँडो फैसला, उनले भने, म्याद तामेली गर्न गएको कर्मचारी घर खोज्दा खोज्दै बूढो हुन्छ तर घर भेटिँदैन । उच्च अदालतमा यो आवमा २ हजार ६ सय ८३ मुद्दा दर्ता भएकामा हालसम्म ६ सय २६ वटा मात्र फैसला भएका छन् । वार्षिक कार्ययोजनामा ७० प्रतिशत कम गर्ने लक्ष्य लिएकोमा न्यायाधीश कम भएका कारण २३ प्रतिशत मात्र उपलब्धि भएको छ, शाखा अधिकृत वसन्त घिमिरेले भने, दरबन्दी अनुसार न्यायाधीश नहुनु र मधेस आन्दोलनले समेत असर पारेका कारण ढिलाइ भएको हो ।उच्च अदालतमा दर्ता भएका मुद्दामध्ये २ वर्षभन्दा पहिलाका २५ वटा रहेका छन् । त्यसमध्ये क्षतिपूर्तिका ८, देवानी ६, फौजदारी ३ र सरकारी फौजदारी ८ रहेका छन् । यसैगरी १८ महिनादेखि २ वर्षसम्मका १ सय २६ वटा छन् भने १ वर्षदेखि १८ महिनासम्मका ४ सय ७८ वटा मुद्दा छन् । १ वर्षभित्रका १ हजार ४ सय २८ वटा मुद्दा रहेको अधिकृत घिमिरेले बताए । मोरङ जिल्ला अदालतमा ९ जना न्यायाधीशको दरबन्दी छ । एक जना न्यायाधीशले सरदर महिनामा ३० देखि ३५ वटा सम्म मुद्दा फैसला गर्नुपर्छ । हाल यो अदालतमा ७ जान न्यायाधीश कार्यरत छन् । यो अदालतमा दर्ता भएर फैसला हुन वाँकी रहेका मुद्दा ६२ वटा छन् । तीमध्ये ४६ वटा व्यक्तिवादी देवानी र व्यक्तिवादी फौजदारी १६ वटा रहेका छन् । कानुन व्यवसायी देवेन्द्र कोइराला कानुनी जटिलताका कारण फैसलामा ढिलाइ हुने गरेको बताउँछन् । उनले भने, हार्ने पक्षको दुरासयले पनि कतिपय मुद्दाहरू फैसलामा ढिलाइ हुन्छन् । लामो प्रक्रियाले दिग्दारीकुनै पनि मुद्दा छिनोफानोको समय डेढ वर्षभन्दा बढाउन नमिल्ने प्रावधानविपरीत सप्तरीमा पूर्णरूपमा कार्यान्वयन भएको छैन । केही मुद्दा समयभित्रै छिनोफानो भए पनि समयसीमाभित्रै निरूपण हुन नसकेका मुद्दाको संख्या कम छैन ।सर्वोच्च अदालतले तेस्रो रणनीतिक योजना अन्तर्गत कुनै पनि मुद्दाको छिनोफानो डेढवर्षको समयभन्दा बढी बढाउन नमिल्ने परिपत्र सबै अदालतलाई गरिसकेको छ । तर सप्तरी जिल्लामा मात्र २ वर्षभन्दा बढी समय नाघेको मुद्दाको संख्या २ सय ६६ रहेको जिल्ला अदालतका स्रेस्तेदार नरेन्द्रकुमार श्रेष्ठले जनाए । जस मध्ये १ सय ७८ देवानी र ८८ फौज्दारी अभियोगका मुद्दा छन् । यस्तै मुलतबीमा पनि सोही अनुपातमा मुद्दा रहेको उनले बताए । सप्तरी जिल्ला अदालतमा अघिल्लो वर्षबाट जिम्मेवारी सरेर आएका २ हजार ७ सय ८२ वटा मुद्दा र गत साउनदेखि पुससम्म दर्ता भएका १ हजार ७ सय २८ वटा मुद्दा गरी कुल ४ हजार ५ सय १० वटा मुद्दा रहेकोमा गत साउनदेखि हालसम्म १ हजार ३ सय ३४ वटा फछर्यौट भएको श्रेष्ठले जनाए ।तेस्रो रणनीतिक योजनाको परिपत्र आएपछि मुद्दा फछ्र्यौटमा केही तीब्रता आए पनि अदालत र अन्य सरकारी निकायमै रहेको समस्याका कारण मुद्दा किनारा लाग्न कठिन हुने गरेको छ । जिल्ला अदालतमा दरबन्दी भएका कर्मचारी काजमा अन्यत्र बसिदिने परम्पराले पनि कार्य सम्पादनमा ढिलाइ हुन गई मुद्दा किनारामा समस्या हुने गरेको हो ।(विराटनगरबाट लीलाबल्लभ घिमिरे, सप्तरीबाट अवधेशकुमार झा, इलामबाट विप्लव भट्टराई, सुनसरीबाट वेदराज पौडेल)न्यायाधीश कम भए पनि लक्ष्यप्राप्तिइलाम सदरमुकामस्थित उच्च अदालत इलाम इजलासमा छ जना न्यायाधीशको दरबन्दी भए पनि दुई जनाले मात्र काम चलाउनुपरेको छ । लक्ष्य बमोजिम मुद्दा फछ्र्यौट हुँदै आए पनि कठिनाइ भएको अदालतले जनाएको छ । एक जना न्यायाधीश बिदा बस्दा इजलास नै प्रभावित हुने गरेको छ । चालू आर्थिक वर्षको मंसिर मसान्तसम्म अदालतले ४ सय ३१ वटा मुद्दा फछ्र्यौट हुने गरेको छ । यो अवधिमा २ सय ७२ नयाँ र अघिल्लो आर्थिक वर्षबाट जिम्मेवारी सरी आएका मुद्दा ७ सय ९५ छन् ।मेची अञ्चलभर सेवा प्रदान गर्दै आएको यो अदालतमा ६ सय ३६ मुद्दा बाँकी छन् । यो आर्थिक वर्षमा १ हजार ६ सय मुद्दा दर्ता हुने र १ हजार २ सयको किनारा लगाउने योजना रहेको न्यायाधीश रमेश थापाले बताए । अब चाँडै अन्य न्यायाधीशको व्यवस्था हुने भएकाले फछ्र्यौटमा समस्या नहुने ठानेका छौं, उनले भने, अघिल्लो परिपाटी हेर्दा यसपछिको समयमा धेरै मुद्दा पर्ने भएकाले न्यायाधीश नथपिए समस्या हुन सक्छ ।जिल्ला अदालतले पुस मसान्तसम्म १ सय ८६ वटा मुद्दा फछ्र्यौट गरेको छ । एक जना न्यायाधीश रहने अदालतमा लक्ष्यबमोजिम नै काम भएको स्रेस्तेदार जगदिश्वर भट्टराईले बताए । कुनै पनि मुद्दा १५ महिनाभन्दा अघिका नभएको उनको भनाइ छ । अघिल्लो आवबाट सरेका १ सय ९६ र २ सय ५५ मुद्दा दर्ता भएका छन् । यो आर्थिक वर्षमा ७ सय २६ मुद्दा हुने अनुमान अदालतको छ । तीमध्ये ४ सय ४६ मुद्दाको किनारा लगाउने लक्ष्य छ ।मुद्दा फछ्र्यौट बढाइनेसुनसरी जिल्ला अदालतमा दुई वर्षे मुद्दालाई यसै वर्षदेखि शून्यमा झारिने भएको छ । मुद्दाको सुनुवाइ ढिला हुँदा सर्बसाधरणले सास्ती ब्यहोरेको गुनासो आउन थालेपछि दुई वर्षे मुद्दालाई शून्यमा र १८ महिने मुद्दालाई न्यूनीकरण गर्ने अदालतका अधिकृत ध्रुव विनोद पोखरेलले जनाएका छन् ।अदालतमा मेलमिलाप केन्द्र स्थापना भएपछि धेरै मुद्दा मेलमिलापमा मिल्ने गरेका छन् । जसबाट अदालतको सुनुवाइमा समेत केही खुकुलो भएको छ । अदालतले प्रक्रियागत रूपमा हुने ढिलाइ बाहेकका कर्मचारीका कारण हुने ढिलाइलाई निरुत्साहन गर्नुपर्ने सुनसरी बारका पूर्वअध्यक्ष कृष्ण दाहालले बताए । प्रक्रियागत ढिलाइ स्वाभाविक भए पनि कर्मचारीको नियतबस हुने ढिलाइलाई अदालतले निरुत्साहन नगरेसम्म न्यायमा सर्वसाधारणको सहज पहुँच नहुने दाहालले बताए । सुनसरी जिल्ला अदालत फैसला गरेको कसुर तथा जरिवाना भुक्तान नगरी ५ हजार २१ जना अहिले पनि फरारको सूचीमा छन् ।२०७२ साउनदेखि २०७३ असारसम्म ५ सय २४ फरार रहेका कैदीलाई विशेष टोलीले पक्राउ गरी कैद तथा जरिवाना भुक्तान गराएको छ । विशेष टोलीले ५ करोड ३१ लख ८० हजार ११ रुपैयाँको कैद तथा जरिवाना भुक्तान गराएको छ । २०७२ मा अदालतले ६० दशमलव ३४ प्रतिशत मुद्दा फस्र्याेट गरेको छ । ३ हजार ९८ वटा मुद्दा परेकोमा अदालतले ३३ सय ७१ मुद्दा फैसला गरेको छ । जुन लक्ष्यभन्दा शून्य दशमलव ३४ प्रतिशत बढी हो । अदालतले दर्ता हुन आएका ४ सय ७७ वटा मुद्दा मेलमिलाप केन्द्र पठाएको थियो । जसमा ९१ मुद्दा मेलमिलापमा सकिएका छन् ।"
पानीका लागि सामूहिक श्रम,"रामपुर (रामेछाप) रामपुर ५ स्थित डाँडागाउँका बासिन्दालाई अहिले दिनरात फुर्सद छैन । दिनभर खानेपानी योजनामा श्रम गर्छन् । राति पानीको जोहो गर्न पँधेरो रुँघ्छन् । अब धेरै दिनसम्म यस्तो दु:ख नहोला, स्थानीय रामदास वाइवाले भने, हिउँदमा केही काम छैन, सबैजना खानेपानी योजनामा जुटेका छौं । यहाँका हरेक परिवारका एकएक जना पालैपालो पाइप लाइन खन्न व्यस्त हुन्छन् । एक महिनादेखि यस्तो दिनचर्या चलिरहेको हो । स्थानीयलाई गैंची र साबेल बोकेर घरबाट निस्कने बानी नै भइसकेको छ । खानेपानी जुटाउन रातभरिको निद्रा र वर्षांैको थकाइ अबका केही महिना मात्र हुनेछ । रातभर पानीका लागि ज्यान माया मारेर कुद्नुभन्दा गैंची र खन्ती चलाएको भरमा पानी आउँछ भने किन काम नगर्नु, रामदासले भने । उनका अनुसार महिना दिनयता सातु सामल खाएर खानेपानीका लागि पाइपलाइन खन्न मेला नै लाग्ने गरेको छ । रामपुरको पानी पीडा पुरानै हो । भूकम्पपछि शिलान्यास भएका घरका खाडल त्यसै पुरिएका छन् । खानेपानी त छैन कताको घर बनाउनु, गाउँका प्रायले यस्तै जवाफ दिन्छन् । मन्थलीदेखि झन्डै ४० किलोमिटर लामो कच्ची सडकबाट ट्रयाक्टरले पानी रामपुर पुर्याउँछ । त्यसबापत प्रतिलिटर १ रुपैयाँ ७५ पैसा तिर्नुपर्छ । दुई कोठाको एक तले घर बनाउनका लागि रामपुरवासीले ४० हजारको पानी किनेका छन्, गाविस सचिव लक्ष्मण भुजेलले भने । गाग्रीमा पानी बोकाउनेले प्रतिगाग्री ७० रुपैयाँ तिर्नपर्ने बाध्यता छ ।लामो खडेरीले रामपुरका बासिन्दाले यसअघि कहिल्यै नभोगेको पानीको सास्ती व्यहोरेका छन् । धेरै मूल सुकेका छन् । गाउँमा कतै हरियो देखिँदैन । सुकेका पाखामा पानीका स्रोत छैनन् । गाउँबाट एक घण्टा तलको बिसौली खोलामा रहेको पानीले पनि अब नधान्ने भएको छ । स्थानीय पानी नपाइने चिन्तामा राति नसुतेरै मूलमा कुदाकुद गर्न बाध्य छन् । गाउँमा हरेक टोलमा सडक पुगेको छ, बिजुली बल्यो, टेलीफोन सबैको हातहातमा छ, एमाले नेता कुमार श्रेष्ठले भने, यस्तो विकासले खासै केही प्रभाव जमाउन सकेन । खानेपानी नभई बासै नहुने रहेछ, जुन कुराका लागि प्राय: सबै रामपुरे संघर्ष गरिरहेका छन् । पानीको सास्ती खेपिरहेका उक्त गाउँका बासिन्दालाई नेपाल रेडक्रस सोसाइटी रामेछाप शाखाले रामपुर ५ र आसपासका १ सय ५९ परिवारलाई खानेपानीको व्यवस्था गर्न बिसौलीखोला देखि पानी तानेर लैजाने योजना अघि सारेको थियो । यसअघि आफंै प्रतिघर १० हजारका दरले उठाएको पैसाले केही काम भएको थियो । उक्त कार्यका लागि गाविसले समेत ५ लाख ५० हजार विनियोजन गरिदिएको थियो । अहिले रेडक्रसले झन्डै १ करोड ८४ लाख खर्चेर खानेपानी योजनाको निर्माण थालेको हो । योजनाको निर्माण कार्यका लागि स्थानीयले श्रमदानसमेत २७ लाख जतिको लागत व्यहोर्ने रेडक्रसको भूकम्प प्रतिकार्य कार्यक्रमका संयोजक जयराम बस्नेतले बताए ।"
मुस्ताङमा हिउँ चितुवा,"मुस्ताङ ६ महिनाअघि घाइते हिउँ चितुवा झुसाङ ४ मा फेला परेपछि यसको उपचार गर्न समस्या पर्यो । काठमाडांैबाट प्राविधिक त गए तर उपचार गर्ने स्रोतसाधन नभएको भन्दै जावलाखेल चिडियाखानाका प्राविधिक उपचार नगरी फर्किए । त्यसको ३ दिनपछि घाइते हिउँ चितुवा मर्यो । त्यसपछि राष्ट्रिय प्रकृति संरक्षण कोष र अन्नपूर्ण संरक्षण क्षेत्र आयोजनालाई उपचार गर्न नसकेको आरोप लाग्दै आएको छ । त्यस बेला सरोकारवालादेखि संरक्षणविद्सम्मले दुर्लभ वन्यजन्तु सूचीमा पर्ने हिउँ चितुवाको उपचार गर्न सक्ने प्रविधि र चिकित्सक सम्बन्धित क्षेत्रमै हुनुपर्ने महसुस गरे । बुट्यान क्षेत्रको हिमरेखा हिउँ चितुवाका लागि सुरक्षित बासस्थान मानिन्छ । तिलिचो बेसक्याम्पदेखि थोराङलापास हुँदै दामोदर कुण्डसम्म हिउँ चितुवाका लागि निकै सुरक्षित बासस्थान रहेको सरोकारवालाले बताएका छन् । यो साता काठमाडांैमा १२ देशका हिउँ चितुवा संरक्षणविद्को संस्था ग्लोबल स्नो लियोपार्ड एन्ड इकोसिस्टम प्रोटेक्सन प्रोग्रामको बैठक भयो । बैठकले नेपाललाई हिउँ चितुवाको अनुसन्धान केन्द्र बनाउन सकिने निर्णय गरेको छ । यसले संरक्षणमा टेवा पुग्ने देखिएको छ । अनुसन्धान केन्द्र मुस्ताङमा राख्न सकिने संरक्षककर्मीले तर्क गरेका छन् । मुस्ताङका उपल्लो क्षेत्र हिउँ चितुवाका लागि सुरक्षित बासस्थान रहेकाले अनुसन्धान केन्द्र प्रभावकारी बन्ने उनीहरूको दाबी छ ।मुस्ताङ क्षेत्र हिउँ चितुवाको अनुसन्धान केन्द्रका लागि उपयुक्त स्थान हो, एक्यापका वरिष्ठ प्राविधिक स्रोत संरक्षण सहायक सुरेश थापाले कान्तिपुरसँग भने, यो क्षेत्र हिउँ चितुवाका लागि अन्यको तुलनामा सुरक्षित बासस्थान मानिन्छ । लामो हिमरेखा शृंखला भएको क्षेत्र नै यहीं भएकाले यसले विश्वभरिका हिउँ चितुवाका बारेमा अनुसन्धान गर्न मद्दत पुग्ने उनले बताए । यो क्षेत्रमा कति चितुवा छन् भन्ने यकिन छैन । प्रभावकारी गणना हुन नसकेकाले संख्या थाहा नभएको हो । गत वर्ष अमेरिकी एक संस्था स्नो लियोपार्ड कन्जर्भेन्सी र एक्याप मिलेर क्यामेरा ट्रयाप गरेका थिए । तिलिचो बेसक्याम्प, लुप्रा, थोरांलापासमा राखिएको क्यामेरामा भाले पोथी एकएक र २ वटा हिउँ चितुवाका बच्चा फेला परेका थिए । तर, यो प्रभावकारी गणना नभएको जानकारहरू बताउँछन् । मानिसको चहलपहल बढी भयो भने हिउँ चितुवाका लागि बासस्थान प्रतिकूल बन्छ, हिउँ चितुवाका सोधकर्ता विक्रम श्रेष्ठ भन्छन्, तिलिचो, नीलगिरि, थोरांलापासदेखि दामोदरकुण्ड क्षेत्र नेपालमा हिउँ चितुवाको सुरक्षित बासस्थान हो । यो जिल्लाको क्षेत्रफल ठूलो र हिमरेखा लामो भएकाले हिउँ चितुवाका लागि अनुकूल वातावरण रहेको उनले बताए ।हिउँ चितुवा आहाराको खोजीमा बस्तीमा पुगेर घरपालुवा जनावर च्यांग्रा, भेडा खाएको भन्दै स्थानीयले गुनासो गर्दै आएका छन् । तर, संरक्षणकर्मीहरू भने घरपालुवा जनावर हिउँ चितुवाले नभई साधारण चितुवाले खाएको भन्छन् । मुस्ताङमा हिउँ चितुवा मात्र नभई साधारण चितुवाको संख्या पनि निकै छ, संरक्षण सहायक थापा भन्छन् ।"
कर्मचारीद्वारा सुरक्षा माग,"नुवाकोट जिल्ला विकास समितिमा भएको तोडफोड र दुव्र्यवहारविरुद्ध आइतबार कर्मचारीले पेन डाउन गरेका छन् । उनीहरूले हातमा कालोपट्टी बाँधेर एक घण्टा कामकाज रोके । स्थानीय प्रशासनमा सुरक्षा प्रत्याभूतिको मागसमेत गरेका छन् । शुक्रबार चार गाविस समेटेर लिखु गाउँपालिका बनाउनुपर्ने माग गर्दै आन्दोलनमा उत्रेका स्थानीयले जिविसमा तोडफोड गरेर कर्मचारीमाथि दुव्र्यवहार गरेका थिए । त्यसैको विरोधमा पेनडाउन गरेर विरोध जनाएको नेपाल निजामती कर्मचारी संगठनका बद्री भण्डारीले बताए । जिविस, प्राविधिक कार्यालय, गाविसलगायत कार्यालयमा एक घण्टा कामकाज ठप्प पारिएको हो । कर्मचारीले बुधबारसम्म पेनडाउन गर्ने भएका छन् । प्रमुख जिल्ला अधिकारी विष्णुप्रसाद पोख्रलेले कर्मचारीलाई सान्त्वना दिँदै परिस्थिति अकल्पनीय भएको बताए ।"
सडक निर्माणमा ढिलाइ,"सर्लाही मलंगवानवलपुर सडक निर्माणमा ढिलाइ भएपछि ठेकेदार र हुलाकी सडक आयोजना बीच आरोपप्रत्यारोप चलेको छ । ठेकेदारले सम्पर्क कार्यालय नजिक नहुँदा काममा कठिनाइ भएको दाबी गरे पनि सडक डिभिजनले ठेकेदारले ढिलासुस्ती गरेको आरोप लगाएको छ ।ठेक्का लागेको तीन महिना नाघे पनि कामले गति लिएको छैन । नवलपुरगैरखण्डमा सडक निर्माणका लागि आवश्यक पर्ने कल्भर्ट निर्माण भइरहे पनि सडक डिभिजनसँग ठेकेदारले समन्वय नगर्दा काम पूरा हुन सकेको छैन । ठेकेदार प्रतिनिधिले समयमै सडक डिभिजनका इन्जिनियर नआएका कारण काम सम्पन्न गर्न कठिनाइ भएको बताए ।कल्भर्ट ढलानको काम गर्न इन्जिनियरलाई खवर गर्यौं, उक्त खण्डका ठेकेदारमध्येका चन्द्रिका साहले भने, तत्काल आउन नसक्दा ढिलाइ हुने अवस्था भयो, सरकारी इन्जिनियर नआई ढलान गर्न मिल्दैन । भौतिक पूर्वाधार तथा यातायात मन्त्री रमेश लेखक दुई साताअघि सर्लाही आउँदा सडक डिभिजनको सम्पर्क कार्यालय मलंगवामा राख्न निर्देशन दिए पनि अझै स्थापना भएको छैन ।हुलाकी सडक आयोजना जनकपुरका प्रमुख अर्जुन यादवले सडक डिभिजनको सम्पर्क कार्यालय राख्न मन्त्रीले निर्देशन दिएको बताए । हाम्रो सम्पर्क कार्यालय होइन, उनले भने, ठेकेदारले काम गर्न चाहेको खण्डमा सम्पूर्ण सेवा हामी दिन तत्पर छौं । काम गर्ने तालिका नै ठेकेदारले दिएका छैनन् । हाम्रो तर्फबाट कुनै बाधा छैन ।आयोजनाको काममा सात दिने, एक महिने र तीन महिनामा गर्ने कामको तालिका ठेकेदारले पेस गर्नुपर्ने प्रावधान रहेको यादवले बताए । अहिलेसम्म ठेकेदारले तालिका पेस गरेका छैनन् । ढलान गर्ने मिस्त्री आउने वित्तिकै आउनुपर्यो भनेर खवर गरेको भरले हुँदैन, उनले भने, यो दिन यो काम हुन्छ भनेर तालिका दिए त्यसैअनुसार हामी तयार भएर बस्छौं । आयोजनाका कारणले एक दिन पनि काम ढिलाइ हुँदैन ।गैरमलंगवा खण्डका ठेकेदार नागेन्द्र साहले सम्पर्क कार्यालय नहुँदा काम गर्न धेरै झन्झट र ढिलाइ हुने गरेको बताए । उनले सरकारी इन्जिनियरले लाइन नदिएसम्म गरेको काम अवैध हुने भएकाले चाहेर पनि छिटो छरितो गर्न नसकेको बताए । जनकपुरदेखि प्राविधिक आउनुपर्ने भएपछि त्यसै ढिलो हुन्छ, उनले भने, जनताको चाहना छिटो काम होस् भन्ने छ, सरकारी इन्जिनियरले समय दिए एकदम छिटो काम गर्न सक्छौं ।आयोजनाका प्राविधिकले मोबिलाइजेन बापतको पैसा लिएपछि ठेकेदारले काम गर्न ढिलासुस्ती गरेको आरोप लगाएका छन् । कार्यालयबाट बुझेको पैसा अन्यत्र लगानी गरी सडक बनाउन नचाहेको ठेकेदारको व्यवहारवाट बुझिकएको प्राविधिकको भनाइ छ । पिच भत्केर १० वर्षदेखि धुलाम्य भएको सडक छिटो बनोस् भनेर सहयोग गर्न तयार जिल्लावासी ढिलाइले गर्दा चिन्तित छन् । कतै विवाद नभई छिटो पिच बनोस् भन्ने हाम्रो चाहना हो, हरिपुरका असफाक हुसेनले भने, ठेकेदारले आयोजनालाई र आयोजनाले ठेकेदारलाई दोष देखाएर ढिलो गर्दा सडक किनारमा लाखौं जनता भने धुलो खाएर बस्न बाध्य भएका छौं । यसअघि भारतीय ठेकेदारले ठेक्का लिएर ५ वर्षसम्म काम नगरी सडक अलपत्र छाडेका थिए । फेरि पनि त्यस्तै अवस्था हुने हो कि भन्ने चिन्ता स्थानीयमा छ ।"
कालोपत्रेका लागि अवरोध,"काभ्रे तोकिएको समयमा नै कालोपत्रे गर्नुपर्ने माग गर्दै पनौतीवासीले आइतबार बनेपापनौती सडक खण्ड अवरोध गरेका छन् । ढलमले र श्रीखण्डपुरमा स्थानीयले बाटो अवरोध गरेका हुन् । २०७२ चैतमा १ वर्षमा निर्माण सम्पन्न गर्ने सर्तमा गौरीपार्वती नवयुग जेभीले ४ करोड १३ लाख रुपैयाँमा तीन किलोमिटर सडक कालेपत्रे गर्न ठेक्का सकारेको थियो । तयारीका लागि भन्दै पहिलेको कालोपत्रे उप्काएपछि सडकको अवस्था निकै नाजुक भएको छ । निर्माणमा ढिलाइ गर्दा सडकमा धूलो उडेर हिँडडुल गर्नसमेत कठिनाइ उत्पन्न भएको छ । धूलोका कारण स्थानीयको स्वास्थ्यमा प्रतिकूल असर परेको छ । संघर्ष समितिका सदस्य हीराबहादुर खड्काले भने, धूवाँ र धूलोले स्वास्थ्य मात्रै होइन, सागपात खान पाइएको छैन, धोएको लुगा सुकाएर लगाउन सक्ने अवस्था छैन । दैनिक १ सय मिनिबस, ट्रिपर र निजी सवारीसाधन गुड्ने गरेका छन् । स्थानीय, ट्रिपर व्यवसायी, नगरपालिकाबीच सडकमा दैनिक तीन पटक पानी हाल्ने सहमति भए पनि पुसको अन्तिम साताबाट उक्त काम रोकिएको छ । स्थानीयले दैनिक तीन पटक पानी हाल्न, बिहान ९ देखि साढे १० र राति १० बजेदेखि बिहान चार बजेसम्म ट्रिपर चलाउन बन्द गर्न, जोरबिजोर प्रणालीअनुसार सवारी चलाउन र १० टनभन्दा माथिका सवारी साधन चल्न रोक लगाउन माग गरेका छन् । डिभिजन सडक कार्यालय भक्तपुरका प्रमुख गुरुप्रसाद अधिकारीले मौसमका कारण कालोपत्रे रोकिएको भन्दै तत्काल सुरु गर्ने गरी ठेकेदारसँग कुरा भएको बताए । चैत १५ सम्म म्याद नै छ, ढिलाइप्रति हामीले सम्बन्धित पक्षसँग कुरा गरिसकेका छौँ, अधिकारीले भने, माघ १३ बाट सुरु गरेर फागुनसम्म सक्ने प्रतिबद्धता जनाएका छन् । अवरोधका कारण दिनभर उक्त क्षेत्रको यातायात दिनभर प्रभावित भयो । कालोपत्रेको काम माघ १५ गतेबाट सुरु गर्ने र सडकमा दैनिक ३ पटक पानी हाल्ने सहमति भएपछि अवरोध खोलिएको पनौती उद्योग वाणिज्य संघका अध्यक्ष भोला थापाले जानकारी दिए ।"
बिरामीद्वारा आत्महत्या,"धरान बीपी कोइराला स्वास्थ्य विज्ञान प्रतिष्ठानमा बिरामी कुरुवा र बिरामीले आत्महत्या गरेका छन् । आत्महत्या गर्नेमा झापाको तोपगाछी २ का ३३ वर्षीय दुर्गा बराइली र मोरङको सिजुवा १ घर भई प्रतिष्ठानकै सामान्य प्रशासनका कर्मचारी ५३ वर्षीय गंगा भट्टराई छन् ।प्रतिष्ठानस्थित प्रहरी पोस्टका इन्चार्ज तिलक गिरीका अनुसार भट्टराई घाँटीको क्यान्सर रोगी थिए । बराइली आफ्नी आमा फूलमाया विकको स्तन क्यान्सरको उपचार गराइरहेका थिए । उनीहरू दुवैको आइतबार बिहानै पोस्टमार्टम भइसकेको छ ।भट्टराईले भारतका विभिन्न अस्पताल र भरतपुर क्यान्सर अस्पतालमा पनि उपचार गरिरहेका थिए । तीन दिनअघि मात्र प्रतिष्ठानको पेइङ वार्डमा भर्ना भएका भट्टराई आइतबार बिहान साढे तीन बजे पेइङ वार्डको बिल्डिङको झ्यालबाट हाम फालेर आत्महत्या गरेको प्रहरीले जनाएको छ । गिरीले भट्टराईका कुरुवालाई उद्धृत गर्दै भने, राति १ बजेसम्म शय्यामै थिए । बिहान ३ बजे हेर्दा शय्यामा भट्टराईलाई नदेखेपछि खोजी भयो । एक तलामाथिको झ्यालबाट हाम फालेर भुइँमा सलाइन पानीसँगै मृत अवस्थामा फेला परे । प्रहरी र आफन्तले क्यान्सरको पीडा सहन नसकेर आत्महत्या गरेको अनुमान गरेका छन् ।सर्जरी वार्डमा आमाको कुरुवा बसेका बराइलीले शनिबार राति साढे १० बजे आत्महत्या गरेका थिए । उनी प्रतिष्ठानको सर्जरी वार्ड २ नजिकै रहेको दन्त महाविद्यालयको पछाडिको भर्याङमा डोरीको पासो बनाएर झुन्डिएको अवस्थामा फेला परेको प्रहरीले जनाएको छ ।"
विखण्डनकारीविरुद्ध लडौं,"सिरहा प्रधानमन्त्री पुष्पकमल दाहालले मधेसलाई बर्बाद र पहिचानविहीन पार्न खोज्ने विखण्डनकारीविरुद्ध लड्नुपर्ने बताएका छन् । माओवादी केन्द्रका कार्यालय सदस्य विश्वनाथ साहकी आमा सागरदेवीको १३ औं पुण्यतिथिको अवसरमा गोलबजारमा आइतबार आयोजित शोकसभामा बोल्दै उनले मधेसमा अहिले देशलाई विखण्डित गर्ने स्वरहरू सुनिन थालेको पनि बताए । आफ्नो देशविरुद्ध भड्काउने बैरीहरूलाई जनताले नै तह लगाउनुपर्छ, उनले भने ।मधेसबिनाको पहाड र पहाडबिनाको मधेसको अस्तित्व कल्पना पनि गर्न नसकिने उनले बताए । नेपालको संस्कृति, भूगोल, परम्परा र रहनसहन यसरी एकअर्कासँग गाँजिएको छ कि मधेस, पहाड र हिमाललाई छुट्टयाएर सबैको स्वामित्व स्थापित हुनै सक्दैन, प्रधानमन्त्री दाहालले भने, देशलाई विभाजित गरेर होइन एकीकृत पारेर मात्र हामीले विकास र पहिचानका मुद्दालाई दरिलो पाराले उठाउन सक्नेछौं । संविधान संशोधन प्रक्रियालाई अगाडि बढाउन सबैसँग समझदारी भइरहेको उनले बताए । संसदीय प्रक्रियाको भित्रपट्टिबाट संशोधन प्रक्रिया अगाडि बढ्छ, उनले भने, संशोधन प्रक्रियाका लागि समझदारी बनाउने कोसिस गरिरहेको छु । शिलान्यास र उद्घाटनमै व्यस्तप्रधानमन्त्री हुनेबित्तिकै दाहालले संविधान संशोधन र कार्यान्वयन गर्ने मुख्य जिम्मेवारी भएको जनाउँदै उद्घाटन र शिलान्यासजस्ता कार्यक्रममा नअल्झिने भने पनि सिरहाका विभिन्न तीन स्थानका शिलान्यास र उद्घाटन कार्यक्रममा आइतबार दिनभर व्यस्त रहे ।राजधानीबाट हेलिकप्टरमा आइपुगेका प्रधानमन्त्री दाहालले आफंैले निर्वाचन जितेको ५ नम्बर क्षेत्रस्थित कर्जन्हाको बस्तीपुरमा द्वन्द्वकालीन अवस्थामा मारिएका तथा बेपत्ता पारिएका माओवादी कार्यकर्ताहरू रामशरण नायक, हजारी यादव, दिलीप यादव तथा रामप्रसाद यादवको शालिक अनावरण गरे ।सालिक अनावरण गरेलगत्तै गोलबजार ३ जम्दहस्थित तेतरियाको पर्यटकीय स्थल कुम्भीखाँडी दह क्षेत्रको मर्मत तथा संरक्षण कार्यको शिलान्यास कार्यक्रममा सहभागी भए । पर्यटकीय स्थलका लागि चालु आर्थिक वर्षमा सरकारले २ करोड ३५ लाख बजेट विनियोजन गरेको छ । उद्घाटन र शिलान्यास कार्यक्रमपछि उनी श्रद्धाञ्जली समारोहमा सम्बोधनसँगै भोजमा सरिक भए ।"
परिवार नियोजन गर्दैनन् पुरुष,"नेपालगन्ज जनस्वास्थ्य कार्यालय बाँकेले लक्ष्मणपुर र नरैनापुरमा स्थायी बन्ध्याकरण शिविर सञ्चालन गर्नुअघि चेतनामूलक कार्यक्रम गर्यो । स्वास्थ्य स्वयंसेविका, शिक्षक, विद्यार्थी र अगुवा घरघर पुगे । तर एक जनाले पनि स्थायी बन्ध्याकरण गरेनन् । गत वर्ष गंगापुरमा सञ्चालन गरेको शिविरमा ५ जनाले मात्र स्थायी बन्ध्याकरण सेवा लिए । चालू आवमा गंगापुरमै सञ्चालित शिविरमा ३ जनाले मात्र स्थायी बन्ध्याकरण गराए । जिल्ला जनस्वास्थ्य कार्यालयका अनुसार शिविर सञ्चालनमा प्रतिगाविस कम्तीमा एक दिनको ५० हजार खर्च हुन्छ । सामाजिकधार्मिक मान्यता, जनचेतनाको अभाव र अशिक्षाका कारण परिवार नियोजन गर्नेको संख्या बढ्न सकेको छैन ।कार्यालयले यस वर्ष विभिन्न १४ गाविसमा स्थायी बन्ध्याकरण शिविर सञ्चालन गरिरहेको छ । राप्ती पारिका १२ स्थानमा सम्पन्न भएका शिविरमा अहिलेसम्म १ सय ८९ जनाले मात्र स्थायी परिवार नियोजन सेवा लिएका छन् । त्यसमध्ये ११ जनामात्र पुरुष छन् । परिवार नियोजन महिलाको जिम्मेवारी हो भन्ने मान्यताका कारण पुरुषले परिवार नियोजन गर्न नमान्ने परिवार नियोजन सुपरभाइजर अधिकृत वसन्त गैरेले बताए । महिलाको आर्थिकसामाजिक भूमिका कम हुने संस्कारले पनि पुरुषहरू परिवार नियोजन गराउँदैनन्, उनले भने, मुस्लिम र मधेसी समुदायका पुरुषमा परिवार नियोजनको संख्या ज्यादै न्यून छ । मुस्लिम समुदायमा प्रतिदम्पती ४ सन्तान हुने गरेको कार्यालयले जनाएको छ । पहाडी र थारू समुदायमा भने स्थायी बन्ध्याकरण गर्ने पुरुषको संख्या बढिरहेको छ । यिनीहरूमा प्रतिदम्पती सरदर दुई सन्तान रहेको उनको भनाइ छ । कार्यालयका अनुसार आव ०७०७१ मा ११ जनाले मात्र भ्याक्सेटोमी गरेका छन् । त्यस्तै ७१७२ मा १२० र गत आवमा ७८ जनाले भ्याक्सेटोमी गरेको कार्यालयले जनाएको छ । स्थायी बन्ध्याकरण गर्ने महिलाको संख्या आव ०७०७१ मा ४ सय ३४, ७१७२ मा ३ सय ५५ र गत आवमा ३ सय ९ छ । स्थायी बन्ध्याकरण गर्ने महिला बढिरहेको भए पनि पुरुषको संख्या घटदै गएको उनले जनाए ।अस्थायी साधन प्रयोगको संख्या ४२ प्रतिशत रहेको परिवार नियोजन सुपरभाइजर अधिकृत गैरेले जनाए । धार्मिक मान्यताका कारण मुस्लिम समुदायले स्थायी बन्ध्याकरण गर्दैनन् । गत आवमा ७ हजार ९ सय ४८ महिलाले अस्थायी साधन प्रयोग गरेको पाइएको छ । यस्तै ६ हजार ५१ जना पुरुषले कण्डम प्रयोग गरेको कार्यालयले जनाएको छ । तुलनात्मक रूपमा ढिलो विवाह गर्ने पहाडी र थारू समुदायमा परिवार नियोजनका साधनको माग ७० प्रतिशत छ । कम उमेरमा विवाह हुने मुस्लिम र मधेसी समुदायमा ४० प्रतिशतमात्र अस्थायी साधन प्रयोग भएको अधिकृत गैरेले जनाए । समुदायको मागका आधारमा अस्थायी परिवार नियोजनका सामग्री वितरण हुने उनको भनाइ छ । राप्ती पारिका कटकुइया, लक्ष्मणपुर, नरैनापुर, मटेहिया, गंगापुर, कालाफाँटालगायतका गाविसमा परिवार नियोजन कार्यक्रम प्रभावकारी हुन सकेको छैन । नेपालगन्ज, कोहलपुरलगायतका सहरी क्षेत्रमा अस्थायी साधन प्रयोग गर्नेको संख्या बढी छ । जिल्ला जनस्वास्थ्य कार्यालयका प्रमुख खिमबहादुर खडकाले परिवार नियोजनका लागि विभिन्न सञ्चार माध्ययममार्फत परिवार नियोजनबारे जनचेतनामूलक सन्देश प्रसारण र प्रकाशन गरिरहेको बताए । स्थानीय स्तरमा पर्चा पम्प्लेट, महिला स्वास्थ्य स्वयंसेविका, धर्मगुरुलगायतलाई परिचालन गरी परिवार नियोजनबारे जनचेतना जगाइरहेका छौँ, खडकाले भने, परिवार नियोजनबारे विद्यमान धारणामा परिवर्तन ल्याउन सबै स्वास्थ्य संस्थामार्फत कार्यक्रम सञ्चालन गरिएको छ । बाँकेमा एकीकृत प्रजनन स्वास्थ्य तथा महिला स्वास्थ्य कार्यक्रमअन्तर्गत बर्सेनि ४० लाखभन्दा बढी रकम खर्च हुने गरेको छ ।"
गाडीभित्रै घाइते हुन्छन् यात्रु,"म्याग्दी बनेका सडक स्तरोन्नति नगरी नयाँ ट्रयाक खोल्न प्राथमिकता दिइँदा जिल्लाका बासिन्दा जोखिमपूर्ण यात्रा गर्न बाध्य छन् । उबडखाबड बाटोमा गाडीसँगै यात्रु उफारिन्छन् । गाडीभित्रै ठोक्किएर चोटपटक लाग्छ । छोटो दूरी पार गर्न पनि घण्टौं लाग्ने गरेको छ । हाम्रा सडक कहाँ सडकजस्ता छन् र गाडी चलाउँदा सिँढी चढ्ने र ओर्लिएजस्तो हुन्छ, बेनीजोमसोम सडकका बसचालक राजकुमार शाहीले भने, उत्तरी सिमानाका कोरला जोड्ने सडककै यो हालत हुँदा गाउँका सडक झन् कस्ता होलान् ? इन्जिन ढिस्कोमा ठोक्किएर गाडी असन्तुलित हुन खोज्छ । त्यति बेला मुटु चसक्क हुन्छ, शाहीले भने, तर के गर्ने, दुई पैसाको लोभले मात्र गाडी चलाउँछौं ।प्रख्यात पर्यटकीय बस्ती घोडेपानी उक्लेको पोखरेचित्रे सडक होस् वा गलेश्वरभगवती सडक, बेनीजोमसोमका यात्रु यी सबै बेथितिका भुक्तभोगी छन् । जिल्लाका कुनै सडक पिच छैनन् । ती पनि घुम्ती नै घुम्ती, ग्रेड नमिलेका अनि पाइलैपिच्छे पोखरी जम्ने खाल्टाखुल्टी । वर्षायाममा हिलोले यात्रा गरिसक्नु हुँदैन । हिउँदमा पूरै आकाश कुइरीमण्डल बनाउने गरी धूलो उड्छ । यात्रुको खुट्टै धूलोमा गाडिन्छ । सदरमुकामबाट छुट्ने सवारी साधनमा केही कडाइ भए पनि ग्रामीण भेगमा चल्ने सवारी साधनको सामान्य पार्टपुर्जासम्म जाँचिदैन । दक्ष मिस्त्री अभावमा चालक र यात्रुले घचेटेरै गाडी गन्तव्य पुर्याउने गरेका छन् । जिल्ला विकास समितिले तयार पारेको गुरुयोजनाअनुसार जिल्लामा केन्द्रीय सडक ४० किमि, सहरी तीन किमि र ५ सय २६ किमि कृषि सडक छन् । केन्द्रीय योजनामा परेको बेनीजोमसोम ७६ किमिमध्ये सबैभन्दा जटिल र जोखिमयुक्त बेनीघाँसा खण्डको ३५ किमि सडक म्याग्दी खण्डमा पर्छ । सदरमुकाम बेनी क्षेत्रको तीन किमि सडक मात्र कालोपत्रे भएको छ । जिल्लामा चालु अवस्थामा ३० सडक छन् । जिविसले मर्मतका लागि वार्षिक प्रतिसडक योजना एक लाख रुपैयाँ दिन्छ । यति रकमले सडक मर्मत कसरी सम्भव छ ? अनि सडकको अवस्था कसरी राम्रो होस्, जिविसप्राविधिक कार्यालयका इन्जिनियर रविन महर्जनले भने, जिविसमा इन्जिनियरसहित प्राविधिक कर्मचारीको अभाव छ । थोरै प्राविधिकले कनिका छरेजस्ता योजनाको लगत इस्टिमेट बनाउनै भ्याइनभ्याइ हुन्छ, अनुगमन फितलो हुन्छ अनि कसरी स्तरीय सडक बनोस् ? जिविस योजना शाखाका सुब्बा चन्द्रदत्त शर्माका अनुसार राजनीतिक दलहरू, सभासद र जिविसले पनि भएका सडक स्तरोन्नतिभन्दा नयाँ ट्रयाक खोल्नमै प्राथमिकता दिने गरेका छन् । शर्माका अनुसार यस वर्ष मात्र निर्वाचन क्षेत्र विकास कार्यक्रमबाट १०, सांसदका १८, आर्थिक केन्द्र एवं दुई जिल्ला जोड्ने सडक १६ वटा, स्थानीय यातायात पूर्वाधार विकास कार्यक्रमबाट १२ र जिविस अनुदानका ५ गरी ४५ वटा नयाँ सडक योजना छनोट भएका छन् । जिल्लाका अधिकांश सडकको अवस्था जीर्ण हुँदा यातायात कार्यालयबाट रुट परमिट पाएका छैनन् । गाडी नचलेपछि सडकमा झाडी पलाएको छ तर हामी नयाँ नयाँ ट्रयाक खोल्न बजेट विनियोजन गरिरहेका छौं, योजना शाखाका सुब्बा शर्माले भने, बर्सेनि सर्वपक्षीय अनुगमन टोलीले भएका सडककै स्तर वृद्धि गर्न र योजना डुब्लिकेसन रोक्न सुझाव दिन्छ तर कार्यान्वयन फितलो छ ।"
संशोधन हुने अवस्था आए सडकमा,"पोखरा एमाले अध्यक्ष केपी ओलीले सरकारले संसद्मा प्रस्तुत गरेको संविधान संशोधन प्रस्ताव पारित हुने अवस्था आएमा संसद छाडेर सडकमा आन्दोलन गर्ने बताएका छन् । देश बनेको र बचेको भोटले होइन भन्दै उनले संशोधन पारित भए देशलाई नोक्सान हुने भएकाले भोटसोट छाडेर आन्दोलनमा जाने बताए ।एमाले राष्ट्रिय हितको पक्षमा उभिन दृढ संकल्पित छ, एमाले केन्द्रीय मोर्चा संगठन कमिटीको राष्ट्रिय भेला तथा प्रशिक्षणको आइतबार उद्घाटन गर्दै उनले भने, सरकारको मनसाय र संशोधनको अन्तर्बस्तु हेर्दा संविधान कुनै पनि हालतमा पास गर्नु हँुदैन । हुँदा पनि हँुदैन । संशोधन प्रस्ताव फिर्ता लिनुपर्ने माग उनले दोहोर्याए । भोट हालेर देश हिँडाएको देखेको भन्दै उनले संशोधन प्रस्ताव सच्चाउने र परिमार्जन गर्न पनि नपाइने जिकिर गरे । संविधान संशोधनका लागि सरकारले एउटा पार्टीको एउटा व्यक्ति र एउटा मन्त्रालय दिएर कमजोर त्यान्द्रा समातेको उनले बताए । संविधान कार्यान्वयनका क्रममा कुनै समस्या आएमा त्यसलाई समयक्रममा सच्चाउन सकिने उनको भनाइ थियो । आधारभूत रूपमा राष्ट्रियता, लोकतन्त्र, सामाजिक न्याय र समानता, जनतालाई अधिकार र अवसर दिने सवालमा संविधानमा कुनै कमी नरहेको तर राज्य सञ्चालनलाई प्रभावकारी बनाउने सन्दर्भमा केही जटिलता रहेको बताए । संशोधन राष्ट्रिय एकतालाई मजबुत बनाएर देशलाई समृद्ध बनाउनेभन्दा पनि भौगोलिक अखण्डतालाई कमजोर पार्ने र बिग्रह मच्चाएर नेपाललाई कमजोर पार्ने उद्देश्यले आएको छ, अध्यक्ष ओलीले भने ।"
पुनर्निर्माणमा बल्ल ३० अर्ब खर्च,"काठमाडौं भूकम्प गएको ९ महिनापछि निकै तामझाम गरी आरम्भ गरिएको पुनर्निर्माण अभियानको एक वर्षमा बल्ल ३० अर्ब रुपैयाँ खर्च भएको छ । ०७२ माघ दुई गते राष्ट्रपति विद्यादेवी भण्डारी र तत्कालीन प्रधानमन्त्री केपी शर्मा ओलीले तामझामका साथ पुनर्निर्माण अभियानको उद्घाटन गरेका थिए । पुनर्निर्माणको अवधिभर खर्च गरिने भनिएको ९ खर्ब ३८ अर्बमध्ये यो उपलब्धि करिब ३ प्रतिशत मात्रै हो । पुनर्निर्माण प्राधिकरणका सहप्रवक्ता भीष्मकुमार भुषालका अनुसार ३० अर्ब रुपैयाँ सरकारी तवरबाट खर्च भएको रकम हो । अघिल्लो आर्थिक वर्षमा ४ अर्ब रुपैयाँ खर्च भएको छ । यो वर्ष २६ अर्ब रुपैयाँ भयो, उनले भने, ९ खर्ब ३८ अर्ब रुपैयाँभित्रै पर्ने गरी गैरसरकारी संस्था तथा निजी क्षेत्रबाट पनि खर्च भएको छ । उनीहरूले खर्च गरेको विवरण संकलन गर्दै छौं । गैर सरकारी क्षेत्रबाट समेत खर्च भइरहेकाले उपलब्धि ३ प्रतिशत मात्र भएको भन्न नमिल्ने उनको दाबी छ । राष्ट्रपतिद्वारा उद्घाटन भएको रानीपोखरी पुनर्निर्माणले गति लिन सकिरहेको छैन । प्रधानमन्त्रीले उद्घाटन गरेको बुङ्मती एकीकृत बस्तीको काम नै सुरु हुन सकेको छैन । पुनर्निर्माण अनुदानको पहिलो किस्ता रकम वितरणको काम बल्ल सुरु भएको छ । अघिल्लो वर्ष नीति, नियम र पुनर्निर्माणका लागि आवश्यक आधारशिला बनाउनमै समय बित्यो, उनले भने, अब यो वर्षबाट पुनर्निर्माणले गति लिने र काम बढ्नेछ । सरकारले चालु आर्थिक वर्षका लागि पुनर्निर्माण क्षेत्रमा १ खर्ब ४० अर्ब रुपैयाँ बजेट विनियोजन गरेको छ । यसमध्ये करिब २६ अर्ब रुपैयाँ मात्रै हालसम्म खर्च भएको हो । पुनर्निर्माणमा देखिएको राजनीतिक खिचातानीका कारण उल्लेख्य उपलब्धि हुन सकिरहेको छैन । प्राधिकरण गठन भई अभियान सुरु भएको एक वर्षमा समेत पुनर्निर्माणको क्षेत्रमा उल्लेख्य उपलब्धि हासिल हुन सकिरहेको छैन । खर्च भएको रकमसमेत अनुदान वितरणमा बढी भइरहेको छ । सार्वजनिक पुनर्निर्माणको क्षेत्रमा खर्च त्यति धैरै हुन सकिरहेको छैन । अहिलेसम्म पहिलो किस्ता पाउनेमा ४ लाख ७६ हजार परिवार छन् । यसमध्ये करिब २० हजारले घर पुनर्निर्माणको जग निर्माण गरी दोस्रो किस्ता माग गरेका छन् । सरकारले पहिलो किस्तामा ५० हजार रुपैयाँ वितरण गरेको छ । दोस्रो किस्ता रकमसमेत वितरण सुरु भइसकेको सहप्रवक्ता भूषालले बताए । दोस्रो किस्ता रकम वितरणका लागि प्राधिकरणले गत साता अर्थ मन्त्रालयसँग २८ अर्ब रुपैयाँ माग गरेको थियो । प्राधिकरण स्रोतका अनुसार यसमध्ये ७ अर्ब रुपैयाँको निकासा अर्थ मन्त्रालयले दिएको छ । बाँकी रकम केही दिनमा निकासा दिने प्रतिबद्धता आएको प्राधिकरणले जनाएको छ । दोस्रो किस्ता रकम वितरणका लागि उक्त रकम निकासा माग गरेको हो । उक्त रकम ३१ वटै जिल्लामा पहिलो र दोस्रो किस्ता रकम वितरण गर्ने गरी अख्तियारी पठाउनका लागि निकासा माग गरिएको जनाइएको छ । १७ जिल्लामा बल्ल भूकम्पपछिको विस्तृत सर्वेक्षणको काम भइरहेको छ । उक्त जिल्लामा सर्वेक्षण सकिएलगत्तै पहिलो किस्ता वितरण गर्न रकम निकासा दिने तयारी भएको प्राधिकरणले जनाएको छ । यसअघि अर्थ मन्त्रालयले पुनर्निर्माण प्राधिकरणलाई ३३ अर्ब रुपैयाँ निकासा दिएको छ ।"
भूकम्प प्रतिरोधी घर बनाउन सेनाले तालिम दिने,"गाउँगाउँमा भूकम्प प्रतिरोध घर निर्माणको तालिम नेपाली सेना र सशस्त्र प्रहरीले दिने भएको छ । पुनर्निर्माण प्राधिकरण र रक्षा मन्त्रालयबीच भएको समझदारीअनुसार भूकम्प प्रतिरोधी घर निर्माणको तालिम सेना र सशस्त्र प्रहरीले दिने भएको हो । पुनर्निर्माण प्राधिकरणका प्रमुख कार्यकारी अधिकृत (सीईओ) गोविन्द पोखरेलका अनुसार तालिमका लागि दुई सय प्राविधिक सेना र १० जना सशस्त्र प्रहरी परिचालन हुनेछन् । उनीहरूलाई भूकम्पको माहौल र प्राविधिक तालिमका अन्य केही विषयमा पुनर्निर्माण प्राधिकरण र सहरी विकास मन्त्रालयले तालिम दिनेछ, उनले भने, त्यसपछि उनीहरू गाउँगाउँमा तालिमका लागि खटिनेछन् । आगामी १८ वा १९ गतेदेखि सेना र सशस्त्र प्रहरीलाई तालिम दिने तयारी भइरहेको उनले बताए । उनीहरूलाई बढीमा एक साताको तालिम दिइनेछ । गैरसकारी संस्था तथा निजी क्षेत्रबाट तालिम दिँदा गाउँगाउँमा सबैले तालिम प्राप्त गर्न सक्ने अवस्था रहेन । सेना र सशस्त्रलाई डकर्मी सिकर्मी तालिम दिन गाउँ पठाउने तयारी हो, पोखरेलले भने । तालिमका लागि सेना परिचालनबारे प्रधानमन्त्री पुष्पकमल दाहाल, रक्षामन्त्री बालकृष्ण खाँड र सीईओ पोखरेलबीच समझदारी भएको हो । पोखरेलका अनुसार अहिलेसम्म निजी क्षेत्र तथा गैरसरकारी निकायले करिब २८ हजार जनालाई तालिम दिइएको छ ।२३ हजार ५ सय १६ लाई छोटो अवधिको तालिम दिइएको देखिन्छ । ४ हजार २ सय ७० जनालाई लामो अवधिको तालिम दिइएको हो, उनले भने । प्राधिकरणले छोटो अवधिको तालिमका लागि ७ दिनको समय तोकेको छ । लामो अवधिको तालिमका लागि ५० दिनको अवधि तोकिएको हो । उक्त अवधि र पाठ्यपुस्तकभित्र रहेर निजी क्षेत्र तथा गैरसरकारी संस्थाले समेत गाउँमा भूकम्प प्रतिरोधी घर बनाउन डकर्मी तथा सिकर्मी तालिम दिने गरेका छन् ।"
इन्धन विनियमावलीको विरोधमा व्यवसायी,"काठमाडौं इन्धन ढुवानी व्यवस्थित बनाउन सरकारले केही साताअघि पेट्रोलियम पदार्थ ढुवानी विनियमावली २०७३ सार्वजनिक गर्यो । विनियमावली आफूहरूको हितमा नबनेको, अव्यावहारिक भएको र त्रुटिपूर्ण रहेको भन्दै व्यवसायीहरू त्यसको विरोध गरेका छन् । उनीहरूले माग र समस्याहरू ४५ दिनभित्र समधान र कार्यान्वयन नभए ट्यांकर सञ्चालन गर्न नसक्नेसम्मको धम्की सरकारलाई दिएका छन् । यस सम्बन्धमा नेपाल पेट्रोलियम ढुवानी व्यवसायी महासंघले आपूर्ति मन्त्रालय र आयल निगमलाई ज्ञापन पत्रसमेत बुझाएको छ । लोडिङदेखि अनलोडिङ डिपो सय किलोमिटरभित्र रहेमा त्यसलाई छोटो दूरी मानी उक्त दूरीमा सञ्चालन हुने ट्यांकरट्रकको ढुवानी भाडा कायम रहेको प्रतिकिलोमिटरको ढुवानी भाडामा ५० प्रतिशत थप्नुपर्ने, ट्यांकरट्रकले पाउने तापक्रम लस अन्तर्राष्ट्रिय मापदण्डअनुसार हुनुपर्ने, ट्यांकरट्रकमा लोड भएको परिमाणमा कुनै कारणवश २ प्रतिशतसम्म घट्न गए प्रचलित खुद्रा बिक्री मूल्यअनुसार असुल गर्ने र बिनाकारण दुई प्रतिशतभन्दा माथि घट्न गएकामा प्रचलित खुद्रा मूल्यको १० प्रतिशतसम्म थप गरी जरिवाना हुनुपर्नेलगायतमा व्यवस्था गर्नुपर्ने माग ज्ञापनपत्रमा छ । यसैगरी ज्ञापन पत्रमा निगमबाट हुने ट्यांकर नामसारी, ठाउँसारीलगायतका कार्य महासंघको सिफारिसमा मात्र गर्न व्यवस्था गर्नुपर्नेलगायतका माग पनि समावेश गरिएको छ । महासंघ सम्बद्ध एक व्यवसायीका अनुसार ट्यांकर नामसारी, ठाउँसारीलगायतका कार्य महासंघको सिफारिसमा मात्र व्यवस्था गर्न माग गर्नु गलत हो । निगमले विनियमावलीमा ढुवानीकर्ता बन्न चाहने व्यक्ति वा फर्म कम्पनीसँग न्यूनतम ५ थान ट्यांकरट्रक हुनुपर्ने उल्लेख गरेको थियो । महासंघले त्यसको पनि विरोध गरिएको छ । महासंघले तीन थान हुनुपर्ने माग गरेको छ । व्यवस्थित बनाउन अनिवार्य ५ हुनुपर्ने निगमका एक अधिकारीले बताए । कुनै व्यवसायीसँग एउटा मात्रै ट्यांकर हुँदा पनि ठेकेदार भएर हिँड्ने गरेका छन्, ती अधिकारीले भने, ठेकेदार हुनका लागि कम्तीमा ५ ट्यांकरट्रक अनिवार्य चाहिन्छ । यता महासंघका अध्यक्ष खगेश्वर बोहराले माग सम्बोधन नभए ट्यांकरट्रक सञ्चालन गर्न नसकिने बताए । विनियमावली र इन्धनको क्षति अन्तर्राष्ट्रिय बजारअनुसार हुनुपर्छ भन्ने माग हो, उनले भने । महासंघका महासचिव विश्व अर्याललको भनाइ पनि उस्तै छ । उनले विनियमावली नसच्याए आआफ्नो गााडी घरमै थन्काइने बताए । निगमका बिक्री वितरण विभाग प्रमुख सीताराम पोखरेलले विनियमावली व्यावहारिक भएको दाबी गरे । ढुवानी क्षेत्रमा व्यवस्थित बनाउन विनियमावली पूर्ण रूपमा व्यावहारिक छ, उनले भने । व्यवसायीको कार्यप्रति उपभोक्ता अधिकारकर्मीहरूले आपत्ति जनाएका छन् । सरकारले बनाएको नियमकानुन पालना गर्नु सबैको जिम्मेवारी हो । मापदण्ड पूरा गर्न नसक्ने तर आन्दोलनको धम्की दिन पाइँदैन, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, राज्यको उपस्थिति देखाउने मापदण्ड पूरा नगर्ने व्यापारीलाई कडाभन्दा कडा कारबाही गर्नुपर्छ ।पेट्रोलियम डिलर्स एसोसिएसनले पनि संशोधित बिक्रेता विनियमावली अव्यावहारिक भएको दाबी गरेको छ । एसोसिएनका अध्यक्ष लीलेन्द्र प्रधानका अनुसार पम्पमा अपांगमैत्री शौचालयको सम्भावना छैन । सडक विस्तारको क्रममा पम्पको जग्गा घटेकाले बढाउन सम्भव नभएको उनले बताए । निगमले नयाँ विनियमावली जारी गर्दै सडक नजिकै सञ्चालन गरिएका पम्पको पूर्वाधार सुधार गर्न चार महिना समय दिएको थियो । एउटा मात्रै नोजल, त्यसमा पनि सरकारी मापदण्डअनुसार सञ्चालन नभएपछि चार महिनाभित्र सुधार गर्न निर्देशन दिएको हो । अधिकांश पम्प सञ्चालकहरूले मापदण्ड पूरा नगरी सञ्चालन गरेकाले हाल व्यवसायीहरू आक्रोशित छन् । निर्देशक पोखरेलले निर्देशन पालना नगरे कानुनी कारबाही हुने बताए । पम्पले मापदण्ड पालना गरेका छैनन् । पम्प शौचालयजस्तो भएको छ । चार आनामा पम्प सञ्चालन गर्न मिल्दैन, उनले भने, जग्गा सानो भए पम्प अन्य ठाउँमा सार्नुपर्छ । मापदण्ड पूरा नगर्ने पम्पलाई कारबाहीको दायरामा ल्याइनेछ । हाल मुलुकभरि करिब १२ सय पेट्रोलडिजेल पम्प सञ्चालनमा छन् । तीमध्ये वाग्मतीमा १ सय ७२ र उपत्यकामा १ सय १७ पेट्रोलडिजेल पम्प सञ्चालनमा छन् । हाल सेना प्रहरी, सशस्त्र, साझा र नेसनल ट्ेरडिङ गरी सरकारी स्वामित्वमा ८ वटा पम्प सञ्चालनमा छन् । उपत्यका बाहिर चितवन, पथलैया, पोखरा र दाङमा पनि सरकारले सञ्चालन गर्दै आएको छ । तर, अधिकांश पम्पहरू मापदण्ड पूरा नगरी सञ्चालन गर्दै आएका छन् । व्यवसायीले भने पूर्वाधार सुधार गर्न एक वर्षको समय माग गरेका छन् । अपाङमैत्री शौचालय मानेको छैनन् । इन्धन बिक्री कमिसन बढाउनुपर्ने उनीहरूको माग छ । आर्मी प्रहरी, नेसनल, साझाले इन्धनको व्यापार गर्न नपाउने पनि व्यवसायीको माग छ ।"
नेपालभारत बिजनेस फोरम गठन,"नयाँदिल्ली दुई देशबीचमा व्यापार र लगानी प्रवद्र्धन गर्न नेपालभारत बिजनेस फोरम गठन भएको छ । नयाँदिल्लीस्थित होटल ताज प्यालेसमा शनिबार साँझ आयोजित कार्यक्रममा फोरमको घोषणा गरिएको हो । फोरम गठन गर्न आयोजित कार्यक्रममा कांग्रेसका नेता रामशरण महत, माओवादी केन्द्रका नेता लीलामणि पोखरेल, एमालेका नेता कर्णबहादुर थापा, केही उद्योगपति र बैंकरको उपस्थिति थियो । त्यसैगरी भारतीय जनता पार्टीका नेता विजय जोलीलगायतका भारतका राजनीतिक दलका नेताहरू पनि उपस्थित थिए । फोरममा कोको रहन्छन् भन्ने यकिन भएको छैन । कार्यक्रमा भारतका लागि नेपाली राजदूत दीपकुमार उपाध्यायले प्रधानमन्त्री पुष्पकमल दाहालले फोरम गठनका सम्बन्धमा पठाएको सन्देश पढेर सुनाएका थिए ।"
सिँचाइ आयोजना ३१ वर्षमा पनि पूरा भएन,"दैलेख यहाँको एक सिँचाइ आयोजना सुरु भएको ३१ वर्षमा पनि पूरा हुन सकेको छैन । आयोजनाका लागि बर्सेनि बजेट भने विनियोजन हुँदै आएको छ । हालसम्म ४ करोड ८ लाख रकम खर्चिसकिएको गीताचौररावतकोट सिँचाइ आयोजना हालसम्म पूरा नभएको हो । पहिले मुहानमा बनाइएको कुलो जीर्ण अवस्थामा पुगेको छ । योजना क्षेत्रफलको हिसाबले मध्यपश्चिमका पहाडी भेगमा निर्माणाधीन सिँचाइमध्ये यो सबैभन्दा ठूलो हो । अझ रोचक त के छ भने सिँचाइ डिभिजन कार्यालय सुर्खेतमा हुँदाका बखत काम गरेका कामदारले हालसम्म ज्यालासमेत पाएका छैनन् । तर, दैलेखमा डिभिजन कार्यालय स्थापना भएसँगै वर्षेनी टेन्डर हँुदै आएको छ । विगतमा उपभोक्ता समिति र ठेकेदारको लापरबाहीले सिँचाइ कुलो पूरा हुन नसकेको डिभिजन कार्यालयका प्रमुख तारा वाग्लेले बताए । सरकारले सिँचाइ डिभिजनमार्फत कम बजेट पठाउने, उपभोक्ता समितिले श्रमदान नगर्ने र ठेकेदारले काम पूरा नगर्ने कारणले पुरानो योजना लथालिङ्ग अवस्थामा पुगेको उनको भनाइ छ । निर्माण कम्पनी स्वच्छन्दप्रदीप जेवी सुर्खेतले काम गर्दागदै भागेपछि दैलेखको महत्त्वाकांक्षी सिँचाइ योजना अलपत्र परेको हो । सिचाई योजनाको लम्बाइ १४ किलोमिटर छ । ६ करोड ३० लाखको लागत स्टिमेटमा निर्माण हुन थालेको वाग्लेले जनाए । दुई वर्षदेखि ४० लाखको लागतमा पाइप साइफनको काम उपभोक्ता समितिमार्फत भइरहेको छ । समितिका अध्यक्ष तिलकप्रसाद रिजालले भने ४० लाखमध्ये ८ लाख मात्र निकासा भएकाले समस्या भएको बताए । उनका अनुसार वर्षेनी थोरै रकम विनियोजन हुने गरेकाले निर्माण सम्पन्न हुन ढिलाइ भइरहेको छ । दैलेखका रावतकोट, बडलम्जी, भैरीकालिकाथुम, बासी र रानीवन गाविसका किसानलाई ४ सय ३६ हेक्टर क्षेत्रफलमा सिँचाइ सुविधा पुर्याउने गरी २०४३ मा निर्माण थालिएको हो । निर्माण सम्बद्ध पक्षले सिँचाइका लागि पर्याप्त पानी नभएको, उपभोक्ताको असहयोग र द्वन्द्वको कारण देखाउँदै बीचमै काम छाडेको थियो । सुरुका वर्षमा पानीको स्रोत नपुग्ने भन्दै सिँचाइ कार्यालयले सवा दुई करोडको काम बीचैमा रद्द गरेको थियो । निर्माणको काम करिब ६ वर्ष रोकिएको स्थानीयको गुनासो छ । तत्कालीन सिँचाइ कार्यालयले २०४७ मा पुन: टेन्डर आह्वान गरी काम सुचारु गर्न निर्माण कम्पनीलाई जिम्मा दिएको थियो । यस अवधिमा कार्यालयका प्राविधिक र निर्माणकर्ता बीचको मिलेमतोका कारण आधा काम गरी सम्पन्न भएको भन्दै कार्यालयमा प्रतिवेदन बुझाइएको स्थानीयवासीको आरोप छ । प्रारम्भिक चरणका कामै नगरी ०४९ देखि ०५६ सम्म २ करोड ९७ लाख रकम खर्च भएको थियो । आयोजनाप्रति समुदायको अपनत्व बढाउने नीतिअनुसार स्थानीयले सेयर लगानी गर्नुपर्ने कार्यालयले प्रस्ताव गरेपछि ०५५ मा रावतकोटका बासिन्दाले एक लाख धरौटी राखेका थिए । खेतमा अब सिँचाइ सुविधा होला भनेर घरका गहरगहना, पशु चौपाया बेचेर सेयर लगानी गर्यौं, उपभोक्ता समितिका अध्यक्ष तिलकप्रसाद रिजालले भने, दुई वर्षमा सक्नुपर्ने योजना ३० वर्ष बितिसक्यो, अझै पूरा भएको छैन । योजनालाई सबैले दुहुनो गाईजस्तै बनाए ।उनका अनुसार असफल योजना भनेर विभागमा फाइल थन्किएको थियो । उपभोक्ताको दबाबमा फेरि टेन्डर आह्वान भएको हो । योजना सम्पन्न हुनुपर्ने उपभोक्ताको चर्को आवाजपछि २०५६ सालमा तत्कालीन जिविस बोर्डले १५ दिन श्रम शिविर चलाएको थियो । उक्त समयमा तत्कालीन जिविस सभापतिसहितका पदाधिकारीहरूले आयोजनास्थलमै आएर एक दिन श्रम गरेका थिए । त्यसलगत्तै द्वन्द्वका कारण काम रोकिएको हो ।"
आम्दानी बढेसँगै फैलिँदै तेजपात खेती,"पाल्पा हुमिन ३ आर्गीडाँडास्थित उन्यु र वनमासा झाडीले ढाकेको सामुदायिक वन अहिले तेजपातले हरियाली भएको छ । स्थानीय उपभोक्ताले खोरिया फडानी क्षेत्रलाई संरक्षित गरी सामुदायिक वन बनाएका हुन् । सोही वन क्षेत्रमा हामीले तेजपातको नमुनास्थल बनाउन लागि परेका छौं, स्थानीय हुमबहादुर दर्लामीले भने, ६ हेक्टर जमिनमा फैलिएको वनमासा र उन्यु फालेर तेजपात रोपेका छौं । दोभान २ को ज्यामिरे गाउँ तेजपात र दालचिनी खेतीले आर्थिक, सामाजिक रूपमा समृद्ध बनेको छ । १५ वर्षयता व्यावसायिक तेजपातदालचिनीको खेती गर्न थालेपछि उनीहरूको जीवनस्तरमा सुधार आएको हो । दालचिनी, सुनकाउली, तेजपातको नामले चिनिने यसको पात र त्यसैको रूखको बोक्रा बिक्री हुन्छ । यही गाउँका २ सय परिवारले तेजपातको व्यावसायिक खेती गर्छन् । वर्षमा कम्तीमा ३० हजारदेखि ५ लाखसम्म कमाउने कृषक यहाँ छन् । हुमिन र दोभानका यी दुई गाउँ उदाहरण मात्र हुन् । जिल्लाको सत्यवतीको खुर्साने, बल्ढेङगढी, ज्यामिरे, गोठादी, बहादुरपुर, जल्पालगायतका गाविसका कृषकले दालचिनीबाट राम्रो आम्दानी गरेका छन् । जिल्ला वन कार्यालयको सहयोग नहुँदा सस्तो मूल्यमै निकासी गर्नुपरेको किसानको गुनासो छ । सहयोग अहिलेसम्म पाइएकै छैन, ज्यामिरेका हुमबहादुर सोतीले भने, वन कार्यालयले सहयोग गर्ने हो भने अझै व्यावसायिकता आउने थियो ।वैदेशिक रोजगारमा जान चाहनेहरू तेजपात खेती गरेर राम्रो गरेका छन् । उनका अनुसार गाउँका युवाहरू अहिले तेजपातलाई व्यावसायिक बनाउने योजना अघि सारेका छन् । आम्दानी राम्रो हुने भएपछि किन खाडी मुलुक जानुपर्यो ? उनले भने । गाउँको अवस्थामा ठूलो परिवर्तन भएको छ, दोभानका चन्द्रप्रकाश सर्बुजामगरले भने । बारीको कान्ला, पाखा, खोल्सीमा तेजपात हुर्किएका छन् । दोभानको ज्यामिरे गाउँबाट मात्रै वार्षिक डेढ करोडभन्दा बढीको भारत निकासी हुन्छ । स्थानीयबासी खर्चको जोहो गर्न दालचिनीको पात बोरामा भरेर बजार जाने बानी परेको छ । गाउँमा मोटरबाटो खुलेपछि हिउँदमा गाउँमै संकलन केन्द्र रहन्छ । तर, दुई घण्टा पैदल हिँड्यो भने किलोमै ५७ रुपैयाँ बढी पाउने उनीहरूले बताए । पहिले दुई घण्टाको पैदल यात्रा गरेर बोकेर सिद्धार्थ राजमार्ग झनुपर्ने हुन्थ्यो, कृषक सीता थापाले भनिन्, अहिले गाउँमै मोटरबाटो पुगेको छ र यहीँ बिक्री गर्न पाइन्छ । आम्दानीले मोटरबाटो लैजान सहयोग गरेका छन् । एक गाउँको सिको गर्दै वरपरका गाउँमा समेत यसको खेती सुरु गरिएको स्थानीय विष्णु थापाले बताए । वार्षिक प्रत्येक घरले कम्तीमा २ सयदेखि हजारसम्म बिरुवा लगाउने गर्छन् । न्यून आय भएका र छिमेकी गाउँकाले समेत रोजगार पाएका छन् । काम गरेबापत पैसा पाइन्छ, आफ्नो घरको आम्दानी थोरै अर्काको काम गरेर पैसा पाइन्छ, कृषक कुमारी घतामेले भनिन् । छिमेकी कोलडाँडा गाविसका बासिन्दाले तेजपातबाट व्यावसायिक खेती गरेर लाखौं रुपैयाँ कमाएको सुनेका यहाँका बासिन्दा त्यसैको सिको गरेका हुन् । १५ वर्षअघिसम्म भाउ नै थिएन, स्थानीय निशान विश्वकर्माले भने, त्यसपछि यसको बिस्तारै प्रचारप्रसार हुँदै गएपछि अहिले बल्ल भाउ पाउन थालेको हो । धेरै मेहनत गर्न नपर्ने र चिसो, ओसिलो जमिनमा लगाएपछि हुर्काउन समस्या नहुने उनले बताए । विदेशमा बस्ने युवाहरूसमेत फर्केपछि यसैलाई व्यवस्थित गर्ने र व्यावसायिक खेतीको सुरुवात गरेका छन् । त्यति मात्र होइन गाउँका युवा जमातसमेत यसैलाई व्यावसायिक बनाउन लागिपरेका छन् । बजारको अनिश्चितता किसानहरूका लागि ठूलो समस्या बनेको छ । यसको मुख्य बजार भनेको भारत हो । १० वर्षअघि पातको ८ रुपैयाँ किलो बिक्री गर्नेहरू अहिले कम्तीमा ४० रुपैयाँमा बिक्री गर्न पाएका छन् । बोक्रा पनि अहिले ५८ रुपैयाँ किलोमा बिक्री हुन थालेको छ । भाउको निश्चितता हुँदैन, सबैभन्दा धेरै दालचिनी बिक्री गर्ने मानबहादुर विकले भने । उनीहरू नेपालमै बजार र गाउँमै उद्योग हुनुपर्ने माग गर्छन् । भैरहवाबाट फोन गरेर यति पैसामा खरिद गर्नु भन्छन्, सोहीअनुसार यहाँ भाउ हुन्छ, व्यापारी प्रेम रायमाझीले भने, भाउ भारतीय व्यापारीको हातमा हुन्छ ।दालचिनीको बिरुवा लगाएको पाँच वर्षपछि उत्पादन दिन्छ । वन पैदावार जडीबुटी र मसलायुक्त उत्पादनलाई सरकारले ध्यान दिन नसक्दा सिन्कीको भाउमा निकासी हुने गरेको छ । वन कार्यालयबाट मात्रै ७५ हजार तेजपातको बिरुवा वार्षिक बिक्री हुन्छ । बारीको छेउमा लगाएको तेजपात र बोक्रा ११ लाख ८१ हजार ८ सय ३५ किलोग्राम भारतमा निर्यात भएको छ ।"
१० प्रतिशत सर्भिस चार्ज हटाउन सकिन्छ : हान,"काठमाडौं नेपाल होटल संघ (हान) ले दस वर्षअघि ग्राहकहरूलाई बिलमा तिर्न बाध्य बनाइएको १० प्रतिशत सर्भिस चार्ज खारेज गर्न सकिने जनाएको छ । यो शुल्कबाट होटल, रेस्टुराँमा सेवा लिने ग्राहक पनि खुुसी नभएको तथा यो शुल्क बाध्यकारी नभएको जनाउँदै होटलहरूको छाता संस्था (हान) ले खारेज गर्दा आपत्ति नहुने संकेत दिएको छ । होटल तथा रेस्टुराँमा काम गर्ने मजदुरहरूको पर्यटन होटल सम्बद्ध संघर्ष समितिले १० प्रतिशत सर्भिस चार्ज पूरै मजदुरले पाउनुपर्नेलगायतका माग राखेर आन्दोलनका कार्यक्रम घोषणा गरेपछि हानले आइतबार पत्रकार सम्मेलनमार्फत यसबारे आफ्नो धारणा राखेको हो । विश्वव्यापी रूपमा हेर्दा होटल रेस्टुराँको सेवा लिँदा ग्राहकहरूलाई नेपालमा जस्तै अनिवार्य रूपमा सेवा शुल्क तिर्नुपर्ने बाध्यकारी अवस्था छैन, हानका अध्यक्ष अमरमान शाक्यले भने, १० वर्षअघि ट्रेड युनियनहरूले सामूहिक दबाबमूलक सम्झौताबाट बाध्य भएर होटल संघ नेपालले आपसी सम्झौता गरी ग्राहकहरूबाट अनिवार्य रूपमा १० प्रतिशत सेवा शुल्क उठाउनुपरेको हो । आपसी समझदारीबाट कार्यान्वयन हुँदै आएको यस विषय कुनै पनि ऐन कानुनबाट प्रतिपादित नभएको हानले जनाएको छ । यता मजदुरहरूको संयुक्त संघर्ष समितिले १० वर्षअघि भएको सम्झौता पालना नभएको र यो रकमको दुरुपयोग भएको जनाउँदै १० प्रतिशतबाट उठ्ने सबै रकम मजदुरहरूले पाउनुपर्ने माग राखेको छ । त्यसबेला सर्भिस चार्जबाट संकलन हुने रकममध्ये ६८ प्रतिशत होटलमा काम गर्ने चेयरम्यानदेखि डोरम्यानसम्मलाई वितरण गर्ने बाँकी ३२ होटलले भाँडावर्तन टुटफुटलगायतमा खर्च गर्ने सहमति थियो तर मालिकहरूले यस्लाई आम्दानीको स्रोत बनाए, एमाले निकट मजदुर संगठनका केन्द्रीय अध्यक्ष सूर्यबहादुर कुँवरले भने । उनले सर्भिस चार्ज बाटोमा मम बिक्री गर्नेले समेत उठाउनाले यसको दुरुपयोग भएको बताउँदै हानले अनुगमन गर्न नसकेको आरोप लगाए ।होटल सञ्चालकहरूले जनयुद्धका बेला कैयन नाम चलेका होटल जस्तै शेर्पा, नारायणी, ब्लुस्टारलगायतका धेरै बन्द भई पलायनको अवस्थामा पुगेकाले व्यवसायलाई नडुबाउने उद्देश्यले त्यसताका ट्रेड युनियनका सबै प्रकारका दबाब झेलेर १० प्रतिशत सेवा शुल्क अनिवार्य गर्नुपरेको जनाएको छ । होटल उद्योग टिकाउने सर्तमा नै यो सम्झौता भएको हो, हानले विज्ञप्तिमार्फत भनेको छ । अहिले फेरि तीन प्रमुख दल निकट ट्रेड युनियनहरूले अल्टिमेटमसहित होटल रेस्टुराँबाट उठाइआएको १० प्रतिशत सेवा शुल्क सबै कामदारलाई उपलब्ध गराउने माग राखेर ५ बुँदे दबाबमूलक आन्दोलनका कार्यक्रमहरू घोषणा गरेका छन् । अहिले सेवा शुल्कको नाममा नेपाली होटल रेस्टुराँको बिल १० प्रतिशतले महँगो भएको छ । हानले आर्थिक भारका कारण ग्राहक घट्ने क्रममा रहेको, बढी तिरेको पैसाअनुरूप सेवा सुविधा दिन नसकिएको स्विकारेको छ । हानले यो शुल्क भारतलगायतका मुलुकमा हटाइएको जनाउँदै उपभोक्ताको अधिकारका दृष्टिले यो शुल्क अन्तर्राष्ट्रिय स्तरमा नै चासो बनेको जनाएको छ । हाल सेवा उपयोग नै नहुने फास्टफुड, बेकरी उत्पादनहरूमा ग्राहकले काउन्टरबाट सोझै खरिद गरी लैजाँदासमेत १० प्रतिशत सेवा शुल्क उठाइएको छ । पूर्ण रूपमा नेपाली ग्राहकहरूले उपयोग गर्ने साना होटल, मोटल, लज, गेस्टहाउसलगायत साना चमेना गृह, मिठाई पसल, सांस्कृतिक नाच गान गर्ने ठाउँहरूमा समेत सेवा शुल्क अनिवार्य बनाउन खोजिँदै छ । यसलाई हानले गलत भनेको छ ।"
वाणिज्यको एटीएम थन्कियो,भोजपुर राष्ट्रिय वाणिज्य बैंकको एटीएम मेसिन महिनौं बित्दा पनि सुचारु भएको छैन । बैंकले ढेड महिनाअघि ल्याएको मेसिन कार्यालयमै थन्काएर राखेको छ । बैंकको आफ्नै कार्यालय भवन नभएकाले सञ्चालनमा ल्याउन नसकेको शाखा प्रमुख उमेश नेपालले बताए । एटीएम सञ्चालनका लागि प्राविधिक व्यवस्था भइसकेको भए पनि भूकम्पले चर्किएको भाडाको घरमा कार्यालय रहेको कारण एटीएम चलाउन समय लागेको उनले जनाए ।
अब सिनामंगलमा जहाज संग्रहालय,"काठमाडौं कैलालीको वेद उप्रेती ट्रस्टले टर्किस एयरबाट खरिद गरेको एयरबस विमानलाई सिनामंगलमा संग्रहालयका रूपमा राख्ने भएको छ । नागरिक उड्डयन प्राधिकरणलाइ वार्षिक ५४ लाख भाडा बुझाउने गरी सिनामंगलमा रहेको खाली जग्गामा संग्रहालय बन्नेछ । यो खाली जमिनमा ट्रस्टले कम्तीमा ६ करोड लगानीमा विमान संग्रहालय स्थापना गर्दै छ । संग्रहालयका लागि ३ हजार वर्गमिटर जमिन प्रयोग हुनेछ । प्राधिकरणले संग्रहालयलाई हाल ५ वर्षका लागि सिनामंगलको खाली जमिन उपलब्ध गराएको हो । २०७१ फागुन १९ गते साँझ इस्तानबुलबाट उडेको यो विमान २० गते बिहान त्रिभुवन विमानस्थलमा अवतरणका क्रममा धावनमार्गबाट चौरमा धस्सिएर दुर्घटनामा परेको थियो । नौ महिना मात्रै उडेको यो विमान काठमाडौंमै मर्मत गर्दा आर्थिक व्ययभार जहाजको मूल्य हाराहारी पुग्ने भएपछि गत कात्तिकमा टर्किसले ट्रस्टका कार्यकारी प्रमुख क्याप्टेन वेद उप्रेतीलाई जहाज बेचेको थियो । यो विमानको बिक्री मूल्य भने दुवै पक्षले सार्वजनिक गरेका छैनन् । तर, नयाँ किन्नुपरे यो विमानको बजार मूल्य कम्तीमा २३ अर्ब रुपैयाँ हाराहारी हुन्छ ।विमानस्थलको पूर्वी भागमा राखिएको यो जहाजलाई १० वटा टुक्रा बनाई लरीमा राखेर सिनामंगल ल्याइएको हो । हरेक रात १२ बजेदेखि ३ बजेसम्म लरीमा राखेर ल्याउँदा ५ दिन लाग्यो, क्याप्टेन उप्रेतीले कान्तिपुरसित भने । उनका अनुसार अबका ६ महिनाभित्र संग्रहालय तयार भइसक्नेछ । यी टुक्राहरू जोड्न टर्कीबाटै ५ जना इन्जिनियर र प्राविधिकहरू काठमाडौं आएका छन् । यो विमानसँगै एउटा हेलिकप्टर पनि राखिनेछ । यो एयरबसको लम्बाइ २ सय ८ फिट, उचाइ ५५ फिट र पखेटाको चौडाइ १ सय ९७ फिट छ । विश्वमै एयरबसको ए३३० विमान संग्रहालयमा राखिएको छैन, दुर्घटनामा जहाज परिहाले प्राय: ध्वस्त नै हुन्छन् । नेपालका लागि यो घटना दुखद भए पनि यो जहाज संग्रहालयमा प्रयोग हुनु दुर्लभ हो, प्राधिकरणका एक अधिकारीले भने । उनका अनुसार ठूलो विमानमा चढ्ने मौका नपाएका नेपालीहरूका लागि यो राम्रो पर्यटकीय तथा सिकाइको गन्तव्य हो । यो संग्रहालयसँग प्राधिकरणले पनि सहकार्य गरेको छ । प्राधिकरणले संग्रहालय मुलुकभरका सबै माध्यमिक र उच्च माध्यमिक तहका विद्यार्थीका लागि नि:शुल्क अवलोकन गर्न सकिने ट्रस्टसँग सम्झौता गरेको छ ।अन्तर्राष्ट्रिय उड्डयन संगठन (आइकाओ) ले विश्वभर सञ्चालन गर्दै आएको आगामी पुस्ताका नागरिक उड्डयनकर्मी कार्यक्रम (एनग्याप) अन्तर्गत यो संग्रहालय सञ्चालन गरिने प्राधिकरणले सम्झौतामा उल्लेख गरेको छ ।विश्वभर हवाई क्षेत्रमा दक्ष जनशक्तिको अभाव भइरहेकाले आइकाओले जारी गरेको आगामी पुस्ता लक्षित कार्यक्रमको मोडलअनुरूप यो संग्रहालय सञ्चालनमा ल्याउन लागेको क्याप्टेन उप्रेतीले बताए । उनले नेपाली हवाई उद्योगमा पनि क्याप्टेनप्रशिक्षक पाइलटलगायतको अभाव बढदै गइरहेका बेला यो कार्यक्रमले उड्डयन विषय पढ्ने विद्यार्थीको संख्या बढाउन सघाउने बताए ।हाल इन्डोनेसियाको लायन एयरमा एटीआर विमान उडाउँदै आएका उप्रेतीले दुई वर्षअघि धनगढीमा डेढ करोड रुपैयाँ लगानीमा स्थापना गरेको एयरक्राफ्ट म्युजिम त्यस भेगमा लोकप्रिय छ । बन्द भएको नेपाली एयरलाइन्स कस्मिक एयरको १ सय १० सिट क्षमताको फोकर विमानलाई काठमाडौंबाट तीन टुक्रा बनाई लरी ट्रकमा राखेर उनले स्थापना गरेको म्युजियम हेर्न भारतको उत्तरप्रदेश र उत्तराखण्डबाट पनि पर्यटकहरू पुग्छन् ।"
उखु किसानले सरकारी मूल्य पाएनन्,"विराटनगर उखु किसानले सरकारले तोकेको मूल्यसमेत पाएका छैनन् । सरकारको निर्धारित मूल्यभन्दा प्रतिक्विन्टल १४ रुपैयाँ घटीमा किसानले मिललाई उखु बिक्री गर्न बाध्य भएका हुन् । सरकारले प्रतिक्विन्टल ५ सय ३१ रुपैयाँ २० पैसा उखुको मूल्य निर्धारण गरेको छ । तर, सुगर मिलले किसानलाई ५ सय १७ रुपैयाँ मात्र दिने भएका छन् । यहाँको इस्टर्न सुगर मिलले किसानलाई ५ सय १७ रुपैयाँमा उखु खरिद गर्ने जानकारी दिएको छ । सरकारले तोकेको मूल्य एउटा छ । तर, किसान मिलले जति भन्यो त्यतिमै उखु बिक्री गर्न बाध्य छन्, सुनसरी मोरङ उखु उत्पादक संघ सदस्य वल्लभ श्रेष्ठले भने, मिलले सरकारले तोकेको मूल्यलाई बेवास्ता गर्दै आफ्नै मूल्य तोकेका छन् । मिलले आफ्नै मूल्य किसानलाई लाद्ने गरेको उनले बताए । उनका अनुसार पुस दोस्रो सातादेखि मिलले किसानको उखु खरिद गर्न सुरु गरेका भए पनि किसानले गत वर्षदेखिको उखुको भुक्तानी पाएका छैनन् । गत वर्षको भुक्तानी नदिएसम्म यसपालि मिललाई उखु नदिने किसानले अडान राखेका थिए । मिल प्रशासनले गत वर्षको सहित यसपालिको पनि भुक्तानी दिने सहमति गरेका थिए, उखु किसान जितबहादुर खडकाले भने, हालसम्म पनि उनीहरूले भुक्तानी गरेका छैनन् । किसानलाई गत वर्षको करिब १८ करोड रुपैयाँ भुक्तानी गर्न बाँकी रहेको मिलका लेखा प्रमुख बृजमोहन गुप्ताले स्व्ीिकार्दै उक्त रकम सोमबारदेखि किसानलाई भुक्तानी गर्ने तालिका बनाएको जानकारी दिए । उनले यसपालि मिलले ५ सय १७ रुपैयाँमा किसानबाट उखु खरिद गरेको जनाए । सरकारले तोकेको मूल्य नै लागू भए किसानले बाँकी रकम पछि पाउने गुप्ताले बताए ।मिलले किसानलाई एक वर्षअघिको उखुको भुक्तानी नदिँदा इस्टर्न मिललाई उखुको अभाव भएको छ । यो मिलले करिब २८ लाख क्विन्टल उखु पेलेर चिनी उत्पादन गर्दै आएकामा यसपालि मुस्किलले मिललाई साढे ७ लाख क्विन्टल उखु उपलब्ध हुने स्थिति रहेको गुप्ताले भने जनाए । मिलले गत वर्ष १३ लाख ४१ हजार क्विन्टल उखु खरिद गरेको थियो । त्यसअघि मिलले १८ लाख ७१ हजार क्विन्टल उखु पेलेर चिनी तयार गरेको थियो ।सुनसरी मोरङ उखु उत्पादक संघका कार्यबाहक अध्यक्ष शैलेन्द्रराज पाण्डेले भने मिलकै कारण किसानले उखु खेती गर्न छाडेपछि मिललाई उखुको समस्या हुँदै गएको बताए । मिलका लागि सुरुमा सुनसरी र मोरङका किसानले १२ हजार बिघा जमिनमा उखु खेती गर्दा मिलले २८ लाख क्विन्टल उखु क्रसिङ गथ्र्यो, पाण्डेले भने, मिलले किसानलाई समयमा भुक्तानी नदिँदा हाल बढीमा ३ हजार ७ सय बिघामा उखु खेती हुन थालेपछि मिललाई उखुको समस्या भएको हो ।"
ट्रडिङका कर्मचारीलाई तलबको समस्या,"पर्सा वीरगन्जस्थित नेसनल ट्रेडिङ लिमिटेड शाखाका कर्मचारीलाई मासिक तलब दिन समस्या हुन थालेको छ । दुई वर्षअघि गोदाममा आगलागी भएपछि आम्दानी घटेकोले खर्च जुटाउन नसकेको जनाएको छ । ट्ेरडिङको कोठा भाडाबाहेक अन्य आम्दानीको स्रोत नभएको शाखा प्रमुख भरत मल्लले बताए । कोठा भाडाबाट कर्मचारीलाई तलब खुवाउनुपर्छ, उनले भने, २ वर्षअघि गोदाममा आगलागी भएपछि आम्दानी घटेपछि मुस्किल पर्न थालेको छ । वीरगन्जको मुर्लीस्थित ६ बिघा ६ कठ्ठा जग्गा रहेको कार्यालयको परिसरमा ५ वटा गोदामका १३ कोठा रहेकामा २ वटाबाहेक अन्य कोठा भाडामा छन् । भाडाबाट मासिक करिब ६ लाख ५० हजार रुपैयाँ भाडा उठ्ने ट्रेडिङले जनाएको छ । त्यसबाहेक वीरगन्ज भन्सार परिसरमा शाखाको आफ्नो गोदाम छ । त्यहाँबाट वार्षिक २५ देखि ३० लाख रुपैयाँ भाडा आउँछ । यही रकमले हामीले कर्मचारीको मासिक तलब जेनतेन धानेका छौं, उनले भने, यी गोदाम पनि नभएको भए हाम्रो बिचल्ली हुन्थ्यो । शाखामा ३२ कर्मचारी कार्यरत छन् । कर्मचारीलाई मासिक तलबमा करिब ८ लाख रुपैयाँ खर्च लाग्ने उनले बताए । ट्ेरडिङले आयात गर्ने सामग्री वीरगन्ज नाकाबाटै आयात गर्दै आएको थियो । उसले ७ वर्षयता नयाँ सामानको आयात गर्न छाडेकाले कर्मचारीको काम छैन ।"
फोर्डले नयाँ मोडेल ल्याउँदै,काठमाडौं फोर्डले सन् २०१७ मा बजारमा नयाँ मोडेलका गाडीहरू ल्याउने भएको छ । नयाँ गाडीका लागि कम्पनीले बुकिङको घोषणा गरेको जनाएको छ । कम्पनीले पुरानो गाडीमा डिस्काउन्ट र थप फिचरसहितको नयाँ गाडीमध्ये एउटा छनोट गर्न ग्राहकका लागि बिग डिल अभियानसमेत सुरु गरेको जारी विज्ञप्तिमा छ । जीओ अटोमोबाइलले सन् २०१६ मा १४ सय गाडी बेचेको जनाइएको छ ।
शेराले खोल्यो सोरुम,काठमाडौं दक्षिणपूर्व एसियाली क्षेत्रमा लोकप्रिय रहेको थाई ब्रान्ड फाइबर सिमेन्ट उद्योग शेरा ले नेपालमा फुलस्केल को सोरुम सञ्चालनमा ल्याएको छ । सार्क मुलुकहरूमा कम्पनीले खोलेको यो सोरुम पहिलो भएको जारी विज्ञप्तिमा छ । सोरुममा कम्पनीका उत्पादनहरू र यसलाई प्रयोग गर्ने प्रविधिको प्रयोगबारे विस्तृत रूपमा जानकारीसमेत पाइने जनाएको छ । कम्पनीले स्थानीय पार्टनर भ्याली प्लस प्रालीको सहयोगमा सोरुम खोलेको पनि विज्ञप्तिमा छ ।
टीभीएसको राइड अफ प्राइड,"काठमाडौं जगदम्बा मोटर्सले टीभीएस अपाचे आरटीआर ४ भी का सुरुका ग्राहकखरिदकर्तालाई लक्षित गरी २ दिनको साहसिक यात्रा सम्पन्न गरेको छ । कम्पनीले रिभरसाइड स्प्रिङ रिसोर्ट, कुरिनटारमा उक्त यात्राको आयोजना गरेको जारी विज्ञप्तिमा छ । सुरुका ६० जना खरिदकर्ता तथा ७० भन्दा बढी बाइकको उपस्थितिसँगै टीभीएसको सोरुम, नक्सालबाट सुरु र्याली पहिलो दिन रिभरसाइड स्प्रिङ रिसोर्टमा पुगी समाप्त भएको कम्पनीले जनाएको छ । उक्त अवसरमा जगदम्बाका उपाध्यक्ष दीपक अग्रवाल तथा मार्केटिङ प्रमुख विक्रम पौडेलले हरेक चालकलाई २० हजार पर्ने रेसिङ गियर कम्पनीका तर्फबाट वितरण गरेका थिए ।"
प्रांगारिक मल बजारमा,"काठमाडौं गौतम श्री अर्गानिक एन्ड काउ फार्म प्रालिले प्रांगारिक मल बजारमा ल्याएको छ । मल उत्पादनका लागि ६० घन मिटरको गोबरग्यास प्लान्ट राखिएको र ३ वटा पाखेरीमा जम्मा गरी उत्पादन गर्दै आएको कम्पनीले जनाएको छ । हाल प्रालिसँग ३ लाख किलो प्रांगारिक मल तयार रहेको अध्यक्ष रामबहादुर गौतमले बताए । दैनिक ५ सयदेखि १ हजार किलो मल तयार गर्न सक्ने क्षमता छ, उनले भने । कम्पनीले १० किलोको प्याकमा उपलब्ध मलको मूल्य २ सय रुपैयाँ निर्धारण गरेको छ ।"
मनाङको सहज जित,"पोखरा आठपल्ट फाइनल खेल्दै चारपल्ट च्याम्पियन भएको लक्ष्मी हुन्डाई मनाङमस्र्याङदी धरान फुटबल क्लबमाथि ४१ को सहज जितका साथ आइतबार १५ औं आहारारा गोल्डकपको सेमिफाइनलमा प्रवेश गरेको छ ।पोखरा रंगशालामा सम्पन्न अन्तिम आठको प्रतिस्पर्धामा डिफेन्डिङ च्याम्पियन मनाङका लागि कप्तान अनिल गुरुङ र सुजल श्रेष्ठले दुईदुई गोल गरे भने धरानका तर्फबाट एकमात्र गोल दीपक राईले गरेका थिए । मनाङका लागि चारवटै गोलमा पोखरेली फुटबलर अनिलको योगदान रह्यो ।अनिलले ३३ औं मिनेटमा गरेको क्रसलाई हेड गर्दै सुजलले गोलको खाता खोलेका थिए । खेलको ४१ औं र ६० मिनेटमा अनिल आफंैले बललाई पोस्टको दिशा दिए । उनले नाइजेरियाली फरवार्ड आफिज ओलावालेको पास सदुपयोग गर्दै व्यक्तिगत पहिलो गोल गरेका थिए । उनले आफ्नो दोस्रो गोलमा चोटमुक्त हुँदै खेलमा पुनरागमन गरेका रोहित चन्दको क्रस उपयोग गरेका थिए ।आयोजक सहारा क्लबबाट फुटबल करिअर सुरु गरेका अनिलले प्रहार गरेको बललाई ६३ औं मिनेटमा धरानका गोलरक्षक पूर्ण चेम्जोङले फर्काएका थिए । त्यही रिबाउन्ड बललाई सुजलले गोलाइन पार गराउँदै मनाङको जित सहज बनाएका थिए । धरानका लागि दीपक राईले ७३ औं मिनेटमा सान्त्वना गोल गरे । उनले पूर्वक्लबविरुद्ध केही डिफेन्सलाई छक्याउँदै अघि बढाएर आकर्षक गोल गरेका थिए ।धरानको धेरै आक्रमणमा मनाङका अफ्रिकी मूलका डिफेन्डर सिसोको बाधक बनेका थिए । दीपकले १९ औं मिनेटमा प्रहार गरेको फ्रिकिकलाई मनाङका गोलरक्षक दिनेश थापामगरले असफल पारेका थिए । धरानले विभागीय टिम एपीएफलाई १० ले हराएर पहिलोपल्ट पोखरामा क्वाटरफाइनल यात्रा गरेको हो । धनगढीमा सुदूरपश्चिम खप्तड गोल्डकपको उपाधि जितेको मनाले बाई पाएर सीधै क्वाटरफाइनल खेलेको हो ।विपक्षी बलियो भएकाले खेलमा पराजय स्वाभाविक भएको धरानका प्रशिक्षक सुवास केसीले बताए । मनाङ सधैंको सेट टिम हो, हामी कहिलेकाहीं प्रतियोगिता हुँदा मात्र जुटेर खेल्ने गर्छौं, उनले भने, हाम्रा खेलाडीहरू घाइते पनि थिए तैपनि राम्रै खेले ।मनाङका प्रशिक्षक छिरिङ लोप्साङ गुरुङले धरानविरुद्ध उत्रिएको टिम बंगलादेशमा अर्को महिना हुने शेख कमल इन्टरनेसनल क्लब कपमा सहभागी हुनलाई तयार पारिएको बताए । पहिलो हाफमै दुई गोल गरेकोले खेलाडीले ढुक्क भएर खेले, उनले भने, दोस्रो हाफमा हल्का रूपमा खेले । पहिलो गोल गरेपछि खेलमा आत्मविश्वास बढ्छ र त्यसले टिमको प्रदर्शन राम्रो बनाउँछ । मनाङले फाइनल प्रवेशका लागि संकटा वा बंगलादेशको दोस्रो डिभिजन क्लब फारसगन्जको विजेतासँग खेल्नेछ ।"
केरबर र मुरे स्तब्ध,"मेलबर्न अस्ट्रेलियन ओपन टेनिसको चौथो चरणमा अविश्वसनीय नतिजा निस्कने क्रम कायमै रहँदा एन्जेलिक केरबरको पनि उपाधि रक्षा गर्ने सम्भावना आइतबार समाप्त भएको छ ।महिलातर्फ शीर्ष वरीयताकी जर्मन केरबरमाथि ३५ औं स्थानकी अमेरिकी कोको भान्डेवेजलले मेलबर्न पार्कमा ६८ मिनेटभित्रै ६२, ६३ को जित दर्ता गरिन् । पुरुषतर्फ विश्व नम्बर १ एन्डी मुरे आइतबार अस्ट्ेरलियन ओपनबाट बाहिरिएका छन् । ठूलो अप्रत्याशित नतिजा बेहोर्ने क्रममा उनी ५० औं वरीयताका मिसच जाभेरेभसँग पराजित रहे । नोभाक जोकोभिच पनि पराजित भइसकेको स्थितिमा मुरे पनि हारको सिकार बनेका हुन् । अहिलेसम्म कुनै एटीपी उपाधि जित्न नसकेका २९ वर्षीय जर्मन खेलाडीले ७५, ५७, ६४ र ६४ को जित निकाले । उनको जितले प्रतियोगिताको क्वाटरफाइनल समीकरण खुला भएको छ । यस चरण पुग्ने अरू माथिल्लो वरीयताका खेलाडीमा रोजर फेडेरर, केइ निसिकोरी र राफेल नाडल छन् । सायद म खेलकै क्रममा बेहोसीको स्थितिमा थिएँ, खासखास स्थितिमा मैले कसरी खेलें, त्यो सम्झिन सकिरहेको छैन, जाभेरेभले भने । हारले भने मुरेको अस्ट्ेरलियन ओपन जित्ने सपना अधुरो नै रह्यो । उनी पाँच फाइनल पुगे पनि प्रत्येकपल्ट पराजित रहेका छन् । त्यसमध्ये चार फाइनल हार जोकोभिचविरुद्ध रहेको छ । मैले खेलजीवनमा यस्तो हारको अनुभव रहेको छ । आजको खेल पनि यस्तै रह्यो । मलाई विश्वास छ, यो खेलपछि म फेरि लयमा फर्कन सक्ने छु, मुरेले भने । जाभेरेभ प्राय: चोटबाट सताइएका खेलाडी हुन् । उनी ग्रान्डस्लाम प्रतियोगिताको क्वाटरफाइनल पुगेको पनि यो पहिलो पल्ट हो र उनी आफ्ना खेलजीवनको उत्कृष्ट लयमा छन् । अब उनले यस चरणमा फेडेरर अथवा जापानी पाँचौं वरीयताका खेलाडी निसिकोरीको सामना गर्नेछन् । आइतबारको अर्को प्रमुख खेलमा स्टान वावरिन्काले इटालीका आन्द्रेस सेपीलाई ७६ (७२), ७६ (७४) र ७६ (७४) ले हराए । स्विस खेलाडी अस्ट्ेरलियन ओपनको क्वाटरफाइनल पुगेको यो चौथोपल्ट हो । अब उनले फ्रान्सका जो बेल्फ्रेड सोङ्गाको सामना गर्नेछन् । सोङ्गाले यसअघि डेन इभान्सलाई हराएका थिए । महिलातर्फ सबैभन्दा बढी उमेरका भेनस विलियम्सले क्वाटरफाइनल प्रवेशका लागि जर्मन क्वालिफायर मोना बारथेललाई ६३ र ७५ ले हराइन् । सातपल्टका ग्रान्डस्लाम विजेता ३६ वर्षीया भेसनको यो जितले फाइनलमा आफ्नै बहिनी सेरेनासँगको भेट सम्भावना पनि कायम राख्यो । मलाई आशा छ, यस्तो भए राम्रो हो, भेनसले भनिन्, फाइनलसम्म पुग्न हामी दुवै खेलाडीले कडा मिहिनेत गर्नुपर्ने तय छ । क्वाटरफाइनलमा उनको प्रतिद्वन्द्वी अनास्तासिया पाभयुचेन्कोभाविरुद्ध हुनेछिन् । रुसी खेलाडीले सेभेत्लाना कुज्नेत्सोभालाई ६३ र ६३ ले हराइन् र पहिलोपल्ट अस्ट्ेरलियन ओपनको क्वाटरफाइनल पुगिन् ।"
प्रधानसेनापति भलिबल सुरु,"काठमाडौं नेपाली सेनाद्वारा आयोजित प्रधानसेनापति दोस्रो राष्ट्रिय पुरुष भलिबल प्रतियोगिता आइतबार सुरु भएको छ । माघ १४ गतेसम्म सञ्चालन हुने प्रतियोगितामा त्रिभुवन आर्मी क्लब, नेपाल प्रहरी र नेपाल एपीएफ क्लब तथा पाँच विकास क्षेत्र गरी आठ टिम सहभागी छन् । उद्घाटन खेलमा आर्मीले एपीएफमाथि ३० को सोझो सेटमा जित हात पार्यो । आर्मीले २५१५, २५१९ र २५२० को नतिजा निकाल्यो । नेपाल प्रहरीले मध्यमाञ्चललाई २५१०, २५१७ र २५१९ ले, पश्चिमाञ्चलले सुदूरपश्चिमाञ्चललाई २५१६, १६२५, २६२८ र १८२५ ले र पूर्वाञ्चलले मध्यपश्चिमाञ्चललाई १७२५, १६२५ र १४२५ को सेटमा पराजित गरे ।"
गोलका भोका रोनीको कीर्ति,"एलेक्स फर्गुसनलाई तत्कालीन युवा वायन रोनीलाई भित्र्याउने निर्णयको बचाउ गर्नुपर्दा भन्नुपरेको थियो, तथ्य यो छ कि उनी १८ वर्षका मात्र भए र पूरा करिअर हाम्रो क्लबलाई दिन सक्छन् । उनले सञ्चारकर्मीलाई यसो भनिरहँदा छेउमा रोनीचाहिँ नम्र तवरमा मुस्कुराउँदै रातो टिसर्ट समातिरहेका थिए । ४ सातापछिको आफ्नो च्याम्पियन्स लिग डेब्युमा रोनीले ह्याट्रिक गरे । जसलाई लिएर म्यानचेस्टर इभिनिङ न्युजले भन्यो, केही पण्डितका लागि यो एउटा ठूलो जुवा खेल थियो । तर अब यो त्यस्तो रहेन । हो पनि, त्यस्तो रहेन । १३ वर्ष बित्यो । यतिबेला रोनी म्यानचेस्टर युनाइटेडका सर्वकालीन उच्च गोलकर्ता बनेका छन् । सँगै उनी बेलायती फुटबलका एक महान् स्ट्राइकरमा दर्ज भएका छन् । शनिबारको प्रिमियर लिग म्याचमा स्टोकविरुद्ध एउटा दर्शनीय फ्रिकिक गोलसँगै उनी यो इतिहास बनाउन सफल भएका हुन् । यो कीर्ति आफ्नो बनाउन उनले ५ सय ४६ खेल खेले, जुन यसअघिका कीर्तिधारी बबि चाल्र्टनले खेलेको भन्दा २ सय १२ कम हो । यो खेलयात्रामा उनले टीनएज वाइल्डकार्डदेखि विङम्यान, सिनियर प्रो, क्लब क्याप्टेन, सेन्टर फरवार्ड, नं १०, इनसाइड फरवार्ड, सेन्ट्रल मिडफिल्डरलगायतका विभिन्न भूमिका निर्वाह गरे । फर्गुसन ठीक ठहरिए । न्युकासल जान ठीक परेका एउटा खेलाडीलाई ल्याएर उनले म्यानचेस्टरको दीर्घ सेवामा ल्याए । त्यो पनि अनेक सफलताको कारक बनाउँदै । उनले त्यतिबेला रोनीका लागि तिरेको २७ मिलियन पाउन्ड सानो रकम पक्कै थिएन । उनले युवा प्रतिभाको सही एकिन गरेकै हुन् । यतिबेला रोनीको प्रशंसा ३ कारणले गर्न सकिन्छ । एउटा त स्टार खेलाडीहरू कति टिक्छन् भन्न गाह्रो पर्ने प्रतिस्पर्धात्मक जमानामा यो कीर्ति बनेको छ । त्यहाँमाथि यतिबेला खेल र स्टारडम पैसाको शक्तिमा पुरिएको छ । यस्तोमा रोनी आफ्नो मौलिकतामा टिके । दोस्रो कुरा रोनीको बहुमुखी खेल । उनी सेन्टर फरवार्ड मात्र रहेनन् । उनी यही महिना मात्र सय एसिस्ट पुर्याउने तेस्रो प्रिमियर लिग खेलाडी बने । जुन यसअघि रायन गिग्स र फ्रांक लाम्पार्डको नाममा थियो । उनीहरू दुवै मिडफिल्डर मात्र हुन् । जबकि रोनीको एसिस्टबाहेक हरेक सिजनमा औसत १५ गोलको रेकर्ड छ, २०१४१५ मा बाहेक । उनले पहिलो पाँच सिजनमा ३ लिग उपाधि, १ च्याम्पियन्स लिग र ९७ गोलको उपहार म्यानचेस्टर युनाइटेडलाई दिए । पछिल्ला ८ सिजनमा उनले २ लिग उपाधि, १ एफए कप र १ सय ४८ गोल जुटाए । समय राम्रो रहोस् वा खराब, उनको गोल भोकचाहिँ कहिल्यै घटेन । तेस्रो कुरा, उनीप्रतिको फ्यान मोह । ओल्ड ट्राफोर्डमा उनको सधैं हाइहाइ नै छ । उनी पछिल्लो कालखण्डमा इङलिस फुटबलका सबैभन्दा प्रभावशाली खेलाडी ठहरिएका छन् । उनको तुलनाका लागि खासै धेरै टाउको दुखाउनै पर्दैन । चाल्र्टनले ७ सय ५९ खेल खेले । त्यो पनि सधंै टोलीको सेन्ट्रल फरवार्डका रूपमा रहेर । रोनीले त सधंै पास कुरेर मात्र बस्न पाएका छैनन् । त्यसैले उनलाई अरूसँग तुलना गरिहाल्नु कठिन छ । उनको एकखाले तुलना माइकल ओवेनसँग हुन सक्छ । ओवेन पनि एक किशोर जादूगरका रूपमा उदाएका हुन् । उनले ४ सय ८२ खेलमा २ सय २२ गोल गरे । चोटले उनको करिअर लुटिदियो । त्यो दुखद हो । रोवी फाउलर पनि प्रिमियर लिगमा सम्झन लायक खेलाडी हुन् । उनी वास्तवमा गोल स्कोरिङका प्रतिभा हुन् । जसले आफ्ना ३ फुल सिजनमा क्रमश: ३१, ३६ र ३१ गोल गरे । चोट, अति बढी काम, पैसाको खेल र निरन्तर तनाव । यी सबै इङलिस क्लब फुटबलमा चलिरहन्छ । किशोर प्रतिभाहरू यी चीजबाट जतिबेलै निशानामा पर्न सक्छन् । तर रोनी एक योद्धा मानिन्छन् । उनी यी चीजसँग लडिरहे, उठिरहे र बचिरहे । (द गार्जियन)"
अस्ट्रेलियालाई वानडे सिरिज,सिड्नी अस्ट्रेलियाले आइतबार पाकिस्तानविरुद्धको वानडे सिरिज जितेको छ । उसले सिड्नीमा भएको खेलमा ८६ रनको जितसँगै पाँच खेलको सिरिजमा निर्णायक ३१ को अग्रता लिएको हो ।
सीएमजी सेमिफाइनलमा,"काठमाडौं सीएमजी क्लब आठौं कोलकाता भेट्रान्स सकर च्यालेन्जको अन्तिम चारमा प्रवेश गरेको छ । पूर्वराष्ट्रिय खेलाडीको बाहुल्य रहेको संकटाले युनाइटेड भेट्रान्ससँग ३२, जल्पाइगुडीमाथि २० को जित र कोलकाता भेट्रान्ससँग २२ को बराबरी नतिजा निकाल्दै समूह बी विजेताका रूपमा सेमिफाइनल यात्रा तय गरेको हो ।"
सुरक्षा दोस्रोपल्ट विजयी,काठमाडौं सुरक्षा क्रिकेट क्लबले खुकुरी च्यालेन्ज कप क्रिकेटमा लगातार दोस्रो जित हात पारेको छ । उसाले आइतबार एसएमसी बानेश्वरलाई १ सय ४१ रनले हरायो । अर्को खेलमा टिपटप ११ ले चन्द ब्रदर्सलाई १ सय २२ रनले पराजित गर्यो ।
देवदह सफल,भैरहवा जिल्लास्तरीय नेपाल टेलिकम सुपर लिग क्रिकेटको पहिलो दिन आइतबार देवदहले जवहीलाई १९ रनले पराजित गरेको छ ।
भलिबलमा ७ लाख ३५ हजार पुरस्कार,"काठमाडौं सर्वाधिक धनराशिको भलिबल प्रतियोगिता हुने भएको छ । नयाँ शक्ति पार्टीको भ्रातृ संगठन राष्ट्रिय युवा अभियानले आयोजना गर्ने प्रथम राष्ट्रिय पुरुष भलिबल प्रतियोगिताको विजेताले ३ लाख ५० हजार रुपैयाँ पाउनेछ । नेपाली भलिबलमा यो अहिलेसम्मकै ठूलो नगद पुरस्कार हो । कुल २२ लाख खर्च रहेको प्रतियोगिताको उपविजेताले २ लाख तथा तेस्रो र चौथो हुनेले ५०५० हजार रुपैयाँ पाउनेछन् । काठमाडौंमा फागुन १० देखि १३ गतेसम्म हुने प्रतियोगिताको उत्कृष्ट खेलाडीलाई २५ हजार, अनुशासित टिम र उत्कृष्ट विधाका खेलाडीलाई जनही १० हजार प्रदान गरिने भएको छ । सहयोग जुटाएर प्रतियोगिता गरिएको र यसको अर्को संस्करण पोखरामा गरिने खेल संयोजक कुमार गुरुङले बताए । यसपटकको प्रतियोगितामा ३ विभागीय टिमसहित ५ विकास क्षेत्रको सहभागिता रहनेछ ।"
