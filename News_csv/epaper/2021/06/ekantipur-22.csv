शीर्षक,विवरण
दार्चुलाटिंकर सडक खन्न भारतीय समन्वय खोजिँदै,भारतले सडक खन्दा खसेको ढुंगाले थुनिएको महाकाली । तस्बिर : कान्तिपुर
नयाँ भेरिएन्ट कति खतरनाक ?,"आईजीआईबीकै वैज्ञानिक बानी जौली जुन १४ तारिखमा ट्वीटमार्फत की डेल्टा को केही अनुक्रममा के४१७ एन म्युटेसन देखिएको जनाएकी थिइन् । हालसम्म करिब १० मुलुकमा भाइरसमा यस प्रकारको परिवर्तनको जानकारी पाइएको छ । भारत सरकारको स्वास्थ्य एवं परिवार कल्याण मन्त्रालयद्वारा १६ जुनमा जारी प्रेस विज्ञप्तिअनुसार नयाँ पाइएको डेल्टा प्लस भेरिएन्टलाई हालसम्म खतरनाक भेरिएन्टका रूपमा वर्गीकृत गरिएको छैन । नीति आयोगका सदस्य डाबीके पाललाई उद्धृत गर्दै विज्ञप्तिमा भनिएको छ, हालसम्म डेल्टा प्लसलाई भेरिएन्ट अफ इन्टरेस्ट र भेरिएन्ट अफ कन्सर्नका रूपमा वर्गीकृत गरिएको छैन । तर यो भेरिएन्टमा नियमित निगरानी गर्नुपर्ने आवश्यकता रहेको जनाउँदै डापालले यसको सम्भावित उपस्थिति, विकासको आकलन व्यवहारलाई सम्झेर उचित निगरानी गर्नुपर्ने बताएका थिए । डापालका अनुसार भाइरस शरीरको कोषिकासँग जुध्ने माध्यम स्पाइक प्रोटिन, पछिल्लो भेरिएन्टको दाँजोमा डेल्टा प्लस भेरिएन्टमा स्मार्ट हुन्छ भने यो हाम्रा लागि खतरनाक हो, यसैले हामी यस्तो भेरिएन्टबाट चिन्तित रहेका छौं । नेपालमा पछिल्लो समय डेल्टा प्लससहित हालसम्म भेरिएन्ट अफ कन्सर्न का रूपमा अल्फा (बी११७) र डेल्टा (बी१६१७२) भेरिएन्ट तथा भेरिएन्ट अफ इन्टरेस्टका रूपमा कप्पा भेरिएन्ट (बी१६१७१) पुष्टि भएको छ । डाअधिकारीका अनुसार यी भेरिएन्ट बढी संक्रामक तथा सबै उमेर समूहका व्यक्तिलाई असर पार्ने विभिन्न अध्ययनबाट देखिएको छ ।"
कान्तिपुरकर्मी मगरको निधन,"सामान्य परिवारमा हुर्किनुभएका उहाँमा महत्त्वाकांक्षा थिएन, उनले भने । मगरलाई मालेकालका सहकर्मी प्रदीप नेपाल झापा संघर्षका बाल सिपाही भन्न रुचाउँछन् । प्रधानमन्त्री केपी शर्मा ओलीका समेत तत्कालीन राजनीतिक सहयात्री मगरमा क्रान्तिकारीपन थियो । तर पार्टीका आन्तरिक संघर्षमा उनी बेलाबखत किनारामा पारिए । त्यसै कारण बहुदल स्थापना भएपछि प्रत्यक्ष राजनीतिक मैदान छाडेर उनी पत्रकारितातर्फ मोडिएका हुन् । कान्तिपुरका पूर्वसम्पादक एवं स्थापनाकालदेखि मगरका सहकर्मी हरिबहादुर थापा लामो समय जेल बसेको राजनीतिक व्यक्ति भए पनि उनले केही नपाएको बताउँछन् । उहाँले लामो समयसम्म कान्तिपुरमा विचार तथा फिचर लेख रचना सम्पादन गर्नुभयो । उहाँले इमानदारीपूर्वक काम गर्नॅभयो, थापाले सम्झिए । मगर व्यक्तिगत रूपमा पेसागत निष्ठा राखेर काम गर्थे । विगतको राजनीतिक आबद्धता र विचारप्रति गर्व पनि गर्थे । उनी संघर्षका कथा सहकर्मीहरूलाई सुनाउने गर्थे । कम्युनिस्ट पार्टीका नेताहरूमा बढ्दै गएको भ्रष्टीकरण र क्रान्तिकारी विचलनप्रति उनको चिन्ता थियो । जीवनको अन्त्यसम्मै कम्युनिस्टहरूले भनेजस्तै सर्वहारा जीवनशैली बिताएका मगरले कुनै राजनीतिक लाभ लिएनन् । अरू केही नभए पनि दुई छोरीलाई राम्रो अध्ययनको व्यवस्था मिलाउन सकिन्छ कि भन्ने हुटहुटी उनमा थियो । त्यसका लागि उनले बेलाबखत पुराना राजनीतिक सहकर्मीलाई सम्झे पनि कसैले वास्ता नगरेको गुनासो गर्थे । पछिल्लो समय उनी संस्मरण पनि लेख्दै थिए । मगरका श्रीमती र दुई छोरी छन् ।"
कान्तिपुरकर्मी मगरको निधन,"सामान्य परिवारमा हुर्किनुभएका उहाँमा महत्त्वाकांक्षा थिएन, उनले भने । मगरलाई मालेकालका सहकर्मी प्रदीप नेपाल झापा संघर्षका बाल सिपाही भन्न रुचाउँछन् । प्रधानमन्त्री केपी शर्मा ओलीका समेत तत्कालीन राजनीतिक सहयात्री मगरमा क्रान्तिकारीपन थियो । तर पार्टीका आन्तरिक संघर्षमा उनी बेलाबखत किनारामा पारिए । त्यसै कारण बहुदल स्थापना भएपछि प्रत्यक्ष राजनीतिक मैदान छाडेर उनी पत्रकारितातर्फ मोडिएका हुन् । कान्तिपुरका पूर्वसम्पादक एवं स्थापनाकालदेखि मगरका सहकर्मी हरिबहादुर थापा लामो समय जेल बसेको राजनीतिक व्यक्ति भए पनि उनले केही नपाएको बताउँछन् । उहाँले लामो समयसम्म कान्तिपुरमा विचार तथा फिचर लेख रचना सम्पादन गर्नुभयो । उहाँले इमानदारीपूर्वक काम गर्नॅभयो, थापाले सम्झिए । मगर व्यक्तिगत रूपमा पेसागत निष्ठा राखेर काम गर्थे । विगतको राजनीतिक आबद्धता र विचारप्रति गर्व पनि गर्थे । उनी संघर्षका कथा सहकर्मीहरूलाई सुनाउने गर्थे । कम्युनिस्ट पार्टीका नेताहरूमा बढ्दै गएको भ्रष्टीकरण र क्रान्तिकारी विचलनप्रति उनको चिन्ता थियो । जीवनको अन्त्यसम्मै कम्युनिस्टहरूले भनेजस्तै सर्वहारा जीवनशैली बिताएका मगरले कुनै राजनीतिक लाभ लिएनन् । अरू केही नभए पनि दुई छोरीलाई राम्रो अध्ययनको व्यवस्था मिलाउन सकिन्छ कि भन्ने हुटहुटी उनमा थियो । त्यसका लागि उनले बेलाबखत पुराना राजनीतिक सहकर्मीलाई सम्झे पनि कसैले वास्ता नगरेको गुनासो गर्थे । पछिल्लो समय उनी संस्मरण पनि लेख्दै थिए । मगरका श्रीमती र दुई छोरी छन् ।"
दोधाराचाँदनी फेरि सडक सम्पर्कविहीन,"महाकाली नदीमा निर्माणाधीन चार लेनको पक्की पुलको काम बाँकी नै थियो । निर्माण कम्पनीले पुलको कामसंँगै डाइभर्सनहरू बनाउँदा गत वर्षदेखि नै अस्थायी रूपमा पुलमा साना तथा ठूला सवारी आवागमन सुरु भयो । जसका कारण महाकाली पारिको दोधाराचाँदनीका बासिन्दाले सडक मार्गबाट भारतीय बाटो प्रयोग गर्नुपर्ने बाध्यता अन्त्य भएको थियो ।शुक्रबारदेखि महाकाली नदीमा आएको बाढीले निर्माणाधीन पुलको पहुँचमार्ग भत्काएपछि दोधारा चाँदनी क्षेत्र फेरि सडक सञ्जालबाट सम्पर्कविच्छेद भएको छ । पैदल यात्री र दुईपांग्रे साधन झोलुंगे पुलबाट आउजाउ गर्न सकिने भए पनि अन्य सवारीसाधनको आवागमन ठप्प भएको छ । एम्बुलेन्स, शव वाहन, विवाहलगायत अत्यावश्यक सवारीका लागि फेरि भारतीय बाटो नै प्रयोग गर्नुपर्ने आएको छ । अब एम्बुलेन्ससमेत भारतको बाटो प्रयोग गरेर आउजाउ गर्नुपर्ने बाध्यता आएको छ, दोधाराचाँदनी६ का वडाध्यक्ष दिलबहादुर सिञ्जालीले भने, अब फेरि मोटरसाइकलकै भरमा झोलुंगे पुलबाटै आवागमन गर्नुपर्नेछ । निर्माण सामग्री तथा अन्य मालसामानसमेत झोलुंगे पुलबाट नै ढुवानी गर्नुपर्ने भएको ।अस्थायी रूपमै भएपछि नयाँ बन्न लागेको पुल भएर सवारीसाधन चल्न थालेपछि दोधाराचाँदनीवासीलाई निकै सजिलो भएको थियो । फेरि पुरानै अवस्था आएको छ, दोधाराचाँदनी१० की कोमल उपाध्यायले भनिन्, वर्षा सुरुकै बाढीले हाम्रो बाटो बगायो । पहुँचमार्ग भत्केपछि पुल निर्माणको काम पनि दुई महिना ढिला हुने निर्माण कम्पनीले जनाएको छ । भदौ अन्तिमसम्म पुलका सबै स्ल्याब ढलान गरिसक्ने योजना थियो । महाकालीमा पानीको बहाव २ लाख २३ हजार क्युसेक पुग्नेबित्तिकै पहुँचमार्ग भत्केपछि एकातिर दोधाराचाँदनी क्षेत्र सडक सञ्जालबाट सम्पर्कविच्छेद भएको छ भने अर्कोतर्फ पुलको डिजाइन नै परिवर्तन गर्नुपर्ने चर्चा पनि सुरु भएको छ । पुल निर्माण स्थलमा महाकालीको चौडाइ २ किलोमिटर छ, पुलको चौडाइ ८ सय मिटर मात्रै छ । दुवै तर्फ ६६ सय मिटर चौडाइका ठूला पोखरी निर्माण गरिनेछन् । पोखरीको बीचबाट पहुँचमार्ग बनाउनले डिजाइन छ ।दुवैतर्फ पोखरी निर्माणका लागि २ सय ५३ किलोग्रामभन्दा बढी तौल भएका १ लाख ४३ हजार घरमिटर ढुंगा आवश्यक पर्ने पुल निर्माण गरिरहेको कुमार श्रेष्ठ निर्माण कम्पनीका इन्जिनियर किशोर पाण्डेय बताउँछन् । ठूला ढुंगाको अभावका कारण पोखरीका लागि बाँध बनेको छैन ।दुई वर्षदेखि ठूलो ढुंगाको खोजीमा छौं, प्रधानमन्त्रीसम्म पनि यो कुरा पुगिसकेको छ, पाण्डेयले भने, तर कतैबाट पनि पहल हुन सकेको छैन । उनका अनुसार पुलको डिजाइनमै ६ सय मिटर चौडा र २६ मिटर लम्बाइका दुई पोखरी निर्माणका लागि ठूलो ढुंगाको प्रयोग गर्नुपर्ने उल्लेख छ । महाकालीमा सबैभन्दा ठूलो बाढी २०७० मा आएको थियो । त्यतिबेला पानीको बहाव ५ लाख ४१ हजार क्युसेक पुगेको थियो । त्यसैलाई आधार मानेर २ सय ५३ किलोग्रामभन्दा बढी तौलका ढुंगा प्रयोग गरेर बाँध निर्माण गर्ने डिजाइन तयार भएको हो । अब बाँधमा डिजायन परिवर्तन गर्नुपर्ने जस्तो देखिन्छ, पाण्डेयले भने, ठूलो ढुंगा उपलब्ध नभएपछि ग्याबिन जालीमा ढुंगा भरेर पाखरीको बाँध निर्माण गर्ने गरी डिजाइन परिवर्तन गर्नुपर्ने सोचमा छौं । उनका अनुसार ठूलो ढुंगाको सट्टा ग्याबिन जालीको बाँध कमजोर हुने भएकाले नियमित मर्मत गर्नुपर्ने हुन्छ ।अहिले पुल निर्माणको काम अन्तिम चरणमा पुगेको छ । ८ सय मिटरमध्ये २ सय ५० मिटर मात्रै खुला गरिएको छ । महाकालीको बहाव २ सय ५० मिटरमा साँगुरिएपछि पहुँच मार्गमा चाप परेको इन्जियिनर पाण्डेयले बताए । उनका अनुसार पक्की पुलले ७ लाख क्युसेकसम्मको बहाव धान्न सक्छ ।महाकालीमा पानीको बहाव घटेपछि विस्थापित परिवार घर फर्किन थालेका छन् । जिल्ला प्रहरी कार्यालय कञ्चनपुरका डीएसपी अमरबहादुर थापाका अनुसार भीमदत्त नगरपालिका ११ र १२ तथा दोधाराचाँदनी१० कुतियाकभरमा सबै विस्थापित घर फर्किसकेका छन् । आइतबार साँझदेखि नै महाकालीमा पानीको बहाव घट्दै आएको हो । सोमबार साँझको मापनमा महाकालीमा पानीको बहाव ९० हजार क्युसेक पुगेको छ । आइतबार २ लाख २३ हजार क्युसेक पानी पुगेको थियो । बाढीले जोगुबढा नदी थुनिँदा कुतियाकभरमा २४ र भीमदत्त नगरपालिका११ र १२ का १२ परिवार विस्थापित भएका थिए ।"
हिउँचितुवा अनुसन्धानकर्तालाई रोलेक्स अवार्ड,"विश्वमै दुर्लभ हिउँचितुवालगायतका वन्यजन्तुमा काम गर्ने हुम्लाका युवा अनुसन्धानकर्ता रिन्जिन फुन्जोक लामाले विश्व चर्चित रोलेक्स कन्जर्भेसन अवार्ड पाउने भएका छन् । २ लाख स्विस फ्र्यांक (नेपाली २ करोड ५५ लाख) राशिको यो पुरस्कार पाउने उनी पहिलो नेपाली अनुसन्धानकर्ता हुन् । रोलेक्सले सोमबार उक्त पुरस्कार पाउने ५ जनाको नाम घोषणा गरेको हो । रोलेक्सले पुरस्कार जित्ने पाँचै जनालाई भविष्यका अभिभावक नामांकन गरेको छ । वातावरण विज्ञानमा स्नातक गर्ने हुम्लाकै पहिलो युवक लामाले त्रिविबाट बीएस्सी र जर्मनी र न्युजिल्यान्डबाट अन्तर्राष्ट्रिय प्रकृति संरक्षणमा स्नातकोत्तर गरेका छन् । द थर्ड पोल कन्जर्भेन्सीमा संरक्षण कार्यक्रम निर्देशक रहेका उनी माउन्टेन स्पिरिट नामक स्थानीय संस्थामा सक्रिय छन् । हिमाली क्षेत्रका वन्यजन्तु र जैविक विविधताको अनुसन्धानमा ७ वर्षदेखि सक्रिय लामाले सन् २०१५ मा वाइल्डलाइफ कन्जर्भेसन नेटवर्क स्कलरसिप र गत वर्ष सन् २०२० मा डब्लूडब्लूएफ नेपालबाट संरक्षण पुरस्कार पाएका थिए । उनले रोलेक्सबाट पाएको यो पुरस्कार रकमबाट उपल्लो हुम्लामा प्रमोट लोकल इनिसियटिभ फर बायोभरसिटी कन्जर्भेसन इन नेपाल्स् ट्रान्सहिमालया नामको परियोजना सञ्चालन हुनेछ । लामाले यो पुरस्कारबाट संरक्षणमा आवाज बुलन्द गर्न युवाहरूको नमुना मोडल तयार गर्न लागिपर्ने प्रतिबद्धता जनाएका छन् । सन् २००६ मा ताप्लेजुङको घुन्सामा हेलिकप्टर दुर्घटनामा परेर गुमाएका संरक्षणकर्मीको परिपूर्ति गर्ने गरी अभियान चलाउनेछु, उनले भनेका छन् । उनले हुम्लामा सुरुवात गरेको समुदायमा आधारित संरक्षणमुखी अभियानले स्थानीयवासीलाई वन्यजन्तु र जैविक विविधताबारे सचेत गराएको छ । उनले युवाहरूलाई साथ लिएर वन्यजन्तु संरक्षणका साथै हुम्लाका स्थानीयको जीवनस्तर उकास्ने अभियान सञ्चालन गरिरहेका छन् । हिमाली क्षेत्रमा हिउँचितुवालगायत वन्यजन्तुले निम्त्याउने क्षति न्यून गर्न उनले क्यामरा ट्र्याप विधि अपनाएका छन् । हिउँचितुवा, ब्वाँसो, कालो भालु, जंगली चौंरी, कस्तुरी मृगलगायतका हिमाली क्षेत्रमा पाइने दुर्लभ वन्यजन्तुको संरक्षणमा उनले पुर्याएको योगदानस्वरूप रोलेक्सले पुरस्कृत गरेको हो । ट्रान्सहिमालय क्षेत्रको इकोसिस्टम एकदम नाजुक अवस्थामा छ, लामा भन्छन्, बढ्दो मानवीय क्रियाकलापले संरक्षणमा चुनौती छ । हिमाली क्षेत्रका बासिन्दाको जीविकोपार्जनका लागि पनि एकीकृत हिसाबले काम गर्नुपर्नेछ । हुम्लाका बासिन्दाको जीविकोपार्जनको मुख्य आधार नै त्यहाँ उपलब्ध जैविक विविधता हो । त्यहाँ १ प्रतिशत जमिन मात्र खेती र कृषियोग्य छ । जसका कारण हुम्लाले बर्सेनि खाद्य संकट व्यहोर्नुपर्ने हुन्छ । विकास हुन नसक्दा र अन्य आर्थिक क्रियाकलापको अवसरका कारण स्थानीयको जीवनस्तर बदलिन सकेको छैन । त्यसैले उनले कृषि र जडीबुटी कम्पनीहरूसँग सहकार्य गर्दै गाउँमा रोजगारी सिर्जना गरी आयआर्जन बढाउने गतिविधिमा ध्यान दिएका छन् । सँगै डढेलो नियन्त्रण, वन्यजन्तुको चोरी सिकार नियन्त्रण तथा अवैध कटानीफँडानी नियन्त्रणमा समेत उनले समुदायमार्फत् विभिन्न कार्यक्रम अघि बढाएका छन् । पदमार्ग पत्ता लगाएर पर्यटन प्रवर्द्धन गर्ने तथा महिलाहरूलाई सीप सिकाएर परम्परागत पोसाक उत्पादन गर्न उनले जोड दिएका छन् । लामाले उक्त परियोजनाको परिकल्पना गत वर्षको लकडाउनमै रोलेक्ससमक्ष पेस गरेका थिए । यो रकमबाट हुम्लाको नाम्खा, निन्बा र चो खोला क्षेत्रमा करिब डेढ वर्ष सञ्चालन हुनेछ । त्यसबाट स्थानीय समुदाय लाभान्वित उनले अपेक्षा गरेका छन् । रोलेक्स अवार्डले संरक्षणको आवाज उठाउन र युवाहरूलाई सक्रिय बनाउन सहयोग गर्ने अपेक्षा गरेको छु, उनले भने, यो पुरस्कारले स्थानीयहरूले असाधारण रूपमा नेतृत्व लिन सहयोग गर्नेछ ।रोलेक्स अवार्ड फर इन्टरप्राइजेज सन् १९८१ मा हिउँचितुवाको घाँटीमा विश्वमै पहिलो पटक रेडियो कलर जोडेर अनुसन्धान गर्ने रोड्नी ज्याक्सनले पाएका थिए । उनले शेफोक्सुन्डो निकुञ्जको मुगुतिरको भागमा हिउँचितुवाबारे अध्ययन गरेका थिए । लामाले उनैबाट प्रभावित भएर हिउँचितुवालगायत हिमाली वन्यजन्तुको संरक्षणमा होमिएको बताएका छन् । पुरस्कार घोषणा गर्दै रोलेक्सका सञ्चार तथा छवितस्बिर निर्देशक अरनौड बोएत्सले रोलेक्सले लामो समयदेखि पृथ्वीको संरक्षणमा आफ्नो भूमिका खेल्दै आएको उल्लेख गर्दै विज्ञप्तिमा भनेका छन्, हामीले आफ्नो उत्तरदायित्वलाई लामो समयदेखि मान्यता दिइरहेका छौं । पृथ्वीका विभिन्न कुनामा लुकेर बसेका नयाँ अनुसन्धानकर्ता र अन्वेषक खोज्न रोलेक्स प्रतिबद्ध छ ।"
कांग्रेसमा नयाँ समीकरणको पहल,"कांग्रेसको नेतृत्व लिने सवालमा सभापति शेरबहादुर देउवासँग मनमुटाब बढेपछि उपसभापति विमलेन्द्र निधिले आफ्नो समूह खडा गर्न सक्रियता बढाएका छन् ।सभापति देउवालाई शनिबार उम्मेदवार हुने घोषणा सुनाएर फर्केका निधि त्यसयता आफ्नो समूह बनाउन संस्थापन र इतरपक्षीय नेताहरूसँग छलफलमा छन् । सोमबार उनले संस्थापन इतरपक्षीय नेताहरूसँग दुई छुट्टाछुट्टै बैठक गरे, जसलाई कांग्रेस वृत्तमा अर्थपूर्ण रूपमा हेरिएको छ । उनको पहिलो बैठक कांग्रेस महामन्त्री शशांक कोइराला र पूर्वमहामन्त्री प्रकाशमान सिंहसँग थियो । लन्चसहित निधिकै निवासमा भएको यी तीन नेताबीचको छलफल समग्र विषयमा भनिए पनि १४ औं महधिवेशन लक्षित नयाँ समीकरणअन्तर्गतको पहल थियो । शशांक बीपीपुत्र, प्रकाशमान गणेशमानपुत्र र विमलेन्द्र निधि महेन्द्रनारायणपुत्र हुन् । पार्टी राजनीतिमा यी तीन नेताको विरासतको ठूलो प्रभाव छ । विरासतको मूलकेन्द्रमा बीपीपुत्र शशांक छन् । त्यसपछि प्रकाशमान र निधि आउँछन् । शशांक बीपीको विरासतबाट उदाएका हुन् । सिंह र निधि भने विद्यार्थी राजनीतिदेखि नै संघर्षरत हुन् ।तीन नेताबीच गठजोडको प्रयासमा पनि विरासतको भावना जोडिएको छ । मिलेको खण्डमा पार्टीको मूलप्रवाह नै आफूहरूमा आउने विश्वास उनीहरूमा देखिन्छ । निधि निवास बानेश्वरमा लामो समय भएको छलफलमा सभापति देउवाबाट पार्टी चल्न सक्दैन भन्ने साझा निष्कर्षमा उनीहरूमा पुगेका छन् । देउवाको विकल्प खोज्नुपर्छ भन्नेमा उनीहरूबीच मतैक्य छ तर प्रतिस्पर्धाबाट हराउन सक्ने बलियो उम्मेदवार को हुनसक्छ भन्नेमा उनीहरूबीचमै आत्मकेन्द्रित विश्लेषण छ । सिंह र निधि पार्टीभित्र एउटै धारको स्कुलिङ बाट आएका नेता हुन् । दुवै सभापति देउवा समूहमै थिए । विभाजित कांग्रेस १२ औं महाधिवेशनअघि एकीकृत भएपछि सिंह देउवा समूह छाडेर पुरानो संस्थापन (कोइराला समूह) तिर आए भने निधिले देउवाको साथ छाडेनन् । देउवा नेविसंघको दोस्रो अध्यक्ष हुँदा निधि केन्द्रीय सदस्य थिए । देउवाको कार्यकालपछि निधि संघको अध्यक्ष भएर देउवाको उत्तराधिकारीमा आए । पार्टीमा पनि अहिले उनले त्यस्तै उत्तराधिकारीको चाहना राखेका थिए । निधिले केही समयअघि कान्तिपुरसँगको कुराकानीमा १४ औं महाधिवेशनमा आफूलाई सहयोग गर्ने बचन देउवाले १३ औं महाधिवेशनका बेला दिएको बताएका थिए । त्यतिबेला देउवाको भनाइ तीन पटक (हाल चारपटक) प्रधानमन्त्री भइसकें, अब एकपटक सिँगो पार्टीको सभापति बन्ने चाहना छ भन्ने गरेका थिए । देउवाको उक्त चाहना पूरा गर्न निधिसहित उनी पक्षीय सबै नेताले उदार भएर सहयोग गरेका थिए । यस पटक फेरि आफैं दोहोरिने चाहना राखेपछि देउवा र निधिबीचकै सम्बन्धमा दरार आएको छ । देउवा जेल परेका बेला उनको नेतृत्वमा रहेको तत्कालीन कांग्रेस (प्रजातान्त्रिक) का कार्यवाहक सभापति रहेका अर्का नेता गोपालमान श्रेष्ठले पनि त्यस्तै असन्तुष्टि प्रकट गरेका छन् ।तीन नेताबीचको छलफलले ठोस आकार नलिए पनि यसलाई अघि बढाउँदै लैजाँदा एउटा निष्कर्षमा पुग्न सकिने विश्लेषण उनीहरूमा पलाएको छ । निधिनिवासपछि सिंह र कोइराला निवासमा यस्तै बैठक गर्ने समझदारी बनेको छ । प्रधानमन्त्रीमा देउवालाई नै सहयोग गर्ने तर पार्टी नेतृत्वका लागि पहिलो पुस्ताका देउवा र वरिष्ठ नेता रामचन्द्र पौडेल दुवैले अभिभावक बनेर त्यसपछिको पुस्तालाई सहयोग गर्नुपर्छ भन्ने उहाँहरूबीच साझा मत देखिन्छ, निधिनिकट स्रोतले भन्यो ।निधिले त्यसलगत्तै संस्थान इतरखेमाका युवा नेताहरूसँग लामो छलफल गरेका छन् । केन्द्रीय सदस्यहरू चन्द्र भण्डारी, दीपक गिरी, गगनकुमार थापा, गुरु घिमिरे, बद्री पाण्डे, धनराज गुरुङ, सरिता प्रसाईं, प्रदीप पौडेल र जीवन परियारसँगको छलफलमा पनि निधिले आफ्नो उम्मेदवारीकै विषय र तयारीका बारेमा बताएका थिए । छलफलमा सहभागी केन्द्रीय सदस्य परियारले भेटघाटका लागि आफूहरूले केही समयअघि कुराकानी गरे पनि सोमबार अवसर जुरेको बताए । केही समयअघि सभापति देउवालाई भेटेका यी युवा नेताहरूले पार्टीका सबै पदाधिकारीसँग भेट्ने योजना बनाएका छन् । जसअन्तर्गत ९ युवा नेता र निधिबीच छलफल भएको थियो ।भेटमा निधिले आफ्नो उम्मेदवारी र तयारीका बारेमा कुरा राख्दै स्वाभाविक रूपमा सहयोगको अपेक्षा गर्नुभयो, उनले भने, आफू उम्मेदवारीका लागि गरिरहेको तयारी र विभिन्न नेताहरूसँगको छलफलबारेमा पनि बताउनुभएको थियो । निधिले संस्थापन र इतरपक्षका नेताहरूलाई समेटेर आफ्नो टिम बनाउने योजना बनाइरहेका छन् । महामन्त्री कोइराला र सिंहसँग उनले असार ४ गते पार्टी केन्द्रीय कार्यालय सानेपाको आफ्नै कार्यकक्षमा छलफल गरेका थिए । त्यही छलफलले गरेको सहमतिअनुसार सोमबार लन्च बैठक भएको हो ।कोइराला र सिंहले संस्थापन इतरपक्षबाट सभापतिको उम्मेदवार बन्न तयारी गर्दै आएका छन् । कोइराला परिवारबाट दाइ शेखरको दाबीले शशांक अप्ठ्यारोमा छन् । लामो समयदेखि नेतृत्वको तयारीमा रहेका शेखरले यसपटक आफू कुनै पनि हालतमा उम्मेदवार हुने बताएका छन् । संस्थापनपक्षमा सभापति देउवा नै उम्मेदवार रहने भएपछि इतरपक्षको नेतृत्व गरेका वरिष्ठ नेता रामचन्द्र पौडेल स्वाभाविक उम्मेदवार छन् । कोइरालाद्वय र सिंहबीच समझदारी नहुने देखेका पौडेलले अन्तिममा आफूलाई सबैले स्विकार्ने ठानिरहेका छन् । इतरपक्षमा पनि शशांक र सिंह सर्वसम्मत उम्मेदवार हुने अवस्था छैन । मुख्य चार आकांक्षीमध्येमा को उम्मेदवार हुने भन्नेमा आन्तरिक संघर्ष चर्किरहेका बेला निधिको उम्मेदवारी घोषणासँगै तीन नेताबीच बढ्दै गएको निकटताले कांग्रेसमा तरंग ल्याएको छ । निधिजीले सभापतिसँग दबाब बढाउने रणनीति नबनाई उम्मेदवार नै हुने पक्का निधो गर्नुभएको हो भने कांग्रेसमा नयाँखालको ध्रुवीकरण सिर्जना हुने अवस्था देखिन्छ, संस्थापन इतरपक्षीय एक नेताले भने, अहिले देखाइरहनुभएको सक्रियता दबाब बढाउने रणनीति हो कि साँच्चै उम्मेदवार नै बन्ने योजना हो भन्ने प्रस्ट हुन केही समय पर्खनुपर्ने हुन्छ ।निधिले आफूनिकट र अन्य नेताहरूसँगको छलफलमा पनि आफ्नो उम्मेदवारी पक्का हुने बताउँदै आएका छन् । शेरबहादुरजीले आफ्नो उम्मेदवारको रूपमा मलाई अघि बढाए हुन्थ्यो भन्ने मेरो चाहना हो तर उहाँ आफैं उठ्ने भनेपछि मेरो उम्मेदवारी रहन्छ र तयारी गरिरहेको छु, निधिले भन्दै आएका छन् । उनले शशांक, शेखर, प्रकाशमान र आफूबीच साझा उम्मेदवार हुन सक्ने संकेतसमेत गरेका छन् । म शेरबहादुरजीको उम्मेदवार हुने सम्भावना पनि छ, रामचन्द्रजी र शेरबहादुरजीकै साझा उम्मेदवार पनि बन्न सक्छु, भएन भने शशांक, शेखर, प्रकाशमानबीचको साझा उम्मेदवार बन्ने सम्भावना पनि छ, निधिले केही दिनअघि भनेका थिए ।"
निजी क्षेत्रले नै कतार प्रहरीमा नेपाली पठाउने,"श्रम, रोजगार तथा सामाजिक सुरक्षा मन्त्रालयले कतार प्रहरीको भर्ना प्रक्रियामा निजी क्षेत्रको संलग्नतालाई स्वीकार गरेको छ । सरकारसरकार (जीटूजी) मोडल अपनाउने कि म्यानपावर कम्पनी (निजी क्षेत्र) मार्फत कतारको प्रहरी सेवामा नेपाली पठाउने भन्ने विवाद थियो । अब कतार प्रहरीका लागि निजी क्षेत्रले छनोट गरी पठाउने छ ।श्रम, रोजगार तथा सामाजिक सुरक्षामन्त्री विमल श्रीवास्तवले असार २ गते श्रम सम्झौताको प्रतिकूल नहुने गरी भर्ना प्रक्रिया अगाडि बढाउने निर्णय गरेका हुन् । सरकारी निकायको सुरक्षाकर्मीका रूपमा काम गर्ने गरी श्रमिक कामदारको श्रम स्वीकृतिको माग प्रमाणीकरण गर्न मिल्नेनमिल्ने सम्बन्धमा दूतावासले श्रमलाई निर्देशन दिन पत्र पठाएको थियो । नेपाल सरकार र कतार सरकारबीच सन् २००५ मा भएको द्विपक्षीय श्रम सम्झौतामा उल्लिखित प्रावधानको प्रतिकूल नहुने र कतारको सैन्य सेवा कानुनअन्तर्गत नेपाली नागरिकलाई सुरक्षाकर्मीका रूपमा सेवामा भर्ती गर्दा निजहरूको वैयक्तिक सुरक्षा र अन्य सुविधामा पछिसम्म पर्न सक्ने असरको विश्लेषण गरी आवश्यक निर्णय गर्न नेपाली दूतावास, दोहा, कतारलाई निर्देशन दिने, श्रमले दूतावासलाई पठाएको पत्रमा उल्लेख छ । आकर्षक सेवासुविधा भएकाले कतारी प्रहरीमा जाने युवासँग आर्थिक शोषण हुन सक्ने भन्दै सरकारले जीटूजी मोडलमार्फत भर्ना प्रक्रिया अगाडि बढाउनुपर्ने लबिइङ गर्दै आएको थियो । कतार भने श्रम सम्झौताअनुसार नै भर्ना प्रक्रिया अगाडि बढाउनुपर्ने अडानमा थियो । कतारले विश्वकप फुटबललाई लक्ष्य गरी झन्डै १० हजार नेपालीलाई प्रहरीमा भर्ना गर्ने जनाएको छ । श्रम प्रवक्ता दीपक काफ्लेले दूतावासको पत्रलाई प्रारम्भिक रूपमा जवाफ पठाएको बताए । कतारमा जुन मोडलमा कामदार पठाइँदै छ । अहिले पनि त्यही मोडल अपनाउने हो । यसमा छुट्टै मोडल छैन, उनले भने । निजी क्षेत्र कि सरकारी संलग्नता भन्ने विवाद भएपछि प्रहरी सेवाको भर्ना प्रक्रियालाई कतारले स्थगन गरेको छ । कतारको आन्तरिक मन्त्रालयका एक उच्च अधिकारीका अनुसार भर्ना प्रक्रिया तत्काल अगाडि बढ्छ कि बढ्दैन भन्ने विषय छलफलमा रहेको बताए । यो दीर्घकालीन रोजगार हो । विश्वकप फुटबल आयोजनाका लागि मात्रै लैजान लागेको होइन । हामीले नेपालसहित अफ्रिकी देशबाट पनि सुरक्षा सेवामा ल्याउने तयारी गरेका हौं, ती अधिकारीले कान्तिपुरसँग भने, कतारका मन्त्रालय, सरकारी कार्यालयदेखि भीआईपीहरूको सुरक्षाका लागि भर्ती गर्न लागिएको हो । यो निजी कम्पनीको जस्तो नभई सरकारी सेवाअन्तर्गतकै हो ।कतारका लागि नेपाली राजदूत नारदनाथ भारद्वाजले कतार सरकारको पछिल्लो दृष्टिकोण बुझेर निर्णय लिने बताए । पहिला दुई सय जनाको मागपत्र प्रमाणीकरण पेस गरिएको थियो । मागपत्र पेस भएको झन्डै तीन महिनापछि मन्त्रालयबाट निर्देशन आएको छ, उनले भने, कतार सरकारले भर्ना प्रक्रिया अगाडि बढाउँछ कि बढाउँदैन भन्ने अहिले प्रस्ट छैन । यसबारे म कतार सरकारको धारणा लिएर अगाडि बढ्छु ।कतारले नेपालबाट समयमा नै उपयुक्त निर्णय नआएको भन्दै असन्तुष्ट जनाएको थियो । प्रहरी सेवामा भर्ती हुनका लागि भने उमेर २५ देखि ३६ वर्षसम्म र उचाइ ५८ फिट हुनुपर्ने छ । करार अवधि ५ वर्ष तोकिएको छ । तालिमको समयमा तीन हजार रियाल र तालिम सकेपछि ६ हजार रियाल पाउने बताइएको छ । कतारमा पहिलो चरणमा गत वर्ष फागुनमा १ सय ७९ जना लगिएको थियो । उनीहरू हाल दोहामा कार्यरत छन् । उनीहरू हतियारधारी सुरक्षाकर्मी नभएको कतारको दाबी छ । गत मंसिरमा ३ सय जनालाई लैजानका लागि अन्तर्वार्ता लिइएको थियो । त्यतिखेर श्रमिक भर्ना प्रक्रिया नै उल्लंघन गरी कतार प्रहरीमा जान इच्छुक नेपालीको अन्तर्वार्ता अगाडि बढाएको भन्दै वैदेशिक रोजगार विभागले हस्तक्षेप गरेको थियो । अन्तर्वार्ता लिनका लागि कतारका कर्णेलको नेतृत्वमा टोली काठमाडौंमा आएको थियो ।बिनाजानकारी कतारी निकायले अन्तर्वार्ताको प्रक्रिया अगाडि बढाएपछि विभागले एसओएस, अलथाक्वेत ओभरसिज, डीडी ह्युमन रिसोर्सेस र होप इन्टरनेसनल छापा मारेको थियो । विभागले एसओएस, डीडी ह्युमन रिसोर्सेस र होपलाई ६ महिनासम्म कुनै देशमा पनि श्रमिक पठाउन नपाउने गरी कारोबार नै रोक्का गरेको थियो । तत्कालीन श्रममन्त्री गौरीशंकर चौधरीले एसओएसमाथि लागेको निलम्बन फुकुवा गरिदिएका थिए । अलथाक्वेतले भने २०१९ अगस्ट २३ गते ७७ जनालाई कतारी प्रहरीमा पठाउन अन्तर्वार्ताका लागि विभागबाट पूर्वश्रमस्वीकृति लिएकामा ५ जनालाई पठाउन बाँकी रहेकाले कारबाही भएन ।"
"पानी पर्दा हिलाम्य, घाम लाग्दा धुलाम्मे","नयाँ बानेश्वर बस्ने नवीना तामाङ मनोहरा करिडोर हुँदै जडीबुटी जाँदै थिइन् । बालकुमारी पुलमुनि पुगेपछि स्कुटरको झ्याप्पै ब्रेक लगाइन् । आफ्नै सुरमा जाँदै थिएँ, खाल्डाखुल्डीमा पानी जमेको रहेछ, धन्न स्कुटर फसेन, ठूलो दुर्घटना टरेझैं लाग्यो, उनले सुनाइन् ।आउजाउका लागि छिटो र सहज हुने तथा मुख्य सडकमा जाम र जोखिम कम गर्न भन्दै करिडोरको योजना ल्याइए पनि निर्माणको काम पूरा नहुँदा चालक र यात्रुले वर्षात्मा हिलो र हिउँदमा धूलोको सास्ती खेप्नुपर्छ । करिडोरका ठाउँठाउँमा कालोपत्र नगरी छोडिएको छ । बालकुमारी पुलमा जस्तै धोबीखोला करिडोर भएर आवतजावत गर्नेहरू बिजुलीबजार पुलमुनि पुग्दा उस्तै हिलो र खाल्डाखुल्डीमा फस्ने गरेका छन् । सट्ट बाटो कट्छ भनेर गयो, बिजुलीबजारमुनि थेग्नै नसकिने हिलो र पानी जमेको हुन्छ, प्रवीन राईले भने, पुलमाथिको बाटोमा जाम नहोस्, दुर्घटनाबाट जोगियोस् भनेर मुनिको बाटो प्रयोग गर्ने हो नि, तर पानी परेका बेला सवारीसाधन फसेर लामो जाम हुन्छ, चिप्लिएर लड्ने र अर्को सवारीसँग ठोक्किने जोखिम पनि हुन्छ ।निकै व्यस्त हुने थापाथलीस्थित परोपकार प्रसूति गृहबाहिरको सडकको हालत पनि उस्तै छ । यसै मार्गमा नर्भिक अस्पताल पनि छ । तर महिनौंअघि उप्काइएको सडक अझै कालोपत्र नगरिँदा गर्भवती, सुत्केरी तथ अन्य बिरामी बोकेका एम्बुलेन्स, अन्य सवारीसाधन तथा सडक पेटीमा हिँड्नेलाई पनि जोखिम र सास्ती छ । साह्रै गाह्रो बाटो, कुन दिन लडेर अस्पतालको गेटैमा आमा र बच्चाले ज्यान फाल्नुपर्ने हो ? सुत्केरी बुहारीको कुरुवा बसेकी अस्मिता शाहीले बताइन् । यहाँ पानी पर्नासाथ सडक हिलो र चिप्लो तथा सुके बुङबुङती धूलो उड्छ । दिनहुँ सानातिना दुर्घटना पनि भइरहेका छन् । ट्राफिक प्रहरी महाशाखाको तथ्यांकअनुसार पछिल्लो पाँच वर्षमा सडकको नाजुक अवस्थाकै कारण काठमाडौं, ललितपुर र भक्तपुरका सडकमा १ सय २७ वटा दुर्घटना भएका छन् ।सडक विभागका महानिर्देशक अर्जुनजंग थापाले थापाथलीप्रसूति गृह सडक, मनोहरा र धोबीखोला करिडोरका उल्लिखित समस्याबारे ध्यानाकर्षण भएको बताए । प्रसूति गृहअघिको सडकका बारेमा सडक डिभिजन काठमाडौंमा बुझ्न लगाएको छु, उनले भने, करिडोर क्षेत्रमा खासगरी उपत्यका विकास प्राधिकरणले काम गर्ला भन्ने थियो, अहिलेसम्म नभएपछि हामीले नै कतैबाट समाधान गर्ने प्रयासमा छौं । तर खाल्डाखुल्डी पुर्दै गए पनि नयाँ थपिँदै जाने र पानी परेपछि बढ्दै जाँदा यी समस्या बर्सेनि दोहोरिने उनको भनाइ छ । उनका अनुसार मनसुन सुरु भएपछि असार, साउन र भदौ महिनाभर सडक खन्न, कालोपत्र गर्न दिइँदैन । कालोपत्रे नटिक्ने, पानीले बगाउने, खनेको ठाउँमा हिलो बढ्ने, सडक फोहोर हुने भएकाले रोक लगाइने गरिएको हो । सडकमा ढल तथा खानेपानी पाइपलाइन लिक भए तुरुन्तै पुर्ने गरी काम गर्न दिइन्छ । तर त्यसको कार्यान्वयन नहुँदा सास्ती यात्रुले भोग्नुपरिरहेको छ ।उपत्यकामा विभागको कार्यक्षेत्रभित्र पर्ने मुख्य सडकमा दैनिक १० ठाउँ सडक खनिन्छ । महिनामा तीन सय खाल्डाखुल्डी थपिन्छन् । यसबाहेक स्थानीय सरकारले बनाएका सडक र करिडोरहरूमा खाल्डाखुल्डी गनिसाध्य छैन । यिनै ठाउँमा पानी परेको बेला बढी हिलाम्य हुने गरेको छ । उपत्यकामा करिब १६ सय किमि सडकमध्ये अढाई सय मात्रै सडक विभागको मातहतमा पर्छ । बाँकी साढे तेह्र सय किमि सडक उपत्यका विकास प्राधिकरण, वाग्मती सभ्यता विकास आयोजना, स्थानीय सरकारको जिम्मेवारीभित्र पर्छन् । ढल व्यवस्थापन स्थानीय तहले गर्नुपर्छ । तर स्थानीय तह जिम्मेवार नभइदिँदा दोष सडक विभाग र भौतिक तथा यातायात मन्त्रालयलाई आउने गरेको मन्त्रालयका एक कर्मचारीले बताए ।काठमाडौं महानगरका प्रवक्ता ईश्वरमान डंगोल भने उक्त कुरा मान्न तयार छैनन् । भन्छन्, आवश्यक पर्दा सडक विभागको क्षेत्र पर्ने सडक नि हामीले हेरेका हुन्छौं, किन बनायौं भनेर भन्दैनौं । तर ढल, खानेपानी, बिजुलीका तार बिछ्याउने नाममा खनेर छोडिएका सडक मात्रै होइन, टोलटोलमा विकासको लहर पुर्याउने आश्वासन लिएर चुनिएका जनप्रतिनिधिको ध्यान नपुग्दा भित्रि सडकहरू सधैं कच्ची छन् । पानी परेपछि ललितपुरको महालक्ष्मी नगरपालिकामा पर्ने इमाडोलको कालिञ्चोक पार्टी प्यालेसदेखि सत्यनारायण मन्दिरअगाडिसम्म करिब दुई सय मिटर बाटोमा हिलोले हिँड्नै मुस्किल पर्छ । सिमसिम पानी पर्यो कि हिलो भइहाल्छ, चिप्लिएर लडिएला, गाडीले हान्ला भन्ने डर छ, ठेलामा तरकारी डुलाइरहेका दानबहादुर साउदले भने, अलि ठूलो पानी परे ढल बाटैमा ओइरिन्छ । खाल्डामा जमेर पैदल हिँड्नै नसक्ने दह बन्छन् । गाडी, मोटरसाइकल, स्कुटर त्यही हिलोमा फस्छन् । कालोपत्रेका लागि नगरपालिकाको प्राथमिकतामा नपरेपछि पानी पर्दा हिलाम्य र घाम लाग्दा धुलाम्मे हुने गरेको स्थानीयको गुनासो छ । नगर प्रमुख रामेश्वर श्रेष्ठले कोरोना महामारीका कारण सडक स्तरोन्नतिको काम अपेक्षित रूपमा गर्न नसक्दा यो समस्या आएको स्विकारे । नयाँ बनेको नगरपालिका भएकाले थुप्रै संरचनाका कामहरू गर्नुपर्ने छन्, उनले भने, गतवर्ष पनि लकडाउन र कोरोना महामारीले गर्दा काम गर्न पाएनौं, काम गर्ने समयमै यो वर्ष पनि उही अवस्था दोहोरियो, अब सामाजिक दूरी कायम गरेर स्तरोन्नति गर्छौं । चालु आर्थिक वर्षमा नगरभित्रका सडक स्तरोन्नति गर्न नगरपालिकाले ५८ करोड बराबरको बजेट छुट्याएको छ । काठमाडौं महानगरले पनि सडक स्तरोन्नति गर्न नसक्नुमा कोरोना महामारीकै कारण औंल्याएको छ ।"
गेग्रान र लेदोले राजमार्गमा सधैं समस्या,"गजुरीस्थित जिल्ला ट्राफिक प्रहरी कार्यालयलाई हरेक वर्ष एउटै चिन्ता हुन्छ, वर्षात्को सुरुवातसँगै राजधानी जोड्ने व्यस्त पृथ्वी राजमार्गको सवारी जाम हटाउने । यो समस्या सवारीसाधनको चापले होइन, विभिन्न खानी र ग्रामीण सडकबाट बगेर आउने गेग्रान र लेदोले राजमार्ग पुरिँदा हुने गरेको छ ।पृथ्वी राजमार्गसमेत कार्यक्षेत्र रहेको डिभिजन सडक कार्यालय चितवनले समेत राजमार्ग अवरुद्ध हुने मुख्य कारण पहिरो र लेदो रहेको जनाएको छ । गत शुक्रबार राजमार्ग सुरक्षा समितिका अध्यक्षसमेत रहेका प्रमुख जिल्ला अधिकारी ज्ञानप्रसाद ढकाल र जिल्ला समन्वय समितिका संयोजक जगन्नाथ नेपाललाई राजमार्गको स्थलगत अध्ययन गराउँदै गजुरीस्थित सडक विभागको साइट क्याम्पले राजमार्गसँग जोड्न मापदण्डविपरीत जथाभावी निर्माण गरिएका शाखा सडक, अवैध र मापदण्डविपरीतका बालुवा तथा ढुंगाखानीलाई तत्काल रोक्न आग्रह गरेको छ । तीमध्ये १३ वटा शाखा सडक राजमार्गलाई प्रत्यक्ष असर गर्ने गरी जोखिमयुक्त रहेको गजुरीस्थित डिभिजन सडक कार्यालयको सहायक क्याम्पका इन्जिनियर कृष्णबहादुर खड्काले बताए ।पृथ्वी राजमार्गसँग जोड्नकै लागि मात्र ५ स्थानीय तहले कुल ८४ किलोमिटर लम्बाइ भएका ७४ वटा सडक खनेका छन् । कतिपय सडक ढुंगा र बालुवा खानीबाट निर्माण सामग्री ढुवानीका लागि बनाइएका छन् । यस्ता सडक व्यापारीले आफ्नै खर्चमा खनेका छन् । राजमार्गमा पहिरो आएर सबैभन्दा बढी सडक अवरुद्ध हुने बेनीघाट क्षेत्र हो । बालुवा र रातोमाटोको लेदोले अवरुद्ध हुने गजुरी र गल्छी हो । हेटौंडा सिमेन्ट उद्योगले बेनीघाटको जोगीमारा क्षेत्रमा २०३० सालदेखि सञ्चालनमा ल्याएको चुनढुंगा खानी र जवाङ खोलाको हिमाल सिमेन्टको खानीले प्रयोग गर्ने विस्फोटक पदार्थ, पहरा फुटाउन प्रयोग हुने डोजरका ब्रेकरहरूले थिलथिलो पहाड नै हाल पहिरो आउने मुख्य कारण रहेको सडक विभागको निष्कर्ष छ ।विगत ४८ वर्षदेखि देशका विभिन्न सिमेन्ट उद्योगहरूलाई चुनढुंगा बेच्ने यी २ वटा खानी सञ्चालकले वातावरणीय सर्त पालना नगरेको विभागको आरोप छ । राजमार्गदेखि माथिल्लो भागमा रहेका खानीबाट निस्केको ग्रेगानको व्यवस्थापन गर्नुको साटो राजमार्गतिरै जथाभावी मिल्काइदिँदा वर्षा भयो कि सिधै राजमार्गमा आएर यातायात अवरुद्ध र सवारीसाधनहरू पुरिने गरेका छन् । ग्रेगान व्यवस्थापन गर्न नसक्दा खानी सञ्चालक आफैंलाई पनि घाटा पुगेको छ । गत साउन ५ मा जवाङ खोलास्थित खानी सञ्चालक अन्नपूर्ण क्वेरिजका १० वटा टिपर र ४ वटा डोजरलगायतका उपकरण, अस्थायी प्रहरी चौकीको कार्यालयसमेत ग्रेगानले पुरेको थियो ।२०४६ मंसिरमा जोगीमाराको पहिरोले एउटा बस त्रिशूलीमा बगाएर बेपत्ता पारेको थियो । त्यतिबेला बंगलादेशबाट बोलाइएका गोताखोरले समेत उक्त बस फेला पार्न सकेका थिएनन् । त्यही पहिरो गएको स्थानमा पर्खाल लगाएर रोकथाम गरिए पनि ३१ वर्षपछि गत वर्षदेखि पुनः सोही स्थानमा पहिरो जान सुरु भएको छ । सडक विभागको सहयोगमा हामी गत वैशाखदेखि नै दिनरात बेनीघाटदेखि गल्छीसम्मका पहिरो र बालुवा लेदो पन्छाउनमै व्यस्त छौं, गजुरीस्थित जिल्ला ट्राफिक प्रहरी निरीक्षक सुदर्शन जोशीले भने ।"
वृद्धवृद्धा अझै जोखिमयुक्त बस्तीमा,"धादिङ (कास) सदरमुकाम धादिङबेंसी वरपरका पाखामा रंगीचंगी जस्ताले छाएका ससाना बस्ती थपिएका छन् । अधिकांश एकनासका छन्, कतिपय घरहरू २०७२ को भूकम्पपछि जोखिममा परेका उत्तरी धादिङका बासिन्दालाई राष्ट्रिय पुनर्निर्माण प्रााधिकरणले नै जग्गा किनेर निर्माण गरिदिएको हो । कतिपयका घर विभिन्न संघसंस्थाहरूले बनाइदिएका हुन् । तर यी बस्तीका सबैजसो घरमा युवा उमेरका व्यक्ति मात्रै छन् । ज्येष्ठ नागरिक भने पुर्ख्यौली थलो छाडेर आएका छैनन् ।यसरी सदरमुकाम वरपर बसाइँ सरेका घरधुरीको संख्या एक हजार नाघेको नीलकण्ठ नगरपालिकाको तथ्यांक छ । भूकम्पपछि उत्तरी भेगका जोखिमयुक्त बस्तीहरूबाट आएर जग्गा खरिद तथा आवास निर्माण अनुदानमा सदरमुकाम वरपर बसाइँ सरेकाका घरमा कोही पनि वृद्धवृद्धा छैनन् । उनीहरू पुरानै बस्तीमा छन् । यहाँका अधिकांश घर कुर्न एकदुई जना युवा मात्रै छन्, नीलकण्ठ१२ का अध्यक्ष बाबुराम लम्सालले भने ।सरकारी तथ्यांकमा उत्तरी धादिङका जोखिमयुक्त बस्ती स्थानान्तरण भएको रेकर्ड भए पनि ती बस्तीमा मानवीय बसोबास अझै कायम छ । भूकम्पले क्षति पुगेका बस्तीमा वर्षात्को समयमा बाढीपहिरोको जोखिम उत्तिकै छ । तर ज्येष्ठ नागरिक जोखिमकै बीच पुर्ख्यौली थलोमा बसिरहेका छन् । रुबी भ्याली गाउँपालिका२ को आरनडाँडा, ४ को हिम्दुङ, ५ को लामाटोल, झाँक्री टोल, कपुर गाउँ, नेवेर, ६ को तीरगाउँका मात्रै करिब २ सय ५९ घर जोखिममा रहेको जिल्ला प्रशासन कार्यालयले जनाएको छ । हरेक वर्ष वर्षातमा जोखिमयुक्त बस्ती सार्ने कुरा उठे पनि वर्षात् सकिएपछि सेलाएर जाने गरेको प्रदेशसभा सदस्य जगत सिंखडाले बताए । जिल्लाको उत्तरी क्षेत्रमा रहेको खनियाँवासको झार्लाङ, दार्खा, सत्यदेवी, रुबी भ्यालीका लापा, तिप्लिङ, सेर्तुङलगायतका बस्तीहरू पनि भूकम्पपछि पहिरोको जोखिम क्षेत्र मानिन्छन् । भूकम्पले जमिन चिराचिरा पारेपछि भूगर्भविद्ले त्यस भेगका ८ बस्तीका २ सय ७६ घरधुरी अन्यत्रै सार्नुपर्ने सुझाव दिएका थिए । तर ज्येष्ठ नागरिकले पुर्ख्यौली बस्ती छाड्न नचाहेका कारण बस्ती सार्न नसकिएको जनप्रतिनिधिहरू बताउँछन् । पुनर्निर्माण प्राधिकरणले खटाएका भगोलविद्हरूले खतरायुक्त बस्ती अन्तै सार्न सुझाव दिए पनि पाको उमेर समूहका नागरिक बस्ती छोड्नै चाहँदैनन्, रुबी भ्याली२ का वडाध्यक्ष पेम्वा घलेले भने ।"
बाघको आक्रमणबाट मृत्यु,"बाघको आक्रमणबाट सोमबार दिउँसो रत्ननगरमा एक महिलाको मृत्यु भएको छ । मृत्यु हुनेमा रत्ननगर नगरपालिका५ मगर टोलकी ३०३२ वर्षकी गीता अधिकारी छिन् । घर आडैको जनकौली मध्यवर्ती सामुदायिक वनमा निउरो टिप्न गएका बेला घटना भएको चितवन प्रहरी प्रवक्ता सूर्य थापाले जानकारी दिए । उनका अनुसार घटना दिउँसो करिब साढे १ बजेतिर भएको हो ।घटनापछि स्थानीयले चितवन राष्ट्रिय निकुञ्जको सौराहामा रहेको पूर्वी सेक्टर कार्यालयअगाडि प्रदर्शन गरेका छन् । सो क्रममा कार्यालयमा आगजनी र तोडफोडसमेत भएको छ । निकुञ्जका प्रमुख संरक्षण अधिकृत अणनाथ बरालका अनुसार प्रदर्शनकारीले कार्यालयका सिसा फुटाउनुका साथै चौरमा ल्याएर कुर्सी र बेन्च जलाएका छन् । घटना भएको क्षेत्र निकुञ्जको मृगकुञ्ज मध्यवर्ती उपभोक्ता समितिका अध्यक्ष दुर्गाप्रसाद घिमिरेले बाघ धपाएर महिलाको शव तत्काल बाहिर नल्याएको भन्दै स्थानीयले प्रदर्शन गरेको बताए । बराल भने घटना भएको ४५ मिनेटभित्रै हात्तीसहितको टोली घटनास्थल पुगेको बताउँछन् । बाघ भएको ठाउँमा जान हात्ती चाहिन्छ । प्राविधिक टोली तयार हुनुपर्छ । यसका लागि चाहिने समयबाहेक अरू ढिलासुस्ती भएको छैन, बरालले भने ।महिलाको शवनजिकै रहेको बाघलाई अपराह्न साढे चार बजेतिर मात्रै प्राविधिक टोलीले डार्ट गरी लठ्याएपछि शव निकालिएको घिमिरेले जानकारी दिए ।केही समययता निकुञ्ज र आसपासको वन क्षेत्रमा वन्यजन्तुले आक्रमण गर्ने घटनामा वृद्धि भएको छ । यही जेठ २४ मा भरतपुर महानगरपालिका२४ ध्रुवघाट क्षेत्रमा मगर गोहीको आक्रमणमा परेर भरतपुर२५ बसकट्टाका ३५ वर्षीय छन्नुराम बोटेको निधन भएको थियो । उनी माछा मार्न निकुञ्ज क्षेत्रमा पर्ने राप्ती नदीमा गएका थिए ।त्यसअघि च्याउ टिप्न निकुञ्ज गएका बेला वैशाख ३० मा जंगली हात्तीले एक जनाको ज्यान लिएको थियो । निकुञ्जका सहायक संरक्षण अधिकृत लोकेन्द्र अधिकारीका अनुसार यो आर्थिक वर्षमा अहिलेसम्म निकुञ्ज र मध्यवर्ती क्षेत्रमा वन्यजन्तुले आक्रमण गर्दा १३ जनाको मृत्यु भएको छ । जसमध्ये बाघले चार जना, हात्ती र गैंडाले तीनतीन जना, गौरी गाई, बँदेल र मगर गोहीले आक्रमण गर्दा एकएक जनाको ज्यान गएको छ ।"
सिन्धुलीका पालिकालाई ५० करोड अनुदान,"सिन्धुली (कास) वाग्मती प्रदेश सरकारले सिन्धुलीका ९ स्थानीय तहलाई आगामी आर्थिक वर्षका लागि ४९ करोड ९७ लाख १७ हजार रुपैयाँ बजेट विनियोजन गरेको छ । अन्तरसरकारी वित्तीय हस्तान्तरणअन्तर्गत सबैभन्दा बढी दुधौली नगरपालिकालाई ८ करोड ३४ लाख ८८ हजार छुट्याइएको छ । जिल्ला सदरमुकामसमेत रहेको कमलामाई नगरपालिकालाई ६ करोड ८२ लाख २३ हजार रुपैयाँ मात्रै विनियोजन भएको छ । यस्तै, गोलन्जोरलाई ७ करोड १० लाख १९ हजार, घ्याङलेकलाई ५ करोड २६ लाख ४९ हजार, तीनपाटनलाई ६ करोड ८१ लाख २१ हजार, फिक्कललाई ५ करोड ६८ लाख ४८ हजार, मरिणलाई ५ करोड ७३ लाख ७५ हजार, हरिहरपुरगढीलाई ५ करोड ४ लाख ६६ हजार र सुनकोसी गाउँपालिकालाई ३ करोड १५ लाख २६ हजार रुपैयाँ छुट्याइएको छ । आर्थिक मामिला तथा योजनामन्त्री कैलाश ढुंगेलका अनुसार वित्तीय समानीकरण, ससर्त अनुदान, विशेष अनुदान, समपूरक अनुदान शीर्षकमा स्थानीय तहहरूलाई बजेट विनियोजन भएको हो ।"
चोरी भएका ११ मूर्तिसहित २ पक्राउ,काठमाडौं (कास) गत जेठ २३ मा गोकर्णेश्वर नगरपालिका४ गोकर्ण रमपम चोकस्थित कृष्ण मन्दिरबाट चोरी भएका ११ थान मूर्तिसहित २ जनालाई प्रहरीले पक्राउ गरेको छ । पक्राउ पर्नेमा ओखलढुंगा लिखु गाउँपालिका९ घर भई गोकर्णेश्वर७ दक्षिणढोका बस्ने ४२ वर्षीय अंकित घिमिरे र सर्लाही रामनगर गाउँपालिका६ घर भई गोकर्णेश्वर८ बालुवाखानी बस्ने ४६ वर्षीय रूपनायाण शाह छन् । आइतबार राति महानगरीय प्रहरी वृत्त बौद्ध र प्रहरी प्रभाग गोकर्णबाट खटिएको टोलीले उनीहरूलाई पक्राउ गरेको हो । उनीहरूको साथबाट पित्तलको सानाठूला मूर्ति ८ थान र प्लास्टिकका मूर्ति ३ थान बरामद गरेको प्रहरीले जनाएको छ ।
मकवानपुर र सिन्धुलीमा निषेधाज्ञा खुकुलो,"हेटौंडा (कास) मकवानपुर र सिन्धुलीमा जारी निषेधाज्ञा सोमबारदेखि केही खुकुलो बनाइएको छ । दुवै जिल्लामा डीसीसीएमसीको आइतबार बसेको बैठकले असार १४ को मध्यरातसम्म निषेधाज्ञा थप्ने निर्णय गरे पनि मापदण्ड हेरफेर गर्ने निर्णय गरेको हो । योसँगै मकवानपुरमा पुस्तक तथा स्टेसनरी, इलेक्ट्रिक तथा इलेक्ट्रोनिक, हार्डवेयर, भाँडा, टेलर, कपडा, जुत्ता, सवारी मर्मत गर्ने वर्कसप तथा मोटर पार्टस् मध्याह्न १२ बजेदेखि अपराह्न ४ बजेसम्म खुलेका छन् । रेस्टुरेन्ट, मिठाई तथा खाजा पसलहरू टेकअवे र होम डेलिभरी हुने गरी मध्याह्नदेखि ४ घण्टासम्म सञ्चालनमा ल्याउन दिइएको छ । तर फुटपाथमा भने कुनै पनि वस्तु खरिदबिक्री गर्न दिइएको छैन । निजी यात्रुवाहक सवारीसाधनहरू मोटरसाइकल, मयुरी, अटो, ट्याम्पो दुई जनाभन्दा बढी यात्रु बोक्न नपाउने गरी जोरबिजोर प्रणलीका आधारमा सञ्चालनमा आएका छन् । बैंक, इन्स्योरेन्स, मनि ट्रान्सफर तथा सहकारी संस्थाहरूलाई पनि बिहान १० बजेबाट दिउँसो २ बजेसम्म खोल्न दिइएको छ । यसैगरी, सिन्धुलीमा पनि स्वास्थ्य मापदण्ड अपनाएर दिउँसो ३ बजेसम्म सबैखाले पसल खोल्न पाउने व्यवस्था गरिएपछि बजारमा चहलपहल सुरु भएको छ । खुकुलो प्रावधानअनुसार निजी सवारीसाधन जिल्लाभित्र चल्न पाउनेछन् ।"
पालिकाको तर्जुमा बैठक बहिष्कार,"सिन्धुपाल्चोक (कास) बलेफी गाउँपालिकाको आइतबारको नीति तथा कार्यक्रम तर्जुमा बैठक ६ वडाध्यक्षसहित १२ कार्यपालिका सदस्यले बहिष्कार गरेका छन् । गाउँपालिका अध्यक्ष केदार क्षेत्रीले वडालक्षित प्रस्ताव र सुझावलाई बेवास्ता गर्दै मनमौजी नीति तथा कार्यक्रम प्रस्तुत गरेको भन्दै उनीहरूले एकैसाथ बहिष्कार गरेका हुन् । न्यायोचित ढंगले सबै सदस्यको प्रस्ताव र योजना नीति तथा कार्यक्रममा नसमेटिएसम्म समर्थन नजनाउने बलेफी२ का अध्यक्ष छविलाल न्यौपानले बताए । आइतबार प्रस्तुत नीति तथा कार्यक्रम बहिष्कार गर्ने वडाध्यक्षहरूमा न्यौपानेसहित वडा३ का वीरमान तामाङ, ४ का कालीप्रसाद लामा, ६ का अविनाश लामा चित्र, ७ का कार्केल लामा र ८ का चरिबहादुर तामाङ छन् ।"
आँखा अस्पताललाई १० लाख सहयोग,हेटौंडा (कास) हेटौंडा उपमहानगरपालिकाले हेटौंडा सामुदायिक आँखा अस्पताललाई आँखा परीक्षण मेसिन खरिद गर्न १० लाख रुपैयाँ उपलब्ध गराएको छ । उपमहानगर प्रमुख हरिबहादुर महतले आइतबार अस्पतालका निर्देशक सिद्धिलाल श्रेष्ठ र प्रमुख डा सुनिल थकालीलाई उक्त रकम हस्तान्तण गरे । डा थकालीले अस्पतालले उक्त रकमबाट टोपकोन कम्पनीको जापानी स्लिट ल्याम्प खरिद गर्ने जानकारी दिए । उक्त उपकरण नहुँदा आँखा परीक्षण गर्न आउनेलाई अस्पतालमा असुविधा थियो ।
चार्टर उडान अनियमितता छानबिन गर्न समिति,"काठमाडौं (कास) गत वर्षको पहिलो लकडाउनमाझैं यसपटक निषेधाज्ञामा पनि अन्तर्राष्ट्रिय चार्टर उडानमा वायुसेवा कम्पनी र ट्राभल एजेन्टबाट यात्रु ठगिने क्रम नरोकिएपछि संस्कृति, पर्यटन तथा नागरिक उड्डयन मन्त्रालयले छानबिन समिति गठन गरेको छ । मन्त्रालयका प्रवक्ता तारानाथ अधिकारीका अनुसार मन्त्रीस्तरीय निर्णयबाट नागरिक उड्डयन प्राधिकरणका महानिर्देशक राजन पोखरेलको संयोजकत्वमा ५ सदस्यीय छानबिन समिति गठन गरिएको हो । समितिमा त्रिभुवन अन्तर्राष्ट्रिय विमानस्थलका निर्देशक देवचन्द्र लाल कर्ण, मन्त्रालयका उपसचिव नरहरि घिमिरे, पर्यटन बोर्डका उपाध्यक्ष चन्द्र रिजाल र पर्यटन विभागबाट पर्यटक प्रहरी निरीक्षक सदस्य छन् ।स्वदेशी तथा विदेशी वायुसेवा कम्पनीलाई अन्तर्राष्ट्रिय चार्टर उडान अनुमति दिने मन्त्रालयले चार्टर उडानको भाडामा विस्तृत छानबिन गर्न र आवश्यक कारबाहीका लागि सिफारिस पनि गर्न महानिर्देशक पोखरेलको समितिलाई अधिकार दिएको छ । सरकारले दोस्रो चरणको कोरोना संक्रमण रोकथाम गर्न लगाएको निषेधाज्ञापछि वैशाख १९ यताका अन्तर्राष्ट्रिय चार्टर उडान गर्दै आएका स्वदेशी विदेशी वायुसेवा कम्पनी र उनीहरूका लागि टिकट बिक्री गर्ने ट्राभल एजेन्सीमाथि समितिले छानबिन गर्नुपर्ने जिम्मेवारी छ ।पूर्वपर्यटन मन्त्री भानुभक्त ढकाललाई मौखिक जानकारी दिँदा पनि कारबाहीका लागि पहल नभएपछि जहाजको टिकट तथा टुर प्याकेज बिक्री गर्ने नेपाली ट्राभल एजेन्सीहरूको छाता संगठन नेपाल एसोसिएसन अफ टुर एन्ड ट्राभल एजेन्ट्स (नाट्टा) ले जेठ २५ मा नयाँ मन्त्री उमाशंकर अरगरिया र प्राधिकरणलाई पत्र पठाएको थियो । आफ्ना केही सदस्य ट्राभल एजेन्सीहरूले कतार र टर्किस एयरलाइन्ससँग भइरहेका चार्टर उडानमा मिलोमतो गरी अनियमितता गरेको दाबी नाट्टाको छ । प्राधिकरणका एक अधिकारीका अनुसार पछिल्लोपटक नेपालबाट चार्टर उडान गर्दै आएका विदेशी वायुसेवा कतार एयर र टर्किस एयरलाइन्स तथा काठमाडौं हब भएको अन्तर्राष्ट्रिय उडान गर्ने नेपाली वायुसेवा कम्पनी हिमालय एयरलाइन्सका चार्टर उडानमा यात्रुले एकतर्फी हवाई टिकटको मूल्य तेब्बरसम्म तिर्न बाध्य हुनु परेको उजुरी परेको छ ।प्राधिकरणले जेठ ३१ मा हिमालय एयरलाइन्सको काठमाडौंदमाम उडानमा नेपाली कामदारबाट एकतर्फी हवाई भाडा २ लाख बढी असुल भएको भन्दै छानबिन गर्न आइतबार महानगरीय प्रहरी कार्यालय रानीपोखरीलाई पत्राचार गरेको छ । त्यसैगरी चार्टर उडानमा संलग्न नेपाली ट्राभल एजेन्सीहरूमा दरबारमार्गको प्रेसिडेन्ट ट्राभल र नागपोखरीको मेगाबाइट ट्राभल एन्ड टुरबाट बिक्री हुने चार्टर उडानका टिकटमा अत्यधिक मूल्य असुल हुने गरेको यात्रुहरूले गुनासो प्राप्त भएको प्राधिकरणले जनाएको छ । यसअघि ०७७ जेठमा पनि चार्टर उडानमा एजेन्टहरूले वायुसेवा कम्पनीसँग मिलोमतोमा एकतर्फी हवाई भाडा तेब्बरसम्म असुलेको गुनासो सार्वजनिक भएपछि तत्कालीन पर्यटन मन्त्री योगेश भट्टराईले सहसचिव सुरेश आचार्यको संयोजकत्वमा छानबिन समिति गठन गरेका थिए । तर, उक्त समितिले पर्यटन मन्त्रालयमा तीनवटा मन्त्री फेरिइसक्दा पनि प्रतिवेदन नै सार्वजनिक गरेन । छानबिनको नेतृत्व गर्ने आचार्यको बढुवासरुवा भइसकेको छ ।मन्त्रालयका अधिकारीहरूले उक्त प्रतिवेदनबारे कुनै जानकारी नभएको प्रतिक्रिया दिएका छन् । यसैबीच नाट्टाका एक पदाधिकारीले नवगठित समितिबाट पनि अपेक्षित नतिजा आउनेमा शंका गरेका छन् । सरकारले कारबाही गर्न चाहेको भए छुट्टै छानबिन समिति गठन नै गर्नुपर्ने थिएन । हामीले सूचना दिँदा पनि सरकारले कारबाही गर्दैन ।"
उपरथी शाहीद्वारा सेनाविरुद्ध सर्वोच्चमा मुद्दा,"नेपाली सेनाका एक बहालवाला उपरथी आफूमाथि अन्याय भएको भन्दै आफ्नै सैनिक संगठनसमेतलाई विपक्षी बनाएर सर्वोच्च अदालत पुगेका छन् ।सेनाका शक्तिशाली उपरथी प्रेम शाहीले रक्षामन्त्रीस्तरीय निर्णयमा चित्त नबुझेपछि २०७७ पुस ८ मा सर्वोच्च अदालत पुगेर रक्षा मन्त्रालय, रक्षामन्त्री तथा रक्षा निर्देशन समिति अध्यक्ष, रक्षा निर्देशन समिति, रक्षा मन्त्रालयको कर्मचारी प्रशासन शाखा र सैनिक मुख्यालय जंगीअड्डालाई विपक्षी बनाएर मुद्दा हालेका हुन् । उक्त मुद्दा अहिलेसम्म किनारा लागेको छैन ।शाही अहिले सेनाको नयाँ पुनःसंरचनाअनुसारको पश्चिम कमान्डका कमान्डर हुन् भने उनी प्रधानसेनापति पूर्णचन्द्र थापाका सबैभन्दा निकट पात्रका रूपमा सैनिक संगठनभित्र चिनिन्छन् । शाहीले बूढानीलकण्ठ स्कुलले २०३९ सालमा आफ्नो सर्टिफिकेटलाई नेपाली जन्ममितिबाट अंग्रेजीमा उल्था गर्दा त्रुटि गरेको उल्लेख गर्दै त्यसलाई सच्याउन सैनिक मुख्यालय हुँदै स्वीकृतिका लागि रक्षा मन्त्रालयमा निवेदन पठाएका थिए । तर मन्त्रीस्तरीय (त्यसबेलाका उपप्रधान तथा रक्षामन्त्री ईश्वर पोखरेल थिए) निर्णयले शाहीको नागरिकता र एसएलसीको ट्रान्सक्रिप्टमा उल्लेख २०२३ साल पुस २२ गते कायम रहेको जन्ममितिभन्दा एक वर्षअघि २०२२ साल पुस २० गतेलाई कायम गर्नु भनी निर्णय गरेर पठाएको थियो । शाहीका अनुसार २०२२ साल उनको जन्ममिति होइन ।शाहीले उमेर सच्याउनका लागि उक्त निवेदन नदिएको बताए । स्कुलले नेपालीबाट अंग्रेजीमा मिति उल्था गर्दा गल्ती गर्यो, पछि मैले निवेदन दिएपछि सच्यायो, मैले सैनिक मुख्यालयमा त्यस विषयमा जानकारी पनि दिएँ, उक्त विषयमा रक्षा मन्त्रालयमा पठाउँदा उल्था गरेको मितिको सवालमा निर्णय हुनुपर्नेमा मेरो जन्ममिति नै नयाँ बनाएर पठाइयो,, उनले कान्तिपुरसँग भने ।शाहीले आफूमाथिको निर्णय सरासर गलत भएको उल्लेख गर्दै सैनिक संगठनबाट भन्दा पनि आफू एउटा सामान्य नागरिकको हैसियतमा व्यक्तिगत रूपमै न्याय माग्नका लागि सर्वोच्च अदालत गएको बताए । मेरो संगठनको काम र हैसियत फरक कुरा हो तर ममाथि अन्याय भएपछि म एक नागरिकको हैसियतमा अदालत जानुपरेको हो, उनले भने ।स्थायी घर डोटी भएका शाहीले संविधानको धारा ४६ तथा १३३ (२) र (३) अनुसार उत्प्रेषण परमादेशलगायत अन्य उपयुक्त आदेश जारी गरिपाउँ भनी मुद्दा हालेका हुन् । शाहीले आफू सेनामा प्रवेश गर्नुअघि नै २०४३ साल भदौ १६ गते जिल्ला प्रशासन कार्यालय काठमाडौंबाट नेपाली नागरिकताको प्रमाणपत्र लिएको उल्लेख गरेका छन् । नागरिकताको प्रमाणपत्रमा आफ्नो जन्ममिति २०२३ साल पुस २३ रहेको प्रस्ट गरेको अदालतबाट कान्तिपुरलाई प्राप्त दस्तावेजमा शाहीले उल्लेख गरेका छन् ।नेपाली सेनाको सहायक सेनानी पदमा प्रतिस्पर्धा गर्दा मैले तिनै शैक्षिक प्रमाणपत्रहरू र नेपाली नागरिकताको प्रमाणपत्र पेस गरी सेवा प्रवेश गरेको हुँ । म २०४३ साल फागुन ३ देखि सहायक सेनानी पदबाट नेपाली सेनामा प्रवेश गरी विभिन्न समयमा पदोनन्ति भई हाल उपरथी पदमा कार्यरत रहेको छु, शाहीको रिट निवेदनमा उल्लेख छ ।शाहीको यसअघि नागरिकताको प्रमाणपत्रमा उल्लिखित जन्म २०२३ साल पुस २३ भए पनि एसएलसीलगायत शैक्षिक प्रमाणपत्रमा नागरिकताको प्रमाणपत्रको भन्दा १ दिनअघि २०२३ साल पुस २२ भएको थियो । जसले गर्दा उनको नागरिकताको प्रमाणपत्र र प्रवेशिका परीक्षा उत्तीर्ण प्रमाणपत्रबीचमा एक दिन फरक परेको थियो । त्यसपछि शाहीले शैक्षिक प्रमाणपत्रबमोजिम नै जन्ममिति कायम गर्न जिल्ला प्रशासन कार्यालय काठमाडौंमा आवश्यक कागजपत्र पेस गरी जन्म २०२३ पुस २२ गते कायम गरी पुरानो नागरिकताको प्रमाणपत्र बुझाई प्रतिलिपि नागरिकता लिएर यसअघि सेनालाई बुझाइसकेका थिए । जसलाई सेनाले यसअघि नै मान्यता दिइसकेको थियो ।अहिलेको विषय भनेको नागरिकता वा जन्ममिति नभएर स्कुलले नेपाली मितिलाई अंग्रेजीमाब उल्था गर्दा सर्टिफिकेटमा गरेको गल्तीको कुरा थियो र त्यसलाई नियमअनुसार सच्याएर जंगीअड्डामार्फत स्वीकृतिका लागि रक्षा मन्त्रालयमा पठाइएको थियो तर निर्णय फरक त मेरो उमेरको सम्बन्धमा पो आएछ । जन्ममिति नै परिवर्तन पो भएर आएछ, शाहीले भने । उनले यो अन्यायविरुद्ध आफू अदालतमा जान बाध्य भएको बताए ।मेरो नेपाली नागरिकताको प्रमाणपत्र, परीक्षा नियन्त्रण कार्यालयबाट जारी गरिएको एसएलसीको प्रमाणपत्र तह र स्नातक तहको शैक्षिक प्रमाणपत्रमा समेत जन्ममिति २०२३ साल पुस २२ गते नै रहेको छ, शाहीले भने ।त्यसपछि शाहीले उमेर मिलाउनका लागि निवेदन दिएका थिए । त्यसपछि सैनिक कर्मचारीको नाम, जात, उमेर सच्याउने सैनिक आदेश १६१४५६ अनुसार गठित तत्कालीन बलाधिकृत रथी (पूर्णचन्द्र थापा) को अध्यक्षतामा बोर्ड गठन भई सो बोर्डले २०७४ साल चैत ३० गते एकरूपता कायम गर्ने राय दिएको थियो । तत्कालीन प्रधानसेनापति (राजेन्द्र क्षत्री) ले पनि बोर्डको रायअनुसार नै शाहीको जन्ममितिमा एकरूपता कायम गर्न मिति २०७५ जेठ ६ मा समर्थन गरी फरक परेको जन्ममिति एकरूपता कायम गरियो । त्यसको जानकारीका लागि सैनिक सचिव विभागले जेठ ६ गते नै रक्षा मन्त्रालयका सचिवलाई र सोही महिनाको १५ गते रक्षामन्त्री (ईश्वर पोखरेल) लाई सम्बोधन गरी पत्राचार गरिएको शाहीले आफ्नो निवेदनमा उल्लेख गरेका छन् ।उक्त समयमा निर्णय गर्ने उपप्रधान तथा रक्षामन्त्री ईश्वर पोखरेल नेपाल सरकारबाट जिम्मेवारी वहन गर्दा प्रक्रिगत रूपमा आएका टिप्पणी र विषयहरूलाई हेरेर मात्र मन्त्रीले निर्णय गर्ने बताउँछन् । म अहिले कुनै पनि व्यक्तिको सवालमा निर्णय गरेको कुरा उल्लेख गर्न चाहन्न तर सैनिक मुख्यालयबाट आउने विषयहरूमा पहिले नै प्रधानसेनापति र संगठनबाट टिप्पणी उठेर आउने गर्छन्, उनले कान्तिपुरसँग भने, हामीले त्यहाँबाट आएकै टिप्पणीहरूलाई आधार मानेर निर्णय गर्ने हो । बूढानीलकण्ठ स्कुलका पूर्वप्रध्यानापक केशर खुललले शाहीले आफ्नो सर्टिफिकेटमा नेपाली मितिलाई अंग्रेजीमा लेख्दा नमिलेको भन्दै निवेदन दिएपछि विद्यालयले फेरि अनुसन्धान गरेको बताए । त्यसपछि विगत एक सय वर्षकै पात्रोलाई खोजेर फेरि शाहीको जन्ममितिलाई अंग्रेजीमा कन्भर्ट गर्दा पहिले गल्ती गरेको देखियो । त्यसपछि हामीले सच्याएर पठाइदियौं, उनले भने ।रक्षा मन्त्रालयका प्रवक्ता कृष्ण ज्ञवाली भने शाहीसँग सम्बन्धित निर्णय धेरै अघि भएको हुनाले त्यस बेला के भएको थियो भन्ने कुरा अहिले सहजै थाहा हुन गाह्रो हुने मान्छन् ।"
किन अझै आउँदैन खोप ?,"मुलुकमा ५४ दिनपछि मंगलबारबाट निषेधाज्ञा खुकुलिएको छ । जनजीविकाका अधिकांश माध्यम र आर्थिक गतिविधि झन्डै दुई महिनासम्म ठप्प पारेर यति कठोर उपाय अपनाइए पनि कोभिड१९ संक्रमणको साङ्लो भने अझै छिनेको छैन । निषेधाज्ञाको सुरुमा देशभर करिब ३४ हजार सक्रिय संक्रमित भएकामा अहिले यो संख्या त्यसको डेढ गुणा छ । परीक्षण निकै घटाउँदासमेत दैनिक संक्रमितको संख्या दुई हजारबाट तल ओर्लिन सकेको छैन । तथापि यही रूपको निषेधाज्ञा सधैं लगाइरहन सम्भव थिएन, यसलाई खुकुल्याउनु अपरिहार्य थियो । चिन्ता खालि जोखिमको ज्वरो कत्ति पनि नघटेको र घटाउन प्रभावकारी पहल नगरिएकोमा हो । संक्रमणको साङ्लो चुँडाउन अत्यावश्यक मानिएका कन्ट्याक्ट ट्रेसिङ र परीक्षणको मात्रा व्यापक नबनाएर निषेधाज्ञालाई मात्रै यान्त्रिक रूपमा लादेको सरकारले रोग प्रतिरोधक खोप ल्याउन पनि सार्थक पहल गरेको छैन । खोपलाई लिएर यो हदसम्मको सरकारी उदासीनता देख्दा लाग्छ सरकारले कोरोना संक्रमणको सम्भावित तेस्रो लहरलाई सहर्ष निम्ता दिइरहेको छ । अबका दिनमा घरबाहिर निस्कँदा संक्रमणबाट जोगिन हर नागरिकले जनस्वास्थ्यका मापदण्डहरूको उचित पालना गर्नुको विकल्प छैन । किनभने, नागरिक र देशको आर्थिक जीवन चौपट बनेकाले सरकारले निषेधाज्ञालाई खुकुलो बनाएको हो, जोखिम अद्यापि उस्तै छ । परीक्षण गराएकामध्ये २० प्रतिशतभन्दा बढीमा संक्रमण भेटिनुलाई डरलाग्दै अवस्था मानिन्छ । यो दर पाँच प्रतिशतभन्दा तल ओर्लिएपछि मात्रै जनजीवनलाई स्वास्थ्य मापदण्ड पालनाका साथ सामान्य अवस्थातर्फ लैजान सकिने विज्ञहरूको मत छ । बिनाखोप अघि बढ्दा मुलुकले कोरोनाको अर्को लहर झेल्नुपर्ने सम्भावना धेरै छ । तापनि सरकारले खोप ल्याउन किन आलटाल गरिरहेको हो भन्ने कुरा आश्चर्यजनक छ । मित्रराष्ट्रहरूले अनुदानमा खोप दिएका कारण सुरुमा हामी भाग्यमानी ठहरिएका पनि थियौं । कति मुलुकमा खोप नपुग्दै नेपालमा माघ दोस्रो साताबाटै खोप लगाउन थालिएको थियो । त्यसैको सकारात्मक प्रभावस्वरूप खोप लगाएका स्वास्थ्यकर्मी, सुरक्षाकर्मीलगायतका नागरिकहरूमा कोरोनाको दोस्रो लहरको धेरै असर परेन । तर सरकारले भारत, चीन र कोभ्याक्सबाट अनुदानमा आएको बाहेक सिरम इन्स्टिच्युट अफ इन्डियाबाट १० लाख मात्रा खोप मात्रै किन्न सक्यो । सिरमबाटै पनि पैसा बुझाइसकिएको अर्को १० लाख मात्रा खोपधरि ल्याउन सकेन । परिणामस्वरूप फागुन चौथो सातातिरै पहिलो मात्रा कोभिसिल्ड खोप लगाएका करिब १४ लाख नागरिक अझै दोस्रो मात्राको पर्खाइमा छन् । अहिलेसम्म करिब साढे ७ लाखले दुई मात्रा खोप लगाएका छन् भने २५ लाखले एक मात्रा । कोभिसिल्डको दोस्रो मात्रा र अरू नागरिकका निम्ति थप खोपको अत्तोपत्तो छैन । खोपको अत्तोपत्तो नभैरहँदा जिम्मेवार निकाय तथा नेतृत्वको कार्यशैली देख्दा लाग्छ सिङ्गो सरकारकै अत्तोपत्तो छैन । खोपबारे फरकफरक सरकारी निकायका फरकफरक कुरा छन् । दूतावास र परराष्ट्र एक थोक भन्छन्, स्वास्थ्य मन्त्रालय अर्कै थोक । सरकारको नेतृत्वको चालचुल सुनिँदैन, आलंकारिक राष्ट्रपति खोप उपलब्ध गराइदिन भन्दै विदेशी समकक्षीहरूसित स्वयं फोन संवाद् र पत्राचार गर्छिन् । यसरी राष्ट्रपतिले नै कार्यकारीले गर्ने काम गरेको तीन साता बितिसक्दा पनि आशाको किरण भने कतै देखिएको छैन । हरेक नागरिकसित अहिले एउटै प्रश्न छ के खोप अझै आउँदैन ? तर यसको जवाफ कसैले दिँदैन । सरकार आफ्ना नागरिकप्रति जवाफदेही भैदिएको भए यो प्रश्न यसरी अनुत्तरित हुने नै थिएन । पूर्वस्वास्थ्यमन्त्री हृदयेश त्रिपाठीले पदमा छँदै सार्वजनिक रूपमा सञ्चार माध्यमहरूमा बताएअनुसारै पनि भारतमा कोरोनाको दोस्रो लहर चल्नुअघि नै सिरमसित थप ५० लाख डोज ल्याउने कुरा भैसकेको थियो । त्रिपाठीकै दाबीअनुसार नेपाली बिचौलियाको चलखेलका कारण पैसा बुझाइसकेको दस लाख मात्रासहित यो पनि भाँडियो । तर कुन्नि किन हो, यत्रा दिनसम्म राज्यको कुनै निकायले यसउपर छानबिन अगाडि नै बढाएन । त्रिपाठी आफैं पनि अमूर्त कुरा गर्दै आफूले लिनुपर्ने विभागीय जिम्मेवारीबाट पन्छिए । उदेक लाग्छ एक दुईजना व्यापारीले नै निकम्मा बनाइदिन सक्ने हाम्रो सरकार आफैंमा कति लाछी होला ? अनि, यसरी आफ्नै उदघोषअनुसार बिचौलियासित लाचार पल्टिएको सरकारले त्यसपछि अन्यत्रबाट पनि खोप ल्याउने दृढ पहल किन नगरेको होला ? सरकारमा बस्नेहरूलाई थाहा नभएको अवश्य होइन मुलुकमा समयमै कोरोना खोप ल्याएको भए कोभिडका कारण वैशाखयता ज्यान गुमाएका ५ हजार ५ सयभन्दा बढी नागरिकमध्ये धेरैको जीवन जोगिन सक्थ्यो । संक्रमण रोक्न लादिएको निषेधाज्ञाका कारण गुमेको दैनिक अर्बौं रुपैयाँको अर्थतन्त्र बच्न सक्थ्यो । लाखौं जनताको रोजीरोटी यथावत् रहन्थ्यो । तर पनि यदाकदा गफमा बाहेक सरकारले खोप ल्याउन किन प्रभावकारी पहल गरेन ? नागरिकले यो रहस्य भने थाहा पाउन सकेका छैनन् । निरीह नागरिकहरू केवल खोप खरिदमा सरकारले गरिहेको आलटालको मूल्य चुकाउन विवश छन् । मुलुकमा कोरोना भाइरसका एकपछि अर्को प्रजाति देखिइरहको र संक्रमण निरन्तर फैलिरहेको यसबेला सरकारले जति छिटो बढीभन्दा बढी नागरिकलाई खोप लगाउन सक्छ, त्यति नै महामारीको मारबाट बच्न सकिन्छ । त्यसबाट जनताको जीवन मात्र जोगिँदैन, मुलुकको स्वास्थ्य सेवा प्रणाली र अर्थतन्त्रले पनि अतिरिक्त सकस खेपिरहनुपर्दैन । त्यसैले सरकारले आफ्ना नागरिकको जीवन बचाउन यथाशक्य खोपको प्रबन्ध मिलाउनैपर्छ । थाहा पाउँदापाउँदै आफ्नै अकर्मण्यताका कारण कोरोनाको अर्को लहर निम्त्याएर सरकारले नागरिकलाई मृत्युको मुखमा धकेल्नु हुँदैन । अब पनि खोप खरिदमा अपारदर्शी र रहस्यमय ढंगले अनावश्यक विलम्ब गरिरहनु कसैगरी क्षम्य हुन सक्दैन । अतः सरकार, सबै कुरा छाडेर भए पनि यथाशीघ्र खोप ल्याउनुपर्ने जनताप्रतिको जिम्मेवारी पूरा गर !"
के हामी तयार छौं ?,"बलात्कारलाई कानुनी भाषामा जबर्जस्ती करणी भनिन्छ । यसको सामान्य अर्थ मन्जुरीबेगरको यौनसम्बन्ध भन्ने हुन्छ । विगतका कानुनले जबर्जस्ती करणी भनेर कुनै पुरुषले महिला वा बालिकासँग बलपूर्वक गर्ने यौनसंसर्ग भन्ने मात्र बुझाउँथे तर आज प्रचलित कानुनले करणीसम्बन्धी कसुरमा पुरुषबालकअन्यलिङ्गी र पशु करणीसमेतलाई समेटेको छ । यद्यपि यो व्यवस्थामा समेत केही उल्लेख्य अपूर्णता छन्, यसले कानुनको लैंगिक संवेदनशीलता र विवेकलाई पहिलेभन्दा फराकिलो भने बनाएको छ । प्रस्तुत लेखमा पुरुषले महिलालाई गर्ने जबर्जस्ती करणीका आयाम र तिनका परिणामहरूमा केन्द्रित भएर छलफल गरिनेछ ।कानुनमा फौजदारी कसुर भनिने आपराधिक कार्य अरू पनि छन् र हरेकका परिणाम आफैंमा पीडादायी हुन्छन् । तिनलाई आपसमा तुलना गरिनु कति युक्तिसंगत होला ? अपितु, बलात्कार अन्यभन्दा बढी संवेदनशील र असामान्य विषय हो भन्नेमा भिन्न मत नहोला । बलात्कारजन्य घटनाले आफूभित्रभित्रै पार्ने कोलाहलको असर व्यक्तिको सिंगो अस्तित्व र मनोविज्ञानभित्र आजीवन रहन्छ । बलात्कार यस्तो कम्प हो जसले पीडितका आत्माको अज्ञात गहिराइसम्म पुगेर मुटुमथिंगल भत्कने गरी जीवनभरका लागि परकम्प छोडिरहन्छ । सत्य हो, बलात्कार व्यक्तिले गर्छ वा व्यक्तिहरूको समूहले गर्छ तर बलात्कारको उत्प्रेरक र परिपोषक समग्र अर्थराजनीतिक, मनोसामाजिक संरचना हो । व्यक्तिलाई अलग राखेर उसले गर्ने अपराधको सम्पूर्ण निरूपण हुन सक्दैन । या, समाजसंरचनाभित्र प्रवेश नै नगरी बलात्कारी व्यक्तिप्रतिको मात्रै निरपेक्ष घृणा अथवा फाँसी लगायतका मागले पनि बलात्कारमाथिको विमर्श पूरा हुँदैन । तर व्यक्ति र संरचनाका बहसभन्दा वारि कुनै महिला छे र उसको एकबारको बाँकी सकल जिन्दगी छ भनेर पनि हेरौं ।यौनजन्य हिंसा र बलात्कारका घटनामा आज पनि पीडितलाई नै उत्ताउली, नखरमाउली, बजारुजस्ता परम्परित उपमा दिने मात्रै होइन, बजारतन्त्र र पिँडुला, छाती देखिने फेसनसम्मलाई घटनाको कारकका रूपमा तान्ने गरिन्छ । जो पीडित हो उसैलाई बेइज्जत (सेमिङ) गर्ने, इज्जत जाने डर देखाएर घटनापछि न्यायिक प्रक्रिया नै अवरुद्ध गर्ने, पञ्चायती र कचहरी बसेर उल्टै घटना लुकाउन र जाहेरी नदिन दबाबमा पार्ने कुरा आज पनि भइरहेकै छन् । यही कारण कतिपय पीडितले आत्महत्या नै गरेका प्रकरणसमेत बाहिर आएका छन् । यसरी भएका आत्महत्या आत्महत्या होइनन्, हत्या हुन् । परिवार र समाजले गराएका हत्या ! सांस्कृतिक संरचना र पीडितलाई नै दोषी करार गरिदिने आमधारणाले गराएका हत्या !लैंगिक अग्राधिकारको सुविधासहित आज पनि घटनाको कर्ता (पुरुष) लाई चोख्याइदिएर पीडित महिलामाथि नै औंला उठाउने प्रवृत्ति घटेको छैन । सबै खाले यौनजन्य हिंसाका लागि पुरुषलाई उत्प्रेरणा र छुट दिइरहने अनि कथित नैतिक मापदण्डका नियमले महिलाको यौनिकतासँगै समग्र अस्तित्वलाई नै नियन्त्रण गर्ने मनोविज्ञानले बलात्कारका घटना झन् बढाइरहेका छन् । राजनीतिक व्यवस्थाको लोकतन्त्रीकरण गर्ने भनिरहँदा परिवार र समाजको लोकतन्त्रीकरणको विषयपट्टि पटक्कै ध्यान नदिनुका परिणाम नै हुन्, आज परिवारभित्रै छोरीबुहारी यौनहिंसाका गाँस बनिरहनु । र, अन्ततः ती घरकै दलिन, पंखा र झ्यालका ग्रिलमा झुन्डिएका (झुन्ड्याइएका) भेटिन्छन् । अनि समाजचाहिँ रमिते भएर हेरिरहेको छ । रूपमा आत्महत्या देखिए पनि सारमा यी हत्या नै हुन् । यस्ता हत्याहरूलाई आत्महत्या दुरुत्साहन मुद्दाले पनि सम्बोधन गर्न सक्दैन । यस्ता प्रकरणमा छुट्टै कानुनी व्यवस्था गरिनु जरुरी छ । हुन त बलात्कार हुँदै हत्यासम्मका यी विषय सार्वजनिक विमर्शको ठूलो घेराभित्र आइरहेका छन् । अखबारी लेखन, बहसका मञ्चहरू र सामाजिक सञ्जाल लगायतमा खुला छलफल भइरहेका छन् । महिलालाई नियन्त्रण गरिरहने समाजनिर्मित नैतिक मापदण्डभित्र पितृसत्ताको अविच्छिन्न निरन्तरताको नियत कायम छ, परम्परित र पुँजीवादी दुवै खाले पितृसत्ताको जग भत्कने ठूलो आर्थिकसांस्कृतिक उथलपुथल नभई यस्ता मानकको शासन भत्कँदैन भन्नेमा प्रायः एकमत पनि छन् । तर यी लेखन र छलफलको प्रभाव बृहत् सामाजिक स्तरमा भने परे जस्तो लाग्दैन ।परेकै छ भने पनि यस्तो प्रभावको वितरण सबै क्षेत्र, वर्ग र जातिसमुदायमा बराबरी देखिँदैन । खासगरी, यस्ता बहसको प्रतिविम्ब पीडित महिलालाई सम्बन्धित समाजले गर्ने व्यवहार र स्वयम् पीडितकै सकारात्मक आत्मसंघर्ष र जागरुकतामा देखिन्न । यो हाम्रा बहसहरूको असफलता हो । यसका पछाडि राजनीतिक दल र राज्यका निकायको सुविचारित बेइमानी नै जिम्मेवार छ । फेरिएको प्रणालीअनुसार इतिहासदेखिको उत्पीडित वर्ग र समुदायको रखबारी गर्नुपर्ने राज्य र सामाजिक न्यायको दुन्दुभि बजाउँदै सत्तासीन भएका दल दुवै थरीले शक्ति र सत्ताभ्यासमा फाइदा हुने वर्गको मात्रै हितरक्षा गर्ने भएपछि बलात्कारी पोसिनु र पीडितहरू रूखका हाँगामा झुन्डिएको भेटिनु नौलो भएन ।पछिल्ला दिनमा अपराधी लुकाउन, फरार गराउन वा प्रहरी हिरासत र कैदबाट मुक्त गराउन अनेक प्रपञ्च गर्ने, पहुँचवाला र बलियो अपराधी रहेछ भने उसका सट्टामा नक्कली (फेक) अपराधी खडा गरेरै पनि न्यायमाथि नांगो हस्तक्षेप गर्ने गलत अभ्यास मौलाएको छ । आपराधिक घटना र अपराधी बचाउका उदाहरणको लामै शृंखला नै बनिसकेको छ । यो स्थितिमा राजनीतिक दल, समाजका भलादमी र राज्यसंयन्त्र नै घोर अविश्वासका घेराभित्र परेका छन् । स्थानीयस्तरमा त यस्ता घटनाका अनेकौं उदाहरण छन्, आवश्यक परे तिनको सूची निकाल्न गाह्रो छैन । यस विषयमा राज्यका निकाय र दलहरूतर्फ नै फर्केर अत्यन्तै निर्मम र कठोर बहस छेड्न आवश्यक छ । यसले अन्ततः चुनावी राजनीतिमा मात्रै केन्द्रित दलालपन्थी सरकार र भोट बैंक रक्षा गर्न जस्तोसुकै अनैतिक सम्झौता पनि (आपसमा मिलीजुली) गर्न सक्ने राजनीतिक दलहरू अनि तिनका आसेपासेकै वर्चस्व रहने यो समग्र व्यवस्था महिलाका लागि झन् कति घातक छ भन्ने पुष्टि गरेको छ । यौन जीवित प्राणीको प्राकृतिक आवश्यकता हो । तर बलात्कार गर्ने दुर्गुण भने सम्भवतः मानिसको भालेमा मात्रै छ । पशुको भाले जाति प्रकृतिप्रदत्त सामान्य भाले गुणबाहेक अन्य विशेषाधिकार प्रयोग गरेर पोथी जातिमाथि हिंसा र हैकम चलाउँदैन, पोथीको आमन्त्रण र सम्मतिबेगर स्वाभाविक मैथुन क्रियासमेत गर्दैन । त्यसैले पशुजगत्मा पोथीहरू पूर्णतः आत्मनिर्भर हुन्छन् (एभलिन रिड ः इज बायोलजी उमन्स डेस्टिनी ?) ।बुद्धिमान भनिएको प्राणी मानिसले भने आफ्नो बुद्धि लाई महिलाको प्रजनन अंग, उसको शरीर, इच्छा, अधिकार र सम्पूर्ण निजत्वमाथि नै नियन्त्रण गर्ने औजार बनाउँदै आएको छ । बुद्धिको दुरुपयोग गरेरै मानव सभ्यताको पछिल्ला केही हजार वर्षयता आएर अन्यायपूर्ण, नियन्त्रक स्त्रीद्वेषी प्रथा र प्रचलन बनाइएका हुन् । यी निश्चित रूपमा पुलिंगकेन्द्री नियम, कानुन र सामाजिक ज्ञानका परम्परा हुन् । कतिपय साहित्यमा महिलाको शक्ति र सामर्थ्यको महिमा गाइनु अलग कुरा हो । तर तीभन्दा बढी प्रभावशाली त तत्कालीन समाजमा प्रयोग गरी आउने पिँढीहरूसम्मै लागू गर्न बनाइएका विभिन्न स्मृति (कानुन) र संहिताहरू ठहरिए, जसले महिलाको अस्तित्वमाथि नियन्त्रण गर्न तमाम हिंसा र शोषणलाई जायज बनाइदिए । जहाँ राज्यकै संरक्षणमा र ज्ञानकै आडमा शोषण र अपमान हुन्छ, त्यहाँ बलात्कार र हिंसा आम विषय बन्छ नै ।लामो समयको जीवन व्यवहारमा पुरुषलाई भोक्ता र महिलालाई भोग्याका रूपमा आइमाई भनेका कुटेर, चुटेर, घिसारेर, लतारेर जसरी हुन्छ भोग्ने साधन हुन्, या मर्दका दसवटी जस्ता सांस्कृतिक भाष्य स्थापित गर्ने गतिविधिले नै हो ऊ बेला बलात्कार त्यस्तो उल्लेख्य र दण्डनीय अपराध मानिएन । शास्त्रहरूले नै भनेपूर्वस्त्रियः सुरैर्भुक्ता सोम गन्धर्व वाह्यिनमी ।भुञ्जते मानवाः पश्चान्न ता दुश्यन्ति कहिर्चित ।। (अत्रिसंहिता) अर्थात्, स्त्रीहरूलाई देवताहरूले भोग गरिसकेपछि मात्र मनुष्यले भोग गरून् । देवताले भोग गरेका स्त्री दूषित हुँदैनन् (ज्ञाइन्द्र ब श्रेष्ठ : हिन्दु विधिशास्त्र र नेपालको कानुनी व्यवस्था) । देवता भनेका अरू को थिए ? शक्ति र सत्तासम्पन्न पुरुष नै त थिए ! जोसँग शक्ति छ या सत्ताको मद छ, त्यसले कामेच्छा जागेका बखत कुनै पनि स्त्रीशरीरको सुखभोग गरेका दृष्टान्तहरू समाजले सुन्दैसुनाउँदै आएका कथा र पुराणभरि छरिएकै त छन् !जब समाज व्यवस्थालाई कसुर र सजायको थितिमा बाँध्ने (कानुनमा व्यवस्था गर्ने) परम्पराको लिखित थालनी गरियो, यो जात र समुदायअनुसार फरकफरक रूप र सर्तमा लागू हुने भयो । विसं १९१० को मुलुकी ऐनले करणी गर्न्याको उही कसुरमा तागाधारी, नमासिन्या मतुवाली र मासिन्या मतुवालीका हकमा विभेदकारी व्यवस्था गर्यो । त्यसो त यो व्यवस्था महिलाको हित र आत्मसम्मानको रक्षाका लागि थिँदै थिएन बरु पुरुषप्रधान सामाजिक रीत र जातीय सोपानक्रमको रक्षार्थ बनेको थियो ।स्मृति, संहिता या थिति जे भनौं, यी सबैले बलात्कारलाई पुरुषश्रेष्ठता र महिलाको अशुद्धताको चाबी बनाए । पछिल्ला संशोधित कानुनसम्म आइपुग्दा बलात्कार एक संगीन अपराधका रूपमा परिभाषित त भयो तर कागजमा तोकिएका दण्डसजायका निर्धारक भने शक्ति र सत्ता नै रहँदै आए । नमितासुनितानीरा बलात्कार र हत्या एउटा चर्चित काण्ड थियो र धेरैका सम्झनामा त्यो रहिरहेको छ । पञ्चायत र प्रजातन्त्रकै कालखण्डका समेत पावर गेम चल्न सक्ने अनेकौं घटना न चर्चामा आए न पीडितले न्याय पाए । तर यही क्रम गणतन्त्रकालमा समेत निरन्तर छ । सबभन्दा पीडादायी र आक्रोश उमार्ने कुरा यही हो । महिलाले न्याय पाउने व्यवस्था कुन हो त आखिर ? यी पंक्ति लेख्न बस्दाबस्दै आइपुगेको छ डडेल्धुराकी अस्मिता धामी (वर्ष २७) को हत्याको खबर ! धामी परशुराम नगरपालिकास्थित जमरानी स्वास्थ्यचौकीकी कार्यालय सहायक थिइन् । कोभिड खोप अभियानका बचेका खोपहरू फिर्ता गर्न असार २ गते जोगबुढा अस्पतालतर्फ हिँडेकी । बीचैबाट हराइन् । तीन दिनपछि उनको शब भेटियो । बलात्कारपछि हत्या भएको हुन सक्ने धेरै आधार फेला परेको यो घटनामा प्रहरी अनुसन्धान भइरहेको समाचार छ । यसले सुदूरपश्चिमकै विवादित प्रकरणहरू निर्मला र भागरथीका नियतिको आशंका पनि दिएको छ । धामी उही नियतिको सिकार बन्नु नपरोस् । डडेल्धुरा प्रहरी र जिल्ला अदालतले सही न्याय निरूपण गरून् । यति कामना गरौं । केही दिनअघि कैलालीमा आफ्नै ५१ वर्षे पिताले १० वर्षकी छोरीलाई बलात्कारपछि हत्या गरेर गोठमा झुन्ड्यादिएको खबर सुनियो ! वृद्ध ससुराको सेवार्थ खटिएकी बुहारी (सविता भण्डारी) लाई तिनै ससुराले हदैसम्म घृणित यौन दुर्व्यवहार गरेको तथ्य र पृष्ठभूमिमा चितवनमा भएको कथित आत्महत्या प्रकरण अदालतमा विचाराधीन छ । बिहे भएको २७ दिनमै रूपन्देहीको सैनामैनास्थित घरमा मृत भेटिएकी विष्णु बरालको सत्यतथ्य के हो ? पुष्ट खबर आइसकेको छैन ।चितवनको माडीमा ४ वर्षअघि बलात्कारपछि मारिएका दीपिकादीपशीला सुनारको समग्र प्रकरणलाई कसरी भोट राजनीति र शक्तिकेन्द्रको भुलभुलैयामा फँसाइयो भन्ने तथ्य यी आँखा र अनुभवमा ताजै छन् । आफ्नै बाबुबाट असंख्यपल्ट बलात्कृत हुँदा आसुसमेत निख्रिएर कठोर भइसकेकी एक कलेज छात्राका बयान स्मृतिभरि झलझली छन् । बाबु, दाजु, मामा, काकालगायत आत्मीय सम्बन्धका आफन्तले गरेका जघन्य यौन शोषणबाट भयाक्रान्त छोरीबहिनीहरूका गला अवरुद्ध पार्ने कथा उत्ति छन् ! बन्द घरघरभित्र पसेर खबरदारी गर्न नसके पनि सुरक्षा र न्याय माग्न आउँदा राज्यले तिम्रो म छु ! भन्न सक्नुपर्ने हो । समाजको विवेकले हामी तिमीलाई साथ दिन्छौं भन्नुपर्ने हो । तर टाढाटाढासम्म त्यसको गुन्जाइस सुनिँदैन ।यो समाज कतिन्जेल आमाछोरीबहिनीभान्जीहरूको भोग खाएर मुस्कुराइरहन सक्छ ? समाजलाई किन सरम लाग्दैन ? यौनहिंसा र बलात्कार पुलिंगकेन्द्री विषाक्त संस्कृति र घोर शोषणकारी अर्थसामाजिक प्रणालीको उपज हो भन्ने तय छ भने, अब भन्नुस्, यसको उपचार कहाँबाट सम्भव छ ? परिवार, समाज या राज्यबाट अलगअलग कि सबै ठाउँबाट एकैसाथ ? हामीलाई चाहिएको एउटा अहिंस्रक, स्वस्थ चेतनाको समाज हो । यसको सुरुआत हामीबाटै हुनुपर्छ । आफ्नै परिवारबाट, आफ्नै समुदाय र समाजबाट । यति हुन सक्यो भने राज्य र यसका निकायहरू स्वतः जवाफदेह बन्नुपर्नेछ ।के हामी यसो गर्न तयार छौं ?"
स्वास्थ्यकर्मीलाई न्याय,"स्वास्थ्यकर्मी कुटपिट गर्नेहरू घरौटीमा रिहा समाचारले निराश बनायो । कोरोनाको दास्रो लहरले भयवह रूप लिइरहेको बेला भेरी अस्पतालमा डाक्टर तथा नर्सहरूमाथि आक्रमण भएको थियो । कोरोना संक्रमित आफन्तको मृत्यु डाक्टर तथा नर्सहरूको लापरबाहीका कारण भएको भन्ने निष्कर्षमा पुगी अस्पताल तोडफोड गरिएको थियो । केही डाक्टर तथा नर्सहरूले झ्यालबाट हाम फालेर ज्यान जोगाए । आक्रमणकारी सत्तारूढ पार्टीका कार्यकता रहेछन् । उक्त आक्रमणको सञ्चारमाध्यम तथा सामाजिक सञ्जालमा व्यापक विरोध भयो, त्यसलाई थेग्न नसकेर ती आक्रमणकारीलाई पक्राउ पनि गरियो । अहिले बाँके जिल्ला अदालतका न्यायाधीश श्यामसुन्दर अधिकारीले ५०५० हजार धरौटीमा छोड्न आदेश दिएका छन् । अदालतको आदेशमाथि प्रश्न उठाउन मिल्दैन, उठ्दैन पनि । तर, ज्यानै लिन खोज्नेहरूलाई सहजै उन्मुक्ति दिनु हुन्न । यसो गर्दा कोरोनाकालमा डटेर खटेका स्वास्थ्यकर्मीको मनोबल कमजोर हुन्छ । अस्पताल तोडफोडमा डाक्टर तथा नर्सको लापरबाही पनि थुप्रै कारणमध्ये एउटा कारण होला । अस्पताल तोडफोड गर्नेहरू मात्रै दोषीका भागीदार पनि नहोलान् । कतिपय अवस्थामा यसो हुनु तत्कालीन परिस्थितिमा पनि निर्भर गर्ला । बिरामीका आफन्तहरूले अस्पताल तोडफोड गर्छु भन्ने सोचेका पनि हुन्नन् । अस्पताल तोडफोडका विभिन्न कारण र मनोविज्ञानका बारे थप छलफल गर्न सकिन्छ । तर, भेरी अस्पतालमा भएको आक्रमण जानीजानी गरिएको हो । यदि झ्यालबाट हाम नफालेको भए डाक्टर तथा नर्सहरूको मृत्यु नै हुन्थ्यो । कोरोना महामारी रोकथाममा डाक्टर तथा नर्सहरूले अग्रमोर्चामा बसेर काम गरे, गरिरहेका छन् । सरकारी संयन्त्रले कसरी काम गर्यो, हामी सबैलाई थाहै छ, यदि डाक्टर र नर्सहरूले व्यक्तिगत पहलबाट बिरामी र समाजकै हौसला बढाउन प्रयत्न नगरेको भए स्थिति झनै भयावह हुने थियो । सरकारले उनीहरूको मनोबललाई कसरी उच्च राख्नुपर्छ भन्नेमा ध्यान दिनुपर्छ । मनोबल उच्च राख्ने एउटा तरिका हो कार्यक्षेत्रमा सुरक्षा । उनीहरूलाई सुरक्षाको प्रत्याभूति गराउन अस्पतालमा आक्रमण गर्नेहरूलाई कडाभन्दा कडा कारबाहीको व्यवस्था गर्न सकिन्छ । त्यस्तै अस्पतालले पनि स्वास्थ्य पूर्वाधार सुधार्नु जरुरी छ । र, सबैभन्दा ठूलो चीज हो यस्ता आक्रमणकारीलाई कानुनबमोजिमको सजाय हुन्छ भन्ने भरोसा । बाँके जिल्ला अदालतले दिएको धरौटीको आदेशले कतै यो भरोसा तलमाथि त पार्दैन, चिन्ता लाग्न थालेको छ । यसो नहोस् र दोषीलाई कडाभन्दा कडा कारबाही होस् । यसो हुँदा देशका सबै स्वास्थ्यकर्मीले न्याय पाएको अनुभूति गर्नेछन् । मधु भट्टराई, अनामनगर, काठमाडौं"
सेयर बजारको पहिरो,"आइतबार ६३ अंकको घटेर २९०५९० विन्दुमा नेप्से बन्द भयो । यस पहिरोले लाखौं लगानीकर्ताको करिब २ खर्ब रुपैयाँ एकै दिन स्वाहा हुन पुग्यो । गत बुधबार पनि एकै दिन ५० अंकको पहिरो गएको थियो । सेयर बजारको नियामक निकाय नेपाल धितोपत्र बोर्डले गरेको एउटा सानो कार्यले नै यसप्रकारको पहिरो बारम्बार गैरहेको लगानीकर्ताहरू बताइरहेका छन् । अझ केही दिन त्यो निर्णयले ससानो परकम्प जाने सम्भावना छ । धितोपत्र बोर्डले सेयर बजारमा सूचीकृत करिब २४० कम्पनीमध्ये ५१ वटा कम्पनी अति जोखिमपूर्ण रहेको र केही बिचौलियाको चलखेलले लाखौं साना लगानीकर्ता जोखिममा पर्ने अवस्था सिर्जेको भन्दै सतर्कता अपनाउन आग्रह गरी विज्ञप्ति निकालेको थियो । उसले ती जोखिमपूर्ण कम्पनीहरूको नामै किटान गरी थप अनुसन्धान भैरहेको बताएको छ । धितोपत्र बोर्डको यस विज्ञप्तिमाथि अहिले सामाजिक सञ्जालमा ताली र गालीका भरमार पोस्टहरू आएका छन् । पक्षप्रतिपक्षमा बहसहरू चल्न थालेका छन्, जुन सकारात्मक संकेत पनि हो । किनकि सेयर बजारमा लागेका लाखौं लगानीकर्ताले यस्ता बहसबाट ज्ञान आर्जन गरी आफ्नो पुँजी थप सुरक्षित पार्न सक्षम हुनेछन् । हाल नेपालको सेयर बजारमा करिब ३० लाख व्यक्तिले डिम्याट खाता खोलेका छन् भने १६ लाख व्यक्तिले दिनहुँ सेयर खरिदबिक्री गरिरहेका छन् । तीमध्ये ९० प्रतिशतले अनलाइनबाटै सेयर किन्ने बेच्ने गर्छन् । र यसको परिधि दिनहुँ बढिरहेको छ । देश विकासका लागि ससानो पुँजीलाई एकीकृत गरी ठूलठूला उद्योग कलकारखाना, बैंक, वित्तीय संस्था तथा जलविद्युत् योजनाहरूमा लगानी गर्न सकियोस् भनेरै सेयर बजारको अवधारणा आएको हो । तर, केही ठूला व्यापारी तथा बिचौलियाहरूले यसलाई अनैतिक रूपमा पैसा कमाउने माध्यम पनि बनाएका छन् । उनीहरूले गुप्त सूचना लिई तथा बजारमा हल्ला फैलाएर सेयरको मूल्य अस्वाभाविक रूपमा घटाउने, बढाउने गरिरहेका छन्, जसको मार ससाना लगानीकर्ताहरूले बेहोर्नुपरिरहेको छ । उनीहरूलाई बचाउन लगानी बोर्डले बेलाबेलामा सतर्क गराउने गर्छ । यसर्थ बोर्डको अहिलेको कार्यलाई हामी सबैले स्वागत गर्नुपर्छ । कुनै बेला ११ सय अंक पुगेको सेयर २९२ मा झरेको थियो । फेरि १८८१ अंक पुगेर पुनः ११ सयमा ओर्लियो । र, अहिले फेरि ११ सयबाट बढेर ३ हजार अंक पुगेको छ । यो बढ्न तथा घट्न सक्छ । तथापि हल्लाको भरमा बढाउनु गलत हो । ८१० वर्षदेखि कुनै लाभांश दिन नसकेका जलविद्युत् कम्पनीहरू, संकटग्रस्त भनेर बदनाम भएको गोर्खा फाइनान्सजस्ता कम्पनीहरूको सेयर २ महिनामै ८ सय प्रतिशतसम्म बढ्नु स्वाभाविक होइन । हकप्रद दिएर पुँजी बढाउनु राम्रो होइन । बोनस बाँड्ने क्षमता छछैन भनेर हेर्नु आवश्यक छ । लाखौं साना लगानीकर्तालाई सतर्क गराएर धितापत्र बोर्डले सराहनीय काम गरेको छ । गोपाल देवकोटा, गौरीनगर, काठमाडौं"
पद ओगटिरहने संस्कार,"कुर्सीको लोभ राजनीतिमा मात्र होइन, सामाजिक संघसंस्थामा पनि देखिन्छ । कुनै पनि संघसंस्थाका अध्यक्ष वा सभापति दीर्घकालीन रूपमा सोही पदमा बसी एकलौटी निर्णय गर्थे तर बिस्तारै संघसंस्थाको विधान नेपाल सरकारले परिर्वतन गर्यो । अहिले कुनै पनि संघसंस्थाका अध्यक्ष वा सभापतिले दुई पटक मात्र सोही पदका लागि दाबेदारी दिन पाउँछन् । यसले नयाँ व्यक्तित्वलाई अवसरको बाटो खोलिदिएको छ । यस्तै व्यवस्था नेपाली राजनीतिमा लागू गर्नुपर्छ । कुनै पनि दलको अध्यक्ष वा सभापतिले जबसम्म आफ्नो इच्छाशक्ति हुन्छ, तबसम्म पदमा ओगटिरहने संस्कारले युवावर्गले अवसर पाउन सकेका छैनन् । उमेर ढल्के पनि मनमा लोभ भएकाले कुर्सी छोड्न चाहँदैनन् । त्यसैकारण नयाँ पुस्ताले पुराना पुस्तालाई विस्थापित गर्न सकेको छैन । जति पनि पुस्तान्तरण र हस्तान्तरणको नारा उठे पनि कुनै पनि दलको अध्यक्षले सजिलै कुर्सी छोड्न चाहँदैनन् । यस्तो मनोवृत्तिले नयाँ अनुहारले अवसर नपाउने र आममानिसमा नकारात्मक सोच उत्पन्न भई पार्टीमा गुट हावी हुने गर्छ । नेताहरूको व्यक्तिगत आकांक्षा र सत्तास्वार्थले गर्दा पार्टी नै धरापमा पर्ने सम्भावना बढी देखिन्छ । कार्यकर्तामा उदासीनता देखिनु स्वाभाविक नै हो । पात्र र प्रवृत्ति नफेरिँदा नयाँ धारमा पार्टीलाई डोहोर्याउन सकिएको छैन । त्यसकारण अध्यक्ष वा सभापतिले दुई कार्यकालभन्दा बढी पदमा बस्न नपाउने गरी विधान संशोधन भयो भने राजनीतिक दलभित्र देखिएको खिचातानी, मनमुटाव र गुटबन्दी अन्त्य हुनेछ र युवावर्गको नयाँ सोच, नयाँ कार्यशैली तथा ऊर्जावान शक्तिले पार्टी मात्र होइन, देश नै परिर्वतनको संघारमा पुग्न सक्छ । प्रमोद पौडेल, पेप्सीकोला, काठमाडौं"
सार्वभौमसत्तामाथि घात,उमेशप्रसाद मैनाली
पोखरीको नियमन र बालबालिकाको सुरक्षा,नित्यानन्द मण्डल
नेकपा विसर्जनका शोकमग्न यात्रीहरू,_ गंगा बीसी
नेतृत्वको पूर्वाग्रहकै कारण जीवनजी राजनीतिबाट टाढिनुभयो,"झापा आन्दोलनका सक्रिय योद्धा जीवन मगरको निधनले मलाई अत्यन्तै दुःखी बनाएको छ । उहाँ किशोर उमेरदेखि नै समाजमा रहेका शोषणउत्पीडनविरोधी चेतनाबाट जागृत हुनुहुन्थ्यो । उहाँको परिवारले अरूको जमिन मोही जोतेर कमाउँथ्यो । उहाँ पढेको विद्यालयमा नेत्र घिमिरे हेडमास्टर हुनुहुन्थ्यो । त्यस विद्यालयका अरू धेरै शिक्षक प्रगतिशील, क्रान्तिकारी विचारबाट प्रभावित हुनुहुन्थ्यो । कृष्ण कुइँकेल, गौरा प्रसाईं, नारायण श्रेष्ठ पनि त्यही विद्यालयमा पढ्नुहुन्थ्यो । झापाली विद्यार्थी झापा विद्रोहलाई प्रेरणा मान्थे । २०२८२९ सालमा जीवनकै गाउँमा एउटा घटना भयो । त्यसपछि उहाँ र नारायण श्रेष्ठ शंकाको घेरामा पर्नुभयो अनि भूमिगत हुनुभयो र जनताको बीचमा बसेर काम गर्न थाल्नुभयो । गरिब किसानलाई शिक्षित र संगठित गर्ने काममा सक्रिय हुनुभयो । कोर्डिनेसन केन्द्रका काममा युवा बढो दत्तचित्त भएर लागेका थिए । छोटो समय अर्थात् ५६ महिनामात्रै जीवनले काम गर्न पाउनुभयो । राज्यको दमन धेरै थियो । २०२९ पुसमै उहाँहरू गिरफ्तार हुनुभयो । म झापाको सचिव भएँ । त्यस बेला पक्राउ परेका साथीहरूमध्ये रामनाथ दाहाल, नेत्र घिमिरे, बिरेनसिंह राजवंशी, कृष्ण कुइँकेल र नारायण श्रेष्ठलाई जेल सार्ने बहानामा सुखानीमा लगेर हत्या गरियो ।सुखानीको त्यो हत्याकाण्डले जीवन निकै मर्माहत हुनुभयो । तर उहाँले पलायनको बाटो लिनुभएन, दृढ अठोटका साथ संगठनमा काम गर्नुभयो । झापा जेल हुँदै उहाँ नक्खु जेल पुग्नुभयो । २०३२ सालमा म पनि झापामै गिरफ्तार भएँ । २०३३ सालको असोजमा मलाई पनि नक्खु जेल ल्याइयो । जीवन मगरलगायतका पुराना साथीहरूसँग जेलमा भेट भयो । म आइपुग्नुअघि नै उहाँहरूले नक्खु जेलमै कोर्डिनेसन केन्द्रको जेल कमिटी बनाउनुभएको थियो । गरिबकिसान परिवारको भएकाले जीवनलाई नै जेल कमिटीको सचिव बनाइएको रहेछ । जेलमा मोहनचन्द्र अधिकारी, आरके मैनालीजस्ता पुराना साथीहरू पनि हुनुहुन्थ्यो । तर, तल्लो वर्गको मानिस आउनुपर्छ भनेर जीवनको नेतृत्वमा कमिटी बनाउनुभएको रहेछ । म आएको तीनचार दिनपछि केही तनाव भयो । पछि साथीहरूले मलाई जेल कमिटीको सचिव बनाए । हामीले जेलबाट निस्कने विषयमा छलफल थाल्यौं । सुरक्षा गार्डलाई कब्जामा लिएर निस्कने कि पर्खाल नाघेर निस्कने कि सुरुङ खनेर निस्कने भन्ने विषयमा छलफल चल्यो । सुरुङ खनेर निस्कने विचारमा सहमति भयो । योजना बनेपछि सुरुङ खन्न दिलोज्यान लगाएर जीवनले काम गर्नुभयो । सानो जीउडालको हुनुहुन्थ्यो, बढो मिहिनेत गरेर काम गर्नुभयो । मकवानपुरका वीरबहादुर लामा पनि उस्तै मिहिनेत गरेर सुरुङ खन्न खट्नुभयो । लामाको निधन भइसकेको छ । ललितपुरका माधव पौडेल पनि उस्तै काम गर्नुहुन्थ्यो । हाम्रो मिसन सबैको प्रयत्न र सहकार्यले नै सफल भयो । तर, बढो निष्ठापूर्वक पहलकर्ताका रूपमा खट्नेमा जीवनको नाम अगाडि आउँछ । हामी जेलबाट बाहिर निस्कियौं । जनताको बीचमा जाने क्रममा केही साथी समातिनुभयो । जेलबाट बाहिर आएपछि पार्टीभित्र केही राजनीतिक र व्यावहारिक समस्या आए । समस्या समाधानका क्रममा जीवनले स्वीकार्ने अवस्था भएन । २०४६ पछि पार्टीमा कार्यनीतिक सवालमा पनि बहस चल्यो । बहुमतपक्षमा रहेका सार्थीहरूको नेतृत्व सुरुमा झलनाथ खनाल अनि मदन भण्डारी, माधव नेपाल, वामदेव गौतमले गर्नुभएको थियो । उहाँहरूले २०३९ कात्तिकमा तत्कालीन मालेले हाम्रो प्रस्तावका पक्षधरलाई दक्षिणपन्थी ठहर गरेको थियो । हामीले निर्दल हटाएर बहुदल ल्याउनुपर्छ भन्ने कार्यनीति ल्याएका थियौं । तर २०४६ कात्तिकमा मेरै प्रस्तावलाई पार्टीले पारित गर्यो । निर्दलीय व्यवस्थाविरुद्ध संयुक्त आन्दोलन गर्ने कार्यनीति बन्यो । र, कांग्रेससँग सहकार्य गरेर आन्दोलनमा लाग्यौं । त्यसक्रममा पार्टीले कार्यनीतिक सवालमा अराजनीतिक ढंगको व्यवहार गर्यो । माथिदेखि तलैसम्ममा मान्छेमाथि उस्तै व्यवहार भयो । नेतृत्वले त्यसबेलाको सही नीतिलाई मान्दामान्दै पनि ती विचारका पक्षधरमाथि दुर्भावना राख्ने प्रवृत्ति अहिले पनि हटेको छैन । आफ्ना पनि केही कमजोरी भए होलान्, मुख्यतः नेतृत्वको राजनीतिक पूर्वाग्रहकै कारण जीवन टाढा बस्नुभयो । प्रत्यक्ष राजनीतिबाट अलग भएर व्यावहारिक जीवन बिताउनतिर लाग्नुभयो । पूर्वाग्रहपूर्ण व्यवहार भएपछि सक्रिय राजनीति र नेतृत्वप्रति उहाँको उत्साह रहेन । तर पनि पार्टीका नीतिहरूमाथि उहाँको सधैं आलोचनात्मक दृष्टिकोण हुन्थ्यो । राजनीतिमा धेरै समय नदिए पनि उहाँको चिन्तन राजनीतिमै थियो । कम्युनिस्ट आन्दोलनबारे चासो राख्ने, अध्ययन गर्ने, ठीकबेठीक भनेर राय राख्ने गर्नुहुन्थ्यो । राजनीतिक चिन्तन मरेको थिएन तर उहाँले पारिवारिक र केही व्यावहारिक कठिनाइका कारण राजनीतिमा प्रत्यक्ष योगदान गर्न सक्नुभएन । (कुराकानीमा आधारित)"
१४ जनप्रतिनिधिलाई पदमुक्त गर्न माग,"काठमाडौं (कास) माओवादी केन्द्रले एमालेमा लागेका स्थानीय तहका १४ जना निर्वाचित जनप्रतिनिधिको पद रिक्त गराउन सोमबार निर्वाचन आयोगलाई दोस्रो पटक पत्राचार गरेको छ । कारबाहीमा परेकामा २ नगरप्रमुख, १ गाउँपालिका अध्यक्ष, ६ उपप्रमुख र अन्य वडाध्यक्ष तथा सदस्य छन् । माओवादीले यसअघि पद रिक्त गराउन पत्राचार गरे पनि केन्द्रीय समितिको निर्णय नरहेको भन्दै आयोगले प्रक्रिया बढाएको थिएन । सोमबार भर्चुअल बैठक गरेर त्यसबारे निर्णय गरिएको जानकारी माओवादीले आयोगलाई गराएको हो । रौतहट मौलापुर नगरपालिकाकी प्रमुख रिनाकुमारी साह र कटहरिया नगरपालिकाका प्रमुख सियाराम कुशवाहाले दल त्याग गरेको माओवादीले जनाएको छ । रौतहटकै देवाही गोनाही, मौलापुर, फतुवा विजयपुर, माधव नारायण र यमुनामाई नगरपालिका उपप्रमुखहरू क्रमशः परनिया देवी, गौरीशंकर जयसवाल, कान्ति देवी, सिमलाल साह र गीतादेवी साहमाथि पनि दल त्याग गरेकाले कारबाही गरिएको जानकारी माओवादीले आयोगलाई दिएको छ । रौतहटका माओवादी नेता प्रभु साह र कैलालीका लेखराज भट्ट एमालेमा लागेपछि उनीहरूनिकट स्थानीय तहका पदाधिकारी कारबाहीमा परेका हुन् । यस्तै, कैलाली भजनी नगरपालिकाकी उपप्रमुख छाया देवकोटा, महोत्तरी सम्सी गाउँपालिकाका अध्यक्ष शेष फारुक, ओखलढुंगा चम्पादेवी गाउँपालिका१ का अध्यक्ष सुरेशकुमार थावा, कैलाली गौरीगन्ज नगरपालिका४ का वडाध्यक्ष भगिरथी विष्ट, गोदावरी नगरपालिका१ का शर्मानन्द भट्ट, बर्दगोरिया नगरपालिका४ का पुरन बीसी तथा सिरहा लहानका सदस्य सतमीलाल दास तातीलाई पनि पदमुक्त गर्न माओवादीले माग गरेको छ । राजनीतिक दलसम्बन्धी ऐनको दफा ३२ (१) मा अर्को दलको सदस्यता लिए वा दलको सदस्यबाट लिखित रूपमा राजीनामा दिए वा आफू संलग्न भई अर्को दल खोले दल त्याग गरेको मानिने व्यवस्था छ ।"
अर्मपर्मबाट खेती,"वर्षा सुरु भएसँगै अछामका ग्रामीण भेगमा रोपाइँ, धान र मकै गोड्ने चटारो छ । कोरोना संक्रमणका कारण भारतलगायत ठाउँबाट घर फर्केका पुरुष पनि गाउँमै छन् । महिला रोपाहार जाने र पुरुषले बाउसे काम गर्ने यहाँको पुरानै चलन हो । खेतबारीको काम एक्लैले नभ्याउने भएपछि यहाँ एकअर्कामा अर्मपर्म जाने चलन पनि छ ।गोडमेल, रोपाइँ र अन्य कामको सिजनमा यहाँका महिला र पुरुष खेतबारीमा व्यस्त देखिन्छन् । पहिलेदेखि नै हामी आलोपालो गरेर काम गर्छौं, मंगलसेन५ की धौली नगार्जीले भनिन्, पहिले जस्तो आलोपालो काम अहिले कम भएको छ । अहिलेको पुस्ताले खेतबारीको काम गर्न चाहन्नन् । । पुस्ता परिवर्तनसँगै काम गर्ने शैली बदलिए पनि पहिलेका पुस्ताले मिलिजुली काम गर्ने गरेको उनको भनाइ छ । बिहानै उठ्छौं, जसको काम बाँकी छ, सबै जना उतै काम गर्न जान्छौं । कहिले धान, कहिले कोदो गोड्ने गर्छौं, मंगलसेनकै रुप्सी विकले भनिन्, काम पनि हुन्छ । सुख, दुःखका कुरा हुन्छन् । यो चलन जोगाइराख्न मुस्किल छ । दैनिक ज्याला दिएर काम गर्ने आर्थिक अवस्था नभएपछि महिला नै समूहमा आबद्ध हुनुपरेको रुप्सीले बताइन् । एक दिन काम गर्न बोलाए चार सयसम्म ज्याला दिनुपर्छ । हामी सबैको आर्थिक अवस्था एउटै भएकाले समूहमा आलोपालो मिलाएर काम गर्छौं, उनले भनिन् ।कतिपय ठाउँका महिला समूहमा आबद्ध भएर विभिन्न खालका अभियान चलाएपछि घरको काममा पनि एकअर्कालाई सहयोग सुरु भएको मंगलसेन५ की जमुना ढुंगानाले बताइन् । पैसा बचत गर्ने, विकृतिविरुद्ध बोल्न थालेका छौं, उनले भनिन् । उनका अनुसार यो क्षेत्रका अधिकांश बस्ती रित्तिन थालेका छन् । आलोपालोको चलन जोगाउन सके बसाइँसराइ रोकिने मंगलसेन५ की वडा सदस्य पारु नगार्जीले बताइन् ।"
स्वास्थ्यकर्मीलाई हलुको,"रूपन्देहीको भैरहवास्थित भीम अस्पतालमा कार्यरत डा सिद्धार्थ पाण्डे अहिले दंग छन् । केही दिनदेखि खाना खाने समय टुंगो लागेको छ । मानसिक बोझ पहिलेजस्तो छैन । बेलाबेला पानी पिउन पाएका छन् । २४ सै घण्टा अस्पतालमा खटिनुपर्थ्यो । अस्पतालमा रहेका २५ जना कोरोना संक्रमितको रेखदेखका लागि अहिले पर्याप्त समय छ ।गत वैशाखबाट कोरोना संक्रमण ह्वात्तै बढ्न थालेपछि उनको व्यस्तता थपिएको थियो । दुई साताअघिसम्म दैनिक एक सय जनासम्म बिरामी हेर्नुपर्थ्यो, उनले भने, अहिले सहज भएको छ । आईसीयूमा रहेका बिरामीको अवस्था जटिल भए पनि ंसमय दिएर उपचार गर्न पाइरहेको उनले बताए । कोरोनाको दोस्रो लहर सुरु भएपछि संक्रमितको संख्या ह्वात्तै बढेको थियो । ती बिरामीको संख्या सम्झिएर अहिले पनि आत्तिने गरेको उनले बताए । एकपछि अर्को बिरामीको मृत्यु हेर्नुपर्थ्यो, डा पाण्डेले भने, त्यसबेलाजस्तो आँखा रसाए पनि आँसु लुकाउनुपर्ने बाध्यता अहिले कम भएको छ । दुई वर्षको नाबालक छोरो छाडेर संक्रमितको उपचारमा खटिएकी अर्घाखाँचीकी नर्स इन्दिरा भुसाल अहिले घरबाटै अस्पताल आउजाउ गरिरहेकी छन् । अर्घाखाँचीस्थित जिल्ला अस्पतालमा रहेको १० एचडीयू बेड र १२ वटा इमर्जेन्सी बेडमा भर्ना भएका कोरोनाका बिरामीलाई उनले हेर्ने गरेकी छन् । बिरामीको चाप रहेका बेला छोरा सम्झेर रुने गरेको उनले सुनाइन् । ठूलो छोरा १४ वर्षको पुग्यो, उनले भनिन्, उसकै भरमा भाइ छोडेर ड्युटी गरें, बच्चाको यादले धेरै सतायो । अहिले उनलाई त्यस्तो तनाव छैन । बिरामीको सेवा गरुन्जेल खानाको वास्ता नै नहुने गरेको उनले बताइन् । अहिले खाना समयमै खाएका छौं, उनले भनिन् ।१४ महिनादेखि दाङको बेलझुन्डीस्थित कोरोना अस्पतालमा कार्यरत डा कमल खड्काले संक्रमण र बिरामीको मृत्युदर कम हुँदा स्वास्थ्यकर्मीलाई ठूलो राहत मिलेको बताए । एक दिनमा सात जना संक्रमितको मृत्यु भएको देखेका उनी अहिले आँखालाई शान्त र सहज राख्न पाउँदा खुसी छन् । पहिलेको तुलनामा अहिले एकतिहाइ मात्र बिरामी उपचाररत छन्, उनले भने, उनीहरूका लागि हामीले पर्याप्त समय दिन पाएका छौं । जिल्ला कोरोना हटस्पट बनेका बेला बिरामीको चिच्याहट सुनेर पनि प्रभावकारी उपचार गर्न नसकेको उनले बताए । त्यो अवस्था नदोहोरियोस्, उनले भने, बिरामी कम भएकाले अहिले मजाले गफ गरेरै हौसला दिने र औषधि चलाउने काम भइरहेको छ । खड्काले चाप कम हुँदा उपचारमा परिवर्तन आएको र बिरामीहरू आत्मविश्वास बलियो बनाएर निको भइरहेको बताए ।बुटवलकी स्टाफ नर्स जेनिशा रानाले केही समय अक्सिजन दिन सकेको भए बचाउन सकिने बिरामीको पनि बेड र अक्सिजन नपाउँदा मृत्यु भएका धेरै घटना देखेकी थिइन् । अक्सिजन नपाएर बिरामीको छटपटिँदै मृत्यु भएको देखिन् । अहिले बिरामीले बेड पाएको देख्दा आनन्द लाग्न थालेको छ । एक महिनाअगाडिको जस्तो अवस्था कहिल्यै नदोहोरियोस्, उनको कामना छ । बुटवलस्थित कोरोना अस्पतालमा २०७६ चैतदेखि कार्यरत उनले अहिले बेड खाली हुँदा बिरामीलाई भर्ना लिन पाएकामा खुसी लाग्ने गरेको बताइन् । उपचार नपाई मृत्यु हुनु त ठूलो पीडा रहेछ, उनले भनिन्, गेटमा आउँदाखेरि नै आत्तिएका बिरामीलाई उनीहरूका आफन्तले बोल्न पनि नपाई बिदा गर्नुपरेका जस्ता केसबाट अहिले मुक्ति पाइएको छ । उनका अनुसार संक्रमण दर घटेसँगै काम गर्ने समय, जनशक्ति र अन्य बिरामीको रेखदेखका लागि स्वास्थ्यकर्मीलाई सहज भएको छ । रूपन्देहीलगायत कोरोना संक्रमितको उपचार भइरहेका अस्पतालमा अहिले पनि बिरामी छन् । तर पहिलेको जस्तो चाप नहुँदा बेड अभाव, अक्सिजनको अभाव खप्नुपरेको छैन ।ॅचेन नटुट्दा चिन्तासंक्रमणको केन्द्र बनेको बाँकेमा निषेधाज्ञा हटाउनुपर्ने आवाज उठिरहेको छ । तर विज्ञले भने फेरि संक्रमण नियन्त्रणभन्दा बाहिर जान सक्ने चिन्ता व्यक्त गरेका छन् । उनीहरूले संक्रमण घटेको देखिए पनि चेन ब्रेक नभएको बताए । संक्रमण दर अझै पनि २५ देखि ३० प्रतिशतसम्म रहेको छ । विश्व स्वास्थ्य संगठन (डब्लूएचओ) का अनुसार कोरोना संक्रमणको चेन ब्रेक हुन संक्रमण दर ५ प्रतिशतमा झर्नुपर्छ । करिब दुई महिनादेखि लगातार निषेधाज्ञा लगाइए पनि संक्रमण दर ५ प्रतिशतमा झरेको छैन । करिब दुई महिनाको निषेधाज्ञाले बाँकेमा कोरोना संक्रमण नियन्त्रण भएकै हो । ८३ बाट २५ देखि ३० प्रतिशतमा झरेको छ । यो संक्रमण पनि बढी नै हो, भेरी अस्पताल नेपालगन्जका वरिष्ठ फिजिसियन तथा कोरोना स्रोत व्यक्ति डा संकेत रिसालले भने, निषेधाज्ञाको समयमा त यस्तो अवस्था छ । तयारीबिना नै खोलिदिने हो भने संक्रमण समुदायमा फेरि पनि त्यसैगरी फैलिन सक्छ । चिकित्सकहरूका अनुसार कोरोना नियन्त्रणको भरपर्दो उपाय भनेकै सामाजिक दूरी कायम गर्नु हो । तर यहाँ निषेधाज्ञामा पनि सामाजिक दूरी कायम गरिएको छैन । गाडी, रिक्सा चलेका छन् । पसल खुला छन् । भेरी अस्पतालका कन्सल्टेन्ट प्रमुख तथा फिजिसियन डाराजन पाण्डेले पनि बाँकेमा कोरोना संक्रमण घटे पनि संक्रमण फैलिन सक्ने खतरा यथावत् रहेको बताए । डब्लूएचओको गाइड लाइनअनुसार संक्रमण दर नियन्त्रणमा नआएको उनको भनाइ छ ।"
"२२९७ थपिए, ३१३० निको",काठमाडौं पछिल्लो २४ घण्टामा १० हजार ९ सय ४ जनाको परीक्षण गर्दा २ हजार २ सय ९७ जनामा कोरोना संक्रमण पुष्टि भएको छ । सोही अवधिमा ४६ जनाको मृत्यु भएको छ भने ३ हजार १ सय ३० जना निको भएका छन् । हाल सक्रिय संक्रमित ५३ हजार ९ सय ३९ अर्थात् ८६६ प्रतिशत रहेको स्वास्थ्य मन्त्रालयले जनाएको छ ।
बलात्कारको आरोपमा युवक पक्राउ,भक्तपुर (कास) किशोरी बलात्कारको आरोपमा एक युवक काठमाडौंको सुन्धाराबाट पक्राउ परेका छन् । काभ्रेपलाञ्चोक धुलिखेल नगरपालिका८ की १५ वर्षीया किशोरीलाई भक्तपुर ल्याएर जबरजस्ती करणी गरेको आरोपमा सोही स्थानका २३ वर्षीय जयराम चौलागार्ईंलाई प्रहरीले पक्राउ गरेको हो । ललाइफकाई घुम्न जाऔं भनेर उनले शनिबार घरबाट भक्तपुर लिएर आएको र एक गेस्ट हाउसमा खाजा खाने बहानामा डरधम्की दिई जबर्जस्ती करणी गरेको अनुसन्धानमा खुलेको महानगरीय प्रहरी परिसर भक्तपुरका प्रवक्ता डीएसपी दीपक गिरीले बताए । किशोरीकी आमाले काभ्रेपलाञ्चोक प्रहरीमा छोरी हराएको भन्दै उजुरी दिएकी थिइन् ।
सीमा विषयमै बारम्बार कूटनीतिक नोट,"काठमाडौं (कास) लिम्पियाधुरासम्मको राजनीतिक तथा प्रशासनिक सीमालाई आधार मानेर नेपाल र भारतले जारी गरेका नक्सालाई एकअर्को देशले अमान्य भनिरहेकै बेला भारतले नेपाली भूभागमा जारी राखेको निर्माण गतिविधिप्रति आपत्ति जनाउँदै नेपालले एकै वर्ष चार पटक कूटनीतिक नोट पठाएको छ ।कूटनीतिक वृत्तमा कुनै मामिलामा कूटनीतिक नोट पठाउनै परेको अवस्था आफैंमा जटिल र गम्भीर भए पनि भारतले निर्धारित सीमावर्ती मामिलामा छलफलका निम्ति कुनै सरोकार देखाएकै छैन । झन्डै ७ वर्षअघि बेइजिङमा चीनका राष्ट्रपति र भारतका प्रधानमन्त्रीबीच भएको भेटवार्तापछि तेस्रो मुलुक नेपालको लिपुलेक भूभागमा भएको व्यापारिक सहमति का आधारमा भारतले निरन्तरको भूमिमाथिको बलमिच्याइँ जारी राखेको हो । लिपुलेक नाकालाई चीनभारत द्विपक्षीय व्यापार बिन्दु बनाउन बेइजिङमा सन् २०१५ मे १५ मा सहमति भएको थियो । उक्त सहमति बाहिर आउनासाथै परराष्ट्र मन्त्रालयले भारत र चीन दुवै राष्ट्रलाई नेपाली भूभाग लिपुलेकसमेत जोडेर गरिएको सहमतिमा प्रोटेस्ट लेटर पठाएको थियो । नेपाली पक्षको उक्त सरोकारमा चीनले त्यसबारेमा करेक्सन गर्न सकिने भन्दै प्रत्युत्तर पठाएको थियो भने भारत मौन रह्यो । २०७६ कात्तिक १६ मा भारतले जारी गरेको नयाँ नक्सामा नेपालको लिम्पियाधुराकालापानी क्षेत्रसमेत आफ्नै भूभागमा पारेपछि कात्तिक २० मा एक विज्ञप्तिमार्फत परराष्ट्रले यो कदमको विरोध जनाएको थियो । भूभागमाथिको थिचोमिचोलाई भारतले अस्वीकार गरेपछि परराष्ट्रले मंसिर ३ मा कूटनीतिक नोट पठाउँदै सुगौली सन्धिअनुसार काली नदीपूर्वको लिम्पियाधुरा, कालापानी र लिपुलेक नेपालकै भएको पुनः स्मरण गराएको थियो ।लगत्तै २०७७ वैशाख २६ मा भारतका रक्षामन्त्री राजनाथ सिंहले धारचुलामानसरोवर सडक निर्माणको उद्घाटन गरेपछि सडक निर्माणको एकतर्फी गतिविधिको विरोधसहित विज्ञप्ति जारी गरेको थियो । नेपालको भूमि लिपुलेक हुँदै सडक निर्माण गर्न लागिएकामा राजदूत विनयमोहन क्वात्रालाई परराष्ट्रमा बोलाएर कूटनीतिक नोट बुझाइएको थियो ।पछिल्लो पटक गत बिहीबार पनि महाकाली क्षेत्रमा बनिरहेको सीमावर्ती सडक र यही कारण नेपाली भूभागमा पुगिरहेको क्षतिबारे मात्रै भारतलाई अर्को कूटनीतिक नोट पठाएको छ । पूर्वसचिव एवं सीमा बचाउ अभियानसम्बद्ध द्वारिकानाथ ढुंगेलले यसरी बारम्बार कूटनीतिक नोट पठाउँदा पनि विषयको गम्भीरता र सरोकारमा ध्यानै नदिनुलाई सामान्य रूपमा लिन नमिल्ने प्रतिक्रिया दिए । भारत सरकार र राज्य पद्धतिले हाम्रा नेतागणलाई पटक्कै नगनेको स्थिति देखिन्छ, ढुंगेलले कान्तिपुरसँग भने, नेपाली पक्ष, सरकार र मुख्यतया राजनीतिक नेताहरूले महाकालीसँग जोडिएको सीमावर्ती मुद्दालाई मौसमी बाजाका रूपमा बजाउँदै आएका छन्, यो कुरा बुझेकै अवस्थामा यिनीहरूले के पो गर्न सक्छन् र ? भन्ने मनस्थिति विकसित भइसकेको छ । आफू २०३८ सालमा दार्चुलाको प्रमुख जिल्ला अधिकारी हुँदा कालापानी क्षेत्रसम्म स्थलगत भ्रमणमा गएर गरेको रिपोर्टको सुनुवाइ कहीं, कतै नभएको सन्दर्भ सुनाउँदै ढुंगेलले त्यो भूभागको रणनीतिक महत्त्वका बारेमा पनि सही अर्थमा बुझाइ हुनै नसकेको बताए ।दार्चुला जिल्लाको सीमावर्ती बिन्दुमा भइरहेको विवादका माझ दुई महिनाअघि मात्रै नेपालभारतका नापी विभाग, परराष्ट्रसहितको जोइन्ट सर्भे टिम ले स्थलगत सर्वेक्षणको काम पूरा गरे पनि यसबारेको संयुक्त प्रतिवेदन बन्न सकेको छैन । नापी विभागका प्रमुख नापी अधिकृत दयानन्द जोशीसहितको नेपाली टोलीले दार्चुलामा गरेको अध्ययन भ्रमणको प्रतिवेदन एकपक्षीय रूपमा भए पनि परराष्ट्र मन्त्रालयमा बुझाइसकेको छ । उक्त क्षेत्रमा प्राविधिक रूपमा सहमतिका साथ सर्वेक्षणको काम भइसकेको छ, नापी विभागका महानिर्देशक प्रकाश जोशीले भने, तर संयुक्त प्रतिवेदन बन्ने काम हुन नसकेको स्थिति छ । तर, जारी कोभिड महामारीकै कारण संयुक्त सर्वेक्षण टोलीले दार्चुलामा पर्ने पछिल्ला विवादित भूभागको सर्वेक्षण गर्ने काम थाल्नै नसकेको उनले बताए ।"
एसएसबीको सधैं अवरोध,"कञ्चनपुरको दोधाराचाँदनी नगरपालिका८ सुन्दरनगरका नारायण अधिकारीले सीमा क्षेत्रको केही जमिनमा बेसार लगाएका छन् । गत जेठ २२ गते आफ्नै जमिनमा घाँस लगाउन खनजोत गरिरहेका थिए । त्यही बेला भारतीय सीमा सुरक्षा बल (एसएसबी) को टोली आएर दशगजामा खेतीपाती लगाउन नदिने भन्दै अवरोध गर्यो । एसएसबी टोली र अधिकारीबीच भनाभन नै चल्यो । अधिकारी परिवारले २०२४ देखि खेतीपाती गर्दै आएको जमिन यतिबेला एसएसबीले दशगजामा पर्ने भन्दै खनजोत गर्न अवरोध गरिरहेको छ । हामीसँग जग्गाको पुर्जा छ, दशगजाभन्दा वरै खेतीपाती गरिरहेका छौं, अधिकारीले भने, बरु भारततर्फ दशगजा पुरै मासेर खेतीपाती गरिएको छ । उनका अनुसार एसएसबीले दुई वर्षदेखि खेतीपाती गर्ने बेला विवाद गरिरहेको छ । गत वर्ष एसएसबीले विवाद गर्दा दुवैतर्फका सुरक्षा निकायबीच संयुक्त सर्भे टोली नआउँदासम्म जे जस्तो छ, त्यस्तै अवस्थामा रहन दिने सहमति भएको थियो । यस पटक एसएसबीले फेरि खनजोतमा अवरोध गरिरहेको छ । एसएसबीले दुई वर्षअघि अधिकारीका छिमेकी लक्ष्मण पुनको जमिन खनजोतमा पनि रोक लगाएको थियो । केही वर्ष बाँझो छाडेको जमिनमा खेतीपाती लगाउन खोज्दा रोकेको अधिकारी बताउँछन् । एसएसबीले पालैपालो सीमा क्षेत्रमा दुःख दिँदै आएको छ, उनले भने, पहिले छिमेकीको जमिन छुटाए, अहिले मेरो जमिनमा आउन थालेका छन् । उक्त क्षेत्रमा दुवैतर्फ दशगजा छुट्याउन नाली बनाइएको छ । नेपालतर्फ नाली वरै खेती गरिएको छ भने भारततर्फ नालीसमेत खनेर सीमासम्मै खेती गरिएको अधिकारी बताउँछन् । आफ्नोतर्फ सीमासम्मै खेती गरेको देख्दैनन्, अधिकारीले भने, हामीलाई दशगजाभन्दा २०२५ मिटर वरसम्म छाड्न भन्छन् ।उक्त क्षेत्रमा ७९६बीपी १७ नम्बरको सीमा स्तम्भ छ । सीमा स्तम्भका विषयमा कुनै विवाद नरहेको सशस्त्र प्रहरीको ३५ नं गणले जनाएको छ । दशगजामा खनजोत गरेको एसएसबीले दाबी गरे पनि तत्काल यथास्थितिमै रहन दिने मोटामोटी समझदारी भएको सशस्त्र प्रहरीको झलारीस्थित ३५ नं गणका एसपी वीरेन्द्र ऐरले बताए । जिल्लाको दक्षिणी क्षेत्रमा पर्ने बेलौरी नगरपालिका८ को पचुईमा हुलाकी सडक निर्माणमा पनि एसएसबीले अवरोध गरेको छ । पछिल्लो पटक पनि एसएसबीको टोली नै आएर निर्माण कार्यमा अवरोध पुर्याएको हो । सहायक पिलरका प्वाइन्टहरू हुलाकी सडकमै पर्ने भन्दै अवरोध गरिरहेको सशस्त्र प्रहरीले जनाएको छ । करिब १२ मिटर सडक दशगजामा पर्ने एसएसबीको दाबी छ । तर उक्त क्षेत्रमा रहेको ७७८१ नम्बरको सीमास्तम्भ र सडकभन्दा ४०५० मिटर दक्षिण पश्चिमतिर रहेको छ । पछिल्लो पटक एसएसबीले स्ट्रिप नक्साका आधारमा सीमास्तम्भभन्दा नेपली भूभागतर्फसमेत दाबी गरिरहेको छ । गत वर्ष बेलौरी१० को भुडा क्षेत्रमा संयुक्त सर्भे टोलीले नापी गर्दा लालपुर्जा भएको जमिन भारततर्फ पर्ने देखिएको थियो । त्यसपछि स्थानीयको विरोधका कारण सर्भेको काम स्थगित भएको थियो । गत साता प्रमुख जिल्ला अधिकारी रामकुमार महतो, सशस्त्र प्रहरीको ३५ नं गणका एसपी वीरेन्द्र ऐर र जिल्ला प्रहरी कार्यालय कञ्चनपुरका एसपी उमाप्रसाद चतुर्वेदी लगायतको सुरक्षा निकायको टोलीले सुन्दरनगर र पचुइँ क्षेत्रको अनुगमन गरेको थियो । सुन्दरनगरमा तत्काल विवाद गर्नुभन्दा जे जस्तो अवस्थामा छ, त्यस्तै रहन दिने समझदारी भएको छ, प्रजिअ महतोले भने, दशगजाको विषयमा विवाद देखिएको हो, संयुक्त सर्भे टोली आएपछि सबै समाधान हुन्छ भन्ने छ । उनले पचुई क्षेत्रका विषयमा तल्लोस्तरबाट समस्या समाधान हुन नसक्ने देखिएको बताए । यसका लागि प्रतिवेदन बनाएर केन्द्रमा पठाउने तयारी भइरहेको उनको भनाइ छ ।पचुई क्षेत्रमा एसएसबीले सुरुवातदेखि नै सडक निर्माणमा अवरोध गरिरहेको हो । हुलाकी सडक निर्माण कम्पनीले यही बहानामा अन्य क्षेत्रको काम पनि गरेको छैन । २०७३ मा सम्झौता भई थप गरिएको समय जेठसम्म पनि ७ किलोमिटर सडक मात्रै कालोपत्रे भएको छ । कञ्चनपुरमा १२९ दशमलव ५ किलोमिटर सीमा भारतसंँग जोडिएको छ । दक्षिणी क्षेत्र पुनर्वासको प्यारातालदेखि कारगिल डाँडा, आपताल, पचुई, भुडा, झिलमिला, सुन्दरनगर र ब्रह्मदेवसमेत गरी एक दर्जन बढी क्षेत्रमा सीमा विवाद छ । पछिल्लो पटक स्ट्रिप नक्साका कारण धेरै ठाउँमा विवाद देखिएको छ । उक्त नक्सा पुनरावलोकन गर्नुपर्ने स्थानीयले माग गर्दै आएका छन् ।"
मेची नदीमा भारतको दोहन,"सीमासम्बन्धी महासन्धिमा दशगजा आसपास कुनै किसिमको गतिविधि गर्न पाइँदैन । तर भारतले खुलेआम मेची नदी दोहन जारी राखेको छ ।नदी दोहनमा भारतीय सीमा सुरक्षा बल (एसएसबी) को आडभरोसा छ । गिट्टी, बालुवा उठाउन्जेल एसएसबीले गस्ती गर्ने गरेको झापाको मेचीनगर७ भान्सा खोलाका स्थानीय बताउँछन् । एसएसबीले नेपालीलाई भने गिट्टी, बालुवा झिक्न निषेध गर्दै आएको छ । एक्स्काभेटर प्रयोग गरेरै मेची नदीका ढुंगा, गिट्टी, बालुवा निर्बाध झिक्दा र दैनिक दर्जनौं ट्रक, टिपर र ट्र्याक्टर गुड्दा नदीमा ठूल्ठूला खाल्डा बनेका छन् । वर्षायामसँगै नदी दोहनका कारण नेपालतिरको भूभागमा डुबानको जोखिम बढेको छ । एसएसबीले नेपाली ट्र्याक्टर तथा ट्रक चालकलाई भने हप्किदप्की गर्दै नदीजन्य सामग्री उठाउन रोकावट गर्दै आएको छ । केही समयअघि बाहुनडाँगी क्षेत्रबाट एसएसबीले ट्र्याक्टर नियन्त्रणमा लिएको थियो । पछि जरिवाना तिराएर छाडेको स्थानीय कमल प्रधानले जनाए । स्थानीय व्यवसायी राजेश राउतले भारतले वर्षायामका तीन महिना (असार, साउन र भदौ) मा पनि नदी दोहन गर्ने गरेको बताएका छन् । जबकि नेपालतिर भने वर्षायामका तीन महिना ढुंगा, गिट्टी संकलनमा प्रतिबन्ध गरिँदै आएको छ । भारतीय पक्षले राजमार्गको दक्षिण मेचीनगरको सतिघट्टादेखि राजमार्ग उत्तरपूर्व इलामसँग सीमा जोडिएको तिरिङसम्मै खुलेआम नदी दोहन गरिरहेको छ । भारतले मेची नदीमा एक्लौटी रूपमा दोहन गरिरहँदा मेची नगरपालिकाले नियन्त्रण गर्न सकेको छैन । सीमा सुरक्षा बैठकमा दोहन रोक्न पटकपटक अनुरोध गरे पनि भारतीय पक्षले चासो नदिएको मेयर विमल आचार्यले बताए । भारतीय पक्षले जथाभावी दोहन गर्दा नदीले धार नै फेरेको भन्दै उनले भारतीय दादागिरी रोक्ने प्रयत्न भइरहेको बताए । सीमा नदीबाट दुवै देशलाई गिट्टी, बालुवा उठाउन प्रतिबन्ध लगाइनुपर्ने र यसका लागि संघीय सरकारले भारतसँग अनुरोध गर्नुको विकल्प नभएको उनको भनाइ छ । मेची नदीमा गत वर्ष निर्माण भएको मितेरी पुल, एसियन हाइवेको सम्पूर्ण संरचना तथा यसअघि नक्सलबाडीमा बनेको राष्ट्रिय रेलवे स्टेसन र बाघडुग्रा विमानस्थलको स्तरोन्नतिका लागि पनि मेचीकै गिट्टी, बालुवा र ढुंगा प्रयोग गरिएको थियो । भारतले मेची नदीको माथिल्लो क्षेत्रको ढुंगा बंगलादेश निर्यात गर्ने गरेको छ ।"
अमेरिकाउत्तर कोरिया वार्ता पहल,"सोलवासिङ्टन (एपी) अमेरिकाले उत्तर कोरियासँग वार्ता गर्नका लागि औपचारिक पहल सुरु गरेको छ । अमेरिकी राष्ट्रपति जो बाइडेनका विशेषदूत सुङ किमले वार्ताका लागि अमेरिकाले गरेको अनुरोधलाई उत्तर कोरियाली नेताले सकारात्मक रूपमा लिने विश्वास व्यक्त गरेका छन् । उत्तर कोरियाली नेता किम जोङउनले अमेरिका र दक्षिण कोरियासँग वार्ता र विरोध दुवै गर्ने गरी आफ्ना अधिकारीहरूलाई आदेश दिएलगत्तै अमेरिकी विशेषदूत किमले सोमबार यस्तो धारणा सार्वजनिक गरेका हुन् । उत्तर कोरिया मामिलामा रोकिएको कूटनीतिक प्रयासबारे दक्षिण कोरियाली र जापानी अधिकारीहरूसँग वार्ता गर्न अमेरिकी विशेषदूत सुङ किम हाल सोलमा छन् । खासगरी, उत्तर कोरियाली आणविक कार्यक्रम र अमेरिकी अग्रसरतामा उत्तर कोरियामाथि लागेका प्रतिबन्धबारेमा वार्ता केन्द्रित भएका छन् ।उत्तर कोरियाको प्योङयाङमा गत साता आयोजित राजनीतिक सम्मेलनमा नेता किम जङ अनले देशको अर्थतन्त्रमा सुधार ल्याउन सुदृढ प्रयास थाल्न आह्वान गरेका थिए । अमेरिकी अग्रसरतामा लगाइएका प्रतिबन्धले संकट व्यहोरिरहेको उत्तर कोरियाली अर्थतन्त्रमा कोरोना भाइरस महामारीका कारण गरिएको सीमाबन्दी र खाद्यान्न अभाव चुलिएको जनाइएको छ । अमेरिकी विशेषदूत सुङ किमले उत्तर कोरियाली नेताका टिप्पणीलाई आफूहरूले ध्यानपूर्वक नियालेको जनाउँदै वार्ताका लागि गरिएको आग्रहलाई उत्तर कोरियाले सकारात्मक रूपमा लिने विश्वास व्यक्त गरे । दक्षिण कोरियाली र जापानी आणविक निःशस्त्रसम्बन्धी कूटनीतिज्ञसँगको भेटवार्तापछि विशेषदूत किमले भने, हामीहरूले वार्ताका लागि कुनै पूर्वसर्त राखेका छैनौं । हामीहरू कुनै पनि ठाउँमा, कुनै पनि समयमा वार्ताका लागि तयार छौं । दक्षिण कोरियाली विदेश मन्त्रालयले तीनवटै देशका वरिष्ठ अधिकारीहरूले सामूहिक रूपमा उत्तर कोरियालाई वार्ताका लागि सन्देश दिएको जनाएको छ । उत्तर कोरियाली नेता किम जोङउन र अमेरिकी पूर्वराष्ट्रपति डोनाल्ड ट्रम्पबीच सन् २०१९ मा वार्ता भंग भएयता ठोस वार्ता भएका छैनन् । दुई देशबीचका वार्तामा नेता किमले आफ्नो देशमाथि लागेका अधिकांश प्रतिबन्धहरू फुकुवा हुने आशा गरे पनि त्यसलाई अमेरिकाले अस्वीकार गरिदिएको थियो ।"
बेलायत अब विज्ञानमा सुपरपावर,"लन्डन (एजेन्सी) बेलायती प्रधानमन्त्री बोरिस जोन्सनले बेलायतलाई विज्ञानको सुपरपावर बनाउने भन्दै योजना सार्वजनिक गरेका छन् ।प्रधानमन्त्रीले त्यसका लागि वैज्ञानिक अनुसन्धानमा बजेट थपिएको घोषणा गर्दै योजना सार्वजनिक गरे । उनले नेसनल साइन्स एन्ड टेक्नोलजी काउन्सिलको अनुसन्धान आम मासिनको हितमा ल्याउन रणनीतिक मार्गनिर्देशन गर्न त्यसको अध्यक्षता आफैं गर्नेसमेत जनाएका छन् । उक्त काउन्सिलको नेतृत्व भने सरकारका प्रमुख वैज्ञानिक सल्लाहकार सर प्याट्रिक भालेन्सले गर्ने जनाइएको छ । भालेन्सले राष्ट्रिय प्रविधि सल्लाहकारको भूमिकासमेत सम्हाल्ने बताइएको छ ।प्रधानमन्त्री जोन्सनले बेलायको खोप कार्यक्रमले विज्ञानमा सुपरपावर बन्न सक्ने प्रमाणित गरेको समेत दाबी गरेका बीबीसीले जनाएको छ । सही कार्य, गति र सहयोगले विभिन्न वैज्ञानिक र प्राविधिक खोजमार्फत् हामीले विश्वभरिका मानिसहरूको जीवन परिवर्तन गर्न सक्छौं, जोन्सनले भने । सरकारको अनुसन्धान प्राथमिकतालाई अगाडि बढाउने र यूकेको विज्ञान क्षमतालाई आवश्यक कोष जुटाउने कार्य विज्ञान तथा प्रविधि रणनीति कार्यालयले गर्नेछ । जोन्सनले यूकेको खोप सफलतालाई कार्बन उत्सर्जन शून्यमा झार्ने प्रविधि र क्यान्सर निको पार्ने उपचारजस्ता अन्य प्राथमिकता क्षेत्रमा विस्तार गर्न चाहेको बताएका छन् । सय वर्षयता अहिले जस्तो देश र सबै नागरिकहरू विज्ञान र वैज्ञानिकहरूप्रति कृतज्ञ भएको मलाई सम्झना छैन, जोन्सनले भनेका छन् । कोरोना भाइरसको अनुभवले ठूलो पाठ सिकाएको जोन्सनको भनाइ छ । विज्ञानले जस्तोसुकै अप्ठ्यारा पनि पार लगाउन सक्छ भन्ने देखिएको उनले बताए । आफूहरू सूचना प्रविधिको विकास तथा विस्तारको गतिमा पछि परेको स्वीकार गर्दै जोन्सनले भनेका छन्, यदि हामीले गरेनौं भने अरूले गर्छन् । हामीले फाइभजी विकास गर्न कुनै मिहिनेत गरेनौं र त्यसको घाटा सह्यौं । दोस्रो विश्वयुद्धपछि पहिलो पटक पश्चिमा देशहरू सञ्चार प्रविधिको प्रतिस्पर्धामा पछाडि परेका उनको भनाइ छ । यो निकै महँगो पर्ने साबित भएको छ र अर्को यस्तो गल्ती गर्न चाहँदैनौं । सर प्याट्रिकले नेसनल साइन्स एन्ड टेक्नोलजी काउन्सिल विज्ञान र प्रविधिलाई नीति निर्माणको केन्द्रमा राख्ने बताए । उनले यूकेलाई रणनीतिक लाभ दिने अनुसन्धान र प्रविधि चिन्न कार्यालयले सहयोग गर्ने बताए ।"
भारतमा एकै दिन ८० लाखलाई खोप,"नयाँदिल्ली (एजेन्सी) भारतमा एकै दिन ८० लाख जनालाई कोरोना भाइरसविरुद्धको खोप लगाइएको छ । एउटै देशमा एकै दिन यति धेरै मानिसलाई खोप लगाइएको यो हालसम्मकै सबैभन्दा धेरै संख्या भएको अधिकारीहरूले दाबी गरेका छन् । पछिल्लो समय खोप अभियान तीव्र पारेको भारत सरकारले सोमबार मात्रै ८० लाख ९५ हजार ३ सय १४ जनालाई खोप लगाएको हो । यो अघिल्लो दिनको भन्दा ३० लाख ३९ हजार ९ सय ९६ बढी भएको भारतको स्वास्थ्य तथा परिवार कल्याण मन्त्रालयले जनाएको छ । यसअघि अप्रिल २ मा एकै दिन ४२ लाख ६५ हजार १ सय ५७ जनालाई भाइरसविरुद्धको खोप दिइएको थियो । भारतीय प्रधानमन्त्री नरेन्द्र मोदीले कोरोना भाइरसबाट बच्ने एकमात्र उपाय भनेको खोप भएको बताउँदै सरकारले खोप अभियानलाई अझ तीव्र बनाउँदै लैजाने बताएका छन् । एकै दिनमा सबैभन्दा धेरै खोप लगाएको कीर्तिमान अहिले भारतले बनाएको छ, कोरोना भाइरसविरुद्ध लड्ने हतियार यही नै हो, त्यसैले यो हतियार प्रयोगलाई भारतले उच्च प्राथमिकता दिएको छ, प्रधानमन्त्री मोदीले भनेका छन् । सामाजिक सञ्जाल ट्वीटरमार्फत मोदीले खोप अभियानमा संलग्न स्वास्थ्यकर्मीलगायतको प्रशंसा गरेका छन् । खोप अभियानमा सक्रिय योगदान पुर्याइरहनुभएका सबैप्रति म हार्दिक धन्यवाद ज्ञापन गर्दछु । त्यसका साथै खोप लगाउनुभएका सबैलाई हार्दिक बधाई दिन चाहन्छु, मोदीले लेखेका छन् । भारतमा गत जनवरी १६ देखि खोप अभियान सुरु गरिएको हो । त्यसयता २८ करोड ३६ हजार ८ सय ९८ जनलाई खोप लगाइसकिएको भारतीय स्वास्थ्य तथा परिवार कल्याण मन्त्रलाले जनाएको छ । भारतको खोप निर्देशिकाअनुसार सोमबारदेखि १८ वर्षभन्दा माथिका सबैलाई सोमबारदेखि कोरोनाविरुद्धको खोप निःशुल्क लगाउन थालिएको हो । उक्त निर्देशिकामा भारतको केन्द्र सरकारले जनसंख्या, संक्रमणको अवस्था र चालु अभियानका आधारमा निःशुल्क खोप उपलब्ध गराइने उल्लेख छ । यसअघि भारत सरकारले १८ देखि ४४ वर्षका नागरिकका लागि खोप अभियान सुरु गरेको भए पनि सर्वोच्च अदालतले उक्त निर्णय तर्कहीन भन्दै सबै उमेर समूहलाई खोप उपलब्ध गराउन सरकारलाई निर्देशन दिएको थियो । उक्त निर्णयसँगै १८ वर्षभन्दा बढी उमेरका सबैलाई खोप लगाउने अभियान सोमबारबाट सुरु भएको हो ।भारत सरकारले सबै राज्यलाई ७५ प्रतिशत खोप केन्द्रबाटै उपलब्ध गराउने यसअघि नै जनाइसकेको छ । त्यसका लागि कम्पनीहरूसँग किन्न प्रक्रिया सुरु गरिएको जनाइएको छ । २५ प्रतिशत खोप भने राज्यहरूलाई आफैं उत्पादन गर्न भनिएको छ । भाइरसको संक्रमण फैलिएसँगै लगाइएको लकडाउन खुकुलो पारिएसँगै भारतका कतिपय राज्यले खोप अभियानलाई निकै तीव्रता दिएका छन् । हरियाणाले सोमबार एकै दिन २ लाख जनालाई खोप दिने लक्ष्य राखेको भए पनि एक लाखभन्दा बढीलाई दिन सफल भएको जनाएको छ । त्यस्तै, असमले आगामी १० दिसम्म दैनिक कम्तीमा ३ लाख जनालाई खोप दिने जनाएको छ । सोमबार असममा ३ लाख १९ हजारलाई खोप दिइएको थियो । त्यस्तै कर्णाटकले ७ लाखभन्द बढीलाई एकै दिन खोप दिएको छ । राज्यले दैनिक १० लाखलाई खोप दिइने जनाएको छ । भारतीय सञ्चारमाध्यमका अनुसार सोमबार मध्यप्रदेशमा १६ लाख १ हजार ५ सय ४८, उत्तर प्रदेशमा ६ लाख ७४ हजार ५ सय ४६, राजस्थानमा ४ लाख ३० हजार ४ सय २९ तथा महाराष्ट्रमा ३ लाख ७८ हजार ९ सय ४५ जनाले खोप लगाएका छन् । त्यसैगरी, पश्चिम बंगालमा ३ लाख १७ हजार ९ सय ९१, पन्जाबमा ९० हजार ५ सय ३ र दिल्लीमा ७६ हजार २ सय १६ जनाले एकै दिन खोप लगाएका जनाइएको छ । भारतको केन्द्र सरकारले गत महिना विभिन्न राज्यहरूलाई ७ करोड ९० लाख मात्रा खोप उपलब्ध गराएको थियो । यो महिना ११ करोड ७८ लाख मात्रा उपलब्ध गराइने जनाएको छ । सरकारले हाल ३ करोड ६ लाख मात्रा खोप मौज्दात रहेको समेत जनाएको छ । कोरोना भाइरसको दोस्रो लहरको संक्रमणका कारण अस्तव्यस्त बनेको भारतमा पछिल्लो समय संक्रमण दर घट्दै गएको छ । स्वास्थ्य तथा परिवार कल्याण मन्त्रालयका अनुसार पछिल्लो २४ घण्टामा ५४ हजार जनाभन्दा कम संक्रमित थपिएका छन् । उक्त संख्या ८८ दिनयताकै कम भएको जनाइएको छ । भारतमा हालसम्म २ करोड ९९ लाख ३५ हजार २ सय २१ जनामा संक्रमण पुष्टि भइसकेको छ । तीमध्ये ३ लाख ८८ हजार १ सय ३५ जनाको मृत्यु भइसकेको छ । संक्रमितमध्ये २ करोड ८८ लाख ४४ हजार १ सय ९९ जना निको भइसकेका मन्त्रालयले जनाएको छ । ७ लाख २ हजार ८ सय ८७ सक्रिय संक्रमित छन् ।"
लगातार घट्यो नेप्से,"सेयर कारोबार मापक नेप्सेमा सोमबार पनि भारी गिरावट आएको छ । अघिल्ला चार कारोबार दिनयता निरन्तर घटिरहेको बजारमा सोमबार पनि सोही प्रवृत्तिले निरन्तरता पाएको हो । तर सोमबारको गिरावट दर पछिल्ला ५ दिनयताकै उच्च छ । यस दिन नेप्से ७१०६ अंकले घटेर २ हजार ८ सय ३४४० बिन्दुमा रोकिएको छ । अघिल्लो दिनको तुलनामा यो करिब २४५ प्रतिशतले कम हो । त्यस दिन पनि कारोबारमा आएका सबै उपसमूहको परिसूचक घटेपछि समग्र नेप्सेमा दबाब परेको थियो । आइतबार नेप्से ६३ अंकले घटेर २ हजार ९ सय ५ बिन्दुमा पुगेको थियो । नेप्से घटेपछि सेयर बजारको आकार कुल बजार पुँजीकरण पनि २ खर्ब ३४ अर्ब ५७ करोड रुपैयाँले खुम्चिएको छ । गत मंगलबार कुल बजार पुँजीकरण ४१ खर्ब ७२ अर्ब रुपैयाँ रहेकोमा सोमबारसम्म यो घटेर ३९ खर्ब ३७ अर्ब रुपैयाँ कायम भएको नेप्सेको तथ्यांक छ । यसको अर्थ लगानीकर्ताको सम्पत्ति घट्यो भन्ने पनि हो । नेप्सेमा सूचीकृत कुल सेयर संख्यालाई सोही दिनको बजार मूल्यले गुणा गरेर कुल बजार पुँजीकरण निकालिन्छ । यस कारण यो पुँजीकरण बढ्दा लगानीकर्ताको सम्पत्तिको मूल्य पनि बढ्ने र कमी आउँदा सम्पत्ति घट्ने रूपमा विश्लेषण गरिन्छ । पछिल्ला ५ कारोबार दिनमा नेप्से करिब १ सय ९२ अंकले घटेको छ । गत बिहीबार नेप्से १२९ अंक, बुधबार ५२४१ र मंगलबार ३७२ अंकले घटेको थियो । नियामक निकाय धितोपत्र बोर्डले गत मंगलबार चार दर्जन बढी (५१ वटा) जोखिमयुक्त कम्पनीको नामावली सार्वजनिक गरेपछिका सबै कारोबार दिनमा नेप्से घटेको छ । कम्पनीको अवस्था राम्रो नभएका सेयरहरूमा अस्वाभाविक मूल्य वृद्धि भएको तथ्यका आधारमा जोखिमयुक्त भन्दै बोर्डले ती कम्पनीको नामावली सार्वजनिक गरेको थियो । त्यसो त सेयर बजारमा भएको उच्च वृद्धि प्राकृतिक र स्वाभाविक नभएको बोर्डको एक अध्ययनले पनि देखाएको छ । सबै पक्षबाट राम्रो अवस्था नभएका धेरै कम्पनीका सेयर मूल्य उच्च अंकले बढेकाले बजारको वृद्धि अस्वाभाविक देखिएको निष्कर्ष अध्ययन प्रतिवेदनले निकालेको छ । सोमबार करिब १ लाख ३० हजार ४ सय कारोबारबाट २ सय २७ कम्पनीका २ करोड ३० लाख ११ हजार ८ सय २० कित्ता सेयर किनबेच भए । ती किनबेचबाट ११ अर्ब ६१ करोड ९० लाख रुपैयाँ बराबरको सेयर कारोबार भएको छ । अघिल्लो दिनको तुलनामा कारोबार रकम २० करोड रुपैयाँले कम हो । आइतबार सेयर बजारमा ११ अर्ब ८१ करोड रुपैयाँ बराबरको कारोबार भएको थियो । सो दिन कारोबारमा आएकामध्ये १७ वटा कम्पनीको सेयर मूल्य बढ्यो भने १ सय ९८ वटाको घट्यो । बाँकी १२ वटा कम्पनीको स्थिर छ । लकडाउन खुकुलो भएपछि खुलेको सेयर बजार निरन्तर बढिरहेको थियो । बढ्दो बजारमा चलखेल तथा भित्री कारोबार पनि निकै बढेको बताइएको छ । सोही कारण बोर्डले गत मंगलबार जोखिमयुक्त कम्पनीको नामावली सार्वजनिक गरेको थियो । त्यसको असर बजारमा परेकाले नेप्से निरन्तर घटेको जानकारहरू बताउँछन् । बोर्डले भने जोखिमयुक्त कम्पनीको कारोबारबारे सूक्ष्म अध्ययन भइरहेकाले दोषी पाइए कानुनबमोजिम कारबाही गरिने बताउँदै आएको छ ।सोमबारको कारोबारमा पनि सबै समूहगत परिसूचक घटेका छन् । जसमध्ये बैंकिङ उपसमूहको परिसूचक १७७, व्यापारको ०७७, होटल तथा पर्यटनको ४५१, विकास बैंकको ४६, जलविद्युत्को ५२, वित्त कम्पनीको ५१८ र निर्जीवन बिमाको २८९ प्रतिशतले घटेको छ । यस्तै, उत्पादन तथा प्रशोधन उपसमूहको परिसूचक २८१, अन्यको २४, लघुवित्तको १९९, जीवन बिमाको २५१, सामूहिक लगानी कोषको १३८ र लगानी समूहको ०४८ प्रतिशतले घटेको नेप्सेको तथ्यांक छ ।"
सहकारीलाई पनि सहुलियत कर्जा,"सरकारले सहकारी संस्थालाई पनि ब्याज अनुदानको सहुलियत कर्जा दिने तयारी गरेको छ । आगामी आर्थिक वर्षको बजेट वक्तव्यमार्फत उपप्रधान तथा अर्थमन्त्री विष्णु पौडेलले यस्तो घोषणा गरेका हुन् । हाल व्यावसायिक कृषि, महिला उद्यमीलगायत विभिन्न १० वटा शीर्षकमा ब्याज अनुदानको सहुलियत कर्जा प्रदान गरिरहेको सरकारले अब सहकारी संस्थालाई पनि सहभागी गराउन लागेको हो । सहकारी संघसंस्थालाई स्थानीय कच्चा पदार्थमा आधारित घरेलु तथा साना उद्योगको प्रवर्द्धन, स्थानीय उत्पादनको भण्डारण, प्रशोधन, प्याकेजिङ र बजारीकरणका लागि प्रोत्साहित गरिनेछ, बजेट वक्तव्यमा भनिएको छ, सहकारी संघसंस्थालाई कृषि तथा पशुपन्छीजन्य उत्पादन प्रशोधन गरी मूल्य शृंखला विकास गर्न सहुलियतपूर्ण कर्जा दिने व्यवस्था गरिएको छ ।हालको सहुलियत कर्जाको कार्यविधिअनुसार सहकारी संस्थाले ब्याज अनुदानको कर्जा सुविधा पाउँदैनन् । आगामी वर्षबाट सहकारीलाई पनि कसरी सो कर्जा कार्यक्रममा सहभागी गराउने भनेर छलफल सुरु भएको अर्थ मन्त्रालयले बताएको छ । राष्ट्र बैंकले भने सहकारीलाई सहुलियत कर्जामा जोड्ने भनिए पनि कार्यविधिमा के कस्तो परिमार्जन गर्ने भन्ने छलफल नभएको बताएको छ । सहकारीलाई यो कर्जा कार्यक्रममा समेट्न त्यति सजिलो छैन । यद्यपि सरकारले बजेटमा घोषणा गरिसकेको छ, स्रोतले भन्यो, हेरौं, कार्यविधि कसरी बन्छ ? सहकारी क्षेत्र प्रभावकारी रूपमा नियमन हुन नसकेकाले संस्थागत सुशासन कमजोर छ । यसकारण पनि सहकारीलाई सहुलियत कर्जा कार्यक्रम प्रभावकारी हुन कठिन हुने जानकारहरू बताउँछन् । राष्ट्र बैंकका अनुसार गत चैतसम्म करिब ८९ हजार ९ सय जनाले कुल १ खर्ब ४२ अर्ब रुपैयाँ बराबरको सहुलियत कर्जा सुविधा पाएका छन् । यसमध्ये करिब साढे ४२ हजारले व्यावसायिक कृषि र साढे ४७ हजारले कृषिबाहेकका ९ प्रकारका सहुलियत कर्जा सुविधा पाएका छन् । कृषिबाहेक प्रवाह भएको कुल कर्जामध्ये करिब ९५ प्रतिशतभन्दा धेरै महिला उद्यमशील कर्जा छ । गत चैतसम्म यो शीर्षकमा ४५ हजार १ सय २८ जना महिनाले उक्त कर्जा सुविधा पाएका छन् । आगामी आर्थिक वर्षको बजेटमा भने सहकारी क्षेत्रलाई अर्थतन्त्रको महत्त्वपूर्ण आधारस्तम्भका रूपमा विकास गरिने उल्लेख छ । वित्तीय पहुँच विस्तार, सामाजिक एवम् आर्थिक सशक्तीकरण र उत्पादनशील क्षेत्रमा सहकारी संघसंस्थालाई परिचालन गर्ने सरकारको तयारी छ । भूमिहीन, सुकुम्बासी, दलित एवम् पिछडिएका वर्ग र समुदायलाई सहकारी संस्थामा आबद्ध गरी उद्यमशीलता विकासका कार्यक्रम सञ्चालन गरिनेछ, बजेटमा भनिएको छ ।सहकारी संघसंस्थालाई स्थानीय तहसँगको साझेदारीमा कृषि बजार केन्द्र स्थापना गर्न सहयोग उपलब्ध गराउने र कृषि सामग्री भण्डारण गर्न साविकका साझा सहकारी संस्थाका गोदाम मर्मत गरी सञ्चालनमा ल्याउन स्थानीय तहलाई ससर्त अनुदान दिने कार्यक्रम पनि सरकारले अघि सारेको छ ।गरिबी निवारण कोष खारेज गरी कोषमा आबद्ध करिब ३२ हजार सामुदायिक समूहलाई सहकारीमा रूपान्तरण गर्ने योजना सरकारको छ । ती समूहले परिचालन गरेको करिब १९ अर्ब आवर्ती कोषलाई सहकारीको बीउ पुँजीका रूपमा उपयोग गरी गरिबी निवारण कार्यक्रम सञ्चालन गर्ने तयारी सरकारको छ ।विद्यमान कृषि अनुदान प्रणालीलाई पुनरावलोकन गरी कृषक, कृषि उद्यमी, कृषक समूह र सहकारी संघसंस्थालाई उत्पादनमा आधारित प्रोत्साहन अनुदान प्रदान गरिनेछ । इजाजत प्राप्त विक्रेताबाट उन्नत बीउ खरिद गरी रोपण गर्ने किसानलाई मूल्यको ५० प्रतिशतसम्म अनुदान दिने व्यवस्था छ ।न्यूनतम समर्थन मूल्य तोकिएका धान, गहुँ र मकैलगायतका कृषि उपजको भण्डारण गरी आपूर्ति व्यवस्थापनलाई सहज एवम् नियमित बनाउन खाद्य व्यवस्था तथा व्यापार कम्पनी र कृषि सहकारीमार्फत खरिद गर्ने योजना सरकारले अघि सारेको छ । स्थानीय तहमार्फत २ सय खाद्य भण्डारण केन्द्र, ८९ शीतकक्ष र शीत भण्डार स्थापना गरिनेछ, सरकारले भनेको छ, खाद्य भण्डारण गृहको बिमा प्रिमियममा ५० प्रतिशत अनुदान दिइनेछ ।स्वदेशमा उत्पादित दूध तथा दुग्धजन्य पदार्थको खपत वृद्धि गर्न निजी तथा सहकारी संघसंस्थाको लगानीमा उच्च तापमानयुक्त दूध प्रशोधन तथा धूलो दूध कारखाना स्थापना गर्न ३५ प्रतिशतसम्म पुँजीगत अनुदान दिन सरकारको तयारी छ । यसका लागि सरकारले भूमि व्यवस्था, सहकारी तथा गरिबी निवारण मन्त्रालयलाई ८ अर्ब २१ करोड रुपैयाँ विनियोजन गरेको छ ।"
इन्धन तस्करी रोक्न एकीकृत योजनाको सुझाव,"काठमाडौं (कास) सीमा क्षेत्रमा हुने इन्धनको तस्करी रोक्न सरोकारवालाले एकीकृत कार्ययोजना बनाउन सुझाव दिएका छन् । पेट्रोलियम पदार्थको आपूर्ति व्यवस्था, कालोबजारी नियन्त्रणको अवस्था, गुणस्तर अनुगमनको विषयमा नेपाल आयल निगमले आइतबार गरेको अन्तर्क्रिया कार्यक्रममा उनीहरूले स्थानीय सरकार, जिल्ला प्रशासन कार्यालय र सुरक्षा निकायसहितको एकीकृत योजना बनाउन सुझाव दिएका हुन् । उद्योग वाणिज्य तथा आपूर्तिमन्त्री राजकिशोर यादव, प्रदेश सरकार उद्योग, पर्यटन वन तथा वातावरण मन्त्रालयका राज्यमन्त्री राजकुमार ओझा, प्रदेश १ आन्तरिक मामिला तथा कानुन मन्त्रालयका सचिव राजेन्द्रकुमार पौडेल, झापा, मोरङ, सुनसरी, सप्तरी, सिराहाका प्रमुख जिल्ला अधिकारी, प्रदेश १ र प्रदेश २ का प्रहरी प्रमुखसहित भएको छलफलमा मुख्यतः ७ सुझाव दिइएको निगमले जनाएको छ । नेपालभारत सीमा क्षेत्रमा हाल कायम रहेको मूल्यको भिन्नताका कारण हुन सक्ने पेट्रोलियम प्रदार्थको तस्करी नियन्त्रण गर्ने एकीकृत कार्ययोजना बनाई अघि बढ्नेछौं, निगमका कार्यकारी निर्देशक सुरेन्द्रकुमार पौडेलले भने ।उनका अनुसार अन्तरदेशीय सीमाको नजिक निगमका आधिकारिक पेट्रोलियम विक्रेता नियुक्ति गर्ने मापदण्डहरू तय गर्ने पनि सुझाव दिइएको छ । तस्करी नियन्त्रण गर्न हुलाकी राजमार्ग आसपास सीमा क्षेत्रमा पम्प सञ्चालन गर्न दिन नहुने, निगम आफैंले सञ्चालन गर्नेसम्मको सुझाव आएको छ । यीबाहेक अन्तर्राष्ट्रिय बजारमा मूल्य घटबढ भए स्वचालित मूल्य प्रणालीअनुसार समायोजन हुनुपर्ने पनि सुझाइएको छ । सीमामा कडाइ भइरहेकै छ, अब थप कडाइ गर्नका लागि एकीकृत योजनाको सुझाव हो, उनले भने । निगमका अनुसार मेचीदेखि महाकालीसम्म १० किलोमिटरभित्र करिब ५ सय पम्पहरू छन् ।ती पम्पहरूलाई आवश्यकताअनुसार मर्ज गर्ने, आधुनिकीकरण गर्ने र पेट्रोलियम पदार्थको बिक्री वितरण प्रणालीलाई सूचना प्रणालीसँग जोड्नका लागि नीतिगत व्यवस्था गर्नसमेत भनिएको छ । पेट्रोलियम डिलर्स एसोसिएसनका अध्यक्ष लिलेन्द्र प्रधानले भने मर्जको सन्दर्भमा छलफल नभएको बताए । यो विषयमा छलफल भएको छैन । हामीलाई कुनै जानकारी पनि छैन, उनले भने ।"
अस्ट्रियाले इटालीसँग खेल्ने,"एम्स्ट्रडम (रोयटर्स) नेदरल्यान्ड्स समूह विजेता बन्दै युरो २०२० को अर्को चरणमा प्रवेश गरेको छ । नेदरल्यान्ड्सले सोमबार १२ हजार दर्शकको समर्थन पाएको योहान क्राएफ एरिनामा पहिलो पटक प्रमुख प्रतियोगिता खेलिरहेको नर्थ मेसेडोनियालाई ३० ले सजिलै पन्छायो ।नेदरल्यान्ड्सले सबै तीन खेल जितेर समूह सी को विजेता बनेको हो । यसै समूहबाट अस्ट्रियाले पनि नकआउट चरणमा प्रवेश गरेको छ । अस्ट्रियाले बुखारेस्टमा युक्रेनलाई १० ले पराजित गरी समूहमा दोस्रो जित हात पार्यो । बराबरीले पनि युक्रेनलाई अन्तिम १६ मा पुर्याउँथ्यो । तर अस्ट्रियाले युक्रेनलाई कुनै मौका दिएन । अस्ट्रियाले शनिबार इटालीसँग क्वाटरफाइनल प्रवेश पाउनका लागि खेल्नेछ । नेदरल्यान्ड्सले समूह डी, ई र एफ को तेस्रो हुनेमध्ये एक टोलीसँग अन्तिम १६ मा बुडापेस्टमा खेल्नेछ । युक्रेन प्रतियोगिताबाट बाहिरिइसकेको भने छैन । सहभागी २४ टोलीलाई ६ समूहमा विभाजन गरिएको छ, त्यसबाट प्रत्येक समूहका शीर्ष दुई टोली सोझै अन्तिम १६ मा पुग्नेछन् भने तेस्रो हुने उत्कृष्ट चार टोली पनि नकआउट चरणमा पुग्नेछन् । त्यसमा युक्रेनले आशा गर्नुपर्नेछ । तर समूह ए मा ४ अंक बटुलेको स्विट्जरल्यान्डभन्दा युक्रेन पछाडि परिसकेको छ । स्विट्जरल्यान्डको ४ र युक्रेनको ३ अंक छ ।फ्रान्क डी बोएरको डच टोली मेसेडोनियासँगको खेलअघि नै नकआउट चरण पुगिसकेको थियो । शनिबारमात्र बार्सिलोनासँग सम्झौता गरेका मेम्फिस डिपेले २४ औं मिनेटमा काउन्टर एट्याकमा खोलेको खातामा कप्तान जर्जिनियो वाइनाल्डमले मध्यान्तरपछि ७ मिनेट अन्तरमा २ गोल थपेका थिए । लिभरपुलबाट हालैमात्र पेरिस सेन्ट जर्मेन लागेका वाइनाल्डमले प्रतियोगितामा आफ्नो गोलसंख्या ३ पुर्याइसकेका छन् । वाइनाल्डमले नेदरल्यान्ड्सका लागि पछिल्ला १० खेल खेल्नेक्रममा ९ गोल गर्नुका साथै ३ गोलमा पास उपलब्ध गराएका छन् ।मेसेडोनियाका कप्तान गोरान पाण्डेभले नेदरल्यान्ड्सविरुद्धको खेलबाट आफ्नो २० वर्षे अन्तर्राष्ट्रिय यात्रा टुंग्याएका छन् । मेसेडोनियाको जर्सीमा यो उनको १ सय २२ औं खेल थियो । खेल सुरु हुनुअघि उनलाई नेदरल्यान्ड्सको टोलीले १२२ लेखेको आफ्नो जर्सी प्रदान गरेको थियो । ६९ औं मिनेटमा मैदान छाड्ने बेला उनलाई मेसेडोनियाका खेलाडीले गार्ड अफ अनर दिएका थिए । ३८ वर्षे पाण्डेभले म्यासेडोनियाबाट सर्वाधिक ३८ गोल गरेका छन्, जुन टोलीका अन्य खेलाडीको भन्दा दोब्बर गोलसंख्या हो । उनले यसै प्रतियोगितामा अस्ट्रियाविरुद्ध गोल गरेका थिए ।युक्रेन र अस्ट्रियाविरुद्धको पहिलो दुई खेलमा हार बेहोरिसकेको मेसेडोनिया यसअघि नै बाहिरिएको थियो । पहिलो पटक प्रतियोगिता खेलेर सबै तीन खेल हार्ने टर्की (१९९६), डेनमार्क (१९६४), फ्रान्स (१९६०) पछि मेसेडोनिया पहिलो टोली बनेको छ ।युरोपियन च्याम्पियनसिपमा अस्ट्रियालाई पहिलो पटक नकआउट चरणमा पुर्याउन क्रिस्टोफ बोमगार्टनरले २१ औं मिनेटमा नजिकको दुरीबाट गरेको गोल पर्याप्त बन्यो । अस्ट्रियाले पहिलो हाफमै पोस्टमा लक्षित १३ आक्रमण गरेको थियो, जुन अघिल्लो दिन इटालीले वेल्समाथि गरेको भन्दा एकमात्र कम हो ।"
प्याट्रिक सिक (चेक गणतन्त्र),"बायर लेभुरकुजनको यी चेक खेलाडी प्याट्रिक सिक ठीक समयमा लयमा आएका छन् । यो सम्भवतः उनको खेलजीवनको सबैभन्दा महत्त्वपूर्ण मोड रहेको छ । उनी टिमका लागि कति धेरै महत्त्वपूर्ण छन् भने टिमले गरेका तीनै गोल उनकै नाममा छ । हुनसक्छ चेक टिमले प्रतियोगितामा लामो यात्रा तय गर्छ भने उनीसामु प्रतियोगितामा सर्वाधिक गोलकर्ता हुने अवसर हुनेछ । अहिले तत्कालका लागि उनको उद्देश्य त इंग्ल्यान्डविरुद्ध गोल निकाल्नु नै हुनेछ । उनी आफ्नो टिमको स्थितिलाई लिएर ढुक्क छन्, मान्छन्, टिमको खातामा रहेको ४ अंक बहुमूल्य छ । तर उनी इंग्ल्यान्डलाई उत्तिकै बलियो प्रतिद्वन्द्वी मान्छन् । त्यसैले भन्छन्, चेकले यो खेललाई लिएर राम्रो तयारी गर्नेछ ।"
रहिम स्टर्लिङ (इंग्ल्यान्ड),"इंग्ल्यान्डले युरो २०२० मा किन ढुक्कसँग गोल निकाल्न सकिरहेको छैन, यो प्रश्न खुबै उठिरहेको छ । यो प्रश्नको एउटा उत्तर हो, टिमका कप्तान तथा मुख्य खेलाडी ह्यारी केन चम्किन नसक्नु पनि हो । यस्तोमा इंग्ल्यान्डले धेरै आस गरेको खेलाडी हुन सक्छन्, म्यानचेस्टर सिटीका रहिम स्टर्लिङ । क्रोएसियाविरुद्ध इंग्ल्यान्डले निकालेको जितमा एकमात्र गोल यिनै खेलाडीले गरेका थिए । यस्तोमा तय छ, इंग्ल्यान्डको आक्रमणको आधार यिनै खेलाडी हुन सक्छन् वा भनौं टिमले सबैभन्दा आस यिनै खेलाडीमा गरेको छ । भन्ने गरिन्छ, स्टर्लिङ अब त्यस्ता खेलाडी रहेनन्, जस्तो उनी कुनै समय थिए । उनको लयमा केही खोट लगाउने ठाउँ छ । तर उनी जत्तिको खेलाडीका लागि यही त अवसर हो, आफूलाई प्रमाणित गर्ने ।"
शीर्षताको होडमा इंग्ल्यान्डचेक,"क्रोएसियाविरुद्ध स्कटल्यान्डजतिबेला इंग्ल्यान्ड र चेक गणतन्त्र शीर्षस्थानका लागि भिडिरहेका हुन्छन्, ठीक त्यही बेला क्रोएसिया र स्कटल्यान्ड पनि मंगलबार आमनेसामने हुनेछन् । यो खेलमा दुवै टिमको लक्ष्य भने फरक हुनेछ । त्यो हो, जितसँगै तेस्रो स्थानमा आउने । गणितीय रूपमा दोस्रो स्थानको सम्भावना कायम रहनेछ यो खेलमा । तर दुवै टिमले प्रतियोगितामा अहिलेसम्म अपेक्षित लय समात्न सकेका छैनन् र गोलकै लागि संघर्ष गरिरहेका छन् । कम्तीमा झिनो अन्तरले क्रोएसिया स्कटल्यान्डभन्दा माथि छ । टोलीले पछिल्लो खेलमा चेकविरुद्ध ११ को बराबरी खेलेको थियो । अर्कोतर्फ इंग्ल्यान्डलाई गोलरहित बराबरीमा रोकेको स्कटल्यान्ड यही नतिजाका कारण उत्साहित रहेको हुनुपर्छ । ग्लास्गोमा हुने खेलअगाडि स्कटल्यान्डका लागि खुसीको तथ्य के हो भने क्रोएसियाविरुद्धका ५ खेलमा अपराजित छ । यसमध्ये तीन खेलमा जित निकाल्न सकेको छ । स्कटल्यान्डसामु ठूला प्रतियोगितामा नकआउट चरण पुग्न नसक्ने तथ्यलाई काट्ने चुनौती हुनेछ ।"
बेन्जेमा फर्केपछि उठेका प्रश्न,"खेलाडी सूचीमा को कसको नाम छ, त्यसले मात्र राम्रो टिम बनाउने गर्दैन । त्यसैले त सायद ठूला नाम भएका खेलाडीको टिम फ्रान्स हंगेरीविरुद्ध एक प्रकारले संघर्षरत देखियो । त्यसैले भन्न कर लाग्छ, नाम चलेका खेलाडीले एकै स्थानमा जम्मा भएर खेल्दा मात्र पुग्दैन । आखिरमा मैदानमा कसले कसरी खेल्यो, त्यसले त वास्तवमा अर्थ राख्ने हो । करिम बेन्जेमा फ्रान्सेली टिममा फर्केपछि चुलिएको चर्चा अहिलेसम्म सेलाएको छैन । सेक्स टेप काण्डका कारण बेन्जेमा साढे ५ वर्ष फ्रान्सेली टिमबाट बाहिर रहे । उनी खेलाडीका रूपमा कडा व्यक्तित्वका धनी छन् । त्यसैले उनको उपस्थितिले फ्रान्सेली टिमको ड्रेसिङ रूम मा केही न केही त फरक पार्छ नै । उनी आएपछि फ्रान्सेली टिम प्राविधिक रूपमा कति बलियो भयो वा भएन, त्यो प्रश्नको उत्तर बेग्लै भयो । प्रशिक्षक डिडियर डेसच्याम्प आफै पनि ठूला नाम भएका खेलाडीसँग विवादमा उत्रने खाले छन् । इतिहासले यस्तै भन्छ । फेरि फुटबल यस्तो खेल हो, जसमा प्रशिक्षकले जे सोच्छ, त्यही हुन्छ । फ्रान्सका लागि पछिल्ला केही खेलका नतिजा राम्रो रहेको छैन । यसै सिजन फ्रान्सले पोर्चुगल र फिनल्यान्डविरुद्ध खासै केही गर्न सकेन । अझ युरोपेली विश्वकप छनोटमा फ्रान्सले युत्रेन र काजकिस्तानविरुद्ध ठ्याक्कै जित निकाल्न सकेन । सायद यही कारणले पनि डेसच्याम्पले बेन्जेमालाई टिममा फर्काएका हुनसक्छन्, उनलाई फर्काएर टिमका अन्य ठूला नामका खेलाडीलाई मनोवैज्ञानिक रूपमा तर्साउन । केही हदसम्म बेन्जेमाको टिममा फर्किनु पछाडिको कारण उनको खेल पनि हो । क्रिस्टियानो रोनाल्डोले छाडेपछि रियल म्याड्रिडको मुख्य खेलाडी यिनै बेन्जेमा रहेका छन् । ९ नम्बर जर्सीका खेलाडीले पारम्परिक रूपमा जसरी खेल्छन् र जस्तो योगदान दिने गर्छन्, त्यसको खासै सही भूमिका बेन्जेमाले रियलमा गरिरहेका छन् । त्यसैले उनले फेरि फ्रान्सका लागि खेल्न पाउनुलाई गलत मान्न सकिन्न, यो एक प्रकारले स्वाभाविक पनि देखिन्छ । बेन्जेमा टिममा फर्केपछि ठीक यहींनिर केही हदसम्म ओलिभर जिरुड छायाँमा परेका पनि छन् । जिरुड फ्रान्सेली टिमका खासखास खेलाडीमध्ये लोकप्रिय छन् भने खासखास खेलाडीमध्ये अलोकप्रिय पनि छन् । सन् २००८ मा लियोनलाई लिग र कपको उपलब्धि दिलाउन बेन्जेमाले ३१ गोल गरेका थिए । त्यतिबेला १३ वर्षे एकेडेमी खेलाडी रहेका कोरेन्टिन टोलिसो जस्ताले पनि फ्रान्सेली टिममा प्रवेश पाइसकेका छन् । टिममा अहिले प्रेसेनेल किमेम्बे जस्ता खेलाडी छन् । उनीहरू सबैका लागि बेन्जेमा नायक खेलाडी हुन् । आखिरमा तीनपल्ट युरोपेली च्याम्पियन्स लिग उपाधि जितेका खेलाडीको छाप युवामा पर्नु स्वाभाविक पनि हो । फ्रान्सेली टिमका समर्थकले बेन्जेमालाई टिममा फिर्ता बोलाउनुपर्छ भनेर माग गरिरहेका थिए । उनी जत्तिको खेलाडी समर्थकमाझ उत्तिकै लोकप्रिय छन् । खासमा बेन्जेमाले फ्रान्सेली टिममा स्थान नपाएको उनको खराब खेलले होइन । उनी सहभागी मैदानबाहिरको घटनाले नै हो । नत्र फ्रान्सका लागि ८२ खेलमा २७ गोल गरेका बेन्जेमा जत्तिका खेलाडीलाई कोही पनि प्रशिक्षकले कसरी आँखा चिम्लिन सक्छ र ? केलियन एमबाप्पे र एन्टोइन ग्रिजमनबीचमा खेल्दा अहिलेसम्म बेन्जेमा ठीकै देखिएका छन् । बेन्जेमा अहिले जुन समयमा फर्केका छन्, त्यो पुराना खेलाडीलाई मौका दिने समय हो कि नयाँ खेलाडीलाई अवसर दिने समय हो त ? प्रश्न यो पनि छ । बेन्जेमा फ्रान्सेली टिम फर्केपछि खासमा उठेका प्रश्न यिनै हुन् ।"
डेम्बेले युरोबाट बाहिर,"बुडापेष्ट (एपी) फ्रान्सका फरवार्ड ओस्मान डेम्बेलेले घुँडाको चोटका कारण युरो २०२० का बाँकी खेल गुमाउने भएका छन् । फ्रान्सले आइतबार हंगेरीसँग ११ को बराबरीमा टुंग्याएको खेलमा डेम्बेले मध्यान्तरमा मैदान प्रवेश गरेका थिए, तर घुँडामा चोट बोकेपछि त्यसको ३० मिनेटमै उनलाई परिवर्तन गर्नुपरेको थियो । ओस्मान डेम्बेलेको आइतबार राति बुडापेस्ट अस्पतालमा एक्सरे गरिएको छ, फ्रान्सेली फुटबल संघले सोमबार आफ्नो विज्ञप्तिमा भनेको छ, फ्रान्सेली टोलीसँगै रहिरहन उनको चोट निको हुने समय कम छ । सन् २०१७ मा जर्मन क्लब बोरुसिया डर्टमन्डबाट बार्सिलोना आएयता २४ वर्षे डेम्बेले लगातार चोटले पिरोलिएका छन् । विश्व च्याम्पियन फ्रान्सले बुधबार युरोपियन च्याम्पियन पोर्चुगलसँग बुधबार लिगको आफ्नो अन्तिम खेल खेल्दै छ । डिडियर डेसच्याम्पको फ्रान्स समूह एफ मा ४ अंकसहित शीर्षस्थानमा छ । जर्मनी र पोर्चुगलको ३३ अंक छ । फ्रान्ससँग अग्रपंक्तिका खेलाडी अभाव भने छैन । एन्टोइन ग्रिजमन, करिम बेन्जेमा र केलियन एमबाप्पेबाहेक फ्रान्सको अग्रपंक्तिमा ओलिभर जिरुड, किंग्से कोमन र विसम बेन यार्डर छन् ।"
कोपा अमेरिका  पेरुको सम्भावना कायमै,साओ पाउलो (एएफपी) पेरुले कोपा अमेरिकामा सोमबार कोलम्बियालाई २१ ले हराएर नकआउट चरण प्रवेशको सम्भावना कायम राखेको छ । सर्जियो पेनाले १७ औं मिनेटमा पहिलो गोल गरे । म्यागुएल बोरजाले ५३ औं मिनेटमा पेनाल्टीबाट गोल गर्दै खेल बराबरीमा ल्याए । त्यसको ११ मिनेटपछि कोलम्बियाली डिफेन्डर येरी मिनाले आत्मघाती गोल गरे । यो जितपछि समूह बी मा पेरुको दुई खेलबाट ३ अंक भएको छ । टोली तेस्रो स्थानमा छ । कोलम्बिया भने ४ अंकमा दोस्रो स्थानमा छ । दुई खेल खेलेको ब्राजिल ६ अंकसहित शीर्षस्थानमा छ । यसअघि रोनाल्ड हर्नान्डेजले इन्ज्युरी समयमा गरेको गोल मदतमा भेनेजुएलाले इक्वेडरलाई २२ को बराबरीमा रोकेको छ । इक्वडेरले दुईपल्ट अग्रता लिएर त्यसलाई कायम राख्न सकेन । टोलीका लागि आयरटन प्रेसिडो र गोन्जालो प्लाटाले प्रत्येक हाफमा गोल गरे । कमजोर भेनेजुएलाका लागि भने एडिसन कास्टिलोले पहिलो बराबरी गरेका थिए । भेनेजुएलाको २ अंक छ भने इक्वेडर १ अंकमा सीमित छ । प्रत्येक समूहबाट चार टिमले क्वाटरफाइनल यात्रा तय गर्नेछन् ।
