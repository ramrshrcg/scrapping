शीर्षक,विवरण
अझै आश्वासन मात्रै,"कुरा एकातिर, खोप कतातिर ?गत वर्ष माघ १४ मा खोप कार्यक्रम उद्घाटन क्रममा प्रधानमन्त्री केपी ओलीले सबै नेपालीलाई तीन महिनाभित्र खोप लगाइसक्ने उद्घोष गरेका थिए । बालुवाटारमा भएको कार्यक्रममा उनले भनेका थिए, करिब तीन महिनाभित्र हामी सम्पूर्ण नेपालीलाई खोप उपलब्ध गराइसक्छौं । मेरो विचारमा तीन महिना लाग्न सक्छ जस्तो लाग्छ । भारत सरकारले १० लाख मात्रा अनुदानमा उपलब्ध गराएर त्यही दिनबाट खोप कार्यक्रम सुरु गरिएको थियो । खोप लगाइसक्ने घोषणा गरेको तीन महिना पुगेपछि २०७७ वैशाख २० मा प्रधानमन्त्री केपी शर्मा ओलीले देशवासीको नाममा सम्बोधन गरे । सम्बोधनमा उनले भनेका थिए, मित्रराष्ट्रहरूबाट सहायताका रूपमा प्राप्त खोपका अतिरिक्त नेपाल सरकारले आफैं आवश्यक मात्रामा खोप खरिद प्रक्रिया सुरु गरिसकेको छ । चीन, रुसलगायत खोप उत्पादक राष्ट्र तथा कोभ्याक्ससँग निरन्तर सम्पर्क र समन्वय गरी छिटोभन्दा छिटो पर्याप्त मात्रामा खोप ल्याइसक्न सरकार प्रयत्नशील छ । प्रधानमन्त्री ओलीले जेठ १४ मा फेरि राष्ट्रको नाममा सम्बोधन गर्दै थप खोपको व्यवस्था गरेर सबै वयस्क नागरिकलाई खोप लगाइने र महामारीलाई नियन्त्रण गरिछाड्ने आश्वासन दिए । कोभिड महामारीमाथि निर्णायक विजयका लागि खोप अनिवार्य छ, पहिलो मात्रा खोप लगाएका नागरिकका लागि दोस्रो मात्राको व्यवस्था जसरी पनि गरिने कुरामा निश्चिन्त रहन आग्रह गर्दछु, उनले भनेका थिए । उनले त्यसपछि पनि विभिन्न कार्यक्रममा खोप खरिद र लगाउने सुनिश्चितता भएको बारम्बार दाबी गरिरहेका छन् तर तीन महिनामा खोप लगाउन त के, खोप खरिदमा समेत कुनै पनि कम्पनीले नेपाललाई पत्याएका छैनन् ।जेठ २० मा तत्कालीन परराष्ट्रमन्त्री प्रदीप ज्ञवालीले सात महिनाभित्र सबै नेपालीले खोप लगाइसक्ने दाबी गरेका थिए । हामी अनुदानको खोप फर्केर बसेका छैनौं, कोभिडबाट जोगिन खोप निर्णायक अस्त्र हो, उनले भनेका थिए, खोप ल्याउन हरसम्भव प्रयत्न गरिरहेका छौं । १० दिनभित्र सबै प्रक्रियाको ब्रेक थ्रु भएको देख्न पाइनेछ । उनले भनेजस्तो न कुनै ब्रेक थ्रु भयो न त खोप नै आयो । चीन सरकारले अनुदान दिइएको मध्ये दोस्रो डोज सुरक्षित गरेर ४ लाखभन्दा बढीले खोप लगाए । परराष्ट्रमन्त्री ज्ञवालीले ५० लाख अमेरिकाको जोन्सन एन्ड जोन्सन र ५० लाख चीनको भेरोसिल खोप खरिदको प्रक्रिया अघि बढेको बताएका थिए । उनले यो जानकारी दिएको पनि २७ दिन भइसक्यो । कतैबाट खोप खरिद भएको सरकारले जानकारी बाहिर ल्याएको छैन । चीनसँग ४० लाख खोप खरिदको गोप्य सम्झौता भएको भनिए पनि सरकारले यसलाई बाहिर ल्याएको छैन ।"
चार मन्त्रीले शासन चल्छ ?,"ओलीले चार मन्त्रीलाई थप जिम्मेवारी तोक्न पनि सक्छन् तर यस विषयमा उनले बुधबारसम्म निर्णय गरिसकेका छैनन् ।अदालतको आदेशका कारण दैनिक काममा समेत समस्या परेपछि प्रधानमन्त्री ओलीले यसलाई कार्यकारीका काममा न्यायपालिकाको हस्तक्षेपका रूपमा अर्थ्याएका छन् । ओलीनिकट नेताहरूले विगतका अभ्यासलाई अदालतले नहरेको भन्दै असन्तुष्टि जनाएका छन् । यो अप्रत्याशित र अस्वाभाविक आदेश हो, पूर्वकानुनमन्त्री समेत रहेका एमाले नेता अग्नि खरेलले भने, अहिले कसैलाई यो आदेश राम्रो लागेको होला तर यसले सिस्टममा दूरगामी प्रभाव पार्छ । २०६९ सालमा शेरबहादुर देउवाले प्रतिनिधिसभा विघटन गरिसकेपछि मन्त्रिपरिषद् पुनर्गठन गरेका थिए । त्यो बेला अदालतले यसलाई कार्यकारीको अधिकार भनी व्याख्या गरेको थियो । २०६७ सालमा माधवकुमार नेपालले राजीनामा गरेर कामचलाउ भइसकेपछि मन्त्रिपरिषद् पुनर्गठन गरेका थिए । यी उदाहरण ओलीनिकट नेताहरूले उल्लेख गर्ने गरेका छन् । त्यस्तै, गत पुस ५ मै पनि ओलीले प्रतिनिधिसभा विघटन गरेपछि मन्त्रिपरिषद् विस्तार गरेका थिए । त्यस विषयमा अदालतमा नै विचाराधीन रहेको मुद्दालाई नजोडी मंगलबार फरक खालको व्याख्या गरिएको उनीहरूको तर्क छ । आदेश अप्रत्याशित भए पनि यसलाई मानेर जानेमा ओली स्पष्ट छन् । उनले कम्तीमा प्रतिनिधिसभा विघटनविरुद्धको मुद्दामा सर्वोच्चको अन्तिम फैसला नआउँदासम्म यथास्थितिमै काम गर्ने र त्यसपछि आदेश जस्तो आउँछ त्यसअनुसार अघि बढ्ने भन्दै ब्रिफिङ गरेका छन् । उनले जसपाका नेताहरूलाई समेत त्यतिन्जेल धैर्य गर्न भनेका छन् । अदालतबाट प्रतिनिधिसभा विघटनको मुद्दामा अन्तिम फैसला आउन अझै केही दिन लाग्छ । प्रधानमन्त्री ओलीले सत्तामा आएपछि प्रशासनिक तहका अधिकारहरू केन्द्रीकृत गरेका थिए । उनले प्रशासनिक नेतृत्वमा रहेका अधिकार राजनीतिक नेतृत्वमा ल्याएका थिए । त्यसैले साना काम पनि मन्त्रिपरिषद्सम्म पुर्याउनुपर्ने अवस्था थियो । त्यस्ता निर्णय गर्न फाइल बोकेर जाने मन्त्रीहरू अब छैनन् । ओलीले विगतमा मन्त्रीहरूलाई कज्याउन मन्त्रिपरिषद् र आफूलाई शक्तिशाली बनाएका थिए । तर मंगलबार मन्त्रीहरू नरहने अदालतको आदेश आएपछि उनी चार जना मन्त्री राखेर कसरी सरकार चलाउन सकिन्छ र भन्ने प्रश्न गर्ने अवस्थामा पुगेका छन् । चार जना मन्त्री मात्र भएको अवस्थामा दैनिक कामकारबाही नै प्रभावित हुन्छन् त ? पूर्वसचिव विमल वाग्लेको जवाफ छ, मन्त्री नभएकै कारण कुनै पनि काम प्रभावित हँॅदैनन्, काम गर्ने तरिका बदल्नुपर्छ । विगतमा सचिवहरूका सबै अधिकार खिचेर मन्त्री र प्रधानमन्त्रीमा लगिएकाले मन्त्री नभए के काम होला र भन्ने स्थिति आएको उनी बताउँछन् । प्रधानमन्त्रीले सचिवहरूलाई अधिकार दिने र उनीहरूलाई जवाफदेही बनाउने हो भने मन्त्री नभएकै कारण कुनै काम प्रभावित हँॅदैनन्, उनले भने । यस्तो स्वास्थ्य महामारी, प्राकृतिक विपद्लगायतका विषयमा डिल गर्ने महत्त्वपूर्ण मन्त्रालयमा अहिलेकै मन्त्रीहरूलाई जिम्मेवारी थपेर बाँकी मन्त्रालयमा प्रशासनिक नेतृत्वलाई अधिकार प्रत्यायोजन गर्नुपर्ने उनको सुझाव छ । चुनाव नै भएछ भने पनि प्रशासनिक नेतृत्वलाई जिम्मेवारी दिएर काम गर्न सकिन्छ, पूर्वसचिव वाग्लेले भने ।"
"अरूलाई जोगाए, आफू बेपत्ता","उस्तै व्यथा बेहोरिरहेका हेलम्बु१ हल्देका ३५ वर्षीय पूर्णबहादुर तामाङ, ८० वर्षीया नोर्की तामाङको गाउँ र परिवार अहिले शोकमा डुबेको छ । उनीहरूले सबैलाई खबर गरे, भागेर ज्यान जोगायौं, तर दुवै बेपत्ता भए, हल्देका सोर्बङ तामाङले भने, दुईसहित हल्देका मात्रै आधा दर्जन मत्स्य फार्ममा काम गर्ने बेपत्ता छन् ।हेलम्बु२ किउलका ३१ वर्षीय माधव भण्डारी पनि हराएका छन् । भण्डारीसहित अन्यले पनि अरूलाई सूचना दिए तर आफू बेपत्ता भए, यो धेरै दुःखद भयो, बाढीबाट एकैछिनले बाँचेका मत्स्य व्यवसायी उत्तममणि भण्डारीले भने । अधिकांश मत्स्य फार्म व्यवसायी र अन्य स्थानीयले समयमै सूचना दिएर परिवार र अन्यलाई जोगाए पनि आफू माछा बचाउनतिर लाग्दा बाढीबाट जोगिन नसकेका हुन् । म पनि माछा जोगाउनमै लागेको थिएँ, भाग्न नसकेको भए मेरो अवस्था पनि उस्तै हुन्थ्यो, उनले भने, बाँचे पनि मरेसरह नै भएको छु, तट क्षेत्र सबै बगर बन्यो, अर्बौंको मत्स्य फार्म विलय भयो, यत्रा मान्छे बेपत्ता छन् । जिल्ला प्रहरी प्रमुख एसपी राजन अधिकारीका अनुसार बाढीमा बेपत्ता हेलम्बुको विभिन्न वडाका १५ जनाको अवस्था बुधबारसम्म खुलेको छैन । स्थानीयबासीबोहक मेलम्ची आयोजनामा काम गर्ने दुई भारतीय, एक चिनियाँ, रुपन्देही र झापाका एकएकसहित ५ जना हराइरहेका छन् । असार १ मा मेलम्चीमा आएको बाढीले अहिलेसम्म ५ जनाको मृत्यु भएको छ । दुई चिनियाँ, एक भारतीय र पाँचपोखरी थाङपाल२ का एक र हेलम्बु१ हल्देका एक जनाको शव फेला परेको छ । बेपत्ताहरूको खोजीका लागि हेलम्बुदेखि मेलम्ची, काभ्रेको तटीय क्षेत्र र अन्य शंकास्पद स्थानमा प्रहरी, सशस्त्र र सेना गरी ५ सय ७१ जना सुरक्षाकर्मी खटिइरहेका एसपी अधिकारीले बताए ।हेलम्बु२ का ३१ वर्षीय माधव भण्डारी, ४२ वर्षीय गणेश ज्योति, ६६ वर्षीया टिकामाया खड्का, ५५ वर्षीय ज्ञानेन्द्र कक्षपति, चौतारा सागाचोकका २३ वर्षीय सुरेन्द्र नेपाल, हेलम्बु ६ का ५० वर्षीय च्याङबा तामाङ, उनकी श्रीमती ४२ वर्षीया च्याङ, हेलम्बु३ की साइली तामाङ, हेलम्बु१ का सोनिल तामाङ, ३५ वर्षीय पूर्ण तामाङ, ५० वर्षीय कामी तामाङ, उनकी आमा ८० वर्षीया नोर्की, माछा फार्ममा काम गर्ने २० वर्षीया गीता थापा, उनका एक वर्षीय छोरा सुदीप र ९० वर्षीय हल्दे तामाङ बेपत्ता छन् । हेलम्बु बाहेकका बेपत्ता ५ मध्ये मेलम्ची खानेपानी आयोजनामा कार्यरत रुपन्देही घर भएका रेशमलाल सार्की, झापाका होमराज घिमिरे, भारतीय नागरिक विजया बासुमन्तरी, जिनडाओ बासुमन्तरी, चिनियाँ नागरिक सन यु चुवान रहेको प्रहरीले जनाएको छ ।"
१७ जिल्लामा हजारभन्दा बढी सक्रिय संक्रमित,"(काठमाडौं)  धेरैजसो जिल्लामा सक्रिय संक्रमितको संख्या घटे पनि निषेधाज्ञा खुकुलो भएपछि आगामी दुई सातामा सक्रिय संक्रमितको संख्या बढ्ने जोखिम रहेको विज्ञहरूले बताएका छन् । अघिल्लो साताको दाँजोमा हाल ६४ जिल्लामा सक्रिय संक्रमितको संख्या घट्दो छ । इपिडिमियोलोजी तथा रोग नियन्त्रण महाशाखाका निर्देशक एवं स्वास्थ्य मन्त्रालयका प्रवक्ता डा कृष्णप्रसाद पौडेलका अनुसार १३ जिल्लामा संक्रमण थोरै बढेको छ । पाँचथर, तेह्रथुम, नुवाकोट, बागलुङ, जुम्ला, रुकुम पश्चिम, बाजुरा, कास्की, मुस्ताङ, डोल्पा, संखुवासभा दोलखा र रसुवामा पछिल्लो समय संक्रमण बढेको हो । संक्रमणको अवस्था एकदमै घटेको भने छैन, डा पौडेलले भने, तर ५ सयभन्दा बढी सक्रिय संक्रमित हुने जिल्लाको संख्या धेरै घटेको छ । पछिल्लो साता औसत संक्रमण दर करिब २० प्रतिशत हाराहारी छ । दोस्रो लहरमा औसत संक्रमण दर ५२ प्रतिशतसम्म पुगेको थियो । हाल ३६ जिल्लामा ५ सयभन्दा बढी सक्रिय संक्रमित छन् । संक्रमण दर एक अंकमा आउन अझै समय लाग्ने देखिन्छ, डा पौडेलले भने, हालकै स्थिति निरन्तर रहे एक अंकमा आउन अझै ६ देखि ८ सातासम्म लाग्न सक्थ्यो । पहिलो लहरमा लकडाउन खुल्नासाथ संक्रमण बढेको औंल्याउँदै उनले निषेधाज्ञा खुकुलो हुनासाथ स्वास्थ्य मापदण्डमा हेलचेक्य्राइँ हुने भएकाले संक्रमण पुनः बढ्न सक्ने जोखिम रहेको बताए । हाल उपत्यकाका तीनसहित १७ जिल्लामा एक हजारभन्दा बढी सक्रिय संक्रमित रहेको स्वास्थ्य मन्त्रालयका सहप्रवक्ता डा समीरकुमार अधिकारीले बताए । देशभर ५० हजार ५ सय २० जना सक्रिय संक्रमित छन् । काठमाडौंमा ४ हजार ६ सय ९७, भक्तपुरमा १ हजार ९ सय २१ र ललितपुरमा २ हजार ५ सय ५८ गरी तीन जिल्लामा ९ हजार १ सय ७६ जना सक्रिय संक्रमित छन् । यो देशभरिको सक्रिय संक्रमितको १८१६ प्रतिशत हो । सबैभन्दा कम रुकुम पूर्वमा ६ जना, डोल्पामा ९ र बाजुरा ७ जना सक्रिय संक्रमित छन् । पछिल्लो साता जटिल प्रकृतिका बिरामीको संख्यामा कमी आए पनि संक्रमण दरमा भने उल्लेख्य कमी देखिन्न । बुधबार ७ हजार ४ सय ६१ पीसीआर परीक्षण गर्दा २०२५ प्रतिशत अर्थात् १ हजार ५ सय ११ जनामा संक्रमण देखिएको छ भने ८१ जनाको मृत्यु भएको छ । सोही अवधिमा एन्टिजेनसमेत गरी १२ हजार ४ सय १४ जनाको परीक्षणमा कुल २ हजार ४ सय २१ संक्रमित देखिएका छन् । यस्तै, पहिलो लहरको दाँजोमा २० देखि ४४ वर्ष उमेर समूहको मृत्युदर करिब दोब्बर देखिएको छ । पहिलो लहरमा यो उमेर समूहमा मृत्युदर ०२३ प्रतिशत थियो भने हाल ०७५ देखिएको छ । पहिलो लहरको दाँजोमा दोस्रो लहरमा ६५ वर्ष माथिकाहरूको मृत्युदरमा भने कमी देखिएको छ । पहिलो लहरमा ८३ प्रतिशत देखिएकोमा हाल उक्त उमेर समूहमा मृत्युदर ६९९ प्रतिशत छ । मृत्युदर कम देखिनुमा खोपसमेत एउटा कारक हुन सक्ने डा पौडेलले बताए ।"
कालीगण्डकीमा गेग्रान थुप्रिँदा तटीय क्षेत्रमा जोखिम,"(म्याग्दी)  मुस्ताङमा कालीगण्डकी नदीमा गिट्टी, बालुवा थुपि्रँदै गएपछि बाढीले तटीय क्षेत्रमा जोखिम बढाएको छ । बर्सेनि जमिन कटान गर्दै लगेपछि नदी किनारमा बगरको आकार बढिरहेको छ । बाढी र कटानले उर्वर भूमि र बस्तीलाई जोखिममा पारेको छ । समथर फराकिलो भएर बग्ने नदीको गति कम भएपछि थुप्रिएको गेग्रान बगाउन नसक्ने र बर्सेनि झन् थुप्रिँदै जाने गरेको छ । नदी डिग्रेडिङ (बगाउने) र एग्रेडिङ (थुपार्ने) गरी दुई प्रकारका हुन्छन्, खानेपानी, जलस्रोत तथा सिँचाइ सबडिभिजन कार्यालय मुस्ताङका प्रमुख झलकमोहन ओझाले भने, मुस्ताङमा कालीगण्डकी एग्रेडिङ छ । गिट्टी, बालुवाको पहाडबाट हिमाली ठाडो खोलाले अधिक मात्रामा डेब्रिज बगाएर ल्याएको हुन्छ । जसलाई बगाएर लैजान नसकेपछि थुप्रिने गरेको छ । जलवायु परिवर्तनका कारण छायावृष्टि हुने मुस्ताङमा बढ्दै गएको वर्षाको मात्राले गिट्टी, बालुवाको पहाड झनै स्खलित भइरहेको उनले बताए । मुस्ताङमा अहिले कालीगण्डकीको सतह बढिरहेकाले आउँदा दिनमा झनै बढ्ने जोखिम छ, उनले भने । जलवायुसँग अनुकूलन हुन हिउँ, हिमाल, हिमाली खोला र नदीसमेतको एकीकृत संरक्षण योजना आवश्यक रहेको ओझाले बताए ।तलबाट मुस्ताङ प्रवेश गर्दा दाहिनेतर्फ नीलगिरि साउथ र नर्थ तथा देब्रेतर्फ धौलागिरि र टुक्चे हिमालबाट लेते, सेते, घट्टे, लाइक्यु, थापा, चिमाङ, बोक्सी, तम, टुक्चे, मार्फा, स्याङ, लुप्रा, ठिनी, पाण्डा, झोङ, नरसिङ, साङ्तालगायत ठाडा खोला कालीगण्डकीमा मिसिन्छन् । हिमालमा सधैं हिउँ पर्दैन । मनसुनमा हिमालमा पानी पर्छ । पानी परेपछि हिउँका ढिक्कासहित पग्लेर बलौटे पहाडबाट पहिरो बनाई गेग्रान लिएर बग्ने गरेको छ । जोमसोमको मुक्तिनाथ बसपार्कनजिक कालीगण्डकीमा तटबन्ध बनाउन फाउन्डेसन खन्दा साढे २ मिटर तल ग्याभिन भेटियो । यसरी कालीगण्डकीमा सतहमाथि चढ्दै गएको छ, स्थानीय नीरज थकालीले भने, हालै लुप्रा, ठिनी र मार्फा खोलामा आएको बाढी हिमालमा वर्षा भएप्छि ग्लेसियर पग्लेर भएको थियो । यसले नदीमा गेग्रानको थुप्रो बढिरहेको छ ।कालीगण्डकी किनारका थासाङ गाउँपालिकाको टुक्चे, कोवाङ, चिवाङ, सौरु, घरपझोङ गाउँपालिकाको मार्फा, स्याङ, जोमसोम, पुथाङसमेतका बस्ती र बाह्रगाउँ मुक्ति क्षेत्रको कागबेनी, छुक्छाङ क्षेत्रमा गिट्टी, बालुवा अत्यधिक जम्मा भएर सतह माथि उठेको हो । यसले पानी बस्तीमा पस्न थालेको छ । मुस्ताङको तल्लो भेगमा नदीको दुवै किनाराबाट हिमालहरू धेरै नजिक छन् । यिनै हिमालबाट झर्ने खोलाले बर्सेनि ल्याउने डेब्रिज नदीमा आएर थुप्रिने गरेको र बस्ती डुबानमा पर्ने समस्या बढेको छ, विघटित प्रतिनिधिसभा सदस्य प्रेमप्रसाद तुलाचनले भने, संसद्मा कानुन बनाउँदा हिमाल, पहाड, तराई र चुरे क्षेत्रको फरकफरक बनाऔं भन्ने प्रस्ताव गरें । करोडौं घनमिटर गिट्टी, बालुवा डिपोजिट भएर समस्या भएको छ, उत्खनन गर्ने संयन्त्र बनाउने प्रस्ताव गरे पनि सुनुवाइ भएन । उनले तत्काल छुक्साङबाट तल लेतेसम्मै कालीगण्डकीमा डोजर लगाएर डेब्रिज साइड लगाई बीचमा नबगाए बस्ती जोगाउन मुस्किल हुने बताए ।"
घटेन मर्स्याङ्दीको बाढी,"लमजुङ (कास) मर्स्याङ्दीमा बाढी आएको डेढ साता बितिसक्दा पनि भेल नघट्दा घर फर्कने आसमा बसेकाहरू त्रासमा छन् । चामेस्थित मर्स्याङ्दी नदीमा माथिल्लो मनाङ जाने बेलिब्रिज नै नाघेर बाढी आएको छ । यसले नजिकैको लोकप्रिय माविलाई समेत जोखिममा पारेको छ । बाढीले बगाएर ल्याएको ठूलाठूला रूख बेलिब्रिज साथै ठाउँठाउँमा अड्किएका छन् । मर्स्याङ्दीले धार परिवर्तन गरी दायाँतर्फ च्याप्दा विद्यालय र घरहरू जोखिममा परेका हुन् । भेटेरिनरी अस्पताल तथा पशु सेवा विज्ञ केन्द्र मनाङका प्रमुख नारायण कुसुमका अनुसार बेलिब्रिजलाई मात्रै नभएर झोलुंगे पुललाई समेत जोखिममा पारेर बाढी आएको छ । चामे गाउँपालिका अध्यक्ष लोकेन्द्र घलेले केही गर्दा पनि नदी नघटेको र यसले थप जोखिममा पारेको बताए ।मनाङका प्रमुख जिल्ला अधिकारी विष्णु लामिछानेका अनुसार तीन दिनयता लगातार बेलिब्रिजलाई जोखिममा पार्ने गरी बाढी आइरहेको छ । मंगलबार रातिको भीषण वर्षाले बाढीले झन् ठूलो रूप लिएको उनले बताए । प्रहरीका डीएसपी सुवास खड्काले मर्स्याङ्दी नदीले दायाँ च्याप्दा लोकप्रिय माविसँगै बजार क्षेत्र जोखिममा पारेको बताए । उनका अनुसार पुल, स्कुल र बस्ती जोगाउन प्रहरी खटिरहेको छ ।"
कर फर्छ्योट आयोगका पदाधिकारीविरुद्ध फेरि भ्रष्टाचार मुद्दा,"(काठमाडौं)  अख्तियार दुरुपयोग अनुसन्धान आयोगले कर फर्छ्योट आयोगमा रहँदा अनियमितता गरेको आरोपमा तीन जनाविरुद्ध १ अर्ब ३३ लाख रुपैयाँ बिगो र त्यसको दोब्बर बराबर जरिवानाको मागदाबी गर्दै विशेष अदालतमा भ्रष्टाचार मुद्दा दायर गरेको छ । अख्तियारले आयोगका तत्कालीन अध्यक्ष लुम्बध्वज महत, सदस्यहरू उमेशप्रसाद ढकाल र चूडामणि शर्मा ढकालविरुद्ध मुद्दा दायर गरेको हो । आन्तरिक राजस्व विभागका तत्कालीन महानिर्देशक शर्मा आयोगमा सदस्यसचिवको हैसियतमा कार्यरत थिए । २०७१ सालमा तत्कालीन अर्थमन्त्री रामशरण महतले गठन गरेको कर फर्छ्योट आयोगले बक्यौता (नउठेको कर) का रूपमा रहेको ३० अर्ब ५२ करोड रुपैयाँ फर्छ्योट गरी ९ अर्ब ५४ करोड रुपैयाँ मात्रै असुल गर्ने निर्णय भएको थियो । यो कर फर्छ्योट आयोगका पदाधिकारीहरू विरुद्धको दोस्रो मुद्दा हो । अख्तियारका प्रवक्ता नारायणप्रसाद रिसालले ७१ वटा फाइलमाथि अनुसन्धान गर्दा १ अर्ब ३३ लाख रुपैयाँ राजस्व चुहावट भई राज्यकोषमा नोक्सानी भएको अनुसन्धानबाट खुलेको दाबी गरे । कर फर्छ्योट आयोगका कामकारबाहीको अनुसन्धानका सिलसिलामा अब कुनै फाइल बाँकी छैन, उनले भने, यसअघिको अनुसन्धानबाट नटुंगिएका फाइल यसपटक अनुसन्धान गरेर मुद्दा दायर गरेका हौं । सरकारले २०७१ माघ २२ मा राजपत्रमा सूचना प्रकाशित गरी गठन गरेको कर फर्छ्योट आयोग गठन गरेको थियो । २०७१ भन्दा अघिको आयकर बक्यौता र २०५८ अघिका विभिन्न कर बाँकी रहे आपसी सहमतिमा फर्छ्योट गर्नुपर्नेमा आयोगका पदाधिकारीले भ्याटसमेत छुट दिएका थिए । कार्यादेशमा नक्कली भ्याट बिल प्रकरणमा मुछिएका कम्पनीहरूलाई कर छुट नदिने भनिए पनि उनीहरूले छुट पाएका थिए । त्यसको क्षेत्राधिकार बाहिर गई बदनियतपूर्वक करदाताहरूसँग कर फर्छ्योट गरी सम्झौता गर्दा राज्यकोषमा नोक्सानी भएको अख्तियारको दाबी छ । कर फर्छ्योट आयोगका अध्यक्ष र सदस्य ढकालमाथि यो समेत गरेर विशेष अदालतमा दुईवटा भ्रष्टाचार मुद्दा विचाराधीन छ भने सदस्यसचिवसमेत रहेका चूडामणि शर्मामाथि गैरकानुनी सम्पत्तिआर्जनको अभियोगसमेत गरेर तीनवटा भ्रष्टाचार मुद्दा बाँकी छ । अख्तियारले २०७४ साउन १ मा आयोगका तत्कालीन पदाधिकारीहरू महत, ढकाल र शर्माविरुद्ध ३ अर्ब ३४ करोड रुपैयाँ बिगो र त्यसको दोब्बर जरिवाना मागदाबी गरी भ्रष्टाचार मुद्दा दायर गरेको थियो । शर्मामाथि ४ करोड २९ लाख रुपैयाँ गैरकानुनी आर्जन गरेको अभियोगमा अर्को मुद्दा पनि विशेष अदालतमा विचाराधीन छ । बिगो र जरिवाना जोड्दा हरेकमाथि १० अर्ब रुपैयाँका दरले मागदाबी थियो । अख्तियारले पहिलो चरणमा ३ अर्ब ३४ करोड रुपैयाँ बराबरको फाइलमाथि अनुसन्धान गरेर मुद्दा दायर गरेको थियो । सोही अभियोगपत्रमा बाँकी फाइलमाथि छानबिन भइरहेकाले अनुसन्धान सकिनासाथ मुद्दा पेस गरिने भनी निर्णयको प्रतिलिपि विशेष अदालतमा पठाइएको थियो । त्यतिबेला अख्तियारले करिब ४५ वटा फाइलमाथिको अनुसन्धान सकेर मुद्दा दायर गरेको थियो । कुल १ हजार ६९ फाइलमध्ये पहिलो चरणमा ४५ वटा फाइलमाथि अनुसन्धान टुंग्याएको थियो । त्यसमा एनसेललगायतका केही विवादास्पद र चर्चित कम्पनीहरूको फाइलसमेत थियो । अहिले भने ७१ वटा फाइलमाथि अनुसन्धान गरेर यो विवादको सबै उजुरीको छानबिन सकिएको अख्तियारका प्रवक्ता रिसालले बताए । बयानमै नआएको भन्दै अख्तियारले गत मंगलबार एउटा सार्वजनिक सूचना निकालेको थियो । भ्रष्टाचार मुद्दाका कारण शर्मा २०७४ साल जेठ १९ देखि निलम्बनमा छन् । २०७३ साल चैतमा महालेखा परीक्षकको कार्यालयले आफ्नो वार्षिक प्रतिवेदनमा कर फर्छ्योट आयोगको अनियमितताबारे औंल्याएको थियो । प्रतिवेदनअनुसार कर फर्छ्योट आयोगले कर व्यवस्थापनका नाममा ठूलो अनियमितता गरेकाले थप अनुसन्धान हुनुपर्ने थियो । २०७१ सालमा तत्कालीन अर्थमन्त्री रामशरण महतले कर फर्छ्योट आयोग गठन गरेका थिए । चार्टर्ड एकाउन्टेन्ट लुम्बध्वज महतको संयोजकत्वमा गठित आयोगमा अर्का चार्टर्ड एकाउन्टेन्ट उमेश ढकाल सदस्य थिए । सिद्धान्ततः अधिकतम बक्यौता उठाउन र नाम मात्रैको छुट दिन गठन भएको आयोगका पदाधिकारीहरूले भने निजी कम्पनीहरूलाई ९० प्रतिशतभन्दा बढी छुट दिएर नाम मात्रैको बक्यौता उठाएका थिए । कर फर्छ्योट आयोगले करिब २१ अर्ब रुपैयाँ अनियमितता गरेको महालेखाको निष्कर्ष थियो । आयोगबाट ३० अर्ब ५२ करोड रुपैयाँ फर्छ्योट गरी ९ अर्ब ५४ करोड रुपैयाँ मात्रै असुल गर्ने निर्णय भएको थियो । आयोगमा १ हजार ७ सय २६ वटा निवेदन परेकामध्ये १ हजार ६९ वटा निवेदनमाथि कारबाही गरी सम्झौता भएको छ । ४० अर्ब ८३ करोड रुपैयाँको बक्यौतामाथि निवेदन परेकामा ३० अर्ब ५२ करोड रुपैयाँ फर्छ्योट भएको थियो । त्यसमध्ये ९ अर्ब ५४ करोड रुपैयाँ मात्रै राज्यकोषमा आएको थियो । फर्छ्योट भएकोबाट करिब ६९ प्रतिशत राजस्व राज्यकोषबाट गुमेको छ भने ३१ प्रतिशत मात्रै आम्दानी भएको थियो ।"
सत्ता र मुद्दा गुमाउँदा ठाकुर पक्ष अप्ठ्यारोमा,"(काठमाडौं)  सत्ता र मुद्दा दुवै गुमाएपछि जनता समाजवादी पार्टी (जसपा) का अध्यक्ष महन्थ ठाकुर पक्षलाई मधेसमा आफ्नो राजनीतिक साख जोगाउन सकस परेको छ । नागरिकतासम्बन्धी अध्यादेश र आफ्ना नेताकार्यकर्ताको मुद्दा फिर्तालाई देखाएर ठाकुर पक्ष प्रधानमन्त्री केपी शर्मा ओली नेतृत्वको सरकारमा सहभागी भएको थियो । प्रतिनिधिसभा विघटनपछि काम चलाउ हैसियतमा पुगेका प्रधानमन्त्री ओलीले जेठ २१ र २७ गते ठाकुर पक्षबाट उपप्रधानमन्त्रीसहित ११ जनालाई मन्त्री बनाएका थिए । सर्वोच्च अदालतको मंगलबारको अन्तरिम आदेशबाट सबै मन्त्री बाहिरिएपछि पार्टी र मधेस राजनीतिमा ठाकुर पक्ष रक्षात्मक भएको छ । ठाकुरपक्षीय केही नेताले अदालतको आदेशलाई अवसरका रूपमा लिएर पार्टी एकतामा लाग्न नेतृत्वलाई दबाब दिन थालेका छन् । तर नेतृत्व पंक्तिले प्रधानमन्त्री ओलीसँगको सहकार्यलाई तत्काल नतोड्ने बताएको छ । प्रतिनिधिसभा विघटनविरुद्ध परेको रिटको फैसला नआउन्जेल प्रधानमन्त्री ओलीसँगको सहकार्यमा पुनर्विचार नहुने ठाकुर पक्षको भनाइ छ । अदालतका आदेशहरू प्रधानमन्त्री ओलीका कारणले भएका होइनन् । उहाँले हाम्रा एजेन्डालाई अघि बढाएकाले हामी सरकारमा सहभागी भएका हौं, ठाकुरपक्षीय नेता वृषेशचन्द्र लालले भने, ओलीसँगको सहकार्य तोडिहाल्ने पक्षमा छैनौं । गत फागुन ११ मा प्रतिनिधिसभा पुनःस्थापना भएसँगै जसपा दुई कित्तामा बाँडिएको थियो । मधेसका माग मुद्दा सम्बोधन गराउने भन्दै ठाकुर पक्ष ओलीतिर लागेको थियो भने अर्का अध्यक्ष उपेन्द्र यादव पक्ष ओलीको निःसर्त बहिर्गमनका लागि विपक्षी गठबन्धनतिर थियो । प्रतिनिधिसभा पुनःस्थापनापछि ढल्नै लागेको ओली नेतृत्वको सरकार ठाकुर पक्षको टेकोले धानिँदै आएको थियो । ओलीले आफ्नो सत्ता टिकाउनकै लागि ठाकुर पक्षले उठाएका माग सम्बोधन गरेका थिए । उनले पहिलो चरणमा मधेसथरूहट लगायतका आन्दोलनका क्रममा जेलमा परेका र फरार सूचीमा रहेका कार्यकर्ताको मुद्दा फिर्ता गर्ने प्रक्रिया बढाए । त्यसपछि संसद्मा वर्षौंदेखि अड्किएको नागरिकता विधेयकलाई बेवास्ता गर्दै अध्यादेश ल्याए । संविधान संशोधनका लागि अध्ययन गर्ने भन्दै सत्तारूढ दलका तीन र ठाकुर पक्षका दुई सदस्य रहेको कार्यदलसमेत बनाउने सहमति भयो । ठाकुर पक्षले उठाउँदै आएको गिरीशचन्द्र लाल आयोगको प्रतिवेदन सार्वजनिक गर्ने काम पूरा भएको छैन । मधेसको भावना जित्ने नागरिकतासम्बन्धी अध्यादेश नै ठाकुर पक्षका लागि ठूलो राजनीतिक बल थियो । अध्यादेशले जन्मसिद्ध नागरिकतावालाका सन्तानलाई नागरिकता वितरण गर्ने बाटो खोलेको थियो । अध्यादेश जारी भएपछि ठाकुरपक्षीय नेताहरूले आफूहरूले लिएको राजनीतिक लाइनको जित भएको प्रचारप्रसार गरिरहेका थिए । अदालतले अध्यादेश कार्यान्वयन नगर्न आदेश दिएपछि ठाकुर पक्षलाई ठूलो धक्का लागेको थियो । अर्को धक्का सत्ताबाट एक महिना नबित्दै बाहिरिनुपर्यो । केन्द्रमा ओली नेतृत्वको सरकारमा सहभागी भएपछि अर्का अध्यक्ष यादव पक्षले ठाकुर पक्षका मन्त्रीलाई प्रदेश सरकारबाट बर्खास्त गरिदिएको थियो । अहिले प्रदेश २ मा जसपाको यादव पक्ष र कांग्रेसको संयुक्त सरकार छ । ठाकुरपक्षीय केन्द्रीय कार्यकारिणी समिति सदस्य मनीष सुमन अदालतको आदेशलाई पार्टी एकताको अवसरका रूपमा परिणत गर्नुपर्ने बताउँछन् । दुवै पक्षका लागि एकता जरुरी छ, सुमनले भने, हामीले अरू व्यक्तिविशेषलाई भन्दा पनि पार्टीको हितलाई हेर्नुपर्ने हुन्छ । नेता रामसायप्रसाद यादव भने ओलीसँगको सहकार्य तोडेर गल्ती कमजोरी नसच्चाएसम्म पार्टी एकता हुन नसक्ने बताउँछन् ।ओलीसँगको सहकार्यलाई निरन्तरता दिने कि नदिने भन्नेमा आफूहरूले उठाउँदै आएका माग मुद्दाको परिणामलाई हेरेर निर्क्योल हुने सुमनको भनाइ छ । प्रतिनिधिसभा विघटनपछि सरकारमा जानु नै कमजोरी भएको भन्दै ठाकुर पक्षका कतिपय नेताले नेतृत्वप्रति प्रश्न तेर्साउन थालेका छन् ।"
प्रदर्शनको तयारीमा गठबन्धन,"काठमाडौं (कास) पाँच दल आबद्ध गठबन्धनले प्रधानमन्त्री केपी शर्मा ओलीको असंवैधानिक कदमविरुद्ध सडक प्रदर्शन गर्ने तयारी थालेको छ । गठबन्धनको बुधबार बसेको बैठकले लकडाउन खुकुलो भएसँगै सडक प्रदर्शनका कार्यक्रम गर्नेबारे छलफल गरेको हो । बिहीबार नै पाँच राजनीतिक दलका भ्रातृ संस्थाले विरोध प्रदर्शन गर्ने भएका छन् । स्वास्थ्य मापदण्ड पालना गर्दै सडकमा विरोधका कार्यक्रम सुरु गर्नेबारेमा छलफल भएको छ, बैठकमा सहभागी कांग्रेस महामन्त्री पूर्णबहादुर खड्काले भने ।बैठकमा पछिल्लो राजनीतिक घटनाक्रम र प्रदेश सरकारका विषयमा समेत छलफल भएको थियो । मन्त्रालय भागबन्डाको कुरा नमिल्दा गण्डकी प्रदेशमा मन्त्रिपरिषद् पुनर्गठन हुन सकेको छैन । नेताहरूबीच सहमति जुटाई दिन आग्रह गर्दै मुख्यमन्त्री कृष्णचन्द्र नेपाली मंगलबार राजधानी आएका थिए । बुधबार उनले गठबन्धनमा संलग्न नेताहरूसँग भेट गरेका थिए । बैठकमा सर्वोच्च अदालतका पछिल्ला निर्णयहरूका विषयमा समीक्षा गरिएको थियो । अदालतको आदेशलाई लिएर गठबन्धनका दलहरूले औपचारिक धारणा भने बाहिर ल्याएका छैनन् । अदालतको पछिल्लो आदेशले प्रधानमन्त्रीले एकपछि अर्को असंवैधानिक कदम चालेको पुष्टि गरेको छ, कांग्रेस महामन्त्री खड्काले भने ।"
सरकारलाई सर्वोर्च्चको लगाम र केही सवाल,"प्रतिनिधिसभा विघटन र निर्वाचनको घोषणा गरेर कामचलाउ हैसियतमा पुगिसक्दा पनि संविधान र संसदीय लोकतान्त्रिक परम्परालाई ह्याकुलाले मिचेर मनपर्दी निर्णय गर्दै आएका प्रधानमन्त्री केपी शर्मा ओलीको स्वच्छन्दतामाथि सर्वोच्च अदालतले पुनः लगाम लगाएको छ । गत जेठ २१ र २७ गते गरिएका मन्त्रिपरिषद् विस्तारलाई असंवैधानिक ठहर गर्दै अन्तरिम आदेशबाट निष्क्रिय तुल्याइदिएर सर्वोच्चले बेलगाम प्रधानमन्त्रीलाई संवैधानिक बाटोको बोध गराएको हो । सत्ता र शक्तिमा भए जे गरे पनि हुन्छ भन्ने उनको स्वेच्छाचारी निर्णयमा सर्वोच्चबाट यस्तो अंकुश लगाउनु अत्यावश्यक भैसकेको थियो । यसबाट प्रधानमन्त्रीले जबर्जस्ती कायम गर्न खोजेको एउटा नैतिकताहीन नजिर सच्चिएको छ । आफू कामचलाउजस्तो नभएको सरकारको जिद्दीलाई सर्वोच्चले गलत प्रमाणित गरिदिएको छ । प्रधानन्यायाधीश चोलेन्द्रशमेर जबरा र न्यायाधीश प्रकाशकुमार ढुंगानाको इजलासले प्रस्टसित प्रधानमन्त्री प्रतिनिधिसभाको सदस्य नरहेकाले पदमुक्त भएको तर अर्को सरकार गठन नभएसम्म यही मन्त्रिपरिषद् रहिरहने भन्दै त्यसमा हेरफेर गर्न नहुने आदेश गरेको छ । सर्वोच्चले सामान्य अवस्थाको प्रधानमन्त्रीले जस्तो मन्त्रिपरिषद् विस्तार गर्ने, थप गर्न सक्ने भनी संविधानको कुनै पनि धारामा उल्लेख नभएको र धारा ७७ (३) ले साविककै मन्त्रिपरिषद्ले कार्य सञ्चालन गर्ने भनी किटान गरिरहेको अवस्थामा मन्त्रिपरिषद्को विस्तार गर्ने वा थप गर्ने अधिकार प्रधानमन्त्रीमा रहेको देखिँदैन भनेर प्रधानमन्त्रीलाई संवैधानिक व्यवस्थाको अवगत पनि गराएको छ । प्रधानमन्त्री ओलीले निरन्तर संविधान र विधिविधानमाथि घन हिर्काएर मनपरी गर्दै हिँड्ने र राष्ट्रपतिबाट त्यसको आँखा चिम्लेर सदर हुने तर त्यसउपर अदालतमा परेका मुद्दाको सुनुवाइ ढिलाइ हुने गर्दा सरकारका कति यस्ता कर्तुतहरू त्यसै वैधजस्ता देखिएका थिएछन् । नियम र प्रक्रियामाथि बलमिच्याइँ गरेका कति निर्णयहरू कार्यान्वयनमा गइसकेका छन् । यसबाट विधिको शासनको मर्ममाथि मात्र प्रहार भैरहेको छैन, भोलिका निम्ति पनि गलत नजिर बसिरहेको छ । विधिको शासन खल्बलिएको छ । सर्वोच्चको पछिल्लो आदेशले प्रधानमन्त्रीको यस्तै एउटा जबर्जस्तीलाई लगाम लगाइदिएको हो । अदालती आदेशपछि मन्त्रिपरिषद् पाँच सदस्यमा सीमित भएर एउटा असामान्य अवस्था पनि सृजना भएको छ । अदालतले सरकार पुनर्गठनको निर्णय बदर गर्नू भनेर आदेश नदिई नयाँ मन्त्रीहरूको नियुक्ति बदर गरेको हुँदा यस्तो अवस्था आएको हो । आदेशमा प्रतिनिधिसभा विघटन भएको विशेष परिस्थितिमा प्रधानमन्त्रीको अध्यक्षतामा जे जुन अवस्थाको मन्त्रिपरिषद् छ, त्यही मन्त्रिपरिषद्ले कार्य सञ्चालन गर्नेछ भनी स्पष्ट रूपमा किटानीका साथ उल्लेख भइरहेको भनिए पनि मन्त्रिपरिषद्लाई गत जेठ २१ र २७ गतेअघिको अवस्थामा भने फर्काइएको छैन । यस अवस्थामा व्यावहारिक पाटोबाट हेर्दा दैनन्दिन कार्य चलाउन पनि पाँच जना मात्रै मन्त्रीले नपुग्ने देखिन्छ, त्यसैले यसबारे भने आदेशमा परिस्थिति र परिणामचेत प्रस्ट देखिएको पाइँदैन । महत्त्वपूर्ण विषय, सरकारले संविधान मिचेको यो कुनै एकल घटना होइन । सर्वोच्चले एक महिनायता मात्रै सरकारका आधा दर्जन ठूला निर्णय उल्टाइदिएको छ । मन्त्रिपरिषद् विस्तारको निर्णयमा लगाम लगाउनुका अतिरिक्त न्यायालयले राष्ट्रिय निकुञ्ज र वन्यजन्तु आरक्षभित्र २५० मेगावाटसम्मका जलविद्युत् आयोजना निर्माण गर्न दिने मन्त्रिपरिषद्को निर्णय, बजेट वक्तव्यमार्फत आएको व्यापार घाटा कम गर्न खानीजन्य ढुंगा, गिट्टी, बालुवा निकासीलाई प्रोत्साहन दिने घोषणा, पूर्वमन्त्रीहरूलाई राजदूत बनाउँदा स्नातक उपाधि अनिवार्य नहुने गरी सरकारले गरेको निर्देशिका संशोधन र नागरिकता अध्यादेशको कार्यान्वयनमा पनि रोक लगाएको छ । यसबाहेक सत्तारूढ एमालेको कामकारबाहीमाथि पनि प्रश्न उठाउँदै केन्द्रीय समितिले गर्नुपर्ने कारबाही महाधिवेशन आयोजक समितिबाट हुन नसक्ने भन्दै सर्वोच्चले कर्णाली प्रदेशका एमालेका चार सांसदलाई पदबाट नहटाउन अन्तरिम आदेशसमेत दिएको छ ।त्यसैले, एकातिर सरकारले प्रवृत्तिकै रूपमा संविधान र विधिको शासनको धज्जी उडाउनु अनि अर्कातिर छोटो अवधिमै सर्वोच्चले यति धेरै कामलाई असंवैधानिक भन्नुपर्ने परिस्थिति निम्तिनु कदापि सुखद अवस्था होइन । सरकार र राजनीतिक दलहरूले बाटो बिराएर असंवैधानिक काम गरेपछि न्यायालयले त्यसलाई सच्याउनुपर्छ नै, तर सबैजसो कार्यकारी निर्णयहरूको अन्तिम छिनोफानो अदालतबाट हुनुपर्ने अवस्था आउँदा लोकतान्त्रिक पद्धति तथा विधिको शासनमाथि नै अर्को सवाल खडा हुन्छ । जटिल अवस्थामा बिरलै मात्रै कार्यकारी निर्णयको व्याख्यामा सहभागी हुनुपर्ने न्यायालयलाई सबैजसो सरकारी निर्णयमा अन्तिम छिनोफानो गर्नुपर्ने भूमिकामा बारम्बार पुर्याइँदा हाम्रा शासकीय संस्थाहरूको वैधतामै प्रश्न उठ्न सक्छ । यसले कार्यकारी निकायहरूको प्रभावकारिता र निर्णय कार्यान्वयनमा पनि ह्रास ल्याउँछ । र, यो प्रवृत्तिले संवैधानिक विकास र समग्र व्यवस्थालाई नै असफलउन्मुख बनाउन सक्छ । निर्वाचित निकायहरूले गर्नुपर्ने कामकारबाही अनिर्वाचित संस्थालाई सुम्पिँदै जानुपर्ने अवस्था निम्त्याउँदा हामीले अभ्यास गरिरहेको लोकतन्त्रप्रतिको जनआस्था नै कमजोर बन्न पुग्छ । संवैधानिक अभ्यासका क्रममा आइपरेका गम्भीर अड्चनहरूमा अदालती व्याख्या अवश्य आवश्यक पर्छ । तर अहिले त थोरै मात्र कमन सेन्स अर्थात् सामान्य सुझबुझ भएको व्यक्तिले समेत यसो त गर्नु हुँदैन भन्ने काम सरकारले बारम्बार गर्ने र त्यसविरुद्ध मुद्दा परेपछि अदालतले सच्याइदिनुपर्ने अवस्था दोहोरिइरहेको छ, जुन मुलुकको लोकतान्त्रिक गति र दिशाका निम्ति बडो दुर्भाग्यपूर्ण छ । मूल प्रश्न हो जनताप्रति प्रत्यक्ष जवाफदेही संस्था निकम्मा बन्दै जाने र अनिर्वाचित निकायले त्यसलाई लगातार दिशानिर्देश गरिरहनुपर्ने हालको विरोधाभासी अवस्था निम्तिनुको जिम्मेवारी कसले लिने ? निश्चय पनि यसमा सरकार, त्यसमा पनि खासगरी प्रधानमन्त्री ओली नै जिम्मेवार छन् । र डरलाग्दो त, यो सब प्रधानमन्त्रीबाट भूलवश भइरहेको छैन, नियतवश नै उनले यसो गरिरहेका छन् । तर, यसो गरिरहँदा अन्ततः आफैंलाई खती पुग्दो रहेछ भन्ने यथार्थको पाठ अबचाहिँ उनले सिक्नैपर्छ । प्रधानमन्त्रीलगायत हाम्रा सम्पूर्ण राजनीतिक कर्ताहरूले आफ्ना निर्णयलाई संविधानसम्मत बनाएर चल्नुको विकल्प छँदै छैन ।शंकै छैन, उल्लिखित विषयहरूमा अदालतले गरेका निर्णयहरू सही छन् । यति हुँदाहुँदै पनि सर्वोच्च र यसको नेतृत्व अद्यापि प्रश्नबाट मुक्त भने छैनन् । खासगरी संवैधानिक परिषद्सम्बन्धी अध्यादेश, त्यसमा टेकेर भएका सिफारिस र संवैधानिक सुनुवाइ छलेर गरिएका नियुक्तिसम्बन्धी परेका मुद्दामा सर्वोच्चले देखाएको उदासीनता आफैंमा उदेकलाग्दो छ । संवैधानिक परिषद् सदस्यका हैसियतले प्रधानन्यायाधीश स्वयं पनि यो मुद्दामा जोडिएकाले उनले आफूलाई निरपेक्ष राखेर यसलाई चाँडो टुंग्याउने वातावरण बनाइदिनुपर्छ । नत्र अदालतले देखाउने चयनशील पूर्वाग्रह ले पनि कमजोर तुल्याउने भनेको संविधानवाद र लोकतन्त्रलाई नै हो, यो विषयलाई प्रमुख न्यायमूर्तिले बुझ्नुपर्छ ।चुनावी सरकारका निश्चित सीमा र बन्देज हुन्छन्, जसलाई प्रधानमन्त्रीले स्विकार्नुपर्छ, अहिलेको सर्वोच्चको सन्देश पनि यही हो । कामचलाउ सरकार भन्नुको अर्थ दैनन्दिन प्रशासन चलाउने मात्र हो, कुनै उधुम मच्चाउने होइन । आपत्कालीन प्राथमिकताका काम गर्ने र सार्वजनिक सेवा प्रणालीलाई निरन्तरता दिने मात्र हो, राज्य संयन्त्रका महत्त्वपूर्ण पदहरूमा नियुक्ति र हेरफेर गर्ने होइन । सर्वोच्चले प्रस्टसित कामचलाउ सरकारको हैसियत सम्झाइसकेकाले अबका दिनमा सरकार आफ्नो भूमिका भुलेर थप विवादास्पद निर्णय गर्नेतिर लाग्नु हुँदैन । आफ्नै मर्जीको हुकुमी शासन छाडेर प्रधानमन्त्री विधिको शासनको बाटो हिँड्नैपर्छ ।"
संविधानले स्वेच्छाचारिता स्विकार्दैन,"प्रधानमन्त्री केपी शर्मा ओलीले प्रतिनिधिसभा विघटनपछि गरेको मन्त्रिपरिषद् विस्तारलाई असंवैधानिक भनेर नवनियुक्त मन्त्रीहरूलाई काम नगर्न सर्वोच्च अदालतले अन्तरिम आदेश दिएपछि ओलीको प्रतिगामी यात्रामा अंकुश लागेको छ । ओलीले दोस्रो पटक प्रतिनिधिसभा विघटन गरी आफूखुसी आफ्ना समर्थकहरूलाई मन्त्रीमा नियुक्त गरेका थिए । जसपाका महन्थराजेन्द्र समूहको समर्थनमा ओलीले आफूलाई बलियो देखाउन खोजेका थिए । प्रधानमन्त्रीको कुर्सीमा जाने भर्याङ अर्थात् प्रतिनिधिसभा नै मिल्काएर, संविधानलाई बेवास्ता गर्दै अगाडि बढ्दा आफूले टेकेको जग कति बलियो छ भन्ने हेक्का उनलाई कहिल्यै भएन । चुनाव घोषणा गरेपछि आफू कामचलाउ प्रधानमन्त्री भएकाले मन्त्रिपरिषद् विस्तारलगायतका दीर्घकालीन असर गर्ने कुनै काम गर्न नपाइने कुरालाई उनले ध्यानै दिएनन् । ओली प्रधानमन्त्रीको कुर्सीमा बस्नका लागि नैतिक रूपमा पनि कमजोर बन्दै गएका छन् । आफूले गरेका असंवैधानिक कामहरूलाई सही साबित गराउने ध्याउन्नमा लागेका उनी सबैतिरबाट च्यापिँदै आइरहेका छन् । संविधानभन्दा आफूलाई माथि राखेर सरकार चलाइरहेका ओलीलाई अदालतले गतिलो धक्का दिएको छ । देशलाई बाढीपहिरोले सताइरहेको छ । कोरोनाको दोस्रो लहर केही शिथिल भए पनि तेस्रो लहर आउन सक्ने चतावनी विज्ञहरूले दिइरहेका छन् । बाढीपहिरो प्रभावितलाई राहतको व्यवस्था गर्न सकिएको छैन । देश भद्रगोल बन्दै गइरहेका बेला ओली बालुवाटारमा असंवैधानिक योजनाहरू बुन्नमा व्यस्त थिए, छन् । एकपछि अर्को असंवैधानिक कदमले उनलाई आफूप्रतिको जनविश्वास कम हुँदै गएको हेक्कै भएन । उनका समूहका केही नेता, कार्यकर्ताहरूबाहेक सबै दल, नागरिक समाज, पेसाकर्मीहरू ओलीका कामप्रति पछिल्ला केही वर्ष असन्तुष्ट थिए, छन् । आफ्नो कामप्रति असन्तुष्टि राख्नेहरूको ठूलो संख्यालाई नजरअन्दाज गर्दै बढेकाले अहिले उनी चैतर्फी घेराबन्दीमा छन् । जसले आफ्ना कुरामा ताली पड्काउँछ, उसलाई सरकारी नियुक्ति दिइहाल्ने प्रवत्ति मौलाएको छ । शक्तिको दुरुपयोग गरेर प्रतिगामी कदममा लिप्त भएका ओलीको राजनीतिक भविष्य अँध्यारो छ भन्ने धेरैको बुझाइ छ । सर्वोच्चका पछिल्ला आदेशहरूले राष्ट्रिय राजनीतिमा ओलीको शक्तिलाई निकै कमजोर बनाउँदै लगेको छ । यसरी देशलाई अन्धकारमा धकेलेर जनताको मनमा बस्न सकिन्न भन्ने छिटोभन्दा छिटो बुझ्न सके, उनैलाई फाइदा हुने थियो । गोविन्द विक, बूढानीलकण्ठ१२, काठमाडौं"
रगत अभाव नहोस्,"रगत पाउन डोनरकै भर समाचारले मर्माहत बनायो । सामान्यतया अस्पतालहरूमा बिरामीका लागि रगत अभाव नै हुने भए पनि चाडपर्व तथा विपत्को समयमा अलि बढी नै समस्या देखिन्छ । रक्तदाताले रगत दिएर अरूलाई नयाँ जीवन प्रदान गरिरहेकाले यसलाई पुण्यको काम पनि मानिन्छ । विगत १० वर्षदेखि हामीले पनि इनरुवामा संस्थागत रूपमा रक्तदान गरी रेडक्रस धरान शाखालाई हस्तान्तरण गर्दै आएका छौं । तर, गत वर्षदेखि कोरोना महामारी सुरु भएसँगै अलमल्लमा परेका छौं । विश्व स्वास्थ्य संगठनले रगतबाट कोरोना सर्ने सम्भावना सौद्धान्तिक रूपमा मात्र हुन्छ भनेको छ, तर यसो भन्दै गर्दा रक्तदान गर्नुअघि पीसीआर टेस्ट गर्दा राम्रो हुने सुझाव पनि दिएको छ । रक्तदानसम्बन्धी उसले अघिल्लो वर्ष जारी गरेको निर्देशिकालाई आधार मानेर हामी पीसीआर टेस्टबिना रगत संकलन नगर्ने निचोडमा पुगेका थियौं । रक्तदान भैरहेको ठाउँमा बुझ्दा पीसीआर नगरी ज्वरो नापेको भरमा रगत संकलन गरेको जानकारी पाइयो । पीसीआर किटको ५० देखि १०० रुपैयाँ पर्ने भए पनि अस्पतालहरूले जाँच गरेको दुई हजार लिएर खुलेआम लुटिरहेकाले रक्तदान गर्न जाने सबैले पीसीआर गराउन सक्दैनन् । स्थानीय निकायबाट रक्तदान गर्ने संघसंस्थालाई पीसीआर गर्न सहयोग हुने हो भने, अझ प्रभावकारी हुने थियो ।रक्तदान गर्दा कमजोर भइन्छ, रगत सुक्छ भन्ने भ्रम कतिपयमा छ भने कैयौंले धार्मिक कारण पनि गर्न मान्दैनन् । तर, हिजोआज सचेतनाका कारण रक्तदाताहरू उल्लेखनीय रूपमा वृद्धि भएको देखिन्छ । हेपाटाइटिस, एचआईभी, क्षयरोगजस्ता घातक र सरुवा रोगको जोखिम पनि हुने भएकाले रक्तदाताहरूले समय समयमा रगत र अन्य परीक्षण गराउन जरुरी छ । उच्च रक्तचाप, सुगर र थाइराइड आदिको औषधि खाइरहेका व्यक्तिहरूलाई पनि रक्तदान नगर्न चिकित्सकहरू सुझाव दिन्छन् । लहलहैमा लागेर बिनापरीक्षण रक्तदान गर्दा बिरामीको जीवन संकटमा पर्न सक्छ । एकातिर रगतको अभावमा बिरामी छटपटिनुपरेको छ, अर्कातिर सञ्चय गरिएको रगत खेर गैरहेको छ । वडा अध्यक्ष कपदेखि राष्ट्रपति कपसम्मका नाममा लाखौं, करोडौंको फजुल खर्चका कार्यक्रम गरिन्छ तर रक्तदानजस्तो अति आवश्यक र जीवनदायी काममा गाउँपालिका, नगरपालिका तथा सरकारी निकायको खासै ध्यान जाँदैन । राज्यले रक्तदान र संकलनलाई प्रोत्साहन गर्दै रगत अभावले अनाहकमा कसैले ज्यान गुमाउनु नपरोस् भन्नेमा बढी चासो राखोस् भन्ने हाम्रो विनम्र अनुरोध छ । रोशन भट्टराई, इनरुवा३, सुनसरी"
वैदेशिक हस्तक्षेप : प्रोपगान्डा कि यथार्थ ?,"निष्कर्ष उपर्युक्त तथ्य र तथ्यांकका आधारमा वस्तुनिष्ठ विश्लेषण गर्दा, वैदेशिक हस्तक्षेप र चलखेल नेपालको भूराजनीतिक यथार्थ र अभिशप्त नियति भएको देखिन्छ । वैदेशिक हस्तक्षेप र भूराजनीतिक चलखेल हिजो पनि थियो, आज पनि छ र भोलि पनि रहनेछ । यस्तो अवाञ्छित हस्तक्षेप र चलखेल नियन्त्रण गरी राष्ट्रियता, राष्ट्रहित, राष्ट्रिय स्वार्थ, राष्ट्रिय स्वाधीनता र जनताको सार्वभौमिकताको संरक्षण गर्नु सरकार र राजनीतिक दलहरूको अनिवार्य राष्ट्रिय दायित्व र सर्वोच्च प्राथमिकता हो । तर सरकार र दलहरू उक्त कर्तव्यबाट च्युत हुँदै आएका छन् । यस्तो अभिशप्त नियतिबाट मुक्ति पाउन नेपालको अन्तर्राष्ट्रिय सम्बन्ध, विदेशनीति र कूटनीतिबारे मौलिक रूपमा पुनरवलोकन गर्नुपर्ने उपयुक्त घडी आएको छ । के सरकार र राजनीतिक दलहरू उक्त अपरिहार्य राष्ट्रिय दायित्वलाई आत्मसात् गरी वैदेशिक हस्तक्षेप नियन्त्रण गर्न सफल होलान् ?"
कांग्रेस महाधिवेशनको दृश्यावली,"अघिल्लो साता, असार ४ गते, नेपाली कांग्रेसका सभापति शेरबहादुर देउवाले भदौ १६ देखि १९ गतेसम्म सम्पन्न हुने भनिएको नेपाली कांग्रेसको चौधौं महाधिवेशनमा महासमिति प्रतिनिधि रहेका विभिन्न प्रदेशका मित्रहरूसँग भेटघाट गर्दै आफू एक पटक फेरि सभापतिको उम्मेदवार हुने बताए । उनी सभापतिको चुनाव एक पटक फेरि लड्न चाहन्छन् भन्ने त जगजाहेर भैसकेको थियो तर स्वयं उनले नै आफ्नो उम्मेदवारीको स्पष्ट रेखा यसरी सार्वजनिक गरेका थिएनन् । उनले प्रदेश १ का ज्ञानेन्द्र कार्की, सीता गुरुङ र मीन विश्वकर्मासँग भने, म सभापतिको चुनाव लड्छु । तपाईंहरू तयारीमा लाग्नुस् । विमल पनि लड्छन्, म पनि लड्छु । देउवाको घोषणाले कसैलाई आश्चर्यमा पारेन । उनीबाट पार्टीको भविष्य वा उनको आफ्नै भविष्यप्रति स्पष्ट चेतनाको अपेक्षा कसैले गरेको थिएन । सभापति देउवाको यो घोषणालगत्तै, पार्टीका उपसभापति तथा लामो समयदेखि उनका विश्वस्त सहयोगी रहेका विमलेन्द्र निधिले प्रतिवादमा भनेका थिए, मैले चौधौं महाधिवेशनमा सभापतिको उम्मेदवार हुने मेरो आशय तपाईंलाई पहिले नै बताएको थिएँ । यसको तपाईंलाई सम्झना होला । म त अझ सभापति पदमा तपाईंको समर्थन लिएर चुनाव लड्न चाहन्थें । विमलेन्द्रले एक्कासि चुनाव लड्ने निर्णय गरेका थिएनन् । उनले तेह्रौं महाधिवेशनका समयमा देउवालाई आफ्नो निर्णय बताइसकेका थिए । उनको तर्क थियो, चौधौं अधिवेशनमा सभापतिको चुनाव नलड्ने हो भने उमेरको हिसाबले पन्ध्रौं अधिवेशनको चुनाव ढिलो हुन्छ ।जुन परिवेश र परिस्थितिमा विमलेन्द्रले चौधौं महाधिवेशनमा आफू सभापति पदमा चुनाव लड्ने बताएका थिए, त्यसलाई पूरै बिर्सिएर देउवाले निकै रूखो स्वरमा जवाफ दिएका थिए, चुनाव लड्ने अधिकार तपाईंको पनि छ । लड्नुस् ।विमलेन्द्र निधिका लागि सभापति देउवाको यो व्यवहार अनपेक्षित थिएन । उनले यो पूरै घटनालाई सहज रूपमा लिएका थिए । सभापतिमा उम्मेदवारीको घोषणा गरेपछि उनको आत्मविश्वास बढेको देखिन्थ्यो । शुक्रबार उनका लागि दुई प्रकारले उत्साहवर्द्धक साबित भयो । पहिलो त उनले आफ्ना समकालीन मित्रहरू बीपी कोइरालाका कान्छा सुपुत्र शशांक कोइराला र गणेशमान सिंहका कान्छा सुपुत्र प्रकाशमान सिंहलाई आफ्नो विवाहोत्सवको वर्षगाँठका अवसरमा दिवाभोजमा बोलाएका थिए । विमलेन्द्र स्वयं महेन्द्रनारायण निधिका कान्छा सुपुत्र हुन् । शुक्रबार अपराह्न उनले नेपाली कांग्रेसका नौ जना युवा नेतासँग छलफल गरे । नेपाली राजनीतिका तीन महारथीका तीन सुपुत्रको यो भेटघाट अराजनीतिक थिएन । त्यो अवसरमा उनीहरूले कोभिडका बारे सरकारी अकर्मण्यताप्रति चिन्ता व्यक्त गरे । खास गरेर, सरकारले भ्याक्सिनको जोहो गर्न नसकेकामा तीनै नेता आक्रोशित थिए । सिन्धुपाल्चोकमा उद्धार र राहतको गति तीव्र पार्न उनीहरूले माग गरे । आगामी निर्वाचनमा कसरी अघि बढ्ने भन्ने विषयमा पनि उनीहरूले आफ्नो राय प्रकट गरेका थिए । देउवा विपक्षी गठबन्धनका नेता भएको नाताले सरकार प्रमुख भएको अवस्थामा सरकारको सुसञ्चालनका बारे पनि उनीहरूका बीच विचारविमर्श भएको थियो । भदौ १६ का लागि तय गरिएको पार्टीको महाधिवेशन छलफलको अर्को विषय थियो ।पूर्वसांसद चन्द्र भण्डारीको संयोजनमा अपराह्न आयोजित भेटघाटमा युवा नेताहरू गगन थापा, दीपक गिरि, धनराज गुरुङ, प्रदीप पौडेल, बद्री पाण्डे, गुरु घिमिरे, जीवन परियार र सरिता प्रसाईंसँग विमलेन्द्रले विभिन्न विषयमा छलफल गरे । छलफलमा उपस्थित एक सहभागीका अनुसार, विमलेन्द्रको आत्मविश्वास निकै दह्रो देखियो । विमलेन्द्रको भनाइ थियो चुनाव जित्नका लागि आफ्नो टिम मात्रै भएर पुग्दैन, यसका लागि विस्तारित टिम बनाउनुपर्छ । सबै क्षेत्र र समूहका मतदातालाई आकर्षित गर्न सक्ने व्यावहारिक कार्यक्रम पार्टीका लागि आवश्यक रहेको उनको भनाइ थियो । युवा नेताहरूले उनको उम्मेदवारीलाई पुस्तान्तरण तर्फको गहकिलो पाइला भनेर प्रशंसा गरेका थिए । कांग्रेसले स्वाभाविक रूपले सभापति बनाउन सक्यो भने पार्टीको साख बढ्नेमा सबैको सहमति थियो । यसका लागि युवा साथीहरूले केके गर्न सक्छन्, त्यसैका आधारमा पार्टीलाई मजबुत बनाउन जुट्नुपर्ने सहमति वार्ताको महत्त्वपूर्ण पाटो थियो ।नेपाली कांग्रेसको सभापति पदमा प्रतिस्पर्धा गर्ने विमलेन्द्र एक्लै होइनन् । प्रकाशमान र शशांकले निकै अघि नै सभापतिको चुनाव लड्ने इच्छा व्यक्त गरिसकेका छन् । सर्वाधिक मत पाएर कांग्रेस कार्यसमितिमा चुनिएका शेखर कोइरालाले सभापति पदमा आफ्नो उम्मेदवारीको घोषणा निकै पहिले गरेका हुन् । त्यति बेला सभापतिमा लड्ने औपचारिक घोषणा गर्ने उनी सायद पहिलो नै थिए । पछिल्लो समयमा, गोपालमान श्रेष्ठ र सुजाता कोइरालाले पनि सभापति पदमा उम्मेदवारीको घोषणा गरेका छन् । वरिष्ठ नेता रामचन्द्र पौडेलले आफ्नो उम्मेदवारीका बारे औपचारिक केही बताएका छैनन् ।कांग्रेसका युवा नेताहरूले देउवा र पौडेललाई सभापति पदमा उठ्न नदिन बाध्यात्मक परिस्थिति खडा गर्ने संकेत गरेका छन् । त्यसको अर्थ, ती दुवै नेतालाई सभापतिको चुनावमा भाग लिन नदिने हिसाबले एक्ल्याउने हो । युवा नेताहरूको आग्रह र अनुरोधले सभापति पदमा चुनाव नलड्ने हिसाबले देउवा र पौडेलको मन पगाल्न सक्छ कि सक्दैन ? यो मुख्य कुरा हो । सक्रिय कार्यकर्ताहरूको यस्तो आग्रह नेताहरूका लागि बाध्यकारी हुनुपर्ने हो । त्यो हुन्छ कि हुँदैन, यसै भन्न सकिँदैन । तर, यो कार्यले नेताहरूलाई आफ्नै कार्यकर्ताबाट एक्ल्याउँछ । यस्तो अवस्था आयो भने बयोवृद्ध नेताद्वय पौडेल र देउवाका लागि निकै कष्टकर हुने देखिन्छ ।अहिले सभापति देउवा प्रतिपक्षी दलहरूको गठबन्धनका नेता छन् । उनको काँधमा निकै ठूलो दायित्व आएको छ । अहिलेसम्मको पर्यवेक्षणमा देउवा नेतृत्वको गठबन्धन वर्तमान सरकारको विकल्पका रूपमा आउने सम्भावना प्रबल देखिन्छ । त्यसो भयो भने देउवाका लागि पार्टीको बागडोर सम्हाल्नु कठिन हुनेछ । किनभने, पार्टीमा महाधिवेशनसँग सम्बन्धित धेरै काम बाँकी छन् । मुख्यतः क्रियाशील सदस्यहरूको छानबिन नै भएको छैन । यस्तो स्थिति आएमा पार्टीको अधिवेशन स्थगित गर्ने उपायहरूको खोजी हुनेछ । नेपाली कांग्रेस संवैधानिक र कानुनी त्रुटिका बीच पार्टी सञ्चालन गर्ने एउटा मात्रै पार्टी होइन । एमाले, माओवादी केन्द्र र अन्य पार्टीबाट समेत यस्ता त्रुटि भएका छन् । यी त्रुटिहरूको निदानका लागि कानुनमा संशोधन मुख्य आवश्यकता हो । प्रतिपक्षी गठबन्धन सरकारमा गएपछि यस्तो संशोधन हुनेछ । किनभने, यो नेपाली कांग्रेसको मात्रै नभएर सर्वदलीय आवश्यकता हो । ऐनकानुनमा यस्तो संशोधनले दलहरूको आयु तत्कालका लागि लम्बिइहाल्ने राय कानुनविद्हरूको छ । यो भन्न अलिकति पनि संकोच मान्नुपर्दैन, नेपाली कांग्रेस अत्यन्त अलोकतान्त्रिक हिसाबले चलिरहेको छ । सभापति नै पार्टी, पार्टी नै सभापति को हिसाबले चलिरहेको छ यो पार्टी । राजनीतिको लक्ष्य सत्ता र पदप्राप्ति मात्रै होइन । सुखसुविधा, गाडीघोडा, महत्त्वपूर्ण ठाउँमा आफ्ना मानिसको नियुक्ति, विदेश भ्रमण सत्ताका अनेक रूपमध्ये केही हुन् । सत्ताले गर्ने नियुक्तिहरूमा प्रधानमन्त्री, विपक्षी नेता, प्रधान न्यायाधीशको भाग तोकिन्छ । यो नै हो सत्तासुख । नेपाली कांग्रेसको सभापतिको पद पनि संघर्षको भन्दा सत्ता र सुविधाकै राजनीति हो ।विद्वान्हरू अहिले देशमा चलेको राजनीतिक व्यवस्थालाई संसदीय व्यवस्था भन्दैनन् । बेलायतको व्यवस्था संसदीय हो, हाम्रो होइन । मात्रै कागजमा संसदीय लेखिएको व्यवस्थालाई संसदीय भन्न मिल्दैन । संसदीय व्यवस्थाको प्रामाणिकता र इमानदारीका लागि सञ्चारदेखि न्यायालयसम्म यो व्यवस्था घनीभूत भएर छाउनुपर्छ । हामी अहिले एउटा युगको अन्त्यमा आइपुगेका छौं । हामीकहाँ नयाँ युगको सुरुआत हुँदै छ । हामी अहिले जुन व्यवस्थालाई स्वीकार गरेर हिँडेका छौं, यो हाम्रो व्यवस्था होइन । यसबारे नेपाली कांग्रेसभित्र ठूलो अनभिज्ञता छ । यो पार्टीका स्थानीय तहका महत्त्वपूर्ण नेताहरूको अनभिज्ञता हटाउने पहिलो काम गर्नुपर्छ, नेतृत्वले । स्थानीय शक्तिलाई बढीभन्दा बढी बलियो नबनाउने हो भने जनताको व्यवस्था बलियो हुन सक्दैन ।"
सीमामा डुबान,"कोरोना कहरकै बीच यस वर्षको मनसुन नेपाल भित्रिइसकेको छ । मनसुनी वर्षा प्रकृतिको नियम भए पनि, नेपालको कमजोर भौगोलिक तथा भौगर्भिक अवस्था र भारतको उच्च बाँधका कारण हरेक वर्षझैं यो पटक पनि पहाडमा पहिरो र तराईमा डुबानको खतरा छ । भारतसँग सिमाना जोडिएको तराई क्षेत्र प्रत्येक असारदेखि असोजसम्म डुबानको चपेटामा पर्दै आएको सर्वविदितै छ । सरसरर्ती हेर्दा डुबान प्राकृतिक विपत्ति देखिए पनि यसको कारक तत्त्व मानवनिर्मित संरचना नै हुन् । तर, नेपाल आफैंले निर्माण गरेको संरचनाका कारण नेपाली भूमि डुबानमा पर्ने गरेको भने होइन । भारतसँग सीमा जोडिएको क्षेत्रमा भारतले एकतर्फी रूपमा बनाएको बाँध, पाइलट च्यानल, अग्ला सडक, ब्यारेज र पानीको निकासमा पुर्याएको अवरोधका कारण सीमावर्ती नेपाली भूमि डुबानमा पर्दै आएको छ र यस वर्ष पनि पर्ने निश्चतप्रायः छ ।यस विषयमा संघ, प्रदेश र स्थानीय निकायसमेत जानकार हुन्छन् । बाढीपहिरो जोखिमको पूर्वतयारी, उद्धार तथा राहत वितरणका लागि ठोस योजना र समन्वय अनि भारतसँग कूटनीतिक संवाद हुन नसक्दा हरेक वर्ष नागरिकले ठूलो सास्ती खेप्नुपरिरहेको छ । विश्वमा बाढीपहिरोको जोखिमका दृष्टिले नेपाल तीसौं स्थानमा पर्छ । यद्यपि नेपालभारत सीमाका नेपाली भूभाग डुबानमा परेपछि मात्र सरकारदेखि जनतासम्म जाग्ने गरेका तीतो सत्य हाम्रासामु छर्लंग छ । डुबान र कटान समस्या दलहरूको चुनावी नारामै सीमित छ । जब ती चुनाव जितेर सरकार हाँक्न थाल्छन्, तब यसलाई बोध गर्न सक्दैनन् । हरेक वर्ष नेपालीले यो चुनौती सामना गरिरहनुको पछाडिको एउटा कारण यो पनि हो । सत्तारूढ तथा विपक्षी दलहरूले सीमा विवादसँग जोडिएका यस्ता विषयका सम्बन्धमा केही कागजी निर्णय गरेका छन्, तर जोखिमयुक्त भेगका नागरिकले अनुभूत गर्ने ठोस योजना उनीहरूसँग छैन । सीमासँग सम्बन्धित समस्या समाधान नेपाल एक्लैले चाहेर हुँदैन । धनजनको ठूलो क्षति हुनुअगावै कूटनीतिक तवरबाटै भारत सरकारसँग सघन वार्ता र छलफलबाट निकास खोजिनुपर्छ ।नदीको प्राकृतिक बहावलाई कुनै देशले अवरोध गर्न नहुने विषयमा नेपाल तथा भारतले विश्वसामु विभिन्न सन्धि, महासन्धि र अनुबन्धमार्फत प्रतिबद्धता जाहेर गरेका छन् । यी महासन्धिहरूलाई अन्तर्राष्ट्रिय कानुनकै रूपमा लिइने गरिन्छ । इन्टरनेसनल बाउन्ड्री ट्रिटी एक्ट, १९९०, हेल्सिन्की रुल्स अन द युजर्स अफ द वाटर्स अफ इन्टरनेसनल रिभर्स, १९६६ र यूएन कन्भेन्सन अन द ल अफ द नन नेभिगेसनल युजर्स अफ इन्टरनेसनल वाटर कोर्सेस, १९९७ सन्धिले नदीनालाको प्राकृतिक बहावमा अवरोध पैदा हुने गरी सिमानाबाट १२ किलोमिटर तल र माथि कुनै पनि देशले बाँध, तटबन्धलगायतका संरचना बनाउन निषेध गरेको छ । तर, नेपालको कमजोर कूटनीतिक अभ्यासका कारण अन्तर्राष्ट्रिय कानुनको प्रतिकूल हुने गरी बनाइएका यस्ता संरचनाबारे नेपालले भारतसँग ठोस वार्ता गर्न सकेको छैन । भारतले बनाएको बाँध मात्र नेपालको तराई क्षेत्र डुबानको कारण भने होइन । तराईमा आउने बाढीमा चुरे दोहन तथा खोलानदीका किनारमा अत्यधिक गिट्टीबालुवा संकलन पनि उत्तिकै जिम्मेवार छ । तराईमधेसको जीवनको प्रमुख आधारै चुरे हो । वर्षाको पानी तराईमधेसका गाउँघरमा पस्नुको एउटा कारण चुरे विनाश हो । बाढीपहिरोका अन्य कारण व्यवस्थित बस्ती विकास र जमिनको उपयोग नीति नहुनु पनि हो । विकास निर्माणका काम गर्दा वातावरण प्रभाव मूल्यांकनलाई त्यति ध्यान दिएको पाइँदैन । बर्सेनि भोग्नुपर्ने बाढीपहिरोको क्षति कम गर्ने हो भने, भारतसँग कूटनीतिक संवाद गर्ने, नदीजन्य अन्तर्राष्ट्रिय कानुनको परिपालनामा जोड दिने, चुरेको अत्यधिक दोहनलाई रोक्ने, व्यवस्थित बसोबासका साथै भू उपयोग नीति लागू गरी वातावरण मूल्यांकनबिना पहाडी क्षेत्रमा सडक बनाउन रोक्नेजस्ता काम तत्काल गर्नुपर्छ । बाढीपहिरोमा अन्य प्रकोपमा जस्तै उद्धार, सहायता र पुनर्निर्माण स्वाभाविक प्रक्रिया हुन् । यीभन्दा महत्त्वपूर्ण अर्को पक्ष हो जोखिम न्यूनीकरणका लागि आकस्मिक उद्धार र सहायतामा खटिने सुरक्षाकर्मी र स्वयंसेवीहरूको परिचालन । तसर्थ यस्ता जनशक्तिलाई विशेष तालिम दिने योजना पनि प्राथमिकतामा पर्नुपर्छ ।"
चौघेरामा लोकतन्त्र,"संविधान कार्यान्वयनका लागि जनताले एउटा दललाई प्रचण्ड बहुमत दिई भोलिको राष्ट्रको दिशानिर्देश गर्नुपर्ने कार्यभार सुम्पेका थिए । स्पष्ट गन्तव्यसहितको यात्राको थालनी हुन्छ भन्ने अपेक्षा थियो । दुर्भाग्य, प्रधानमन्त्री खड्गप्रसाद शर्मा ओलीले जनताको कुनै अपेक्षालाई सम्बोधन गर्न सकेनन् । एक त संविधान निर्माणका क्रममै कतिपय लोकतान्त्रिक मान्यताहरूलाई कुल्चिने काम भयो, नाम संविधानसभाको भए पनि लेखन मूलतः नेपथ्यनिर्देशित थियो । यसले गर्दा कतिपय असंगति र विरोधाभास भेटिन्छन् नै, सँगै कार्यान्वयनको जिम्मेवारी पाएको सरकार स्वयंका मनोगत तर्क र तदारुकताले न्यूनतम संवैधानिक सिद्धान्तसँग मेल नखाने र केही विरोधाभासपूर्ण एवं अप्रगतिशील प्रावधानहरूको टुसा पलाउन थाले जसलाई कहिले न्यायिक त कहिले नागरिक हस्तक्षेपले नियमित गरिरहनुपर्यो ।राष्ट्रिय चाहना र आकांक्षालाई संविधानमा प्रतिविम्बित गर्न सक्नुपर्थ्यो, त्यो नभए त्यस क्रममा देखिएका रिक्ततालाई कार्यान्वयनका क्रममा पुर्दै जानुपर्थ्यो । कार्यान्वयनको अगुवाइ गर्नेले विविध विचारधारा र विविधताबीच सर्वस्वीकृत एकताको आधार निर्माण गर्दै जानुपर्थ्यो । संविधान निर्माणका लागि आधारभूमि खडा गरेको सोह्रबुँदे सहमतिकै अंशियार दलहरू माओवादी, कांग्रेस र एमालेभित्रकै माधवझलनाथ समूह सरकारले दिन चाहेको संविधानको अर्थ र अभिप्रायप्रति यतिखेर घोर विमति मुखर गरेको छ । ओलीको कार्यले आममानिसलाई संविधानप्रति निराश बनाउने मात्र नभई संविधानमाथिकै आस्था र विश्वासमा समेत प्रतिकूल असर पारिरहेको छ ।जनप्रतिनिधिहरूको स्रोत जनता हुने र जनताबाटै उनीहरूले लोकप्रिय जनादेश प्राप्त गर्ने हुँदा यस्ता व्यक्ति र निकाय जनताप्रति उत्तरदायी हुने गर्छन् । तर न्यायपालिकाको म्यान्डेट र अख्तियारीको स्रोत जनता नभई राज्यको संविधान र कानुन हुन्छ । त्यसैले न्यायपालिका जनताप्रतिभन्दा संविधान र कानुनप्रति उत्तरदायी हुनुपर्ने विधिशास्त्रको मान्यता छ । ऐतिहासिक संविधान निर्माणको गर्भबाट जन्मिएको यो कार्यान्वयनमुखी संक्रमणकालको सुखद अन्त्यका लागि जनआन्दोलन र तत्पश्चात् उठेका पहिचानका आन्दोलनहरूका समयमा प्रकट भएको भावनाअनुरूपको समाधान आधारभूत सर्त थियो । तर ओली नेतृत्वको चुनावी सफलतापछि एकथरी नागरिक समाजले प्रधानमन्त्री कार्यालयलाई शक्तिशाली बनाउने व्यूहरचनामा मलजल हाल्न थाल्यो । यसले गर्दा ओलीमा सत्ताभोक चुलिँदै आयो । उनले विभिन्न निहुँमा मन्त्रालय, सुरक्षा निकाय, विश्वविद्यालय, प्रेस, मानव अधिकार र सार्वजनिक संस्थाहरूको कार्यक्षेत्रमा अतिक्रमण र संश्लेषण गर्न थाले । उनमा शासन प्रणालीमाथि नै अविश्वास देखिन थाल्यो । उनी राज्यका संयन्त्रहरूलाई कठपुतलीकरण गर्नमा व्यस्त र मस्त रहे । उनको दरबारका विदुरहरूसमेत कालान्तरमा शकुनि र भीष्म पितामहमा रूपान्तरित हुँदै आए । ओलीमा अवतारी पुरुष बन्ने महत्त्वाकांक्षा बढाउनमा कांग्रेस र माओवादी पनि कम जिम्मेवार छैनन् । चुलिँदो महत्त्वाकांक्षाले गर्दा उनले राज्यका सबै अंगमा सेटिङ गर्न भ्याए । प्रचण्डको गनगनलाई एकछिन थाती राखौं, शेरबहादुर देउवाले समेत उनको महत्त्वाकांक्षाको सवारी चलाउनुलाई नै विपक्षको धर्म ठाने । शक्तिको केन्द्रीकरण र संरचनागत नियन्त्रण गर्नु भनेको संविधानको अन्तरधाराको खिलाफ रहनु हो भन्ने पक्षलाई लामो कालसम्म उपेक्षा गरियो ।संविधान कार्यान्वयन कुनै सोलोडोलो वस्तु होइन, विभिन्न मुद्दाको सम्बोधनबाट कार्यान्वयन प्रक्रियालाई संस्थागत गर्दै त्यसलाई निश्चित गति र मति दिने प्रक्रिया हो । अगाडिको बाटाका तगाराहरू जोखिमका सूचक हुन्, जसलाई पन्छाएर मात्र उम्किन सकिनेछैन । सीके राउत र विप्लव होऊन् वा महन्थ ठाकुर, तिनलाई आफ्नो पछाडि खडा गर्दैमा त्यस्ता तगाराहरू कसरी कम हुन्छन् र ? बरु निर्वाचित सत्ता शक्तिको प्राप्ति र सञ्चयमा बढी केन्द्रित हुनु आफैंमा बलिया तगारा हुन् । समाजको तीव्र अग्रगामी रूपान्तरणको अभिभारा मुख्यतः प्रमुख कार्यकारीको हो । ओली त नेपालको वर्चस्वशाली वर्गका मानस खिलाडी हुन् । त्यसैले उनको उदयगाथा वर्चस्वशाली वृत्तकाहरूले डोलेझैं उनको पाल्कीलाई काँध थापिरहनुको इतिहास हो ।नेपाली राजनीतिबारे भुइँतहमा एक खालको गहिरो बुझाइ छ जो जसले जतिसुकै चर्का कुरा गरे पनि हरेक नेताको जरा खोतल्यो भने तिनले दिल्लीबाट खादपानी पाइरहेकै भेटिन्छ । भारतविरोधी बयान दिनेहरू नै प्रकारान्तरमा उसकै औजार बनिरहेका हुन्छन् । उसो त सुरुआतमा राष्ट्रवादी घोष र महेन्द्रमालाको पुनर्पाठका कारण ओलीमा त्यो वर्गले ठूलो सम्भावना देखेको थियो । नेपाली सत्ता समाज भनेको प्रगतिशीलताको खोलमा यथास्थितिको मोटो सिरक ओढेर सुतिरहेको खाँट्टी समाज हो जसले टाठाबाठा परजीवीहरूको एउटा वर्गलाई जन्माएर हुर्काउँदै आएको छ । पछिल्लो समय दिल्ली संस्थापनको आशीर्वादका लागि ओलीले सहजीकरण गर्न थाल्नुलाई राज्यकै अंगहरूले त्यति साह्रो रुचाएनन् । अनि ओलीले एकै पटक भारतीय संस्थापन र नेपाली वर्चस्वशाली वृत्तकाहरूलाई रिझाउने उपक्रम थाले । यसमाथि सिंहदरबारमा मधेसीहरूको ऐतिहासिक उपस्थिति वर्चस्वशाली नेपाली डोलेहरूलाई सहिनसक्नु भयो । ओली सत्तामा आइरहेको परकम्प त्यसैको उत्पत्ति हो ।सर्वोच्च अदालतले मन्त्रिपरिषद् विस्तारसम्बन्धी मुद्दामा अन्तरिम आदेश जारी गर्दै कार्यकारी शक्तिले आफूले गर्ने हर कदममा संवैधानिक सीमाको ख्याल गर्नुपर्ने सन्देश दिएको छ । कतिपयले अदालतको यो आदेशले प्रधानमन्त्री ओलीलाई संविधानको शक्ति थाहा पाउन बाध्य पार्ने बताउने गरे पनि मूलतः यो उनलाई निष्प्रभावी बनाउने खेल हो । ओली सरकारको सोच र शैली लोकतान्त्रिक पद्धति र प्रणाली विकासका लागि घातक सिद्ध देखियो र त्यसबाट उन्मुक्तिका लागि विपक्षी मोर्चाले अदालत गुहारेको छ । यो राजनीतिक गुहारका आफ्नै सीमा र संकट भए पनि यसप्रति गहन विमर्श हुन सकिरहेको छैन, जसले गर्दा लोकतन्त्रको चौघेरा कोरिँदै छ ।राजनीतिक घर्षण यस्तै रहिरहे दलहरूको आन्तरिक जीवनमा दैनिक रूपमै अदालतले प्रवेश पाउँछ । न्याय क्षेत्रमा न्यायिक सक्रियतावाद (जुडिसियल एक्टिभिज्म) र न्यायिक लोकरिझ्याइँ जुडिसियल पपुलिज्म) भन्ने विमर्श विश्वभरि नै चलेको छ । भीडले जस्तो मनोविज्ञान निर्माण गर्छ, त्यसलाई न्यायिक प्रक्रियाका माध्यमले आत्मवरण गरिन्छ । यस्तोमा कतिपय बेला न्यायिक तन्त्र एलिटहरूले कृत्रिम रूपमा बनाएका संकथनहरूको माकुरेजालोमा फस्न पुग्छ । यही रीत रहिरहने हो भने अर्को खिलराज को अवतरण हुन बेर छैन भन्ने आशंका भुइँतहमा व्याप्त छ । हो, संविधानमा असंगति र विरोधाभासहरू छन्Ù कतिपय कुरा अमूर्त छन्Ù कतिपय शब्द र दफाहरू व्याख्याको पर्खाइमा छन् । नागरिक अधिकारको संरक्षण गर्न र समाजमा न्यायप्रति भरोसा बढाउन कतिपय अवस्थामा न्यायपालिकाद्वारा सक्रिय भूमिका निर्वाह पनि गरिन्छ । न्यायपालिकाले राज्यका अन्य दुई अंगलाई तिनको संवैधानिक कर्तव्य निर्वहनका लागि बाध्य पार्नुपर्छ नै । तर, यही प्रक्रियामा न्यायिक अतिक्रमण (जुडिसियल ओभररिच) हुन सक्छ र अदालतले अर्काको स्पेसमा खेल्न खोज्छ ।अदालतलाई कुनै सेटिङका कारण सरकारले कठपुतली बनाउन खोज्नु जति अस्वीकार्य छ, त्यति नै अपाच्य कुनै न्यायाधीशले आफूलाई सरकार ठान्ने मानस राख्नु हुन्छ । निहित स्वार्थहरूलाई पोषित गर्ने वा राजनीतिक रिक्ततामा आफू कार्यकारी बन्ने अभीष्ट राख्ने संकेत न्यायतन्त्रमा देखिए, त्यसको आलोचना गर्नैपर्छ । अदालतले आफ्नो वैधता स्थापित गर्न पनि न्यायिक सक्रियता देखाउने गर्छ । सरकारको भूमिकाबाट निराश भइसकेका जनताले यदाकदा अदालतबाट हस्तक्षेपको आशा राख्छन् । जगजाहेर छ, संविधानको सफलताका लागि नागरिक आवाजको सम्मान प्रमुख सर्त हो ।छरछिमेकमै प्रशस्त उदाहरण छन्, जहाँ राजनीतिक शक्ति विभाजित हुँदा, अन्तरघर्षण अनैतिक बन्न थाल्दा अदालत र सेनाले शक्तिको महत्त्वाकांक्षा राखी सत्ताभोकको नाङ्गो प्रदर्शन गरेका छन् । राजनीति जहिले पनि नागरिक नेतृत्वमै रहनुपर्छ । अदालत र सेना आफ्नै सीमारेखामा बसिरहून् भन्नका लागि राजनीतिक दलहरू चनाखो हुनैपर्छ । निर्वाचित नेतृत्व अधिनायक बन्न थाले त्यसलाई जमिनमा फर्काउन सकिन्छ । त्यो दिशामा नागरिक निगरानी काफी भएन भने अहिलेको संवैधानिक लुकामारी अर्को उथलपुथलको तयारी बन्न बेर छैन । नागरिक निगरानीको अभावमा वर्तमान संविधान कार्यान्वयनको संक्रमणकाल २००७ सालजस्तो असफल र २०४६ सालको जस्तो अपांग हुने अवस्था पनि आउन सक्छ ।"
धुलिखेलको कोरोना लक्षित बजेट,"काभ्रे (कास) धुलिखेल नगरपालिकाले कोरोना संक्रमण नियन्त्रण र रोकथाम लक्षित स्वास्थ्य कार्यक्रमलाई प्राथमिकता दिएर बजेट ल्याएको छ । कोरोनाको दोस्रो लहरमा अक्सिजन प्लान्टलगायतका पूर्वाधारको अभाव झेलेको नगरले प्रत्येक स्वास्थ्य संस्थामा अक्सिजनको सुविधासहित २२ शय्या व्यवस्था गर्ने कार्यक्रम तय गरेको छ । कोरोना संक्रमण लामो समय रहने र विभिन्न लहरमा आउने देखियो, नगर प्रमुख अशोककुमार व्याञ्जु श्रेष्ठले भने, फेरि संक्रमण देखिए सो समयमा अक्सिजनलगायतका पूर्वाधार कम नहोस् भनेर नगरको नीति तथा कार्यक्रममा समेटेका हौं । आगामी वर्षभित्र सबै नगरवासीलाई कोरोनाविरुद्धको खोप उपलब्ध गराउन अधिकतम प्रयत्न गर्ने नगरले जनाएको छ । बजेटमा स्वास्थ्य, खानेपानी, रोजगारी सिर्जना, उद्यमशीलता विकास गरी गरिबी निवारण, पर्यटन पूर्वाधारलगायतका कार्यक्रमलाई प्राथमिकता दिएको श्रेष्ठले बताए । नगरको नवौं अधिवेशनमा उनले आगामी आवका लागि १ अर्ब १५ करोड १५ लाख रुपैयाँको बजेट प्रस्तुत गरेका थिए ।"
एमालेको विवादले प्रदेशसभा बैठक अनिश्चित,"(मकवानपुर)  सत्तारूढ दल नेकपा (एमाले) भित्रै बजेटको बाँडफाँटलाई लिएर मतभेद भएपछि वाग्मती प्रदेशसभा बैठक बस्न सकेको छैन । गत असार १ मा आगामी आर्थिक वर्ष २०७८७९ को बजेट प्रस्तुत गरेसँगै प्रदेशसभा बैठक अनिश्चित समयका लागि स्थगन गरिएको थियो । सरकारले बजेट बाँडफाँट विवरण पुस्तिका (रातो किताब) प्रदेशसभा सदस्यहरूलाई उपलब्ध नगराउँदा अझै प्रदेशसभा बैठकको मिति टुंगो लागेको छैन । बैठक अनिश्चित हुँदा बजेटमाथि छलफल पनि रोकिएको छ ।बजेटको विषयमा पार्टीभित्र पूर्ण रूपमा सहमति भइसकेको छैन । हामीले बजेटलाई न्यायोचित रूपमा वितरण गर्नुपर्छ भनेका छौं, पूर्वउद्योग, पर्यटन, वन तथा वातावरणमन्त्री अरुण नेपालले भने, बजेटले आजको समस्या सम्बोधन गर्नुपर्छ भन्ने हाम्रो माग हो । अब यो विषय पार्टीको संस्थापन पक्षको हातमा छ । एमालेको खनालनेपाल समूहनिकट नेपालले केही विषयमा सहमति भए पनि बजेट वितरणका धेरै विषयमा सहमति हुन बाँकी रहेको बताए । पार्टीभित्रको आन्तरिक छलफलपश्चात् निष्कर्षमा पुगिने उनको भनाइ छ ।प्रदेश सरकारले चालु वर्षको तुलनामा करिब १० प्रतिशतले आकार वृद्धि गर्दै आगामी आवका लागि ५७ अर्ब ७२ करोड ९ लाख २७ हजार रुपैयाँको बजेट ल्याएको थियो । बजेटमा भौगोलिक सन्तुलन कायम गरेको र पहुँचका आधारमा वितरण नगरिएको आर्थिक मामिला तथा योजनामन्त्री कैलशाप्रसाद ढुंगेलले दाबी गरे पनि एमालेभित्रकै खनालनेपाल समूहका सांसदहरू भने सरकारसँग रुष्ट छन् । अबन्डाका रूपमा धेरै रकम राखेर सरकारले मनलाग्दी बजेट चलाउन खोजेको उनीहरूको आरोप छ ।आगामी आवको नीति तथा कार्यक्रम प्रदेशसभाबाट बहुमतले पास गरेपछि हौसिएर बजेट ल्याएको डोरमणि पौडेल नेतृत्वको सरकार खनालनेपाल समूहका केही मागहरू सम्बोधन गरेर अगाडि बढ्न खोजेको थियो । हाम्रा केही माग मात्र सम्बोधन गरेर अगाडि बढ्ने तयारीमा उहाँहरू हुनुहुन्थ्यो । तर बजेट फेल हुने देखिएपछि उहाँहरू रोकिनु भएको छ, उक्त समूहका अर्का एक नेताले भने, प्रतिपक्षी दलसमेत बजेट फेल गराउने कसरतमा जुटिरहेका छन् ।प्रतिपक्षी दलहरूले नीति तथा कार्यक्रम फेल गराउन मोर्चाबन्दी गरे पनि प्रदेशसभामा एकल बहुमत रहेको एमाले एउटै कित्तामा उभिँदा असम्भव भएको हो । हाल १०९ सांसद रहेको प्रदेशसभामा एमालेका तर्फबाट सभामुखसहित ५६ जना छन् । प्रदेश सरकार गठन भएदेखि नै मुख्यमन्त्री पौडेलले असहयोग गरेको यसअघि खनालनेपाल समूहले पार्टी एकताका लागि सन्देश दिने भन्दै नीति तथा कार्यक्रम र बजेट निर्माणमा सहयोग गरेको थियो ।एमाले मुख्य सचेतक दीपक निरौलाले बजेटको विषयमा आफ्नो दलभित्र मतभेद नरहेको दाबी गरे । बजेट वितरणको विषयमा केही विवाद छैन । अहिले सिन्धुपाल्चोकमा आएको विपद् र स्थानीय तहहरू बजेट ल्याउने प्रक्रियामा रहेका कारण प्रदेशसभाको बैठक नराखिएको हो, उनले प्रदेशसभामा प्रतिनिधित्व गर्ने दलहरूकै सहमतिमा आगामी बैठक बोलाइने बताए । भौतिक पूर्वाधारमन्त्री रामेश्वर फुँयालले बजेट वितरण पुस्तिका सरकारले तयार गरिसकेको दाबी गरे । सदन चल्नु अगाडि सबै सांसदको हातहातमा रातो किताब पुग्नेछ । त्यसको तयारी सरकारले गरिसकेको छ । अहिले विपद्को समयमा सांसदहरू आफ्नो निर्वाचन क्षेत्रमै केन्द्रित हुनुपर्ने भएका कारण प्रदेशसभा बैठक नबसेको हो, उनले भने । सभामुख सानुकुमार श्रेष्ठले बजेट बाँडफाँट पुस्तिका सांसदहरूले प्राप्त गरेसँगै बैठक बोलाइने जनाए । गत वर्ष रातो किताब नहुँदा सदन अवरुद्धसमेत भएको थियो । त्यसकारण हामी रातो किताब सांसदहरूको हातमा परेपछि मात्र बैठक आह्वान गर्छौं, उनले बैठक आह्वान गर्ने विषयमा सत्तापक्ष र प्रतिपक्षी दलहरूसँग छलफल गरिरहेको पनि जानकारी दिए ।"
खाली हुँदै नमुना बस्ती,"(धादिङ)  ध्वजापताका फरफराइरहेका छन् । आकार र रङमा एकनासका घर भएको बस्ती चिटिक्क देखिन्छ । तर बस्ती पुग्दा कुनैकुनै घरमा मात्रै केही महिला र केटाकेटी मात्रै फेला पर्छन् । बाँकी सबै घरमा ताला लगाइएको छ । बिजुलीको मुख्य स्विच अफ गरिएको छ । कुखुरा र बाख्राका खोर खाली छन् । कतिपय घरका झ्यालहरूमा जस्तापाता ठोकेर बन्द गरिएको छ । समग्रमा बस्ती सुनसान छ । घर मात्रै चिटिक्क भएर के गर्नु ? श्रीमान्लाई दिनभर कमाइ गर्न अरू गाउँ नपठाई हुँदैन, रुबीभ्यालीको कपुरगाउँबाट भुवालेपानीको नमुना बस्तीमा आएर बसेकी ४२ वर्षीया सानुमाया तामाङले भनिन् ।सानुमायाका श्रीमान् गुमान तामाङ स्थानीयका मकै गोड्ने, खेत खन्ने, डकर्मी काम गरेर परिवारको गुजारा चलाउँछन् । जोखिमयुक्त बस्तीमा वृद्ध आमाबाबुलाई छोडेर नमुना बस्ती सरेका युवापुस्तालाई अहिले हातमुख जोर्न धौधौ छ । दाताहरूले सदरमुकाम छेउछाउ चिटिक्क परेका घर निर्माण गरिदिए पनि खेती गर्ने जग्गा र रोजगारीको अभावमा उनीहरूलाई दिनहुँ गुजाराकै समस्या भएको हो ।२०७२ वैशाखको भूकम्पले क्षतविक्षत पारेको उत्तरी धादिङको रुबीभ्यालीका स्थानीयलाई ज्वालामुखी४ भुवालेपानी र तल्लो आलेमा ५६ घरको नमुना बस्ती बनाई सारिएको थियो । भूकम्पले चारैतिर पहिरो गएको र जमिन चिरा परेर बसोबासका लागि उच्च जोखिमयुक्त बनेपछि यहाँ पुनःस्थापना गरिएका पीडितहरूले अहिले धमाधम नमुना बस्ती छाड्न थालेका छन् । करिब १६ महिनामा निर्माण गरिएको ढोलास्थित भुवालेपानीका २९ मध्ये ९ घरमा र तल्लो आलेका २७ मध्ये १३ घरमा मात्रै अहिले विस्थापित परिवार बसिरहेका छन् ।कोही परिवारका व्यक्ति वैदेशिक रोजगारीमा, कोही मनाङ, मुस्ताङमा जडीबुटी खोज्न र कतिपय पोखरा र काठमाडौंमा मजदुरी गरी बसेका छन् । कतिपय परिवार फेरि पुरानै गाउँ कपुरगाउँ र नेवियर नै फर्केका छन् । भूकम्प जाँदा यी बस्तीका ७५ मध्ये ६० घर ध्वस्त भएका थिए । चार जनाले ज्यान गुमाएका थिए । बस्तीको चारैतिर पहिरो गएर नाकाबन्दी जस्तै अवस्था थियो । बस्तीको तलमाथि सबैतिर चिराचिरा परेपछि भूगर्भर्विद्हरूले पनि मानवीय बस्ती बसाल्न नमिल्ने भनेर सिफारिस गरेका थिए ।"
'बजेटको १५५ जनजातिलाई,"काठमाडौं (कास) आदिवासी जनजाति आयोगले कुल बजेटको १५ प्रतिशत लक्षित समुदायका निम्ति सुनिश्चित हुने जनाएको छ । आर्थिक वर्ष २०७८७९ को बजेटमा सुनिश्चित गर्न तीनै तहको सरकारसँग समन्वय गरी नीति तथा कार्यक्रममा समावेश गराएको आयोगको दाबी छ । जनआन्दोलन २०६२६३ को सफलतापछि तत्कालीन जिविसमार्फत आदिवासी जनजातिको विकास र उत्थानका निम्ति निश्चित प्रतिशत बजेट छुटाइन्थ्यो, आयोगका अध्यक्ष रामबहादुर थापामगरले भने, तर देश संघीयतामा गइसकेपछि स्थानीय सरकारले निरन्तरता दिन सकेन । अहिले आयोग गठन भइसकेकाले तीनै सरकारसँग समन्वय गरेर कम्तीमा १५ प्रतिशत बजेट आदिवासी जनजातिका निम्ति छुट्याउन पहल गरिएको छ ।"
सेयरबाट लगानीकर्ताले साढे २ खर्ब कमाए,(काठमाडौं)  चालु आर्थिक वर्षको एघार महिनामा सेयर बजारका लगानीकर्ताले करिब साढे २ खर्ब रुपैयाँ शुद्ध नाफा आर्जन गरेका छन् । यो गत साउनदेखि जेठसम्म लगानीकर्ताले सेयर बिक्रीमार्फत हात पारेको शुद्ध नाफा (२ खर्ब ४२ अर्ब ५० करोड रुपैयाँ) हो । उक्त नाफाबाट लगानीकर्ताले औसत ५ प्रतिशत रकम पुँजीगत लाभकरका रूपमा सरकारलाई तिरेका छन् । जसअन्तर्गत गत जेठसम्म करिब १२ अर्ब १२ करोड रुपैयाँ पुँजीगत लाभकर तिरिएको देखिन्छ । करिब तीन दशकको पुँजी बजारको यात्रामा यसअघि एघार महिनामै पुँजीगत लाभकरमार्फत यति धेरै रकम सरकारलाई प्राप्त भएको थिएन ।आर्थिक वर्ष २०७६७७ मा सेयर कारोबारबाट लगानीकर्ताले करिब १९ अर्ब ६० करोड रुपैयाँ शुद्ध नाफा आर्जन गरेका थिए । सेयर कारोबारमा नाफा भएको अवस्थामा व्यक्तिगत लगानीकर्ताले नाफाको ५ प्रतिशत र संस्थागत लगानीकर्ताले १० प्रतिशत लाभकर तिर्नुपर्छ । सामूहिक लगानी कोष (म्युचुअल फन्ड) ले भने कर तिर्नु पर्दैन । कुल सेयर कारोबारमा अधिकांश हिस्सा व्यक्तिगत लगानीकर्ताको छ भने संस्थागतको संख्या न्यून छ । यसकारण संस्थागत र व्यक्तिगत लगानीकर्ताले तिरेको करको दरलाई औसत ५ प्रतिशत मानेर यहाँ पुँजीगत लाभकर विश्लेषण गरिएको हो । आगामी आर्थिक वर्षको बजेट वक्तव्यमार्फत सरकारले एक वर्षभन्दा बढी र कम अवधिमा सेयर बिक्री गर्ने लगानीकर्ताका लागि करको दर परिवर्तन गरेको छ । जसअनुसार एक वर्षभन्दा बढी समयमा सेयर बिक्री गर्ने लगानीकर्ताले नाफाको ५ प्रतिशत र कम अवधिमा बिक्री गर्नेले नाफाको साढे ७ प्रतिशत पुँजीगत लाभकर तिर्नुपर्छ । चालु आर्थिक वर्षको ११ महिनामा सेयर बजारबाट मात्र करिब १३ अर्ब ३३ करोड रुपैयाँ कर संकलन भएको छ । यो गत साउनदेखि जेठसम्म सेयर बजारका लगानीकर्ता तथा धितोपत्र व्यवसायीले पुँजीगत लाभकर र अग्रिम कर कट्टीबापत तिरेको कर हो । गत आर्थिक वर्षको तुलनामा चालु आर्थिक वर्षको ११ महिनामा संकलन भएको कर करिब १३ गुणा बढी हो । गत आर्थिक वर्षमा सेयर बजारबाट १ अर्ब १७ करोड रुपैयाँ मात्र कर संकलन भएको थियो । यो वर्ष सेयर बजारबाट करमार्फत सरकारलाई गएको रकम हालसम्मकै उच्च हो । अघिल्ला वर्षमा बजारमा सामान्य वृद्धि मात्र रहेकाले लगानीकर्ताले धेरै नाफा कमाउन पाएका थिएनन् । यो वर्ष बजार निरन्तर बढिरहेको छ । सोही कारण करबापतको रकम पनि बढेको नेप्सेले जनाएको छ ।आर्थिक वर्ष २०७२७३ मा सेयर बजारबाट १ अर्ब ७७ करोड रुपैयाँ कर संकलन भएको थियो । त्यतिबेला नेप्से परिसूचक १ हजार ७ सय बिन्दुको हाराहारीमा थियो । आर्थिक वर्ष २०७३७४ मा यस्तो कर बढेर १ अर्ब ८१ करोड रुपैयाँ पुग्यो । सो अवधिमा नेप्से परिसूचक भने केही घटेर १ हजार ५ सय ८२ बिन्दुमा थियो । चालु आर्थिक वर्षको ११ महिनामा लगानीकर्ताको सम्पत्ति (बजार पुँजीकरण) अघिल्लो वर्षको तुलनामा करिब २२ खर्ब रुपैयाँले बढेको छ । जसअनुसार गत जेठसम्म लगानीकर्ताको कुल सम्पत्तिको बजार मूल्य (कुल बजार पुँजीकरण) ४२ खर्ब १६ अर्ब रुपैयाँ छ ।
इन्धनको मूल्य बढ्यो,"काठमाडौं (कास) अन्तर्राष्ट्रिय बजारमा इन्धनको मूल्य बढेको जनाउँदै नेपाल आयल निगमले पनि मूल्य बढाएको छ । निगमले बुधबार राति १२ बजेदेखि लागू हुने गरी पेट्रोल, डिजेल र मट्टीतेलमा प्रतिलिटर २ रुपैयाँ बढाएको हो । निगमका प्रवक्ता विनीतमणि उपाध्यायका अनुसार स्वचालित मूल्य प्रणालीअनुसार समायोजनपछि पेट्रोलको नयाँ खुद्रा बिक्री मूल्य १ सय २७ रुपैयाँ, डिजेल र मट्टीतेलको समान १ सय १० रुपैयाँ हुनेछ । यस्तै, हवाई इन्धनको पनि मूल्य बढाइएको छ । हवाई इन्धन आन्तरिकतर्फ प्रतिलिटर २ रुपैयाँ र अन्तर्राष्ट्रियतर्फ प्रतिकिलोलिटर २० अमेरिकी डलर वृद्धि गरिएको निगमले जनाएको छ । मूल्य समायोजनपश्चात् हवाई इन्धन आन्तरिकतर्फको खुद्रा बजार मूल्य प्रतिलिटर ८२ रुपैयाँ र अन्तर्राष्ट्रियतर्फको प्रतिकिलोलिटर ७ सय ३५ अमेरिकी डलर कायम गरिएको छ, प्रवक्ता उपाध्यायले भने । निगमका अनुसार मूल्य समायोजनपश्चात् पनि निगमलाई १५ दिनमा करिब ६४ करोड रुपैयाँ घाटा छ ।"
नमस्ते पे को आन्तरिक परीक्षण सुरु,"काठमाडौं (कास) नेपाल टेलिकम र राष्ट्रिय वाणिज्य बैंकको सहायक कम्पनीमार्फत सञ्चालनमा ल्याउन लागिएको भुक्तानी सेवा नमस्ते पे को आन्तरिक परीक्षण सुरु भएको छ । केही दिनयता नमस्ते पेका प्राविधिकले यसको परीक्षण गरिरहेको र आगामी सातादेखि टेलिकमका कर्मचारीमाझ भुक्तानी सेवाको परीक्षण गरिने नेपाल टेलिकमका प्रबन्ध निर्देशक डिल्ली अधिकारीले जानकारी दिए ।टेलिकमका कर्मचारीमाझ करिब २ साताको परीक्षणपछि सर्वसाधारणका लागि परीक्षण संस्करण खुला गर्ने तयारी छ, उनले भने, नमस्ते पे सञ्चालनको अरू सबै तयारी भइसकेको छ । भुक्तानी सेवा सञ्चालनका लागि बैंकहरूसँग सम्झौताको काम पनि सकिएको र प्राविधिक हिसाबले सबै प्रणाली तयारी अवस्थामा रहेको उनले बताए । टेलिकम र वाणिज्य बैंकले सुरुमा मोबाइलमा भएको ब्यालेन्सबाटै भुक्तानी गर्न सकिने गरी मोबाइल मनी सञ्चालनको तयारी गरेको भए पनि मोबाइल सेवामा लाग्ने करका कारण यसको मोडालिटी परिवर्तन गरिएको छ । मोबाइलमा रिचार्ज गर्दा करिब २८ प्रतिशत रकम सुरुमै करबापत काटिने भएकाले यसको मोडालिटी परिवर्तन गरिएको हो ।"
"स्पेन सुरक्षित, पोल्यान्ड बाहिरियो","सेभिया (रोयटर्स) स्पेनले युरो २०२० मा पहिलो जित हात पार्नेक्रममा आफ्नै शैलीमा स्लोभाकियालाई ५० ले पराजित गरेको छ । पहिलो दुई खेलमा बराबरी नतिजामात्र निकाल्न सकेपछि कठिन अवस्थामा पुगेको स्पेनले बुधबार सानदार नतिजा निकाल्दै अन्तिम १६ मा स्थान सुरक्षित गरेको छ ।समूह ई को उपविजेता बनेको स्पेनले समूह डी को उपविजेता क्रोएसियासँग सोमबार क्वाटरफाइनलमा स्थान बनाउन कोपनहेगनमा खेल्नेछ । स्विडेन समूह ई को विजेता बन्यो । इन्ज्युरी समयमा भिक्टर क्लेसनले गरेको गोलमा स्विडेनले नाटकीय खेलमा पोल्यान्डलाई ३२ ले हरायो ।कप्तान रोबर्ट लेवान्डोस्कीको पोल्यान्ड यस नतिजापछि समूह चरणबाटै बाहिरिएको छ । उनले दुई गोल गरे पनि पोल्यान्डको हार टार्न सकेनन् । सेन्ट पिटर्सबर्गमा इमिल फोर्सबर्गले ८२ सेकेन्डमै स्विडेनको खाता खोलेका थिए । आरबी लाइप्जिगका मिडफिल्डर फोर्सबर्गले ५९ औं मिनेटमा दोस्रो गोल थपे । लेवान्डोस्कीले त्यसको दुई मिनेटपछि र ८४ औं मिनेटमा गोल गर्दै पोल्यान्डलाई बराबरीमा ल्याएका थिए ।क्लेसनले ९३ औं मिनेटमा गोल गर्दै नाटकीय खेल स्विडेनको पक्षमा पारेका थिए । पोल्यान्डले १ अंकमात्र जोड्दै पुछारमा रह्यो । स्लोभाकियाको ३ अंकसहित तेस्रो स्थानमा छ, तर टोलीको उत्कृष्ट तेस्रो टोली भई नकआउट चरणमा प्रवेश गर्ने सम्भावना समाप्त भएको छ । सहभागी २४ टोलीलाई ६ समूहमा विभाजन गरिएको छ, त्यसबाट प्रत्येक समूहको शीर्ष दुई टोली सोझै अन्तिम १६ मा पुग्नेछन् भने तेस्रो हुने उत्कृष्ट चार टोली पनि नकआउट चरणमा पुग्नेछन् ।स्पेनले झन्डै दशकपछि प्रमुख प्रतियोगिताको एकै खेलमा ४ वा सोभन्दा बढी गोल गरेको हो । युरो २०१२ को फाइनलमा इटालीलाई ४० ले पराजित गरेयता स्पेनले पहिलो पटक ४ गोल गर्यो । लुइस इनरिकेको टोलीबाट आयमेरिक लापोर्टे, पाब्लो सराबिया र फेरान टोरेसले गोल गरे । फ्रान्सको नागरिकता त्यागेर आएका लापोर्टेले स्पेनबाट पहिलो पटक गोल गरेका हुन् । स्पेनका अन्य दुई गोल स्लोभाकियाका मार्टिन डुब्राभ्का र जुराज कुक्काको आत्मघातीबाट आएको थियो ।स्पेनले १२ औं मिनेटमै अग्रता लिने मौका पाएको थियो । तर अल्भारो मोराटाका प्रहारलाई न्युक्यासलबाट खेल्ने स्लोभाकियाका गोलरक्षक डुब्राभ्काले रोकेका थिए । स्पेनले लगातार पाँचौं पेनाल्टी गोल गर्न चुकेको हो । यसै युरोमा स्पेनले लगातार दोस्रो पटक पेनाल्टीमा गोल गर्न नसकेको हो ।अन्तिम १६ मा स्थान पक्का गरेका टोलीमा वेल्सले डेनमार्कसँग र इटालीले अस्ट्रियासँग खेल्नेछन् । नकआउट चरणमा प्रवेश गरे पनि नेदरल्यान्ड्स, बेल्जियम, इंग्ल्यान्ड, स्विडेनले कोसँग खेल्ने निर्क्योल हुन बाँकी छ ।"
डी जोङ बाहिरिए,एम्स्ट्रडम (एपी) नेदरल्यान्ड्सका स्ट्राइकर लुक डी जोङका लागि युरो २०२० को यात्रा सकिएको छ । डच फुटबल संघका अनुसार मंगलबार टिम अभ्यासका क्रममा उनको घुँडामा चोट लागेको छ । उनले टिमको ट्रेनिङ क्याम्प पनि छाडेका छन् । सेभियाका फरवार्डले नेदरल्यान्ड्सका लागि ३८ पल्ट खेलेका छन् । समूह सी को अहिलेसम्म नेदरल्यान्ड्स खेलेका कुनै पनि खेलमा सुरुदेखि खेल्न पाएका थिएनन् । त्यसमध्ये अन्तिम दुई खेलमा भने उनी सब्स्टिच्युटका रूपमा मैदान छिरेका थिए । नेदरल्यान्ड्स लिग चरणका सबै खेलमा भने विजयी छ । समूहको शीर्षस्थानमा रहेर अन्तिम १६ मा पुगेको छ ।
इंग्ल्यान्ड सशक्त बन्न जरुरी,"क्रोएसियाको पुनरागमनसुरुआती दुई खेलको निराशाजनक प्रदर्शनपछि अन्तिम खेलमा क्रोएसियालाई जित्नुको विकल्प थिएन । स्कटल्यान्डको अवस्था पनि ठ्याक्कै उस्तै थियो । तर खेलमा क्रोएसिया ३१ ले विजयी रह्यो । टोली समूह उपविजेताका रूपमा नकआउट चरणमा प्रवेश गर्यो । पहिलो हाफ ११ को बराबरी भए पनि दोस्रो हाफमा लुका मोड्रिचले गरेको गोलले निराश स्कटिस समर्थक पनि ऐतिहासिक गोलको प्रत्यक्षदर्शी हुन पाएकामा सन्तुष्ट देखिन्थे । मोड्रिचबाट यस किसिमको गोल अपेक्षा नै गरिन्छ । जसले बक्सबाहिर बललाई नियन्त्रणमा लिएर लामो दुरीबाट गोल गरे । सायद यो युरोकै उत्कृष्ट गोलमध्ये पर्दछ । ३५ वर्षीय मोड्रिचले स्कटल्यान्डविरुद्धको प्रदर्शनबाट उमेर केवल नम्बरमात्र हो भनेर प्रमाणित गरिदिएका छन् । त्यसपछि इभान पेरिसिचले गोल गर्दै क्रोएसियालाई ३१ को जित सुनिश्चित गराए । स्कटिस मिडफिल्डर जोन म्याकगिनले ठोस प्रदर्शन गर्न असफल रहेको स्विकारे । स्टिभ क्लार्क प्रशिक्षित स्कटल्यान्ड सन् १९९८ यता पहिलोपल्ट युरोमा छनोट भएको हो । टोलीले अहिलेसम्म समूह चरण पार गर्न सकेको छैन । हामीले यो अनुभवका आधारमा अन्य थुप्रै प्रतियोगितामा राम्रो गर्नुपर्नेछ, म्याकगिनले भने, उनीहरू एक उत्कृष्ट टिम हो भन्ने हामीलाई थाहा थियो । तर उनीहरूको उमेर र सुस्त गतिका कारण हामीले नजरअन्दाज गरिरहेका थियौं । वास्तवमा उनीहरू त्यस्ता थिएनन् । उनीहरूसँग लुका मोड्रिचजस्ता विश्वका सर्वश्रेष्ठ खेलाडीको टिम थियो । क्रोएसियाले क्वाटरफाइनल पुग्नका लागि समूह ई को उपविजेतासँग खेल्नेछ । यो समूहमा स्विडेन, स्लोभाकिया, स्पेन र पोल्यान्ड छन् ।"
प्लेयर्स टु वाच,"गोलरक्षक, ड्यानी वार्ड (वेल्स) लेस्टर सिटीमा स्माइकलकै टिममेट हुन् ड्यानी वार्ड । तर स्माइकलको प्रदर्शनअघि वार्ड लगातार तीन सिजनदेखि बेन्चमा सीमित छन् । लिभरपुलका पूर्व गोलरक्षक २८ वर्षीय वार्ड क्लबस्तरमा उपयुक्त अवसरको प्रतीक्षामा छन् । वेल्स टिमबाट भने उनले सन् २०१६ यता नै नियमित रूपमा प्रदर्शन गरिरहेका छन् । अघिल्लो संस्करणको युरोमा उत्तरी आयरल्यान्डसँगको खेलबाट डेब्यु गरेका उनले जारी युरोका सुरुआती तीन खेलमा दुई गोल खाएका छन् । नकआउट चरणमा डेनिस आक्रमण रोक्न उनका लागि चुनौती र परीक्षा हुनेछ ।"
ओलम्पिक सहभागिताको समीक्षा हुनुपर्छ,"(काठमाडौं)  राजनीतिको उच्च पदमा पुगेर कसैले पनि नेपाली खेलकुदबारे यति सटिक धारणा यसअघि राखेकै थिएन होला । नेपाल ओलम्पिक कमिटीको आयोजनामा बुधबार भएको ओलम्पिक डे कार्यक्रमका मुख्य अतिथि थिए, उपराष्ट्रपति नन्दबहादुर पुन । कार्यक्रममा उनको पनि बोल्ने पालो थियो । जतिबेला उनले बोले, त्यसले लगभग नेपाली खेलकुदको चित्र कोरेको थियो । सम्भवतः उनी मज्जाले गृहकार्य गरेर कार्यक्रममा आएका थिए । उनको मुख्य तर्क थियो, ओलम्पिकजस्तो ठूलो अन्तर्राष्ट्रिय प्रतियोगितामा नेपालको सहभागितालाई लिएर समीक्षा हुनुपर्छ । नेपालका लागि अहिलेसम्म हकले ओलम्पिक खेल्ने दुईजना मात्र खेलाडी छन्, तेक्वान्दोका संगीता वैद्य र दीपक विष्ट । दुवैले छनोट भएर नै ओलम्पिक खेले । त्यसबाहेक जतिले सहभागिता जनाए, ती सबै कि त कोटाका खेलबाट थिए । होइन भने वाइल्ड कार्डबाट उनीहरूले सहभागिता जनाए । अनि यसबीचको प्रदर्शनमा पनि नेपाल अधिकांश समय पुछारमै रहेको छ । यस्तोमा उपराष्ट्रपतिको प्रश्न थियो, किन यस्तो भइरहेको छ त ? एक महिनापछि नै जापानको टोकियोमा ओलम्पिक हुँदै छ र त्यसमा जति पनि सहभागिता हुनेछ, ती कोटाको खेल र वाइल्डकार्ड नै रहेको छ । उपराष्ट्रपति पुनले थपे, नेपालको सहभागिताको लक्ष्य पदक हुनुपर्छ र त्यसै अनुसार योजना पनि बनाउन आवश्यक छ । अन्तर्राष्ट्रिय क्षेत्रमा नेपाली खेलकुद उच्च प्रदर्शनका लागि कहाँनिर चुकिरहेको छ त ? त्यसबारे आफ्नो मन्तव्यका क्रममा प्रश्न राखे । उनी यत्तिकैमा मात्र रोकिएनन् । उनको लिखित भाषणमा ऐतिहासिक ओलम्पिकदेखि आधुनिक ओलम्पिकसम्मको छोटो इतिहास थियो । ओलम्पिकमा नेपालको सभागिताबारे पनि उनले मज्जाले बोले । अझ उनले तेजवीर बुढाको प्रसंग पनि उप्काए । इतिहासले भन्छ, सन् १९२४ मा ब्रिटिस सेनाका तर्फबाट सगरमाथा आरोहणका लागि बुढालाई शीतकालीन ओलम्पिकमा स्वर्ण पदक दिइएको थियो । उपराष्ट्रपतिको अनुरोध थियो, यसबारे पनि पूरा सोधपुछ भएर सत्यतथ्य बाहिर आओस् । उनले ओलम्पिक डेलाई लिएर भने, विश्व खेलकुद क्षेत्रका लागि यो महान् दिन हो । ओलम्पिकको इतिहास भनेको समग्र मानव सभ्यताको उचाइ पनि हो । कमिटीको मुख्यालय सातदोबाटोमा आयोजित विशेष कार्यक्रममा उपराष्ट्रपति पुनले नेपालका झण्डा झन्डोत्तोलन पनि गरे । कमिटीका अध्यक्ष जीवनराम श्रेष्ठले अन्तर्राष्ट्रिय ओलम्पिक कमिटीको झण्डा पनि भन्डोत्तोलन गरे । त्यस अवसरमा मुकुन्द श्रेष्ठको नेतृत्वमा ओलम्पियन खेलाडीको समूहले उपराष्ट्रपतिलाई ओलम्पिक टर्च हस्तान्तरण गरेका थिए ।"
