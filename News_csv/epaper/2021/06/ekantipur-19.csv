शीर्षक,विवरण
हेलम्बुमा सडक न सञ्चार,"तटीय क्षेत्रमा बाढीले पूरै नबगाए पनि भत्काएका, लडाएका घरका भग्नावशेषबाट स्थानीयवासीले काठपात ओसार्दै छन् । बाढी फेरि आउने हो कि भन्ने धेरैलाई त्रास छ । अरनिको राजमार्गअन्तर्गतको मेलम्ची बजारसँग जोड्ने मुख्य सडक बीचैमा भास्सिएर टुटेपछि सहयोग र व्यवस्थापनमा यहाँका जनप्रतिनिधि, स्थानीय आफैं कस्सिएका छन् । केही बेरअघि आफूसँग छुटेका दाजु गणेशलाई मेलम्ची नदीले बेपत्ता बनाएको सम्झँदै हेलम्बु२ का ४५ वर्षीय कृष्ण ज्योतिले आफूलाई सम्हाल्न सकेका छैनन् । माछा फार्ममा गएका दाजुसँगै धेरैजना बेपत्ता भए, यहाँका थुप्रै घर नदीले निल्यो, उनले भने, त्यसैमाथि पनि सडक भास्सियो, हामी त दलदलमा बसेझैं अनुभव भइरहेछ । हेलम्बुको तटीय क्षेत्रमा उनका दाजुको सहित १० वटा माछा फार्म र केही रिसोर्ट मेलम्चीले बगाएर बगरमा परिणत भएको उनले बताए । हेलम्बु७ चनौटे बजारका ५४ वर्षीय बुद्ध घलेको दुईतले घर बालुवाले पुरिएको छ । उनी घर पुरिएको ठाउँ आउँछन्, टोलाउँछन्, साँझ छिमेकीकहाँ बास बस्न जान्छन् । चनौटे बजारका मात्रै चार जना बाढीले बगाएर बेपत्ता भए । घर पुरिएका र बगाएर विस्थापित भएका परिवारलाई वर्षायाममा बासको प्रबन्ध कसरी गर्ने भन्ने चिन्ता छ । बाढीले मेलम्ची बजारबाट हेलम्बु जोड्ने करिब ८ किलोमिटर सडकको सिमकुना, तालाराङ, चनौटे, किउल, तिम्बु तहसनहस बनाएको छ । आउजाउको गाह्रोले राहत वितरण गर्नेहरू हेलम्बु पुगेका छैनन् । आफूलाई दिनुपर्ने राहत मेलम्ची बजार क्षेत्रमै रोकिएको गुनासो हेलम्बुवासीको गुनासो छ । चौताराबाट मेलम्ची नजिक पर्यो, त्यहाँ पुग्न सडक पनि छ । राहत त्यही मात्रै थुप्रिएको छ, घरलेले भने, यहाँका हामी सयौं पीडित परिवार अरूको घरमा सहारा लिएर बसिरहेका छौं तर हाम्रा लागि राहत आइपुगेन । प्रमुख जिल्ला अधिकारी अरुणप्रसाद पोखरेलले हेलम्बु र मेलम्चीमा आएको बाढीले गरेको क्षतिको विवरण तयार भइरहेको बताए । हेलम्बु हँॅदै मेलम्ची नदीमा आएको बाढीमा परेर मेलम्चीका ६ सय र हेलम्बुका ३ सय जना प्रभावित भएको प्रारम्भिक तथ्यांक रहेको जानकारी उनले दिए । मेलम्ची बजारमा झन्डै डेढ सय र हेलम्बुमा सयभन्दा बढी घर डुबानमा परेको तथ्यांक छ । घटनामा अहिलेसम्म तीन जनाले ज्यान गुमाएका छन् ।"
स्विस बैंकमा नेपालीको पैसा वर्षमै दोब्बर,"नेपालको सन्दर्भमा स्विस बैंकमा बचत मुख्य दुई दृष्टिकोणले गैरकानुनी रहेकाले यसबारे सरकारले गम्भीर अुनुसन्धान गर्नुपर्ने अधिकारीहरू बताउँछन् । पहिलो पारदर्शिता कमजोर भएको स्विस बैंकमा बचत गर्नु नै सम्पत्ति शुद्धीकरणको शंका गर्दै अनुसन्धान कार्य अगाडि बढाउनुपर्छ । दोस्रो विदेशमा लगानी गर्न प्रतिबन्ध लगाउने ऐन२०२१ मा नेपाली नागरिकले विदेशमा बैंक खाता खोल्न, कम्पनी तथा फर्ममा लगानी गर्न नपाउने व्यवस्था छ । यसविपरीत कार्य गरे बिगोबमोजिमको जरिवाना, ६ महिना कैद वा दुवै सजाय हुने व्यवस्था छ । नेपालीले स्विस बैंकमा मौज्दात र विदेशमा लगानी गरेको विवरण सार्वजनिक हुनुले हाम्रो आर्थिक नीति उल्लंघन भएको पुष्टि गर्छ, पूर्वअर्थसचिव शान्तराज सुवेदीले भने, यस्ता विवरण धेरैपटक सार्वजनिक भए पनि लामो समयदेखि आँखा चिम्लिएकै अवस्था छ । सम्पत्ति शुद्धीकरणको मामिलामा काम गर्ने फाइनान्सियल एक्सन टास्क फोर्स (एफएटीएफ) र एसिया प्रशान्त क्षेत्र समूह (एपीजी) जस्ता अन्तर्राष्ट्रिय संगठनहरूको सदस्य राष्ट्र भएपछि नेपालको हैसियत सुधार भएको सुवेदीले बताए । सदस्य राष्ट्र भइसकेको नाताले उसको नेटवर्कभित्र रहेर हामी अनुसन्धान अगाडि बढाउन सक्छौं, उनले भने, त्यसो गरेनौं र यस्ता समाचार आइरहे भने उसले सदस्य राष्ट्रबारे गर्ने मूल्यांकनका क्रममा हामीलाई नै अप्ठेरो पर्छ । नेपालमा सम्पत्ति शुद्धीकरणविरुद्ध केकति काम भइरहेको छ भन्ने बारेमा यी अन्तर्राष्ट्रिय संस्थाहरूले आगामी वर्ष मूल्यांकन गर्दै छन् । यसमा खासगरी संस्थागत र कानुनी संयन्त्र तयार भएको तर कार्यान्वयनको पाटोमा एकदमै कमजोर देखिएको सरकारकै अध्ययन प्रतिवेदनहरूले औंल्याइसकेका छन् । त्यसकारण अब हामीले मौनता साध्न हुँदैन । यसमा खासगरी राष्ट्र बैंकको वित्तीय जानकारी इकाई (एफआईयू) र सम्पत्ति शुद्धीकरण अनुसन्धान विभागले प्रभावकारी उपस्थिति जनाउनुपर्छ, सुवेदीले भने । हालसम्म स्विस बैंकमा रकम जम्मा गरेकामध्ये तीन जना नेपालीको नाम मात्रै सार्वजनिक भएको छ । सन् २०१९ जनवरीमा खोज पत्रकारहरूको अन्तर्राष्ट्रिय सञ्जाल द इन्टरनेसनल कन्सोर्टियम अफ इन्भेस्टिगेटिभ जर्नालिस्ट्स (आईसीआईजे) र नेपालस्थित खोज पत्रकारिता केन्द्र (खोपके) ले सार्वजनिक गरेको विवरणअनुसार स्विस बैंकले बचतकर्तामा लन्डनमा बस्दै आएकी नेपाली नागरिक मिनु शाह छिब्बर र उनका दुई छोरा पनि हुन् । बानेश्वरस्थित गंगादेवी टोलमा घर ठेगाना उल्लेख गरेर स्विस बैंकमा उनीहरूले पैसा जम्मा गरेका हुन् । मिनुको स्थायी ठेगाना ललितपुरको कुपण्डोल हो, जहाँ उनको छिब्बर निवास नै छ ।मिनु र उनका दुवै छोराले सन् २००६०७ मा ७८ लाख ५० हजार ९ सय ९१ का दरले (२ अर्ब ६१ करोड ४३ लाख ८० हजार रुपैयाँ) बचत गरेको विवरण सार्वजनिक भएको थियो । यी नाम र अन्य विवरण पटकपटक सार्वजनिक भए पनि यसबारे अनुसन्धान गर्नुपर्ने नेपालका निकाय बेखबरजस्तै छन् ।पारदर्शितामा दबाबस्विस नेसनल बैंकले पछिल्लोपटक सार्वजनिक गरेको विवरणअनुसार त्यहाँका बैंकमा २ सय २४ वटा मुलुकका नागरिकको रकम मौज्दात छ । तर बैंकले कुनै पनि प्रयोजनका लागि कुनै पनि निकायलाई खातावालको विवरण दिँदैन । सम्पत्ति शुद्धीकरणको मामिलामा पारदर्शी र कठोर हुनेबारेमा विश्वभर एजेन्डा बनेपछि स्विस बैंकमाथि विवरण सार्वजनिक गर्न दबाब बढेको छ । आईसीआईजे ले सन् २०१५ मा गरेको स्विस लिक्स ले करछली तथा आपराधिक क्रियाकलापबाट आर्जन गरिएको रकमसमेत स्विस बैंकमा जम्मा गरेको तथ्य सार्वजनिक गरेको थियो । त्यसपछि थप दबाब बढेपछि स्विस नेसनल बैंक केही विवरण सार्वजनिक गर्न र पारदर्शिताको विषयमा केही लचिलो भएको छ । स्विस बैंकले तानाशाह, भ्रष्ट नेता, करछली गर्ने व्यापारी, हतियार तथा लागूऔषध कारोबारीको रकम जम्मा गरी नाफा कमाउने काम गरेको आईसीआईजेको दाबी छ ।"
"ढुंगा, गिट्टी र बालुवा निकासी नगर्न अन्तरिम आदेश","सरकारले २०७१ सालदेखि ढुंगा, गिट्टी र बालुवाजस्ता निर्माण सामग्रीको भारत निकासी बन्द गरेको थियो । सरकारले नै राष्ट्रपति चुरे तराईमधेस संरक्षण विकास समिति मार्फत चुरे संरक्षणका कार्यक्रम अघि बढाइरहेका बेला ढुंगा, गिट्टी र बालुवाको निकासी खुला गर्दा समग्र चुरे र महाभारत क्षेत्रमा दोहोन हुने र तराईको उर्बरभूमि मरुभूमि बन्ने भन्दै सरकारी योजनाको आलोचना भइरहेको छ । अर्थमन्त्री पौडेलले भने चुरेबाट एक डोको ढुंगागिट्टी ननिकाली खानीजन्य सामग्री निकासी गरिने दाबी गरेका छन् ।अन्तरिम आदेशमा प्राकृतिक स्रोतसाधनको उपयोगसमेतका सम्बन्धमा विगतमा सर्वोच्चबाट भएका आदेशको स्मरण गराइएको छ । सर्वोच्चले २०६८ सालमा खानी सञ्चालन गरी ढुंगा, गिट्टी, बालुवा उत्खनन गर्न आदेश दिएको थियो । त्यही आदेश कार्यान्वयन गर्न उद्योग मन्त्रालयमातहतको खानी तथा भूगर्भ विभागले १४ जिल्लाका ९२ स्थानमा खानी सञ्चालन गर्न सकिने निष्कर्ष निकालेको थियो । चुरेविज्ञ विजयसिंह दनुवार त्यति बेला खानीका लागि पहिचान गरिएका धेरैजसो स्थान चुरे र महाभारतको सीमावर्ती क्षेत्र र एकापसमा जोडिएकै भएकाले उत्खननले तल्लो तटीय क्षेत्रमा असर पर्ने बताउँछन् । आदेशमा संविधानको धारा ५१ (छ) मा प्राकृतिक साधन स्रोतको संरक्षण, संवर्द्धन र वातावरण अनुकूल दिगो रूपमा प्रयोग गर्नेसहितका विभिन्न नीतिको व्यवस्था रहेको स्मरण गराइएको छ । संविधानको धारा ३० (१) मा उल्लिखित प्रत्येक नागरिकलाई स्वच्छ र स्वस्थ्य वातावरणमा बाँच्न पाउने हक हुनेछ भन्ने मौलिक हकको व्यवस्थाबारे समेत ध्यानाकर्षण गराइएको छ । चुरेविज्ञ दनुवारले अन्तरिम आदेश स्वागतयोग्य रहेको बताए । यो आदेशले चुरे र महाभारत क्षेत्र आगामी पुस्ताका लागि पनि जोगाउनुपर्छ भन्ने सन्देश दिएको छ, उनले भने, चुरे संरक्षण गर्न अलग्गै ऐनको व्यवस्था गर्न सकियो भने अझ प्रभावकारी हुन्छ । आदेशले हचुवामा कुनै निर्णय गर्नु हुँदैन भन्ने सन्देश पनि दिएको छ ।"
कर्णाली एमालेमा फेरि किचलो,"(सुर्खेत)  सर्वोच्च अदालतले पदमुक्त भएका तीन सांसदलाई पदमै रहन अन्तरिम आदेश दिएपछि नेकपा एमाले कर्णाली प्रदेशसभा संसदीय दलमा फेरि किचलो सुरु भएको छ । पदमुक्तपछि सरकारमा सहभागी सांसदलाई शुक्रबार संसदीय दलले सरकारबाट फिर्ता हुन निर्देशन दिएपछि नयाँ विवाद सिर्जना भएको हो ।संसदीय दलको निर्देशनविपरीत मुख्ममन्त्री महेन्द्रबहादुर शाहीलाई विश्वासको मत दिएपछि एमालेले प्रकाश ज्वाला, नन्दसिंह बुढा, अम्मरबहादुर थापा र कुर्मराज शाहीलाई पार्टीको साधारण सदस्यका साथै सांसदबाट हटाएको थियो । पदमुक्त गरेकै दिन वैशाख ४ गते ज्वालाबाहेक तीन जना कर्णाली सरकारमा मन्त्री नियुक्त भएका थिए । जेठ २७ गते सर्वोच्चले चारै जना सांसदलाई पदमै रहन अन्तरिम आदेश गरेपछि विवादले नयाँ रूप लिएको हो । सर्वोच्चको आदेशपछि एमालेले चारै जनालाई संसदीय दलको बैठकमा बोलाएको थियो । एमालेको मागबमोजिम प्रदेशसभा सचिवालयले समेत संसद्मा प्रतिपक्षी लहरमा कुर्सी व्यवस्था गरेको छ । यद्यपि ज्वालाबाहेक तीन जना संसदीय दलको बैठक र संसद्मा गएका छैनन् । सर्वोच्चको आदेशअनुसार हामीले उहाँहरूलाई दुईपटक दलको बैठकमा बोलायौं तर आउनुभएन, एमाले संसदीय दलका प्रमुख सचेतक गुलाबजंग शाहले भने, त्यसैले आज (शुक्रबार) को बैठकले तत्काल सरकारबाट फिर्ता हुन निर्देशन दिएको छ । हिजो कारबाहीमा परी सांसदबाट पदमुक्त भएको अवस्थामा सरकारमा सहभागी हुनुलाई सामान्य मानिए पनि अहिले दलको निर्णयबिना सरकारमा सहभागी हुने वैधानिक आधार नरहेको उनले बताए ।मन्त्रीहरू भने सर्वोच्चले एमालेको दसौं महाधिवेशन आयोजक समितिलाई मान्यता नदिएको अवस्थामा आफूहरूलाई कारबाही र फिर्ताको निर्देशन दिने अधिकार केन्द्रमा अध्यक्ष केपी ओली र कर्णालीमा संसदीय दलका नेता यामलाल कँडेललाई नभएको बताउँछन् । मन्त्री थापाले नवौं महाधिवेशनबाट निर्वाचित भई कर्णाली प्रदेश इन्चार्जको जिम्मेवारीमा रहेका उपाध्यक्ष युवराज ज्ञवालीको निर्देशन भएमा मात्र सरकारबाट बाहिरिने बताए । कर्णाली सरकारमा एमाले सुरुदेखि नै सहभागी थियो, फिर्ता हुने निर्णय भएकै छैन, उनले भने, वैशाख ४ गते त हामी मन्त्रिपरिषद् पुनर्गठन भएपछि मात्र सहभागी भएका हौं । एमाले अहिले पनि कर्णाली सरकारमा वैधानिक रूपमै सहभागी रहेको उनले बताए ।मन्त्री बुढाले पनि संसद् बैठकमा सत्तापक्षकै रूपमा सहभागी हुने बताए । संसदीय दलले त हामीलाई पहिल्यै बोलाएको थियो तर हामी जाने कुरा भएन, उनले भने, सर्वोच्चले एमालेको निर्णयमाथि प्रश्न उठाइसकेपछि हामी सत्तापक्षकै रूपमा संसद्मा जान्छौं । एमाले विवादले संसद् प्रभावितजेठ २४ गते सुरु भएको कर्णाली प्रदेशसभाको आठौं अधिवेशनका बैठकहरू एमालेभित्रको विवादका कारण अवरुद्ध हुँदै आएका छन् । आठौं अधिवेशनका १२ मध्ये ८ बैठक स्थगित र अवरुद्ध भएको संसद् सचिवालयले जनाएको छ ।अधिवेशन सुरु भएकै दिन एमालेले आफूले सांसदबाट हटाएका थापालाई मन्त्रीबाट पदमुक्त गर्न माग गर्दैर् संसद् अवरुद्ध गर्यो । २०५७ सालमा किर्ते जालसाजी मुद्दामा दोषी ठहर भएको भन्दै उनलाई पदमुक्त गर्न माग गरेको थियो । नीति तथा कार्यक्रमलाई मध्यनजर गर्दै थापालाई संसद् बैठकमा सहभागी नगराउने सर्तमा बैठक चल्न दिने सहमति भए पनि सर्वोच्चको जेठ २७ को आदेशले फेरि नयाँ मोड दियो । पहिले संसद्मा निषेधको माग गरेको एमालेले पुनर्बहालीपछि चारै जना सांसदलाई आफ्नो (प्रतिपक्षीको) लहरमा बस्नुपर्ने नयाँ माग तेर्स्यायो । मागअनुसार प्रदेशसभा सचिवालयले मन्त्रीलाई समेत प्रतिपक्षीको कुर्सी व्यवस्था गर्यो तर मन्त्रीहरूले सत्तापक्षको कुर्सीमा बस्ने अडान राखेपछि पुनः बैठक अवरुद्ध गर्यो । एमालेको मागबमोजिम सरकारले तीन जना मन्त्रीलाई नीति तथा कार्यक्रमको मतदान र बजेट प्रस्तुत हुने बैठकमा उपस्थित गराएन । शुक्रबार बजेटमाथि छलफल हुने कार्यक्रम तय भए पनि यही किचलोले बैठक स्थगित भएको छ । संसद् सचिवालयले सूचना प्रकाशित गरी आइतबार बैठक हुने जनाएको छ ।"
गण्डकीका मुख्यमन्त्रीलाई विश्वासको मत,"कास्की (कास) गण्डकी प्रदेशका मुख्यमन्त्री कृष्णचन्द्र नेपाली पोखरेलले प्रदेशसभामा शुक्रबार विश्वासको मत पाएका छन् । उनले कांग्रेस, माओवादी केन्द्र, राष्ट्रिय जनमोर्चा, जनता समाजवादी पार्टी र स्वतन्त्र सांसद राजीव गुरुङ (दीपक मनाङे) को गरी ३१ मत पाए । विश्वासको प्रस्तावको विपक्षमा एमालेका २७ सांसदको मत पर्यो । पोखरेल एक स्वतन्त्र र चार दलको गठबन्धनबाट जेठ २९ मा संविधानको धारा १६८ को उपधारा ५ बमोजिम मुख्यमन्त्रीमा नियुक्त भएका थिए । नियुक्त भएको ३० दिनभित्र विश्वासको मत लिनुपर्ने संवैधानिक व्यवस्थाअनुसार उनले एक सातामै लिएका हुन् । जेठ २७ मा पृथ्वीसुब्बा गुरुङले प्रदेशसभाबाट विश्वासको मत पाउन नसकेपछि ३१ सांसदको बहुमत पुर्याएर पोखरेल मुख्यमन्त्री बनेका थिए । मुख्यमन्त्री भएसँगै उनले गठबन्धनबाट ४ जना बिनाविभागीय मन्त्री बनाएका थिए । उनीहरूको जिम्मेवारी अझै तोकिएको छैन । असार १ मा ल्याइएको प्रदेशको बजेटमाथि प्रदेशसभामा छलफल पनि अघि बढेको छैन । विश्वासको मत लिएर मन्त्रिपरिषद् विस्तार र बजेट छलफललगायत काम अघि बढाउने भन्दै उनले एक सातामै लिएका हुन् । राष्ट्रिय जनमोर्चाले कृष्ण थापालाई पदबाट हटाएपछि प्रदेशसभामा हाल ५९ सदस्य छन् । एमालेका २७, कांग्रेसका १५, माओवादीका सभामुखसहित १२, राष्ट्रिय जनमोर्चा र जनता समाजवादी पार्टीका २२ र स्वतन्त्रमा एक सांसद छन् । विश्वासको मत प्राप्त गरेपछि मुख्यमन्त्री पोखरेलले विपक्षी दल एमालेसँग सहकार्य र समन्वयबाटै अगाड बढ्ने बताए । लामो समय विपक्षमा उभिएका थियौं । अहिले सत्तामा छौं, सरकार हाम्रो भनेर हामी एक्लै हिँड्दैनौं । सबैलाई मिलाएर अगाडि बढ्छौं, उनले भने ।"
आधिकारिकतामा यादवको दाबी,"(काठमाडौं)  जनता समाजवादी पार्टीका अध्यक्ष उपेन्द्र यादवले निर्वाचन आयोगमा दलको आधिकारिकतामा दाबी गरेका छन् । जसपाका अर्का अध्यक्ष महन्थ ठाकुरसँग विवाद उत्कर्षमा रहेका बेला यादवले राजनीतिक दलसम्बन्धी ऐनले गरेको दलको मान्यतासम्बन्धी विवाद निरूपणका लागि शुक्रबार आयोगमा निवेदन दिएका हुन् ।दलको नाम, छाप, विधान, झन्डा, पदाधिकारी, निर्णय वा केन्द्रीय समितिको आधिकारिकताका विषयमा कुनै विवाद उत्पन्न भए त्यसको निरूपण हुनेसम्बन्धी व्यवस्था ऐनले गरेको छ । गत वर्ष वैशाख १० मा एकीकरण भएको जसपा प्रधानमन्त्री केपी शर्मा ओलीलाई हेर्ने दृष्टिकोणमै विवाद प्रारम्भ भएर विभाजनको अवस्थामा पुगेको छ । ठाकुर पक्ष केही माग पूरा भएको भन्दै ओली सरकारमा सहभागी भइसकेको छ । यादव भने ओलीलाई विस्थापन गरेर कांग्रेस नेता शेरबहादुर देउवालाई प्रधानमन्त्री बनाउने अर्को गठबन्धनमा छन् । दुई महिनायता ठाकुर र यादवले पार्टीको गतिविधि अलगअलग ढंगले सञ्चालन गरिरहेका छन् । दुवैले आफूलाई आधिकारिक दाबी गरिरहेका बेला अब त्यसको छिनोफानो गरिदिने विषय आयोगमा पुगेको हो । यादवले ऐनको दफा ४३ (ग) बमोजिम दलको पदाधिकारी, केन्द्रीय समिति वा केन्द्रीय समितिको निर्णयको आधिकारिकताको विषयमा निर्णय गरिदिन आयोगलाई आग्रह गरेका छन् । जसपाको केन्द्रीय कार्यकारिणी समितिमा आफूहरूको बहुमत रहेको उनको दाबी छ । ५१ सदस्यीय कार्यसमितिमा रहेका ३० जनाको हस्ताक्षर उनले आयोगलाई बुझाएका छन् । यादवले पार्टीको बैठकमा नआई ठाकुरले एकपक्षीय रूपमा गुट बनाएर काम गरिरहेको आरोप लगाउँदै त्यसमा रोक लगाएर आफूहरूलाई आधिकारिकता प्रदान गर्न माग गरेका छन् । आयोगले यसअघि दुवै अध्यक्षले एकले अर्कालाई गरेको कारबाहीलाई मान्यता दिएको थिएन ।आयोगका सचिव सुरेश अधिकारीले यादव पक्षले पेस गरेका कागजात अध्ययन गरेर सचिवालयले आयोगसमक्ष पेस गर्ने जानकारी दिए । आयोगले उपयुक्त देखे विवाद निरूपणको प्रक्रिया प्रारम्भ हुन्छ, उनले भने । आधिकारिकताको मागदाबीपछि आयोगले अर्को पक्षलाई जवाफ दिन १५ दिन समय दिनुपर्ने प्रावधान छ । समय माग गरिए आयोगले थप १० दिन दिन सक्छ । त्यसपछि दुवै पक्षलाई विवाद निरूपणका लागि सहमतिको अवसर दिनुपर्ने कानुनी प्रावधान छ । विवाद समाधान नभए आयोगले प्रमाणका आधारमा केन्द्रीय समितिको बहुमत रहेको पक्षलाई आधिकारिकता तथा अर्को पक्षलाई छुट्टै राजनीतिक दल दर्ताको अवसर दिने सक्नेछ । ऐनले आधिकारिकता टुंग्याउनलाई केन्द्रीय समितिको संख्यालाई महत्त्वपूर्ण मानेको छ । जसपाको विधानअनुसार केन्द्रीय समितिको संरचना बनिसकेको छैंन । आयोगमा केन्द्रीय कार्यकारिणी समितिको अभिलेख मात्रै छ । विधानले कार्यकारिणी समितिलाई केन्द्रीय समिति नबसेका बेला त्यसले प्रयोग गर्ने सबै काम गर्न तथा तत्काल सम्पादन गर्नुपर्ने विषयमा निर्णय लिने अधिकार दिएको छ ।ठाकुर पक्षद्वारा समितिमा हेरफेर जसपाका अध्यक्ष ठाकुरले केन्द्रीय कार्यकारिणी समितिमा हेरफेर गरिएको जानकारी आयोगलाई गराएका छन् । आयोगका सचिव अधिकारीका अनुसार समितिमा १७ जना सदस्य फेरबदल गरिएको विवरण ठाकुर पक्षबाट आएको बताए । ठाकुरले साविकको राजपामा रहेका र अहिले यादव पक्षमा लागेकाहरूलाई निकालेको तथा केही नयाँ सदस्य थपिएको जानकारी आयोगलाई दिएका छन् । दुई दिन अगाडि आयोगमा पठाइएको पत्रमा जेठ ३ गतेको निर्णयबाट कार्यकारिणी समितिमा सदस्य हेरफेर गरिएको उल्लेख छ । त्यस्तै, गत पुसको ७ गते बसेको केन्द्रीय कार्यकारिणी समितिको बैठकले समितिमा सदस्य हेरफेरको अख्तियारी ठाकुरलाई दिने निर्णय गरेको दाबी आयोगमा गरिएको छ ।"
'राजदूतको योग्यता स्नातक अनिवार्य,काठमाडौं (कास) सर्वोच्च अदालतले पूर्वमन्त्रीहरूलाई राजदूत बनाउँदा स्नातक उपाधि अनिवार्य नहुने भनी सरकारले गरेको निर्देशिका संशोधन तत्काल कार्यान्वयन नगर्न आदेश जारी गरेको छ । न्यायाधीश प्रकाशमानसिंह राउतको एकल इजलासले मन्त्री भएकाहरूलाई राजदूत बनाउन स्नातक उपाधि आवश्यक नपर्ने भन्ने निर्देशिकाको संशोधित प्रावधान कार्यान्वयन नगर्न आदेश दिएको हो । राजदूत नियुक्तिसम्बन्धी निर्देशिका २०७५ को दफा ३ अनुसार राजदूत हुन स्नातक उपाधि अनिवार्य गरिएको थियो । तर सरकारले त्यसमा संशोधन गर्दै मन्त्री भइसकेका व्यक्तिको हकमा स्नातक उपाधि हासिल गरेको हुनुनपर्ने उल्लेख गरेको थियो ।यसअघिको नजिरले राजदूत हुन शैक्षिक योग्यतालगायतलाई अत्यन्त महत्त्व दिएको भन्दै सर्वोच्चले मन्त्री भएकै कारण शैक्षिक उपाधिमा छुट दिइनुलाई संविधानमा भएको समानताको हकविपरीतको प्रयास भनेको हो । त्यसरी छुट दिने भनी निर्णय गर्नुको आधार र औचित्य नखुलेको सर्वोच्चको आदेशमा उल्लेख छ ।
"२७६८ संक्रमित थपिए, ४०२० निको",काठमाडौं (कास) कोरोना संक्रमणबाट पछिल्लो २४ घण्टामा ४४ जनाको मृत्यु भएको छ । १३ हजार ३७ जनाको परीक्षण गरिएकामा २ हजार ७ सय ६८ जनामा संक्रमण पुष्टि भएको छ । सोही अवधिमा ४ हजार २० जना निको भएका छन् । कुल संक्रमितमध्ये सक्रिय संक्रमित ९६५ प्रतिशत अर्थात् ५९ हजार ६ सय २४ जना रहेको स्वास्थ्य मन्त्रालयले जनाएको छ ।
"पहिरोले ५१, बाढीले २३ जिल्ला जोखिममा","न्यूनीकरणका काम शून्यजलवायु परिवर्तनसम्बन्धी अन्तरसरकारी सञ्जाल (आईपीसीसी) का अनुसार जलवायु परिवर्तनका कारण बाढीपहिरो, चरम मौसम (एक्स्ट्रिम वेदर), खाद्य संकट, डढेलो, आँधीबेहरी, हिमपहिरो, हिमताल विस्फोट (जीएलओएफ), तातो वायुजस्ता घटना विश्वभर नै बढिरहेका छन् । विपद्विज्ञ मधुकर उपाध्याले केही वर्षयता मनसुनमा विपद्जन्य घटना बढेको देखिए पनि त्यस्ता घटना तथा क्षति न्यूनीकरणमा कामै नभएको बताउँछन् । वर्षभरि चुप लागेर बस्ने अनि कहिले विपद् निम्तिएला र रेस्पोन्स गरौंला भनेर बस्नेजस्तो मात्र भयो, उनले भने, विपद् न्यूनीकरणका काम गर्नुपर्छ भन्ने चेत अझै भएन । विज्ञ उपाध्याले जोखिम न्यूनीकरण राज्यको कुनै एक संस्थाको प्रयासले मात्र सम्भव नहुने भएकाले त्यसलाई देशव्यापी अभियानका रूपमा अघि बढाउनुपर्नेमा जोड दिए । विपद् जोखिम न्यूनीकरणलाई विकेन्द्रित बनाउनुपर्यो, उनले भने, देशभर विद्यालयस्तरमा यस्तो अभियान अघि बढाइयो भने परिणाम बल्ल आउँछ र कालान्तरसम्म त्यसले काम गर्छ ।गत वर्षको मनसुनको प्रवृत्ति पहिलेभन्दा अलिक फरक देखिन्छ । खासगरी सिन्धुपाल्चोक, म्याग्दी, तनहुँ, कास्की, अछाम, बाजुरा, दार्चुला, बझाङ, कालीकोट, जाजरकोट, रुकुम पश्चिम, स्याङ्जा, बागलुङ, संखुवासभा, गोरखा, धादिङलगायतका जिल्लामा पहिरोजन्य घटना बढी भए र क्षति पनि बढी भयो । सानातिना पहिरोका घटना भने ७६ वटा जिल्लामा भएका थिए । गत वर्षको मनसुनमा सानो क्षेत्रमा केन्द्रित भएर आएको हाँडीघोप्टे अर्थात् मुसलधारे वर्षा (क्लाउड ब्रस्ट) ले विपद्का धेरै घटना निम्त्याएको थियो, यो पटक पनि त्यही समस्या दोहोरिने सम्भावना छ । उपाध्याले सानो क्षेत्रमा खनिने मुसलधारे वर्षाले अकल्पनीय क्षति गर्न सक्छ भन्ने गत वर्षको मनसुनले पुष्टि गरेको बताए । केही वर्षयता पहाडी र हिमाली क्षेत्रसम्मै सानो क्षेत्रमा मात्र केन्द्रित भएर मुसलधारे वर्षा हुने क्रम बढेको छ, उनले भने ।जलवायु परिवर्तनविज्ञ ङमीन्द्र दाहाल जलवायुजन्य जोखिम बढिरहेकाले त्यसबाट निम्तिने असर न्यूनीकरण र नोक्सानीलाई सम्बोधन गर्न ढिलाइ गर्न नहुने बताउँछन् । क्षतिपछि गोहीको आँसु बगाएर मात्र हुँदैन, उनले भने, सबभन्दा पहिला जवाफदेही निकाय पहिचान हुनुपर्यो, उक्त निकायले जोखिम न्यूनीकरणमा दत्तचित्त लगाएर काम गर्नुपर्यो । विपद् जोखिम न्यूनीकरणमा खर्चिने रकम यथेष्ट नभएकाले त्यसमा बढाउनुपर्ने उनको सुझाव छ । कागजमा धेरै कुरा छन् तर व्यवहारमा कसले के काम गर्ने हो, स्पष्ट छैन । त्यसैले कुनै एउटा निकायलाई जिम्मेवार बनाउनुपर्छ, दाहालले भने । पर्वतीय, हिमाली र टापु राष्ट्रहरूमा जलवायुजन्य जोखिम बढिरहेकाले यसको सम्बोधन गर्न विकसित मुलुकहरू सहयोगका लागि तत्पर हुनुपर्ने आवाज अन्तर्राष्ट्रिय मञ्चहरूमा उठ्ने गरेको छ । जलवायुजन्य जोखिम तथा हानिनोक्सानी सम्बोधन गर्न आर्थिक लगानी जुटाउनेबारे नेपालसहितका पर्वतीय र टापु मुलुकहरूले जलवायु परिवर्तनसम्बन्धी राष्ट्रसंघीय संरचना महासन्धि (यूएनएफसीसीसी) का पक्ष मुलुकको सम्मेलनहरूमा पनि दबाब दिन सुरु गरेका छन् । उक्त विषयमा यूएनएफसीसीसीका १ सय ९७ वटा पक्ष मुलुकको बैठकले सहमति जुटाउन भने सकेको छैन । जलवायुजन्य जोखिम झेलिरहेका नेपालसहित अतिकम विकसित र टापु देशहरूले हानिनोक्सानीका क्षेत्रमा लगानी गर्न अलग्गै संयन्त्र बनाउन र त्यसमा वित्त (क्लाइमेट फाइनाइन्स) सुनिश्चित गर्न दबाब दिए पनि विकसित मुलुकहरू पन्छिने गरेका छन् । अन्तर्राष्ट्रिय एकीकृत पर्वतीय विकास केन्द्र (इसिमोड) ले अहिलेकै हिसाबले विश्वमा कार्बन उत्सर्जन भइरहने हो भने सन् २१०० सम्ममा तापक्रम ४२ देखि ६५ डिग्री सेल्सियससम्म पुग्ने चेतावनी दिएको छ । त्यसको प्रत्यक्ष असर नेपालका हिमाल, जनजीवन र अर्थतन्त्रमा पर्नेछ । जल तथा मौसम विज्ञान विभागले तीन दिनको मौसमको पूर्वानुमानको बुलेटिन बिहान र बेलुकी ६ बजे अपडेट गरिरहेको छ । बाढीको पूर्वानुमान तथा पूर्वसूचना बुलेटिन हरेक दिन बिहान ७ बजे अपडेट हुन्छ । बाढीको सतर्कता तहनजिक पुग्न लागे, सतर्कता तह पार गरे, खतरा तह पार गरे वा अन्य विषम अवस्थामा देशका मुख्य नदी जलाधारमा नेपाल टेलिकम र एनसेलमार्फत जलाधारका सर्वसाधारणलाई मोबाइलमा एसएमएस पठाउने व्यवस्था गरिएको छ । देशभरका सर्वसाधारणलाई ११५५ नम्बरको टोल फ्रि सेवा सुरु गरिएको छ । गृह मन्त्रालयमातहतको प्राधिकरणले राष्ट्रिय आपत्कालीन कार्यसञ्चालन केन्द्र (एनईओसी) लाई चौबीसै घण्टा सञ्चालन गरेको छ । राहत, खोज तथा उद्धार कार्यमा समन्वय र सहजीकरणका साथै प्रतिकार्य र राहत सामग्री भण्डारणका लागि सात वटै प्रदेशमा एउटा स्टेसनको व्यवस्था गरिएको प्राधिकरणका प्रमुख कार्यकारी अनिल पोखरेलले जानकारी दिए ।"
"१६ को मृत्यु, २२ बेपत्ता","काठमाडौं (कास) मनसुनजन्य प्रकोपका कारण डेढ दर्जनभन्दा बढी जिल्ला प्रभावित भएका छन् । गत आइतबारबाट देशका विभिन्न भागमा अविरल वर्षा र त्यसका कारण निम्तिएको बाढीपहिरो र डुबानमा परी हालसम्म १६ जनाको मृत्यु भइसकेको छ । २२ जना बेपत्ता र ११ जना घाइते भएका छन् । प्राकृतिक प्रकोपले घरबार गुम्नेदेखि विस्थापित हुनेसम्मका घटना भएका छन् । प्रभावित जिल्लामा भएको आर्थिक क्षतिबारे यकिन विवरण आइनसके पनि सरकारी, सार्वजनिक तथा निजी संरचना विनाश हुँदा अर्बौं रुपैयाँ बराबरको आर्थिक क्षति भएको गृह मन्त्रालयका प्रवक्ता जनकराज दाहालले बताए । प्रकोपबाट निम्तिएको मानवीय क्षति र भौतिक क्षतिको विवरण आउने क्रममा रहे पनि क्षतिको यकिन विवरण खोजउद्धार र राहतको काम सकिएपछि आउने मन्त्रालयले जनाएको छ । सरकारको ध्यान खोजउद्धार र राहत व्यवस्थापनमा केन्द्रित छ, प्राथमिकताका काम सकेर स्थानीय प्रशासन र स्थानीय तहमार्फत प्राविधिक टोलीसमेत सहभागी गराएर विवरण संकलन गरिनेछ, प्रवक्ता दाहालले भने । सबैभन्दा बढी भौतिक क्षति सिन्धुपाल्चोक र मनाङमा भएको गृह मन्त्रालयले जनाएको छ । मनाङमा बाढीबाट पूर्ण रूपमा १ सय १२, आंशिक रूपमा २० भौतिक संरचनाको क्षति भएको छ । त्यस्तै १ बेलिब्रिज, ५ झोलुङ्गे पुल र ४ सरकारी कार्यालयका भवन पूर्ण रूपमा क्षति भएका छन् । सबैभन्दा बढी जनधनको क्षति व्यहोरेको सिन्धुपाल्चोकको मेलम्चीमा ३२ वटा निजी घर बाढीले बगाएको छ । ८ वटा पक्की पुल, १६ वटा झोलुङ्गे पुल, ७ वटा माछा फार्म र सशस्त्र प्रहरीको अस्थायी सुरक्षा पोस्ट रहेको भवन पनि बगेको छ । लमजुङमा निजी भौतिक संरचनामध्ये २० वटामा पूर्ण र ७७ वटामा आंशिक क्षति पुगेको छ । त्यस्तै, बाजुरामा २, गोरखामा १०, अर्घाखाँचीमा १२ भौतिक संरचना बाढीपहिरोमा नष्ट भएको छ । राजमार्गका १४ ठाउँमा बाढीपहिरो र डुबानले बढी क्षति पुर्याएको छ । जसका कारण आवागमन अवरुद्ध भएको छ । गृह मन्त्रालयको राष्ट्रिय आपत्कालीन कार्यसञ्चालन केन्द्रका अनुसार मनसुन सुरु भएपछिको प्रकोपबाट लमजुङ, म्याग्दी, मुस्ताङ, मनाङ, पाल्पा, कालीकोट, जुम्ला, दैलेख, बाजुरा र बझाङ जिल्ला अन्तर्गतका राजमार्ग खण्ड अवरुद्ध भएको हो ।"
"बाढीपहिरो एकातिर, योजना अर्कैतिर","(काठमाडौं)  गत वर्षामा धनजनको सर्वाधिक क्षति भएको सिन्धुपाल्चोकमा बाढीपहिरो नियन्त्रणका लागि अतिरिक्त बजेट र दीर्घकालीन प्रकृतिका कुनै पनि योजना छैनन् । चालु आर्थिक वर्षमा वाग्मती प्रदेशको उद्योग, पर्यटन, वन तथा वातावरण मन्त्रालयअन्तर्गत १३ जिल्लामा सञ्चालित योजनाका लागि करिब ५२ करोड विनियोजन गरेको थियो । सिन्धुपाल्चोकका लागि पटकपटक गरेर १२ करोड ६३ लाख विनियोजन गरिएको थियो । तर विनियोजित बजेट गत वर्षात्मा क्षतिग्रस्त स्थानमा नभई प्रदेश मन्त्रालयको खटनपटनमा टुक्रे योजनाहरूमा खर्च गरेकाले बाढीग्रस्त क्षेत्र भने ओझेलमा परेको छ । एकातिर मन्त्रालयले विनियोजन गरेको सबै रकम बाढीपहिरो नियन्त्रणमा मात्र खर्च गर्न पाइँदैन भने अर्कातर्फ प्राथमिकताका आधारमा दीर्घकालीन र ठूला योजना छनोट गरिएका छैनन् । प्रदेश मन्त्रालयका अधिकारीहरू भन्छन्, मतदाता रिझाउने प्रकृतिका योजना छनोट नै मुख्य समस्याका रूपमा छ । वाग्मतीका तत्कालीन प्रदेश वनमन्त्री अरुण नेपालको अगुवाइमा गत वर्ष एकीकृत जलाधार योजना तयार गरे पनि त्यो कार्यान्वय नै भएन । सुरुमा विपद् जोखिम न्यूनीकरण तथा व्यवस्थापन प्राधिकरणमार्फत सिन्धुपाल्चोक र बागलुङलाई ठूलो रकम खर्च गर्ने भनिएपछि दुवै जिल्लालाई सरकारले विपद् संकटग्रस्त क्षेत्र घोषणा गरेको थियो । तर उक्त शीर्षकमा न बजेट गयो न त विपद् न्युनीकरण प्राधिकरणले देखाउन सक्ने काम गर्यो । चालु वर्षमा तीन पटक गरेर प्रदेश मन्त्रालयले जिल्ला भू तथा जलाधार व्यवस्थापन कार्यालयमा पठाइएका ४५ वटाभन्दा बढी योजना छन् । उक्त योजनाहरू कार्यान्वयनका सुरुमा ७ करोड ६३ लाख र थप ५ करोड ६ लाख विनियोजन गरिएको छ । यद्यपि अधिकांश योजना बाढी प्रभावित गाउँबस्तीमा केन्द्रित छैन । संघीय सरकारले प्रदेशमार्फत सञ्चालन गरेको संरक्षणका दुई योजना एउटै गाउँपालिकामा सञ्चालन गरिएको छ । त्यो पनि गत सालको प्रभावित क्षेत्रमा भने होइन । गत जेठमा जिल्ला पठाएका ३ करोड ७७ लाखभन्दा बढीका २६ वटा बाढीपहिरो नियन्त्रणका योजना सबैजसो टुक्रे छन् । मन्त्रालयले आवश्यकताका आधारमा तयार गरेका योजनाभन्दा पनि राजनीतिक खटनपटन बढी भएको अधिकारीहरू बताउँछन् । सरकारी निकायले बाढीपहिरो क्षेत्रको संरक्षणमा गरेको बेवास्ताको यी पछिल्ला उदाहरण मात्र हुन् । सात वर्षअघि भूकम्पबाट मुलुकमा धनजनको सर्वाधिक क्षति भयो । २०७१ सालदेखि बाढीपहिरोका कारण बर्सेनि ठूलो क्षति हुँदै आएको छ । गत वर्षको वर्षात्मा बाढीपहिरोका कारण ७३ जनाले ज्यान गुमाए । ३७ जना बेपत्ता छन् । बस्ती संरक्षण र तीन सयभन्दा बढी विस्थापित परिवारको पुनर्वासको ठोस योजना बनेको छैन । प्रदेश वन मन्त्रालयका सूचना अधिकारी नवराज पुडासैनी साना भूक्षयका कार्यक्रम सञ्चालन गर्दै आएको जिल्लास्थित भू तथा जलाधार व्यवस्थापन कार्यालयले ठूला योजनामा विपद् प्राधिकरणसँग मिलेर मात्र काम गर्न सक्ने बताए । सिन्धुपाल्चोकको जुगल गाउँपालिका२ का वडाध्यक्ष प्रताप लामा गत वर्ष भएको लिदी पहिरोको घटनापछि त्यहाँ अहिलेसम्म रोकथामको कुनै ठोस काम नै नभएको बताउँछन् । पहिरो स्थलका बासिन्दा गाउँ छाडेर आसपास अस्थायी रूपमा बसेका छन् । लामा भन्छन्, पहिरो नियन्त्रणसम्बन्धी योजना छैन । उक्त पहिरोमा परेर ३७ जनाको मृत्यु भएको थियो भने २ जनाको अवस्था अझै अज्ञात छ । जिल्ला भू तथा जलाधार व्यवस्थापन कार्यालयका प्रमुख दिवाकर मास्के न्यून बजेट र जनशक्तिको अभावका कारण योजनाको छनोट र सञ्चालनमा कमजोरी भएको स्विकार्छन् । बर्सेनि जिल्लामा आउने ५६ करोडले ठूला कार्यक्रम सञ्चालन गर्न नसकिने उनले गुनासो गरे । उनका अनुसार ठूला योजना र कार्यक्रम संघीय सरकारको ससर्त अनुदानअन्तर्गत सञ्चालन हुने गरेको छ । त्यस्तो योजना चालु वर्षमा १५१५ लाखको दुईवटा सञ्चालन भइरहेको छ । उक्त योजना एउटै पालिकामा छ । संघीय र प्रदेश सरकारले भूकम्पबाट भएको क्षतिको पुनर्निर्माण र बाढीपहिरो नियन्त्रणको योजना नबनाएका कारण रकम विनियोजन अन्धाधुन्ध तरिकाले हुने गरेको प्रदेश मन्त्रालयका प्राविधिक बताउँछन् । कुन ठाउँको पहिरो रोकथाम गर्ने, कुन बस्ती संरक्षण गर्ने सरकारी निकायसँग प्राथमिकता राखेको योजना छैन । योजना छनोट र बजेट विनियोजनमा जिल्लास्थित भू तथा जलाधार कार्यालयको भूमिका लगभग शून्य जस्तै छ । कार्यालयका एक प्राविधिकले भने, योजना माग गरेर दर्ता भएका सयौं निवेदन प्रदेश मन्त्रालय पठाउँछौं । माथिबाट जुन योजना आउँछ त्यो नै कार्यान्वयन गर्ने हो । प्रदेश मन्त्रीको चाहनाअनुसार आयोजना सञ्चालनको स्थान तोक्ने गरिन्छ । कतिपय अवस्थामा कुन उपभोक्ता समितिलाई दिने त्यो पनि मन्त्रालयबाटै तय हुने गरेको छ । एकातिर बाढीपहिरोको जोखिम बढेपछि योजना कार्यान्वयन गर्नुपर्छ, अर्कातिर अति आवश्यकभन्दा पनि मन्त्रालयले आफूखुसी तोकिएको स्थानमा काम गर्न कठिन हुने गरेको छ, ती कर्मचारी गुनासो गर्छन् । जलाधार व्यवस्थपान कार्यालयका कर्मचारी भन्छन्, पहिरो गएको बस्तीका बासिन्दा हामीलाई देख्नेबित्तिकै हाम्रो गाउँको संरक्षणको बजेट कहिले आउँछ भन्दै गुनासो गर्छन् । तर्केर हिँड्नुको विकल्प छैन । आर्थिक वर्षको अन्त्यमा आएका योजना वर्षात्मा कार्यान्वयन गर्नसमेत कठिन भएको छ । काम गर्दागर्दै संरचना बाढीले बगाउने अवस्थामा कसरी जोखिम मोल्ने ?, उनले भने । गत वर्ष सिन्धुपाल्चोकका जम्बु, घुमथाङ, भोटेकोसी, लिदीलगायतका स्थानमा पहिरोका कारण कम्तीमा तीन सय धुरी विस्थापत भएका थिए । ती परिवार अहिले पनि अस्थायी टहरामा छन् । पहिरोलगत्तै संघ, प्रदेश र स्थानीय सरकार, सांसद एवं दलका नेताहरूले घर बनाउनेदेखि पुनर्वास गर्नेसम्मका आश्वासन बाँडे । तर पहिरो स्थलका लागि न योजना बन्यो न त बजेट नै छुट्याइयो । एउटा वर्षात् सकिएर अर्को आउँदा पनि उनीहरूका लागि सुरक्षित स्थानको पहिचानसमेत भएन । संघीय सरकारको वन तथा वातावरण मन्त्रालयका अनुसार बाढीपहिरो नियन्त्रणका लागि ठूला योजना छैन । संघ, प्रदेश र स्थानीय तहमार्फत सञ्चालित योजनाका लागि न्यून रकम विनियोजन गरिएको छ । मन्त्रालयका सहसचिव एवं प्रवक्ता बुद्धिसागर पौडेल बाढीपहिरो नियन्त्रणको ठूला योजना नभएको स्विकार्छन् । उनका अनुसार सबै जिल्लामा १४ वटा भू तथा जलाधार कार्यालयले संरक्षणको काम गरिरहेको छ ।"
हजार वर्षदेखि पाकिरहेको एक कप चिया,"दक्षिण एसियामा चिया आसामको ब्रह्मपुत्र नदीको माथिल्लो भेगमा आदिमकालदेखि नै त्यहाँका आदिवासीले चिया प्रयोग गर्दै आइरहेका थिए । चियाको अचार बनाएर वा फर्मेन्टेसन गरेर तयार पारिने लेफेट भनिने परिकार अझै लोकप्रिय छ । त्यहाँदेखि बर्मा र थाइल्यान्डसम्मको चियाको रैथाने भूभागका आदिवासीमा यस्तो परिकारको प्रयोग अझै छ । तर, आफ्नै रैथाने भूमिमा चियाको आम प्रयोगका लागि उन्नाइसौं शताब्दीको आरम्भ कुर्नुपर्यो । त्यसअघि चियाको नगन्य प्रयोग मात्रै थियो ।पन्ध्रौं शताब्दीको आरम्भतिर उत्तरी अफ्रिकाको तटसम्म पुगेका चिनियाँ जलसेना प्रमुख झेङ हिको साथ लागेर आएका दोभाषे मा हुवानले बंगालबारे टिपोट गरेका छन्, यहाँ धान र अन्न वर्षको दुई पटक पाक्छ । रक्सी तीन प्रकारको पाइन्छ । चियाचाहिँ बजारमा पाइन्न । मानिसहरू बरु पान खान्छन । (ट्रु हिस्ट्री अफ टी) ।चीनबाट युरोप पुगेको चिया सत्रौं शताब्दीको आरम्भमा डच व्यापारीले भारतमा ल्याए । सन् १६८९ देखि १६९३ सम्म सुरतमा बिताएका पादरी जोन ओभिङ्टन भन्छन्, चिया सबै भारतीयको आम पेय हो । युरोपेलीझैं उनीहरू चिया मन पराउँछन् । तर, उनले भनेझैं आम प्रचलनमा चिया आइसकेको थिएन । सन् १७७४ देखि नै कम्पनीले चीनभन्दा बाहिर चियाखेतीका लागि सम्भावित स्थान खोजी गर्न थालिसकेको थियो । त्यही वर्ष चियाका केही बेर्ना प्रयोगका लागि भुटान पठाइएको थियो । सन् १८१६ मा काठमाडौंमा खटिएका रेजिडेन्ट एडवार्ड गार्नरले पनि काठमाडौंमा भेटेको चियाको सम्भावित नमुना बिरुवा कलकत्ता रोयल बोटानिकल गार्डेनका प्रमुख नथानियल वालिचलाई पठाएका थिए । तर, त्यो चियाको बिरुवा पुष्टि भएन । उता मेजर रबर्ट ब्रुसले आसाममा काम गर्दा सन् १८२३ मै चियाका रैथाने बोट देखिसकेका थिए । चीनसँगको चियाव्यापारमा कायम रहेको एकाधिकार तोडिने आशंका देखेको कम्पनी कुनै पनि हालतमा विकल्प चाहन्थ्यो । बेलायत पनि युरोप र आफ्ना उपनिवेशहरूमा चिया व्यापारले दिएको नाफा कुनै हालतमा गुमाउन चाहँदैनथ्यो । अल्पज्ञानले भारतमा चियाखेतीको पहिलो प्रयास सफल भएन । जसोतसो भारतमा उत्पादन गरिएको चियाको पहिलो नमुना १८३९ मा लन्डन पुर्याइयो । अर्को वर्ष टी कम्पनीको स्थापना भयो, जसले आसाममा आफ्नै बगान बनायो । रबर्ट फर्च्युनले चीनबाट तस्करी गरेर ल्याएका २० हजार बेर्ना र आसामी जात दुवै खेतीको प्रयोग गरियो । आसाममा रैथाने आसामजात बढी सफल भयो । सन् १८६० मा चिया बगानको विस्तार दार्जिलिङमा गरियो । सन् १८७० मा आएर बल्ल चिया उत्पादनले भारतमा जग हाल्यो । चिया पिउने संस्कृतिमा बेलायतको प्रभाव रह्यो । बेलायतबाट दुलाहाको खोजीमा भारत आउने युवतीले उताको दिवा चिया को संस्कृति पनि भित्र्याए । गर्मीले दिउसो काम गर्न नसक्ने बेलायती अधिकारी र तिनको सिको गर्ने भारतीय कर्मचारीतन्त्रमा बिहान घाम नचर्किंदै काम सक्ने चलन बस्यो । नोकरचाकरहरू चिया, दूध, चिनी र साथमा फलफूल वा बिस्कुट लिएर आउँथे । यसलाई छोटा हाजिरीसमेत भनिन्थ्यो । भारतमै चियाको ठूलो बजारको महसुस हुन समय लाग्यो । चियाको पातमा रहेको क्याफिनको लत विस्तार हुन भारतमा बीसौं शताब्दीको मध्य कुर्नुपर्यो । दक्षिण एसियामा भारतबाटै चियाको विस्तार भयो । ठूलठूला चिया बगानको स्थापना, सस्तो श्रमको शोषण तथा उत्पादन र वितरणमा नयाँ प्रणालीको आरम्भले केही दशकमै चिया उत्पादकआपूर्तिकर्ताको एकाधिकारबाट चीन पछारियो । यसले चीनलाई अर्को धक्का लाग्यो । कालान्तरमा भारत संसारकै ठूलो चिया उत्पादक र धरै उपभोक्तासमेत रहेको मुलुक बन्यो । औद्योगिकीकरण र साम्राज्यवाद विस्तारको मियो बन्दै चियाले नै बेलायतलाई अद्वितीय रूपमा शक्तिशाली बनायो । चियाआपूर्ति र यसको व्यापारबाट हुने नाफाको लोभले बेलायती विदेश नीतिलाई प्रभावित पार्यो । यसैले अमेरिकी स्वतन्त्रा संग्रामको जग खन्यो, उता चीनको प्राचीन सभ्यता धूलिसात भयो, भारत विश्वकै ठूलो चिया उत्पादक मुलुक बन्यो । रैथाने भूमिबाट उपहार र व्यापारमार्फत चियाले संसार डुल्यो । चिया जहाँ पुग्यो, त्यही समाजको संस्कारशैली आत्मसात् गर्यो । रैथाने भूमिमा टे, चा वा चाय भनिने एक पेय संसार डुलेर स्वाद र परिचयमा केही नवीनता थप्दै, केही मौलिकता कायम राख्दै हाम्रो प्रिय पेय चिया बनेर आइपुग्यो ।"
सुतिरहेको छ सरकार !,सरकार सुतिरहको छ साथी बस तिमी पनि चुपचाप !
नासोनोस्ताल्जिया,"मुधुरो बत्तीको धमिलो प्रकाशमा गुरुप्रसाद मैनालीको नासो कथा सुनाएर आमा र दिदीहरूलाई रुवाउँदै गर्दा म बाह्र वर्षको थिएँ । मट्टीतेल राखेको सानो सिसीमा बत्ती बालेर नाकभरि ध्वाँसो समेट्दै कथाका अनुच्छेदहरू पढ्दा म पनि आँसु पुछिरहेको हुन्थेँ । देवीरमणले बिहे गरेको रात जब सुभद्रालाई नौली भन्थी सौता भनेको मुटुको बह हो, आजै ओछ्यान छोड्नुपर्यो, भोलि घरै छाड्नुपर्छ कि के जानिसक्नु छ र ? अनि सुरु हुन्थ्यो कठै ! कठै ! को सिलसिला । यसको मूल कारण थियो, मेरो बुबाले पनि कान्छी आमा ल्याउनुभएको थियो । जब देवीरमण सुभद्रालाई एकवचन पनि नसोधी छोरो भएकी कान्छी पत्नीलाई मात्र लिएर तीर्थयात्रामा हिँड्थे, सुभद्राको पीडाका अभिव्यक्ति सुनेर सुँक्कसुँक्कको आवाजसमेत सुनिन थाल्थ्यो । सुभद्रा एउटा पोको च्यापेर रातमा बाहिर निस्केपछि त्यसको पराकाष्ठा आउँथ्यो । गृहविछोडको पीडालाई गहिरो बनाउन जब कथाकार ताराहरू पिलपिल गर्दै रोइरहेको र एउटा तारा खसेको वर्णन गरिरहेका हुन्थे कथाकी सुभद्रा सुनिरहेकै ंपात्रमा विलीन भएर ढुकढुकाउन थाल्थिन् अनि डबडबाएका आँसु पुछेर कथा अघि बढाउन मलाई पनि निकै अप्ठ्यारो पर्न थाल्थ्यो । त्यसरी नासो कथा पढेको ४० वर्षपछि अहिले नासो कथासङ्ग्रह आद्योपान्त पुनर्पठन गर्दै छु । मैनालीसँगको सहयात्रामा म आफ्नो कथाका अनुभूतिलाई पुनः ताजापन दिँदै छु ।नासो मैनालीको एउटा मात्र कथासङ्ग्रह हो र त्यसमा सङ्कलित एघारवटा कथा नै नेपाली साहित्यमा उनले जोगाएका चर्चित साहित्यिक पुँजी हुन् । तिनलाई सघन रूपले पढ्नु, विमर्श गर्नु, लेखकीय जीवनयात्रासित जोड्नु र पाठकीय निष्कर्ष निकाल्नु मेरा निम्ति कुनै साहित्यिक यात्राजस्तै रोमाञ्चक विषय हो । कथामा पाइने सामाजिक विषयको गहिराइ, कथ्य भाषाको प्रवाह र सिर्जना शिल्पको प्रभावकारिताका कारक पहिल्याउँदै तिनलाई मैनालीका उमेर र अनुभव जोड्नु निश्चय नै कठिन छ, तर पनि यो यात्रा आनन्द र उत्सुकताले भरिएको छ । किनभने कथा पढ्नु भनेको यसै पनि जीवनका अप्राप्य अनुभवसँग साक्षात्कार गर्नु नै हो ।मैनालीका कथामा प्रवेश गर्दा तिनका सबैजसो पात्र जीवन्त बनेर मनमा गढीकन बस्दा रहेछन् । तिनमा पनि जति दुःख पाउँदासमेत त्यसको कारण आफैंलाई ठानी प्रायश्चित्त गर्ने पात्रहरूले तानिराख्दा रहेछन् । पात्रको मानवीय नैतिकता नै यी कथाले समाजलाई दिने जीवनको रहस्य रहेछ । प्रारम्भमा सौताप्रति अहम् र पतिप्रति पक्षपातको आरोप रहे पनि नासो की सुभद्रा जब पति र पुत्रको सन्तापले घर फर्किन्छिन्, उनको परिवार पुनर्जीवित हुन पुग्छ । छिमेकी मा जोदाहा बाहुबली धनजितेले प्रारम्भमा गुमानेलाई कुलामा लगेर पछारे पनि अन्त्यमा गुमानेको सहयोगले अभिभूत भएर उसको सबैभन्दा घनिष्ठ मित्र हुन पुग्छ । कर्तव्य मा आफ्नो स्वार्थका खातिर दाजुसँग बाबुको जिउनी खेत खानका निम्ति मुद्दा जितेका श्रीधर अन्त्यमा मुरलीधरलाई बोलाएर खेत आधाआधा खान तयार हुन्छ । बिदा मा घरको करकापमा परी प्रभालाई सौता ल्याउने नरेन्द्र हरिद्वारसम्म पुगेर आफ्नो कमजोरीको प्रायश्चित्त गर्छ । छिमेकीको बिहेमा गएर भात पकाउन ढिलो गरी भनेर पत्नीलाई कुट्ने परालको आगो को चामे अन्त्यमा लाचार भएर गौंथलीलाई फकाउन ससुराली पुग्छ । यसरी पश्चात्तापी पात्रको रचना गर्नुमा गुरुप्रसाद मैनालीको मानवतावादी चिन्तनको प्रभाव परेको छ किनभने उनी मान्छेलाई गल्ती गर्ने तर सधैं सुधारका निम्ति उन्मुख हुने सिर्जना मान्दारहेछन् ।प्रेमसम्बन्धको चित्रण र त्यसको सामाजिक प्रभाव उनका कथाको महत्त्वपूर्ण पक्ष हो । प्रेमको चित्रणमा मैनालीको चिन्तनको विरोधाभास उनका कथामा प्रस्ट रूपमा प्रकट हुन्छ । उनी विवाहअघि हुने युवायुवतीको प्रेमलाई अस्वीकार पनि गर्दैनन् र त्यसमा सन्तुष्ट पनि हुँदैनन् । पात्रहरूको विवाहमा कुल, गोत्र, धन, अवस्थालाई महत्त्व दिनेप्रति उनी व्यङ्ग्य पनि गर्छन्, तर स्वतन्त्र प्रेमलाई सफल देखाउन पनि सक्दैनन् । त्यसैले विधवा गौरीलाई प्रेम र यौनसम्बन्धको सजाय आत्महत्याको प्रायश्चित्तबाट गराउँछन्, झर्रो छेत्री ज्वाइँ खोज्ने अगमसिंह खत्रीप्रति व्यङ्ग्य गरेर पनि प्रभा र नरेन्द्रको प्र्रेमको सफलतामा उनलाई सन्देह हुन्छ । विवाहित शशि र हरिको प्रेम सफल नभई उनीहरू चिताको ज्वालामा छटपटिनुपर्ने हुन्छ । प्रेम र विवाहको मैनालीको द्विविधा शशिले मैले फेरि विवाह गर्नुहुन्छ र ? भनी सोध्दा हरिको उत्तर हुन्छ हुन्छहुँदैन त्यो त म निश्चय गरेर भन्न सक्दिन, तर केही आइमाईले त्यसो पनि गरेका छन् । यसरी कथामा मैनालीको आधुनिकताप्रतिको बाह्य आकर्षण र परम्परागत हिन्दु चिन्तनको मानसिक सङ्कीर्णता एकै पटक प्रकट हुन पुग्दोरहेछ ।आदर्शको पक्ष हेर्दा उनमा हिन्दु धार्मिक पद्धतिप्रति गहिरो आस्था देखिँदोरहेछ र पात्रहरूको क्रियाकलाप त्यसैअनुरूप चित्रण गर्दारहेछन् । मैनाली आफैं पनि गान्धीको धार्मिकनैतिक व्यावहारिक पक्षबाट प्रेरित र धार्मिक शुद्धतामा कट्टर रहेछन् । यसैका निम्ति उनले आफ्ना आदर्श पात्रहरूलाई धार्मिक पूजापाठका क्रियाकलापमा संलग्न गराइहाल्दारहेछन् । आदर्श देखिन हिन्दु धर्मकै आड लिए पनि परालको आगो कथामा दलित पात्रको गृहस्थ जीवनलाई आदर्श बनाएर मैनालीले राणाकालमै नेपाली समाजलाई महत्त्वपूर्ण सन्देश दिएका हुन् । नेपाली साहित्यमा दलित अध्ययनका निम्ति विसं १९९५ सालमा प्रकाशित यो कथा प्रारम्भ र गौरव दुवै हो ।जातीय दृष्टिबाट उनका कथा पढ्दा पनि गजबकै निष्कर्ष निस्कँदोरहेछ । उनले कथामा आफूलाई जान्नेबुझ्ने ठान्ने, कमजोरको पक्ष लिएजस्तो पनि गर्ने, गरिबहरूलाई लडाएर रमिता पनि हेर्ने तर परिआएको बोला आफ्नो स्वार्थका निम्ति सत्यलाई तिलाञ्जली दिन तयार हुने कातर मध्यम वर्गको प्रतिनिधित्व बाहुन पात्रबाट गराएका रहेछन् । छिमेकी कथाको धर्मानन्द पाध्ये पढेलखेको र बुज्रुग भए पनि मान्छेबीच फाटो पार्न र झगडाका निम्ति उचाल्न रमाइलो मान्छ । पापको परिणाम को दीनानाथ पाध्ये पनि पहिले जुठे, धनेजस्ता पात्रलाई कान्तुको विपक्षमा सहानुभूतिको नाटक गर्छ, तर वन फाँडेको आरोप आफूमाथि पनि पर्ने देखेपछि असत्यको सहारा लिएर गरिबहरूलाई नै सजायको भागीदार बनाउँछ । नेपाली समाज अहिले पनि यस्तै अनेक रङका स्वार्थचालित नीच बुद्धिजीवीहरूको कोपभाजन बनिरहेको यथार्थ पनि यसले सङ्केत गर्नेरहेछ ।न्याय यथार्थ जीवनमा पाउनुपर्ने हो कि मरेपछि ईश्वरले गर्ने हो ? मैनालीजस्ता लामो समय न्यायसम्पादनमा बिताएका कथाकारमा समेत यस प्रश्नमा संशय देखिनेरहेछ । उनका कथामा न्यायको पालना ईश्वरले गराउँछन् भन्नेमा विश्वास पाइन्छ । नासो कथामा देवीरणकी कान्छी पत्नी दुलहीको मृत्यु गराएर सुभद्रालाई न्याय दिलाइएको छ । पापको परिणाम कथामा गरिबमारा कान्तुका दुवै छोरालाई मरेको देखाएर जुठेको छोराप्रति न्याय गरेको सङ्केत गर्न खोजिएको छ । सहिद मा वीरबहादुरको पैसा चोर्ने धने पछि पुलिसको थुनामा परेर सजाय पाएको छ । यी कथामा भएका घटना कथाकारका दृष्टिमा पाप धुरीबाट कराएका उदाहरण हुन् किनभने उनको न्यायप्रणालीले गौरीलाई न्याय दिन सक्दैन, प्रभालाई नरेन्द्रको परिवारमा स्थापित गर्न सक्दैन, शशिलाई जीवनदान दिन सक्दैन । सौतेनी आमाका ताडन भोग्नु कृष्णको नियति बन्छ । त्यसैले उनका कथा सकारात्मकभन्दा नकारात्मक र सहानुभूतिशील बनेका छन् । मैनालीका कथामा पाइने समाजको अध्ययन, घटना र परिवेशको चित्रण एवम् पात्रहरूको योजनाको रूपरेखामा उनको घुमन्ते बसाइ र जागिरको विशेष प्रभाव परेको छ । मैनालीको जन्म धनकुटामा भए पनि उनको पुर्ख्यौली घर काभ्रेको कानपुर हो । तर, उनको खास बसाइ भने नुवाकोटको नर्जाकपिलासमा भएको हो । उनका पिता काशीनाथ मैनाली राणाकालमा प्रभावशाली सरकारी जागिरे भएका कारण सरुवासँगै उनको बसाइ तराई र पहाडका विभिन्न स्थानमा भएको पाइन्छ साथै न्याय र प्रशासनिक अड्डामा रहेको आफ्नै जागिरले पनि उनलाई नेपाली जीवनलाई नजिकबाट बुझ्न सहयोग गरेको देखिन्छ । काठमाडौंमा रहँदा पं हेमराज पाण्डेको पुस्तकालयमा पढेर होस् वा वागलुङ, रौतहटका गाउँ डुलेर होस्, मैनालीले जनजीवनलाई नजिकबाट पर्गेल्ने अवसर पाएका हुन् । त्रिभुवनकी आमासँग भारत भ्रमणमा जाँदा उनले त्यहाँ नेपालीहरूको अवस्था देखेका हुन् । यी सबै पक्षको छाप उनका कथामा पर्याप्त छ र उनको पक्षधरता पनि गौंथली, प्रभा, शशि, वीरबहादुर, जुठेजस्ता कमजोर वर्गका पात्रप्रति नै देखिन्छ ।नासोको पुनर्पठन गर्दा मेरो मनमा पटकपटक आइरहेको एउटा प्रश्न हो वास्तविक जीवन र कथाबीच के फरक हुन्छ होला ? जीवन समयअनुसार परिवर्तन हुँदोरहेछ, तर कथा भने जस्ताका तस्तै रहिरहँदोरहेछ । समस्या पर्दा समाधानका निम्ति जीवनमा अनेकौं बाटा पहिल्याउन सकिने रहेछन्, तर कथाको भने यात्रा सधैं एउटै र उही बाटामा मात्र हिँड्दोरहेछ । त्यसैले त ९५ वर्षपछि अहिले पनि देवीरमण सुभद्रालाई सौता हालेर धर्मको ठेकेदार भइरहेका छन्, चामेले गौंथलीलाई कुटेर परपीडनको आनन्द लिइरहेकै छ । कतै कान्तु पाध्ये सधैं सत्ता र सम्पत्तिको बलले जुठे, धने र मङ्गलीजस्ता गरिबहरूको बिजोक बनाउँदै निर्धक्क दादागिरी गरिरहेको छ भने इमानदार वीरबहादुर विदेशमा रिक्सा तानेर गाउँमा परिवारको बिजोग हेर्दै छ ।वास्तवमा हाम्रो नेपाली समाज के अहिले नासो का कथामा भन्दा अग्रगामी भएको हो त ?"
संस्कृतिविद् जोशी डिस्चार्ज,"काठमाडौं (कास) वाङ्मय शताब्दी पुरुष संस्कृतिविद् सत्यमोहन जोशी १० दिनको उपचारपछि शुक्रबार अस्पतालबाट डिस्चार्ज भएका छन् । जेठ २६ मा ज्वरो र श्वासप्रश्वासमा समस्या भएपछि उनलाई ललितपुरको इमाडोलस्थित किस्ट शिक्षण अस्पतालमा भर्ना गरिएको थियो । उपचारका क्रममा उनमा छातीमा संक्रमण, मुटुको चालमा गडबडीका साथै रक्तचापमा कमी देखिएको थियो । जोशीको उपचारमा खटिएका प्राडा मिलेशजंग सिजापतिले स्वास्थ्य अवस्था सामान्य भएर साविकसरह खानपिन र हिँडडुल गर्न थालेकाले मुटुको औषधि दिएर उनलाई डिस्चार्ज गरिएको बताए । उहाँ अहिले प्रेसर, सुगर, दमजस्ता रोगबाट मुक्त हुनुहुन्छ, उनले भने, नियमित व्यायाम, खानपिनमा ध्यान दिएकै कारणले स्वास्थ्य राम्रो भएको देखिन्छ । जोशीको पीसीआर परीक्षण गर्दा रिपोर्ट नेगेटिभ आएको थियो । जोशीका भतिज अजरमान जोशीले आराम गर्नुपर्ने भएकाले केही दिन फोन वा भेटघाटमा नआउन विभिन्न संघसंस्था तथा मिडियाकर्मीलाई अनुरोध गरेका छन् । जोशी गत वैशाख ३० मा एक सय २ वर्षमा प्रवेश गरेका थिए ।"
'फौजी कीरा ले मकैबाली सखाप,"(चितवन)  पातभरी ठूलाठूला छिद्र, गुभोमा कीरा । सीमान्तकृत आदिवासी चेपाङ समुदायको मुख्य बसोबास रहेको चितवनका पहाडी क्षेत्रहरू कोराक र लोथरमा अहिले मकैबालीको अवस्था यस्तो देखिन्छ । यहाँ चेपाङहरूको मुख्य अन्न नै मकै हो । तर मकैको कलिलो बोटमै फौजी कीरा लागेपछि स्थानीय अनिकाल लाग्ने हो कि भन्नेमा चिन्तित छन् । यसअघि यस्तो समस्या नदेखेको उनीहरू बताउँछन् ।राप्ती नगरपालिका१० कोराक ढाँडखोलाका वीरबहादुर चेपाङको दुई कट्ठामा मकै हुर्कंदै छ । यसअघि यहाँ फलेको मकैले चेपाङ दम्पतीलाई ४६ महिनासम्म गुजारा चल्थ्यो । तर यो वर्ष खै कुन कीरा आयो । मकैको पात खायो, बोट पनि खायो, वीरबहादुरले भने । कीरा हट्छ कि भन्दै उनले मकैबालीमा खरानी छरेका छन् । के गर्ने के गर्ने भयो, मसँग भएको त्यही खरानी हो । लगेर छरेको छु । तर सप्पै बोटमा कीरा छ । खरानीले के पुग्नु ? उनले भने ।ढाँडखोलाकै २३ वर्षीय अक्कलबहादुर चेपाङको तीन जनाको परिवारलाई दुई कट्ठामा फलेको मकैले वर्षभरी गुजारा धान्नुपर्छ । उनका अनुसार राम्रो हुँदा १२ डोकाजति मकै फल्थ्यो । त्यसले खान नपुगे ज्यालादारीमा काम गरेर आएको पैसाले किनेर गर्जो टार्थे । अघिल्लो वर्ष त राम्रो फलेन । पाँच डोकाजति मात्रै फल्यो । पानी आएको आई भएर मकैको घोगा नै कुहियो । हामी यसलाई जिमाहा लागेको भन्छौं, उनले भने, मुख्य खेती नै नबिग्रियोस् भनेर यो पटक १२ सय रुपैयाँको २० किलो विकासे मल पनि किनेर हालेको थिएँ । तर उनले सोचे जस्तो भएन । मल हाले पनि सबै बोट कीराले खाएको छ । उनले थाहा पाएसम्म पहाडमा पहिलो पटक मकैमा यस्तो खाले समस्या आएको हो ।मकै राम्रो भए खान पुग्थ्यो, कमाएको पैसा जोगिन्थ्यो । तर मकै बिग्रेको छ, नकमाए खान पुग्दैन । कमाउनका लागि कोरोनाले काम गर्न दिएको छैन । यो वर्ष गाह्रो हुने देख्छु, अक्कलबहादुरले चिन्ता व्यक्त गरे । यो उनको र छरछिमेकको बारीको मात्रै समस्या होइन । वरपरका सबै गाउँमा मकैको हालत यस्तै छ । चाँडै छरेको मकैको बोटमा घोगा लागेको छ । तर पछि छरेको मकै गोडमेलको बेला हुँदै गर्दा कीराले छपक्कै छोपेको छ ।पानी ढिला परेपछि चाँडो छर्न सकिएन । बिरुवा नै रहेको मकैको बोट कीराले खाएर पात पनि छाडेन, डाँठ पनि सक्दै छ, राप्ती१३ लोथर कान्दाका चेकराम चेपाङले भने । राप्ती१३ का वडाध्यक्ष सूर्यबहादुर चेपाङ यस्तो समस्या आफ्नो वडाभरि रहेको बताउँछन् । हरेक गाउँमा मकैको बोट फौजी कीराले भसक्कै खाएको छ, उनले भने । यो पटक पहाडमा कोराना संक्रमण खासै नभए पनि मकैबालीमा फौजी कीराले दुःख दिएको उनले सुनाए ।राप्ती१० का वडाध्यक्ष एवं नगर प्रवक्ता अमरबहादुर तामाङ पनि पहाडका धेरै बस्तीमा यस्तो समस्या रहेको बताउँछन् । साउन लागेपछि भदौसम्म मकै स्यहारेर चेपाङहरूले आफ्नै खेतको आटोपिठो खान सुरु गर्थे । तर यो पटक बोटै फौजी कीराले खाइदियो । अब गाउँलेले के खाने हुन् ? उनले भने ।राप्ती नगरपालिकाको कृषि शाखा हेर्ने शैलेन्द्र भण्डारी पहाडमा फौजी कीराले मकै नोक्सान गरेका बारेमा आफूलाई थाहा नभएको बताए । शाखामा पहाडतिरै घर भएका व्यक्ति पनि कर्मचारी छन् । मैले उनीहरूलाई मकै केकस्तो छ भनेर सोधेको छु । राम्रै छ भन्छन् । अरुले पनि फौजी कीराले दुःख दिएको बताएका छैनन् । त्यस्तो समस्या भएको हो भने के हो स्थलगत गएर हेर्छौं, उनले भने ।"
६ अस्पताललाई साढे २ करोड,"(हेटौंडा)  वाग्मती प्रदेश सरकारले मातहतका ६ वटा अस्पताललाई कोरोना नियन्त्रण र उपचारका लागि २ करोड ५५ लाख रुपैयाँ उपलब्ध गराउने भएको छ । प्रदेश विपद् व्यवस्थापन निर्देशक समितिको बिहीबारको बैठकले कोरोना संक्रमण रोकथाम, नियन्त्रण तथा उपचार कोषबाट सामाजिक विकास मन्त्रालयमार्फत ६ अस्पताललाई उक्त रकम उपलब्ध गराउने निर्णय गरेको हो ।मुख्यमन्त्री डोरमणि पौडेललको अध्यक्षतामा बसेको बैठकले दोलखाको सिंगटी अस्पताललाई २० लाख, धुलिखेल अस्पताल मातहत नुवाकोटको लिखु गाउँपालिकामा सञ्चालित कोभिड अस्पताललाई २० लाख, नुवाकोटको सिटी कम्युनिटी अस्पताललाई ३० लाख, भक्तपुरको नेपालकोरिया मैत्री नगरपालिका अस्पताललाई ३५ लाख, काठमाडौंको मनमोहन मेमोरियल सामुदायिक अस्पताललाई ५० लाख र भक्तपुरकै ख्वपः अस्पताललाई १ करोड रुपैयाँ दिने निर्णय गरेको छ ।यसैगरी, बैठकले सिन्धुपाल्चोकको हेलम्बु र मेलम्चीमा बाढीपीडितहरूका लागि तत्काल आवश्यक खाद्यान्न सामग्री जिल्ला विपद् व्यवस्थापन समिति सिन्धुपाल्चोक पठाउने निर्णय पनि गरेको छ । मनसुनबाट हुने क्षति रोकथाम एवम् उद्धारका लागि प्रदेश आपत्कालीन केन्द्रअन्तर्गत गोदामघरमा भएको उद्धार सामग्री प्रदेश प्रहरीको समन्वयमा धादिङ, नुवाकोट, रसुवा, सिन्धुपाल्चोक, काभ्रे र दोलखाका जिल्ला प्रहरी कार्यालयमा तत्काल पठाइने भएको छ ।समितिले प्रदेश विपद् व्यवस्थापन कोषमा १० करोड रकम थप गर्न आर्थिक मामिला मन्त्रालयलाई पत्राचार गर्ने भएको छ । प्रदेश सरकारले आगामी आर्थिक वर्ष २०७८७९ का लागि विपद् व्यवस्थापन गर्न १० करोड बजेट विनियोजन गरेको छ ।"
विदेशी लगानी लेखांकन एक वर्षभित्रै,"(काठमाडौं)  मुलुक भित्रिएर पनि लेखांकन नभएका सबै प्रत्यक्ष विदेशी लगानी (एफडीआई) नेपाल राष्ट्र बैंकमा लेखांकन गर्नुपर्ने भएको छ । राष्ट्र बैंकले शुक्रबार सूचना जारी गर्दै २०७९ जेठ १६ भित्र लेखांकन गर्न निर्देशन दिएको हो । यसअघि विदेशी लगानी लेखांकनका लागि समय तोकिएको थिएन । सोही कारण नेपाल भित्रिएको धेरै समय भइसकेका विदेशी लगानी पनि अझै लेखांकन भएका छैनन् । उनीहरूले लेखांकन नगरेकै कारण अहिले मुलुकभरको विदेशी लगानीको वास्तविक तथ्यांक छैन । विदेशी लगानी तथा विदेशी ऋण व्यवस्थापन विनियमावली, २०७८ को व्यवस्थामा टेकेर राष्ट्र बैंकले उक्त निर्देशन दिएको हो । राष्ट्र बैंकले गत जेठ १७ मा उक्त विनियमावली जारी गरेको थियो । यसअघि आएका तर लेखांकन नभएका विदेशी लगानी यो विनियमावली लागू भएको मितिबाट बढीमा एक वर्षभित्र तोकिएका कागजातसहित राष्ट्र बैंकमा निवेदन गर्नुपर्नेछ, विनियमावलीमा उल्लेख छ । सम्पूर्ण कागजातसहित निवेदन प्राप्त भएको मितिले सात कार्य दिनभित्र राष्ट्र बैंकले लेखांकनसम्बन्धी निर्णय गरी प्रमाणपत्र उपलब्ध गराउने प्रावधान विनियमावलीमा छ । हाम्रो उद्देश्य मुलुकभर विदेशी लगानीको वास्तविक तथ्यांक संकलन गर्नु पनि हो, राष्ट्र बैंक स्रोतले भन्यो, यसअघि लाभांश वा लगानी फिर्ता गर्दा मात्र लेखांकन गरे हुन्थ्यो ।त्यसो त विदेशी विनिमय (नियमित गर्ने) ऐनमा पनि लेखांकनसम्बन्धी स्पष्ट व्यवस्था छैन । तर राष्ट्र बैंकको नियमावलीमा भने एक वर्षभित्र लेखांकन भइसक्नुपर्ने प्रावधान राखेको छ । नयाँ लगानीको हकमा (विनियमावली लागू भइसकेपछि आएका) भने विदेशी लगानी आएको ६ महिनाभित्र लेखांकन भइसक्नुपर्ने व्यवस्था छ ।एउटै आयोजनामा पनि विदेशी लगानी एकै पटक नआएर चरणबद्ध रूपमा आउने गर्छ । यसकारण पनि केही आयोजना वा कम्पनीले त्यस्तो लगानीमध्ये केहीको मात्रै लेखांकन गरेका छन् । अब उनीहरूले पनि एक वर्षभित्रै लेखांकन गरिसक्नुपर्नेछ । अब पनि तोकिएको समयमा लेखांकन गर्न नआउनेका लागि छुट्टै व्यवस्था हुन सक्ने राष्ट्र बैंक विदेशी विनिमय व्यवस्थापन विभाग प्रमुख रामु पौडेलले बताए । सानो रकमका लागि पनि गभर्नर कार्यालयसम्म आउनुपर्ने, सामान्य अवस्थामा भन्दा बढी कागजात मागिने वा अरू कुनै व्यवस्था हुन सक्छ, उनले भने, तर अहिले त्यसबारे सोचिएकै छैन । तोकिएको समयभित्र सबै लगानी लेखांकन हुनेमा आशावादी छौं ।यसैगरी, विनियमावलीमा राष्ट्र बैंकको स्वीकृतिबिनै विदेशी लगानी ल्याउन पाउने व्यवस्था गरिएको छ । पछिल्ला महिनाहरूमा विदेशी लगानी निरन्तर आइरहेकाले राष्ट्र बैंकको स्वीकृतिबिनै विदेशी लगानी ल्याउन पाउने व्यवस्था गरेको हो । विदेशी लगानीकर्ताले विदेशी लगानी स्वीकृति गर्ने निकायबाट विदेशी लगानीको स्वीकृति प्राप्त गरेपश्चात् सोबापतको विदेशी मुद्रा नेपाल पठाउन वा भित्र्याउन राष्ट्र बैंकबाट पूर्वस्वीकृति लिन अनिवार्य हुनेछैन, विनियमावलीमा भनिएको छ ।विनियमावलीमार्फत राष्ट्र बैंकले खासगरी साना विदेशी लगानीका लागि लेखापरीक्षण प्रतिवेदन अनिवार्य नपर्ने व्यवस्था पनि गरेको छ । अमेरिकी डलर १० लाख वा सो बराबरको विदेशी मुद्राभन्दा कम रकमको लगानीको हकमा लेखापरीक्षण प्रतिवेदन अनिवार्य हुने छैन, विनियमावलीमा भनिएको छ, विदेशी लगानीकर्ताले पेस गर्ने वित्तीय विवरण लेखापरीक्षण गर्न नपर्ने व्यहोराको प्रमाणसहित सञ्चालक समितिउच्च व्यवस्थापनले तयार गरेको वित्तीय विवरण संलग्न भई आएमा लेखापरीक्षण प्रतिवेदन अनिवार्य हुनेछैन ।यस्तै, विदेशी लगानी हुने कम्पनी तथा उद्योगको कायम हुने चुक्ता पुँजीको ३ प्रतिशतमा नबढ्ने गरी लेखापरीक्षकबाट खर्च प्रमाणित गरेबमोजिम विदेशी लगानीमा गणना गर्न पाउने सुविधा पनि राष्ट्र बैंकले दिएको छ । सम्बन्धित कम्पनीले त्यस्ता खर्चको लेखांकन भने गराउनुपर्ने छ । तर विदेशी लगानी हुन नसकेको अवस्थामा वा विदेशी लगानीमा गणना भएको रकमभन्दा बढी रकम आएमा त्यस्तो रकम फिर्ता पठाउन नपाउने व्यवस्था विनियमावलीमा छ । राष्ट्र बैंकको स्वीकृतिबिनै ल्याइएको रकम बैंक तथा वित्तीय संस्थाले इच्छुक विदेशी लगानीकर्ता वा निजको आधिकारिक स्थानीय प्रतिनिधिको खातामा जम्मा गरिदिन सक्नेछ, राष्ट्र बैंकले भनेको छ, उक्त रकम जम्मा गरिदिन इच्छुक विदेशी लगानीकर्ता र निजको आधिकारिक स्थानीय प्रतिनिधिले राष्ट्र बैंकले तोकिदिएको कागजात तथा मापदण्ड भने पूरा गर्नुपर्नेछ । यसरी ल्याइएको रकम लेखांकनका लागि विदेशी लगानी भएको ६ महिनाभित्र राष्ट्र बैकमा आवेदन दिनुपर्ने प्रावधान छ । पुरानो लगानी वा सेयर स्वामित्व परिवर्तन भई गरिने विदेशी लगानीबापतको विदेशी मुद्रा नेपाल पठाउन वा भित्र्याउन राष्ट्र बैंकको पूर्वस्वीकृति लिनुपर्ने विद्यमान व्यवस्था भने कायमै छ । विदेशी लगानी तथा आर्जित रकम फिर्ता लैजाने सटही स्वीकृति सम्बन्धमा पनि विगतमा भन्दा लचिलो व्यवस्था विनियमावलीमा गरिएको छ ।"
सूचना महामार्ग परियोजनाको प्रगति निराशाजनक,"(काठमाडौं)  दुई वर्षभित्र सक्ने भनिएको अप्टिकल फाइबर बिछ्याउने (सूचना महामार्ग) परियोजनाको प्रगति ५ वर्ष बित्दासमेत निराशाजनक देखिएको छ । नेपाल दूरसञ्चार प्राधिकरणले तीन वटा प्याकेजमा बाँडेर सुरु गरेको परियोजनामध्ये एउटाको मात्रै भौतिक प्रगति भएको छ भने बाँकी दुईको शून्य छ । सूचना महामार्गको पहिलो प्याकेजअन्तर्गत नेपाल टेलिकमले प्रदेश १, प्रदेश २ र वाग्मती प्रदेशका जिल्ला सदरमुकाम छुने गरी अप्टिकल फाइबर बिछ्याउने कामको जिम्मा पाएको थियो । प्राधिकरण र टेलिकमबीच २०७३ असोज १२ मा ५ अर्ब रुपैयाँमा काम सक्ने गरी सम्झौता भएको थियो । तर टेलिकमले सम्झौता गरेको तीन वर्षपछि मात्रै काम सुरु गरेको थियो । परियोजनाको काम सुरु भएको २ वर्षमा यसको भौतिक प्रगति ४५ प्रतिशत मात्रै छ । यो प्याकेजअन्तर्गत २ हजार ८३ किलोमिटर अप्टिकल फाइबर बिछ्याउनुपर्नेमा जेठ मसान्तसम्म करिब ९ सय ८० किमि मात्रै बिछ्याइएको छ । यो अवधिसम्म बाँकी दुई प्याकेजको प्रगति भने शून्य रहेको प्राधिकरणले जनाएको छ । टेलिकमले साढे दुई वर्ष लगाएर ठेक्का प्रक्रिया पूरा गरी २०७६ जेठ पहिलो सातादेखि अप्टिकल फाइबर बिछ्याउने काम सुरु गरेको थियो । अप्टिकल फाइबर बिछ्याउन, सामान खरिद गर्न टेलिकमले ५ वटा कम्पनीलाई जिम्मा दिएको छ । प्राधिकरणले तेस्रो प्याकेजअन्तर्गत कर्णाली र सुदूरपश्चिम प्रदेशमा पनि अप्टिकल फाइबर बिछ्याउन टेलिकमलाई नै जिम्मा दिएको छ । यसअघि स्मार्ट टेलिकम प्रालिलाई जिम्मा दिइएको भए पनि २ वर्षसम्म काम नै सुरु नगरेपछि मन्त्रिपरिषद्ले स्मार्टबाट परियोजना खोसेर टेलिकमलाई दिने निर्णय गरेको हो । यो निर्णय भएको करिब एक वर्ष हुनै लाग्दा पनि परियोजनाको ठेक्का लाग्न बाँकी छ । प्राधिकरणका अनुसार टेलिकमले बोलपत्र आह्वान गरिसके पनि कोरोना महामारीका कारण म्याद थप गरिएको छ । यसअन्तर्गत १ हजार ९ सय ९२ किमि अप्टिकल फाइबर बिछ्याउनुपर्ने हुन्छ ।दोस्रो प्याकेजअन्तर्गत गण्डकी र लुम्बिनी प्रदेशका सबै जिल्ला सदरमुकाम छुने गरी प्राधिकरणले युनाइटेड टेलिकम लिमिटेडलाई कामको जिम्मा दिए पनि प्रगति शून्य छ । यो प्याकेजअन्तर्गत २ हजार १ सय ६० किलोमिटर अप्टिकल फाइबर बिछ्याउनुपर्ने हुन्छ । ठेक्का पाएको दुई वर्षसम्म पनि कुनै काम नगरी बसेको युनाइटेडबाट प्राधिकरणले परियोजना खोस्न खोज्दा सर्वोच्च अदालतमा मुद्दा दायर गरेका कारण यो प्याकेजको विषयमा प्राधिकरणले कुनै निर्णय गर्न सकेको छैन । मुद्दा सर्वोच्चमा विचाराधीन छ । कामको जिम्मा लिएर सिन्को पनि नभाँचेको यो कम्पनीलाई प्राधिकरणले पेस्कीबापत ४० करोड २० लाख रुपैयाँ भुक्तानी दिइसकेको छ । अप्टिकल फाइबर बिछ्याउने कम्पनीले नै त्यसको मर्मतसम्भार गर्ने र अन्य सेवा प्रदायकलाई भाडामा दिने गरी प्राधिकरणले तीनै प्याकेजको जिम्मा दिएको हो । ग्रामीण दूरसञ्चार कोषको प्रयोग गरी सञ्चालित सूचना महामार्ग परियोजनामा यो कोषमा रकम जम्मा गर्ने सेवा प्रदायकहरूबीच प्रतिस्पर्धा गराइएको थियो । नेपाल टेलिकमलाई पहिलो प्याकेजको जिम्मा दिँदा भने प्रतिस्पर्धा गराइएको थिएन । ग्रामीण क्षेत्रमा दूरसञ्चार पूर्वाधारको विकास गर्ने उद्देश्यसहित यो कोष स्थापना गरिएको हो । दूरसञ्चार सेवा प्रदायक र इन्टरनेट सेवा प्रदायकहरूले आफ्नो वार्षिक आयको २ प्रतिशत रकम यो कोषमा जम्मा गर्नुपर्ने प्रावधान छ ।"
रोनाल्डो रोक्ने जर्मन दाउ,"स्पेनविरुद्ध पोल्यान्डसेभिया पोल्यान्ड पक्कै दबाबमा रहेको हुनुपर्छ, किनभने युरो २०२० को आफ्नो खेलमा स्लोभाकियाको हातबाट स्तब्धपूर्ण हार बेहोरेको थियो । धेरैका लागि यो आश्चर्यजनक हार रह्यो । रोबर्ट लेवान्डोस्कीको यही टिमले समूह ई मा शनिबार स्पेनको सामना गर्नेछ । स्पेनविरुद्ध के लेवान्डोस्कीले राम्रो गर्न सक्नेछन् त ? यो अर्को प्रश्न भयो । एउटा तथ्य के निश्चित छ भने स्पेनको सामना गर्दा पोल्यान्डलाई पक्कै सजिलो हुने छैन । पोल्यान्डलाई विशेष खेल आवश्यक हुनेछ । स्पेनले स्विडेनविरुद्ध गोलरहित बराबरी खेलमा त्यो सबै काम गरेको थियो, जुन टिमलाई भनिएको थियो । खाली टिमले गोल गर्नमात्र बिर्सेको थियो । त्यो खेलमा स्पेनले ७५ प्रतिशत बल नियन्त्रणमा राखेको थियो, ८ सय ५२ पासहित । जबकि स्विडेनले १ सय ३ पासमात्र खेलेको थियो । त्यसैले स्पेन जतिबेला पोल्यान्डविरुद्ध मैदान उत्रन्छ, उसको अर्जुनदृष्टि गोलमै केन्द्रित हुनेछ ।"
चेक राम्रो स्थितिमा,"ग्लास्गो (एएफपी) चेक गणतन्त्रले युरो २०२० को नकआउट चरणमा पुग्ने बलियो सम्भावना देखाएको छ । क्रोएसियासँग शुक्रबार ह्याम्पडेन पार्कमा भएको रोमाञ्चक खेलमा ११ को नतिजा निकालेपछि चेक अन्तिम १६ को नजिक पुगेको हो । चेकले पहिलो खेलमा स्कटल्यान्डलाई २० ले पराजित गरी सनसनी सुरुआत गरेको थियो ।क्रोएसियासँगको ४ खेलमा चेकले कहिल्यै जित हात पारेको छैन । तर पछिल्लो नतिजाले चेकलाई समूह डी को शीर्षस्थानमा उभ्याएको छ । चेकले अब अन्तिम खेलमा इंग्ल्यान्डसँग वेम्बलीमा खेल्नेछ । पहिलो खेलमा इंग्ल्यान्डसँग पराजित क्रोएसियाले अन्तिम १६ मा पुग्न स्कटल्यान्डलाई पराजित गर्नुपर्नेछ । क्रोएसियालाई स्कटल्यान्डसँगको जित पनि अघिल्लो चरणमा पुग्न पर्याप्त नहुन सक्छ ।चेकले प्याट्रिक सिकको पेनाल्टी गोलमा ३७ औं मिनेटमा अग्रता लिएको थियो । क्रोएसियाका रक्षक डेजान लोभरेनले एयर बल क्लियर गर्नेक्रममा सिकलाई कुहिनाले हानेपछि रेफ्री कार्लोस डेल सेरो ग्रान्डेले भीएआरसँग परामर्श गरी मैदानछेउको मोनिटर हेरेर पेनाल्टीको निर्णय दिएका थिए । घुँडाको चोटका कारण अघिल्लो खेल गुमाएका लोभरेनको प्रहारले सिकको नाक फुटेको थियो ।उनै सिकले गोल गरी चेकको अग्रता खोलेका थिए । प्रतियोगितामा बायर लेभरकुसेनका फरवार्डको यो तेस्रो गोल हो । इन्टर मिलानका फरवार्ड इभान पेरिसिचले मध्यान्तरलगत्तै व्यक्तिगत प्रयासमा उत्कृष्ट गोल गरी क्रोएसियालाई बराबरीमा ल्याए । उनी चार प्रमुख प्रतियोगितामा गोल गर्ने क्रोएसियाका पहिलो खेलाडी बने । उनले २०१४ को विश्वकप, युरो २०१६, विश्वकप २०१८ र यसपटक गोल गरेका हुन् । प्रमुख प्रतियोगितामा भने चेक र क्रोएसियाको यो केवल दोस्रो खेल हो । युरो २०१६ मा यी दुईबीचको खेलमा २२ को बराबरीमा टुंगिएको थियो ।"
बलियो बन्दै स्विडेन,सेन्ट पिटर्सबर्ग (एएफपी) इमिल फोर्सबर्गले पेनाल्टीमा गरेको गोल मदतमा स्विडेनले युरो २०२० को समूह ई मा मा शुक्रबार स्लोभाकियालाई १० ले हराएको छ । यसले टोलीको नकआउट चरण प्रवेशको सम्भावना बलियो बनाएको छ । आरबी लाइप्जिगका फोसबर्गले खेल सकिन १३ मिनेटअगाडि निर्णायक गोल गरे । स्लोभाक गोलरक्षक मार्टिन डुब्राभ्काले वैकल्पिक रोबिन क्विसनलाई लडाएपछि स्विडेनले पेनाल्टी अवसर पाएको हो । फोर्सबर्गको पेनाल्टीसँगै स्विडेनले युरोपेली च्याम्पियनसिपमा ३ सय ६५ मिनेटको गोल खडेरीमा पनि पूर्णविराम लगाएको छ । सन् २०१६ को आफ्नो पहिलो खेलमा स्विडेनले अन्तिम पटक गोल गरेको थियो । जेन एन्डरसनको स्विडेनले पहिलो खेलमा स्पेनसँग गोलरहित बराबरी खेलेको थियो र टोलीको अब सन् २००४ यता पहिलोपल्ट युरोको नकआउट चरण पुग्ने सम्भावना बढेको छ । स्लोभाकियाले यो खेल जितेको भए नकआउट चरण यात्रा तय हुने थियो । तर स्विडेनले समूहमा स्लोभाकियालाई उछिनेर शीर्षस्थान हात पारेको छ । स्विडेनको ४ अंक भएको छ भने स्लोभाकिया ३ अंकमै सीमित रह्यो । स्लोभाकियाले अन्तिम खेलमा स्पेनको सामना गर्नेछ । स्विडेनले पोल्यान्डविरुद्ध एक अंकमात्र बटुल्न सके त्यो समूहको शीर्षस्थानका लागि पर्याप्त हुनेछ । स्लोभाकियाले नकआउट चरणमा प्रवेशका लागि स्पेनमाथि आफूअनुकूल नतिजा निकाल्नुपर्नेछ ।
डच टोलीको सफलता,"एम्स्ट्रडम (बीबीसी) अस्ट्रियामाथि २० को प्रभावशाली जितसहित नेदरल्यान्ड्सले युरो २०२० को समूह सी बाट नकआउट चरणमा पुगेको छ । पछिल्लो दुई संस्करण छनोट हुन नसकेको डच टोली सन् २००८ यता पहिलोपल्ट अन्तिम १६ मा पुगेको हो । सुरुआती खेलमा युक्रेनलाई हराएको फ्रान्क डी बोएरबाट प्रशिक्षित नेदरल्यान्ड्सले योहान क्राएफ एरिनामा १२ हजार घरेलु समर्थकमाझ यो सफलता पाएको हो । अस्ट्रियाका कप्तान डेविड अल्बाले विंगर डेन्जेल डम्फ्राइजलाई बक्सभित्र फाउल गरेपछि प्राप्त पेनाल्टीमा मेम्फिस डिपेले गोल गरेपछि सुरुमै घरेलु टोलीले अग्रता बनायो । दोस्रो हाफमा डम्फ्राइजले नै गोल गरे । नर्थ मेसेडोनियामाथि ३१ को जितसँगै विजयी सुरुआत गरेको अस्ट्रियाले समूह चरणको अन्तिम खेलमा युक्रेनसँग निर्णायक खेल खेल्नेछ । त्यो खेलले टोलीको नकआउट चरण भविष्य निर्धारण गर्नेछ । पहिलो खेलमा ५३२ को फर्मेसनमा टिम उतारेको भन्दै आलोचना खेपेका प्रशिक्षक बोएरले ३२ गोलको रोमाञ्चक जितपछि अस्ट्रियासँग पनि सोही रणनीति अपनाए । २०१४ को विश्वकपयता प्रमुख प्रतियोगिताको नकआउट चरण पुग्नुको सफलता श्रेय बोएरले लिन पाउनेछन् । डच रणनीतिमा डम्फ्राइजले सबैभन्दा धेरै लाभ उठाए । उनले लगभग दायाँ क्षेत्र कभर गरे । १० औं मिनेटमै पीएसभी आइन्डहोभेनका डिफेन्डर डम्फ्राइजलाई बायर्न म्युनिकका अल्बाले बक्सभित्र लडाएपछि भारको मदतमा पेनाल्टीको निर्णय दिइएको थियो । त्यसमा डिपेले २७ औं अन्तर्राष्ट्रिय गोल गरी एम्स्ट्रडममा टिमलाई अग्रता दिलाए । त्यसमध्ये ८ गोल डिपेले बोएरले टिम सम्हाल्न थालेपछि (८ डिसेम्बरयता) गरेका छन् । उनले समग्रमा २२ खेलमा २७ गोल गरेका हुन् । फ्रान्सेली क्लब लियोनका यी स्ट्राइकरले गोलको अर्को अवसर खेर फालेका थिए । तर दोस्रो हाफको सुरुदेखि नै उच्च प्रदर्शन निरन्तरता दिएको डच टोलीले ६७ औं मिनेटमा डम्फ्राइजको गोलबाट अग्रता दोब्बर बनायो । वैकल्पिक खेलाडी डोनेल मेलनले उपलब्ध गराएको पासमा उनी गोल गर्न सफल रहे । ग्रोइन इन्ज्युरीबाट पुनरागमन गरेका म्याथिज डी लिग्टको उपस्थितिले पहिलो खेलमा धर्मराएको नेदरल्यान्ड्सको रक्षापंक्ति थप बलियो बनेको थियो । अन्तिम १० मिनेट अस्ट्रियाको खेलमा फर्कने प्रयास सफल भएन । अल्वाको एउटा प्रहार पोस्ट नजिकैबाट बाहिरियो । नेदरल्यान्ड्सले अन्तिम खेलमा सोमबार नर्थ मेसेडोनियासँग प्रतिस्पर्धा गर्नेछ भने युक्रेनको भेट अस्ट्रियासँग हुनेछ । डच प्रशिक्षक डी बोएरले जितका बाबजुत टिममा केही कमजोरी रहेको स्विकारे । उनले भने, हामीले अझै राम्रो बल पोसेसन बनाउन सक्थ्यौं । यो खेल युक्रेनसँग भन्दा फरक रह्यो । हामीले युक्रेनलाई नियन्त्रणमा राखेका थियौं तर रक्षापंक्तिमा केही कमजोरी थिए । यो खेल बिल्कुलै भिन्न भयो । हामीले प्रायः बलमा नियन्त्रण राख्ने गर्थ्यौं, तर यो खेलमा सकेनौं ।"
प्लेयर्स टु वाच,जेरार्ड मोरेनो (स्पेन)कीर्तिमानी बल पोसेसन लिएर पनि स्विडेनसँगको निराशाजनक बराबरीपछि खेलाडी छनोटलाई लिएर स्पेनिस प्रशिक्षक लुइस इनरिकेको चर्को आलोचना भइरहेको छ । ला लिगामा लियोनल मेसीपछि सर्बाधिक गोलकर्ता तथा भिल्लारियललाई युरोपा लिग उपाधि जिताउन महत्त्वपूर्ण भूमिका खेलेका स्ट्राइकर जेरार्ड मोरेनोले सुरुआती ११ मा स्थान पाएनन् । तीनपल्टको युरो विजेता स्पेनलाई लयमा फर्कने दबाबबीच उच्च लयमा रहेका स्ट्राइकर मोरेनोले पोल्यान्डविरुद्ध सुरुआती अवसर पाउने सम्भावना छ । गत सिजन ४६ खेलमा ३० गोल र ११ असिस्ट गरेका उनले स्पेनिस अग्रपंक्तिमा फेरान टोरेस र अल्भारो मोराटासँग उपयुक्त सन्तुलन मिलाउन सक्छन् । २९ वर्षीय यी स्ट्राइकरले सन् २०१९ मा राष्ट्रिय टोलीबाट डेब्यु गरेयता १२ खेलमा ५ गोल गरेका छन् ।
ब्राजिल विजयी,"रियो दी जेनेरियो (एएफपी) आयोजक ब्राजिलले कोपा अमेरिकामा आफ्नो शतप्रतिशत विजयी सुरुआत शुक्रबार पनि कायम राखेको छ । एलेक्स सान्ड्रो, नेयमर, एभरटन रिबेरो र चार्लिसनको गोल मदतमा ब्राजिलले पेरुमाथि ४० को सजिलो जित निकालेको छ । यो जितपछि समूह बी मा ब्राजिल शीर्षस्थानमा रह्यो । ब्राजिलको दुई खेलबाट ६ अंक भएको छ । पेरु भने हारपछि समूहको पुछारमा झरेको छ । ब्राजिलको यो समग्रमा लगातार नवौं जित हो । पहिलो हाफमा दुवै टिमबीचको अन्तर खासै केही देखिएको थिएन, तर दोस्रो हाफमा भने ब्राजिलको सुदृढ पक्ष निर्णायक साबित भयो । ब्राजिलका लागि नेयमर फेरि एकपल्ट प्रभावशाली खेलाडी साबित भए । उनको उच्च प्रदर्शन मदतमा ब्राजिल एक अर्को सानदार जित निकाल्नसफल रह्यो । ब्राजिलले पहिलो गोलका लागि १२ मिनेटमात्र कुर्नुपरेको थियो, जतिबेला ग्याब्रियल जेससको पासमा सान्ड्रोले सिक्स यार्डबाट गोल गरे । दोस्रो हाफपछि भने ब्राजिलले एकपछि अर्को लगातार अवसर सिर्जना गरेको थियो । नेयमरले ६८ औं मिनेटमा दोस्रो गोल गरे । त्यसपछि ८९ औं मिनेटमा रिबेरोले गोल गरे भने चार्लिसनको गोल इन्ज्युरी समयको तेस्रो मिनेटमा सम्भव भएको थियो । यसअघि भेनेजुएलाले कोलम्बियाको लगातारको दबाब निस्तेज गर्दै गोलरहित बराबरी निकालेको थियो । गोलरक्षक वल्केर फेरिनेजले शृंखलाबद्ध उत्कृष्ट बचाउ गरे । उनी खेलका नायक रहे । कोलम्बियाका म्यागुएल बोरजाले गरेको गोललाई अफसाइडका कारण मान्यता दिइएन । खेलको अन्त्यमा कोलम्बिया १० खेलाडीमा समेटिएको थियो । इन्ज्युरी समयमा लुइस डियाजलाई रातो कार्ड देखाइएको थियो । जहाँ कोलम्बियाले २३ आक्रमण बुनेको थियो, त्यहीं भेनेजुएलाले दुई आक्रमणमात्र बुन्न सक्यो । ब्राजिलविरुद्धको आफ्नो पहिलो खेलअगाडि कोरोना भाइरस संक्रमणका कारण प्रमुख आठ खेलाडी गुमाएको भेनेजुएलाले अझै स्थिति सम्हाल्न सकेको छैन ।"
नेपालको प्रारम्भिक टोली,"काठमाडौं (कास) नेपालले आईसीसी क्रिकेट विश्वकप लिग२ अन्तर्गत स्कटल्यान्ड र नामिबियासँग हुने त्रिकोणात्मक एकदिवसीय शृंखलाका लागि २० सदस्यीय प्रारम्भिक टोली घोषणा गरेको छ । स्कटल्यान्डमा हुनुपर्ने यो शृंखला कोभिड१९ को महामारीका कारण स्पेनमा सारिएको छ । कहिले हुने भनेर स्पष्ट मिति नखुलाए पनि प्रतियोगिता जुलाईको तेस्रो साता हुने जनाइएको छ ।घोषित नेपाली टोलीमा ज्ञानेन्द्र मल्ल, कुशल भुर्तेल, आरिफ शेख, पारस खड्का, दीपेन्द्रसिंह ऐरी, आसिफ शेख, कुशल मल्ल, विनोद भण्डारी, करण केसी, सन्दीप लामिछाने, सोमपाल कामी, कमलसिंह ऐरी, अविनाश बोहरा, सन्दीप जोरा, शाहब आलम, सुसन भारी, शरद भेषावकर, विक्रम सोब, पवन सर्राफ र पृथु बाँस्कोटा छन् । भेट्रान स्पिनर वसन्त रेग्मीलाई टोलीमा राखिएको छैन । स्पेनको अल्मेरियामा सम्भवतः यो शृंखला हुनेछ । अन्तर्राष्ट्रिय क्रिकेट परिषद् (आईसीसी) ले अप्रिलमा मात्र अल्मेरियास्थित डेजर्ट स्प्रिङ्स क्रिकेट मैदानलाई एकदिवसीय अन्तर्राष्ट्रिय मान्यता प्रदान गरेको थियो । सन् २०२० को फेब्रुअरीमा काठमाडौं अमेरिका र ओमानसम्मिलित त्रिकोणात्मक शृंखलायता नेपालले लिग२ को खेल खेलेको छैन । त्यसयताका सबै शृंखला कोभिड१९ का कारण हुन सकेको छैन । काठमाडौंमा भएको शृंखलामा नेपालले अमेरिकासँग दुबै खेल जितेको थियो भने ओमानसँगको दुबै खेल हारेको थियो । नेपाल ४ खेलमा ४ अंकसहित सात देश सहभागी लिग२ को अंक तालिकामा छैटौं स्थानमा छ । ओमान १० खेलमा १६, अमेरिका १२ खेलमा १२ अंक जोडेर पहिलो दुई स्थानमा छ । स्कटल्यान्ड ८ खेलमा ९ र नामिबिया ७ खेलमा ८ अंकसहित क्रमशः तेस्रो र चौथो स्थानमा छन् । यूएईको ७ खेलमा ७ अंक छ । पपुवा न्युगिनी आफूले खेलेका सबै ८ खेलमा पराजय भोग्दै पुछारमा छ । सहभागी ६ टोलीले तीन वर्षका दौरानमा लिग२ मा ३६ खेल खेल्नुपर्ने हुन्छ ।"
