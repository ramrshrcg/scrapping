शीर्षक,विवरण
महाकालीमा भारतको तारन्तार बलमिच्याइँ,"गएको मंगलबार व्यास२ स्थित दुम्लिङ र कल्जु गाउँ जोड्ने महाकाली नदी किनारको घोडेटो भारतले गर्वाधार क्षेत्रमा सडक विस्तारका क्रममा विस्फोट गराउँदा खसेको चट्टानले भत्कियो । त्यतिमात्र होइन, पहरो खसेर नदीमा पस्दा महाकालीको धार नै नेपालतर्फ सोझिएर बाटोबाट बगेको छ । त्यसप्रति पनि सरकारले कूटनीतिक तवरबाट भारतसँग असन्तुष्टि दर्ज गराएन । सरकारले प्रशासनको मात्रै भरमा गम्भीर विषय सीमित गरायो ।गएको माघ २५ र २६ मा राष्ट्रिय सुरक्षा परिषद् सचिवालयद्वारा आयोजित दुईदिने नेपालको अन्तर्राष्ट्रिय सीमा सुरक्षा तथा व्यवस्थापनमा सम्बद्ध निकायहरूको समन्वयका क्षेत्र विषयक गोष्ठीमा नेपाली सेनाले सीमासम्बन्धी बर्सेनि देखिने समस्या समाधान गर्न नेपालका तर्फबाट सम्बद्ध निकायहरू सम्मिलित एकीकृत संयन्त्र को प्रस्ताव अघि सारेको थियो । छलफलमा लिपिबद्ध विषय समेटेर परिषद्ले सरकारलाई सुझावसहितको प्रतिवेदन पनि बुझाएको थियो । तर, त्यसको कार्यान्वयन भने अझै हुन सकेको छैन । परराष्ट्र मन्त्रालयका प्रवक्ता सेवा लम्सालले यी विषयबारे मन्त्रालय जानकार रहेको भन्दै समस्या समाधानमा निरन्तर प्रयास भइरहेको बताइन् । दार्चुला सदरमुकाम खलंगामा महाकाली नदीले धार परिवर्तन गरी नेपाली भूभाग भारततर्फ छोडेको र पछि त्यस ठाउँमा भारतीय पक्षले तटबन्ध बनाएको विषयसम्बन्धी पत्र दार्चुला प्रशासनबाट गृह मन्त्रालय हुँदै परराष्ट्रमा आएको थियो, त्यसपछि हामीले आफ्ना संयन्त्रमार्फत भारतसँग समस्या समाधानका लागि पहल र प्रयास गरिरहेका छौं, प्रवक्ता लम्सालले भनिन्, पछिल्लो पटक भारतीय सडक निर्माणका क्रममा पहरो खसेर नेपाली बाटो भत्काएको विषय पनि हाम्रो नोटिसमा छ ।उनले यी विषयबारे मन्त्रालय जानकार रहेको र समाधानका लागि उपयुक्त कोसिस, कूटनीतिक पहल भइरहेको र स्थानीय प्रशासनबाट पनि फिल्डको वस्तुस्थितिबारे जानकारी आउनेक्रम भइरहेको बताइन् ।कूटनीतिक प्रयास भइरहेको दाबी गरिए पनि विरोधका बाबजुद भारतले नदीको धार नेपालतर्फ सोझिने गरी तटबन्धको संरचना निर्माण पूरा गरेको छ । गत वर्ष सरकारले भारतबाट अतिक्रमित लिम्पियाधुरासम्मकै भूभाग समेटेर नेपालको राजनीतिक तथा प्रशासनिक नक्सा जारी गर्यो । त्यसपछि सीतापुलबाट हुने आवागमनमा भारतीय अवरोध देखियो । अरूबेला पनि यो पुलबाट भारतले धारचुलास्थित आफ्नो तहसिलदार कार्यालयबाट जारी अनुमतिका आधारमा मात्रै आउजाउ गर्न दिन्छ । अरूलाई सहज आवागमन दिँदैन । उक्त समस्या समाधान गरी नेपाली भूभागबाटै गोरेटो र घोडेटो हुँदै नेपालचीन व्यापारिक मार्ग टिंकर जाने बाटो मर्मत एवं निर्माणको जिम्मा सरकारले गत वर्ष सेनालाई दियो ।त्यसक्रममा महाकाली नदीकै घाँटीबगर क्षेत्रमा पर्ने मौरीभीरमा बाटो खन्दा सेनाले पनि भारतीय पक्षको अवरोधको सामना गरेको थियो । नेपाली भूमिसमेत अतिक्रमण गरी खनेको कैलाश मानसरोवर जोड्ने भारतीय बाटो विस्तार गर्दा चट्टान खसेपछि सेनाले नेपालतर्फको बाटो निर्माणको काम नै एक साता रोकेको थियो । नेपालको बाटो नदी किनारबाट नजिकै छ तर भारतीय सडक ५ सय मिटरभन्दा माथि छ । भारतले सडक विस्तार गर्दा पहिरोचट्टान खसेर नेपाललाई असर पुर्याउँछ । भारततर्फ चट्टान फोर्न विस्फोट गराउँदा निस्किएका ढुंगा नदी पार गरी नेपालतर्फ आएर सेनाका क्याम्पमै बज्रिएपछि सैनिक कूटनीतिक माध्यमबाट त्यसप्रति असन्तुष्टि जनाएको सेनाको उच्च स्रोत बताउँछ । त्यसपछि अवरोध हटेर काम अघि बढाइएको ती अधिकारी बताउँछन् । त्यस विषयमा पनि सरकारले परराष्ट्र मन्त्रालयमार्फत भारतीय पक्षलाई कुनै ध्यानाकर्षण दर्ज गराएन । सीमाविद् बुद्धिनारायण श्रेष्ठले महाकालीको तटीय क्षेत्रका विभिन्न स्थानमा भारतीय पक्षबाट भइरहेका ज्यादतीजन्य गतिविधि भूमि अतिक्रमणको शृंखला भएको बताए । सीमा क्षेत्रमा दुवै देशले संरचना निर्माण गर्दा एकअर्का देशको स्वीकृतिअनुमति लिनुपर्छ, ताकि त्यसबाट एकअर्का देशलाई अहित नगरोस्, अन्तर्राष्ट्रिय सन्धिसम्झौताले पनि यही भन्छ, श्रेष्ठले कान्तिपुरसँग भने, तर भारतले नेपालको स्वतन्त्र राष्ट्रको सम्मान गर्न जानेको छैन, वर्षौंदेखि लिम्पियाधुरासम्मै अतिक्रमण गरेको छ । खाली हाम्रो भूभाग हडप्ने, मास्ने, खाने नै उसको मूल ध्येय हो । महाकाली क्षेत्र र अन्य स्थानमा भएको अतिक्रमण र रवैयाले यही नै पुष्टि गर्छ । महाकाली क्षेत्र मात्र होइन, देशका अन्य स्थानमा पनि भारतीय हेपाहा प्रवृत्ति नरोकिएको उनले बताए ।२०७० असार २ मा महाकाली नदीमा आएको बाढीले दार्चुला सदरमुकाम खलंगा बजार नै डुबायो । जनधनको क्षति हुनुका साथै महाकाली नदीले धार नै परिवर्तन गर्दा नेपाली नेपाली भूभाग पारि छाडेर वारिबाट बग्यो । महाकालीमा बाढी आउनुको प्रमुख कारण थियो भारतले धौलिगंगा बाँध खोल्नु । त्यसको असरले बाढी आउँदा भूमि नै पारि छोडेर महाकाली वारिबाट बग्यो । अहिले त्यो भूमि पारि परेकै कारण त्यसलाई अतिक्रमण गरी भारतले नदीको प्राकृतिक बहाव अझै नेपालतर्फ धकेल्ने गरी करिब डेढ सय मिटर लामो तटबन्ध निर्माण गर्यो । तटबन्ध रोक्नेदेखि महाकाली नदीको धार परिवर्तन हुँदा पारि परेको जग्गा संरक्षणका कूटनीतिक माध्यमबाट पहल गर्न गृह मन्त्रालयमार्फत परराष्ट्रलाई पत्राचार गरियो । परराष्ट्रले दिल्लीस्थित नेपाली दूतावासमार्फत ध्यानाकर्षण पत्र पठाए पनि उताबाट ठोस जवाफ नै आएन । बरु यो बीचमा भारतले २०७७ पुस पहिलो साताबाट नेपाली भूमिसमेत हडपेर सुरु गरेको डेढ सय मिटर क्षेत्रको तटबन्ध निर्माणको काम सकेको छ ।तटबन्ध निर्माणकै क्रममा सरकारले परराष्ट्र, गृह र नापी विभाग तथा जिल्ला प्रशासन कार्यालयको टोली खटाएर अतिक्रमण र नदीको धार परिवर्तनबारे स्थलगत रिपोर्ट तयार पार्यो । त्यसपछि दुवै देशका प्रतिनिधि सम्मिलित टोली गठन गरेर फिल्ड सर्भे गरिएको रिपोर्ट सरकारले बाहिर ल्याएको छैन । रिपोर्टमा नेपाली भूभाग भारततर्फ परेको विषय उल्लेख छ । यस विषयमा दार्चुलाका प्रजिअ सिद्धराज जोशी पनि नेपाली भूभाग भारततर्फ परेको विषयको रिपोर्ट सार्वजनिक भए सत्यतथ्य बाहिर आउने बताउँछन् । भारतले निर्माण गरेको तटबन्धका कारण नदीको बहाव नेपालतर्फ सोझिने र त्यसले नेपाली भूभाग कटान गर्ने जोखिम भएको उनको भनाइ छ । कालापानीलिपुलेक र लिम्पियाधुरा तथा सुस्ता क्षेत्रमा भारतबाट भएको अतिक्रमणसम्बन्धी तथ्य र प्रमाण संकलन गर्न सरकारद्वारा गठित कार्यदलका सदस्य तथा नेपाली सेनाका पूर्वउपरथी हिमालय थापा सीमा समस्या समाधान गर्न राजनीतिक तवरबाटै ठोस र प्रभावकारी पहल गर्न आवश्यक भएको बताउँछन् । दुई देशबीच देखिएका गम्भीर खालका सीमा विवाद समाधान गर्न राजनीतिक नेतृत्वबाटै प्रभावकारी रूपमा पहल हुनुपर्छ, यो समस्या राजनीतिक तवरबाटै गर्दा दीर्घकालीन समाधान हुन्छ, थापाले कान्तिपुरसँग भने, सुस्ता र कालापानी विवाद समाधानमा हामीले यही सुझावसहित नेपालको पक्षमा भएका तथ्यप्रमाण संकलन गरेर सरकारलाई बुझाएका छौं । अब त्यसलाई वार्तामा निर्धक्कसँग राख्न सक्ने आधार हामीले पेस गरेका छौं । सीतापुल संरक्षणमा व्यवधान प्रयासव्यास१, छाङरुनजिकै नेपालभारत जोड्ने महाकालीको सीतापुल भत्किने अवस्थामा पुगेको छ । विगत तीनचार वर्षदेखि जीर्ण भन्दै गएको जिल्लाको सबैभन्दा पुरानो काठेपुल मर्मतमा कसैको ध्यान नपुग्दा ढल्ने अवस्थामा पुगेको छ । यही पुलको संरक्षण र मर्मतका लागि महाकाली नदी नियन्त्रण आयोजनाले चासो देखाएको हो ।सुरुमा भारतीय पक्षले अवरोध गरेका थिए, पछि जिल्ला प्रशासनले धार्चुला प्रशासनसँग समन्वय गरेर तत्कालका लागि अवरोध हटाएको हो । भारतीय पक्षले सीमा क्षेत्रमा गरिने निर्माणका काममा अवरोध विगतदेखि नै पुर्याउने गरेको छ । केही दिन काम भएको र एक लेयरसम्म जाली राखिएको जानकारी कार्यालयलाई प्राप्त भएको महाकाली नदी नियन्त्रण आयोजनाका निर्देशक शोभाकर पौडेलले बताए । त्यसपछि भारतीयले निर्माण रोक्न धम्की दिएका थिए । उनका अनुसार नदी छेउबाट तीन लेयरमा ग्याबिन तारजालीको अस्थायी तटबन्ध निर्माणको काम अघि बढेको छ । पुलछेउको दायाँ र बायाँ क्षेत्रमा ३९ मिटर लम्बाइको अस्थायी तटबन्धको काम भइरहेको उनले बताए ।"
सेयर बजारमा अस्वाभाविक उछाल,"बोर्डको निर्देशनमा नेप्सेले कम्पनीको अवस्था जनाउने सूचक वेबसाइटमार्फत सार्वजनिक गर्दै आएको छ । लगानीकर्ताले त्यो पनि हेरेनन् । लगानीकर्ताको सबैभन्दा ठूलो कमजोरी त्यही भयो, उनले भने । अहिले बजारमा राम्रा पक्ष धेरै भए पनि कस्ता कम्पनीमा लगानी गर्ने, कस्तामा नगर्ने भन्नेमा लगानीकर्तालाई सुसूचित गराउन नसक्नु नै प्रमुख चुनौती रहेको बोर्डका उपकार्यकारी निर्देशक नवराज अधिकारीले बताए । बोर्डले गरेको बजारसम्बन्धी अध्ययन प्रतिवेदनले पनि यसलाई चुनौतीका रूपमा सुझाएको छ, उनले भने । अध्ययनअनुसार खास कारण र यथार्थ किसिमका आधार नभएका केही कम्पनीका सेयर मूल्य वृद्धि अत्यधिक बढेको देखिएको छ । ती कम्पनीमा चलखेल नै हो भनेर उल्लेख नगरिए पनि केही कम्पनीका सन्दर्भमा अस्वाभाविक मूल्य वृद्धि भएको अनुमान गर्न सकिन्छ भन्ने निष्कर्ष अध्ययन प्रतिवेदनको रहेको अधिकारीले बताए । धितोपत्र बोर्डलाई सबै पक्षबाट बलियो नबनाएसम्म बजारलाई सही ट्र्याकमा ल्याउन अप्ठ्यारो हुने निष्कर्ष पनि प्रतिवेदनमा छ । सोही कारण धितोपत्र बोर्डको क्षमता अभिवृद्धि गरी संरचनात्मक र कानुनी रूपमा सक्षम बनाउन समन्वयकारी भूमिका खेल्न सरकार (अर्थ मन्त्रालय) लाई आग्रह गरिएको पनि उपकार्यकारी निर्देशक अधिकारीले बताए । बोर्डले बजारलाई नियन्त्रणमा राख्न नसकेको भन्ने आरोप उनले अस्वीकार गरे । तर बोर्डलाई स्वायत्त र कानुनी रूपमा बलियो बनाउन सरकारलाई आग्रह गर्नुले नियामक निकायको कमजोरी पुष्टि हुने जानकारहरू बताउँछन् । नेप्सेमा सरकारी स्वामित्व रहेकाले पनि सेबोनले चाहेअनुसार कामकारबाही अघि बढाउन नसकेको अध्ययनको निष्कर्ष छ, स्रोतले भन्यो । अध्ययन प्रतिवेदनको सुझावका आधारमा बोर्डले कुनकुन कम्पनीको सेयर मूल्यमा अस्वाभाविक चलखेल भएको छ वा छैन भनेर अध्ययन गरिरहेको पनि उपकार्यकारी निर्देशक अधिकारीले बताए । अध्ययन अन्तिम चरणमा छ, उनले थपे, छिट्टै प्रतिवेदन तयार हुन्छ । कोभिडका कारणले सिर्जना भएको अस्वाभाविक अवस्था र प्रविधिको पहुँचले अपेक्षाभन्दा धेरै गुणा बढी लगानीकर्ता बजारमा प्रवेश गरेकाले माग बढेको र त्यसले समग्र बजार बढाएको स्टक ब्रोकर्स एसोसिएसनका पूर्वअध्यक्ष नरेन्द्रराज सिजापतिले बताए । बजार धेरै बढिसकेकाले जोखिम पनि उच्च भएको उनले स्वीकार गरे । अहिले पनि बजारमा केही सीमित ठूला उद्योगपति र पहँॅुचवालाको प्रभुत्व छ । उनीहरूकै कारण बजार बढिरहेको छ, उनले भने, उनीहरूले उचित अवसर खोजिरहेका हुन्छन्, कुनै दिन ती व्यक्ति वा संस्था बजारबाट बाहिरिँदा हल्लाको भरमा बजारमा पसेका धेरै लगानीकर्ताले ठूलो नोक्सान बेहोर्नुपर्नेछ । छोटो समयमा धेरै कमाउने आसमा आधारभूत कुरा नबुझिकनै बजार प्रवेश गरेका लगानीकर्ताको लगानी जोखिममा रहेको उनले बताए । यही अवस्थामा बजार अघि बढिरह्यो भने आगामी ३ देखि ५ वर्षमा ७७ वटै जिल्ला प्रशासन कार्यालयमा सेयर लगानीकर्ता पीडित संघ दर्ता हुने सम्भावना छ, उनले भने । नियामक निकायले प्रभावकारी रूपमा नियमन र सुपरिवेक्षण गर्न नसक्दा बजार अनियन्त्रित बन्दै गएको उनले बताए । सिजापतिका अनुसार अत्यधिक मानिस हल्ला र लहडमा लागेका छन् । उनीहरू लामो समयसम्म पीडित भएर बस्नुपर्ने अवस्था आउने सम्भावना छ । अहिले हाम्रो बजारमा अत्यधिक जोखिम छ । यहाँ प्रविधि मात्र होइन, व्यवस्थापकीय जोखिम पनि त्यत्तिकै छ, उनले थपे, सूचनाको जोखिम त झन् उच्च छ । सूचना प्रमाणीकरण गर्ने संयन्त्र छैन । आन्दोलनको समयमा सडकमा भीडको प्रकृति जस्तो हुन्छ अहिले सेयर बजारको अवस्था पनि त्यस्तै अनियन्त्रित भएको उनले दाबी गरे । सामाजिक सञ्जालमा खुलेआम यो कम्पनीको सेयर किनबेच भनेर प्रचार गरिएको हुन्छ । सर्वसाधारण लगानीकर्ता उनीहरूकै पछि लाग्छन् । यस्ता सूचनाको भरमा लगानी गर्नेहरू डुब्छन्, उनले भने, तर नियामक निकाय चुप छन् । आधारभूत र प्राविधिक दुवै रूपमा हेर्दा बजार धेरै जोखिमपूर्ण बन्दै गएको अर्का एक जानकारले बताए । उनले भने, बैंकिङबाहेक सबै उपसमूहमा सूचीकृत कम्पनीहरूको सेयर मूल्य ओभरभ्यालुड (हुनुपर्नेभन्दा बढी) भएको छ । यसमा कुनै शंका छैन । लामो समय समस्याग्रस्त भएर भर्खर सञ्चालनमा आएको र वित्तीय अवस्था कमजोर रहेको एक फाइनान्स कम्पनीको सेयर मूल्य नबिल बैंकको भन्दा धेरै छ । बजारमा यस्ता उदाहरण धेरै हुँदा पनि नियामक निकायले कुनै कदम चाल्न नसक्नु दुर्भाग्य भएको उनले बताए । बजारमा केही ब्रोकरले लगानीकर्तालाई अनलिमिटेड रूपमा कारोबार अनुमति दिइरहेका छन्, उनले भने, लगानीकर्ताले त्यो हेर्नुपर्छ कि पर्दैन । कानुनमा रहेको कमजोरी पत्ता लगाएर केही व्यक्तिले चलखेल गरिरहेका छन् । तर लगानीकर्ता मौन रहेकाले बजारमा विकृति बढेको उनले आरोप लगाए । गत असारदेखि चैतसम्म बैंक तथा वित्तीय संस्थाले सेयर धितोमा ९१ अर्ब ८९ करोड रुपैयाँ कर्जा प्रवाह गरेको छ । गत आर्थिक वर्षको सोही अवधिको तुलनामा यो कर्जा करिब ९४ प्रतिशतले बढेको हो । २०७६ असारदेखि चैतसम्ममा बैंक तथा वित्तीय संस्थाले सेयर धितोमा ४७ अर्ब ४३ करोड रुपैयाँ प्रवाह गरेका थिए । पछिल्ला महिनामा बैंक तथा वित्तीय संस्थाबाट प्रवाह भएको कर्जामध्ये सेयर धितोमा कर्जा (मार्जिन प्रकृतिको) धेरैले बढेको छ । बजारमा जोखिम बढेकाले बैंक तथा वित्तीय संस्थाको कर्जा पनि जोखिममा पर्ने निश्चित छ । तर बैंक तथा वित्तीय संस्थाले आफूहरूको निर्देशनअनुसार नै कर्जा प्रवाह गरेकाले आत्तिहाल्नुपर्ने अवस्था नरहेको अर्थमन्त्रीका आर्थिक सल्लाहकार एवं राष्ट्र बैंक अनुसन्धान विभाग प्रमुख प्रकाशकुमार श्रेष्ठले बताए । बैंक तथा वित्तीय संस्थाको लगानी निर्देशित सीमाभित्रै छ, उनले भने, बजारको अवस्था र बैंक तथा वित्तीय संस्थाको लगानीबारे राष्ट्र बैंकले सूक्ष्म रूपमा हेरिरहेको छ । सेयर बजार मापक नेप्से परिसूचक बढेसँगै सम्भावित जोखिम न्यूनीकरणका लागि मौद्रिक नीतिको तेस्रो त्रैमासिक समीक्षामार्फत राष्ट्र बैंकले केही नीतिगत व्यवस्था परिमार्जन गरेको उनले बताए ।"
एसईई आन्तरिक मूल्यांकनबाटै,"विद्यालयले पठाएको अंक अस्वाभाविक लागेमा इकाईले आधार र प्रमाणसहितको कागजातसमेत माग गर्न सक्ने कार्यविधिमा उल्लेख छ । अस्वाभाविक अंक पाउने विद्यार्थीको कक्षा ८ देखिको नतिजाका उपलब्धि विश्लेषण गर्न सकिनेछ् । ५ लाख १७ हजार विद्यार्थी एसईईको नतिजाको पखाईमा छन् । कार्यविधिअनुसार यी प्रत्येक विद्यार्थीको विषय शिक्षकले मूल्यांकन गरेर विद्यालयस्थित मूल्यांकन समितिमा अंक पेस गर्नुपर्नेछ । प्रधानाध्यापकको संयोजकत्वमा ५ सदस्यीय समिति रहनेछ् । समितिमा अंग्रेजी, गणित र विज्ञान विषयका शिक्षकसहितका सदस्य हुनेछन् । समितिले विषय शिक्षकले बुझाएको विद्यार्थीको प्राप्तांक प्रमाणित गरेर इकाईमा बुझाउनेछ । इकाईले रुजु र प्रमाणीकरणसहित विद्यालयबाट प्राप्त अंक बोर्डमा पठाउनुपर्नेछ ।कसरी दिने अंक ?प्रयोगात्मक अभ्यास हुने र नहुने विषयमा आन्तरिक मूल्यांकनबाट अंक दिने छुट्टाछुट्टै विधि बनाइएको बोर्डका सदस्यसचिव दुर्गाप्रसाद अर्यालले जनाए । विद्यालयले सञ्चालन गरेको कक्षा १० को इकाई, त्रैमासिक, अर्धवार्षिक र अन्तिम परीक्षामा प्राप्त गरेको प्राप्तांकहरू र विषय शिक्षकद्वारा कक्षामा गरिएको निर्माणात्मक मूल्यांकनका आधारमा अंक दिने व्यवस्था गरिएको छ, उनले भने । प्रयोगात्मक अभ्यास हुने विषयतर्फ विद्यालयले यसअघि सञ्चालन गरेका परीक्षाका आधारमा ५५ प्रतिशत अंक प्रदान गरिनेछ । पहिलो, दोस्रो, तेस्रो र अन्तिम परीक्षाको आधारमा क्रमशः ८, १२, १५ र २० प्रतिशत अंक प्रदान गर्ने व्यवस्था गरिएको छ ।२० प्रतिशत पूर्णाङ्कमा विषय शिक्षकले मूल्यांकन गर्नेछन् । कक्षा सहभागिता, कक्षाकार्य, परियोजना कार्य, गृहकार्य, सामुदायिक कार्य, अतिरिक्त क्रियाकलाप, प्रस्तुतीकरण, सामूहिक कार्य, लिखित तथा मौखिक इकाई परीक्षाहरू आदिको विद्यालयमा भएको रेकर्ड वा अभिलेखका आधारमा विषय शिक्षकले निर्माणात्मक मूल्यांकन गरी अंक प्रदान गर्नेछन्, कार्यविधिमा भनिएको छ । बाँकी २५ प्रतिशतको भने प्रयोगात्मक अभ्यासका आधारमा अंक पठाउनुपर्नेछ ।प्रयोगात्मक अभ्यास नहुने गणितलगायत विषयका हकमा भने विद्यालयले लिएको परीक्षाको आधारमा ७५ प्रतिशत अंक र विषय शिक्षकले मूल्यांकन गरी २५ प्रतिशत अंक दिन पाउनेछन् । अंक पठाउनका लागि बोर्डले कार्यविधिमा अनुसूचीहरूसमेत उपलब्ध गराएको छ । प्रयोगात्मक विषयका प्राप्तांक भने विद्यालयहरूले यसअघि नै इकाईमा बुझाइसकेका छन् । ग्रेडवृद्धि परीक्षाका लागि आवेदन दिएका विद्यार्थीको अनलाइन वा अफलाइन माध्यमबाट सैद्धान्तिकतर्फको परीक्षा सञ्चालन गरेर अंक पठाउनुपर्ने बोर्डले जनाएको छ । कोभिड संक्रमणको दोस्रो लहरका कारण गत जेठ १३ बाट सञ्चालन हुने भनिएको एसईई परीक्षा स्थगित गरिएको थियो । मन्त्रिपरिषद्ले जेठ १७ गते आन्तरिक मूल्यांकनलाई आधारका आधारमा एसईईको परीक्षाफलको तयारी, प्रकाशन र प्रमाणपत्र जारी गर्न स्वीकृति दिएको थियो । त्यसपछि बोर्डले कार्यविधि बनाएर जारी गरेको हो ।नतिजा पठाउन असार २० को समयसीमा बोर्डले विद्यार्थीले आन्तरिक मूल्यांकनबाट प्राप्त गरेको अंक तोकिएको मितिभित्र इकाईमा पठाउन देशभरका विद्यालयलाई परिपत्र पनि गरेको छ । बोर्डले सोमबार सूचना जारी गर्दै विद्यार्थीको प्राप्तांक विद्यालयले असार २० भित्र इकाईमा र इकाईले असार मसान्तभित्र बोर्डमा पठाइसक्नुपर्ने जनाएको हो । इकाईले पठाएको अंक अक्षरांकन पद्धतिमा रूपान्तरण गरेर बोर्डले नतिजा प्रकाशन गर्नेछ । कार्यविधिअनुसार मूल्यांकन समितिले विद्यार्थीलाई नम्बर दिँदा विश्वसनीय हुनुपर्नेसमेत बोर्डले दोहोर्याएको छ । तोकिएको समय र ढाँचामा विद्यालय र इकाईले प्राप्तांक पठाए १५ दिनभित्रै अर्थात् साउन १५ सम्म नतिजा प्रकाशन गर्न सकिने बोर्डका सदस्यसचिव अर्यालले जनाए । केही ढिलाइ भयो भने पनि साउन मसान्तसम्म नतिजा प्रकाशन गर्ने लक्ष्य छ, उनले भने ।"
परराष्ट्रबाट कुनै निर्देशन आएको छैन : आचार्य,"भारतले बनाइरहेको धारचुलालिपुलेक सडकका कारण नेपाली भूभाग र दशगजा क्षेत्रमा समेत क्षति आइपरेको बारे प्रामाणिक सूचना आए पनि परराष्ट्र मन्त्रालय र दिल्लीस्थित नेपाली दूतावास बेखबर छन् ।परराष्ट्रमन्त्रीमा गत शुक्रबार नियुक्त रघुवीर महासेठले सोमबार अपराह्नसम्म पनि मन्त्रालयको वस्तुस्थितिबारे ब्रिफिङ मा व्यस्त रहेको जानकारी दिएका छन् भने परराष्ट्र प्रवक्ता सम्पर्कमा आउनै चाहिनन् । यो त पुरानै कुरा हो, नयाँ कुराका रूपमा केही आएको छैन, न कुनै इन्स्ट्रक्सन आएको छ, महाकाली क्षेत्रमा ठूला चट्टानहरू खसेको र त्यसले हाम्रो बाटोलाई अवरुद्ध गरेकोबारे विगतमा पनि जानकारी आएकै हो, अहिलेको पछिल्लो सूचना भने केही आएको छैन, दिल्लीस्थित राजदूत नीलाम्बर आचार्यले कान्तिपुरसँग भने ।नेपालको दार्चुला जिल्लाअन्तर्गत लिपुलेक जोड्ने भारतीय सडकले दार्चुलाको व्यास२ स्थित कल्जु क्षेत्रको बाटो भत्किएको बारे गत बुधबार नै सूचना सार्वजनिक भइसकेको छ । तर, यो पछिल्लो स्थितिबारे परराष्ट्र मन्त्रालय र दिल्लीस्थित दूतावास बेखबर छन् । यस सम्बन्धमा काठमाडौंबाट परराष्ट्र मन्त्रालयले कुनै प्रकारको सूचना वा आदेश नदिएको बताउँदै राजदूत आचार्यले भने, कुनै त्यस प्रकारको इन्स्ट्रक्सन आएमा थाहा पाइहाल्नुहुन्छ नि । द्विदेशीय सीमा विवाद र बहसका मामिलामा तत्काल कुनै प्रकारको दुईपक्षीय वार्ता को सम्भावना आफूले नदेखेको उनले बताए ।भारतीय रक्षामन्त्री राजनाथ सिंहले गत वर्ष वैशाख २६ मा बोर्डर रोड अर्गनाइजेसन (बीआरओ) ले निर्माण गर्न लागेको मानसरोवरसम्म जोड्ने ७८ किलोमिटर लामो सडकको भर्चुअल उद्घाटन गरेका थिए । त्यही सडकको प्रगतिमा सन्तोष मान्दै गत शुक्रबार रक्षामन्त्री सिंहले बीआरओको उल्लेखनीय उपलब्धि भनेर सराहना गरेका थिए । जबकि यही साता मात्रै भारतीय पक्षबाट द्विदेशीय दशगजा सीमावर्ती सडकमा विस्फोट गराइने क्रममा नेपाली भूभागमा रहेको घोडेटो बाटो पुरिएको छ । जबकि यो राष्ट्रिय संवेदनशीलताका विषयमा बोल्न भनेर दार्चुलास्थित जिल्ला प्रशासन कार्यालयलाई अख्तियारी दिइएको छ तर केन्द्रमा सरोकारसम्बद्ध परराष्ट्र वा गृह मन्त्रालय भने मौन छन् ।भारतले १९ किलोमिटर भूभागमा नेपालको जानकारी र अनुमतिबिनै बाटो बनाएको बारे तत्कालीन परराष्ट्रमन्त्री प्रदीप ज्ञवालीले संसद्को अन्तर्राष्ट्रिय सम्बन्ध समितिमा जानकारी दिइसकेका छन् । गत वर्ष वैशाख २६ मा भारतीय रक्षामन्त्रीले नेपाली भूमि हुँदै कैलाश मानसरोवर जाने भारतीय सडकको शिलान्यास गर्नासाथै नेपालबाट परराष्ट्र मन्त्रालयले कूटनीतिक नोट पठाउँदै उक्त गतिविधिमा आपत्ति जनाएको थियो ।"
मन्त्रीलाई प्रतिपक्षको कुर्सी !,"कर्णाली प्रदेशसभाले सरकारमा सहभागी ३ मन्त्रीलाई प्रतिपक्षको कुर्सी व्यवस्थापन गरेको छ । एमाले संसदीय दलको निर्देशनविपरीत फ्लोर क्रस गर्दा पदमुक्त भएका उनीहरूलाई सर्वोच्च अदालतले सांसदमा पुनर्बहाली गरेपछि संसद् सचिवालयले प्रतिपक्षी कुर्सीमा राख्ने निर्णय गरेको हो ।मन्त्रीसमेत भएकाले प्रतिपक्षी कुर्सीमा बस्नेनबस्ने उहाँहरूको कुरा हो, सभामुख राजबहादुर शाहीले भने, सर्वोच्चबाट पुनर्बहाली भएर आएपछि जुन दलबाट प्रतिनिधित्व गर्छन्, हामीले त्यही दलमा राख्ने निर्णय गरेका हौं । सर्वोच्चको आदेशबाट उनीहरू एमाले सांसदमा कायम रहेका उनले बताए । मुख्यमन्त्री महेन्द्रबहादुर शाहीलाई गत वैशाख ३ मा पार्टी निर्देशनविपरीत विश्वासको मत दिएपछि एमालेले प्रकाश ज्वाला, अम्मरबहादुर थापा, नन्दसिंह बुढा र कुर्मराज शाहीलाई पदमुक्त गरेको थियो । पदमुक्त भएकै दिन वैशाख ४ मा मुख्यमन्त्री शाहीले ज्वालाबाहेक तीनजनालाई मन्त्री नियुक्त गरेका थिए । मन्त्री भएपछि तीनैजना सत्ता पक्षको सिटमा बस्दै आएका छन् । सोमबारको प्रदेशसभा बैठकमा सभामुख शाहीले सर्वोच्चको आदेशअनुसार चारैजना सांसद एमाले संसदीय दलको सदस्यका रूपमा रहेको जानकारी गराएपछि सिटको विषयमा सदनमै बहस सुरु भएको थियो । बैठकको सुरुमै एमाले संसदीय दलका नेता यामलाल कँडेलले पुनर्बहाली भएका सांसदलाई प्रतिपक्षीको सिटमा बस्न निर्देशन दिएका थिए । एमालेका सांसदहरू एमालेकै लाइनमा आएर बस्नुपर्छ, उनले सरकारलाई समेत चेतावनी दिँदै भने, अर्को दलका सांसदहरू टिपेर सरकार चलाउन पाइँदैन । कँडेलको उक्त भनाइको सत्ता साझेदार कांग्रेस संसदीय दलका नेता जीवनबहादुर शाहीले प्रतिवाद गरेका थिए । हिजोसम्म राजनीतिक अपराधी र भगौडाको आरोप लगाएका आफ्नै सांसदलाई अहिले सर्वोच्चले पुनःस्थापित गरेपछि आफूतिर हुनुपर्ने भन्दै संसद्मा धम्की दिन थालिएको छ, उनले भने, सरकारले कसैलाई मन्त्रीपद खाइदिनुपर्यो भनेर आग्रह गरेको होइन, बरु आफ्नो सम्पत्तिको सुरक्षा आफैं गर्नु राम्रो होला ।यही दोहोरीबीच नीति तथा कार्यक्रमको छलफलमा बोल्ने क्रम सकिएपछि सभामुख शाहीले सिट व्यवस्थापन गर्न भन्दै १५ मिनेटका लागि बैठक स्थगित गरेका थिए । तर, उक्त समयभित्र कुरा मिलेन । ज्वालासहित तीन जना मन्त्रीले सत्तापक्षकै कुर्सीमा बस्नुपर्ने धारणा राखेका छन् । कर्णालीमा एमाले प्रतिपक्षी नभई सत्ता साझेदार हो, नवौं महाधिवेशनबाट कर्णाली प्रदेश इन्चार्जको जिम्मेवारी पाउनुभएका युवराज ज्ञवालीले सरकारबाट हट्न भन्नुहुन्छ भने मात्र सरकारबाट बाहिरिन्छौं, मन्त्री थापाको भनाइ छ, सर्वोच्च अदालतले नै आयोजक समितिलाई मान्यता नदिएको अवस्थामा कसैले भन्नेबित्तिकै सरकारबाट बाहिरिने कुरा हुँदैन ।पुनर्बहाली भएका सांसदको सिट व्यवस्थापनमा सहमति नहुँदा कर्णाली प्रदेश सरकारको नीति तथा कार्यक्रम निर्णायार्थ पेस हुन सकेन । मंगलबार आर्थिक वर्ष २०७८७९ को बजेट ल्याउने तयारी गरिरहेको सरकार नीति तथा कार्यक्रम पास हुन नसकेपछि अप्ठेरोमा परेको छ । यद्यपि मंगलबारै नीति तथा कार्यक्रम पास गराई बजेट ल्याउने सरकारको तयारी छ । सभामुख शाहीले मंगलबार दिउँसो १ बजे सुरु हुने बैठकमा मुख्ममन्त्रीले छलफलमा उठेका प्रश्नको जवाफ दिने र त्यसपछि निर्णायार्थ पेस गरिने बताए । उनका अनुसार दिउँसो ४ बजे बजेट प्रस्तुत गर्ने कार्यक्रम छ ।एमालेको एकल बहुमतसर्वोच्चले एमालेका ४ सांसदलाई पदमै रहन अन्तरिम आदेश गरेपछि कर्णाली प्रदेशसभाको अंक गणित करिब पुरानै अवस्थामा फर्केको छ । एमाले एकल बहुमतमा पुगेको छ । ३९ सदस्यीय प्रदेशसभामा एमालेका सभामुखसहित २०, माओवादी केन्द्रका १२, कांग्रेसका ६ र राप्रपाका १ सांसद छन् । एमाले प्रवेश गरेपछि माओवादी केन्द्रका सांसद धर्मराज रेग्मी पदमुक्त भएका छन् । फ्लोर क्रस गरेको आरोपमा एमालेका ४ सांसद पदमुक्त हुँदा कर्णाली प्रदेशसभा ३५ सदस्यमा झरेको थियो । त्यतिबेला एमाले सभामुखसहित १६, माओवादी केन्द्र १२, कांग्रेस ६ र राप्रपाका १ सांसद थिए । उतिबेला माओवादीकांग्रेस गठबन्धन बहुमतमा थियो । अहिले कर्णालीमा माओवादी केन्द्रका संसदीय दलका नेता शाहीको नेतृत्वमा कांग्रेस र एमालेको माधव नेपाल समूह सरकारमा सहभागी छ ।"
नेपाल निवासमा देउवा र दाहाल,"काठमाडौं (कास) विपक्षी गठबन्धनमा रहेका तीन शीर्ष नेताहरूले केन्द्र र प्रदेश सरकारमा भइरहेका पछिल्ला घटनाक्रम र गतिविधिका बारेमा समीक्षा गरेका छन् । एमाले नेता माधवकुमार नेपालको कोटेश्वरस्थित निवासमा कांग्रेस सभापति शेरबहादुर देउवा र माओवादी केन्द्रका अध्यक्ष पुष्पकमल दाहालबीच भएको करिब दुई घण्टाको छलफलमा प्रधानमन्त्री केपी शर्मा ओलीले विपक्षी गठबन्धनलाई कमजोर बनाउन लिएका र लिन सक्ने विभिन्न रणनीतिका बारेमा छलफल भएको थियो । प्रदेशमा पार्टी एकताका लागि ओलीलाई दबाब दिन नेपाल पक्ष लचक भएको सन्देश आएपछि देउवा महामन्त्री पूर्णबहादुर खड्काका साथ नेपाल निवास कोटेश्वर पुगेका थिए । त्यसलगत्तै दाहाल पनि पुगेका थिए । आपसी शंका, उपशंकालाई मेट्दै गठबन्धनलाई सुदृढ र बलियो बनाउने विषयमा नेताहरूले छलफल गर्नुभयो, बैठकपछि कांग्रेस महामन्त्री खड्काले भने, गठबन्धनमा अविश्वास बढाउन कोही कताबाट, कोही कताबाट लागेका छन् । त्यसबाट सतर्क भएर अघि बढ्नुपर्छ भन्नेबारेमा पनि समीक्षा भयो । खड्काले नेपाल पक्ष गठबन्धनबाट दायाँबायाँ हुन सक्ने कुनै सम्भावना नभएको बताए । उहाँहरू पाँच राजनीतिक दलको गठबन्धनलाई अझ बलियो र सुदृढ बनाएर लैजानुपर्छ भन्नेमा दृढ हुनुहुन्छ, कुनै प्रश्न र द्विविधा छैन, त्यसमा पनि हामीले छलफल गर्यौं, खड्काले भने, हामीले लिएको उद्देश्यमा संकीर्णता छैन । संविधान, लोकतन्त्र, संघीयता, गणतन्त्र, न्यायपालिका, प्रेस स्वतन्त्रताजस्ता विषय हामीले उठाएका छौं । यसबाट दायाँबायाँ हुनुपर्ने कुनै कारण छैन ।सरकारले संवैधानिक निकाय र अदालतलाई समेत विभिन्न माध्यमबाट प्रभावमा पार्न थालेको तीन नेताको विश्लेषण थियो । नेताहरूले जनता समाजवादी पार्टीको विवादसम्बन्धी निर्वाचन आयोगले गरेको निर्णयप्रति समेत असन्तुष्टि जनाएका थिए । संवैधानिक निकायमा प्रभाव पार्ने, स्वतन्त्र न्यायपालिकामाथिसमेत प्रभाव दिन खोजेका संकेत र समाचारहरू आइरहेका छन्, त्यसलाई दृढतापूर्वक प्रतिवाद गर्दै जानेलगायतका केन्द्रदेखि प्रदेशसम्मका सबै विषयमा नेताहरूले छलफल गर्नुभएको छ, खड्काले भने, केही दिनमा पाँच दलका नेताहरूको अर्को बैठक बस्ने तयसमेत भएको छ ।"
पूर्वप्रधानमन्त्रीहरूको वक्तव्यको अन्तर्य,"मुलुकका पाँच पूर्वप्रधानमन्त्रीले शनिबार एउटा अभूतपूर्व संयुक्त वक्तव्य जारी गर्दै नेपालको आन्तरिक राजनीतिमा बाह्य शक्तिको चलखेलको जुन चिन्ता व्यक्त गरेका छन्, त्यो गम्भीर र विचारणीय छ । वर्तमान सरकारको कार्यशैली तथा कामकारबाहीहरूको विरोध गरिएको उक्त वक्तव्यको आखिरीमा नेपालको बारेमा हामी नेपालीले नै निर्णय गर्नुपर्छ र नेपालको आन्तरिक राजनीतिमा बाह्य शक्तिको प्रत्यक्ष वा परोक्ष हस्तक्षेप एवं चलखेल हुन नपाओस् भन्नेमा सजगताका लागि सबैको ध्यानाकर्षित गरिएको छ । यो वक्तव्यअंश आफैंमा अमूर्त भए पनि यसको सांकेतिक अर्थ भने नबुझिने छैन । हिजो राज्य सञ्चालनको अनुभव सँगालिसकेकाहरूले सार्वजनिक रूपमा सामूहिक तवरबाट व्यक्त गरेको यो चिन्ताले एउटा ठोस विमर्श मागेको छ । एकातिर, वक्तव्य जारी गर्नेहरूबाटै यसबारे थप प्रस्टता चाहिएको छ भने, अर्कातिर मुलुकको वर्तमान नेतृत्व पनि यो विषयप्रति संवेदनशील बन्नुपर्छ । कुनै खास नेता तथा पूर्वप्रधानमन्त्रीले देशको सम्प्रभुता रक्षाको कुरा गर्नु वा यसबारे कसैलाई आरोप लगाउनु नेपालमा खासै अनौठो होइन । तर देशका पाँचपाँच जना पूर्वकार्यकारी प्रमुखहरू शेरबहादुर देउवा, पुष्पकमल दाहाल, माधवकुमार नेपाल, झलनाथ खनाल र बाबुराम भट्टराईले संयुक्त रूपमै यसरी वक्तव्य जारी गर्नुलाई सानो देशको सामान्य लक्षण का रूपमा मात्रै लिन सकिँदैन । यीमध्ये देउवा र दाहालले त क्रमशः चार र दुई पटक राज्यको बागडोर सम्हालिसकेका छन् । लामो समयदेखि विभिन्न दलको नेतृत्व गरेका र राज्य सञ्चालनको जिम्मेवारी पनि लिइसकेका यिनीहरू सबैलाई आन्तरिक निर्णयका क्रममा आइपर्ने बाह्य हस्तक्षेपका बारेमा धेरथोर पक्कै थाहा छ । र, अहिले पनि उनीहरूले पक्कै त्यस्तै केही गम्भीर चालको आभास गरेको हुनुपर्छ, र नै यो वक्तव्य आएको छ । तर, देशमा बाह्य शक्तिको जेजस्तो खतराको संकेत मिलेको भए पनि त्यसलाई प्रस्ट्याउनु यी शीर्षस्थ नेताहरूको परम दायित्व हो । सार्वभौमसत्ताको दुहाई दिँदै मनचिन्तेको पछि दौडिनु वा सार्वजनिक खपतका लागि मात्र यस्तो विषयमा अभिव्यक्ति दिनु मुलुककै निम्ति प्रत्युत्पादक हुने तथ्य सम्भवतः यी नेताहरूले नबुझेका छैनन् । त्यसैले मुलुकको बढ्दो राजनीतिक ध्रुवीकरणका कारण मात्रै यिनीहरूले यो शैली अपनाएका पक्कै नहोलान् । देशको अवस्था अलि बढी जटिल र असामान्य रहेको तथा सरकार सत्ता टिकाउन जे पनि गर्न तयार देखिएको सन्दर्भमा उनीहरूले यसरी चासो प्रकट गरेका हुन सक्छन् । यद्यपि देशको राजनीतिमा आफ्नो दुनो सोझ्याउनका निमित्त मात्र बाह्य शक्तिको डर देखाउने युगीन प्रवृत्तिबाट मुलुकमा कोही पनि अछुतो छैन । त्यसैले यी नेताहरूले साँच्चै मुलुकको अवस्थाबाट चिन्तित भई यो ध्यानाकर्षण गराएको हो भने पहिले आफ्नातर्फबाट पनि यथोचित आत्मालोचना गर्नुपर्छ, र यस विषयलाई अझ मूर्त रूपमा अघि सार्नुपर्छ । यसो गर्नु किन जरुरी छ भने, अहिले मात्रा बढेको होला तर कुनै न कुनै रूपमा विदेशीको चलखेल मुलुकमा हिजो पनि उत्तिकै थियो । नेताहरूले व्यक्तव्यमा कुनै बाह्य राष्ट्र तथा शक्तिको नाम त लिएका छैनन् तर त्यो भारत भएको बुझ्न मुस्किल पर्दैन । र, यो फगत आरोप मात्र होइन भन्न पछिल्ला सातआठ महिनायताका घटनाक्रमहरू र पारिस्थितिक प्रमाणहरू आफैंमा पर्याप्त छन् । खास गरी, प्रधानमन्त्री केपी शर्मा ओलीले गत कात्तिकमा भारतीय जासुसी संस्था रअ प्रमुख सामन्तकुमार गोयलसित आफ्नो ओहोदाको कत्ति पनि ख्याल नराखी, मुलुकको संस्थागत स्मृतिमा पनि नरहने गरी तथा परराष्ट्र संयन्त्रलाई साक्षी नै नराखी जुन अपारदर्शी र अमर्यादित भेटघाट गरे, त्यो नै बडो सन्देहास्पद छ । एकातिर प्रधानमन्त्री ओलीले अद्यापि त्यसलाई प्रस्ट पारेका छैनन् भने अर्कातिर त्यसपछि नै मुलुकमा अप्रत्याशित रूपमा ठूलाठूला राजनीतिक घटनाक्रमहरू भइरहेका छन् । एकपछि अर्को गर्दै चालिएका व्यवस्थाविरोधी कदमहरूका कारण मुलुक यतिबेला दिशाहीन अवस्थामा पुगेको छ । सरकारले असंवैधानिक तवरले दोस्रो पटक प्रतिनिधिसभा विघटन गरेपछि फेरि यससम्बन्धी मुद्दा सर्वोच्च अदालतमा विचाराधीन छ । समग्र संवैधानिक गति नै अवरुद्ध छ । खालि कामचलाउ भैसकेको सरकारको चाल मात्रै कामचलाउ छैन । अनि, मुलुकका सारा राजनीतिक शक्तिहरू एकापट्टि हुँदा पनि प्रधानमन्त्री ओलीको असंवैधानिक कदममा अहिले तिनैको साथ छ, जो हिजो यो संविधान जारी हुँदा यसको विरोधमा उत्रिँदै भारतीय नाकाबन्दीलाई सघाउन पुगेका थिए । भारतले त संविधान जारी हुनबाटै रोक्ने हरसम्भव कोसिस गरेकै थियो । र, त्यतिबेला हालका प्रधानमन्त्री ओली यो संविधानको तीव्र बचाउमा देखिएका त थिए, तर उनी एमालेभित्र त्यस्तो पंक्तिको नेतृत्व गर्थेेगर्छन् जसलाई यो संविधानका कतिपय प्रगतिशील अन्तर्वस्तु चित्त बुझेको थिएनछैन । र, अहिले ओलीचालप्रति ती उग्रवामपन्थी र घोर दक्षिणपन्थीहरू पनि उत्तिकै नरम छन्, जसलाई यो संविधान कहिल्यै मन परेकै थिएन । त्यसैले यही बेला संविधानविरोधी सारा घटकहरू एकै ठाउँमा आइपुग्नुलाई केवल संयोग मात्र मान्न मुस्किल छ । हिजो ओलीलाई आफ्नो मुद्दाका प्रखर विरोधी ठान्ने महन्थ ठाकुर र राजेन्द्र महतो पक्ष आज यस्तो घडीमा पनि किन उनको हात समाएर सरकारमा उक्लियो भन्ने बुझ्न यहाँ गाह्रो छैन । यस्तै, अतिक्रमित भूमि फिर्ता ल्याउने विषयमा मौनता, तेस्रो देशबाट कोभिडविरुद्ध खोप ल्याउन सुरुमा देखाइएको अरुचि र दीर्घकालीन महत्त्वको संवेदनशील विषयमा अध्यादेश ल्याएकोदेखि बजेट मन्तव्यमा खानीजन्य पदार्थ निकासी खुला गरेकासम्म घटनालाई लिएर पनि सरकारमाथि अनेकौं प्रश्नहरू छन् । त्यसैले, देशमा संवैधानिक गति अवरुद्ध भएको यो निशाकालमा यी शीर्षनेताहरूले निकालेको यो वक्तव्यबाट मुलुकको जिम्मेवार तहमा बसेकाहरूले केही न केही उज्यालो खोज्नुपर्छ । सरकारको नेतृत्वले आफ्ना पूर्ववर्तीहरूको यो खबरदारीलाई आफूविरुद्धको आक्रोशभन्दा पनि आफूलाई बाटो देखाउने पहलका रूपमा लिनुपर्छ । यसलाई सत्ताबाहिर रहँदाको पीडाबोधका रूपमा मात्रै लिने गल्ती गर्नु हुँदैन । बरु यसलाई देशका जिम्मेवार नेताहरूले सरकारलाई अमुक शक्तिका अघि नझुक्न तथा कुनै अनुचित सम्झौता नगर्न दिएको ढाडसका रूपमा बुझ्नुपर्छ । र, नेपालको आन्तरिक मामिलामा सदैव बक्रदृष्टि राख्ने तत्त्वप्रतिको खबरदारीका रूपमा लिनुपर्छ । देशका जिम्मेवार नेतृत्वहरूले संविधान र विधिको शासनको पालना गर्ने र सत्ताका निम्ति अमुक शक्तिसित अवाञ्छित हिमचिम नगर्ने हो भने मात्रै हाम्रो राष्ट्रिय हित बलियो हुन सक्छ, यति हेक्का सम्बन्धित सबैले राख्नैपर्छ ।"
नेपालको विकासका फल्ट लाइन्स,"नयाँ बजेटको खानीजन्य ढुंगा, गिट्टी, बालुवा निकासी गरी व्यापार घाटा न्यूनीकरण गरिनेछ भन्ने निर्णय विवादमा पर्यो । आवश्यक अध्ययन र गृहकार्य, कार्यविधि, निर्देशिका, मापदण्ड एवं कानुनी प्रबन्धबिना हचुवाका भरमा बजेटमा यस्ता कार्यक्रमहरू राखिँदा विवाद आउँछ नै । ढुंगा, गिट्टी, बालुवामा प्रतिपक्षले राजनीति गर्न खोजेको आरोप सत्ता पक्षले लगाएको छ भने, विपक्षी गठबन्धनले नेपालको तराई क्षेत्रलाई मरुभूमीकरण गर्ने यो निर्णय सत्ता टिकाउनका लागि कसैलाई रिझाउने र राष्ट्रिय स्रोतलाई निहित स्वार्थका लागि दुरुपयोग गर्ने राष्ट्रहितविरोधी निर्णय भएकाले फिर्ता लिनुपर्ने माग गरेको छ । सरसर्ती हेर्दा ढुंगा, गिट्टी, बालुवामा वा चुरे क्षेत्रका बारेमा विवाद देखिए पनि यसले वास्तवमै नेपालको वर्तमान विकास मोडलमा रहेका फल्ट लाइन्स (मुख्य कमजोरी र विकृतिहरू) लाई उजागर गरिदिएको छ ।नेपालको विकासको पहिलो फल्ट लाइन हो कुनै पनि नीति र निर्णयको दूरगामी प्रभाव होइन, त्यसको क्षणिक स्वार्थ वा फाइदा मात्रै हेर्नु । जस्तो कि, कोरोना आउनुभन्दा पहिलेका बजेटहरूमा समृद्ध नेपाल सुखी नेपाली को नारा साकार पार्न दुई अंकको महत्त्वाकांक्षी आर्थिक वृद्धिदरको रटान दिइयो । तर न नेपालको अर्थतन्त्रको संरचनात्मक परिवर्तन अर्थात् उद्योग र उत्पादनलाई विस्तार गरेर आर्थिक वृद्धिदरलाई दिगो बनाउने प्रभावकारी कार्यक्रमहरू ल्याइए, न त वृद्धिदरको क्वान्टिटी (मात्रा) होइन, यसको क्वालिटी (जस्तो कि, समग्रमा जनताको जीवनस्तरमा कस्तो परिवर्तन आउने वा हाम्रो पर्यावरणमा कस्तो प्रभाव पर्ने) भन्ने गहन बहस नै गरियो । जलवायु र वातावरणीय परिवर्तन नेपालको दिगो विकासका लागि ठूलो चुनौती बनेको छ । यसलाई नीति र कार्यक्रमहरूले गम्भीरतासाथ लिन नसके नेपालको विकास दीर्घकालीन रूपले हिँड्दै छ, पाइला मेट्दै छ भनेजस्तो हुन सक्छ । नेपाल जलवायु परिवर्तनको खतरामा विश्वमा चौथो, भूकम्पको खतरामा नवौं र सबै खाले प्राकृतिक विपत्तिको खतरामा बीसौं स्थानमा पर्छ । जलवायु र वातावरणीय परिवर्तनको खतरालाई कम गर्न गरिएको तयारीका आधारमा १८१ देशलाई तुलना गर्ने आँकडामा नेपाल १२८ औं स्थानमा पर्छ ।विभिन्न राजनीतिक, भौगोलिक र सामाजिक कारणले गर्दा बाढीपहिरो र खडेरीमा वृद्धि, हिउँदमा पानीको अभाव, जंगल र जैविक क्षेत्रको क्षय, कृषिको उत्पादकत्वमा ह्रास, सहरीकरण व्यवस्थापनमा थप चुनौती, मलेरिया, डेंगी, इन्सेफलाइटिस आदि रोग तराईमधेसमा बढ्ने नै भए, तर पहाडमा समेत फैलिने खतराका साथै यी सबैको असर समाजका गरिब, पिछडिएका र सीमान्तकृतलाई बढी पर्ने देखिन्छ ।जलवायु परिवर्तनको मुद्दा एउटा देशको मात्र होइन, सबै देशले आआफ्ना तर्फबाट जिम्मेवारी निर्वाह गर्न जरुरी छ । तर नेपालका पहाड र चुरे क्षेत्रमा वातावरणीय प्रभावको वास्तै नगरी जथाभावी बनाइएका सडक, सिँचाइ, बिजुली आदि पूर्वाधारका परियोजना तथा जथाभावी सञ्चालनमा आएका ढुंगा, गिट्टी, बालुवा उद्योगले बाढीपहिरो र अरू प्राकृतिक संकट बढाइरहेका छन् ।विस्तृत अध्ययनबिना खालि बजेट घाटा घटाउने नाममा खानीजन्य ढुंगा, गिट्टी, बालुवा निकासी गर्ने निर्णय दिगो विकास र देशको दीर्घकालीन हितमा हुन सक्दैन । उसै पनि नयाँ बजेटको निर्णय सत्ता जोगाउन जोडिएको भन्ने आरोप पनि छ । बनेका वा बन्दै गरेका पुलहरूको संरचनालाई कमजोर पार्ने वा भत्काउने देखेर करिब तीन महिनाअघि भारतको बिहार राज्यले कुनै पुलभन्दा माथि र तल ५०० मिटरसम्म नदी र खोलाबाट बालुवा निकाल्न नपाइने नीति ल्याएको छ । चुरे विनाशको सुरुआत चारकोसे झाडी हुँदै भएको देखिन्छ । पहिले राणाकालदेखि पञ्चायतकालसम्म र पछि प्रजातान्त्रिक कालमा समेत नेपालको काठ कानुनी र गैरकानुनी रूपमा भारत पठाउन चारकोसे झाडीको विनाश गरियो । राणाकालमा नेपालको काठ भारतको रेल सञ्जाल विस्तार गर्न प्रयोग गरिएको र राणाहरूले यसैबाट आफ्नो सम्पत्ति थपेको भनिन्छ । पञ्चायती व्यवस्थालाई जनमतसंग्रहमा जिताउन भारततिर काठको निकासी खुलेआम गराइएका धेरै उदाहरण छन् । पञ्चायती व्यवस्थापछि अहिलेसम्म काठको तस्करी मात्रै भएन, ढुंगा, गिट्टी र बालुवाको तस्करी गर्ने क्रम पनि जारी छ ।सरकारको निर्णयको बचाउ गर्नेहरूले धेरै देशले आफूसँग भएको प्राकृतिक, औद्योगिक, कृषिजन्य वा पर्यटकीय स्रोतसाधनको निर्यात गरेर देश धनी र जनता सुखी बनाएका छन् भने नेपालले किन ढुंगा, गिट्टी र बालुवाको निकासी किन नगर्ने भनेको सुनियो । नेपालमा एकताका हिमालयको पानी विश्वभरि बेच्ने कुरा आयो । उक्त उद्योगका लागि ठूलो लगानी कसरी आकर्षण गर्ने, यसको निर्यात बढाउन कस्तो नीति चाहिने आदि पक्षलाई ध्यानै नदिई नेपालको पानी विश्वभरि बेच्ने हल्ला फैलाइएको थियो । सन् २०१९ मा लस्ट वर्ल्ड शीर्षक डकुमेन्ट्री सोसियल मिडियामा चर्चित बनेको थियो । यो डकुमेन्ट्रीको मुख्य विषयवस्तु सिंगापुरमा बेच्नका लागि क्याम्बोडियाका समुद्रछेउछाउ र नदीनालामा भएको बालुवादोहन थियो । सन् २००७ देखि झन्डै १ खर्ब रुपैयाँमा ८० करोड टन बालुवा सिंगापुर पुर्याइएको थियो । सिंगापुर त बन्यो, तर क्याम्बोडियाको कानुनी र गैरकानुनी बालुवादोहनले गरिब र सीमान्तकृत जनजीवन अस्तव्यस्त बनायो । पर्यावरणमा आउने ठूलो ह्रासलाई ध्यानमा राखेर इन्डोनेसियाले त सन् २००७ मै सिंगापुरमा हुने बालुवाको निर्यातलाई प्रतिबन्ध लगाएको थियो ।विश्वमा बालुवा बेचेर धेरै पैसा कमाउने प्रमुख छ देशमा सबै विकसित देश छन् (अमेरिका, नेदरल्यान्ड्स, जर्मनी, बेल्जियम, अस्ट्रेलिया र फ्रान्स), तर त्यहाँ नेपालको जस्तो गैरकानुनी तरिकाले बालुवादोहन गर्ने काम हुँदैन । वातावरणमा पर्ने प्रभावको मूल्यांकन, बालुवा उत्खननमा पारदर्शिता आदिमा कडाइ गरिन्छ । नेपालमा क्रसर र बालुवा उद्योगहरूमा गैरकानुनी धन्दा मात्र हैन, अपराधीकरणसमेत बढेको छ । त्यस्ता उद्योगीहरूले सीडीओदेखि एसपीसम्म चुट्कीका भरमा सरुवा गराउन सक्ने हैसियत राख्ने कुरा यसअघि बाहिर आएकै हुन् । राजनीतिक पार्टीहरूले यिनै उद्योगधन्दाबाट चुनाव खर्च उठाउने गरेको यथार्थ कसैबाट छिपेको छैन । नेपालको विकास मोडलको अर्को फल्ट लाइन एकआपसमा प्रतिस्पर्धा गर्ने नीतिहरू हुन् । एकातिर सरकारले नदी कटान नियन्त्रणका लागि आगामी बजेटमा ३ अर्ब ९१ करोड र चुरे क्षेत्रको भूक्षय नियन्त्रणका लागि १ अर्ब ५३ करोड छुट्याएको छ, तर त्यही बजेटमा ढुंगा, गिट्टी र बालुवा निकासी गर्ने पनि भनिएको छ । जबकि, देशको स्रोतसाधनको सही उपयोग गर्ने मनसाय भए चुरे क्षेत्रसहित अरू ठाउँमा वातावरण, त्यो क्षेत्रको जनजीवन र दिगो विकासमा पर्ने असरलाई ध्यानमा राखेर ढुंगा, गिट्टी र बालुवाको निर्यात गर्ने सम्भाव्यता अध्ययन गरिनेछ र तदनुरूप दीर्घकालीन योजना बनाइनेछ भन्नुपर्थ्यो । बजेटको यो घोषणा चुरेसँग किन जोडियो भने, बिहारले खोलानदीबाट बालुवा निकाल्न रोकेको पृष्ठभूमिमा यो निर्णयले चुरे संरक्षणलाई प्रत्यक्ष असर पार्न सक्ने चिन्ता धेरैमा देखियो । ३६ जिल्लामा फैलिएको चुरे क्षेत्रमा १६४ भन्दा बढी नदी छन् । विश्वको कान्छो पर्वत शृंखला मानिने चुरे भूक्षयीकरण, बाढीपहिरो, पानी अभाव, वन फँडानी आदिका कारण विश्वकै जैविक र पर्यावरणीय दृष्टिले जोखिममा रहेको क्षेत्रमा पर्छ ।अर्को परस्पर विरोधी कुरा के भने, ढुंगा, गिट्टी, बालुवाको अभावले राष्ट्रिय गौरव लगायतका धेरै परियोजना प्रभावित भएको भनिन्छ । पूर्वाधार निर्माणलाई लक्ष्य राखेर महत्त्वाकांक्षी बजेट ल्याउँदा सडक, रेल, जलविद्युत्, भवन, खानेपानी, सिँचाइ, हवाई मैदान आदिको निर्माणलाई ढुंगा, गिट्टी, बालुवा चाहिन्छ । सबैजसो देश आधारभूत कुरामा आफू आत्मनिर्भर भएपछि मात्रै निर्यात गर्छन् । देशभित्रै खाँचो पूरा गर्न नसकेको अवस्थामा निर्यात गरेर देशभित्रका परियोजनाको लागत बढाउने काम देशको हितमा हुन सक्दैन । कि त देशलाई आवश्यक पर्नेभन्दा धेरै गुणा बढी उत्पादन हुन सक्नुपर्यो ! नेपालको विकासमा देखिएको खतरनाक फल्ट लाइन (विकृति) डोजरे विकास हो । नेपालमा संघीयता लागू भएपछि स्थानीयस्तरमा दुई वटा ठूला विकृति बढेका छन् । पहिलो, केन्द्रको भ्रष्टाचारको विकेन्द्रीकरण अर्थात् स्रोतसाधन स्थानीय स्तरमा बढेसँगै अनियमितता र हिनामिना पनि बढेको छ । दोस्रो, तराईमधेसदेखि पहाडका कुनाकुनासम्म डोजर थपिएका छन् । डोजर र एस्काभेटरमा धेरै बैंकको लगानी छ भने, गाउँपालिका वा नगरपालिकाका प्रमुख, उपप्रमुख, वडा सदस्य वा तिनका नातेदारले समेत डोजर किनेका छन् । आर्थिक वर्षको अन्त्यतिर त हिजो बाटो नभएको ठाउँमा रातारात बाटो बनिसकेको हुन्छ । स्थानीय तहले स्वास्थ्य, शिक्षा र स्थानीय उत्पादनको अभिवृद्धिका लागि प्रभावकारी भूमिका निर्वाह गर्नुपर्ने हो, तर सबैभन्दा सजिलो बाटो खन्नमा पैसा खर्च गर्नु भएको छ । वातावरणीय प्रभावको अध्ययन, प्राविधिक अध्ययन र तयारीबिना डोजरको प्रयोग हुँदा गुणात्मक सडक बन्ने त कुरै भएन, उल्टै स्थानीय मान्छेले नै बाढीपहिरोको जोखिम थपिरहेका छन् । पहाडका डाँडाकाँडामा जताततै कृसक्रस भएका सडकहरू देख्दा डोजरहरू हाम्रो विकासका प्रतिविम्ब जस्तै बनेका छन् । नेपालमा हरेक वर्ष कच्ची बाटाहरू यसरी थपिँदै गएका छन्, यति धेरै बाटा त स्विटजरल्यान्डका पहाडमा पनि छैनन् । बरु त्यहाँ एउटा राम्रो सडक, एउटा रेलवे वा रोपवे पुर्याउने काम गरिएको छ । मैले भुटानका दुर्गमभन्दा दुर्गम ठाउँमा समेत एकदुई वटा तर कालो र गुणात्मक पिच भएका सडकहरू देखेको छु । गाउँघरमा बाटो पुग्नु राम्रो कुरा हो, तर हामीलाई हजारौं कच्ची बाटा नभई बाह्रै महिना टिकाउ हुने थोरै पक्की बाटाहरू चाहिएका हुन् । नेपालको विकासको अर्को फल्ट लाइन अव्यवस्थित र द्रुत गतिमा बढिरहेको सहरीकरण हो । नेपाल विश्वका द्रुततर सहरीकरण हुने १० देशमा पर्छ नै, यो मात्रै विश्वमा यस्तो देश हो जहाँ औसत आर्थिक वृद्धिदर सहरीकरणको दरभन्दा कम छ । पक्कै पनि, यो भूमण्डलीकरणको युगमा धेरै जनसंख्यालाई गाउँमै रोकेर राख्न सकिन्छ भन्ने अपेक्षा समय सान्दर्भिक छैन । भनिन्छ, काठमाडौं वरिपरिको १०० किलोमिटर दूरीमा झन्डै नेपालको एकतिहाइ जनसंख्या बस्छ । सहरीकरण धेरै जोडबल गर्दा पनि रोक्न सकिने विषय होइन । पूर्वपश्चिम राजमार्ग निर्माणले सृजना गरेका अवसरहरू, औलो र अरू रोगविरुद्धको प्रगति, राज्यले सुनियोजित हिसाबले बसाएका वा वनको अवैध फँडानी गरेर अनधिकृत रूपले बसेका बस्तीहरू र माओवादी विद्रोह आदिका कारण सहरको आबादी रफ्तारमा बढ्दा पर्यावरणमा असर पर्ने नै भयो । सहरहरू अव्यवस्थित तरिकाले फैलिँदै जाँदा बढ्दो सहरीकरणले तराईमधेसका सीमान्तकृत र पहाडबाट तराईमधेस झर्ने गरिबहरू खोलानाला र बाढीपहिरोको प्रभाव क्षेत्रतिर धकेलिँदै गए । राजनीतिक आन्दोलनमा तराईमधेसमा पहिचानको मुद्दा अग्रस्थानमा रह्यो, तर आर्थिक सशक्तीकरण र सामाजिक न्यायका कुरामा त्यहीँका सीमान्तकृतहरूको मुद्दाले प्राथमिकता पाएन ।नेपालको दिगो विकासको एउटा मुख्य चिन्ता सहरको बसोबास कसरी व्यवस्थित गर्ने, पर्यावरणलाई कसरी बचाउने, गरिब र सीमान्तकृतको सामाजिक न्याय र समानता कसरी सुनिश्चित गर्ने अनि गाउँ र सहरलाई कसरी प्रभावकारी रूपले जोड्ने भन्ने हो । सहरले अवसर दिन्छ, तर गाउँले दिने उत्पादनका स्रोतसाधनलाई समग्र विकास होइन केवल उपभोगवादका दृष्टिले मात्र हेरियो । पूर्वाधार विकासमा गाउँहरू सहरभन्दा पछि पर्दै गए भने, सहर र गाउँ यातायात र सञ्चारले जोडिन सकेनन् भने सहरीकरण व्यवस्थित हुन नसक्ने त छँदै छ, सहरमा गरिबी, अस्तव्यस्तता र संगठित अपराधको चुनौती पनि थपिँदै जान्छ । समग्रमा, सरकारको कुनै पनि निर्णयले शतप्रतिशत जनसंख्यालाई फाइदा पुर्याउने भन्ने हुँदैन । बजेटमा राखिएको हरेक कार्यक्रमबाट फाइदा र बेफाइदा पुग्ने समूहहरू (विनर एन्ड लुजर) हुने गर्छन्, तर नीति र कार्यक्रम बनाउनेहरूले क्षणिक स्वार्थलाई हेरेर भावी पुस्तालाई दुःखको ठूलो भारी बोकाउने काम दिगो विकासका दृष्टिले अदूरदर्शी त हो नै, सामाजिक न्यायका दृष्टिले जनतामाथिको राजनीतिक अपराध पनि हो ।नोट ः उपर्युक्त विचारसँग लेखकसम्बद्ध संस्थाको कुनै सम्बन्ध छैन ।"
बाँदरमुढे घटनाको विवरण,"सरिता तिवारीको बाँदरमुढेको चीत्कार सुन ! लेखका केही तथ्य र छुटेका केही पक्षबारे यस प्रतिक्रियामा चर्चा गरिनेछ । म अहिले बाँदरमुढे घटनापीडित समितिको उपाध्यक्ष छु र उक्त घटनाको घाइते पनि हुँ । जिल्ला प्रशासन कार्यालय, चितवनमा द्वन्द्वका बेला राज्यपक्षबाट माओवादीका २३ लडाकुसहित १०० जना मारिएको लेखिए पनि प्रधानमन्त्री कार्यालयको अभिलेखमा ६८ जना मात्र पाइयो । तत्कालीन प्रधानमन्त्री माधवकुमार नेपाल र शेरबहादुर देउवाको मन्त्रिपरिषद्ले क्रमशः चितवनमा माओवादीद्वारा मारिएका ९ सर्वसाधारण र ४८ सुरक्षाकर्मीलाई सहिद घोषणा गर्यो । तत्कालीन प्रधानमन्त्री पुष्पकमल दाहाल प्रचण्ड को २०६५१११६ को माओवादी समर्थकलाई मात्र सहिद घोषणा गर्ने निर्णय विवादमा पर्यो र विवरण सार्वजनिक गरिएन । प्रेस चौतारी चितवनको स्मारिका२०६४ अनुसार द्वन्द्वमा माओवादीबाट ५५ नागरिक मारिए । बेपत्ता पारिएका व्यक्तिको छानबिन आयोगका सदस्य वरिष्ठ अधिवक्ता विश्वप्रकाश भण्डारीका अनुसार चितवनमा द्वन्द्वकालमा ५२ व्यक्ति बेपत्ता पारिए । साविक शान्ति तथा पुनर्निर्माण मन्त्रालयको अभिलेखमा २४३ मारिएको रेकर्ड भए पनि द्वन्द्वपीडितको यकिन तथ्यांक नेपाल सरकारले सार्वजनिक गर्न सकेको छैन । हालको माडी६ मा २०६२०२२३ मा माओवादीको विद्युतीय धरापमा परी बसमा सवार ३५ सर्वसाधारण र ३ सादा पोसाकका सुरक्षाकर्मी मारिए भने मसहित ७५ घाइते भए । घटनाको योजनाकार रामचन्द्र अधिकारी र संलग्नमा चण्डिका पौडेल साहस, इन्द्रजित गुरुङ, किसान लामा, रामबहादुर कुमाल सुजन, मिलन र देवेन्द्र पौडेल सुनील थिए (राष्ट्रिय मानव अधिकार आयोग अध्ययन प्रतिवेदन २०७३, पृ ४७५५) । उक्त आततायी घटनामा १ बच्चाको सनाखत भएन भने घाइतेमध्ये ५ जना (नारायण पौडेल, गंगा गुरुङ, होमनाथ सुवेदी, नरहरि सापकोटा राणाभाट, चुनु केसी) को मृत्यु भैसके पनि निजको परिवार क्षतिपूर्ति पाउनबाट वञ्चित छन् । बाबुराम भट्टराईको पालामा २५ घाइतेको न्यूनतम प्रतिशत निर्धारण भएबाट अन्यायमा छन् । तर, पहुँचको भरमा एउटा खुट्टा भाँचिएकाले दुइटै नभएको प्रमाण बनाएर विशिष्ट श्रेणीको जीवननिर्वाह भत्ता खाइरहेका पनि छ । ०६३ सालमै पीडितका उजुरीका पोको जिल्ला सरकारी वकिलबाट महान्यायाधिवक्ता कार्यालयमा तानी न्याय मार्ने काम भयो र तत्कालीन माओवादीको जिल्ला इन्चार्ज घनश्याम दाहाल अविनाश र जिल्ला सेक्रेटरी यामबहादुर परियार इन्द्रजित ले उन्मुक्ति पाए । संयुक्त राष्ट्र संघको नेपाल द्वन्द्व प्रतिवेदन, २०१२ को पृ ७५ मा बाल्टिन बम पड्काउन आदेश दिने कमान्डरले युद्ध अपराध गरेको र निजमाथि अभियोजन हुनुपर्ने तथा यो घटना जेनेभा महासन्धि र अन्तर्राष्ट्रिय मानवीय कानुनविपरीतको जघन्य अपराध भएको पनि उल्लेख छ । प्रचण्डले दिएको पैसाले त्यतैतिरको एउटा स्कुलको पर्खाल बनाइयो । तिवारीले भनेजस्तो मृतकको नाम अंकित स्मारकमा त्यो पैसा परेको छैन । एक पटक २५ लाख दिइए पनि थप २५ पीडितलाई पनि ११ लाख दिने भनेर नगरपालिकाले दिएन । घटनाको छानबिन, सत्यतथ्य सार्वजनिक गरी दोषीमाथि कारबाही र परिपूरण समग्र द्वन्द्वपीडितको माग हो । राज्यपक्षबाट पीडितले पनि न्याय पाउनुपर्छ । न्यायमा सौदाबाजी नगरियोस् । द्वन्द्वपीडित साझा चौतारीलगायतले पीडितको औषधोपचार, पुनःस्थापना र जीविकोपार्जनमा जोड दिएका छन् । हाल पीडित ओझेलमा छन् । सत्य निरूपण तथा मेलमिलाप आयोगले पीडितका उजुरीमाथि विस्तृत छानबिन गरी पहिचानसहितको पीडित परिचयपत्र दिएको छैन । परिचयपत्र मानव अधिकारको गम्भीर उल्लंघन गर्ने पक्ष नखुल्ने खोटपूर्ण र जनयुद्धलाई ग्लोरिफाई गर्ने खालको छ, जुन सुमन अधिकारीविरुद्ध तत्कालीन शान्ति मन्त्रालय मुद्दामा भएको सर्वोच्च अदालतको २०७२०५०९ को फैसलाविपरीत छ । लेखनाथ अधिकारी कृष्ण, चितवन"
बाँदरमुढे घटनाको विवरण,"सरिता तिवारीको बाँदरमुढेको चीत्कार सुन ! लेखका केही तथ्य र छुटेका केही पक्षबारे यस प्रतिक्रियामा चर्चा गरिनेछ । म अहिले बाँदरमुढे घटनापीडित समितिको उपाध्यक्ष छु र उक्त घटनाको घाइते पनि हुँ । जिल्ला प्रशासन कार्यालय, चितवनमा द्वन्द्वका बेला राज्यपक्षबाट माओवादीका २३ लडाकुसहित १०० जना मारिएको लेखिए पनि प्रधानमन्त्री कार्यालयको अभिलेखमा ६८ जना मात्र पाइयो । तत्कालीन प्रधानमन्त्री माधवकुमार नेपाल र शेरबहादुर देउवाको मन्त्रिपरिषद्ले क्रमशः चितवनमा माओवादीद्वारा मारिएका ९ सर्वसाधारण र ४८ सुरक्षाकर्मीलाई सहिद घोषणा गर्यो । तत्कालीन प्रधानमन्त्री पुष्पकमल दाहाल प्रचण्ड को २०६५१११६ को माओवादी समर्थकलाई मात्र सहिद घोषणा गर्ने निर्णय विवादमा पर्यो र विवरण सार्वजनिक गरिएन । प्रेस चौतारी चितवनको स्मारिका२०६४ अनुसार द्वन्द्वमा माओवादीबाट ५५ नागरिक मारिए । बेपत्ता पारिएका व्यक्तिको छानबिन आयोगका सदस्य वरिष्ठ अधिवक्ता विश्वप्रकाश भण्डारीका अनुसार चितवनमा द्वन्द्वकालमा ५२ व्यक्ति बेपत्ता पारिए । साविक शान्ति तथा पुनर्निर्माण मन्त्रालयको अभिलेखमा २४३ मारिएको रेकर्ड भए पनि द्वन्द्वपीडितको यकिन तथ्यांक नेपाल सरकारले सार्वजनिक गर्न सकेको छैन । हालको माडी६ मा २०६२०२२३ मा माओवादीको विद्युतीय धरापमा परी बसमा सवार ३५ सर्वसाधारण र ३ सादा पोसाकका सुरक्षाकर्मी मारिए भने मसहित ७५ घाइते भए । घटनाको योजनाकार रामचन्द्र अधिकारी र संलग्नमा चण्डिका पौडेल साहस, इन्द्रजित गुरुङ, किसान लामा, रामबहादुर कुमाल सुजन, मिलन र देवेन्द्र पौडेल सुनील थिए (राष्ट्रिय मानव अधिकार आयोग अध्ययन प्रतिवेदन २०७३, पृ ४७५५) । उक्त आततायी घटनामा १ बच्चाको सनाखत भएन भने घाइतेमध्ये ५ जना (नारायण पौडेल, गंगा गुरुङ, होमनाथ सुवेदी, नरहरि सापकोटा राणाभाट, चुनु केसी) को मृत्यु भैसके पनि निजको परिवार क्षतिपूर्ति पाउनबाट वञ्चित छन् । बाबुराम भट्टराईको पालामा २५ घाइतेको न्यूनतम प्रतिशत निर्धारण भएबाट अन्यायमा छन् । तर, पहुँचको भरमा एउटा खुट्टा भाँचिएकाले दुइटै नभएको प्रमाण बनाएर विशिष्ट श्रेणीको जीवननिर्वाह भत्ता खाइरहेका पनि छ । ०६३ सालमै पीडितका उजुरीका पोको जिल्ला सरकारी वकिलबाट महान्यायाधिवक्ता कार्यालयमा तानी न्याय मार्ने काम भयो र तत्कालीन माओवादीको जिल्ला इन्चार्ज घनश्याम दाहाल अविनाश र जिल्ला सेक्रेटरी यामबहादुर परियार इन्द्रजित ले उन्मुक्ति पाए । संयुक्त राष्ट्र संघको नेपाल द्वन्द्व प्रतिवेदन, २०१२ को पृ ७५ मा बाल्टिन बम पड्काउन आदेश दिने कमान्डरले युद्ध अपराध गरेको र निजमाथि अभियोजन हुनुपर्ने तथा यो घटना जेनेभा महासन्धि र अन्तर्राष्ट्रिय मानवीय कानुनविपरीतको जघन्य अपराध भएको पनि उल्लेख छ । प्रचण्डले दिएको पैसाले त्यतैतिरको एउटा स्कुलको पर्खाल बनाइयो । तिवारीले भनेजस्तो मृतकको नाम अंकित स्मारकमा त्यो पैसा परेको छैन । एक पटक २५ लाख दिइए पनि थप २५ पीडितलाई पनि ११ लाख दिने भनेर नगरपालिकाले दिएन । घटनाको छानबिन, सत्यतथ्य सार्वजनिक गरी दोषीमाथि कारबाही र परिपूरण समग्र द्वन्द्वपीडितको माग हो । राज्यपक्षबाट पीडितले पनि न्याय पाउनुपर्छ । न्यायमा सौदाबाजी नगरियोस् । द्वन्द्वपीडित साझा चौतारीलगायतले पीडितको औषधोपचार, पुनःस्थापना र जीविकोपार्जनमा जोड दिएका छन् । हाल पीडित ओझेलमा छन् । सत्य निरूपण तथा मेलमिलाप आयोगले पीडितका उजुरीमाथि विस्तृत छानबिन गरी पहिचानसहितको पीडित परिचयपत्र दिएको छैन । परिचयपत्र मानव अधिकारको गम्भीर उल्लंघन गर्ने पक्ष नखुल्ने खोटपूर्ण र जनयुद्धलाई ग्लोरिफाई गर्ने खालको छ, जुन सुमन अधिकारीविरुद्ध तत्कालीन शान्ति मन्त्रालय मुद्दामा भएको सर्वोच्च अदालतको २०७२०५०९ को फैसलाविपरीत छ । लेखनाथ अधिकारी कृष्ण, चितवन"
गण्डकीले देखाएको बाटो,"मुहान धमिलो भएपछि धाराको पानी स्वतः धमिलो हुन्छ भनेझैं यतिबेला संघमा धमिलिएको राजनीतिले सातै प्रदेशको राजनीतिलाई पनि नराम्रोसँग धमिल्याएको छ । जसको असर कर्णाली, सुदूरपश्चिम हुँदै गण्डकी प्रदेशसम्म आइपुगेको छ । काठमाडौंबाट नागबेली हुँदै बगिरहेको राजनीतिको छालले अब लुम्बिनीलाई हान्ने देखिन्छ, त्यसपछिको तरङ्गले वाग्मती र प्रदेश १ लाई पनि छुने नै छ । एउटा व्यक्ति खराब छ भन्दैमा उसका आसेपासे सबैलाई बेकम्मा देख्नु उचित हुँदैन । तर अहिले प्रधानमन्त्री केपी शर्मा ओली र उनका नजिकका सबैलाई हेर्ने दृष्टिमा फरक पाइँदैन । २०७४ सालको निर्वाचनपछि सात प्रदेशमध्ये छ प्रदेशमा तत्कालीन वाम गठबन्धनको सरकार बन्यो । नेकपाको विभाजनसँगै प्रदेश सरकारमा कांग्रेस पनि उक्लिने वातावरण तयार भयो । कर्णाली र सुदूरपश्चिममा माओवादी केन्द्रको नेतृत्व कायम छ भने प्रदेश२ मा जसपाको, अबको बाँकी कार्यकाल पनि उनीहरूले नै नेतृत्व गर्नेछन् । प्रधानमन्त्री ओलीका विश्वासिला पात्र गण्डकीका मुख्यमन्त्री पृथ्वीसुब्बा गुरुङले विश्वासको मत पाउन सकेनन् । प्रदेश प्रमुखले वैकल्पिक सरकार बनाउन दिएको २४ घण्टाभित्र कांग्रेस संसदीय दलका नेता कृष्णचन्द्र नेपालीले बहुमत सदस्यलाई सशरीर उपस्थित गराएर मुख्यमन्त्रीमा नियुक्त गरियोस् भन्ने प्रस्ताव पेस गरेका थिए । यथेष्ट प्रमाण हुँदाहुँदै पनि संघमा जस्तै मुख्यमन्त्री नियुक्तिमा ढिलाइ गरियो । गुरुङले आफ्नो सत्ता जोगाउन ओलीकै बाटो पछ्याउने त होइनन् भन्ने शंका सबैलाई लागिरहेको थियो । संघमा ओलीले मैले विश्वासको मत पाउँदिनँ भनेको केही घण्टा नबित्दै पुनः आफूलाई बहुमत सांसदको समर्थन रहेको भन्दै फर्जी कागजात बोकेर राष्ट्रपतिकहाँ दाबी पेस गर्न पुगेका थिए । ओलीकै पाइला पछ्याउँदै गुरुङ जसपा र राष्ट्रिय जनमोर्चाको कारबाहीमा परेका सांसदहरूको समर्थन आफूलाई रहेको भन्दै पुनः मुख्यमन्त्रीमा नियुक्ति गरिपाऊँ भनेर झुठो विवरणसहित प्रदेश प्रमुखकहाँ पुगे । त्यहाँसम्म पुग्दा ओली र गुरुङले अपनाएको बाटो मिलेको थियो । जब नपुग्ने गरी झुठो दाबी पेस गर्न गुरुङ प्रदेश प्रमुखकहाँ पुगे तब ओली खेमासँगै एमालेकै माधव नेपालझलनाथ समूह प्रतिकारमा उत्रियो । त्यसपछि बल्ल गण्डकीको राजनीतिले सही बाटो समात्यो । यसरी विघटनको मुखैमा पुगेको गण्डकी प्रदेशसभा जोगिन पुग्यो । प्रदेश सरकार फेरबदल हुन बाँकी प्रदेश१, वाग्मती र लुम्बिनीले पनि गण्डकीबाट संविधानलाई लत्याउँदा गन्तव्यमा पुग्न नसकिने रहेछ भन्ने पाठ सिक्नुपर्छ । सुजन देवकोटा, पालुङ्टार४, गोरखा"
शक्ति र सत्ताको दुरुपयोग,"शक्ति प्राप्त हुने सत्ता भन्ने चीज अचम्मको हुँदो रहेछ । राजनीतिमा संलग्न हुनेहरू नै सत्तामा पुग्ने हुन् । राजनीतिक दलहरूको केन्द्रीय नेतृत्व पनि सत्ता नै हो, जसले सांसदहरूलाई विभिन्न कारण देखाउँदै स्पष्टीकरण सोध्ने र पार्टीको साधारण सदस्यसमेत नरहने गरी निलम्बन र सांसदबाट निष्कासनसमेत गर्दै आएका छन् । निर्वाचन आयोगले जसपाको उपेन्द्र समूह र महन्थ समूहले एकअर्कालाई गरेको कारबाहीलाई मान्यता नदिने निर्णय भर्खंरै गरेको छ । यस्तै जनमोर्चा, नेकपा एमाले, माओवादी केन्द्रलगायतका सांसदहरू बर्खास्तीमा परेकामा सर्वोच्च अदालतले पुनःस्थापित गरिदिएको छ । यसबाट दलसम्बन्धी ऐन, कानुनको अधीनमा रहेर भन्दा सत्ता र शक्तिको आडमा आफ्ना क्रियाकलापहरू गर्न दलहरू अग्रसर छन् भन्ने देखिन्छ । अध्यादेशमार्फत देश चलाउने सरकारको तरिकालाई सर्वोच्च अदालतले पटकपटक अस्वीकार गरिसकेको छ । नागरिकता अध्यादेशमा सर्वोच्चले संसद् छलेर अध्यादेश जारी हुनु गलत हो भन्यो । सरकारमा पुग्नेहरूको चाहना, संविधानका छिद्र खोज्नु र त्यहीँबाट राज गर्नु देखिन्छ । जननिर्वाचित सरकारले जानाजानी संसद् भंग गरेर अध्यादेशमार्फत बजेट ल्याउने र राज्य चलाउने कल्पना संसारभरि कतै गरिँदैन, तर यो हाम्रोमा सम्भव भयो । यसले देशको छवि धूमिल गराउने निश्चित छ । यस्तोमा सरकारलाई स्वेच्छाचारिताबाट रोक्न न्यायालयले गर्ने फैसलाहरू अनुकरणीय हुन सक्छन् । संविधान र कानुनको परिपालनामा सरकार किन च्युत भइरहेको छ ? के सरकारले लोकतन्त्रको मूल्य मान्यतालाई अनुसरण गरेर स्वशासित हुँदै राज्य सञ्चालन गरिरहेको छ त ? सरकारलाई स्वच्छ राजनीतिक वातावरणमा राज्य सञ्चालन गर्न के कुराले अवरोध गरिरहेको छ ? यो सबै सत्ता र शक्तिको दुरुपयोगको उदाहरण होइन र ? सरकारमा पुग्नेहरूलाई अझै पनि आफू शासक हो, बाँकी सबै शासित भन्ने भ्रम छ । पद खुस्किनेबित्तिकै आमनागरिकसरह बन्छौं भन्ने वास्तविकताबाट उनीहरू टाढा छन् । कानुनको नजरमा कोही सानो, ठूलो हुँदैन भन्ने मान्यता शक्तिमा हुनेहरूले अनुसरण गर्नुपर्छ कि पर्दैन ? अनि आफूअनुकूल कानुनको व्याख्या गरी अध्यादेशहरूबाट मात्र देश चलाउन खोज्नु लोकतान्त्रिक व्यवहार हुन सक्ला र ? अहिलेको संकटको मुख्य कारण असल राजनीतिक संस्कारको अभाव, नेतृत्वमा शिष्टाचार र नैतिकताको शून्यता र भ्रष्टाचार हुन् । सत्ता र शक्ति प्राप्तिले व्यक्तिलाई भ्रष्ट बनाउँदो रहेछ । नोदनाथ त्रिताल, चौबिसे गाउँपालिका३, धनकुटा"
"दूधको दूध, पानीको पनि दूध","स्कुले विद्यार्थी छँदा हामी दसैं कहिले आउँछ भनेर पर्खिरहन्थ्यौं । दसैंको छेकतिर उज्यालोछ्यांग आकाशवातावरण, बर्खाले ल्याएको भलपहिरोबाट मुक्त हुने समय, नयाँ लुगाफाटाजुत्ता अनि त फेरि देउसीभैलेनीको मीठो आगमन । दसैंमा हामी पाँच भाइबहिनी, आमाआपा मने ड्राइभरको अस्टिन गाडीमा चढी लगभग ४० किलोमिटर टाढा लङ भ्यु चिया कमानको चिलाउने धुरामा मामम्हेम्हेबाट टीका लगाई आशीर्वाद लिन पुग्थ्यौं । गाडीको किराया २६ भारु थियो । अमलासुन्तलानिम्बुभोगटे लटरम्म फलेको त्यस ठाउँमा केवल आनन्द र मजाले एक सप्ताह बित्थ्यो । टीकाको बिहानै घरको कटेरोनजिक सुन्दर ढुंगामा म्हेम्हेले खेपासुङको पूजा गर्दै, दसैंका लागि नै राखेको रातोकालो सेखिने भालेलाई शिरमा पानी छर्कंदै तीनपल्ट पर्सिएपछि धारिलोचिटिक्क खुकुरीले च्वाट्टै पार्थे । अनि फेरि टीका, विशेष भोजन, दहीमोहीचिउरामिठाईनिगार । अद्भुत रमाइलो, यस अवधिको विशेष आकर्षण हुन्थ्यो मामम्हेम्हेले टीका लगाइदिँदै दिने, सुनौंसुनौं लाग्ने, मन नै छचल्किने आशीर्वाद । अनि त फेरि मामले बाघमुखे सानो थैलीबाट दिने दसैंको भेट । भाग्यमानी हुनू, डाँडाकाँडा काट्नू, ठूलो मान्छे हुनू, धेरै ज्ञानबुद्धि हासिल गर्नू, सदैव स्वस्थ रहनू, बूढापाकाआमाआपा र आफूभन्दा ठूलाको सदैव आदर गर्नू, चोरीढाँटीदेखि टाढा रहनू आशीर्वादका यी शब्दवचनहरू लगभग १२१३ वर्ष नै अन्तरात्मा नै भिज्ने गरी मामम्हेम्हेले हामीभित्र हालिदिए । यो भाग्यमानी शब्दले मलाई सदैव छुन्थ्यो, सताउँथ्यो, कौतूहल जगाउँथ्यो र खोजमा हिँड्न मन पर्थ्यो । कलेज र विश्वविद्यालयमा अध्ययन गर्दा अर्कोतिर मान्छे आफ्नो भाग्यको आफैं निर्माता हो भन्ने भगवान् बुद्धको विचारले फेरि अर्कै ढंगमा विक्षिप्त भएँ । आज छ दशकको घुम्ती, गोरेटो, देवराली र भन्ज्याङ, डाँडाकाँडा टुकुलटुकुल हिँड्दै काटेपछि लामो सास लिँदै पछि फर्केर हेर्दा, फेरि याद आयो, भाग्यमानी हुनू है को वचनआशीर्वाद । अनि जीवनमा भाग्यसँग जुझेका, भाग्यले जुराएका र भाग्यले बगाएका क्षणहरू झलझल्ती याद आए । जीवनको भाग्यले जुराएका सुरम्य, सुगम र अविस्मरणीय क्षणहरूमध्ये सेन्ट मदर टेरेजाले मेरो शिरमा अलौकिक हात राखेर दिएको आशीर्वादसँगसँगै भारतको हरित क्रान्तिका पिता एमएस स्वामीनाथन र श्वेत क्रान्तिका पिता भर्गिज कुरियनको छत्रछायामा काम गर्ने मौका पनि हुन् । स्वामीनाथनसँग पाँच वर्ष अति नै घतलाग्दो ढंगमा मिलेर कार्य गरें । उनी सिक्किम केन्द्रीय विश्वविद्यालयको प्रथम कुलाधिपति (चान्सलर) अनि म संस्थापक कुलपति । एउटा अद्वितीय अवधि थियो यो । ठूलो मान्छे को गुण थियो उनमा, वसुधैव कुटुम्बकम्ले खर्लप्पै खाएका व्यक्ति । मैले के चाहिँ सिकिनँ उनीबाट ? सन् १९६० को दशकमा हामी सपरिवारले भुससरीको रातो आँटाको रोटी खानुपर्थ्यो, किनकि धानचामलको हाहाकार थियो देशभरि नै । स्वामीनाथन र उनका वैज्ञानिक साथी नर्मन बोर्लोहरूले भारतलाई कसरी खाद्यान्नमा आज पौडी खेल्ने बनाए, यो अचम्मैको यात्रा छ । पछि लेखुँला । भर्खरै पीएचडीको डिग्री हासिल गरेको समयमा मैले गुजरातको विश्वप्रसिद्ध, खेडा जिल्लाको आनन्दमा रहेको नेसनल डेरी डेभलपमेन्ट बोर्ड (एनडीडीबी) बाट त्यहाँको योजना एवं विकास विभागमा युवा अधिकारीका रूपमा काम गर्ने नियुक्तिपत्र पाएँ । ठूलो अवसर थियो यो । मानिएको संस्था अनि भर्गिज कुरियनको नेतृत्व । भारतले सातौं गुटनिरपेक्ष शिखर सम्मेलन (सन् १९८३) को आह्वानमा स्थापित गरेको रिसर्च एन्ड इन्फर्मेसन सिस्टममा सम्पूर्ण गुटनिरपेक्ष राष्ट्र र विकासशील राष्ट्रहरूबारे भव्य कार्य गर्ने संस्थामा कार्यरत थिएँ म । सबै त्यागेर आनन्द पुगें । सन् १९५०६० को दशकमा भारतमा दूधको हाहाकार थियो । अमेरिकाको पीएल४८० र विश्व खाद्य कार्यक्रम अन्तर्गत आएको पाउडर दूध र मखन तेलले भारतका कुनाकुनामा दूधको अभावको पूर्ति गरिन्थ्यो । मसिना बालबालिका दूध नपाएर कुपोषणको सिकार हुनुपर्थ्यो । त्यही बखत भर्गिज कुरियन, एक तरुण अभियन्ता, आनन्द पुगे । त्यहाँ निजी डेयरीहरूले दूध उत्पादन गर्ने कृषकहरूलाई गरेको शोषण आँखाले देखे । अर्कोतिर, यदि अमेरिका र युरोपले दिएको पाउडर दूध र मखन तेलमै निर्भर रहँदै गए, भारतका कृषकहरूले अलिअलि गर्ने दूध उत्पादन पनि बिस्तारै छोड्लान् र यसले भारतलाई विकसित राष्ट्रकै दूध आयातमा पूर्ण निर्भर बनाउला भन्ने भय भर्गिज कुरियन र उनका साथीहरूलाई भयो । र, दूध उत्पादनको अभियान चलाएÙ युद्ध नै छेडे । आज ६० वर्षपछि, सधैं दूधको अभावमा चुर्लुम्म डुब्ने भारत विश्वकै सबैभन्दा बढी दूध उत्पादन गर्ने राष्ट्र भएको छ । बर्सेनि लगभग २७ करोड टन दूध उत्पादन गरेर, विश्वको मोठ ८५ करोड टनको, २० प्रतिशत हिस्सा नै भारतले ओगटेको छ । यति घना जनसंख्या भएको राष्ट्रमा प्रतिव्यक्ति दूधको प्राप्यता सन् १९५१ को १३२ ग्राम र सन् १९९७ को १८० ग्रामदेखि बढेर सन् २०१८ मा ३५१ ग्राम पुगेको छ । दूध उत्पादनमा भारत विश्वकै एक नम्बरमा कसरी पुग्यो भन्ने कुरो धेरैलाई थाहा छैन । कुरियनको सोच दूरगामी, कार्यगराइ वैज्ञानिक ढंगको र नेतृत्व अति नै गहकिलो । उनीसँग निकै नजिकमा मैले बसेर तीन वर्ष काम गरें । उनले पाँच वटा ठूला हतियार चलाए, दूध उत्पादनमा परिवर्तन होइन रूपान्तरण ल्याउनलाई । प्रथमतः, दूधको अभावलाई पूर्ति गर्न जति पनि दूध पाउडर र मखन तेलको अनुदान भारतले पाउँथ्यो, त्यसलाई अबउसो जनमानसमा सीधै वितरण गर्न बन्द गरिदिए । यी सामानहरूलाई अबउप्रान्त भारतमै उत्पादन गरिएको दूधमा मिलाएर (रिकम्बाइन) बजारमा बेच्न थालियो । दूध अस्तिसम्म निःशुल्क बाँडिन्थ्यो, अब सबैले किन्नुपर्यो । दूध बेचेर आएको पैसा गाउँबस्तीका दूध उत्पादकहरूलाई दूधको उचित मूल्यका रूपमा दिन थालियो । दूध उत्पादन गर्नेहरूको संख्या बढ्न थल्यो । र, बिस्तारै दूधको अनुदानको अंश घट्दै गयो । अर्थात्, सन् १९५०५१ मा भारतमा मोठ दूध वितरणमा धनी राष्ट्रहरूले खाद्य अनुदानस्वरूप दिएको हिस्सा ६७ प्रतिशत थियो, जुन घटेर १९६०६१ मा ३६ प्रतिशत, १९८९९० मा १० प्रतिशत र २००० देखि शून्य भयो । भारत आज दूध र यसका अरू वस्तुहरू निर्यात गर्ने एउटा प्रमुख राष्ट्र भएको छ ।दोस्रो, कुरियनले दूध उत्पादनका लागि सन् १९६५ मा एनडीडीबीको स्थापना गरे । अनि यसैमार्फत अपरेसन फ्लड कार्यक्रम सुरु गरे । अर्थात्, दूधको भेल र भल ल्याउने प्रक्रिया सुरु गरे ।तेस्रो, दूध उत्पादन र वितरण गर्ने एउटा नयाँ मोडल अघि ल्याए । हरेक जिल्लामा तीनवटा स्तरीय कोअपरेटिभको ढाँचा । गाउँका उत्पादकहरूको सहकारी संस्था, त्यसपछि जिल्लास्तरको सहकारी संस्था र राज्यस्तरको संस्था । यस मोडललाई व्यापक रूप दिन नामकरण गरियो आनन्द मिल्क युनियन लिमिटेड (अमुल) । सबै राज्यमा यो मोडल अघि बढाइयो । आज यसमा भारतका १२ लाख सहकारी संस्था र १३ करोड दूध उत्पादक कृषकहरू सदस्य छन् । अमुल अन्तर्गत गुजरातको राज्यस्तरको फेडरेसनले दूधबाहेक बर्सेनि २५ हजार टन मखन, २० हजार टन दूध पाउडर, १६ हजार टन चियाको स्प्रे, ५६०० टन घिउ, १५ सय टन दही र ५० लाख लिटर सुगन्धित दूध उत्पादन गर्छ । चौथो, दूध उत्पादन गरेर बजारमा बेच्ने सिलसिलामा हरेक स्तरमा कुरियनले नयाँ प्रौद्योगिकी ल्याए । गाईभैंसीले दिने दूधको गुण र परिमाण बढाउनलाई यी पशुहरूको प्रजनन नै परिवर्तन गर्ने र उन्नत बनाउने क्रस ब्रेड, आर्टिफिसियल इन्सिमिनेसन, इम्ब्रायो ट्रान्सफर आदि गाउँगाउँ पुर्याइए । गाईभैंसीले खाएको घाँस र कुँडोलाई दूधमा बढी मात्रामा परिणत गर्नलाई विशेष खाद्य र युरिया मोलासेस ब्लक आदि वितरण गरिए । गाईवस्तुका मुख, खुट्टा आदिमा लाग्ने बिमारलाई रोक्न नयाँ खोपहरू ल्याइए ।दूध बोकेर गाउँको सहकारी संस्थामा पुग्ने कृषकहरू दूधमा कति फ्याट रहेछ भन्ने परीक्षण, सानो मेसिनमा एक कप दूध हाली, आफैं गर्न जान्ने भए र एक लिटरमा कति कमाएँ भन्ने कुरो पनि तत्कालै थाहा पाए । हरेक दिन, सप्ताह, महिनामा कृषकको घरमा नगद पैसा पुग्ने भयो ।पाँचौं, गाउँमा जम्मा गरिएको दूध जिल्लास्तरको फ्याक्ट्रीमा पुर्याएपछि दूधलाई कसरी अन्य वस्तुमा परिणत गर्ने भन्ने काम सुरु गरियो । घिउ, मक्खन, दही, चीज, पनीर आदि बनाइएपछि कसरी दिल्ली, बम्बई आदितिर पठाउने अनि तरल दूधलाई प्याकेट र बटनले थिचेर झार्ने बल्क भेन्डिङ मसिनमा कसरी पुर्याउने भन्ने पद्धतिहरू व्यापक रूपमा बनाइए ।दूध उत्पादनमा तीन ठूला चुनौती थिए । प्रथमतः, गाईभैंसीले दूध हिउँदमा धेरै बढ्ता र बर्खाझरीमा अति नै कम दिने गर्थे । र, राज्यराज्यमा दूधको कमी हुन्थ्यो । यतिसम्म कि, मिल्क ग्रीड नामक रेलगाडीको लहरमार्फत, कमी रहेका क्षेत्रहरूमा दूध पुर्याइन्थ्यो । हिउँदमा दूधको मूल्य खर्लप्पै घट्थ्यो । हामीलाई कुरियनले आउँदो हिउँदमा कुन जिल्ला र राज्यमा दूध यथेष्ट हुन्छ, यसलाई अध्ययन गरी अनुमान गर्ने पद्धति खोज भनेर काम दिएपछि म आफ्नै दल लिएर महाराष्ट्रतमिलनाडुउत्तर प्रदेश पुग्थें । हामीले दूध उत्पादनको अनुमान गर्ने कम्प्युटरजडित मोडल बनाएर गाउँगाउँमा बाँड्यौं । आज यो समस्या नै छैन । हिउँद र बर्खामा गाईभैंसीको दूध दिने क्षमताको क्षेत्रगत अनुपातलाई यति सन्तुलित ढंगमा मिलाइयो कि दूधको बहाव सदैव एउटै रहने भयो ।अर्को चुनौती थियो तरल दूधलाई पनि टेडा प्याकमा हाली साधारण पसलमा सर्फ र खानेतेल जस्तै कसरी बेच्ने ? कुरियनको ठूलो सपना थियो यो । हामीलाई बडोदास्थित हिन्दुस्तान प्याकेजिङ कम्पनीतिर अध्ययन गर्न पठाइन्थ्यो । अल्ट्रा हिटिङ तकनिक ल्याइयो । आज दूध नसड्ने वस्तु भई हरेक पसलमा पाइन्छ ।अझै अर्को चुनौती थियो साहीवाल, गीर, रेड सिन्धी, कांक्रेज आदि हाम्रा पारम्परिक नश्लका गाईभैंसीलाई जर्सी, होल्सटेन फ्रिजेन आदि जस्तै बढ्ता दूध दिने कसरी बनाउने ? सबै कुरा बिस्तारै समाधानको मार्गमा ल्याइए । अहिले त यतिसम्म भइसकेको छ कि, दूध दिने हरेक गाईभैंसीको शरीरमा जडित सानो विद्युतीय यन्त्रले तिनमा भिटामिनको कमी, खाद्य पोषणको खाँचो मात्रै नबताएर बाछाबाछी जन्माउने रहर गर्दा उष्णता आएको कुरा पनि सहजै थाहा पाइन्छ ।कुरियन अति नै अनुशासित व्यवस्थापक अनि अध्यक्ष थिए । आनन्दमा उनकोमा नै पहिलो मारुती१००० पुगेको थियो । एक दिन उनलाई कहीँ टाढा जानुपर्यो । तिमी पनि आऊ भनेपछि म गाडीमा चढें । म उनलाई सधैं एउटै प्रश्न गर्थें, तपाईंको सफलताको मूल मन्त्र चाहिँ के हो ? त्यस दिन खेडा जिल्लाबाट बडोदा जाने बाटामा बाढी आयो, अचानक । गाडीबाट उत्रेर पानीको भेल हेर्दै गर्दा उनले मलाई भने, औ लामा ! आज तिम्रो प्रश्न सोधेनौ त ? मैले फेरि प्रश्न दोहोर्याएँ । उनको जवाफ तीनचार शब्दको थियो, किनकि हामी दिल्लीबाट टाढा छौं । अर्थात्, सफलताको मूल मन्त्र नै दिल्लीको राजनीति र नोकरशाहीबाट टाढा रहनु हो ।कुरियनले नै खानेतेल र सागसब्जीलाई आफ्नो मदर डेयरी भन्ने अभियानमा सामेल गरे । आज सब्जीसमेत दूध केन्द्रसँगै जोडिएको पसलमा पाइने भयो । एनडीडीबी अचम्मैको संस्था थियो । भ्रष्टाचारको नामोनिसान थिएन, तर सुविधा मनग्गे थियो । हाम्रो क्याम्पस सुन्दर थियो । त्यहीँ भेट भयो विश्व बैंक र अन्य अन्तर्राष्ट्रिय संस्थाका दिग्गज व्यक्तिहरूसँग । कुरियनका अभिन्न मित्रहरूमा रामकृष्ण हेगडे, टीएन शेषन, श्याम बेनेगल आदि थिए । बेनेगलले बनाएको मन्थन फिल्म विश्वप्रसिद्ध भयो, जसमा कुरियनकै कथाव्यथा पोखिएको थियो, साधारण कृषकहरू रमाएका दृश्यहरू थिए । अमुल मोडल आज विश्वमै प्रचलित छ । र, कुरियनले निर्माण गरेको रुरल म्यानेजमेन्ट इन्स्टिच्युट पनि । मैले गाउँगाउँमा घुमेर भारतलाई बुझें । तमिलनाडुको सलेम जिल्लाको आतुर भन्ने ठाउँको जिप्सी जस्तै जनजातिको नरीकुराबार भन्ने कोलोनीमा केही समय बिताएँ । यी जनजातिका अगुवाले एक दिन घरमा भोजका लागि बोलाएर गएको थिएँ । मलाई देखेर ससाना दुई छोरीनानीहरू झ्यालबाट चियाउँदै हाँस्न लागे । कौतूहल भएर मैले यी नानीहरू किन यसो गर्दै छन् ? भन्दा उनले जे भने त्यो अति नै मन छुने थियो । हाम्रा छोरीहरूले तपाईंजस्तो अनुहार भएको व्यक्ति कहिल्यै देखेका थिएनन् । उनीहरू जन्मेपछि घरगाउँ छोडेर कहीँ गएका छैनन् । हाम्रो कोलोनीमा कसैको घरमा पनि टेलिभिजन छैन र यी नानीहरू यस्तो अनुहाररूप भएका मान्छे पनि हुँदा रहेछन् भन्दै कौतूहलले उफ्रेका हुन् । तीस वर्षअघि पनि भारतको गाउँ यस्तो थियो ।कुरियनलाई विश्वले पूजा गर्छ, कृषकहरूका निम्ति ईश्वरसरह व्यक्ति हुन् उनी । तर उनले भारत रत्न जस्तो उपाधि र भारत सरकारको मान्यता कहिल्यै पाएनन् । उनीसँग जो पनि संलग्न भए, सबैलाई हौसला र प्रेरणाको भालाले छेडे, ज्ञानबुद्धिको मुंग्रोले पिटे, गाउँ, गरिब र राष्ट्रप्रेमको ज्वालामुखीले पोले । यस्तो क्रान्ति ल्याए कि दूधको दूध त छँदै थियो, पानीको पनि दूध बनाइदिए, कृषकहरूलाई बजार व्यवस्थासँग स्वच्छ र प्रत्यक्ष रूफमा जोडेर ।"
एकल राष्ट्रराज्यको धङधङी,"देश बहु राष्ट्र : राज्य एकल राष्ट्रपक्कै पनि असिल हिन्दुस्थानालाई संवैधानिकता दिने मुलुकी ऐन१९१० मा संशोधन, परिमार्जन र अद्यावधिक गरिएको छÙ नयाँनयाँ संविधानमा हिन्दु अधिराज्य बाट सनातन धर्मसंस्कृतिको रक्षा गर्ने धर्मनिरपेक्षता पनि लागू भइसकेको छ । तर मूल प्रश्न बाँकी नै छ विद्यमान राष्ट्रराज्यमा कुन जात, जाति, लिंग, भाषा, संस्कृति, धर्म, क्षेत्रकाले शासन गर्दै छन् ? संविधान निर्माणअघि समाजशास्त्री चैतन्य मिश्रले प्रश्न उठाएका थिए, नयाँ नेपालको जात के हो ? अब सवाल उठाउनुपर्ने भएको छ लोकतान्त्रिक गणतन्त्रको जाति, लिंग, भाषा, संस्कृति, धर्म, क्षेत्र के हो ? गणराज्यको राष्ट्र के हो ? गणतान्त्रिक संविधानमा दिइएको फूलबुट्टे परिभाषाले राष्ट्रको मूल मर्म बोक्छ कि मर्मलाई नै टोक्छ ? कुनै सन्देह छैन, अढाई सय वर्षको इतिहासमा गोर्षाबाट नेपाल, गोर्षाराज बाट नेपाल अधिराज्य, नेपाल अधिराज्यबाट लोकतान्त्रिक गणराज्य घोषित भइसकेको छ, तर यस्ता राज्यको मनमस्तिष्कका रूपमा रहेको राष्ट्र चाहिँ फेरिएको छैन । त्यो राष्ट्र अझै एकल र समरूपी छ जात, जाति, भाषा, धर्म, लिंग र क्षेत्रको हिसाबले बहुल भएको छैन! शिक्षा, मिडिया, प्रशासनमार्फत एकरूपता वा समरूपताको बुलडोजर चलाउँदै विविधता, बहुलता र अनेकताको विनाश जारी छ । देशमा भाषा, जाति, क्षेत्रका आधारमा धेरै राष्ट्र छन् भने एकल राष्ट्रराज्य दमनकारी र विभाजनकारी नै हुन्छ । सन् १६४८ मा ठूला युद्धको सम्बोधनका लागि भएको वेस्टफेलिया सन्धिले भाषा र जातिका आधारमा राष्ट्रराज्य बनाउने अवधारणा युरोपमै थोत्रिसकेको छ, दमनकारी र विभाजनकारी साबित भएकै कारण ब्रिटेनदेखि स्पेनसम्ममा आन्तरिक प्रतिरोध भइरहेको छ । त्यसैको नक्कल गर्दै निर्माण गरिएको राष्ट्रराज्य र त्यसको अवधारणा बहुराष्ट्रिय देशका लागि पनि अत्याधुनिक र लोकतान्त्रिक हुन्छ भन्दै कसरी माला जपिरहन सकिन्छ ? बहुराष्ट्रिय देशमा राष्ट्रराज्यको अवधारणाले सान्दर्भिकता गुमाइसकेको अवस्थामा बहुराष्ट्रिय राज्य हुँदैमा, त्यसअनुसार प्रदेशको नाम र सीमा तोक्दैमा, अधिकार विनियोजन गर्दैमा देशमा सर्वनाश हुँदैन भन्ने जीवित उदाहरण झारतलगायत दर्जनौं देश नै छैनन् र ? ट्वीटर :"
रेमिट्यान्स बढेको बढ्यै,"चालु आर्थिक वर्षको १० महिनामा रेमिट्यान्समार्फत मुलुकमा ८ खर्ब ९ अर्ब रुपैयाँ भित्रिएको छ । अघिल्लो आर्थिक वर्षको १० महिनाको तुलनामा चालु आर्थिक वर्षको सोही अवधिमा रेमिट्यान्स करिब १९ प्रतिशत बढेको राष्ट्र बैंकको मासिक प्रतिवेदनले देखाएको छ ।अघिल्लो वर्षको वैशाखसम्म रेमिट्यान्स आप्रवाह ६३ प्रतिशत घटेको थियो । अमेरिकी डलरमा विप्रेषण आप्रवाह १६१ प्रतिशतले वृद्धि भई ६ अर्ब ८७ करोड पुगेको छ । अघिल्लो वर्ष यस्तो आप्रवाह ७६ प्रतिशतले घटेको थियो, प्रतिवेदनमा भनिएको छ । कोभिड१९ को असर विश्वभर समाप्त नभइसकेकाले रेमिट्यान्स घट्ने अपेक्षाविपरीत पछिल्ला महिनामा बढिरहेको छ ।चालु आर्थिक वर्षको १० महिनासम्मको राष्ट्र बैंकको आर्थिक तथा वित्तीय प्रतिवेदनहरूले सामान्य अवस्थामा भन्दा लकडाउनको अवधिमा रेमिट्यान्स आप्रवाह बढेको देखिन्छ । सामान्य अवस्थामा हुन्डीलगायत नेपाल पैसा पठाउन प्रयोग हुने अरू गैरकानुनी बाटा चलायमान हुने भएकाले बैंकिङ प्रणालीबाट कम रेमिट्यान्स आउने गरेको जानकारहरू बताउँछन् । निषेधाज्ञाका बला अर्थतन्त्रका धेरै क्षेत्र ठप्प भएको र हिँडडुलमा समस्या भएकाले अनौपचारिक माध्यमका गतिविधि पनि शिथिल हुँदा बैंकिङ प्रणालीबाट आउने रेमिट्यान्स बढुने गरेको उनीहरूको भनाइ छ । निषेधाज्ञामा खासगरी तीन कारणले रेमिट्यान्स आप्रवाहमा वृद्धि हुने गरेको नेपाल रेमिटर्स एसोसिएसनका उपाध्यक्ष चन्द्र टन्डनले बताए । पहिलो हुन्डीलगायत गैरकानुनी माध्यमको गतिविधिमा कमी, दोस्रो नेपालमा लकडाउन भए पनि रेमिट्यान्स पठाउने राष्ट्र लकडाउन नहुनु र तेस्रो, लकडाउनका कारण मानिसको आवतजावतमा कमी हुने भएकाले विदेशबाट आउँदा मानिसले ल्याउने सुनलगायत जिन्सी सामानमा कमी आउँदा रेमिट्यान्स बढेको हो, उनले भने । नेपालमा धेरै रेमिट्यान्स आउने मुलुकको अर्थतन्त्र कोभिड१९ का कारण अपेक्षा गरिएअनुसार शिथिल नभएकाले पनि रेमिट्यान्स प्रभावित नभएको उनको भनाइ छ । राष्ट्र बैंकका अनुसार गत साउनमा ९३ अर्ब, भदौमा ७३ अर्ब, असोजमा ९३ अर्ब, कात्तिकमा ७८९ अर्ब, मंसिरमा ७९ अर्ब, पुसमा साढे ७८ अर्ब, माघमा साढे ७२ अर्ब, फागुनमा साढे ७४ अर्ब, चैतमा ८७ अर्ब र वैशाखमा करिब ८१ अर्ब रुपैयाँ रेमिट्यान्स नेपाल भित्रिएको छ ।पहिलो लहरको कोभिडको संक्रमण सकिएपछि मुलुकभर आर्थिक गतिविधि बढ्यो, कतार, मलेसिया, दुबईलगायत धेरै रेमिट्यान्स आउने राष्ट्रको आर्थिक गतिविधिमा सुधार आएको विभिन्न प्रतिवेदनहरूले देखाएका छन् । भारत, नेपाललगायत केही राष्ट्र कोभिडको दोस्रो लहरको संक्रमणबाट प्रभावित भए पनि कतार, दुबई, मलेसियालगायत राष्ट्र धेरै प्रभावित नभएकाले रेमिट्यान्स आप्रवाह बढेको राष्ट्र बैंकले जनाएको छ ।गत वैशाखसम्म वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ र वैधानिकीकरण) लिने नेपालीको संख्या ६०३ प्रतिशत घटेको राष्ट्र बैंकको प्रतिवेदनले देखाएको छ । अघिल्लो वर्षको सोही अवधिमा यस्तो संख्या २७ प्रतिशत घटेको थियो । वैदेशिक रोजगारीका लागि पुनः श्रम स्वीकृति लिने नेपालीको संख्या समीक्षा अवधिमा ४९० प्रतिशत घटेको छ । अघिल्लो वर्षको सोही अवधिमा यस्तो संख्या २४६ प्रतिशत घटेको प्रतिवेदनमा उल्लेख छ ।चालु आर्थिक वर्षको १० महिनासम्मको तथ्यांकअनुसार भुक्तानी सन्तुलन (शोधनान्तर स्थिति) ७ अर्ब ७५ करोड रुपैयाँले बचतमा छ । गत वर्षको सोही अवधिमा यस्तो बचत करिब १ खर्ब २१ अर्ब रुपैयाँ थियो । अमेरिकी डलरमा गत वैशाखसम्म ५ करोड ५४ लाखले बचतमा छ, प्रतिवेदनमा भनिएको छ, अघिल्लो वर्षको सोही अवधिमा १ अर्ब १ करोड शोधनान्तर बचतमा थियो । पछिल्ला महिनामा आयातमा आएको बढोत्तरीसँगै मुलुकको शोधनान्तर बचत निरन्तर घट्दो छ । दोस्रो चरणको लकडाउनअघि आर्थिक गतिविधिमा सुधार भएकाले आयात पनि बढेपछि शोधनान्तर बचतमा कमी आएको राष्ट्र बैंकले बताएको छ । आयात यही रूपमा बढ्दै गए आउँदा महिनामा शोधनान्तर झनै प्रभावित हुने प्रतिवेदनको निष्कर्ष छ ।वार्षिक विन्दुगत उपभोक्ता मूल्य वृद्धिदर गत वैशाखमा ३६५ प्रतिशत छ । गत आर्थिक वर्षको सोही अवधिको तुलनामा गत वैशाखमा मूल्य वृद्धिदर २१८ प्रतिशत विन्दुले कम हो । गत आर्थिक वर्षको वैशाखमा यस्तो मूल्य वृद्धिदर ५८३ प्रतिशत थियो । वार्षिक रूपमा कमी देखिए पनि मासिक रूपमा हेर्दा गत माघयता औसत मूल्य वृद्धिदर क्रमशः बढिरहेको तथ्यांकले देखाउँछ । जसअनुसार गत माघमा बजारको औसत मूल्य वृद्धिदर २७०, फागुनमा ३०३, चैतमा ३१० र वैशाखमा ३५६ प्रतिशत छ । नेपालका कारणभन्दा पनि पछिल्ला महिनामा भारतमा मूल्य वृद्धिदरमा कमी आएको छ । त्यसको प्रभाव नेपालमा पनि परेको जानकारहरू बताउँछन् ।"
रेल चलाउने सुरसार,"भौतिक पूर्वाधार तथा यातायातमन्त्री वसन्तकुमार नेम्वाङले अवस्था सहज हुनेबित्तिकै रेल सञ्चालन गर्न निर्देशन दिएका छन् । भर्चुअल माध्यममार्फत भएको मन्त्रालयको नियमित प्रगति समीक्षा गोष्ठीमा उनले नेपाल रेलवे कम्पनीलाई निषेधाज्ञा खुल्नसाथ रेल चलाउन भने । नीतिगत, व्यावहारिक र प्राविधिक सबै कुराको व्यवस्थापन भइसकेको छ, मन्त्री नेम्वाङको भनाइ उद्धृृत गर्दै उनका प्रेस संयोजक सन्दीप राईले भने, रेल सञ्चालन गरेर जनतालाई सेवा दिनुपर्छ । सम्बन्धित अधिकारीसहित आफैंले स्थलगत अनुगमन गरेर रेल सञ्चालन गर्ने अवस्थामा पुगेको देखेको मन्त्री नेम्वाङको भनाइ छ । जयनगरजनकपुर खण्डमा रेल चलाउने तयारी गरिएको यो पहिलो घटना भने होइन । गत असोज २ मा ल्याइएका दुई रेल सेट चलाउन कैयौं मिति तय गरिए । तर ९ महिनादेखि रेलको पालसमेत निकालिएको छैन । गत वर्ष पनि सञ्चालनमा कोभिडको प्रभाव पारेको र यो वर्ष पनि त्यही समस्या दोहोरिएको मन्त्रालयको भनाइ छ । सबै तयारी पूरा भए पनि निषेधाज्ञा खुल्नासाथ रेल चल्ने अवस्था नरहेको मन्त्रालयका सचिव रवीन्द्र श्रेष्ठ बताउँछन् । नेपाल रेलवे कम्पनीमा काम गर्ने कर्मचारीको तालिम पूरा नभएकाले तत्कालै रेल चलाउन नसकिने उनको भनाइ छ । निषेधाज्ञाअघि भारतीय प्राविधिकको उपस्थितिमा तालिम सञ्चालन भइरहेको थियो, जुन तालिम एक महिनाको हो, सचिव श्रेष्ठले भने, तर तालिम १० दिन मात्र चल्यो । अझै २० दिनको तालिम बाँकी छ । निषेधाज्ञासँगै तालिम पनि बन्द गरिएको थियो । तालिम दिन पनि बोर्डर खुल्नुपर्ने श्रेष्ठले बताए । कर्मचारीदेखि कार्यालय व्यवस्थापनसम्मका सबै तयारी सकिएको छ । अवस्था सहज भएर कर्मचारीलाई तालिम दिनासाथ रेल सञ्चालनमा कुनै समस्या नभएको उनको भनाइ छ । अहिले अध्यादेशमार्फत रेल सञ्चालनसम्बधी कानुन ल्याइएको छ । कानुन आइसकेको अवस्था छ, उनले भने, तर अहिले निषेधाज्ञा छ, जसले गर्दा हामीले कर्मचारीलाई तालिम दिन सकेका छैनौं । ५०६० जना कर्मचारीलाई एकै ठाउँमा राखेर तालिम दिनुपर्छ । तयारी सकिएकाले रेल सञ्चालनमा समस्या नभएको उनले प्रस्ट्याए । हामी पूर्ण तयारी गरेर मात्र रेल चलाउँछौं, उनले भने । निषेधाज्ञाअघि सुरु गरिएको तालिमलाई नियमित गर्ने तयारी भइरहेको नेपाल रेलवे कम्पनीका महाप्रबन्धक गुरु भट्टराईले जानकारी दिए । तालिमका लागि भारतीय प्राविधिक टोलीलाई आउन भनिसकेका छौं, उनले भने, आवश्यक स्वास्थ्य सावधानी अपनाएर तालिम दिन्छौं । तालिम सक्नेबित्तिकै रेल सञ्चालनमा ल्याइने उनको दाबी छ । रेल विभागका सिनियर डिभिजनल इन्जिनियर एवं प्रवक्ता अमन चित्रकारले पनि निषेधाज्ञा खुलेर अवस्था सहज हुनसाथ रेल सञ्चालनमा आउने बताए ।"
रोपाइँको मुखमा मल हाहाकार,"सामाजिक सञ्जाल फेसबुकमा शनिबार एउटा तस्बिर निकै भाइरल बन्यो । कञ्चनपुरको दोधारा चाँदनीबाट महिलाहरूले टाउकोमा राखेर सानो परिमाणमा ल्याउँदै गरेको मल बरामद गरेपछि धेरैले प्रहरीको बहादुरी भन्दै उक्त तस्बिर पोस्ट गरे । कतिपयले स्वदेशमै मल आपूर्ति गर्न नसक्ने र भारतबाट अवैध रूपमा भित्रिएको मल पनि ल्याउन नदिने भन्दै आक्रोशसमेत पोखे । मनसुनको सुरुवातसँंगै पश्चिम तराईका किसान रोपाइँको तयारीमा छन् । बीउदेखि खेत सबै तयार गरे पनि रासायनिक मल अभावले उनीहरू चिन्तित छन् । नेपालमै सहज तरिकाले मल नपाइने र निषेधाज्ञा र नाका बन्द भएका कारण भारतबाट पनि ल्याउन नसकेका कारण किसान चिन्तित बनेका हुन् । भारतबाट अवैध रूपमा दोधारा चाँदनीसम्म पुगेको मलसमेत प्रहरीले ल्याउन नदिएपछि झनै समस्या भएको छ ।धान रोप्नुअघि प्रयोग गर्ने डीएपी मल भने किसानले पाउन सकेका छैनन् । यो वर्ष मनसुन छिटो भएकाले रोपाइँ पनि सुरु भइसकेको कैलालीको गदरियाका परशु चौधरीले बताए । धान रोप्नुअघि डीएपी मल छर्न पाएनौं, उनले भने, पानी पर्ने बेला धान रोप्नुपर्ने भएकाले मल बिना रोपाइँ भयो । घोडाघोडी निम्दीका कमल बमले मलबिना धान रोप्नुपर्ने अवस्था आएको बताए । स्थानीय सहकारीमा मलका लागि दिनदिनै धाउनुपरेको छ, उनले भने, सहकारी सस्थामा थोरै मल आइपुग्छ हारालुछ भएर एकैछिनमा सकिन्छ । मल आपूर्ति गर्ने निकाय कृषि सामग्री कम्पनी लिमिटेडका प्रदेश कार्यालय प्रमुख नवलसिंह बोगटीले निषेधाज्ञामा बैंकहरू बन्द भएकाले गोदाममा भएको मल पनि सहकारी संस्थालाई दिन नसकिएको जानकारी दिए । एक साता भयो, स्थानीय प्रशासनले दिनमा दुई घण्टा मात्र बैंक खोल्ने अनुमति दिएको छ, उनले भने, बैंक खुलेपछि हामीले पनि सहकारीलाई मल लिन बोलाएका छौं, कसले पायो, कसले पाएन थाहा छैन । मल वितरण जारी छ ।मागअनुसारको मल एकैपटक नआउने भएकाले पनि किसानलाई मलको अभाव खट्किने गरेको उनले बताए । भारतबाट चोरीको अवैध मल पनि अहिले किसानले महँगोमा किन्नुपरेको हसुलियाका वीरभान चौधरीको भनाइ छ । सीमा सुरक्षामा रहेका नेपाली र भारतीय सुरक्षाकर्मीले तस्करबाट बढी पैसा असुल्दा किसानलाई त्यसको भार परेको उनी बताउँछन् । कञ्चनपुरमा रासायनिक मलको आपूर्ति गर्ने कृषि सामग्री कम्पनी लिमिटेड र साल्ट ट्रेडिङ कम्पनी दुवैका गोदाम लगभग रित्ता छन् । कृषि सामग्री कम्पनी लिमिटेडको गोदाममा अहिले सय टन डीएपी र २० टन युरिया मात्रै छ । सहकारी मल खोज्दै आउँछन्, हामीले पर्याप्त मात्रामा दिन सकेका छैनौं, कृषि सामग्री लिमिटेडको महेन्द्रनगर कार्यालय प्रमुख बलबहादुर शाहले भने, भैरहवामा प्रशस्त मल छ भन्छन्, तर यहाँ आउँदैन । लिमिटेडसंँग मल बिक्रीका लागि ११४ सहकारी आबद्ध रहेको उनले जानकारी दिए । कृषि सामग्री कम्पनीले १५ सय टन युरिया र २ हजार टन डीएपी बेचिसकेको छ । यतिले मात्रै पर्याप्त नहुने शाहले बताए । मल आपूर्तिका लागि गत वर्षदेखि जिल्लाका सबै स्थानीय तहलाई कोटा निर्धारण गरिएको छ । स्थानीय तहमा खेतीपाती हुने क्षेत्रफलका आधारमा यहाँ आएको मलमध्ये १० देखि १३ प्रतिशतसम्म आपूर्ति गर्नुपर्ने उनको भनाइ छ । कञ्चनपुरमा मल आपूर्ति गर्दै आएको साल्ट ट्रेडिङको गोदाम पनि रित्तो छ । भएको अलिअलि मल बिक्री भएपछि गोदाम रित्तो भएको हो । अब असार दोस्रो सातापछि मात्रै मल आउने भन्ने छ, साल्ट ट्रेडिङ महेन्द्रनगरका प्रमुख दीपक भट्टले भने ।मल आपूर्ति गर्ने दुवै संस्थाका गोदाम रित्ता भए पनि महेन्द्रनगर बजार तथा ग्रामीण भेगमा समेत अवैध मल भने छ्यापछ्याप्ती भेटिएको छ । दुई साताअघि जिल्ला प्रशासन कार्यालयको नेतृत्वमा भएको संयुक्त अनुगमनका क्रममा महेन्द्रनगरको तिरुपति बालाजीको गोदाममा ठूलो परिमाणमा अवैध मल भेटिएपछि गोदाम सिल गरिएको थियो ।"
युरोकै लामो दूरीको गोल,पोल्यान्ड स्तब्धसेन्ट पिटर्सबर्ग स्लोभाकियाले युरोपियन च्याम्पियनसिपको समूह ई को खेलमा पोल्यान्डमाथि स्तब्धपूर्ण जित हात पारेको छ । मिलान क्रिनिएरले पेनाल्टी बक्सभित्रबाट ६९ औं मिनेटमा गोल गर्दै विश्व वरीयतामा ३६ औं स्थानमा रहेको स्लोभाकियालाई जित दिलाएका हुन् ।स्लोभाकियाले १८ औं मिनेटमा अग्रता लिएको थियो । रोबर्ट मारको प्रहार पोल्यान्डका गोलरक्षक वोजचिएक सेचेन्जीले बचाउन खोज्दा उनलाई नै लागेर गोल भयो । मध्यान्तरपछि पहिलो मिनेटमै आरामदायी फिनिसिङमा क्यारोल लिनेटीले गोल गर्दै पोल्यान्डलाई बराबरीमा ल्याएका थिए ।पोल्यान्डका मिडफिल्डर ग्रेजगोर्ज क्रिचोवेस्कीले दोस्रो पहेँलो कार्ड पाउदै मैदान छाडेपछि स्लोभाकिया खेलमा हावी भएको थियो र पुन अग्रता बनाउन टोलीलाई धेरै समय लागेन ।
५ गोलको रोमाञ्च,"लन्डन (बीबीसी) युरो उपाधि दाबेदार नेदरल्यान्ड्सले आइतबार रातिको रोमाञ्चक खेलमा युक्रेनमाथि ३२ को जित पाएको छ । यो खेलको रोमाञ्च यस्तो रह्यो कि शनिबार राति क्रिस्टियन एरिक्सनलाई मैदानमै हृदयाघात भएपछिको सन्नाटा अन्त्य गरिदियो । नेदरल्यान्ड्सको सनसनीपूर्ण ३२ को जित यो प्रतियोगितालाई आफ्नो लयमा डोहोर्याउन पनि विशेष रह्यो । योहान क्राएफ एरिनामा डच टिमले जित्नु आवश्यक थियो । किनकि एरिक्सनले टोटेनहम जानुअघि २०१० देखि २०१३ सम्म यो रंगशालामा अयाक्सबाट १ सयभन्दा धेरै खेल खेलेका थिए । समूह सी अन्तर्गत यो खेलले फुटबलका सबै महान कुराहरूको झल्को मेटाएको थियो । र, अन्तिम सिठी बजेसँगै आगामी दिनमा नेदरल्यान्ड्सको सम्भावनामा आशा राख्न सकिन्थ्यो । कप्तान जर्जिनियो विज्नाल्डमले ५२ औं मिनेटमा दिलाएको अग्रतामा वाउट वेघोर्स्टले ६ मिनेटपछि गोल थप्दै दोब्बर पारेपछि एम्स्ट्रडम एरिनामा पार्टीको माहौल बनिहाल्यो । यस्तै माहौलको अनुभव यो मैदानमा सन् २०१९ को च्याम्पियन्स लिग सेमिफाइनलमा टोटेनहमले गरेको थियो । त्यो खेल एरिक्सनको करिअरकै अविस्मरणीयमध्ये एक खेल हो । ठूला अन्तर्राष्ट्रिय प्रतियोगितामा सात वर्षपछि पहिलोपल्ट नेदरल्यान्ड्सले आफ्नो पहिलो खेलमा स्पष्ट जित हासिल गर्न लाग्दा समर्थक मख्ख थिए । उनीहरूको पाटोबाट खेल सहज बन्दै थियो । तर चार मिनेट अन्तरमा युक्रेनले दुई गोल फर्काएपछि रंगशालामा उपस्थित १६ हजार घरेलु समर्थक स्तब्ध बने । रंगशालामै सन्नाटा छायो । कप्तान आन्द्रेइ यार्मोलेन्को र रोमन यारेमचुकले क्रमशः ७५ र ७९ औं मिनेटमा गोल गरे । त्यसपछि विजयी गोल डच टोलीबाट डेन्जेल डम्फ्राइजले अन्तिम ५ मिनेट बाँकीमा गरेका हुन् । यो असाधारण रातमा दोस्रो हाफमा सबै ५ गोल सम्भव भयो । पहिलो हाफमा गोलरहित भएपछि दोस्रो हाफमा ५ गोल भएको युरोपेली च्याम्पियनसिपकै पहिलो घटना हो । यो खेलको सुरुआती १० मिनेटमै ९ वटा पोस्ट प्रहार भएका थिए । सन् १९८० पछि खेलको त्यो अवधिमा भएको यो सबैभन्दा धेरै पोस्ट प्रहार हो । यो जित नियमित कप्तान भिर्जिल भान डाइकबिना हासिल भएको हो । घुँडाको लिगामेन्टमा भएको गम्भीर चोटका कारण उनी २०२०२१ को पूरा सिजन मैदानबाहिर रहे । प्रशिक्षक फ्रान्क डी बोएरले डचको परम्परागत फर्मेसन छाड्ने हुन् कि भन्नेमा चिन्ता थियो । शनिबार टिमको प्रशिक्षणस्थल माथि उडिरहेको जहाजमा एउटा ब्यानर राखिएको थियो, जहाँ लेखिएको थियो फ्रान्क, मात्र ४३३ ।मैले ठूलो राहत महसुस गरेको छु, लिभरपुलबाट हालै पीएसजी अनुबन्ध भएका कप्तान विज्नाल्डमले भने, हामीले उनीहरूलाई खेलमा फर्कन दियौं । अब यसमै सुधार गर्नुपर्नेछ । प्रशिक्षक डी बोएरले भने खेलाडीको प्रदर्शनप्रति गर्व गरे । हामीले एउटा उत्कृष्ट डच टिम पाएका छौं, जुन सन्तुलित छ र उनीहरू खेलमा हाबी थिए र थुप्रै अवसर सिर्जना गरे । तर दुई गोल हामीले खाएका छौं, त्यो देख्न चाहँदैनौं । युक्रेनका प्रशिक्षक आन्द्रेइ सेभचेन्कोले बराबरीबाट नजिक रहेर हार्नुपर्दाको निरासा लुकाउन सकेनन् ।"
पोर्चुगलको कठिन परीक्षा,"फ्रान्सविरुद्ध जर्मनीम्युनिक युरो २०२० को पहिलो ठूलो भिडन्तमा मंगलबार मैदानमा ओर्लिंदैछन्, फ्रान्स र जर्मनी । फ्रान्स र जर्मनी प्रायः कुनै पनि प्रतियोगिताको अन्त्यतिर भिड्ने टिम हुन्, तर यसपल्ट समूह चरणमा यी दुई युरोपेली फुटबल महाशक्ति पहिलोपल्ट भिडिरहेका छन् । विश्वकप विजेता फ्रान्सलाई धेरैले यसपल्टको युरोमा सबैभन्दा बलियो दाबेदार मानिरहेका छन् । यसभन्दा अगाडिको विश्वकप विजेता जर्मनी भने प्रशिक्षक जोचिम लोको नेतृत्वमा अन्तिम प्रतियोगिता खेलिरहेको छ । पछिल्लोपल्ट लोको नेतृत्वमा जर्मनीको प्रदर्शन उत्साहबर्द्धक रहने गरेको छैन । उनले फ्रान्सविरुद्धको खेललाई लिएर भनेका छन्, फ्रान्स पछिल्लो समय विश्व फुटबलको सबैभन्दा सन्तुलित टिम हो । फ्रान्सले कसरी फुटबल खेल्छ भनेर अनुमान त गर्न सक्छौं, तर कहिलेकाहीं यो कसैको क्षमताभन्दा बाहिरको हुन्छ । हाम्रो आफ्नो टिम विश्वस्तरीय छ । अहिले टिममा माहौल राम्रो छ । हामी आफूले सक्दो खेल्ने हो भने टिम आत्मविश्वासी हुनसक्छ ।फ्रान्सेली प्रशिक्षक डिडिएर डेसच्याम्प भन्छन्, जोचिम लो मेरा साथी हुन् । हामी एकअर्कालाई सम्मान गर्छौं । हामीले एकअर्काविरुद्ध धेरैपल्ट खेलिसक्यौं । जर्मन फुटबलका लागि जे जति गरेका छन्, त्यसका लागि मेरो उनीप्रति ठूलो सम्मान छ । पछिल्लो समय जर्मन टिमको प्रदर्शन पहिला जस्तो छैन, तर पनि यो निकै बलियो टिम हो, यसमा कुनै शंका छैन । जतिबेला हामी फेरि एकपल्ट एकअर्काविरुद्ध खेल्छौं, त्यतिबेला मेरो अनुहारमा खुसी नै हुनेछ ।"
नेयमरप्रेरित जित,"फ्रान्सविरुद्ध जर्मनीम्युनिक युरो २०२० को पहिलो ठूलो भिडन्तमा मंगलबार मैदानमा ओर्लिंदैछन्, फ्रान्स र जर्मनी । फ्रान्स र जर्मनी प्रायः कुनै पनि प्रतियोगिताको अन्त्यतिर भिड्ने टिम हुन्, तर यसपल्ट समूह चरणमा यी दुई युरोपेली फुटबल महाशक्ति पहिलोपल्ट भिडिरहेका छन् । विश्वकप विजेता फ्रान्सलाई धेरैले यसपल्टको युरोमा सबैभन्दा बलियो दाबेदार मानिरहेका छन् । यसभन्दा अगाडिको विश्वकप विजेता जर्मनी भने प्रशिक्षक जोचिम लोको नेतृत्वमा अन्तिम प्रतियोगिता खेलिरहेको छ । पछिल्लोपल्ट लोको नेतृत्वमा जर्मनीको प्रदर्शन उत्साहबर्द्धक रहने गरेको छैन । उनले फ्रान्सविरुद्धको खेललाई लिएर भनेका छन्, फ्रान्स पछिल्लो समय विश्व फुटबलको सबैभन्दा सन्तुलित टिम हो । फ्रान्सले कसरी फुटबल खेल्छ भनेर अनुमान त गर्न सक्छौं, तर कहिलेकाहीं यो कसैको क्षमताभन्दा बाहिरको हुन्छ । हाम्रो आफ्नो टिम विश्वस्तरीय छ । अहिले टिममा माहौल राम्रो छ । हामी आफूले सक्दो खेल्ने हो भने टिम आत्मविश्वासी हुनसक्छ ।फ्रान्सेली प्रशिक्षक डिडिएर डेसच्याम्प भन्छन्, जोचिम लो मेरा साथी हुन् । हामी एकअर्कालाई सम्मान गर्छौं । हामीले एकअर्काविरुद्ध धेरैपल्ट खेलिसक्यौं । जर्मन फुटबलका लागि जे जति गरेका छन्, त्यसका लागि मेरो उनीप्रति ठूलो सम्मान छ । पछिल्लो समय जर्मन टिमको प्रदर्शन पहिला जस्तो छैन, तर पनि यो निकै बलियो टिम हो, यसमा कुनै शंका छैन । जतिबेला हामी फेरि एकपल्ट एकअर्काविरुद्ध खेल्छौं, त्यतिबेला मेरो अनुहारमा खुसी नै हुनेछ ।"
चेसको वृत्त फैलाएका जोशी,"फुटबल र क्रिकेट त त्यसै भइहाले, नेपाली मिडियामा प्रायः यिनै दुई खेल बढी छाउने गर्छ । पछिल्लो समय भलिबल भयो । त्यसपछि ? ठ्याक्कै उत्तर दिन गाह्रो हुनसक्छ, तर त्यसको नजिक पुग्ने खेल हो, चेस (बुद्धिचाल) । यसमा ग्ल्यामर छैन । न त यसले कुनै ठूलो अन्तर्राष्ट्रिय उपलब्धि नै हात पारेको छ । तर नेपालमा यो चलायमान खेल हो । यो खेलमा केही न केही भइरहन्छ । यसको कारण हो, यो खेललाई असाध्यै माया गर्ने केहीको पागलपन । यस्तै नेपाली चेसलाई असाध्यै माया गर्नेमा पर्थे राजेशहरि जोशी । उनको पृष्ठभूमि खेलाडीको होइन । उनी पदाधिकारीका रूपमा नेपाली चेसमा प्रवेश गरे, यसलाई एउटा उचाइ दिए । अहिले यिनै जोशी एकाएक हराएका छन् । हराएको के अर्थमा भने नेपाली चेसलाई स्तब्ध पार्दै नेपाल बुद्धिचाल संघका पूर्वअध्यक्ष जोशीको आइतबार निधन भयो । उनी ६३ वर्ष थिए । अझै धेरै गर्नसक्थे नेपाली चेसमा । पाटन सुन्धारास्थित घरमा छँदै आइतबार साँझ हृदयघात भएको थियो । भनिन्छ, चेस त्यस्तो एकमात्र खेल हो, जससँग एकपल्ट नजिक हुनुपर्छ, त्यसपछि टाढा हुन सकिन्न । यसैमा झुम्मिने हुन्छ । त्यो पनि एकोहोरो । केही नभए पनि १५ वर्षअगाडि उनी औपचारिक रूपमा नेपाली चेससँग जोडिएका थिए, मकवानपुर चेस संघको उपाध्यक्ष भएर । त्यतिबेला नेपालमा पहिलोपल्ट रेटिङ प्रतियोगिता भएको थियो । उनी यसै अवसरमा यो खेलसँग जोडिए । २०६४ सालमा उनी पहिलोपल्ट चेस संघको अध्यक्ष भए । उनले दुई कार्यकाल नेपाली चेसको नेतृत्व गरे । उनको अध्यक्षता २०७२ सालसम्म चलेको थियो । नेपाली चेसका लागि यो नै त्यो समय हो, जतिबेला यसले उडान लिएको थियो । एक प्रकारको निर्णायक परिवर्तनबाट गुज्रिएको थियो, अनुभवी खेलाडी तथा चेस व्यक्तित्व सुजेन्द्रप्रसाद श्रेष्ठ मान्छन् । नेपाली चेस संघको आधिकारिक इतिहास पनि धेरै लामो छैन । नेपाल बाघचाल र बुद्धिचाल संघ २०३५ सालतिर अस्तित्वमा आएको थियो, ०४९ पछि चेसको मात्र आफ्नै अलग संघ बन्यो । त्यसयता अहिलेसम्म पाँच अध्यक्ष बने । जोशी चौथो अध्यक्ष थिए । उनले नेपाली चेसमा कायापलट गरे । जोशीको निधन नेपाली चेसका लागि ठूलो क्षति हो । सम्भवतः उनी जत्तिको व्यक्तित्व नेपाली चेसले पाउने छैन, श्रेष्ठ मान्छन् । मखन चेस क्लबका श्रेष्ठको यो दाबी ठीक पनि हो । यो के अर्थमा भन्दा जोशीले नेपाली चेसवृत्तलाई ठूलो पारे । त्यो भनेको अन्तर्राष्ट्रियकरण गरे । एकप्रकारले उनमा पर्याप्त कूटनीतिक चलाखी थियो, नेपाली चेसका लागि त्यसको भरपूर प्रयोग गरे । चेस संघका अध्यक्ष छँदा एक प्रसंगमा जोशीले यस संवाददातासँग भनेका थिए, नेपाली चेसलाई विकास गर्नु छ भने घरमै मात्र सीमित रहेर हुन्न । नेपाली चेसले अन्तर्राष्ट्रिय सम्बन्ध पनि उत्तिकै मजबुत बनाउनुपर्छ । हो पनि । यसैक्रममा उनी एसियाली जोनल३२ को एक कार्यकालका लागि अध्यक्षसमेत बने । भारत छाडेर यसमा दक्षिण एसियाली देश सदस्य हुने गर्छन् । नेपाली चेसका कोही व्यक्ति त्यति ठूलो अन्तर्राष्ट्रिय पदमा पुगेको यो एक्लो उदाहरण हो । पछिल्लो समय उनी अन्तर्राष्ट्रिय चेस महासंघको इथिक्स कमिटीका सदस्य पनि थिए । उनको अध्यक्ष कार्यकालमा दुई ठूला प्रतियोगिता नेपालमा भए । पहिलो त ग्रान्ड मास्टर्सको प्रतियोगिता थियो भने अर्को एसियाली जोनलकै । उनको पालामा नेपाली खेलाडीको अन्तर्राष्ट्रिय सहभागिता पनि बाक्लो रह्यो । मनीष हमाल फिडे मास्टर भएको उनकै कार्यकालमा हो । उनले नेपाली आर्बिटरको विकासका लागि उत्तिकै भूमिका खेले । पेसाले इन्जिनियर र नेपाली सहकारीमा पनि उत्तिकै दख्खल तथा योगदान दुवै रहेका जोशीको अर्को एउटा ठूलो विशेषता छ । त्यो उनले नेपाली चेसमा व्यक्तिगत रूपमा लगानी गरे, त्यसको प्रतिफल खोजेनन् । व्यक्तिगत रूपमा उनी उत्तिकै भलाद्मी थिए । प्रायः उनको मुहार हँसिलो रहने गर्थ्यो । नेपाली चेससँग लामो समयदेखि कुनै न कुनै रूपमा आबद्ध ज्ञानेन्द्र खाइजुले ठीकै भनेका छन्, जोशीको निधन भनेको नेपाली चेसले अभिभावक गुमाएजस्तै हो । नेपाली चेस उनीप्रति सधैं ऋणी रहनेछ ।"
जर्सी डिजाइनको खुला प्रतिस्पर्धा,"काठमाडौं (कास) नेदरल्यान्ड्स र मलेसियासम्मिलित त्रिकोणात्मक ट्वान्टी२० शृंखला जितेको नेपाली क्रिकेट टोली नगदले पुरस्कृत हुने भएको छ । नेपाली राष्ट्रिय क्रिकेट टोलीको प्रमुख प्रायोजक माई सेकेन्ड टिचरले विजेता नेपाली टोलीलाई ५ लाख रुपैयाँले सम्मानित गर्न लागेको हो । एडप्याडमार्फत माई सेकेन्ड च्वाइसले नेपाली टोलीको मुख्य प्रायोजन गर्दै आएको छ ।वैशाख ४ देखि ११ सम्म आयोजित प्रतियोगितामा नेपालले नेदरल्यान्ड्सलाई पराजित गर्दै उपाधि जितेको थियो । प्रतियोगितामा नेपालबाट कुशल भुर्तेल, आसिफ शेख, शाहब आलम र कमलसिंह ऐरीले ट्वान्टी२० अन्तर्राष्ट्रियमा डेब्यु गरेका थिए । यी चारै खेलाडीलाई जनही १ लाखले पुरस्कृत गरिने माई सेकेन्डले विज्ञप्तिमार्फत जनाएको छ ।नेपाली टोलीको नयाँ जर्सीको डिजाइनका लागि माई सेकेन्ड च्वाइस र नेपाल क्रिकेट संघले सोमबार खुला प्रतिस्पर्धा आह्वान गरेको छ । उत्कृष्ट एक डिजाइनलाई एक लाखले पुरस्कृत गरिनेछ । क्यानले असार ४ गतेसम्म समयसीमा तोकेको छ । नेपालको राष्ट्रिय झण्डासँग मिल्ने रंग संयोजनमा नेपाली क्रिकेटको डिजाइन गर्नुपर्ने जनाउँदै क्यानले भनेको छ, नेपालको खेल परम्परालाई झल्काउने र नेपाली क्रिकेटको लिगेसी प्रतिविम्बत गर्ने किसिमको जर्सी हुनपर्नेछ । माई सेकेन्ड टिचरका सहसंस्थापक सुलभ बुढाथोकीले नेपाली क्रिकेट टोलीको जर्सी राम्रो र उत्कृष्ट होस् भन्ने हिसाबले क्यानसँग खुला प्रतिस्पर्धाबाट डिजाइन छनोटमा सहकार्य गरेको जनाएका छन् ।"
