शीर्षक,विवरण
मर्स्याङ्दी थुनिने र बग्ने क्रम जारी,"हुम्डे विमानस्थलको उत्तरी छेउदेखि डेढ सय मिटरमाथि रहेको थुम्का खसेपछि मर्स्याङ्दी थुनिएको हो । गाउँपालिकाका प्रमुख प्रशासकीय अधिकृत दीपक ढकालले ढुंगा बिछ्याएर बनाएको सडक माथिबाट भासिएर १ सय मिटर तल खसेको बताए । सडक भासिएर मर्स्याङ्दीमा पहिरो खस्यो, उनले भने, केहीबेर थुनिने, बाढीले नै खुलाउने र फेरि केहीबेर थुनिने गर्दागर्दै दायाँपट्टि च्याप्दै मर्स्याङ्दी बग्न थालेको छ । दायाँबाट भने पहिरो खसिरहेको छ । प्रमुख जिल्ला अधिकारी विष्णु लामिछानेले चामेमा घट्टेखोलाको बाढीले ढुंगामुढा बगाएर केही समथर भागमा थुपारेपछि बाढीले तालको रूप लिएको बताए । पानी निरन्तर परिरहेको छ । माथिल्लो क्षेत्रमा पानी पर्नाले पहिरो खसेर थुनिने र बग्ने समस्याले झन् जोखिम बढायो, उनले भने । सुरक्षाकर्मीले छेउमा रहेको मुढा हटाउने प्रयास गरे पनि सम्भव नभएको सशस्त्र प्रहरी बल नम्बर ३२ गुल्म मनाङका गुल्मपति डीएसपी होमनाथ पन्थीले बताए । यसैबीच, मर्स्याङ्दी नदीको तटीय क्षेत्रका स्थानीयलाई सचेत रहन आग्रह गरिएको छ । हुम्डेमा मर्स्याङ्दी थुनिएपछि जिल्ला प्रशासन कार्यालय गोरखाले शनिबार साँझ सूचना जारी गर्दै गोरखाको मर्स्याङ्दी नदीको तटीय क्षेत्रका स्थानीयलाई सचेत रहन आग्रह गरेको हो । थुनिएको मर्स्याङ्दी खुल्दै जाँदा बहाव बढ्दै गएको जानकारी प्राप्त भएकाले जुनसुकै बेला बाढी आउन सक्ने भएकाले सचेत रहन भनिएको जिल्ला प्रशासन कार्यालय गोरखाका अधिकृत हर्क रोकाले बताए । मर्स्याङ्दीको माथिल्लो क्षेत्रमा वर्षाका कारण बाढी आउने, पहिरोले ढुंगा, माटो तथा रूखले नदी थुनिने, ताल बन्ने र खोलिने क्रम केही दिन जारी रहन सक्ने भन्दै सम्भावित जोखिमबाट बच्न प्रशासनले सर्वसाधारणलाई आग्रह गरेको हो ।"
रोङ्सीको बहाव सहज बनाउने प्रयास,साथमा टीकाप्रसाद भट्ट (रामेछाप) र राजकुमार कार्की (सिन्धुली)
दुवै मात्रा खोप लिएकामा जटिल समस्या नगण्य,"(काठमाडौं)  कोभिड१९ विरुद्घका दुवै मात्रा खोप लिएका स्वस्थ व्यक्ति कसैको पनि हालसम्म संक्रमणबाट मृत्यु नभएको स्वास्थ्य अधिकारीहरूले बताएका छन् । उनीहरूका अनुसार दुवै मात्रा खोप लिएकामध्ये धेरै कमलाई संक्रमणको लक्षण देखिएको छ र उनीहरूमा जटिल समस्या पाइएको छैन । दुवै मात्रा खोप लिएका व्यक्तिहरूमा मुलुकभित्र छुट्टै विस्तृत अध्ययन भने गरिएको छैन । त्रिवि शिक्षण अस्पतालका कोभिड व्यवस्थापन समितिका संयोजक एवं वरिष्ठ छाती रोग विशेषज्ञ डा सन्तकुमार दासका अनुसार दुवै मात्रा खोप लिएका ७४ वर्षीय एक पुरुषको शिक्षण अस्पतालमा मृत्यु भए पनि उनी रगतको क्यान्सर (लिम्फोमा) का बिरामी थिए । पहिलेदेखि नै कोमर्बिडिटीका कारण रोग प्रतिरोधक क्षमता कम भएकाले खोप लगाए पनि प्रभावकारी नहुने सम्भावना हुन्छ, डा दासले भने, उहाँको बढी उमेर, रक्त क्यान्सर जस्तो कोमर्बिडिटी भएकाले खोप लगाउँदासमेत शरीरको प्रतिरक्षा प्रणाली कमजोर भएर एन्टिबडी नबनेको वा धेरै कम बनेको हुन सक्छ । शिक्षण अस्पतालमा महामारीको पहिलो लहरमा १ सय ६० र दोस्रो लहरमा करिब ३ सय जनाको संक्रमणले मृत्यु भएको तथ्यांक छ । शिक्षण अस्पतालमा एक मात्रा खोप लगाएका २१ जना र दुई मात्रा खोप लगाएका एक जनाको मृत्यु भएको थियो । मृत्यु भएकामध्ये एक मात्रा खोप लिएकाहरूको विस्तृत अध्ययनको खाँचो छ, शिक्षण अस्पतालका अर्का चिकित्सकले भने, एक मात्रा खोप लिएर पनि मृत्यु भएकामध्ये धेरैजसोलाई खोप लिनुअघि, खोप लिन लाइनमा बस्दा वा खोप लिएलगत्तै संक्रमण भएको हुन सक्छ । वीर अस्पतालमा दुई मात्रा खोप लगाएका कसैको पनि मृत्यु नभएको कोभिड फोकल पर्सन डा अच्युत कार्कीले जानकारी दिए । निजामती कर्मचारी अस्पतालका कोभिड फोकल पर्सन डा सुमनबाबु मरहट्टाका अनुसार त्यहाँ पनि दुई मात्रा खोप लगाएकाको मृत्यु रेकर्ड भएको छैन । दोस्रो लहरमा कुनै स्वास्थ्य समस्या नभएका र खोप नलिएका ३० वर्षे युवकको समेत गरी ४० जनाको उक्त अस्पतालमा मृत्यु भएको थियो । सेती प्रादेशिक अस्पताल धनगढीका कोभिड फोकल पर्सन डा शेरबहादुर कमरका अनुसार त्यहाँ पनि दुई मात्रा खोप लगाएका व्यक्तिको मृत्यु भएको छैन ।कोभिड१९ बाट शनिबारसम्म ८ हजार ६ सय ७५ जनाको मृत्यु भइसकेको छ भने ६ लाख १९ हजार ३ सय ६५ संक्रमित भएका छन् । मृत्युदर १६ प्रतिशत छ । कोभिड१९ विरुद्धको खोप भने ७ लाख ३१ हजार ६ सय ५३ जनाले दुई मात्रा र २५ लाख एक सय ९६ जनाले एक मात्रा लिएका छन् । उनीहरूलाई भारतमा उत्पादित कोभिसिल्ड र चीनमा उत्पादित भेरोसेल खोप लगाइएको हो । स्वस्थ व्यक्तिले दुई मात्रा खोप लगाएको २ साता भइसकेपछि संक्रमण भएर ज्यान गएको जानकारी हालसम्म प्राप्त नभएको स्वास्थ्य तथा जनसंख्या मन्त्रालयका सहप्रवक्ता डा समीरकुमार अधिकारी बताए । उनका अनुसार एक मात्रा खोप लगाएको दुई सातापछि संक्रमित भएकामा समेत मृत्यु न्यून देखिएको छ । कोभिड१९ विरुद्घको दुई मात्रा खोप लिएका थोरैमा मात्र संक्रमण देखिएको छ भने उनीहरूमा जटिलतासमेत अत्यन्त कम पाइएको छ । एक मात्रा खोप लिएको दुईतीन साता बितेका व्यक्तिमा कोभिड संक्रमणको जटिलता कमी देखिएको चिकित्सकहरू बताउँछन् । पूर्ण मात्रामा खोप लगाउनु नै कोभिड१९ समस्याको समाधान रहेको उनीहरूको भनाइ छ । हामीकहाँ दोस्रो लहरमा दुई वा एक मात्रा खोप लिएका करिब दुई सय स्वास्थ्यकर्मी संक्रमित भए । तीमध्ये २ जनालाई मात्र अस्पतालमा भर्ना गर्नुपर्यो तर आईसीयूमा लानुपरेन, वीर अस्पतालका डा कार्कीले भने, हामीकहाँ भर्ना भएका कोभिडका गम्भीर बिरामी खोप नलगाएकैहरू हुन् । त्रिवि शिक्षण अस्पतालका डा दासले पनि त्यहाँका संक्रमित कर्मचारी कसैलाई पनि अस्पताल भर्ना गर्नुनपरेको बताए । महामारीको दोस्रो लहरमा १९ देखि ६३ वर्षसम्मका १ सय २० जना संक्रमित भएका थिए । उनीहरू सबैजसोले दुई मात्रा खोप लगाइसकेका थिए, उनले भने । दोस्रो लहरमा बढी संक्रामक देखिएको कोरोना भाइरसको डेल्टा भेरिएन्ट छ्यापछ्याप्ती रहेका बेला पनि सात भागको एक भाग कर्मचारी संक्रमित हुनु र उनीहरू कसैलाई पनि अस्पताल भर्ना गर्नु नपर्ने अवस्था खोपकै प्रभाव भएको डा दासले बताए । निजामती अस्पतालमा कोभिडको दोस्रो लहरमा ६ जना डाक्टरसहित २२ देखि ५६ वर्षसम्मका २१ जना स्वास्थ्यकर्मी तथा कर्मचारीलाई संक्रमण देखिएको थियो । उनिहरूले दुवै मात्रा खोप लिएका थिए । तीमध्ये २ जनालाई मात्र अस्पतालमा भर्ना गर्नुपर्यो । उनीहरूमा पनि मध्यम किसिमको लक्षण देखिएको थियो । निजामती अस्पतालका डा मरहट्टाले भने, खोप मात्र कोभिडको समाधान हो । पछिल्लो समय नेपालमा ४५ जना युवा डाक्टरको कोभिडले मृत्यु भयो तर उहाँहरूले खोप लिएको इतिहास थिएन ।मुलुकमा कोभिडको दोस्रो लहर आउनुअगावै १३ लाख ६४ हजार ७ सय १ जनाले कोभिसिल्ड खोपको पहिलो मात्रा लिइसकेकाले ६५ वर्षमाथिको उमेर समूहमा अनुमान गरिएभन्दा धेरै कम मृत्युदर देखिएको स्वास्थ्य मन्त्रालय, परिवार कल्याण महाशाखाका निर्देशक डा तारानाथ पोखरेलले बताए । एक मात्रा खोपले पनि ज्येष्ठ नागरिकमा संक्रमण, मृत्युदर र अस्पताल बसाइको समय घटाएको देखिन्छ, उनले भने, यसले एक मात्रा खोप लगाए पनि शरीरमा प्रतिरोधी क्षमता बढ्ने बुझ्न सकिन्छ ।"
मेलम्ची फेरि अनिश्चित,"केके भयो क्षति ? मुहानभन्दा करिब ८ किमि पश्चिम (काठमाडौं) तर्फको सडक तथा पुल बाढीले बगाएको छ । आयोजनाले वर्षौं लगाएर बनाएको प्रवेशमार्ग हुँदै बाँध जोड्ने तिम्बु र हल्देको दुइटा मोटरेबल पुल बगाएको छ । बाँधस्थलको दुइटा बेलिब्रिज, मुहाननजिकैको इन्जिनियरिङ क्याम्प र सुरक्षा पोस्ट बाढीले बगाएको छ । क्याम्प बगाउँदा आयोजना निर्माणमा संलग्न ठेकेदार कम्पनीका एक जना चिनियाँ र दुई जना भारतीयको मृत्यु भएको छ । दुई नेपालीसहित ५ जना विदेशी अझै बेपत्ता छन् । मुहान पुग्ने अन्तिम खण्ड चनौटेसम्मको करिब ६ किमि क्षेत्र सडक क्षतविक्षत भएको छ । आयोजनाको प्रवेशमार्गअन्तर्गत १८ किमि क्षेत्रको तालामाराङ, चनौटे, हल्दे, चिप्लेढुंगा, तिम्बुलगायतका स्थानमा ६ वटा मोटरेबल पुल बनाएकोमा दुइटा बगाएको छ । तीमध्ये हेलम्बु क्षेत्रको प्रवेशमार्गको ठाडो खोलामा निर्माण गरेको दुइटा पुल पनि भत्कने अवस्थामा पुगेको छ । बाँधको माथिल्लो मागमा रहेको नाकोतेस्थित मेलम्ची घ्याङ जाने पक्की पुल बगाएको छ । उक्त पुल वाग्मती प्रदेश सरकारको सहयोगमा भर्खरै निर्माण भएको थियो । दुइटा अडिट सुरुङको सुरुको खण्डमा माटो र बालुवा भरिएको छ । कामदार तथा ठेकेदार बस्ने क्याम्प, क्यान्टिन तथा मेसिनहरू बगाएको छ । मुहानभन्दा १८ किमि काठमाडौंतर्फ मेलम्ची बजारमा रहेको आयोजनाको मुख्य क्याम्पको आवास र कार्यालय भवनहरू पानीमा डुबेको छ । उक्त स्थानमा राखिएका मेसिनहरू बगाएको छ । मेलम्ची बजारदेखि मुहानसम्मको क्षेत्रको सडक सबैभन्दा धेरै क्षति भएको छ । बाढीले बगाएको दुइटा पक्की पुल आयोजनाले वर्षौं लगाएर बनाएको थियो । उक्त पुल निर्माण नगरी मुहानस्थलमा जाने वैकल्पिक व्यवस्था गर्न निकै कठिन रहेको आयोजना क्षेत्र हेलम्बु गाउँपालिकाका अध्यक्ष निमाग्याल्जेन शेर्पा बताउँछन् । उनका अनुसार प्रबेशमार्गको करिब ६ किमि क्षेत्रको दुइटा पक्की पुल र सडकको ठाउँठाउँ बाढीले बगाएको छ । बगाएको दुइटा पुल नबनाई यातायात सञ्चालन गर्न नसकिने अवस्था छ । आयोजना स्थलमै रहेका उनका अनुसार मुहान जाने सडक सबै मेलम्ची खोलमा झरेको छ । वर्षा भर्खर लागेको छ, बाढी अझै नरोकिएकाले थप क्षतिको सम्भावना टरेको छैन, उनले भने । बेलिब्रिज राख्ने स्थानसमेत नभएको उनले बताए । यातायात सञ्चालन नगरी आयोजनाको मर्मत सम्भावना नभएको आयोजनाका प्रवक्ता पन्त बताउँछन् । सुरुङ सफा गर्न पनि मेसिन चाहिन्छ । मेसिन लैजान सडक चाहियो, उनले भने । मुहानको बाँध निर्माण अन्तिम चरणमा पुगेका बेला पुनः क्षति भएको हो । उक्त बाँध चिनियाँ ठेकेदार कम्पनी सिनो हाइड्रोले निर्माण गरिरहेको थियो । लगभग सबै काम सकेर फलामका ढोकाहरू राख्ने बेलामा बाढीले क्षति गरेको उनले बताए । उक्त बाँध नभत्किए पनि ढुंगामाटो झिक्न मेसिनको प्रयोग गर्नुपर्छ । तर मेसिन लैजान सडक नै छैन । पिक साबेलले माटो, ढुंगा फ्याँकेर हुँदैन, निर्माण सामग्री लैजान पनि त सडक सञ्चालन हुनुपर्यो, उनले भने, तैपनि जति सक्छौं कोसिस गरिरहेका छौ । मेलम्ची बजारदेखि मुहानसम्म एस्क्साभेटर लगाउने तयारी गरिरहेको उनले बताए । आयोजनाको अम्बाथानस्थित अडिट सुरुङ बन्द भएकाले पानी बाहिर पठाउन समस्या भएको छ । मर्मत गर्ने उद्देश्यले सुरुङको पानी रित्याउने तयारी गरेकै दिन घटना भएको थियो । सुन्दरीजलबाट पानी बाहिर पठाउन सुरु गरिएको थियो । अम्बाथान, ग्याल्थुम, सिन्धु अडिटबाट पानी बाहिर पठाउने योजना रहेकोमा बाढीका कारण समस्या भएको छ । अम्बाथानको अडिट सुरुङ सञ्चालन नभएसम्म सबै पानी बाहिर पठाउन नसकिने प्रवक्ता पन्तले बताए । सुरुङ मर्मतका लागि प्रतिसेकेन्ड २ सय लिटरका दरले पानी बाहिर पठाउने योजना थियो । सुन्दरीजलबाट पानी बाहिर पठाउन सुरु गरेकै दिन बाढी आएको थियो । सुरुङमा अहिले चार मिटरसम्म गहिराइको तहमा पानी छ । खासगरी मुहान क्षेत्र अम्बाथान र सिन्धु अडिट ८२ किमि सुरुङको पानी निकाल्न नसकिने पन्तले बताए । उक्त भागको पानी निकाल्न अम्बाथान अडिट सुरुङको मुख खोल्नुपर्छ । प्राविधिकका अनुसार सुरुङको भित्री भाग कतै गहिरो कतै अग्लो हुने भएकाले एकै स्थानबाट सबै पानी बाहिर पठाउन सकिँदैन ।"
तातोपानी नाका ठप्प,"(सिन्धुपाल्चोक)  मंगलबारदेखिको अविरल वर्षाका कारण सडक र पुल भासिएपछि चीन जोड्ने तातोपानी नाका शनिबारबाट ठप्प भएको छ । भोटेकोसी गाउँपालिका२ स्थित तातोपानी क्षेत्रको कोदारी राजमार्ग (२६ किलोमिटर) को लार्चा, कोदारी बजार क्षेत्रको सडक भोटेकोसी नदीको कटानले विभिन्न स्थानमा क्षतिग्रस्त बनेको छ । भोटेकोसी गाउँपालिकाका अध्यक्ष राजकुमार पौडेलका अनुसार कोदारी र लिपिङ बजार जोड्ने पुलछेउको भाग, वरपरका सडक पूरै भासिन थालेपछि नाका अवरुद्ध भएको हो । नाका त अवरुद्ध भयो नै, यहाँको जनजीवनलाई पहिरोले दुःख दिन कहिल्यै नरोक्ने भयो, बर्खैपिच्छै पहिरो र बाढीले स्थानीयको जीवनशैली ध्वस्त बनाउँदै छ, पौडेलले भने ।बाह्रबिसेतातोपानी सडक खण्डको मुख्य लिपिङ पुलबाहेक लार्चा झोलुंगे पुल, भ्यान पार्किङको फराकिलो संरचना र लार्चा बेलिब्रिजलाई भोटेकोसीको बाढीले बगाउने अवस्थामा पुर्याइसकेको छ । कोदारी क्षेत्रको सबै सडक भासिएपछि जोखिममा परेका ६० परिवारलाई स्थानीय विद्यालयमा सारिएको छ । यसअघि मर्मत सम्भार गरेर चलाइएको लिपिङ पुलको पिलर लिपिङ खोलामा आएको बाढीले तहसनहस बनाएपछि यस क्षेत्रमा सामान्य आउजाउ पनि ठप्प छ । तातोपानी सुक्खा बन्दरगाह तथा भन्सार कार्यालयका प्रमुख भन्सार अधिकृत नारद गौतमले खासाबाट लार्चातर्फ आएका एक दर्जन कन्टेनरमध्ये केही मात्रै तातोपानी भित्रिएको बताए । बर्खाले सडक र पुल दुवै संरचनामा समस्या बनायो । जसका कारण कन्टनेर आउजाउमा जोखिम हुँदा बाधा भएको छ, उनले भने । फलफूल र अन्य सामग्री बोकेका अधिकांश कन्टेनर सडक र पुलको जोखिमका कारण लिपिङ बजारमै रोकिएका छन् । नेपालचीन जोड्ने मितेरी पुलबाट झन्डै चार सय मिटरयताको सडक, भवनसहित लिपिङ पुल २०७२ को भूकम्प र भोटेकोसीको बाढीले जीर्ण बनाएको थियो । त्यसयता बर्खाले भत्काइरहने लिपिङ पुल चिनियाँ पक्षले मर्मत सम्भार गरेपछि प्रयोगमा ल्याइएको थियो । सीमा क्षेत्रको सडक खण्ड क्षतविक्षत हुँदा बर्खैपिच्छै त्रास बोकेर यात्रा गर्नुपर्ने भएपछि स्थानीय समस्यामा छन् । कहिले पहिरोले कहाँ छोप्छ भनेर डराएर स्थानीय चालक यहाँ सवारी ल्याउन हत्तपत्त मान्दैनन् । सीमावर्ती क्षेत्रको अवस्था एकदमै दर्दनाक छ, भोटेकोसी१ की सोनाम शेर्पाले भनिन् । दुई वर्षअघि अर्बौंको लागतमा चिनियाँ कम्पनीले राजमार्गअन्तर्गतको बसेरी लिपिङ खण्ड मर्मत गरेको थियो । तर बर्खामा कोसीको कटान र एक दर्जन स्थानमा गएका पहिरोले सडक क्रमशः भासिँदै गएको छ । डिभिजन सडक कार्यालय चरिकोटका प्रमुख विजयकुमार महतोका अनुसार भूकम्पलगत्तै कमजोर बनेका पहाडका अंश राजमार्गमा खस्दै आएका छन् । बाह्रबिसे तातोपानी सडक खण्डमा चाकु, झिर्पु, महभीर, सिरिसे, जम्बुदेखि दसकिलो, दुगुना तथा लिपिङ क्षेत्रमा पहिरोको समस्या बढी छ । राजमार्गको २६ किलोमिटरमै कालोपत्र पनि उप्किसकेको छ । चाइना रेलवे कन्स्ट्रक्सन ब्युरो ग्रुप कम्पनी (सीआरसीसी) ले दोस्रो चरणको ठेक्काअन्तर्गत गत वर्ष राजमार्ग मर्मत र कालोपत्र गरेको थियो । डिभिजन सडक चरिकोटका अनुसार उक्त कार्यका लागि सीआरसीसीले १ अर्ब ३६ करोड रुपैयाँ खर्चेको थियो ।"
बाढीबाट जोगिन हेलिकप्टर चार्टर,"लमजुङ (कास) गोरखा सिरान्चोक घर भई काठमाडौंमा पढ्ने पुकार गुरुङ साथी आरमिन गुरुङसँग जेठ २८ गते घुम्न मनाङ आए । नासों गाउँपालिका८ ताचै बसेका उनी फर्किने बाटो धारापानीको बेलिब्रिज मर्स्याङ्दीले बगायो । धारापानीकै झोलुंगे पुल पनि बग्यो । सरकारी कार्यालय, बैंक, प्रहरी कार्यालय, होटल, घर सबै बगे । बिजुली र मोबाइल विच्छेद भए । त्यसपछि उनीहरू हेलिकप्टर चार्टर गरेर बेंसीसहर झरे । ताचै घर भएकी विष्णु घलेले आफ्नो घर नै पहिरोको जोखिममा परेको बताइन् । हेर्दाहेर्दै धारापानीको घर बगायो । पुल, फोन, बिजुली केही छैन, उनले भनिन्, हिजो (शुक्रबार) गाउँमा हेलिकप्टर आएको रहेछ । त्यसैलाई आज बेंसीसहर लगिदिनु भनेर आएको । उनका अनुसार ५ जना प्रत्येकले बेंसीसहर आउन २० हजार रुपैयाँका दरले भाडा तिरेका हुन् । काठमाडौं जानेले २ लाख ५० हजार रुपैयाँसम्म तिरेका छन् । काठमाडौंमा पनि घर हुने, पढाइ हुने तथा व्यवसाय गर्नेहरू हेलिकप्टर चार्टर गरेर गएका हुन् । स्थानीयका अनुसार शुक्रबार ५ र शनिबार ५ जना काठमाडौं गएका छन् ।छिमेकी गाउँ थोंचेका ७० जनाको उद्धार गरी ताचै ल्याएको र उनीहरूलाई गाउँलेले ११ पाथी चामल उठाएर व्यवस्थापन गरेका छन् । ताचैबाट मात्रै नेपाली सेनाको हेलिकप्टरले शुक्रबार ५५ जनाको उद्धार गरी १६ जनालाई दानक्यु र बाँकीलाई चामे लगेको छ । नासों गाउँपालिकाको धारापानीमा गाउँपालिका कार्यालय, सीमा प्रहरी चौकी, प्राइम कमर्सियल बैंक, प्रभु बैंक साथै होटल तथा घर बगाएको छ । थोंचेमा स्वास्थ्य चौकी र वडा नम्बर ५ को कार्यालय पुरेको छ । धारापानीदेखि थोंचेतिल्चे जानेआउने झोलुंगे पुल र ताचै जाने बेलिब्रिज बगाएको छ ।"
निको भएकालाई पनि 'गम्भीर लक्षण,"(लुम्बिनी)  दाङको घोराहीकी ६१ वर्षीया महिलालाई कोरोना संक्रमण निको भएको एक सातापछि उच्च रक्तचापको समस्या देखियो । उनी मधुमेहकी बिरामी हुन् । एक्कासि स्वास्थ्यमा समस्या आएपछि परिवारले उनलाई अस्पताल पुर्यायो । उपचारका क्रममा मलद्वार नखुल्ने अर्को जटिलता थपियो । चिकित्सकले मलद्वारको समस्या हल गरे । अहिले कमजोरी, ढाड दुखाई र रुघाले उनलाई सताइरहेको छ । कोरोना जितें भनेर खुसी हुनै नपाई बिरामले फेरि च्याप्यो, उनले भनिन्, घर फर्किएपछि आरामले बसुँला, हिँडुलाभन्दा झन् थला परियो । उनका ६४ वर्षका श्रीमान्लाई पनि संक्रमण भएको थियो । संक्रमण निको भएपछि हनहनी ज्वरो आउने, शरीर दुख्ने र पिसाब पोल्ने हुन थाल्यो । किड्नीमा सानो पत्थरी थियो, त्यसमाथि कोरोना थपियो, उनले भने, अहिले फेरि बिरामी परें । डेढ महिना हुन लाग्दा पनि निको भइयो भन्न पाइएन । रूपन्देहीको तिलोत्तमा१ की ३५ वर्षीया कविता पन्थीको कोरोना रिपोर्ट नेगेटिभ आएको १५ दिन भइसक्यो । उनी बिस्तारामै पल्टिरहने, केही काम गर्न नसक्ने अवस्थामा छिन् । संक्रमणका बेला भन्दा बढी कमजोर महसुस गरिरहेको उनले बताइन् । होम आइसोलेसनमा कोरोना निको भएको थियो, उनले भनिन्, अहिले ढाड दुखेर न उठ्न मिल्छ, न आँखाले सजिलो गरेर हेर्न । खान मन नलाग्ने, सुतिरहन मात्र मन लाग्ने गरेको उनले बताइन् । कोरोनाको दोस्रो लहरमा संक्रमणको केन्द्र बनेको लुम्बिनी प्रदेशमा पोस्ट कोभिड संक्रमणको समस्या देखिन थालेको छ । संक्रमणबाट मुक्त भएका व्यक्तिमा जाँगर नचल्ने, थकान हुने, स्याँस्याँ हुने, जीउ तातो हुने, लामो समय खोकी लाग्ने लक्षण देखा परिरहेको लुम्बिनी प्रादेशिक अस्पतालका फिजिसियन डा सुदर्शन थापाले बताए । उनका अनुसार कोरोनाको पहिलो लहरमा यस्तो समस्या देखिएको थियो । त्यसबेला यसलाई पोस्ट कोभिड सिम्टम भनिएको थिएन । अहिले संक्रमण निको भएपछि देखिएका जटिलतालाई पोस्ट कोभिड सिम्टम भनिएको उनले बताए । यी कोरोना संक्रमणबाट मुक्त भएपछि देखिने लक्षण तथा समस्या हुन्, उनले भने, उचित स्वास्थ्य परामर्श नपुगेकाले धेरै व्यक्तिमा यी लक्षण देखिएका छन् । नेपालगन्जस्थित भेरी अस्पतालमा कोरोना निको भएपछि पुनः बिरामी परेका ६ जनाको अहिले उपचार भइरहेको छ । उनीहरूमा अक्सिजनको कमी, निद्रा नपर्ने, स्याँस्याँ हुने गरेको अस्पतालका प्रमुख फिजिसियन कन्सल्टेन्ट डा राजन पाण्डेले बताए । पोस्ट कोभिड अवस्थामा दुई प्रकारका समस्या देखिएको उनको भनाइ छ । उनका अनुसार लङ कोभिड र लङ फाइबरसिस नामक समस्याले बिरामीलाई डिप्रेसनतर्फ डोर्याइरहेको छ । यस्ता बिरामीलाई काउन्सिलिङले निको पार्न सकिन्छ, उनले भने, फाइबरसिसका बिरामीलाई अक्सिजन चाहिरहने, फोक्सोको दाग नमेटिँदा बिरामी आत्तिनेजस्तो लक्षण देखा पर्ने भएकाले यो स्थितिमा अस्पतालमै राखेरै उपचार जारी राख्नुपर्छ ।"
आईसीयू र भेन्टिलेटरमा चाप कम,"काठमाडौं (कास) कोरोना संक्रमित निको हुने दर पछिल्ला दिन बढेको छ भने आईसीयू बेड र भेन्टिलेटरमा चाप कम भएको छ । जेठ १ मा संक्रमितको तुलनामा निको हुने ७४४ प्रतिशत थिए भने शनिबार यो प्रतिशत बढेर ८९३० प्रतिशत पुगेको छ । पछिल्ला तीन सातामा मात्रै १ लाख १८ हजार ५ सय ९२ जना निको भएका छन् । शनिबार ५७ हजार ६ सय १६ जना सक्रिय संक्रमित छन् । अस्पतालमा भर्ना हुने गम्भीर खालका संक्रमितको संख्यामा पनि ५० प्रतिशतभन्दा कमी रहेको स्वास्थ्य तथा जनसंख्या मन्त्रालयका प्रवक्ता डा कृष्णप्रसाद पौडेलले बताए । काठमाडौं उपत्यकाका १६ अस्पतालमा ४ सय २७ आईसीयू बेडमध्ये २ सय ५३ प्रयोगमा छन् । त्यस्तै २ सय १ भेन्टिलेरमध्ये ९६ मात्रै प्रयोग छन् । २ हजार ५ सय ५१ जनरल र एचडीयूमध्ये ७ सय १५ मात्रै प्रयोग भइरहेको स्वास्थ्य मन्त्रालयले जनाएको छ । कोरोनाबाट मृत्यु हुने दर १६ प्रतिशत छ । हालसम्म ८ हजार ६ सय ७५ जनाको ज्यान गएको मन्त्रालयले जनाएको छ । जेठ ५ मा एकै दिन २ सय ४६ जनाको कोरोनाको मृत्यु भएको थियो । पछिल्लो २४ घण्टामा ३४ जनाको मात्रै मृत्यु भएको छ ।मन्त्रालयका अनुसार संक्रमित काठमाडौं उपत्यकाभन्दा गाउँमा बढी देखिन थालेको छ । शनिबार काठमाडौंमा भन्दा बढी संक्रमित बागलुङमा भेटिए । काठमाडौंमा २ सय १ जना संक्रमितको पहिचान भएकामा बागलुङमा २ सय २५ जनामा संक्रमण पुष्टि भएको छ । सहरमा निषेधाज्ञा भएकाले संक्रमित हुने दर घटेको छ भने गाउँमा बढेको छ, मन्त्रालयका प्रवक्ता डा पौडेलले भने । काठमाडौं उपत्यकाका अस्पतालमा भर्ना भएका गम्भीर खालका बिरामी पनि गाउँबाट आउने गरेको उनले बताए । पछिल्लो साता संक्रमित भेटिने दर २०५७ प्रतिशत छ । संक्रमित हुने दर स्थिर छ, उनले भने, अस्पताल पुग्ने र बाध्यतामा परेकाको मात्रै पीसीआर हुने गरेको देखिन्छ । पछिल्लो २४ घण्टामा पीसीआर र एन्टिजेनबाट ११ हजार ६ सय ९६ जनाको परीक्षण गर्दा २ हजार ४ सय १ जना अर्थात् २० दशमलव ५२ प्रतिशतमा संक्रमण पुष्टि भएको छ । संक्रमणको जोखिम पत्ता लगाउन स्थानीय तहसँग समन्वय गरी एन्टिजेन्ट परीक्षण गरेको थियौं, डा पौडेलले भने, संक्रमित न्यून देखिएको छ । मध्यपुरथिमि नगरपालिकामा शनिबार १ हजार ३ सय ८ जनाको एन्टिजेनबाट स्वाब परीक्षण गर्दा ४८ जनालाई पोजिटिभ देखिएको मेयर मदनसुन्दर श्रेष्ठले बताए । मन्त्रालयका अनुसार प्रदेश १ का मोरङ, सुनसरी, झापा प्रदेश २ का धनुषा, पर्सा, महोत्तरी, बारा, सप्तरी र सिरहा रेडजोन मै पर्छन् । वाग्मती प्रदेशका काठमाडौं उपत्यका, चितवन, काभ्रेपलाञ्चोक, सिन्धुपाल्चोक, सिन्धुली, नुवाकोट, दोलखा, रामेछापमा ५ सयभन्दा बढी सक्रिय संक्रमित छन् । गण्डकीमा कास्की, गोरखा, नवलपरासीपूर्व, तनहुँ, बागलुङ, लुम्बिनीको दाङ, बाँके, रूपन्देही, पाल्पा, बर्दिया, कपिलवस्तु, नवलपरासी पश्चिम र रोल्पामा पनि ५ सयभन्दा बढी सक्रिय संक्रमित छन् । कर्णालीमा भने सुर्खेत र दैलेख, सुदूरपश्चिममा डडेलधुरा, कैलाली, कञ्चनपुर, बैतडी, अछाम र डोटीमा ५ सयभन्दा बढी सक्रिय संक्रमित छन् । अहिलेकै अवस्थामा स्कुल, कलेज, सार्वजनिक यातायात सञ्चालन गर्न सकिँदैन, डा पौडेलले भने, बजार, पसल भने स्वास्थ्य मापदण्ड अपनाएर खोल्ने समय बढाउन सकिन्छ । स्वास्थ्य मन्त्रालयले गरेको जोखिमको मूल्यांकनका आधारमा सीसीएमसीले स्मार्ट लकडाउनको अवधारणा अघि सारेको छ । विद्यालय खोल्न भने संक्रमण दर ५ प्रतिशतमा झर्नुपर्ने डा पौडेलले बताए ।"
देउवा फेरि सभापतिमा उठ्ने,"(काठमाडौं)  भदौमा पार्टी महाधिवेशन हुने भएपछि कांग्रेसमा नेतृत्वका आकांक्षी तातिन थालेका छन् । कांग्रेस सभापति शेरबहादुर देउवा दुईदिने केन्द्रीय कार्यसमिति बैठक सकिनासाथ प्रतिस्पर्धाको आन्तरिक गृहकार्यमा जुटेका छन् । उनले शनिबार प्रदेश १ र प्रदेश २ का संस्थापनपक्षीय केन्द्रीय पदाधिकारी तथा सदस्यलाई बोलाएरै सभापतिमा आफ्नो प्रतिस्पर्धा हुने बताउँदै सहयोग गर्न आग्रह गरेका छन् । आइतबार वाग्मती र गण्डकी प्रदेशका केन्द्रीय सदस्यसँग परामर्श गर्ने तयारी छ । सातै प्रदेशका आफूनिकट केन्द्रीय सदस्यसँग एकसरो कुराकानी गरेपछि देउवाले आफ्नो प्रतिस्पर्धाको औपचारिक तयारी अघि बढाउने भएका छन् ।संस्थापन पक्षबाटै उपसभापति विमलेन्द्र निधिले प्रतिस्पर्धाको तयारी अघि बढाएका छन्, जसले देउवालाई चुनौती खडा गरेको छ । निधिले शनिबारको बैठकमा देउवालाई पार्टी सभापति नभई प्रधानमन्त्रीका लागि अघि बढ्न प्रस्ताव गरेका थिए । तपाईं प्रधानमन्त्री हुनुहोस्, तपाईंको समर्थनबाट मलाई पार्टी सभापतिमा अघि बढाउनुहोस्, उनको भनाइ उद्धृत गर्दै देउवा निकट स्रोतले भन्यो, यस पटक म उम्मेदवार हुन्छु । देउवाले मै प्रतिस्पर्धा गर्छु, तपार्इं लड्ने भए तपाईंलाई पनि अधिकार छ, लड्नुहोस् भनेर जवाफ दिएका थिए । निधिले सभापति लड्नका लागि मात्रै नभई लामो समयदेखि सहयोग र समर्थन गर्दै आएकाले आफूले समर्थन खोज्ने अधिकार सुरक्षित भएको बताएका थिए । १४ औं महाधिवेशनमा आफूलाई सघाउने बचन अघिल्लो महाधिवेशनकै बेला देउवाबाट आएको निधिले धेरैअघिदेखि नै बताउँदै आफ्नो उम्मेदवारीको तयारी गरिरहेका छन् । उनले यसअघि पनि देउवालाई भेटर आफू उम्मेदवार हुन चाहेकाले सहयोग गर्न आग्रह गरेका थिए । आमन्नेसामन्नेमा आआफ्नो दाबी राखिएको भने यो पहिलोपल्ट हो । सकेसम्म देउवालाई विश्राम लिन लगाएर उनकै समर्थनमा अघि बढ्ने, नभए आफ्नो छुट्टै टिम बनाएर जाने निधिको तयारी छ । देउवा र निधिबीच एक प्रकारको विश्वास टुटिसकेको छ, देउवानिकट नेताहरू भन्छन्, पछिल्लो पटकको राजनीतिक घटनाक्रम र सरकार निर्माणका पहलकदमीमा देउवाले निधिलाई अघि सारेका छैनन् । शनिबार दुवैले गरेको उम्मेदवारी दाबीले पनि देउवानिधिबीचको सम्बन्धमा दरार आएको बुझ्न सकिन्छ ।प्रदेश २ अघि प्रदेश १ का केन्द्रीय सदस्यहरूसँग भएका छलफलमा निधिको उम्मेदवारीको तयारीलाई महत्त्वका साथ विश्लेषण गरिएको थियो । संस्थापन पक्षबाट एउटै उम्मेदवार बनाउन पहल गर्न देउवालाई धेरैजसो सदस्यले सुझाएका थिए । कतिपयले सर्वसम्मतिमा नेतृत्व चयनको पहल थाल्नसमेत भनेका थिए । निधिको उम्मेदवारीलाई केही सदस्यले बार्गेनिङ कार्ड का रूपमा हेरेका थिए । तर, निधिले आफू उम्मदेवारीको तयारीबाट पछि नहट्ने बताउँदै आएका छन् । उनी पछिल्लो समय आफ्नो टिमको गृहकार्यमा समेत अघि बढेका छन् । संस्थापनइतर पक्षबाट देउवासँग भिड्न वरिष्ठ नेता रामचन्द्र पौडेलसहित करिव आधा दर्जन आकांक्षी देखिएका छन् । महामन्त्री शशांक कोइराला, पूर्वमहामन्त्री प्रकाशमान सिंह र केन्द्रीय सदस्य शेखर कोइरालाले धेरैअघिदेखि नेतृत्वको दौडधुप गरिरहेका छन् । तेस्रो धारको नेतृत्वमा रहेका पूर्वमहामन्त्री कृष्णप्रसाद सिटौलाले भने आफैं अघि बढ्ने वा कसको कित्तामा जाने भन्ने टुंगो लगाउन सकेका छैनन् । पार्टी नेतृत्वका लागि प्रतिस्पर्धी भएका देउवालाई राष्ट्रिय राजनीतिमा भने साथ लिएर अघि बढ्नुपर्ने बाध्यतामा पौडेलसिटौला छन् । देउवालाई प्रधानमन्त्री बनाउन पौडेल र सिटौला यतिबेला सबैभन्दा बढी सक्रिय छन् । प्रधानमन्त्री केपी शर्मा ओलीलाई सत्ताबाट बहिर्गमन गराउन अरू विकल्पले पार नलाग्ने भएपछि देउवालाई अघि सार्नुपर्ने बाध्यतामा उनीहरू पुगेका हुन् । देउवा प्रधानमन्त्री बन्नेनबन्ने भन्ने विवाद अहिले सर्वोच्च अदालतमा विचाराधीन छ । नेतृत्वको सार्वजनिक छवि र जनमत गुमाउँदै गएका देउवालाई प्रधानमन्त्री बनेर महाधिवेशनमा जाँदा सबैभन्दा बढी लाभ मिल्नेछ । यो बुझ्दाबुझ्दै देउवालाई प्रधानमन्त्री बनाउनुपर्ने बाध्यतामा होमिएका पौडेलका लागि महाधिवेशन झनै पेचिलो र चुनौतीपूर्ण छ । प्रधानमन्त्री बनेर महाधिवेशनमा जाँदा देउवाले आफ्ना लागि धेरै अनुकूल हुने बाटो देखेका छन् । त्यसैले अदालतमा विचाराधीन मुद्दाप्रति नै उनको ध्यान केन्द्रित भइरहेको उनीनिकट नेताहरू बताउँछन् । पौडेल पनि नेतृत्वमा नछाड्ने मनस्थितिमा छन् । कोइराला दाजुभाइ र सिंह आपसमा मिल्न नसक्ने र पछि उनीहरू आफूलाई नै सहयोग गर्ने ठाउँमा आउने बुझाइ पौडेलको छ । दोस्रो पुस्ताका आकांक्षीहरू पनि स्वास्थ्य र क्रियाशीलताको हिसाबले यसैपटक नेतृत्वका लागि अघि बढ्नुपर्छ भन्ने दबाबमा देखिन्छ । युवापुस्ताबाट कल्याण गुरुङले पनि आफू उम्मेदवार हुने घोषणा गरेका छन् ।कोरोना महामारी, बाढीपहिरो र राष्ट्रिय राजनीतिमा देखा परेको संकटका कारण भदौमा महाधिवेशन गराउन कांग्रेसलाई चुनौतीपूर्ण छ । क्रियाशील सदस्यताको टुंगो लगाउने काम त्यति सहज छैन । आफ्ना लागि अनुकूल परिस्थिति कुर्दाकुर्दै देउवालाई यी सबै प्रतिकूल परिस्थितिका बीच महाधिवेशन गराउने दायित्वबाट पछि हट्ने सुविधा भने छैन । भदौमा महाधिवेशन भएन भने कांग्रेसलाई संवैधानिक रूपमै पार्टीको वैधानिकता जोगाउन समस्या पर्छ । महामन्त्री पूर्णबहादुर खड्काले भदौभित्र महाधिवेशन गर्नुको विकल्प नभएको बताए । पार्टीको महाधिवेशन सभापति, वरिष्ठ नेता वा कुनै पदाधिकारीको मात्रै होइन, यो त कांग्रेसको महायज्ञ हो, उनले भने ।"
सामाजिक सञ्जालपछि संघसंस्थाको चासो,"घटनाको ॅमुख्य कारण भिडियोसविता र उनका ७३ वर्षीय ससुरा रमेशकुमार धितालको एउटा छोटो भिडियो अहिले सामाजिक सञ्जालमा भाइरल छ । जसमा सविताको काखमा ससुरा सुतेको झैं देखिन्छ । केही संवादहरू पनि छन् । सविताको छोरा पनि आडैमा आफ्नै धुनमा खेलेको देखिन्छ । ससुराले यौन दुर्व्यवहार गर्न खोजेको कुरा दिदीले गुनासो गरेपछि आफूले प्रमाणका लागि भए पनि एउटा भिडियो खिच्न भनेको बहिनी सजनीले बताइन् । हो मैले नै खिच्न भनेपछि दिदीले त्यो भिडियो आफैंले खिच्नु भएको हो । यो त्यस्तै सात महिनाअघि खिचेको भिडियो हो, टेलिफोन सम्पर्कमा आएकी सजनीले भनिन् । यो भिडियो खिचेलगत्तै आफूले दिदीलाई माइत काठमाडौं बोलाएको उनले बताइन् । दिदी माइत आएपछि त्यो भिडियो घरका मान्छेलाई पठाएको सजनीको भनाइ छ । त्यसपछि घरको कुरा घरमै मिलाउने भन्दै दिदीलाई माइतबाट शारदानगर नै लगियो भन्छिन् उनी । यो भिडियो आएपछि सुरुमा भिनाजुले दिदीकै पक्ष लिएका थिए । तर पछि सबै मिलेर गाली गर्न थाले । घरमा झैंझगडा बढ्यो, सजनीले भनिन् । दिदीसँग हुने कुराकानी, म्यासेजले आत्महत्या गरेको विश्वास नलागेको हुँदा प्रहरीले कर्तव्य ज्यान मुद्दामा उजुरी लिएर अनुसन्धान गरेको भए सत्य कुरा बाहिर आउने उनको तर्क छ । उनलाई लाग्छ, भिडियो बनाएकै भनेर दिदीमाथि अत्याचार हुन थाल्यो र ज्यानै गयो ।"
झोलुंगे पुल बगेपछि तीन गाउँको सम्पर्क टुट्यो,"(सिन्धुपाल्चोक)  अविरल वर्षापछि मंगलबार राति नेशम खोलामा आएको बाढीले जुगल गाउँपालिकाको दिपु, तेगा र तेम्बाथान जोड्ने एक मात्र झोलुंगे पुल बगाएपछि स्थानीयलाई थप संकट थपिएको छ । यी गाउँलाई हालसम्म सडक सञ्जालले छोएको छैन । वर्षौंदेखि बिजुली, भरपर्दो सञ्चार सुविधा, उच्च शिक्षालगायत विकासको पर्खाइमा रहेका यहाँका दुई सय २० परिवार बजार क्षेत्रसँग जोड्ने पुल पनि बगाएपछि पिरोलिएका छन् । पुल त बगायो नै । वर्षात्मा नेशम खोला यति उर्लिएर बग्छ कि तर्ने कुरा सपना पनि सोच्न सकिँदैन । यस्तो हुँदा तीन गाउँको गुम्बाथान, कात्तिके भेगसँग पूर्ण सम्पर्क टुटेको छ, स्थानीय साहिँला शेर्पाले भने ।यसबाहेक ब्रह्मायणी खोलाले दिपु र तेगा जोड्ने पुल पनि बगाएको हो । ब्रह्मायणी खोलाले कटान सुरु गरेपछि दिपु र तेगाका दर्जनभन्दा बढी परिवार सुरक्षित स्थानमा पाल टाँगेर बसिरहेका छन् । जुगल हिमालको काखमा रहेको दिपु, तेगा र तेम्बाथान गाउँ पुग्न अहिलेसम्म सडक पुगेको जुगलको गुम्बाथानबाट झन्डै दुई दिन लाग्छ । वर्षौंपछि सडक जोडिने आस थियो । त्यो त भएन भएन, उल्टै दुई ठाउँको मुख्य पुल नै बग्यो । यहाँ बिजुली र सञ्चार नेटवर्क छैन, शेर्पाले भने, कोरोना महामारीकै बीच यसले सिंगो गाउँमा तनाव थपेको छ ।सडक नपुगेका कारण स्थानीय गर्भवती, सुत्केरी र अन्य गम्भीर बिरामीले उपचारका लागि हेलिकप्टरको भर पर्नुपर्ने बाध्यता अघिदेखि नै थियो । त्यहीमाथि झोलुंगे पुलसमेत बगेपछि यहाँका बासिन्दालाई सामान्य औषधि र प्राथामिक उपचारकै लागि पनि चिन्ता थपिएको छ । दुई दिन हिँडेर भए पनि उपभोग्य सामान गुम्बाथान र कात्तिके बजारबाट ल्याउने गर्थ्यौं । पुल नहुँदा जीवनशैली पूरै बिथोलिएको छ, तेगाकी सुनमाया शेर्पाले दुःखेसो गरिन् । जुगल३ तेम्बाथानसहित दुई गाउँसम्म करिब ७ किलोमिटर सडक जोड्न दुई वर्षअघिबाट थालिएको काम बर्खालगत्तै रोकिएको छ । यी दुई पुलसहित जुगलको काङलाङ जोड्ने पुल पनि बाढीले बगाएपछि स्थानीयलाई भेट्न र समस्या बुझ्न गाउँमा पुगेको जुगल गाउँपालिका अध्यक्ष होमनारायण श्रेष्ठले बताए । काङलाङ जोड्ने पुल साँघुरो भएकाले अस्थायी पुल बनाएर व्यवस्थापन गर्यौँ तर नेशम खोला र तेगाको पुलको विकल्प सोच्न सकिएको छैन । तत्कालै पुल नबनाए त्यहाँका स्थानीयलाई खाद्यान्न र स्वास्थ्यजस्ता धेरै समस्या पर्नेछ, उनले भने । दुई प्राविधिकले गरेको प्राविधिक अध्ययनका अनुसार नेशम खोलामा बाढी आउनुको कारण माथिल्लो भेगमा निर्माणाधीन सिन्धुज्वाला जलविद्युत् आयोजना रहेको उनले दाबी गरे । ३६ मेगावाट क्षमताको आयोजनाले जथाभावी फालेको कच्चा सामग्री खोलाको माथिल्लो क्षेत्रमा आएर थुप्रिएको थियो । त्यसैले खोला थुनिँदा आएको बाढीले पुल चुँडाएर बगाएको उनको निष्कर्ष छ । दिपु र तेगाका २० परिवारलाई सुरक्षित स्थानमा बस्न तत्काललाई पाल र अन्य उपभोग्य वस्तुको व्यवस्थापन गरिएको उनले बताए ।"
जोखिममा दोलालघाट पुल,"(काभ्रे)  अरनिको राजमार्गअन्तर्गत भुम्लु१० स्थित दोलालघाट पुल जोखिममा परेको छ । मेलम्ची खोलामा आएको बाढीका कारण इन्द्रावती नदीमा पनि पानीको सतह बढेपछि उक्त मोटरेबल पुल जोखिममा परेको हो । बाढीसँगै बगेर आएको लेदो थुप्रिँदै गएपछि जलसतह पुलबीचको दूरी घट्दै गएको छ । अनुगमन गर्दा पुल जोखिममा रहेको देखियो, जिल्ला विपद् व्यवस्थापन समितिका संयोजकसमेत रहेका प्रमुख जिल्ला अधिकारी शिवराम पोखरेलले भने, पुललाई जोखिम हुने गरी थुप्रिएको नदीजन्य पदार्थ तत्काल व्यवस्थापन गर्न सम्बन्धित निकायलाई अनुरोध गर्ने निर्णय भएको छ । शुक्रबार दोलालघाटमै बसेको समितिको बैठकले इन्द्रावती नदीले बगाएर ल्याएको ढुंगा, गिट्टी र बालुवाले नदीको सतहको उचाइ बढेकाले उक्त पुललाई क्षति पुग्ने अवस्थाको विश्लेषणसहित पुल क्षेत्रमा बाढीले थुपारेको नदीजन्य पदार्थ व्यवस्थापन गर्न र बाढी पूर्वसूचना प्रणाली जडान गर्न सम्वन्धित निकायमा अनुरोध गर्ने निर्णय गरेको हो । चीन जोड्ने उत्तरी नाका तातोपानी तथा सिन्धुपाल्चोक, दोलखा, रामेछापलगायतका जिल्ला जान यो पुल प्रयोग हुन्छ । पुल जोखिममा परेको भन्दै स्थानीयले चिन्ता प्रकट गरेका छन् । स्थानीय रामकृष्ण श्रेष्ठले दोलालघाट बजार अब भगवान् भरोसा मा रहेको बताए । इन्द्रावती र सुनकोसी नदीमा आएको बाढीको कारण दोलालघाटका दर्जन बढी घरटहरा डुबानमा परेका छन् । केही खेतीयोग्य जमिन बगरमा परिणत भएको छ । नदीमा जलसतह बढ्दै गए बस्ती पनि जोखिममा पर्ने भन्दै समितिले चाखोला र दोलालघाटको पुरानो बजारसम्मको इन्द्रावती र भोटेकोसी नदीमा तटबन्ध गर्न ऊर्जा, जलस्रोत तथा सिँचाइ मन्त्रालयमा सिफारिस गर्ने निर्णय गरेको सहायक प्रमुख जिल्ला अधिकारी अमरदीप सुनुवारले जानकारी दिए ।"
महामारीकै बीच ठगिँदै यात्रु,"(सिन्धुली)  छोराको उपचारका लागि काठमाडौं जानैपर्ने भएपछि मरिण गाउँपालिका बाह्रबिसेकी आइती माझी बाटो त लागिन् तर सहज रूपमा सवारी पाइएन । निषेधाज्ञाकै बीच फाट्टफुट्ट मिलेका सवारीमा भाडा भने छोइनसक्नु थियो । उनले २० किलोमिटर पार गरेर सदरमुकाम सिन्धुलीमाढी आइपुग्न ८ सय रुपैयाँ खर्चिइन् । त्यहाँबाट ५ किमि उत्तर कमलामाई नगरपालिकाको चियाबारी पुग्न अटोरिक्सालाई ६ सय रुपैयाँ बुझाइन् । त्यहाँबाट राजधानी पुग्न आमाछोराका लागि थप २ हजार रुपैयाँ तिरिन् ।यसअघि काठमाडौं पुग्न घरआँगनमै आइपुग्ने बसलाई एकतर्फी ५ सय रुपैयाँ तिर्दा हुन्थ्यो । चिकित्सकले पुनः जाँचका लागि दिएको समय एक महिना घर्किसकेकाले एकतर्फी मात्रै ३ हजार ४ सय रुपैयाँ खर्चेर उनी राजधानी त पुगिन् तर उनको सास्ती मेटिएको छैन । आफ्नो भन्नु यही छोरो हो, नगई भएन, उनले दुखेसो पोखिन्, महामारीका बेला झन् सहयोग हुनुपर्ने, उल्टै भएजति सबै रकम भाडामै जाने गरी गाडीवालाले असुल्छन् । सर्वसाधारणलाई बढी भाडा तिर्न बाध्य पार्न र गाडीवालालाई यस्तो धन्दामा प्रेरित गर्ने काम राज्यबाटै भइरहको स्थानीय सुरज लामाले भने, तोकिएको भाडामा अत्यावश्यक कामका लागि भनेर आउजाउ गर्न निश्चित सवारीसाधनको व्यवस्था भइदिएको भए यात्रु मर्कामा पर्ने नै थिएनन् । यातायात व्यवसायी भने लामो समय सवारीसाधन थन्क्याएर राख्दा दैनिक गुजाराकै समस्या पर्न थालेपछि सडकमा निस्किएको बताउँछन् । पूर्वी नेपाल र तराईका जिल्लाबाट आउनेहरू मिलेमतोमा प्रशासनको अनुमतिपत्र बनाएर आउँछन्, हामीलाई पनि धेरै ठाउँमा मिलाउनुपर्ने हुन्छ, त्यसैले धेरै लिनुपरेको हो, एक व्यवसायीले भने ।बीपी राजमार्गअन्तर्गत काठमाडौं आउजाउ गर्दा सदरमुकामका दुई स्थानबाहेक, खनियाँखर्क, खुर्कोट, झाँगाझोली, रातमाटा, नेपालथोक, मंगलटार, भकुन्डेबेंसी, काभ्रेभन्ज्याङ र धुलिखेलमा प्रहरीले सवारी जाँच गर्छ । यी सबै ठाउँमा मिलाएर आउजाउ गर्नुपर्ने हुन्छ, तपाईंहरूलाई थाहै छ नि, ती व्यवसायीले भने, अझ बनेपाको ट्राफिक प्रहरीमा त कडा चेक हुन्छ । पास नभएका साधनले मिलान खर्च बापत राजधानी आउजाउ गर्दा एक हजारदेखि तीन हजार रुपैयाँसम्म तिर्ने गरेको उनले दाबी गरे ।"
'निर्णय फिर्ता नभए आन्दोलन,हेटौंडा (कास) आगामी आर्थिक वर्षको बजेटमा वाग्मती प्रदेश सरकारले आफू नियन्त्रित आमसञ्चार गृह स्थापना गर्न बजेट विनियोजन गरेको जनाउँदै सरोकारवालाहरूले विरोध गरेका छन् । प्रदेश सरकारको उक्त निर्णय स्वतन्त्र प्रेसको विश्वव्यापी मान्यताविपरीत रहेको र त्यसले लोकतन्त्रको आधारभूत मूल्यमान्यतामै प्रहार गर्ने नियत देखिएको भन्दै सरोकारवालाले आपत्ति जनाएका हुन् । नेपाल पत्रकार महासंघको वाग्मती प्रदेश समितिले शनिबार आयोजना गरेको प्रदेश सरकारको बजेट र त्यसमा समेटिएका सञ्चार क्षेत्र सम्बन्धी भर्चुअल अन्तर्क्रियाका सहभागीहरूले बजेट सञ्चारमैत्री हुन नसकेकोमा चिन्ता व्यक्त गर्दै स्वतन्त्र प्रेसविरोधी नीतिहरू कार्यान्वयन हुन नदिन दबाबमूलक कार्यक्रम सञ्चालन गर्नुपर्नेमा जोड दिए ।कार्यक्रममा महासंघका केन्द्रीय अध्यक्ष विपुल पोख्रेलले लोकतान्त्रिक राज्य व्यवस्थामा सरकार आफैंले सञ्चारमाध्यम सञ्चालन गर्ने विषय स्वीकार्य नहुने बताए । लोकतन्त्रको मर्ममा प्रहार गर्ने गरी आएका नीति र कार्यक्रमहरू फिर्ता नभए महासंघ कडा आन्दोलनमा उत्रने चेतावनीसमेत उनले दिए । सरकारी सञ्चार माध्यमलाई पूर्ण सम्पादकीय स्वतन्त्रतासहित सार्वजनिक प्रसारण सेवाका रूपमा विकसित गर्ने बहस चलिरहेका बेला प्रदेश सरकारले आमसञ्चार गृह स्थापना गर्ने नीति अख्तियार गरेकोप्रति महासंघको गम्भीर आपत्ति रहेको अध्यक्ष पोख्रेलले बताए । प्रेस स्वतन्त्रताविरोधी हर्कतविरुद्ध सबैको ऐक्यबद्धता रहनुपर्ने धारणासमेत व्यक्त गरे । कार्यक्रममा नेपाल प्रेस युनियनका केन्द्रीय अध्यक्ष बद्री सिग्देलले आफू नियन्त्रित सञ्चारगृह सञ्चालन गर्ने तयारीले वाग्मती प्रदेशमा लोकतन्त्र नभएको दुःखद अनुभूति गराएको बताए ।
नदी उर्लिएपछि,महाकालीमा नदीमा आएको बाढीले शनिबार कटान गरेको महाकाली पुलको पहुँचमार्ग । दोधाराचाँदनी जोड्न निर्माणाधीन पक्की पुलको करिब सय मिटर पहुँचमार्ग कटान भएपछि रोकथाम र मर्मतको काम थालिएको छ । जलस्तर सरदर १ लाख ७५ हजार क्युसेक नाघेपछि जोखिमपूर्ण मानिने महाकालीमा शनिबार १ लाख ९१ हजार पुगेको रेकर्ड भएको छ ।तस्बिर ः भवानी भट्टकान्तिपुर
दलको लेटरप्याडमा मुख्यमन्त्रीको नियुक्ति !,"जसपामा पुनः कारबाही तयारीकारबाही गरिएका जसपाका चार प्रदेशसभा सदस्य सर्वोच्च अदालतको अल्पकालीन अन्तरिम आदेशबाट पुनर्बहाली भएका छन् । पार्टीमा बढेको विवादले उनीहरूलाई पुनः कारबाहीको तयारी भइरहेको जसपाले जनाएको छ । प्रदेश सरकारको नीति तथा कार्यक्रममा समर्थन नगर्न र गर्न जसपाका दुई पक्षले ह्वीप जारी गरेका थिए । ह्वीप नमानेको भन्दै दुई सदस्य रहेको उपेन्द्र यादव समूहले मन्त्री बनेका चार जनालाई कारबाहीको तयारी गरेको छ । प्रदेशसभा सचिवालयमा अहिले पनि जसपाको संसदीय दलको नेता परिवर्तन गरिएको छैन । जसपाका सहसराम यादव दलका नेता छन् । मन्त्रीमा सहभागी चार जनाले भने बहुमतले मन्त्री सन्तोषकुमार पाण्डेलाई दलको नेता बनाएका छन् । प्रमुख सचेतकमा मन्त्री कल्पना पाण्डेय छन् ।दुवै पक्ष एकअर्कोलाई कारबाही गर्ने तयारीमा छन् । केन्द्रमा यादव समूहको बहुमत रहेकाले दलको ह्वीप उल्लंघन गरेको भन्दै कार्यकारिणी समितिबाट कारबाही गराएर पदमुक्त गर्ने तयारीमा विपक्षी गठबन्धन छ । कांग्रेसका प्रदेशसभा सदस्य शंकर गिरीले लुम्बिनी प्रदेशमा मुख्यमन्त्री पोखरेलले विधि, प्रक्रिया र संसद छलेर नौटंकी गरिरहेको आरोप लगाए । मुख्यमन्त्री धारा १६९ (१) अनुसार नियुक्त हो भने एमालेको मात्र सरकार किन छैन ? उनले भने, दुई दलको हो भने विश्वासको मत लिनुपर्छ कि पर्दैन ? उपसभामुख नै सरकार बनाउने र गिराउने खेलमा हस्ताक्षर गर्न थालेपछि संसद्मा विश्वासको वातावरण नरहेको गिरीको भनाइ छ । एमालेको एकल बहुमतको सरकार गठन भएकाले विश्वासको मत लिनु नपर्ने सत्ता पक्षको दाबी छ । एमाले नेता एवं पूर्वमन्त्री लीला गिरीले सरकार संविधानको धारा १६८ (१) अनुसार बनेको बताए ।"
रोकिएका परीक्षा सञ्चालन गर्ने तरखर,"(काठमाडौं)  कोरोना संक्रमितको संख्या घट्दै गएकाले शिक्षण संस्थाहरूले निषेधाज्ञाका कारण रोकिएका परीक्षा पुनः सञ्चालनको तयारी थालेका छन् । विश्वविद्यालय, चिकित्सा शिक्षा र कक्षा १२ सहित विभिन्न परीक्षा सञ्चालनको पूर्वतयारी भइरहेको हो ।चिकित्सा शिक्षा आयोगले एमबीबीएसलगायत स्नातक तहको एकीकृत प्रवेश परीक्षा सञ्चालन गर्न कोभिड१९ संकट व्यवस्थापन केन्द्र (सीसीएममी) सँग स्वीकृति मागेको छ । असारको अन्तिम साता परीक्षा सञ्चालन गर्न स्वीकृति मागिएको आयोगका उपाध्यक्ष श्रीकृष्ण गिरीले जानकारी दिए । गत वर्ष नै परीक्षा सकेर पठनपाठन सुरु भइसक्नुपर्ने हो, अहिलेसम्म हुन सकेन, उनले भने, निषेधाज्ञा कायम नै रहे पनि परीक्षा गर्ने गरी अनुमति मागेका छौं । प्रवेशपत्रका आधारमा विद्यार्थीलाई आउनेजाने अनुमति दिने व्यवस्थासहित असार २६ गतेबाट परीक्षा सञ्चालनको अनुमति मागिएको आयोगले जनाएको छ । जेठ पहिलो साता तोकिएको परीक्षा स्थगित भएको थियो । करिब ३३ हजार विद्यार्थीले परीक्षा दिन आवेदन दिएका छन् ।अवस्था सहज रहे असार मसान्तसम्म कक्षा ११ र भदौ अन्त्यसम्म कक्षा १२ को परीक्षा सञ्चालन गर्न सकिने राष्ट्रिय परीक्षा बोर्डले जनाएको छ । गत वर्षदेखि कक्षा ११ को परीक्षा विद्यालयले नै लिन थालेका छन् । साउन मसान्तसम्म कक्षा १० को आन्तरिक मूल्यांकनबाट नतिजा प्रकाशन गर्ने तयारी छ । कक्षा ११ को परीक्षा सञ्चालनसम्बन्धी कार्यविधिअनुसार सामान्य अवस्थामा असार मसान्तसम्म परीक्षा लिनुपर्छ । बोर्डका सदस्यसचिव दुर्गाप्रसाद अर्यालले संक्रमण दर घट्दै गए विद्यालयले आफ्नो अनुकूलतामा परीक्षा लिन सक्ने जनाए । यही बेला परीक्षा लिनु भन्न सक्ने अवस्था छैन, भदौअघि कक्षा ११ को नयाँ शैक्षिक सत्र सुरु हुन सक्ने अवस्था पनि छैन, उनले भने, विद्यालयले आफ्नै निर्णयमा परीक्षा लिन सक्छन् ।बोर्डले कक्षा ११ का विद्यार्थीलाई एक साताभित्र सिम्बोल नम्बर र रजिस्ट्रेसन नम्बर उपलब्ध गराउने जनाएको छ । कक्षा १२ को हकमा भने भदौसम्म सकभर पहिले जस्तै लिखित परीक्षा नै सञ्चालन गर्ने योजना बनाइएको अर्यालले जनाए । कुनै निर्णय त भएको छैन, तर विज्ञहरूको रायसुझावअनुसार कक्षा १२ को परीक्षा सञ्चालन गर्ने नै भन्ने छ, उनले भने । गत वर्ष घरपायक परीक्षा केन्द्रमा परीक्षा सञ्चालन गरिएको थियो । यस पटक पनि कक्षा १२ को परीक्षाका लागि अनलाइनबाटै देशभरका परीक्षा केन्द्रमा प्रश्नपत्र पठाउने व्यवस्था गरिएको छ । भदौमा परीक्षा सञ्चालन गर्न सके दसैं, तिहार पछाडि सामान्य अवस्थामा झैं विश्वविद्यालयहरूले स्नातक तहको नयाँ शैक्षिक सत्र थाल्न पाउने विज्ञहरू बताउँछन् । गत जेठ २६ गतेबाट हुने कक्षा १२ को परीक्षा स्थगित गरिएको थियो । करिब ४ लाख विद्यार्थी १२ को परीक्षाको तयारीमा छन् । असार १५ गतेसम्मको अवस्था हेरेर परीक्षाको मोडालिटीबारे निर्क्योल गरिने सदस्यसचिव अर्यालले जनाए । सकभर भौतिक उपस्थितिमा र नभए अरू विकल्पमा पनि परीक्षा सञ्चालनका लागि योजना बनाइएको उनको भनाइ छ ।त्रिभुवन विश्वविद्यालय परीक्षा नियन्त्रण कार्यालयले निषेधाज्ञाकै बीच स्नातक तह पहिलो वर्षको परीक्षा आवेदन फाराम आह्वान गरेको छ । असार ७ गतेसम्म फाराम भर्न सकिने म्याद तोकिएको छ । त्रिविका शिक्षाध्यक्ष शिवलाल भुसालले परीक्षाको पूर्व तयारीका लागि सबै तहको परीक्षा आवेदन फाराम संकलनको काम भइरहेको जानकारी दिए । परीक्षा नियन्त्रण कार्यालयलाई सहज अवस्था हुनेबित्तिकै परीक्षा सञ्चालन गर्ने वातावरण बनाउन निर्देशन दिइएको उनले जनाए । भर्चुअल विधिबाट पठनपाठन भइरहेको छ, रोकिएका परीक्षा सञ्चालनका लागि पनि गृहकार्य भइरहेको छ, उनले भने । निषेधाज्ञा हटे असार अन्तिम सातादेखि परीक्षा सञ्चालन गर्न सकिने त्रिविले जनाएको छ ।"
समाधानमुखी निर्णय दिन चुक्दै आयोग,"(काठमाडौं)  निर्वाचन आयोगले राजनीतिक दलभित्रको विवादलाई समाधानमुखी निर्णय नदिँदा आयोगको कामकारबाही विवादित बन्न थालेका छन् । त्यसले संवैधानिक निकायप्रति सार्वजनिक आलोचनासमेत बढाएको छ । पछिल्लो पटक जनता समाजवादी पार्टीको आन्तरिक विवाद किनारा लाग्ने गरी आयोगले निर्णय दिन सकेन । यसअघि नेकपाको सन्दर्भमा पनि विवाद ज्यूँका त्यूँ रहने गरी आयोगले निर्णय गरेको थियो ।जसपाका दुई अध्यक्ष महन्थ ठाकुर र उपेन्द्र यादवले एकले अर्कालाई कारबाही गरेर पार्टीबाट निष्कासन गरेका छन् । दुवै पक्षले त्यस विषयको जानकारी गराउँदै दल दर्ता किताबमा अद्यावधिक गरिदिन आयोगलाई पत्राचार गरेका थिए । तर आयोगले दुवै पक्षको जिकिरलाई अस्वीकार गर्दा जसपाको समस्या उस्तै छ । यसअघि गत पुसमाघमा तत्कालीन नेकपामा आन्तरिक विवाद चुलिँदा पनि आयोगले निकास दिन सकेको थिएन । आयोगले समयमा निर्णय नगरिदिँदा नेकपाभित्रको समस्या थप गहिरियो । तत्कालीन नेकपाको सन्दर्भ पनि अहिलेको जसपाकै जस्तो मिल्दोजुल्दो अवस्था थियो । दुई पार्टी एकीकरण भएर बनेकाले पार्टीमा दुई जना अध्यक्ष थिए । दुवै अध्यक्षले एकले अर्कालाई कारबाही गर्ने शृंखला चलेको थियो । तर, आयोगले दुवैतर्फको मागदाबीलाई अस्वीकार गर्दै नेकपामा दुई अध्यक्ष कायमै रहेको निर्णय दिएको थियो । आयोगले जसपामा पनि ठाकुर र यादव दुवै अध्यक्ष कायम रहेको निर्णय दिएको छ । तर उक्त निर्णय कार्यान्वयन हुने अवस्था छैन । ठाकुर र यादव एकले अर्कालाई स्विकार्दै सँगै जाने परिस्थिति छैन । दुवैले एउटै पार्टीका नामबाट अलगअलग निर्णय र राजनीतिक क्रियाकलाप गरिरहेका छन् । केन्द्रीय कार्यकारिणी समितिमा आफ्नो बहुमत रहेको र त्यही बहुमतको बलमा गरिएको निर्णयले वैधता पाउने अपेक्षा यादवले राखेका थिए । तर आयोगले बहुमतअल्पमतको परीक्षणमा जान आवश्यक नै ठानेन । यसअघि तत्कालीन नेकपाको सन्दर्भमा समाधानमुखी निर्णय नआएपछि आयोगको निष्पक्षताप्रति पुष्पकमल दाहाल, माधवकुमार नेपाललगायतका नेताले सार्वजनिक रूपमै प्रश्न उठाएका थिए । पछिल्लो पटक यादवले आयोगमा आधिकारिकता मागदाबी गरेका छन् । पूर्वप्रमुख निर्वाचन आयुक्त भोजराज पोखरेल समस्या यथावतै रहने गरी दिइएका निर्णयले आयोगप्रति प्रश्न उठ्ने वातावरण निर्माण भएको बताउँछन् । आयोगले आफ्नो काम गरेको देखिन्छ । कानुनी र न्यायिक मनले जे देख्यो त्यही गरेको छ, उनले भने, तर, उक्त निर्णयले समस्या त समाधान गरेन । निकास दिनु उसको कर्तव्य हो कि होइन भन्ने प्रश्न पनि छ । आयोगले आफूकहाँ आएको समस्यालाई समाधानको पाटोबाट हेरिदिएको भए राम्रो हुन्थ्यो । पूर्वप्रमुख आयुक्त पोखरेलले आयोगको निर्णयले आफूले हारे पनि कुरा ठीकै हो भन्ने वातावरण निर्माण हुने अवस्था बन्नुपर्ने बताए । संस्थामाथिको विश्वसनीयतामा कमी हुँदा जहिले पनि शंका मात्रै उत्पन्ने हुने उनी बताउँछन् । केही कामकुराले असहज बनाउन सक्छ, आयोगले संवैधानिक दायित्वभित्र रहेर त्यस्तो ग्यापलाई कम गर्दै जानुपर्छ, उनले भने, हरेक निर्णय विवादित बन्यो भने संस्थाको विश्वसनीयता गुम्छ । त्यस्तो अवस्थामा आयोगले गराउने चुनावलाई लिएरै प्रश्न उठ्न थाल्छ । संवैधानिक आयोगमाथि अविश्वास र शंका बढ्नुको पछाडि त्यसको नियुक्ति प्रक्रियाले पनि काम गरेको छ । अध्यादेशमार्फत सिफारिस गर्ने निकायमा प्रमुख प्रतिपक्षी दललाई बाहिर राखेर र संसदीय सुनुवाइको प्रक्रिया छलेर निर्वाचन आयोगमा पदाधिकारीको नियुक्ति गरिएको छ । नियुक्ति प्रक्रियामै प्रश्न उठेपछि शंका मात्रै उत्पन्न हुन्छ, अहिले विश्वासको संकट छ, पोखरेलले भने ।अर्का पूर्वप्रमुख निर्वाचन आयुक्त अयोधीप्रसाद यादव कुनै पनि निर्णय नगरेको निर्णय ले समस्याको समाधान दिन नसक्ने बताउँछन् । संविधान, ऐन, नियम र पार्टीको विधानलाई टेकेर निर्णय लिन आयोग स्वतन्त्र रहेको तर आयोग चुकिरहेको उनले बताए । जसपाकै सन्दर्भमा विवाद आएपछि त्यसलाई समाधानको दृष्टिकोणले प्रक्रियालाई बढाउन सक्नुपर्थ्यो, उनले भने, दुई जना अध्यक्षबीच विवाद देखिएको हो । उहाँहरूबीच आयोगले छलफल गराउनुपर्थ्यो । टेबल टकबाटै कतिपय उपाय निस्किन सक्थ्यो । तर, त्यस्तो कुनै पनि प्रक्रियामा प्रवेश नगरीकन आयोगले ठाडो निर्णय मात्रै सुनायो । आयोगले मागेको आवश्यक डकुमेन्ट यादव पक्षले बुझाएको थियो । तर ठाकुर पक्षले नबुझाउँदै आयोगबाट निर्णय आएको थियो । आयोगले यस बीचमा विवादित पक्षहरूसँग भने कुनै अन्तर्क्रिया गरेन । आधार, प्रमाणमा प्रवेश गर्न चाहेन ।आयोगका पदाधिकारी भने ऐन, नियम र राजनीतिक दलको विधानमा रहेको व्यवस्थालाई टेकेर निर्णय लिएको बताउँछन् । दलभित्र देखिएको रोग र त्यसको उपचारका लागि खोजिने विधि नै फरक भएपछि समस्या देखिएको हो, एक पदाधिकारीले भने, राजीतिक दलसम्बन्धी ऐनले दलको विवाद समाधानका लागि तोकिदिएको दफाबाट विवादित पक्ष नआएपछि आयोग विवादमा प्रवेश नै गर्न सक्दैन । तर, दोषजति आयोगमाथि थुपार्ने काम भइरहेको छ । विवाद छताछुल्ल गर्ने तर पार्टीमा कुनै विवाद छैन भनेर अलापिरहने नेताहरूको व्यवहार नै समस्याको जड रहेको उनले बताए । कतिपय विषयमा राजनीतिक दलसम्बन्धी ऐन र सम्बन्धित पार्टीको विधानले पनि प्रस्ट नबोलिदिँदा ठ्याक्कै समाधान दिन पनि अप्ठ्यारो पर्ने गरेको उनले उल्लेख गरे । अहिलेको ऐनले दलमा विभाजनको कुरालाई प्रश्रय दिएको छैन, ऐनका धेरै दफाको आशय नै दल सजिलै नफुटून् भन्ने देखिन्छ, ती आयुक्तले भने, दलमा देखिने कतिपय विवादित परिस्थितिको ऐनमा कल्पना नै गरिएको छैन । त्यसले पनि गाह्रो बनाउँछ ।"
स्विस बैंकमा कसको पैसा ?,"उच्चस्तरीय गोपनीयता राख्ने स्विस बैंकमा एक वर्षको अवधिमै नेपालीहरूको पैसा दोब्बरभन्दा बढी जम्मा भएको देखिनु आफैंमा आश्चर्यजनक संकेत हो । यो पैसा कसको र कुन स्रोतबाट आर्जित हो अनि कसरी त्यहाँ जम्मा गरियो भन्ने पक्ष गोप्य नै भए पनि यसले एउटा पोल भने अवश्य खोलेको छ यसबीचमा नेपालमा आर्थिक अपचलनको अवस्था भयावह रहेछ । किनभने, स्विस बैंकले गम्भीर प्रकारका अपराध, करछली, भ्रष्टाचार, मानव तथा हतियार बेचबिखनलगायत गैरकानुनी कार्यबाट आर्जित रकम राखिदिने गरेको आरोप सम्पूर्ण रूपमा असत्य होइन । र, यो सबै रकम नेपालीहरूले मुलुकबाहिर वैधानिक ढंगबाट कमाएर त्यहाँ लगेर जम्मा गरेको हुन सक्ने सम्भावना पनि खासै देखिँदैन । त्यसैले उक्त रकम कुन स्रोतबाट कसले जम्मा गरेको हुन सक्छ भनेर हाम्रो राज्य संयन्त्रले अनुसन्धान गर्नुपर्छ । अन्यथा यता गैरकानुनी आर्जन बढिरहने र स्विट्जरल्यान्ड लगेर पैसा जम्मा गर्ने प्रवृत्ति झनै नझांगिएला भन्न सकिँदैन ।स्विस नेसनल बैंकले सार्वजनिक गरेको पछिल्लो विवरणअनुसार स्विट्जरल्यान्डका बैंकहरूमा सन् २०१९ सम्ममा नेपालीले जम्मा गरेको पैसा १७ करोड ५८ लाख ६५ हजार स्विस फ्र्यांक अर्थात् करिब २२ अर्ब ७३ करोड रुपैयाँ रहेकामा सन् २०२० मा यो बढेर ३६ करोड ८ लाख २२ हजार स्विस फ्र्यांक अर्थात् ४६ अर्ब ६४ करोड रुपैयाँ पुगेको छ । यो रकम कसको र कति जना नेपालीको हो भन्नेबारे बैंकले सार्वजनिक नगरे पनि यसलाई नेपाल सरकारले भने गम्भीर सरोकारको विषय बनाउनुपर्छ । सन् २०१७ पछि लगातार दुई वर्ष घटेको नेपालीको बचत फेरि कसरी यो रूपमा बढ्यो भन्ने सवाल आफैंमा गम्भीर छ । एक वर्षमै कुल बचत दोब्बर हुने गरी नेपालीको झन्डै २४ अर्ब रुपैयाँ थपिनु स्वाभाविक हुँदै होइन । त्यसैले यो चिन्ताको विषयप्रति नेपालका जिम्मेवार निकाय तथा नेतृत्व पनि चिन्तित हुनुपर्छ ।निश्चय पनि यो बचतको केही हिस्सा विदेशी नियोग, अन्तर्राष्ट्रिय संघसंस्थामा काम गर्ने अनि स्विट्जरल्यान्ड र आसपास रहेर व्यापारव्यवसाय गर्ने नेपालीहरूको हुन सक्छ । तर वैध ढंगबाट आर्जेकै रकम मात्रै एक वर्षमा यति ठूलो परिमाणमा वृद्धि हुने सम्भावना कम रहन्छ । त्यसैले पनि आयस्रोत नखोजिने र बचतकर्ताको विवरण पनि गोप्य रहने भएकैले नेपालभित्र गैरकानुनी ढंगले कमाएको रकम त्यहाँ लगेर जम्मा गरेको हुन सक्ने पाटोप्रति गम्भीर अनुसन्धान गरिनुपर्छ । यसका निम्ति पहिलो त, सम्पत्ति शुद्धीकरणको शंका गर्दै अनुसन्धान अगाडि बढाइनुपर्छ, सम्भावित व्यक्ति पत्ता लगाउन सूक्ष्म खोजबिन गरिनुपर्छ । दोस्रो, विदेशमा लगानी गर्न प्रतिबन्ध लगाउने ऐन२०२१ मा नेपाली नागरिकले विदेशमा बैंक खाता खोल्न, कम्पनी तथा फर्ममा लगानी गर्न नपाउने व्यवस्थाको पालनामा कडाइ गरिनुपर्छ । हाम्रो आर्थिक नीति उल्लंघन भएको पुष्टि भैसक्दा पनि यो मामिलालाई सरकारले थाहा नपाएझैं गर्नु किमार्थ हुँदैन । सम्पत्ति शुद्धीकरणको मामिलामा काम गर्ने फाइनान्सियल एक्सन टास्क फोर्स (एफएटीएफ) र एसियाप्रशान्त क्षेत्र समूह (एपीजी) जस्ता अन्तर्राष्ट्रिय संगठनहरूको सदस्य राष्ट्र भएकाले नेपालले तिनको सञ्जालभित्र रहेर अनुसन्धान अगाडि बढाउन सक्ने विज्ञको सुझावलाई सरकारले मनन गर्नुपर्छ । यसबारे नेपालले आँखा चिम्लिरहेमा सदस्य राष्ट्रबारे गर्ने मूल्यांकनका क्रममा पनि मुलुक पछाडि पर्ने तथ्यको पनि यहाँ हेक्का राखिनुपर्छ । अघिल्लो पटक पनि सम्पत्ति शुद्धीकरणको मामिलामा नेपालले धेरै काम गर्न नसकेका कारण यी संस्थाहरूको मूल्यांकनमा कमजोर देखिएर कालोसूचीमा पर्न मुस्किलले जोगिएको बिर्सनु हुँदैन । अन्तर्राष्ट्रिय संस्थाहरूले समयसमयमा सार्वजनिक गरेका आँकडाअनुसार नेपालको कुल गार्हस्थ्य उत्पादन (जीडीपी) को झन्डै ४० प्रतिशत अनौपचारिक अर्थतन्त्रले ओगेटेको छ । खासगरी के कारणबाट अनौपचारिक अर्थतन्त्रले मलजल पाएको र पुँजी पलायन भइरहेको हो भन्नेबारेमा सरकारले अनुसन्धान नै गरेर यसमा निर्मम सुधार गर्न अपरिहार्य छ ।गैरकानुनी सम्पत्तिको शुद्धीकरण रोक्न संस्थागत र कानुनी संयन्त्र तयार भैसक्दा पनि हामीकहाँ कार्यान्वयनको पाटो अति कमजोर छ, जसमा सुधार आउनैपर्छ । खासगरी राष्ट्र बैंकको वित्तीय जानकारी एकाइ (एफआईयू), सम्पत्ति शुद्धीकरण अनुसन्धान विभागलगायतका निकाय गम्भीर हुने हो भने मात्रै पनि यो पाटोमा धेरै प्रगति हुन सक्छ । २ सय २४ वटा मुलुकका नागरिकको रकम मौज्दात भएको जनाएको स्विस नेसनल बैंकले कुनै पनि प्रयोजनका लागि कुनै पनि निकायलाई खातावालको विवरण दिँदैन । सम्पत्ति शुद्धीकरणको विषय विश्वएजेन्डा बनेपछि उसमाथि खाता विवरण सार्वजनिक गर्न दबाब भने बढेको छ । यस्तो दबाबले उक्त बैंकलाई काम गर्लानगर्ला, तर नेपालले आफ्नोतर्फबाट यसबारे अनुसन्धान गर्न कुनै कसर बाँकी राख्न हुँदैन । खोज पत्रकारहरूको अन्तर्राष्ट्रिय संस्था आईसीआईजे ले सन् २०१५ मा गरेको स्विस लिक्स मार्फत करछली तथा आपराधिक क्रियाकलापबाट आर्जन गरिएको रकमसमेत स्विस बैंकमा जम्मा हुने गरेको डरलाग्दो चित्र सार्वजनिक गरेको थियो । तानाशाह, भ्रष्ट नेता, करछली गर्ने व्यापारी, हतियार तथा लागूऔषध कारोबारीको रकम जम्मा गरी नाफा कमाउने काम गरेको आईसीआईजेको दाबीलाई पनि सरकारले आफ्नो खोजीको आधार बनाउनुपर्छ । यसरी अपारदर्शी ढंगले विदेशी बैंकमा सम्पत्ति थुपार्नेहरूमाथि खोजबिन नहुने हो भने मुलुकभित्र आर्थिक अनियमितता अझै बढ्ने निश्चित छ, यो यथार्थप्रति सरकारी निकायहरू संवदेनशील बन्नैपर्छ ।"
चुरेसम्बन्धमा सराहनीय आदेश,"ओली सरकारले प्रतिनिधिसभा छलेर जनभावनाविपरीत गरेका कतिपय निर्णयहरूलाई सर्वोच्च अदालतले एकपछि अर्को गर्दै चुनौती दिएको छ र पनि सरकारको आँखा खुलेको छैन । त्यसैको पछिल्लो कडी हो गिट्टी, ढुंगा र बालुवा निकासी गर्ने ओली सरकारको निर्णय कार्यान्वयन नगर्न दिएको अन्तरिम आदेश, जुन सराहनीय र स्वागतयोग्य छ । यसअघि नागरिकतामा पनि ओली सरकारको निर्णय कार्यान्वयन नगर्न अन्तरिम आदेश जारी भएको थियो । हुन त, अन्तरिम आदेश भनेको केही समयका लागि मात्र हो । पूर्ण सुनुवाइपछिको आदेशले मात्र यस्तो काम कि सदाका लागि रोकिन्छ, कि खोलिन्छ नभए नयाँ कानुन बनाएर व्यवस्थित गर्न भनिन्छ । आमजनता र विज्ञहरू देशको दीर्घकालीन हितका लागि गिट्टी, ढुंगा र बालुवा निकासी नहोस् भन्ने चाहन्छन् । उनीहरू स्वदेशकै माग धानिनरहेको अवस्थामा विदेशी निकासी खोल्न नहुने र खोलेमा गरिब नेपालीलाई आफ्नै घर बनाउन महँगो पर्ने, विकास आयोजनाहरूको लागत बढ्ने र वातावरणमा अपूरणीय क्षति पुग्ने बताइरहेका छन् । यस्तो दीर्घकालीन असर पार्ने विषयमा अध्यादेशको भरमा नभै जनप्रतिनिधिमूलक संसद्मा छलफल गरेर मात्र निर्णय लिनुपर्छ । तर, ओली सरकार संसद् भंग गर्दै चोर बाटोबाट यस्ता संवेदनशील विषयमा निर्णय लिइरहेको छ, जसलाई अदालतले केही हदसम्म भए पनि रोक्न खोजेको छ । २०७१ सालअघिसम्म वीरगन्ज, भैरहवा नाकाबाट दिनको हजार टिपरसम्म गिट्टी, ढुंगा र बालुवा भारतको बिहार र उत्तर प्रदेशको कुनाकुनासम्म पुग्थ्यो । भारतमा ठूलो परिमाणमा निकासी हुँदा एकातिर नदी र पहाडको दोहन अत्यधिक भैरहेको थियो अर्कातिर नेपालकै ठूला आयोजनामा यी पदार्थको अभाव । चुरे क्षेत्रको वातावरण र पानीको स्रोतमा पनि असर पुगिरहेको थियो । विज्ञ र जनसमुदायहरूले व्यापक रूपमा विरोध गरेपछि मात्र यसको निकासी रोकिएको थियो, जुन अहिले अदृश्य शक्तिहरूको स्वार्थका लागि पुनः खोलिएको छ । व्यापार घाटा कम गर्नेभन्दा पनि भारतलाई कसरी खुसी पार्ने भन्ने सोच यो निर्णयको पछाडि देखिन्छ । बिहार र उत्तर प्रदेशमा सहरहरू बन्दै छन्, त्यहाँको समृद्धिका लागि नेपालको गिट्टी, ढुंगा र बालुवामाथि आँखा गाडिएको छ । भारत कुनै पनि हालतमा यी वस्तुहरू पाउन वा कब्जा गर्न चाहन्छ । अहिले केपी शर्मा ओली आफू कमजोर भएकाले भारतको सहयोगमा सरकारमा टिकिरहन चाहन्छन् । यसर्थ भारतलाई खुसी पार्न नै ओली सरकारले यो निकासी खोलेको हो भन्नेमा कुनै शंकै छैन । गोपाल देवकोटा, जोरपाटी, काठमाडौं"
प्रधानमन्त्री र राष्ट्रपतिको आडम्बर,"शुक्रबारका कान्तिपुरलगायतका पत्रपत्रिकामा प्रमुख समाचारका रूपमा छापिए प्रधानमन्त्री, राष्ट्रपति र सभामुखले सर्वोच्च अदालतलाई पठाएका जवाफ । एकथरी भन्छन्, प्रतिनिधिसभा विघटन सही छ अर्काथरी ठान्छन्, यो गलत छ । सर्वोच्चले प्रतिनिधिसभा विघटन गलत हो भनेर पुनःस्थापना गरेको धेरै भएको छैन । पूर्ण फैसला नै आएको छैन । दोस्रो पटक विघटन गरिएपछिको बहस पूर्णतः गलत छ । प्रथम पटकको विघटनको पूर्ण फैसला नआउँदै फेरि विघटन हुनै सक्दैन । ढिलोचाँडो सर्वोच्चबाट यो विषयमा फैसला आइहाल्छ । प्रधानमन्त्री र राष्ट्रपतिको जवाफले उनीहरूको नियत र दम्भलाई प्रकाश पार्छ । आखिर किन यति विघ्न दम्भ हाम्रा महामहिम र प्रधानमन्त्रीले देखाइरहेका छन् ? उनीहरूको जवाफमा प्रधानमन्त्री र राष्ट्रपतिलाई सर्वोच्चले जेसुकै गरे पनि रोक लगाउन सक्दैन भन्ने आशय छ, यो गम्भीर षड्यन्त्रको पृष्ठभूमि त होइन ? होइन भने विगतमा राजामहाराजाहरूले झैं आफूलाई संविधानभन्दा माथि राख्ने प्रयत्न किन भइरहेको छ ? शंका गर्ने प्रशस्त ठाउँ छन् । संविधानको धारा ७६(५) अनुसार कुनै पनि सांसदले व्यक्तिगत रूपमा आफूलाई बहुमत सांसदको हस्ताक्षरसहित समर्थन छ भन्ने प्रमाण पेस गर्दा यो दलीय व्यवस्थाअनुसार भएन भन्नु राष्ट्रपति र प्रधानमन्त्री कार्यालयको गैरजिम्मेवार जवाफ हो । यदि उनीहरूको जवाफ सही हो भने संविधान गलत भन्नुपर्छ । होइन भने ७६(५) केका लागि ? दलको समर्थनमा हुने प्रधानमन्त्री त ७६(२) अनुसारै बन्ने देखिन्छ । राजनीतिक गरमागरम बढेकै छ । सबैजसो दल आफ्नै स्वार्थमै लिप्त छन् कसैको समर्थन वा विरोधभन्दा पनि संविधानको संरक्षण हुनुपर्छ भन्ने चाहना आमजनताको छ, राम्रोसँग मूल्यांकन निर्वाचनमै हुनेछ । संविधानमा लेखिएअनुसार हुने हो भने, प्रतिनिधिसभा पुनःस्थापना हुनुपर्छ र ७६(५) अनुसार सरकार गठन हुनुपर्छ । कोभिड र बाढीपहिरोका कारण पनि घोषित निर्वाचन कल्पनाबाहिरको विषय हो । यदि प्रतिनिधिसभा पुनःस्थापना नहुने र घोषित चुनाव पनि नहुने हो भने देश कता जाला ? शिवप्रसाद घिमिरे, बानेश्वर, काठमाडौं"
चिकित्सा आयोगको अधिकारमा हस्तक्षेप,"बीएन्डसीलाई सम्बन्धन दिन चिकित्सा शिक्षा आयोगलाई प्रधानमन्त्री र शिक्षामन्त्रीबाटै दबाब दिइएको समाचार बाहिर आएका छन् । यसको विरोध पनि भइरहेको छ । राष्ट्रिय चिकित्सा शिक्षा ऐनमा आयोगको सहमतिअनुसार विश्वविद्यालयले सम्बन्धन प्रक्रिया अगाडि बढाउने व्यवस्था छ । मापदण्ड र प्रक्रिया पुर्याए, सम्बन्धन पाउन कुनै कठिनाइ छैन, तैपनि बीएन्डसीका लगानीकर्ता दुर्गा प्रसार्इं यो विषयमा पटकपटक विवादमा तानिन्छन् । यसको कारण खोतल्न जरुरी छ । उनको सम्बन्ध सीधै सरकार चलाउने गुटसँग छ, भनिन्छ र यसैका आधारमा उनी आफ्नो मेडिकल कलेजलाई सम्बन्धन दिलाउन खोजिरहेका छन् । उनको खोज्नु एउटा पक्ष हो तर सरकार प्रमुख र शिक्षामन्त्रीले नै उनका लागि गैरकानुनी काम गर्न दबाब दिनु अर्को पक्ष हो । र, यो अर्को पक्षले निकै निराश बनाएको छ । कुनै पनि मेडिकल कलेजलाई सम्बन्धन दिनुअघि मापदण्ड र प्रक्रिया पूरा भएको छ वा छैन भनेर जाँच्ने अधिकार आयोगलाई छ, र यो अधिकार कसैले खोस्नु हुन्न । अझ जनप्रतिनिधिले त झनै हुन्न । कानुनको पालना गर्छु भनेर शपथ खाने अनि खुल्लमखुला गैरकानुनी काम गर्न दबाब दिने ? प्रसाईंले सो आयोगका उपाध्यक्ष प्रा श्रीकृष्ण गिरीलाई सम्बन्धन नदिएकै कारण अनर्गल झुटा आरोप लगाएका थिए, जुन पत्याउनै नसकिने खालको थियो । झुटा आरोप सहन नसकेरै न्यायका लागि उपाध्यक्ष गिरी अदालत पुगेका थिए । अहिले बीएन्डसीका सञ्चालक प्रसाईको पक्षमा प्रधानमन्त्री र शिक्षामन्त्रीबाट यसरी प्राज्ञिक स्वतन्त्रतामाथि आक्रमण गर्न खोज्नु निकै गम्भीर छ । प्रसाईले आफूले पनि कमाए अरूलाई पनि रोजगारी दिए, यो सराहनीय छ । तथापि ऐन नियम पूरा नगरी सम्बन्धन पाउन किन खोजिरहेका छन् ? खिमराज गिरी, काठमाडौं"
प्रकोप अध्ययनको प्रयास फितलो,"असार लाग्दा नलाग्दै देशैभरि बाढी र पहिरोको जोखिम बढिरहेको छ । अन्य प्रदेशका तुलनामा वाग्मती र गण्डकी वर्षाबाट बढी प्रभावित छन् । वर्षात्ले सबभन्दा धेरै क्षति सिन्धुपाल्चोकको मेलम्ची बजारलाई पुर्याएको छ, उक्त बजार बगरमा परिणत हुँदा सयौं परिवार घरबारविहीन हुन पुगेका छन् । कतिपयको मृत्यु भएको छ भने कतिपय अझै बेपत्ता छन् । मनाङ, मुस्ताङ, गोरखा, लमजुङ, म्याग्दी, वागलुङ, बाजुरालगायत जिल्ला पनि बाढी र पहिरोबाट प्रभावित छन् । प्रकोपबाट प्रभावित जनतालाई तुरुन्त राहत वितरण गर्न सरकारलाई शेरबहादुर देउवा, पुष्पकमल दाहाललगायत अन्य शीर्षनेताले आग्रह गरेका छन् । सत्तामा हुनेहरूले राहतको व्यवस्था गर्न मातहतका पदाधिकारीलाई निर्देशन दिने, सत्ताबाहिरकाले आग्रह गर्ने औपचारिकता सकेर फेरि राजनीतितर्फै फर्केका छन् । सर्वसाधारण भने कोरोना महामारीको परवाह नगरी राहत वितरणमा जुटेका देखिन्छन् । मेलम्चीमा यसरी अप्रत्याशित बाढी आउनुको कारण के हो भन्ने कसैलाई प्रस्टसँग थाहा छैन । विपद् विज्ञहरू अनुमानकै भरमा भनिरहेका छन् नदीजन्य पदार्थको अत्यधिक दोहनका कारण बाढीले यस्तो रूप लिएको हो । यो निकै सजिलो तर्क पनि हो । यसबाहेक अर्थोक भन्नलाई हामीलाई अध्ययन र सर्वेक्षणको आवश्यकता पर्छ, जसका लागि हामीले पर्याप्त प्रयास गरेका छैनौं । त्यसैले यो विषयमा पनि सरोकारवालाको ध्यान जानु जरुरी छ । स्थानीय स्तरमा सक्दो प्रयास भइरहे पनि राहतका लागि अहिले सबैको आँखा गृह मन्त्रालयमा मात्र केन्द्रित देखिन्छ । के यो विषय गृह मन्त्रालयसँग मात्र सम्बन्धित छ ? के स्थानीय तहका प्रयासलाई सघाउन के कस्ता काम गर्नुपर्छ भनेर संघ तथा प्रदेशका संरचनाले विचार गर्नु पर्दैन ? सरोकारवाला अन्य निकायबाट भूक्षय नियन्त्रणलगायतका काम किन हुन सकिरहेको छैन ? आफूलाई ठूलो नेता ठान्नेहरूले भविष्यको चिन्तन गरेर किन बाढी र पहिरो नियन्त्रणका ठोस योजनाहरू कार्यान्वयन गर्न नसकेको ? वर्षैपिच्छे आइरहने यस्तो विपत् रोकथाम गर्ने हेतुले सरकारले पर्वतीय भूसंरक्षण गुरुयोजना तयार गरी तत्काल लागू गर्नु अपरिहार्य देखिन्छ । भुवनेश्वर शर्मा, चन्द्रागिरि२, काठमाडौं"
आसन्न अधिवेशन र कांग्रेसको भविष्य,"आगामी भदौ १६१९ का लागि निर्धारित नेपाली कांग्रेसको १४ औं महाधिवेशन अब हुन्छहुन्छ भनेर सभापति शेरबहादुर देउवाले तीन पटक जोड दिए । अधिवेशन नगरी योभन्दा पर त एक दिन पनि कांग्रेसको वैधानिक हैसियत बाँकी रहँदैन । आफ्नै विधानअनुसार अन्तिम म्याद गुजारेको चार महिना भइसकेको छ, मुलुकको संविधानअनुसार पनि उसको वैधता सकिन्छ । देशको सबैभन्दा पुरानो र अग्रणी लोकतान्त्रिक शक्तिका रूपमा प्रतिष्ठा बनाएको कांग्रेसले आफ्नो संगठनको नियमित र अत्यन्त महत्त्वपूर्ण मानिएको अधिवेशनको मिति पटकपटक सार्दै यसरी भित्तैमा पुग्नु भनेको त्यहाँ विकसित डरलाग्दो उदासीनताको परिचायक हो । तर कांग्रेस पंक्तिमा यसप्रति चिन्ता देखिँदैन । अधिवेशन हुनु नै सभापतिको कृपापूर्ण योगदान भनेर सबै रमाएको अवस्था छ ।अब अधिवेशन हुनेमा धेरै शंका गर्नु नपर्ला । कोभिड महामारीको जोखिम अझै बाँकी छ । ओरालो लाग्दै गएको संक्रमण दरले आशा जगाएको पनि छ । तर यसको परिवर्तनशील रूपलाई हेर्दा कुनै पनि बेला फेरि संक्रमण नफैलिएला भनेर ढुक्क हुन सकिन्न । विकल्प के छ त ? फेरि कुनै बहानामा अधिवेशन सार्ने ? कांग्रेस प्रवक्ता विश्वप्रकाश शर्मासँग कुरा गर्दा खुसी लाग्यो, युवा टिम भर्चुअल प्रविधिबाट पनि सबैको पहुँचमा र सहजतासाथ महाधिवेशन सम्पन्न गर्न तयारीसाथ बसेको रहेछ । आशा गरौं, त्यो अवस्था नपर्ला, भौतिक रूपमै अधिवेशन हुनेछ ।यतिखेर कांग्रेसका प्रमुख प्रतिस्पर्धी सबै दल विभाजित र विचलनको अवस्थामा छन् । एमाले र माओवादीको एकताबाट गठित निकै शक्तिशाली देखिएको नेकपा यदुवंशीजस्तै सकियो । पुनर्जीवित एमालेको आकार देख्न नसकिने अवस्थामा पुगेको छ । माओवादी केन्द्र पनि अस्तित्वको संकटमा छ । संघीय समाजवादी फोरम, राष्ट्रिय जनता पार्टी र बाबुराम भट्टराई नेतृत्वको नयाँ शक्ति मिलेर जन्मिएको जनता समाजवादी पार्टीलाई निर्वाचन आयोगले तिमीहरूको एकता नै अवैध छ, अलग भयौ भनेर आदेश जारी गरे कुनै आश्चर्य हुनेछैन । तुलनात्मक रूपमा हेर्दा कांग्रेस अहिले अरूभन्दा स्थिर र एकताबद्ध देखिन्छ । बिनाप्रयत्न राजनीतिको मैदान खाली पाएको छ । यस्तो बेला चुनाव उसका लागि सबैभन्दा अनुकूल राजनीतिक एजेन्डा हो । तर उसले त्यो मैदान जमाउन सकेको छैन, न चुनावको विकल्पलाई नै विश्वास गर्न सकिन्छ । चुनाव दुई कारणले विश्वसनीय छैन, मुलुककै लागि जोखिमयुक्त पनि छ । पहिलो, कोभिड संक्रमणबाट कहिले मुक्त होइन्छ, भन्न सकिने अवस्था छैन । दोस्रो, चुनाव हुन नसक्ने बहाना बनाएर तिथि सार्ने र पछाडिको ढोकाबाट संवैधानिक प्रणाली नै उल्टाउने चलखेल एवं आशंकाबाट राजनीति मुक्त छैन । ओली सरकारको वितण्डाबाट कांग्रेसले पनि असुरक्षा महसुस गरेको देखिन्छ । प्रतिनिधिसभा विघटनको मुद्दा सर्वोच्च अदालतमा विचाराधीन छ । के फैसला हुन्छ, यो पटक अनुमान गर्न सकिन्न । राजनीति र शासन लामो समयसम्म अदालतमा झुन्डिरहनु पनि राम्रो होइन । तर केवल यो वा त्यो पक्षको अनुकूलता र संविधानको प्राविधिकतामा सीमित हुने फैसलाले राजनीतिक प्रणालीलाई समृद्ध बनाउन सक्तैन । वास्तवमा यतिखेर हामीले अपनाएको संवैधानिकराजनीतिक प्रणालीका बारेमा दीर्घकालीन महत्त्वको व्याख्यात्मक फैसलाको आवश्यकता छ । अदालतले प्रस्ट भन्न सक्नुपर्छ, जुन हैसियतमा पदमुक्त भएको हो त्यही हैसियतमा केपी शर्मा ओली प्रधानमन्त्री हुनु अवैध छ । कम्तीमा अहिले चालु प्रक्रियामा उनको दाबेदारी राजनीतिक रूपमा अनपेक्षित हो । यसका लागि गम्भीर र स्तरीय संवैधानिकराजनीतिक व्याख्या पनि जरुरी पर्छ । कुरालाई फेरि कांग्रेसको अधिवेशनमै केन्द्रित गरौं । यस पटक कांग्रेसमा क्रियाशील सदस्यको संख्या ८ लाख नाघेको छ । विवादित जिल्लाको कुरा मिले यो ९ लाखभन्दा बढी पनि पुग्ने देखिन्छ । अनलाइन खबरले गरेको वर्गीकरणअनुसार, १८४० वर्ष उमेर समूहका सदस्य सबैभन्दा बढी रहेछन्, ३३ प्रतिशत । सतहमा हेर्दा यो राम्रो हो । तर त्यो समूहको जनसंख्या अनुपातमा यो ३ प्रतिशतले न्यून छ । अन्तर थोरै भए पनि यो खड्किने कुरा हो । कतै युवाहरूको आकर्षण घटेको संकेत त होइन ? यस पटक नयाँ सदस्यहरूको संख्यामा पनि उल्लेख्य वृद्धि भएको देखिन्छ । यो संख्या ३ लाख ८७ हजारभन्दा माथि छ । नयाँ सदस्य थपिँदा युवा उमेर समूहको उपस्थिति अझ बढ्नुपर्ने हो ।आज लोकतन्त्रमा पार्टीको सदस्यसंख्या कति पुगेको छ भनेर हेरिँदैन । उसको नीति र नेतृत्वको ड्राइभ तथा सरकारमा गएका बेला देखिने शासकीय क्षमता महत्त्वपूर्ण हो । कांग्रेस पटकपटक सत्तामा पुगेको पार्टी हो । अहिले सरकारमा नभए पनि यसको हैसियत सत्तारूढ दलको भन्दा कम छैन । सत्तारूढ दलले अत्यधिक सदस्यका लागि दौडिनु राम्रो संकेत होइन । यसले अवसर र सदस्यतालाई लेनदेनको वस्तु बनाउँछ, प्रतिबद्धता र निष्ठा हराउँछ । साथै एकदलीय निरंकुशताको प्रवर्धन गर्छ । आन्तरिक रूपमा गुटगत असहिष्णुतालाई पनि प्रोत्साहित गर्छ ।विश्वमा सबैभन्दा बढी सदस्य भएका पार्टी भारतको भाजपा र चीनको कम्युनिस्ट पार्टी हुन् । भाजपाका १८ करोड सदस्य छन् भने चिनियाँ कम्युनिस्ट पार्टीका करिब १० करोड । भाजपाका सदस्यले भारतको कुल जनसंख्याको १३ प्रतिशतभन्दा बढी भाग ओगट्छन् । चीनमा त्यसको झन्डै आधा, ७ प्रतिशत, मात्र छ । भारत लोकतन्त्र अँगालेको खुला समाज भएको मुलुक हो । चीन एकदलीय तन्त्र भएको नियन्त्रित समाज मानिन्छ । चीनले चाहेमा पार्टी सदस्यता भाजपाको भन्दा निकै गुणा बढाउन सक्छ । त्यसका लागि राष्ट्रपति सीको सामान्य इसारा काफी हुन्छ । त्यसैले प्रश्न उठ्छ, चीनको कम्युनिस्ट पार्टीले भन्दा भाजपाले सदस्यता विस्तारलाई किन अत्यधिक प्राथमिकता दिइरहेछ ? अनुमान गर्न गाह्रो छैन, आउने दिनमा भाजपा अरू निरंकुश र असहिष्णु बन्ने सम्भावना ज्यादा छ ।गत साता कांग्रेसका युवाहरूले आयोजना गरेको एउटा भर्चुअल बहस महाधिवेशनको संघारमा कांग्रेस नेतृत्वको विषयमा केन्द्रित थियो । त्यहाँ मेरो भनाइ थियो, सदस्य ८ लाखबाट ८० लाख पुगे पनि यथास्थितिमा कांग्रेसबाट आशा गर्न सकिने ठाउँ निकै कम छ । पार्टीमा लागेका मानिसलाई यो रुचिकर कुरा होइन । मेरो यो कुरा कांग्रेसका सन्दर्भमा मात्र पनि होइन, सबै पार्टीलाई लागू हुन्छ । कांग्रेसका अतिरिक्त एमाले, माओवादी केन्द्र पनि धेरै सदस्यता भएका पार्टी हुन् । सतहमा आइरहेका अरू पार्टी पनि सदस्यता बढाउने अभियानमा देखिन्छन् । तर पार्टीहरू कहाँ छन् भनेर खोज्नुपर्दा पद, प्रतिष्ठा, सुविधा र सत्ताको सुरक्षित आवरणमा कमाउ धन्दाबाहेक अन्यत्र कहाँ भेटिएलान् र ?नेपालमा पार्टी सदस्यता गुटको नियन्त्रणमा छ । जुन गुट जति बलियो हुन्छ उसले त्यही अनुपातमा सदस्यता थप्छ र अरू गुटप्रति कठोर र असहिष्णु बन्छ । नेपालका प्रमुख दलहरूमा यो प्रवृत्ति सजिलै देख्न सकिन्छ । अहिलेसम्म उनीहरू तुलनात्मक रूपमा अरू दलप्रति नरम र सहिष्णु पनि छन् तर आफैंभित्र सहिष्णुता छैन । कांग्रेस सभापति देउवा अरू दल र नेताप्रति सर्वाधिक उदार र सहिष्णु छन् तर आफ्नै पार्टीमा त्यो देखिँदैन । केपी ओली अहिले कांग्रेसप्रति नरम नै छन्, जसपाको ठाकुरमहतो समूहप्रति त सोच्नै नसकिने गरी उदार छन् । पार्टी भने उनकै असहिष्णुताले चकनाचुर भएको छ । मैले केही वर्षदेखि पार्टीसम्बन्धी हाम्रा अवधारणा र अभ्यास निकै थोत्रा भए, नयाँ ढंगले पार्टी निर्माण गर्नु आवश्यक छ भनेर अभिमत राख्दै आएको छु । यही स्तम्भमा पनि धेरै पटक लेखिसकेको छु । आज फेरि तिनै कुरा दोहोर्याउनुपर्ने भएको छ ।सबैभन्दा पहिले कथित कार्यकर्तामुखी पार्टीको सोच फ्याँक्नुपर्यो । पार्टी नेतृत्व र जनता अर्थात् मतदाताबीच सीधा सम्बन्ध हुनुपर्यो । त्यसका लागि अहिले सञ्चार प्रविधिले अत्यन्त सहज र व्यापक पहुँच हुने माध्यम दिएको छ । सेकेन्डभित्र नेता जनतामाझ पुग्न सक्छन्, संवाद गर्न सक्छन् । त्यसैले आशामुखी र आश्रित कार्यकर्ताको झुन्डभन्दा चुस्त र गतिशील नेतृत्व पंक्ति निर्माण अहिलेको आवश्यकता हो । औपचारिक सदस्यताको प्रमाणपत्रभन्दा मतदातालाई स्वयंसेवी भावनाले आकर्षित र प्रेरित गर्न सक्ने डाइनामिक नेतृत्वको खाँचो छ । अहिले कुनै वाद का नाममा पार्टीलाई धेरै सैद्धान्तीकरण गर्नु आवश्यक पनि छैन । यो कुरा थोत्रो र असान्दर्भिक मात्र होइन, झुटो प्रमाणित भइसक्यो । समाजमा न्याय, समानता र समतामूलक नीति तथा कार्यक्रम अवलम्बन गर्न समाजवाद वा साम्यवादको आड लागिरहनु पर्दैन । नेपालमा मात्र होइन, अहिले विश्वमै नाममा बाहेक कुनै समाजवादी वा साम्यावादी पार्टी छ जस्तो लाग्दैन ।भोलि के हुन्छ, कस्तो राजनीतिक आन्दोलन वा संघर्ष गर्नुपर्छ, त्यो भोलिलाई नै छाडौं । आज हामी जुन व्यवस्था र प्रणालीमा छौं, त्यसलाई आधार मानेर भन्ने हो भने अबको पार्टी नेतृत्व र संरचना उपलब्धिमूलक पर्फर्मेन्सबेस्ड हुनुपर्छ । सत्ताबाहिर भएका बेला इलेक्टोरल पर्फर्मेन्स र सत्तामा भएका बेला गभर्न्यान्स पर्फर्मेन्स नै नेतृत्वको परिचय हो । हिजोका संघर्ष, त्याग र उपदेशले आजका मतदाता आकर्षित हुँदैनन् । ती विषयलाई ससम्मान इतिहासमा सुरक्षित गरे हुन्छ ।आज कांग्रेसमा कोही नेता छन् जस्तो मलाई लाग्दैन । सभापति, उपसभापति, महामन्त्री, वरिष्ठ नेता, सांसद जे भनिन्छ, ती सबै पदीय भागबन्डा मात्र हुन् । पदाधिकारीहरूको भर्याङ र पंक्ति मात्र हो । कोही नेतृत्वको औकातमा पुगिरहेको जस्तो लाग्दैन । यस्तै भ्रातृ संगठन, विभागहरू पनि काम नलाग्ने जन्जाल मात्र भएका छन् । नेतृत्व पङ्गु भएपछि पार्टी संगठन र संरचनाको यस्तै हविगत हुन्छ । झन्डै चार वर्षदेखि कांग्रेस मुलुककै एउटा ठूलो वेस्टेज सिद्ध भएको छ । यसको मुख्य कारण चुनावी हारपछि पनि कांग्रेसको नेतृत्व परिवर्तन नहुनु हो । चुनावमा पराजित नेतृत्वको निरन्तरताले पार्टीका समर्थक मतदातालाई उत्साहित गर्न सक्तैन, न सरकारलाई संसद्मा औंलो ठड्याएर चुनौती गर्ने नैतिक उचाइ नै दिन्छ । ओलीको निरंकुश हर्कत बढाउन कांग्रेसको नेतृत्व पनि जिम्मेवार छ ।नेतृत्व परिवर्तनलाई पदमा बस्नेले निजी प्रतिष्ठा बनाउनु हुँदैन । यो व्यक्तिगत हारजितको कुरा पनि होइन । लोकतन्त्रमा अपेक्षित राजनीतिक संस्कार पनि हो । नेतृत्वको निरन्तरता मापन गर्ने एउटा महत्त्वपूर्ण आधार चुनावी सफलता हो । सभापति देउवा त्यो अभ्यासमा पछाडि परे । अब फेरि चुनावमा कांग्रेसलाई उनले हाँक्ने कुरा हुँदैन । उनी आफैंले ढिलै भए पनि यो अधिवेशनबाट बिदा लिनु उचित हुन्छ । त्यसले गुमेको उनको व्यक्तित्वलाई फेरि सम्मानित गर्छ ।अधिवेशनमा प्रस्ताव र केही छलफलको औपचारिकता भए पनि मूलतः सभापति र अरू पदाधिकारी एवं सदस्यको चुनाव नै मुख्य विषय हुनेछ । यो अधिवेशनबाट सभापतिलाई नेतृत्वको हैसियतमा उचाल्न सक्नुपर्यो । होइन भने सभापति एउटा चुनाव हाँक्ने, नेता अर्कै हुने व्यवस्था गर्नुपर्यो । त्यो अभ्यास पनि छ विश्वमा । अमेरिका र युरोपमा मात्र होइन, छिमेकी भारतमा भाजपाले नै यस्तै गरिरहेछ । नेतृत्वको बोध दिने ठूलो जिम्मेवारी छ नेपाली कांग्रेसको यो महाधिवेशनको । अबको नेतृत्व नयाँ पुस्तामा आउनु जरुरी छ । त्यो पुस्ता भनेको विश्वप्रकाश, गगन, गुरु, प्रदीपहरूको हो । नाम लिँदा केही तलमाथि पनि लाग्न सक्छ । यीबाहेक त्यही सेरोफेरोमा अरू पनि होलान् । जो आए पनि कांग्रेसमा नयाँ ड्राइभ र नेतृत्वको नयाँ संस्कृति एवं परम्परा बसाल्ने प्रतिबद्धता र टिम स्पिरिटसहित आउनुपर्छ । टिम भनेको केन्द्रीय समितिमा पदाधिकारी र सदस्यपिच्छे गुट होइनÙ स्वस्थ प्रतिस्पर्धा गर्ने र हारेपछि पनि मेरो भागमा यति सिट भनेर दाबी नगर्ने, सँगसँगै काम गर्ने र सम्मान गर्ने भावना हो । कांग्रेसमा यो संस्कृति थियो । तर पछि सभापतिमा हार्ने उम्मेदवारले आफूले पाएको मतका आधारमा कोटा दाबी गर्ने खराब चलन बस्यो । अब यो बन्द हुनुपर्छ ।"
संवैधानिक सरकारको हक,"कुन देशमा कस्तो संविधान छ भन्ने एउटा विषय हुन्छ भने त्यसकै अर्को पक्ष हुन्छ जुन देशमा जति बेला जस्तो संविधान आधिकारिक रूपमा प्रचलनमा रहेको हुन्छ, त्यहाँ त्यति बेला सोही संविधानअनुरूप गठित सरकारलाई मात्र वैध अथवा संवैधानिक मान्यताको हकदार सरकार मान्ने गरिन्छ । असंवैधानिक सरकारलाई विश्वभरि नै मानवअधिकार वञ्चितअपहरित अवस्थाको अमान्य सरकारका रूपमा हेर्ने तथा त्यस्तै व्यवहार गर्ने गरिन्छ । त्यसो त सरकारको वैधानिकताबारे प्रश्न उठिहाल्न नपर्ने अवस्थामा पनि सरकार संसद्मार्फत जनताप्रति आफ्नो जिम्माका कामकर्तव्य कतिसम्म जवाफदेहीपूर्वक गर्दै छ भन्ने सधैं सरोकार तथा निगरानीको विषय भइरहन्छ ।यसै प्रसंगमा दुःखका साथ भन्नुपरेको छ, हाम्रो देशमा हामी जनता यति बेला संविधानबमोजिम संसदीय निरन्तरता र संवैधानिक सरकारको हकबाट समेत वञ्चित हुन पुगेका छौं । यसर्थ, नागरिक स्वतन्त्रता तथा अधिकारका दृष्टिले पनि सबको ध्यान यस बखत एउटै कुरामा केन्द्रित हुनुपरेको छ प्रतिनिधिसभामार्फत देशमा वैधानिक सरकारको पुनः प्रत्याभूति हुने गरी संविधानलाई छिटोभन्दा छिटो लिकमा फर्काउने कसरी ?संविधानबमोजिम संसदीय निरन्तरता तथा प्रतिनिधिसभामा बहुमतको विश्वासप्राप्त वैधानिक सरकार हामी सार्वभौम जनताको अविच्छिन्न हक हो । सरकार वैधानिक नहुन्जेल यसको आधिकारिकताबारे प्रश्न उठिरहन्छन् । सरकार अवैधानिक भइरहँदा प्रशासन र राज्यका अंगप्रत्यंग कसको आदेश किन मान्ने भन्ने अलमलमा परिरहन्छन् । राज्य झन्झन् सत्ताधारी र बाहुबलीहरूको मनपरी, लुट, फरेब, अराजक, भविष्यनष्टकहरूको क्रीडास्थल बन्न पुग्छ । भौगोलिक तथा भावनात्मक विविधता बढी नै भएको हाम्रोजस्तो देशमा राष्ट्रिय मेलमिलापको जग लामो समयसम्म हाल्न नसक्दा, खासगरी समूहगत द्वन्द्व भित्रभित्र पाकेर, परिस्थिति अरू किसिमले विस्फोटक वा हिंसात्मक भएर, कानुनीराज तथा शान्तिपूर्ण जीवनयापनका सम्भावना न्यून हुँदै सहबसोबास तथा एकताका परम्परागत आधारहरू हल्लिँदै, भत्किँदै राज्य ढिलोचाँडो शून्यताको स्थितिमा पुग्न बेर लाग्दैन । यसै पनि राष्ट्रको अस्तित्वरक्षा नै धेरै अघिदेखि सर्वप्रधान मूल नीति भई राज्य यसैमा एकाग्र हुँदै आइरहेको हाम्रोजस्तो देशमा, हालसालै वैधानिक सरकारसमेत हरण हुन गई परिस्थिति यसरी ओरालो लाग्दै गर्दा बाहिरियाहरूको तीव्र तँछाडमछाडका बीच यथासमय एउटा कोही निर्णायक हुने प्रबल सम्भावना पनि सर्वथा अस्वीकार गर्न सकिन्न । यसर्थ पनि देशमा वैधानिक सरकार फेरिदेखि स्थापित गर्ने दिशामा उपयुक्त आदेश प्रथमतः अदालतबाटै छिटोभन्दा छिटो जारी होस् भन्ने नै नागरिकहरूको मुख्य चासो, आग्रह तथा अपेक्षा समयको आह्वानअनुरूप होÙ सम्झाइरहनु नपर्ला ।यस्ता चिन्ता तथा अपेक्षा अस्वाभाविक तथा निराधार भने होइनन् । किनभने जनताको लामो संघर्ष तथा ठूलो बलिदानपछि गठित संविधानसभाद्वारा घोषित, वर्तमान प्रधानमन्त्री स्वयंबाट हस्ताक्षरित, आमूल परिवर्तनमुखी संविधान उल्टाउन उद्यत पक्षको नेतृत्व उहाँ स्वयं गर्दै हुनुहुन्छ भन्ने किसिमको जनधारणा जुन बन्दै तथा बढ्दै छ, पछिल्लो समयमा त्यसको अकाट्य दृष्टान्तका रूपमा प्रतिनिधिसभा विघटन१, अब त झन् विघटन२ समेतलाई लिइँदै छ, जुन निराधार हैन पनि ।प्रतिनिधिसभामा प्रहार पछिल्लो राजनीतिक परिवर्तन मुखरित गर्ने सम्पूर्ण संवैधानिक व्यवस्थामाथिको मार हो । यसलाई वैधानिकताको कसीमा जाँची हेर्दा, संविधानमा नभएको विशेषाधिकार प्रयोग गरी प्रतिनिधिसभा अवरुद्ध गर्दै, विकल्पको बाटो सीधै थुनीछेकी विश्वासको मत नपाई संविधानका धारा ७७(१)(ख) र धारा १००(३) अनुसार आफू पदमुक्त हुँदा पनि, सत्ता छोड्न नचाही, देशमा अवैधानिक शासन चलाउँदै संविधान नै समाप्त पार्ने खेल वा योजनाका रूपमा हेरिनु असंगत होइन पनि ।प्रतिनिधिसभा विघटनका अतिरिक्त अरू लामा शृंखला यथास्थान छँदै छन् । तीमध्ये सत्तारूढ दलले संसदीय दललाई निकम्मा बनाएको, पगपगमा सरकारी कामकर्तव्य निर्वाहमा अति नै राजनीतीकरणदलीयकरणनेताकरण गरेको, संवैधानिक तथा नैतिक मूल्यमान्यता नजरअन्दाज तथा निरुत्साहन गरेको, अधिकार यथासम्भव प्रधानमन्त्रीकहाँ सोहोरी परम केन्द्रीकृत ढाँचामा शासन चलाउन खोजेको, समयसमयमा अभिव्यक्ति तथा प्रेस स्वतन्त्रतामाथि आँखा गाडेको, लोकतन्त्रका लागि विशेष जरुरी संवैधानिक संस्था र आयोग तथा अन्य निकाय सुदृढीकरणमा जोड नदिई उल्टै गैरकानुनी नियुक्तिलाई बढुवा दिँदै लथालिंग बनाइदिएको, जनआवाज उठान र बहस तथा निगरानीका लागि भए पनि राष्ट्रिय सभा चलाइराख्न नचाहेको, सरकारलाई संवैधानिक दायराभित्र राख्ने तथा जवाफदेहीसम्बन्धी यावत् कामकुरामा मार्गदर्शन गर्ने संसद् र राष्ट्रपति तथा सभामुखजस्ता सर्वोच्च संस्थाहरूलाई भुत्ते बनाइराखेको वा बनाउने चेष्टा गरेको, परिस्थिति असामान्य बनाई प्रतिनिधिसभाले स्वीकृति दिनुपर्ने बजेट अध्यादेशबाट ल्याएको एवं प्रतिनिधिसभा चलेकै बेला पनि सदनबाट विधेयक पारित गर्न नचाहीनसकी एकदमै अपवादजनक चरित्रका दर्जनौं अध्यादेश जारी गरी यसैबाट शासन चलाउन सन्चो मानेजस्तो झझल्को दिएको इत्यादि तथ्यप्रसंगहरू यथास्थान विशेष उल्लेख्य छन् ।माथि औंल्याइएका बुँदाहरू कोरा आलोचना होइनन् । व्यक्तिलक्षित पूर्वाग्रह त अझ हुँदै होइनन् । स्वतन्त्र राष्ट्रमा सरकार सञ्चालनका लागि छिटछिटो नबदलिने एउटा निश्चित राजनीतिक प्रणाली कम से कम हुनैपर्यो नि भन्ने साझा सरोकारको विषय हो यो, जसको अपरिहार्यताबारे प्रधानमन्त्री पनि जरुरै असहमत हुनुहुन्न होला ।यिनै प्रसंगलाई अझ अर्को किसिमले राख्दा, नेपाली मन भक्कानिँदै धमाधम प्रश्न गर्न हतारिन्छ संविधानले तर्जुमा गरेको एउटा निश्चित राजनीतिक प्रणालीअन्तर्गत देश विकासमा के हामी कहिल्यै एकचित्त जुट्न नपाउने ? के हामी सधैं आन्दोलन, अस्थिरता र अशान्तिको अनन्त भुमरीमा फनफनी घुमी नै रहनुपर्ने ? के हाम्रो काम सधैं उही, संविधान बनाउँदै बिगार्दै खारेज गर्दै हिँड्ने हो ? हामी हाम्रो संसद्लाई राष्ट्रका सर्वसमस्या समाधानमा समर्थ, वास्तवमै सार्वभौम जनताको सर्वोच्च भलोथलो बनाउन किन नसक्ने ? किन हामी कुनै पनि अग्रगमनमुखी परिवर्तनलाई गतिशीलतासहित निरन्तरता दिन सकिरहेका छैनौं ? यिनका आधारभूत कारण के हुन् ?त्यस्ता प्रश्नका सम्बन्धमा राजतन्त्रकालसम्म उत्तर दिन हामीलाई सजिलो थियो । राजदरबारले कहिल्यै जनताको शासन वा प्रतिनिधिसभा सहेन भन्दिए पुग्थ्यो । तर १४ वर्षको गणतन्त्रकालको निष्ठाशून्य संविधान कार्यान्वयनको तथा अधकल्चो शान्ति प्रक्रियाप्रतिको जिम्मेवारी कसको कति हुने नि ? लोकतन्त्रमा संसदीय महान् प्रणाली हो, जसको नैतिक पक्ष जब्बर जवाफदेहीपूर्ण संस्कृतिमा जीवन्त रहेको हुन्छ । प्रतिनिधिसभा सम्बन्धमा प्रधानमन्त्रीका दुवै कदम वा सिफारिसहरू संविधानप्रति सम्पन्न शपथ तोड्दै गरिएका दुस्साहस तथा गैरजवाफदेहीका पराकाष्ठा हुन् । यी सब कारबाहीले वर्तमान संविधान फालिहाल्ने तथा फालिनहाल्ने भन्ने खेमा तथा द्वन्द्वमा देशलाई नराम्ररी विभक्त गरी संविधानलाई जारी भएको छैटौं वर्षमै विश्वासको गम्भीर संकटमा उभ्याइदिएका छन् । यो भन्नुको मतलब, उल्लिखित संकटको निकास वा बाटो सच्चिने आधार अब कसरी र कसबाट ? संविधान तथा सर्वोच्च अदालतको फागुन ११ गतेको परमादेश अध्ययन गर्दा धारा ७६(५) प्रयोग गर्ने बाध्यता सरासर अवज्ञा गरिएको देखिँदा वैधानिकताको बाटो खुल्ने आधारहरू बलिया लाग्छन् । परीक्षा कडा छ । किनभने संविधानअनुसार वैधता प्रदान गर्न सक्ने आधिकारिक निकाय प्रतिनिधिसभा मात्र हो । यसरी अन्ततः गाँठी फुक्ने प्रश्न एउटै छ हामी नेपाली जनताको वैधानिक सरकारअन्तर्गत रहने तथा कसै गरी अपहरण नहुने हक कसरी बहाल हुने हो ?"
उत्पादनसँग नजोडिने शिक्षा,"ए सएलसी सकाएर मेरा छोराछोरी उच्च शिक्षाका लागि एक दशकअघि काठमाडौं आएका थिए । विद्यालय पढ्दाताका भातभान्सामा सघाउने गरे पनि उनीहरू कतिपय तरकारी खाँदैन थिए । काठमाडौं आएपछि बेलाबेला फोनमा ममी, लसुन र प्याजको पात कस्तो हुन्छ ? भनेर सोध्ने गर्थे । विद्यालयमा छँदा उनीहरूले जीवविज्ञान अन्तर्गत परियोजना कार्य गरेको मलाई सम्झना छैन, गरेको भए उनीहरूले मलाई यसरी सोध्ने थिएनन् । विद्यालयमा छउन्जेल विज्ञान विषय उनीहरूका लागि हाउगुजी बन्न पुग्यो ।विद्यालय चाहे सामुदायिक हुन् या निजी, अधिकांशले किताबी ज्ञानलाई मात्र प्राथमिकता दिन्छन् । विद्यालयस्तरको जीव विज्ञानको पठनपाठन अपुरो छ भनेर विज्ञहरूले भन्दै आएको धेरै भयो तैपनि अधिकांश विद्यालयले यस्ता सुझावलाई नजरअन्दाज गरिरहेका छन् । निजी विद्यालयको पूर्वप्राथमिक तहदेखि नै विज्ञान विषयअन्तर्गत विद्यार्थीलाई तरकारीलगायत फलफूलको बारेमा पढाउनुपर्ने हुन्छ । सहरबजारका अधिकांश बालबालिकाले कतिपय तरकारी र फलफूलका बोटबिरुवासमेत देखेका हुँदैनन् । त्यसो त, बोटबिरुवा मात्र हैन कतिपयले कुकुर, बिरालोबाहेक अधिकांश घरपालुवा जनावरसमेत चिन्दैनन् । अझ यसको उपयोगिता थाहा पाउनु त टाढाको कुरा । औपचारिक शिक्षाको प्रारम्भिक खुड्किलो पूर्वप्राथमिक र प्राथमिकतह हो, जहाँ ससाना विद्यार्थीलाई विषयप्रति रुचि जगाउन व्यावहारिक शिक्षणसिकाइले महत्त्वपूर्ण भूमिका निर्वाह गर्छ । अन्य विषयभन्दा पनि जीवविज्ञानलाई रुचिकर बनाउन व्यावहारिक कक्षा अपरिहार्य हुन्छ ।बोटबिरुवा, घरपालुवा जनावर लगायतबारे पाठ्यसामग्री भए पनि यससम्बन्धी व्यावहारिक ज्ञान पनि दिनुपर्छ भन्नेमा अधिकांश विज्ञान शिक्षकहरू अनभिज्ञ छन् । यसैका कारण बालबालिकाको शिक्षणसिकाइ पढाइलेखाइमा मात्र सीमित हुन पुगेको छ । त्यसो त, कतिपय जीवविज्ञानका पाठहरूका अभ्यास हेर्ने हो भने पुस्तक लेखकले शिक्षकहरूलाई परियोजना कार्य गराउन सुझाउँदै आएको देखिन्छ । तर, यसबारे शिक्षकलगायत विद्यालय व्यवस्थापन मौनप्रायः देखिन्छन् । अन्य विषयभन्दा विज्ञानको सैद्धान्तिक शिक्षणसिकाइलाई रुचिकर र प्रभावकारी बनाउन यस्ता परियोजना कार्यहरूले महत्त्वपूर्ण भूमिका खेल्छ भन्ने कुरा विकसित मुलुकहरूको सफल अभ्यासले प्रमाणित गरेको छ । बोटबिरुवासम्बन्धी गराइने परियोजना कार्यअन्तर्गत तरकारी र फलफूलको बिरुवा उमार्न र स्याहार्न ससाना विद्यार्थीहरूलाई सिकाउँदा उनीहरूमा कौतूहल मात्र जाग्दैन, शिक्षणसिकाइ रमाइलो र प्रभावकारी पनि हुन्छ । चीन, भियतनाम र क्युबाले विद्यार्थीलाई कृषिसम्बन्धी ज्ञान दिन किसानको घरखेतमै पुर्याउन थालेको वर्षौं भयो । शिक्षविद् विद्यानाथ कोइराला भन्छन्, अमेरिकाले प्राथमिक तहको पाठ्यक्रममा कृषिसहितको शिक्षणसिकाइलाई अनिवार्य गरेको छ भने माध्यमिक तहका विद्यार्थीहरूलाई यङ फार्मर्स एसोसिएसनमा आबद्ध गराई शिक्षालाई उत्पादनसँग जोड्ने प्रयास गरिरहेको छ । अन्य विकसित देशहरूले सैद्धान्तिक शिक्षासँगै व्यावहारिक कक्षालाई पनि अनिवार्य गरेका छन् । यसले विद्यार्थीको रुचि तथा सीप चिन्न र सोहीअनुरूपको शिक्षणसिकाइमा ध्यान दिन मद्दत पुर्याउँछ । विद्यार्थीहरूले आफ्नो रुचि पहिल्याए भने उच्च शिक्षाका लागि विषय रोज्न सहज हुन्छ । शिक्षालाई उत्पादनसँग जोड्ने शिक्षणसिकाइका कारण विकसित देशका विद्यार्थीहरूलाई पढाइलाई जनजीविकासँग जोड्न सहज भएको छ । ती देशले विद्यार्थीलाई जनशक्तिको रूपमा तयार गर्न कृषिसम्बन्धी पाठ्यसामग्रीलाई व्यावहारिक बनाउने प्रयास गर्दै आएका छन् । हामीकहाँ विद्यालय शिक्षा त के उच्चशिक्षा हासिल गरिसकेपछि पनि कुन क्षेत्रमा कस्तो काम गरी जीविकोपार्जन गर्ने भन्नेमा विद्यार्थीहरू बढी अलमलिने गरेको पाइन्छ । यसो हुनुमा विद्यार्थीभन्दा पनि अन्य विषयलगायत विज्ञान विषयको शिक्षक तथा विद्यालय व्यवस्थापनको निष्क्रिय शिक्षणसिकाइ जिम्मेवार छ । घरमा सधैं बिरुवा देख्नेलाई कक्षाकोठाको बोर्डमा बिरुवा पढाउने चलन पनि हाम्रैमा छ । त्यस्तै तरकारी खुवाउनुअघि अभिभावकले यसको बोट कस्तो हुन्छ भनी सोध्ने गरे बालबालिकाले सहजै बोटविरुबा चिन्थे ।त्यसो त, हामीकहाँ शिक्षाविद्, कृषिविज्ञहरूले वर्तमान शिक्षालाई उत्पादनसँग जोड्नुपर्छ भनिरहन्छन्् । विद्यानाथ कोइरालालगायत अरू विज्ञले पनि यस विषयमा लेखिरहेका हुन्छन् । कृषिविज्ञ मदन राईले पनि शिक्षालाई उत्पादनसँग जोड्नुपर्छ भनेर पैरवी गर्दै आएका छन् । यसका लागि उनले अढाई दशकदेखि खोटाङको दिक्तेलमा शुभम फाउन्डेसनको व्यवस्थापनमा जनजागृति आवासीय विद्यालय सञ्चालन गर्दै आएका छन् । राई भन्छन्, विद्यालय शिक्षा सकिने बेलासम्म विद्यार्थीले जीविकोपार्जन गर्न सक्ने सय वटा सीप सिकाउँछु । उनले शिक्षा र उत्पादनसम्बन्धी हरेक शनिबार दिउँसो फेसबुकमा संवाद पनि गर्ने गरेका छन् । नेपालको शिक्षालाई उत्पादनसँग जोड्नुपर्छ भनेर शिक्षाविद् कोइराला र कृषिविज्ञ राईले जस्तै अन्य व्यक्तित्वले पनि पैरवी गर्न थालेको वर्षौं भयो । तर, यस्ता प्रयासहरूलाई सरकारमा बसेकाहरूले नजरअन्दाज गर्दै आएका छन् । यसको एउटा गतिलो उदाहरण हो यसपालिको कुल बजेटको १०९१ प्रतिशत मात्र शिक्षाका लागि छुट्याउनु । पछिल्लो चुनावी घोषणापत्रमा दलहरूले शिक्षामा २० प्रतिशत विनियोजन गर्छौं भनेका थिए तर त्यो कागजमै सीमित छ । विकसित मुलुकहरूले शिक्षालाई समृद्धिको मेरुदण्ड मानेका छन् र सोहीअनुरूप शिक्षालाई उत्पादनसँग जोड्ने हरसम्भव प्रयास गर्दै आएका छन् । हामीकहाँ सरकारले अहिलेसम्म शिक्षालाई प्राथमिकतामा राखेको देखिँदैन । यसो गर्नु भनेको शिक्षालाई समृद्धिको मेरुदण्ड नमान्नु हो । सरकारको यही अल्पबुझाइको दुष्परिणाम देश र जनताले भोग्दै आएको वर्षौं भयो । जबसम्म सरकारले विकसित मुलुकले जस्तै शिक्षालाई समृद्धिको मेरुदण्ड मानी उत्पादनसँग जोड्ने प्रयास गर्दैन, तबसम्म शिक्षित बेरोजगार जन्मिरहने निश्चितप्रायः छ ।"
बजेट : राज्य असफलताको द्योतक !,"अहिले संघ र सबै प्रदेशको आर्थिक वर्ष २०७८७९ को वित्त नीति घोषणा भैसकेको छ । सबै तहका चुनावपछिको चौथो वर्षको यो बजेट र नीति तथा कार्यक्रमले अर्थराजनीतिमा संसदीय व्यवस्थाअन्तर्गत नै पनि अल्पकालीन तथा दीर्घकालीन ठूलो भ्वाङ रहेको देखाएको छ, जसलाई अब टाल्न असम्भवप्रायः छ । अध्यादेशमार्फत संघले पेस गरेको बजेटले वित्तीय अनुशासन उल्लंघन गरेको छ । कुल अनुमानित खर्च १६४७ अर्ब रुपैयाँमध्ये संघ र प्रदेशले गर्ने चालु खर्च ६१ प्रतिशतभन्दा बढी छ, जुन कुल राजस्वबराबर हो । यसबाट विकासको सबैभन्दा पीँधमा रहेको हाम्रो देशले पुँजीगत खर्चमार्फत तत्काल अपेक्षित लाभ नपाउने प्रस्ट छ । यसले दोहनकारी राज्यसंयन्त्र नेपाली जनताको समृद्धिको आकांक्षाविपरीत कसरी सेतो हात्ती भएको छ भन्ने देखाउँछ । अन्य कतिपय अनुत्पादक खर्चका लागि आन्तरिक ऋणको केही अंशसमेत प्रयोग हुने भएकाले बजेट शासक पाल्ने औजारको घोषणापत्र मात्र भएको छ । बजेटले भविष्यमा बन्ने सरकार र भावी पुस्तालाई भार र जोखिम थप्ने अनुशासनहीन काम गरेको छ । यसबाट रोजगारी सिर्जना, गरिबी र असमानता न्यूनीकरण असम्भव छ । अहिलेको बजेट संघीयताविरोधी छ । संघको बजेटमा वडास्तरले गर्ने कामलाई समेत समावेश गरी केन्द्रलाई शक्तिशाली बनाएर प्रदेश तथा स्थानीय तहलाई पराश्रित बनाई तिनको मौलिक क्षमता विकासलाई अस्वीकार गरिएकाले यो नियन्त्रण, निर्देशनमुखी र जनताको सशक्तीकरणविरोधी छ । यसको प्रतिविम्बन प्रदेशको बजेट र नीति तथा कार्यक्रममा परेको छ । यो बजेट कार्यान्वयन क्षमतामा प्रश्न उठाउने ठाउँ प्रशस्तै छन् । विनियोजित पुँजीगत खर्चको तीनचौथाइ मात्र र त्यसको पनि ठूलो हिस्सा असार महिनामा खर्च हुने तथ्यले बजेटबाट दीर्घकालीन गुणस्तरीय विकास नभई सत्तारूढ पार्टीनजिकका ठेकेदारले मात्र लाभ लिने देखिन्छ । कर्मचारीको तलबमा २ हजार वृद्धि, सामाजिक सुरक्षा भत्ता ३३ प्रतिशत वृद्धि र तलबधारी राजनीतिकर्मीका लागि गरिने खर्च शतप्रतिशत हुन्छ भने, जनता र राष्ट्रको हितसम्बद्ध खर्च करिब ६० प्रतिशत मात्र हुने गरेको छ । सम्पूर्ण खर्च र निर्माण परियोजनाहरूको गुणस्तरहीनतालाई महालेखापरीक्षक तथा सुशासनका क्षेत्रमा काम गर्ने अन्तर्राष्ट्रिय संस्थाहरूले हरेक वर्ष कैफियतमा उल्लेख गर्ने गरेका छन् । नेपालको बजेटले आयात र व्यापारको दलालीजन्य कारोबारबाट लाभ लिने वर्गबाहेक राष्ट्रिय उत्पादक, उद्योगी, किसान, मजदुर, मध्यमवर्गलाई छोएको हुँदैन । यो बजेटको १० खर्ब राजस्वको स्रोत भनेकै ५० लाख नागरिकले पठाउने ९ खर्ब बराबरको विप्रेषणबाट आयात गरिने वस्तुमा लिने भन्सार, भ्याट र अन्य आयकर हो । मानव बेचबिखनजसरी देशनिकाला गरिएका नागरिकहरूको रगत, परिश्रम, पसिना र आँसुमा यहाँका शासकहरूको लुटको स्वर्ग टिकेकाले नै जतिसक्दो धेरै युवालाई देशबाहिर पठाउने नीति कार्यान्वयनमा सरकार लाग्ने गरेको छ । संघदेखि प्रदेशसम्मका बजेटहरू अवास्तविक धरातलमा खडा भएका छन् । प्रधानमन्त्री र अन्य पहुँचवालाका निर्वाचन क्षेत्रमा केन्द्रित हुनु बजेटको विशेषता नै हो । बजेटको एकतिहाइ अंश ऋणबाट जुटाउने र त्यसलाई थप आय आर्जन हुने आर्थिक क्षमता निर्माणमा खर्च नगरिने कारणले भावी पुस्ताका लागि ऋणभार र कर दायित्व मात्र थपिने होइन कि वित्तीय असन्तुलनबाट सृजना हुने संकटले अनुदारवादी राज्यशक्तिलाई लाभ पुर्याउने देखिन्छ । हाल प्राप्त गरेभन्दा झन्डै चार गुणा बढी वैदेशिक ऋण र अनुदान प्राप्त हुन्छ भन्ने अपेक्षाले खर्च गर्न खोज्नुले असन्तुलन, अवास्तविकता र महत्त्वाकांक्षाको यो पुलिन्दालाई खोलिदिएको छ ।नेपालमा आर्थिक असमानता र गरिबी मात्र बढिरहेको छ । पुँजीवादी सत्ताको ध्यान राजस्व वृद्धिमा मात्र हुन्छ एवं त्यसका लागि ठूला व्यापारिक घराना र कर्पोरेटको कारोबार अनि बिक्री बढाउनका लागि गर्नुपर्ने सबै नीति कार्यान्वयन गर्न तयार हुन्छ । अर्थमन्त्रीले वाचन गरे पनि बजेटको वास्तविक तयारीकर्ता दलाल हुने गरेका छन् । अर्थतन्त्रमा सीमित स्रोतसाधन हुने भएकाले, सबैजसो स्रोत र आर्थिक उपार्जन सत्तावरिपरिका १ प्रतिशतको नियन्त्रणमा हुने भएकाले, सर्वहारा, गरिब, किसान, मजदुर, मध्यमवर्ग र राष्ट्रिय पुँजीपतिहरू हरेक वर्ष कमजोर हुँदै जाने भएकाले गरिबी र असमानता बढ्दै गएको छ । अहिले पनि एकचौथाइ जनता गरिब छन् भने असमानता मापन गर्ने गिनी कोइफिसियन्ट हरेक वर्ष बढिरहेको छ । यसरी यो सत्ता, यसका अवयव र आर्थिक लगायतका नीतिहरू अति धनाढ्य उत्पादन गर्ने औजार मात्र बनेका छन् । बजेटले निरंकुश सत्ताका पक्षधरहरूका निर्वाचन क्षेत्रमा कार्यक्रमको चाङ लगाएको छ । कृषि, उद्योग र सेवा क्षेत्रको मजबुत विस्तारमार्फत प्रणालीगत रूपमै वार्षिक ५ लाख रोजगारी सृजना गर्नुपर्नेमा प्रधानमन्त्रीका नाममा रोजगार कार्यक्रम राखी कार्यकर्तालाई झार टिप्न लगाएर अर्बौं रुपैयाँ राज्यको ढुकुटीबाट वितरण गरिएको छ । यसले व्यक्तिलाई केन्द्रमा राख्ने र भोलि तिनै रोजगारी पाउनेहरूलाई उसको समर्थनमा सडकमा उतार्ने जनशक्ति तयार पार्ने गर्छ । यसबाट युवालाई नीच तहको भाडाको वस्तु बनाउने काम भइरहेको छ, जसको राम्रो प्रयोग गत पुस ५ को संसद् विघटनपछि देखिएको सडक प्रदर्शनमा थियो ।वार्षिक ६५ प्रतिशतको आर्थिक वृद्धि हासिल गर्ने नाममा न्यूनतम क्यालोरीसहितको खाना, घामपानी छेक्ने छाना, शीतलहरले मर्नु नपर्नेसम्मको नाना, प्रारम्भिक शिक्षा, सामान्य रोजगारी, सम्पत्ति र आधारभूत स्वास्थ्य सेवाबाट जनतालाई वञ्चित गरी सत्तालाई सुमेरु पर्वत बनाएर घुम्ने कुमार र मेरा लागि हजुर नै सबै थोक भनी लम्पसार पर्ने गणेशहरूको आम्दानी वृद्धिमार्फत मात्र प्राप्त गरिने आर्थिक वृद्धि गरिबी र असमानताको जगमा ठडिएको झुटको धरहरा हो । एक वर्षको अवधिमा २० लाख जनता गरिबीको रेखामुनि धकेलिएको र १६ लाख बेरोजगार भएका कारण माग र क्रयशक्ति कमजोर भई मूल्यवृद्धि ३१ प्रतिशतमा सीमित भएको अवस्थालाई सरकारको सफलता भनी प्रचार गरिएको छ । नवउदारवादी ट्रिकलडाउन नीति असफल भैसकेको छ ।सम्पत्ति लुकाउन, विदेश पलायन गर्नगराउन सजिलो हुने भएकाले देशका दलाल, सट्टेबाज, व्यापारी र राजनीतिकर्मीहरूले वित्तीय पुँजी बजारमा सम्पत्ति लगानी गर्ने, केही सय घरानियाँ लगानीकर्ताले दैनिक बीसौं अर्बको कारोबार गर्ने र त्यसको निश्चित अंश सत्ताधारीले चुनाव खर्चबापत असुल्ने कार्य गरिरहेका छन् । गरिब जनताले पठाएको विप्रेषणबाट जम्मा भएको ४२ खर्ब रुपैयाँको निक्षेपलाई सत्तावरिपरिका एक सय मान्छेले बैंकबाट कर्जा लिई अर्बौं सम्पत्तिको मालिक हुने प्रणाली कार्यान्वयनमा ल्याइएको छ । केन्द्रीय बैंक, अर्थ मन्त्रालय, योजना आयोग र हरेक प्रधानमन्त्री यिनै केही सय व्यक्तिका प्रमुख संरक्षक, साझेदार र मतियार हुने गरेका छन् । अर्कातर्फ, सेयर बजारमा खर्बौं कारोबार गरेर अर्बौं पुँजीगत नाफा आर्जन गर्नेलाई ७५ प्रतिशत मात्र पुँजीगत लाभकर लगाउने सरकारले दैनिक बाह्र घण्टासम्म काम गर्ने नागरिकलाई भने ३६ प्रतिशतसम्म आयकर लगाइरहेको छ । बैंक तथा वित्तीय संस्था सबैभन्दा ठूला मध्यस्थ र दलाल भएका छन् । ती संस्थाका प्रमुख कार्यकारीलाई लाखौं लाख तलब खाने प्रावधान र सुविधा सत्ताले दिएको छ । तिनले परिचालन गर्ने वित्तीय स्रोत भनेको खाडीको ५० डिग्री तापक्रममा काम गरी मासिक ३० हजार रुपैयाँ तलब प्राप्त गर्ने कामदारले नेपाल पठाएको विप्रेषण नै हो । त्यो रकमसमेत देशभित्र उत्पादन, रोजगारी, आयआर्जनमा नभई अनुत्पादक घरजग्गा, सेयर बजारको सट्टेबाजी र आयातमा लगाइएका कारण परनिर्भरता बढेको छ ।गत तीन वर्षमा सार्वभौम ऋण (स्वदेशी तथा विदेशी) दोब्बरले वृद्धि भई १६ खर्ब नाघेको छ । यो कुल गार्हस्थ्य उत्पादनको ३७ प्रतिशतभन्दा बढी हो । यसले प्रतिव्यक्ति ५५ हजार रुपैयाँ वा एउटा परिवारमा ५ जना सदस्य मान्ने हो भने सावाँ र ब्याज गरी झन्डै ३ लाख रुपैयाँको राष्ट्रिय ऋणभार पर्न आउँछ । राज्यले लिएको ऋणबाट घरपरिवारको दीर्घकालीन उत्पादन क्षमता तथा उत्पादकत्व बढाई आय आर्जन वृद्धि हुने हो भने यसलाई सामान्य मान्न सकिन्थ्यो, तर त्यो ऋणको लाभ त आसेपासे र दलालले मात्र पाउँछन्, राष्ट्र र श्रमजीवी जनताका लागि प्रत्युत्पादक भार मात्र भइरहेको छ । बजेटले आर्थिक तथा वित्तीय दोहन मात्र नभई १३ खर्ब रुपैयाँको व्यापार घाटा सुधार गर्ने नाममा चुरे भावरका अति उपयोगी खनिज तथा धातुलाई गिट्टी, बालुवा, ढुंगाको मूल्यमा बेच्ने नीति ल्याएर जैविक र पर्यावरणीय सन्तुलनलाई ध्वस्त बनाउने र कार्यकर्तालाई ठेकेदार बनाउने देखिन्छ । आर्थिक सुरक्षा र समृद्धि राष्ट्रिय सुरक्षाको मेरुदण्ड हो । यस्ता नीतिहरूले सम्पूर्ण जनतालाई सक्षम बनाई समृद्ध बनाउनुपर्नेमा थप कमजोर बनाइरहेकाले नेपालको परनिर्भरता बढ्दै गई सरकारले राष्ट्रिय सुरक्षा र स्वाधीनतामाथि जोखिम बढाउँदै लगेको छ ।"
शान्ति सेनामा नेपाल तेस्रो,"काठमाडौं (कास) संयुक्त राष्ट्रसंघ (यूएन) को शान्ति सेना योगदान गर्ने मुलुकहरूको वरीयतामा नेपाल तेस्रो नम्बरमा उक्लिएको छ । चौथोमा रहेको नेपालले योगदानमा अफ्रिकी मुलुक रुवान्डालाई पछि पार्दै स्थान सुधार गरेको हो ।यूएन मिसनमा खटिने सुरक्षा फौजको सूचीमा अर्को दक्षिण एसियाली मुलुक बंगलादेश पहिलो नम्बरमा छ भने अफ्रिकी मुलुक इथोपिया दोस्रोमा छ । यूएनबाट प्राप्त सूचनाअनुसार नेपालको ५ हजार ६ सय ८६ सुरक्षाकर्मी शान्ति स्थापनाका लागि खटिएर गत वैशाख ३१ देखि तेस्रो नम्बरमा उक्लिएका सैनिक प्रवक्ता सन्तोषबल्लभ पौडेलले जानकारी दिए । यस्तै, पहिलो नम्बरमा रहेको बंगलादेशले ६ हजार ६ सय २६ र दोस्रोमा रहेको इथोपियाले ६ हजार १ सय १३ जना सुरक्षाकर्मी शान्ति स्थापनार्थ खटाएका छन् ।नेपालपछि रुवान्डा, पाँचौं नम्बरमा नेपालको दक्षिण छिमेकी भारत र छैटौंमा पाकिस्तान छन् । रुवान्डाले ५ हजार ६४, भारतले ५ हजार ५ सय ४८ र पाकिस्तानले ४ हजार ५ सय १६ जना सुरक्षाकर्मीहरू शान्ति स्थापनाका लागि खटाएका छन् ।सैनिक प्रवक्ता पौडेलका अनुसार विश्व शान्तिको क्षेत्रमा बढी शान्ति सेना प्रदान गर्ने मुलुकमा रहनु नेपालप्रति अन्य मुलुकको विश्वास हो । नेपाल यूएनले चाहेको बेलामा आवश्यक सामग्रीसहित छिटो खटिन सक्छ भन्ने विश्वास पनि बढेको उनले बताए । यसले गर्दा नेपालले यूएनका माथिल्लो पदमा आफ्नो दाबी प्रस्तुत गर्नको लागि सहयोग पनि गर्छ, उनले भने ।सेनाका अनुसार असार १ सम्म नेपाली सेना द्वन्द्वग्रस्त विभिन्न मुलुकका ४३ शान्ति मिसनमा काम गरेको छ । हालसम्म १४ मिसनमा काम गरिरहेको छ । सेनाबाट अहिलेसम्म १ लाख ३५ हजार ३ सय ४३ जनाले शान्ति सेनामा गएर काम गरेका छन् ।नेपालले सन् १९५८ मा पहिलोपटक लेबनानमा ५ जना सुरक्षाकर्मी अब्जरभरको रूपमा पठाएर शान्ति मिसनका लागि काम गर्न थालेको थियो । त्यसपछि नेपालले पहिलो कन्टिन्जेन्ट पुरानो गोरखा बटालियनलाई सन् १८७४ मा इजिप्टमा पठाएर शान्ति सैनिकको रूपमा काम गरेको हो । यसबीचमा नेपालबाट ६ जना फोर्स कमान्डरसमेत भइरहेका छन् ।"
आगलागीमा २ कामदारको मृत्यु,वीरगन्ज (कास) बाराको सिमरास्थित जगदम्बा स्टिल्स उद्योगमा शनिबार साँझ आगलागी हुँदा दुई जना भारतीय कामदारको घटनास्थलमै मृत्यु भएको छ । तीन जना घाइते भएका छन् । मृत्यु हुनेमा भारत विहारको सिवान दरौंदाका ४५ वर्षीय रामनाथ महतो र विहारकै पश्चिम चम्पारण बगाहाका ४० वर्षीय प्रदीप गोढ रहेको डीएसपी दीपक श्रेष्ठले बताए । घाइतेको सिमरास्थित तराई हस्पिटलमा उपचार भइरहेको छ । दुइटा दमकलको मद्दतले आगो निभाउन करिब डेढ घण्टा लागेको थियो । इन्धनको ट्यांकीमाथि बेल्डिङ गर्ने क्रममा सर्टसर्किटले आगलागी भएको अनुमान प्रहरीले गरेको छ ।
म्यान्मारको सेनालाई हतियार उपलब्ध नगराऔं : राष्ट्रसंघ,"न्युयोर्क (एजेन्सी) संयुक्त राष्ट्रसंघले म्यान्मारको सेनालाई हतियार आपूर्ति नगर्न आग्रह गरेको छ । म्यान्मारको सेनाले गत फेब्रुअरीमा गरेको सैन्य कु को प्रतिक्रियास्वरूप राष्ट्रसंघले त्यस्तो आग्रह गरेको हो । राष्ट्रसंघको महासभाले एउटा प्रस्ताव पारित गर्दै देशको निर्वाचित सरकारलाई सत्ताच्युत गर्ने त्यहाँको सेना जुन्टाको कदमको निन्दासमेत गरेको छ । राष्ट्रसंघले निर्वाचित नेतृ आङ सान सुचीसहित सम्पूर्ण राजनीतिक बन्दीलाई तत्काल रिहा गर्न र शान्तिपूर्ण प्रदर्शनकारीविरुद्धका हिंसात्मक दमनहरू बन्द गर्न पनि आह्वान गरेको छ । राष्ट्रसंघीय प्रस्ताव कानुनी रूपमा बाध्यकारी नहुने भए पनि राजनीतिक रूपमा निकै महत्त्वपूर्ण तथा अर्थपूर्ण मानिन्छ । राष्ट्रसंघले यस्तो प्रस्ताव विरलै पारित गर्ने गर्छ । साँच्चिनै देशमा निकै ठूलो गृहयुद्धको जोखिम छ, म्यान्मारका लागि राष्ट्रसंघीय विशेषदूत क्रिस्टिन श्रीनर बुर्गनरले भनिन्, निकै ढिला भइसकेको छ । सेनाले आफ्नो कदम फिर्ता गर्ने अवसर साँघुरो हुँदै गइरहेको छ । राष्ट्रसंघीय प्रस्तावमाथि १ सय १९ देशले समर्थन गरेका अन्तर्राष्ट्रिय सञ्चार माध्यमले जनाएका छन् । विपक्षमा बेलारुस मात्र उभिएको छ । म्यान्मारसँग निकट रुस र चीनसहित ३६ देश मतदानमा सहभागी भएनन् । मतदानमा सहभागी नभएका केही देशले उक्त विषय म्यान्मारको आन्तरिक मामिला भएको दाबी गरेका थिए । रुस र चीन म्यान्मारको सेनाका लागि दुई ठूला अस्त्र आपूर्तिकर्ता हुन् । उनीहरू दुवै राष्ट्रसंघीय सुरक्षा परिषद्का स्थायी सदस्य पनि हुन् । दक्षिण एसियाली देशमध्ये नेपाल, भारत, पाकिस्तान, भुटान, बंगलादेश र श्रीलंकाले मतदान गरेनन् । तर अफगानिस्तान र माल्दिभ्सले प्रस्तावको पक्षमा मतदान गरे । महासभामा केही देशले भने राष्ट्रसंघीय प्रस्तावले ४ वर्षअघि म्यान्मारको सेनाले रोहिंग्या मुस्लिमविरुद्ध गरेको क्रूर आक्रमणको विषयमा मौन रहेको भन्दै आलोचना गरेका थिए । सन् २०१७ को अगस्टमा म्यान्मारको राखिने प्रान्तमा सेनाले गरेको चरम दमनका कारण ८ लाखभन्दा बढी रोहिंग्याहरू विस्थापित भएका थिए । तीमध्ये अधिकांश हाल बंगलादेशका शरणार्थी शिविरहरूमा कष्टपूर्ण जीवन बाँचिरहेका छन् । राष्ट्रसंघका लागि युरोपेली युनियनका राजदूत ओलोफ स्कुगले प्रस्ताव पारित भएसँगै म्यान्मारको सैनिकको वैधानिकता सकिएको, आफ्ना जनतामाथि उसले गरेको ज्यादतीको भर्त्सना गरेको र म्यान्मार विश्वको आँखामा एक्लिएको दाबी गरेका छन् । राष्ट्रसंघका लागि म्यान्मारका राजदूत चअ मु टुनले उक्त प्रस्ताव पारित गर्नका लागि महासभाले लामो समय लगाएको भन्दै त्यसबाट आफू निकै निराश भएको बताए । राष्ट्रसंघमा म्यान्मारको निर्वाचित सरकारको प्रतिनिधि टुनले उक्त प्रस्ताव न्यून प्रभावकारी भएको प्रतिक्रिया जनाएको बीबीसीले उल्लेख गरेको छ । सेनाले गत वर्षको नोभेम्बरमा सम्पन्न आम निर्वाचनमा अनियमितता भएको दाबी गर्दै सत्ता हत्याएको हो । तर स्वतन्त्र पर्यवेक्षकहरूले चुनावमा धाँधली नभएको बताउँदै आएका छन् । सैन्य कुलगत्तै सेनाप्रमुखले स्वतन्त्र र निष्पक्ष चुनाव गराउने बताउंँदै आएका छन् । गत फेब्रुअरीको सैनिक कुपछि सुची आफ्नै घरमा नजबन्दमा छिन् । नेतृ सुचीविरुद्ध सेनाले विभिन्न अभियोगहरूसमेत लगाएको छ । ती अभियोगहरू राजनीतिक उद्देश्यले प्रेरित भएको कतिपयको भनाइ छ । सेनाले सत्ता हातमा लिएपछि म्यान्मार प्रमुख सहरहरूमा निकै ठूला प्रदर्शनहरू भएका छन् । त्यस्ता प्रदर्शनमा समेत सेनाले चरम दमन गर्ने गरेको छ । प्रदर्शनका क्रममा लोकतन्त्र पक्षधर प्रदर्शनकारी, अभियानकर्मी र पत्रकारहरूसमेत पक्राउ परेका छन् । निगरानी समूह एसिस्टन्स असोसिएसन फर पोलिटिकल प्रिजनर्स (एएपीपी) का अनुसार सुरक्षाकर्मीले हालसम्म कम्तीमा ८ सय ६० जनाको हत्या गरिसकेका छ । करिब ५ हजार हिरासतमा छन् ।ह्युमन राइट्स वाचले गत महिना म्यान्मारको सेनालाई उपलब्ध हतियार रोक्न प्रस्ताव पारित गर्न संयुक्त राष्ट्रसंघलाई आग्रह गरेको थियो । कानुनी रूपमा बाध्यकारी नहुने भए पनि त्यस्तो प्रस्तावले राजनीतिक रूपमा निकै अर्थ राख्छ, संगठनले भनेको थियो । म्यान्मारलाई बिक्री गरिने हतियार त्यहाँको सेनाले जनताविरुद्ध प्रयोग गर्ने सम्भावना छ । हतियार प्रतिबन्धले त्यस्तो अपराध रोक्न सहयोग पुग्छ, संगठनले भनेको थियो ।"
कविता कोर्न गाई !,"(पेरिस)  कालो कोट । कालै पाइन्ट । घाँटीमा बेराले लगाउने कालै रङको बो टाई । ढाडमा पुरानो झोला । दाम्लो चट्ट समातेर गाई डोर्याउँदै देशका विभिन्न सहरमा यात्रा गरिरहेछन् एक फ्रान्सेली । गाउँसहरका जनजीवन, रहनसहन र दैनिक चर्यामा कविता प्रस्फुटन गर्न भन्दै रोबर्ट डु मोइन्सले गरिरहेको कविताका लागि गाईयात्रा ले फ्रान्समा चर्चा बटुलिरहेको छ । फ्रान्सको सामाजिक सञ्जालमा उनको गाई ओल्हा र रोबर्ट दुवै अभिनेता जस्ता बनेका छन् ।कतिपय सहरका नागरिकहरूले गाडीवालालाई सचेत गराइरहेका छन्, सतर्क रहनुहोला । तपाईंले गाई डोर्याइरहेका एक सज्जनलाई सडकमा जतनले पार गरेर जानुपर्ने हुन सक्छ । आफू आफैंमा हराउनु, आवश्यक वस्तुहरू बिर्सनुको बिन्दुमा बाँच्न र सास फेर्न चाहेको रोबर्टले बताउने गरेका छन् । उनको मूल उद्देश्य गाउँठाउँमा आफूले यात्रा गर्दा देखेभोगेका विषयलाई समेटेर कविता सिर्जना गर्नु हो ।रोबर्टको भनाइमा यो गाई पनि भाग्न चाहन्थ्यो । लामा सिङ भएका बहरहरूबाट भाग्न चाहने गाई र व्यस्त र निकै व्यस्तताले झेलिएको जिन्दगीबाट भाग्न चाहने रोबर्ट दुवैको उद्देश्य मिलेकाले सहयात्रा सम्भव भएको हो । रोबर्टको खास घर राजधानी पेरिसबाट करिब ३ सय ४५ किमि टाढाको नात सहर हो । उनले नातबाट सोल्तेन, भालेन्सिन, सेबुर्ग, पैइ द कन्देलगायत सहरहरूको यात्रा गरिसकेका छन् ।मुख्य सहर पार गरिसकेपछि रोबर्ट गाउँ पस्छन् । त्यहाँका मानिसहरूसँग बातचित गर्छन् । भन्छन्, गाईसँग गाउँ तथा सहर छिरेपछि स्थानीयसँग गफगाफ गर्न सजिलो हुन्छ ।रोबर्टसँग एउटा पुरानो जग भने छुट्दैन । किनभने बिहान र साँझ उनले त्यही जगमा गाई दुहुन्छन् । बास नपाए वरिपरि कतै अँगेनो बनाउँछन् । दूध तताएर पिउँछन् । आफ्नो यात्राका घटनाहरू सबै पुरानो नोटबुकमा उतारेर राख्छन् । आफू नात क्षेत्रको एक होटलका पूर्वकर्मचारी प्रमुख भएको उनी बताउँछन् । उनले संसारलाई अवलोकन गर्न चाहेकाले गाई यात्रामा निस्केको बताउने गरेका छन् । रोबर्टलाई गाई भने एक किसानले सापट दिएका हुन् । स्थानीयहरू उनको रहस्यमय चरित्र देखेर उत्सुक हुने गरेका छन् । किनभने कुनै ठाउँको दिशा पत्ता लगाउनुपर्दा उनी आफूसित भएको गोलाकार ट्रपी झिक्छन् । त्यसैमा भएको नक्सा हेर्दै यात्रा गर्छन् । फ्रान्सेली भाषामा एउटा लोकप्रिय भनाइ छ, हामी कता जाने भनेर हामीलाई जति कम जानकारी हुन्छ हामी त्यति नै हराउँछौं । यो रोबर्टमा ठ्याक्कै लागू हुन्छ । उनलाई धेरैले ल भ्वाइयाज पोएत अर्थात् यात्रु कवि पनि भन्छन् ।हामी हरेक घण्टा तालिकामा हिँड्छौं । मेट्रो, रेल, बस, गाडी, काम, खाना, कम्प्युटर, मोबाइल, सुत्ने र उठ्ने सबै तालिकामा निर्भर भएका बेला अहिले पनि एउटा गाई डोर्याएर सडकसडक हिँडेरै आफ्नो इच्छा पूरा गर्न सक्नु अचम्मको जीवनशैली हो । यो देख्दा त जीवनशैली बदल्न मन लाग्दो रहेछ, उनको यात्रालाई उद्धृत गर्दै सामाजिक सञ्जालमा एक पुष्प व्यापारीले लेखेका छन् । यो यात्राबाट रोबर्ट भने आफैं जिल्ल छन् । किनभने सडकमा उनले सोचेभन्दा धेरै उदार मानिसहरू भेटेका छन् जसले उनलाई यात्रामा सम्पूर्ण भोजन प्रदान गर्छन् । मिठो मुस्कान छर्दै बास दिन्छन् । उनीसित सुन्दर, परोपकारीहरूको मात्रै जम्काभेट हुन्छ । हामीले बाटोमा सपना देख्नुपर्ने सबै अद्भुत छालको सामना गर्यौं, रोबर्ट साहित्यिक पारामा सुनाउँछन् ।प्रत्येक गाउँमा पुग्दा रोबर्टले कागजको सानो टुक्रामा धागोले बाँधेको एउटा चिर्कटो दिन्छन्, गाउँलेहरूलाई । त्यसमा उनी आफूलाई भेटेर आफ्ना कुरा सुन्न निम्ता दिन्छन् । किनभने बास बसेको गाउँमा उनले आफ्नो यात्राबारे सुनाउने गरेका छन् ।"
जहाज दुर्घटनामा ९ को मृत्यु,मस्को (एजेन्सी) रुसको दक्षिण पश्चिमी क्षेत्र साइबेरियामा भएको जहाज दुर्घटनामा ९ जनाको ज्यान गएको छ । अन्तर्राष्ट्रिय सञ्चारमाध्यमका अनुसार उक्त जहाज अवतरणका क्रममा जमिनमा धस्सिएर दुर्घटनामा परेको हो । दुर्घटनामा मृत्यु हुनेमा २ जना चालक दलका सदस्य तथा ७ जना यात्रु छन् । जहाजमा १७ जना थिए । रुसी समाचार समिति तासका अनुसार आपत्कालीन अवतरण गर्ने क्रममा ९ जनाको ज्यान गएको हो । जहाजमा कुनै प्राविधिक समस्या नरहेको र शनिबार मात्र पनि अन्य तीन उडान भरेको गरेको बताइएको छ । तर चौथो पकटको उडानका क्रममा जहाजमा खराबी देखिएपछि आकस्मिक अवतरण गराइएको बताइएको छ ।
चिनियाँलाई रुस प्रवेश खुला गरिने,मस्को (एजेन्सी) रुसको दक्षिण पश्चिमी क्षेत्र साइबेरियामा भएको जहाज दुर्घटनामा ९ जनाको ज्यान गएको छ । अन्तर्राष्ट्रिय सञ्चारमाध्यमका अनुसार उक्त जहाज अवतरणका क्रममा जमिनमा धस्सिएर दुर्घटनामा परेको हो । दुर्घटनामा मृत्यु हुनेमा २ जना चालक दलका सदस्य तथा ७ जना यात्रु छन् । जहाजमा १७ जना थिए । रुसी समाचार समिति तासका अनुसार आपत्कालीन अवतरण गर्ने क्रममा ९ जनाको ज्यान गएको हो । जहाजमा कुनै प्राविधिक समस्या नरहेको र शनिबार मात्र पनि अन्य तीन उडान भरेको गरेको बताइएको छ । तर चौथो पकटको उडानका क्रममा जहाजमा खराबी देखिएपछि आकस्मिक अवतरण गराइएको बताइएको छ ।
सेयर कर्जा एक वर्षमै दोब्बर,"(काठमाडौं)  एक वर्षमा बैंक तथा वित्तीय संस्थाले सेयर कर्जा बढाएर करिब दोब्बर पुर्याएका छन् । सोही अवधिमा बैंक तथा वित्तीय संस्थाले अर्थतन्त्रका विभिन्न क्षेत्रमा प्रवाह गरेको कर्जाको वृद्धिदरमध्ये यो सबैभन्दा बढी हो । यो बैंक तथा वित्तीय संस्थाले सूचीकृत कम्पनीका सेयर धितो राखेर प्रवाह गरेको कर्जा हो, जसअनुसार गत वैशाखसम्म सेयर धितोमा कुल ९४ अर्ब ३४ करोड रुपैयाँ कर्जा प्रवाह गरेका छन् । २०७७ वैशाखको तुलनामा गत वैशाखसम्म यस्तो कर्जा ४६ अर्ब ९७ करोड रुपैयाँ (९९१८ प्रतिशत) ले बढी हो । गत आर्थिक वर्षको वैशाखसम्म यो क्षेत्रमा बैंक तथा वित्तीय संस्थाले करिब ४७ अर्ब ३६ करोड रुपैयाँ कर्जा प्रवाह गरेका थिए । पहिलो र दोस्रो लहरको कोरोना संक्रमणका कारण चालु आर्थिक वर्षका अधिकांश महिना अर्थतन्त्रका धेरै क्षेत्र ठप्प रहे । जसकारण ती क्षेत्रबाट कर्जा माग हुन सकेको छैन । तर, सेयर बजार भने निरन्तर रूपमा उकालो लागिरहेको छ । यही अवसरको फाइदा उठाउँदै बैंक तथा वित्तीय संस्थाले सेयर कर्जा विस्तार गरेको जानकारहरू बताउँछन् । गत असारको तुलनामा पनि वैशाखसम्म बैंक तथा वित्तीय संस्थाले सेयर कर्जा ८७ प्रतिशतले बढाएका छन् । यो पनि सोही अवधिमा बैंक तथा वित्तीय संस्थाले विविध क्षेत्रमा प्रवाह गरेको कर्जाको वृद्धिदरभन्दा उच्च हो । २०७७ असारसम्म बैंक तथा वित्तीय संस्थाले सेयर धितोमा ५० अर्ब ४० करोड रुपैयाँ कर्जा प्रवाह गरेका थिए ।बैंक तथा वित्तीय संस्थाले सेयर बजारमा प्रवाह गर्ने कर्जालाई २५ लाख रुपैयाँभन्दा कम, २५ देखि ५० लाख रुपैयाँसम्म, ५० लाखदेखि १ करोड रुपैयाँसम्म र एक करोड रुपैयाँभन्दा बढी गरी चार वर्गमा वर्गीकरण गरिएको हुन्छ । यसका आधारमा यो क्षेत्रमा प्रवाह भएको कुल कर्जामध्ये सबैभन्दा धेरै (करिब ६८ प्रतिशत) एक करोड रुपैयाँभन्दा धेरैको छ । यसले सेयर बजारमा ठूलो व्यापारी वा व्यावसायिक घरानाकै प्रभुत्व रहेको पुष्टि हुन्छ । सेयर बजारमा बैंकले प्रवाह गरेको कुल कर्जाको करिब १२ प्रतिशत ५० लाख देखि १ करोड रुपैयाँसम्मको, करिब १३ प्रतिशत २५ देखि ५० लाख रुपैयाँसम्मको र ७ प्रतिशत कर्जा २५ लाखभन्दा कम रकमको रहेको राष्ट्र बैंकको तथ्यांक छ ।चालु आर्थिक वर्षको दस महिनामा बैंक तथा वित्तीय संस्थाको कुल कर्जा करिब साढे २४ प्रतिशतले बढेर ४० खर्ब ६१ अर्ब रुपैयाँ पुगेको छ । जसमध्ये ट्रस्ट रिसिप्ट आयात कर्जा ४६५ प्रतिशत, विपन्न वर्ग कर्जा साढे ४१ प्रतिशत, रिलय इस्टेट कर्जा करिब १०५ प्रतिशत, ओभर ड्राफ्ट साढे २८ प्रतिशत, आवधिक कर्जा साढे २४ प्रतिशत र चालु पुँजीकर्जा करिब २१ प्रतिशतले बढेको राष्ट्र बैंकको तथ्यांक छ । दस महिनामा सवारीसाधन खरिदका लागि प्रवाह हुने (हायर पर्चेज) कर्जाको वृद्धिदर भने ५४ प्रतिशतले ऋणात्मक छ । सेयर बजार निरन्तर उकालो लाग्न थालेपछि बैंक तथा वित्तीय संस्थाले सेयर धितोमा कर्जा प्रवाह बढाएका हुन् । अघिल्लो लकडाउनमा तीन महिनाभन्दा बढी सेयर बजार बन्द थियो । त्यसपछि खुलेको बजार निरन्तरजसो बढिरहेको छ । यही कारण बैंक तथा वित्तीय संस्थाको कर्जा प्रवाह पनि यही क्षेत्रमा केन्द्रित भएको बैंकरहरूले बताएका छन् । जसका कारण यसअघि सेयर धितोमा लगानी नगर्ने ठूला वाणिज्य बैंक पनि सेयर कर्जाकै लागि छुट्टै प्रडक्ट बनाएर बजार आएका छन् । यो पनि सेयर धितोमा कर्जा उल्लेख्य बढ्नुको प्रमुख कारण भएको बताइएको छ ।चालु आर्थिक वर्षको नौ महिनासम्म ओभरड्राफ्ट कर्जा करिब २८ प्रतिशतले बढेको छ । गत आर्थिक वर्षको सोही अवधिमा यस्तो कर्जा वृद्धिदर ५७ प्रतिशत मात्र थियो । व्यक्तिगत ओभरड्राफ्ट शीर्षकमा प्रवाह भएको अधिकांश कर्जा पनि सेयर बजारमा गएको बताइएको छ । यो शीर्षकमा प्रवाह भएको कर्जाको प्रयोजन खुलाइएको हुँदैन । यसकारण बजार बढेसँगै ओभरड्राफ्ट कर्जा पनि वृद्धि भएकाले धेरै रकम सेयर बजारमा गएको जानकारहरू बताउँछन् । एउटै क्षेत्रमा धेरै कर्जा प्रवाह हुँदा जोखिम पनि धेरै हुने उनीहरूको भनाइ छ । यस विषयमा राष्ट्र बैंक पनि जानकार छ । सोही कारण मौद्रिक नीतिको त्रैमासिक समीक्षामार्फत व्यक्तिगत ओभरड्राफ्टमा केही कडाइ गरेको छ । आगामी मौद्रिक नीतिमा थप कडाइ गर्ने तयारी राष्ट्र बैंकले गरेको छ । यद्यपि यो क्षेत्रमा कर्जा प्रवाह भने रोकिएको छैन । हालसम्म नियमनको दायराभित्रै रहेर कर्जा प्रवाह भएको छ, राष्ट्र बैंकका प्रवक्ता देवकुमार ढकालले भने, केही नीतिगत व्यवस्था परिमार्जन गर्नु पर्ने भएमा आगामी मौद्रिक नीतिमार्फत हुनेछ । बैंक तथा वित्तीय संस्थाको क्षेत्रगत कर्जा विस्तारलाई आफूहरूले सूक्ष्म रूपले हेरिरहेकाले हालसम्म आत्तिहाल्नुपर्ने अवस्था नरहेको उनले दाबी गरे ।सेयर धितोमा कर्जासँगै बैंक तथा वित्तीय संस्थाले सेयरमा लगानी गरेका छन् । सोही कारण कुनै कारणले सेयर बजारमा उच्च गिरावट भएमा त्यसको प्रत्यक्ष प्रभाव वित्तीय क्षेत्रमा पर्ने जानकारहरू बताउँछन् । राष्ट्र बैंकको निर्देशनअनुसार बैंक तथा वित्तीय संस्थाले आफ्नो प्राथमिक पुँजी (कोर क्यापिटल) को बढीमा ४० प्रतिशतसम्म मात्र सेयर कर्जा (मार्जिन प्रकृतिका) प्रवाह गर्न पाइन्छ । हाल बैंक तथा वित्तीय संस्थाको कुल प्राथमिक पुँजी करिब ४ खर्ब ५० अर्ब रुपैयाँ छ । यसका आधारमा गत चैतसम्म सेयर धितोमा प्रवाह भएको कर्जा प्राथमिक पुँजीको करिब २१ प्रतिशतभन्दा बढी हो । यो क्षेत्रमा बैंकहरूले प्राथमिक पुँजीको अनुपातमा यति धेरै कर्जा प्रवाह गरेको हालसम्मकै उच्च हो ।"
साइबर सुरक्षा नीतिको मस्यौदामाथि राय,"काठमाडौं (कास) कम्प्युटर एसोसिएसन अफ नेपाल महासंघ (क्यान महासंघ), सेन्टर फर साइबर सेक्युरिटी रिसर्च एन्ड इनोभेसन र इन्फरमेसन सेक्युरिटी रेस्पोन्स टिम नेपाल गरी तीन वटा संस्थाले सरकारलाई एक वर्षभित्र सुरक्षित र लचिलो साइबर स्पेस निर्माणका लागि कानुनी व्यवस्था गर्न माग गरेका छन् । सञ्चार तथा सूचना प्रविधि मन्त्रालयले गत जेठ १४ मा सार्वजनिक गरेको राष्ट्रिय साइबर सुरक्षा नीति, २०७८ को मस्यौदामा राय दिँदै ३ वटा सस्थाहरूले साइबर सुरक्षा संवेदनशील विषय भएकाले जतिसक्दो छिटो कानुन र संस्थागत संरचना निर्माण गर्न आग्रह गरेका हुन् । नीतिको मस्यौदामा सुरक्षित साइबर स्पेस निर्माणका लागि तीन वर्ष र त्यसका लागि संस्थागत तथा संगठनात्मक पूर्वाधार निर्माणका लागि पाँच वर्षको समय प्रस्ताव गरिएको छ । नीति कार्यान्वयनका लागि एक वर्ष प्रस्ताव गरिएकोमा त्यसलाई तीन महिनामा झार्न सुझाइएको छ । तीनै संस्थाका प्रतिनिधिहरूले सञ्चार मन्त्रालयका सचिव हरिप्रसाद बस्याललाई सुझाव हस्तान्तरण गरेका हुन् ।"
८ करोडमा फुजी स्याउको बगैंचा,"(जुम्ला)  जिल्लाको गुठीचौर गाउँपालिका५ काँडाखोला जलजलामा नेपालकै ठूलो फुजी स्याउ बगैंचा निर्माण भएको छ । स्थानीय मीनबहादुर भण्डारीले गुठीचौर एग्रो फार्मका नाममा उक्त बगैंचा निर्माण गरेका हुन् । करिब ८ करोड रुपैयाँ व्यक्तिगत लगानीमा निर्माण गरिएको बगैंचामा एक पटकमै ३० हजार फुजी स्याउका बिरुपा रोपिएका छन् ।ठूलो जोखिम मोलेर बगैंचामा लगानी गरेको छु, उनले भने, यसबाट जेजति आम्दानी हुन्छ, पुनः स्याउ बगैंचामै लगानी गर्नेछु । जडीबुटीलगायत व्यवसायबाट गरेको आम्दानीले स्याउ खेती गरेको उनले बताए । बगैंचामा ३५ स्थानीयले स्थायी रूपमा र ३ सय जनाले अस्थायी रूपमा पछिल्लो ६ महिनादेखि काम गरिरहेका छन् । कृषि प्राविधिकदेखि सामान्य किसानले पनि रोजगारी पाएका भण्डारीले बताए ।गुठीचौर एग्रो फार्मले गत चैतदेखि बगैंचा निर्माणको तयारी थालेको हो । निषेधाज्ञाको समयमा बगैंचामा पूर्वाधार निर्माण र बिरुवा रोप्ने काम भइरहेको छ । बगैंचाले पूर्णता पाएसँगै जुम्लामा व्यावसायिक स्याउ खेतीले थप फड्को मार्ने विश्वास गुठीचौर गाउँपालिका अध्यक्ष हरिबहादुर भण्डारीले व्यक्त गरे । अब देशभरका स्याउ किसानहरू यो बगैंचा हेर्नका लागि आउने अवस्था बनेको छ, उनले भने, एक अर्थमा स्याउ खेतीका लागि यो एक विद्यालयको रूपमा रहनेछ ।बगैंचा निर्माणका लागि गाउँका ८७ जनाले ३० वर्षको लागि जग्गा लिजमा दिएका छन् । बगैंचा १ लाख ५० हजार वर्गमिटर जग्गामा फैलिएको छ । फार्मका सहजकर्ता दानबहादुर बुढाले पूर्वाधारको हिसाबले पनि बगैंचा देशकै नमुना रहेको दाबी गरे ।जुम्लामा करिब ३ हजार ४ सय ५० हेक्टर क्षेत्रफलमा स्थानीय जातका स्याउ उत्पादन हुँदै आएको छ । तर पछिल्लो समय फुजी स्याउको व्यावसायिक खेती पनि भइरहेको छ । जिल्लामा पहिलो पटक जुम्ला एग्रो फार्मका सञ्चालक लोकदर्शन श्रेष्ठले चन्दननाथ भैरवनाथ गुठी संस्थानको जग्गा लिजमा लिएर फुजी स्याउको व्यावसायिक खेती सुरु गरेका थिए । त्यसलगत्तै, हाम्रो कृषि सहकारी संस्थाले फुजी स्याउ खेती थाल्यो । अहिले जुम्लामा फुजी स्याउ खेती गर्ने लहर नै चल्यो । कृषि विकास कार्यालयका प्रमुख बालकराम देवकोटाले पछिल्लो समय ठूला किसान र व्यवसायीहरू फुजी स्याउ खेतीमा आकर्षित भएका बताए ।लगाएकै वर्षदेखि फल्ने, रसिलो र ठूलो आकारको हुने भएकाले यसप्रति व्यवसायीको आकर्षण बढेको उनको ठम्याइ छ । फुजी स्याउको खेती गर्न लगानी धेरै चाहिन्छ, उनले भने, यसको उत्पादन सुरु भएमा नाफा पनि धेरै दिने भएकाले लगानी गर्न सक्ने किसानहरू लालायित भएका हुन् ।"
श्रमिक उद्धारका नाममा अति महँगो भाडा,"(काठमाडौं)  साउदीमा कार्यरत सुवास राईले नेपाल जाने टिकट भेटाएका छैनन् । साउदीबाट नेपाल आउने सिधा उडान छैन । सरकारले कतारबाट आउने विमानलाई सातामा दुई पटक मात्रै यात्रु लिएर आउने उडान अनुमति दिएको छ । कतारबाट आउने कतार एयरवेजको एकतर्फी टिकटको मूल्य १० हजार रियाल (करिब ३ लाख रुपैयाँ) मागिएको छ ।मलाई साउदीबाट कतार हुँदै नेपाल जान १० हजार रियाल माग्यो । हामीलाई गाह्रो छ, उनले भने, जबसम्म नियमित उडान खुल्दैन, तबसम्म खाडीको बसाइ नै लम्ब्याउनु उचित देखिन्छ । नगई नहुने परिस्थिति परे पनि जान नसकिने अवस्था छ । सरकारले खाडीमा कार्यरत नेपालीलाई स्वदेश आउन कतारबाट मात्रै अनुमति दिएको छ । यसले गर्दा टिकटको मूल्य अत्यधिक बढाइएको छ । साउदीबाट नियमित उडान हुँदा दमामदेखि काठमाडौंसम्मको हवाई भाडा न्यूनतम ६ सयदेखि अधिकतम १२५० रियाल पर्थ्यो । हिमालय एयरलाइन्सले मात्रै दमामबाट सिधै उडान गर्दै आएको छ । जुन १४ तारिखमा हिमालय एयरलाइन्सले पहिलो पटक चार्टर गर्न अनुमति पाएको छ । चार्टर विमानको भाडा गत वर्षको भन्दा अझ बढी लिइएको छ ।काठमाडौंबाट आउँदा नि यात्रु लिएर आउने, यहाँबाट पनि यात्रु लिएर जाने । गत वर्षको भन्दा अझै महँगो टिकट शुल्क निर्धारण गरिएको छ । सम्बन्धित ट्राभल्स एजेन्सीहरूसँग कुरा गर्दा टिकट महँगो छ भन्ने जानकारी मात्र आउँछ । निश्चित मूल्य बुझ्न ट्राभल्सको कार्यालयमा आउनुहोला भनिन्छ । न्यूनतम साउदी रियाल २७ सयदेखि तीन हजार (९० हजार रुपैयाँ) सम्ममा टिकट खरिदबिक्री भइरहेको छ, साउदीमा कार्यरत रविन राईले भने, खाडीमा मासिक ८ सयदेखि १५ सय रियालसम्म कमाउने श्रमिकको पहुँचमा यो उद्धार उडान पुग्छ कि पुग्दैन ? पीडित श्रमिकहरूका अनुसार कम्पनीले टिकट नपाएको र महँंगो भएको भन्दै फिर्ता पठाएको छैन । स्वदेश पठाउन कोठामा राखेको सात महिना भयो । अहिले टिकट असाध्यै महँगो छ भन्छ । यही पाराले नेपाल फर्किन नपाइने भयो । नियमित उडान कहिलेदेखि सञ्चालन हुने हो हजुर ? नीरस किरातीले भने ।अन्जान गुभाजु पनि महामारीका बेला सरकारले खाडीमा कार्यरत श्रमिकमाथि झन् अन्याय गरेको बताउँछन् । ४० हजार तिरेर साउदी आएको म घर जाँदा लाग्ने खर्च सुनेर मुर्छा नै परुँला जस्तो भएँ । अझ उद्धार उडान रे, उनले भने । साउदी अरब भौगोलिक हिसाबले निकै ठूलो छ । झन्डै तीन लाख नेपाली श्रमिक कार्यरत छन् । ठूलो जनघनत्व रहेको देशमा नेपाल र साउदीबीच सीधै उडान नहुनु दुःखद छ ।"
जर्मनीको पुनरागमन,"फ्रान्ससँग हंगेरी अंक खोस्न सफलबुडापेस्ट एन्टोइन ग्रिजमनले हंगेरीलाई युरो २०२० मा शनिबार प्रख्यात जित निकाल्नबाट रोकेका छन् । पूरा भरिएको फेरेन्क पुस्कास रंगशालामा ग्रिजमनले फ्रान्सका लागि बराबरी गोल फर्काए । पहिलो हाफ समाप्त हुन ठीकअगाडि एटिला फिओलाले हंगेरीका लागि गोल गरेका थिए । उनले रोलान्ड सालाइसँग वान टु वान खेल्दै उनले फ्रान्सको रक्षापंक्ति तोड्दै गोल गरे । यससँगै हंगेरीका समर्थकमा ठूलो खुसीयाली छाएको थियो । प्रतियोगितामा उपाधिको सबैभन्दा ठूला दाबेदार मानिएको विश्व च्याम्पियन फ्रान्सले पहिलो हाफ आफ्नो नियन्त्रणमा राखे पनि गोल गर्न सकेको थिएन । हंगेरीको गोलअगाडि केलियन एमबाप्पे फ्रान्सका लागि गोल गर्ने केही अवसर नजिक पुगेका थिए । दोस्रो हाफमा पनि फ्रान्सले लगातार आक्रमण कायम राख्यो । टोलीका वैकल्पिक खेलाडीका रूपमा प्रवेश गरेका ओसमन डेम्बेलेको प्रहार पोस्टमा लागेर बाहिरिएको थियो । त्यसलगत्तै उनका बार्सिलोनाका पूर्वसहकर्मी ग्रिजमनले बराबरी गोल फर्काए । खेलको ६६ औं मिनेटमा एमबाप्पेले सिर्जना गरेको अवसरमा ग्रिजमनले गोल गरेका हुन् । त्यसपछि खेल लगातार रोमाञ्चक रह्यो, तर दुवै टिमले विजयी गोल भने निकाल्न सकेन । खेलको अन्त्यतिर सालाइले प्रेसनेल किम्पेम्बेलाई पेनाल्टी एरियामा लडाए पनि फ्रान्सले पेनाल्टी अवसर पाएन । खेलको अन्तिम क्षणमा राफेल भारानेको प्रहार पोस्टको केही दूरीबाट बाहिरिएको थियो । समूह एफ को यो नतिजापछि पछि ४ अंकमा फ्रान्सले अन्तिम १६ मा प्रवेशको सम्भावना लगभग निश्चित गरेको छ, तर यो निर्णायक भने भइसकेको छैन । हंगेरीले पनि बराबरीमा आफ्नो नकआउट चरण पुग्ने सम्भावना कायम राख्यो । पोर्चुगलविरुद्ध राम्रो खेलेर पनि हारेको हंगेरी टिम विश्व च्याम्पियनविरुद्ध पनि सुदृढ प्रदर्शन गर्न सफल रह्यो ।"
वेम्बलीमा स्कटल्यान्डको प्रभाव,"लन्डन (बीबीसी) विश्वकप उपविजेता क्रोएसियालाई हराएर युरो २०२० को राम्रो सुरुआत गरेको इंग्ल्यान्ड दोस्रो खेलमा स्कटल्यान्डसँग अप्रत्याशित बराबरीमा रोकिएको छ । गारेथ साउथगेटबाट प्रशिक्षित इंग्लिस टोलीले छिमेकी प्रतिद्वन्द्वी स्कटल्यान्डसँग गोलरहित बराबरी खेल्दा एकमात्र पोस्ट आक्रमण गर्न सकेको थियो । इंग्ल्यान्डका पूर्व विंगर क्रिस बाड्लेले एट्याकिङ थर्डमा रणनीतिक कमजोरी भएको भन्दै साउथगेटको आलोचना गरेका छन् । कप्तान ह्यारी केनले आफ्नो टोली नकआउट चरणबाट एक कदम टाढा रहेको भनेका छन् । उनको तर्क ठीकै हो तर यो बराबरीले प्रतियोगिताका लागि टिमको आत्मविश्वासमा कमी आएको महसुस हुँदैन ? बाड्लेले प्रश्न गरेका छन् । दुई खेलबाट ४ अंक जोडेको इंग्ल्यान्ड समूह डी मा दोस्रो स्थानमा छ । टोलीले अन्तिम खेल चेक गणतन्त्रसँग खेल्दैछ । जो गोलका आधारमा समूहको शीर्षस्थानमा छ । यी दुईबीच मंगलबार प्रतिस्पर्धा हुनेछ । हामी मैदानको उपयुक्त क्षेत्रमा समयअनुसार धैर्यवान र चलायमान हुन सकेनौं, प्रशिक्षक साउथगेटले भने, हामी योभन्दा राम्रो हुनुपर्थ्यो । हामी यो खेल जितेर नकआउटमा पुग्न चाहन्थ्यौं । यद्यपि टिमप्रतिको विश्वासमा आफू अझै सकारात्मक रहेको उनले सुनाए । तर हामी सकारात्मक छौं । यो फुटबल प्रतियोगिता हो र यहाँ तपाईंले सबै खेल जित्न सक्नु हुन्न । अरू शीर्ष टोलीहरूले पनि बराबरी खेलिरहेका छन् । हामी सकारात्मक रहेर मंगलबारको खेललाई तयारी गर्नुपर्छ, साउथगेटले भने ।कप्तान केनले पनि स्कटल्यान्डविरुद्ध आफूहरूले सर्वश्रेष्ठ प्रदर्शन गर्न नसकेको स्विकारे । आफ्नो टोली चेक गणतन्त्रमाथि शतप्रतिशत प्रदर्शन गर्न आतुर रहेको केनले बताए । थप एक अंकले हामी नकआउटको थप नजिक पुगेका छौं । हामी यो खेलको संक्रमणबाट उत्रनुपर्छ र अर्को खेलको प्रतीक्षा गर्नुपर्छ, उनले थपे, स्कटल्यान्डको रक्षापंक्ति निकै बलियो थियो, त्यसैले यो खेल हाम्रा लागि कठिन भयो । यो युरोपियन च्याम्पियनसिप हो र स्कटल्यान्डलाई अनुकूल नतिजा आवश्यक थियो । स्कटिस टिमले २ खेलमा एक अंक हासिल गरेको छ । नकआउट चरणमा स्थान सुरक्षित गर्न उसले अन्तिम खेलमा क्रोएसियालाई पराजित गर्नुपर्नेछ । यद्यपि उनीहरूले शुक्रबार राति वेम्बलीमा गरेको प्रदर्शनले सबै समर्थकको मन जितेको छ ।"
इटालीले नयाँलाई खेलाउन सक्ने,"स्विट्जरल्यान्डविरुद्ध वेल्सबाकु जतिबेला स्विट्जरल्यान्ड र वेल्स युरो २०२० को समूह ए मा भिड्नेछन्, उनीहरूसामु एउटै मात्र विकल्प रहनेछ । त्यो हो, स्पष्ट जित । दुवै टिमले निश्चित जितका लागि खेल्नुपर्नेछ । त्यसैले यो खेलमा एकपछि अर्को आक्रमण हुने तय छ । बराबरीमा दुवै टिमलाई केही फाइदा हुने छैन । जहाँसम्म जित रहेको छ, त्यो पनि बढी गोल अन्तरको जित चाहिने छ । अंकतालिकामा स्विट्जरल्यान्ड तेस्रो स्थानमा छ । टोलीको एक अंक छ । स्विस टिमको पछाडि टर्की छ । टर्कीको अंक खाता समेत खुलेको छैन । यी दुईमध्ये स्विट्जरल्यान्ड केही बलियो स्थितिमा छ किनभने टर्कीलाई हराए उनको ४ अंक हुनेछ । यस्तो स्थितिमा तेस्रो स्थानमा आउने उत्कृष्ट चार टिममा स्विट्जरल्यान्ड पर्न सक्छ । अझ जितले उसको दोस्रो स्थानको सम्भावना पनि खुला राख्नेछ । उसलाई लिएर ठूलो समस्या के पनि छ भने गोल अन्तर ऋणात्मक छ, त्यो पनि ३ गोलले । टर्कीले सुरुआती दुई खेल गुमाएको हुनाले अगाडि बढ्ने सम्भावना गणितीय मात्र रहनेछ ।"
प्लेयर्स टु वाच,ग्रानिट जाका (स्विट्जरल्यान्ड)सुरुका २ खेलबाट १ अंकमात्र जोडेको स्विट्जरल्यान्डका लागि युरो २०२० को नकआउट चरण प्रवेशका लागि अन्तिम खेलमा टर्कीलाई हराउनै पर्नेछ । यस्तोमा कप्तान तथा मिडफिल्डर ग्रानिट जाकाको सकारात्मक योगदान आवश्यक हुनेछ । गत सिजन आर्सनलका लागि कठिन रहे पनि जाका सकारात्मक स्रोतमध्येका एक थिए । १८ महिनाअगाडि टिमबाट निकालिएपछि यी मिडफिल्डरले मिकेल आर्टेटाको टिममा एक अभिन्न सदस्य बन्न धेरै मिहिनेत गरेका छन् । केही समय त उनले लेफ्टब्याकमा समेत खेले । मध्यक्षेत्रमा जाका र अग्रपंक्तिमा जेर्डान साकिरीको सन्तुलनले स्विस टोलीलाई एक ठोस नतिजामा पुर्याउने छ ।
अर्जेन्टिना शीर्षमा कोपा अमेरिका,रियो दी जेनेरियो (एएफपी) गुइडो रोड्रिग्वेजले गरेको एकमात्र गोल मदतमा अर्जेन्टिनाले शुक्रबार कोपा अमेरिकाको निराशाजनक खेलमा आफ्नो खास प्रतिद्वन्द्वी उरुग्वेलाई १० ले हराएको छ । यो जितपछि अर्जेन्टिना समूह ए को शीर्षस्थानमा उक्लेको छ । चिली भने दोस्रो स्थानमा छ । उरुग्वे अंकविहीन छ । कोपामा सबैभन्दा बढी खेल यिनै अर्जेन्टिना र उरुग्वेले खेलेका छन् । उनीहरूले एक आपसमा २९ पल्ट कोपा अमेरिका जितेका छन् । अर्जेन्टिनाले १३ औं मिनेटमा अग्रता लिएको थियो । लियोनल मेसीको पासमा रोड्रिग्वेजले गोल गरे । खेलमाथि उरुग्वेकै नियन्त्रण बढी रहे पनि अर्जेन्टिनी गोलरक्षक इमिलिनो मार्टिनेजलाई पन्छाउन सकेन । यसअघि इंग्ल्यान्डमा जन्मेका बेन ब्रेरेटनको गोल मदतमा चिलीले बोलिभियालाई १० ले हरायो । ब्ल्याकबर्नका २२ वर्षीय फरवार्ड इंग्लिस बुबा र चिलीकी आमाका सन्तान हुन् । उनले यसअघि अर्जेन्टिनाविरुद्धको खेलमा डेब्यु गरेका थिए । त्यसमा उनले सब्स्टिच्युट खेलाडीका रूपमा चिलीका लागि पहिलोपल्ट खेले ।
पाँच दिन ओलम्पिक डे,"काठमाडौं (कास) कोरोना भाइरस संक्रमणको महामारीबीच नेपाली खेलकुद लगभग ठप्प रहेका बेला अबका ५ दिन ओलम्पिक डेका रूपमा मनाइने छ । नेपाल ओलम्पिक कमिटी र यसअन्तर्गत रहेका विभिन्न राष्ट्रिय खेल संघले शनिबारदेखि जुन २३ सम्म ५ दिन सबै प्रकारको सुरक्षा अपनाएर कार्यक्रम गर्न लागेको हो । यसपल्ट कमिटी, मातहतका विभिन्न संघसंस्थाले २ सय ३१ कार्यक्रम गर्नेछन् । पहिलो दिन शनिबार कमिटीको तत्त्वावधान तथा स्पोर्टस फर अल कमिशनको आयोजनामा ओलम्पिक डे २०२१ मनाइयो । त्यस अवसरमा युवा तथा खेलकुद मन्त्री एकवाल मियाँले नेपालको भण्डा झन्डोत्तोलन गरे । कमिटीका अध्यक्ष जीवनराम श्रेष्ठले अन्तर्राष्ट्रिय ओलम्पिक कमिटीको झण्डा झन्डोत्तोलन गरे । उनले ओलम्पिक डेको आयोजनाले खेलकुद र समग्र समाजमा भातृत्व र शान्ति बढ्ने बताए । विश्व खेलकुद यससँग नजिकबाट आबद्ध भएको मात्र नभएर आमजनता भएको बताउँदै उनले कुनै न कुनै रूपमा सबै व्यक्ति खेलकुदमा सहभागी हुनुपर्ने बताए । सन् १८९४ जुन २३ मा अन्तर्राष्ट्रिय ओलम्पिक कमिटीको स्थापना भएको थियो । त्यसकै सम्झनामा पूरा विश्वमा ओलम्पिक डे मनाउँदै आएको छ । यसअघि ओलम्पिक डे रन हुने गरेकाका अब ओलम्पिक डे का रूपमा मनाइन्छ । नेपालमा सन् २०११ देखि प्रत्येक वर्ष ओलम्पिक डे मनाउँदै आएको छ ।"
