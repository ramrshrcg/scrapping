शीर्षक,विवरण
"महानगरहरूको बजेट स्वास्थ्य, छुट र सुविधाकेन्द्रित","विद्या राई र सीमा तामाङ (काठमाडौं), रमेशकुमार पौडेल (चितवन), दीपक परियार (पोखरा), देवनारायण साह (विराटनगर) र श्ांकर आचार्य (पर्सा)"
संसदीय प्रक्रिया मिचेर नियुक्ति,"पछिल्लोपटक गत वैशाख २६ मा सिफारिस भएका ३२ जनाको नामावली सुनुवाइका लागि भोलिपल्ट २७ गते संसद् सचिवालयमा पठाइएको थियो । उनीहरूमध्ये बिहीबार झापाका माधवप्रसाद रेग्मीले लोकसेवा आयोगको अध्यक्षमा नियुक्ति पाएका छन् । यस्तै लोकसेवा आयोगको सदस्यमा माधव बेल्बासे, वीरबहादुर राई, दिनेश सिलवाल र मञ्जुकारी महतो पनि नियुक्त भएका छन् । आयोगमा गत चैतमा अध्यक्षसहित सबै सदस्यको म्याद सकिएको थियो । अख्तियार दुरुपयोग अनुसन्धान आयोग सदस्यमा हरिप्रसाद पौडेल र सुमित्रा श्रेष्ठ (ब्याञ्जु) नियुक्त भएका छन् । राष्ट्रिय समावेशी आयोगको अध्यक्षमा रामकृष्ण तिमिल्सिना र सदस्यहरूमा पुष्पराज तिमिल्सिना र मानप्रसाद खत्रीले नियुक्ति पाएका छन् । आदिवासी जनजाति आयोगको सदस्यमा सूर्यबहादुर गुरुङ नियुक्त भएका छन् । निर्वाचन आयोगको सदस्यमा सगुनशमशेर जबरा, प्राकृतिक स्रोत तथा वित्त आयोग सदस्यमा विपिनप्रसाद निरौला, राष्ट्रिय महिला आयोगको सदस्यमा जया घिमिरे, सावित्राकुमारी शर्मा र दलित आयोग सदस्यमा सुन्दर पुर्कुटी छन् । थारू आयोग सदस्यमा उमाशंकरप्रसाद चौधरी र शान्ति मोदी, मुस्लिम आयोग सदस्यमा मोहम्मद समसुल हक र मधेसी आयोगको सदस्यमा आशाकुमारी नियुक्त भएका छन् ।शक्तिशाली मानिने अख्तियार दुरुपयोग अनुसन्धान आयोग, राष्ट्रिय मानव अधिकार आयोग, लोकसेवा आयोगजस्ता संवैधानिक आयोगमा संसदीय प्रक्रिया बाहिरबाटै नियुक्त पाएका व्यक्तिहरू मात्र भएका छन् । निर्वाचन आयोगमा प्रमुख आयुक्त र अर्का एक आयुक्तबाहेक तीन जना संसदीय प्रक्रियाबाट नियुक्त भएका हुन् । अन्य सबै अधिकारमुखी आयोगमा संसदीय सुनुवाइबिनै नियुक्ति भएका हुन् । संविधानको धारा २९२ (१) मा प्रधानन्यायाधीश, सर्वोच्च अदालतका न्यायाधीश, न्याय परिषद्का सदस्य, संवैधानिक निकायका प्रमुख वा पदाधिकारी र राजदूत नियुक्ति हुनुअघि संघीय कानुनबमोजिम संसदीय सुनुवाइ हुने उल्लेख छ । तर प्रधानमन्त्री ओलीले आफूलाई सहज हुने गरी संविधानको मर्मविपरीत संवैधानिक परिषद्सम्बन्धी अध्यादेश जारी गरेर त्यसअनुरूप सिफारिस गरिएकाहरूलाई राष्ट्रपतिले नियुक्ति गरेकी हुन् । यसप्रति संविधानविद्, संसदीय मामलाका जानकार र पूर्वप्रशासकहरूले चिन्ता व्यक्त गरेका छन् । उनीहरूले यसबाट शक्तिमा बस्नेले संविधान एवं संसदीय प्रक्रिया मिच्दा पनि हुन्छ भन्ने गलत सन्देश गएको बताए । संविधानविद् विपिन अधिकारीले संवैधानिक निकायमा संसदीय सुनुवाइबिना नियुक्तिको कल्पना संविधानले नगरेको बताए । संवैधानिक परिषद्सम्बन्धी अध्यादेशमार्फत नियुक्तिका लागि गरिएको परिवर्तन संविधानको चरित्रसँग मेल खान्छ कि खाँदैन भन्ने हो । यो विषयमा अदालतमा रिट परेकाले त्यसैबाट जे निकास निस्कन्छ, त्यो नै पर्खनुपर्ने अवस्था छ, उनले भने, अदालतले जे निर्णय दिन्छ, त्यसपछि हेरौंला भन्ने मनसायले सरकारले सिफारिस गरेको देखिन्छ । संघीय संसद्को संयुक्त बैठक र संयुक्त समिति कार्यसञ्चालन नियमावली२०७५ को नियम (२६) को सुनुवाइसम्बन्धी कार्यविधिमा सम्बन्धित निकायले जानकारी दिएको ४५ दिनमा संसदीय समितिले प्रक्रिया टुंग्याउनुपर्ने उल्लेख छ । त्यसैको उपनियम (२) मा सम्बन्धित निकायबाट पत्र प्राप्त भएको मितिले ४५ दिनभित्र सुनुवाइ गरी प्रस्तावित पदका लागि समितिले राय तयार गरी सम्बन्धित निकायमा पठाउनुपर्ने उल्लेख छ । प्रक्रिया सुरु गरेर टुंगो नलगाए मात्र ४५ दिनमा स्वतः अनुमोदनसरह हुने तर सचिवालयमा जानकारी दिएको दिनलाई आधार मान्नु गलत भएको समितिका पूर्वसदस्यहरू बताउँछन् । लोक सेवा आयोगका पूर्वअध्यक्ष उमेश मैनाली प्रक्रिया गलत हुँदा नियुक्ति भएकाहरूको मनोबल कमजोर हुने बताउँछन् । नियुक्ति हुने व्यक्तिभन्दा पनि निर्णय गर्नेहरूले सोच्ने कुरा हो, उनले भने, प्रक्रिया मिच्दा व्यक्तिहरू सही भए पनि उनीहरूको विषयमा राजनीतिकलगायतका संघसंस्थाले वक्तव्यबाजी गर्दा राम्रो सन्देश गएन । उनले राज्यका तीन वटा अंगको शक्ति सन्तुलन रहने गरी संवैधानिक परिषद्का सदस्यहरूको व्यवस्था गरिएको उल्लेख गर्दै त्यसैको मर्मलाई ख्याल गर्नुपर्ने बताए । संविधानविद्हरूका अनुसार संवैधानिक परिषद् र कार्यपालिकाले गरेको निर्णय परीक्षण गरेर व्यवस्थापिकाप्रति उत्तरदायी बनाउन सार्वजनिक सुनुवाइको व्यवस्था संविधानमै गरिएकाले बाध्यकारी हुन्छ । सुनुवाइ समितिको परिभाषाले पनि सरकारलाई संसदप्रति उत्तरदायी बनाउने भनेको छ ।"
यौनसम्पर्क अस्वीकार गर्दा हत्या,"काठमाडौं (कास) यौनसम्पर्क अस्वीकार गर्दा कालोपुलकी सन्तोषी सुब्बाको हत्या भएको खुलेको छ । सिन्धुपाल्चोकको चौतारा साँगाचोकगढी१४ घर भई दक्षिणकाली बस्दै आएका सुरेश तिमल्सिनाले हत्या गरेको अनुसन्धानबाट खुलेको हो । आरोपित तिमल्सिनाले प्रहरीलाई दिएको बयानमा आफू रक्सीको नशामा रहेको र यौनसम्पर्क गर्न नमानेपछि सलले बेरेर हत्या गरेको स्विकारेका छन् । उनलाई महानगरीय अपराध महाशाखाले बिहीबार पत्रकार सम्मेलन गरी सार्वजनिक गरेको हो । काभ्रेका धर्मबहादुर तामाङसँग करिब १८ वर्षदेखि धर्मछोरीका रूपमा बस्दै आएकी सुब्बा असार ३ गते कालोपुलस्थित कोठाबाट निस्केकी थिइन् । त्यस दिन कीर्तिपुरमा बस्छु भनेर सुब्बाले बाबुलाई बताएकी थिइन् । पशुपन्छीको आवाज दुरुस्त नक्कल गर्ने क्षमता भएका कारण उनी चर्चित थिइन् । कीर्तिपुरबाट असार ४ गते उनी दक्षिणकाली गएकी थिइन् । तर, त्यसबारे बाबुलाई उनले खबर गरिनन् । ५ गते सुब्बालाई स्थानीयले बजार आसपास हिँडेको देखेको बताएका थिए । ६ गते एउटा होटलमा रक्सी पिएर बसेका तिमल्सिनासँग सुब्बाको भेट भयो । तिमल्सिना सार्वजनिक यातायातका सहचालक हुन् । म भोकै छु, केही खानेकुरा दिनुस् न भनेर उनी म भएको ठाउँमा आइन्, मैले रक्सी पिएँ, उनले चियाखाजा खाइन्, आरोपित तिमल्सिनाले प्रहरीसमक्ष भनेका छन्, त्यस क्रममा चराचुरुंगी र पशुको आवाज पनि उनले सुनाइन्, साँझपख एकान्तमा गएर शारीरिक सम्पर्क गर्न मैले कर गरेँ, त्यसपछि दक्षिणकाली मन्दिरनजिकै पिकनिक स्थल छेउको एक शौचालयमा यौनसम्पर्क गर्न खोजेपछि उनले नमान्दा हत्या गरेँ ।"
ओलीले बारम्बार दाबी गर्न मिल्छ ?,"काठमाडौं (कास) प्रतिनिधिसभाबाट दुई पटक विश्वासको मत पाउन असफल भएका प्रधानमन्त्री केपी शर्मा ओलीले फेरि सोही पदमा दाबी गर्न मिल्ने कि नमिल्ने भन्ने विषयमा अदालतमा प्रश्न खडा भएको छ । प्रतिनिधिसभा विघटनसम्बन्धी मुद्दाको सुनुवाइको दोस्रो दिन कानुन व्यवसायीहरूले प्रधानमन्त्री ओलीमाथि संवैधानिक नैतिकता को प्रश्न अघि सारेका हुन् । प्रधानमन्त्री ओली गत वैशाख २७ गते प्रतिनिधिसभाबाट विश्वासको मत पाउन नसकी पदमुक्त सरहको अवस्थामा पुगेका थिए । तर उनी सबैभन्दा ठूलो संसदीय दलको नेताको हैसियतले फेरि संविधानको धारा ७६ (३) अनुसार प्रधानमन्त्री नियुक्त भए । तर फेरि पनि विश्वासको मत पाउन नसक्ने अवस्था रहेको स्वीकार गर्दै धारा ७६ (५) को प्रक्रिया थाल्न राष्ट्रपतिलाई सिफारिस गरेका थिए । दुई पटकसम्म विश्वासको मत नपाएको अवस्थामा तेस्रोपटक पनि उनले प्रधानमन्त्री पदमा दाबी गरेका थिए । त्यही विषयमा कानुन व्यवसायीहरूले प्रधानमन्त्रीमाथि प्रश्न गरेका हुन् । वरिष्ठ अधिवक्ता शेरबहादुर केसीले पछिल्लोपटक प्रधानमन्त्रीले जारी गरेको वक्तव्य स्मरण गराए । प्रधानमन्त्रीले राष्ट्रपतिलाई सिफारिस गर्दा अघिल्लोपटक विश्वासको मत पाउन नसक्नुको स्थितिभन्दा अहिलेको अवस्थामा तात्त्विक अन्तर नदेखिएको स्विकारेका थिए । अर्कोतर्फ उनले मुलुकलाई अन्योलमा राख्न उचित नभएको भन्दै मन्त्रिपरिषद्बाट निर्णय गराएर वैकल्पिक सरकार गठनका लागि मार्ग प्रशस्त गर्न उपयुक्त देखिएको भन्दै उपधारा ५ अनुसार प्रधानमन्त्री नियुक्तिको प्रक्रिया सुरु गर्न राष्ट्रपतिलाई सिफारिस गरेका थिए । वरिष्ठ अधिवक्ता केसीले पदमा बहाल रहेर विश्वासको मत पाउन नसक्ने प्रधानमन्त्रीले उपधारा ५ अनुसारको प्रधानमन्त्रीमा दाबी गर्न नमिल्ने बताए । धारा ७६ को उपधारा ३ बमोजिमको प्रधानमन्त्री भएका कारण केपी ओलीले उपधारा ५ अनुसार प्रधानमन्त्री पदका लागि दाबी गर्न पाउनुहुन्न, उनले भने, उहाँ विश्वासको मत लिन असफल भएकाले अर्को चरणको प्रधानमन्त्रीको दाबीमा अयोग्य हुनुभएको छ । उहाँ प्रधानमन्त्री नभएर एमालेको प्रतिनिधिसभा सदस्य भएको भए बरु पाउनुहुन्थ्यो । वरिष्ठ अधिवक्ता बोर्णबहादुर कार्कीले पनि यही तर्क दोहोर्याए । प्रतिनिधिसभामा विश्वासको मत प्राप्त गर्न सक्ने अवस्था नभएकाले प्रधानमन्त्री ओलीले फेरि दाबी गर्न नमिल्ने उनको तर्क थियो । उनले भने, एक दिनअघि उपधारा ४ अनुसार विश्वासको मत पाउन सक्दिनँ भन्नेले फेरि अर्को प्रक्रियामा प्रधानमन्त्री पदमा दाबी गर्नु असंवैधानिक हो । ओलीले विश्वासको मत पाउन नसकेका कारण नै अर्को प्रधानमन्त्री खोज्नुपरेको तर्क उनले गरे । वरिष्ठ अधिवक्ता हरिहर दाहालले राष्ट्रपतिले शेरबहादुर देउवालाई प्रधानमन्त्री नियुक्त नगर्नका लागि लिएको आधार गलत भएको बताए । राष्ट्रपति विद्यादेवी भण्डारीले देउवालाई समर्थन गरेका एमालेका केही सांसदले ओलीलाई पनि समर्थन गरेकाले दोहोरोपन भएको उल्लेख गर्दै विश्वासको मत पाउन सक्ने आधार नभएको दाबी गरेकी थिइन्, जब कि माधवकुमार नेपाललगायतका नेताहरूले सशरीर राष्ट्रपति कार्यालयमा पुगेर देउवालाई समर्थन रहेको बताएका थिए । वरिष्ठ अधिवक्ता दाहालका अनुसार, नेपाल पक्षले ओलीको समर्थनमा हस्ताक्षर नै नगरेको अवस्थामा राष्ट्रपतिले दोहोरोपन परेको भन्नु गलत भएको आरोप लगाए । के नेपाल पक्षले केपी ओलीलाई प्रधानमन्त्री बनाउन हस्ताक्षर गरेका थिए ? उनले भने, समर्थन नै नपाएकाले छ भनेर भन्यो भन्दैमा दोहोरोपन भएको भन्नु गलत हो । वरिष्ठ अधिवक्ता हरि उप्रेतीले प्रधानमन्त्री ओलीले आगामी दिनमा पनि यस्तै खेल खेल्न सक्ने भन्दै अदालतले सोझै देउवालाई प्रधानमन्त्री नियुक्तिको आदेश दिनुपर्ने माग गरे । राष्ट्रपतिको काम एकपछि अर्को गर्दै विवादित भएकाले आगामी दिनमा पनि निष्पक्ष काम हुनेमा उनले शंका गरे । उनले देउवालाई प्रधानमन्त्री नियुक्ति गरेपछि प्रतिनिधिसभाको बैठक डाकिनुपर्ने र त्यहीँ उनको विश्वासको मत परीक्षण हुनुपर्ने माग पनि गरे ।"
एमाले झगडाले कर्णाली संसद् ठप्प,"(सुर्खेत)  नेकपा एमालेभित्रको झगडाले डेढ सातादेखि कर्णाली प्रदेशसभा बैठक बस्न सकेको छैन । फ्लोर क्रस गरेपछि पार्टीले पदमुक्त गरे पनि मन्त्री बनाइएका तीन जनाले पदबाट राजीनामा दिनुपर्ने वा मुख्यमन्त्रीले उनीहरूलाई पदबाट हटाउनुपर्ने प्रमुख प्रतिपक्षी एमालेको माग छ । सरकारमा सहभागी एमाले सांसद र मुख्यमन्त्री महेन्द्रबहादुर शाही भने उक्त मागप्रति असहमत छन् ।गत वैशाख ३ मा मुख्यमन्त्री शाहीलाई संसदीय दलको निर्देशनविपरीत विश्वासको मत दिएपछि एमालेले प्रकाश ज्वाला, नन्दसिंह बुढा, अम्मरबहादुर थापा र कुर्मराज शाहीलाई सांसदबाट हटाएको थियो । त्यसको भोलिपल्टै ज्वालाबाहेक तीन जना स्वतन्त्र हैसियतमा सरकारमा सहभागी भएका थिए । जेठ २७ मा सर्वोच्च अदालतले चारै जनालाई सांसद पदमै रहन अन्तरिम आदेश दिएपछि एमाले संसदीय दलले मन्त्रीबाट फिर्ता आउन निर्देशन दिएको थियो । यद्यपि तीनैजना मन्त्री सरकारबाट फिर्ता भएका छैनन् ।स्रोतका अनुसार सभामुख राजबहादुर शाहीले बजेटमाथिको छलफल अगाडि बढाउनका लागि एमालेका तीन मन्त्रीलाई संसद् बैठकमा सहभागी नगराउने मध्यमार्गी प्रस्ताव अघि सारेका छन् तर बजेटमाथिको छलफलमा विषयगत मन्त्रालयको तर्फबाट सम्बन्धित मन्त्रीले जवाफ दिनुपर्ने भएकाले सत्तापक्षले उक्त प्रस्ताव अस्वीकार गरेको छ । आर्थिक मामिला तथा योजनामन्त्री गोपाल शर्माले संसद्मा बजेट प्रस्तुत भइसकेकाले छलफललगायत संसदीय प्रक्रिया अगाडि बढाउने जिम्मेवारी सभामुखको रहेको बताए । सरकारले संसद्लाई बिजनेस दिइसकेको छ, छलफलका लागि हामी रातो किताब बोकेर तयारी अवस्थामा छौं, उनले भने, तर एउटा दलको विवादलाई बहाना बनाएर संसद ठप्प पार्नु गलत काम हो । संसद् सचिवालयले तीन जना मन्त्रीका लागि प्रतिपक्षी लहरमा कुर्सी व्यवस्थापन गरेको छ । सर्वोच्चले उनीहरूलाई एमाले सांसदमा पुनर्बहाली गरेकाले सोही दलका सांसदको रूपमा कुर्सी व्यवस्थापन गरेको संसद् सचिवालयको तर्क छ तर तीनै जना मन्त्रीले सत्तापक्षको लहरमा बस्ने बताउँदै आएका छन् । भौतिक पूर्वाधार तथा सहरी विकासमन्त्री अम्मरबहादुर थापा त एमाले प्रतिपक्षी दल रहेको मान्नसमेत तयार छैनन् । एमाले सांसदसमेत रहेका तीन मन्त्रीलाई संसद् बैठकमा आफ्नो दल स्पष्ट पार्न निर्देशन दिने मुख्यमन्त्री शाहीको तयारी छ । कर्णाली प्रदेश सरकारले आगामी आर्थिक वर्षका लागि असार १ मा ३६ अर्ब ५४ करोड रुपैयाँको बजेट प्रदेशसभामा प्रस्तुत ल्याइसकेको छ । ढिलोमा असार २५ भित्र बजेट पास नगरे कानुनी र कार्यान्वयनगत समस्या आउन सक्छन् । त्यसैले पनि कुनै एउटा दलको विवादलाई बहाना बनाएर संसद् अवरुद्ध नगर्न सरकारले सभामुखलाई आग्रह गर्दै आएको छ ।"
'विदेशी चलखेलको कुरा सोचविचार गरेरै बोलिएको हो,"(काठमाडौं)  विपक्षी गठबन्धनका नेताहरूले गम्भीर परिस्थितिको आकलन गरेरै नेपालको आन्तरिक मामिलामा विदेशी हस्तक्षेप नहोस् भनेर बोलिएको स्पष्ट पारेका छन् । गठबन्धनमा आबद्ध पाँच पूर्वप्रधानमन्त्रीले डेढ साताअघि विज्ञप्ति जारी गर्दै नेपालमा हस्तक्षेप बढेको उल्लेख गरेका थिए ।विपक्षी पाँच राजनीतिक दलका शीर्ष नेताहरूले बिहीबार संसद् भवन नयाँ बानेश्वरमा सम्पादकहरूसँग गरेको अन्तर्क्रियामा माओवादी केन्द्रका अध्यक्ष पुष्पकमल दाहालले प्रत्यक्ष वा परोक्ष रूपमा विदेशी चलखेल हुन नपाओस् भनेर सबैलाई ध्यानाकर्षण र सतर्क गराउन सोचीविचारी बोलिएको बताए । विपक्षी गठबन्धनमा आबद्ध पाँच पूर्वप्रधानमन्त्रीहरूले डेढ साताअगाडि निकालेको वक्तव्यप्रति विभिन्न कोणबाट टीकाटिप्पणी भइरहेका बेला दाहालले भनेका छन्, परिस्थिति गम्भीर नबनीकन बोलिएको होइन । कसले बोल्दा बढी प्रभावकारी हुन्छ भनेर पाँच जना पूर्वप्रधानमन्त्रीले बोलेका हौं ।उनले संविधान जारी गर्ने बेला, निर्वाचनका बेलाजस्तै अहिले पनि विदेशी दबाब बढेर गएको बताए । संविधान बनाउने, निर्वाचन गर्ने बेलामा होस् वा अहिले गठबन्धन बनाउने बेलामा किन नहोस्, धेरै अप्ठ्याराको सामना गरेका छौं, उनले भने, लोकतन्त्र, संविधान र राष्ट्रको पक्षमा जस्तोसुकै चुनौती भए पनि उभिने र जस्तोसुकै त्याग गर्ने हो भन्ने भावनाबाटै वक्तव्य दिएका हौं । उनले पाँच जना पूर्वप्रधानमन्त्री तथा पाँच पार्टीले विदेशी हस्तक्षेपको विरोध गरेर परिस्थितिको सामना गर्छौं भनिरहेका बेला बहालवाला प्रधानमन्त्री केपी शर्मा ओलीले भने कुर्सीका लागि जे पनि गरिरहेको आरोप लगाए । उनले कुनै पनि छिमेकी वा मित्रराष्ट्रसँग आफूहरूलाई दुस्मनी नचाहिएकाले कसैलाई तोकेर नभनिएको बताए । सबैसँग राम्रो सम्बन्ध चाहन्छौं तर हामीभित्र अनावश्यक चलखेल सह्य छैन, हामीलाई त्यो स्वीकार्य हुन सक्दैन, उनले भने, गर्नुपर्ने काम गरियो । दाहालले कुनै पनि देशलाई लक्षित नगरे पनि गठबन्धनमा आबद्ध राष्ट्रिय जनमोर्चाका महासचिव मनोज भट्टले त्यही मञ्चबाट गत कात्तिकमा भारतीय गुप्तचर प्रमुख नेपाल आएपछि एकपछि अर्को अकल्पनीय राजनीतिक घटना भएको बताए । उनले भारतको सत्तारूढ दलले नेपालमा हिन्दु राष्ट्र र राजसंस्था स्थापनाको खेल गरिरहेको उल्लेख गरे । त्यस विषयमा भारत सरकारले आफ्नो धारणा स्पष्ट पार्नुपर्ने उनको माग थियो ।सम्पादकहरूले विपक्षी गठबन्धनलाई तपाईंहरू पनि उस्तै त हो नि ? जनताले कसरी विश्वास गर्ने ? जस्ता प्रश्न उठाएपछि दाहालले ओलीसँग आफूहरूको तुलना नगरिदिन आग्रह गरेका थिए । उनले ओलीलाई भिलेन को संज्ञा दिँदै जनताले त्यो थाहा पाइसकेको बताए । कार्यक्रमको अन्त्यमा सम्पादकहरूले उठाएका प्रश्नको जवाफ दिने पालो पाएका दाहालले सबै उस्तै हुन् भनेर नेताहरूको हुर्मत लिने काम नगरिदिन मिडिया क्षेत्रलाई आग्रह गरेका थिए । आलोचना गर्नुहोस् तर एउटा सीमा रहोस्, उनले भने, नेताहरूप्रति घृणा फैलियो भने त्यो झन् खतरनाक हुन्छ । उनले कुर्सीका लागि संविधान, लोकतन्त्र, विधि सबैलाई ध्वस्त पार्ने ओलीसँग आफूहरूको तुलना नगरिदिन पटकपटक आग्रह गरे । हामीले पनि गल्ती गरेका छौं, मबाट पनि त्रुटि भएका छन्, उनले भने, त्यसलाई सच्याउने प्रयास पनि गरेका छौं । सच्चिएर जान प्रतिबद्ध पनि छौं ।प्रारम्भमै बोलेका कांग्रेस सभापति शेरबहादुर देउवाले प्रधानमन्त्री ओलीमा देखिएको शासकीय अहंकार र स्वेच्छाचारी निर्णयका कारण संविधान संकटमा परेको बताए । उनले राष्ट्रपति र प्रधानमन्त्रीको मिलेमतोबाट मध्यरातमा असंवैधानिक तरिकाले गरिएको प्रतिनिधिसभा विघटनले लोकतन्त्रमाथि नै खतरा उत्पन्न गरेको उल्लेख गरे । नेपालका बारेमा नेपालीले नै निर्णय गर्ने कुरामा उनले जोड दिए । हामी सबै मित्र राष्ट्र तथा अन्तर्राष्ट्रिय समुदायसँग स्वतन्त्र परराष्ट्र नीतिका आधारमा सुमधुर सम्बन्ध कायम गर्न चाहन्छौं, उनले भनेका छन्, नेपालको गौरव र स्वाभिमानलाई ध्यानमा राख्दै नेपालको बारेमा नेपालीले नै निर्णय गर्ने कुरामा अटल विश्वासका साथ बदलिँदो विश्व परिवेशमा राष्ट्रिय हितको रक्षा लोकतान्त्रिक प्रणालीका आधारमा गर्नुपर्छ भन्ने मान्यता राख्छौं ।एमाले नेता तथा पूर्वप्रधानमन्त्री माधवकुमार नेपालले देश गम्भीर संकटमा रहेको भन्दै एकताबद्ध भएर देशलाई भड्खालोमा जानबाट बचाउन सबै लाग्नुपर्ने बताए । उनले देशको स्वाधीनता, स्वाभिमान र राष्ट्रिय हितको रक्षा गर्ने मिसनका लागि आफूहरू एकताबद्ध रहेको बताए । आफूहरू कोर्स करेक्सनको अभियानमा रहेको तथा ओलीले गल्ती भयो भनेर, त्यसलाई सुधार गरेर आए साथमा लान सकिने बताए ।जसपा अध्यक्ष उपेन्द्र यादवले राष्ट्रपति कार्यालयदेखि संवैधानिक निकायहरूमाथि नियन्त्रण गरेर ओलीले स्वेच्छाचारी शासन चलाउन खोजेको आरोप लगाए । फरक प्रसंगमा नेता दाहालले एमसीसीका विषयमा गठबन्धनभित्र कुनै समस्या नरहेको बताए । राष्ट्रिय हितअनुकूल बनाएर त्यसलाई संसदीय प्रक्रियाबाटै लैजाने विषयमा सबै सहमत रहेको उनको भनाइ थियो । उनले संविधान, लोकतन्त्र र राष्ट्रियताको रक्षाका लागि विपक्षी गठबन्धनलाई लामो अवधिसम्म लगिने बताए । उनले पार्टीको आन्तरिक समस्याका कारण गठबन्धनभित्र एमाले नेता नेपाल र जसपामा केही अप्ठ्यारा देखिए पनि त्यसलाई सामूहिक ढंगले नै बुझ्ने र सहयोग गर्ने समझदारी रहेको उल्लेख गरे । एउटा चुनाव वा ओलीलाई हटाउन मात्रै होइन, धेरै परसम्म जानुपर्छ भन्ने मान्यताले गठबन्धन बनाइएको उनको दाबी थियो ।"
मन्त्रीहरूलाई ५५ मन्त्रालय,राष्ट्रिय सभाको अधिवेशन आह्वानराष्ट्रपति विद्यादेवी भण्डारीले आउँदो असार १७ गतेका लागि राष्ट्रिय सभाको अधिवेशन आह्वान गरेकी छन् । मन्त्रिपरिषद्को सिफारिसमा उनले उक्त दिन ४ बजेका लागि अधिवेशन आह्वान गरेकी हुन् । गत पुसमा प्रतिनिधिसभा विघटन भएपछि केही दिन राष्ट्रिय सभाको अधिवेशन चलेको थियो ।
स्थानीय तहको बजेट स्वास्थ्य र कृषि लक्षित,"दूधमा अनुदान, एकल पुरुषलाई भत्तासिन्धुपाल्चोकका स्थानीय तहहरूले कृषि, युवा स्वरोजगार र विपद् व्यवस्थापनलाई विशेष प्राथमिकता दिएका छन् । इन्द्रावतीले कृषि, पूर्ण स्वरोजगार र व्यावसायिक खेतीलाई प्राथमिकता दिएको गाउँपालिका अध्यक्ष वंशलाल तामाङले बताए । दूध बढी उत्पादन हुने इन्द्रावतीमा कृषकलाई प्रतिलिटर २ रुपैयाँ अनुदान, युवालाई ५० प्रतिशत ब्याज अनुदान र व्यावसायिक परियोजना सञ्चालन गर्ने युवालाई ५ लाख रुपैयाँ अनुदान दिने कार्यक्रम ल्याएका छौं, उनले भने । एक अर्ब १८ करोडको बजेट ल्याएको मेलम्ची नगरपालिकाले ६० वर्ष पुगेका एकल पुरुषलाई मासिक एक हजार भत्ता दिने नीति लिएको छ । कोरोना रोकथाम, मेलम्ची बाढी प्रभावितलाई प्राथमिकतामा राखिएको नगर उपप्रमुख भगवती नेपालले बताइन् । सुनकोसी र बाह्रबिसेले पनि कोरोना रोकथाम र अन्य विकास पूर्वाधारका परियोजनालाई नीति तथा कार्यक्रममा समावेश गरेका छन् । बाढीले क्षतिग्रस्त हेलम्बुले विपद्कै कारण गाउँसभालाई अन्तिम रूप दिन प्रस्ताव गर्ने समय कुरिरहेको छ ।"
कोरोना नियन्त्रणलाई बेवास्ता,"(मकवानपुर)  हेटौंडा उपमहानगरपालिकाले आगामी आर्थिक वर्ष २०७८७९ को नीति तथा कार्यक्रम र बजेट सार्वजनिक गरेको छ । बिहीबार नवौं नगरसभामा उपमहानगर उपप्रमुख मीनाकुमारी लामाले नीति तथा कार्यक्रमसहित आगामी आवका लागि २ अर्ब ६० करोड १५ लाख ५२ हजार रुपैयाँ बराबरको बजेट प्रस्तुत गरिन् । जुन चालु आवको तुलनामा ६ करोड ७६ लाख १८ हजार रुपैयाँ बढी हो ।उपमहानगरले कोरोना नियन्त्रण, रोकथाम तथा उपचारलाई बेवास्ता गरेको छ । स्वास्थ्य क्षेत्रअन्तर्गत डायलसिस मेसिन, प्लाज्मा उत्पादन मेसिन तथा स्वास्थ्य उपकरण खरिदका लागि ५५ लाख तथा औषधि खरिदका लागि ३७ लाख रुपैयाँ विनियोजन भएको छ । हेटौंडा वाग्मती प्रदेशको एक मात्रै उपमहानगर र प्रदेश राजधानीसमेत हो ।विनियोजित बजेटको खर्च व्यहोर्ने स्रोतमध्ये आन्तरिक स्रोतबाट २४ करोड ३८ लाख, राजस्व बाँडफाँटबाट ५६ करोड ८ लाख, प्रदेश सरकारका विभिन्न अनुदानबाट प्राप्त १२ करोड ६६ लाख, संघीय सरकारको अनुदानबाट १ अर्ब २ करोड, नगर विकास कोषबाट अनुदान ९ करोड र चालु वर्षको मौज्दातबाट ५६ करोड व्यहोरिने उपप्रमुख लामाले बताइन् । बजेटमा कार्यालय सञ्चालन तथा प्रशासनिक खर्चतर्फ २५ करोड ८७ लाख, आर्थिक विकासतर्फ १२ करोड ९८ लाख, सामाजिक विकासतर्फ ८१ करोड ९५ लाख, पूर्वाधार विकासतर्फ १ अर्ब ३० करोड ४५ लाख, वातावरण तथा विपद् व्यवस्थापनतर्फ ५ करोड ४४ लाख र संस्थागत विकास, सेवा प्रवाह र सुशासनतर्फ ३ करोड २९ लाख रुपैयाँ छुट्याइएको छ ।वडा तथा बस्तीस्तरीय पूर्वाधारका लागि ३२ करोड ७० लाख, हेटौंडामा बसपार्क र टर्मिनल भवन निर्माणका लागि १४ करोड, बहुउद्देश्यीय व्यापारिक भवन निर्माण थाल्न १५ करोड, चक्रपथको स्तरोन्नति गर्न तीन करोड, संघ, प्रदेश र जिल्ला समन्वय समितिसँग साझेदारी आयोजना सञ्चालनका लागि ४ करोड ५० लाख तथा कर्रा करिडोर निर्माण गर्न १ करोड ५० लाख रुपैयाँ विनियोजन गरिएको उपप्रमुख लामाले जानकारी दिइन् । यस्तै, विभिन्न खेलकुद कार्यक्रमका लागि ३ करोड ७२ लाख ८० हजार रुपैयाँको व्यवस्था गरिएको छ ।नगरसभाले नीति तथा कार्यक्रम र बजेट भने पास गरेको छैन । हामी छलफल गरेर पास गर्नेछौं, उपमहानगर प्रमुख हरिबहादुर महतले स्थानीय तहमा निर्वाचित भएर आएपछि आफूहरूले ल्याउने अन्तिम बजेट भएका कारण अपूरा योजनाहरू पूरा गर्ने गरी पुँजीको परिचालन गरिने बताए । हामी दसौं अधिवेशन भदौमा गर्नेछौं, उनले थपे ।"
कर छुटदेखि स्वास्थ्य बिमासम्म,"भक्तपुर (कास) भक्तपुरका सूर्यविनायक, चाँगुनारायण र भक्तपुर नगरपालिकाले पनि आगामी आवका लागि अनुमानित बजेट सार्वजनिक गरेका छन् । विकास निर्माण, स्वास्थ्य र शिक्षालाई प्राथमिकतामा राखेर बजेट विनियोजन गरिएको छ । भक्तपुरको दसौं नगरसभामा उपप्रमुख रजनी जोशीले १ अर्ब ९३ करोड २० लाख रुपैयाँको बजेट प्रस्तुत गरिन् । बजेट वक्तव्यमा कोरोना महामारीको प्रतिकूल अवस्थाका कारण नगरपालिकाले प्रक्षेपण गरेअनुरूप कर उठाउन नसकेको उल्लेख गर्दै हरेक क्षेत्रमा मितव्ययी भई यस आर्थिक वर्षको बजेट निर्माण गरिएको उल्लेख छ । कोरोनाकै कारण पर्यटन व्यवसायमा नकारात्मक असर परेको भन्दै आगामी आवको पहिलो ४ महिनाको व्यवसाय कर छुट दिने भएको छ ।नगरपालिकाले ख्वपः अस्पतालको भवन निर्माण सक्न २० करोड रुपैयाँ विनियोजन गरेको छ । ख्वपः अस्पताल र अन्य स्वास्थ्य संस्था सञ्चालन तथा व्यवस्थापन गर्न ३ करोड रुपैयाँ छुट्याएको छ । क्यान्सर, मुटु, मिर्गौला तथा मस्तिष्कघातजस्ता कडा तथा दीर्घरोगीलाई प्रतिव्यक्ति १५ हजार रुपैयाँ सहयोग गर्ने भएको छ । चालु आवमा १० हजार रुपैयाँका दरले सहयोग गर्दै आएको थियो ।सूर्यविनायक नगरपालिकाले १ अर्ब ५७ करोड ६३ लाख रुपैयाँको बजेट ल्याएको छ । चालुतर्फ ५१ करोड २२ लाख ५८ हजार, पुँजीगततर्फ ७३ करोड ९८ लाख ४७ हजार र ससर्त कार्यक्रमतर्फ ३२ करोड ४१ लाख ९५ हजार रुपैयाँ विनियोजन गरिएको छ ।त्यसैगरी, चाँगुनारायण नगरपालिकाले १ अर्ब ९० करोड ६४ लाख ८४ हजार रुपैयाँको बजेट सार्वजनिक गरेको छ । नगरले आफ्नै भवन निर्माणका लागि १२ करोड रुपैयाँ छुट्याएको छ । बेरोजगार युवालाई लक्षित गरी मेयर उद्यमशीलता विकास कार्यक्रम अन्तर्गत ३ करोड रुपैयाँ विनियोजन गरिएको छ । एक घर, एक धारा कार्यक्रम अन्तर्गत नगरवासीको खानेपानीमा पहुँच सुनिश्चित गर्न १३ करोड ९३ लाख २१ हजार रुपैयाँ व्यवस्था गरिएको छ । सामुदायिक विद्यालयमा अध्ययनरत छात्राहरूको शिक्षा, बालविवाह निरुत्साहन र किशोरी सुरक्षित भविष्य निर्माणमा सघाउन बचत खाता छोरीको, सुरक्षा जीवनभरिको कार्यक्रम ल्याइएको छ । जसमा ५५ लाख रुपैयाँ छुट्याइएको छ ।कोरोना नियन्त्रण तथा रोकथामका लागि पीसीआर परीक्षण, संक्रमितलाई सहयोग, आइसोलेसन तथा कन्ट्र्याक ट्रेसिङ, क्वारेन्टाइन व्यवस्थापनका लागि ५० लाख विनियोजन गरिएको छ । विपन्न परिवारका लागि नगरपालिकाको साझेदारीमा स्वास्थ्य बिमा गराउन १ करोड रुपैयाँ बजेट विनियोजन गरिएको छ ।मध्यपुर थिमि नगरपालिकाले भने बजेट सार्वजनिक गरेको छैन ।"
४ घण्टामै बजेट पारित,सिन्धुली (कास) मरिण गाउँपालिकाले आगामी आवको नीति तथा कार्यक्रम र बजेट ४ घण्टामै पास गरी नवौं गाउँसभा सम्पन्न गरेको छ । मरिण गाउँपालिका अध्यक्ष पानीराज बम्जनले प्रस्तुत गरेको नीति तथा कार्यक्रम र आगामी आवको बजेट गाउँसभामा सर्वसम्मतले पारित भएको हो । कोरोनाका कारण गाउँसभाको समय छोट्याइएको र गाउँ कार्यपालिकाको बैठकबाट सर्वसम्मत पारित भएकाले पनि जनप्रतिनिधिहरूले नीति तथा कार्यक्रम र बजेटमाथि टिप्पणी नगरेको बम्जनले सुनाए ।
बारीमै कुहियो तरकारी,"(सिन्धुली)  निषेधाज्ञाका कारण बजार र यातायात सेवा ठप्प हुँदा यहाँको ग्रामीण भेगमा किसानले उब्जाएको बेमौसमी तरकारी खेतबारीमै कुहिएको छ । धेरैजसो तरकारी खपत हुने बीपी राजमार्ग आसपासका होटल, रेस्टुरेन्ट बन्द हुँदा किसानहरू मर्कामा परेका हुन् ।सुनकोसी, गोलन्जोर, फिक्कल गाउँपालिका र कमलामाई नगरपालिकाको महाभारत उत्तरतर्फका किसानले लाखौं लगानी गरेर बेमौसमी तरकारी खेती गर्दै आएका छन् । सुनकोसी७ नागीमा काउली बिक्री नभएपछि गाईबस्तुलाई खुवाउने, खेतबारीमै फाल्ने गरिएको छ । बिक्री नभएपछि काउली खेतमै कुहिएको नवीन कार्कीले बताए । दैनिक चार सय किलोको हाराहारीमा बिक्रीका लागि काउली तयार हुन्छ, तर खरिद गर्ने कोही छैनन्, कार्कीले भने, तरकारीको मुख्य बजार भनेको होटल र स्थानीय उपभोक्ता नै हुन् । होटल बन्द छ, उपभोक्ताहरूले खरिद गर्ने पसलमा पनि समयको मापदण्ड लगाइएको छ । १५ रोपनीमा काउली लगाएका कार्कीले केही मात्रामा बिक्री भए पनि सस्तो मूल्यमा दिनुपर्दा खेतीप्रति नै वितृष्णा बढेको सुनाए । नागीकै अर्का किसान रामकृष्ण भट्टराई काउली, गोलभेंडा बिक्री गरेर ५ देखि ७ लाख रुपैयाँ आम्दानी लिने सपना यो वर्ष तुहिएको दुःखेसो पोखे ।बीपी राजमार्ग निर्माणसँगै गाउँगाउँमा सडकको पहुँच पुगेपछि ग्रामीण क्षेत्रका किसान पनि केही वर्षयता व्यावसायिक तरकारी खेतीमा जुटेका छन् । काठमाडौंलगायत ठूला सहरमा लगेर बिक्री गर्दा ढुवानीमै सबै खर्च जान्छ, भट्टराईले भने, एकपटक गाउँपालिकाले बिक्रीका लागि ढुवानीको व्यवस्था मिलाएको थियो तर बिक्री भएन । सधैं पालिकालाई भन्ने कुरा पनि आएन । सदरमुकाम सिन्धुलीमाडीको बजारमा तरकारी खरिद गर्ने उपभोक्ता कम भएपछि आयात घटाउनुपरेको व्यापारीहरूले बताएका छन् ।"
जोखिम नटर्दै आन्दोलन,"(काठमाडौं)  पछिल्लो २४ घण्टामा १२ हजार २ सय ३२ पीसीआर र एन्टिजेन परीक्षण गर्दा २ हजार ४ सय ७४ जनामा कोरोना संक्रमण पुष्टि भएको छ । परीक्षण गरेकामध्ये कोरोना पोजिटिभ हुने दर २० प्रतिशतभन्दा माथि छ । असारयता बुधबार मात्रै संक्रमण दर १९५० प्रतिशत थियो । अरू दिन २० प्रतिशतभन्दा बढी छ । कोरोनाकै कारण मृत्यु हुनेको संख्या पनि दैनिक सरदर ४० जना छ । बिहीबार भने २४ जनाले ज्यान गुमाएका छन् ।काठमाडौं उपत्यकामा अझै पनि भेन्टिलेटर पाउन मुस्किल छ । पाटन अस्पतालका १० वटा भेन्टिलेटर सबैमा कोरोनाका गम्भीर बिरामी छन् । तर यस्तो अवस्थाको बेवास्ता गर्दै प्रमुख राजनीतिक दलहरू अहिले सरकारको विरोधका नाममा सडक आन्दोलनमा उत्रिएका छन् । नागरिकहरूको स्वास्थ्यसँग गम्भीर खेलाँची गर्दै बिहीबारबाट विपक्षी गठबन्धनमा आबद्ध विद्यार्थी भ्रातृ संगठन सडक प्रदर्शनमा उत्रिए । काठमाडौंमा ४ हजार ४ सय ८३ जना सक्रिय संक्रमित छन् । कोरोना संक्रमणको जोखिम टरिनसकेको अवस्थामा यही बिहीबार दुई वटा प्रदर्शन भए । प्रदर्शनी मार्गमा संसद् विघटनविरुद्ध विपक्षी गठबन्धनमा आबद्ध विद्यार्थी संगठनले प्रदर्शन गरे । नेविसंघ, अनेरास्ववियु क्रान्तिकारी, एमाले खनालनेपाल पक्षीय अनेरास्ववियु, जसपा निकट समाजवादी विद्यार्थी युनियन र अखिल छैटौंका विद्यार्थीहरू प्रदर्शनमा उत्रिएका थिए । त्यस्तै, माइतीघरमा जातीय विभेदविरुद्ध दलित अधिकारकर्मी, विद्यार्थीलगायतले पनि प्रदर्शन गरे । सो क्रममा नेपाल राष्ट्रिय उत्पीडित विद्यार्थी संगठन र दलित अधिकारकर्मीहरूले शिक्षा, विज्ञान तथा प्रविधि र हालै स्वास्थ्य मन्त्रालयको जिम्मेवारीसमेत पाएका कृष्णगोपाल श्रेष्ठको पुत्ला दहन गरे । सरकारविरुद्ध प्लेकार्ड लिएर उपस्थित भएकाहरूले न सामाजिक दूरी कायम गरेका थिए न त सबैले मास्क लगाएका थिए । आन्दोलनका क्रममा प्रहरी र आन्दोलनकारीबीच घम्साघम्सीसमेत भयो । सरकारको कदमको विरोधमा तीनचार सय सहभागी भएका थियौं, अखिल क्रान्तिकारीका उपाध्यक्ष सुरेन्द्र बस्नेतले दाबी गरे, जति सहभागी थियौं, सबैले सामाजिक दूरी कायम गरेर शान्तिपूर्ण तरिकाबाट विरोध प्रदर्शन गर्यौं । संसद् पुनःस्थापना नभएसम्म प्रदर्शन जारी राख्ने कार्यक्रम तय भएको उनले बताए । विज्ञहरू भने महामारीका बेला जुलुस निकाल्नुलाई अपराध गरेसरह ठान्छन् । पहिलो र दोस्रो लहरमा अस्पतालमा बेड र अक्सिजन नपाएर संक्रमितले ज्यान गुमाएको थाहा हुँदाहुँदै आन्दोलन गर्नु गलत भएको जनस्वास्थ्य विज्ञले बताए । उहाँहरूलाई कोरोनाको जोखिमभन्दा पनि के गर्दा राजनीतिमा चर्चा कमाइन्छ भन्ने हुँदो रहेछ, भाइरोलोजिस्ट एवं ईडीसीडीका पूर्वनिर्देशक डा वासुदेव पाण्डेले भने, निषेधाज्ञा त जुलुस गर्न खोलेजस्तो पो भयो । कोरोनाका नयाँनयाँ जोखिमपूर्ण भेरिएन्ट देखिए पनि राजनीतिक दलका नेता र भ्रातृ संगठनहरूले आफ्नो राजनीतिक स्वास्थ्यपूर्तिका लागि आन्दोलन गर्नु गलत भएको उनको भनाइ छ । भाइरसको नयाँ रूप डेल्टा प्लस देखिएको छ । संक्रमण सार्ने र फोक्सोको सेलभित्र जाने क्षमता यसमा बढी छ । जसले एन्टिबडीको क्षमता घटाउँछ, पाण्डेले भने, यस्तो जोखिम कायम हुँदाहुँदै आन्दोलन गर्नु भनेको आगोको भुङ्ग्रोमा हाम फालेजस्तै हो । यस्ता आन्दोलन, प्रदर्शनले संक्रमण दोस्रो लहरकै जस्तो दोब्बर, चौबर रूपमा फैलिन सक्ने उनले चेतावनी दिए । दोस्रो लहरमा हरेक चार दिनमा दोब्बरसम्म संक्रमण देखिएको थियो । बिहे भोजजस्ता जमघटबाट संक्रमण बढी मात्रामा फैलिएको थियो । तेस्रो लहरमा पनि नयाँ भेरिएन्ट देखिएका बेला आन्दोलन सुरु भएको छ । यस्तो हुने हो भने संक्रमण बढ्ने सम्भावना हुन्छ, डा पाण्डेले भने । स्वास्थ्य मन्त्रालयका सहप्रवक्ता डा समीरकुमार अधिकारीले जोखिम उच्च रहेकै बेला हुने आन्दोलनले संक्रमण फैलाउन सहयोग पुग्ने बताए । निषेधाज्ञा कोरोनाको जोखिम कम भएर खुकुलो पारेको नभई सर्वसाधारण आत्तिएकाले सहज बनाएको उनको भनाइ छ । संक्रमण कम भएको देखिए पनि अस्पतालमा गम्भीर खालका बिरामी भर्ना भइरहेका छन्, उनले भने, सार्वजनिक स्थलमा सभा, जुलुस गर्यो भने संक्रमित संख्या बढ्न सक्छ । यस्ता गतिविधिले अस्पतालमा बेड व्यवस्थापनमा समेत चुनौती हुन्छ । खोप सबैले पाइनसकेकाले पनि जोखिम निकै रहेको उनले बताए । यसको असर एकै दिनमा देखिँदैन, उनले भने, यसरी नै आन्दोलन हुने हो भने २ बाट ४, ४ बाट ८ हुन सक्छ । सबैले सावधानी अपनाउनु जरुरी छ । संक्रमण दर १० प्रतिशतभन्दा तल नआएसम्म जोखिम कम नमानिने उनले बताए । अहिले पीसीआर र एन्टिजेन्ट गरेकामध्ये २० प्रतिशभन्दा बढीलाई कोरोना देखिएको पनि निषेधाज्ञाका बेला हो, डा अधिकारीले भने, निषेधाज्ञा खुकुलो भएपछि यसको असर कति पर्ने हो, आकलन गर्नै सकिँदैन ।"
"निषेधाज्ञा खुकुलियो, सतर्कता भुलियो","सन्जु पौडेल (लुम्बिनी), मधु शाही (बाँके), दुर्गालाल केसी (दाङ) र मनोज पौडेल (कपिलवस्तु)"
"महामारी निरन्तर छ, सतर्क रहौं","महाव्याधिले देखाइदियो, लोकरञ्जकवादीहरू शासन गर्न सक्षम छैनन्, यिनीहरू कोरोना भाइरससित जुध्नै सकेनन्, बेलायतबाट प्रकाशित हुने विश्वप्रसिद्ध पत्रिका इकोनमिस्टको नोभेम्बर चौथो साताको अंकमा यसका विदेश सम्पादक रोबर्ट गेस्ट लेख्छन्, महामारीलाई नियन्त्रणमा लिन शिष्ट सञ्चार, सहनशील सरकार र विज्ञानप्रतिको विश्वास चाहिन्छ । यीमध्ये केही पनि प्रस्तुत गर्न नसकेकैले सम्भवतः अमेरिकी जनताले तत्कालीन राष्ट्रपति डोनाल्ड ट्रम्पलाई अस्वीकार गरिदिएको उल्लेख गर्दै उनी लेख्छन्, तर यस्ता लोकरञ्जकवादीहरू बहानाबाजी र विषयान्तर गर्नचाहिँ माहिर हुन्छन् । महामारीमा ट्रम्प, भारतीय प्रधानमन्त्री नरेन्द्र मोदीलगायतका विश्वका अरू लोकरञ्जक शासकहरूको कुशासनबारे चर्चा गरेका उनले नेपालबारे त लेखेका छैनन्, तर यसबीचमा हामीलाई पनि यहाँ बेसार, तातोपानी र हिमालको हावाको झोंका ले कति उल्टो हिर्काइरह्यो, सबै जगजाहेरै छ । अहिले नै हेरौं न हामी कति अनिश्चित, अन्योलग्रस्त र भयपूर्ण अवस्थामा छौं । सरकारले दुई महिनादेखि जारी निषेधाज्ञालाई केही खुकुलो बनाएको छ, अझै बनाउँदै पनि छ । सार्वजनिक स्थलहरूमा मानिसहरूको चहलपहल बढ्दो छ, भीडभाड बाक्लिँदो छ । करिब साढे सात लाखलाई मात्रै दुवै मात्रा र २५ लाखलाई पहिलो मात्रा खोप लगाएको सरकारले अरू जनतालाई कहिले खोप लगाउँछ केही थाहा छैन । सायद सरकारलाई पनि थाहा छैन, ऊ आफ्ना नागरिकहरूलाई कहिले खोप लगाउँदै छ ? राष्ट्रपतिको खोप कूटनीतिको उपलब्धि के भयो र स्वास्थ्य मन्त्रालयले विभिन्न उत्पादक मुलुकहरूसित सुरु गरेको भनिएको खोप खरिद प्रक्रिया कहाँ पुग्यो, कुनै ठोस जानकारी सार्वजनिक गरिएको छैन । सायद केही प्रगति पनि भएको छैन । बरु महामारीका माझै पनि स्वास्थ्य मन्त्रालयको राजनीतिक नेतृत्व भने बाघचालको गोटीभन्दा पनि छिटोछिटो परिवर्तन भैरह्यो । पछिल्लो मन्त्रिपरिषद् विस्तारलाई कार्यान्वयन नगर्न सर्वोच्च अदालतले आदेश दिएसँगै अहिले त मन्त्रालय नै नेतृत्वविहीनजस्तै छ । यसै पनि कर्मचारीको प्रशासनको एउटा सीमा हुन्छ, त्यसमाथि यो पनि बहाना बनिदिएको छ । निषेधाज्ञा खुकुलिएसँगै यतिबेला महामारी फेरि अर्को उत्कर्षतर्फ उन्मुख हुने त होइन भन्ने चिन्ता सर्वत्र छ, जो जायज पनि छ । यसको मतलब निषेधाज्ञा कसिरहनुपर्थ्यो भन्ने बिलकुल होइन । रोजीरोटीका निम्ति उपायहीन नागरिकलाई यही दुई महिना पनि ज्यादै कष्टकर भैसक्यो । त्यसैले यसलाई खुलाउँदै लैजानुको विकल्प छैन । तर, नागरिकहरू लामो अवधि घरभित्र बस्दा पनि सरकारले संक्रमणको साङ्लो तोड्न गर्नैपर्ने कार्य नगरेकाले कायम रहेको जोखिमलाई भने भुल्न मिल्दैन । सरकारले रोग प्रतिरोधक खोप नल्याएकाले र निषेधाज्ञा लगाउँदासमेत संक्रमण दर उल्लेख्य ओराल्न नसकेकाले नागरिकहरू आफैं जोगिनुको विकल्प छैन । त्यसका निम्ति घरबाहिर निस्कँदा मास्क पहिरिने, भीडभाडमा नजाने, एकअर्काबीच भौतिक दूरी कायम गर्ने नियमको अनिर्वाय पालना गर्नुपर्छ । सरकारले पनि सार्वजनिक स्थलहरूमा जनस्वास्थ्यका यी मापदण्डहरू पालना भएनभएको अनुगमन गर्नुपर्छ । किनभने जोखिम अझै निकै छ । मुलुकमा ५० हजार हाराहारी सक्रिय संक्रमित अहिले पनि छन्, जुन निषेधाज्ञा सुरु गर्दाको भन्दा डेढ गुणा बढी हो । १७ जिल्लामा हजारभन्दा बढी सक्रिय संक्रमित छन् । देशभर दैनिक २ हजारभन्दा बढी नयाँ संक्रमित थपिइरहेका छन् । परीक्षण गराउनेमध्ये संक्रमण पाइने दर २० प्रतिशतबाट ओर्लिन सकेको छैन, डरलाग्दो यथार्थ नै यही छ । भारतमा यो दर दुई सातादेखि ५ प्रतिशतभन्दा तल हुँदा पनि विज्ञहरू भनिरहेका छन् कोभिडको दोस्रो लहर अन्त्य हुन अझै समय लाग्छ । त्यसैले निषेधाज्ञा खुकुलिँदै गर्दा हामीले बढीभन्दा बढी सावधानी अपनाउन जरुरी छ । फेरि यतिबेला नेपालमा कोरोना भाइरसको डेल्टा भेरिएन्टको विकसित रूप ए वाई १ अर्थात् डेल्टा प्लस पनि फेला परेको छ । ज्यादै कम नागरिकले मात्र खोप लगाएकाले मुलुकमा भाइरस उत्परिर्वतन सहज सम्भव भई संक्रमणको फैलावट पनि बढी हुन सक्ने चिन्ता विज्ञहरूको छ । तसर्थ, आफ्ना गतिविधिप्रति हर नागरिक सतर्क रहन अत्यावश्यक छ । यसैबेला विपक्षी दलहरूले सार्वजनिक प्रदर्शन सुरु गर्न खोज्दै छन्, त्यो अर्को गल्ती हुनेछ । अहिले सरकार, विपक्षी र नागरिक सबैको सचेतताको खाँचो छ । सरकारको अलोकतान्त्रिक र गैरजिम्मेवार प्रवृत्तिको विरोध गर्नु विपक्षीहरूको धर्म तथा दायित्व पनि हो । तर विरोधका कार्यक्रम गर्दा महामारीको मारलाई भने कदापि भुल्नु हुँदैन । सरकारमा बस्नेहरू गैरजिम्मेवार भए भन्दैमा उनीहरूलाई जिम्मेवारीको पाठ पढाउन चाहनेहरू पनि अर्को तवरमा उसैगरी गैरजिम्मेवार बन्न सुहाउँदैन । कसैले पनि बिर्सनु हुँदैन कोरोनाको दोस्रो लहर उर्लिनुमा त्यसअघि सहरसडकमा प्रदर्शित सत्तापक्षको पञ्चर्याली र विपक्षीहरूको विरोध कार्यक्रम पनि उत्तिकै जिम्मेवार छन् । त्यसमाथि जात्रामेला त भैहाले । यो यथार्थलाई महसुस गर्दै मुलुक पूर्ण रूपमा खोपबाट सुरक्षित नहुन्जेलसम्म व्यक्तिगत दूरी कायम नराखी गरिने ठूला भीडभाडपूर्ण कार्यक्रमहरू जोकोहीले त्याग्नैपर्छ । गैरउत्तरदायी सरकारको अवश्य पनि विरोध गर्नुपर्छ, तर त्यही नाममा फेरि महामारी नै फैल्याएर उनै सर्वसाधारणको जीवनलाई जोखिममा धकेल्नु हुँदैन । विरोधको स्वरूपलाई महामारीअनुकूल रचनात्मक बनाउन सक्नुपर्छ । र, आम नागरिकले आफ्नो दैनिक जीवनयापनका क्रममा पनि स्वास्थ्य मापदण्ड पालनमा अलिकति पनि हेलचेक्य्राइँ गर्नु हुँदैन सरकार सम्पूर्ण रूपमा जिम्मेवार नहुँदा सर्वसाधारणले आफूलाई जोगाउने एकल सूत्र यही नै हो ।"
खोपको पर्खाइ,"सरकारको व्यवस्थापकीय कमजोरीका कारण कोभिसिल्डको पहिलो मात्रा लगाएका ज्येष्ठ नागरिकहरूले यति लामो समयपछि पनि दोस्रो मात्रा पाएका छैनन् । खोपको पहिलो मात्रा शरीरमा राखेर दोस्रो नपाउँदा के हुन्छ, उनीहरूको स्वास्थ्य अवस्था कस्तो हुन्छजस्ता प्रश्नका जवाफ सरकारले दिनैपर्छ । महामारी नियन्त्रणको पहिलो र अन्तिम विकल्प भनेकै खोप हो । विश्व स्वास्थ्य संगठनले नै खोपबाहेक महामारीको पूर्ण नियन्त्रणको अन्य विकल्प छैन भनिरहेका बेला हाम्रो सरकार भने यसतर्फ गम्भीर हुनै सकेको छैन । आन्तरिक कलहका कारण सरकार महामारी नियन्त्रणमा असफल बन्दै गइरहेको छ । अहिले आमजनता महामारीका कारण संकटमा छन् । मजदुरी गर्नेहरूको दैनिकी कष्टकर बनिरहेको छ । यस्तोमा सरकारको ध्यान नागरिकको सुरक्षामा हुनुपर्नेमा आफ्नै कुर्सीको सुरक्षामा मात्रै छ । जनतालाई सरकार छ, छैन महसुस हुन सकेको छैन । उल्टो हाम्रो शासन व्यवस्था नै संकटमा परिरहेको छ । संविधान रक्षा गर्न जनता एकजुट हुनुपर्ने बेला आएको छ । यस्तो अप्ठ्यारो परिस्थतिले देशको भविष्य के हुने भन्ने चिन्ता लाग्न थालेको छ । सरकारले गर्दैन भन्ने पनि थाहा छ, तैपनि उसलाई भन्नुबाहेकको विकल्प पनि छैन । अरू जे जस्तो भए पनि खोपको व्यवस्था गरेदेखि तत्कालका लागि नागरिकले राहत पाउँथे । रामकृष्ण बराल, जोरपाटी५, काठमाडौं"
संविधान मिचाहा सरकार,"प्रधानमन्त्री केपी शर्मा ओलीजी, तपाईंलाई अदालतले नै पटकपटक संविधान मिचाहा भनेर फैसला गरिरहँदा पनि अलिकति लज्जा र थोरै गल्तीबोध हुँदैन ? राष्ट्रपति, सभामुख, प्रदेशप्रमुख, निर्वाचन आयोग, अख्तियारदेखि अदालतजस्ता संस्था लोकतन्त्रका खम्बा हुन्, एकपल्ट हेर्नु त तिनको हविगत ! तपाईंले संविधानलाई नै हेपेर नियुक्त गरेका मन्त्रीको अनुहार, इज्जत र योग्यता त के भन्नु र ! सोच्नुस् त, नागरिकताजस्तो दीर्घकालीन र संवेदनशील कानुनलाई समेत सत्ता बार्गेनिङको साधन बनाउनु र अध्यादेशबाटै लागू गर्न खोज्नु हदैसम्मको राजनीतिक बेइमानी होइन ? दुईतिहाइको सरकारले संसद्बाट सुरुको सत्रमै पार लगाउनुपर्ने कानुन होइन, त्यो ? आज कामचलाउ सरकारले यस्तो गम्भीर मुद्दामा अध्यादेश ल्याउने ? अनि हिजो कामचलाउ सरकारले मन्त्रिमण्डल हेरफेर गर्नेदेखि दीर्घकालीन मुद्दामा निर्णय गर्न मिल्दैन भन्ने तपाईं नै होइन ? ओलीजी, जनताले नै चुनेको संसद् गलत, अदालत गलत, अन्य पार्टीहरू गलत, सँगै मिलेर चुनाव लडेको पार्टी पनि गलत, आफ्नै पार्टीका नेता गलत, पत्रकारहरू गलत अनि मै मात्रै सही भन्ने भाष्यले कहिलेसम्म काम गर्ला र ? संसारै छक्क पर्ने विकासको जिम्मा मात्रै आफूले लिने र यो निर्लज्ज राजनीतिक बेथितिको जिम्मा सप्पै अरूको काँधमा तेर्स्याएर मात्रै होला र ? अब पूर्वउपप्रधानमन्त्री राजेन्द्र महतोदेखि परराष्ट्रमन्त्री रघुवीर महासेठसम्मले गरेका निर्णय र परिपत्र के हुन्छ ? भव्य शपथदेखि स्वागतसम्मका खर्च र समयको जिम्मा कसले लिन्छ ? त्यसअघिका रामबहादुर थापालगायतका मन्त्रीहरूको निर्णय के भयो ? अब कर्मचारीले मन्त्रीहरूको निर्णय टेर्ने कि नटेर्ने ? पूर्वमन्त्रीको रूपमा तिनको खर्च राज्यकोषले बेहोर्ने कि नबेहोर्ने ? एउटा नागरिकले एक दिन ढिलो कर तिर्दा या सामान्य नियम मिच्दा जरिवाना लिनुहुन्छ । तपाईंले नियतवश नै बारम्बार संविधान मिच्दा कुनै जरिवाना लाग्दैन ? नारायण गाउँले, बेलायत२०७४ सालको संघीय निर्वाचनपछि प्रधानमन्त्री बनेका ओलीको अहंकार ओरालो लाग्दै गइरहेको छ । एकपछि अर्को असंवैधानिक कदमलाई सर्वोच्च अदालतले उल्ट्यादिन थालेपछि ओली एकाएक शिथिल बन्दै गइरहेका छन् । प्रधानमन्त्री र राष्ट्रपति मिलेर संविधान उल्लंघन गर्न थालेपछि देश राजनीतिक अस्थिरतातर्फ गइरहेको छ । पुसमा विघटन गरिएको प्रतिनिधिसभालाई सर्वोच्चले पुनःस्थापित गरेको थियो । उक्त फैसलाको पूर्ण पाठ नआउँदै ओलीले पुनः विघटन गरिदिए, त्यतिबेलासम्म मै संविधान हुँ, मै कानुन हुँ भन्ने ओली अचेल निराश देखिन थालेका छन् । अपवादबाहेक सत्कार्यको नतिजा राम्रै आउँछ भने नराम्रो कामको नजिता नकारात्मक । ओलीले सत्ता टिकाउनुलाई नै अर्जुनदृष्टि बनाएर जे जति हर्कत गरे, आज ती सबै असफल भएका छन् । हुँदा खाँदाको मन्त्रीमण्डल चार सदस्यमा खुम्चिन पुगेको छ । दोस्रो पटक प्रतिनिधिसभा विघटन गरेसँगै कामचलाउ हैसियतमा पुगेका ओलीले संविधानको मर्यादा कायम नगरीकनै आफ्ना विश्वासिला पात्रलाई हटाएर जेठ २१ र २७ गते मन्त्रिमण्डल विस्तार गरेका थिए । ओलीले यस्तो काम आफूलाई सत्तामा टिकाउनका लागि मात्रै गरेका थिए । यस कामले उनको समूहमा पनि खैलाबैला भएको थियो । सत्ता टिकाउन गरेका असंवैधानिक निर्णयहरू सर्वोच्चले सच्याउँदै लगेपछि अब उनले के गर्लान् भन्ने जिज्ञासा सर्वत्र उब्जिएको छ । केही अघिसम्म आफ्नै निवासमा पत्रकार सम्मेलन गर्ने उनी अहिले भने चुपचाप छ । ओली साँच्चै गलेकै हुन् या कुनै नयाँ रणनीति पो बुन्दै छन् कि ? सुजन देवकोटा, पालुङ्टार४, गोरखा एकपछि अर्को संवैधानिक गल्तीले जनस्तरमा मुख देखाउन पनि नसक्ने भैसक्दा पनि कुन नैतिकताले प्रधानमन्त्री र राष्ट्रिपति पदमा आसीन छन् ? संविधानले स्वेच्छाचारिता स्विकार्दैन । प्रधानमन्त्री ओली र राष्ट्रपति विद्यादेवी भण्डारीको स्वेच्छाचारिताले हद नाघेको छ । फेरि पनि त्यही संविधानको फेरो समातेर पदमा बसिरहन थोरै पनि सरम उनीहरूमा देखिएन । देशको वर्तमान राजनीतिक संकटका लागि प्रधानमन्त्री र राष्ट्रपति दुवै जिम्मेवार छन् । राष्ट्रपतिको ढोका प्रधानमन्त्रीका लागि २४ घण्टा खुला रहेको पछिल्लो पटकको प्रतिनिधिसभा विघटनको घटनाक्रमले पुष्टि गरिदिएको छ । मध्यरातमा मन्त्रिपरिषद्ले प्रतिनिधिसभा विघटनको सिफारिस गर्छ अनि झन्डै त्यसको दुई घण्टापछि राष्ट्रपतिबाट अनुमोदन हुन्छ, यसलाई कसरी लिने ? यस्ता गतिविधिले राष्ट्रिपतिको कार्यक्षमतामा पनि प्रश्न उठाएको छ । राष्ट्रपति बनाउनुभन्दा पहिले जनताले यो कुरामा कहिल्यै ख्याल राखेनन् । राष्ट्रप्रमुख राष्ट्रको गौरव हो । जब आफ्नो हैसियत र जिम्मेवारीको ख्याल त्यो संस्थामा रहँदैन तब जनताको स्वाभिमान स्खलित हुन्छ । देश चलाउने कार्यकारी अधिकार बोकेको प्रधानमन्त्रीमा जब सर्वसत्तावादी चरित्र हावी हुन्छ, तब त्यसलाई सच्याउने काम राष्ट्रपतिबाट हुनुपर्छ । सामान्य अवस्थामा राष्ट्रपति संस्थाबाट गल्ती हुँदैन भन्ने मान्यता राखिन्छ । तर, हाम्रामा जे गर्नु हुँदैन राष्ट्रपतिबाट त्यो कार्य निरन्तर भैरहेको छ । बहुमत गुमाएका ओलीलाई पुनः प्रधानमन्त्री नियुक्त गर्नु यसैको पछिल्लो उदाहरण हो ।प्रधानमन्त्रीको मतियारका रूपमा राष्ट्रतिबाट स्वीकृत भएका अध्यादेशलाई सर्वोच्चले रोकेपछि प्रधानमन्त्री र राष्ट्रपति दुवै संवैधानिक संकटमा फसेका छन् । जुन संविधानलाई टेकेर पदासीन भएका हुन्, त्यही संविधानविरुद्ध गरेका निर्णयहरूलाई अदालतले बारम्बार गलत भनेर प्रमाणीत गरिदिँदा, पदमा आसीन हुने अधिकार बाँकी रहन्छ र ? पछिल्लो पटक असंवैधानिक भन्दै २० मन्त्रीको नियुक्तिलाई अदालतले बदर गर्दासमेत प्रधानमन्त्रीलाई मैले गल्ती गरेँ भन्ने महसुस भएन । एउटा चलायमान पार्टीको अध्यक्ष, देशका प्रधानमन्त्री स्वयंमा नैतिकताको सामान्य ख्याल रहँदैन भने उनीहरूबाट दीक्षितहरूको हालत कस्तो होला ? उत्तम पुडासैनी, जोरपाटी, काठमाडौं जनताले ज्यानको आहुति दिएर लोकतन्त्र ल्याए । तर, त्यसको उपभोग आफ्नालाई कहिले गर्न पाएनन् । लोकतन्त्रको फाइदा नेता, कार्यकर्ता तथा ठेकेदारहरूले उठाइरहेका छन् । लोकतान्त्रिक शासन व्यवस्थाको केन्द्रमा जनता भए पनि जनहितका कार्य हुन सकेका छैनन् । लोकतन्त्रको व्याख्या नेताहरूले आआफ्नो स्वार्थअनुकूल गर्ने गर्छन् । जस्तो, हाम्रो देशका राष्ट्रपति तथा प्रधानमन्त्रीको आफ्नै व्याख्या छ र उनीहरूले व्याख्या गर्दा संविधान, कानुन र यो व्यवस्थाभन्दा माथि आफूलाई राख्छन् । उनीहरूका पछिल्ला कदमहरू हेर्यो भने पनि यो कुरा पुष्टि हुन्छ । गत पुसको प्रतिनिधिसभा विघटनको निर्णयलाई सर्वोच्चले उल्ट्याइदिँदा पनि प्रधानमन्त्री ब्युँझेनन्, उल्टो दोस्रो पटक पनि विघटन गरिदिए, यसले लोकतन्त्रमाथि प्रहार गरेको छ । जुन शक्तिले लोकतन्त्र मासिरहेको छ, उसैलाई मधेसकेन्द्रित भनिने जसपाको महन्थराजेन्द्र समूहले काँध हाल्यो । सत्तास्वार्थका लागि गरिएका सम्झौतालाई पनि सर्वोच्चले नै रोक्नुपर्यो । गिद्ध जतिसुकैमाथि उडे पनि जमिनमा फर्किनुपर्छ नै भन्ने कुरालाई मधेसकेन्द्रित दलले बुझ्नु जरुरी छ । संविधानभन्दा माथि कोही हुँदैन, सत्तापक्षका नेताहरूले यो कुरा नबुझेकाले सर्वोच्चले बुझाउनुपरिरहेको छ । प्रमोद पौडेल, पेप्सीकोला, काठमाडौंसर्वोच्चले पछिल्लो समय सरकारको हरेक निर्णय बदर गरिरहेको छ । मन्त्रिपरिषद् विस्तारलाई सर्वोच्चले असंवैधानिक भन्नेबित्तिकै सत्ता जोगाउन थपिएका मधेसी दलका मन्त्रीहरूको पद खुस्किएको छ, साथै यसले ओलीको कदम गलत रहेछ भन्ने सन्देश पनि जनतालाई दिएको छ । कार्यपालिका, न्यायपालिका र व्यवस्थापिका लोकतन्त्रका खम्बा हुन् । यीमध्ये कुनै एउटा कमजोर भयो भने लोकतन्त्रिक व्यवस्था नै धरमराउँछ । अहिले सरकारका हरेक कामलाई न्यायपालिकाले अंकुश लगाउनुपरिरहेको छ, लोकतन्त्रका दृष्टिकोणबाट हेर्दा यो कदापि राम्रो होइन । सरकारले एकपछि अर्को संविधानविपरीत काम गरिरहेकाले यस्तो जटिल परिस्थिति आइपुगेको हो । यदि ओली संसदीय मूल्य मान्यताअनुरूप चल्थे भने यस्तो परिस्थिति बन्ने नै थिएन । अनि सरकारको विपक्षी सर्वोच्च अदालत हुँदै होइन, ओलीका कदमको समाधान राजनीतिक वृत्तबाट आउनुपर्छ । पुरुषोत्तम घिमिरे, जोरपाटी, काठमाडौं"
निःसहाय हुँदै छ प्रणाली,"अहिले उठाउनैपर्ने, सार्वजनिक चर्चामा ल्याउनैपर्ने दुइटा प्रमुख विषय छन् । तिनमा पहिलो हो प्रधानमन्त्री खड्गप्रसाद शर्मा ओली र राष्ट्रपति विद्यादेवी भण्डारीले राज्यसत्ताको आफूखुसी प्रयोग गरेर संविधानलाई धुजाधुजा पारिदिएको प्रसंग । दोस्रो हो, नेपाली कांग्रेसको आसन्न चौधौं महाधिवेशनको विषय । कांग्रेसमा तीसौं वर्ष पार्टी सत्तामा बसेकैहरूको अझै रजाइँ गर्ने मनोभिलाषा । दुवै विषय छुट्टाछुट्टै हुन् तर दुवैमा प्रवृत्तिगत अन्तर्सम्बन्ध छ । दुवैमा सत्ता सन्निकटता र सान्निध्यप्रति उत्कट मोह छ र त्यही मोहका कारण संविधानको दुर्गति हुँदै देशको पद्धति, प्रणाली नै बदनाम भइरहेको छ । निःसहाय हुँदै गएको छ । दुवैमा निर्बाध सत्ताउपभोगको अभिलाषा छÙ दुवैतर्फ ओगटिरहनु देशप्रति अन्याय हो, बिदा लिनु र नयाँलाई मार्ग प्रशस्त गरिदिनु पनि लोकतन्त्र हो भन्ने संज्ञानको अभाव छ । प्रवृत्ति हेर्दा यस्तो प्रतीत हुन्छ, उनीहरू मध्ययुगमै छन्, युग परिवर्तन भएकै छैन । भलै चुनिएर आएका होऊन् तर पाएको पद आफ्नो बिर्तै हो भन्ने सामन्ती सोच छ र त्यो सोचलाई चुनौती दिनेप्रति चरम घृणाभाव छ । मात्रा तलमाथि होला तर प्रवृत्ति एउटै छ । लोकतन्त्रमा शक्ति एकल हुँदैन । एकत्रित गर्दै, वितरण गरिनुपर्छ । शक्तिको प्रत्यायोजन हुनुपर्छ । राज्य र संस्थाविशेषका हकमा पनि परस्पर बाँडेर प्रयोग गर्नुपर्छ । शक्ति वितरित हुनुपर्छ तब बल्ल यो लोकहितमा प्रयोग हुन्छ । यो बोध दुवैतर्फ छैन । यस्तो बोध न ओलीको राज्यसत्तामा छ, न कांग्रेसको पार्टी सत्तामा । दुवैतर्फ एक्लै भोग गर्न पाउनुपर्छ भन्ने रुग्ण सोच छ, बिमार मनोदशा छ । मुख्य समस्या यसैमा छ । झगडा शक्ति केन्द्रीकरण कि वितरण भन्नेमै छ । लोकतन्त्रमा शक्तिको विकेन्द्रीकरण नै हुन्छ । विकेन्द्रित नगरे लोकतन्त्रले कामै गर्दैन । त्यसैले लोकतन्त्रका नेता शक्ति केन्द्रीकरणमा रमाउने यति अविवेकी र ढीट हुन्छन् भन्ने कल्पना गरिएको हुँदैन । किन हुँदैन भने, उनीहरू चुनिएर आएका हुन्छन् । जनताबाट, पार्टी पंक्तिबाट चुनिएका कसो न कसो उत्तरदायी हुन्छन्, उनीहरूले जनतालाई, पंक्तिलाई जवाफ दिनुपर्छ, हिसाब बुझाउनुपर्छ, त्यसैले अनुत्तरदायी हुन मिल्दैन भन्ने मानिएको हुन्छ । तर यहाँ व्यवहार ठ्याक्कै उल्टो छ । चुनिएकाले स्वयंलाई सर्वेसर्वा भएको ठानिरहेका छन् । चुनिएर सत्ता अथवा पदमा पुग्नु मानौं राज्याभिषेक नै गरिएको भन्ने ठानिरहेका छन् । यहाँ त राजतन्त्र हटाएर राजतन्त्रै ल्याएजस्तो भइरहेको छ । किनभने आफू, आफ्नो परिवार र आसेपासे मात्र पोषण गर्ने प्रथा भनेको राजतन्त्र हो र राजतन्त्र बिदा गरेको नेपालमा पार्टीका प्रमुखहरूले स्वयंलाई राजगद्दीमा आसीन बाबुसाहेब ठान्न पुग्लान् भन्ने कसैले सोच्ने विषय नै थिएन, सोचिएन (लामो अधिनायकवादी प्रथाबाट गुज्रेका नेपालजस्ता देशमा प्रणाली निर्धारण गर्दा त्यसतर्फ पनि ध्यान दिनुपर्ने रहेछ) । प्रणाली निर्धारण गर्दा पदमा पुग्ने व्यक्तिका प्रवृत्तिमा आउन सक्ने विचलनको पनि पूर्वानुमान गर्नैपर्ने रहेछ । वास्तवमा म आफैं अचम्मित छु किनभने लोकअनुमोदित, जननिर्वाचित प्रधानमन्त्रीले आफू चुनिनुलाई स्वेच्छाचारी बन्न अनुमतिपत्र नै पाएको भनी ठान्ला र त्यसमा पनि ओलीले यति भयंकर उत्पात मच्चाउलान् भन्ने मैले त सपनामा पनि सोचेको थिइनँ । साथै मजस्तै लोकतन्त्रप्रेमी कसैले, मुख्यतः प्रधानमन्त्री नै उत्तरदायी हुनैपर्ने प्रणालीका प्रधानमन्त्रीले नै पद्धतिको यति विधि हुर्मत लेलान् भन्ने सोच्ने कुरै थिएन ।यहाँ भन्नैपर्छ दुर्भाग्यवश, ओलीले दोहोर्याएर प्रधानमन्त्री भएकै मितिदेखि आफ्नै प्रतापले मात्र चुनाव जितेको भाव प्रदर्शन गर्न थालेका, उदेकलाग्दो गरी कसैलाई गन्न छाडेका थिए । असाध्यै आस गरिएका र स्वप्नदर्शी भनिएका प्रधानमन्त्री हजारौं शुभचिन्तकको आशिष र लाखौं मतदाताको विश्वास चटक्कै बिर्सेर असभ्य, अशिष्ट र उत्तरदायित्वविहीन चाटुकारहरूले गरेको जयजयकार सुनेर रमाउन थालेका थिए । त्यति मात्र होइन, उनले भद्दा प्रचार, अपसंस्कारलाई पाइलैपिच्छे अनुमोदन गरे । सामान्य सोमत नभएका, कहाँ, के बोल्दै छु भन्ने भेउ नपाउने कतिपय उद्दण्डलाई छानेरै मन्त्री बनाए । वास्तवमा यी कृत्य, कार्यकलाप रोक्ने विधि के, कसरी शासक अथवा पार्टी नेतालाई उत्तरदायी बनाउने भन्ने विषयमा अद्यापि गम्भीर मन्थन नगरिएको रहेछ । विधिनिर्माताहरू, प्राज्ञहरूले मन्टेस्क्युको शक्ति पृथकीकरणको सिद्धान्तले नै काम गर्छ भन्ने ठानेका रहेछन् । तर त्यसले काम गरेन । शक्ति पृथकीकरणले मात्र शासकको भ्रष्टीकरण रोक्न सकेन । सिद्ध भयो, रोक्न सकेन ।सोच्दै नसोचेको अचम्मको स्वभाव देखियो, लोकतन्त्रका लागि संघर्ष गरेको भन्ने एकातिर, अर्कातिर आलोचनालाई अपमान हो भन्न थाले । यसमा ओली मात्र होइन, भोलि सन्त नै आए त अर्कै कुरा, नभए उसले पनि ओलीकै पाइला पछ्याउनेछ । साना ओली यसपूर्व पनि भएकै हुन् । भोलि बन्नेको बोल्ने तरिका फरक होला तर उसलाई पनि आलोचना मन पर्ने छैन । जबकि आलोचना त लोकतन्त्रको प्राणवायु हो र यसको सार असहमति हो । तर वर्तमान प्रधानमन्त्रीले लोकतन्त्रकै ल नै नबुझेका मान्छेले जस्तै प्रधानमन्त्री जे गर्छ, त्यो स्वतः जनअनुमोदित मानिन्छ भन्ने मनगढन्ते सोचलाई लोकतन्त्र हो भनेर जिद्दी गर्ने गरेको देशै प्रत्यक्षदर्शी छ । उनले आफ्नै एउटा सोचको संसार बनाए, आफ्नै सोचअनुसारको चालचलनमा जगत् चल्नुपर्छ भन्ने कुतर्क गर्न थाले । यसै कुतर्कका चल्ते विधि र पद्धतिमाथि प्रहार र आफ्नै सर्वनाश गरे । यो प्रवृत्ति अरूमा नदोहोरिएला भन्ने छैन ।राज्य शासनमा होस् अथवा पार्टी सत्तामा लोकतन्त्रमा विधि, पद्धतिअन्तर्गत शासनसंगठन बाँधिएको हुन्छ । विधायिकाले अनुमोदन गरेको नियमअन्तर्गत रहेर कार्यकारीले काम गर्नुपर्छ । लोकतन्त्रमा आफूखुसी गर्न कहाँ पाइन्छ ! हो राजशाहीमा, अधिनायकवादमा, निरंकुश कम्युनिस्ट व्यवस्थामा शासककै दादागिरी चल्छ । लोकतन्त्रमा शासित स्वतन्त्र, शासक बाँधिएको हुन्छ । तानाशाहीमा चाहिँ उल्टो हुन्छÙ शासित बाँधिएको, शासक छाडा हुन्छ । तानाशाहीमा हुकुम चल्छ, लोकतन्त्रमा विधि र पद्धतिले निर्देश गर्छ पियनदेखि प्रधानमन्त्री र प्रधानमन्त्रीका राष्ट्रपतिसम्मलाई । यता हेर्नुहोस्, ओलीले आफू र राष्ट्रपति भण्डारीलाई सबैले जयजयकार गरून् भन्ने अभिव्यक्ति दिइरहे तर आफू भने अरूप्रति कस्तो व्यवहार गरिरहेको छु भन्नेतर्फ एकरत्ती मनन गरेनन् । आफ्नो स्वाभिमान मात्र स्वाभिमान हो, आफ्नो र राष्ट्रपतिको अभिमानमा कुनै दखल पर्नु हुँदैन तर अरूप्रति जेजस्ता दुर्वाच्य प्रयोग गरे पनि हुन्छ भन्ने मनोविज्ञानले ओलीलाई वास्तवमा यस दशामा पुर्याएको हो । आफ्नावरिपरि परिक्रमा गर्ने र निकटतम स्वार्थ गाँसिएकाको पक्षपोषण गरिरहँदा उनले के बिर्से भने, उनलाई प्रधानमन्त्री बनाउने विशाल र लामो पंक्ति छ, त्यो पंक्ति उनको चालचलन, आनीबानी हेरिरहेको छ । त्यो पंक्तिले विगतमा उनको पक्षमा जनमत निर्माण गर्यो र आज त्यही पंक्ति उनको बिदाइ चाहन्छ । यस्तो किन चाहन्छ भने, उनले परस्पर कटुता कम गर्दै अधिकतमलाई समेट्ने उद्यम गरेनन्, फुटाउँदै टुटाउँदै एक्लिने उद्योग गरे । यसै स्वभावका चल्ते उनले चाहे त्यो वाइडबडी विमान खरिदका अनियमितता भएको प्रसंग होस् अथवा ओम्नी प्रकरण, जनस्तरमा उठेका सवालको समुचित र चित्तबुझ्दो उत्तर कहिल्यै दिएनन् । उल्टै सवाल उठाउनेप्रति प्रधानमन्त्रीको आसनबाटै गिल्ला गरे । मानौं आफैं न्यायाधीश हो झैं गरेर फैसला सुनाए । कार्यकारीको आसनबाट न्यायपालिकाको अभिनय गरे । अध्यादेशका अध्यादेश ल्याएर आफैं विधायिका बन्ने एकपछि अर्को अपवादपूर्ण काम गरिरहे । यस प्रकारका क्रियाकलापमा ओली अघिअघि, उनलाई पछ्याउने अरू धेरै छन् । निश्चय नै उत्तर कोरियाको तानाशाह आफैं कार्यपालिका, व्यवस्थापिका, न्यायपालिका हो र उसलाई कसैप्रति उत्तरदायी हुनुपर्दैन तर लोकतन्त्रमा शासकले जवाफ दिनुपर्ने अनेक निकाय हुन्छन् । प्रश्न उठ्यो कि जवाफ दिनुपर्छÙ नचुनिएको त परै, चुनिँदैमा एकछत्र शासनको अनुमति पाइएको भन्ने हुँदैन । ओली लोकतन्त्रको यो मर्म बुझ्दैनन् र अरू पनि धेरैले उनकै अनुकरण गरिरहेका छन् । एक जना मेरा साथी, जो ओलीकै भित्रैदेखि शुभचिन्तक हुन्, भन्दै थिए, सम्झनुहोस् त, पार्टीको आफ्नो गुट र सरकारी संयन्त्र प्रयोग गरेर सरकारको प्रशंसा गराएपछि त्यही लोकले पत्याउँछ भन्ने ठानेर होला, ओलीले सहरका पोलपोल र अखबारमा पूरा पृष्ठभरका आफ्ना फोटा छपाए । उनी यति धेरै आत्मप्रचारमा निमग्न रहे कि आफ्ना क्रियाकलापका बारेमा गरिएका सामान्य टीकाटिप्पणीसम्म सहेनन् । त्यति मात्र होइन, प्रतिकार गर्न ओली आफैं प्रस्तुत भए । दुर्भाग्य हेर्नुहोस्, त्यतिका सहयोगीहरूलाई विभिन्न संस्थान र सरकारी ओहोदामा नियुक्ति दिँदा पनि एउटै मात्र पनि उनको प्रतिरक्षा गर्न सक्षम देखिएन । कस्तो टिम होला ! बिचरा यति निरीह भए कि आफैं मिडिया बोलाएर घण्टौं अन्तर्वार्ता दिँदै बसे । हुँदाहुँदा अवस्था कस्तोसम्म देखियो भने, त्यो प्रचार दुनियाँले घीन माने भन्नेसम्म भेउ नपाई उनी दुईतिहाइबाट पछारिएर चार सहयोगी मन्त्री र एक आफूमा सीमित हुन पुगेका छन् । यो दुर्दशा, यो पतनको कारण के राजनीतिक मात्र हो कि नेतृत्वमा पुग्नेको मनोदशाको दोष ? के यस्तै मनोदशाका कारण होइन, राजनीतिक रूपमा निरूपण हुनुपर्ने, विधायिकाद्वारा निष्कर्षमा पुर्याइनुपर्ने यावत् विषय न्यायपालिकाको सरहदभित्र प्रवेश गरेका ? प्रतिनिधिसभा विघटनकै मुद्दा दोस्रो पटक अदालतमा विचाराधीन छ । पहिलो पटकको विघटन बदर भएर पुनःस्थापित भएको प्रतिनिधिसभा ओलीले पुनः विघटन गरिदिए । मुद्दा पुनः अदालतमै पुग्यो । एक पटक पुनःस्थापित प्रतिनिधिसभा पुनः विघटन गर्नु के स्वस्थ सोचको परिणाम हुन सक्छ ? निश्चय नै सक्दैन । आज ओलीले उत्पात मच्चाइरहँदा नै भोलि आउनेले यस्तो नगरोस् भन्ने सचेतना कसरी ल्याउने भन्नेमा विशेष विमर्श हुनुपर्ने हो र पर्छ । शोध हुनुपर्छ, यसलाई राष्ट्रिय परामर्शको विषय बनाउनुपर्छ । राजनीतिले, विधायिकाले सल्टाउनुपर्ने विवादहरू अदालतमा पुग्नु भनेकै वास्तवमा राजनीतिक नेतृत्वको नालायकी हो । यस्ता नालायकी बारम्बार दोहोरिइरहनु हुँदैन । नदोहोरिन एउटा काम गर्नुपर्छ, राजनीतिक दलहरूको पंक्तिले आफ्नो नेता चुन्दा देशको मार्गनिर्देश गर्न सक्ने नेता चुन्नुपर्छ । अदालतको फैसलाले ओलीलाई राख्ने कि बिदा गर्ने काम आफैं गर्छ भनेर ढुक्क बस्ने होइन, कार्यसम्पादन र मार्गनिर्देशनमा अक्षम भएकालाई बिदा गर्नुपर्छ । दलभित्रका द्वन्द्व र विवादहरू दल संयन्त्रले नै समाधान नगरेर बातबातमा अदालतको मध्यस्थता खोज्नेलाई सक्षम नेतृत्व भनिँदैन । यो विषय ओलीको पार्टीमा मात्र होइन, अरू दललाई पनि प्रयुक्त हुन्छ । अझ कांग्रेसले त आफ्नो भावी नेतृत्व चयन गर्दा झनै विचार पुर्याउनुपर्छ । नपुर्याए ओलीले भित्तैमा पुर्याएको प्रणाली अरू निःसहाय हुनेछ ।"
राष्ट्रियताको राजनीतिमा बहुराष्ट्रियताको बहस,"राष्ट्रराज्य र सन् १६४८ को ह्याङओभरनेपालले राष्ट्र, राष्ट्रियता र राज्यबीचको अवधारणालाई मौलिक हिसाबमा बुझ्न सकेन एवं आयातित विचारधारा र सन् १६४८ को ह्याङओभरबाट बाहिर निस्केन भने नेपालको समस्या झन्झन् जटिल हुँदै जानेछ । धेरैजसोले राष्ट्रराज्यको अवधारणा सन् १६४८ मा भएको वेस्टफेलियाको सन्धिसँग जोडेर हेर्ने गर्छन्, तर यो सन्धि किन गरिएको थियो र यसका पछाडिका अन्तर्वस्तुहरूको विषयमा भने बुझ्ने कोसिस गरेका छैनन् । सन् १६४८ लाई बुझ्नका लागि सन् १४९२ तिर फर्कनुपर्छ, जसले पश्चिम युरोपको राजनीतिक भविष्य मात्र होइन संसारको अर्थराजनीतिको संरचना नै परिवर्तन गरेको थियो । युरोपमा वर्षौंदेखिको धार्मिक युद्ध अन्त्य गर्न यसले महत्त्वपूर्ण भूमिका खेल्यो । यी दुवै परिघटनाका परिणामले जातीय अल्पसंख्यकहरूलाई टोलरेट त गर्छन् तर पूर्ण रूपमा स्विकार्दैनन् । पश्चिम युरोपको राष्ट्रराज्यको मान्यता आजसम्म यस सिद्धान्तमा आधारित छ । यसले बाहिरबाट बसोबास गर्न आएकाहरूलाई टोलरेट त गर्छ तर पूर्ण रूपमा स्विकार्दैन । सायद यसैले होला, कोलम्बिया विश्वविद्यालयका प्राध्यापक मोहम्मद मदानीले आप्रवासीलाई नाइदर सेटलर नर नेटिभ भनेर परिभाषित गरेका । यही धारणालाई नेपालले पनि अंगीकार गर्यो भने यहाँका अल्पसंख्यकहरूले न्याय पाउँदैनन् । वेस्टफेलियाको सन्धिले पश्चिमी युरोपमा जुन समस्या समाधान गरेको थियो, हामी कहाँ ती समस्या नै थिएनन् र छैनन् पनि । राष्ट्रराज्य र राज्यराष्ट्रभन्दा नागरिक राज्यको अवधारणा अगाडि सारे सबै पक्ष सुरक्षित हुनेछन् । अन्तमा, अरूको धर्म, संस्कृति, भाषा र वेशभूषालाई शंकाले हेर्नेÙ अरूलाई पनि आफूजस्तै बनाउने र तिनलाई नै राष्ट्रियताको मापक बनाउने राष्ट्र नागरिक राज्य हुँदैन । त्यसै त पछिल्ला वर्षहरूमा प्रजातन्त्र जातीय तन्त्रमा रूपान्तरण हुँदै छ । यो प्रक्रिया राष्ट्र निर्माण र राज्य निर्माण दुवैका लागि जोखिमपूर्ण छ । यसमा अहिलेको संविधानको महत्त्वपूर्ण भूमिका देखिन्छ ।"
ललितपुरको नगरसभा स्थगित,"(ललितपुर)  राजनीतिक खिचातानीका कारण ललितपुर महानगरपालिकाले कानुनले तोकेको समय असार १० गतेभित्र बजेट पेस गर्न सकेन । एमाले र माओवादी केन्द्रबाट निर्वाचित जनप्रतिनिधिले बहिष्कार गरेपछि नगरसभा शनिबारका लागि सारिएको छ । स्थानीय सरकार सञ्चालन ऐन२०७४ को दफा ७१ मा बजेट, नीति तथा कार्यक्रम कार्यपालिका बैठकबाट पारित गरेर मात्र नगर सभामा पेस गर्नुपर्ने कानुनी व्यवस्था छ । ललितपुर महानगरका प्रमुख चिरीबाबु महर्जनले बुधबार कार्यपालिकामा प्रस्तुत गरेको बजेट, नीति तथा कार्यक्रमको खाका अध्ययनकै क्रममा रहेका बेला बिहीबार नगरसभा बोलाएर पारित गर्न लागेको भन्दै एमाले र माओवादीबाट निर्वाचित जनप्रतिनिधिले विरोध जनाएका हुन् ।महानगरका ३९ जना कार्यपालिका सदस्यमध्ये २६ जना र ९२ जना नगरसभा सदस्यमध्ये ६६ जना एमाले र मओवादी केन्द्रका छन् । उनीहरूले स्थानीय सरकार सञ्चालन ऐन२०७४ को मर्म र भावनाविपरीत प्रमुख चिरीबाबु महर्जनले बजेट ल्याउन खोजेको आरोप लगाएका छन् । ललितपुर३ का वडाध्यक्ष श्रीगोपाल महर्जनले बजेट, नीति तथा कार्यक्रम जनप्रतिनिधिबीच समन्वय र छलफल गरेर ल्याउनुपर्ने बताए । हामी ताली बजाउन मात्र बसेका होइनौं, उनले भने ।"
सुरुङ डिजाइन गर्न चिनियाँ प्राविधिक आइपुगे,"(काठमाडौं)  तराईमधेस द्रुतमार्ग (फास्ट ट्र्याक) मा सुरुङ निर्माणको जिम्मा पाएको चिनियाँ कम्पनीको प्राविधिक टोली बुधबार चार्टर फ्लाइटमार्फत नेपाल आइपुगेको छ । दोस्रो प्याकेजको ठेक्का पाएको पोली चङ्दा इन्जिनियरिङ कर्पोरेसन कम्पनीका १४ जना प्राविधिकको टोली डिजाइनको काम गर्ने गरी आएको नेपाली सेनाले जनाएको छ । सेनाका प्रवक्ता एवं सहायक रथी सन्तोषबल्लभ पौडेलका अनुसार उक्त टोलीले मुख्य रूपमा सुरुङको डिजाइनको काम गर्नेछ । अफिस म्यानेजर, सुरुङ इन्जिनियर, सडक, पुलसम्बन्धी इन्जिनियरलगायतका विज्ञ सम्मिलित टोली नेपाल आएको हो, उनले भने, अब कार्यालय स्थापना, फिल्ड सर्भे, क्याम्प खडालगायत सबै काम टोलीले गर्नेछ । यसअघि नेपालमै रहेको प्राविधिक टोलीले सुरुङ निर्माणस्थलको आन्तरिक सर्भे गरेको थियो । ठेक्का सम्झौताअनुसार पहिलो ६ महिनामा डिजाइनको काम सक्नुपर्नेछ । सुरुङ ईपीसी (इन्जिनियरिङ प्रक्र्युमेन्ट एन्ड कन्स्ट्रक्सन) मोडलमा निर्माण गर्न लागिएको हो । जसअनुसार सर्भे, डिजाइनको काम बिडर आफैंले गर्नुपर्छ । गत वैशाख ३१ मा ठेक्का सम्झौता भएको हो, प्रवक्ता पौडेलले भने, सम्झौता भएको मितिले ६ महिनाभित्र डिजाइनको काम सक्नुपर्नेछ । टोलीका केही विज्ञ काठमाडौं र बाँकी निर्माणस्थलमै क्याम्प खडा गरेर बस्नेछन् । टोलीका सबैको पीसीआर गरिएको र रिपोर्ट आएपछि कामको बाँडफाँट गरेर परिचालित हुने उनको भनाइ छ । पहिलो प्याकेजको ठेक्का पाएको चाइना स्टेट कन्स्ट्रक्सन इन्जिनियरिङ कर्पोरेसनका प्राविधिक टोली भने आइसकेको छैन । ६ महिनाको समयसीमा दुवै कम्पनीलाई लागू हुने र उक्त कम्पनीको प्राविधिक टोली पनि केही दिनभित्र आउने तयारीमा रहेको पौडेलले जानकारी दिए । पहिलो प्याकेजको प्राविधिक टोली पहिल्यै आउन खोजेको थियो, बीचमा प्राविधिक कारणले रोकियो, उनले भने, अब आउन ढिला हुने छैन, एक साताभित्र उक्त कम्पनीका प्राविधिक टोली आएर काम थाल्नेछन् । कोरोना महामारीका बीच पनि स्वास्थ्य सावधानी अपनाउँदै काम छिटो सक्ने भन्दै निर्माण कम्पनीका प्राविधिक आउनु सकारात्मक पक्ष रहेको सेनाले जनाएको छ । पोली चङ्दाले धेद्रेदेखि लेनडाँडासम्म सुरुङ निर्माण गर्ने ठेक्का पाएको छ । ३०३ किलोमिटर लामो सुरुङ बनाउन २८ अर्ब ५३ करोड रुपैयाँमा ठेक्का सम्झौता भएको हो । दोस्रो प्याकेजमा पूर्व योग्यता परीक्षण (पीक्यू) प्रक्रियामा एउटा मात्र कम्पनी छनोट भएको भन्दै लेखा समितिमा उजुरी परेको थियो । जसको टुंगो अझै लागिसकेको छैन । विवाद नटुंगिँदै सेनाले ठेक्का प्रक्रिया अघि बढाएको हो । २०८०८१ भित्र आयोजना सम्पन्न गर्नुपर्ने भए पनि सबैभन्दा जटिल पुल र सुरुङ निर्माणको काम अझै सुरु हुन सकेको छैन । तर दुवै प्याकेजमा ३ वर्षभित्र निर्माण सक्ने गरी ठेक्का सम्झौता भएको छ । पहिलो प्याकेजमा चाइना स्टेटले छोक्रेडाँडादेखि धेद्रेसम्म ३३५५ किमि सुरुङ निर्माण गर्नुपर्नेछ । जसको ठेक्का रकम २१ अर्ब ६१ करोड रुपैयाँ छ । गत वैशाख मसान्तसम्म आयोजना निर्माणमा १८ अर्ब ६८ करोड रुपैयाँ खर्च भइसकेको छ । तर प्रगति भने नगन्य छ । अब सुरुङ र पुल निर्माणको काम अघि बढेपछि प्रगति देखिने सेनाको दाबी छ । १४ वटा बेलिब्रिजमध्ये ८ वटा सञ्चालनमा आइसकेका छन् । अहिले पनि स्वास्थ्य सावधानी अपनाएर निर्माणको काम जारी राखिएको प्रवक्ता पौडेलले बताए । सेनाले द्रुतमार्गको २०७४ जेठबाट निर्माण व्यवस्थापनको जिम्मेवारी लिएको हो । ७२५ किमि लामो मार्गमा १०५९ किमिका ८७ वटा पुल निर्माण हुनेछन् ।"
बाढीले माथिल्लो तामाकोसी परीक्षण प्रभावित नहुने,"(काठमाडौं)  माथिल्लो तामाकोसीको सहायक नदी रोङ्सी खोला थुनिएपछि तटीय क्षेत्रका बासिन्दालाई बाढीबाट जोगाउन खाली गरिएको माथिल्लो तामाकोसी आयोजनाको जलाशय आज (शुक्रबार) सम्म भरिने भएको छ । बाढीका कारण जलाशय खाली गरिए पनि यसको परीक्षण र उत्पादन तालिकामा असर नगर्ने आयोजनाका प्रवक्ता गणेश न्यौपानेले जानकारी दिए । असार पहिलो साताको वर्षाले चीनतर्फ पर्ने तामाकोसीको सहायक नदी पहिरोले थुनिएपछि तामाकोसीको जलाशय खाली गरिएको हो । चीनतर्फ थुनिएको नदी अहिले सुचारु भइसकेको छ । जलाशय भरिएलगत्तै सुरुङमा पानी भरेर पुनः परीक्षण सुरु गरिने प्रवक्ता न्यौपानेले जानकारी दिए । ४ सय ५६ मेगावाटको यो आयोजनाको सुरुङ परीक्षण सकिएलगत्तै पावरहाउसको परीक्षण गरिने छ । आयोजनाले परीक्षण उत्पादन गर्ने मिति औपचारिक रूपमा तोकिएको छैन, प्रवक्ता न्यौपानेले भने, परीक्षणमा कुनै समस्या नआए जुनसुकै बेला पनि परीक्षण उत्पादन सुरु हुन्छ । यसअघि सुरुङमा पानी भरेर गरिएको परीक्षणका क्रममा पेनस्टक पाइपको बिर्कोमा चुहावट देखिएपछि परीक्षण स्थगन गरिएको थियो । आयोजनाको पेनस्टक पाइपमा राख्नुपर्ने एक्सपान्सर ज्वाइन्ट पाइप ठेकेदार कम्पनीले समयमै उत्पादन गर्न नसकेपछि संशोधित डिजाइनको पाइप जडान गरी आयोजना निर्माणको गतिलाई तीव्र पारिएको थियो । पिकिङ रन अफ रिभर प्रकृतिको आयोजनामा ६ युनिट छन् । प्रत्येक युनिटबाट ७६ मेगावाट विद्युत् उत्पादन हुनेछ । मुख्य सुरुङबाट टर्बाइनमा आउने पाइपमा राख्नुपर्ने एक्सपान्सर ज्वाइन्ट ठेकेदार कम्पनीले समयमै उत्पादन गर्न नसकेपछि यसको डिजाइन संशोधन गरी आयोजनाको काम अघि बढाइएको थियो । आयोजनामा पेनस्टक पाइप जडानसहित हाइड्रोमेकानिकल कामको जिम्मा भारतीय कम्पनी टेक्सम्याकोले पाएको थियो । तर कम्पनीले समयमै एक्सपान्सन ज्वाइन्ट उत्पादन गर्न नसक्दा आयोजना निर्माण सम्पन्न हुने मिति पर धकेलिएको भन्दै आयोजना व्यवस्थापनले डिजाइन संशोधन गरी काम अघि बढाएको हो । डिजाइन संशोधन नगर्दा आयोजना निर्माण मिति कम्तीमा ६ महिनापछि धकेलिने भएपछि परामर्शदाता कम्पनीको सल्लाहमा आयोजना व्यवस्थापनले एक्सपान्सन ज्वाइन्टको डिजाइन संशोधन गरेको हो । राष्ट्रिय गौरवको आयोजनामा सूचीकृत माथिल्लो तामाकोसीको उत्पादन मिति पटकपटक संशोधन हुँदै आएको छ । २०७२ मा सक्ने लक्ष्य राखिए पनि निर्माणमा भएको ढिलाइले आयोजना तोकिएभन्दा पाँच वर्षपछि धकेलिएको हो । आयोजनाको निर्माण पूरा भई उत्पादन सुरु भएपछि वर्षायाममा नेपालले दैनिक ५ सय मेगावाटसम्म विद्युत् निर्यात गर्न सक्ने नेपाल विद्युत् प्राधिकरणको विश्लेषण छ ।वर्षायाममा नेपालमा उत्पादित विद्युत् खपत हुन नसकी खेर जाने भन्दै प्राधिकरणले भारतीय बजारमा बिक्रीको तयारी गरिरहेको छ । भारतको केन्द्रीय विद्युत् प्राधिकरणले पनि आफूसँग ऊर्जा व्यापार सम्झौता भएको छिमेकी मुलुकबाट आफ्नो देशमा विद्युत् आयात गर्न सकिने गरी अन्तरदेशीय विद्युत् व्यापार कार्यविधि जारी गरिसकेको छ । कार्यविधिअनुसार प्राधिकरणले भारतीय कम्पनीलाई आफ्नो प्रतिनिधि तोकेर भारतको डे अहेड र टर्म अहेड बजारमा आफूले चाहेको परिमाणको विद्युत् बिक्री गर्न सक्ने कानुनी आधार तयार भएको छ । आयोजना निर्माणमा भएको ढिलाइले यसको लागत पनि महँगिँदै गएको छ । २०६५ चैतमा आयोजनाका लागि ३५ अर्ब २९ करोड रुपैयाँ लागत अनुमान गरिएको थियो । ६ वर्षमा आयोजना निर्माण हुने अपेक्षासहित तयार पारिएको अनुमानमा निर्माण अवधिको ब्याज साढे १३ अर्ब रुपैयाँ हुने उल्लेख थियो । सुरुमा निर्माण अवधिको ब्याजसहित आयोजनाको लागत ४८ अर्ब ७९ करोड हुने अनुमान गरिएको थियो ।पूर्णतः नेपाली लगानीमा निर्माण भइरहेको यो आयोजनाको लागत बढेर ७० अर्ब रुपैयाँ नाघ्ने अनुमान छ । ढिलाइकै करण निर्माण अवधिको ब्याज साढे ६ अर्ब थपिने र कुल लागतमा साढे २० अर्ब रुपैयाँ थपिने संशोधित अनुमान छ । सरकारले हालसम्म आयोजनाका लागि १२ अर्ब रुपैयाँ दीर्घकालीन ऋण लगानी गरेको छ । मुद्रास्फीति, विदेशी मुद्राको विनियम दरमा आएको परिवर्तन र आयोजनाको ढिलाइका कारण लागत महँगो हुन गएको आयोजना व्यवस्थापनको विश्लेषण छ ।"
सार्वजनिक सवारी सञ्चालनको तयारी,"(काठमाडौं)  जिल्ला प्रशासन कार्यालय काठमाडौंले सार्वजनिक सवारी सञ्चालन गर्नेबारे सरोकारवाला निकायसँग बिहीबार छलफल गरेको छ । काठमाडौंका प्रमुख जिल्ला अधिकारी (प्रजिअ) कालीप्रसाद पराजुलीको अध्यक्षतामा यातायात व्यवस्था विभाग, महानगरीय ट्राफिक प्रहरी महाशाखा, यातायात व्यवसायी, यातायात मजदुर संगठन, सुरक्षा निकायका प्रमुखलगायतको उपस्थितिमा भएको बैठकमा असार १३ सम्म कोरोनाका बिरामीको संख्या हेरेर सञ्चालन गर्न दिनेनदिनेबारे निर्णय गर्ने सहमति भएको छ । १३ गते थप छलफल गरेर यसबारे निर्णय गरिने प्रजिअ पराजुलीले बताए । सार्वजनिक सवारी सञ्चालन गर्नेबारे सबैको उपस्थितिमा छलफल भयो, उनले भने, तर कहिलेबाट सञ्चालन गर्ने भन्नेबारे कुनै निर्णय भएको छैन । उनका अनुसार यातायात क्षेत्रका चालक, सहचालक र कर्मचारीलाई खोपका लागि स्वास्थ्य मन्त्रालयमा अनुरोध गरेर पठाउने निर्णय पनि भएको छ । यसअघि गत मंगलबारबाट भने निषेधाज्ञा खुकुलो बनाउँदै सरकारले जोरबिजोर प्रणालीमार्फत निजी सवारीलाई सञ्चालन गर्न दिएको छ । तर वैशाख १६ देखि ठप्प सार्वजनिक सवारी सञ्चालन गर्नेबारे भने अहिलेसम्म कुनै निर्णय हुन सकेको छैन । यातायात व्यवसायी भने जोरबिजोर प्रणालीमार्फत सवारी चलाउने पक्षमा छैनन् । नेपाल यातायात व्यवसायी राष्ट्रिय महासंघका महासचिव सरोज सिटौला सरकारले आफूहरूलाई पटकपटक विभेद गरेको आरोप लगाउँछन् । अरूको पेसा व्यवसायको विरोध गरेको होइन, उनले भने, तर सरकारले विभेदकारी नीति किन ल्याउँछ, जहाज चल्न दिने तर सार्वजनिक सवारी चलाउन नदिने भन्ने हुन्छ र ? उपत्यकाभित्र र बाहिर लामा तथा मध्यम दूरीका सवारी सञ्चालन गर्न दिनुपर्ने माग व्यवसायीको छ । सार्वजनिक सवारी सञ्चालन गर्न नदिएसम्म बजार चलायमान नहुने उनको दाबी छ । जुन दिन तोके पनि बजार खुलिरहेका छन् तर सार्वजनिक सवारी नचली बजार कसरी चलायमान हुन्छ ?, उनले भने, सबैसँग बजार पुग्ने सवारी छैनन्, त्यसैले सबैलाई उपयुक्त हुने भनेकै सार्वजनिक सवारी हो । २०६९ देखि वैज्ञानिक भाडा समायोजनबारे यातायात व्यवस्था विभागले सिफारिस गरेर पठाएको फाइल भौतिक पूर्वाधार तथा यातायात मन्त्रालयमा थन्किएको भन्दै यसबारे तत्काल निर्णय गर्नुपर्ने व्यवसायीको माग छ । पटकपटक पेट्रोल, डिजेलको मूल्य वृद्धि गरिएकाले भाडा समायोजन नगरी सवारी सञ्चालनमा ल्याउन सक्ने अवस्था छैन, उनले भने, तर भाडा समायोजन भने हुँदैन, यस्तो अवस्थामा घाटा खाएर कसरी गाडी चलाउन सकिन्छ ? व्यवसायीको अर्को माग अग्रपंक्तिमा काम गर्ने यातायात मजदुरलाई कोरोनाविरुद्धको खोपको व्यवस्था गर्नुपर्ने भन्ने छ । चालक र मजदुरलाई खोप उपलब्ध गराउन धेरै पटक माग गर्दै आएका छौं, उनले भने, अहिलेसम्म यसबारे सरकारबाट कुनै सुनुवाइ भएको छैन तर प्रशासनले स्वास्थ्य मन्त्रालयलाई अनुरोध गर्ने सहमतिले केही आशा जागेको छ । प्रशासनले चासो जनाएकाले भ्याक्सिन नपाउन्जेल स्वास्थ्य सावधानी अपनाएर गाडी चलाउन तयार रहेको उनको भनाइ छ । त्यस्तै, जोरबिजोर प्रणाली लागू नगर्नेमा पनि सम्बन्धित निकाय सकारात्मक देखिएको उनले दाबी गरे । उनका अनुसार यो क्षेत्रमा अनुमानित १० खर्ब रुपैयाँ लगानी छ । जुन पटकपटकको लकडाउन र निषेधाज्ञाले जोखिममा परेको छ । यातायात क्षेत्रमा ६० प्रतिशत स्वरोजगार छन् । उनीहरूले चालक र सहचालकको काम गर्छन् । ८० प्रतिशत बैंक र २० प्रतिशत व्यवसायीको लगानी छ । देशभर यातायात मजदुर ११ लाख छन् । यातायात मजदुर र व्यवसायीबाट आश्रित परिवार करिब ४६ लाख छ । देशभर सञ्चालन हुने मालवाहक तथा सार्वजनिक सवारीको संख्या करिब चार लाख छ ।"
मेक इन नेपाल अभियानमा परिसंघ र सरकारबीच समझदारी,"(काठमाडौं)  नेपाल उद्योग परिसंघले अघि बढाएको मेक इन नेपालस्वदेशी अभियान कार्यान्वयन गर्नका लागि सरकारसँग समझदारी गरेको छ । परिसंघले स्वदेशी वस्तु तथा सेवाको उत्पादन, उपभोग र निर्यात प्रवर्द्धन गर्ने उद्देश्यले अघि बढाएको यस अभियान कार्यान्वयनमा सरकारले आफ्नो साझेदारी प्रस्तुत गरेको हो । बिहीबार प्रधानमन्त्री तथा मन्त्रिपरिषद्को कार्यालयमा भएको एक कार्यक्रममा सरकारका मुख्य सचिव शंकरदास बैरागीले देशलाई स्वावलम्बी, आत्मनिर्भर र निर्यातमुखी अर्थतन्त्रका रूपमा विकास गर्न यो अभियानसँगको साझेदारी कोसेढुंगा भएको उल्लेख गरे । कार्यक्रममा परिसंघका अध्यक्ष सतीशकुमार मोरले स्वदेशी वस्तुको उत्पादनका लागि यो अभियान महत्त्वपूर्ण रहेको बताए । त्यस्तै कार्यक्रममा उद्योग, वाणिज्य तथा आपूर्ति मन्त्रालयका सचिव अर्जुनप्रसाद पोखरेलले समझदारीपछि अभियानका लक्ष्य हासिल गर्न सहयोग पुग्ने बताए । नेपाली वस्तु र सेवाको उत्पादन वृद्धि तथा प्रवर्द्धन गरी निर्यात गर्नका लागि यो अभियानको उद्घाटन प्रधानमन्त्री केपी शर्मा ओलीले २०७७ फागुन २४ गते गरेका थिए ।"
अब पो वास्तविक खेल,"स्विट्जरल्यान्डमा त्यस्तो के छ ?सन् २०१४ मा ब्राजिल, सन् २०१६ मा फ्रान्स, सन् २०१८ मा रुसमा जस्तै स्विट्जरल्यान्ड फेरि एकपल्ट ठूलो प्रतियोगिताको क्वाटरफाइनल पुगेको छ । प्रश्न उठ्न सक्छ, स्विस टिममा त्यस्तो के छ त ? भन्न कर लाग्छ, स्विस फुटबल अहिले स्वर्णिम समयबाट गुज्रिइरहेको छ । टर्कीमाथि स्विस टिमले जस्तो जित निकालेको थियो, त्यसको प्रशंसा गर्नुपर्छ । स्विस टिम जस्तै केही देश निकै धनी छन् तर जनसंख्या कम । फुटबल राम्रो खेल्छ । यहाँ टर्की र रुसजस्ता टिम पनि छन् । यी दुवै ठूला देश हुन् । जनसंख्या बाक्लै छ । तर यी दुई युरो २०२० का असफल टिम रहे । सन् २००२ मा विश्वकपको तेस्रो स्थान जितेयता टर्कीले त्यस्तो केही गर्न सकेको छैन, जसका लागि हेक्का राख्न सकियोस् । तीन वर्षअगाडि आफ्नै देशमा भएको विश्वकपमा रुसले ठीकठाक त खेल्यो, तर यसपल्ट केही गर्न सकेन । अचेल रुसले खेलाडी उत्पादन गरेर निर्यात गर्न छाडेको छ । टर्कीमा त स्तरीय खेलाडी पनि उत्पादन हुन छाडेको हो कि ?"
रोनाल्डोको अनुपम कीर्तिमान,"बुखारेस्ट (रोयटर्स) फ्रान्ससँग युरो २०२० को बुधबारको खेलमा दुई पेनाल्टी गोल गर्दै पोर्चुगिज स्टार क्रिस्टियानो रोनाल्डो अनुपम कीर्तिमानको बराबरीमा पुगेका छन् । इरानका अली देइले सन् १९९३ देखि २००६ सम्म खेल्दै राष्ट्रिय टोलीका लागि सर्वाधिक १ सय ९ गोल गरेको कीर्तिमानसँग रोनाल्डोले बराबरी गरेका हुन् । अन्तर्राष्ट्रिय फुटबलमा यी दुईमात्र ९० भन्दा बढी गोल गर्ने पुरुष खेलाडी हुन् । ३६ वर्षे पोर्चुगिज कप्तानले बनाएको यो पछिल्लो कीर्तिमान हो । उनी यसअघि नै युरोपियन कपच्याम्पियन्स लिगमा सर्वाधिक गोल गर्ने खेलाडी हुन् । च्याम्पियन्स लिग उनले ५ पटक जितिसकेका छन् । फ्रान्ससँगको खेलबाट उनी युरोपियन कप र विश्वकपमा गरेर सर्वाधिक गोल गर्ने युरोपियन खेलाडी बनेका छन् । उनले जर्मनीको मिरोस्लाभ क्लोजको १९ गोलको कीर्तिमान उछिनेका हुन् । उनले हंगेरीसँगको खेलबाट युरोपियन च्याम्पियनसिपमा सर्वाधिक गोल गर्ने कीर्तिमान बनाएका थिए । उनले युरोपियन च्याम्पियनसिपमा १३ र विश्वकपमा ७ गरी २० गोल गरिसकेका छन् । त्यस्तै उनले युरोपियन च्याम्पियनसिप छनोट र विश्वकप छनोटमा समान ३१, अन्तर्राष्ट्रिय मैत्रीपूर्णमा १९, यूईएफए नेसन्स लिगमा ५ र अन्तरमहादेशीय कपमा २ गोल गरेका छन् । बुधबारको खेलअघि उनले फ्रान्ससँग कहिल्यै गोल गरेका थिएनन् । लिथुबानिया र स्विडेनविरुद्ध उनले ७७ गोल गरेका छन् । बायर्न म्युनिकबाट क्लब फुटबल खेलेका देइले २००३ मा हंगेरीका महान फेरेन्क पुस्कासको ८५ गोलको कीर्तिमान उछिनेका थिए । त्यही वर्ष रोनाल्डोले अन्तर्राष्ट्रिय फुटबलमा डेब्यु गरेका थिए । पुस्कासकै सम्मानमा हंगेरीले बुडापेस्टमा बनाएको फेरेन्क पुस्कास एरिनामा रोनाल्डोले देइको कीर्तिमान बराबरी गरेका हुन् । फ्रान्ससँगको बराबरीपछि पोर्चुगलले नकआउट चरणमा स्थान सुरक्षित गरेको थियो । समूह एफ मा फ्रान्स विजेता बन्यो । फ्रान्स र हंगेरीबीचको खेल पनि २२ को बराबरीमा टुंगिएको थियो । फ्रान्स ५ अंकसहित शीर्षस्थानमा रह्यो । ४४ अंक रहेको जर्मनी र पोर्चुगल क्रमशः दोस्रो र तेस्रो स्थानमा रहँदै अन्तिम १६ मा पुगे । हंगेरी २ अंकसहित पुछारमा रह्यो । फ्रान्सले सोमबार स्विट्जरल्यान्ड, जर्मनीले मंगलबार इंग्ल्यान्ड तथा पोर्चुगलले आइतबार बेल्जियमसँग क्वाटरफाइनलमा स्थान बनाउन खेल्ने छ ।"
ब्राजिलको विवादास्पद जित,साओ पाउलो (एपी) एक गोलले पछाडि रहेको स्थिति उल्टाएर डिफेन्डिङ च्याम्पियन ब्राजिलले कोपा अमेरिकामा बिहीबार कोलम्बियालाई २१ ले हराएको छ । कासेमिरोले इन्ज्युरी समयको दसौं मिनेटमा हेडबाट निर्णायक गोल गरे । रोबर्टो फिर्मिनोले गरेको विवादास्पद गोल मदतमा ब्राजिलले खेल बराबरीमा ल्याएको थियो । समूह बी को खेलमा कोलम्बिया दसौं मिनेटमा लुइस डियाजको गोलमा अग्रता लिएर जिततर्फ अग्रसर देखिएको थियो । तर फिर्मिनोले ७८ औं मिनेटमा बराबरी गोल फर्काए । नेयमरले प्रहार गरेको बल अर्जेन्टिनी रेफ्री नेस्टर पिटानाको घुँडामा लागेर बनेको स्थितिमा फिर्मिनोले गोल गरेका हुन् ।त्यो स्थितिमा कोलम्बियाली खेलाडी खेल रोकिने विश्वासले चनाखो रहेका थिएनन् । भारको मदतमा गोलले मान्यता पाएपछि कोलम्बियाली खेलाडीले लामो समय मैदानमा विवाद गरेका थिए ।ब्राजिलको यो लगातार दसौं जित हो । हारले पनि कोलम्बिया अन्तिम आठमा प्रवेश गरेको छ । यसअघि समूहको अर्को खेलमा इक्वेडर र पेरुले २२ को बराबरी खेलेका थिए । ब्राजिल ३ खेलबाट ९ अंकसहित समूहको शीर्षस्थानमा छ । टोली यसअघि नै प्रतियोगिताको क्वाटरफाइनल पुगिसकेको थियो । कोलम्बिया भने ४ खेलबाट ४ अंकसहित दोस्रो स्थानमा छ । पेरुको ४ र इक्वडेरको २ अंक छ । भेनेजुएला २ अंकसहित समूहको पुछारमा रह्यो । कुल ५ टिमसम्मिलित समूहबाट ४ टिम नकआउट चरण पुग्नेछन् ।
नेपालको स्पेन भ्रमण स्थगित,"काठमाडौं (कास) नेपालले आईसीसी क्रिकेट विश्वकप लिग २ अन्तर्गत अर्को महिना स्पेनमा गएर खेल्नुपर्ने शृंखला स्थगित भएको छ । अन्तर्राष्ट्रिय क्रिकेट परिषद् (आईसीसी) र नेपाल क्रिकेट संघ (क्यान) ले बिहीबार छुट्टाछुट्टै विज्ञप्तिमार्फत स्पेनमा हुन लागेको शृंखला स्थगित भएको जनाएका छन् । नेपालले स्कटल्यान्ड र नामिबियासँग त्रिकोणात्मक एकदिवसीय शृंखलामा प्रतिस्पर्धा गर्दै थियो । स्कटल्यान्डमा हुनुपर्ने यो शृंखला कोभिड१९ को महामारीका कारण स्पेनमा सारिएको थियो । कहिले हुने भनेर स्पष्ट मिति नखुलाए पनि प्रतियोगिता जुलाई तेस्रो साता हुने जनाइएको थियो । नामिबियामा कोभिड१९को प्रकोप बढ्दै गएकाले स्थगित गर्नुपर्ने वाध्यता आइपरेको आईसीसीले जनाएको छ ।एकदिवसीय विश्वकपको छनोट आधार रहेको यो शृंखला २०२२ को जुलाईसम्म स्थगित भएको आईसीसीले जनाएको छ । स्पेनका अल्मेरियामा यो शृंखला हुन लागेको थियो । आईसीसीले अप्रिलमा मात्र अल्मेरियास्थित डेजर्ट स्प्रिङ्स क्रिकेट मैदानलाई एकदिवसीय अन्तर्राष्ट्रिय मान्यता दिएको थियो । नेपालले यसका लागि २० सदस्यीय प्रारम्भिक टोली घोषणा गरेर बन्द प्रशिक्षण सुरु गरिसकेको थियो । घोषित नेपाली टोलीमा ज्ञानेन्द्र मल्ल, कुशल भुर्तेल, आरिफ शेख, पारस खड्का, दीपेन्द्रसिंह ऐरी, आसिफ शेख, कुशल मल्ल, विनोद भण्डारी, करण केसी, सन्दीप लामिछाने, सोमपाल कामी, कमलसिंह ऐरी, अविनाश बोहरा, सन्दीप जोरा, शाहब आलम, सुसन भारी, शरद भेषावकर, विक्रम सोब, पवन सर्राफ र पृथु बाँस्कोटा रहेका थिए । तर व्यक्तिगत कारण पृथुले आफ्नो फिर्ता लिएका थिए । काठमाडौंमा सन् २०२० को फेब्रुअरीमा अमेरिका र ओमानसम्मिलित त्रिकोणात्मक शृंखलायता नेपालले लिग २ को खेल खेलेको छैन । त्यसयताका सबै शृंखला कोभिड१९ का कारण हुन सकेको छैन ।"
प्लेयर्स टु वाच,डेविड अल्बा (अस्ट्रिया) इटालीसँगको अन्तिम १६ मा खेल्दा अस्ट्रियाको धेरै आशा कप्तान डेविड अल्बामाथि हुनेछ । युरो सुरु हुनुअघि बायर्न म्युनिकसँगको ११ वर्षे यात्रा टुंग्याउँदै रियल म्याड्रिड लागेका अल्बा क्लबस्तरमा रक्षापंक्ति सम्हाल्छन् । तर युरोमा उनी अधिकांश समय लेफ्ट ब्याक विंग्सको भुमिकामा खेलिरहेका छन् । बायर्न म्युनिकबाट १० जर्मन लिग र दुई पटक च्याम्पियन्स लिग जितिसकेका २८ वर्षे अल्बा सात पटक अस्ट्रियाको वर्ष उत्कृष्ट फुटबलरमा चुनिएका छन् । २००९ मा १७ वर्षको उमेरमा अस्ट्रियाबाट डेब्यु गरेका उनले ८४ खेलमा १४ गोल गरिसकेका छन् ।
