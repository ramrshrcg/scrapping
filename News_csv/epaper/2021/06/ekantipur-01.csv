शीर्षक,विवरण
"व्यापार घाटा घटाउने बहानामा बालुवा, गिट्टी, ढुंगा निकासी फुकुवा","निकासी गरिने खानीजन्य निर्माण सामग्रीको परिवहनका लागि उद्योगदेखि निकासी बिन्दुसम्म रोपवे निर्माण गर्न आयातमा लाग्ने भन्सार महसुलमा छुट गरेर सरकारले खानी सञ्चालकलाई अझ सहज बनाइदिएको छ । सरकारको यो कदमको सर्वत्र विरोध भएको छ । कहाँबाट के गर्न खोजिएको हो, कुन क्षेत्रबाट उत्खनन गर्ने हो, कुन क्षेत्र उपयुक्त हो भन्ने विस्तृत योजना नबनाई एक्कासि कहाँबाट यस्तो निर्णय आयो ? ईआईए क्षेत्रमा लामो समय काम गरेका सरकारका पूर्वसहसचिव बटुकृष्ण उप्रेतीले भने, अहिलेसम्म ईआईएकै कारण कुनै पनि योजना वा काम कहीं पनि रोकिएको छैन, निजगढ विमानस्थलको ईआईए प्रतिवेदन पनि हामीले देखेकै हौं, आवश्यकताअनुसार प्रतिवेदन तयार हुने भएकाले ईआईए गर्दैमा सबै वैध हुन्छन् भन्न सकिँदैन । उनले चुरेभावर क्षेत्रमा उत्खनन गर्न दिने गलत नियतले यो निर्णय भएको भए मुलुकका लागि हितकर नहुने बताए । राष्ट्रपति चुरे तराईमधेस संरक्षण विकास समितिका पूर्वकार्यकारी सदस्य एवं चुरेविज्ञ विजयकुमारसिंह दनुवारले सरकारको यो व्यवस्थाले फेरि चुरे क्षेत्र, भावर र तराईमा दोहन बढ्न सक्ने बताए । चुरे क्षेत्रमा विनाश भयो भनेर नै वाणिज्य तथा आपूर्ति मन्त्रालयले २०७१ साउन १ देखि गिट्टी, ढुंगा र बालुवा निकासी बन्द गरेको थियो, उनले भने, व्यावसायिक रूपमा उत्खनन खुला गर्दा व्यक्ति, स्वार्थ समूहबाहेक कसैलाई फाइदा छैन । यसले समग्र चुरेभावर र पूर्वपश्चिमको चुरे क्षेत्रको इकोसिस्टम र जैविक विविधतामा नकारात्मक असर निम्त्याउँछ, त्यसैले यो निर्णयमा पुनर्विचार गर्नुपर्छ । उनले विदेश निकासी गर्न पाइने भएपछि सबैको ध्यान भावर र चुरे क्षेत्रमा हुने उनले बताए । त्यसो हुँदा पूर्वपश्चिमको चुरे र भावर क्षेत्रमा दोहन बढ्छ, उनले भने । अब क्रसरको संख्या पनि विस्तार हुने जानकारहरूको विश्लेषण छ । पूर्वदेखि पश्चिम क्षेत्रसम्म नै चुरेको खोंच र भावर क्षेत्रमा अवैध र अनियन्त्रित हिसाबले चलेका क्रसरका कारण अत्यधिक दोहन भएपछि सरकारले २०७१ सालमा समग्र चुरे संरक्षण गर्न राष्ट्रपति चुरे तराईमधेस संरक्षण विकास समितिमार्फत संरक्षणका गतिविधि सञ्चालन गरिरहेको छ । अहिलेसम्म चुरेभावर संरक्षणका नाममा सरकारको अर्बौं रकम खर्च भएको छ । चुरे जोगिए तराईभावर जोगिने हो, चुरेविज्ञ दनुवारले भने, फेरि चुरेको दोहन हुने हो भने भूमिगत पानी सुकेर तराईमा मरुभूमीकरण हुन्छ । चुरे समितिमार्फत चुरे क्षेत्र भएर बग्ने नदी प्रणालीको संरक्षणका काम भइरहे पनि तल्लोतटीय क्षेत्रका फेदी र खोंचमा फेरि उत्खनन हुँदा संरक्षणका लागि भएको लगानी खेर जाने दनुवारको विश्लेषण छ । सरकारले २०७४ सालमा स्वीकृत गरी कार्यान्वयनमा ल्याएको चुरेतराई मधेस संरक्षण तथा व्यवस्थापन गुरुयोजनाको बुँदा ४१८ मा नदीजन्य कच्चापदार्थको बाह्य निकासी प्रतिबन्ध गर्नुपर्ने उल्लेख छ । चुरेको माटो चुरेलाई, सफा पानी सबैलाई भन्ने नारा रहेको उक्त गुरुयोजना अहिले कार्यान्वयनमा छ । नदीजन्य पदार्थको निकासी खुला गर्दा यस्ता पदार्थको अत्यधिक दोहन हुन पुगी वातावरणमा उल्लेखनीय प्रतिकूल असर पर्ने र राज्यले प्राप्त गर्ने राजस्वभन्दा त्यस्ता पदार्थ उत्खनन, प्रशोधन र ढुवानीको सिलसिलामा हुने क्षति पुगेका भौतिक संचरना मर्मत सुधारमा कैयौं गुणा बढी खर्च लाग्ने विज्ञहरू बताउँछन् । वातावरणविद् ङमिन्द्र दाहालले चुरे संरक्षण गर्नुभन्दा दोहन गर्नु अर्थतन्त्रका लागि लाभदायक हुने (कु) तर्कमा आधारित भएर सरकारले यस्तो निर्णय गरेको हुन सक्ने टिप्पणी गरेका छन् । उनले भनेका छन्, खुद्रामा भइरहेको कामलाई थोकमा बदलेर अर्थतन्त्र उकास्ने काइदा पनि होला । करिब दुई महिनाअघि राष्ट्रपति चुरे तराईमधेस संरक्षण विकास समितिमा अध्यक्ष नियुक्त भएका किरण पौडेल बजेटमा खानीजन्य ढुंगा, गिट्टी र बालुवा निकासी फुकुवा गर्ने व्यवस्था भए पनि ईआईए गरेपछि भन्ने प्रावधान राखिएकाले यसलाई नकारात्मक हिसाबले हेर्न नहुने पक्षमा छन् । बजेट वक्तव्यमा चुरे क्षेत्रबाट उत्खनन गर्ने पनि भनिएको छैन, उनले भने, चुरे क्षेत्रमा त्यसरी उत्खनन गर्ने हो भनेचाहिँ कालान्तरमा क्षति पुग्छ । उनले चुरेबाट बगेर तल्लोतटीय क्षेत्रमा थुप्रिएको बालुवालगायतका गेग्रान निकालेर बिक्री गर्न सकिने तर्क गरे । तराईका धेरै स्थानमा चुरेबाट बगेर आएको गेग्रानले पुल पुरिन लागेका छन्, उनले दावी गरे, त्यस्ता स्थान पहिचान गरी वातावरणीय असर नपर्ने गरी उपयोग गर्दा कसैलाई हानि पुग्दैन ।वन तथा वातावरण मन्त्रालय स्रोतका अनुसार क्रसर व्यवसायीले वन क्षेत्रसमेत पर्ने ३० वटा स्थानमा खानी सञ्चालनका लागि सरकारलाई पहिल्यैदेखि दबाब दिँदै आएका थिए । वन क्षेत्रसमेत पर्ने मध्यपहाड र तराईका विभिन्न स्थानमा खानी सञ्चालन गर्ने उद्देश्यका धेरैवटा प्रस्ताव हामीकहाँ आएका थिए, वन तथा भूसंरक्षण विभागका एक अधिकारीले भने, अहिले अघि बढाउन सकिने अवस्था छैन भनेर धेरै महिना छेकथुन गर्यौं तर ती व्यवसायी बजेटमार्फत नदीजन्य पदार्थ उत्खनन र निकासी नै गराउन सफल भएछन् ।वन तथा वातावरणमन्त्री प्रेमबहादुर आलेले वनमा रोकिएका व्यापारीका फाइल अघि बढाउन मन्त्रालय सम्हालेलगत्तैदेखि अधिकारीहरूलाई दबाब दिन थालेका थिए । मन्त्रालय स्रोतका अनुसार मन्त्रीले दबाब दिए पनि कर्मचारीले कतिपय फाइल अघि बढाउन आनाकानी गरेका थिए । खानी सञ्चालनसम्बन्धी धेरै प्रस्ताव अहिले पनि खानी तथा भूगर्भ विभागमा थन्किएका छन् । बजेटमार्फत निकासी फुकुवा भएकाले ती प्रस्ताव अघि बढ्न सक्ने मन्त्रालयका एक अधिकारीले बताए ।"
"संक्रमित घट्दै, निको हुने बढ्दै","परीक्षण घट्दै कोरोना संक्रमण पहिचानका लागि स्वाब परीक्षण गराउनेको संख्या पनि घट्दै गएको छ । पीसीआर र एन्टिजेन गरी दिनमा २० हजार हाराहारी नमुनाको परीक्षण हुने गरेकामा शनिबार १४ हजार ७ सय ५२ र आइतबार १२ हजार ७ सय ७० जनाको मात्रै स्वाब परीक्षण गरियो । पछिल्लो २४ घण्टामा पनि १७ हजार ४ सय ८० जनाको मात्रै स्वाब परीक्षण गरिएको छ । काठमाडौं विश्वविद्यालय स्कुल अफ मेडिकल साइन्सका डिन डा राजेन्द्र कोजुले निषेधाज्ञाले संक्रमित हुनेको संख्यामा कमी आए पनि गाउँबाट गम्भीर रूपमा थलिएर आउने बिरामीको संख्या उस्तै रहेको बताए । निषेधाज्ञाले परिवारभित्र संक्रमित सीमित भएका छन् । समुदायमा संक्रमण घटेको छ । संक्रमणको चेन ब्रेक नभए पनि अस्पतालमा भर्ना गर्नुपर्ने बिरामीको व्यवस्थापनमा केही सहज भएको छ, उनले भने । सरकारले गाउँगाउँमा परीक्षणको दायरा बढाउनुपर्ने उनको सुझाव छ । गाउँमा पीसीआर गर्ने ठाउँ पनि छैन । त्यसैले गम्भीर नभएसम्म उपचारमा आउँदैनन्, उनले भने, एन्टिजेनबाट भए पनि परीक्षण गरेर संक्रमितको छिटो पहिचान गर्न सके राम्रो हुन्छ । स्वास्थ्य मन्त्रालयका प्रमुख विशेषज्ञ महेन्द्र श्रेष्ठले केही दिनअघि परीक्षण किट नभएर गाउँगाउँमा कन्ट्याक्ट ट्रेसिङ अवरुद्ध भएको बताए । स्थानीय तहमै किट पठाइसकेका छौं, उनले भने, अब गाउँगाउँमा परीक्षण हुन्छ । १७ दिनमा १ लाख १९ हजार निको स्वास्थ्य मन्त्रालयका अनुसार जेठमा कोरोनाबाट निको भएकाको संख्या १ लाख १९ हजार ७ सय ९३ पुगेको छ । मन्त्रालयले हरेक दिन सार्वजनिक गर्ने तथ्यांकअनुसार शुक्रबार सबैभन्दा बढी ९ हजार ४१ जना निको भएका छन् । निको हुने दर क्रमशः बढ्दै गएको छ । सोमबारसम्म ५ लाख ६१ हजार ३ सय २ जनालाई कोरोना पुष्टि भएकामा ४ लाख ४७ हजार ४ सय ४६ जना अर्थात् ७९ दशमलव ७ प्रतिशत निको भइसकेको मन्त्रालयले जनाएको छ । वैशाख १ देखि सोमबारसम्म मात्रै २ लाख ८६ हजार ७ सय ६५ जनालाई कोरोना पुष्टि भएकामा १ लाख ६७ हजार ७ सय ९९ जना निको भएका छन् । संक्रमितमध्ये १ दशमलव ३१ प्रतिशतको मृत्यु भएको छ । सोमबारसम्म ७ हजार ३ सय ८६ जनाको मृत्यु भएको हो । वैशाख १ यता मात्रै ४ हजार ३ सय २८ जनाले ज्यान गुमाएका छन् ।"
फ्रन्टलाइनर स्वास्थ्यकर्मीका लागि १ करोडको पुरस्कार घोषणा,"काठमाडौं (कास) बारबरा फाउन्डेसनले कोभिड महामारीविरुद्ध अग्र पंक्तिमा खटिने देशभरका सरकारी तथा सामुदायिक अस्पतालमा कार्यरत डाक्टर, नर्स, स्वास्थ्य कर्मचारीलगायत एम्बुलेन्स चालकको सम्मानमा १ करोड १ रुपैयाँको पुरस्कार घोषणा गरेको छ । उक्त रकम फाउन्डेसनका सदस्य तथा उद्यमी सुहृद घिमिरेले उपलब्ध गराएको फाउन्डेसनका अध्यक्ष डा सन्दुक रुइतले बताएका छन् ।अग्रपंक्तिका सिपाहीका रूपमा अनवरत लागिपर्ने विभिन्न पेसाकर्मीमध्ये स्वास्थ्यकर्मीहरूको भूमिका नै सबैभन्दा महत्त्वपूर्ण छ । नेपालको विकट हिमाली क्षेत्रदेखि तराईसम्मका विभिन्न चुनौतीपूर्ण भूगोलमा बसेर सीमित स्रोत साधनलाई व्यवस्थापन गर्दै दैनिक आउने चुनौतीका बाबजुद बिरामीको जीवनरक्षाका लागि लागिपर्नु पक्कै सहज छैन, विज्ञप्तिमा उल्लेख छ । फाउन्डेसनले स्वास्थ्यकर्मीको पेसाभन्दा माथिको मानवताप्रतिको समर्पण भाव देखेर यस फाउन्डेसनका कार्यकारिणी सदस्य कन्टिनेन्टल ट्रेडिङ इन्टरप्राइजेजका अध्यक्ष सुहृद घिमिरे र छोरी अदितिले स्वास्थ्यकर्मीहरूलाई हौसला तथा सम्मानस्वरूप बारबरा फाउन्डेसनमार्फत पुरस्कारको राशि प्रदान गर्न लागेको डा रुइतले जानकारी दिए । सरकारी, सामुदायिक वा गैरनाफामूलक संस्था वा त्यसमा कार्यरत स्वास्थ्यकर्मीमध्येबाट पुरस्कृत गर्नुपर्ने व्यक्तित्व छनोटका लागि नेपाल मेडिकल काउन्सिलका अध्यक्ष प्राडा भगवान कोइरालाको अध्यक्षतामा नेपाल मेडिकल एसोसिएसनका अध्यक्ष डा लोचन कार्कीलगायत रहेको निर्णायक समिति गठन गरिएको सोमबार जारी विज्ञप्तिमा उल्लेख छ ।"
पीसीआर परीक्षणको शुल्क लिने ४ कर्मचारी निलम्बित,"तनहुँ (कास) कोरोना परीक्षण गर्न सेवाग्राहीबाट रकम लिएको आरोपमा दुलेगौंडास्थित जीपी कोइराला राष्ट्रिय श्वासप्रश्वास उपचार केन्द्रले चार जना कर्मचारीलाई निलम्बन गरेको छ । केन्द्रमा आउने सेवाग्राहीबाट कर्मचारीले कोरोना परीक्षणका लागि स्वाब संकलन गर्ने र रिपोर्ट चाँडै निकालिदिने भन्दै रकम लिने गरेका थिए । केन्द्रले कोरोनासँग मिल्दोजुल्दो लक्षण देखिएकाको निःशुल्क पीसीआर परीक्षण गर्दै आएको छ । कर्मचारीले सेवाग्राहीसँग रकम असुलिरहेको गुनासो बढेपछि केन्द्रले अनुसन्धान थालेको थियो । छानबिनमा फार्मेसीमा कार्यरत सुधन पन्त, प्रयोगशालाका आनन्दप्रसाद ढुंगाना, एक्सरे विभागका विधान तिमिल्सिना र कार्यालय सहयोगी मदन श्रेष्ठलाई निलम्बन गरिएको केन्द्रका कार्यकारी निर्देशक डा रामकुमार श्रेष्ठले बताए । उनका अनुसार चारै जनालाई पुनः २४ घण्टे स्पष्टीकरण दिन भनिएको र कारबाहीको टुंगो नलागेसम्म जेठ १७ बाट लागू हुने गरी निलम्बन गरिएको छ । केन्द्रका कर्मचारीहरूले अस्पताल हाताभित्रै अवैध रूपमा पीसीआर परीक्षण गरेको रिपोर्ट एकै दिनमा उपलब्ध गराइदिने भन्दै ५ जना सेवाग्राहीसँग प्रतिव्यक्ति तीन हजार रुपैयाँ असुलेको पाइएको छ, श्रेष्ठले भने । बिरामीलाई ठगी गर्ने तथा अनुमतिबिना पीसीआरका लागि रकम उठाउनेलाई कारबाही गरिने प्रमुख जिल्ला अधिकारी सागर आचार्यले बताए ।यस्तै, तनहुँका केही निजी स्वास्थ्य संस्थाले सेवाग्राहीसँग चर्को शुल्क असुलेर पीसीआर परीक्षण गरिरहेको गुनासो बढेको छ । स्थानीय तहहरूले निःशुल्क परीक्षण गराउँदै आए पनि १० दिनसम्म रिपोर्ट नआउने भएपछि सर्वसाधारण निजी अस्पतालमा शुल्क तिरेर परीक्षण गर्न बाध्य भएका छन् । कतिपयले आफू संक्रमित भएको समुदायका अन्य व्यक्तिलाई जानकारी नहोस् भनेर पनि निजी अस्पतालमा परीक्षण गरिरहेको पाइएको छ ।"
पालिकालाई साढे ९ करोड,"हेटौंडा (कास) वाग्मती प्रदेश सरकारले कोरोना भाइरस संक्रमण रोकथाम, नियन्त्रण तथा उपचारलाई थप प्रभावकारी बनाउन स्थानीय तहहरूलाई ९ करोड ३५ लाख रुपैयाँ विनियोजन गरेको छ । पछिल्लो एक साताको बीचमा यो रकम तोकिएका १ सय १९ स्थानीय तहलाई निकासा गरिएको आर्थिक मामिला तथा योजनामन्त्री कैलाश ढुंगेलले जानकारी दिए ।यसअघि प्रदेश विपद् व्यवस्थापन निर्देशक समितिको बिहीबारको बैठकले प्रदेशका सबै स्थानीय तहलाई ८ करोड ५५ लाख रुपैयाँ उपलब्ध गराउने निर्णय गरेको थियो । मुख्यमन्त्री डोरमणि पौडेलको अध्यक्षतामा बसेको समितिको बैठकले महानगरपालिकालाई २० लाख, उपमहानगरपालिकालाई १५ लाख, नगरपालिकालाई १० लाख र गाउँपालिकालाई ५ लाख रुपैयाँ उपलब्ध गराउने निर्णय गरेको थियो । प्रदेशमा ३ महानगरपालिका, १ उपमहानगरपालिका, ४१ नगरपालिका र ७४ गाउँपालिका छन् । उक्त रकम सम्बन्धित पालिकाको खातामा पठाइसकिएको छ, समितिका सदस्य सचिव एवं आन्तरिक मामिला तथा कानुन मन्त्रालयका सचिव मदन भुजेलले भने, कोरोना नियन्त्रणको कार्य छिटोछरितो अगाडि बढोस् भनेर निर्णय हुनेबित्तिकै रकम निकासा गरेका हौं ।यसबाहेक प्रदेश सरकारले आइसोलेसन वार्ड निर्माण र उपकरण खरिद गर्न सिन्धुपाल्चोकको जुगल र बलेफी गाउँपालिकालाई २० लाख, चितवनको राप्ती नगरपालिकालाई २० लाख, काठमाडौंको कागेश्वरी मनोहरा नगरपालिकालाई २० लाख र दोलखाको जिरी नगरपालिकालाई २० लाख गरी ८० लाख रुपैयाँ छुट्टै उपलब्ध गराएको छ ।"
सिन्धुलीमा निषेधाज्ञा थपियो,"सिन्धुली (कास) जिल्लामा जारी निषेधाज्ञा सात दिनका लागि लम्ब्याइएको छ । प्रमुख जिल्ला अधिकारी सुरेश न्यौपानेका अनुसार जिल्ला कोभिड१९ संकट व्यवस्थापन केन्द्र (डीसीसीएमसी) को बैठकले कोरोना संक्रमण फैलन नदिन निषेधाज्ञाको समय जेठ २५ को मध्यरातसम्म पुर्याउने निर्णय गरेको हो । सिन्धुलीमा पहिलोपटक ७ दिन र त्यसपछि १०१० दिन गरी दुई पटकसम्म निषेधाज्ञा थप गरिएको थियो । २७ दिने लामो निषेधाज्ञा मंगलबार मध्यरातबाट सकिँदै छ । सदरमुकाम सिन्धुलीमाडी, भिमान, दुधौली, खुर्कोट, झागा झोली, रातमाटा, कपिलाकोट, ग्वाल्टारलगायत बजार क्षेत्रमा बिनाकाम हिँडडुल जारी रहेकाले संक्रमणको जोखिम बढेको केन्द्रले औंल्याएको छ । जिल्लामा १३ सय ४४ जना सक्रिय संक्रमित छन् । २४ संक्रमितको मृत्यु भइसकेको छ ।"
कोरोनाले पुल निर्माण प्रभावित,"(चितवन)  कोरोना संक्रमणको दोस्रो लहर र जारी निषेधाज्ञाका कारण नारायणगढमुग्लिङ सडकअन्तर्गतका पुल निर्माणको काम प्रभावित भएको छ । निर्माणका काममा रोकटोक नभए पनि श्रमिक अभाव हुँदा समस्या भएको निर्माण व्यवसायीहरू बताउँछन् । यो सडकमा भासिएको ठाउँमा मर्मतको काम पनि सुरु भएको छ । तर मर्मतका लागि भारतबाट सामग्री आउन ढिलाइ हुनसक्ने देखिएको निर्माण व्यवसायीको भनाइ छ ।नारायणगढमुग्लिङ सडकमा १८ वटा पुल छन् । पहिला साढे पाँच मिटरको हाराहारीमा फराकिलो यो सडकलाई तीन वर्षअघि विस्तार गरेर एसियाली मापदण्डअनुरूपको दुई लेनको बनाइएको छ । अहिले यो सडक ९११ मिटर चौडा छ । सडक विस्तार भए पनि त्यसअनुरूप पुलहरू फराकिला छैनन् । त्यसैले पुल पनि फराकिलो बनाउन थालिएको हो । तीनवटा पुल निर्माण भइसकेका छन् । बाँकी १५ मध्ये ८ वटाको काम सुरु भइसकेको छ । ७ वटाको डिजाइन तयार हुँदै छ । जसमध्ये ३ वटाको काम पनि यसै वर्ष सुरु हुन्छ भन्ने आशा छ, नारायणगढमुग्लिङ सडक आयोजनाका सूचना अधिकारी इन्जिनियर सविना रानाभाटले भनिन् ।पुल निर्माणलाई प्याकेज १ र प्याकेज २ मा बाँडिएको छ । प्याकेज १ मा मुग्लिङतिरका ७ वटा पुल छन् । प्याकेज २ मा नारायणगढतर्फका ७ वटा पुल छन् । प्याकेज १ का पुलको निर्माण लागत ६९ करोड रुपैयाँ र प्याकेज २ का पुलको निर्माण लागत ५९ करोड रुपैयाँ रहेको रानाभाटले जानकारी दिइन् । ३३ महिनामा सक्ने गरी पुल निर्माण गर्न २०७६ चैतमा अनक कन्स्ट्रक्सनसँग सम्झौता भएको हो । कन्स्ट्रक्सनका साइट इन्जिनियर दशरथ डंगोल निषेधाज्ञापछि निर्माण कार्य प्रभावित भएको बताउँछन् ।एउटा पुलमा २५३० जना कामदार चाहिन्छ तर भनेजति कामदार छैनन् । निषेधाज्ञा लागेपछि केही कामदार घर गए । त्यसैले काम प्रभावित भएको छ, डंगोलले भने । समग्रमा पुल निर्माणको काम ५० प्रतिशत जति सकिएको तर आउँदा दिनमा कामदार झनै अभाव हुने देखिएको उनको भनाइ छ । जेठपछि धान रोपाइँ सुरु हुन्छ अनि धेरै कामदार घर जान्छन् । त्यसपछि झनै काम सुस्त हुन्छ, उनले भने, अहिले पनि संक्रमणको डरले केही कामदार आउन डराएका छन् । कोहीले काममा आउँछु त भन्छन् तर उनीहरूलाई काममा लगाउन हामीलाई पनि डर छ । त्यसैले निर्माण कार्य प्रभावित हुने अवस्था छ ।नारायणगढमुग्लिङ सडक विस्तारको काम सकिएलगत्तै नारायणगढदेखि १७ किलोमिटर पर सडक त्रिशूली नदीतर्फ भासिएको थियो । त्यहाँ अहिले मुस्किलले एकतर्फी सवारी मात्रै चल्न सक्छन् । भासिएको ३ वर्ष हुनै लाग्दा पनि सडक बन्न सकेको छैन । गत वर्षको पुसमा १३ करोड रुपैयाँ लागतमा एक वर्षभित्र काम सक्ने गरी मर्मतको जिम्मेवारी बज्र गुरु रायमाझी जेभीलाई दिइए पनि हालसम्म आधा मात्रै काम सकिएको छ । निर्माण कम्पनीले भने कोरोना फैलँदा काम गर्न समस्या भएको बताएको छ ।केही समानहरू भारतबाट मगाउनुपर्छ । भारतमा पनि कोरोना अत्याधिक फैलिएपछि सोचअनुरूप काम हुन सकेको छैन । मर्मतका लागि चाहिएको एंकर रडहरू भारतबाट चाँडै नआए समस्या पर्नेछ, बज्र गुरु रायमाझी जेभीका साइट इन्जिनियर कपिल ढकालले भने । कोरोनाको दोस्रो लहरभन्दा अघि लक्ष्यभन्दा बढी काम भएको दाबी गर्दै उनले अहिले लक्ष्य भेटाउन गाह्रो हुन थालेको बताए । यो बेलासम्म ६५ प्रतिशत काम सक्नुपर्थ्यो तर ५५ प्रतिशत मात्रै पूरा भएको छ । आउँदा दिनहरूमा झनै गाह्रो पर्छ कि भन्ने डर छ, ढकालले भने । उनका अनुसार हाल ३० जना कामदार चाहिनेमा १८ जनाले काम गरिरहेका छन् ।"
अस्पताललाई जुट्यो भेन्टिलेटर,"काभ्रे (कास) जिल्लाका दुई कोरोना विशेष अस्पतालका लागि भेन्टिलेटर मेसिन जुटेको छ । कोरोना संक्रमितको उपचारमा समस्या भएपछि नेपाल पत्रकार महासंघ काभ्रेको समन्वयमा आनी छोइङ डोल्मा फाउन्डेसन र प्रारम्भ नामक सामाजिक संस्थाले धुलिखेल अस्पताल र शिर मेमोरियल अस्पताललाई ११ थान भेन्टिलेटर हस्तान्तण गरेका हुन् । यसबोहक धुलिखेल, शिर र नमोबुद्ध नगरपालिकास्थित मेथिनकोट अस्पताललाई २२ थान हाइफ्लो अक्सिजन कन्सन्ट्रेटर र २०२० थान पीपीई सेट पनि उपलब्ध गराइएको छ । जिल्ला कोभिड१९ संकट व्यवस्थापन केन्द्रको रोहवरमा हस्तान्तरण गरिएको यी सामग्री खरिदमा सिंगापुर रेडक्रसको पनि सहयोग छ । संक्रमितको उपचारका लागि स्रोतको अभाव भइरहेको छ, सोही कारण केही सहज होस् भनेर सहयोग गरेका हौं, प्रारम्भकी अध्यक्ष एवं सिगापुर रेडक्रसकी नेपाल प्रतिनिधि कल्पना क्षेत्रीले भनिन् । यसअघि प्रारम्भ र फाउन्डेसनले बनेपा, धुलिखेल, पनौती, पाँचखाल र भुम्लु गाउँपालिका तथा नमोबुद्ध र रोशी गाउँपालिकाले संयुक्त रूपमा सञ्चालन गरेको आइसोलेसन सेन्टरका लागि २२ वटा अक्सिजन कन्सन्ट्रेटर, २०२० थान पीपीई, ५५ थान प्लस अक्सिमिटरलगायत स्वास्थ्य सामग्री सहयोग गरिसकेका छन् ।"
निषेधाज्ञामै भारत पस्ने र फर्कने उत्तिकै,"(धनगढी)  कैलालीको त्रिनगरगौरीफन्टा भन्सार नाकामा नेपाल भित्रिने र बाहिरिनेको संख्या उत्तिकै छ । कुनै दिन दुईतीन सय जना नेपाली घर फर्किरहेका हुन्छन् भने कुनै दिन कामको खोजीमा त्यत्तिकै संख्यामा भारत पसिरहेकाहरूको लर्को हुन्छ ।नाकामा सीमा वारपार गर्नेको रेकर्ड राख्दै आएको सशस्त्र प्रहरी पोस्टका अनुसार वैशाख १६ यता ८ हजार ४ सय ७५ जना यहाँबाट भारत पसेका छन् । भारतमा फैलिएको कोरोनाको दोस्रो लहरबाट प्रभावित भएर घर फर्कनेको संख्या भने यो अवधिमा २५ हजार ८ सय ६७ छ । गत वर्षझैं भारतका विभिन्न सहरबाट नेपालीले रोजगारी गुमाएर फर्कनुपरेको बताएका छन् । कतिपय भने घरमा बसेर ऋणमा डुब्न लागेको र के खाउँ के लाउँको स्थिति आएपछि निषेधाज्ञा छिचोल्दै भारततिरै फर्किरहेको बताउँछन् । वैशाख १६ देखि निषेधाज्ञाका कारण यातायात बन्द छ । नाकामा आइपुगेका नेपालीलाई लैजान स्थानीय तहको पासमा आउने गाडीमा गाउँबाट भारत पस्नेहरू आउने गरेको गौरीफन्टा नाकामा कार्यरत एक सशस्त्र प्रहरीले बताए । भन्सार पारि नेपालीहरूलाई नाकासम्म छोड्न आउने भारतीय बसमा उनीहरू जाने गरेको उनले बताए ।उनका अनुसार भित्रिने र बाहिरिने कसैलाई पनि कोरोनाको डर देखिँदैन । भारतका विभिन्न सहरबाट आउने नेपालीहरूले मास्कसमेत प्रयोग गरेको देखिँदैन । भारतबाट नाकासम्म बसमा ठेलमठेल गर्दै आएको देखिन्छन् । कतिपयलाई यात्राकै क्रममा कोभिड संक्रमण भएको छ । मंगलबार कामका लागि भारतको महाराष्ट्र पस्दै गरेका कैलाली पहलमानपुरका पहल साउदले केही महिना घरको बसाइँपछि कमाउन जान लागेको बताए । कोरोना महामारी सुरु भएको यो अवधिमा उनले चौथो पटक भारत आउजाउ गर्न लागेको सुनाए । उनीसँगै अर्का दिलबहादुर साउदले कमाइका लागि भारत पस्नु बाध्यता भएको बताए । गाउँमा काम पाइँदैन, उनले भने, लकडाउन होस् वा महामारी घरमा बसेर जहान परिवार पाल्न सकिँदैन । सामान्य बेला रोजगारस्थल आउन जान दुई हजार रुपैयाँ भए पुग्ने भए पनि अहिलेको परिस्थितिमा दलालमार्फत टिकट काट्नु परेकाले एकतर्फी भाडा पाँच हजार तिर्नुपरेको उनीहरू बताउँछन् ।भारतको गुजरातमा १० वर्षदेखि काम गर्दै आएका कैलाली रामशिखर झालाका जोगबहादुर विक गत वर्षयता श्रीमती र दुई छोराछोरीसहित दोस्रो पटक घर फर्कंदै छन् । पहिलो लकडाउनका बेला र अहिले पनि उनी घर फर्कन थालेका हुन् । पहिलो लकडाउनका तीन महिना र अहिले अनिश्चित समयमा लागि उद्योगका आधा कामदारलाई कम्पनीले घटायो, धागो उद्योगमा काम गर्दै आएका विक दम्पतीले भने, दुवै समयमा आफूलगायत अधिकांश नेपालीलाई कामबाट हटाइए । त्यस्तै महाराष्ट्रबाट सपरिवार घर फर्कन लागेका डोटी बोगटानका दीपबहादुर बोहराले पनि दोस्रो पटक घर फर्केको बताए । उनी पनि रोजगारी गुमेरै पहिलो र दोस्रो लकडाउनमा घर फर्केको बताए । घर फर्किरहेका अधिकांश नेपालीहरू माहामारीले लकडाउन भएर रोजगारी गुमेर आएको बताउँछन् । भारतका विभिन्न सहरमा कामका लागि भौंतारिए, दुई महिना बसेर फर्किएका डडेलधुरा आलितालका परशुराम थापाले भने, अन्त्यमा फेरि घर आउनु पर्यो । भारतमा कोरोना कहर कम भएपछि पुनः कामका लागि भारतै जानु त छँदै छ । उनका अनुसार कयौं नेपाली रोगभन्दा भोकको डरले महामारी बीचमै भारत पस्ने गरे पनि काम नपाएर अलपत्र परेका छन् । उनीहरूको उद्धार कसैले गरेको छैन । केहीको सडकमै बास भएको उनले बताए । त्यसरी अलपत्र परेका केही अन्त्यमा संक्रमित भएर फर्कने गरेका छन् । केही त उतै उपचार समेत नपाएर मृत्युको मुखमा पुगेका दर्दनाक घटनासमेत नेपालीले भोग्नु परिरहेको थापाले बताए ।"
फ्रान्सबाट १० अक्सिजन प्लान्ट ल्याइँदै,"काठमाडौं (कास) विभिन्न ७ सामाजिक र व्यापारिक समूहको समन्वयमा फ्रान्सबाट १० वटा अक्सिजन प्लान्ट ल्याउने प्रक्रिया अगाडि बढेको छ । अक्सिजन फर नेपाल नामक अभियान सुरु गरेको समूहले १२ करोड रुपैयाँ संकलन गरेर प्लान्ट किन्ने प्रक्रिया टुंग्याइसकेको छ । ती प्लान्टले २४ घण्टामा ५ सय बेड र १५० सिलिन्डरलाई पुग्ने अक्सिजन उत्पादन गर्नेछन् । प्लान्ट सातै प्रदेशका सरकारी अस्पतालमा निःशुल्क वितरण गर्ने योजना छ । अमेरिका नेपाल मेडिकल फाउन्डेसन, क्रिएसन नेपाल, ह्युमानिटी फाउन्डेसन नेपाल, मिसन रिबल्ट नेपाल, बतास फाउन्डेसन, जगदम्बा स्टिल र स्याकार ट्रेडिङ कम्पनी प्रालिले प्लान्ट भित्र्याउने योजना बनाएका हुन् । अमेरिकास्थित मिसन रिबिल्ट नेपालका अध्यक्ष डा मदन उप्रेतीले फ्रान्सेली कम्पनीले बढीमा तीन साताभित्र अक्सिजन प्लान्ट आफूहरूलाई दिइसक्ने वचन दिएको बताए । ४ वटा प्राविधिक टोलीले प्लान्ट राख्ने भनिएका सम्भावित अस्पतालको प्राविधिक परीक्षण गरेर रिपोर्ट दिएपछि कुनकुन अस्पतालमा प्लान्ट राखिने भन्ने टुंगो लाग्नेछ । अहिलेसम्म पोखरा, धनगढी र दार्चुलामा राख्ने टुंगो लागिसकेको छ । प्लान्ट ल्याउन सक्रियमध्येका एक बतास फाउन्डेसनका आनन्द बतासले महामारीमा अक्सिजनको अभावमा कसैले ज्यान गुमाउनु नपरोस् भनेर योजना बनाइएको बताए । मिसिन रिबिल्टका अध्यक्ष डा उप्रेतीका अनुसार प्लान्टबाट उत्पादित अक्सिजन सोझै पाइपमार्फत अस्पतालभित्र बेडमा पुर्याइने र आवश्यक परेका बखत अक्सिजन सिलिन्डरमा भर्न मिल्ने खालको सुविधा छ । क्रिएसन नेपालका अध्यक्ष आनन्द मिश्र कोभिड लहरको सुरुवाती दिनमा अक्सिजनको चरम अभाव देखिएपछि अक्सिजन सिलिन्डरको जोहो गर्ने काममा खटिएका थिए । पछिल्ला दिनमा अक्सिजन सिलिन्डरभन्दा पनि अक्सिजन उत्पादनमै जोड दिनुपर्ने अवस्था देखिएपछि प्लान्ट किन्ने कुरामा हाम्रो सहमति जुटेको हो, उनले भने । अक्सिजन फर नेपाल अभियान चलाएर निःशुल्क अक्सिजन सिलिन्डर वितरणमा सक्रिय आनन्दले पछिल्लो १५ दिन नेपाल र विदेशमा रहेका संघसंस्थाका दर्जनौं सदस्य खटेर प्लान्ट किन्ने काम सम्पन्न गरिएको बताए । १० मध्ये एउटा प्लान्ट किन्न कोकाकोला फाउन्डेसनले आर्थिक सहयोग गरेको उनले जनकारी दिए । स्याकार ट्रेडिङका सौरभ ज्योतिले फ्रान्सेली कम्पनीबाट यसका अलावा अरू ५ वटा अक्सिजन प्लान्ट ल्याउन सकिने तर त्यसका निम्ति दाताको खाँचो रहेको औंल्याए । समूहका अनुसार फ्रान्सबाट १० वटा अक्सिजन प्लान्ट नेपाल ल्याउन दुईवटा विमान कार्गो गर्नुपर्छ । यसका लागि ४ करोड रुपैयाँसम्म खर्च हुन्छ । आफूहरूले किनेको प्लान्ट नेपाल ल्याउने व्यवस्था मिलाउने उनीहरूले सरकारलाई पत्राचार गरेका छन् । अक्सिजन प्लान्ट ल्याउने प्रक्रियामा सामेल संस्थाहरूले सोमबार गरेको भर्चुअल छलफलमा कोरोना संकट व्यवस्थापन केन्द्र (सीसीएमसी) का अध्यक्ष बालानन्द शर्माले स्वास्थ्य मन्त्रालय र प्रधानमन्त्री कार्यालयसँग समन्वय गरेर प्लान्ट कार्गो गरेर सरकारले ल्याउने प्रतिबद्धता व्यक्त गरे । नेपाल मेडिकल काउन्सिलका अध्यक्ष भगवान् कोइरालाले प्लान्ट जडान गर्ने काममा स्वास्थ्य मन्त्रालयको प्राविधिक टोलीले पनि सघाउने बताए ।"
खोपको दोस्रो मात्रा : सरकार गैरजिम्मेवार बन्न पाउँदैन,"सरकारले तत्काल कोभिसिल्डको दोस्रो मात्रा खोप लगाउन सकिन्न भनेर नागरिकसामु हात उठाउनु विडम्बनापूर्ण छ । सिरम इन्स्टिच्युट अफ इन्डियाद्वारा उत्पादित कोभिसिल्डको पहिलो मात्रा लगाएका १४ लाख जना दोस्रो मात्राको तीव्र पर्खाइमा रहेका बेला सरकारले यसरी लाचारी व्यक्त गर्नु गैरजिम्मेवारीको चरम नमुना हो । यसै पनि जोखिमपूर्ण समूहका आफ्ना नागरिकलाई कोभिडविरुद्धको खोप लगाइदिनु सरकारको परम दायित्व हो । त्यसमाथि पहिलो मात्रा लगाइसकेकालाई त दोस्रो मात्राको पनि व्यवस्था गरेर खोपलाई पूर्णता दिनु त झनै अनिवार्य छ । यसका निम्ति सरकारले आफ्नो सम्पूर्ण बर्कतले भ्याएसम्मको पहल गर्नुपर्छ, र जसरी हुन्छ नागरिकलाई खोपको व्यवस्था गर्नुपर्छ । सरकारी अकर्मण्यताकै कारण फागुन २३ गतेपछि पहिलो मात्रा लगाएका देशभरका ६५ वर्ष र १४ जिल्लाका ५५ वर्षमाथिका यी नागरिकले दोस्रो मात्रा खोप लगाउने बेला घर्किन लागेको हो । विज्ञहरूका अनुसार सामान्यतया ८ देखि १२ सातामा दुवै मात्रा लगाउनु बढी उपयुक्त हुन्छ । भारत सरकारले भने पछिल्लो समय १२ देखि १६ साताभित्र दोस्रो मात्रा लगाउने नीति बनाएको छ । यस हिसाबले सरकारले सम्पूर्ण पहल गर्ने हो भने अझै पनि नागरिकहरूलाई खोप ल्याएर लगाउन पुग्ने समय छ । खालि यसका निम्ति स्वास्थ्य मन्त्रालय मात्र होइन, परराष्ट्र मन्त्रालयसहित देशको मूल नेतृत्वकै प्राथमिकता र इच्छाशक्तिमा यो विषय पर्नुपर्छ । सरकारले स्वास्थ्य तथा जनसंख्या मन्त्रालयको कोभिड अपडेटका क्रममा आइतबार कोभिसिल्ड खोप तत्काल उपलब्ध हुने सम्भावना नरहेको जनाएको हो । त्यसक्रममा मन्त्रालयको परिवार कल्याण महाशाखाका प्रमुख तारानाथ पोखरेलले विभिन्न प्रयास गर्दासमेत खोप उपलब्ध हुन नसकेको भन्दै असमर्थता व्यक्त गरेका थिए । मन्त्रालयका अधिकारीमार्फत समग्र सरकारले व्यक्त गरेको यो लाचारी निन्दनीय छ । नागरिकप्रति दायित्व भएको सरकार यसरी आफ्नो असामर्थ्य व्यक्त गरेकै भरमा सन्चोले बस्न पाउँदैन । मापदण्डबमोजिमका दुई मात्रा खोप पनि पूरै लगाइदिन सक्दिनँ भन्ने सरकार हुनुनहुनुको नागरिकलाई कुनै अर्थ हुँदैन । यसको मतलब हो, दोस्रो मात्रा खोपको पनि प्रबन्ध गर्न नसक्ने जिम्मेवार ओहोदावालालाई पदमा बसिरहने छुट छैन । त्यसैले पदमा बस्ने नैतिक अधिकार जोगाइराख्न पनि सरकारले आफ्नो कर्तव्य पूरा गर्नुपर्छ ।अचम्म के छ भने, चार साताअघिसम्म स्वास्थ्यमन्त्री हृदयेश त्रिपाठी स्वयं नै बिचौलियाको चलखेलका कारण भारतको सिरम इन्स्टिच्युटबाट किनिसकेको र थप खोप ल्याउन नसकिएको लाचारी व्यक्त गर्दै थिए । तर अहिलेसम्म न स्वास्थ्य मन्त्रालयसहित राज्यको कुनै निकायले उक्त बिचौलिया प्रकरणबारे छानबिन थालेको छ, न सिरमलाई पैसासमेत बुझाइसकिएको थप १० लाख मात्रा खोप नै ल्याइएको छ । भारत सरकारको समेत मध्यस्थ वा सहजीकरणमा २० लाख खोप किन्ने सहमति भई नेपालले पैसा पनि बुझाइसकेकाले १० लाख मात्रा मात्र खोप दिएर टार्ने छुट सिरमले पाउँदैन । यो उसको कानुनी तथा नैतिक जिम्मेवारीको विषय मात्र होइन, व्यावसायिक इमानदारीको मामिला पनि हो । दुई मुलुकका सरकारसमेत जोडिएकाले योे आफैंमा कूटनीतिक विषय पनि हो । यो पाटोबारे हाम्रो कूटनीतिक संयन्त्रले भारत सरकारमार्फत भए पनि बेलैमा सिरमलाई बुझाउन सक्नुपर्थ्यो । अब पनि भारत सरकार अर्थात् त्यहाँका प्रधानमन्त्री नरेन्द्र मोदीले नै चाहँदा सम्भवतः यो त्यति ठूलो कुरा होइन । कोभिड संक्रमणको पछिल्लो लहरसँगै भारतले खोप निर्यात रोकेको छ, तर नेपालले त्यसअघि नै ल्याउने गरी पैसा तिरिसकेकाले यसमा सो नियम लागू हुनु हुन्न । त्यसैले, प्रधानमन्त्री केपी शर्मा ओलीले नै भारतीय समकक्षीसित संवाद गरी पहल गर्ने हो भने यो मामिला नसुल्झिने भन्ने हुँदैन । विभिन्न माध्यमबाट सिरमसित ताकेता गर्नुका अतिरिक्त सरकारले कोभिसिल्ड विकास गर्ने अक्सफोर्ड विश्वविद्यालय र एस्ट्राजेनिका कम्पनीले अगाडि बढाएका उही प्रकृतिका खोप उत्पादक अरू राष्ट्र तथा कम्पनीहरूसित पनि प्रभावकारी पहल गर्नुपर्छ । विज्ञहरूका अनुसार पहिलो मात्रा कोभिसिल्ड लगाएकालाई दोस्रो मात्रा उल्लिखित कम्पनीले विकास गरेका त्यसै प्रकृतिका खोप लगाउँदा केही फरक पर्दैन । त्यसैले सरकारले सम्भावनाका सबै ढोका खुलै राखेर निरन्तर पहल गर्नुपर्छ । अनावश्यक हात उठाएर नागरिकलाई त्यसै निराश तुल्याउने कुचेष्टा गर्नु हुँदैन । कुनै पनि बहानामा सरकारले आफ्नो दायित्वप्रति पीठ फर्काउँदै हात उठाउनु क्षम्य हुन सक्दैन । सरकारी अक्षमताको मारमा कोही पनि नागरिक पर्ने अवस्था आउनु हुँदैन । त्यसो त, स्वास्थ्य मन्त्रालयले अरू खोपका लागि कूटनीतिक पहल भइरहेको र खरिदका लागि कम्पनीहरूसँग सम्पर्क गरिरहेको पनि बताएको छ । कोभिसिल्ड खोपको विकल्पमा विश्व स्वास्थ्य संगठनले सिफारिस गरेका र कोभ्याक्सबाट उपलब्ध हुने अन्य खोप प्राप्त गर्ने विषयमा दाताहरूसँग छलफल भइरहेको जनाएको छ । यसैबीच फेरि कति कारणले हो, परराष्ट्र मन्त्रालय र स्थापित कूटनीतिक संयन्त्रहरू क्रियाशील नै नभएको जस्तो गरेर संवैधानिक राष्ट्रपति विद्यादेवी भण्डारी स्वयं खोप कूटनीतिमा सक्रिय देखिन्छन् । हामी फेरि दोहोर्याउँछौं अहिले समकालीन विश्व कूटनीतिकै एउटा अहम् मामिला कोभिडविरुद्धको खोप भएकाले यो दौडमा पछाडि नपर्न मुलुकले सबैखाले कूटनीति अपनाउनुपर्छ, यद्यपि यस्तो अग्रसरता मुलुकको कार्यकारी नेतृत्व तथा संयन्त्रहरूले नै लिनु बढी स्वाभाविक र संविधानसम्मत हुन्छ । कार्यकारी भूमिका भएको सरकारले नै यो दायित्व पूरा गर्नुपर्छ । र, कुनै पनि मूल्यमा खोप लगाइदिएर नागरिकको जीवन जोगाउनुपर्छ ।"
संक्रमण रोकथाम कछुवा गतिमा,"संक्रमणको ग्राफ उकालो लाग्दा पनि यसको नियन्त्रणका लागि सरकारले कुनै तदारुकता देखाएको छैन । कोरोनाको पहिलो लहरमा सरकारले सूचना दिने, सतर्कता अपनाउने र लकडाउन लगाउनेभन्दा अरू योजनामा सोचेअनुरूप काम गर्न सकेन । लामो लकडाउनले निमुखाहरूको बिचल्ली भयो । पहिलो लहरमा संघीय सरकार, सत्तासीन दलभित्रको रडाकोमा रुमल्लिएको थियो । प्रदेश सरकार कता थियो थाहा पाइएन, बलबुताले भ्याएसम्म संक्रमण रोकथाममा लागेको स्थानीय सरकारलाई परिस्थिति अनुकूल बनाउन निकै हम्मे पर्यो । अघिल्लो अनुभवबाट तीनै तहका सरकारले दोस्रो लहर आउनुपूर्व के तयारी गरे ? अहिले संक्रमण दर तीव्र छ । आफैंले भ्याक्सिन बनाएको भारतमा अहिले संक्रमणले सुनामीकै रूप लिएको छ । भारत सरकार अत्तालिँदै छ, वैदेशिक सहायता माग्दै छ । यस्तोमा भारतबाट भ्याक्सिन ल्याएर रोकथाम गर्छु भनेर कुरेर बस्ने हो भने हाम्रो हालत झनै कहालीलाग्दो हुन्छ । सरकार ढाल्न कुन दलले कस्तो निर्णय गर्लान् भन्ने त्रासमा कार्यकारी प्रमुख छन् । सरकारले संक्रमण नियन्त्रणका लागि भ्याक्सिन ल्याउने मात्र नभएर पर्याप्त आईसीयू, भेन्टिलेटरसहितका अस्पतालहरूको व्यवस्था गर्नुपर्थ्यो । पर्याप्त बजेट व्यवस्था गरी फैलिरहेको संक्रमण कम गर्न र तेस्रो लहरको आकलन गरेर सोहीअनुसार तयारी गर्नबाट सरकार चुकेको छ । सरकारले अब पनि हेलचेक्य्राइँ गरे स्थिति झन् विकराल बन्छ भन्दै छन्, विज्ञहरू । संक्रमण फैलिनुमा जनस्तरबाट पनि त्यत्तिकै लापरबाही भएको तथ्यलाई नकार्न सकिन्न । लागिहाले निको भइहाल्छ नि ! भन्ने आमबुझाइ व्याप्त छ, जसका कारण स्वास्थ्य मापदण्ड प्रभावकारी तरिकाले पालना गरिएको छैन । राजनीतिक संकटमा रुमल्लिएको सरकारले कोरोनामा ध्यान देला भन्नु बेकार छ । भत्किएको अर्थतन्त्र, तहसनहस भएका उद्योगहरू तंग्रिने वातावरण छैन । पहिलो लहरको अन्त्य हुँदै गर्दा हुँदा खानेहरूको चुलो बल्न सुरु भएको थियो, अहिले त्यो पनि निभेको छ । सरकारले भारतबाट भित्रिनेहरूलाई नाकामा परीक्षण र क्वारेन्टिनको व्यवस्था अब अनिवार्य गर्नैपर्छ, ताकि तेस्रो लहरबाट मुलुकलाई जोगाउन सकियोस् । र, निषेधाज्ञाबाहेकका अन्य रणनीतिमा सरकारले आफ्नो सम्पूर्ण ऊर्जा लगाउनुपर्छ । गोविन्द विक, बूढानीलकण्ठ१२, काठमाडौंनिषेधाज्ञा लगाएर नागरिकलाई घरभित्र कहिलेसम्म थुनिरहने ? मजदुरहरूले आफ्नो दैनिकी कसरी चलाउने ? रोगले भन्दा भोकले ज्यान जाने दिन आइसक्यो । यस्तै हो भने, मरे मरिन्छ भनेर नागरिकले निषेधाज्ञाको अवज्ञा गर्न सक्छन् । कि त सरकारले नागरिकलाई घरमै खाना पुर्याइदिनुपर्यो होइन भने, नियन्त्रणका अन्य उपायमा युद्धस्तरमा लाग्नुपर्यो । नागरिकको दुःखको रमिता हेरेर बस्नु भएन । निषेधाज्ञा एक महिना पुगिसक्दा पनि नागरिकको चुलो बल्यो कि बलेन भनेर तीनै तहका सरकारले ध्यान दिएका छैनन् । यस्तोमा किन नागरिकले कर तिरेर सरकार पाल्नुपर्यो ? आपत्मा काम नलागेको सरकार के काम ? उपचार तथा अन्य नियन्त्रणको योजनामा ध्यान नदिने हो भने, निषेधाज्ञा मात्र बढाउनुको कुनै अर्थ छैन । भ्याक्सिनको पहिलो डोज लगाएकाहरूले दोस्रो कहिले पाउने ठेगान छैन । अब सरकारले भ्याक्सिन ल्याउन सक्दिन भन्न थालेको छ । भ्याक्सिनजस्तो महत्त्वपूर्ण विषयमा सरकार किन गम्भीर बन्न नसकेको ? दैनिक सयको हाराहारीमा नागरिकको मृत्यु भइरहेको छ । अक्सिजन अझै अस्पतालहरूमा सहजै आपूर्ति हुन सकेको छैन । नागरिकको ज्यानसँग प्रत्यक्ष सरोकार राख्ने यस्ता विषयहरूमा सरकारले बेलैमा काम नगर्दा निराशा छाएको छ । यसै गरी कछुवा गतिमा संक्रमणको रोकथाम गर्ने हो भने, नागरिकको जीवन झनै कठिन हुने देखिन्छ । पुरुषोत्तम घिमिरे, जोरपाटी, काठमाडौं"
गाउँघरमा कोरोना,"यतिबेला कोभिड१९ को संक्रमण सहरभन्दा ग्रामीण भेगमा फैलिँदै गएको छ । नेपालमा यसको प्रकोप कम हुने छाँटकाँट देखिएको छैन । यसपालिको ओसिलो र चिसो मौसमले पनि यसको फैलावटमा मद्दत पुगेको अनुमान गरिएको छ । सरकारले ग्रामीण क्षेत्रको संक्रमण कम गर्ने उद्देश्य लिएर गाउँगाउँमा एन्टिजन र पीसीआर टेस्टको दायरा फराकिलो बनाउन खोजे पनि पोजिटिभ देखिएमा समाजबाट उपेक्षित, बहिष्कृत हुने डरले कतिपयले परीक्षण नगराएकाले चिन्तित बनाएको छ । त्यसमाथि केही मुलुकमा कोरोनाको तेस्रो लहर देखिएको खबर सार्वजनिक भएसँगै नेपालमा त्यसको असर देखियो भने स्थिति कति जटिल होला ? फोक्सोको संक्रमण र शरीरमा अक्सिजनको मात्रा घट्नेबाहेकका समस्या चलनचल्तीको उपचारबाट सन्चो हुन्छ । हल्ला र सुनेको भरमा जथाभावी औषधि प्रयोग नगर्ने, नियमित रूपमा पारासिटामोल, जिंक, भिटामिन सी चक्की खाने, तातो पानी पिइरहने, कोठालाई निसंक्रमण गर्ने विषय कोरोना उपचारका अकाट्य विधि साबित भएका छन् । संक्रमित भइसकेका व्यक्तिको अनुभवले पनि यही सिकाउँछ । भुवनेश्वर शर्मा, चन्द्रागिरि२, काठमाडौं"
चाहना,"माफिया अनि मिसावटबीच, हामी शुद्ध चाहन्छौंघरभरि कुलंगार छन् तर, हामी बुद्ध चाहन्छौंकालाबजारी, दलाल, घूसखोर औ लुटेरा यहीं छन् पालेका छौं सबै आफैं र फेरि, हामी जुद्ध चाहन्छौं ! गोविन्द नेपाल, चतरा, सुनसरी"
न्यायाधीशको निष्पक्षतामा संशय,"न्यायाधीशको निष्पक्षतामै प्रश्न समाचारले सर्वोच्च अदालत विवादमुक्त छैन भन्ने अनुमान लगाउन सहज भयो । प्रतिनिधिसभा विघटनविरुद्ध परेको निवेदनमा सर्वोच्चमा बहस भैरहँदा न्यायाधीशको निष्पक्षतामा प्रश्न उठ्न थालेपछि यसले नयाँ मोड लिएको छ । कानुन व्यवसायीहरूले गत फागुन २३ मा सर्वोच्चले गरेको एउटा फैसलामा न्यायाधीशहरूले क्षेत्राधिकारबाहिर गएर निर्णय दिएको विषय उठाएका थिए । उक्त निर्णय अनपेक्षित मात्र थिएन, यसकै कारण देशमा ठूलो राजनीतिक उथलपुथल हुनुका साथै केही व्यक्तिको राजनीतिक हैसियतसमेत धरापमा पारेको थियो अनि निरंकुशतातर्फ अग्रसर सर्वसत्तावादी नेता केपी शर्मा ओलीको हात दरिलो बनाइदियो । त्यति मात्र होइन, त्यही फैसलाविरुद्ध परेको अर्को निवेदनमा प्रधानन्यायाधीश चोलेन्द्रशमशेर जबरासहितको इजलासले अघिल्लो फैसलामा पुनरवलोकन हुन नसक्ने निर्णय गरेको थियो ।न्यायालय जनताको अन्तिम आशाको केन्द्र हो । जब न्यायालयमाथिको विश्वासमै स्खलन आउँछ तब देशले कुनै पनि अर्थमा गति लिन सक्दैन । विगतमा सुन प्रकरण, प्रहरी अधिकृत कोइरालाको पत्नीहत्या काण्डलगायतका फैसलाले न्यायालयको निष्पक्षतामा केही प्रश्न नउब्जिएका होइनन् । यसबखत त, कानुन व्यवसायीहरूले प्रधानन्यायाधीशसमेतलाई बिदामा बस्न अनुरोध गरेबाट न्यायालयसमेत विवादको घेराभित्र रहेको संकेत गरेको छ । राजनीतिक विकृतिको अन्त्यका लागि एउटै भरोसा न्यायालय नै हो । राष्ट्रपति संस्था चरम विवादमा फसेको र कार्यकारी प्रमुखको कठपुतलीका रूपमा भूमिका निर्वाह गरिरहेको चर्चा जनस्तरमा फैलिरहेको बखत विगतमा जस्तो प्रधानमन्त्रीले न्यायालयलाई प्रभावमा पार्ने अभिव्यक्ति नआए पनि वरिष्ठ न्यायकर्मीहरूबाट न्यायाधीशको निष्पक्षतामा संशय उत्पन्न हुनु दुर्भाग्यपूर्ण छ । देशलाई दुर्घटना हुनबाट बचाउने अन्तिम अस्त्र हो न्यायालय । यसबखत जनभावनाको कदर न्यायमूर्तिबाट हुन सक्यो भने फाइदा देशलाई नै हुनेछ । विगतमा देखिएका त्रुटि, कमी, कमजोरीलाई मध्यनजर गर्दै अधिवक्ता र आमनागरिकको चाहनाबमोजिम केही विवादास्पद फैसलामा संलग्न न्यायाधीशहरूले विगतमा हरिकृष्ण कार्कीकै शैलीमा स्वेच्छाले प्रतिनिधिसभा विघटनविरुद्धको यो फैसलामा संलग्न नहुने निर्णय गर्दा कसको के बिग्रन्थ्यो र ? यसले न्यायालयको गरिमा बढाउने र न्यायमूर्तिको कद उचो राख्न मद्दत नै पुग्थ्यो । उत्तम पुडासैनी, जोरपाटी, काठमाडौं"
चारैतिर चीनको त्रिशूल,"त्रिशूलका तीन तीखा काँटाहरू एउटा सिंगो फलामको डन्डामा थामिएका हुन्छन् । यी तीखा काँटाहरूलाई जस्तै अर्थ दिए पनि हुन्छ । कसैले धार्मिक, कसैले सांस्कृतिक अनि कसैले कुनै संकेत वा आआफ्नै प्रतीकचिह्नका रूपमा । अतीतवर्तमानभविष्यसँगसँगै, कसैले त्रिशूललाई सृष्टिप्रयोगध्वंसका रूपमा अघि राख्छन् भने, कसैले यी तीन तीखा काँटाहरूलाई शरीरमनआत्माको प्रतीक मान्छन् । छिमेकी राष्ट्र चीनले यही त्रिशूललाई आर्थिकराजनीतिकसामाजिक रूपमा अपनाएर घतलाग्दो ढंगमा हाम्रै वरिपरि दक्षिणदक्षिणपूर्वमध्यएसियाका राष्ट्रहरूमा व्यापक एवं प्रभावशाली रूपमा प्रयोगमा ल्याएको छ । ठीक पन्ध्र वर्षअघि, सन् २००६ मा काठमाडौंबाट प्रकाशित हिमाल साउथ एसिया पत्रिकामा हामीले प्रथम पटक चीनको त्रिशूल यन्त्रतन्त्रमन्त्रले कसरी दक्षिण एसियाका राष्ट्रहरूलाई प्रभावित पारेर मिच्दै लाँदै छ भन्ने सत्यतथ्यलाई अघि राख्यौं । कतिले उत्सुकता जाहेर गर्दै अझै गहिराइमा बुझ्ने प्रयास गरे । तर भारत, नेपाल, श्रीलंका, बंगलादेश र माल्दिभ्सका सरकारहरू प्रायः आँखा चिम्लिएरै बसे । हामीले चाहिँ चीनलाई किन अमेरिकी र पश्चिमी राष्ट्रहरूको चस्मा लगाएर उनीहरूकै परिप्रेक्ष्यमा मात्रै हेर्ने भन्ने कुरालाई चुनौती दिएका थियौं । छिमेकी राष्ट्र भएकाले चीनलाई हामीले आफ्नै आँखाले हेर्नुपर्छ, आफ्नै नाकले सुँघ्नुपर्छ र आफ्नै तरिकाले खेलाउनु र पेल्नुपर्छ भन्ने हाम्रो अडान थियो । नभन्दै आज चीन त्यही त्रिशूल चलाएर दक्षिण एसियाका सबै राष्ट्रमा विक्षिप्त हुँदा, सरकारहरू हस्याङफस्याङ गर्न लागे, अतालिनेसमेत भए । भारत त झन् सम्बन्ध नै तोड्ने मार्गतिर पनि अघि बढ्दै छ ।चीनको त्रिशूल के हो त ? नेपाल, भारतसहित सबै राष्ट्र यसमा कसरी फसे त ? त्रिशूलको रापमा परेका राष्ट्रहरू निस्कन सक्लान् के ? अमेरिकायुरोपजापानले भारतेलीबंगोपसागर (इन्डोप्यासिफिक) को नाममा र भारतअमेरिकाजापानअस्ट्रेलियाले क्वाड भन्ने व्यवस्था अन्तर्गत कसरी त्रिशूललाई बोधोभुत्ते बनाउने भनेर संगठित प्रयास गर्दै छन् ? यी सबै प्रश्न कोरोना महामारीको प्रकोपझैं लटरम्मै फल्दै छन् ।चीनको त्रिशूल यन्त्रतन्त्रमन्त्रको प्रयोगमा तीन तीखा काँटाहरू नै स्थानीय, राष्ट्रिय र क्षेत्रीय प्रवेश हुन् । अर्थात्, चीनले भारतमा झैं नेपाल, पाकिस्तान, अफगानिस्तान र दक्षिणपूर्वका राष्ट्रहरू बर्मा, लाओस, कम्बोडिया आदिमा पस्ने तीन ढोकाद्वार खोलेको छ । यी तीनै द्वारबाट चीन सर्पमलसाँप्रोघडियालझैं सलल प्रवेश गरेर, भित्रभित्रै खेल्न सक्ने भएको छ । यस खेलमा चीनले आर्थिक अनुदान, बाटोघाटोरेलसञ्चार, प्रौद्योगिकीले भरपूर पब्जीटिकटकवीच्याटहुवावेचियामी, व्यापारवाणिज्य, पुँजी, निवेश, पर्यटन, ऋण, अध्ययन सुविधा, राजनीति र सैन्य सुविधासमेतलाई यथेष्ट मात्रासंख्यामा चलाउँदै आएको छ ।त्रिशूलको पहिलो काँटा स्थानीय प्रवेश हो । अफगानिस्तानको वाखान घाटी, भारतका नथुला (सिक्किम) र सिप्किला (हिमाचल प्रदेश), पाकिस्तानको खुन्जेराब घाटी अनि नेपालका तातोपानी, रसुवागढी, यारी नाका र किमाथांका आदि हुँदै अति नै स्थानीय ढंगमा चीनले यी राष्ट्रहरूमा प्रवेश गर्यो । व्यापारवाणिज्य गर्दै, सस्तो दाममा सस्तै गुण भएका सामानहरू पठाउँदै स्थानीय मानिससमुदायसँग आन्द्रा गाँस्यो । बाटाघाटापुलरेलको लाइन बनायो । यस्ता ससाना घाटीमार्फत व्यापार गर्दै राष्ट्रका कुनाकुनामा पस्यो । नथुलामा मात्रै भारु ६५७० करोडको व्यापार, तातोपानीमा अझै व्यापक र पाकिस्तानको खुन्जेराब घाटीमा त भारु ६,२०० करोडको निर्यातआयात ।आँखालाई यो प्रवेश स्थानीय, तर ठूूलो तस्बिर हेर्यौं भने अचम्मै लाग्ने कुराहरू अघि आउँछन् । यी सबै घाटीलाई वास्तवमा चीनपट्टिको खुला एवं विशाल सडक मार्गरेलगाडी आदिसँग जोडिँदै छ । भारत र नेपालका नथुला र तातोपानीलाई तिब्बत राजमार्ग एवं सिगात्से रेलवे लाइनसँग टाँसिदिएको छ जो सीधै बेइजिङसांघाई आदि पुग्छ । यसको सामरिक पक्ष केलाइनसक्नुको छ । पाकिस्तानको खुन्जेराब घाटीलाई काराकोरम राजमार्गसँग जोडेर चीनका दक्षिणपश्चिमी प्रान्तहरू सिचियाङ, तिब्बत, सिचुवान, युनान हुँदै फेरि बेइजिङ र घाङजोङसम्म पनि पुर्याइएको छ । त्यति मात्रै कहाँ हो र, बर्माचीन सीमानाका मुसेरुइलीमार्फत व्यापार मात्रै भारु ४३ हजार करोड पुग्यो ! चीनले यो व्यापारमा बर्मालाई अमेरिकी डलरमा विनिमय नगरेर चिनियाँ पैसा युवान चलाउन प्रोत्साहन दिँदै आएको छ । अर्थात्, अबोप्रान्त चीन सबै छिमेकी राष्ट्रमा युवानकै प्रभुत्व बढाउनपट्टि लाग्नेछ । भोलि गएर नेपाल त के, पाकिस्तानमा समेत चिनियाँ युवानको खेल बढ्नेछ । चीनले यो गर्न सक्छ किनकि अमेरिकाको डलर, जापानको येन, ब्रिटेनको पाउन्ड र युरोपको युरोझैं चीनको युवानलाई पनि सहजै विनिमय गर्न सकिने अन्तर्राष्ट्रिय मुद्राको दर्जा दिइएको छ ।त्रिशूलको दोस्रो काँटा राष्ट्रिय स्तरको खेल हो । यसअन्तर्गत चीनले सीधै र परोक्ष रूपमा दिल्ली, काठमाडौं, कोलम्बो, ढाका र मालेसँग कुराकानी गर्छ । ठूलठूलै कुराहरू हुन्छन्Ù कसरी शान्ति, मैत्रीभाव एवं स्थिरता बढाउने, कहाँकसरी र किन आर्थिकसामाजिकपर्यावरण क्षेत्रमा सहयोग गर्ने र कसरी ठूलठूला परियोजनाहरूलाई सफलीभूत तुल्याउने । लौ हेर्नोस्, यसको नतिजा के भयो ! हिजोअस्ति आएको चीनले दक्षिण एसियाको बजार व्यवस्था नै कब्जा गर्यो । सन् १९९० मा सम्पूर्ण दक्षिण एसियासँगको चीनको व्यापार केवल ११८ करोड डलर थियो, जो सन् २००० मा ५५६ करोड डलर पुग्यो भने सन् २०१८ मा १४,०४३ करोड । अर्थात्, बंगलादेशको विश्व व्यापारको १५ प्रतिशत, माल्दिभ्सको १५ प्रतिशत, नेपालको १३ प्रतिशत, पाकिस्तानको २४ प्रतिशत, श्रीलंकाको १९ प्रतिशत र भारतको विश्व व्यापारको १५ प्रतिशत नै चीनले कब्जा गर्यो । यो सब सन् १९९० मा नगण्य थियो । यसको अर्थ हो यी सबै राष्ट्र चीनमाथि अति गहिरो रूपमा निर्भर भए । हो पनि त, गत वर्ष सिमाना विवादमा गहिरो खिचातानी भएपछि भारतले चीनबाट आयात गर्ने वस्तुहरूमा झन्डै प्रतिबन्ध नै लगाए पनि अहिलेको कोरोना महामारीमा चीनबाटै अक्सिजन मेसिनहरूसँगै अरू सामान व्यापक रूपमा ल्याउनुपर्यो । भारतले सिचुवानचेन्दुबाट मालवाहक हवाइजहाज आउन दिन चीनलाई विशेष बिन्तीसम्म गर्नुपर्यो । यसको अर्थ हो, चीनमाथिको भारतको निर्भरता समाप्त गर्ने कुरो त धेरै टाढा, कमसम्म गर्न पनि नसकिने भयो । चीनको त्रिशूल यन्त्रतन्त्रको यो एउटा ठूलो सफलता हो ।अर्कातिर, त्रिशूलको यही दोस्रो काँटा चलाउँदै चीनले भव्य रूपमा यी राष्ट्रहरूमा विभिन्न संरचनाढाँचाहरूको निर्माण गर्न थाल्यो । पाकिस्तानमा ६५ बिलियन डलरको चीनपाकिस्तान आर्थिक कोरिडोर (सिपेक), श्रीलंकामा हम्बनटोटा बन्दरगाह र कोलम्बो बन्दरगाह नगर, बंगलादेशमा पायरा बिजुली कारखाना र रेलवे लाइन, मालदिभ्समा मार्गपुलहवाइअड्डा र नेपालमा पोखरा हवाइअड्डा, बिजुली सञ्चारका लाइन, किमाथांकाधनकुटा मार्ग आदि संरचनाहरूले चीनलाई प्रथम पटक गाउँसमुदायसहरसागरनदीजंगल सबै ठाउँमा भित्रै पुर्याइदिए । यति मात्रै होइन, चीनले राजनीतिक नेतादल, राष्ट्रको नीति निर्धारण गर्ने तलमाथिका अधिकारीहरू, ठूला निर्णयफैसला गर्ने संस्थाहरू, व्यापारवाणिज्यका खेलाडीहरू र नागरिक समाजका अंगप्रत्यंगसम्ममा आफ्नो प्रभावप्रभुत्व थोपर्यो । कारण, यस्ता भव्य कार्यहरू गर्दा सबैलाई खुसी नै राख्नुपर्ने भयो र भ्रष्टाचारका नयाँ मूलहरू पनि फुट्ने नै भए । चीनको एउटा खुबी के हो भने, राजनीतिक दल र नेताहरूलाई अँगालेरै काम गर्छ । भारतका प्रधानमन्त्री र चीनका राष्ट्रपतिका कैयौं भेटघाट, अति आत्मीयताको आदानप्रदान कसले भुल्न सक्छ र ? उता पाकिस्तानमा पूर्वप्रधानमन्त्री नवाज सरिफले आर्थिक कोरिडोरका प्रमुख परियोजनाहरू आफ्नै सिन्ध र पन्जाबमा थुपारेका थिए भने, प्रधानमन्त्री बन्नासाथ इमरान खानले आफ्नै क्षेत्र खाइबर पख्तुनख्वामा रासकाई विशेष आर्थिक क्षेत्र घिसारेरै ल्याए । हिजोसम्म हुँदैन भन्ने चीनले मुस्कुराउँदैरमाउँदै यो परियोजना इमरानको आँगनमै पुर्याइदियो । तल श्रीलंकामा बन्दै गरेको कोलम्बो बन्दरगाह नगरको भयानक विरोध हुँदाहुँदै राष्ट्रपतिमा महिन्दा राजपाक्ष आउनासाथ फेरि द्रुत गतिमा काम अघि बढ्न थाल्यो ।अर्कापट्टि, यी सबै परियोजनाले यी राष्ट्रहरूलाई चीनमाथि अग्घोरै निर्भर मात्रै नबनाएर, निर्माण गर्दा दिएको ऋण समयमा चुक्ता नगरेका खण्डमा परियोजना नै आफ्नै नियन्त्रणमा राख्दै झोला भर्ने काम पनि चीनले गर्दै आएको छ । धेरै राष्ट्र ऋणमा पनि डुबेका छन् । यी परियोजनाहरू बनाउँदा चीनले सामुद्रिक मार्गहरूलाई आफ्नो पक्षमा ल्याउने प्रयास अति नै खुला रूपमा अघि बढाउँछ । बंगोपसागर, हिन्द महासागर र प्रशान्त महासागरमा आफ्नो व्यापारवाणिज्य र तेलग्यासका जहाजहरूलाई किञ्चित् बाधा नपुगोस् भनेर नै चीनले हम्बनटोटा, ग्वादर र अफ्रिकी राष्ट्रहरूका बन्दरगाहहरूमा भव्य रूपमा पुँजी निवेश गरेको र आर्थिक अनुदान दिएको छ ।चीनको त्रिशूलको तेस्रो काँटा हो क्षेत्रीय प्रवेश । अर्थात्, क्षेत्रलाई नै कसरी आफ्नो नियन्त्रणमा ल्याउने । दक्षिण एसियाली क्षेत्रीय सहयोग संगठन (दक्षेस) को सदस्यता प्राप्त गर्न चीन लागिपरेको छ । यस क्षेत्रमा आफ्नो प्रभुत्व जमाइराख्न भारत चीनलाई सदस्यता दिनै मान्दैन । अहिले जब चीन यस क्षेत्रमा दक्षेसको सदस्य नभई एउटा प्रमुख खेलाडी भएपछि भारत अन्योलमा पर्यो । दक्षेसमा आफू पनि केही नगर्ने, अरूलाई पनि गर्नै नदिने भारतको राजनीतिक प्रवृत्तिबाट वाक्कै भएर अरू सबै राष्ट्र चीन र बर्मालाई सदस्य बनाउन इच्छुक छन् । अर्कापट्टि यो पनि हुन सक्छ कि, चीन सदस्य भएपछि दक्षेसले विकासको नयाँ आकाश छुन्छ र भारतलाई गतिलै प्रतिस्पर्धा दिन्छ । वा, दक्षेस नै स्वाहा भएर जानेछ, यो प्रतिस्पर्धाले गर्दा । उतापट्टि चीनले जस्तो प्रकारले दक्षिणपूर्वी एसियाको यस्तै संगठन (आसियान) लाई अघि बढायो र आफ्नो भागीदारी अझै गहिरो बनायो, त्यो देख्दा लाग्छ दक्षेसमा पनि चीन र बर्मालाई सदस्यता दिएकै फाइदा छ ।चीनको यो त्रिशूल नीतिले चारपाँचवटा तथ्यतत्त्वपरिणाम अघि ल्यायो । प्रथमतः, भारतलाई आफ्ना छरछिमेकी राष्ट्रहरूसँग मिलेरै काम गर्ने स्थितिमा पुर्यायो । हामीले जे भन्छौं त्यही मान्नुपर्छ भन्ने एउटा पारम्परिक संस्कृति भारतमा जो हावी थियो, त्यो खर्लप्पै घटेर गयो । यसोसले आज भारत प्रतिस्पर्धा गर्नपट्टि लागेको छ, शत्रुतादेखि टाढा । छिमेकी राष्ट्रहरूमा चीनभन्दा भारत चाँडो पुग्नु नै त्रिशूल नीति कम प्रभावशाली हुनु हो ।दोस्रो, नेपाल, श्रीलंका, भोटाङ, बंगलादेश र माल्दिभ्सले कसरी भारत र चीनलाई सन्तुलन गरेर राख्ने ? अर्को चाखलाग्दो घटनाक्रम सुरु भयो । एउटा ठुस्किँदा अर्कोलाई मुस्कुराउने कसरी बनाउनु, र भारत रिसले चूर हुँदा चीनलाई डाँडोपारि नै कसरी लुकाइराख्ने ? असाध्यै गाह्रो काम हो यो, चपाइनसक्ने गरी चाम्रो निर्णय हो यो । भारतसँग मीठो बोल्दा चीनलाई तीतो लाग्ने स्थिति हो यो । अझै, चीनले छिमेकी राष्ट्रको राजनीतिमै आफूलाई घोलेको खण्डमा के गर्ने ? दूतावास पनि राजनीतिक अभिनय गर्दै, नाटकलाई चूडान्ततिर पुर्याउनपट्टि लागे, कुन देशलाई कसरी सम्हाल्ने ?तेस्रो, चीन र भारतको हानथाप र ईखसेखी स्थितिको फाइदा उठाएर, आफूलाई नै चीनले थिच्न र मिच्न लागेको स्थितिबाट बाँच्नलाई अमेरिकाले भारतसमेत यस क्षेत्रका अन्य राष्ट्रलाई कसरी एकत्रित गर्ने ? त्यति टाढाको राष्ट्र अमेरिकाको यस क्षेत्रमा के चासो ? जब चीनले अमेरिकाभित्रै पसी अड्डा जमाउन थाल्यो र अमेरिकाको विश्वव्यापी प्रभुत्वलाई नै चुनौती दिन थाल्यो, तब नै अमेरिकाले ठाउँठाउँमा, क्षेत्रक्षेत्रमा आफ्नै झुन्ड बनाउन लाग्यो, चीनलाई उसकै द्वारढोकामा रोक्न भनी । र नै इन्डोप्यासिफिक र क्वाड पनि ।चौथो, चीनले निर्भर त बनाउँछ आफूमाथि, तर निर्भरताको एउटा विशेष उचाइमा पुगेपछि त्यस राष्ट्रलाई राजनीति र सार्वभौमिकतामाथि पनि निर्भर बनाउने कोसिस गर्छ । भारत र चीनको अहिलेको विवाद यही हो । भारतले किन सहने ?अनि पाँचौं, चीनलाई सबैभन्दा ठूलो भय मनको बाघको हो, वनको बाघभन्दा पनि । कम्युनिस्ट पार्टीको एकतन्त्री शासनलाई यदि कसैले हल्लाउन सक्छ भने चिनियाँ जनता र समुदायले नै सक्छन् । र नै चीनले बाहिर देखाउने बल र तुजुकले आफ्नै झित्रकाहरूलाई मिच्छ ।"
नयाँ जंगेको 'गनतन्त्र,"संरक्षकबाटै भक्षणबयलगाडा चढेर अमेरिका पुगिन्न भन्दै जनआन्दोलनको लोकतान्त्रिक गणतन्त्रको मागको खुलेआम धज्जी उडाउने ओली नै गणतन्त्रका सर्वेसर्वा हुने अवस्थामा गणतान्त्रिक संस्था कमजोर हुनु अनौठो होइन । त्यस्तै, संविधानको प्रत्येक सुनधारामा नांगै नुहाएर सिंहासनमा आरूढ भइरहने ओलीका असंवैधानिक र अलोकतान्त्रिक कर्मलाई आशीर्वाद दिँदै बस्ने, जनताको सार्वभौमसत्ता अभ्यास गर्नका लागि निर्मित संस्थालाई पटकपटक ध्वस्त पार्नमा रबरस्ट्याम्पको भूमिका खेल्ने राष्ट्रपति हुँदा गणतान्त्रिक संस्था बदनाम हुनु र सिंगो गणतन्त्र नै कमजोर हुनु स्वाभाविकै हो । रातरातभर जागा रही संसद्लाई भंग गर्न एवं संविधान र लोकतान्त्रिक गणतन्त्रलाई कमजोर पार्न ओली र भण्डारीले जुन ऐतिहासिक सहकार्य गरिरहेका छन्, त्यसले सर्वोच्च अदालतमा कानुनी प्रतिरोध सामना गर्नुपरिरहेको छ । सर्वोच्च अदालतमा संसद् विघटन गर्ने ओलीको सिफारिसविरुद्ध होइन, गणतन्त्रको सर्वोच्च संस्था र संविधानको संरक्षकको पद धारण गरिरहेकी भण्डारीको मध्यरातको आदेशविरुद्ध बहस पैरवी भइरहेको छ । राज्यका सबै अंगलाई कार्यकारीको टाङमुनि छिराउन सफल भएको अवस्थामा न्यायाधीशहरूको समेत सेटिङका कारण कानुनी प्रतिरोधलाई कदाचित् निस्तेज पारियो भने पनि छक्क मान्ने ठाउँ हुँदैन । प्रतिनिधिसभामा सभामुखले संसदीय सक्रियता र विपक्षी दलहरूले प्रतिपक्षीय हस्तक्षेप मात्रै गरेका भए पनि भण्डारीले संसद्मा महाभियोगको सामना गर्नुपर्थ्यो र राष्ट्रपतिले राष्ट्रसामु असंवैधानिक र अलोकतान्त्रिक कर्मका लागि लज्जित हुनुपर्थ्यो । आफूले विचार र व्यवहारबाट संविधानको संरक्षण गर्दै, लोकतन्त्रको विस्तार र व्यापक लोकतन्त्रीकरण र गणतन्त्रको संस्थानीकरणका लागि राजनीतिक दलहरूलाई प्रेरित गर्नुका साटो अन्य दल फुटाउने र सांसद अपहरणकारीलाई संरक्षण गर्ने व्यक्तिलाई नै टेको दिने अनि उनकै पक्षमा लागेर पूर्वपार्टीमा अनेक चाल चल्ने उनका कामले गणतन्त्रको सर्वोच्च पदलाई नै अवमूल्यन गरेको छ, जुन अक्षम्य अपराध हो । संविधान र लोकतन्त्रका लागि गर्नैपर्ने काम नगर्ने, नगर्नुपर्ने कामचाहिँ गर्ने ओलीभण्डारी गठबन्धनले गणतन्त्रलाई गणबाट अलग्याउँदै, सत्ताशक्तिसम्पत्ति आसेपासे पुँजीपतिहरूका हातमा सुम्पँदै, राज्यका सबै अंगमा एकाधिकार कायम गर्दै, विचार, सपना र अभिव्यक्तिलाई जसरी रेजिमेन्टेसन गर्दै छ, त्यसको परिणति भनेको गनतन्त्र नै हो । राज्यसँगै अदालत र सेनाको फुनःसंरचनाका विरोधी शासकहरूबाट जंगी अड्डामा मनाइएको चौधौं गणतन्त्र दिवस खासमा नयाँ जंगेले गरेको गनतन्त्रको शिलान्यास हुन सक्छ ।"
शैक्षिक संकट क्षेत्र,"यो लेखन अभिभावकका दृष्टिले जसमा लक्षित गरिएको छ, सम्भवतः, उहाँहरूले पढ्न कमै पाउनुहुन्छ । नीतिनिर्माता तथा सञ्चारकर्मीहरूले मनन र कार्यान्वयन योग्य सम्झनुभयो भने केही फरक पार्ला । सत्ता जोगाउने कसरतमा त नाथे शिक्षाको के कुरा ! कुरा भइहाले पनि भए पनि हरेक तवरबाट शिक्षाका नाममा त्यसका वरिपरि हुने औपचारिक प्रक्रियाहरूको कुरा हुन्छ । हामीकहाँ शिक्षा मन्त्रालय हैन, शिक्षा (प्र)शासन मन्त्रालय मात्र छ । यस्तो अवस्थालाई इभान इलिचले शिक्षाको तामझाम नै शिक्षा ठहरिन थालेको भनेका थिए । यो त्यति अनौठो विषयचाहिँ होइन । केही वर्षअगाडि कृषिका नीतिको अध्ययन गर्दा के थाहा भयो भने, खेती खानाका लागि भनेर हाम्रो देशका नीतिहरूमा कतै लेखिएको पनि रहेनछ ! आफैं अभिभावक वा उपभोक्ता भएर विचार नगरिएसम्म नीतिहरू खाना वा सिकाइसम्म आइपुग्न गाह्रो हुने रहेछ । मन्त्रालयहरू परियोजना तथा परीक्षामा केन्द्रित छन् । सिकाइ हुनु वा नहुनु, खाना हुनु वा नहुनु भन्ने कुरा व्यक्ति वा परिवारको तजबिजमा छ । सायद अलि असल कुरो के हो भने, शिक्षाजस्तो सरकारले खाना वा जमिनको राष्ट्रियकरण गरेको छैन (त्यसैले पुनर्वितरण पनि गर्न सकेन, त्यो अलग कुरा हो) । कम से कम जमिन हुने जनसाधारणले संकटका बेला पनि आफ्नो खाना बन्दोबस्त गर्ने क्रम टुङ्ग्याउनुपरेको छैन । स्वास्थ्यमा पनि सरकारले शिक्षामा जस्तो जिम्मा लिएको छैन । शिक्षा भने सरकारले समाजबाट लिएर निजीका पोल्टामा समेत हालिदियो । यसको असरबारे पुस्तौंपुस्तासम्म छलफल हुने नै छ । अहिले त अझ अनिवार्य तथा निःशुल्क शिक्षा जस्ता शब्दावलीको तामझाम पनि थपिसक्यौं । अहिले त्यो छलफलको विषय होइन । जेजे भए पनि केटाकेटीलाई शिक्षा र अझ अक्षर चिनाउने र लेखाउने जिम्मेवारी परिवारबाट विद्यालयमा सरेको छ । लेखकका पुस्तासम्म त्यो परिवारमै थियो, यद्यपि यो निश्चित समुदाय र परिवारहरूमा सीमित थियो । संकटका बेला शिक्षालाई यस यथार्थबाट हेरिनु अझ जरुरी छ । यति बेला देशभर, विश्वभर कोभिड महाव्याधिका कारण गुमेको वा ढिलो भएर अप्ठेरो पर्ने सबैभन्दा महत्त्वपूर्ण क्षेत्र केटाकेटीको साक्षरता हो । अक्षर चिनेका र पढ्नलेख्न जानेका केटाकेटीसँग थुप्रै निर्देशनात्मक काम हुन सक्छन् । गए साल मन्त्रालयले सबै कक्षाका पाठ टीभी वा इन्टरनेटमा उपलब्ध गराउने प्रशंसनीय काम गरेकै हो । यो नेपाली विद्यार्थीका लागि उपयुक्त नेटमा उपलब्ध हुने सामग्रीका हिसाबले महत्त्वपूर्ण फड्को हो तर लेख्नपढ्न सिकाउने काम भने विद्युतीय प्रविधिबाट शिक्षा लिन पाउने सुविधा भएकाहरूमा पनि निकै कठिन छ । घरका अभिभावक यस्तो काम गर्न नसक्ने भएमा त्यो काम निकै चुनौतीपूर्ण छ । यसमा शिक्षाकर्मी, शिक्षावादी, शिक्षाविद्, शिक्षा अर्थशास्त्री सबैको ध्यान जानु जरुरी छ । केटाकेटीलाई माइनर याने खुद्रा भनिने र लिइने मानसिकता छ । स्वाभाविक रूपमा अभिभावक पनि लगानी धेरै भइसकेका ठूला छोराछोरीमै जोखिमको कुरा गर्छन् । कुरा माथिल्ला कक्षाहरूको मात्र हुने गर्छ । माथिल्ला कक्षाहरूमा भन्दा केटाकेटीमा साक्षरता ढिलो भएको मूल्य धेरै हुनेछ । निवृत्त सेलेब्रिटी शिक्षक धनञ्जय शर्मा थप्छन्, उनीहरू त्रासपूर्ण कुरा सुन्छन् । सबै बुझ्दैनन्, त्रास पालेर बस्छन् । यसले उनीहरूमा यसको दीर्घकालीन मानसिक आघात हुने डर पनि छ । यो घाटाको कम गर्न यहाँ एकाध उपाय सुझाउन कोसिस गरिएको छ । कक्षा र परीक्षामा केन्द्रित हाम्रो मानसिकता तुरुन्त बदल्न सम्भव छैन । यो विषय चर्चामा आउनु र महसुस गरिनु महत्त्वपूर्ण छ । अनलाइन पढ्दै गरेका वा अफलाइन पढ्दै गरेका सबै विद्यार्थीलाई उनीहरू समाजमा, आफ्नै घरवरपर सक्रिय भएबापत अंक दिइनुपर्छ । यस्तो मानकीकरण याने एक्रेडिसन वर्तमान प्रणाली सिकाइ अभिमुख गर्ने महत्त्वपूर्ण औजार हो । यति बेला तहअनुसार विद्यार्थीले कोभिडकै बारेमा भएगरेका जानकारी हरेक विषयका दृष्टिले संकलन र प्रस्तुत गर्न सक्छन् । यो शिक्षकहरूका सङ्घमहासङ्घहरूमार्फत, विभागमार्फत र सबै शिक्षकमार्फत गर्न सकिन्छ । यसरी गर्न दिइने अरू काममा आफ्ना भाइबहिनी, छरछिमेकका केटाकेटीलाई साक्षर बनाउने कामलाई महत्त्वका साथ हेर्नुपर्यो । त्यस्ता केटाकेटी विद्यालय भर्ना भएका वा नभएका जेसुकै हुन सक्छन् । सम्भवतः छ कक्षादेखि माथिका केटाकेटीले यो काम गर्न सक्छन् । सरकार, अभिभावक, विद्यार्थी सबैको हितमा छ यो । पढाइलाई सिकाइमा रूपान्तरित गर्ने काम संस्थागत गर्ने अवसर पनि हो यो । सहरी केटाकेटीहरूमा मनोवैज्ञानिक त्रासको समस्या अझ धेरै हुने देखिन्छ । किनभने उनीहरू आफ्ना गाउँले समकक्षीभन्दा बढी सञ्चार माध्यमको प्रभावमा पर्छन् । यद्यपि आजकल विकट बस्तीका घाँसफुसका छानामा पनि टीभीको डिसका च्याउ उम्रिरहेका छन् । सहरी केटाकेटीहरूसँग बाहिर खुलामा निस्कने अवसर पनि कम छ । विश्वभरकै मनोवैज्ञानिकहरू मिलेसम्म प्रकृतिको सान्निध्य र अन्तरक्रियाले मनको घाउमा मल्हमको काम गर्ने कुरामा सहमत छन् (अंग्रेजी भाषा र विद्युतीय प्रविधिमा पहुँच हुनेहरूका लागि फ्रान्सिस बर्नेटको द सिक्रेट गार्डेन पुस्तक र त्यसमा आधार राखेर बनाइएका सिनेमाहरू एवम् त्यसका समीक्षाहरू यस विचारमा सहायक एउटा सम्भ्रान्त उदाहरण हुन सक्छ) । प्रकृतिमा रमाउन अवसर हुनेनहुने दुवैलाई खेतबगैंचामा गरिने कामले यो अन्तरक्रियालाई अझ सघन बनाउँछ । अझ अभिभावकको संवाद र सहयोगसहित यस्तो काम भएमा अनगिन्ती फाइदा हुनेछन् । यो काम इस्कुलको कलि लागेर माटो छुँदा मरेतुल्य सम्झने बनेर हुर्काइएका ठूला केटाकेटीभन्दा ससाना नानीहरूमा सम्भव छ । यद्यपि प्रौढहरूलाई पनि यसले त्यत्तिकै फाइदा पुर्याउँछ । शिक्षाकर्मी भट्टराई शिक्षा नीति तथा अभ्यास केन्द्रसँग सम्बन्धित छन् ।"
बारपाकमा मात्र संक्रमित २१३ पुगे,"गोरखा (कास) बारपाकमा कोरोना संक्रमण पुष्टि हुनेको संख्या २ सय १३ पुगेको छ । एन्टिजेनबाट ८३ र पीसीआर परीक्षणबाट १ सय ३० जनामा संक्रमण पुष्टि भएको हो । बारपाक सुलीकोट गाउँपालिका स्वास्थ्य शाखाका सिनियर अहेव अधिकृत मोदराज भट्टका अनुसार गत शुक्रबारदेखि तीन दिनसम्म एन्टिजेन विधिबाट गरेको परीक्षणमा ८३ जनामा कोरोना संक्रमण पुष्टि भएको थियो । ३ सय ४२ जनाको स्वाब पोखरा पठाइएकोमा सोमबार १ सय ३० जनाको रिपोर्ट पोजिटिभ आएको हो । ११ सय घरधुरी रहेको बारपाक गाउँमा धेरै जना दुई सातादेखि रुघाखोकीका बिरामी भएपछि गण्डकी प्रदेशको स्वास्थ्य निर्देशनालय, जिल्ला स्वास्थ्य कार्यालय र गाउँपालिकाबाट खटिएको टोलीले परीक्षण गरिरहेको छ । संक्रमितहरू सबै होम आइसोलेसनमा छन् । बारपाकमा दुई साताअघि नै कोरोना फैलिएको स्वास्थ्यकर्मीको अनुमान छ । स्वास्थ्य कार्यालयका महामारी फोकल पर्सन नारायण अर्यालले शुक्रबार एन्टिजेन परीक्षणमा संक्रमण दर कम देखिएपछि पीसीआरका लागि स्वाब संकलन गरिएको बताए । पहिलो दिन शुक्रबार ७ सय २२ को एन्टिजेन परीक्षण गर्दा ५८ जनामा संक्रमण पुष्टि भएको थियो । शनिबार र आइतबार स्वाब लिइएको थियो ।"
कामदारको १५ करोड नदिएको भन्दै मुद्दा,"(काठमाडौं)  मलेसियास्थित अमेरिकन कम्पनी गुडइयर टायर एन्ड रबर उद्योगले नेपालीसहित तीन देशका कामदारको ५० लाख रिंगेट (झन्डै १५ करोड रुपैयाँ) चोरी गरेको भन्दै श्रम अदालतमा मुद्दा दायर भएको छ । गुडइयर विश्वकै ठूलो टायर उत्पादक कम्पनी हो ।विदेशी कामदारलाई नियमित तलब भुक्तानी नगरेको, मलेसियाको श्रम कानुनविपरीत ओभरटाइम लगाएको र बलजफ्ती ढंगले काममा लगाएको भन्दै कामदारहरूले वकिलको सहयोग लिई कम्पनीविरुद्ध मलेसियाको श्रम अदालतमा मुद्दा दायर गरेका हुन् । मुद्दा दायर गर्नेमा नेपाली, म्यान्मार र भारतीय कामदार छन् । समाचार संस्था रोयटर्सले आइतबार यसबारे रिपोर्ट सार्वजनिक गरेपछि अन्तर्राष्ट्रिय रूपमा दबाब परेको छ । यसअघि मलेसियामा रहेको टप ग्लोब कम्पनीले कामदारमाथि शोषण गरेको समाचार सार्वजनिक भएको थियो । त्यसपछि अमेरिकाले टप ग्लोबबाट उत्पादित मेडिकल ग्लोब आफ्नो मुलुकमा भित्र्याउन रोक लगाएको थियो ।कामदारहरूले गुडइयर कम्पनीले राहदानी नदिई घर फिर्नबाट समेत वञ्चित गरेको आरोप लगाएका छन् । मुद्दा हाल्नेमा कम्पनी छाडिसकेका र कार्यरत कामदारहरू छन् । मलेसियन श्रम अदालतले गत वर्ष नै कामदारको पक्षमा फैसला सुनाएको थियो । मलेसियाको श्रम कानुनअनुसार बक्यौता तलब र ओभरटाइमको रकम भुक्तानी गर्नका लागि आदेश दिएको अदालतको वेबसाइटमा राखिएको फैसलामा उल्लेख छ । कम्पनीले भने अदालतको फैसलाअनुसार रकम भुक्तानी नगरेर उच्च अदालतमा पुनरावेदन गरेको छ । उच्च अदालतले आउँदो जुलाई २६ मा यसबारे फैसला गर्ने अपेक्षा गरिएको छ ।गुडइयरका कामदारका वकिल चन्द्रा सेरगन राजेन्द्रनका अनुसार कामदारमाथि विभेद गरिएको छ । मलेसियाको नियमअनुसार कामदारलाई कम्पनीबाट पाउने सेवा सुविधाबाट वञ्चित गरिएको छ, उनले रोयटर्सलाई भनेका छन् ।उक्त कम्पनीमा कार्यरत नेपाली कामदार तलब र ओभरटाइम नपाएको भन्दै सम्पर्क राख्न भने नआएको क्वालालम्पुरस्थित नेपाली दूतावासले जनाएको छ । स्थानीय अदालतमा कम्पनीविरुद्ध मुद्दा परेको सूचना सञ्चारमाध्यमबाट आइतबार थाहा भयो । हामीलाई कामदारका तर्फबाट कुनै औपचारिक जानकारी गराइएको छैन, मलेसियाका लागि नेपाली राजदूत उदयराज पाण्डेले कान्तिपुरसँग भने, हामी यसबारे बुझ्ने प्रक्रियामा छौं ।उक्त कम्पनीमा कार्यरत नेपाली कामदार कति छन् भन्ने संख्या खुलेको छैन । रोयटर्सका अनुसार १ सय ८५ जना कामदारले श्रम अदालतमा तीनवटा उजुरी गरेका थिए । जसमा २ वटा २०१९ र एउटा २०२० मा परेको थियो । वकिलले झन्डै १ सय ५० जनालाई तलब नदिएको र महिनामा २ सय २९ घण्टा काममा लगाएको प्रमाण पेस गरेका थिए । मलेसियाको स्थानीय कानुनअनुसार महिनामा कामदारलाई १ सय ४ घण्टाभन्दा बढी ओभरटाइममा लगाउन पाइँदैन ।गुडइयरमा कम्पनीमा कार्यरत एक नेपालीले कामदारले आफूहरू निगरानीमा परेको भन्दै यसबारे बोल्न चाहेका छैनन् । यो दुई वर्षअघि देखिको मुद्दा हो । साथीहरू मिलेर केस हालेको छ । हामी कम्पनीमा काम गरिरहेका छौं, यसबारे अहिले नबोलौं, एक कामदारले भने, अदालतबाट कामदारको पक्षमा फैसला आएमा यहाँ कार्यरत कामदारको हित हुन्छ भन्ने मैले ठानेको छु ।"
"६४९१ निको, ४७६२ थपिए",काठमाडौं (कास) कोरोना संक्रमणबाट पछिल्लो २४ घण्टामा १ सय १४ जनाको मृत्यु भएको छ । सोही अवधिमा ४ हजार ७ सय ६२ जनामा संक्रमण पुष्टि भएको छ भने ६ हजार ४ सय ९१ जना निको भएका छन् । हाल सक्रिय संक्रमितको संख्या १ लाख ६ हजार ४ सय ७० रहेको स्वास्थ्य मन्त्रालयले जनाएको छ ।
भ्रमको खेती गर्ने बजेट : कांग्रेस,"बजेटबारे कांग्रेसको दाबी  ऋणभार, महँगी र बेरोजगारी बढ्ने जनमत प्रभावित गर्ने उद्देश्य  कार्यान्वयनमा समस्या स्वदेशी र विदेशी ऋणको भार थपिने राजस्व संकलन योजना विफल हुने ऋण उठ्न समस्या हुने रोजगारी सिर्जना गर्ने कार्यक्रम छैनन् प्रक्षेपित चालु खर्च घट्ने आधार छैन निजी क्षेत्रका लागि आवश्यक कर्जा प्राप्त गर्न कठिनाइ हुने"
बजेट कार्यान्वयन गर्न मन्त्रालयगत कार्ययोजना,"(काठमाडौं)  अर्थमन्त्री विष्णु पौडेलले आगामी आर्थिक वर्षको बजेट कार्यान्वयन गर्न मन्त्रालयगत कार्ययोजना तय गरिने बताएका छन् । अध्यादेशमार्फत ल्याइएको बजेट राम्रो हुँदाहुँदै कार्यान्वयनमा भइरहेको शंकाप्रति पौडेलले कार्ययोजना बनाएर अघि बढ्ने दाबी गरे ।बजेट कार्यान्वयन गर्न सोमबारबाटै सम्बद्ध मन्त्रालयका मन्त्री तथा सचिवसँग छलफल सुरु गर्दै छौं, नेपाल आर्थिक पत्रकार समाजले सोमबार गरेको बजेटपछिको छलफल कार्यक्रममा उनले भने, जनताप्रतिको जिम्मेवारी पूरा गर्न र संविधानको कार्यान्वयन गर्न बजेट ल्याएका छौं । बजेट पूर्ण रूपमा कार्यान्वयन हुन्छ । यसका लागि रचनात्मक सुझाव दिन उनको आग्रह छ । राजनीतिक दलका टिप्पणीबाट भ्रमित नभई आर्थिक क्रियाकलापमा लाग्न निजी क्षेत्रलाई उनले सुझाए । अर्थसचिव शिशिरकुमार ढुंगानाले पनि बजेट कार्यान्वयन हुने विषयमा सरकार प्रतिबद्ध भएको बताए । समयमै बजेट कार्यान्वयन गर्न बजेटमार्फत नै केही सुधारको प्रयास भएको उनले बताए । नेपाल उद्योग वाणिज्य महासंघका अध्यक्ष शेखर गोल्छाले यसपालिको बजेटले आफूहरूलाई सरप्राइज दिएको धारणा राखे । निर्वाचनको घोषणा गरिसकेको सरकारले हाम्रा माग सम्बोधन गर्न सक्दैन कि जस्तो लागेको थियो त्यही पनि ६० प्रतिशत सुझाव सम्बोधन भए, उनले भने, कोभिड खोपको व्यवस्थाका लागि बजेट ठीक छ । पर्यटन, मनोरन्जन क्षेत्रमा विशेष सहुलियत भनिएको थियो आएको छ राम्रो छ । बजेट कार्यान्वयन र बजेटले राखेका लक्ष्य पूरा गर्न चुनौतीपूर्ण भए पनि बजेट नीति सकारात्मक रहेको नेपाल उद्योग परिसंघका अध्यक्ष सतीशकुमार मोरले बताए । समयमै सर्वसुलभ भ्याक्सिनको व्यवस्था गर्न सके आर्थिक क्रियाकलाप विस्तार भई साढे ६ प्रतिशतको आर्थिक वृद्धिदर हासिल हुने उनको भनाइ छ । कार्यान्वयनमा चुनौती भए पनि बजेट निजी क्षेत्रमैत्री भएको नेपाल चेम्बर अफ कमर्शका अध्यक्ष राजेन्द्र मल्लले बताए । बजेट कार्यान्वयन र सफलताका लागि फास्ट ट्र्याकमा काम गर्नुपर्ने उनको सुझाव छ ।"
उपभोक्ताले तत्काल सुविधा नपाउने,मिटर अंक आफैं टिपाउन आग्रह नेपाल विद्युत् प्राधिकरणले सूचना जारी गर्दै निषेधाज्ञामा मिटर रिडर उपस्थित नभए पनि ग्राहकलाई आफैंले मिटर अंक टिपाएर सोहीअनुसार महसुल तिर्न आग्रह गरेको छ । कार्यालयको हटलाइन वा वेबसाइटमार्फत आफ्नो मिटर अंक टिपाउन सकिनेछ । मिटर अंक टिपाएपछि अनलाइन माध्यमबाट विद्युत् महसुल बुझाउन प्राधिकरणले भनेको छ ।
नेप्सेमा ४५ अंकको गिरावट,काठमाडौं (कास) सेयर कारोबार मापक नेप्से परिसूचक सोमबार ४५ अंकभन्दा धेरैले घटेको छ । अघिल्लो दिनको तुलनामा १६ प्रतिशतले घटेपछि समग्र नेप्से २ हजार ७ सय ८२६८ विन्दुमा ओर्लेको छ । गत बिहीबार सामान्य अंकले ऋणात्मक रहेर बन्द भएको नेप्से आइतबार करिब साढे १२ अंकले बढेको थियो ।बढिरहेको बजारमा केही अल्पकालीन लगानीकर्ताले नाफा सुरक्षण गर्न चाहेकाले सोमबार बजार घटेको रूपमा विश्लेषण गरिएको छ । सोमबारको गिरावटलाई विज्ञहरूले करेक्सनको संज्ञा दिएका छन् । बढिरहेको बजारमा करेक्सन भएकाले आगामी दिनमा अझै सकारात्मक दिशामा अघि बढ्ने उनीहरूको दाबी छ । सोमबारको गिरावट गत वैशाख १३ यताकै उच्च हो । गत वैशाख १३ मा नेप्से ६५५८ अंकले घटेको थियो । पछिल्लो समय सेयर बजारमा देखिएको कारोबार रकमको उत्साह भने यो दिन पनि कायमै छ । आइतबारको तुलनामा सोमबार कारोबार रकम भने घटेको छ ।आइतबारको तुलनामा सोमबार नेप्सेसँगै कारोबार रकम पनि घटेको छ । करिब डेढ लाख कारोबारबाट २ सय १८ कम्पनीका ३ करोड ८ लाख ८८ हजार ६ सय ९५ कित्ता सेयर किनबेच भए । ती किनबेचमा १३ अर्ब ९० करोड रुपैयाँ बराबरको सेयर कारोबार भएको नेप्सेले जनाएको छ ।
भारतमा घट्दै कोरोना संक्रमण,नक्कली औषधि बेच्ने ३५० पक्राउभारतमा नक्कली औषधि तथा सामग्री बेच्ने ३ सय ५० जना पक्राउ परेका छन् । भारतीय प्रहरीले राजधानी दिल्लीका विभिन्न स्थानमा कोरोना भाइरस संक्रमित बिरामीहरूको उपचारमा प्रभावकारी हुने भन्दै विभिन्न नक्कली औषधि तथा सामग्री बेचेको आरोपमा उनीहरूलाई पक्राउ गरेको हो । दिल्ली प्रहरीले सयौं घटनाको अनुसन्धान गरेपछि त्यस्ता ठगहरूलाई पक्राउ गरेको हो ।
भियतनामले सुरु गर्यो परीक्षण अभियान,हनोई (एजेन्सी) कोरोना भाइरसको घातक स्वरूप देखिएपछि भियतनामले कोरोना भाइरस परीक्षण अभियान तीव्र पारेको छ । अधिकारीहरूले हो चि मिन्ह सहरका सबै बासिन्दामा भाइरस परीक्षण गरिने जनाएका छन् । भियतनाममा केही दिनअघि भारत र बेलायतमा देखिएको कोरोना भाइरसको भेरिएन्टको मिश्रित रूप भेटिएपछि भियतनामले संक्रमण रोकथाम र नियन्त्रणका लागि तदारुकता देखाएको हो । भाइरसको नयाँ स्वरूप घातक र हावामार्फत तीव्र रूपमा फैलिने किसिमको भएको भियतनामका स्वास्थ्यमन्त्रीले बताएका थिए । दैनिक १ लाख परीक्षण क्षमतामा हो चि मिन्हका करिब १ करोड ३० लाख बासिन्दाको परीक्षण गरिने अधिकारीले बताएका छन् । सोही क्षमतामा परीक्षण गर्ने हो भने सहरका पूरै बासिन्दाको परीक्षण सकिन चार महिना लाग्छ ।अधिकारीहरूले भाइरसको संक्रमण फैलिन नदिन सोमबारदेखि दुई साताका लागि सामाजिक दूरीलगायतका स्वास्थ्य मापदण्ड पनि लागू गरिएको जनाएका छन् । त्यस्तै सहरमा पसल र रेस्टुरेन्टहरू बन्द गरिएका छन् । धार्मिक गतिविधि र ठूला भेला समारोहमा पनि रोक लगाइएको छ । १० जनाभन्दा बढीको समूहमा भेला हुन रोक लगाइएको बीबीसीले उल्लेख गरेको छ ।धार्मिक गतिविधि बढेपछि भियतनामको व्यापारिक सहरका रूपमा चिनिएको हो चि मिन्हमा संक्रमण बढेको हो । हो चि मिन्हमा एउटा धार्मिक गतिविधिमा सहभागी भएका कम्तीमा १ सय २५ जनालाई संक्रमण पुष्टि भएको बताइएको छ । संक्रमणको पहिलो लहर रोक्नका लागि भियतनामले चालेको प्रयासलाई उदाहरणीय मानिन्छ । त्यसैले कोरोनाको दोस्रो लहर रोक्न पनि भियतनामले प्रभावकारी कदम चाल्ने अधिकारीले बताएका छन् ।सन् २०२० को सुरुवातमा भियतनाममा कोरोना संक्रमण देखिएको थियो । कोरोना संक्रमण देखिनेबित्तिकै भियतनामले स्वदेश फर्किने आफ्ना नागरिकबाहेक सबैलाई प्रवेशमा रोक लगाएको थियो । त्यस्तै विदेशबाट फर्कने सबैलाई अनिवार्य क्वारेन्टाइन र परीक्षणको व्यवस्था गरिएको थियो । त्यस्तै व्यापक रूपमा मुलुकमा कन्ट्याक्ट ट्रेसिङ र परीक्षण गरेकाले पनि भियतनामले पहिलो लहरबाट आफूलाई जोगाउन सफल भएको थियो ।पछिल्लो समय कोरोना संक्रमण फेरि फैलिने खतरा भएपछि सरकारलाई खोप अभियानमा वृद्धि गर्न दबाब दिइएको छ । भियतनाममा हालसम्म करिब १ प्रतिशत नागरिकले मात्रै कोरोनाविरुद्धको खोप लगाएका छन् । त्यहाँ करिब १० करोड जनसंख्या छ । भियतनामले कोभ्याक्स परियोजनाअन्तर्गत २९ लाख डोज कोरोना खोप प्राप्त गरेको छ भने विभिन्न कम्पनीसँग खोप खरिदका लागि पहल गरिरहेको सरकारले जनाएको छ । भियतनाममा हालसम्म ७ हजार १ सय ७ जनामा भाइरसको संक्रमण पुष्टि भएको छ । त्यस्तै भियतनाममा कोरोनाबाट जम्मा ४७ जनाको मृत्यु भएको छ ।
चीनमा ३ सन्तान नीति,"बेइजिङ (कास) चीनमा पछिल्लो समय जन्मदर घटेपछि ३ सन्तान नीति अंगीकार गरेको छ । यसअघिको दुई सन्तान नीति खारेज गरिएपछि अब चीनका हरेक दम्पतीले ३ जनासम्म सन्तान जन्माउन पाउने भएका हुन् ।समाचार संस्था सिन्ह्वाका अनुसार चिनियाँ कम्युनिस्ट पार्टीको पोलिटब्युरो बैठकले उक्त नीति लागू गर्ने निर्णय गरेको हो । उक्त बैठक राष्ट्रपति सी चिनफिङको अध्यक्षतामा बसेको थियो । यसै वर्षको सुरुवातमा सार्वजनिक भएको जनगणनाअनुसार चीनमा वार्षिक जनसंख्या वृद्धिदर ०५३ प्रतिशत रहेको तथ्यांक सार्वजनिक भएको थियो, जुन १९६० को दशकयताकै कम भएको बताइएको छ । चीनको जनसंख्या १ अर्ब ४१ करोड पुगेको छ ।यसअघि चीनले सन् २०१६ मा साढे तीन दशक लामो एक सन्तानको नीतिलाई खारेज गर्दै दुई सन्तानको नीति अँगालेको थियो । दोस्रो आर्थिक शक्तिका रूपमा अगाडि आएको चीन विश्वकै सबैभन्दा धेरै जनसंख्या भएको देश हो ।चीनले सन् १९८० देखि एक सन्तानको नीति अवलम्बन गरेपछि जनसंख्यालाई कडाइसाथ नियन्त्रण गर्दै आएको थियो । लामो समयसम्म चलेको जापानविरुद्धको युद्ध, दोस्रो विश्वयुद्ध र आन्तरिक गृहयुद्धका कारण बीसौं शताब्दीमा मात्र चीनले करोडौं आफ्ना नागरिक गुमाउनुपरेको थियो । त्यसमाथिको भोकमरी र राजनीतिक कोपभाजनका कारण भोगेको आर्थिक नाकाबन्दीले जर्जर बनेको चीनलाई कम्युनिस्ट शासनको सुरुवातसँगै जनसंख्या नियन्त्रण गर्नुपर्ने चुनौती देखिएको थियो ।सन् १९७० मा चीनको जनसंख्या ८० करोड नाघेपछि चीनले १९७५ मा ढिलो, लामो र थोरै (लेट, लङ एन्ड फ्यु) भन्ने नारा अगाडि बढायो । यसको अर्थ ढिलो विवाह गर, लामो समयसम्म बच्चा नजन्माऊ र थोरै जन्माऊ भन्ने थियो । त्यतिबेलै दम्पतीलाई एक मात्र सन्तान जन्माउन प्रोत्साहन गर्दै दुईभन्दा बढी सन्तान नजन्माउन भनियो ।१९८० देखि चीनमा नयाँ वैवाहिक कानुन लागू भयो । यो कानुनमा एक मात्र सन्तान जन्माउन पाउने प्रावधान थियो । १९८४ मा ग्रामीण क्षेत्रमा बसोबास गर्ने सीमित दम्पतीले दोस्रो सन्तान जन्माउन पाउने नीति ल्याइएको हो ।"
बिलसँगै बितेका सपना,"देशकै फुटबलको प्रतिष्ठित प्रतियोगिता हो बुढासुब्बा गोल्डकप । २०५५ सालदेखि वर्षैपिच्छे भइरहेको थियो । गत वर्ष भने आन्तरिक खिचातानीले यसको निरन्तरतामा ब्रेक लाग्यो । व्यवस्थापकीय कमजारीले धरानको यो प्रतियोगिताको स्तर खस्किँदो छ ।बुढासुब्बा गोल्डकपको पहिलो संस्करणमा पहिलो खेल नै हारेको टिमका एक खेलाडी सर्वाधिक गोलकर्ता भएका थिए । उनले दुई गोल गरेका थिए । बुढासुब्बाको इतिहास पल्टाउन थालेदेखि नै उनको नाम खुबै याद आउँथ्यो । पटियालामा फुटबल प्रशिक्षकको कोर्स एक नम्बरमै उत्तीर्ण गरेपछि उनी सहारा क्लब सम्हाल्दै फेरि धरान पुगेका थिए । उनी थिए बिल तामाङ । औपचारिक नाम, बिलबहादुर तामाङ ।उनलाई धरानमा हातमा फाइल लिएर टचलाइन बाट निर्देशन दिइरहेको देखेको थिएँ । तर, उनको कोचिङ करिअर लामो भएन । घरजम गरे । आर्थिक पाटो बलियो बनाउन हङकङ गए । ज्यान विदेशमै भए पनि सहारा हङकङलाई अघि बढाउँदै आफ्नो मनलाई स्वदेशमै, विशेषतः पोखरामै केन्द्रित गरिरहे । उनीसँग पाँच वर्षअघि साक्षात्कार भएको थियो हङकङमा । उनको कमाइ राम्रो थियो । कन्स्ट्रक्सनमा काम नगरे पनि राम्रो तलब ।कमाउने योजनामा विदेशिएका युवाभन्दा विल्कुलै फरक थिए उनी । फुटबल एउटा नशा हो, जसमा लागेपछि चुर्लुम्मै डुबिन्छ । उनमा फुटबलको नशा मज्जाले झाागिएको थियो । बेलैमा बुट थन्क्याए पनि उनी फुटबलबाट टाढिएनन् । अझ फुटबलमै योजना बुन्न थालेका थिए । सपना देख्न थालेका थिए । नेपालीहरूको चौतारी जोर्डनको एउटा रेस्टुराामा उनले भनेका थिए, यो जागिर, अर्काको देशमा कति खानु ? विदेश बस्ने रहर पनि होइन । स्वदेश नै फर्किने हो । राम्रो खेलाडी त बन्न सकिनँ । तर फुटबलमै केही गर्ने हो ।त्यस बेला उनी हङकङ फुटबल संघमा सूचीकृत एकमात्र नेपाली प्रशिक्षक भइसकेका थिए । उनले आफूलाई प्रशिक्षकको रूपमा निखार्दै लगेका थिए । एएफसी सी र बी लाइसेन्स लिइसकेका थिए । ए लाइसेन्स गर्न गत फागुनमा स्वदेश फर्किए । आहारारा गोल्डकपमा उत्कृष्ट खेलाडीको पुरस्कार छनोटको पक्ष पनि हेर्न भ्याए । ए लाइसेन्सको कक्षा चैतमै सकियो । प्रयोगात्मक परीक्षा बाँकी नै थियो, जुन उनले कहिल्यै दिन पाउने छैनन् । उनलाई पनि कोरोना भाइरसले जिउँदो छाडेन । कोभिड१९ ले जेठ ४ मा उनको प्राण लियो ।बिल दाइ ले बाआमा केही सन्चो नभएकाले पोखरा बस्ने भनेका थिए । त्यो एउटा बहाना थियो । उनी एकेडेमीका लागि जग्गा खरिद गर्न खोजिरहेका थिए । पोखरानजिक तीन स्थानमा हेरे पनि । यसपालि जसरी पनि जग्गा किन्ने अठोटमा थिए । बाह्रैमास र दिनरात खेल्नमिल्ने मैदान, छात्रावास, आधुनिक फुटबलमा खेलाडीलाई आवश्यक पर्ने सबै सुविधा आफ्नो एकेडेमीमा चाहन्थे । यस्तो एकेडेमी सञ्चालनका लागि आठ, दस आना होइन, २५३० रोपनी नै चाहिन्छ । उनलाई अर्धव्यमवसायिक रूपमै रहेको नेपाली फुटबलमा करोडौं लगानी गर्न कत्ति पनि हिच्किचाहट थिएन । उनी चुनौती सामना गर्न तयार थिए ।बिल दाइले वैशाख १३ मा बानेश्वरमा कफी पिउँदै भनेका थिए अब एउटा सुविधासम्पन्न फुटबल एकेडेमी चलाउने हो । देशकै नमूना एकेडेमी बनाउने हो । जसका लागि जे गर्नु पनि तयार छु । राम्रो खेलाडी उत्पादन गरेर युरोपेली क्लबमा खेलाउने सपना छ । त्यसैको लागि ए लाइसेन्स पनि गरें । अब सबै हिसाबले तयार छु । त्यही सपनाको लागि उनी चाँडै परिवारसहित स्वदेश फर्किन चाहन्थे, यतै बस्न चाहन्थे । तर, सधैंका लागि बसिदिए । कहिल्यै नचल्ने गरी ।उनको अन्तिम राजधानी यात्रा त्यही हो । मेरो अन्तिम भेट पनि । उनी मोटिभेसनल बुक पढ्थे । हङकङ फर्कंदा लाने भनेर एक झोला किताब मलाई नै छाडेका थिए । फेरि लिन नआउने गरी गए । बसुन्धरामा दिदीको घरको छतमा चिया पिएपछि बानेश्वरमा आधा दिन बिताएर गृहनगर फर्किनका लागि मेरै स्कुटरपछाडि बसेर विमानस्थल पुगेका थिए । पोखरामा अवतरण त भए तर कहिल्यै नफिर्ने गरी उतैबाट उडे ।बितेको १३ दिन भइसक्दा पनि मेरो कानमा उनकै त्यो सुविधासम्पन्न एकेडेमीका स्वप्निल शब्दहरू गुन्जिरहन्छन् । कति ठूलो सपना थियो । धेरैका लागि सााच्चिकै सपना । उनी भने आफ्नो सपना यथार्थबाट बदल्न योग्य भइसकेका थिए सबै हिसाबले । त्यसैले त हङकङको आकर्षक जागिर हापेरै ए लाइसेन्स गर्न आएका थिए । हङकङमै पार्टटाइमर प्रशिक्षक भइसकेका थिए । उनले चिनियाा पार्टनरसँग मिलेर फुटबल सिकाउन थालेका थिए । उनका चेलाहरू इटाली र स्पेनी क्लबमा पुगिसकेका छन् । उनलाई व्यावसायिक रूपमै एकेडेमी सञ्चालन गर्न गाह्रो थिएन । फुटबलको नशामा डुबेका उनले त्यसको उद्योगलाई नियालिसकेका थिए । त्यसैले लोभलाग्दो जागिर महामारीमै माया मारेका थिए ।लामो अवधि सँगै खेलेका जिवेश पाण्डे उनलाई एकदमै इमान्दार, कसैलाई यताउति नगर्ने, सबैलाई सहयोग गर्ने व्यक्तिको रूपमा चिन्दछन् । उनीहरूले एएफसी सी, बी र ए लाइसेन्स कोचिङ कोर्स पनि एकैसाथ गरे । पोखराको संगम क्लबबाट उदाएका बिल दाइले सहारा, फ्रेन्ड्स र आरसीटीबाट खेले । धेरैजसो फ्रेन्ड्सको जर्सी लगाए । हरि खड्का, वसन्त थापा, नीराजन रायमाझी, रमेश बुढाथोकीको युगमा उनी अग्रपंक्तिका उत्कृष्ट खेलाडी त भएनन् । तर, राष्ट्रिय टिममा एकपल्ट (नवौं दक्षिण एसियाली खेलकुद) स्थान भने बनाए । दुर्भाग्य, ९११ (न्यूयोर्कमा आतंककारी हमला) ले एउटा खेलाडीको रूपमा राष्ट्रिय टिमको जर्सी लगाएर खेल्ने उनको सपना तुहाइदियो ।हङकङबाटै पनि नियमित फोनमा फुटबलकै कुरा गर्थे । एकडेमीकै सपना देख्थे । आफ्ना चेलाहरू युरोपका क्लब र नेपालको राष्ट्रिय टिमबाट खेलेको कल्पना गर्थे । अन्तिम भेटमा उनले एकेडेमीको नामबारे पनि भनेका थिए नाम सोच्नुस भाइ अर्को भेटमा फाइनल गर्नुपर्छ । त्यो विहानै उनले निश्चल हिमाल, बौद्ध माने र मन्त्र लेखिएका लुङ्दार फहराइरहेको मनमोहक फोटोको पृष्ठभूमिमा गुड मर्निङ, जय बुद्ध, स्टे सेफ लेखिएको म्यासेज पठाएका थिए । मैले त्यसको जवाफ नदिँदै हाम्रो भेट भयो । आधा दिन सँगै बितायौं । पोखरा पुगेपछि उनी आफै सुरक्षित भएनन् । त्यो एकेडेमी, आफ्ना चेलाहरूलाई राष्ट्रिय टिम र युरोपमा खेलेको हेर्ने ती सबै सपना आफूसँगै लिएर गए ।"
कोपा अमेरिका अब ब्राजिलमा,"मोन्टेभिडियो (रोयटर्स) यसपल्टको कोपा अमेरिका फुटबल अब ब्राजिलमा हुने भएको छ । दक्षिण अमेरिकी फुटबल महासंघले सोमबार प्रतियोगिता पूर्वनिर्धारित मितिमै ब्राजिलमा हुने निर्णय गरेको हो । खेलतालिका र खेलस्थलको बारे भने केही दिनपछि तय गर्ने जनाइएको छ । कोपा जुन १३ देखि जुलाई १० सम्म हुने प्रतियोगितामा दक्षिण अमेरिकाका १० देशले भाग लिनेछन् ।कोपा अमेरिका २०२० संयुक्त रूपमा दुई देश अर्जेन्टिना र कोलम्बियामा आयोजना हुन लागेको थियो । प्रतियोगिताको १ सय ५ वर्षे इतिहासमा पहिलोपल्ट संयुक्त आयोजना हुन लागेको हो । तर, मे २० मा महासंघले कोलम्बियालाई प्रतियोगिता आयोजकबाट हटाएको थियो । त्यहाँ सामाजिक र आर्थिक परिवर्तनको माग राख्दै पूरा देशमा प्रदर्शन चलिरहेको छ । त्यसपछि प्रतियोगिता अर्जेन्टिनामात्र हुने तय भयो । सोमबारमात्र अर्जेन्टिनालाई आयोजकबाट हटाइएको थियो । महासंघले अर्जेन्टिनाबाट पनि प्रतियोगिता हटाउनुको कारण के भनेर ठ्याक्कै खुलाएको भने छैन तर अहिले अर्जेन्टिनामा कोरोना भाइरस संक्रमणको दोस्रो लहर चलिरहेको छ । महासंघले प्रतियोगिता आयोजनामा रुचि देखाएका अरू देशबारे विश्लेषण गरिरहेको र नयाँ घटनाक्रमबारे तुरुन्तै जानकारी दिने बताएको थियो । सन् २०२० मा हुनुपर्ने यो प्रतियोगिता त्यही बेलाको महामारीका कारण एक वर्ष सारिएको थियो । अबको स्थितिबारे महासंघको बैठक बस्दैछ । महासंघको अहिलेको निर्णय भने सप्ताहन्तको समाप्तिमा घोषणा गरिएको थियो । अर्जेन्टिनाभित्र पनि प्रतियोगिताको स्थगनबारे प्रश्न उठिरहेको थियो । मे महिनायता अर्जेन्टिनामा संक्रमणको दोस्रो लहर चर्को रूपमा बढेको छ । यसक्रममा त्यहाँ कडा लकडाउन लागू भइरहेको छ । पछिल्लो बिहीबार त्यहाँ सबैभन्दा बढी संक्रमित भएका थिए । सप्ताहन्तसम्म यसबाट मृत्यु हुनेको संख्या ७६ हजार ६ सय ९३ पुगिसकेको थियो । प्रतियोगिताका लागि भनेर युरोपबाट फर्केका केही प्रमुख खेलाडीले पनि प्रतियोगिता हुनेमा शंका व्यक्त गरेका छन् । उरुग्वेली खेलाडी लुइस स्वारेजले प्रतियोगिताभन्दा मानवीय हित मुख्य रहेको बताएका छन् । महासंघका महासचिव गोन्जालो बेलोसोले गत साता प्रतियोगिता सार्नेबारे चिलीसँग कुराकानी गरेको बताएका थिए । आर्थिक कारण महासंघका लागि प्रतियोगिताको आयोजना अनिवार्यजस्तै छ । युरोपेली च्याम्पियनसिप बराबर रहेको कोपा अमेरिकाको आयोजनाबाट सन् २०१९ मा महासंघले ११ करोड ८० लाख डलर नाफा कमाएको थियो । पछिल्लो समय प्रतियोगिताको महत्त्व र महासंघको प्रतिष्ठामा आँच आइरहेको छ ।"
जिदानले गरे रियलको आलोचना,"म्याड्रिड (एएफपी) रियल म्याड्रिडले आफूमाथि विश्वास गर्न छाडेकाले नै राजीनामा दिनुपरेको प्रशिक्षक जिनेदिन जिदानले सोमबार बताएका छन् । फ्रान्सेली प्रशिक्षकले गत साता दोस्रोपल्ट क्लब छाडेका थिए । उनको नेतृत्वमा रियलले सन् २०२०२१ को सिजन कुनै पनि उपाधि जित्न सकेको थिएन । जिदानले सन् २०१६ देखि २०१८ बीच पनि क्लब सम्हालेका थिए । सन् २०१९ मा १० महिनाको अन्तरमा उनी फेरि रियलमा फर्केका थिए । उनले भनेका छन्, मैले रियल छाडेको छु तर यसको अर्थ मैले प्रशिक्षणबारे संन्यास लिएको होइन । उनले रियलका समर्थकलाई लेखेको खुला पत्र एएसमा छापिएको हो । रियलका पूर्वखेलाडी रहेका ४८ वर्षीय जिदानले त्यसमा लेखेका छन्, मैले किन राजीनामा दिनुपरेको थियोभन्दा क्लबले मलाई विश्वास गर्न छाडेको थियो । छोटो वा लामो समयको योजना बनाउन प्रशिक्षकलाई क्लबको विश्वास हुनुपर्छ । म विश्व फुटबल राम्रोसँग बुझ्छु र रियलजस्तो क्लबमा केही जित्न सकिएन भने छाड्नुबाहेक अर्को विकल्प हुन्न ।उनले थपेका छन्, म जित्नकै लागि खेल्ने र प्रशिक्षण दिनेमा पर्छु । म रियलका पनि उपाधि जित्नकै लागि प्रशिक्षक नियुक्त भएको हुँ । तर यो भन्दा ठूलो कसैको भावना र जीवन हुने गर्छ । रियलका यस्ता तथ्यको कुनै अर्थ छैन । रियलले यस्तो भावना बुझ्ने प्रयास नै गर्न सकेन ।"
कर्पोरेट ब्याडमिन्टन स्थगित,"काठमाडौं (कास) कोरोना भाइरसको महामारीका कारण कुमारी बैंक काठमाडौं टिम च्याम्पिनसिप कर्पोरेट ब्याडमिन्टन पनि स्थगित भएको छ ।आयोजक काठमाडौं ब्याडमिन्टन एकेडेमी (केबीए) ले कर्पोरेट ब्याडमिन्टन त्रिपुरेश्वरस्थित कभर्डहलमा जेठ २० देखि आयोजना गर्ने घोषणा गरेको थियो । आठ लाख रुपैयाँ पुरस्कारको तीनदिने प्रतियोगिता महामारीको कारण स्थगित गरिएको सोमबार विज्ञप्तिमार्फत केबीएले जनाएको छ, घरेलु ब्याडमिन्टनकै प्रतिष्ठित प्रतियोगिताका रूपमा हामी कर्पोरेट प्रतियोगितालाई परिस्थिति सहज भएपछि आयोजना गर्नेछौं । सरकारले निषेधाज्ञा घोषणा गरेपछि एकेडेमीले प्रशिक्षण पनि स्थगित गरेको जनाएको छ ।कुमारी बैंकको मुख्य प्रायोजन रहेको काठमाडौं टिम च्याम्पियनसिपमा कर्पोरेट हाउसका कम्तीमा १६ टिम सहभागी हुने बताइएको थियो । विभिन्न पाँच विधामा नेपाली ब्याडमिन्टनका शीर्ष १६ वरीयताका पुरुष र महिला खेलाडीसँगै कर्पोरेट हाउसका प्रतिनिधिले प्रतिस्पर्धा गर्ने जनाएको थियो ।"
