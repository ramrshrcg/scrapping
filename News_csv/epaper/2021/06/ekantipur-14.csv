शीर्षक,विवरण
प्रदेशहरूले कोरोना उपचार केन्द्रित बजेट ल्याउँदै,"देवनारायण साह (मोरङ), सन्तोष सिंह (धनुषा), सुवास बिडारी (मकवानपुर), दीपक परियार (पोखरा), घनश्याम गौतम (रूपन्देही), चाँदनी कठायत (वीरेन्द्रनगर) र चित्रांग थापा (धनगढी)"
मुख्यमन्त्रीलाई प्रदेश २ प्रमुखको पत्र तामेलीमा,"(जनकपुर)  प्रदेश २ को सरकार समावेशी नभएको भन्दै प्रदेश प्रमुख राजेश झाले मुख्यमन्त्री लालबाबु राउतलाई आइतबार लेखेको पत्र उनको सचिवालयले तामेलीमा राखिदिएको छ । प्रदेश प्रमुखले अधिकार क्षेत्र मिचेर सल्लाहसुझाव दिएको भन्दै सचिवालयले मुख्यमन्त्रीलाई पत्रको आशय मात्र बिफ्रिङ गरेको छ । आइतबार बिहान ४ पेजको प्रदेश प्रमुखको पत्र प्राप्त भयो । सरकारको अधिकार क्षेत्र मिच्ने आशयको पत्र थियो । त्यो पत्र तामेलीमा राखिदिएका छौं, मुख्यमन्त्री राउतका प्रमुख स्वकीय सचिव जितेन्द्र यादवले भने ।प्रदेश प्रमुख झाले आइतबार मुख्यमन्त्री राउतलाई पत्र लेखेर मन्त्रिपरिषद् समावेशी नभएको स्मरण गराएका हुन् । प्रदेश प्रमुखको पत्रमा प्रदेशभित्रका महिला, दलित, मधेसी, थारू, अल्पसंख्यक, अपांगता भएका व्यक्ति, सीमान्तीकृत मुस्लिम, पिछडावर्ग, यौनिक अल्पसंख्यक, युवा, किसान, श्रमिक आदिको समावेशिता अनिवार्य गरिनुपर्ने संविधानको व्यवस्था राज्यका हरेक निकाय र प्रक्रियामा अनिवार्य रूपमा अवलम्बन गरिनुपर्ने उल्लेख छ । संविधानको व्यवस्थाअनुसार प्रदेश मन्त्रिपरिषद् गठन गर्दा समावेशी सिद्धान्तको अवलम्बन गर्नु संविधानतः अनिवार्य छ, प्रदेश प्रमुख झाले पत्रमा लेखेका छन्, प्रदेशभित्रको जनघनत्व र समुदायिक उपस्थितिलाई सरकारभित्र प्रतिनिधित्व गराउनु प्रदेश सरकारको जिम्मेवारी र दायित्व छ ।प्रदेश प्रमुख झाले प्रदेश २ मा म्लूतः मधेसी मूलका नागरिकको बसोबास रहेको भए पनि गैरमधेसी पहाडी मूलका नागरिकको पनि उल्लेख्य बसोबास रहेको पत्रमा उल्लेख गरेका छन् । पुस्तौंदेखि मधेसमा बसोबास गर्ने र यहाँको धर्तीलाई सिञ्चित गर्दै आएका गैरमधेसी समुदाय, फरक धार्मिक आस्था राख्ने मुस्लिम समुदाय, सदियौंदेखि सिमान्तीकरण र वञ्चितीकरणको सिकार बन्दै आएका दलित समुदाय तथा आधा आकाश ढाक्ने महिलाको अनुहार मन्त्रिपरिषद्मा प्रतिविम्बित हुनुपर्छ, पत्रमा झाले लेखेका छन् । मुख्यमन्त्री राउतका प्रमुख स्वकीय सचिव यादवले प्रदेश २ को सरकार गठबन्धनको रहेको र समावेशिता मिलाउने प्रयास गरिएको बताए । मिलिजुली सरकारको आफ्नै बाध्यता हुन्छ, उनले भने । उनले सरकारमा मुस्लिम समुदायकै मुख्यमन्त्री र अन्य जात, समुदाय, वर्ग, लिंग र महिलालाई समेत समेटिएको दाबी गरे । कांग्रेसले हालै पाएका तीन मन्त्रालयमा पनि मधेसी समुदायकै रहेको र महिलालाई समावेश नगराइएको भन्दै आलोचना गरिएको थियो ।"
निषेधाज्ञा एक साता थपियो,"कुन क्षेत्र कहिले खुला ?कृषिजन्य कार्य, कृषि औजार ढुवानी तथा पसल दिउँसो ४ बजेपछिदैनिक उपभोग्य वस्तु किनबेच बिहान ११ बजेसम्मउपभोग्य वस्तुको ढुवानी राति ९ देखि बिहान ११ बजेसम्मसहकारी र रेमिट आइतबार र बिहीबारनिर्माण सामग्री ढुवानी राति ९ देखि बिहान ५ बजेसम्मपुस्तक पसल र प्रिन्टिङ प्रेस बिहान ११ बजेसम्मवर्कसप राति ९ बजेसम्मअनलाइन, टेकअवे, होम डेलिभरी साँझ ७ बजेसम्म"
'बाह्य शक्ति सँग पूर्वप्रधानमन्त्रीहरूको डर,"(काठमाडौं)  प्रधानमन्त्री केपी शर्मा ओलीले जेठ २७ गते मन्त्रिपरिषद् विस्तार गरेपछि विपक्षी गठबन्धनका दलहरू कांग्रेस सभापति शेरबहादुर देउवाको निवास बूढानीलकण्ठमा जम्मा भए । त्यही दिन ओलीको निर्णयको विरोध गर्दै गठबन्धनका तर्फबाट वक्तव्य निकाल्ने तयारी थियो तर नेताहरू रोकिए । भोलिपल्ट सभामुख अग्नि सापकोटाले पूर्वप्रधानमन्त्रीहरूसँग पछिल्लो राजनीतिक उछलकुदबारे छलफल गरे । छलफलमा पूर्वप्रधानमन्त्रीहरूले ओलीको पछिल्लो शैलीविरुद्ध वक्तव्य निकाल्ने सहमति भयो । बाह्य हस्तक्षेप, विशेषगरी छिमेकी भारतको सहायतामा ओलीले सत्ता लम्ब्याइरहेको भनेर वक्तव्यमा उल्लेख गर्ने विषयमा पूर्वप्रधानमन्त्रीहरूबीच लामो बहस भएको थियो तर अन्त्यमा कसैको नाम उल्लेख नगरी हस्तक्षेप बढेको संकेत गर्ने निचोडमा उनीहरू पुगे । पूर्वप्रधानमन्त्रीहरू देउवा, पुष्पकमल दाहाल, माधवकुमार नेपाल, झलनाथ खनाल र बाबुराम भट्टराईले शनिबार निकालेको वक्तव्यमा मुलुकको संविधान, लोकतन्त्र, कानुनी राज्य एवम् मूल्यमान्यतामाथि निरंकुश हमला भइरहेको उल्लेख छ । नागरिकलाई सचेत हुन आह्वान गर्दै वक्तव्यको अन्तिममा उनीहरूले लेखेका छन्, नेपालका बारेमा हामी नेपालीले नै निर्णय गर्नुपर्छ, नेपालको आन्तरिक राजनीतिमा बाह्य शक्तिको प्रत्यक्ष वा परोक्ष हस्तक्षेप एवम् चलखेल हुन नपाओस् भन्ने कुरामा सजगताका लागि सबैको ध्यानाकर्षण गर्न चाहन्छौं । पूर्वप्रधानमन्त्रीहरूले बाह्य शक्ति खुलाएका छैनन् तर उनीहरूको संकेत भारततिरै बढ्ता केन्द्रित छ । पूर्वप्रधानमन्त्री भट्टराईले पछिल्ला परिस्थितिको मूल्यांकन गरेरै आफूहरूले सोचीविचारी वक्तव्य निकालेको बताए । पुस ५ गते प्रतिनिधिसभा विघटन भएयता आकस्मिक ढंगले घटनाक्रम बाहिरिएका छन् र यही बेला विभिन्न देशका प्रतिनिधि पनि आउनुले आशंका जन्मिएको छ, उनले कान्तिपुरसँग भने, चिज बाहिर सतहमा देखिएको छ, त्यतिमात्रै होइन, सोचेको भन्दा गम्भीर छ । प्रधानमन्त्री ओलीले वैशाख २७ गते संसद्मा विश्वासको मत प्राप्त गर्न नसकेपछि ओली र एमाले नेता माधवकुमार नेपालबीच चार घण्टा लामो छलफल भयो । छलफलमा मिलेर अघि बढ्ने भन्दै वार्ताका लागि कार्यदल बन्यो, नेपालपक्षीय सांसदहरूले राजीनामा नदिएपछि संविधानको धारा ७६ (२) अनुसार अर्को प्रधानमन्त्री बन्ने अवस्था रहेन । ओलीले ठूलो दलको नेताका हैसियतमा प्रधानमन्त्रीको शपथ लिए । त्यसपछि जसपाको दोस्रो तहका नेताहरूले पनि एमाले मिल्न सक्छन् भने हामी किन सकिन्न ? भनेर पहल गरे, अध्यक्षहरू महन्थ ठाकुर र उपेन्द्र यादवले सरकारमा नेतृत्व नपाए प्रतिपक्षमै बस्ने सहमति गरे । तर दुई दिन बित्न नपाउँदै ठाकुर र राजेन्द्र महतोले प्रधानमन्त्री ओलीसँग सरकार बनाउनेदेखि संविधान संशोधनका लागि कार्यदल बनाउनेसम्मका सहमति गरे । त्यही आधारमा ओलीले अर्को सरकार निर्माणको मार्ग प्रशस्त गरिदिए । सुरुदेखि नै ओलीतिर नरम रहेको ठाकुर खेमाले भारतीय संस्थापनको दबाब थेग्न नसकेको जसपाकै नेताहरू बताउँछन् । पूर्वप्रधानमन्त्री भट्टराई र दाहालले पनि यसको संकेत बारम्बार गरेका छन् । गत कात्तिकमा भारतीय गुप्तचर संस्था रअका प्रमुख सामन्त गोयलसँगको भेटदेखि गत जेठ ६ गते संविधान संशोधनका लागि कार्यदल बनाउने र नागरिकता अध्यादेश ल्याउनेसम्मको सहमति गर्दासम्म ओलीले भारतीय रुचिमै काम गरेको विश्लेषण पूर्वप्रधानमन्त्रीहरूको छ । नेपालको संविधानसित पहिल्यैदेखिको असहमति राख्नु र त्यही संविधानको अनुसूचीमा परिमार्जित नक्सा हुनुलाई भारतले आफ्नो प्रतिष्ठासँग जोडेको र तत्कालीन नेकपा आन्तरिक विवादले कमजोर बन्दै गएका बेला उसले फाइदा उठाउन खोज्दा प्रधानमन्त्री ओली प्रयोग भएको उनीहरूको विश्लेषण छ । तर खनालबाहेक अरू आआफ्नो कार्यकालमा भारतपरस्त भएको आरोप खेपेका पूर्वप्रधानमन्त्री हुन् । कांग्रेस नेता नारायण खड्काले ओलीले पछिल्लो समय भारतीय शक्तिको रुचिमा काम गरिरहेको प्रमाणित हुँदै गएकाले त्यसतर्फ नागरिकलाई सचेत बनाउन पूर्वप्रधानमन्त्रीहरूको वक्तव्य आएको बताए । ओलीजीले जुन हिसाबले डिल गरिराख्नुभएको छ त्यो सत्ता जोगाउने उद्देश्यले मात्रै अभिप्रेरित छ । गोयललाई भेटेपछि भारतीयसँगको निरन्तर उठबसले मुलुकमा बाह्य हस्तक्षेप बढिसकेको देखिन्छ, उनले भने, दक्षिणी शक्तिलाई रिझाएर सत्तामा बसिराख्न गरिएको प्रयत्नले फाइदा हुने ओलीजीलाई मात्रै हो, मुलुकलाई घाटा हुन्छ भन्ने बुझेरै पूर्वप्रधानमन्त्रीहरूको वक्तव्य आएको हुन सक्छ ।२०७७ जेठ ७ मा नयाँ राजनीतिक तथा प्रशासनिक नक्सा सार्वजनिक हुनुअघि संसद्मा ओलीले भारतविरुद्ध आगो ओकलेका थिए । गत वर्षकै जेठ १४ गते उनले आफूलाई भारतले सरकारबाट हटाउन खोजेको र त्यसलाई आफ्नै दलका वरिष्ठ नेताहरूले साथ दिएको आरोप लगाए । भारतीय पक्षले ओलीलाई हटाउनुपर्ने प्रस्ताव आफूसँग गरेको तत्कालीन नेकपा अध्यक्ष दाहालले असारमा खुलाएका पनि थिए । पूर्वराजदूत एवम् कूटनीतिक मामिलाका जानकार दिनेश भट्टराई बाह्य शक्तिको आडमा सत्तामा टिकिरहने तिकडम यसअघिका प्रधानमन्त्रीले झैं ओलीले पनि गरेको बताउँछन् । ओलीसँग गत वर्ष साउन ३१ गते भएको फोन संवादमा मोदीले सम्बन्ध सुधारका लागि दूत पठाउने बताएका थिए । गत कात्तिक ४ गते रअका प्रमुख आएपछि मात्रै एमाले स्थायी कमिटी सदस्य सुवास नेम्वाङले त्यतिखेरै मोदीले दूत पठाउने भनेको र प्रधानमन्त्री ओलीले को भनेर नसोधेको बताएका थिए । गोयलसँगको भेटपछि भारत र नेपालका अधिकारीको आउजाउ चलिरह्यो । पूर्वप्रधानमन्त्री भट्टराई भूराजनीतिक जटिलता र कमजोर आन्तरिक राजनीतिका कारण पनि बेलैमा सचेत हुनुपर्ने र आफूहरूले त्यसैको संकेत गरेको बताउँछन् । सन् २०१३ पछि चीन ठूलो शक्ति भएर आयो, २०१४ भारतमा नरेन्द्र मोदीको उदय भयो, २०२१ मा त झन् ठूलो भूराजनीतिक परिवर्तन आयो, एमसीसीबीआरआईको टकराब छ, उनले भने, उत्तरदक्षिण र पश्चिमा शक्तिहरूको टकराबमा हाम्रोजस्तो भूजटिलता भएको मुलुक पर्छ नै, त्यसमा ओलीजीजस्तो सत्ताका लागि जे पनि गर्न सक्ने शासक भएपछि हामी बेलैमा सजग हुनुपर्छ । पूर्वप्रधानमन्त्रीहरूले संयुक्त वक्तव्य निकालेर वैदेशिक हस्तक्षेपप्रति संकेत गरिरहेका बेला ओलीले विस्तार गरेको मन्त्रिपरिषद् र त्यसका सदस्यहरूबारे समेत प्रश्न उठिरहेको छ । ओलीले जसरी पनि सत्तामा टिक्न चाहेको र त्यसमा भारतले सहयोग गरेको विश्लेषकहरूले बताउँदै आएका छन् । यसअघि एकैचोटि पाँच जना पूर्वप्रधानमन्त्रीले मुलुकमा बाह्य हस्तक्षेप भयो या हुन सक्छ भन्दै वक्तव्य निकालेका थिएनन्, त्यसैले यो अर्थपूर्ण छ, लेखक तथा विश्लेषक गेजा शर्मा वाग्लेले भने, रअका प्रमुख सामन्त गोयलसँगको भेटपछि ओलीको सत्तालाई भारतीय संस्थापनको साथ छ भनेर चर्चा भएका बेला यस्तो वक्तव्य आउनुले ती आशंकालाई पुष्टि गरेको छ । अर्कातिर यसले नेपालको आन्तरिक राजनीतिमा भारतको कुन हदसम्मको हस्तक्षेप रहेछ भन्ने पर्दाफास गरेको छ । राष्ट्रियता र सार्वभौमिकताका दृष्टिले यो गम्भीर विषय हो । स्रोतका अनुसार भारतीय पक्ष ओलीबाहेक अरू नेतासँग पनि सम्पर्कसम्बन्धमै छ । तर समर्थन आजपर्यन्त ओलीलाई नै छ । प्रतिनिधिसभाको दोस्रो विघटनविरुद्धको रिट सर्वोच्चमा विचाराधीन भइरहेका बेला यो वक्तव्य निकालेर पाँच पूर्वप्रधानमन्त्रीले भारत, अदालत र स्वयम् ओलीलाई पनि सन्देश दिन खोजेको देखिन्छ । पूर्वराजदूत तथा परराष्ट्र मामिलाका जानकार भट्टराई पूर्वप्रधानमन्त्रीहरूबाट यस्तो वक्तव्य आउनु चिन्ताजनक रहेको बताउँछन् । हाम्रोजस्तो भूराजनीतिक संवेदनशील अवस्थिति भएको मुलुकमा संस्थागत शून्यता रहेका बेला ओलीले संविधानमाथि प्रहार, प्रतिनिधिसभामा दुई पटक आक्रमण, सर्वोच्चको म्यान्डेटविरुद्ध निर्णय गरिरहनुभएको छ । उहाँले विदेशी मित्रहरूसित भेटघाट पनि गर्नुभएको छ । यसको संकेत उहाँमाथि दक्षिणी दबाब छ भन्ने नै हो, उनले भने, यस्तो बेला वक्तव्य आएको छ । स्वाभाविक रूपमा पूर्वप्रधानमन्त्रीहरूसँग बढी सूचना हुन्छ, त्यसैले अवस्था चिन्ताजनक नै छ भन्ने लाग्छ ।"
गण्डकीको सन्देश,"राजनीतिक स्थायित्वका निम्ति जुनसुकै सरकारले पूर्ण कार्यकाल काम गर्न पाउनु महत्त्वपूर्ण भए पनि संसदीय लोकतन्त्रमा दलीय अंकशक्तिको फेरबदलबमोजिम सरकार बन्नु, ढल्नु र फेरिनु सामान्य परिघटना हो । यही लोकतान्त्रिक प्रक्रियाअनुरूप शनिबार गण्डकी प्रदेशमा कांग्रेस संसदीय दलका नेता कृष्णचन्द्र नेपालीको नेतृत्वमा नयाँ सरकार बनेको छ । गण्डकीमा भएको यो सत्ता परिवर्तनको समकालीन नेपाली राजनीतिमा केही खास अर्थ छन् । सर्वप्रथम त, संघीय संरचनाअनुसार प्रदेश सरकारहरू निर्वाचित भएको सवा तीन वर्षमा मुलुकमा पहिलो पटक मुख्यमन्त्री परिवर्तनको घटना भएको छ । पहिलो पटक प्रदेशको कार्यकारी प्रमुख फेरिएको विषय इतिहासै रच्ने घटना नभए पनि इतिहासको एउटा अभिलेख भने अवश्य हो, समयसन्दर्भका दृष्टिमा यसको आफ्नै महत्त्व छ । र खासगरी, गण्डकीमा जसरी सत्ता हस्तान्तरण सम्भव भयो अर्थात् पूर्वमुख्यमन्त्री पृथ्वीसुब्बा गुरुङ यसका निम्ति तयार भए, यो भने अर्थपूर्ण मात्र होइन उदाहरणीय पनि छ । साधारणतया सुसंस्कृत लोकतन्त्रमा आफूले बहुमत गुमाएपछि संविधानबमोजिम बहुमत पुर्याउनेलाई सत्ता छाडिदिनु आफैंमा उदाहरणीय भनिरहनुपर्ने कार्य होइन, यो त खेलको नियम पालना गरेको विषय मात्रै हो । तर पनि संघमा राजनीतिक खेलको यही सामान्य नियम पनि पालना नगरेर र नगर्नका निम्ति संविधानमाथि नै चलखेल भैरहेको परिस्थितिमा गण्डकीको यो घटनालाई उदाहरणीय मान्नुपर्छ । संघमा जसरी नै त्यहाँ पनि संसद् विघटनको समेत जालसाजी हुन लागेको र संघीय नेतृत्वबाट समेत यसकै निम्ति उक्साइरहेको परिप्रेक्ष्यमा दबाबकै कारण सही, प्रदेश प्रमुख सीताकुमारी पौडेल र पूर्वमुख्यमन्त्री गुरुङलगायतले देखाएको राजनीतिक सुझबुझ र संस्कार सही छ । वर्तमान राजनीति र संघीय लोकतान्त्रिक व्यवस्थाको हितका निम्ति यसको अलग्गै अर्थ छ । त्यसैले संविधान पालनाको यो दृष्टान्तबाट संघ र अरू प्रदेशहरूले पनि सिक्नुपर्छ । संघमा यतिखेर दोस्रो पटकको प्रतिनिधिसभा विघटनको मुद्दा सर्वोच्च अदालतमा विचाराधीन छ । अघिल्लो पटकको विघटनलाई सर्वोच्चले बदर गरिदिए पनि प्रधानमन्त्री केपी शर्मा ओलीले फेरि प्रतिनिधिसभा विघटनको बाटो रोजे । र, सदाझैं यो असंवैधानिक कदमको जालसाजीमा राष्ट्रपति विद्यादेवी भण्डारी प्रयोग भइन् । संविधानको धारा ७६ (५) बमोजिम नयाँ सरकार गठनका निम्ति २४ घण्टा पनि समय नदिएकी उनले कांग्रेस संसदीय दल नेता शेरबहादुर देउवा नेतृत्वमा सरकार बनाउन १४९ सांसदको हस्ताक्षरसहितको निवेदनलाई लत्याइदिइन्, प्रधानमन्त्री केपी शर्मा ओलीका निम्ति पनि दलीय समर्थनसहितको निवेदन देखाएर दुवैको दाबी नपुगेको भन्दै । र, जेठ ७ गते मध्यरातमा मन्त्रिपरिषद्को सिफारिसबमोजिम प्रतिनिधिसभा विघटन गरिदिइन् । गण्डकी प्रदेशको राजनीति पनि झन्डैझन्डै यही दिशामा अघि बढिसकेको थियो । तर पनि संविधानबमोजिम यहाँ नयाँ सरकार गठन भएर तत्कालका लागि त्यस्तो सम्भावना टरेको छ, जसलाई सुखद नै मान्नुपर्छ । तत्कालीन मुख्यमन्त्री गुरुङले बिहीबार संसद्मा विश्वासको मत लिन असफल भएपछि गण्डकीमा नयाँ सरकार निर्माणको प्रक्रिया अघि बढेको थियो । त्यसअनुसार शुक्रबार कांग्रेसका नेपालीको नेतृत्वमा ३१ अर्थात् बहुमत् सांसद उपस्थित भएर सरकार निर्माणको दाबी प्रस्तुत गरेका थिए । तर, गुरुङले पनि एमाले संसदीय दलको पत्र, जनमोर्चाका सांसद कृष्ण थापाको पत्र र जनता समाजवादी पार्टीका महन्थ ठाकुरको पत्रका आधारमा आफ्नो पनि दाबी पेस गरेका थिए । जबकि उता, विगतमा जस्तो फर्जी विज्ञप्ति जारी हुन सक्ने र अन्य षड्यन्त्र हुन सक्ने भन्दै कांग्रेसका १५, माओवादी केन्द्रका ११, जनमोर्चाका २ र जसपाका २ सांसद शुक्रबारदेखि नै एकै साथ बसेका थिए, उनीहरूलाई स्वतन्त्र सांसद राजीव गुरुङ (दीपक मनाङे) को पनि साथ थियो । तैपनि मुख्यमन्त्रीमा दोहोरो दाबीका कारण प्रदेश प्रमुखले संघमा जस्तैगरी विवेक गुमाएको भए त्यहाँ पनि अप्रिय स्थिति आउन सक्थ्यो । त्यसैले संसद् भंग गर्ने योजनाको चाल पाएर ३१ सांसद नै प्रदेश प्रमुखको निवासमा भेला भएर धर्ना बसे । त्यसपश्चात् तोकिएको समयसीमाभित्र मुख्यमन्त्रीमा नेपालीको एक मात्र दाबी निवेदन दर्ता हुन आएको बताउँदै प्रदेश प्रमुखले नेपालीलाई मुख्यमन्त्रीमा नियुक्त गरिन् । खासगरी, एमालेकै कतिपय सांसद विपक्षीले बहुमत पुर्याउँदा पुर्याउँदै अत्तो थाप्न नहुनेमा अडिग भएपछि गुरुङ अघि बढ्नबाट रोकिएको बुझिएको छ । र, सबैले प्रदर्शन गरेको विवेकको परिणामस्वरूप गण्डकीको सत्ता राजनीति हाललाई विधिसम्मत ढंगले अघि बढेको छ, षड्यन्त्र परास्त भएको छ । संविधान र विधिप्रक्रियाको हुर्मत लिएर भए पनि सत्ता सुम्पिन नचाहने प्रवृत्तिप्रति यो एउटा पाठ बनेको छ । सामूहिक विवेक प्रदर्शनको बलमा नेपथ्यको चालबाजी तथा कसैको कुत्सित मनसायलाई जित्न सकिन्छ भन्ने दृष्टान्त हो यो । यसै सन्दर्भमा पूर्वमुख्यमन्त्री गुरुङले प्रधानमन्त्री केपी शर्मा ओलीले निर्देशनका भरमा आफूले राजनीतिक निष्ठा गुमाउन नसक्ने जुन प्रतिक्रिया दिएका छन्, यो पनि आजको मितिमा बोधगम्य छ । मुलुकमा नेपाली कांग्रेसका तर्फबाट पहिलो मुख्यमन्त्री हुन् नेपाली । संविधानबमोजिम अब उनले एक महिनाभित्र संसद्मा विश्वासको मत लिनुपर्ने हुन्छ । उनले सांसदहरूको विश्वास जित्लान्नजित्लान्, त्यो आफ्नो ठाउँमा भए पनि अब उनको समग्र ध्यान गण्डकीवासीप्रति हुनुपर्छ । पहिलो प्राथमिकता कोरोनाविरुद्धको खोप हुने, विपद् प्रतिकार्य योजना बनाउने र महिलाको स्तन, पाठेघरको मुख र पाठेघर क्यान्सरको उपचार निःशुल्क गर्ने उनका आफ्नै घोषणाहरू कार्यान्वयनका निम्ति नयाँ सरकार दत्तचित्तले लाग्नुपर्छ ।"
भर्त्सनायोग्य अभिव्यक्ति,"घृणास्पद अभिव्यक्तिको अनर्थ सम्पादकीयले औंल्याएका कुरा नेताहरूले बोलीवचन र कर्ममा अनुसरण गर्न सके देशमा शान्तिपूर्ण राजनीति सुनिश्चत हुने थियो । नेताहरूले प्रयोग गरेको एउटा गलत शब्दले समाजमा कस्तो असर गर्छ भन्ने बुझ्न वाग्मती प्रदेशसभा सदस्य नरोत्तम वैद्यको पछिल्लो अभिव्यक्तिलाई उदाहरणका रूपमा लिन सकिन्छ । प्रदेशसभामा वैद्यको केपी शर्मा ओलीलक्षित उक्त अभिव्यक्ति भर्त्सनायोग्य छ । केही महिनाअघि प्रधानमन्त्री ओलीले बालुवाटारको एउटा समारोहमा आफ्नै पार्टीका समकक्षी नेताहरूलाई इंगित गर्दै, दल छाडेर जानेहरू सहिद नभएकाले सम्झिरहनु नपर्ने भनेका थिए । ओली र वैद्य दुवैको बोली राजनीतिक संस्कारविपरीत छन् । तथापि वैद्यले त आत्मालोचना गरी माफी मागिसके तर ओलीले आजसम्म उक्त अभिव्यक्तिको आत्मालोचना गरेका छैनन् । भविष्यमा नेपालका कुनै पनि नेताहरूले घृणास्पद भाषणहरू नगरून् । आजको युगमा हत्याहिंसाको राजनीति बर्जित छ । उग्र वामपन्थी र दक्षिणपन्थीहरूले हिंसाको सहारा लिए पनि कांग्रेसजस्तो प्रजातान्त्रिक पार्टीका नेताकार्यकर्ताहरूले हिंसाबारे सोच्न मिल्दैन । वैद्यको राष्ट्रवादी सोच र भावनाको हामी कदर गर्छौं तथापि उनले बोलेको कुरालाई किमार्थ समर्थन गर्न सकिँदैन । हामी कसैले पनि हिसांको बोली बोल्नु हुन्न । राष्ट्र र राष्ट्रियता बचाउने अरू आधार र बाटाहरू पनि छन् । आमजनता, अदालत छन्, सत्याग्रहजस्ता आन्दोलनै पनि गर्न सकिन्छ । हिंसाले उल्टो समस्या बढाउँछ । जसरी ओली सरकारले ल्याएको गुठी विधेयकको व्यापक विरोध भएको थियो, त्यसैगरी निषेधाज्ञापछि सामाजिक दूरी कायम गरेर माइतीघर मण्डलामा चुरेको पक्षमा तथा संविधान र लोकतन्त्रका लागि शान्तिपूर्ण आन्दोलन गर्ने विकल्प नेताहरूबाट कसैले खोसेको छैन । निश्चय नै ओलीले राष्ट्रहित र संविधानविपरीत थुप्रै काम गरेका छन् । तथापि त्यसको जवाफ हिंसा भने होइन । गोपाल देवकोटा, गोकर्णेश्वर८, काठमाडौं"
जात्रा छिटै रोकियोस्,"पूर्वन्यायाधीश बलराम केसीको कहीँ नभएको जात्रा लेखमा हाम्रो राजनीतिक परिस्थितिको व्याख्या मसिनो गरी गरिएको छ । केपी शर्मा ओलीले सरकार टिकाउन गत पुस ५ मा बलजफ्ती प्रतिनिधिसभा विघटन गरे, उक्त निर्णयलाई सर्वोच्च अदालतले बदर गरिदियो । तर सर्वोच्चको आदेशको पूर्ण पाठ नआउँदै जेठ ८ को मध्यरातमा ओलीले पुनः प्रतिनिधिसभा विघटन गरे, जुन मुद्दा सर्वोच्चमा विचाराधीन छ । विद्यादेवी भण्डारीले आफ्नो पदको गरिमा र भूमिका बिर्सेर जथाभावी निर्णय गर्दै प्रधानमन्त्रीको कदमलाई झनै मलजल गरिन् । ओली प्रधानमन्त्रीमा दोस्रो पटक नियुक्त हुँदा जनताले निकै आशा गरेका थिए । सरकारले संविधानकै उल्लंघन गर्दै बिना औचित्य अध्यादेशबाट मुलुक चलाउन थालेपछि उनको आलोचना हुन थाल्यो । राष्ट्रपतिले पनि उनको हरेक कदमलाई साथ दिँदै आइरहिन्, जसका कारण यो संस्थाप्रतिको आममानिसको विश्वास कमजोर भइरहेको छ । राजनीतिक र नौतिक वैधता गुमाइसकेपछि पनि सरकारले अध्यादेशबाटै बजेट ल्यायो, यसको आलोचना सर्वत्र भइरहेको छ । पूर्वन्यायाधीश केसीको तर्क छ प्रजातान्त्रिक मुलुकमा प्रधानमन्त्रीले अध्यादेश जारी गर्नुजति असंवैधानिक कदम अर्को केही हुनै सक्दैन । संविधानले निर्देश गरेको अवस्थामा बाहेक अध्यादेश ल्याउन पाइन्न भनेर सर्वत्र भनिराखिएकै छ, अझ राजनीतिज्ञलाई लोकतन्त्रको यति सामान्य ज्ञान नहोला भन्न कसरी सकिएला ? तर, प्रधानमन्त्री र राष्ट्रपति यति साधारण कुरा पनि थाहा रहेनछ । त्यसैले त, उनले संविधान, कानुनी शासन र स्वतन्त्र न्यायपालिकामाथि खुल्लमखुला प्रहार गरिरहेका छन् । संसद्ले विश्वास नगरेको प्रधानमन्त्रीले संविधानको धज्जी उडाउँदै जनादेशविपरीतका कार्य गरिरहेका छन् तर उनलाई रोक्न सकिएको छैन । केसीले भनेझैं यो जात्रा नरोकी संविधानको रक्षा हुँदैन । गंगाराज अर्याल, पाणिनि८, अर्घाखाँची"
वृद्धवृद्धाको खोप युवायुवतीलाई !,"संक्रमण दर घटेसँगै अब अक्सिजन, भेन्टिलेटर नपाएर मृत्यु हुने सम्भावना कम भएको छ । निषेधाज्ञा जारी गरेको एक महिनाभन्दा बढी भएकाले संक्रमण कम हुनु स्वाभाविकै हो । यो बीच सरकारीस्तरबाट कोरोना रोकथामका कामकारबाही चित्तबुझ्दो भएन । निषेधाज्ञामा सरकारले परीक्षण बढाएर संक्रमितलाई आइसोलेट गर्ने नीति लिनुपर्थ्यो, तर त्यसो हुन सकेन । परीक्षण गर्नेहरूको संख्या निकै कम छ, अनि परीक्षणमा पोजेटिभ रिपोर्ट आएकाहरूलाई पनि भिन्नै राखिँदैन । कन्ट्याक ट्रेसिङमा स्थानीय सरकार अझै गम्भीर छैन । थोरै स्रोतसाधनमा पनि गर्न सकिने यस्ता काममा सरकारले ध्यान नदिएसम्म संक्रमण कम देखिए पनि वा अस्पतालमा बेड खाली भए पनि भोलि जुनै बेला संक्रमण दर बढ्न सक्छ । त्यसैले चनाखो भइरहनुपर्छ । निकट भविष्यमा कोरोनाको तेस्रो लहर आउन सक्ने आकलन स्वास्थ्य विज्ञहरूले गरिरहेका छन् । यो लहरलाई रोक्न हामीले सावधानी अपनाउनुपर्छ, र फेरि पनि त्यो सावधानी हो परीक्षण, कन्ट्याक ट्रेसिङ र क्वारेन्टिन । त्यसैले संक्रमण कम देखियो भनेर ढुक्कले बस्ने बेला होइन, यो । महामारी नियन्त्रणको दीर्घकालीन उपाय खोप सिवाय अरू छैन । विकसित देशहरूमा खोप धमाधम लगाइँदै छ । खोप उत्पादक देशहरूले आफ्ना नागरिकलाई खोपको व्यवस्था गरिसकेपछि अन्त बेचिरहेका छन् वा अनुदानमै बाँडिरहेका छन् । हाम्रोमा पनि छिमेकी भारत र चीनबाट केही लाख खोप अनुदानमा आयो । काठमाडौंका केही लाख मानिसले खोपको पूर्ण मात्रा लगाइसकेका छन् । अहिले चीनबाट अनुदानमा प्राप्त खोप, ६०६५ उमेर समूहलाई लगाइँदै छ । पहिले पनि पहुँचवालाले नै खोप लगाए, अहिले पनि स्वास्थ्यकर्मी तथा नेताहरूका परिवारले नै खोप हडपेका समाचार आइरहेका छन् । वृद्धवृद्धालाई छुट्याइएको खोप युवायुवतीले लगाइरहेका छन् । एक त, सरकारले आफ्नो कुर्सी जोगाउन अनेक दाउपेच गर्दैमा खोप किन्ने समय खेर फाल्यो, अर्को अनुदानमा आइसकेको खोपको पनि वितरण न्यायपूर्ण तरिकाले भएको छैन । जसलाई खोपको अति आवश्यक छ, त्यस्ता व्यक्तिहरूलाई छुट्याइएको खोप पहुँचवालामा पुग्नु निकै दुःखद छ । खोप ल्याउनु वा आउनु मात्र ठूलो कुरा होइन, कसरी आइसकेका खोप न्यायपूर्ण तरिकाले वितरण गर्ने भन्ने योजना बनाउनु पनि उत्तिकै महत्त्वपूर्ण छ । खोप मानिसको बाँच्न पाउने अधिकारसँग पनि जोडिन्छ, यदि राज्य यस्तै कमजोर हुने हो भने, पैसा र पहुँच नहुनेहरूको मृत्यु निश्चत छ । मधु भट्टराई, अनामनगर, काठमाडौं"
रक्तदाताहरूलाई सम्मान,"अस्ट्रियाका जीवविज्ञ तथा चिकित्सक कार्ल ल्यान्डस्टेनको जन्म सन् १८६८ जुन १४ मा भएको थियो । उनले मानव शरीरको रगतलाई विभिन्न समूहमा बाँडेर नाम दिएका थिए । यसले रत्तदानलाई सहज बनायो । त्यसैले उनी जन्मेको दिन पारेर विश्व रक्तदाता दिवस मनाइन्छ । यसपालि रगत दिऊँ, जगत् सुरक्षित राखौं नाराका साथ संसारभरि १८ औं विश्व रक्तदाता दिवस मनाइँदै छ । कोरोना महामारीका कारण पछिल्ला दुई वर्ष नेपाल स्वयंसेवी रक्तदाता समाजले भौतिक रूपमा उपस्थिति भई कार्यक्रम गर्न सकेको छैन । महामारीमा झनै रगत दिनेहरूको आवश्यकता पर्छ । सबैले रक्तदानको महत्त्व बुझी, यसलाई व्यापक बनाउन आफूले सकेको सहयोग गर्नुपर्छ ।सन् १६६५ मा एक जना व्यक्तिले एउटा सिकिस्त कुकुरलाई अर्को स्वस्थ कुकुरको रगत चढाई प्राण रक्षा गर्न सफल भएका थिए । त्यसैगरी नाम चलेका एक जना वैज्ञानिकले सन् १८१८ मा मृत्यशय्यामा छट्पटाइरहेका बिरामीलाई, स्वस्थ मानिसको रगत सीधै चढाएर जीवन बचाउन सफल भएका थिए । मानिसको शरीरमा रगतको प्रवाह हुन्छ भन्ने तथ्य सन् १६१६ मा डा विलियम हार्भेले पत्ता लगाएका थिए । रगत र रक्तसञ्चारको इतिहास झन्डै ५०० वर्ष पुरानो छ । रक्तसञ्चारका क्षेत्रमा नयाँनयाँ आविष्कारहरू भइरहेका छन्, जसले गर्दा बिरामी र रगत दिनेको समूह मिलाएर उपचार गर्न सहज भएको छ । रक्तसञ्चार सेवाको क्षेत्रमा सन् १९१४ ऐतिहासिक वर्ष हुन पुग्यो । किनभने यो वर्ष रगत शरीरबाहिर निकालेपछि जम्न नदिने सोडियम साइट्रेट नामक रसायनको आविष्कार भएको थियो । अहिले हामीले रक्तदान गर्दा प्रयोग गर्ने थैलीमा यही रसायन राखिएको हुन्छ, जसका सहायताले रगतलाई सुरक्षित तवरले भण्डारण गर्न सकेका छौं ।अहिले संसारभरि स्वयंसेवी रक्तदाताको संख्यामा उल्लेख्य वृद्धि भइरहेको विभिन्न तथ्यांकले देखाउँछ र यो संख्यामा कमी आउन दिनुहुन्न । नेपालमा पनि दिनप्रतिदिन स्वयंसेवी रक्तदाताहरूको संख्यामा वृद्धि गराउँदै लैजानुपर्छ, त्यसका लागि सरकारको भूमिका अहम् हुन्छ । स्वयंसेवी रक्तदाताहरूको संख्या बढाउन जनचेतनामूलक कार्यक्रमको खाँचो छ । यो दिवस मनाउनुको एउटा उद्देश्य रक्तदाताहरूको संख्या बढोस् भन्ने पनि हो । हामीले रगतसँग सम्बन्धित तीव वटा दिवस मनाउँछौं, ती हुन् राष्ट्रिय स्वयंसेवी रक्तदाता, राष्ट्रिय रक्तसञ्चार र विश्व रक्तदाता दिवस । विश्वभरिका सरकारहरूले स्वयंसेवी रक्तदाताहरूबाट प्राप्त रगतको उचित व्यवस्थापन गर्न सके यो दिवस सार्थक हुने थियो । स्वयंसेवी रक्तदाताहरूलाई थप उत्प्रेरित गर्न र बाध्यात्मक रक्तदान गराउने प्रवृत्तिलाई पूर्णतः निरुत्साहित गर्दै लैजान सकेमा मात्र यो दिवस सार्थक हुनेछ । नेपाल सरकार र सम्बन्धित निकायले दान गरेको रगतको व्यापारलाई पूर्णतः बन्द गर्नुपर्छ । सरकारले बिरामीलाई रगत र रगतबाट तयार पारिएका रक्ततत्त्वहरू निःशुल्क उपलब्ध गराई, स्वयंसेवी रक्तदाताहरूलाई कदर गर्नुपर्छ । यसका लागि सरकारले तत्परता देखायो भने, यो दिवस सार्थक हुनेछ । कर्माचार्य नेपाल स्वयंसेवी रक्तदाता समाजका अध्यक्ष हुन् ।"
चरम विभेदकारी विश्व र 'जीसेभेन,"खण्डित न्याय र मानवतान्यायको भावना र मानवीय चेत वास्तवमै रहेको भए खोप उत्पादक र धनी मुलुकहरूले सबभन्दा पहिले आफ्नै नागरिकलाई दुवै मात्रा खोप लगाउने हतार गर्नुको सट्टा संसारका सकेजति धेरैलाई पहिलो मात्रा लगाउने दिशामा सोच्न र सहकार्य गर्न सक्थे । यसो गर्दा अहिलेको दाँजोमा दुईतीन गुणा बढी मानव जीवन सहजै सुरक्षित हुन सक्थ्यो । त्यसपछि, दोस्रो मात्राको आपूर्तिका लागि कम आतुरी हुन्थ्यो र उत्पादनका लागि समय पनि प्राप्त हुन्थ्यो । तर, आफ्नो हातमा डाडुपन्यु र शक्ति भएका मुलुकका निर्णयकर्ताहरूले यसरी सोचेनन् । नेपालजस्तो सबै दृष्टिले विश्व रंगमञ्चमा आफ्नो आवाज सुनाउने हैसियत गुमाइसकेको मुलुकको कुनामा बसेर यस्ता आलोचना वा तर्क गर्नु पनि अरण्यरोदनसिवाय केही हुँदैन भन्ने अहिलेको तथाकथित विश्वव्यवस्था र बजार संरक्षणवादले प्रमाणित गरिसकेको छ ।थोरै विषयान्तरजस्तो लाग्न सक्छ, तर शक्तिशाली र पहुँच भएकाहरूले उपायहीन र निमुखाहरूमाथि गर्ने अन्यायपूर्ण र अमानवीय स्वार्थी व्यवहार राष्ट्रराष्ट्रबीच मात्र सीमित छैन । खास गरी कोभिडविरुद्धको खोपको पहुँचमा देखिएको शक्तिशालीहरूको ल्छुाचुँडी र विभेदले यो पक्षलाई थप उजागर गरेको छ । गर्दै छ । गरिब मुलुकमा प्राप्त भएका र हुने कोभिडविरुद्धको खोप राज्यशक्तिमा बस्ने र तिनका वरिपरिकाहरूले कब्जा गर्ने प्रवृत्ति अत्यधिक छ । नेपालकै कुरा गर्ने हो भने, अग्रपंक्तिमा खटिएर काम गर्ने र वृद्धवृद्धा लगायतका बढी जोखिममा रहेकाहरूले पहिलो मात्रा खोप नै लगाउन पाएका छैनन् । तर शक्तिको दुरुपयोग गर्नेहरूले कुनै वर्गीकरणमा नपरीकनै पनि दोस्रो मात्रा लगाइसकेका छन् । पर्याप्त आपूर्ति गर्न नसक्दै सांकेतिक रूपमा जिल्ला र नगरमा पठाइएको खोप वितरणमा पनि हुने र नहुनेबीचको पक्षपात समुदाय तहसम्मै उत्तिकै जर्जर देखिएको छ । पहिलो मात्रा खोप लगाएकाहरूका लागि उही ब्रान्डको दोस्रो मात्रा जोहो गर्न नसक्ने वर्तमान सरकारको हैसियतशून्य कूटनीतिक र लाचारीपनको उल्लेख गर्नु त आङ कन्याएर छारो उडाउनु मात्र हुनेछ ।गरिब मुलुक, तिनका गरिब जनताको खोपप्राप्तिको विभाजन वा भ्याक्सिन डिभाइड लाई एक छिन अलग्गै राख्ने हो भने पनि कोभिड महामारीले अन्य कैयौं आर्थिकसामाजिक असमानताहरूलाई सतहमा ल्याएको छ । पूर्वाधार र सामान्य स्वास्थ्य सेवामा अपर्याप्त पहुँच, डिजिटल डिभाइड, दैनिक ज्यालामा जीवन निर्वाह गर्ने सामाजिक सुरक्षा नभएकाहरूको बेरोजगारी जोखिम, आप्रवासी श्रमिकहरूको बिचल्ली, दैनिक उपभोग्य वस्तुहरूको समेत आपूर्ति सञ्जाल खण्डीकरण र त्यसमाथि थोपरिने कुशासनका परिणतिहरूलाई पनि नयाँ ढंगले पर्गेल्न र सम्बोधन गर्नु अपरिहार्य छ भन्ने पाठ यो महामारीले सिकाएको छ । यी विषयहरू मूलतः अविकसित र गरिब मुलुकको मात्र हुन् भनेर सोच्ने संसारका शक्तिशाली मुलुकहरूको चेतमा तात्त्विक परिवर्तन आएको देखिएको छैन । महामारीले पुनर्जागृत गरेको अन्धराष्ट्रवाद र अर्बौं डलरको सञ्चालन खर्चमा विकसित मुलुकका नागरिकहरूका लागि एकलौटी रोजगारी दिने थलो बनेका दर्जनौं तथाकथित बहुराष्ट्रिय संस्थाहरूको औचित्य र प्रभावकारितामाथि पनि अब थप बहसको आवश्यकता छ । मानवीय संवेदनशीलतायुक्त नयाँ सामान्य विश्व व्यवस्था (न्यु नर्मल ग्लोबल अर्डर) का लागि पहिले जीसेभेनजस्ता धनी मुलुकहरू नै सस्तो प्रचारका लागि मात्र होइन, खुला हृदयले रूपान्तरित हुनु आवश्यक छ ।"
अगाडि जाने कि पछाडि फर्कने ?,"३ पुनर्गठन र ध्रुवीकरण तर माथिका सम्पूर्ण राजनीतिक कार्यभार पूरा गर्न हलचल चाहिन्छ । शक्ति चाहिन्छ । यसका लागि राजनीति ठीक हुनु आवश्यक छ । पार्टीहरू ठीक हुनु आवश्यक छ । नेतृत्व ठीक हुनु आवश्यक छ । यसर्थ नै राजनीतिक पुनर्गठन र अग्रगामी राजनीतिक ध्रुवीकरण आजको आवश्यकता हो । राजनीतिक, वैचारिक र सांगठनिक पुनर्गठनपछि मात्र राजनीतिले नयाँ बाटो समाउँछ । अनि मात्र संघीय लोकतान्त्रिक गणतन्त्र समृद्ध हुनेछ । अन्यथा राजनीतिक पुनर्गठनबिना गरिएका सुधारहरूले नयाँ परिणाम दिनेछैनन् । अतः अहिलेलाई यति भनौं पछाडि भयंकर अँध्यारो खाडल छ । त्यसैले अगाडि जानुको विकल्प छैन । मुख्य कुरा अगाडि जानेहरूबीचको ध्रुवीकरण वा सहकार्यर्ले नै भोलिको राजनीतिक विकल्प सुनिश्चित गर्नेछ । के यसका लागि तपाईं तयार हुनुहुन्छ ? मुख्य प्रश्न यही नै हो ।"
राष्ट्रपतीय भूमिका : वफादार हैन आलंकारिक,"मुलुकका लागि थोरबहुत पसिना खर्चेको भएर होला, यहाँको प्रजातान्त्रिक परिपाटी सर्वसाधारणको जीवनसँग जोडियोस् र समानताका लामा प्रयासहरूले मूर्तरूप लिऊन् भन्ने आकांक्षा आफू जहाँ कार्यरत रहे पनि हुँदो रहेछ । त्यसमा पनि नेपाली राजनीति डेढ दशकयता यति तीव्र गतिमा अगाडि बढ्यो, ती परिघटनाहरू सम्झनु मात्र पनि रोमाञ्चक लाग्छ । त्यस्ता तर थुप्रै पाटामध्ये एउटा ऐतिहासिक रह्यो, मूलतः नेपालका लागि मात्र नभई दक्षिण एसियाकै लागि । त्यो हो राज्यका तीन अंगका निर्णायक तहमा महिला नेतृत्व । गणतान्त्रिक नेपालको दोस्रो राष्ट्रपति, प्रतिनिधिसभाको सभामुख र सर्वोच्च अदालतको प्रधान न्यायाधीश । यदि प्रधानमन्त्री पनि महिला भैदिएकी भए माहोल झन् रोमाञ्चक र वास्तवमै ऐतिहासिक हुने थियो होला । उसो त राज्यका विभिन्न तहमा केही वर्षयता महिला प्रतिनिधित्व तुलनात्मक रूपमा नबढेको होइन, तर आफू जनप्रतिनिधिहरू र संवैधानिक भूमिकामा रहनेहरूको संख्या हेर्नेभन्दा पनि गुणात्मकतामा विश्वास गर्ने भएर होला, म माथि उल्लिखित तीन पदमा पुगेका महिलाहरूप्रति बढी आशावादी हुनु स्वाभाविक हो । त्यसमा पनि राष्ट्रप्रमुख जस्तो पदमा सामान्य परिवारबाट, समाजको पीँधबाट चुनिएर आएकी महिला पुग्नु नेपाली समाजका लागि चुनौती नै ठहर्छ, यदि त्यो मर्यादा, पदीय दायित्व र भूमिकालाई सविधानले तोकेको दायराभित्र रहेर करदाताप्रति उत्तरदायी रहने हो भने । तर, जुन अपेक्षा र उत्साह मतदाता र करदातामा पलाएको थियो, आजको स्थितिलाई हेर्दा त्यति उत्साहजनक पाइएको छैन । यद्यपि सभामुख र प्रधान न्यायाधीशको भूमिका जेजस्तो रह्यो, त्यसमा औंला ठड्याउन सक्ने स्थिति थिएन र अझ पनि गौरव नै लाग्छ ती महिलाहरूप्रतिÙ तिनको मूल्यांकन भविष्यले पनि गर्ने नै छ । राष्ट्रपतिको सन्दर्भमा भने पछिल्लो पटक थुप्रै प्रश्न, आशंका र भ्रमहरू उब्जिएका छन्, खास गरी उनको भूमिकालाई लिएर । संवैधानिक रूपमा नेपालको राष्ट्रपति पद आलंकारिक हो, त्यसमा विवाद छैन, तर त्यो आलंकारितालाई बुझ्ने, बुझाउने र प्रयोग गर्ने सन्दर्भमा एकरूपता पाइँदैन । यसो भन्दा नेपालमा यो प्रणाली नयाँ हो, त्यसैले परिपक्व हुन समय लाग्छ भन्ने तर्क पनि सुनिन्छ, जुन एक हदसम्म ठीकै होला । तर वर्तमान राष्ट्रपति पहिलो राष्ट्रपति भने होइनन्, दोस्रो हुन् र अझ कार्यकाल त तेस्रो हो अनि तुलनात्मक रूपमा उनी पहिलो राष्ट्रपतिभन्दा सहज र स्थिर राजनीतिक वातावरणमा पद बहाल भएकी हुन् । संविधान पारित भई देशले गणतन्त्रको लिक समाइसकेको र कतिपय संरचना बनिसकेको थियो, वर्तमान राष्ट्रपति शीतलनिवास प्रवेश गर्दा ।प्रश्न आलंकारितालाई बुझ्ने, बुझाउने र प्रयोग गर्नेमा मात्र सीमित छजस्तो पनि लाग्दैन, यो त नियत र बलमिच्याइँ हो कि भन्ने भान हुन्छ उनका पछिल्ला गतिविधि हेर्दा । यहाँ प्रस्ट हुनुपर्ने के हो भने, आलंकारिता भनेको न सिंहदरबारबाट हुलाकीले जे ल्यायो, त्यसमा आँखा चिम्लेर सहीछाप गर्ने हो, न त कार्यकारी अधिकारप्राप्त सरकारले गरेको निर्णयमा भाँजो हाल्ने नै हो । राष्ट्रप्रमुखले समग्र हितलाई ख्याल गरी सरकारप्रमुखलाई मनलागी गर्नबाट रोक्ने क्षमता राख्न सक्नुपर्छ । केही वर्षयता शितलनिवास आलंकारिताको मर्मअनुसार चलेजस्तो देखिन्न । त्यसका कारणबारे पनि आआफ्नै तर्क होलान्, तर बिर्सन नहुने एउटा यथार्थ के हो भने, हामी दक्षिण एसियाली समाजमा छौं, जुन तुलनात्मक रूपले पुरातनवादी र अत्यन्तै संकुचित सोचबाट ग्रस्त छ, चाहे धार्मिक धरातलमा तय गरिएका परम्परा होऊन् या औपनिवेशिक शासनबाट हुर्काइएका पराधीनतावादी सोच । दक्षिण एसियाको गिजोलिएको समाजको अधीनमा विकास गरिएका राजनीतिक प्रणाली, शासन व्यवस्था र राज्यका संरचनाहरूले एकांगी रूपमा क्षेत्रीय र घरेलु पितृसत्तालाई पोसिआएकै छन्Ù आउँदा धेरै वर्षसम्म अवस्था यस्तै रहिरहनेछ । यसो हुँदा राज्य संरचनाको नेतृत्वमा जोसुकै बसे पनि सारमा तिनले पूरा गर्ने भनेको पितृसत्ताको स्वार्थ नै हो, किनकि राज्यको चरित्र नै पितृसत्तात्मक हुन्छ, चाहे ती समाजवादी मुलुक होऊन् या पुँजीवादी । अथवा हिजोका औपनिवेशिक, सामन्ती वा आजका विकसित, स्वतन्त्र, विकासोन्मुख आदि जेसुकै मुलुक होऊन्, तिनको सञ्चालनको खाका भनेको मूल रूपमा घरेलु माटोसँग मिल्दो पितृसत्ता नै हो । नेतृत्वले त्यो संरचनामा झाँगिएको पितृसत्तालाई कति छिमल्ने साहस, जाँगर र विवेक लगाउँछÙ त्यसका लागि नेतृत्व वैचारिक रूपमा कति प्रस्ट छ र उसका रणनीतिहरू कति जनपक्षीय छन् भन्ने मात्र फरक हो । यदि नेतृत्व यी पक्षहरूमा चुक्यो वा पितृसत्तालाई नै आफू टिक्ने आधार बनाउनतिर लाग्यो भने, त्यो तहमा महिला हुँदैमा न पितृसत्ताका हाँगाबिँगा छिमलिन्छन् न त अपेक्षा गरिएको सामाजिक न्याय नै स्थापित हुन्छ । यसको ज्वलन्त उदाहरण दक्षिण एसिया हो, जसले विश्वमा सबैभन्दा बढी महिला राष्ट्रप्रमुख र सरकारप्रमुख त दियो, तर विडम्बना सुशासन, सामाजिक न्याय, नागरिकका मौलिक हकअधिकार, महिला अन्य सीमान्तकृत समुदायमाथिको हिंसा, ज्यादती, समग्र राजनीतिक संस्कार र मानव विकासका दृष्टिकोणबाट यही भूगोल अरू क्षेत्रभन्दा बढी बिथोलिएको पाइन्छ ।महिलावादी दृष्टिकोणबाट गरिएका समाजशास्त्रीयमानवशास्त्रीय अध्ययनहरूले देखाएका छन्, दक्षिण एसियाले बीसौं शताब्दीको पछिल्लो खण्डमा विश्वलाई नै चकित पार्ने गरी महिला राष्ट्रप्रमुख र सरकारप्रमुख राजनीतिक रंगमञ्चमा उतार्यो । विडम्बना, ती महिला पात्रहरूले यो भूगोलमा महिला र सामाजिकसांस्कृतिक रूपमा सीमान्तकृत अन्य समुदाय र वर्गलाई सामाजिक न्याय दिलाउनेभन्दा पनि क्षेत्रीय, अन्तर्राष्ट्रिय र घरेलु पितृसत्तालाई अझ बलियो बनाउने काम मात्र गरे । यो तथ्यले के पुष्टि गर्छ भने, पितृसत्ताविरुद्ध र सामाजिक न्यायको पक्षमा उभिएर निर्वाचन जितेका महिला राजनीतिज्ञहरूले नेतृत्वमा पुगेपछि उही पितृसत्तालाई खुसी पारे वा उसैद्वारा सञ्चालित भए, चाहे इन्दिरा गान्धी होऊन् वा बेनजिर भुट्टो, शेख हसिना र बेगम खालिदा होऊन् कि विश्वकै पहिलो महिला राष्ट्रप्रमुख भनिएकी श्रीलंकाकी सिरिमावो बन्दरानाइके, बर्मेली आङ सान सुकी होऊन् वा पछिल्लो उदाहरण नेपालकी विद्या भण्डारी । यी दक्षिण एसियाली महिला राजनीतिज्ञहरूमा एउटा समानताचाहिँ चाखलाग्दो छ । यिनीहरूले सुरुआती राजनीति आफ्नै तरिकाले गरे पनि पछि गएर यसलाई पैतृक विरासतका रूपमा लिए र आफ्नै घरेल पितृसत्ताद्वारा प्रयोग भए, भइरहेका छन्Ù त्यो विरासत चाहे बाबुबाट आएको होस् वा श्रीमान्बाट । उसो त पैतृक विरासतको अवसरलाई भर्याङ बनाएर नेतृत्वमा पुगे पनि तिनका लागि अनेकौं सम्भावना पक्कै थिए, तर भैदियो उल्टो । इन्दिरा गान्धीको समयको भारतले सामाजिकसांस्कृतिक रूपले सीमान्तकृत असंख्य महिलापुरुषको दोहोलो काढ्यो । बन्दरानाइकेको श्रीलंकाले लामो जातीय हिंसाको बाटो समायो । शेख हसिना र बेगम खालिदाद्वारा आलोपालो शासित बंगलादेश संस्थागत भ्रष्टाचार र बेथितिको जालोमा झन्झन् फस्दै छ । सुकीको बर्माले अल्पसंख्यक, फरक धार्मिक पहिचान भएकाको आमसंहार गरी बाँचेकालाई शरणार्थी जीवन बिताउन बाध्य पारिरहेको छ । भुट्टोको पाकिस्तानले के गर्यो, त्यो वर्तमानले छर्लंग पारेको छ । अनि नेपालकी विद्या भण्डारीले बामे सर्न लागेको गणतन्त्र नै जोखिममा पार्ने हुन् कि भन्ने भय व्याप्त छ । के राष्ट्रप्रमुखहरूले ती विविध खाले पितृसत्ताका लागि स्वेच्छाले सहयोग गरेका हुन् त ? वा, उनीहरू साँच्चै क्षमता नभएकै हुन् त ? वा, जबरजस्ती गोटी बनाइएका हुन् ? जवाफ आआफ्नै घरेलु परिवेशमा खोज्न सकिएला र खोज्नुपर्छ पनि । तर प्रश्नहरू जति जटिल छन्, जवाफ त्यति नै पेचिला हुन सक्छन्Ù विशेष गरी त्यो वर्ग र तप्कालाई जसले महिला समानता र सामाजिक न्यायको सफलता प्रतिशतका आधारमा टाउका गन्ने गर्छ र प्राविधिक रूपमा लिपिबद्ध मोटा अक्षरका ठेलीहरूमा देख्छ, न कि सामाजिक, सांस्कृतिक र लैंगिक पहिचान भएका मानिसका जीवनमा । उत्तरऔपनिवेशिक दृष्टिकोणबाट विश्लेषण गर्नेहरू के भन्छन् भने, यो वर्ग दक्षिण एसियामा निकै फस्टाएको छ जसले नवउदारवादको दलाली गर्छ, सत्ताको छत्रछायामा आफ्नो निहित स्वार्थ पूरा गर्छ र समाजलाई गिजोलिरहन्छ । हाम्रो समाजको वर्तमान चरित्र भनेको सुशासन र राजनीतिक प्रणाली संस्थागत नभइसकेको, सामाजिकसांस्कृतिक संरचना नफेरिएको अनि आर्थिक संरचना बजारिया दलाल र राजनीतिक प्रक्रियालाई सधैं अस्थिर राख्न रुचाउने र परिवर्तनका वाहक भनिएका पार्टीभित्रका नवसामन्तको गठजोडको नियन्त्रणभन्दा बाहिर आउन नसकेको अवस्था हो । माथि भनिएको वर्ग र तप्काले प्रचारमुखी र सतही अभियानद्वारा सधैं चर्चामा रही आम नागरिकको सामाजिकसांस्कृतिक रूपमा दोहन गर्छ र आफ्नो राजनीतिक अभीष्ट पूरा गर्छ । अनि समाजमा भ्रम छर्छ, लैंगिक र सामाजिक न्यायका समस्या समाधान भए, तसर्थ हामी विश्वमै लैंगिकमैत्री राज्य संरचना भयौं भनेर । आफ्नो स्वार्थको चास्नीमा डुबिरहन यो समूह राज्य नेतृत्वको देवत्वकरण गर्ने काममा तल्लीन रहन्छ । त्यसो त यो दलाली वर्गलाई भ्रम छर्नु छ किनभने शासकहरूलाई पनि समाजको पीँधमा रहेको लैंगिक, जातीय र वर्गीय विभेदको जरो उखेल्नुभन्दा दुईचार वटा हाँगा छिमलेर विभेदको चेपुवामा परेकाबाट भोट लिनुपर्ने बाध्यता छ । त्यसैले त भ्रमको खेती गर्ने वर्ग र उसका आसेपासेलाई पुरस्कृत गर्नु जरुरी छ किनकि शासकलाई आलोचनात्मक समाज होइन आज्ञाकारी जमात चाहिएको छ र भ्रमको खेतीमा रमाउनु छ । उत्तरऔपनिवेशिक दृष्टिकोणबाट विश्लेषण गर्नेहरूको तर्क मान्ने हो भने, दक्षिण एसियाका औपनिवेशिक शासकहरूले आफ्नो स्वार्थअनुरूप अर्थव्यवस्था बनाउन सघाए । तर धर्ममा हस्तक्षेप गरे पनि सामाजिकसांस्कृतिक विभेद र कुरीतिलाई राष्ट्रिय संस्कृति भनेर त्यसमा त्यति रुचि राखेनन् अनि राजनीतिक नेतृत्व र प्रक्रिया आफ्नो आज्ञाकारीको जिम्मा लगाएर गए जसले पैतृक विरासतको राजनीति मौलाउन सघायो । नेपाली परिप्रेक्ष्यमा भने हामी प्रत्यक्ष रूपमा औपनिवेशिक छातामुनि रहेनौं, तर आदेश र सिको त्यतैबाट आयातित भएको त प्रस्ट छ । यसरी हेर्दा, नेपालको वर्तमान राष्ट्रपति महिला भए पनि उनको तौरतरिका र पदीय दायित्व, संवैधानिक भूमिका राष्ट्रको अभिभावकभन्दा पनि एउटा निश्चित वर्ग र तप्काको घरमूलीजस्तो लाग्छ । उनी आफूबाट भन्दा पनि उनलाई त्यो ठाउँमा पुर्याएर आफ्नो राजनीतिक चाहना पूरा गर्ने वर्ग, समूह र तप्काबाट निर्देशित भएको बुझ्न कठिन छैन । तसर्थ हालकी राष्ट्रपति विद्या भण्डारी दक्षिण एसियाका अन्य महिला राष्ट्रप्रमुख र सरकारप्रमुखहरूकै लाइनमा थप एक पात्र मात्र हुन् । फरक यत्ति हो छिमेकी मुलुकहरूमा माथि उल्लेख गरिएका महिलाहरूको संवैधानिक भूमिका सक्रिय चरित्रको थियो र छ, तर नेपालमा सैद्धान्तिक रूपमा आलंकारिक छ । सायद हाम्रोजस्तो राजनीतिक रूपमा गिजोलिएको समाजमा आलंकारिकताको मौलिक अर्थ प्रस्ट हुन अझै बाँकी छ कि ?"
सांसद वैद्यविरुद्ध जाहेरी,(मकवानपुर)  वाग्मती प्रदेशसभामा संसदीय मर्यादाविपरीत अभिव्यक्ति दिएका नेपाली कांग्रेसका सांसद नरोत्तम वैद्यविरुद्ध जिल्ला प्रहरी कार्यालय मकवानपुरमा हत्या दुरुत्साहनको आरोपमा जाहेरी परेको छ ।प्रदेशसभामा आगामी आर्थिक वर्ष २०७८०८९ को नीति तथा कार्यक्रमको छलफलमा शुक्रबार आफ्नो धारणा राख्ने क्रममा वैद्यले महात्मा गान्धीका हत्यारा नाथुराम गोड्सेको नाम लिएर प्रधानमन्त्री केपी शर्मा ओलीविरुद्ध आफू गोड्से बन्न तयार रहेको अभिव्यक्ति दिएका थिए । सोही अभिव्यक्तिलाई लिएर युवा संघ नेपाल जिल्ला कमिटी सदस्य अनिल काफ्लेले वैद्यविरुद्ध आइतबार प्रहरीमा उजुरी दर्ता गराएका हुन् । वैद्यले मुलुकी अपराध संहिता २०७४ को दफा १७७ (१) तथा दफा ३५ (१ र २) आकर्षित हुने गरी कसुर गरेको जाहेरीमा उल्लेख छ । प्रधानमन्त्री हत्या गर्न उक्साउने वैद्यलाई उक्त संहिताको दफा १७७ (२) अनुसार जन्मकैदको आधा सजाय माग गर्दै जाहेरी दिइएको छ ।संविधानको धारा १७ (१) मा स्वतन्त्रताको हकको व्यवस्था भए पनि अपराध गर्न दुरुत्साहन गरिने सार्वजनिक शिष्टाचारमा वा नैतिकता प्रतिकूल हुने कार्यमा मनासिव प्रतिबन्ध लगाउने गरी ऐन बनाउन रोक लगाएको मानिने छैन भन्ने व्यवस्थाले समेत वैद्यलाई फौजदारी मुद्दामा कारबाही गर्नुपर्ने दाबी काफ्लेको छ । वैद्यले प्रदेशसभामा माफी माग्दैमा फौजदारी कसुरबाट उन्मुक्ति नमिल्ने भन्दै उनलाई कानुनी कारबाहीका लागि जाहेरी दिएको काफ्लेले बताए ।मकवानपुर प्रहरी प्रवक्ता जयश्वर रिमालले जाहेरी दर्ता गरिएको पुष्टि गरे । उनले सरकारी वकिलको रायपश्चात् बाँकी प्रक्रिया थाहा हुने बताए । चौतर्फी विरोध र पार्टीको निर्देशनपश्चात् शनिबारको प्रदेशसभा बैठकमा वैद्यले आत्मालोचना गरिसकेका छन् ।
चितवनमा 'चित्तबुझ्दो व्यवस्थापन,"तेस्रो लहरको तयारी सुरुसंक्रमण घट्दै गए पनि निश्चिन्त हुन भने अझै नसकिएको चिकित्सकहरू बताउँछन् । संक्रमण बढेसँगै वैशाख १६ देखि चितवनमा निषेधाज्ञा लाग्यो । केही खुकुलो हुँदै गएको निषेधाज्ञा असार ३ सम्म जारी रहनेछ । चहलपहल बढ्दा फेरि संक्रमण बढ्न सक्ने खतरा कायमै छ । त्यसैले सावधानी अपनाउन आवश्यक भएको डा अधिकारी बताउँछन् ।विस्तारै चहलपहल बढ्छ । कोरोना भाइरस त यहाँ छ । हाम्रो व्यवहारले जोखिम बढाउनु भएन । नभए समस्या थपिन्छ, स्वास्थ्य कार्यालय प्रमुख तिवारीले भने । तेस्रो लहर आउन सक्ने अवस्थालाई ख्याल राखेर केही तयारीहरू सुरु भइसकेको उनले बताए । तेस्रो लहरमा बालबालिका बढी जोखिममा रहने आकलनसहित शय्या र आईसीयू थप्न सुरु गरिएको उनले जनाए ।भोलिको तयारी आजैबाट गरे समस्या जटिल बन्दैन । हिजो पहिलो लहर आउँदा हामीले दोस्रो लहर पनि आउन सक्छ भनेर तयारी गरेका थियौं । हाम्रो अस्पतालमा जम्मा तीनवटा भेन्टिलेटर थिए । थपेर १६ वटा पुर्याएका थियौं । अब बच्चाहरूलाई ख्याल गरेर पूर्वाधार तयार गर्नुपर्छ, भरतपुर अस्पतालका अध्यक्ष डा अधिकारीले भने । बालबालिकाका लागि १५ वटा आईसीयू बनाउन बजेट आएको उनले जनाए ।पूर्वाधार थप्नुका साथै बच्चालाई क्रिटिकल केयर कसरी गर्ने भन्ने तयारीमा हामी छौं । तालिमहरू दिइएको छ । भोलिको तयारी सुरु भइसकेको छ, सीएमसी अध्यक्ष डा न्यौपानेले भने । तर कोरोनाको चरित्रका बारेमा राम्रोसँग जानकार कोही नभएका कारण संक्रमण नै नहुने गरी जीवनशैली अपनाउनु उत्तम हुने तिवारीको सुझाव छ । संक्रमित नै नहुनु सबैभन्दा राम्रो हो । जनस्वास्थ्यका मापदण्डहरू पालना गरे जोगिन सकिन्छ । त्यता ध्यान नदिने, सामूहिक गतिविधि बढाए तेस्रो लहरअघि नै फेरि संख्या बढ्छ, समस्या बल्झिन्छ, उनले भने ।चितवनमा हालसम्म कुल संक्रमित संख्या १४ हजार ९ सय पुगेको छ । तिमध्ये २ सय ४२ जनाको मृत्यु भएको छ ।"
बालबालिका जोगाउन पूर्वतयारी,"(काभ्रे)  कोरोना संक्रमणको तेस्रो लहरमा बालबालिकामा संक्रमण दर उच्च हुने प्रक्षेपणका आधारमा काभ्रेमा त्यसविरुद्धको पूर्वतयारी थालिएको छ । जिल्ला कोभिड१९ संकट व्यवस्थापन केन्द्र (डीसीसीएमसी) ले धुलिखेल अस्पताल, शिर मेमोरियल अस्पताल र मेथिनकोट अस्पताललगायतलाई बालबालिकाका लागि २० प्रतिशत बेड छुट्याउन अनुरोध गर्ने निर्णय गरेको छ । तेस्रो लहरमा बालबालिका बढी प्रभावित हुने प्रक्षेपणका आधारमा तयारी थालेका हौं, केन्द्र संयोजकसमेत रहेका प्रमुख जिल्ला अधिकारी शिवराम पोखरेलेले भने ।सोहीअनुसार यहाँका अस्पतालहरूले पनि तयारी थालेको बताएका छन् । धुलिखेल अस्पतालमा कार्यरत बालरोग विशेषज्ञ डा अनिश जोशीले सरकारी निर्णयको आधारमा बेड, उपकरण र जनशक्ति तयारी अवस्थामा राखिएको बताए । सरकारले २० प्रतिशत बेड व्यवस्था गर्नेलगायतका अन्य तयारीका लागि भनेको छ, हामीले पनि सोहीअनुसार तयारी गरेका छौं, डा जोशीले भने, यद्यपि भनिएजस्तो आत्तिनुपर्ने स्थिति भने छैन । उनले पेडियाट्रिक आईसीयू र निओनटल आईसीयूमा बेड तथा जनशक्ति र उपकरणहरू थपिएको जानकारी दिए ।डा जोशीले तेस्रो लहरमा बालबालिका बढी जोखिममा हुने प्रक्षेपण गरिए पनि त्यसको चित्तबुझ्दो आधार भने नभएको तर्क गरे । भाइरसले उमेर समूह तोकेर आक्रमण गर्ने होइन, यसअघिका लहरमा पनि बालबालिकामा संक्रमण दर १० प्रतिशतभन्दा कम नै छ, उनले भने, खोप नलगाएको कारण बालबालिकामा बढी संक्रमण हुन्छ भनिएको हुन सक्छ तर नेपालमा धेरै वयस्कहरूले पनि खोप लगाएका छैनन् । भीडभाड गर्ने, घुलमिल हुने समूह पनि वयस्क नै भएकाले उनीहरू पनि उत्तिकै जोखिममा छन् । पहिलो लहरको तुलनामा दोस्रो लहरमा सबै उमेर समूहमा संक्रमण दर उच्च भएकाले बालबालिकामा पनि सो दर बढ्ने सक्ने उनले अनुमान गरे ।"
ख्वपः अस्पताललाई शान्नानको सहयोग,"भक्तपुर (कास) भक्तपुर नगरपालिकाद्वारा सञ्चालित ख्वपः अस्पताललाई चीनको तिब्बतस्थित शान्नानबाट स्वास्थ्य सामग्री सहयोग प्राप्त भएको छ । भक्तपुर नगरसँग भगिनी सम्बन्ध रहेको शान्नानले भेन्टिलेटर १ थान, अक्सिजन कन्सन्ट्रेटर ३२ थान, अक्सिजन सिलिन्डर सय थान र आईसीयू बेड ५० थान सहयोग गरेको हो । प्राप्त सामग्री १ करोड ९ लाख २१ हजार ६८ रुपैयाँ बराबरका हुन् । २०७३ साउन ३० मा भक्तपुर र शान्नानबीच भगिनी सम्बन्ध स्थापना भएको थियो ।"
कोभिड अस्पताललाई सहयोग जुट्दै,"सिन्धुली (कास) सिन्धुलीगढीस्थित कोभिड अस्पतालमा विभिन्न उपकरण र सामग्री सहयोग जुटिरहेको छ । सिन्धुली समाज जापानको सहयोगमा अस्पतालको आईसीयू र एचडीयूमा ७५ हजार २ सय रुपैयाँ खर्चेर २ वटा एसी जडान गरिएको छ । कर्मचारी संगठनका जिल्ला अध्यक्ष पुरुषोत्तम दाहालले ३५ हजार मूल्यको दुई थान कुलर सहयोग गरेका छन् । अस्पताल भवन निर्माणमा प्रदेश सरकारबाट प्राप्त एक करोडबाहेक २ करोड ५० लाखको हाराहारीमा नगद तथा जिन्सी स्थानीयस्तरबाटै संकलन भएको थियो । अस्पताललाई जेनेरेटर, फ्रिज, वासिङ मेसिन, बेन्चकुर्सी, सञ्चार उपकरण, स्वास्थ्य सामग्री, बिरामीलाई खाजाखाना तथा दूधको समेत दाताहरूबाट प्रबन्ध भएको छ ।"
आदेशको एक सातापछि होम डेलिभरी सुरु,"(काठमाडौं)  सर्वोच्च अदालतले अत्यावश्यक वस्तुको होम डेलिभरी सेवा नरोक्न अन्तरिम आदेश दिएको एक सातापछि काठमाडौं उपत्यकामा होम डेलिभरी सेवा सुरु हुने भएको छ । सर्वोच्चले गत सोमबार प्रधानमन्त्री तथा मन्त्रिपरिषद्को कार्यालयसहित जिल्ला प्रशासन कार्यालयहरूलाई निषेधाज्ञाको समयमा होम डेलिभरी सेवा नरोक्न अन्तरिम आदेश दिएको थियो ।असार १ देखि निषेधाज्ञाको समय एक साता थप्दै काठमाडौं उपत्यकाका तीनवटै जिल्ला प्रशासन कार्यालयले होम डेलिभरी सेवा सुरु गर्न दिने निर्णय गरेका हुन् । काठमाडौं उपत्यकामा वैशाख १६ देखि जारी निषेधाज्ञाका क्रममा होम डेलिभरी सेवालाई बिहान ९ बजेसम्म मात्रै सीमित पारिएको थियो । अब भने साँझ ७ बजेसम्म होम डेलिभरी सेवा दिन सकिने प्रशासन कार्यालयले जारी गरेको सूचनामा भनिएको छ । सर्वोच्चका न्यायाधीश सपना प्रधान मल्ल र कुमार चुडालको संयुक्त बेन्चले होम डेलिभरी नरोक्न अन्तरिम आदेश दिएको थियो । सर्वोच्चले कोभिड संकट व्यवस्थापनका लागि बनेको अध्यादेशले समेत अत्यावश्यकबाहेकका सेवालाई मात्रै नियन्त्रण गर्ने उद्देश्य राखेको भन्दै अदालतले होम डेलिभरी निरन्तर गराउन भनेको हो । बजारमा भीड कम गरी सकेसम्म नागरिकलाई घरबाहिर जानु नपर्ने स्थिति सिर्जना गर्न ईकमर्सका माध्यमबाट तत्कालीन २०७७ मा जारी गरिएको मापदण्ड तथा उक्त मापदण्डको अनुसूची १ मा तोकिएका अत्यावश्यक वस्तुहरूमा, अन्तरिम आदेशमा भनिएको छ, उक्त मापदण्डबमोजिमको स्वास्थ्य सुरक्षाका सम्पूर्ण उपायलगायतका साधनको अवलम्बन गरी अनलाइन माध्यमबाट खरिदबिक्री तथा होम डेलिभरीको सेवा प्रदान गर्ने कम्पनीहरूलाई प्रस्तुत मुद्दाको अन्तिम किनारा नलागेसम्म सेवा प्रदान गर्ने कार्य रोक्ने नगर्नू, नगराउनू । कोभिड१९ महामारीमा डिजिटल माध्यमबाट सेवा प्रवाह महत्त्वपूर्ण माध्यम भएको अदालतको आदेशमा उल्लेख छ । कोभिड संकट व्यवस्थापन सम्बन्धमा बनेको अध्यादेशले पनि अत्यावश्यक बाहेकका सेवालाई मात्रै नियन्त्रित गरी बन्देज लगाएको देखिन्छ, आदेशमा भनिएको छ ।काठमाडौं उपत्यकाका तीनै जिल्ला प्रशासन कार्यालयले गत वर्ष लकडाउनको अवधिमा होम डेलिभरी सेवा निरन्तर गर्न मापदण्ड तयार गरेर लागू गरेका थिए । यो वर्ष जारी निषेधाज्ञामा होम डेलिभरी सेवालाई सीमित पारिएपछि होम डेलिभरी सेवा सञ्चालन गरिरहेका र ईकमर्स कम्पनीहरूले सर्वोच्चमा मुद्दा दायर गरेका थिए । जिल्ला प्रशासन कार्यालय, काठमाडौंले गत वर्ष सार्वजनिक गरेको मापदण्डमा होम डेलिभरी गर्दा पालना गर्नुपर्ने सर्त र होम डेलिभरी गर्न पाइने सामानहरूको सूची राखिएको छ । होम डेलिभरी गर्न सम्बन्धित निकायमा दर्ता भएको प्रमाणपत्र, अनलाइन साइटमा सबै वस्तुको मूल्यसूची, सरकारले तोकेको स्वास्थ्य मापदण्ड पालना गर्नुपर्ने सर्त छन् । यस्तै सामान दिँदा सेवाग्राहीसँग कम्तीमा २ मिटरको दूरी कायम गर्नुपर्ने पनि मापदण्डमा तोकिएको छ ।भीड कम गर्न स्थानीय प्रशासनले डेलिभरीमा आवश्यक सवारीसाधनको संख्या निर्धारण गर्न सक्ने व्यवस्था मापदण्डमा छ । दुईपांग्रे सवारीमा एक जना र चारपांग्रेमा चालकसहित बढीमा दुई जना मात्रै बस्न पाइने व्यवस्था गरिएको छ । खाना, औषधि र औषधिजन्य उत्पादन, बच्चाले प्रयोग गर्ने उत्पादन, मातृ स्वास्थ्य स्याहारका सामग्री, छालाको सुरक्षासम्बन्धी उत्पादन, व्यक्तिगत सरसफाइ, घरपालुवा जनावरको स्यहारसम्बन्धी उत्पादन, कृषिजन्य बीउबिजन, उपकरण र औषधि जस्ता सामग्री होम डेलिभरी गर्न पाइने मापदण्डमा उल्लेख छ ।"
नेप्सेमा फेरि कीर्तिमान,एओएन अप्सन हटाइयो नेप्सेले आइतबारदेखि नै ट्रेड म्यानेजमेन्ट सिस्टम (टीएमएस) मा भएको अल अर नन (एओएन) सुविधा हटाएको छ । अहिले लगानीकर्ताले सेयर खरिदको हकमा मात्र उक्त सुविधा उपयोग गर्न नपाउने भएका हुन् । अब लगानीकर्ताले सेयर खरिद गर्दा एओएन सुविधा पाउने छैनन् । नेप्सेले एओएन सुविधा रोकेपछि बजारमा लगानीकर्ताले सेयरको कृत्रिम माग सिर्जना गर्न नपाउने भएकाले चलखेल नियन्त्रण हुने जानकारहरू बताउँछन् । यो सेयर किनबेचको क्रममा कि अर्डर गरेको सेयर सबै देऊलेऊ वा एउटै नदेऊनलेऊ भन्ने सुविधा हो । धितोपत्र बोर्डले गत बिहीबार एओएन रोक्न बिहीबार नेप्सेलाई पत्र पठाएको थियो । सोही पत्रका आधारमा आइतबारदेखि नेप्सेले लगानीकर्तालाई सेयर खरिदको हकमा एओएन सुविधा नदिएको हो ।
खोप नपाएपछि व्यवसायीले उठाएनन् इन्धन,"(काठमाडौं)  चालक, सहचालक र पम्पमा कार्यरत कर्मचारीका लागि कोभिडविरुद्धको खोप माग्दै पेट्रोलियम व्यवसायीले इन्धनको लोड अनलोड बन्द गरेका छन् । सेवा दिने क्रममा चालक तथा सहचालक र पम्पमा कार्यरत कर्मचारीको कोरोना संक्रमणका कारण निधन भइरहेको र यस क्षेत्रमा आबद्ध मजदुरका परिवारमा समेत संक्रमण फैलिरहेकाले खोपको व्यवस्था नभएसम्म सेवा दिन नसकिने नेपाल पेट्रोलियम ट्यांकर चालक संघका अध्यक्ष ईश्वर लामाले आइतबार जारी गरेको विज्ञप्तिमा उल्लेख छ । सोही कारण व्यवसायीले आइतबार थानकोट डिपोबाट इन्धन लोड अनलोड नगरेको निगमले जनाएको छ ।डिपो खुला भए पनि आइतबार व्यवसायीहरूले इन्धन नउठाएको थानकोट डिपो प्रमुख अभिषेक ठाकुरले बताए । आइतबार सेना, प्रहरी र साझाबाहेक अन्यमा ढुवानी भएन, उनले भने । लकडाउन भएपछि औसतमा पेट्रोल दिनमा साढे ४ सय किलोलिटर र डिजेल साढे ५ सय किलोलिटर बिक्री भएको थियो । पछिल्लो २३ दिनयता बिक्री क्रमिक रूपमा बढिरहेको थियो । तर आइतबार साढे ५ बजेसम्म पेट्रोल ७० किलोलिटर र डिजेल ४६ किलोलिटर मात्रै बिक्री भएको निगमको भनाइ छ ।इन्धन ढुवानी नगर्नुको मुख्य कारण खोप नै हो । चालक र सहचालकले पहिला पनि प्रयास गरेका थिए, सुनुवाइ भएन, ठाकुरले भने, डिपो सोमबार पनि खुला हुन्छ । तर व्यवसायीले खोप नपाएसम्म ढुवानी नगर्ने भनेका छन् ।नेपाल पेट्रोलियम ट्यांकर चालक संघका अध्यक्ष ईश्वर लामाले जारी गरेको विज्ञप्तिमा बारम्बार ध्यानाकर्षण गराउँदा कुनै कदम नचालिएको उल्लेख छ । संघले गरेको निर्णयमा नेपाल पेट्रोलियम डिलर्स राष्ट्रिय एसोसिएसनले पनि समर्थन गरेको छ । एसोसिएसनका महासचिव विश्वप्रसाद अर्यालले जारी गरेको विज्ञप्तिमा पनि विरोधप्रति नैतिक समर्थन रहेको उल्लेख छ । व्यवसायीलाई आइतबार इन्धन लोड अनलोड नगरे पनि निषेधाज्ञा जारी रहेकाले सर्वसाधारणलाई तत्काल असर भने पर्दैन ।एसोसिएसनले खोपका विषयमा आइतबार स्वास्थ्य तथा जनसंख्या मन्त्रालयलाई समेत पत्र पठाएको छ । एसोसिएसनले फागुन ७ र वैशाख १७ मा लगातार पत्राचार गरिसकेको र प्रदेशअन्तर्गत सञ्चालक, कर्मचारी तथा फर्मका चालकसहचालकसमेत गरी १० हजार ३ सय ४८ जनालाई खोप माग गरिएको छ, अध्यक्ष लीलेन्द्रप्रसाद प्रधानले पठाएको पत्रमा भनिएको छ, सम्बन्धित मन्त्रालयका तर्फबाट समेत त्यस मन्त्रालयमा खोप उपलब्ध गराइदिन सिफारिस गरिसके पनि हालसम्म खोप उपलब्ध हुन सकेको छैन । यस महामारीले पेट्रोलियम व्यवसाय क्षेत्रमा ११ जनाले ज्यान गुमाइसकेको र १ हजार जना संक्रमित भइसकेका छन् । हाल संक्रमितको संख्या १ सय ४६ जना छ । शीघ्र खोप उपलब्ध नहुँदा पेट्रोलियम व्यवसाय सञ्चालन गर्न सक्ने अवस्था रहँदैन । जुनसुकै दिनमा व्यवसाय बन्द हुन सक्ने अवस्था सिर्जना हुन सक्छ ।निगमका कार्यकारी निर्देशक सुरेन्द्रकुमार पौडेलले पनि आइतबार सरकारी र साझाबाहेक अन्य ट्यांकरमा इन्धन लोड नभएको बताए । व्यवसायीलाई खोप लगाउने विषयबारे उद्योग वाणिज्य तथा आपूर्ति मन्त्रालयले कोभिड१९ संकट व्यवस्थापन केन्द्रलाई पत्र पठाइसकेकाले अब सहज हुने बताए ।"
एरिक्सनको स्थितिमा सुधार,फिनल्यान्डको इतिहासक्रिस्टियन एरिक्सन मैदानमै अचेत भएर ढलेका कारण ओझेलमा परेको खेलमा फिनल्यान्डले शनिबार राति डेनमार्कलाई १० ले हरायो । एरिक्सनलाई हृदयघात भएपछि खेल दुई घण्टा बढी समय स्थगित गरिएको थियो । प्रमुख प्रतियोगितामा आफ्नो पहिलो खेल खेलिरहेको फिनल्यान्डले त्यसपछि इतिहास रच्दै डेनमार्कलाई हराएको थियो । एरिक्सन ४१ औं मिनेटमा मैदान ढल्नुअघि डेनमार्कले फिनल्यान्डमाथि दबाब बनाएको थियो । जोनास विन्डले २० यार्ड टाढाबाट गरेको प्रहार फिनल्यान्डका गोलरक्षक लुकास हराडेकीले बचाएर संकट टारेका थिए । त्यस्तै पिइरे इमिले होज्बजर्गको हेड प्रहार बाहिरिन पुग्यो । अहिलेसम्म कुनै विश्वकप पनि नखेलेको फिनल्यान्डबाट जोइल पोहजानपालोले ६० औं मिनेटमा गोल गरेका थिए । जेरे उरोनेनको क्रसमा उनले गरेको हेड प्रहार डेनमार्कका गोलरक्षक कास्पर स्माइकलले बचाउने प्रयास गर्दागर्दै गोल भयो । डेनमार्कले गोल फर्काउने अवसर नपाएको होइन । ७४ औं मिनेटमा होज्बजर्गको पेनाल्टी प्रहार फिनिस गोलरक्षक हराडेकीले बचाएका थिए ।
स्टर्लिङको गोलमा इंग्ल्यान्डको सुरुआत,"लन्डन (एएफपी) रहिम स्टर्लिङको गोलमा इंग्ल्यान्डले आइतबार क्रोएसियालाई १० ले पराजित गरी युरोपियन च्याम्पियनसिपमा आफ्नो विजयी सुरुआत गरेको छ । वेम्बलीमा स्टर्लिङले ५७ औं मिनेटमा गरेको गोल निर्णायक बनेको थियो । म्यान अफ द म्याच केल्भिन फिलिप्सले दिएको पासलाई उनले उपयोग गरेका थिए । इंग्ल्यान्ड व्यवस्थापक गारेथ साउथगेटले देखाएका विश्वासमा स्टर्लिङले गर्विलो प्रदर्शन गरेका थिए । साउथगेटले लयमा रहेका मार्कस रसफोर्ड, ज्याक ग्रेलिसको विकल्पमा स्टर्लिङलाई खेलाउने जोखिम लिएका थिए । त्यसमा म्यानचेस्टर सिटीका विंगरले जीवन्त प्रदर्शन गरेका थिए । उनको यही प्रदर्शनमा इंग्ल्यान्डले जितको लायक प्रदर्शन गरेको हो । क्रोएसियाको प्रदर्शन निकै निरस थियो र उनीहरूले कुनै पनि समय इंग्ल्यान्डका गोलरक्षक जोर्डन पिकफोर्डलाई जाँच्न सकेनन् । खेलको सुरुआतमै इंग्ल्यान्ड अग्रता नजिक पुगेको थियो, तर फिल फोडेनको प्रहार पोस्टमा लाग्न पुग्यो । इंग्लिस खेलाडी र दर्शकमा यसले छाएको निराशामा स्टर्लिङले प्रमुख प्रतियोगितामा आफ्नो पहिलो गोल गरेका थिए । यस नतिजापछि इंग्ल्यान्डले २०१८ को विश्वकप सेमिफाइनलमा क्रोएसियासँग पाएको हारको बदला लिएको छ । लिड्सका समर्थकमाझ योर्कसायरका पिर्लो उपनाम पाएका फिलिप्सले उच्च स्तरको प्रदर्शनसहित प्रभावित पारेका थिए । मध्यपंक्तिमा उनले वर्चस्व जमाए र खेलको सुरुआतमा उनले क्रोएसियाका गोलरक्षक डोमिनिच लिभाकोभिचको परीक्षण लिए पनि गोल गर्न सकेनन् । खेलको निर्णायक क्षण भने उनले स्टर्लिङलाई दिएकै उत्कृष्ट पास रह्यो । साउथगेटले फिलिप्सलाई खेलाउँदै अर्को जोखिम लिएका थिए । उनले अनुभवी जोर्डन हेन्डरसनको स्थानमा २५ वर्षे फिलिप्सलाई डेक्लन राइससँगै मिडफिल्डमा ओरालेका थिए । जुड बेलिङघम इंल्यान्डबाट युरो खेल्ने सबैभन्दा कान्छा खेलाडी बने । कप्तान ह्यारी केनको स्थानमा ८२ औं मिनेटमा मैदानमा प्रवेश गरेका उनको उमेर १७ वर्ष ३ सय ४९ दिनको छ । इंग्ल्यान्डले अब शुक्रबार वेम्बलीमै स्कटल्यान्डसँग र सोही दिन क्रोएसियाले चेक गणतन्त्रसँग ह्याम्पडेन पार्कमा खेल्नेछ ।"
अस्ट्रियाको पहिलो जित,बुखारेस्ट (एएफपी) अस्ट्रियाले युरोपियन च्याम्पियनसिप फुटबलमा पहिलो जिच हात पारेको छ । अस्ट्रियाले आइतबार पहिलो पटक प्रमुख प्रतियोगितामा खेलिरहेको उत्तरी मेसेडोनियालाई समूह सी को खेलमा ३१ ले हरायो । बैकल्पिक खेलाडी मार्को अर्नाउटोभिच र मिचेल ग्रेगोर्टिचले गोल गर्दै अस्ट्रियालाई विजयी बनाए ।खेल सकिन १२ मिनेटअगािड कप्तान डेविड अल्बाको क्रसमा ग्रेगोर्टिचले गोल गरेपछि मेसेडोनियाका आशा लगभग समाप्त भएको थियो । अर्नाउटोभिचले ८९ औं मिनेटमा गोल गरे । यसअघि स्टेफन लैनरले दिलाएको अस्ट्रियाको अग्रतामा गोरान पान्डेभको गोलमा मेसेडोनियाले २८ औं मिनेटमा खेल बराबरीमा ल्याएको थियो । ३७ वर्षे पान्डेभ मेसेडोनियाका सर्वाधिक गोलकर्ता हुन् । मेसेडोनिया २० वर्षअघिदेखि मात्र हो अन्तर्राष्ट्रिय फुटबलमा आएको र यो क्रममा टोलीले १ सय २० खेल खेलेको छ । जारी युरोमा सबैभन्दा कम वरीयताको टोली हो ।
बेल्जियमको च्याम्पियन शैली,"युरोपका फुटबल विश्लेषकहरूले बेल्जियमलाई युरो २०२० उपाधिको मुख्य दाबेदारका रूपमा चित्रित गरेका छन् । आफ्नो पहिलो खेलमा अपेक्षाकृत सुरुआत गर्न नसके पनि रोमेलु लुकाकुले १० मिनेटभित्रै आफ्नो प्रभाव सुरु गरे । सिरी ए च्याम्पियन इन्टर मिलानका यी स्ट्राइकरले ड्रिस मार्टिन्सको क्रसमा सहज गोल गरे । यस गोलमा रुसी गोलरक्षक एन्टोन सुनिनको गम्भीर गल्ती थियो । बेल्जियमका लागि पहिलो गोल गरेलगत्तै लुकाकुले इन्टरका सहकर्मी क्रिस्टियन एरिक्सनलाई सम्झिए । जो दुई घण्टा अगाडिमात्र मैदानमै अचेत भएपछि अस्पतालमा उपचाररत थिए । लुकाकुले मैदान छेउको क्यामराअगाडि पुगेर भने, क्रिस, क्रिस आई लभ यू । एरिक्सन खतरामुक्त रहेको डेनिस फुटबल संघको पछिल्लो वक्तव्यमा उल्लेख छ । कमजोर रुसी टोलीमाथि विश्व नम्बर एक बेल्जियमले पेनाल्टी क्षेत्रको आसपास शान्त शैलीको प्रदर्शन कायमै राख्यो । प्राविधिक रूपमा पनि उच्च यो टोलीले ३४ औं मिनेटमा दोस्रो गोल गर्यो । यसपल्ट वैकल्पिक थोमस मुनिस सफल रहे । थोर्गान हाजार्डको क्रस रुसी गोलरक्षक सुनिनले भेट्टाउन नसकेपछि उपयोग गरेका थिए । पहिलो रोजाइका खेलाडीहरू डालर कुज्येभ र युरी जिर्कोभलाई पहिलो हाफमा चोटका कारण गुमाउनु परेपछि रुसको पीडा अझै बढ्यो । तर, उनीहरू दोस्रो हाफमा चनाखो देखिए । वान टु वान मार्किङमा सफल हुँदा उनीहरूले बेल्जियमको अग्रपंक्तिलाई खुलेर खेल्न रोके । यद्यपि खेलको अन्त्यतिर लुकाकुले नै व्यक्तिगत दोस्रो गोल गर्न सफल रहँदा बेल्जियमले चाहेको नतिजासहित जित पायो । हाम्रो पहिलो हाफको प्रदर्शन सानदार थियो । हामीले धेरै अवसर पनि बनायौं । दोस्रो हाफमा केही सुस्त देखियौं, म्यान अफ द म्याच लुकाकुले खेलपछि भने, यदि हामी प्रतियोगितामा लक्षित सफलता हासिल गर्नसक्ने हो भने यी गल्तीहरू सुधार्नुपर्छ ।गत सिजन इन्टरलाई सिरी ए जिताउन उच्च लयमा देखिएका म्यानचेस्टर युनाइटेडका पूर्व स्ट्राइकर लुकाकुले २४ गोल गरेका थिए । राष्ट्रिय टोलीका लागि पनि उनले सोही लयलाई कायम राखिरहेको संकेत गरेका छन् । उनले बेल्जियमबाट ९४ खेलमा ६२ गोल गरेका छन् । पछिल्लो १५ प्रतिस्पर्धात्मक खेलमा उनले २० औं गोल पूरा गरेका छन् । रुसी प्रशिक्षक स्टानिस्लाभ चेर्चेसोभले खेलको नतिजालाई सहज रूरूपमा लिए । नतिजा योभन्दा साँघुरो हुन सक्थ्यो । तर हामीले लगातार मुर्खतापूर्ण गल्ती गरिरह्यौं । हामी उनीहरूसँग चारपल्ट खेलेका थियौं तर हारेका थिएनौं ।"
नयाँ युग सुरु गर्न चाहन्छ स्पेन,"स्कटल्यान्डविरुद्ध चेक गणतन्त्रग्लास्गो स्कटल्यान्डले सोमबार युरो २०२० को आफ्नो पहिलो खेलमा चेक गणतन्त्रको सामना गर्नेछ । त्यसअगाडि व्यवस्थापक स्टिभ क्लार्कले टिमको जायन्ट किलर को पुरानो छवि कायम राख्न चाहेको बताएका छन् । स्कटल्यान्ड २३ वर्षयता पहिलोपल्ट कुनै ठूलो प्रतियोगिता खेल्दै छ । कुनै समय ठूला प्रतियोगिता नियमित खेल्ने गरेको स्कटल्यान्डले यसपल्ट भने प्लेअफको बाटो भएर युरोमा छनोट भएको हो । इतिहास पल्टाउने हो भने स्कटल्यान्डले नेदरल्यान्ड्स र स्पेनजस्ता टिमलाई हराएको छ । यही स्कटल्यान्डले सन् १९९९ मा अन्तिम पटक इंग्ल्यान्डलाई हराएको थियो । अहिले स्कटिस टिमका कप्तान छन्, लिभरपुलका एन्डी रोबर्टसन । व्यवस्थापक क्लार्कले भनेका छन्, केही वर्षअगाडि स्कटल्यान्डले जसरी खेल्ने गर्थ्यो, फेरि त्यस्तै खेल्ने रणनीति छ । हामी ठूला टिममाथि स्तब्धपूर्ण नतिजा निकाल्न सक्षम छौं । विश्वास गरौं, यसपल्टको प्रतियोगिता यस्तै हुनेछ । चेकविरुद्धका पछिल्ला तीन खेलमा स्कटल्यान्ड विजयी रहेको छ । त्यसैले समूह डी को खेलअगाडि स्कटल्यान्ड निकै उत्साहित रहनेछ ।"
प्लेयर्स टु वाच,रोबर्ट लेवान्डोस्की (पोल्यान्ड)कोरोना महामारीका कारण बालोन डीअर रद्द नभएको भए बायर्न म्युनिकका स्ट्राइकर लेवान्डोस्की निश्चित रूपमा त्यो उपाधिका हकदार हुन्थे । उनी विश्व फुटबलकै मुख्स स्टार हुन् । सन् २०१९२० को सिजनमा बायर्नका लागि लेवान्डोस्कीले ४७ खेलमा ५५ गोलको सानदार प्रदर्शन गरे । एक क्यालेन्डर वर्षमा यो तथ्यांक अहिलेसम्म क्रिस्टियानो रोनाल्डो र लियोनल मेसीले मात्र हासिल गर्न सकेका थिए । २०२०२१ को सिजनमा विगतभन्दा कम गोल गरे पनि उनले एकै सिजन ४० गोल गर्ने गर्ड मुलरको कीर्तिमान तोडे । यो सफलता उनले २९ खेलमा पाएका हुन् । आधुनिक फुटबलको पछिल्ला वर्षमा उनलाई उत्कृष्ट नम्बर नाइन स्ट्राइकर मानिन्छ । लेवान्डोस्कीले देशका लागि भने अहिलेसम्म उच्च सफलता पाएका छैनन् । उनकै प्रदर्शनमा युरोको अघिल्लो संस्करणमा पोल्यान्ड क्वाटरफाइनल पुगेको थियो । चौथोपल्ट युरो खेल्न लागेको पोल्यान्डको त्यो नै उत्कृष्ट नतिजा हो । ३२ वर्षीय लेवान्डोस्कीले पोल्यान्डबाट १ सय १९ खेलमा ६६ गोल गरेका छन् ।
