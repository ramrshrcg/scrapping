शीर्षक,विवरण
नेपाली भूभागमा असर पार्ने गतिविधि रोक्न पत्र,"त्यसको दुई दिनपछि बिहीबार प्रजिअ जोशीले जिल्ला सुरक्षा समिति बैठकबाट निर्णय गराएर त्यस्ता गतिविधि रोक्न भारतीय पक्षलाई पत्र पठाएका हुन् । नदीमा खसेको चट्टानलाई पन्छाएर पानीको बहावलाई पूर्ववत् प्राकृतिक धारमा फर्काउन भारतीय पक्षसँग आग्रह गरिएको उनले जानकारी दिए । भारतले सडक विस्तारका क्रममा महाकालीपारि गर्वाधार क्षेत्रमा चट्टान फुटाउन बम विस्फोट गराएको थियो । यो सडक निर्माणका क्रममा तावाघाटदेखि बुदीसम्म महाकाली किनारको नेपालतर्फको जमिन तीव्र रूपमा कटान गरिरहेको छ । त्यसप्रति नेपाल सरकारले उचित कदम चाल्न सकेको छैन । मंगलबारको विस्फोटबाट खसेको चट्टान महाकाली नदीमा खसेर बहाव रोकिनुका साथै त्यसकै असरले वारिपट्टि नेपालको बाटो भत्केको छ । बाटोमा नदी पसेपछि मानिसको आवागमन नरोकियोस् भनेर दुम्लिङस्थित सशस्त्र प्रहरीको बीओपी र प्रहरी चौकीबाट जनशक्ति खटाएर वैकल्पिक गोरेटो खुलाइएको छ । जुन बाटो अहिलेको भन्दा २ घण्टा बढी समय लगाएर पार गर्नुपर्छ । सशस्त्र प्रहरी प्रवक्ता डीआईजी राजु अर्यालले सशस्त्रका संरचना जहाँजहाँ छन्, त्यस क्षेत्रमा बाटोघाटो, पुलपुलेसा भत्किँदा सामाजिक दायित्व र सरकारका आदेश, निर्देशनअनुसार अवरोध खुलाइँदै आएको बताए । निर्माणाधीन भारतीय सडक नदीबाट ५६ सय मिटर उचाइमा छ तर नेपालतर्फको गोरेटो करिब २० मिटर र कतै नदी किनारैकिनारमा पर्छ । दुम्लिङस्थित सशस्त्रको बीओपी र नेपाल प्रहरीको चौकी छ । बाटो अवरुद्ध भएको ठाउँ बीओपीबाट करिब २ सय मिटर उत्तरतर्फ पर्छ । महाकाली नदीको प्राकृतिक बहावलाई अतिक्रमण गरेर भारतीय पक्षले पटकपटक गैरकानुनी र एकतर्फी संरचना बनाउने गरेको भन्दै प्रजिअ अधिकारीले आपत्ति जनाए । २०७२ सालमा बाढी आउँदा महाकालीको धार परिवर्तन भएर नेपालतर्फ सोझियो, त्यसको मौका छोपेर एकतर्फी रूपमा पछिल्लोपटक करिब डेढ सय मिटरमा नेपाली भूमिसमेत समेटेर बाँध बनाइएको छ, त्यसले अब नदीमा बाढी आउँदा पनि धार नेपालतर्फ सोझिन्छ, उनले भने, यस विषयमा गृहमार्फत परराष्ट्र मन्त्रालयलाई पटकपटक ध्यानाकर्षण गराइएको हो, पिथौरागढ प्रशासनलाई पठाएको पत्रको त जवाफ नै आएन । गत वर्ष घाँटीबगर क्षेत्रमा नेपालतर्फ घोडेटो बनाउँदा पनि भारतीयले अवरोध गरे ।"
'हटस्पट मा घट्यो संक्रमणको ग्राफ,"संक्रमणको अर्को हटस्पट रूपन्देहीमा पनि संक्रमण घट्दै गएको छ । तीन साताअघिसम्म काठमाडौं उपत्यकाबाहिर सबैभन्दा धेरै संक्रमित पुष्टि भइरहेका थिए । अहिले जिल्लाभर दैनिक सरदर ५० देखि ६० जना हाराहारीमा संक्रमण पुष्टि भइरहेको छ । २० दिनअघिसम्म कुल परीक्षणको ४० प्रतिशत पुगेको संक्रमण दर अहिले २५ प्रतिशतमा झरेको छ । अस्पतालमा बिरामीको चाप पनि घटेको छ । स्थानीय तहका आइसोलेसन सेन्टर खाली हुन थालेका छन् । सिकिस्त बिरामी र मृत्यु हुनेको संख्या कम भएको छ । निको हुनेको संख्यासमेत आसलाग्दो किसिमले बढेको छ । जिल्ला स्वास्थ्य कार्यालयका अनुसार गत जेठ ७ मा जिल्लामा ३ सय ७६ जनामा संक्रमण पुष्टि भएको थियो । उनीहरूमध्ये पाँच जनाको मृत्यु भएको थियो । सक्रिय संक्रमितको संख्या ५ हजार ५ सय ६० थियो । त्यसको २० दिनपछि गत बिहीबार ७१ जनामा संक्रमण पुष्टि भएको थियो । जिल्लामा सक्रिय संक्रमित १ हजार ९१ जना छन् । स्वास्थ्य कार्यालय प्रमुख डा राजेन्द्रकुमार गिरीले समुदायमा पनि संक्रमण घटेको बताए । समुदायमा लक्षण देखिएका र संक्रमितका परिवारसहित ११ हजारको निःशुल्क एन्टिजेन परीक्षण भइरहेको उनले जानकारी दिए । सबैभन्दा बढी संक्रमण रहेको बुटवलमा १ हजार ९ सयसहित जिल्लाका १६ वटै स्थानीय तहमा समुदायमा परीक्षण भइरहेको छ । यसले अझ बढी संक्रमणको चेन भत्काउनेछ, उनले भने, अहिलेसम्म ६० प्रतिशत एन्टिजेन परीक्षण भइसकेको छ ।निषेधाज्ञा र सामाजिक दूरी पालनाले संक्रमण दर घट्दै गएको स्वास्थ्यकर्मी बताउँछन् । नाकाबाट प्रवेश गर्नेहरू धेरै पीसीआर परीक्षण गरेर आउने र नगर्नेमा पनि संक्रमण दर घटेकाले कम हुँदै गएको उनीहरूको भनाइ छ । कुनै समय बेलहिया नाकाबाट आउने ३० देखि ४० जनामा दैनिक संक्रमण देखिन्थ्यो, स्वास्थ्य कार्यालयका सूचना अधिकारी केदारनाथ साहले भने, अहिले २ देखि ३ जनामा मात्रै देखिएको छ । लुम्बिनी प्रादेशिक अस्पतालका सूचना अधिकारी विष्णुप्रसाद गौतमले सर्वसाधारणले भौतिक दूरीको पालना गर्दै सचेतना अपनाएकाले संक्रमण घटेको बताए ।दाङमा पनि संक्रमितको संख्या घटेको छ । दैनिक ३ सय ५० भन्दा बढी संक्रमित थपिने गरेकामा अहिले दैनिक सरदर ३० जनामा मात्रै पुष्टि भइरहेको जिल्ला आपत्कालीन कार्यसञ्चालन केन्द्रले जनाएको छ । वैशाखयता मात्रै जिल्लामा ७ हजार ५ सय २६ जना संक्रमित भएको तथ्यांक छ । त्यसमध्ये हाल सक्रिय संक्रमित ४ सय ३३ मात्रै छन् । अस्पतालमा बिरामी भर्ना र मृत्युदर पनि घटेको छ । दैनिक आठ जनासम्म मृत्यु भएको कोरोना विशेष अस्पताल बेलझुन्डीमा अहिले मृत्यु शून्य छ । उपचारार्थ आउनेको चाप धान्न नसकेर नयाँ भर्ना बन्द गरेको अस्पतालमा अहिले सहजै बिरामी भर्ना गर्न सकिने अवस्था आएको व्यवस्थापक दोर्ण वलीले बताए । अहिले ३३ जना उपचाररत छन् । अहिले अक्सिजनको पनि अभाव छैन । बिरामीको चाप पनि छैन, वलीले भने, उपचारमा पनि सहजता आएको छ । अस्पतालमा बिरामी आउन छोडेको र सामान्य बिरामी घरमै बसिरहेको घरदैलोमा कोरोना संक्रमित बिरामीलाई स्वास्थ्य सामग्री वितरण गर्दै आएका रोटरी क्लब अफ दाङका अध्यक्ष डा चेतनारायण पाण्डेले बताए । होम आइसोलेसनमा रहेकाको हेरचाह, परिवारका अन्य सदस्यहरूको सावधानी र मास्क लगाउने कुरामा अझै पनि कमजोरी देखिन्छ, उनले भने । हालसम्म होम आइसोलेसनमा रहेका ८३ संक्रमितलाई भेट्दा र १ सय ५० बढीलाई परामर्श गर्दा भित्रभित्रै संक्रमण धेरै नै फैलिएको पाइएको उनले बताए । सहरी क्षेत्रमा संक्रमण धेरै नै घटिसकेको छ । गाउँतिर अलि बढी छ, उनले भने, धेरै बिरामी के औषधि खाने, के के कुरामा ख्याल गर्ने भन्नेमा अन्योलमा छन् । उनीहरूलाई घरमै सुरक्षित हुने तरिका सिकाएका छौं ।"
एकदुई दिनमै मनसुन देशैभर,"(काठमाडौं)  बंगालको खाडी आसपास विकसित न्यून चापीय क्षेत्रका कारण पूर्वी नेपालबाट शुक्रबार सुरु मनसुन एकदुई दिनमै देशैभर फैलने भएको छ । जल तथा मौसम विज्ञान विभागको प्रक्षेपणअनुसार यो मनसुनमा मुलुकका धेरैजसो भूभागमा सरदरभन्दा बढी वर्षा हुनेछ । सुदूरपश्चिम, कर्णाली, गण्डकी र वाग्मती प्रदेशका अधिकांश स्थान, प्रदेश १ को मध्य तथा हिमाली भाग र प्रदेश २ को पश्चिम भूभागमा सरदरभन्दा बढी पानी पर्नेछ । प्रदेश १ को तराई र प्रदेश २ का पूर्वी जिल्लामा भने सरदरभन्दा कम वर्षा हुनेछ ।राष्ट्रिय विपद् जोखिम न्यूनीकरण तथा व्यवस्थापन प्राधिकरणले यो मनसुनमा १८ लाखभन्दा बढी मानिस प्रभावित हुने जनाएको छ । बाढीबाट १७ लाख र पहिरोबाट १ लाख २० हजार मानिस प्रभावित हुने प्राधिकरणको अनुमान छ । गत वर्ष १५ लाख मानिस प्रभावित र करिब ४ सय जनाको मृत्यु भएको थियो । मनसुन अवधिमा प्राधिकरणले पूर्वसूचना प्रणालीलाई थप व्यवस्थित र भरपर्दो बनाउने, अस्थायी आश्रयस्थल तथा तत्काल राहतका लागि तयारी गरिएको कार्यकारी प्रमुख अनिल पोखरेलले दाबी गरे । मनसुन प्रतिकार्य योजना २०७८ तयार गरी स्थानीय तह, प्रदेश सरकार र सम्बद्ध संघसंस्थासँगको सहकार्यमा विगतको अनुभवलाई समेत ध्यान दिएर आवश्यक पूर्वतयारी गरिएको उनको भनाइ छ । प्रदेश १, प्रदेश २ र वाग्मती प्रदेशमा मनसुन आगमन भएको छ, जल तथा मौसम पूर्वानुमान महाशाखाको विशेष बुलेटिनमा भनिएको छ । सामान्यतया नेपालमा जेठ अन्तिमदेखि असोज पहिलो सातासम्म मनसुन सक्रिय रहन्छ । मौसमविद्ले यो वर्ष जेठ १८ देखि मनसुन सुरु हुने आकलन गरे पनि १० दिन ढिलो गरी सुरु भएको हो । करिब सय दिनको मनसुन अवधिमा वार्षिक वर्षाको ८० प्रतिशत वर्षा हुन्छ । गत वर्ष विभागले नेपालभर सरदर वर्षा हुने आकलन गरे पनि असमान वर्षा भएको थियो । केही भागमा सरदर, केही भागमा सरदरभन्दा बढी र केही भागमा कम वर्षा भएको थियो । यद्यपि पहिरोजन्य क्षति भने अत्यधिक निम्तिएको थियो ।विभागले विश्व मौसम संगठनको विश्वभर तथा क्षेत्रीयस्तरको जलवायु सूचना उत्पादन गर्ने केन्द्रहरूको हावापानी प्रारूप आकलन, मनसुनी वर्षा आकलन गर्ने प्रारूप र दक्षिण एसियाली जलवायु दृष्टिकोण मञ्च (सास्कोफ) को आकलनका आधारमा यो वर्षको मनसुन प्रक्षेपण गरेको हो । गत वैशाख १५ मा भर्चुअल माध्यमबाट भएको मञ्चको १९ औं सत्रले दक्षिण एसियाका धेरै भूभागहरूमा यो मनसुनमा सरदरभन्दा बढी वर्षा हुने आकलन गरेको थियो । दक्षिण एसियाका उत्तर पश्चिमी, हिमालयका काख र उत्तर पूर्वी भेगका केही भूभागहरू र मध्य भेगका धेरै भूभागहरूमा सरदरभन्दा बढी वर्षा हुने मौसमविद्को प्रक्षेपण छ ।"
"'स्वास्थ्य सेवा हो, व्यापार होइन","(काठमाडौं)  संसद् पुनःस्थापनापछि जनजीविकाका अलावा प्रकृति र वातावरण संरक्षणको मुद्दामा कहिले सडकमै उत्रिएर त कहिले अनलाइन माध्यमबाट बहस पैरवी गरिरहेका बृहत् नागरिक आन्दोलनका सदस्यहरू शुक्रबार सडकबाट पक्राउ परे । चिकित्सा शिक्षा आयोगको स्वायत्तताविरुद्ध कामचलाउ प्रधानमन्त्रीले कदम चालेको भन्दै बालुवाटारमा प्रदर्शन गर्ने क्रममा बृहत् नागरिक आन्दोलनका १८ अभियानकर्मीलाई प्रहरीले पक्राउ गरी साँझ छाडेको हो ।पक्राउ पर्नेमा साहित्यकार एवं अभियानकर्मी खगेन्द्र संगौला, पत्रकार नारायण वाग्ले, लेखक युग पाठक, सञ्जीव उप्रेती, अर्चना थापा, सरिता परियार, भास्कर गौतम, अनुभव अजितलगायत छन् । अभियन्ताले शुक्रबार विज्ञप्ति जारी गर्दै लोकतान्त्रिक प्रक्रिया र संविधानलाई घातक प्रहार गर्न उद्यत ओली सरकारले जनस्वास्थ्यको पक्षमा उत्रिएका अभियन्ताहरूलाई गिरफ्तार गर्दै आफ्नो सर्वसत्तावादी अनुहार फेरि प्रदर्शन गरेको जनाएका छन् । हामी जनस्वास्थ्यको बजारीकरणलाई तीव्रता दिने सरकारको अलोकतान्त्रिक र अवैध कदमको भर्त्सना गर्दै जनस्वास्थ्यको पक्षमा देशभरि प्रतिरोध जारी राख्न पनि सबैलाई अपिल गर्दछौं, विज्ञप्तिमा छ ।कोरोनाको दोस्रो लहर सुरु भएपछिको कडा निषेधाज्ञाका बेला सुरक्षाकर्मीको आँखा छल्दै यसअघि पनि नागरिक समाजका सदस्यहरूले कीर्तिपुर र माइतीघरमा खबरदारी र विरोधका स्वरहरू उचालिरहेका थिए । लकडाउनमै सर्वसाधारण भोकै मर्नुपर्ने परिस्थिति अनदेखा गरिरहेको सरकारी शैलीको विरोध गर्न होस् वा जनजीविकाको सवाल चटक्कै बिर्सेर चलिरहेको सत्ताको फोहोरी खेलको विरोध गर्न होस्, नागरिक समाजका सदस्यहरूले खबरदारी गरिरहेका थिए । स्वास्थ्य संकट गहिरिँदै गरेको र नागरिकका समस्याहरू चुली लागिरहेका बेला सत्ताको हिसाबकिताबबाट फुर्सद निकालेझैं गरेर सरकारले विवादित झापाको बीएन्डसी मेडिकल कलेजलाई प्रक्रिया मिचेर सम्बन्धन दिने प्रक्रिया अगाडि बढाएपछि नागरिक समाजका सदस्यहरू चुप लागेर बसेनन् । यसैको परिणाम थियो सडकमा विरोधको स्वर सुनाउन निस्केकालाई प्रहरीले गरेको पक्राउ । बृहत् नागरिक आन्दोलनले बिहीबार पनि प्रेस विज्ञप्ति जारी गर्दै विद्यमान कोरोना महामारीमा स्वास्थ्य सेवा पाउने जनताको मौलिक हकको व्यापक हनन भइरहेको र राज्य आफ्नो जिम्मेवारीबाट च्युत भइरहेको उल्लेख गरेको थियो । सर्वोच्च अदालतको निर्णयविपरीत सरकारले आसेपासे मेडिकल कलेजलाई सम्बन्धन दिने तयारी सरकारले गरिरहेको उल्लेख गर्दै विज्ञप्तिमा भनिएको छ, जनस्वास्थ्यको बजारीकरणलाई एक कदम अगाडि बढाउने यस्ता क्रियाकलापको नागरिक आन्दोलन घृणापूर्वक भर्त्सना गर्दछ ।पक्राउ परेर छुटेकामध्येको एक अभियन्ता भाष्कर गौतमले कानुनी संरचनाहरू ध्वस्त पार्दै ठाडो हस्तक्षेप गर्ने र लोकतान्त्रिक मूल्य मान्यता मिच्दै संघसंस्थाहरूमाथि निरन्तर प्रहार गर्ने सरकारको स्वेच्छाचारी शैली उत्कर्षमा पुगेकैले आफूहरू सडकमा आउन बाध्य भएको बताए । उनले झट्ट हेर्दा एउटा अस्पतालको सम्बन्धनजस्तो विषय देखिए पनि सरकारको यो कदम स्वेच्छाचारी कामको निरन्तरता भएको बताउँदै भने, यसको असर अहिलेको र भावी पुस्ताको जनस्वास्थ्यमा प्रत्यक्ष पर्नेछ । सरकारले प्राथमिकता बुझेन ः माथेमात्रिभुवन विश्वविद्यालयका पूर्वउपकुलपति एवं चिकित्सा शिक्षासम्बन्धी राष्ट्रिय नीति तर्जुमा उच्चस्तरीय कार्यदलको प्रतिवेदन टोलीका विज्ञ केदारभक्त माथेमाले प्रधानमन्त्रीको सोझो निर्देशनमा सारा प्रक्रिया लत्याएर सम्बन्धन दिने कदमको नकारात्मक असर दीर्घकालसम्म हुने बताएका छन् । यसको मूल्य भोलि सिंगो समाजले चुकाउनुपर्छ । प्रजातन्त्रमा पनि यस्तो मनपरी हुन्छ ? उनले भने, कोरोनाको आवरणमा मनपरी शासन चलाउन पाइन्छ ? यस्तो कामलाई त इतिहासले कहिल्यै माफी गर्दैन । यतिबेला त सरकारको कोरोनाको तेस्रो लहर रोक्न तयारीमा व्यस्त हुनुपर्ने, खोपको पहिलो मात्रा लगाएकालाई दोस्रो दिन जुट्नुपर्ने उनले बताए । सबै नागरिकलाई भ्याक्सिनको प्रबन्ध गर्न कूटनीतिक रूपमा सक्रिय हुनुपर्ने हो तर सरकार नियम प्रक्रिया सबै मिचेर आफ्नो स्वार्थ पूरा गर्न मेडिकल कलेजलाई सम्बन्धन दिन लागेको छ, उनले भने । यतिबेला चिकित्सा शिक्षामा लागेका मान्छेहरू, चिकित्सक संघका मानिसहरूले बोल्नुपर्ने उनको भनाइ छ । स्वास्थ्यको गुणस्तर खस्कियो भने त्यसको सोझो असर जनतामा पर्ने उनले बताए ।"
प्रक्रिया पूरा गरे मात्रै बीएन्डसीलाई सम्बन्धन,"(काठमाडौं)  चिकित्सा शिक्षा आयोगले झापास्थित बीएन्डसी मेडिकल कलेजलाई कानुनी प्रक्रिया पूरा गरे मात्र सम्बन्धन दिन सकिने निष्कर्ष निकालेको छ । प्रधानमन्त्री निवास बालुवाटारमा शुक्रबार भएको बैठकमा बीएन्डसीलाई सम्बन्धन सिफारिस गर्ने कि नगर्ने भन्ने विषय नै विवादमा परेपछि प्रक्रिया पूरा गरेर मात्र सम्बन्धन दिनुपर्ने निर्णय गरिएको हो । स्रोतका अनुसार प्रधानमन्त्री केपी शर्मा ओली, शिक्षामन्त्री कृष्णगोपाल श्रेष्ठ र स्वास्थ्यमन्त्री शेरबहादुर तामाङले तत्काल सम्बन्धन दिने निर्णय गर्नुपर्ने दबाब दिएका थिए । तर बैठकमा सहभागी डा भगवान कोइराला, डा दिव्यासिंह शाह, डा राजेश डंगोल र उषा झालगायतका विज्ञ सदस्यले ऐननियम पूरा नगरी सम्बन्धन अघि बढाउन नहुने सुझाएका थिए । बैठकमा बीएन्डसीको हकमा आशयपत्र नवीकरण नभएको, अदालतमा मुद्दा विचाराधीन रहेको र आयोगको कार्यकारी समितिबाट निर्णय नभएकाले सम्बन्धन सिफारिस गर्न नहुनेमा विज्ञहरूले जोड दिएका थिए । उनीहरूले विधि र प्रक्रिया नमिच्न आग्रह गरे । विश्वविद्यालयले आफ्नो क्षमताअनुसार शिक्षण संस्थालाई सम्बन्धन दिन सक्ने भनाइ राखेर प्रधानमन्त्री ओलीले बैठकबाट बाहिरिएका थिए । उनी बाहिरिएपछि शिक्षामन्त्री श्रेष्ठले प्रक्रिया पूरा गरेर सम्बन्धन दिने भनेर निर्णय लेख्न निर्देशन दिएका थिए । सदस्यसचिवले तयार पारेको निर्णय उपाध्यक्ष र अध्यक्षले प्रमाणित गरेपछि मात्र लागू हुने व्यवस्था छ । उपाध्यक्ष श्रीकृष्ण गिरी र अध्यक्षसमेत प्रधानमन्त्री ओलीले प्रमाणित भने गरिसकेका छैनन् । अन्य निर्णय पनि रहेकाले दुईतीन दिनमा प्रमाणित गराउने आयोगले जनाएको छ । निजी मेडिकल एसोसिएसनका अध्यक्ष बसरुद्दिन अन्सारीले बीएन्डसीलाई प्रक्रिया पूरा गरेर सम्बन्धन दिन निर्णय भएको बताए । बीएन्डसीका बारेमा प्रक्रिया पुर्याई सम्बन्धन दिने कुरा भएको छ, सम्बन्धन पाउने भयो, उनले भने, ऐननियम कानुनले के भन्छ हेरेर आयोगले सिफारिस गर्नुपर्छ । आयोगले सिफारिस गरेपछि काठमाडौं विश्वविद्यालयले सम्बन्धन दिने निर्णय लिने उनले बताए । काठमाडौं विश्वविद्यालयले ऐन, नियमविपरीत सम्बन्धन दिने प्रक्रिया अघि बढाएको थियो । बीएन्डसीको आशयपत्र नवीकरण छैन । चिकित्सा शिक्षा ऐनका प्रावधानले पनि सम्बन्धन दिन रोक्छ ।"
गल्लीमा गुन्जिरहने सदावहार धुन,"देखो, दिल्ली देखो, दिल्ली देखोदिल्लीका कुतुर देखो, आगरेका ताज देखो मद्रासका मन्दिर देखोबम्बईका बन्दर देखो हातमा डमरु बजाएर विज्ञानको चटक देखाउन भनी बाइस्कोप बोकेर गाउँ छिरेको छ एक चटके । पानीको दहमा बगेका नीलकमलका पातहरू । सानो पोखरीमा चिप्लिरहेका वाटर स्केर्ट्स । अनि तालमा खसेको झरीको थोपाले बनाएको आकृति । अहो ! जगतको कति सूक्ष्म अवलोकन ! आजभन्दा ६० वर्षजति अघि, न्युयोर्क सहरको कलासंग्रहालयमा एउटा भारतीय सिनेमा हेर्न भनी गएका दर्शकको हूलमा कुनै उत्साह थिएन । जीवनभन्दा परको अतिरञ्जित कथनी गाँसिहिँड्ने भारतीय सिनेमाको खासै स्वाद थिएन । बिनाउम्मिद हलको कुर्सीमा बसेका सिनेफिलहरू, हलबाट निस्कँदा आँखामा दीप्ति बोकेर निस्किए । मनमा परमसन्तोक बोकेर निस्किए । उनीहरूले श्रव्यदृश्यको माध्यममा यति गहिरो जीवनको काव्य पहिलो पटक अनुभव गरेका थिए । उनीहरूले भारतमा बनेको यति सुन्दर सिनेमा पहिलो पटक हेरेका थिए । कलकत्ता सहरको एक रैथाने युवकले पहिलो पटक बनाएको सिनेमाले संसारैभरि तहल्का पिट्यो । सिनेमासँगै संसारले उनलाई सम्मानले हेर्न थाल्यो । जापानिज चर्चित दिग्दर्शक आकिरा कुरोसावाले भने, सत्यजित रेका सिनेमा नहेरी बाँच्नु भनेको घाम नहेरी बाँच्नुजस्तै हो, जून नहरी बाँच्नुजस्तै हो ।सन् १९९२, अप्रिल २३ का दिन मुटुको व्यथाले मर्नुअघि सत्यजितले पूर्णकदका तीसवटा सिनेमा बनाए । गएको मे महिनामा विश्वसिनेमा जगत्ले सत्यजित रेको १ सय औं जन्मजयन्ती मनायो । रेको जन्मजयन्तीको सन्दर्भमा यी युगीन मानव र उनको पहिलो सिनेमा पथेर पाञ्चाली माथि केही लेख्न भनी बसेको छु । बितेको आधा शताब्दी, पथेर पाञ्चाली माथि धेरै चर्चाविमर्श भए सिनेफिलियाका मञ्चहरूमा । हामी सिनेमाका विद्यार्थीले कुनै तीर्थयात्राझैं यो सिनेमाको यात्रा गर्यौं । हाम्रा लागि मक्कामदिना पनि यही, काशीबनारस पनि यही । पण्डित रविशंकरले बजाएको थेम म्युजिक बजाउँछु र पथेर पाञ्चाली का दृश्यहरूमा हराउन खोज्छु । पानीमा चिप्लिरहेको पानी कीराहरूझैं सिनेमाका दृश्यहरू चिप्लिरहन्छन् । अभाव बास बसेको एउटा जीर्ण घर ! कविता बेचेर धनी हुने हावादारी सपना देख्ने बबुरो हरिहर ! व्यवहारको सिउँडीले घोचेर सधैं चिडचिडा भइरहेकी सर्वोजया ! अनि उनीहरूका निर्दोष उन्मुक्त बालकहरू, जो झरीबतासमा दौडिरहेछन्, भिजिरहेछन् । म सम्झिरहेछु तुलसीको मठछेउ खेलिरहेका बिरालाका पाठाहरू, पिँडीको खाँबोमा छेल पारेर दिदीको यातना हेरिरहेका अपुका तेजिला आँखाहरू । शरद यामको एक दिन ! सेतै फुलेको कासघारीछेउ पहिलो पटक रेल हेर्न कुरिरहेछन् दुर्गा र अपु । एउटा भीमकाय मालगाडी कालो धूवाँ पुतपुताउँदै धामन सलबलाएझैँ आउँछ अनि जान्छ । बालकहरू पहिलो पटक सभ्यताको जादुमा सम्मोहित हुन्छन् । अपुमा म आफ्नो प्रतिच्छाया देख्छु र पुग्छु स्मृतिको चिहानमा धेरैपर । धेरै वर्षपहिले पारिबाटोमा बुल्डोजर आउला र हेरौंला भन्दै मैले दिन बिताएथेँ । झमक्कै साँझ पर्यो, किन्तु बुल्डोजर आएन । त्यो सपनाको बुल्डोजर जिन्दगीमा कहिल्यै आएन । यतिबेला सितारको धुन सकिएर बाँसुरीको लामो आलाप बज्न लागेको छ । भोटबाट निको भएर मुनालाई भेट्न आएको मदनझैं, हरिहर ट्याङ्का बोकेर आफ्नो जीर्ण घरमा आइपुग्छ । छोरी दुर्गालाई ल्याइदिएको धोती ट्याङ्काबाट निकाल्न लाग्दा हरिहरले थाहा पाउँछ उसकी छोरी यो संसार छाडेर परलोक गइसकी । त्यो बोधमा भत्किएर रोएको हरिहर अनि त्यति नै बेला रविशंकरले मुटु छेड्ने गरी बजाउन लगाएको सनाहीको धुन ! यो जत्तिको कारुणिक दृश्य विश्व सिनेमामा सायदै होलान् । दशाले खाएको घरमा बस्न हरिहरको मनले मानेन । टाँगाको टाङमुनि लाल्टिन झुन्ड्याउँदै यी दुःखीआत्मा काशीबनारसको यात्रा गर्दा भए । उजाड घरमा एउटा ठूलो साँप लस्किँदै अन्तरकुन्तरबाट छिर्दै थियो । मानवीय अवस्थाको कति प्रगाढ दृष्टि ! भारतीय सिनेमाका स्ट्रिपहरूमा पहिलो पटक जीवन र जगत् अवतरण गरेको थियो । मन्दिरमा बज्ने नियमित आरतीको धुनझैं यो गल्लीको गीत सिनेफिलियाको मन्दिरमा एउटा पवित्र धुन बनेर गुन्जिरह्यो,गुन्जिरहनेछ । वाटर स्केटरहरूझैं दृश्यहरू चिप्लिरहन्छन् । तर, एउटा चरित्र चिरस्थायी भएर बसिरहन्छ जीर्ण घरमा जीवनका अन्तिम दिन बाँचिरहेकी बूढी काकी इन्दिर ठाकरुन । वैकुण्ठ जान भनी एउटा खुट्टा उचालिसकेकी यी माताले इम्ब्रेस गरेको जीवनलीला सडकको गीतको सुन्दर मुखडाझैं लाग्छ । खिइसकेको बूढो हड्डी अनि त्यसलाई मोडेको चमडाबाहेक केही छैन जीवनको किनारामा बाँचिरहेको देहमा । यति गहिरो जीवनरस कसरी निचोरे होलान् सत्यजितले ? तिनै जराजीर्ण माताको केहीबेर चर्चा गर्ने अनुमति चाहन्छु । यतिबेला रविशंकर आफ्नो सृजनामा मदहोस भएर सितारमा औंलाहरू चलाइरहेछन् ।टाढाको नाताले छोएकी काकी पिँडीको कुनामा बसेर आफ्नो बटुकोमा चुपचाप जाउलो डल्लो पारेर निलिरहेकी छन् । अभाव बास बसेको जीर्ण घरमा यी जीर्ण आत्मा बोझ बनेर बसेकी छन् । आफूलाई माया गर्ने हैसियतका सबै आफन्त बितिगए । आफ्नो बूढो ज्यानलाई एउटा ओत चाहिएको छ । सबै खस्रा वचन सहेर पनि यी माताको क्लान्त कलेबरमा जीवनको मदहोस मुस्कान खेलिरहेछ । उसलाई घरमा राख्न सर्वोजयालाई कुनै रहर छैन । जाने अन्त कुनै ठाउँ छैन । बाँकी छ त्यही बैकुण्ठलोक, तर त्यो दिन कहिले आउँछ केही ठेगान छैन ।इन्दिर ठाकुरनलाई लाचार भएर त्यही जीर्ण घरमा जेमराजले उठाएर नलगुन्जेल बाँच्नु छ । छिमेकीको बगैंचाबाट उसका लागि दुर्गाले चोरेर ल्याएका फलहरूमा ऊ स्वर्णिम आनन्द भेट्छे । बूढी इन्दिर ठाकुरन त्यही मुहताज महलमा घोचपेच सहेर जीवनका अन्तिम दिनहरू घिसारिरहन्छे ।विभूतिभूषण बन्धोपाध्यायले उपन्यासमा खिपेको इन्दिर ठाकुरनको चरित्र गर्ने कलाकरको खोजमा निक्लिए सत्यजित । त्यो अस्थिपञ्जर काय भेटिनु कहाँ ? कुनै कम उमेरकी महिलालाई शृङ्गार पोतेर वृद्ध बनाउने परम्पराप्रति सख्त नफरत थियो सत्यजितलाई । त्यही नाटकीय परम्पराबाट उम्केर यथार्थको नजिक पुग्न खोज्ने उडान जो थियो । उनले थुप्रै वृद्ध अनुहारमा ठाकुरनको प्रतिच्छाया खोजे अनि निराश भए । उनलाई थाहा थियो, जुन बेलासम्म यो जीर्ण जीवन बाँच्ने उपयुक्त चरित्र भेटिँदैन पथेर पाञ्चाली बन्दैन । केही दृश्यको छायांकन सकीवरी फुर्सदमा झोक्रिरहेका बेला सिनेमाकी सहकलाकारले एक नाम सुझाइन् कलकता सहरको बेश्यालयको गल्लिमा दरिद्र जीवन गुजारिरहेकी चुनीबाला देवी । अनि सत्यजित चुनीबाला देवीलाई खोज्दै कलकत्ता सहरको रेडलाइट एरियाका गल्लीहरू चहार्दा भए ।कलकत्ता सहरको देहबजारछेउको सानो घर आफ्नो जवान उमेरमा रङ्गमञ्चमा केही रङ्गरस गरेकी, एकदुई सिनेमामा सानो भूमिका गर्न भ्याएकी चुनीबाला देवी । ८० पारिको उमेर, उमेरका सबै रसहरू जिन्दगीको कलमा पिसिएर सकिए, छोक्रा मात्रै बाँकी छन् । असी कुनामा बसी ! यो सपना देख्ने उमेर होइन । नदेखेको सपना ढोकासम्मै आइपुग्छ र आफ्नो जीवनका अन्तिम दिनहरूमा यस्तो उपहार दिएर जान्छ र उनलाई अजम्बरी बनाइदिन्छ यो कुरा चुनीबाला देवीलाई के थाहा ? थुप्रै वर्ष कलकत्ता सहरको जिस्मबजारको छिँडीमा बिताएकी माताको कायामा ऐंझेरु पलाइसकेको छ । जिन्दगी घर्किसकेको छ । जिस्मबजारको सानो घरको ढोकामै जेमराज ढुकिरहेको छ । कुनै पनि दिन उसले ढोका ढकढक्याउन सक्छ । नभन्दै उनको ढोका ढकढक्यायो । तर, जेमराजले होइन, सत्यजितले । चुनीबालाले ढोका खोलिन्, बस्न अनुरोध गरिन् ।के खोज्न आएको ? केटी ?हैन, तपाईंलाई खोज्न आएको । चुनीबाला देवीलाई उदेक लाग्यो यो उमेरमा उनलाई खोज्न को आउँछ ? बूढो चमडामाथि भद्दा मजाकझैं ! चुनीबालालाई यो कुरा उति निको लागेन । सत्यजित सम्भावना देखिरहेका थिए । तर, यी मातासँग काम गर्नु उति व्यावहारिक देखिन्थेन । जब सत्यजितले आफ्ना योजना बेलिविस्तारमा सुनाए चुनीबालाको मस्तिष्कमा जुगौं पहिले आफूले गरेका कर्मका यादस्तहरू खेल्न थाले । कलकत्ता सहरबाट रेल चढेर जानु थियो प्रत्येक दिन १५ माइल टाढा, बोरल गाउँ । छायांकन सकेर त्यसरी नै फर्कनु थियो । बदलामा उनले ज्याला पाउने भइन् हरेक दिन भारु २० । चुनीबाला देवीले सहजै स्वीकार गरिन् । केवल एक माग थियो उनको हरेक दिन खाजाका बेला दुइटा अफिमको डल्लो, सर्त मिल्यो । अन्ततः सत्यजितले इन्दिर ठाकुरन पाए । हामीले पथेर पाञ्चाली पायौँ । बिहान मिर्मिरेमै रेल चढेर कलकत्ताको जिस्म बजारबाट हरेक दिन १५ माइल यात्रा गर्दै बोरल गाउँसम्म पुग्न थालिन्, चुनीबाला । दशकौंअघि आफूले गरेको कर्म बिउँझिएको थियो । उनलाई आफ्नो चरित्रमा यति लगाव भइदियो उध्रिएर, च्यात्तिएर, प्वाल पर्न थालेको धोती पनि नफेरी उनले ठाकुरनको जीवन बाँचिरहिन् अभिनयमा लामो समयदेखि लागेको साधकझैं । उनको लगावदेखि सत्यजित पनि छक्क परे । चुनीबालाको केही गुनासो थिएन, केही माग थिएन । केवल प्रत्येक दिन अफिमका दुई डल्लाहरू, जेसँग उनको क्लान्त आत्मा गाँसिएको थियो । सायद नियतिले उनलाई थेगिरहेको थियो, एउटा कालजयी सिनेमाको अजर चरित्र बाँच्नका लागि । माछाको कत्लाझैं जर्खरिएको छालाले मोडेको अस्थिरपञ्जर प्रणाली । लगभग पचास डिग्रीमा भुइँतिर नुगिसकेको कुप्रो शरीर । चुनले पोतेझैं मुडुलो सेताम्मे शिर । आँखामा जाला पसेर तिनले जगत् धमिलो देख्न थालेका छन् । परलोक जान भनी सबै द्वारहरू खोलिसकेकी छन् उनले । बूढो घरमा अन्तिम सास फेर्ने, अन्तिम इच्छा मात्रै बाँकी छ । तर, सर्वोजयालाई यी बूढी माता घरमा बसेको त्यति रुचेको छैन । कटुवचनका सुइरोले छेडिरहन्छिन् । गलेको बूढो मनमा ठेस पुग्छ । आत्मसम्मानको घाउ दुखेको रन्कोमा इन्दिर ठाकुरन सानो कुम्लो र थोत्रो काम्लो काखीमुनि च्यापेर टुकुटुकु घर छाडेर बिदा हुन्छिन् । घरको अलि पर्तिर, सानी दुर्गा जब ठाकुरनको काम्लो समाएर रोक्न खोज्छिन् त्यहीबेला पण्डित रविशंकर सितारको मधुर धुन बजाउँछन् । सायद तपाईंलाई पनि त्यसबेला सिनेमा टक्क रोकेर त्यो दृश्य निरन्तर हेरिरहन मन लाग्छ । सर्वोजयाले छोरो जन्माएको खबर पाएपछि खुसीले पुलकित हुँदै ठाकुरन काम्लो बोकेर त्यही घर फर्किन्छिन् । सर्वोजयाको छेउमा पल्टिरहेको नवजात शिशुको अनुहार हेर्दा परमआनन्द भेट्छिन् । भर्खर यो लोकमा आएको सानो बालकको मुहार हेरिरहँदा लोकबाट परलोक जाने बेलाकी ती वृद्ध माताको आँखा आँसुले भरिन्छ । उनी आफ्नो पुरानो धोतीले आँसु पुस्छिन् । मान्छेको मनमा बास बसेको करुणाको योभन्दा बलियो दस्ताबेज के होला ?साँझपख पिँडीमा अढेस लगाएर सम्मोहक लयमा झलुङ्गो हल्लाउँदै लोरी गाइरहन्छिन् जुरेलीले खायो धानकसरी तिर्नु अर्काको धनसुत बाबु सुतडुंगा चढी हाम्रो राजा नदी पार गरनसुनारलाई भनिदिउँला, सुनको सिक्री बनाउन केही वर्षहरू बितेका छन् । अपु अब खेल्नेदगुर्ने भएको छ । जुगौंदेखि नयाँ वस्त्र फेर्न नपाएकी ठाकुरनको च्यादरको भ्वाङ झन् ठूलो भएको छ । त्यही च्यादरले गुजारा गर्नुपरेको छ । बूढो ज्यानलाई रातको चिसो छल्न एउटा बाक्लो च्यादर चाहिएको छ । तर, उनको आङले तातो च्यादर भेट्दैन । पिँडीमा बालकहरूलाई डायनको कथा सुनाइरहन्छिन् । तातो च्यादरको चिसो आस पालिरहन्छिन् ।रातको सिरेटोमा पिँडीको दिलमा थोत्रो खास्टो ओढेर एक्लै आफ्नै धुनमा गुनगुनाइरहन्छिन् मलाई पनि नदी पार गरिदेऊ न ए माझी दाइमेरा आफन्तहरू सबै नदी तरिगए,जो पहिले आए, ती सबै गइसकेम मात्रै बाँकी छुम एउटा निर्धन भिखारीमेरो नाममा फुटेको कौडी पनि छैनहेर मेरो थैली खाली छदिन ढल्यो, रात पर्योमलाई पनि नदी पर गरिदेऊ न ए माझी दाइबूढो मन दुखाएर, बारम्बार घर छोडेर, गाउँलेको शरणमा पुगिरहन्छिन् ठाकुरन । सम्बन्धको तातो कतै छैन । उनलाई आफ्नो भनेर स्वीकार गर्ने आफन्तको अभाव छ । नाउमा चढाएर नदीपार गराउने देवदूत नआउन्जेल बूढो हड्डीलाई आफैं सुमसुम्याउनु छ । बिरामीले गल्न थालेपछि ठाकुरनलाई लग्यो अब म मर्छु । त्यही बूढो घरमा मर्ने इच्छाले बिन्तीभावमा उनी शरण परिन् । तर, दरिद्र घर त्यो रुग्ण वृद्धालाई माया गर्न अझै तयार छैन ।शरदको एक साँझ, गाउँको अलि पर, बाँसको झ्याङमुनि उनले देह त्यागिन्, सुनसान पखेरोमा । अक्सर सामान्यकृत मृत्युभन्दा फरक उनी परलोक लाग्दा दुःखी भएर धुरिने आफन्त छैनन् । मृत्युमा कंकला शब्दले रुने नातेदार छैनन् । पानीको निरन्तर चापले नदीकिनारको बालुवाको ढिस्को बुङ्ग खसेर पानीमा विलीन भएजस्तो अथवा धमिराले खाएको बूढो रूख हावाको सानो झोकामा डङ्रङ्ग ढलेजस्तो एउटा दार्शनिक प्रश्न मनमा आउँछ अमेजनको घना जंगलबीच एउटा बूढो रूख आफ्नो कालगतिले ढलेर मर्यो । मान्छेको बस्तीभन्दा धेरै पर त्यो रूख ढलेको कसैले देखेन, कसैले सुनेन भने त्यो रूख ढल्दा आवाज आयो कि आएन ? ठाकुरनहरूले जीवन बाँचे कि बाँचेनन् ? चुनीबालाहरूले जीवन बाँचे कि बाँचेनन् ? पथेर पाञ्चाली को छायांकन किस्ताकिस्तामा भएको थियो । केही फुटेजहरू खिच्दै, निर्माता फकाउँदै जाँदा ३ वर्ष बित्यो, अझै छायांकन सकिएन । सुटिङ नसकिँदै चुनीबाला देवी सकिन्छिन् कि भन्ने डर थियो सत्यजितको मनमा । तर, उनी भाग्यमानी रहे, छायांकनको अन्तिम दिनसम्म चुनीबालाको शरीर र सत्यजितको सपना दुवै जिउँदै थिए । ठाकुरनको मृत्युको दृश्य अन्तिम दिन खिचिँदै थियो । चुनीबाला, जो आफैं कालको असाध्यै समीप थिइन्, उनले आफू मरेको बनिबनाउ विश्वास गर्नु थियो । मृत्युभन्दा केहीअघि एउटा अर्को मृत्यु मर्नु थियो । बाँसको खटमा बाँधेर मलामीहरूले बाटोको कुनैकुना खोला किनार लैजान थाले । सुटिङ सकेपछि मलामीहरूले जब बाँसको खट भुइँमा राखे, चुनीबाला देवी बिनाहलचल बाँसजस्तै स्थिर भएर खटमा लडिरहेकी थिइन् । सबैको मनमा चिसो शूल छिर्यो । सत्यजित हड्बडाए । जीवन र सिनेमा एकै विन्दुमा आएर पो गाँसियो कि ? चुनीबालाले मृत्युको अभिनय गर्दागर्दै साँच्चिकै देहत्याग पो गरिन् कि ? सुटिङ मण्डली किंकर्तव्यविमूढ बाटोछेउ उभिइराखे । सत्यजितको सपनामा ऐंठन छिर्यो । त्यतिबेलै केहीबेरपछि बाँसको खटबाट चुनीबाला देवीले आँखा खोलिन्, सबैतिर हेरिन् । सकियो ? मलाई किन नभनेको ? म त अहिलेसम्म मरेकै अभिनय गर्दै थिएँ ।अनि बल्ल सबैको होस ठेगानमा आयो । सिनेमाको सर्जक नै झुक्किने गरी मृत्युको जीवन्त अभिनय, त्यो चुनीबालाको अन्तिम अभिनय थियो ।केही तनखा बटुलेर, रेल चढेर बोरलबाट अन्तिम पटक कलकत्ताको गल्लीमा फर्किइन् चुनीबाला देवी । केही महिना बाँचिन् । एक दिन कलकत्ताको जिस्म बजारको कुनामा अवस्थित आफ्नो सानो घरबाट उनले परलोकको यात्रा गरिन् । चुपचाप, बिनाहलचल एउटा नीरब यात्रा । सिनेमामा अपुले दहमा फालेको हार डुबेझैं उनी डुबिन् अनन्तको गहिराइमा । दहमाथिका लेउहरू केहीबेर फाटेर पुनः दहलाई ढाकिदिए । तीन वर्षमा निर्माण सम्पन्न गरेर पथेर पाञ्चाली संसार विचरण गर्न भनी निस्कियो । संसारले पहिलो पटक भारतीय सिनेमामा भारतीय जीवन देख्यो । अभावको खिया लागेर मक्किएको जीवनको नाजुक अवस्था देख्यो । प्राची भूमिमा खेलिरहेका मान्छेहरूको सम्बन्धको काव्य पढ्यो, संगीत सुन्यो । सन् १९५६ को कान सिने महोत्सवले मानवताको उत्कृष्ट दस्ताबेज भनी सिनेमालाई विभूषित गर्यो । मनिला सिने महोत्सवले उत्कृष्ट अभिनयको पगरी चुनीबाला देवीको समाधिलाई ओढायो । जीवनभरि मूल्य हराएको जिन्दगी घिसारेर, रंगमञ्चको मञ्चबाट ढलेर कलकत्ताको कोठी पुगेकी चुनीबाला देवी यो जगत्का अर्बौं मान्छे अस्ताएझैं अस्ताइन् चुपचाप । लेउले छोपेको दहमा डुबेको हारझैं, अनन्तमा डुबिन चुपचाप । तर, अर्बौं मान्छेको नियतिभन्दा फरक चुनीबाला देवी आफ्नो मृत्युपछि जीवित भइन् संसारभरिका सिनेफिलहरूको मनमा । रातको सन्नाटामा पण्डित रविशंकरको सितार प्रकट भएर सुनिँदै छ । यो आलेख बिट मार्ने सुर गरेको छु । १ सय औं जन्मजयन्तीको छेकोमा सत्यजितबारे लेख्न थालेको यो लेख मोडिएर कहाँ पुग्यो चुनीबाला देवी पो आलेखको मुख्य पात्र बन्न पुगिन् । सत्यजित रे यसैउसै कालजयी छन् । मान्छेको सभ्यता जिउँदो रहुन्जेल सिनेफिलिया पनि जिउँदो रहला । सिनेफिलिया जिउँदो रहुन्जेल सत्यजित रे पनि जिउँदै रहलान् । सिनेफिलियाले सत्यजितको १ सय औं मात्रै होइन, हजारौं जन्मजयन्ती मनाउलान् र सत्यजित सँगसँगै चुनीबाला देवी पनि सिनेफिलियामाझ बाँचिरहलिन् ।पश्चिम बंगालको कुनै अनजान पोथ्रामा एउटा गरिब घरमा जन्मिएकी चुनीबाला देवी बेखबर मरिन्, कलकत्ताको जिश्मबजारको गल्लीमा । जन्म र मृत्युको तारिख दुवै नखिपिएको यी पीँधका मान्छेहरूको जन्मजयन्ती यो सभ्यताले कहिल्यै मनाएन । उमेर हिसाब गरिल्याउँदा सायद उनी १५० वर्ष पुगिन् । सत्यजितको १ सय औं जन्मजयन्तीकै दिन चुनीबाला देवीको १५० औं जन्मजयन्ती मनाउने प्रस्ताव यही आलेखमा टाँसी यहाँको समीप पठाएको छु । आगे यहाँको मर्जी !"
"ट्रयाजेडी, प्रतिष्ठा र सम्झना","ट्र्याजेडीको त्रासदी रूपान्तरण गर्दा भन्न खोजेको कुरा अलि बरालिने भएकाले त्यही शब्द प्रयोग गर्यौं । यस लेखमा ट्र्याजेडीसँग मानिसको सम्मान जोडिएको कुरा गरिएको छ । अनि कोरोना महामारीसँग लड्नेको मृत्यु र ट्र्याजेडीका पात्रका मृत्युको तुलना गरिएको छ । कोभिडसँग जुध्ने मानिसको सम्मानलाई कसले विचलन गर्दै छन् भन्ने कुरा लेखेपछि ट्र्याजेडीका मलाई मन पर्ने व्याख्याता जर्ज स्टाइनर र तिनलाई भेटेको अनि त्यही अवसरमा डोरबहादुर बिष्ट दाइसँग पनि भेटेको नियमित आकस्मिकताको छोटो बयान पनि गरिएको छ । ट्र्याजेडीको पात्र मानिसको प्रतिष्ठाको निम्ति लडेर मर्छ । उसलाई केही आफ्नो वशभन्दा बाहिरको नियतिले घेरेको हुन्छ । ऊ त्यही अन्धशक्तिसँग लडिरहेको हुन्छ । जब उसले मर्नुपर्ने पक्का बुझ्छ, ऊ त्यो भयानक शक्तिसँग हार्दैन । ऊ जीवन भएर लड्छ अनि त्यसलाई लल्कार्दै मान्छेको प्रतिष्ठा बुझाएर मर्छ । म मानिस हुँ, मेरो मर्नु तिम्रा अन्ध नियतिमा छ, तर म अन्तिमसम्म लड्छु भन्नु मानिस मात्रको प्रतिष्ठाका निम्ति बोल्नु हो । त्यो नै ट्र्याजेडी हो । त्यो भयानक अन्त्य होइन मानिसको, प्रतिष्ठाको युद्ध हो । अहिलेको महामारीको युद्धमा व्यक्तिको जुन अन्त्य हुन्छ त्यो एक अर्थमा ट्र्याजेडी हो, तर अर्को अर्थमा त्यो महामारीमा भएको मृत्यु हो । त्यो मृत्युको कारण कुनै विषय आफूले छान्दा अनि त्यसको निम्ति लड्दा कालान्तरमा भएको अवस्था होइन । त्यो रोगका जीवाणुले आक्रमण गरेपछि लड्दा लड्दै भएको दुःखद अन्त्य हो । त्यसका पछाडि आफ्ना ट्र्याजेडीका भूल (ह्यामर्सिया) होलान् जस्तो कि सावधानी लिइएन होला, केही गल्ती भयो होला । तर, त्यसमा आफूले छान्ने कुरा धेरै छैन । ट्र्याजेडीमा जस्तो एउटा बाटो छान्दा अन्त्य भएको पनि होइन त्यो । तर, अहिलेको विश्वमा व्यापक बहस भएका अनि देखिएका केही कुराका उदाहरण छन् । मानिसको दुःखद अन्त्यलाई व्यापक बनाउने, त्यसलाई समाधानको बाटोतिर नलैजाने कर्म गर्ने मानिसहरू पनि निस्किए । शक्तिशाली देशका नेताहरूले आफ्नो बहुलठ्ठी प्रकट गरे । वैज्ञानिकहरूले तयार गरेको खोप नलगाऊ, तिमीलाई केही भएको छैन, मास्क नलगाऊ, त्यो मेरो राजनीतिको प्रतिकूल छ, भीडमा आऊ, म बोल्छु, तिमी सुन भन्ने शक्तिशाली मानिसले मानिसको अस्मिताको युद्धलाई जटिल बनाइदिए । अर्काथरी सरकार चलाउने र शक्ति बोकेका मानिस निस्के । मानिसको यो दुःखद अवस्थाको युद्धमा तिनले केही मद्दत गरेनन् । तिनका निःस्वार्थ कर्मले मानिसको दुःखमा केही कमी आउँथ्यो । तिनका केही मानवीय नीतिले मानिसलाई लड्न सजिलो हुन्थ्यो । तिनका केही त्याग, कार्यक्रमले हजारौंको जीवनरक्षा हुने थियो । महामारीसँग लडेको अवस्थामा खाने कुरा केही नपाएर मृत्यु हुनु, साधन भएकाहरूले मानिसको रक्षानिम्ति त्यसको प्रयोग नगरिदिँदा जीवन गुमाउनु ट्र्याजेडीको पात्रले अन्धशक्तिसँग लडेजस्तै कथा हो । अरू एकाध पक्ष छन्, जसले मानिसको त्रासद अन्त्यलाई निर्मम बनाएका छन् । ती निर्लज्ज कर्म हुन् । मानिसको उपचार र जीवनरक्षाको निम्ति आफ्ना दायित्वभित्र परेका कर्महरू नगरिदिनु त्यसको उदाहरण हो । तर, यहाँ दुईवटा कुरा देखिए । उपचार, खोप आदिजस्ता विषयलाई शक्तिमा हुनेहरूले धन कमाउन प्रयोग गरेका कथा विदीर्ण र लज्जास्पद हुन् । हाम्रोतिर र अरूतिर पनि उदाहरण भेटिए । अर्कोतिर ट्र्याजेडीमा मानिसको प्रतिष्ठाको विषयलाई भत्काउने कर्म गरिए । तिनमा सबैभन्दा कठोर कर्म महामारीलाई निरंकुश शासन गर्नेहरूले अवसरको रूपमा प्रयोग गरेको देखियो । कतिले महामारीको प्रयोग गरेर शासनमा एकाधिकार जमाए । यसको बहानामा डिक्टेटरसिप का सूत्रहरू प्रयोग गरिए । अनेकौं देशले खोपलाई राष्ट्रिय प्रतिष्ठाको विषय बनाए । मानिसको प्रतिष्ठाको कुरा गर्दा अर्को कुरा पनि भेटियो । धनी देशले विपन्न देशलाई मद्दत गर्न नसकेको र नचाहेका उदाहरण व्याप्त भए । यो कुरा पहिले थाहा थिएन मानिसलाई । रंगभेद, जातिभेद, लैङ्गिक भेद अनि राजनीतिक भेद फटाफट खुल्दै गए । म आफ्नो आरम्भको विषयतिर फर्किन्छु । कोभिड महामारीले उठाएको वैचारिक बहसमा फेरि ट्र्याजेडीमा भेटिने मानिसको प्रतिष्ठाको युद्ध के हो भन्ने कुरा आएको छ । मानिसको जीवन जगतितलमा सजिलो छैन । त्यसैले त्यसमा मानिसको प्रतिष्ठा नै सबैभन्दा ठूलो विषय मानिएको हो । बुद्धले अन्तिम ज्ञानको सार राख्दै भने, दुःखले भरिएको जगत्मा जीवन चलाउन सजिलो छैन । त्यसैले म केही उपाय भन्छु, जीवनका निम्ति । कार्ल मार्क्सले लेखे, आफूभन्दा पहिलेका सबै दार्शनिकहरूले प्रकृति क्रियाशील छ, त्यसैले मानिस पनि उद्देश्ययुक्त र क्रियाशील हुनुपर्छ भनेनन् । तर भन्नुपर्ने र गर्नुपर्ने त्यही थियो, मार्क्सले भने । प्राचीन ग्रीक नाटकहरूले एउटा अनौठै काम गरेको ट्र्याजेडीको मृत्यु का लेखक जर्ज स्टाइनरले बुझाए । झन्डै ७५ वर्षजतिको छोटो समयमा ग्रीसमा चलेको यो दार्शनिक र काव्यको सामर्थ्यको तरङ्ग अहिलेसम्म चल्नुको कारण एउटा छ । त्यो हो, मानिसको ट्र्याजेडीमा उसको प्रतिष्ठा पनि जोडिएको हुन्छ । त्यही कारणले त्यसमा कविता छ, मानिस छ । उसको दुःखमा सम्मान छ । यसको अर्थ अहिले आएर झन् प्रस्ट भएको छ । अहिलेको महामारीमा लड्ने र दिवंगत हुने नरनारीलाई जति मात्रामा त्यो फैलियो त्यति नै मात्रामा तिनको सम्मान हुनुपर्छ भनी मान्नु हो । मानिसको नैरन्तर्य अत्यन्त शक्तिशाली पक्ष हो । सन् १९१८ तिरको स्पेनेली फ्लुले दक्षिण एसियाली क्षेत्रमा मात्र एक करोड पचास लाख मानिसको ज्यान लियो । तर, त्यसबाट मानिस बाहिर आए । मानिसले मानिसको सम्मान गरे । आजको सम्पन्न युगमा अनेकौं बखडा, राजनीति र प्रतिष्ठाका विषय झिकेर मानिसले मानिसकै प्रतिष्ठा बिर्सिएका कथा दिनदिनै विश्व स्वास्थ्य संगठन र देश देशका सही मिडियाले भनिरहेका छन् । धेरै कुरा खुलेका छन् ।अन्त्यमा एउटा संस्मरण राख्न चाहन्छु । ट्र्याजेडी मेरो एउटा साहित्य अध्ययनको र अध्यापनको विषय हो । म यो विधालाई साहित्यको आत्मा मान्छु । ट्र्याजेडीको पछिको समयमा अत्यन्त शक्तिशाली व्याख्या गर्नेमा पहिले क्याम्ब्रिजका पछि भिएना विश्वविद्यालयका प्राध्यापक जर्ज स्टाइनर हुन् । जुलाइ १९८८ मा समकालीन लेखनमाथि क्याम्ब्रिजमा भएको एक महिने सेमिनारमा भाग लिन म ब्रिटिस काउन्सिलको ग्रान्टसमा गएको थिएँ । त्यहाँ म नेपालबाट आएको भनेपछि एक पाका दम्पती मसँग नजिक भए । दिउसो भित्रको कफी हाउसमा कफी खान गयौं । ट्र्याजेडीको कुरा उठाए ती प्राध्यापकले । मेरो पीएचडीको अध्ययनकै सिलसिला थियो । उनको कुराले उत्तेजित भएर मैले भने, तपाईंका विचार ठ्याक्कै जर्ज स्टाइनरका जस्ता रहेछन् । उनकी श्रीमतीले भनिन्, तिमी जर्ज स्टाइनरसँगै कुरा गर्दै छौ । म केही उफ्रिएँ खुसीले । त्यस दिनदेखि हरेक मौकामा मैले स्टाइनरसँग मेरा अनुसन्धानका समस्या छलफल गरेँ । तिनले ट्र्याजेडीको अन्त्यको विषयमा दिएको प्रवचन सुनेँ । अर्को सुन्दर प्रसङ्ग जोड्छु । त्यही ठाउँमा मेरा अति प्रिय नेपाली मानिस, डोरबहादुर बिष्ट दाइ अप्रत्याशित एक जना जापानी साथीसहित कफी खान पसे । मेरो उफ्रिने क्रम बढ्यो । मैले जर्ज स्टाइनरलाई डोरबहादुर दाइबारे भनेँ । स्मरणीय अवसर भयो । डोर दाइसँग आउने साथीसँग पछि जापानमा बिन्दु र मेरो पनि नजिकको मित्रता भयो । बिष्ट फ्याटालिज्म किताबमाथि काम गर्दै थिए, अनि क्याम्ब्रिजमा सोसियोलोजी फ्याकल्टीका प्राध्यापक अर्नेस्ट गेल्नरसँग भेटिबस्थे । मेरा निम्ति ट्र्याजेडीको अर्थ आज अझ राम्ररी खुलेको छ । मानिसको जीवन मानिसले सहज पार्ने र आपसमा सम्मान गर्ने विषय आज अभूतपूर्व रूपमा चुनौती भएर आएको छ । ट्र्याजेडी त्यही काव्यात्मक अन्तर्शक्तिसँग जोडिएको मानव प्रतिष्ठाको एउटा युगान्तकारी कथा हो ।"
कचुर,नोट ः (यारी Ö धामीले मन्त्रमा हिँड्ने बाटो । रिसिया Ö आत्माहरूसागको संवाद । कचुर Ö संकेत । वाछेर Ö जााडको छोक्रा । तकायो Ö धामीको विशेष सहयोगी । केन्छेरुवा Ö धामीको कार्यकर्ता । सेंहा Ö कुलचुलामा बस्न नपाउने मृतात्मा ।)
उपन्यासको उबडखाबड !,"विधान्तरणको दुर्घटना त्यसो त पद्यकवि गद्यमा गयो भने मर्छ भन्ने यो लेखको आशय होइन । कतिपयको विधान्तरण र व्यावसायिक बन्ने आकांक्षामा खोट नहोला । लेखिरहेको विधाप्रति वितृष्णा या नयाँ विधामा स्थापित हुने आत्मविश्वास पनि होला । विधान्तरणमार्फत चाँडै चर्चित हुने रहर खराब पनि नहोला । लेखकले कमाउनै नहुने पनि होइन ।म पहिले पहिले पद्यमा खुब रमाएँ, पछि आख्यान लेखें, छन्द कविताबाट उपन्यासमा एकोहोरिएका भुवनहरि सिग्देल भन्छन्, पहिले मलाई कमैले मात्र चिन्थे, त्यसको दायरा सानो रहेछ । उपन्यासमा लागेपछि धेरैले चिने, यसको दायरा फराकिलो रहेछ ।कुनै विधामा प्रसिद्धि कमाएका लेखकका सबै विधामा सफल हुन्नन् । महाकवि लक्ष्मीप्रसाद देवकोटाको उपन्यास चम्पा र आख्यानकार विश्वेश्वरप्रसाद कोइरालाका कविता यसका ज्वलन्त दृष्टान्त हुन् । यी दुवैलाई लगभग दुर्घटित रचना भने पनि हुन्छ । देवकोटाको चम्पा लामो कथाजस्तो छ भने कोइरालाका कविता जोन किड्सका कविताबाट अति प्रभावित छन् । लेख्दैमा न कविता बन्छ, न त उपन्यास । देवकोटाको मृत्युपरान्त २०२४ मा प्रकाशन भए पनि यो २००४ कै रचना हो । कोइरालाले जेल जर्नल मा मेरा एक संग्र्रह पुग्ने कविता छन् भनेको सार्वजनिक हुनासाथ छाप्न भ्याइहाले, विश्वेश्वरप्रसाद कोइरालाका कविता (२०५९) । जम्मा २५ पृष्ठका १२ वटा कविता बुझाउन सम्पादक हरिप्रसाद शर्माले ७५ पृष्ठको परिचय, भूमिका र विश्लेषण प्रस्तुत गरेका छन् । अहिले पनि कतिपय उपन्यास चम्पाकालीन चेतनामै अड्किएका छन् । कतिपय उपन्यास पेन्टिङमा जस्तो सीमित घटनाक्रममा आधारित नभएर इतिवृत्तात्मक छन् । भाषा र शिल्प नपुग्दा कमजोर देखिन्छन्, सम्पादक अविनाश श्रेष्ठ भन्छन्, कतिपयले जीवनी लेख्नुपर्नेमा उपन्यास लेखेका छन् । समाजबारे पर्याप्त अध्ययन, अनुसन्धान उपन्यास लेख्नुभन्दा महत्त्वपूर्ण छन् । त्यसो नहुँदा लेखन व्यक्तिगत कुण्ठामा गएर टुंगिन्छन् ।अध्येता तिवारी बर्सेनि एक सय उपन्यास छापिए कम्तीमा तीनचारवटा पठनीय आउलान् भन्ने झीनो आशा गर्छन् । साविक उपन्यासहरूले अतिरिक्त सौन्दर्य देखाउन सकेका छैनन् भने अधिआख्यान मात्र नभएर वैकल्पिक उपन्यास गयल छन् । नेपाली साहित्यले उपन्यासमा नयाँ धारको खोजी मात्र गरेको छैन, नयाँ शैलीको आह्वान पनि गरेको छ ।मूलभूत रूपमा साहित्यको पाँच खुड्किले भर्याङ हुन्छ भाषा, साहित्य, कला, सौन्दर्य र सत्य । हाम्रा अधिकांश उपन्यास भाषाको स्तरमा मात्र छन् । त्यसमा पनि अखबारी र वकालती भाषाको आधिक्य छ । पत्रकारले लेखेका उपन्यास चर्चित र पुरस्कृत हुनुको दुष्प्रभाव पनि हुन सक्छ ।कतिपय पत्रकारले फिचर लाई फिक्सन बनाइदिएकाले अरू लेखक पनि देखासिकीमा फिक्सन लाई फिचर बनाउन तम्सिएका छन् । पुरस्कारदाताले कहिलेकाहीँ कृतिभन्दा व्यक्ति हेर्छन् । र, पुस्तकभन्दा पद हेरेर पुरस्कृत गरिदिन्छन् । तमसुकजस्ता लामा वाक्य र दोहोरोतेहेरो अर्थ लाग्ने रकमी भाषा उपन्यासमा भेटिन्छन् । भाषाबाट साहित्यको तहमा उक्लिएका उपन्यास भेटिए पनि कलाको चरणमा पुगेका छैनन् । सौन्दर्य र सत्यमा कहिले पुगून् ? साँच्चै भन्ने हो भने आम उपन्यासको नियति ध्रुवचन्द्र गौतमकृत उपन्यासको नामजस्तै छ, एक असफल आख्यानको प्रारम्भ । कतिपय नेपाली कविका कविताले भने मन्त्रकै हैसियत पाएका छन् । कवितामा साहित्यको अन्तिम खुड्किलो पनि पार गरेका छन्, लेखनाथ पौड्यालले, आख्यानकार पौडेल भन्छन्, यी शास्त्रीय कविको उचाइमा जाने छेकछन्द अरू कविले पनि देखाइरहेका छन् । लेखकसँग उपन्यासको टेस्टामिन मात्र होइन साहित्यको खुराकै खोज्छन् असल पाठकले । उपन्यासको रापतापमा लट्ठिएर कवितालाई किन नजरअन्दाज गर्ने ? कुनै पश्चिमा लेखकले यही पाठकीय मर्मलाई वाणी दिएका छन्, कथाले मलाई झुठमुठबाट बाहिर निकाल्छ, कविताले सत्य ओकल्न बाध्य बनाउँछ । कथा पैदलयात्रा हो भने कविता नृत्य । मलाई दुवै चाहिन्छ ।"
गाउँ फर्केको मान्छे,"वर्षौंपछि यादहरुको बिस्कुन टिप्दै गाउँ फर्केको छु म र, यतिबेला याङफेल लेकमा उभिएर सोचमग्नसोचमग्न टोलाइरहेछु साँच्चि, मैले गाउँ छोड्ने बेला छिट्टै फर्की आऊ है भन्दै क्षितिजभरि पर्खाइको जेसुम नजर बिछ्याइबस्ने ती सज्जन गाउँलेहरु चराहरुले झैं गुँड छाडेर कता बसाइँ सरेछन् हँ ?"
आपत् र ओतको सहरी सम्बन्ध,"जबजब कुनै देशमा आपत् आउँछ, सहरमा बढी खलबल मच्चिन्छ । आपत्को खबर देशविदेश सबैतिर अलि चर्कोसँग सुनाउने हैसियत सहरकै हुन्छ । सहरमा ठूलो जनसंख्या हुने भएकाले समस्याका आयाम र गहिराइ पनि अनेक हुन्छन् ।स्रोतसाधनमा गाउँभन्दा बढी बलियो हुने भएकाले खोज, राहत, उद्धार, उपचार आदि अनेक चरणको चक्र सहरले सजिलै पार गर्छ । यसो हुँदाहुँदै ती सबै चरणमा वर्गभेदको डोब प्रस्टै देखिन्छ । राज्यसत्तासँग संवाद गर्ने हैसियत भएका नागरिक विपद्को चक्रबाट उम्किरहँदा श्रमिक समूह झिटीगुन्टा बोकेर सहर छोडेर हिँड्न विवश हुन्छन् । उनीहरूको श्रम र सीपले धानिएको सहर आपत्मा ओत दिने समयमा जहिल्यै चुक्ने गर्छ । गत वैशाखतिर जब कोरोना संक्रमणको दोस्रो लहर आयो, सरकारले निषेधाज्ञा घोषणा गर्यो । निषेधाज्ञा सुरु हुनुअघि घर फर्कनका लागि बाटोको म्याद पनि दियो । म्याद छोटो थियो । म्याद सुरु हुनासाथ आम सर्वसाधारणका दुःखका दिन आए, गाडी चढिनसक्नु भए ! घर जानुपर्ने हतारोमा कोरोनाभीडमै किचिएजस्तो भयो ! बस, जिप, ट्रक जेजे भेटिन्छ त्यसमा कोचिएर, झुन्डिएर आम सर्वसाधारणले निकै कष्टकर यात्रा पार गरे । कतिपय ब्यक्ति खर्चअभावमा गाडी चढ्न सकेनन् । कतिपय झुन्डिएर जान सकेनन्, सडकमै अलपत्र परे । कतिले कामबाट छुट्टी पाएनन् । आपत्मा ओत नपाउने र घर सजिलोसँग जान नपाउने कष्टकर कहानी यसपालि पनि दोहोरियो । केही लाख मान्छे गाउँ हिँडेपछि शान्त बनेको सहरमा सरकारले सन्तोषको लामो श्वास फेर्यो । गाउँ छिरेका नागरिकले पनि यात्राको सास्ती बिर्सिएर सन्तोषको श्वास फेरे । यो सन्तोषको श्वासभित्र आपत् झेल्दाको सुस्केरा आफैं बिलाएजस्तो भयो । सहरमा घर हुनेहरू या संस्थागत क्षेत्रमा जागिर गर्नेहरू आपत् आउनासाथ झिटीगुन्टा बोकेर गाउँ कुदिहाल्दैनन् । नियमित कमाइ र रोजगारीको सुरक्षाका कारण उनीहरूलाई त्यसरी कुदिहाल्ने बाध्यता हुँदै, केही समय आपत् थेग्ने आर्थिक हैसियत बनाएका हुन्छन् । अप्ठेरोमा सरसापटी दिने समूह, सञ्जाल वा संस्थाहरूसँग उनीहरू जोडिएका पनि हुन्छन् । आम सर्वसाधारणसँग पाखुरीको बलबाहेक बाँच्ने अरू उपाय हुँदैन । न बलियो बचत हुन्छ, न घरबेटीले सहयोगी भावना देखाउँछन्, न आपत्मा संस्थागत सहयोग नै पाउँछन् । काम दिने साहु वा रोजगारदाताबाट पनि राम्रो सहयोग पाउँदैनन् । गरेको कामको पूरै ज्याला परै जाओस् बाटो खर्च मिल्यो भने रोजगारदातालाई मनकारी ठान्नुपर्ने अवस्था छ । उनीहरूको उठबस आफूजस्तै निम्न आय वर्गका ब्यक्तिसँग हुने हुँदा चिनजानको समूहबाट दरिलो साथ पाउने सम्भावना पनि हुँदैन । केही समय धर्मशालाको बास, सार्वजनिक धाराको पानी, निःशुल्क भोजनको व्यवस्था, सार्वजनिक शौचालय आदि सुविधा ठूलो समूहलाई थेग्न सक्ने खालको छैन । केही मनकारीले आपत्कालीन सहयोगको व्यवस्था गरे पनि त्यसले ठूलो समूहलाई धेरै दिन धान्न सक्दैन । यति भएपछि हतारहतार सहर छोड्नुको विकल्प रहँदैन ।०७२ सालको भुइँचालो र नाकाबन्दी, दोहोरिएको कोरोना कहर हाम्रो पुस्ताले झेलेका ठूलो आपत्का केही प्रतिनिधि उदाहरण हुन् । आपत् पर्नासाथ निम्न आय भएका वर्गका लागि सहरमा ओत नमिल्ने जनाउ घण्टी बजिहाल्छ । पसिना पोखेर बाँचिरहेको ठाउँमा जब असिना बर्सिन्छ, पसिना मूल्यहीन बन्छ । पसिनाले तुरुन्तै सहर छोड्ने बाटो खोज्छ । सरकारले सहरमा आउन दिन्छ, तर सजिलोसँग जाऊ भन्दैन । टिकटको कालोबजारी रोक्न खोज्दैन । राजमार्गको ठगी रोक्न खोज्दैन । सरकारलाई छिटोछिटो सहर खाली गर्ने रहर हुन्छ । नागरिकहरू त्यो रहर पूरा गरिदिन विवश हुन्छन् । तुरुन्त सहर छोडिएन भने अरू अनेक बाछिटा बेहोनुपर्ने हुन्छ । ग्यासका सिलिन्डर, तरकारी, दाल, चामल र नुनतेलका प्याकेटहरू कुना पस्छन् । हरेक चीज छोइनसक्नु बन्छन् । तिनलाई छोइसक्नु बनाउन राज्यले बलियो पहल गर्दैन । एकातिर काम रोकिनु, अर्कातिर कुना पसेका सामानलाई मनाउन मरिहत्ते गर्नु ! अनि हतारहतार गाउँ पस्नुको विकल्प रहँदैन । यो दशा हरेक विपद्मा दोहोरिन्छ ।वर्षौंदेखि श्रम पोखिरहेको सहरमा जब एक हप्ताका लागि मात्रै पनि आपत् पर्छ, सर्वसाधारण झिटीगुन्टा बोकेर कष्टकर र असुरक्षित यात्रा गर्न किन विवश हुन्छन् ? यसका दुईवटा आयाम छन् । अधिकांशका लागि सहर बाध्यताको बसाइ हो । गाउँबाट घरछेउको बजार, बजारबाट सदरमुकाम, सदरमुकामबाट अलि ठूलो सहर, राजधानी र विदेश पस्नु अनि अवसरको खोजी गर्नु अहिलेको आम जीवनको साझा विशेषता हो । सहर बसिखानु छैन, तर सामाजिक संरचनाअनुसार नपसेर पनि सुख छैन । गाउँमा मन मरे अडिन्न । अडिएको एकाध मनलाई पनि सहरतिर धपाउने हैसियत गाउँको छ । मुस्किलले धानिएको मन र चलेको सहरी जीवनको चक्र सानोतिनो आपत्को झोक्काले हल्लाइहाल्छ ।झिलीमिली सहरमा अल्झिएको जीवनको दियो गाउँमा बलेको छ । आपत्विपत्ले त्यो दियो मनमा जगाइदिन्छ र सहर एकैचोटि भीडभाडका साथ गाउँ पस्छ । आपत्विपत्मा परेका आम नागरिकलाई सहायता गर्ने संयन्त्र सहरमा असाध्यै कमजोर छ । केही उपकारी दाताले सानोतिनो अभियान चलाए पनि राज्य स्तरबाट अप्ठेरोमा परेका बाहिरिया नागरिकलाई मद्दत गर्ने भरपर्दो प्रणाली छैन । केही समयका लागि गाउँ फर्कनुहोस् फर्कनका लागि भरपर्दो व्यवस्था मिलाउँछौं भन्ने हैसियत र प्रणाली राज्यले विकास गरेको छैन । रोजगारीको जग पनि त्यस्तै छ । धेरैजसोको रोजगारी अनौपचारिक खालको छ । अनौपचारिक रोजगारीले आपत्विपत्मा भर दिँदैन, उल्टो कहर दिन्छ । यस्तो भएपछि मूल सडकमा निस्केर घर जाने उपाय खोज्नुको विकल्प रहँदैन । राज्य सडकमा आइपुगेका नागरिकको संरक्षक बन्दैन, अलपत्र पार्नेको संरक्षक बनिदिन्छ कहिले लुकेर, कहिले खुलेआम !आपत्मा ओत नागरिकको अधिकार र राज्यको कर्तव्य हो । आपत्को चक्रबाट नागरिकलाई छिट्टै उम्काउनु राज्यको परम धर्म हो । लामो समय ओत दिन सकिंँदैन भने थातथलोसम्म सहज तरिकाले पुर्याउने दायित्व राज्यको हो । राज्य नागरिकले भरेको ठूलो खुत्रुके हो । जिन्दावाद र मुर्दावादको नारा घन्काउन नागरिकको दुरुप्रयोग गर्ने, तर आपत्विपत्मा ओत नदिने काम गर्न राज्य र राजनीतिक दल कसैलाई सुहाउँदैन । राज्यलाई उसको दायित्व सम्झाउँदै गर्दा आम नागरिक पनि गैरजिम्मेवार बन्न पटक्कै सुहाउँदैन । जानाजान भीडभाड, रामरमिता, तामझाम, धर्मकर्म, चाडपर्व र नाराजुलुसका नाममा आपत्विपत् भुलेर रमाउने बेला होइन यो ।"
कन्दमूल खोज्न बालबालिका जंगलमा,"(हेटौंडा)  जिल्लाको उत्तरपश्चिमी क्षेत्र राक्सिराङ गाउँपालिका८ पाम्वुङका ८ वर्षीय सुरेश चेपाङ दिनहुँ सबेरै उठेर कन्दमूल खोज्न नजिकको जंगल जान्छन् । उनले ल्याएको कन्दमूल र टाँकीले परिवारको गर्जो टर्दै आएको छ । उनी जंगलबाट फर्किएपछि आमा देवीटारतिर काम खोज्न जान्छिन् । ज्यालाको काम पाए पिठो किनेर ल्याउँछिन् । पाइनन् भने उही गिट्ठा, भ्याकुरकै भर ।सुरेश पाम्वुङस्थित नवजीवन प्राविमा २ कक्षामा पढ्छन् । उनका बाबुको दुई वर्षअघि चिउरी टिप्न जाँदा रूखबाट लडेर मृत्यु भएको थियो । त्यसपछि घरव्यवहार सबै आमाले धान्दै आएकी छन् । तर बारीको उत्पादन घट्दा र निषेधाज्ञाका कारण मजदुरीको काम नपाइँदा दैनिक गुजाराकै लागि सुरेशलाई कन्दमूल खोज्न जंगल नपसी हुँदैन । छिमेकी नानी चेपाङ र मैया चेपाङ पनि बिहानै उनीसँगै कन्दमूल खोज्न जान्छन् । नानी र मैया १ कक्षामा पढ्छन् ।निषेधाज्ञाका कारण विद्यालय बन्द छन् । पाम्वुङका मात्र होइन, पाङथलीका बालबालिकाहरू पनि कन्दमूल खोज्न अहिले जंगल पुग्छन् । जंगलबाट गिट्ठा, भ्याकुर, चुइँया, टाँकीको साग नल्याए उनीहरूको छाक नै टर्दैन, पाङथलीस्थित स्थानीय विद्यालयका प्रधानाध्यापक कविराज तितुङले भने, स्कुलमा पढ्न आउने अधिकांश विद्यार्थीहरू अहिले कन्दमूल खोज्न जंगलमा हुन्छन् । उनका अनुसार अलि हिँड्न सक्ने निडर एक्लै जंगल जान्छन्, नसक्ने आमाबाबुसँगै जंगल छिर्छन् ।गत वर्ष रासायनिक मलको अभावमा मकै, कोदो राम्रोसँग उत्पादन भएन । जसले गर्दा गाँउमा खाद्यान्नको हाहाकार छ, वडा सदस्य राजु चेपाङले भने, सानाठूला, पढ्ने, नपढ्ने सबै अहिले जंगल गएर कन्दमूल खोजेर ल्याउने गरेका छन् । पाम्वुङ र पाङथलीमा ४५ घर चेपाङ समुदायको बसोबास छ । एक सातादेखि उनीहरूले अन्न खान पाएका छैनन् । निषेधाज्ञाले गर्दा काम गर्न भरतपुर, हेटौंडा, मनहरी, लोथर गएकाहरू पनि घर फर्केका छन् । सबैका घरमा खाने मुख बढेका छन् तर घरमा अन्नको दाना छैन, स्थानीय मंगलबहादुर चेपाङले भने, लकडाउनले गर्दा खाने मुख बढे, ज्यालावनी गर्ने ठाउँ सबै बन्द छ, कन्दमूलकै भर छ ।वडा सदस्य चेपाङले गाउँको भोकमरीको समस्या गाउँपालिकाका अध्यक्ष, उपाध्यक्षलाई जानकारी गराइसकेको र कतैबाट सहयोग जुट्नेमा आशावादी रहेको सुनाए । सिंगो राक्सिराङ गाउँपालिकामा खाद्यान्नको अभाव छ, गाउँपालिका अध्यक्ष राजकुमार मल्लले भने, एकातिर रोगले च्यापेको छ, अर्कोतिर भोकमरी छ । कोरोना संक्रमण नियन्त्रण र उपचारका लागि गाउँपालिकाले गाउँमै आइसोलेसन र कोभिड अस्पताल निर्माण गरेको छ । भोकमरी समस्यालाई सम्बोधन गर्न भने दाताहरूसँग खाद्यान्न सहयोगका निम्ति अनुरोध गर्दै आएको गाउँपालिकाले जनाएको छ ।२०६८ को जनगणनाअनुसार मुलुकभर ६८ हजार ३ सय ९९ चेपाङ छन् । बढी बसोबास चितवन, मकवानपुर, धादिङ, गोरखा र तनहुँमा छ । पूर्वसभासद गोविन्दराम चेपाङका अनुसार कुल जनसंख्यामा वर्ष दिनसम्म खान पुग्ने चेपाङ ७ प्रतिशत मात्र छन् । त्यस्तै, ९ महिना पुग्ने २५ प्रतिशत, ६ महिना पुग्ने ४० र ३ महिना मात्र पुग्ने चेपाङ २८ प्रतिशत छन् ।"
विपक्षीद्वारा आलोचना,"(मकवानपुर)  वाग्मती प्रदेशसभामा पेस भएको आगामी आर्थिक वर्ष २०७८०७९ को नीति तथा कार्यक्रम असान्दर्भिक भएको भन्दै सत्तापक्ष र प्रतिपक्षी सांसदहरूले आलोचना गरेका छन् ।प्रदेश प्रमुख विष्णुप्रसाद प्रसाईंले बिहीबार सरकारका तर्फबाट सदनमा पेस गरेको नीति तथा कार्यक्रम सत्तारूढ दलको एउटा गुटको जस्तो मात्र देखिएको र कोरोना महामारीलाई पूर्णरूपमा बेवास्ता गरे ल्याइएको सांसदहरूले टिप्पणी गरेका हुन् ।विपक्षीको मोर्चाबन्दी र आफ्नै दलको एउटा समूहबाट पूर्णरूपमा असहयोग भइरहेको अवस्थामा मुख्यमन्त्री डोरमणि पौडेल नेतृत्वको सरकारले सदनमा चौथो पटक नीति तथा कार्यक्रम पेस गरेको हो । सरकारले असार १ गते बजेट ल्याउने तयारी गरिरहेको छ । नीति तथा कार्यक्रममा शुक्रबार ४७ जना सांसदहरूले आफ्नो धारणा राखेका थिए । कोरोना संक्रमणको डरले सांसदहरूलाई तीनवटा स्थानमा राखेर छलफल भइरहेको छ ।प्रमुख प्रतिपक्षी दल माओवादी केन्द्र संसदीय दलका नेता शालिकराम जम्मकट्टेलले गुटका आधारमा नीति तथा कार्यक्रम र बहुवर्षे योजना तयार पारिएको भन्दै सशक्त प्रतिवाद गर्ने चेतावनी दिए । आफ्नो पार्टीले जितेको स्थानमा मात्र बजेट पठाउने अन्य स्थानमा नपठाउने काम प्रदेश सरकारले गरिरहेको छ । यो गलत हो, उनले भने । उनले प्रदेशले चौथो पटक सुरुङमार्ग निर्माणलाई कार्यक्रममा समावेश गरेको र बहुवर्षे योजनाको मापदण्ड तयार नगरी ल्याएको दाबी गरे ।सत्तारूढ सांसद राजेन्द्र पाण्डेले सुरुङमार्ग प्राथमिकतामा राख्न नहुने र विद्युतीय बस सञ्चालन सरकारले गर्न नहुने धारणा राखे । निजी क्षेत्रसँग प्रतिस्पर्धा गर्न सरकारले सक्दैन । त्यसकारण हामी जनतालाई सुविधा पुग्ने गरी काम गरौं । व्यापार व्यवसाय गर्न होइन, उनले भने । कांग्रेस सांसद प्रभात तामाङले प्रदेश सरकारले घोषणा गरेको परियोजना बैंक, नीति तथा योजना आयोग पूर्णरूपमा असफल भइसकेको टिप्पणी गरे । कोरोना महामारीलाई बेवास्ता गर्दै कर्मचारीलाई घुम्न जाने व्यवस्था मिलाउन लागिएको छ । यो गलत हो । असाध्यै कमजोर धरातलमा टेकेर नीति तथा कार्यक्रम ल्याइएको छ, उनले भने ।माओवादी सांसद लेखनाथ दाहालले प्रदेश सरकारले विगतको समीक्षा नगरी नीति तथा कार्यक्रम ल्याएको बताए । एमाले सांसद डा राजेन्द्रमान श्रेष्ठले हिँड्दै जाने गन्तव्यमा नपुग्ने अवस्थामा प्रदेश सरकार पुगेको बताए । नेमकिपा सांसद सुरेन्द्रराज गोसाईंले हालसम्म तीनवटा नीति तथा कार्यक्रम खेर गइसकेको र यो पनि जाने निश्चित भएको बताए । विवेकशील साझा पार्टीका सांसद रमेश पौड्यालले विगतका आर्थिक वर्षहरूको समीक्षा नगरी नीति तथा कार्यक्रम ल्याइएको कारण प्रभावकारी नहुने बताए । तथ्यमा आधारित भएर कार्यक्रम तयार पार्न सरकार असफल भयो । गल्ती सच्याउन, सुधारका काम गर्न नसक्दा प्रदेश सरकारले प्रभावकारी योजना ल्याउन सकेन, पौड्यालले भने ।"
सडकको हिलो घरमा,"(भक्तपुर)  भक्तपुरनगरकोटसिपाघाट सडकअन्तर्गत नयाँगाउँ, गडगडे, बाँस्तोला गाउँ, फेदी, खरिपाटीलगायत क्षेत्रमा सडक छेउछाउका घर हिलाम्य बनेका छन् । ठेकेदारले समयमै सडकको नाली र कल्भर्ट निर्माण नगरिदिँदा बिहीबार दिउँसोको वर्षासँगै करिब ३ दर्जनभन्दा बढी घर हिलाम्य बनेको स्थानीय उद्धव बाँस्तोलाले बताए । लेदो माटो सडकमुनिका घरमा छिरेर हिलाम्य भएको छ, उनले भने, घाम लाग्दा धूलो खायौं, अहिले घरका कोठाभरि हिलो थुप्रिएको छ ।एक्जिम बैंक इन्डिया को ऋण सहयोगमा शैलुङ कन्स्ट्रक्सन प्रालि र आरामाली इन्फ्रा पावर लिमिटेड जेभीले २०७३ कात्तिक ४ मा काम सक्ने गरी २०७१ जेठ २२ मा सडक विस्तार सम्झौता गरेका थिए । हालसम्म ६ पटक म्याद थपिए पनि करिब ७५ प्रतिशत मात्रै काम सकिएको छ । गत फागुनमा अन्तिमपटक भन्दै आगामी असार मसान्तसम्म काम सक्न भनिएको छ । भक्तपुरनगरकोटसिपाघाट सडक आयोजना प्रमुख जगत प्रजापतिका अनुसार १६ किमिमध्ये १० किमि सडक मात्रै कालोपत्र भएको छ । काममा ढिला गरिँदा लागत झन्डै ६ करोड रुपैयाँ बढेको छ । ठेकेदारकै लापरबाहीका कारण बनेको सडकसमेत जीर्ण बनेको छ ।स्थानीयले विस्तारको नाममा सडक निर्माण अलपत्र पार्ने कम्पनीको ठेक्का रद्द गर्न पटकपटक माग गर्दै आएका छन् । गत वर्ष उनीहरूले शैलुङका अध्यक्ष शारदाप्रसाद अधिकारीको फोटो सडक आसपास टाँसेर विरोधसमेत गरेका थिए । गत साउनमै प्रतिनिधिसभाको विकास तथा प्रविधि समितिले अनुगमन गरी तत्काल काम गर्न निर्देशनसमेत दिएको थियो । गत पुसमा भौतिक पूर्वाधार तथा यातायातमन्त्री वसन्तकुमार नेम्वाङले उक्त क्षेत्रको अनुगमन गरी सडक विस्तारको काम छिटो सम्पन्न गर्न निर्माण कम्पनीलाई निर्देशन दिएका दिए । तर निर्माण कम्पनीले विभिन्न बहानाबाजी गर्दै सडकको काममा आलटाल गर्दै आएको छ । स्थानीय र पर्यटन व्यवसायीहरूले भने सम्बन्धित सबै निकायलाई गुहार्दा पनि राजनीतिक संरक्षणमा ठेकेदारलाई कारबाही हुन नसकेको दाबी गर्छन् । सडककै कारण वर्षौंदेखि पर्यटन व्यवसाय धरासायी बन्दै आएको छ, दुर्घटनाको जोखिम मोल्दै यात्रा गर्न बाध्य छौं, नगरकोट नाल्दुम पर्यटन विकास समितिका उपाध्यक्ष धनबहादुर लामाले भने, राजनीतिक संरक्षणमा ठेकेदारले नगरकोट सडकलाई थप जीर्ण बनाए ।"
मल वितरण गर्न निषेधाज्ञा तगारो,"(काठमाडौं)  कृषि तथा पशुपन्छी विकास मन्त्रालय सम्हाल्ने हरेक मन्त्री तथा सचिवले जहिल्यै रासायनिक मलको समस्या अन्त्य गर्ने दाबी गर्छन् । मलको आपूर्ति व्यवस्थापनमा सुनिश्चितता ल्याउने दाबी गरेका पूर्वकृषिमन्त्री घनश्याम भुसालले पनि त्यस्तै दाबी गरेका थिए । तर उनकै कार्यकालमा मलको चर्को अभाव देखियो । समयमै मल ल्याउन नसक्ने शैलुङ इन्टरप्राइजेज र होनिको मल्टिपललाई कारबाहीसमेत भयो । तर मलको समस्या समाधान भएन । अभाव हटाउन तत्कालीन मन्त्री भुसालले बंगलादेशबाट प्रक्रिया बढाए पनि प्रक्रिया पूरा गर्न करिब ६ महिना लाग्यो । त्यसपछि कृषि मन्त्रालय सम्हालेकी पद्माकुमारी अर्यालले पनि अभाव हुन नदिने दाबी गरिन् । अर्यालले गत फागुन २० मा पत्रकार सम्मेलन गरेरै सिजनका बेला रासायनिक मल अभाव नहुने बताएकी थिइन् । सरकारसँग ३ लाख ६९ हजार टन रासायनिक मल मौज्दात छ । ढुक्कको अवस्था छ, आउने असारको धान रोप्न मलले समस्या हुने छैन, उनले भनेकी थिइन् । अर्यालले अभाव नहुने दाबी गरे पनि जिल्लाहरूमा मलमा सहजता छैन । कतिपय जिल्लामा मल नपाइएको भन्दै किसानहरूले गुनासो गरिरहेका छन् । किसानले मल नपाएको चौतर्फी आलोचना भइरहँदा बिहीबारदेखि ज्वालाकुमारी साहले कृषि मन्त्रालयको नेतृत्व गरिरहेकी छन् । नवनियुक्त मन्त्री साहले बिहीबार मन्त्रालयमा पदभार ग्रहण गर्दै बर्सेनि हुने रासायनिक मलको हाहाकार आफूले थाहा पाएको, अभाव रोक्न सरकारले पहल गरिरहेको र त्यसलाई आफूले निरन्तरता दिने बताइन् । मन्त्रीहरूले मल अभाव हुन नदिने दाबी गरे पनि किसानल बर्सेनि एउटै नियति भोग्नुपरेको छ मल अभावको । हरेक वर्ष सिजनमा हुने मल अभावको समस्या अन्त्य हुन सकेको छैन । राष्ट्रिय कृषक समूह महासंघ नेपालका अनुसार केही जिल्लामा अलिअलि मल उपलब्ध भए पनि त्यति सहज भने छैन । मलका लागि किसान घण्टौं लाइन बस्न बाध्य छन् ।विशेषगरी सिन्धुपाल्चोक, दोलखा, रामेछापलगायत जिल्लामा बढी समस्या देखिएको छ । अन्य जिल्लाको हकमा पनि घण्टौं लाइन बस्नुपर्ने अवस्था छ, महासंघका अध्यक्ष नवराज बस्नेतले भने, सरोकारवाला निकायसँग छलफल गर्दा ढुवानीमा समस्या भन्दै उनीहरू पन्छिएका छन् । महासंघका अनुसार असारदेखि रोपाइँको सिजन सुरु हुन्छ । तर निषेधाज्ञामा सरकारले मल वितरणलाई प्राथमिकता दिएको छैन । सरकारले रासायनिक मललाई अत्यावश्यक वस्तुका रूपमा नराख्दा ढुवानीमा अवरोध भइरहेको सरोकारवालाहरू बताउँछन् । केही दिनअघि धुलिखेलका लागि लोड भएको मल बाटोमा प्रहरीले रोकेको बस्नेतले गुनासो गरे । उपत्यका भित्रिनुपर्ने चार भ्यान मल थानकोटमा रोकियो । त्यहाँ प्रहरीले एक दिन राखेर मात्रै छाडेको अध्यक्ष बस्नेतले बताए । धुलिखेल, थानकोटजस्तै नुवाकोटमा पनि त्यही समस्या देखियो । काठमाडौंबाट जिल्लातर्फ लैजाँदा भ्यान पनि रोकिएको छ, उनले भने । महासंघका संस्थापक अध्यक्ष एवं खाद्यका लागि कृषि अभियानका संयोजक उद्धब अधिकारीले पनि १० दिनअघि चितवन र धादिङमा केही समस्या देखिएको प्रतिक्रिया दिए । एक बोरा मल चार किसानले बाँड्नुपर्ने अवस्था छ, अधिकारीले भने, मन्त्रालयको विवरणमा मलको उपलब्धता छ । तर किसानले समयमै पाउन सकेनन् । अहिले उपलब्ध मल गत वर्षकै कोटाको रहेकाले असारमा त्यति अभाव नहुने उनले बताए । यद्यपि साउनबाट केही समस्या हुन सक्ने उनको भनाइ छ । अनुदानको मल कृषि सामग्री कम्पनी र साल्ट ट्रेडिङ कर्पोरेसनले खरिदबिक्री गर्दै आएका छन् । कृषि सामग्रीले ७० र साल्टले ३० प्रतिशत कोटा पाएका छन् । यी कम्पनीले मल आयातका लागि ग्लोबल टेन्डर गर्छन् । यसरी खरिद गर्दा कम्तीमा ५ देखि ७ महिना लाग्छ । समयमै टेन्डर नहुँदा मल आइपुग्दैन । यी दुवै सस्थाले यही जेठ २१ मा संयुक्त रूपमा जारी गरेको विज्ञप्तिअनुसार हाल सरकारसँग ९७ हजार ६२ टन रासायनिक मल मौज्दात छ । यसमध्ये कृषि सामग्री कम्पनीसँग युरिया २० हजार ८६ टन, डीएपी ३९ हजार २ सय ८६ टन, पोटास ४ हजार १ सय ४६ टन अनि साल्टसँग युरिया १५ हजार २ सय ४ टन, डीएपी १४ हजार र पोटास ३ हजार ८ सय ९६ टन मौज्दात छ । साल्टका नायव कार्यकारी निर्देशक कुमारराज राजभण्डारीले पनि ढुवानीमा समस्या देखिएको प्रतिक्रिया दिए । ढुवानीका क्रममा प्रहरीले ठाउँठाउँमा रोकेको गुनासो आएको छ, उनले भने, नजिकका र प्रहरीसँग बोल्न सक्ने टाठाबाठाले केही मल लगेका छन् । टाढाका किसानका लागि केही समस्या देखियो । ढुवानीकै कारण केही स्थानमा समस्या देखिए पनि आफूहरूले सहजीकरण गरिरहेको कृषि सचिव योगेन्द्रकुमार कार्कीले जानकारी दिए ।"
कमोडिटी एक्सचेन्जमा विदेशी लगानी अनिवार्य,"(काठमाडौं)  वस्तु विनियम बजार (कमोडिटी मार्केट) सञ्चालनका लागि चुक्ता पुँजीको कम्तीमा ५ प्रतिशत लगानी विदेशी लगानीकर्ताको हुनुपर्ने व्यवस्था हुन लागेको छ । धितोपत्र बोर्डले तयार गरेको वस्तु विनिमय बजार सञ्चालन गर्न अनुमतिपत्र प्रदान गर्ने नीतिगत एवं प्रक्रियागत व्यवस्थासम्बन्धी निर्देशिका को मस्यौदामा यस्तो व्यवस्था छ । मस्यौदा स्वीकृतिको अन्तिम चरणमा छ । निर्देशिका स्वीकृत भएपछि कार्यान्वयनमा ल्याइने बोर्डले जनाएको छ । वस्तु विनिमय बजारसम्बन्धी ऐन जारी भएको तीन वर्षभन्दा बढी भइसक्दा पनि बजार सञ्चालन गर्न नसकेको आरोप लागिरहेका बेला बोर्डले निर्देशिका जारी गर्न लागेको हो ।वस्तु विनिमय बजार सञ्चालन गर्ने संस्थाको संस्थापकले कम्तीमा ५१ प्रतिशत र बढीमा शतप्रतिशत सेयर लगानी गर्ने प्रस्ताव गरी निवेदन दिनुपर्नेछ, मस्यौदामा भनिएको छ, संस्थामा विदेशी रणनीतिक साझेदार वा प्राविधिक सहयोग गर्ने संस्थाका लागि कुल चुक्ता पुँजीको कम्तीमा ५ देखि बढीमा ५१ प्रतिशतसम्म अनिवार्य रूपमा सेयर लगानी गर्ने गरी प्रस्ताव गर्नुपर्नेछ । उल्लिखित व्यवस्थाले एक्सचेन्ज कम्पनीमा विदेशी रणनीतिक साझेदार वा प्राविधिक सहयोग गर्ने संस्थाका रूपमा विदेशी लगानीकर्ताको प्रबन्ध गरिएको धितोपत्र बोर्डको दाबी छ । विदेशी संस्थापक भन्नाले व्यक्ति, स्वदेशी संस्था र रणनीतिक साझेदार वा प्राविधिक सहयोग गर्ने संस्थासमेतलाई जनाउनेछ, निर्देशिकामा भनिएको छ । निर्देशिकामार्फत बोर्डले एक्सचेन्ज कम्पनीको चुक्ता पुँजी पनि बढाएको छ । यसअघि एक्सचेन्ज कम्पनीका लागि ५० करोड चुक्ता पुँजी भए पुग्ने व्यवस्था थियो । अहिले त्यसमा परिमार्जन गरी न्यूनतम १ अर्बदेखि २ अर्ब रुपैयाँसम्म प्रस्ताव गरिएको छ । कम्पनीले कारोबार गर्ने वस्तुका आधारमा चुक्ता पुँजीको रकम पनि कम र बढी बनाइएको छ । यसअनुसार कपास, अलैंची, जिरा, खुर्सानीलगायत कृषि वस्तु कारोबार गर्ने कम्पनीका लागि न्यूनतम १ अर्ब, धातुजन्य वस्तु, बहुमूल्य धातु र खनिज तैलजन्य वस्तु कारोबार गर्ने कम्पनीका लागि १ अर्ब ५० करोड र माथिका दुवै प्रकारका (कृषि र धातुजन्य) वस्तु कारोबार गर्ने संस्थाका लागि न्यूनतम २ अर्ब रुपैयाँ चुक्ता पुँजी हुनुपर्नेछ । एक्सचेन्ज कम्पनीका संस्थापकले लगानी गर्ने रकम बैंक, वित्तीय संस्थालगायतबाट ऋण सापटी प्राप्त गरेको रकमबाट प्रस्तावित संस्थामा लगानी गर्न पाइने छैन, निर्देशिकामा उल्लेख छ ।वस्तु विनिमय बजारसम्बन्धी ऐन जारी भएको ३ वर्षभन्दा धेरै भइसक्दा पनि बजार सञ्चालन हुन सकेको छैन । २०७४ माघ ९ देखि वस्तु विनिमय बजारसम्बन्धी ऐन लागू भएको थियो । लामो समय बजार सञ्चालन हुन नसकेको बारे सरकार पनि जानकार छ । त्यसैले हरेक वर्षको बजेट वक्तव्यमा वस्तु बजार सञ्चालनको विषयले स्थान पाउँदै आएको छ । सोही क्रममा आगामी आर्थिक वर्षको बजेटमा पनि वस्तु विनिमय बजार कारोबार सञ्चालन गर्ने र धान, मकै, गहुँ, चिया, अलैंचीजस्ता उत्पादनलाई वस्तु विनिमय कारोबारमा समावेश गरिने उल्लेख छ ।कमोडिटी एक्सचेन्ज कम्पनीलाई सञ्चालन अनुमति दिन बोर्डले यसअघि दुईपटकसम्म आवेदन संकलन गरिसकेको छ । कागजात नपुगेको भन्दै पहिलोपटकको आह्वानमा परेका आवेदन रद्द गरी दोस्रोपटक पुनः संकलन गरेको थियो । पहिलो आह्वानमा ५ र दोस्रोमा ६ कम्पनीको आवेदन परेको थियो ।"
५ वर्ष पुरानो लय खोज्दै वेल्स,"रोमाञ्चक तथ्यांकलन्डन (रोयटर्स) बेल्जियम युरो २०२० मा शीर्ष वरीयताको टिममात्र होइन । बेल्जियम सबैभन्दा अनुभवी टिम पनि हो । टिमका २६ खेलाडीको क्याप जोड्दा १ हजार ३ सय ३८ पुग्छ । औसत प्रत्येक खेलाडीले ५० पल्ट बेल्जियमका लागि खेलिसकेका छन् । यसले प्रस्ट पार्छ, रोबर्टो मार्टिनेजको टिम कति धेरै अनुभवी छ । अझ चार खेलाडीले सयभन्दा बढी क्याप जितिसकेका छन् । विंगर ड्रिस मर्टेन्सले ९९ औं क्याप जित्नेछन्, यदि बेल्जियमले शनिबार रुसको सामना गर्दा उनी मैदान उत्रन पाएछन् भने । प्रतियोगितामा यस्तो अन्य १९ खेलाडी छन्, जसले देशका लागि सय क्याप को कोसेढुंगाको उपलब्धि छोइसकेका छन् । यसमा सबैभन्दा अगाडि त क्रिस्टियानो रोनाल्डो नै छन् । इजरायलविरुद्धको मैत्रीपूर्ण खेलमा उनले १ सय ७५ औं क्याप जिते । उनको गोलसंख्या पनि १ सय ४ पुगिसकेको छ । उनी अन्तर्राष्ट्रिय फुटबलमा आफ्नो देशका लागि सर्वाधिक गोल गर्ने खेलाडी हुनेक्रममा छन् । पाँचौं युरो खेल्न लागेका रोनाल्डो यो प्रतियोगिताका सबैभन्दा बढी २१ खेल खेलिसकेका खेलाडी पनि हुन् । रोनाल्डो ३६ वर्षका भए । तर उनी अझै युरो २०२० का सबैभन्दा पाका खेलाडी होइनन् । डच गोलरक्षक मार्टेन स्टेकेलनबर्ग उमेरमा अगाडि छन् ३८ वर्षका । यसपल्टको प्रतियोगितामा सबैभन्दा कान्छा खेलाडी भने पोल्यान्डका केस्पर कोजलोस्की हुन् । उनी १७ वर्षका भए । इंग्ल्यान्डका जुड बेलिङ्घम भने १८ वर्षका भए । स्पेन भने सबैभन्दा युवा टिम हो । टिमको औसत उमेर २४५ वर्ष रहेको छ । स्विडेन भने सबैभन्दा पाको टिम हो, २९२ वर्षको उमेरसँगै । कप्तानमध्ये स्कटल्यान्डका एन्ड्र्यु रोबर्टसन सबैभन्दा कान्छा छन् । उनी भर्खर २७ वर्षका भए । युरोपेली च्याम्पियन्स लिगको फाइनल खेलेका चेल्सी र म्यानचेस्टर सिटीका १५१५ खेलाडीले युरो २०२० खेल्दैछन् । यसमा कुनै आश्चर्य छैन । बायर्नका १४ खेलाडीले पनि यसपल्टको युरो खेल्नेछन् । इंग्ल्यान्डले २६ मध्ये सबैभन्दा बढी २३ खेलाडी घरेलु इंग्लिस लिग खेल्ने खेलाडी राखेको छ । इटालीमा २३ सिरी ए खेल्ने खेलाडी छन् । यत्तिकै संख्यामा रुसी टिममा त्यहाँको लिग खेल्ने खेलाडी छन् । यसको ठीक उल्टो फिनल्यान्ड र स्लोभाकियाले आफ्नो लिग खेल्ने एकएक खेलाडीलाई मात्र टिममा राखेका छन् । युरोपेली फुटबल महासंघले १४ देशका १९ रेफ्रीलाई छनोट गरेको छ । त्यसमध्ये एक रेफ्री युरोपका होइनन् । यी हुन् अर्जेन्टिनी । यस्तै प्रतियोगितामा आठ देशका २२ भिडियो रेफ्री हुनेछन् । यी सबै भिडियो रेफ्रीले महासंघको मुख्यालय नियोनमा रहेर काम गर्नेछन् ।"
प्लेयर्स टु वाच,रोमेलु लुकाकु (बेल्जियम)अहिलेको विश्व फुटबलमा उपलब्धिका हिसाबमा सबैभन्दा राम्रो फरवार्डमध्ये अगाडि छन् रोमेलु लुकाकु । व्यक्तिगत रूपमा बौद्धिक समेत रहेका यी खेलाडी विशेष परिस्थितिमा मौका सिर्जना गर्न सिपालु छन् । अहिले उनी लयमा छन् । उनकै प्रदर्शन मदतमा त हो इन्टर मिलानले इटालीको सिरी ए मा युभेन्ट्सको वर्चस्व तोडेर उपाधि जितेको । बेल्जियमको प्रदर्शन पनि धेरै हदसम्म उनकै खेलमा निर्भर हुनेछ । अपेक्षा छ उनी यसमा खरो पनि उत्रने छन् ।
नेपाल एसियन कप छनोटको प्लेअफमा,"तीन खेलाडीको डेब्यूप्रशिक्षक अब्दुल्लाह अलमुताइरीले आयुष घलान, सुरजज्यू ठकुरी र कमल थापालाई अस्ट्रेलियाविरुद्ध अन्त्यतिर उतार्दै अर्न्त्राीष्ट्रय फुटबलमा डेब्यू गराएका छन् । कमलले विशाल राई, आयुषले सुमन लामा र सुरजले एरिक विष्टलाई तीन मिनेटको इन्ज्युरी समयको पहिलो मिनेटमा प्रतिस्थापन गरेका थिए । यी तीनै खेलाडी मिडफिल्डर हुन् । अब यो टिममा डेब्यू गर्न बाँकी गोलकिपरद्वय दीप कार्की र विशाल सुनारमात्रै छन् ।"
न्युजिल्यान्डको गतिलो जवाफ,बर्मिङ्घम (एजेन्सी) न्युजिल्यान्डले इंग्ल्यान्डविरुद्धको दोस्रो तथा अन्तिम टेस्टमा राम्रो जवाफ फर्काएको छ । दोस्रो दिन खेल समाप्तिमा इंग्ल्यान्डले ३ विकेट गुमाई २ सय २९ रन बनाएको छ । इंग्ल्यान्डको पहिलो इनिङ्सभन्दा ७४ रनले मात्र टोली पछाडि छ ।विल योङ ८२ रनमा आउट भए । उनलाई डान लावरेन्सले आउट गरेसँगै दोस्रो दिनको खेल टुंगिएको थियो । तेस्रो टेस्ट खेल्दै गरेका उनले २ सय ४ बल खेल्दै ११ चौका प्रहार गरे । रोस टेलर ४६ रन बनाई क्रिजमा छन् । उनले ९७ बल खेल्दा ६ चौका प्रहार गरिसकेका छन् । टेलर र योङले तेस्रो विकेटमा ९२ रनको साझेदारी गरे ।नियमित कप्तान केन विलियम्सनबिनै खेलेको न्युजिल्यान्डबाट कार्यबाहक कप्तान टम लाथम ६ रनमै आउट भए । अर्का ओपनर डेभोन कोन्वेले फेरि उत्कृष्ट ब्याटिङ गर्दै ८० रन बनाए । अघिल्लो टेस्टमा डेब्यू गर्नेक्रममा दोहोरो शतक बनाएका कोन्वेले १ सय ४३ बल खेल्दै १२ चौका प्रहार गरे । कोन्वेले योङसँग दोस्रो विकेटमा १ सय २५ रन जोडे । लाथम र कोन्वे दुवैलाई स्टुवार्ट ब्रोडले आउट गरे ।यसअघि २५८७ बाट शुक्रबार खेल थालेको इंग्ल्यान्डको पहिलो इनिङ्स ३ सय ३ रनमा टुंगिएको थियो । लावरेन्स ८१ रन बनाई अविजित रहे । उनले १ सय २४ बल खेली १३ चौका प्रहार गरे । दिनको खेलमा मार्क उड आउट हुने पहिलो खेलाडी थिए । उनले ४१ रन बनाउँदा ८० बल खेली ७ चौका प्रहार गरे । लावरेन्स र उडले आठौं विकेटमा ६६ रनको साझेदारी गरे ।ट्रेन्ट बोल्टले ब्रोडलाई खाता खोल्न दिएनन् । बोल्टले अन्तिम ब्याट्सम्यान जेम्स एन्डरसनलाई ४ रनमा आउट गरे । बोल्टले २९ ओभरमा ८५ रन खर्चेर ४ र म्याट हेनरीले ३ विकेट लिए । अघिल्लो दिन इंग्ल्यान्डका ओपनरद्वय डम सिब्ली ३५ र रोरी बर्न्स ८१ रनमा आउट भएका थिए ।
