शीर्षक,विवरण
स्वेच्छाचारी यात्रामा अंकुश,"प्रतिनिधिसभा विघटन गरेर नागरिकता अध्यादेश जारी गर्ने र कामचलाउ हैसियतमा पुगेपछि पनि सामान्य अवस्थामा जस्तै मन्त्रिपरिषद् विस्तार गर्ने ओलीका दुई कदम राजनीतिमा आफ्नो शक्ति र सान्दर्भिकता जोगाउने मुख्य कडी थिए । ओलीलाई टिकाउन सत्ताको टेको बनेर जनता समाजवादी पार्टी (जसपा) को एउटा खेमा उभिएको थियो । अध्यक्ष महन्थ ठाकुर र वरिष्ठ नेता राजेन्द्र महतो पक्षले साथ दिँदा पछिल्लो पटक उनी सत्ता बहिर्गमनबाट जोगिएका थिए । त्यसको बदलामा ओलीले नागरिकता अध्यादेश र विभिन्न आन्दोलनका क्रममा पक्राउ तथा फरार सूचीमा रहेका जसपा कार्यकर्ताको मुद्दा फिर्ता गर्ने काम गरेका थिए ।२० सांसद रहेको जसपाको ठाकुरमहतो समूहलाई खुसी बनाउनकै लागि जेठ २१ मा दस र एक सातापछि थप एक गरी एघार मन्त्री दिएर सरकारमा भित्र्याएका थिए । जसपाको एउटा खेमालाई खुसी बनाउन यति धेरै मन्त्री बनाएर पार्टीको शक्तिलाई कमजोर बनाउन खोजेको भन्दै उनकै समूहभित्र असन्तुष्टिका स्वरहरू आएका थिए ।कामचलाउ भए पनि सरकारले सामान्य अवस्थामा जस्तै निर्णय गर्दै आएको थियो । अध्यादेशमार्फत पूर्ण बजेट ल्याउन नमिल्ने सैद्धान्तिक पक्षको समेत सरकारले बेवास्ता गरेको थियो । अदालतले पार्टीको आन्तरिक निर्णयमा समेत वैधानिकता नभएको किटानी गरिदिएपछि ओली कर्नरमा पर्दै गएका थिए । अदालतकै आदेशबाट पदमुक्त गरिएका कर्णाली प्रदेशका खनालनेपाल पक्षका चार सांसद केही दिनअघि मात्रै पुनर्बहाली भएका थिए । मुख्यमन्त्री महेन्द्रबहादुर शाही नेतृत्वको सरकारलाई चार सांसदले फ्लोर क्रस गरेर जोगाइदिएपछि उनीहरू पदमुक्त भएका थिए । अदालतले दसौं राष्ट्रिय महाधिवेशन आयोजक कमिटीको निर्णयलाई मान्यता नदिने निर्णय गर्दै उनीहरूलाई पुनर्बहाली गरेपछि त्यसको धक्का ओलीलाई पार्टीभित्र परेको थियो । बजेटमार्फत चुरेको ढुंगा, गिट्टी र बालुवा निकासी गर्ने सरकारको घोषणालाई पनि अदालतले रोकिदिएको थियो ।सरकारमा सहभागी भएको अठार दिनमै बाहिरिनुपरेपछि जसपाको ठाकुरमहतो पक्षलाई टिकाइराख्ने ओलीका विकल्प साँघुरिँदै गएका छन् । ठाकुरमहतोबाहेक ओलीका साथमा अन्य राजनीतिक दल छैनन् । दोस्रो पटक प्रतिनिधिसभा पुनःस्थापना गर्ने कदमविरुद्ध कांग्रेस, माओवादी केन्द्र, एमालेकै खनालनेपाल समूह, जसपाको उपेन्द्र यादव समूह र राष्ट्रिय जनमोर्चाको संयुक्त गठबन्धन बनेको छ । गठबन्धनले संविधानको धारा ७६ (५) को व्यवस्थाअनुसार शेरबहादुर देउवालाई प्रधानमन्त्री बनाउन माग राख्दै १ सय ४६ (बहुमत बढी) सांसदको हस्ताक्षरसहित दर्ता गराएको रिट निवेदनमा संवैधानिक इजलासमा बुधबारबाट सुनुवाइ हुँदै छ । गठबन्धनको मागदाबीअनुसार देउवालाई प्रधानमन्त्री नियुक्त नगरी प्रतिनिधिसभा मात्रै पुनःस्थापना गरेमा फेरि पनि ओलीले सत्तामा टिक्ने मौका पाउन सक्छन् । त्यसका लागि जसपा अध्यक्ष ठाकुर र वरिष्ठ नेता महतो पक्षलाई विश्वासमा लिइराख्ने रणनीति ओलीले बनाएका छन् ।ठाकुरमहतो पक्षलाई विश्वासमा लिनकै लागि ओलीले अदालतको आदेश आएलगत्तै मंगलबार बालुवाटारमा जसपाका मन्त्रीहरूसँग छलफल गरेका थिए । छलफलमा अदालतका पछिल्ला घटनाको समीक्षा गर्दै प्रतिनिधिसभा विघटनविरुद्धको मुद्दामा आउन सक्ने सम्भावित परिणामबारे समेत छलफल भएको थियो । त्यहाँ ओलीले प्रतिनिधिसभा विघटनको मुद्दा अदालतमा छ, त्यसको फैसला आउँदासम्म धैर्य गरौं भन्दै निवर्तमान मन्त्रीहरूलाई आग्रह गरेका थिए । उनले अदालतले गर्ने निर्णयहरूका कारण सरकारलाई कामै गर्न नसक्ने अवस्थामा पुर्याएको बताएका थिए । प्रधानमन्त्रीले मन्त्रिपरिषद् विस्तार गर्न नै नपाउने भन्ने खालको सर्वोच्चको व्याख्या गलत भएको तर अदालतको आदेश मानेर जाने उनले उल्लेख गरेका थिए । छलफलमा सहभागी नेताहरूका अनुसार ओलीले अहिले बाढीपहिरो, स्वास्थ्य महामारीलगायतका प्रसंगसमेत उठाउँदै यस्तो बेलामा मन्त्री नै नहुने खालको आदेशले अप्ठेरो पारेको बताएका थिए । स्वास्थ्य सुविधा, खोप लगाउनेलगायतका जनसरोकारका विषयमा अदालतले आदेश दिने तर त्यस्ता आदेशहरू कार्यान्वयन गर्ने जिम्मेवारी बोकेका मन्त्रीहरूचाहिँ पदमा रहन नसक्ने भन्ने खालको व्याख्या पनि गर्ने विरोधाभासपूर्ण काम भएको ओलीको भनाइ थियो । प्रधानमन्त्रीसँगको छलफलपछि निवर्तमान मन्त्रीसमेत रहेका जसपा नेता लक्ष्मणलाल कर्णले अदालतको फैसलाले राजनीतिक अराजकता ल्याउने काम गरेको प्रतिक्रिया दिए । उनका अनुसार अदालतको फैसलालाई लिएर एकदुई दिनभित्रै दुई पार्टीको बैठक बस्ने तय भएको छ । देशको शासन व्यवस्थालाई ठप्प पार्ने गरी अदालतको फैसला आएको छ, कोरोना महामारीका बीचमा स्वास्थ्यमन्त्री नहुने, बाढीपहिरोको महामारीका बेलामा गृहमन्त्री नरहने गरेर जसरी अदालतले फैसला गरेको छ, यसले राज्य सञ्चालन ठप्प पार्ने काम गरेको छ, कर्णले भने, एकै दिन शपथ गर्ने उपप्रधानमन्त्री विष्णु पौडेल कायम रहने तर अरू उपप्रधानमन्त्री र मन्त्री कायम नहुने ? यस्तो पनि खेलाँची अदालतले गर्न मिल्छ ? राज्य सञ्चालन कमजोर बनाएर अराजकता ल्याउने काम अदालतबाट भएको छ ।प्रतिनिधिसभा पुनःस्थापना हुँदा र निर्वाचनमा जाने निर्णयलाई सदर गर्दाको दुवै अवस्थामा जसपाको ठाकुरमहतोको समर्थन ओलीका लागि महत्त्वपूर्ण छ । सरकारबाट बाहिरिनुपरे पनि तत्काल ओलीको साथ छोड्ने पक्षमा जसपाको ठाकुरमहतो छैन । त्यसरी साथ छोड्दा सत्तास्वार्थको सन्देश जान सक्ने भय उनीहरूमा देखिन्छ । अदालतको आदेशले विभाजनउन्मुख जसपाको विवादलाई जोड्ने रसायनको काम गर्न सक्ने कतिपयको नेताहरूको भनाइ छ तर ठाकुरमहतो पक्षले ओलीको साथ नछोडेसम्म एकताको सम्भावना नहुने अर्का अध्यक्ष यादवपक्षीय नेताहरू बताउँछन् ।यादव पक्षका नेताहरूले अदालतको निर्णयको स्वागत गरेका छन् । ओलीको असंवैधानिक कदमलाई सच्याउने अदालतको निर्णय स्वागतयोग्य छ, यसले लिकबाहिर गएको संविधानलाई लिकमा ल्याउने काम गरेको छ, अर्कोतर्फ ओलीले असंवैधानिक काम गरेको प्रमाणित भएको छ, यादवले भने । उनले मन्त्रिपरिषद्बाट फिर्ता भए पनि जसपा एकढिक्का हुने सम्भावना भने कम भएको बताए । ठाकुरमहतो पक्षका केन्द्रीय कार्यकारिणी समितिका सदस्य केशव झा पनि पार्टी एकता हुने सम्भावना कम देख्छन् । उनले यादव पक्षले एकताका लागि गल्ती कमजोरी सच्याउनुपर्ने बताए ।२०७४ को आमनिर्वाचनपछि ओलीले शक्तिशाली प्रधानमन्त्रीको रूपमा सत्ताको नेतृत्व सम्हालेका थिए । माओवादी केन्द्र र एमालेको एकतापछि नेकपाको एकल दुई तिहाइनिकटको नेतृत्व उनले गरे । पछि तत्कालीन समाजवादी र राष्ट्रिय जनता पार्टीले बाहिरबाट सरकारलाई समर्थन गरे । बीचमा तत्कालीन समाजवादीका अध्यक्ष उपेन्द्र यादव पक्ष सहभागी भएपछि सरकारको पक्षमा दुई तिहाइ समर्थन पुगेको थियो ।प्राध्यापक एवं राजनीतिक विश्लेषक खनालका अनुसार कम्युनिस्टको प्रभाव मतदातामा परेको थियो । मनमोहन अधिकारीका पालादेखि कम्युनिस्ट सत्ताको केही अभ्यास भए पनि एक पार्टीको बहुमत जुरेको थिएन । २०७४ को निर्वाचनपछि त्यो अवसर पनि जुर्यो । स्थिर सरकार र आर्थिक समृद्धिका लागि केही गर्छन् भन्ने ठानेर कम्युनिस्टको पक्षमा जनमत आएको थियो, खनालले भने, हामीजस्ता वर्गलाई यो भ्रम हो भन्ने पहिल्यैदेखि लागेको थियो तर समाजले पत्याएको थिएन । अहिले आएर त्यो भ्रममा सावित भएको छ ।मुलुकलाई बर्बादीतिर लैजानुका पछि सम्पूर्ण रूपमा ओली मात्रै दोषी नभएको खनालको भनाइ छ । पार्टीलाई विभाजनको दिशामा लैजाने र छिन्नभिन्न पार्ने काममा ओली जिम्मेवार भए पनि मुलुक बनाउने दिशामा माओवादी केन्द्रका अध्यक्ष पुष्पकमल दाहाल र माधवकुमार नेपाल पनि उत्तिकै जिम्मेवार रहेको उनले बताए । पार्टी र सरकारमा एकलौटी गर्यो भन्नेबाहेक सरकारले लिएको नीति र शासनको बारेमा एउटै पार्टीमा छँदा दाहाल र नेपालले कहिल्यै छलफल गरेको मलाई थाहा भएन, उनले भने, सरकारलाई नीतिगत रूपमा प्रश्न गर्नेभन्दा पनि शक्तिका लागि संघर्ष गर्ने काम गरे । जसको परिणति आज देखिएको हो ।प्रधानमन्त्री ओलीको शक्ति केन्द्रमा मात्रै होइन, प्रदेशमा पनि कमजोर बन्दै गएको छ । गण्डकी प्रदेशमा सरकार नै गुमाउनुपरेको छ । लुम्बिनी, वाग्मती र प्रदेश १ को सरकारले पनि ढुक्क अवस्थामा काम गर्न पाएका छैनन् । बदलिँदो राजीतिक परिस्थितिमा उनीहरू पनि असुरक्षित ठानिरहेका छन् । सुदूरपश्चिम र कर्णाली प्रदेशमा पनि ओलीले चाहेअनुसारको निर्णय कार्यान्वयन हुन सकेको छैन । सबैतिर धक्का लागे पनि सत्तामा टिकिराख्ने दाउपेच भने ओलीले जारी राखेका छन् ।"
सर्वोच्च अदालतले उल्टाएका सरकारका ६ निर्णय,"असार ५ ः ढुंगा, गिट्टी निर्यातमा रोक सरकारले बजेट वक्तव्यमार्फत व्यापार घाटा कम गर्न खानीजन्य ढुंगा, गिट्टी, बालुवा निकासीमा प्रोत्साहन गर्ने घोषणा गरेको थियो । चौतर्फी विरोध भएको यो निर्णयविरुद्ध परेको मुद्दामा सर्वोच्च अदालतले घोषणा कार्यान्वयन नगर्नू भनी अन्तरिम आदेश दियो । गत असार ५ गते संवैधानिक इजलासले जारी गरेको अन्तरिम आदेशमा दूरगामी असर पार्ने प्राकृतिक स्रोतसाधन जस्तो दीर्घकालीन महत्त्वका विषयमा अध्यादेशबाट उक्त कार्य गरिँदा विधायिकाको अधिकार र प्रभावकारितामा समेत हस्तक्षेप हुने भनिएको छ । असार ४ ः राजदूतको योग्यतामा प्रश्न पूर्वमन्त्रीहरूलाई राजदूत बनाउँदा स्नातक उपाधि अनिवार्य नहुने भनी सरकारले गरेको निर्देशिका संशोधन तत्काल कार्यान्वयन नगर्न सर्वोच्च अदालतले आदेश दियो । मन्त्री भएकाहरूलाई राजदूत बनाउन स्नातक उपाधि आवश्यक नपर्ने भन्ने निर्देशिकाबाट संविधानमा रहेको समानताको हकमाथि प्रहार भएको भन्दै सर्वोच्च अदालतले उक्त आदेश दिएको थियो । सरकारले राजदूत नियुक्तिसम्बन्धी निर्देशिका २०७५ जारी गरेको थियो । त्यसको दफा ३ मा राजदूत हुन स्नातक उपाधि अनिवार्य रहेकामा मन्त्री भइसकेका व्यक्तिको हकमा स्नातक उपाधि हासिल गरेको हुनु नपर्ने भनी निर्देशिका संशोधन गरिएको थियो । राजदूत हुनलाई अरू सबैका हकमा स्नातक उपाधि हासिल गरेको हुनुपर्ने भए पनि मन्त्रीका रूपमा सेवा गरिसकेको व्यक्तिको हकमा स्नातक उपाधि हासिल गरेको हुनुपर्ने अनिवार्यता थिएन । त्यो प्रावधान विभेदकारी रहेको भन्दै सर्वोच्च अदालतले आदेश दिएको हो । जेठ २७ ः नागरिकता अध्यादेशमा रोक सर्वोच्च अदालतले शासकीय सुविधा र राजनीतिक उद्देश्य प्राप्तिका लागि अध्यादेश जारी गर्न नहुने भन्दै नागरिकतासम्बन्धी अध्यादेश तत्काल कार्यान्वयन नगरी यथास्थितिमा राख्न सरकारका नाममा आदेश जारी गरेको थियो । संवैधानिक इजलासले अध्यादेश जारी गर्ने कुराका सीमा बन्देजहरू रहेको भन्दै संविधानद्वारा निर्धारित सीमा बन्देज नाघेर अध्यादेश जारी गर्न नमिल्ने आदेश गरेको थियो । सर्वोच्च अदालतको पाँच सदस्यीय संवैधानिक इजलासले शासकीय सुविधा वा अमूक राजनीतिक उद्देश्य प्राप्तिका लागि संसद्लाई छलेर अध्यादेश जारी गर्दा त्यसबाट विधायिकाको अधिकार र प्रभावकारितामा अनुचित हस्तक्षेप गरेको अवस्था पैदा हुन सक्ने भन्दै अध्यादेशबाट नागरिकता बाँड्ने सरकारको योजनामा लगाम लगाएको हो । जेठ २७ ः कारबाही गरेको मिलेन सर्वोच्च अदालतले जेठ २७ गते नै नेकपा एमालेको कामकारबाहीमाथि प्रश्न उठाउँदै अर्को आदेश गरेको थियो । केन्द्रीय समितिले गर्नुपर्ने कारबाही महाधिवेशन आयोजक समितिबाट हुन नसक्ने प्रारम्भिक दृष्टिकोण राख्दै सर्वोच्चले कर्णाली प्रदेशका एमालेका चार सांसदलाई पदबाट नहटाउन अन्तरिम आदेश दियो । सर्वोच्च अदालतले एमालेको केन्द्रीय कमिटीको निर्णयको हवाला दिएर स्पष्टीकरण नमागेको र केन्द्रीय समितिबाट निर्णय भएको नदेखिएको भन्दै चार जनाको पद अन्तरिम आदेशमार्फत थमौती गरिदिएको थियो । सर्वोच्चले दसौं राष्ट्रिय महाधिवेशन आयोजक कमिटीको निर्णयअनुसार सांसद पदबाट गरिएको निष्कासन र त्यसपछिका पत्राचार कार्यान्वयन नगर्नूृ भनी अन्तरिम आदेश जारी गरिदिएको थियो । केन्द्रीय कमिटीको काम महाधिवेशन आयोजक समितिले गरेको भन्दै सर्वोच्चले प्रश्न उठाएको हो । जेठ ६ ः मन्त्रीहरू पदमुक्त संघीय संसद्को सदस्य नभई दुई पटकसम्म पदमा पुगेका सात मन्त्रीलाई सर्वोच्च अदालतले काम नगर्ननगराउन अन्तरिम आदेश दियो । त्यो एक प्रकारको बर्खास्ती नै थियो । प्रधानन्यायाधीश चोलेन्द्रशमशेर जबराको इजलासको आदेशमा भनिएको थियो, उनीहरूलाई दोस्रो पटक नियुक्ति गरिएको कार्य संविधानको मूल मर्म र भावनाविपरीत भएको देखिँदा मन्त्री बनाउन सिफारिस गरी नियुक्त गरिएको र शपथग्रहण लगायतका कार्यहरू संविधानअनुकूल नरहेकाले मन्त्रीको हैसियतमा कुनै पनि कामकारबाही नगर्नू, गर्न नदिनू । संविधानको धारा ७६ (९) मा मन्त्री हुन संघीय संसद्को सदस्य हुनुपर्ने प्रावधान छ । तर धारा ७८ मा संघीय सांसद नभएको व्यक्ति पनि मन्त्री हुन सक्ने, त्यसरी मन्त्री भएको व्यक्ति छ महिनाभित्र सांसद भइसक्नुपर्ने व्यवस्था छ । धारा ७८ (३) मा एक पटक मन्त्री भएर छ महिनाभित्र सांसद हुन नसकेको व्यक्तिलाई फेरि दोहोर्याएर मन्त्री बनाउन नपाइने भन्ने स्पष्ट व्यवस्था थियो । प्रधानमन्त्री केपी शर्मा ओलीले संघीय सांसद नरहेका रामबहादुर थापालगायतलाई दोस्रो पटक नियुक्त गरेका थिए ।"
स्वागत लिँदालिँदै पदमुक्त,"(रौतहट)  गौरचन्द्रनिगाहपुर सडकमा मंगलबार दिउँसो गाडीहरू लस्करै पश्चिमतिर हुइँकिए । एकैछिनमा झन्डावाला गाडीको साथै लागेर सयौं गाडीहरू अघिपछि गर्दै सदरमुकामतिर हुत्तिए । झन्डावाला गाडीमा थिए संघीय सरकारका खानेपानी तथा सरसफाइमन्त्री अनिलकुमार झा । मन्त्री नियुक्त भएको तीन सातापछि गृहजिल्ला आएका झालाई लिन कार्यकर्ताहरू गाडीको लाइन लगाएर पुगेका थिए । रौतहटबारा सीमाको धन्सार पुलबाट भारतीय नम्बर प्लेटका भाडाका गाडी लाइन लगाएर उनलाई गौरस्थित होटल सिया प्यालेससम्म पुर्याए । त्यहाँ गाडी पार्किङ गर्न हम्मेहम्मे पर्यो । जारी निषेधाज्ञाको बेवास्ता गर्दै सयौं गाडीको लाइनसँगै बाटोमा कार्यकर्ता र शुभचिन्तकले स्वागतसमेत गरे । गौरस्थित होटल सिया प्यालेसमा मंगलबार दिउँसो स्वागत कार्यक्रम सकिन नपाउँदै सर्वोच्च अदालतले गत जेठ २१ र २९ मा भएको मन्त्रिपरिषद् विस्तारको निर्णय बदर गरेको खबर आयो । स्वागत कार्यक्रममै उक्त खबर सुनेका कतिपय कार्यकर्ताले पत्याएनन् । धेरैले संघीय राजधानी काठमाडौंमा रहेका नेता, कार्यकर्ता र आफन्तलाई फोन गरे । यकिन भएलगत्तै पदमुक्त मन्त्री झा कार्यक्रम छोट्याएर तत्कालै राजधानी फर्किए । आउँदा सयौंको लावालस्कर लागेका उनका कार्यकर्ता मन्त्री पदमुक्त भएपछि एकएक गरेर फर्किएका थिए । कार्यक्रमस्थलबाट फर्कने बेलामा झाको लस्करमा सुरक्षाकर्मीको स्कर्टिङबाहेक अरू गाडी थिएनन् । कार्यक्रम नसकिँदै सर्वोच्चले पदमुक्तको आदेश दिएको हल्ला आयो, कार्यक्रममा सहभागी जसपा कार्यकर्ता सरोज यादवले भने, एकैछिन त के गर्ने कसो गर्ने भयो । नियुक्ति बदर भएका २० मन्त्रीमध्ये झा जनता समाजवादी पार्टीको ठाकुर समूहका हुन् । जसपा केन्द्रीय सदस्य एवं गौर नगरपालिकाका मेयर अजय गुप्ताले मंगलबार स्वागत कार्यक्रम सकिन लाग्दा मन्त्री पदमुक्त भएको खबर आएको सुनाए । झाको स्वागतमा गाडीहरूको भीड बोलाएर नभई कार्यकर्ताहरू स्वस्फूर्त आएको उनले दाबी गरे । मन्त्री भएर आएका नेताको स्वागतका लागि रौतहटमा भारतीय गाडी मगाएरसमेत प्रदर्शन गर्ने परम्परा जस्तै छ । बृन्दावन नगरपालिकाका मेयर रामस्नेही राय यादव मन्त्रीको नभई पावरको पछि लागेर मानिसहरू स्वागतमा जाने गरेको बताउँछन् । झा तत्कालीन राष्ट्रिय जनता पार्टीबाट रौतहट १ बाट प्रत्यक्ष निर्वाचित सांसद हुन् । उनी पटकपटक मन्त्री भइसकेका छन् । प्रदेश २ मा राज्यमन्त्री रहेकी उनकी श्रीमती डिम्पल झालाई मुख्यमन्त्री लालबाबु राउतले केही दिनअघि राज्यमन्त्रीबाट हटाएका थिए । मंगलबार दिउँसो पदमुक्त नहुँदै मन्त्री झालाई गरुडा नगरपालिकामा कालोझन्डा देखाएको आरोपमा प्रहरीले तीन जनालाई नियन्त्रणमा समेत लिएको थियो ।"
गठबन्धन भन्छ 'राष्ट्र गम्भीर संकटमा,"काठमाडौं (कास) पाँच दलीय गठबन्धनका नेताहरूले प्रधानमन्त्री केपी शर्मा ओली र सरकारको जताततै हस्तक्षेप गर्ने, दबाब र धम्की दिने तथा संकीर्ण स्वार्थका लागि जस्तोसुकै काम पनि गर्ने व्यवहारका कारण राष्ट्र गम्भीर संकटतर्फ धकेलिएको बताएका छन् । उनीहरूले नेपाली जनताको कष्टपूर्ण संघर्षबाट प्राप्त उपलब्धि नै गुम्ने हो कि भन्ने खतरा उत्पन्न भएको भन्दै चिन्तासमेत व्यक्त गरेका छन् ।नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल, एमालेका नेता माधवकुमार नेपाल, जसपाका अध्यक्ष उपेन्द्र यादव र राष्ट्रिय जनमोर्चाका अध्यक्ष दुर्गा पौडेलले मंगलबार संयुक्त विज्ञप्ति जारी गरेर ओलीका कदमविरुद्ध एकताबद्ध रूपमा अघि बढ्ने प्रतिबद्धतासमेत जारी गरेका छन् । पार्टीको विवाद समाधानका लागि एमाले नेता नेपालमाथि उनकै पक्षका नेताहरूबाट दबाब बढिरहेका बेला गठबन्धनका नेताले आफूहरूमा कुनै समस्या नरहेको र एकताबद्ध रहेको सन्देशसमेत विज्ञप्तिमार्फत दिएका छन् । सरकारबाट स्वतन्त्र न्यायपालिकालाई धम्क्याउने र संवैधानिक निकाय निर्वाचन आयोगलाई नियन्त्रणमा राख्ने षड्यन्त्र गरिएको आरोपसमेत उनीहरूले लगाएका छन् । अदालतलाई कुन प्रसंगमा धम्क्याइएको भन्ने विषय विज्ञप्तिमा उल्लेख छैन । तर, निर्वाचन आयोगले राजनीतिक दलसम्बन्धी विवादमा कानुनी व्यवस्था, स्थापित मान्यता र परम्पराको निरन्तर उल्लंघन गर्दै निर्धारित जिम्मेवारी निष्पक्ष रूपमा पूरा नगरेको विज्ञप्तिमा उल्लेख गरिएको छ । प्रधानमन्त्री ओलीले प्रतिनिधिसभा गठनको तीन वर्ष नबित्दै प्रतिगामी पाइला चालेर राजनीतिलाई अत्यन्त अस्थिर तुल्याउनुका साथै आन्दोलनका उपलब्धि र राष्ट्रिय हितमा आघात पुर्याउने काम गरिरहेको आरोप गठबन्धनको छ । संविधानको सर्वोच्चता उल्लंघन गरी स्वेच्छाचारी रूपमा दुई पटक प्रतिनिधिसभा विघटन, अध्यादेशद्वारा शासन सञ्चालन, संवैधानिक अंगलगायत राज्यका निकायहरूको दुरुपयोग, राजनीतिक दलहरूमा विभाजन गराउनेलगायत काम ओलीबाट भएको गठबन्धनका नेताहरूले उल्लेख गरेका छन् । भ्रष्टाचार, परराष्ट्र सम्बन्ध र कूटनीतिक सन्तुलन तथा कोरोना महामारीबाट जनतालाई सुरक्षा तथा राहत प्रदान गर्न पनि सरकार गैरजिम्मेवार देखिएको विज्ञप्तिमा उल्लेख छ । विपद् व्यवस्थापनको तयारीमा पनि सरकार अकर्मण्य देखिएको उनीहरूको टिप्पणी छ । विज्ञप्ति जारी गर्ने पाँच नेताले संविधान, लोकतन्त्र, संसद्, राष्ट्रिय हितको रक्षा, कोरोना महामारी तथा बाढीपहिरो र डुबानको विपत्तिबाट जनताको सुरक्षा, उद्धार तथा पुनः स्थापनाका लागि संयुक्त रूपमा पाइला चाल्नुपर्ने आवश्यकता औंल्याएका छन् । त्यसका लागि आफूहरू प्रतिबद्ध रहेको उल्लेख गर्दै सबैलाई आआफ्नो स्थानबाट सक्रिय भूमिका खेल्न आह्वान गरेका छन् । संविधानको धारा ७६ (५) बमोजिम प्रधानमन्त्री बनाउने बाटो खुलेपछि ओलीविरुद्ध पाँच दलमा आबद्ध नेताहरूले गठबन्धन बनाएका थिए । कांग्रेस सभापति देउवालाई प्रधानमन्त्री बनाउन बहुमत सदस्यको हस्ताक्षर पेस गरे पनि राष्ट्रपतिले त्यसलाई अस्वीकार गरेपछि उनीहरू प्रतिनिधिसभा विघटनविरुद्ध संयुक्त रूपमै सर्वोच्च अदालत पनि पुगेका छन् ।"
बिहे भोज खाएका ३५ जनामा कोरोना,"बागलुङ (कास) दुई साताअघि बागलुङ नगरपालिका३ खोलाखेत टोलमा विवाह भोजमा सहभागी ३५ जनामा मंगलबार कोरोना संक्रमण पुष्टि भएको छ । भोज खाएको केही दिनपछि कोरोनासँग मिल्दोजुल्दो लक्षण देखिएपछि नगरपालिकाले ५० जनाको पीसीआर परीक्षण गराएको थियो । नगर स्वास्थ्य शाखाका प्रमुख रामप्रसाद खनालले अधिकांश लक्षणसहितका संक्रमित भएको बताए । निषेधाज्ञाको समयमा पनि धुमधामले भोज लगाएका रहेछन्, उनले भने, सदरमुकाम नजिकै भएकाले बजारवासीसमेत त्रसित छन् । खोला खेतवासीले भने विवाहमा आफ्नै परिवार र टोलवासी मात्रै रहेको दाबी गरेका छन् । संक्रमण कसरी फैलियो भन्नेमा उनीहरूसमेत अन्योलमा छन् ।टोलभरि नै संक्रमण देखिएपछि प्रशासन र नगरपालिकाले उक्त क्षेत्रलाई सिल गर्ने तयारी गरेको वडाध्यक्ष लक्ष्मी बाँस्कोटाले बताइन् । संक्रमितलाई बाहिर जान आउन नदिने, बरु अत्यावश्यक सेवा वडाले पठाउने गरी काम हुँदै छ, उनले भनिन्, सिंगो बजारलाई जोखिम हुने गरी आउजाउ गर्न दिइने छैन । संक्रमित सबैलाई होम आइसोलेसनमा राखिनेछ । जटिल समस्या भएमा तत्काल अस्पताल ल्याउने गरी व्यवस्थापन भएको समेत उनले जानकारी दिइन् ।यसअघि गत जेठ पहिलो साता बागलुङकै बडिगाड गाउँपालिकामा विवाहको भोज खाँदा वडा नम्बर ४ मा एकै परिवारका ४ जनासहित ७ को मृत्यु भएको थियो । बागलुङकै बलेवा क्षेत्रमा पनि विवाह, चौरासी पूजालगायत पर्व मनाउँदा सबैभन्दा धेरै संक्रमित भेटिएका थिए ।बागलुङ३ बाट वडा ८ मा जन्ती गएका गाडी प्रहरीले नियन्त्रणमा समेत लिएको थियो । निषेधाज्ञाकै समयमा यो टोलमा पनि विवाह उत्सव गरिएपछि संक्रमित बढेका हुन् । चेन ब्रेकका लागि पहल भइरहेको थियो, जानेबुझेकाले नै विवाह भोज गरिदिएपछि फेरि जोखिम भयो, स्वास्थ्य शाखा प्रमुख खनालले भने, सबै जागरुक नभएसम्म संक्रमणबाट मुक्त हुन सकिँदैन । कतिपय पालिकामा भने कडाइ गरेकै कारण चेन ब्रेक र संक्रमण मुक्तसमेत भएका छन् ।"
"४५२२ संक्रमित थपिए, ४१ को मृत्यु",काठमाडौं (कास) पछिल्लो २४ घण्टामा १६ हजार ९ सय १३ जनाको परीक्षण गर्दा ४ हजार ५ सय २२ जनामा कोरोना संक्रमण पुष्टि भएको छ । धौलागिरि अस्पतालबाट पुराना मितिमा भएका परीक्षणको रिपोर्ट एकमुष्ट प्राप्त हुँदा संक्रमित संख्या बढी देखिएको स्वास्थ्य मन्त्रालयले जनाएको छ । सोही अवधिमा ४१ जनाको मृत्यु भएको छ भने ४ हजार ९ सय ५४ जना निको भएका छन् । हाल सक्रिय संक्रमित ५२ हजार ६ सय ४८ अर्थात् ८४१ प्रतिशत छन् ।
विदेशी लगानीमा असफल सुधारका प्रयास,"सरकारले अनेकन नीतिगत सुधार गर्दै विदेशी लगानी भित्र्याउन प्रयास गरेको दाबी गर्दै आए पनि व्यवहारमा त्यस्तो देखिएको छैन । विदेशी लगानी निरन्तर घट्दो छ । चालु आर्थिक वर्षका दसमध्ये नौ महिनामा नेपाल भित्रिने प्रत्यक्ष विदेशी लगानी (एफडीआई) गत वर्षको तुलनामा घटी छ । अघिल्लो वर्ष २०७७ वैशाखसम्म १७ अर्ब ४२ करोड रुपैयाँ विदेशी लगानी नेपाल भित्रिएकोमा यस वर्षको वैशाखसम्ममा १४ अर्ब ८ करोड रुपैयाँ मात्रै भित्रिएको छ । सरकारी तवरबाट विदेशी लगानीको घट्दो प्रवृत्तिलाई कोभिड१९ को प्रभावका रूपमा अर्थ्याइए पनि महामारीको असर देखिनुअघिबाटै विदेशी लगानी घट्ने क्रम सुरु भइसकेको थियो । उद्योग विभागका अनुसार हालसम्म ३ खर्ब ५७ अर्ब रुपैयाँको विदेशी लगानी प्रतिबद्धता प्राप्त भएको छ, जसमध्ये १ खर्ब ८२ अर्ब ९१ करोड रुपैयाँ मात्रै भित्रिएको छ । लगानीका निम्ति स्वीकृति लिने, उद्योग दर्ता गर्ने कामहरू सम्पन्न भइसके पनि प्रतिबद्धताअनुरूप रकम नभित्रिनुमा हाम्रा शासकीय तथा प्रशासनिक कमजोरीहरू छन् । लगानी सम्मेलन गर्ने, विभिन्न ऐनकानुनदेखि प्रक्रियागत झन्झट हटाउनेलगायतका कार्यहरू सरकारले गरिररहे पनि खास के कारणले लगानी घटेको हो पत्ता लगाई थप सुधारका कदमहरू चाल्न आवश्यक छ । र, कहीँकतै अद्यापि रहेका हाम्रा संरचनात्मक र प्रक्रियागत अवरोधहरूलाई हटाउनुपर्छ । हाल भारतलगायत धेरै राष्ट्रले विदेशी लगानी भित्र्याउन पूर्वस्वीकृति लिनु नपर्ने व्यवस्थादेखि स्वदेशी र विदेशी लगानीकर्तालाई समान व्यवहारसम्मको नीति अघि सारेका छन् । नेपालले पनि स्वीकृतिको चरणका लागि केही तहहरू घटाउने काम गरे पनि धेरै अवरोध कायमै राखेको छ । विदेशी लगानी तथा प्रविधि हस्तान्तरण ऐन२०७५ कार्यान्वयन गर्ने क्रममा सरकारले विदेशी लगानीको सीमा ५० लाख रुपैयाँबाट बढाएर न्यूनतम ५ करोड रुपैयाँ हुनुपर्ने व्यवस्था गरेको छ । साना लगानीकर्ताहरूप्रति अनुदार यो सीमा हटाउन नेपालस्थित विभिन्न अन्तर्राष्ट्रिय निकाय तथा संस्थाहरूले प्रधानमन्त्री, अर्थमन्त्री, उद्योगमन्त्रीलाई पत्राचार नै गरे पनि कुनै सुनुवाइ भएको छैन । यसको औचित्य पुष्टि नगर्ने तथा सुधारको मागलाई बेवास्ता गर्ने सरकारी नीतिले विदेशी लगानीप्रतिको बेवास्तालाई नै झल्काइरहेको देखिन्छ । राष्ट्र बैंकले पनि विदेशी लगानी तथा विदेशी ऋण व्यवस्थापन विनियमावली२०७८ मार्फत विदेशी लगानी प्रोत्साहन गर्ने खालको नीतिगत व्यवस्था गरेको छ । विनियमावलीमा अमेरिकी डलर १० लाख वा सो बराबरको विदेशी मुद्राभन्दा कम रकमको लगानीको हकमा लेखापरीक्षण प्रतिवेदन अनिवार्य नहुने व्यवस्था छ । राष्ट्र बैंकको स्वीकृतिबिनै ल्याइएको रकम बैंक तथा वित्तीय संस्थाले इच्छुक विदेशी लगानीकर्ता वा निजको आधिकारिक स्थानीय प्रतिनिधिको खातामा जम्मा गरिदिन सक्ने सुविधा दिइएको छ । यो नीतिगत व्यवस्थाको परिणाम के हुने हो आगामी दिनमा थाहा हुने नै छ । यसअघि सरकारले गरेका यस्तै सुधार घोषणामा मात्रै सीमित भएकाले पनि विदेशी लगानी बढ्न नसकेको हो कि भन्ने आधार प्रशस्तै छन् ।लगानीकर्ता धेरै कार्यालय धाउनु नपरोस् भनेर एकद्वार प्रणालीबाट विदेशी लगानीकर्तालाई सेवा तथा परामर्श दिन सुरु गरिएको छ । तैपनि यो केन्द्र पनि नाम मात्रको भएको आरोप छ । लगानी स्वीकृति गरिदिने प्रधानमन्त्रीले अध्यक्षता गर्ने लगानी बोर्ड, उद्योगमन्त्रीले अध्यक्षता गर्ने औद्योगिक तथा लगानी प्रवर्द्धन बोर्ड र सहसचिवले नेतृत्व गर्ने उद्योग विभागजस्ता संरचनाहरूले लामो समयसम्म निर्णय नगरिदिएका कैयौं उदाहरण छन् । निर्णय गर्दासमेत सत्ता स्वार्थका साथै सरकारकै आसेपासेको हित हेर्न गरिएको छ । तसर्थ, नीति बनाउने, घोषणा गर्ने, संरचना खडा गर्नेभन्दा पनि वास्तविक लगानी भित्र्याई परिणाममा ध्यान दिन जरुरी छ । नेपालमा भित्रिएका विदेशी लगानीको स्वच्छता माथि पनि धेरै प्रश्न खडा भएका छन् । कर छल्न सजिलो र स्रोतको खोजी नगरिने ट्याक्स हेवन मुलुकबाट समेत धेरै लगानी भित्रिइसकेको छ । बिनाअध्ययन यो लगानीलाई अवैध वा गैरकानुनी भन्न नसकिए पनि यस्ता मुलुकबाट भित्रिएको रकमलाई सन्देहपूर्ण रूपमा हेर्ने गरिएको छ । उद्योग, वाणिज्य तथा आपूर्ति मन्त्रालयको एक अध्ययनले करिब ११ अर्ब रुपैयाँ यस्तो लगानी भित्रिएको अध्ययन प्रतिवेदन तयार पारेको छ । २७ कम्पनीले कानुनी प्रक्रिया पूरा नगरी ट्याक्स हेवन मुलुकहरूबाट लगानी भित्र्याएको तथ्य फेला परे पनि सरकारले थप अनुसन्धान, कारबाही वा लेखांकन गरिदिने काम गरेको छैन । सन्देहपूर्ण लगानीमाथि सरकारी संरक्षणले पनि असल लगानीकर्ताहरूलाई झस्काउन सक्छ । यस्तो लगानीलाई निरुत्साहित गर्ने र विधिको शासनका लागि निर्मल लगानीलाई कहीँकतै अवरोध छैन भन्ने सन्देश सरकारले दिन सक्नुपर्छ । पछिल्लो समयको राजनीतिक अस्थिरता र विधिको शासनको खिलाफमा सरकारले गरिरहेका गतिविधिहरूमाथि स्वदेशी तथा विदेशी लगानीकर्ताले पक्कै पनि नजिकबाटै नियालिरहेका छन् । लगानीकर्ताले लगानी गर्नका लागि एउटा महत्त्वपूर्ण सूचकका रूपमा राजनीतिक अवस्थालाई पनि हेर्ने गर्छन् । यिनै कारणहरू हुनुपर्छ स्वदेश भित्रिने विदेशी लगानीभन्दा लाभांशबापत बाहिरिने रकम डरलाग्दोसित बढ्दै गएको छ । राष्ट्र बैंकका अनुसार विदेशी लगानीभन्दा विदेशी लगानीकर्ताले आर्जन गरेर लाभांशबापतको रकम विदेश लैजाने रकमको अंक दोब्बर छ । नियमअनुसार कमाइ गरेर लाभांशको रूपमा रकम विदेश नलैजाऊ भन्न सरकारले मिल्दैन, उनीहरूले त्यो रकम यहीँ लगानी गर्ने वातावरण बनाइदिन भने जरुरी छ ।विदेशी लगानीको प्रतिबद्धता नै कम हुँदै जानु, प्राप्त प्रतिबद्धताअनुसार लगानी रकम नभित्रिनु, भित्रिएको लगानीमध्ये पनि केही शंकास्पद हुनु र लाभांशबापतको ठूलो अनुपातमा रकम बिदेसिनु राम्रो संकेत हैन । कोभिड१९ को महामारीले विदेशी मुद्रा आर्जन गर्ने पर्यटनसहित अर्थतन्त्रका प्रायः क्षेत्रमा प्रहार भइसकेको सन्दर्भमा विदेशी लगानीका यी निराशाजनक परिदृश्य दुर्भाग्यपूर्ण छन् । त्यसैले, विदेशी लगानीका सन्दर्भका नीतिगत सुधारका नाममा सरकारले एकांगी पाराले काम गर्नेभन्दा पनि परिणाम दिने गरी ध्यान केन्द्रित गर्नु जरुरी छ, जसका निम्ति विधिको शासन प्रारम्भिक सर्त नै हो ।"
विवादको भुमरीमा एमाले एकता,"नेकपा एमालेमा देखिँदै आएको विवादको कुनै सैद्धान्तिक धरातल बाहिर आउन सकेको छैन । देश र जनताको चासोबिनाको विवादलाई व्यक्तिगत भनिन्छ । र, एमालेका शीर्ष नेताहरूबीचको विवाद व्यक्तिगत हो । सैद्धान्तिक विमर्शबिनाको झगडाले कहिल्यै निकास पाउँदैन र नितान्त व्यक्तिगत कुण्ठाले नेपालको लोकतान्त्रिक आन्दोलन, जनविश्वासको आधारलाई कमजोर बनाउनेसिवाय अरू उपलब्धि हासिल हुन सक्दैन । आमकार्यकर्ता र जनताले नबुझेको कुरा के हो भने, एमालेलाई जनताले विश्वास गरेर सत्ता चलाउने सुअवसर दिँदा देशका समस्या र प्रशासन संयन्त्रमा देखापरेका विसंगति निराकरण गर्नेतर्फ समग्र पार्टीपंक्ति केन्द्रित हुनुपर्नेमा, नेताहरू किन किचलोमा फसेका हुन् ? जनता कोरोना महामारीले गर्दा कष्टकर जीवन बिताउन बाध्य छन् । बल्ल निषेधाज्ञा अलिअलि खुल्यो तर मजदुरहरूले काम गरेर पेट भर्ने वातावरण अझै बनेको छैन । खोप ल्याउन ढिलाइ भएकाले जनताको जीवन जोखिमै छ । यसतर्फ कुनै नेताले बहस गरेको, बोलेको सुन्न पाइएको छैन । जनभरोसालाई कायम राख्न नसक्ने नेताहरू यस्तो अवस्थामा फुट्ने केका लागि, अनि जुट्नुैपर्ने केका लागि ? फेरि देश र जनतालाई धोका दिन ?आगामी दिनमा हिजोको जनमत कायम रहिरहनेछ भन्ने सपना अब एमालेका कुनै पनि नेताले नदेख्दा राम्रो । जनमत आफ्नो पक्षमा भएको बेलामा झगडा, टुटफुट, आरोपप्रत्यारोप गरेर समय बर्बाद गर्ने, देश र जनताका मुद्दामा केन्द्रित हुनुभन्दा प्राप्त जनसमर्थनलाई आत्मकेन्द्रित बनाउने दुष्प्रयत्नको परिणाम देश र जनताले भोगिरहेका छन् । जे उद्देश्यका लागि फुट्न खोजिएको छ वा पुनः जुट्ने प्रयत्न भनेर जसरी सञ्चारमाध्यममा आइरहेका छन्, त्यो झन् देश र जनतालाई धोका दिने अर्को प्रपञ्च होइन भन्ने विश्वस्त आधार नेकपा एमालेका नेताहरूले दिन सकिरहेका छैनन् । चर्किएको माटोको घैंटो पहिलेकै जस्तो बनाउन सकिन्न, त्यसलाई हद गरे टालटुल हो । एमालेको अहिलेको स्थिति पनि चर्केको घैंटोजस्तै भएको छ, जति प्रयत्न गरे पनि स्थायी रूपमा कदापि जोडिँदैन, चिरा कायमै रहन्छ । दीपककुमार ज्ञवाली, कुसुम खोला३, पाल्पा विगत केही महिनादेखि एमालेको एकताबारे दिनहुँ विभिन्न कोणबाट चर्चा, परिचर्चा र वार्तालाप भैरहेका छन् । तर, एकताको कुनै ठोस खाका अहिलेसम्म देखिएको छैन । एकता गरे केपी शर्मा ओलीलाई माधव नेपाल बलियो होलान् भन्ने डर अनि नेपाललाई ओलीको निरंकुश सत्ताले निरन्तरता पाउला भन्ने त्रास । ओलीलाई सत्ता गुमे नेपाल मात्र होइन, शेरबहादुर देउवा र पुष्पकमल दाहाल पनि बलियो हुने र आफ्नो पक्ष कमजोर हुने थप डर पनि छ । यही डरका कारण एमाले एकता हुन सकिरहेको छैन । यसको समाधान गर्ने उपाय भनेको एउटै छ, त्यो हो आजैदेखि दुवै जना पार्टीको अभिभावक बनेर प्रधानमन्त्रीमा सहमतिबाटै नयाँ अनुहार ल्याउँछौं भन्ने वा एक व्यक्ति एक पदको नीति लागू गर्ने । अन्यथा यो डरको घरले पार्टी एकता सम्भव छैन । दुवै समूहतिर राम्रानराम्रा नेताहरू छन् । ओलीले राष्ट्रहितविपरीत थुप्रै कार्य गरे पनि उनकै समूहभित्र पनि धेरै इमानदार नेताहरू छन् । यता नेपाल समूहमा पनि आदर्शवादी नेताहरू थुप्रै छन् । पार्टी बलियो होस्, एकता अक्षुण्ण रहोस् भन्ने चाहना हरेक नेताकार्यकर्ताको हुन्छ नै, हुनुपर्छ पनि । तर मै पार्टी हुँ, मै राज्य हुँ, अरू सबै झिनामसिना हुन् भन्ने अहंताले पार्टी चल्दैन । ओलीमा रहेको यही अहंता र दम्भले हिजो नेकपा विभाजित भयो भने आज एमाले विभाजनको संघारमा पुगेको छ । फलस्वरूप पार्टी र सरकार कमजोर भै वामपन्थीको सट्टा दक्षिणपन्थीहरूसँग अप्राकृतिक मायापिरती गाँसिन पुगेको छ । यो स्थितिबाट पार पाउने हो भने, त्यागको राजनीति सुरु गरिनुपर्छ । होइन भने पार्टीको स्थिति अझै नाजुक हुनेछ । अदालतबाट फेरि प्रतिनिधिसभा पुनःस्थापना हुने सम्भावना बढेपछि ओलीले सत्ता जोगाउन अनेक पासा फालिरहेका छन् । तथापि चपली हाइटको षड्यन्त्रले नेपाल पक्ष सशंकित भने छ । एकातिर नेपाल पक्ष ओलीलाई निरंकुशताको प्रतीक, अधिनायकवादी र तानाशाह भन्छन्, अर्कातिर उनै ओलीसँग एकताको सपना पनि देख्छन् । यो दोधारे चरित्र हो । संसद् पुनःस्थापना भए पनि नेपाल समूहको दोधारे चरित्रले पुनः ओली नै प्रधानमन्त्री बनिरहने सम्भावना पनि उत्तिकै छ । गोपाल देवकोटा, गौरीनगर, कामनपा७"
मेलम्चीको पुनर्निर्माण,"असार लाग्दै गर्दा मेलम्ची बजार बगरमा परिणत भएको छ । अब फेरि बजार पुरानै अवस्थामा आउन सक्लाजस्तो देखिँदैन । अहिले मेलम्चीलाई सहानुभूतिका शब्द होइन, राहत र उद्धारको आवश्यकता छ । देशमा तीनै तहमा सरकार छन् । यस्तो विपत्तिका बेला स्थानीय सरकारको थोरबहुत काम देखिए पनि प्रदेश र संघ भएनभएको पत्तो पाइएको छैन । प्रदेश र संघले स्थानीय सरकारलाई राहत तथा उद्धारका लागि आवश्यक पहलकदमी नलिएको आरोप लागिरहेको छ । यस्ता आरोपलाई कामले नै खण्डन गर्नुपर्छ । त्यसका लागि सबैभन्दा पहिलो बाढी प्रभावितलाई राहत तथा उद्धार गर्ने काममा स्थानीय तहलाई चाहिने स्रोतको व्यवस्था गरिदिनुपर्छ । यदि संघ तथा प्रदेश चुपचाप बस्ने हो भने मेलम्चीको पुनर्निर्माणबारे कसले सोच्ने ? बाढी आउनेबित्तिकै हुनुपर्ने उद्धार र राहत कार्यका लागि ठोस योजना नहुँदा अझै बाढी प्रभावित मेलम्चीजासी खुला आकाशमुनि रात कटाउन बाध्य छन् । सरकारको मात्र भर परेर बस्दा अझै कति दिन खुला आकाशमै बस्नुपर्ने हो ठेगान छैन । त्यसैले यस्तो बेला गैरसरकारी संस्था तथा नागरिकले पनि आफूले सकेको सहयोग गर्नुपर्छ । मेलम्चीमा बाढीले पुर्याएको क्षतिको तथ्यांक निकालेर त्यसैका आधारमा सरकारले पुनर्निर्माणमा गर्ने योजना ल्याउनुपर्छ । कोरोना महामारीले थिलथिलो पारेका नागरिकका लागि बाढीपहिरो अर्को संकटका रूपमा देखिएको छ । मनसुन सुरु हुनुभन्दा अघि नै हामीले बाढीपहिरो रोकथाममा ध्यान दिएको भए आज कम से कम उद्धार तथा राहत कार्य त सहजै गर्न सक्थ्यौं । रामकृष्ण बराल, जोरपाटी५, काठमाडौं"
खोप खोइ ?,"किन अझै आउँदैन खोप ? सम्पादकीय निकै सान्दर्भिक लाग्यो । कोरोना नियन्त्रण गर्न भनी मुलुकलाई झन्डै दुई महिना ठप्प पारियो । यस अवधिमा जनता रोगले भन्दा भोकले मर्ने अवस्था आइपर्यो । अहिले निषेधाज्ञा केही खुकुलो पारिएको छ । तर, कडा निषेधाज्ञाका बेला संक्रमणको साङ्लो छिन्नु त परै जाओस्, परीक्षण संख्या २०२२ हजारबाट घटाउँदै ७८ हजारमा सीमित गर्दा पनि संक्रमण घट्नै सकेको छैन । दैनिक २ हजार ४ सयभन्दा बढी संक्रमित देखिएका छन् भने वैशाखयता मात्रै ५ हजारभन्दा बढीले संक्रमणका कारण ज्यान गुमाइसकेका छन् । सरकार भने, निषेधाज्ञा गरी जनतालाई घरमै थुनेर रमिते बन्यो । महामारी रोकथाम तथा नियन्त्रण गर्न पर्याप्त क्वारेन्टिन, आइसोलेसन, पीसीआर टेस्ट, उपचार व्यवस्थाबारे दरिलो योजना नबनाएर सरकार राजनीतिक खिचातानीमा व्यस्त रह्यो । यसै अकर्मण्यताका बीच मुलुकमा डेल्टा भेरियन्टसमेत भित्रिइसक्यो । मर्ने मरिसके, बाँचेका निरीह नागरिक पनि खोप खरिदमा भइरहेको आलटालको मूल्य चुकाउन विवश छन् ।कोरोना नियन्त्रण गर्ने भरपर्दो उपाय भनेकै खोप हो भन्ने तथ्य सरकारलाई थाहै छ । मित्रराष्ट्रहरूले अनुदानमा दिएकाले गत माघदेखि नेपालमा खोप लगाउन थालियो । केही लाख खोप लगाइयो पनि, तर त्यो सहरी क्षेत्रमै सीमित छ । हाम्रोजस्तै आर्थिक अवस्था भएका अन्य देशले खोप आयात गरी आफ्ना नागरिकलाई सुरक्षित गरिसके । हामीसँग पनि खोप आयातका लागि आर्थिक स्रोतको कमी छैन । तैपनि खोप आयात भएन, यसको जिम्मेवारी कसले लिने ? नागरिकको जीवनसँग जोडिएको यति संवेदनशील विषयमा पनि खोलबाड हुन्छ भने अरू के आस गर्न सकिन्छ, सरकारसँग ? सरकार प्रमुखले खोपका लागि गर्नुपर्ने कूटनीतिक पहल राष्ट्रपतिले गर्ने, कमिसनको चक्करमा ५० लाख मात्रा पनि खोप आउन नसक्ने, खोपमा कमिसनको चलखेलको रहस्य खोल्ने स्वास्थ्यमन्त्रीलाई जिम्मेवारीबाटै हटाइनेजस्ता कार्य किन भइरहेका छन् ? झन्डै एक महिनापहिले चीनबाट खोप खरिद गर्ने गरी प्रस्ताव आएको सुनिएको थियो । भारतबाट खोप ल्याउन सक्ने सम्भावना कम भइरहेको बेला यसरी आएको प्रस्तावबमोजिम चिनियाँ खोप खरिद नगरेर सरकार किन चुप लाग्यो ? सायद कमिसन नआउने भएरै होला भन्ने अनुमान व्याप्त छ । अमेरिका, बेलायत, चीनलगायत मुलुकबाट तीन साताभित्र खोप खरिद गरिने हल्ला चलाएको पनि एक महिना नाघिसकेको छ । तर, पत्यारिलो हल्ला चल्नै सकेको छैन । प्रधानमन्त्रीले तीन महिनाभित्र सबै नागरिकलाई खोप लगाइन्छ भनेर भाषण गरेको छ महिना बितिसक्यो । तर, खोप आउन सकेन । यति हप्ता, महिनाभित्र खोप आउँछ भनी एकपछि अर्को अपत्यारिलो भाषण गरेर जनतालाई ताली बजाउन लगाउनुमै सरकार प्रमुख लागिरहे । नागरिकलाई बचाउन चाहेका भए, सरकार प्रमुख अलि गम्भीर र संवेदनशील भई चीनसँग खुरुक्क सम्झौता गरी छिटोछरितो गरी खोप ल्याउनतर्फ किन लागेनन् ? वा अन्य देशबाटै पनि किन सकेनन् ? गंगाराज अर्याल, पाणिनि८, अर्घाखाँची"
देश न्याय माग्दै छ श्रीमान् !,"अदालतको आँगनबाट १४६ को सन्देश !वैकल्पिक प्रधानमन्त्री प्रस्ताव गरेर हस्ताक्षर गर्ने १४९ मध्ये १४६ सांसद सर्वोच्च अदालतमा रिट निवेदनसाथ सशरीर एकसाथ पुगेको तथ्यले संवैधानिक, राजनीतिक र सबै नैतिक प्रश्नको जवाफ प्रस्तुत गरेको छ । एकातिर राष्ट्रपति र प्रधानमन्त्रीको अतार्किक जवाफी पत्र जोखौं, अर्कातिर सर्वोच्चको आँगनमा उभिएका १४६ सांसद, कुन वजनदार ? कुन तार्किक ?? कुन यथार्थपरक ??? धारा ७६(५) ले मागेको, राष्ट्रपतिले नदेखेको विश्वासको मत प्राप्त गर्न सक्ने आधार सर्वोच्चको आँगनमा लहरै उभिएको दृश्यको साक्षी सिङ्गो दुनियाँ छ !सोझो र व्यावहारिक प्रश्नमा जाऔं कोरोना महामारीको सम्भावित तेस्रो लहरको सम्भावित समयमा त्यो चुनौतीको सामना गर्ने कि चुनावको ? देशको अहिलेको र कात्तिकमंसिरको पनि प्रधान प्राथमिकता विपत्ति र महामारीसँग जुध्ने नै हो । संवैधानिक इजलासको फैसलापछि ६ महिनासम्म सबै एक भएर भ्याक्सिनमा केन्द्रित रहने हो भने त्यसउताका ६ महिनामा नियमित चुनाव सहज हुन सक्छ । अर्थात्, यो ६ महिना एक भएर कोरोनासँग लडौं, त्यसपछि अनेक भएर चुनाव लडौंला । प्रस्ट र व्यावहारिक कुरा यही हो ।तर जिम्मेवार भाव होइन, अहंकार हावी भएपछि ओठे जवाफजस्तै कोठे प्रश्न जन्मन्छ कांग्रेसको महाधिवेशन गर्न सकिने, आमनिर्वाचन गर्न किन नसकिने ? अनि खण्डनयोग्य दाबी पेस हुन्छ पुनःस्थापना भएको कुनै पनि प्रतिनिधिसभाले राजनीतिक परिणाम हासिल गर्न सकेको छैन । प्रधानमन्त्रीका यस्ता प्रश्न र तथ्य सुनेर मलाई उहाँकै शैलीमा ताज्जुब लाग्छ, अचम्म लाग्छ अनि भन्न मन लाग्छ इनफ इज इनफ ।कांग्रेस महाधिवेशन भदौमा गर्नैपर्ने संवैधानिक बाध्यता थियो र छ । तर आमनिर्वाचन यो समयमा गर्नैपर्ने कुनै संवैधानिक बाध्यता थिएन र छैन । १२ लाख क्रियाशील सदस्य सहभागी हुनुपर्ने एउटा पार्टीको अधिवेशन र डेढ करोड मतदाता सहभागी हुने आमनिर्वाचनका बीच निकै ठूलो अन्तर हुन्छ भन्ने ज्ञान प्रधानमन्त्रीलाई छैन होला र ? २०६२६३ को आन्दोलनको बलमा पुनःस्थापना भएको प्रतिनिधिसभाले देशलाई पछिल्ला राजनीतिक उपलब्धिहरूको बाटामा लगेको थियो । पुनःस्थापितले परिणाम दिएको यो तथ्य प्रधानमन्त्रीलाई स्मरण रहेन भन्दैमा इतिहासको स्मृतिबाट धूमिल हुन्न । संसद् पुनःस्थापना भए २०६३ को त्यो पुनःस्थापित संसद्लाई प्रेरक पाठका रूपमा लिएर परिणाममुखी खाका देशले कोर्न सक्छ, सक्नुपर्छर् र सक्नेछ । त्यो नै आजको र अबको साझा दायित्व र प्रधान कर्तव्य हो ।"
दलीय पुनर्गठन : बुद्धिविलास कि आवश्यकता,"सामाजिक सञ्जालमा सबैभन्दा सक्रिय नेता सम्भवतः पूर्वप्रधानमन्त्री डा बाबुराम भट्टराई नै हुन् । फेसबुकट्वीटरमार्फत उनी अनेक विमर्श गरिराख्छन् । आइतबार बिहान उनले ट्वीटरमा लेखे, भनिन्छ, टाउकाको ओखती नाइटामा लगाएर हुन्न । अहिले देशको चौतर्फी संकटको प्रमुख कारण राजनीतिदलनेतृत्वको स्खलन नै हो । कांग्रेस कांग्रेस नरहनु, कम्युनिस्ट कम्युनिस्ट नरहनु, समाजवादी समाजवादी नरहनु । कि यिनलाई आमूल परिवर्तन गर्ने वा नयाँ पार्टी बनाउने आँट गरौं, नत्र समयले कसैलाई पर्खंदैन है !आफूसम्बद्ध जनता समाजवादी पार्टी (जसपा) को आधिकारिकता विवाद निर्वाचन आयोगमा लट्किरहेका बेला ट्वीटमार्फत भट्टराईले नयाँ सिराबाट दलहरूको पुनर्गठन चाहेको सन्देश दिएका छन् । उल्लेख्य के छ भने, सत्तारूढ कम्युनिस्ट शक्ति विभाजित भई चरम राजनीतिक ध्रुवीकरण बढिरहँदा उनको यस्तो चाहना प्रकट भएको छ । नयाँ पार्टी बनाउने आँट गरौं भन्ने उनको आग्रहमा निकै कमले सकारात्मक टिप्पणी गरेका छन् । अधिकांशले आलोचना, अझ निम्नस्तरको गालीगलौज गरेका छन् । नेपाली समाज स्वस्थ आलोचनाबाट विमुख हुँदै गएको छ । सतही टिप्पणी र भद्दा गालीगलौज हाम्रो संस्कार बन्दै छ । भट्टराईको ट्वीटमा व्यक्त क्रियाप्रतिक्रिया यसैको नमुना हो । आवेगको तुष्टीकरणमा रमाउने जमातलाई छोडेर भट्टराईले उठाउन खोजेको दलीय पुनर्गठनको मूल विषयमा प्रवेश गरौं । नेपाली राजनीति आज जुन मोडमा छ, दलीय पुनर्गठन यति बेलाको एउटा प्रधान मुद्दा बन्न सक्छ । नेपालमा न दलको खाँचो छ, न त नेताकै । बग्रेल्ती छन्, दल र नेता । तर त्यस्तो दल, त्यस्ता नेता छैनन्, जसले आम मानिसलाई साँच्चिकै लोकतन्त्रको अनुभूति दिलाउन सकून् । नेताका भाषण र कोरा कागजमा लोकतन्त्र आएर जनताले त्यो अनुभूति गर्न सक्दा रहेनछन् । हामीलाई मेलम्चीको बाढीले सर्वस्व गुमाएकाहरूलाई ढाडस दिने लोकतन्त्र चाहिएको हो । चेपाङ बस्तीमा गिाभ्याकुरले छाक टार्न विवश स्वजनले स्वाद लिन पाउने लोकतन्त्र चाहिएको हो । तर, आज पनि दलित भएकै आधारमा भाडा तिरेर समेत कोठा नपाइने अवस्था राजधानीमै विद्यमान छ । जातका आधारमा मात्रै होइन, सत्ता, शक्ति, पैसा र पहुँचले वर्ग विभेदको खाडल गहिरिँदो छ । कोरोनाविरुद्धको खोपकै कुरा गरौं न । सत्तामा पहुँच र प्रभाव हुनेले थोरैतिनो आएको खोप लगाइसके, पहुँच नभएका सर्वसाधारण खोपको आसमा छटपटिएका छन् । तिनको बेचैनी सम्बोधन गर्ने लोकतन्त्र खोइ कहाँ छ ? छनलाई हामी संघीय लोकतान्त्रिक प्रणालीमा छौं । दल र तिनका नेताको अगुवाइमा जनताले पटकपटक निरंकुशताविरुद्ध संघर्ष गरेर देशमा लोकतन्त्र ल्याएकै हुन् । यो यथार्थ हो । तर अर्को कटुयथार्थ यो पनि हो, तिनै लोकतन्त्रका वाहक नै सत्तासीन भएपछि नवनिरंकुश भएका छन् । तिनले आज राजनीतिलाई मदारीको खेल बनाइदिएका छन् । विधि, पद्धति, दल र नेतासँगका अपेक्षा र विश्वास धूलोमा मिलेको छ । कांग्रेस, कम्युनिस्टजस्ता ठूला जनमत भएका दल सिद्धान्तहीन बाटामा अग्रसर छन् । कुनै पनि पार्टी पार्टीजस्तो छैन । गुटैगुटको महासंघ बनेका छन् पार्टीहरू । नेताहरू पेटी ठेकेदारमा परिणत भएका छन् । यो पृष्ठभूमिमा दलीय राजनीतिले जबर्जस्त शुद्धीकरणको माग गरेको छ । यस अर्थमा, भट्टराईले सारेको पुनर्गठनको प्रस्तावनामा थप विमर्श आवश्यक छ । दलीय पुनर्गठनको बहस बुद्धिविलास मात्रै हो कि साँच्चिकै सम्भव छ ? के यसको राजनीतिकसैद्धान्तिक आधार छ ? जुन पृष्ठभूमि, सोच र प्रवृत्तिबीच नेपालमा दलहरू हुर्के, नयाँ सन्दर्भमा नयाँ किमिसले पुनर्गठित होलान् ? यो विमर्शसँगै यस्ता अनेक प्रश्न उठ्छन् । भट्टराई नै होइनन्, नयाँ शक्ति निर्माणको अभियान चलाउने ? कहाँ पुग्यो उनको अभियान ? सफलता पाए ? बहसको अग्रभागमा उनी लक्षित यी पूरक प्रश्न झनै उठ्छन् । भट्टराईकै सन्दर्भबाट विश्लेषणलाई अघि बढाऔं । भट्टराई नयाँ विषयको उठान गरिरहने नेतामा पर्छन् । झन्डै आठ वर्षअघि पहिलो पटक उनले सार्वजनिक रूपमा नेपाली राजनीतिको पुनर्गठनको मुद्दा अघि सारे, खाँचो नयाँ शक्तिको शीर्षक लेखमार्फत । २०७० फागुन २५ मा नेपाल साप्ताहिकमा प्रकाशित लेखमा उनले लेखे, नेपाली समाज नयाँ चरणमा प्रवेश गरिसकेको छ । अब त्यसलाई नेतृत्व गरेर जान दलहरूले आफ्नो संगठन, नेतृत्व, कार्यशैलीलाई नै परिवर्तन गरेर लैजान सक्नुपर्छ । त्यो गर्न सकिएन भने नयाँ शक्तिको उदय हुन्छ ।नयाँ शक्तिको खाँचो औंल्याएको झन्डै दुई वर्षपछि २०७२ असोज ९ मा उनले पत्रकार सम्मेलन गरेर माओवादी पार्टी परित्याग गरेको घोषणा गरे । संसद् र पार्टी दुवैतिरबाट राजीनामा दिई स्वतन्त्र व्यक्ति मा परिणत भएको दाबी गरे । २०७३ जेठ ३० मा उनले नयाँ शक्ति पार्टी घोषणा गरे, जसको संयोजक उनी आफैं थिए । राजनीतिक संघर्षमा पोख्त नेपालका दल उपलब्धिलाई संस्थागत गर्ने सन्दर्भमा चुक्दै आएका छन्, अहिलेसम्म पनि । प्राप्त राजनीतिक उपलब्धिलाई व्यवस्थित र संस्थागत गर्दै मुलुकलाई सुशासन, सदाचार र समृद्धिको बाटोमा अघि बढाउने शक्तिको नेपालमा साँच्चिकै खाँचो छ । भट्टराईले त्यो खाँचो टार्ने लक्ष्यसहित नयाँ शक्तिको घोषणा गरेका थिए । तामझाम गरेर घोषणा भएको नयाँ शक्तिप्रति दिल्लीमा उदाएको आम आदमी पार्टीजस्तै अपेक्षा पलाएको थियो । तर, यसले आम मानिसलाई आकर्षित गर्नै सकेन । स्थानीय र संघीय दुवै चुनावले नयाँ शक्तिप्रति जनआकर्षण नभएको स्पष्ट सन्देश दिए । नयाँ वैकल्पिक शक्तिको नारा लिएर बढेका भट्टराई पुरानासँगै तालमेल र एकता गर्ने प्रयासमा लागे । कहिले वाम गठबन्धनसँग चुनावी मोर्चा बनाएर जान तयार भएको देखिए त कहिले मधेसी दलहरूसँग । संघीय समाजवादी फोरमसँग पहिले चुनावी तालमेल र पछि पार्टी एकता नै गरे । २०७६ वैशाख २३ मा एकतापछि समाजवादी पार्टी गठन भयो । नयाँ शक्ति अभियानमा यहीँनेर पूर्णविराम लाग्यो । समाजवादी पार्टी र राष्ट्रिय जनता पार्टी (राजपा) बीच एकीकरण भएर जसपा बन्यो, जो अन्तर्कलहले विभाजित भइसकेको छ । प्राविधिक रूपमा एउटै पार्टी भए पनि राजनीतिक रूपमा जसपा विभाजित भइसक्यो । महन्थ ठाकुर र राजेन्द्र महतोको समूह ओली सरकारमा सामेल भएको छ भने, उपेन्द्र यादव र भट्टराई समूह त्यसका विरुद्ध उभिएको छ । एकले अर्को समूहलाई शृङ्खलाबद्ध कारबाही गरिरहेका छन् । दुवै आफूलाई आधिकारिक हैसियत माग गर्दै निर्वाचन आयोग पुगेका छन् । यो पृष्ठभूमिमा भट्टराईले दलहरूलाई नयाँ हिसाबले पुनर्गठनमा बढ्न आह्वान गर्दै ट्वीट गरेका छन् । तर, उनको यो आह्वान सामाजिक सञ्जालको क्रियाप्रतिक्रियामा सीमित छ । कुनै बखत थियो, भट्टराई नेपाली राजनीतिका सबैभन्दा लोकिप्रय नेता थिए । २०६२६३ पछिको परिदृश्यमा एउटा समय गिरिजाप्रसाद कोइराला राजनीतिको केन्द्रमा रहे । उनीपछि पुष्पकमल दाहाल (प्रचण्ड) र अहिले केपी ओली मियो बनेका छन् । राजनीतिक मियो नबने पनि भट्टराईको लोकप्रियता यी सबैभन्दा माथि थियो । यसका केही कारण छन् । माओवादी विद्रोहका एक मुख्य विचारक भट्टराईले हिंसात्मक राजनीतिलाई शान्तिपूर्ण बाटामा ल्याउन महत्त्वपूर्ण भूमिका खेले । उसो त माओवादीको शान्तिपूर्ण अवतरण प्रचण्डको नेतृत्वमा भएको हो, तैपनि यसमा भट्टराईको भूमिका कम आँक्न मिल्दैन । विद्रोहकालमै आफ्नै सहकर्मीहरूबाट ज्यान जोखिममा पारेर उनले शान्तिपूर्ण बाटोको वकालत गरेका थिए । शान्ति प्रक्रियामा ल्याउनेदेखि लडाकुलाई निःशस्त्रीकरण गर्नेसम्मका अभियानमा उनको भूमिका महत्त्वपूर्ण रह्यो । प्रचारमा नरमाउने नेता को पो होला र ? भट्टराई पनि यसबाट सायद मुक्त थिएनन् । तर उनमा अरूभन्दा केही पृथक् गर्ने हुटहुटी र सोच थियो, जुन अर्थमन्त्री कार्यकालमा देखियो । राजस्व संकलनमा आएको बदलाव, विदेश भ्रमणबापतको भत्ता नलिने घोषणा, राष्ट्रिय गौरवका आयोजनाहरूको सुरुआत आदि थुप्रै स्मरणयोग्य काम गरेर उनले बेग्लै छवि बनाए । उनी प्रधानमन्त्री भएपछि आममानिसका अपेक्षा अरू बढेका थिए । देशमै उत्पादित गाडी मुस्ताङ म्याक्स चढ्नेदेखि काठमाडौंका सडक फराकिला पार्ने दूरगामी महत्त्वका काम उनले यसबीच गरे । उनका राम्रा कामको सराहना र प्रचारमुखी कामको आलोचना आज पनि हुने गर्छ । प्रधानमन्त्री रहेकै बेला दिएका केही विवादास्पद अभिव्यक्तिका कारण उनको साखमा प्रश्न उठ्यो । देशको चाबी अन्तै रहेछ, देशै मर्ज, सब मर्ज हुन सक्छ आदि विवादास्पद अभिव्यक्तिपछि ओरालो लाग्न थालेको उनको छवि अझै उठ्न सकेको छैन । उसै पनि पार्टीमा उनलाई भारतपरस्त भनेर आरोप लगाइन्थ्यो । प्रचण्डले उनी प्रधानमन्त्री हुनु केही साताअघिको कार्यकर्ता भेलामा बाबुरामलाई प्रधानमन्त्री बनाउन भारतले दबाब दिएको भनेपछि उनीप्रतिको सन्देह बढेर गयो । आफ्ना सहकर्मी कसैलाई पत्तै नदिई पार्टी परित्याग, पहिलो संविधानसभा विघटन आदि घटनाक्रमका कारण उनीमाथि संशय थपियो । लामो समय उनीसँगै रहेका नेताकार्यकर्ता उनी गैरमार्क्सवादी भएको भन्दै टाढिए । यी र यस्तै कारण वैकल्पिक राजनीतिक शक्ति बनाउने उनको लक्ष्यमा बाधक भए । आफ्नो व्यक्तित्वमा आएको उतारचढावका बाबजुद भट्टराई आफ्नो अभियानमा रोकिएका छैनन् । जनताका सबै समस्या अझै हल भएका छैनन् । शीतयुद्धकालमा जन्मेका कांग्रेस, कम्युनिस्टजस्ता दलहरूले संघर्षबाट लोकतन्त्र त ल्याए तर सीमान्तकृत जनताका समस्या हल गर्न सकेनन् । यी जीर्ण भइसकेका पुराना राजनीतिक शक्तिबाट जनताका अपेक्षा सम्बोधन हुँदैनन्, पंक्तिकारसँग भट्टराईले आफ्नो अभियान जारी रहेको उल्लेख गर्दै भने, त्यसकारण सीमान्तकृत समुदायलाई सबलीकरण गर्दै सहभागितामूलक लोकतन्त्र बढाउने, सुशासन, सदाचार, आर्थिक विकास र समृद्धिको बाटोमा बढ्ने वैकल्पिक राजनीतिक शक्तिको खाँचो छ । मैले जुन अवधारणागत अभियान अघि बढाएको हुँ, त्यो रोकिएको छैन ।चार दशकदेखि अनवरत राजनीतिमा लागेका भट्टराईको सक्रियता यतिखेर प्रधानमन्त्री केपी ओलीका निरंकुश कार्यशैलीविरुद्ध केन्द्रित छ । उनले बाह्य शक्तिको प्रभावमा परेर ओलीले व्यवस्था नै विघटनको तानाबाना बुनिरहेको आरोप लगाएका छन् । उनकै पहलमा उनीसमेत भूतपूर्व प्रधानमन्त्रीहरू शेरबहादुर देउवा, प्रचण्ड, माधव नेपाल, झलनाथ खनालले संयुक्त विज्ञप्ति जारी गर्दै नेपालको आन्तरिक राजनीतिमा बाह्य शक्तिको प्रत्यक्ष वा परोक्ष हस्तक्षेप एवं चलखेल हुन नपाओस् भनेर सबैलाई सजग रहन आह्वान गरेका छन् । संवेदनशील विषयमा अपरिपक्व टिप्पणी भनेर एउटा कोणबाट विज्ञप्तिको आलोचना भएको छ भने अर्काथरीले राष्ट्रिय स्वार्थका सन्दर्भमा सबै जना एक ठाउँमा आएको भनेर सकारात्मक टिप्पणी पनि गरेका छन् । जेजे क्रियाप्रतिक्रिया गरे पनि यथार्थमा अहिले मुलुक गम्भीर राजनीतिक संकटको चरणमा छ । यो संकटबाट निस्कन बाह्य शक्तिलाई दोषारोपण गर्ने होइन, आफैं आन्तरिक रूपमा मजबुत हुनुपर्छ । लोकतान्त्रिक प्रणाली मजबुत हुनलाई दलहरू जनमुखी र बलियो हुनु अनिवार्य छ । भट्टराईले ट्वीटमा निकालेको निष्कर्षझैं या दलहरू व्यवहारमै सुदृढ हुनुपर्यो या त नयाँ सिराबाट पुनर्गठनका लागि तयार हुनुपर्यो । ठूलो जनधनको आहुतिपछि प्राप्त राजनीतिक उपलब्धि जोगाउने, व्यवस्थित र संस्थागत गर्ने उपाय यही हो । यी र यस्ता उपाय व्यवहारमा लागू गर्न दलनेता तयार नझएसम्म सामाजिक सञ्जालका बुद्धिविलासमा सीमित हुन्छन् । त्यस्तो नहोस् ।"
सत्ता समीकरणको अचानोमा प्रहरी,"सत्ता समीकरण जोगाउन अपराधको राजनीतीकरण गर्ने सरकारको योजनाअनुरूप रेशम चौधरीलगायत आपराधिक घटनामा संलग्न र तथ्य प्रमाणबाट समेत दोषी प्रमाणित भइसकेका अभियुक्तहरू क्रमशः छुट्दै छन् । उनीहरू निर्दोष नै हुन् भने पनि, फौजदारी न्यायको मान्यता र प्रक्रियाबमोजिम छुट्ने नै छन्Ù सरकारले फौजदारी न्याय प्रणालीका आधारभूत सिद्धान्तको उल्लंघन गरी छुटाइरहनु पर्दैन । प्रहरीले कुनै आग्रह वा पूर्वाग्रहका आधारमा निजहरूका विरुद्ध राजनीतिक प्रतिशोधको कारबाही गरेको होइन । तसर्थ राजनीतिक मुद्दा नै होइन यो, कानुनबमोजिमको स्वाभाविक अनुसन्धानात्मक कारबाही मात्र हो । टीकापुर घटनालाई नजिकबाट नियाल्न तत्कालीन पृष्ठभूमिको तथ्यसंगत संश्लेषण र विश्लेषण गर्नुपर्ने हुन्छ । घटनाको केही दिनअघि मधेसी नेताहरूले बर्दिया र कैलालीका आमसभामा जातीय द्वेष फलाउने गरी भड्कावपूर्ण भाषण गरे, आफ्ना समुदायको उत्तेजक भीडलाई घरघरबाट खुँडा र हतियार लिएर आक्रमण तथा प्रतिकार गर्न आह्वान गरे । त्यहीबमोजिमको कार्ययोजनालाई आपराधिक कार्यमा परिणत गर्न रेशम चौधरीको मुख्य भूमिका रहेको मिसिलसम्बद्ध तथ्यले प्रमाणित गरेकाले सोही कसुरमा उनले सजाय भोगिरहेका छन् । राजनीतिक लाभलाई टीकापुर घटनाबाट छुट्याउने हो भने, यसको वास्तविक स्वरूप जस्ताको तस्तै प्रकट हुने नै छ । टीकापुर घटनामा नेपाल प्रहरीका उच्चपदस्थ अधिकृतसहित निर्दोष नागरिकले ज्यान गुमाए । कसैको निर्दोष र अनाहकको मृत्युवरणमा समेत राजनीतिक अवसर खोज्ने सत्तालिप्साको पराकाष्ठा हो । सरकारले प्रहरीलाई सुरक्षा व्यवस्थामा खटाउँछ, कानुनबमोजिम बाहेकका कर्मलाई नियन्त्रण गर्न भन्छ र सोबापतको परिणामको जिम्मेवारीबाट अचानक पछि हटेर आफ्नो लाभको अवसरमा रूपान्तरण गर्छ । आपराधिक घटनाको नियन्त्रणमा राज्यको ठूलो साधनस्रोत परिचालन गरिएको हुन्छ, यसको रोकथाम तथा नियन्त्रणले नै कानुनी राज्यको अवधारणालाई व्यवहारमा उतार्ने गर्छ । फौजदारी न्याय प्रणालीको न्यूनतम मान्यतालाई जोगाउन नसक्ने हो भने, संवैधानिक र कानुनी मर्म नै समाप्त हुनेछ । विधिको शासन जोगाउन आपराधिक घटनालाई राजनीतिक समीकरण मिलाउने अस्त्रका रूपमा प्रयोग गर्न बन्द गर्नुपर्छ । हरेक वर्ष प्रहरी दिवसको कार्यक्रममा प्रधानमन्त्री र गृहमन्त्रीले नछुटाई भन्छन्, अमर प्रहरीको योगदानलाई सम्मान गरिनेछ, उनीहरूको बलिदान खेर जाँदैन । तर व्यवहारमा तिनै व्यक्तित्व प्रहरीको बलिदानका कारण सृजना भएको राजनीतिक स्थितिलाई आफूअनुकूल बनाउन उद्यत छन् । मधेस आन्दोलनका क्रममा आगजनी तथा तोडफोडमा संलग्न रेशम चौधरीलगायतलाई सजायमुक्त गराउनु नै थियो भने, सरकार गठन भएकै दिन उक्त निर्णय लिइनुपर्थ्यो । यो राजनीतिक घटना थियो भने सरकारको प्राथमिकतामा उहिल्यै किन परेन ? सरकार सजाय भोगिरहेका अभियुक्तलाई छुटाउन तयार हुने, बदलामा केही समय सत्तामा टिकाउन अर्को पक्षले मद्दत पुर्याउनेजस्ता सेटिङको सहजीकरण र व्यवस्थापनमा गृहमन्त्री स्वयं धर्नास्थलमै गई आन्दोलनरत पक्षसँग सहमति गर्नेजस्ता गतिविधिले राजनीतिक अंकगणितसँग फौजदारी अपराधको ज्यामिति मिलाउन अहिले यस्तो निर्णय लिइएको हो भन्ने प्रस्ट हुन्छ । प्रहरीको बीभत्स हत्या भएको घटनामा समेत यस किसिमको लेनदेन गर्ने सरकारबाट प्रहरीले संगठनात्मक विकास र उच्च मनोबल कायम गराउने अपेक्षा राखिरहनुपर्ने अवस्था हुनु अर्को विडम्बना हो । अचानोका प्रहरीको मनोभावनामा चोट पुर्याएर सत्ताको आयु केही समय थपिएला तर कानुनी राज्यको अवस्था के होला ?टीकापुर घटनालाई त्यस बेला अहिलेको सत्ता पक्षले आतंककारी घटना भनेको थियो । यद्यपि अपराधको प्रकृति त्यस्तै भए पनि हामीकहाँ आंतककारीसम्बन्धी ऐन खारेज भइसकेकाले उक्त घटनालाई आपराधिक घटनाका रूपमा दर्ज गरी अनुसन्धान प्रक्रिया अघि बढेको थियो । घटनामा तथ्यगत ढंगले ठहरिएका आधारमा दोषी वा निर्दोषको वर्गीकरण गरिएको थियो । राज्यको यो मौलिक अनुसन्धानात्मक प्रक्रिया हो, जसले भविष्यमा अपराध कार्यमा संलग्न रहनेलाई हतोत्साही गराउने र निर्दोषलाई कानुनी उपचारको ग्यारेन्टी गराउँछ । यस विधिलाई लत्याएर प्रहरीको मानमर्दन गरेर सरकारले गरिरहेको सत्ता टिकाउको अप्राकृतिक र अराजनीतिक अभ्यासले कानुनी शासनको स्खलन त हुने नै छ, कानुनी राज्य स्थापनाको प्रहरीको बलिदानपूर्ण योगदानको उपहास गरेको पनि ठहरिनेछ । जुन सरकारले प्रहरीको योगदानलाई दाउमा लगाएर राजनीतिक बजारभाउमा जुवासरह खेल्ने गर्छ, उसले कानुनको र लोकतान्त्रिक पद्धतिको विकास गर्ला भनी सोच्नसम्म सकिन्न । राजनीतिक स्थायित्वका नाममा प्रणाली परिवर्तनलाई सामाजिक मुद्दा बनाइरहने, उक्त मुद्दाको स्थापनाका लागि गरिने हिंसात्मक या अन्य आन्दोलनको स्थापन वा विस्थापनमा प्रहरीकै भर पर्नुपर्ने र प्रहरीकै त्यागलाई समयान्तरमा लत्याइदिने प्रवृत्तिका कारण प्रहरीको संगठनात्मक अनि मनोवृत्तिगत विकास हुन नसकेको हो । महामारी होस् वा आन्दोलन नियन्त्रण, सबै क्षेत्रमा सबैभन्दा बढी भौतिक क्षति बेहोर्ने संगठन प्रहरी नै हो । पर्दा, मर्दा वा केही गर्दा प्रहरीसेवा नै चाहिन्छ । यस्तो अत्यावश्यकीय सेवाको प्रहरी स्वयं भने राजनीतिक सौदाबाजीको रणनीतिक नियत र नियतिको जालझेलमा फसेको छ, तैपनि उसले मुस्कानसहितको सेवाको अप्राकृतिक अभ्यासको जोखिम उठाइरहेकै छ । भौतिक बलिदान संख्यात्मक हिसाबकिताबको विषय मात्रै होइन । प्रहरीजस्तो जीवन्त संगठनले संख्याभन्दा साख जोगाउन कर्तव्यपालनाका क्रममा आफ्नो प्राण आहुति गरेका हुन्छन् । राजनीतिमा भने राजनीतिक साखभन्दा संख्याले ठूलो महत्त्व राख्छ, यद्यपि गणितीय विज्ञानमा सबैभन्दा ठूलो संख्यालाई अनन्त अर्थात् गणनासमेत गर्न नसकिने भनेर छाडिएको छ भने आरम्भमा शून्यको संख्यालाई समावेश गरिएझैं राजनीतिमा पनि चेतनाको अवस्था शून्य रहँदा सरकारको संख्यालाई टाउको गणनासँग जोडेर मूल्यांकन गर्नुपर्ने हुन्छ । सरकारमा संख्या पुर्याउनकै लागि गरिने यस किसिमका अप्राकृतिक र अराजनीतिक सम्झौताले चेतनाशून्य राजनीतिको छवि उजागर त गर्ने नै छ, सोको विकल्पमा उत्पन्न हुन सक्ने विग्रह र उद्वेलित आममनस्थितिले पुनः प्रहरीकै बलिदान त खोज्ने होइन भन्ने जोखिममा पनि वृद्धि भइरहेको देखिन्छ । कुनै पनि घटनाको सम्भावित परिणामलाई अर्को सम्भावित घटनाको अप्रत्याशित परिणामसँग तुलना गरेर समयमै उपयुक्त निर्णय लिन सकिएन भने अप्राकृतिक संख्याको जगमा टिकेको सत्ता भ्यगुताको धार्नीमा परिणत हुन केही बेर लाग्ने छैन । आफ्नै खुट्टा पनि अर्काको निर्देशनमा उचाल्नेले सरकारका लागि बलिया भरपर्दा खुट्टा बन्नेछन् भन्ने विश्वास गर्न नसकिने अनिश्चितताको वर्तमान अवस्थामा पनि, सरकारले निश्चित रूपमा हार्ने राजनीतिक संख्याको दाउ खेल्नुभन्दा प्रहरीको ऐतिहासिक योगदानको अवमूल्यन नगरेर आफ्नो राजनीतिक साख जोगाए के बिग्रिन्थ्यो ?"
गर्भावस्थामा कोभिडचुनौती,"काठमाडौंमा धेरै वर्ष कार्यरत रहेकी मैले त्यसअघि सन् १९८९ मा भेरी अञ्चल अस्पतालमा काम गरिसकेकी थिएँ, डीजीओ पूरा गरिसकेपछि । अछामका सहित अझ दुर्गम गाउँहरूमा कार्यक्रम लिएर गएकी थिएँ । कार्यक्रम मूल्यांकन, मेडिकल क्याम्प, क्यान्सर स्क्रिनिङ प्रोग्राम वा शैक्षिक गतिविधिका लागि पनि विभिन्न ठाउँमा पुगेकी थिएँ । गत वर्ष देशले कोभिड चुनौतीको सामना गर्दा म काठमाडौंको शिक्षण अस्पतालमा काम गर्दै थिएँ, त्यसको केही महिनापछि त्यहाँबाट अवकाश पाएँ । चार महिनापछि, आफ्नो दशकौंको क्लिनिकल र अध्यापनको अनुभवलाई ध्यानमा राख्दै म कोहलपुरस्थित नेपालगन्ज मेडिकल कलेजमा आबद्ध हुन आएँ । म यता आएदेखि नै देश कोभिडको दोस्रो लहरको प्रभावमा छ । यो निजी मेडिकल कलेज कोभिड अस्पतालमा परिणत भएको छ । मेडिकल कलेजलाई वैशाख १९ देखि कोभिड अस्पताल बनाइएपछि हामी मानसिक रूपमा बलियो हुनुपर्ने अवस्था उत्पन्न भयो, जुन स्वाभाविक पनि थियो । हामीलाई कोभिड संक्रमित र महिला केसहरूको उपचारमा नयाँ चुनौती थियो । हामी शैक्षिक गतिविधिहरू सञ्चालनसँगै स्थानीय र दाङ, प्यूठान, रुकुम, सुर्खेत, दैलेख र कैलालीजस्ता देशका विभिन्न भागबाट रेफर गरिएका बिरामीहरूको उपचार गर्ने गर्छौं । प्रायः प्रतिदिन ३० देखि ३५ वटासम्म डेलिभरी केस हुन्छन्Ù तीमध्ये केही गर्भाशय फुटेका र गर्भावस्थाबाट आपत्कालीन पीडित भएकाहरू हुन्छन् । धेरैजसो यस्ता गर्भवती महिला समय गुज्रिएपछि, अवस्था जटिल भएपछि आएका हुन्छन् । जस्तो अवस्थाका भए पनि हामीले अधिकांशतः बचाइरहेकै हुन्छौं । यसरी हामीले गर्भवती महिला र मातृ मृत्युदरको जटिलताबाट उद्धार पनि गरिरहेका हुन्छौं । हाम्रो विभागमा केही युवा डाक्टर सक्रिय छन्, रोगी र पीडित महिलाहरूको सेवामा उत्साहित भएर लागिरहने गर्छन् । डाक्टरहरू धेरै कुशल छन् । बिरामीको उपचारमा विद्यार्थीहरू पनि कडा परिश्रम गरिरहेका हुन्छन् । विभागका डाक्टर र रेजिडेन्टहरूले सेवा र समर्पणलाई नै मन्त्र बनाएका छन् । एक रेजिडेन्ट डाक्टर त हाम्रा लागि प्रेरक नै बनेका छन् । उनले आफ्नो विवाहका लागि बिदा लिनुपर्ने थियो, तर विभागको अवस्था देखेर मन बदले । कोभिड बिरामीहरूको सेवामा लागिरहनुपर्ने भएकाले विवाह स्थगित गर्न उनले आफ्ना बाबुआमालाई मनाए । अर्को विभागका दोस्रो वर्षका रेजिडेन्टले एनेस्थेटिस्ट रेजिडेन्टसँग विवाह गरे र लगत्तै अस्पतालै फर्किए । यी दम्पती विवाह गरेदेखि नै बिरामीको सेवामा निरन्तर खटिरहेका छन् । मानवसेवाको कति अनुपम उदाहरण ! हाम्रो विभागका एक युवा डाक्टरले ती दम्पतीका बारेमा भने, उनीहरू आफ्नो मात्र होइन, बिरामीहरूको जीवनका पनि साझेदार हुन् । र, यो भनाइ सत्य हो । घरमा ससाना बच्चा भएका यस विभागका महिला डाक्टरहरूले पनि कोभिड संक्रमित महिलाहरूको ज्यान बचाउन निकै समर्पणका साथ ड्युटी गरिरहेका छन् । चाहे कनिष्ठ डाक्टर होऊन् चाहे वरिष्ठ डाक्टर, नर्सिड स्टाफ, प्यारामेडिकल वा गैरचिकित्सा कर्मचारीहरू होऊन्, सबैले वैशाख १९ यता कोभिड संक्रमित आमाहरूका लागि मूल्यवान् सेवा दिइरहेका छन् । हाम्रो विभागले इन्स्ट्रुमेन्टल फोर्सेप्स डेलिभरी, सिजेरिन सेक्सन, गर्भपात, एक्टोपिक प्रेग्नेन्सी र घाउको इन्फेक्सनसहित प्रसववेदनापछिको एक्लेम्प्सियाको समेत उपचार गरेको छ । यस समय हाम्रो विभागमा जन्मिएका सबै बच्चा तीन किलोभन्दा माथिका थिए भने केवल एक बच्चा साढे दुई किलोको । आमाहरूमध्ये एक जना त कोभिड मात्र होइन कि एचआईभी र हेपाटाइटिस संक्रमित पनि थिइन् । सफल सिजेरिन सेक्सनपछि उनी बाँचिन् । आफ्नो बच्चा समातेर स्तनपान गराउन उनी सक्षम हुँदा हामीलाई अति आनन्दको अनुभूति भएको थियो । यस्तो चुनौतीपूर्ण समयमा हामी अरूको जीवन बचाउन बाँचिरहेका छौं र त्यसमा सफलतासमेत पाइरहेका छौं । सबै आमा र शिशुहरू अस्पतालबाट बिदाइको समयमा राम्रो अवस्थामा रहेका भए पनि तीन महिलाको उपचारमा, जति कोसिस गर्दा पनि, हाम्रो केही लागेन र दुर्भाग्यवश उनीहरूको मृत्यु भयो । सबैका लागि ठूलो क्षति थियो यो । ती तीनै जनाको मृत्यु कोभिडका कारण भयो । तीमध्ये दुई जनाले अस्पतालमै प्राण त्यागेका थिए । मलाई यी तीन जनाको मृत्युबाट सबैभन्दा बढी पीडा भयो, किनकि उनीहरू पहिलोपल्ट आमा बन्दै थिएÙ उनीहरूका लागि आमा बन्नु एउटा कौतूहलको विषयÙ उनीहरू मातृत्वको पर्खाइमा थिएÙ नयाँ परिवार सुरु गरेर धेरै अपेक्षा राख्दै जब उनीहरूले आफ्नो जीवनको नयाँ चरण सुरु गरिरहेका थिए, त्यो बेला ठूलै वज्रपात भएको थियो । भगवान्ले अन्याय गरेका थिए उनीहरूमाथि । तीमध्ये दुइटी २७२७ वर्षका थिए भने अर्की २६ वर्षकी थिइन् । संक्रमित महिलाहरूको उपचारमा खटिरहेकै क्रममा यस अवधिमा एक डाक्टर र एक रेजिडेन्ट कोभिड पोजिटिभ देखिए । तर अहिलेसम्म उनीहरूको अवस्था ठीक छ, खतरामुक्त छन् । हामी अरू संक्रमित नभइहाले पनि कसैलाई सामान्य फ्लु वा हल्का ज्वरो आए पनि चिन्तित हुने गर्छौं, कोभिडले समायो कि भनेर । तर सबै डाक्टरले पेसाका कारण आफ्नो जीवनलाई जोखिममा राखेर काम गरिरहेका छौं । जीवन हामीलाई पनि प्रिय छ । तर, बिनाजिम्मेवारी हामीमाथि शासन गरिरहेका राजनीतिज्ञहरूको भरमा हाम्रो भविष्य सुरक्षित छैन, यो आजको गम्भीर चिन्ता र चासोको विषय हो । हामी पशुपतिनाथको भरमा छौं ।सिंह नेपालगन्ज मेडिकल कलेजकी प्राध्यापक हुन् ।"
कलाकर्मीलाई खोपको माग,काठमाडौं (कास) ललितकलाकर्मीलाई पनि कोरोनाविरुद्धको खोप व्यवस्थापनको पहल गरिदिन नेपाल ललितकला प्रज्ञा प्रतिष्ठानले संस्कृति मन्त्रालयलाई अनुरोध गरेको छ । ललितकलाकर्मी संक्रमणको जोखिममा रहेको भन्दै प्रतिष्ठानले मन्त्रालयमा ३ सय कलाकर्मीको नामसहित पत्र पठाएको हो ।
विपद् व्यवस्थापन गर्न ५ करोड,"हेटौंडा (कास) वाग्मती प्रदेश सरकारले विपद् व्यवस्थापनका लागि सबै १३ जिल्लालाई गरी ५ करोड रुपैयाँ उपलब्ध गराउने भएको छ । सिन्धुपाल्चोकमा बाढीका कारण सिर्जित कटान, डुबान, आवागमन अवरोध तथा विभिन्न पूर्वाधारमा भएको क्षतिको लगत संकलन गरी तत्काल प्रकोप व्यवस्थापन र पूर्वाधार मर्मत गरी अवरुद्ध सेवा सुचारु गर्न प्रदेश विपद् व्यवस्थापन कोषबाट जिल्ला विपद् व्यवस्थापन समितिलाई १ करोड रुपैयाँ उपलब्ध गराइने भएको छ ।मुख्यमन्त्री डोरमणि पौडेलको अध्यक्षतामा सोमबार बसेको प्रदेश विपद् व्यवस्थापन निर्देशक समितिको बैठकले भौतिक पूर्वाधार विकास मन्त्रालयअन्तर्गत सिन्धुपाल्चोक, चितवन र रसुवाका जलस्रोत तथा सिँचाइ विकास डिभिजन कार्यालयलाई ५०५० लाख रुपैयाँ दिने पनि निर्णय गरेको आन्तरिक मामिला तथा कानुन मन्त्रालयका सचिव मदन भुजेलले बताए । उनका अनुसार काठमाडौं, ललितपुर, भक्तपुर, काभ्रे, दोलखा, रामेछाप, सिन्धुली, मकवानपुर, धादिङ र नुवाकोटका सिँचाइ कार्यालयलाई पनि २५२५ लाख रुपैयाँ निकासा हुने भएको छ । विपद् प्रभावित क्षेत्रमा खानेपानी एवं सरसफाइसम्बन्धी प्रबन्ध गर्न सम्बन्धित खानेपानी तथा सरसफाइ डिभिजन कार्यालयलाई र क्षति भएका सडक, पुल तथा अन्य अत्यावश्यक पूर्वाधार तत्काल मर्मत र निर्माण गर्न सम्बन्धित पूर्वाधार विकास कार्यालयहरूलाई समन्वयात्मक ढंगबाट उल्लेखित कार्यसम्पादन गर्न भौतिक पूर्वाधार विकास मन्त्रालयलाई व्यवस्था मिलाउन जिम्मेवारी दिइएको छ । सिन्धुपाल्चोकको बाढी प्रभावित क्षेत्र हेलम्बुमा बुधबार मदन भण्डारी स्वास्थ्य विज्ञान प्रतिष्ठानको व्यवस्थापनमा स्वास्थ्यकर्मी र औषधिसहितको स्वास्थ्य शिविर सञ्चालन गर्नेसमेत बैठकले निर्णय गरेको छ ।"
त्रिवि शिक्षक र कर्मचारीलाई खोप,"काठमाडौं (कास) त्रिभुवन विश्वविद्यालयले मंगलबारबाट आफ्ना शिक्षक र कर्मचारीलाई कोरोनाविरुद्धको खोप लगाउन सुरु गरेको छ । पहिलो दिन बल्खुस्थित परीक्षा नियन्त्रण कार्यालय हातामा उपस्थित ५ सय जनाले खोप लगाएका छन् । यो कार्यक्रम बुधबारसम्म चल्नेछ । तर खोप कार्यक्रमको उचित व्यवस्थापन नगरिएको शिक्षक, कर्मचारीले गुनासो गरेका छन् । हामी कपाल फुलिसकेका पाको उमेरका प्राध्यापकलाई त्रिविले अनावश्यक दुःख दियो, सहप्राध्यापक वामदेव अधिकारीले भने, सीमितलाई मात्र खोप दिइने भएपछि उमेरका आधारमा खोप उपलब्ध गराए हुन्थ्यो । उनीहरूलाई चिनियाँ भेरोसेल खोप लगाइएको हो । दुईवटा खोप केन्द्र बनाइदिन अनुरोध गरिए पनि सम्भव नभएको त्रिवि सूचना अधिकारी योगेन्द्रप्रसाद दाहालले बताए । यसपल्ट परीक्षा सञ्चालनलगायत अग्रपंक्तिमा खटिने उपत्यकाका शिक्षक र कर्मचारीलाई प्राथमिकता दिइएको छ, उनले भने, सरकारसँग देशभरकै शिक्षक र कर्मचारीलाई खोप दिन अनुरोध गरेका छौं । त्रिविमा ८ हजार कर्मचारी र ७ हजार ९ सय शिक्षक छन् ।"
जनप्रतिनिधिद्वारा पनौती नगरसभा बहिष्कार,"काभ्रे (कास) २३ जना जनप्रतिनिधिले पनौती नगरपालिकाको नवौं नगरसभा बहिष्कार गरेका छन् । कार्यपालिकाबाट अनुमोदन नै नगरेको बजेट पेस गरेको, वडा समितिमार्फत आफूले निर्णय गरेका योजनाहरू समावेश नगरेको, राजनीतिक रूपमा विभेद गरेको भन्दै कांग्रेसबाट निर्वाचित ६ वडाध्यक्षसहित २३ नगरसभा सदस्यले दोस्रो दिनको बैठक बहिष्कार गरेका हुन् । नगरसभा बहिष्कारको विषयमा नगर प्रमुख भीम न्यौपानेले प्रतिक्रिया दिन चाहेनन् । उनले बुधबार पत्रकार सम्मेलन गरेर आफ्नो धारणा सार्वजनिक गर्ने बताए ।"
दुई आयोजनामा ९७ अर्ब लगानी स्वीकृत,"(काठमाडौं)  लगानी बोर्डको बैठकले दुई ठूला जलविद्युत् आयोजनाका लागि करिब ९७ अर्बबराबरको प्रत्यक्ष वैदेशिक लगानी स्वीकृत गरेको छ । मंगलबार बोर्ड अध्यक्ष प्रधानमन्त्री केपी शर्मा ओलीको अध्यक्षतामा बसेको बैठकले माथिल्लो तमोर विद्युत् आयोजना र तल्लो मनाङ मर्स्याङ्दी जलविद्युत् परियोजनाको लागि लगानी स्वीकृत गरेको हो । २८५ मेगावाट जडित क्षमताको माथिल्लो तमोर जलविद्युत् परियोजनाको उत्पादन अनुमतिपत्र तमोर सानिमा इनर्जी प्रालिको नाममा छ । विद्युत् विकास विभागले २०७५ जेठ २७ मा यो कम्पनीको नाममा आयोजनाको उत्पादन अनुमतिपत्र जारी गरेको थियो । आयोजनाको अनुमानित लागत ५४ करोड अमेरिकी डलर रहेको बोर्ड कार्यालयले जनाएको छ । यस्तै, १३९२ मेगावाट जडित क्षमता रहेको तल्लो मनाङ मर्स्याङ्दी जलविद्युत् आयोजनाको उत्पादन अनुमतिपत्र वुटवल पावर कम्पनी लिमिटेडसँग छ । विभागले २०७५ कात्तिक १८ मा कम्पनीको नाममा उत्पादन अनुमतिपत्र दिएको थियो । आयोजनाको लागत ३३ अर्ब ४१ करोड ४० लाख अमेरिकी डलर रहेको छ । बोर्ड बैठकले संखुवासभामा निर्माण हुने ६७९ मेगावाटको तल्लो अरुण जलविद्युत् परियोजनाको लागि सर्वेक्षण अनुमतिपत्र जारी गर्न समझदारीपत्रको मस्यौदासमेत स्वीकृत गरेको छ । यो आयोजना निर्माणको जिम्मा यसअघि नै भारतीय कम्पनी सतलज लिमिटेडलाई दिने निर्णय भइसकेको छ । यही कम्पनीले संखुवासभामा ९ सय मेगावाटको अरुण तेस्रो जलविद्युत् आयोजनाको निर्माण गरिरहेको छ । सरकारले अरुण तेस्रोबाट उत्पादित कुल विद्युत्मध्ये नेपाललाई २२ प्रतिशत निःशुल्क दिने गरी लगानी बोर्डमार्फत आयोजना भारतीय कम्पनीलाई दिएको थियो । अरुण तेस्रो निर्माण गरेकै मोडालिटीमा तल्लो अरुण निर्माण गर्ने प्रस्ताव गरेको सतलजलाई नै आयोजनाको अनुमतिपत्र दिने निर्णय भएको थियो । बोर्ड कार्यालयले तीन वटा अन्तर्राष्ट्रिय कम्पनीसँग प्रस्ताव माग गरी सतलजलाई तल्लो अरुणको निर्माणको जिम्मा दिने निर्णय गरेको थियो । बैठकले झापाको दमकमा निर्माण हुने गरी प्रस्ताव गरिएको चीननेपाल मैत्री औद्योगिक पार्कको विस्तृत परियोजना प्रतिवेदन स्वीकृत गर्दै विकासकर्तासँग परियोजना विकास सम्झौताको तयारी गर्न पनि बोर्ड कार्यालयलाई निर्देशन दिएको छ । आयोजनाका लागि प्रत्यक्ष वैदेशिक लगानी यसअघि नै बोर्ड बैठकले स्वीकृत गरिसकेको छ ।तमोरको विवाद सुल्झाउन निर्देशनतमोर जलाशययुक्त आयोजनाको विवाद सुल्झाउन ऊर्जा, जलस्रोत तथा सिँचाइ मन्त्रालयलाई बैठकले निर्देशन दिएको छ । ७५६ मेगावाट जडित क्षमतामा निर्माण गर्न सकिने भनिएको आयोजनाका लागि विद्युत् विकास विभागले २०० मेगावाट जडित क्षमतामा नेपाल विद्युत् प्राधिकरणलाई सर्वेक्षण अनुमतिपत्र जारी गरेको छ । यो जलाशयुक्त आयोजनालाई असर पर्ने गरी विभागले यसअघि नै ३७ मेगावाटको काबेली ए र २१ मेगावाटको हेवा खोलाको लाइसेन्स दिएको थियो । तमोर जलाशयुक्त आयोजना पूर्ण क्षमतामा सञ्चालन भए आफ्नो आयोजना प्रभावित हुने भन्दै यी आयोजनाले क्षतिपूर्तिको माग राख्दै आएका छन् । बैठकले ७५० मेगावाटको पश्चिम सेती र एसआरसिक्स जलविद्युत् परियोजनाको विकास तथा लगानीको खाका तयार पार्न अध्ययन गरी बोर्डसमक्ष पेस गर्न राष्ट्रिय योजना आयोगको उपाध्यक्षको संयोजकत्वमा समिति गठन गरेको छ । धेरै वर्ष ओगटेपछि पश्चिम सेती आयोजना लगानीयोग्य नभएको भन्दै चिनियाँ कम्पनीले निर्माण अघि नबढाउने निर्णय गरेको थियो । आयोजनालाई लगानीयोग्य बनाउन सरकारले पश्चिम सेती आयोजना र एसआरसिक्स आयोजनालाई सँगै अनुमति दिने निर्णय गरेको भए पनि हालसम्म कुनै पनि प्रवर्द्धकले यसमा चासो देखाएका छैनन् ।"
कमोडिटी एक्सचेन्जमा विदेशी लगानी नचाहिने,"(काठमाडौं)  वस्तु विनियम बजार (कमोडिटी मार्केट) सञ्चालनका लागि चुक्ता पुँजीको कम्तीमा ५ प्रतिशत विदेशी लगानी हुनुपर्ने प्रस्तावित व्यवस्था हटेको छ । धितोपत्र बोर्डले तयार पारेको वस्तु विनिमय बजार सञ्चालन गर्न अनुमतिपत्र प्रदान गर्ने नीतिगत एवं प्रक्रियागत व्यवस्थासम्बन्धी निर्देशिका मा विदेशी लगानी हुनुपर्ने अनिवार्य व्यवस्था थियो । निर्देशिकामा रहेको उक्त व्यवस्था सञ्चालक समितिले हटाएको स्रोतले बताएको छ । मस्यौदा सञ्चालक समितिबाट स्वीकृत भएको छ । यही असार १५ देखि निर्देशिका लागू गर्ने तयारी बोर्डले गरेको छ ।चुक्ता पुँजीको कम्तीमा ५ प्रतिशत विदेशी लगानी चाहिने प्रस्तावित व्यवस्था हटाएको भन्दा पनि अनिवार्य नगरिएको रूपमा बुझ्नुपर्ने धितोपत्र बोर्डका अध्यक्ष भीष्मराज ढुंगानाले बताए । विदेशी लगानी अनिवार्य गर्दा स्वदेशी लगानीकर्ताले गर्न नसक्ने वा विदेशीलाई मात्र प्राथमिकता दिने भन्ने कुरा आयो, उनले भने, तर विदेशी साझेदार भएका कम्पनीले लाइसेन्सका लागि प्राथमिकता पाउने निश्चित छ । कम्पनी छनोटका लागि तय गरिने मापदण्डमा विदेशी लगानी भएका कम्पनीलाई प्राथमिकतामा राखिने उनले बताए ।वस्तु विनिमय बजारसम्बन्धी ऐन जारी भएको ३ वर्षभन्दा धेरै भइसक्दा पनि बजार सञ्चालन गर्न नसकेको बोर्डले अब भने छिट्टै कमोडिटी एक्सचेन्ज कम्पनीका लागि आवेदन आह्वान गर्ने भएको छ । यही असार १५ भित्रै संख्या तोकेर एक्सचेन्ज कम्पनीका लागि आवेदन आह्वान गर्ने तयारी छ, स्रोतले भन्यो, हाल बोर्डमा रहेका आवेदनहरूले पनि मान्यता पाउने छन् । तर ती कम्पनीहरूले पनि नयाँ मापदण्डअनुसार थप कागजात पुर्याउनुपर्ने हुन्छ । यसअघि दुई कम्पनीलाई मात्र लाइसेन्स दिने निर्णय गरेको बोर्डले अहिले तीभन्दा धेरै कम्पनीलाई लाइसेन्स वितरणको तयारी गरेको छ । ३४ वटा कम्पनीलाई लाइसेन्स दिने गरी संख्या तोक्छौं, स्रोतले भन्यो, संख्या र छनोट मापदण्डका विषयमा सञ्चालक समितिको निर्णय आउन बाँकी छ । दुई वटाभन्दा धेरै कम्पनीलाई लाइसेन्स वितरण गर्ने बोर्डको तयारीलाई कतिपयले शंका पनि गरेका छन् । बजारको आवश्यकता मूल्यांकन नगरी बोर्डले मनपरी लाइसेन्स दिन लागेको उनीहरूको आरोप छ । लाइसेन्स वितरण गरेलगत्तै मर्जरमा जाऊ भनेर भन्नुपर्ने अवस्थामा किन धेरैलाई अनुमति दिनुपर्यो, स्रोतले भन्यो, फेरि यो बजार सेयर बजारजस्तो लोकप्रिय र सबैका लागि पनि होइन । कमोडिटी बजारको सुरुवाती चरण भएकाले एकै पटक धेरै कम्पनीलाई लाइसेन्स वितरण गर्नुको सट्टा बजार माग र आवश्यकताका आधारमा कम्पनी थप्दै जानुपर्ने जानकारहरू बताउँछन् । बोर्डले भने यसअघि नयाँ पुनर्बिमा कम्पनीका लागि बिमा समितिले गरेजस्तै मापदण्ड बनाएर कमोडिटी एक्सचेन्जका लागि पनि लाइसेन्स खुलाउने तयारी गरेको छ ।"
विश्व विजेताविरुद्ध युरोपेली विजेता,"जर्मनीविरुद्ध हंगेरीम्युनिक जर्मनी र हंगेरी दुवै एक आपसमा सामना गर्दा एउटै लक्ष्य हुनेछ, प्रतियोगिताबाट बाहिरिने सम्भावना टार्ने । यसका लागि हंगेरीलाई जित नै आवश्यक छ भने जर्मनीलाई जित नचाहिन सक्छ । सन् १९५४ को विश्वकपपछि जर्मनी र हंगेरी पहिलोपल्ट कुनै ठूलो प्रतियोगितामा खेलिरहेका छन् । त्यस ऐतिहासिक खेललाई अहिलेसम्म पनि बर्नको चमत्कार का रूपमा सम्झिने गरिन्छ । तत्कालीन पश्चिम जर्मनीले हंगेरीलाई त्यतिबेला ३२ ले हराएको थियो । जर्मनीले पछाडि रहेको स्थितिबाट हंगेरीलाई हराएको थियो । त्यतिबेला हंगेरी विश्व फुटबलको महाशक्ति थियो । हंगेरीका अहिलेका प्रशिक्षक मार्को रोसी मान्छन्, अहिलेको टिमसँग पुरानो हंगेरी टिमसँग पक्कै तुलना गर्न सकिन्न । तर जर्मनीलाई हराएर अहिलेको टिम अन्तिम १६ भने पुग्न सक्छ । पोर्चुगलविरुद्धको खेलमा ३० को हार बेहोरेको हंगेरीले विश्व च्याम्पियन फ्रान्सलाई भने ११ को बराबरीमा रोकेको थियो ।"
स्पेनलाई डर,"सेभिया (एपी) स्पेनलाई युरो २०२० बाट बाहिरिने गहिरो डरबाट सताइरहेका बेला टिमले आफ्ना सबैभन्दा अनुभवी खेलाडीलाई बोलाएको छ । उनी हुन् सर्जियो बुस्क्वेट । बुधबार स्लोभाकियाविरुद्धको खेलमा उनले खेल्ने निश्चितजस्तै छ । ला रोजा लाई पक्कै चिन्ता छ, फेरि एकपल्ट समूह चरणबाट लज्जास्पद ढंगले बाहिरिने । त्यो पनि आफ्नै घरेलु समर्थक अगाडि । स्पेनलाई समूह ई बाट अर्को चरण पुग्न निश्चित जित आवश्यक छ । सम्भवतः बराबरी पनि पर्याप्त हुनसक्छ । तर यसका लागि अनुमान गर्नुपर्ने हुन्छ, यही समूहको अर्को खेलमा पोल्यान्डले स्विडेनलाई पराजित नगरोस् । बुस्क्वेट ३२ वर्षका भए । उनी सन् २०१० को विश्वकप जित्दाका टिमका एकमात्र त्यस्ता सदस्य हुन्, जो अहिले पनि टिममा छन् । उनले लिग चरणका दुवै खेल खेलेनन्, किनभने उनलाई कोभिड१९ संक्रमणले छोएको थियो । स्पेनी डिफेन्डर सिसर एज्पिलिक्वेट भन्छन्, हामीले उनको अनुपस्थिति निकै खल्लो अनुभव गरेका छौं । अहिले हामी खुसी छौं, किनभने उनी फेरि टिममा फर्केका छन् । रोड्री हर्नान्डेजले बुस्क्वेटको स्थानमा खेलेका थिए । दुई खेलमा स्पेनले स्विडेनसँग गोलरहित बराबरी खेलेको थियो भने पोल्यान्डविरुद्ध ११ को बराबरी नतिजा निकाल्यो । त्यसमा म्यानचेस्टर सिटीका हर्नान्डेजले खराब त खेलेनन्, त्यो उत्कृष्ट प्रदर्शन पनि थिएन । स्लोभाकियालाई नकआउट चरण पुग्न बराबरी पर्याप्ते छ । सन् २०१६ मा पहिलोपल्ट युरो खेलेयता स्लोभाकिया लगातार दोस्रोपल्ट यो प्रतियोगिता खेलिरहेको छ । त्यो संस्करणमा स्पेनमात्र होइन, स्लोभाकिया पनि समूह चरणबाटै बाहिरिएको थियो । सन् २००४ मा पनि स्पेन नकआउट चरण पुग्न सकेको थिएन । अहिले तत्काल स्लोभाकिया ३ अंकसहित दोस्रो स्थानमा छ । यो स्पेनमाथि १ अंकको अग्रता हो । स्विडेनविरुद्ध पोल्यान्डसेन्ट पिटर्सबर्ग रोबर्ट लेवान्डोस्कीसामु फेरि एकपल्ट कुनै ठूलो प्रतियोगिताको समूह चरणबाटै बाहिरिने सम्भावना तेर्सिएको छ । यस्तो सम्भावना टार्ने हो भने पोल्यान्डले गोल गर्नुपर्नेछ । यसका लागि पोल्यान्डले युरो २०२० मा सबैभन्दा बलियो डिफेन्स रहेको स्विडेनलाई पन्छाउन सक्नुपर्नेछ । पोल्यान्डसामु एकैमात्र विकल्प छ, त्यो हो स्विडेनलाई सिधा सिधा हराउने । जहाँ लेवान्डोस्की छन्, त्यहाँ पोल्यान्डका लागि आशा पक्कै हुनेछ । फिफाको पछिल्ला वर्ष खेलाडी लेवान्डोस्कीले समूह ई को स्लोभाकियाविरुद्धको खेलमा राम्रो प्रदर्शन गर्न सकेनन् । त्यो खेल २१ ले गुमायो । उनको ठीकठाक प्रदर्शन र गोलपछि भने पोल्यान्डले स्पेनसँग भने ११ को बराबरी खेल्यो । स्विडेनविरुद्ध लेवान्डोस्कीलाई पक्कै सजिलो हुने छैन, किनभने विपक्षी टिमको जोड गोलभन्दा पनि रक्षापंक्तिमा छ । फेरि स्विडेन ४ अंकसहित समूहको शीर्षस्थानमा छ । उसले स्पेनसँग गोलरहित खेल्यो भने स्लोभाकियालाई १० ले हराएको हो । अन्य खेलको नतिजाका कारण स्विडेन नकआउट चरण पुग्ने निश्चित भइसकेको छ । जितले स्विडेनलाई पक्कै पहिलो स्थान दिलाउने छ । फेरि बराबरीले पनि टोलीलाई पहिलो स्थान दिलाउन सक्छ । इटाली र इंग्ल्यान्डपछि स्विडेन नै त्यस्तो तेस्रो टिम हो, जसले अहिलेसम्म गोल खाएको छैन । विश्वकप होस् वा युरो । लेवान्डोस्कीको पोल्यान्डले अहिलेसम्मै एकैपल्ट नकआउट चरण यात्रा गरेको छ, कुल तीन प्रयासमा । सन् २०१६ को युरोमा पोल्यान्डले पहिलोपल्ट समूह चरण काटेको थियो, यो पनि पहिलो पल्ट २४ टिम समावेश गरिएको युरोमा । उनले पोल्यान्डका लागि १ सय २१ खेलमा ६७ गोल गरेका छन् । यो आफैंमा गज्जब प्रदर्शन हो । तर, उनले विश्वकप र युरोका १३ खेलमा मात्र ३ गोल गरेका छन् ।"
डेनमार्कको प्रतिद्वन्द्वी वेल्स,"कोपनहेगन (बीबीसी) डेनमार्कले कोपनहेगनमा रुसविरुद्ध प्राप्त ४१ को प्रभावशाली र भावनात्मक जितपछि युरोपियन च्याम्पियनसिपको अन्तिम १६ मा वेल्ससँगको भेट निश्चित गरेको छ । फिनल्यान्डसँगको पहिलो खेलमा आफ्ना साथी क्रिस्टियन एरिक्सन हृदयघातका कारण मैदानमै ढलेको ९ दिनपछि डेनिस खेलाडीबीच खुसीको सञ्चार भएको थियो । एरिक्सन अस्पतालबाट डिस्चार्ज भइसकेका छन् । उनी घरमै आराम गरिरहेका छन् । तर पछिल्लो साताको चोटपछि मानसिक रूपमा विक्षिप्त डेनमार्कका खेलाडीलाई यो सफलताले ठूलो राहत दिएको छ । पूरा खेल अवधिभर घरेलु समर्थकको साथ र गर्जनले खेलाडीमा अतिरिक्त जोस देखिएको थियो । डेनिस खेलाडीले यो बुझेका थिए, नकआउट चरण पुग्न जितेर मात्र पुग्दैन, बेल्जियमले फिनल्यान्डलाई हराउनुपर्छ । घरेलु टोली सुरुदेखि नै डटेर खेलिरह्यो । मिकेल ड्याम्सगार्डले लामो दुरीबाट गरेको प्रहार गोलमा परिणत भएपछि ३८ औं मिनेटमा डेनमार्कले अग्रता बनायो । रुसी डिफेन्डर रोबिन जुवेनको खराब ब्याकपास उपयोग गरी युसुफ पल्सनले डेनमार्कलाई २० को अग्रता दिलाएका हुन् । त्यसपछि रुसका अर्टेम जुबाले पेनाल्टीमार्फत ७० औं मिनेटमा एक गोल फर्काएका थिए । बेल्जियमले फिनल्यान्डमाथि अग्रता बनाएको समाचार रंगशालामा सुनाइएपछि जोकिम महेलेले ८२ औं मिनेटमा गोल गरेर डेनमार्कलाई ४१ ले अगाडि बढाए । त्यसको तीन मिनेटअगाडि टोलीका लागि चेल्सीका आन्द्रेस क्रिस्टियसनले सानदार गोल गरेका थिए । डेनमार्कले समूह उपविजेताको स्थान निश्चित गर्न ३ मिनेट अन्तरमा २ गोल गरी ४१ को जित निश्चित गरेको हो । यो नतिजाले रुस प्रतियोगिताबाट बाहिरियो । समूहको दोस्रो स्थानमा रहेर खेल सुरु गरेको रुस खेल सकिँदा प्रतियोगिताबाट बाहिरियो । बेल्जियम समूह विजेताबेल्जियमले युरोपियन च्याम्पियनसिपमा पहिलोपल्ट समूह चरणका सबै खेलमा जित हासिल गरेको छ । फिनल्यान्डलाई २० ले हराएर शतप्रतिशत जित निकालेपछि बेल्जियमले अन्तिम १६ मा स्थान सुरक्षित गर्यो । सेन्ट पिटर्सबर्गमा विश्व वरीयतामा शीर्षस्थानको टोलीको दबदबा थियो । तर, पहिलोपल्ट युरो खेलिरहेको फिनल्यान्डमाथि गोल गर्न भने उनीहरूलाई खेलको अन्त्यसम्म कुर्नुपर्यो । रोमेलु लुकाकुले ८१ औं मिनेटमा गोल गर्नुभन्दा अगाडि फिनिस गोलरक्षक लुकास हार्डेकीले आत्मघाती गोल गर्दा बेल्जियमले अग्रता लिएको थियो । कोपनहेगनमा डेनमार्कले रुसमाथि ४१ को जित रचेपछि फिनल्यान्ड समूहको तेस्रो स्थानमा पुगेको छ । फिनल्यान्ड समूह बी को तेस्रो स्थानमा रहेर उत्कृष्ट चार टिममा पर्नसक्ने सम्भावना कायमै छ । बेल्जियमको यो जितले इंग्ल्यान्ड, चेक गणतन्त्र, स्विडेन र फ्रान्सको नकआउट चरण प्रवेश निश्चित भएको छ । समूहको तेस्रो स्थानमा रहे पनि यसअघि नै ४ अंक हुनुले उनीहरूलाई फाइदा पुगेको छ ।"
प्लेयर्स टु वाच,टोनी क्रोस (जर्मनी)टोनी क्रोसको शान्त र सिर्जनात्मक सोचले रियल म्याड्रिड र जर्मन टोलीको मिडफिल्डमा सधैं सकारात्मक उर्जा भरिने गरेको छ । पोर्चुगलमाथि सानदार जितपछि प्रतियोगितामा पुनरागमन गरेको जर्मनीका लागि समूहको अन्तिम खेलमा हंगेरीलाई हराउनुपर्ने हुन्छ । मैदानको केन्द्रभागमा उनको कलात्मक क्षमता सधैं उच्च रहने गरेको छ । सेट पिसमा उनको अनुभव उस्तै राम्रो छ । दुवै खुट्टाको प्रयोग उस्तै तरिकाबाट गर्नसक्ने उनले मैदानमा धेरै भूमिका निभाउन सक्छन् । ३१ वर्षीय मिडफिल्डरले जर्मन टोलीका लागि सन् २०१० यता १ सयभन्दा बढी खेलमा १७ गोल गरेका छन् ।
