शीर्षक,विवरण
अमेरिकाले खोप दिने,"काठमाडौं (कास) अमेरिकाले नेपालसहित संसारका विभिन्न मुलुकलाई पहिलो चरणमा २५ मिलियन (२ करोड ५० लाख मात्रा) खोप सहयोग गर्ने घोषणा गरेको छ । त्यसमध्ये नेपालसहित एसियाली मुलुक र अन्य गरी १६ देशले ७ मिलियन (७० लाख) मात्रा खोप प्राप्त गर्ने ह्वाइटहाउसद्वारा बिहीबार जारी विज्ञप्तिमा उल्लेख छ ।पहिलो चरणको ७० लाख खोप पाउने मुलुकको सूचीमा नेपाल, भारत, बंगलादेश, पाकिस्तान, श्रीलंका, अफगानिस्तान, माल्दिभ्स, मलेसिया, फिलिपिन्स, भियतनाम, इन्डोनेसिया, थाइल्यान्ड, लाओस, पपुवा न्युगिनी, ताइवान र प्यासिफिक आइसल्यान्ड छन् । खोप कसरी वितरण हुन्छ भन्ने कुरा अमेरिकाले थप स्पष्ट पारिसकेको छैन । अमेरिकाले नेपाललाई पनि खोप दिने घोषणा गरेको छ, त्यसलाई लिएर हामी खुसी छौं तर अहिले नै कति संख्यामा हामीले खोप पाउनेछौं भन्नेबारेमा स्पष्ट भइसकेको छैन, प्रधानमन्त्री केपी शर्मा ओलीका परराष्ट्र मामिला सल्लाहकार राजन भट्टराईले कान्तिपुरसँग भने । बाइडेन प्रशासनले बिहीबार कोरोना भाइरसका कारण सिर्जित संकटका बेलामा विश्वका विभिन्न मुलुकमा खोप बाँडफाँटको रणनीति सार्वजनिक गर्दै यही जुनको अन्त्यसम्ममा (असार ३० सम्म) कम्तीमा पनि विश्वभर ८० मिलियन (८ करोड) मात्रा खोप सहयोग गर्ने रूपरेखा तयार गरेको जानकारी गराएको हो । ह्वाइटहाउसद्वारा जारी विज्ञप्तिअनुसार ८० मिलियन मात्रा खोपमध्ये अमेरिकाले ७५ प्रतिशत कोभ्याक्सबाट र बाँकी २५ प्रतिशत बाहिरबाट खोजेर अन्य मुलुकलाई सहयोग गर्ने योजना बनाएको छ । पहिलो चरणमा वितरण हुने २५ मिलियन खोपमध्ये १९ मिलियन (१ करोड ९० लाख) मात्रा कोभ्याक्सअन्तर्गत रहने बताइएको छ ।"
चुरे दोहन गर्ने सरकारको नीति राष्ट्रघाती छ : पूर्वराष्ट्रपति यादव,"त्यसपहिला बालुवा, ढुंगा र गिट्टीको तस्करी हुन्थेन । जब पक्की घरहरू बन्न थाले, हाम्रैमा र छिमेकी भारतमा भकाभक सडकहरू बन्न थाले, त्यसपछि ढुंगा, गिट्टी, बालुवाको निकासी सुरु भयो । चुरिया बेल्टमै क्रसर उद्योग चलाउन थालियो । दिनभर चुरेबाट निकाल्ने, सीमा क्षेत्रमा राख्ने र राति निकासी गर्ने काम हुन थाल्यो । यो क्रम २०६२ सालदेखि अहिलेसम्म नियन्त्रण छैन ।यस्तो काम कसले गरिरहेको छ ? सरकारले ? क्रसर उद्योग चलाउने र तस्करी गर्ने काममा प्रदेश र स्थानीय तहका जनप्रतिनिधि, तिनका भाइभतिजा नै संलग्न छन् । उनीहरूले डोजर, एक्स्काभेटर राख्न थालेका छन् । उनीहरूको माफिया र निकासी गर्नेवालाहरूसँगको सम्बन्ध छ । कमिसन पाएपछि त्यसलाई निकासी दिन स्थानीय प्रहरी प्रशासनले समेत सहयोग पुर्याएको छ ।चुरे संरक्षणका लागि कुनै पनि सरकारले काम गरेका छैनन् भन्ने हो ? पहिला राणाले, पछि राजाले दोहन गरे । त्यसपछि विभिन्न कालखण्डका सरकारका बेलामा पनि यस्तो क्रम रोकिएन । अहिले पनि चुरे दोहन रोकिएको छैन । एकातिर चोरी, तस्करीको बाटो छ । अर्कोतर्फ अवैज्ञानिक ढंगले चुरे क्षेत्रबाट जथाभावी राजमार्ग बनाउने र विस्तार गर्ने कामले दोहन बढेको छ । मसँग आफ्नै जीवनको अनुभव, गाईभैंसी चराउँदादेखि डाक्टरी पढ्दासम्म चुरिया क्षेत्रमा देखे भोगेको विनाशको अनुभव एकातिर थियो भने अर्कोतर्फ यसको महत्त्व बुझेको थिएँ । राष्ट्रपति भएकै बेला चुरेको संरक्षणमा लाग्नुपर्छ भनेर मैले २०६७ सालदेखि सरकारसँग कुरा अघि बढाएँ । त्यतिबेला माधव नेपाल प्रधानमन्त्री र रामेश्वर खनाल अर्थमन्त्री हुनुहुन्थ्यो । राष्ट्रिय गौरवका रूपमा राष्ट्रपति चुरे संरक्षण योजना बनाएर अघि बढाउने काम भयो । पछि सुशील कोइराला नेतृत्वको सरकारमा महेश आचार्य वनमन्त्री भएका बेला ठोस रूपमा काम सुरु भयो । राष्ट्रपतिको कार्यालयको प्रयासले रामेश्वर खनालको संयोजकत्वमा समिति बन्यो । बजेट विनियोजित भयो । यसले संरक्षणको क्षेत्रमा काम गर्न थाल्यो । त्यसपछि चुनाव भयो । सरकार अदलबदल भए । अहिले यसको संरक्षणका लागि दस अर्ब खर्च भएको छ । तत्कालीन प्रधानमन्त्री प्रचण्डजीको पालामा गुरुयोजना बनिसकेको छ । कानुन बनेर, बनाएर व्यवस्थित गर्ने काम हुँदैन । त्यसपछि पनि यही गतिमा जान्छ । एकातिर मास्टर प्लान बन्यो तर त्यसअनुरूप काम अघि बढेन । समितिमा गलत मान्छेहरू ल्याएर राख्ने र समितिको कामलाई ध्वस्त बनाउने काम हुन थाल्यो । गिट्टी, ढुंगा र बालुवा निकासी गर्दा दस अर्ब कमाउन सकिएला तर चुरे ध्वस्त हुँदा तराईमधेसमा पुग्ने क्षति दसौं खर्बको हुन सक्छ भन्नेतिर सरकारले ध्यान दिएन । संसदीय समितिले एकपटक यसको चोरी निकासी रोक्ने काम गरेको थियो तर पछिल्लो समय महाभारतको तल्लो बेल्टदेखि चुरे र तराईमधेसको सीमा क्षेत्रसम्म ढुंगा, गिट्टी बालुवाको चोरी निकासी रोकिएको छैन । चुनढुंगाको उत्खनन पनि व्यवस्थित र वैज्ञानिक छैन । पर्यावरण, प्राकृतिकमैत्री विकास गरेर कसरी दोहन हुनबाट रोक्ने भन्नेतिर भन्दा आफ्ना कार्यकर्ता, जनप्रतिनिधिको स्वार्थका लागि सरकारले काम गरिरहेको छ । पहाडमै बाटो बनाउँदा पनि वैज्ञानिक ढंगले भएको छैन । जसले हाम्रो इको सिस्टम बिग्रेको छ । पर्यावरण नासिँदा अतिवृष्टि, अनावृष्टि, कहिले सुक्खा हुने अवस्था भएको छ । यसको संरक्षणका लागि केके गर्नुपर्छ ? चुरियाको दोहन गरेर कौडीको भाउमा बेच्ने सरकारको निर्णय उल्टाउनुपर्छ । महाभारतको तल्लो बेल्टदेखि चुरेको तल्लो तटीय क्षेत्रसम्म गरी ९२ ठाउँबाट ढुंगा खन्ने भनिएको छ । सरकारको योभन्दा गैरजिम्मेवार काम के हुन सक्छ ? यस्तो निर्णय तराईलाई नष्ट गर्ने, अन्नको भण्डारलाई समाप्त गर्ने काम हो । चालीस वर्षमा ५० फिटबाट ५ सय फिट तल पानीको सतह पुगिसकेको छ । सरकारको यो निर्णय कार्यान्वयनमा आयो भने तराईमधेस मरुभूमि बन्छ । सँगै यसको प्रभाव महाभारत क्षेत्रसम्म पर्छ । तराई मरुभूमि बन्दा हिमालमा हिउँ पग्लने क्रम बढ्ने र हिमालहरू कालापत्थरमा परिणत हुने खतरा छ । अहिले तराईमा सामाजिक द्वन्द्व बढ्ने खतरा बढिरहेको छ । राजमार्गदेखि तल्लो तहसम्म मधेसका मान्छेहरू गाडामा ड्रम राखेर चुरेको फेदीमा पानी लिन पुग्छन् । चुरेमै पानीको स्रोत घटेपछि पहाडी र मधेसीबीचमै पानीको निहुँमा द्वन्द्व बढ्ने अवस्था देखिन्छ । यस्ता कुराले राष्ट्रिय एकतामा नै खलल पार्न सक्छ । त्यसैले सरकारले आफ्नो निर्णय फिर्ता लिनुपर्छ र तयार भइसकेको गुरुयोजनाअनुसार अघि बढ्नुपर्छ ।सरकारको यो कदम अरू कसैलाई खुसी बनाउन गरिएको हो पनि भनिन्छ, तपाईं के भन्नुहुन्छ ? यो मुलुक र जनताको दूरगामी हितमा नभएको राष्ट्रघाती काम हो । आफ्नो सत्ता स्वार्थका लागि मुलुकलाई अहित हुने कदम हो । सत्ता स्वार्थको उपज हो । क्रसर उद्योगमा लागेका आफ्ना राजनीतिक दलका स्थानीय नेता र कार्यकर्ताहरूलाई पोस्नका लागि यस्तो निर्णय गरिएको हो । यसमा कुनै राष्ट्रिय स्वार्थ छैन । आफ्नो, भाइभतिजा र कार्यकर्ताको स्वार्थ मात्र छ । भविष्यको सन्ततिका खातिर चेतनशील नागरिकले यसलाई विरोध गर्नुपर्छ । नागरिक तहबाट विरोध गरेर यस्तो निर्णयलाई फिर्ता गराउन बाध्य बनाउनुपर्छ । यसलाई तत्काल रोक्नुपर्छ । धन्न, यसपटक राजनीतिक दलका नेताहरू बोलेका छन्, यो खुसीको कुरा छ । अहिलेको राजनीतिक परिस्थितिलाई कसरी हेरिरहनुभएको छ ? अहिलेको राजनीतिक परिस्थिति गलत दिशामा अघि बढेको छ । ७० वर्षसम्म लडेर ल्याएको संविधानलाई क्षतविक्षत पार्ने काम भएको छ । दुईचोटि जनप्रतिनिधिमूलक प्रतिनिधिसभालाई विघटन गरेर संविधानमा क्षति पुर्याइयो । लोकतान्त्रिक विधि र प्रक्रियाअनुसार अघि बढ्ने काम भएन । अध्यादेशबाट शासन गर्ने अभ्यास सुरु भयो । लोकतन्त्रमा यस्तो शासन चल्दैन । अहिले त हुकुमी शासन चलाउने काम भएको छ । तानाशाह भएका मुलुकमा मात्रै जनप्रतिनिधिमूलक संस्थालाई कमजोर बनाउने, अध्यादेशबाट शासन गर्ने परम्परा हुन्छ । लोकतन्त्रमा यस्तो हुन्न । नियन्त्रण र सन्तुलनका अंगहरू हुन्छन् तर दुर्भाग्य, अहिले ती संवैधानिक अंगहरू पनि कमजोर बनेका छन् । राजनीतिक भर्ती केन्द्र बनाइएका छन् । किन यस्तो भयो जस्तो लाग्छ ? सरकारले असंवैधानिक काम धमाधम गर्दा राष्ट्रपति संस्थाले त्यसलाई खुरुखुरु सदर गर्न हुन्थेन । बारम्बार अध्यादेश आउँदा प्रश्न गर्न सक्नुपर्थ्यो तर खुरुखुरु पारित गरिदिने काम भयो । राष्ट्रपति र प्रधानमन्त्री मिलेर प्रतिनिधिसभा भंग गरिदिने र सत्तरी वर्षदेखि लडेर ल्याएको संविधानलाई कमजोर बनाउने काम भयो । संसद् भनेको जनताको सार्वभौम निकाय हो । जनताको भावना अभिव्यक्त गर्ने त्यो सार्वभौम संस्थालाई कामयावी बनाएर जानुपर्थ्यो । हुन सकेन ।"
चुरे विनाशले बनायो सुकुम्बासी,"(सिन्धुलीउदयपुर)  दुधौली नगरपालिका२ गागनका किसान शम्भु दनुवारलाई अहिले कमला खोंचको फाँटमा मकै बाली देख्दा ईर्ष्या जाग्छ । कुनै दिन आफ्नो खेतमा यसैगरी मकैको घोगा हेरेर उनी दंग पर्थे । चुरे विनाशका कारण आएको कमला नदीको बाढीले उनको दुई बिघा खेत बगर बनाएको छ । उनी अहिले नदी कटानबाट जोगिएका फाँट खेतमा मजदुरी गरेर जीवन निर्वाह गर्न बाध्य भएका छन् । धान, मकै गरेर वर्षमा तीन बाली भित्र्याउँथे, दनुवारले भने, अहिले बगर हेरेर चित्त बुझाउनुपरेको छ । गैरसरकारी संस्थाबाट १४ हजार ४ सय रुपैयाँ ऋण लिएर उनी हाल गोरु किनेर टायर गाढा चलाइरहेका छन् । उनका अनुसार कमला नदीले गाउँमा रहेका झन्डै दुई सय परिवारको चार सय बिघा खेत बगाएको छ । उनीहरूको अवस्था पनि सुकुम्बासीसरह छ ।चुरे विनाशले गर्दा कमला खोंच क्षेत्रमा कमला नदीको बाढीले बर्सेनि उर्वरभूमि कटान गरेपछि यहाँका सयौं भूमिपति कृषक अहिले सुकुम्बासी बनेका छन् । बाँकी रहेको खेत नदी कटानको चपेटामा परेको छ । चुरेमा भएको विनाशले गर्दा नयाँ खहरे आएर कमला नदीमा मिसिने र सतह बढ्दा बाढीले खेत बगाएको दनुवारले बल्ल बुझ्दै छन् । जहींतहीं रूख काटेको छ, खोल्सा खहरेमा ट्र्याक्टर लगेर ढुंगा निकालेको छ, त्यही भएर बाढी बढेको भन्ने सुनेको छु, उनले भने, चुरे सबै मासिन लाग्यो, जोगाउने कोही भएन ।चुरेमा विनाश र खहरेबाट अवैध ढुंगा झिकेपछि कमला नदीको सतह बढ्दा बर्सेनि दुधौली नगरपालिकाको हत्पते, निपाने, हर्षाही, टाँडी, सिर्थौली र कमलामाई नगरपालिका८ देखि १४ वडासम्मका किसान कटानबाट प्रताडित बन्दै आएका छन् । गत वर्षामा कमला नदीले १० बिघाभन्दा बढी धान खेत बगरमा परिणत गरेको हत्पतेकै किसान रेखनाथ दाहालले सुनाए । उनका अनुसार कमला नदी कटानको समस्या बढ्दो रूपमा देखापरेको दुई दशकभन्दा बढी भए पनि त्यसलाई नियन्त्रण गर्न कुनै पनि निकायबाट प्रभावकारी काम हुन सकेको छैन । अर्का किसान चोक्ता दनुवारले कमला नदीमा आएको बाढीले १० कट्ठा खेत बगाएको दुःख पोखे । हाल उनी दैनिक मजदुरी नगरे चुलोमा आगो बाल्न नसक्ने अवस्थामा छन् । उनका अनुसार चुरेबाट निस्किएका खहरे र कमला नदीको कटानबाट सयौं बिघा उर्वर जमिन बगरमा परिणत भएको छ । एकातिर तटबन्ध बनायो, अर्कोतिरबाट बाढीले भत्काउँछ, उनले भने, चुरे मास्ने काम रोक्न सके दीर्घकालीन नियन्त्रण हुन्थ्यो ।चुरे क्षेत्रबाट नदीजन्य पदार्थको अवैध उत्खनन र निकासीले उदयपुरमा पनि सुकुम्बासीको संख्या बढाएको छ । चुरेबाट बग्ने नदी, खोला खहरेमा आउने बाढीपहिरोले घरखेत बगाउँदा सुकुम्बासी हुने क्रम बढेको हो । कमलादेखि सप्तकोसीसम्म फैलिएको चुरे तलका कटारी, त्रियुगा, चौदण्डीगढी र बेलका नगरपालिका क्षेत्रमा नदीजन्य पदार्थको अवैध उत्खनन र निकासी हुने गरेको छ ।चुरे दोहन रोक्न नसक्दा मानवसँगै अन्य जीवजन्तुको भविष्य खतरामा पर्दै गएको छ । चुरे आसपासका क्षेत्र मरुभूमीकरण मात्र नभई बाढीपहिरोको विपद्बाट धेरै बस्ती जोखिममा परेको कटारी नगरपालिका१ बेलसोतका कर्णबहादुर कार्कीले बताए । वातावरणीय प्रतिकूलताको प्रभावले सबैभन्दा बढी चुरे क्षेत्रमा आश्रित मधेस र भित्री मधेसका सर्वसाधारण प्रभावित छन्, उनले भने । चुरेको अनियन्त्रित दोहनले खेती योग्य जमिन मरुभूमीकरण हुँदै गएकाले हिजोका जमिनदार अहिले सुकुम्बासी भएका छन । अनियन्त्रित उत्खनन, मापदण्डविपरीत सञ्चालित क्रसर नियन्त्रण लगायतमा खासै प्रयास नभएको त्रियुगा नगरपालिका३ भुल्केका नरुद्दिन मियाँले बताए । घरखेत त्रियुगा नदीले बगाएपछि धेरै स्थानीय सुकुम्बासी भए, उलने भने, तिनै सुकुम्बासी चुरे जंगल फँडानी गरेर बसोबास गरिरहेका छन् ।गणतन्त्र नेपालको पहिलो राष्ट्रपति डा रामवरण यादवले नौ वर्षअघि तराईचुरेका सर्वसाधारणबीच सामाजिक सद्भाव बढाएर चुरे संरक्षण गर्ने कार्यक्रम अघि सारेका थिए । उनले राष्ट्रपति चुरे तराईमधेस कार्यक्रम अघि बढाए । यो कार्यक्रम लागू भएपछि चुरे क्षेत्र उत्खननका लागि नियम र मापदण्ड बनाइएका थिए । तर चुरे क्षेत्रमा तीव्र रूपमा उत्खनन गर्ने कार्य रोकिएन । चुरे क्षेत्र भएर बग्ने नदी प्रणाली संरक्षण र भूक्षयकरण बेलैमा रोक्न नसक्ने हो भने भविष्यमा यस क्षेत्रमा जीवजन्तु नै संकटमा पर्ने स्थानीय बताउँछन् । चुरे विनाशको प्रमुख कारण ढुंगागिट्टी उत्खनन र वन जंगलको विनाश नै रहेको त्रियुगा नगरपालिका ६ का ७९ वर्षीय बृषलाल दाहालले बताए ।उदयपुरमा अहिले झन्डै ५२ हजार परिवार सुकुम्बासी छन् । तीमध्ये अधिकांश चुरे क्षेत्र अतिक्रमण गरेर बसेको डिभिजन कार्यालय गाईघाटको तथ्यांकमा देखिन्छ । ५२ हजार हेक्टर खेतीयोग्य जमिन (सर्वसाधारणको लालपुर्जा भएको) त्रियुगा नदीले पुरेर मरुभूमि भएको छ ।"
संघले नसच्याए प्रदेशले आवश्यक निर्णय लिन्छ,"जनकपुर (कास) प्रदेश २ का मुख्यमन्त्री लालबाबु राउतले ढुंगा, गिट्टी र बालुवा खुला गर्ने निर्णय संघीय सरकारले नसच्याए प्रदेश सरकारले आवश्यक निर्णय लिने चेतावनी दिएका छन् । उनले बिहीबार विज्ञप्ति जारी गर्दै प्रदेश २ को सप्तरीदेखि पर्सासम्म फैलिएको चुरे पहाड प्रदेशको रक्षा कवच रहेको बताएका छन् । उनले प्रदेश २ हरेक वर्ष बाढीपहिरो, डुबानको समस्या र कृषि उपजसमेतको समस्याबाट पीडित रहेको उल्लेख गर्दै भनेका छन्, चुरे क्षेत्रको माटो एकदमै कमजोर छ । कमजोर भूबनोटका कारण यहाँको ढुंगा, गिट्टी निकालियो भने नदीको बहाव तीव्र हुन्छ । तीव्र बहावले बगाएर ल्याउने बालुवा मधेसमा थुप्रिँदै जाने निश्चित छ । प्रदेश सरकार मातहत रहेको वन सम्पदाको ठूलो हिस्सा चुरेभावर क्षेत्रमा नै रहेकाले त्यहाँ हुने दोहनले सबै प्राकृतिक सम्पदामा क्षति पुग्ने उनले जनाएका छन् । उनले संघीय सरकारको अदूरदर्शी निर्णयले देशकै अन्न भण्डार प्रदेश २ को सबै भूभाग मरुभूमीकरण भई स्थानीयको बिल्लीबाठ हुने उल्लेख गरेका छन् । वन विनाश, वातावरणीय सन्तुलन, जैविक विविधताको संरक्षण, पानी मुहान संरक्षणका साथै प्रदेश २ लाई मरुभूमीकरण हुनबाट जोगाउने कार्यप्रति प्रदेश सरकार सजग छ, उनले भनेका छन्, तसर्थ, नेपाल सरकारको बजेट वक्तव्यलाई सच्याउन हुन आग्रह छ ।"
नेपालमा कोरोनाको नयाँ भेरिएन्ट भेटिएको छैन : डब्लूएचओ,"काठमाडौं (कास) विश्व स्वास्थ्य संगठन (डब्लूएचओ) ले नेपालमा कोरोना भाइरसको नयाँ भेरिएन्ट नभेटिएको बताएको छ । बेलायती अखबार डेली मेलमा प्रकाशित समाचारमा नेपालमा नयाँ स्वरूपको कोरोना भाइरस भेटिएको उल्लेख भएपछि डब्लूएचओले खण्डन गरेको हो । बेलायती ट्याब्लोइड अखबार डेली मेलले बिहीबार नेपाल भेरियन्ट थ्रेट टु आवर होलिडेज भन्दै आवरण समाचार प्रकाशन गरेको थियो । डेली मेलले पोर्चुगलमा नेपाल भेरिएन्ट भेटिएको र त्यसै कारण बेलायती सरकारले पोर्चुगललाई ग्रिन जोन बाट हटाउन सक्ने समाचारमा उल्लेख गरेको छ । नेपालमा उत्परिवर्तित भएको कोरोना भाइरस युरोपेली मुलुकमा फैलिएकाले बेलायतबाट घुम्न जानेहरूलाई चुनौती थपिएको डेली मेलको दाबी छ । तर डब्लूएचओले नेपालमा नयाँ स्वरूपमा कोरोना भाइरस फैलिएको बारे कुनै जानकारी नभएको जनाएको छ । डब्लूएचओ नेपाल कार्यालयले सामाजिक सञ्जालमा लेखेको छ, नेपालमा सार्सकोभ२ को नयाँ भेरिएन्ट फेला परेको भन्नेमा विश्व स्वास्थ्य संगठन अवगत छैन । नेपालमा रहेका भेरिएन्टहरू अल्फा (बी११७), डेल्टा (बी१६१७२) र काप्पा (बी१६१७१) हुन् । यी तीनमध्ये नेपालमा हाल सक्रिय रहेको भेरिएन्ट डेल्टा (बी१६१७२) हो ।स्वास्थ्य तथा जनसंख्या मन्त्रालयले पनि बिहीबार विज्ञप्ति जारी गर्दै नेपालमा कोरोनाको नयाँ भेरिएन्ट पुष्टि नभएको जनाएको छ । मन्त्रालयको आधिकारिक सूचना वा जानकारी नलिई नयाँ भेरिएन्ट पत्ता लागेको निराधार समाचार प्रकाशन भएकामा गम्भीर ध्यानाकर्षण भएको उल्लेख गर्दै विज्ञप्तिमा सञ्चारकर्मी र सञ्चारमाध्यमलाई जिम्मेवार बन्न सचेत गराइएको छ ।डब्लूएचओले हालै मात्र भाइरसका भेरिएन्टलाई देशको नामसँग जोडेर नकारात्मक टिप्पणी गर्ने गरिएकाले नयाँ नाम दिएको छ । यूके, दक्षिण अफ्रिका, ब्राजिल, अमेरिका, फिलिपिन्स र भारतमा पहिलोपटक देखिएका भेरिएन्टलाई डब्लूएचओले ग्रिक भाषाका अक्षरबाट नयाँ नाम दिएको हो । यूकेमा देखिएको भेरिएन्ट बी११७ लाई अल्फा नामकरण गरिएको छ । उक्त भेरिएन्ट सन् २०२० सेप्टेम्बरमा पहिलो पटक देखिएको हो । त्यस्तै, दक्षिण अफ्रिकामा २०२० मेमा पहिलो पटक देखिएको भेरिएन्ट बी१३५१ लाई बिटा नाम दिइएको छ । डब्लूएचओले ब्राजिली भेरिएन्ट पी१ लाई गामा नाम दिएको छ भने भारतीय भेरिएन्ट बी१६१७२ ले डेल्टा नाम पाएको छ । ब्राजिली र भारतीय भेरिएन्ट गत वर्षको नोभेम्बर तथा अक्टोबरमा पहिलो पटक देखिएका थिए ।"
"६८२५ संक्रमित थपिए, ७५ को मृत्यु",काठमाडौं (कास) पछिल्लो २४ घण्टामा २१ हजार ७ सय ७३ जनाको परीक्षण गर्दा ६ हजार ८ सय २५ जनामा कोरोना संक्रमण पुष्टि भएको छ । सोही अवधिमा ५ हजार ९ सय ४ जना निको भएका छन् भने ७५ जनाको मृत्यु भएको छ । हाल सक्रिय संक्रमितको संख्या १ लाख १ हजार ८ सय ३९ र निको हुनेको कुल संख्या ४ लाख ६७ हजार ४ सय ६७ रहेको स्वास्थ्य मन्त्रालयले जनाएको छ ।
कालो ढुसीबाट एकको मृत्यु,"धनगढी (कास) धनगढीस्थित सेती प्रादेशिक अस्पतालमा कालो ढुसी (ब्ल्याक फंगस) रोगको संक्रमणबाट एक जनाको मृत्यु भएको छ । कैलालीको बर्दगोरिया नगरपालिका६ का ६५ वर्षीय पुरुषको बिहीबार मृत्यु भएको अस्पतालका सूचना अधिकारी दिलीप श्रेष्ठले बताए । उनी जेठ १७ देखि अस्पतालको आईसीयूमा उपचाररत थिए । ब्ल्याक फंगसको लक्षण देखिएको आधारमा उनको उपचार भइरहेको थियो, उपचारमा संलग्न डा शेरबहादुर कमरले भने, बिरामीको पृष्ठभूमिका आधारमा ब्ल्याक फंगस संक्रमण पहिचान गरिएको हो । डा कमरका अनुसार लामो समयदेखि मिर्गौला र मधुमेहका रोगीसमेत रहेका ती पुरुष ५६ महिनादेखि डायलसिस गर्दै आएका थिए ।"
न्यायाधीशहरूको पूर्ण बैठक आज,काठमाडौं (कास) सर्वोच्च अदालतले शुक्रबारका लागि सबै न्यायाधीशहरूको बैठक (फुलकोर्ट) बोलाएको छ । कोरोना महामारीका कारण रोकिएको अदालतको सेवा सञ्चालन बैठकको मुख्य विषय बनाइएको छ । एजेन्डामा संवैधानिक इजलास सञ्चालन नियमावलीको संशोधनको विषय छैन । प्रधानन्यायाधीश चोलेन्द्रशमशेर जबराले गत मंगलबार तत्काल सर्वोच्चको फुलकोर्ट बोलाउने र त्यहाँबाट नियमावली संशोधन गराई संवैधानिक इजलासमा वरिष्ठतम् न्यायाधीशहरू रहने व्यवस्था गर्ने आश्वासन दिएका थिए । शुक्रबारका लागि विविध शीर्षकको एजेन्डा राखिएकाले प्रधानन्यायाधीश जबराले त्यही क्रममा नियमावली संशोधनको विषयबारे छलफल गर्न सक्ने स्रोतले बतायो ।
के जन्मसिद्धका सन्तानलाई नागरिकता दिँदा राष्ट्रियता मासिन्छ ?,"(काठमाडौं)  २००९ सालमा मुलुकमा पहिलोपटक नागरिकतासम्बन्धी ऐन बन्यो । ११ दफा मात्रै रहेको उक्त ऐन नागरिकताका सन्दर्भमा अहिलेसम्म बनेका सबै ऐनभन्दा प्रगतिशील थियो । यद्यपि महिला र पुरुषबीचको विभेदको कानुनी सुरुवात भने त्यही ऐनबाटै भएको देखिन्छ । ऐनको दफा ९(२) ले बाबुआमामध्ये एक जना नेपालमा जन्मेको स्थितिमा उनको सन्तान नेपालको नागरिक हुने व्यवस्था गर्यो । त्यसरी जन्मिएका नागरिकलाई अंगीकृत या वंशजको नागरिकता के दिने भनेर छुट्याइएको थिएन त्यसैले प्रशासककै तजबिजमा नागरिकता बाँडिन्थ्यो । नागरिकतासम्बन्धी नियमावली २०१५ अनुसार तपाईं नेपालको जन्मसिद्ध या स्वयंसिद्ध नागरिक हो भनेर लेखेर दिन थालियो तर अहिलेजस्तो नागरिकताको व्यापक प्रयोग नहुने भएकाले प्रशासनबाट नागरिकता लिनेको संख्या न्यून थियो । २०१९ मा संविधानमै नागरिकतासम्बन्धी व्यवस्था गरियो, सोहीबमोजिम नागरिकताको संशोधन पनि भयो । संविधानले नागरिकता वितरणको व्यवस्थालाई कठोर बनायो । नेपालको संविधान २०१९ मा नेपाली राष्ट्रभाषा बोल्न र लेख्न जान्ने, नेपाली उत्पत्तिको व्यक्ति हुनुपर्नेजस्ता वाक्यांश प्रयोग गरियो, त्यही आधारमा नागरिकता ऐन २०२० बन्यो । मुलुकको दुर्गम ग्रामीण क्षेत्रमा नेपाली भाषा लेख्न र बोल्न जान्ने नेपालीको संख्या अत्यन्तै न्यून छ भन्ने हेक्का त्यतिखेरको राज्यले राख्दै राखेन । नेपाली उत्पत्तिको व्यक्ति भनेको के हो, न संविधान न नागरिकता ऐनले नै स्पष्टै पारे । राजा महेन्द्रको राष्ट्रवाद नागरिकतामा झल्किँदा त्यसको असर पछिसम्म नेपालकै आदिवासी तर नेपाली बोल्न नजान्ने नागरिकमा पर्यो । त्यसले तराईवासी मात्रै हैन, पहाडी र हिमाली भेगका नेपाली बोल्न नजान्ने नेपालीसमेत अप्ठ्यारोमा परे । राज्यले जानाजान कतिपयलाई अंगीकृत नागरिकता थमायो, कति नागरिकता लिनबाट वञ्चित भए । यसको असर दोस्रो, तेस्रो पुस्तासम्मले पनि भोग्नुपर्यो ।नागरिकता ऐनले बुबाको नामबाट मात्रै वंशजको नागरिकता लिन पाइने व्यवस्था गरेसँगै मुलुकको पहिलो नागरिकता ऐनले उल्लेख गरेको आमा वा बुबामध्ये एक जना नेपालमा जन्मिए नागरिकता दिने प्रावधान स्वतः खारेज भयो । २०२० पछि नै प्रमाणपत्र हुने तराईवासीलाई जन्मसिद्ध नागरिकताका लागि नाम दर्ता गर्ने निर्देशन राज्यले दियो तर जमिनदारी प्रथाका कारण आफ्नै नाममा जग्गा हुनेहरू तराईमा निकै कम थिए । यसैको प्रभावस्वरूप नागरिकता पाउने तराईवासीको संख्या न्यून भयो तर राज्यले दिने सेवासुविधाका लागि नागरिकता अनिवार्य कागजात बन्ने प्रावधान बलियो गरी राखियो । यतिबेलैदेखि अनागरिक तराईवासीको संख्याको बढ्दै गयो, दोस्रो तेस्रो पुस्ताले पनि नागरिकता पाउन सकेनन् । हेर्दा अंगीकृत नागरिकता र विदेशीका लागि मात्र यो प्रावधान राखिए पनि मधेसीहरूले नागरिकता लिने क्रममा समेत यो व्यवस्था अनिवार्य र बाध्यकारी बन्यो । यो अभ्यासले मधेसीलाई विदेशीसरह सम्झन वा भारतीय हुन् भनी बहिष्कृत गर्न बल पुर्याइरह्यो । २००९ सालमा देखिएको नागरिकतासम्बन्धी उदार व्यवस्था पञ्चायतको आगमनसँगै पञ्चायती राष्ट्रियता सँग गाँसिएर मासिन पुग्यो, लेखक तथा विश्लेषक भाष्कर गौतमले आफ्नो खोजमूलक लेख परित्यक्त मधेसमा उल्लेख गरेका छन् । राष्ट्रिय एकता र देशभक्तिको नाममा नेपाली उत्पत्तिको व्यक्तिजस्ता अस्पष्ट वाक्यांशलाई नागरिकतामा घुसाउँदा यससित सम्बन्धित पञ्चायती राष्ट्रवाद मौलाएसँगै नागरिकको अधिकार कुण्ठित हुने क्रम पनि झाँगियो । भलै २०३२ अघिसम्म नागरिकता लिने नेपालीको संख्या उस्तो बढेको थिएन । २०३३ मा सरकारले नागरिकता वितरणका लागि टोली खटायो । त्यो बेला वंशजका लागि अस्थायी निस्सा (प्रमाण) दिने र जन्मसिद्ध नागरिकको लगत संकलन गर्ने काम भयो । त्यो बेला वंशजको नागरिकता दिन २००३०४ सालको नापीको कागज भएको, जनजाति या पहाडी समुदायको र नेपाल सरकारको जागिर खाइसकेको या खाइरहेको हुनुपर्ने तीन प्रावधानमध्ये एउटा भए पुग्ने व्यवस्था भयो । त्यही आधारमा प्रमुख जिल्ला अधिकारीहरूले नागरिकता वितरण गर्न थाले । यसले जमिनहीन, गरिब र मधेसका नागरिकमाथि न्याय हुन सकेन । २०३३ असोजमा नागरिकता ऐन संशोधन हुँदा २०२० पछि जग्गा वा मोहीसम्बन्धी प्रमाण भएको, भन्सार तिरेको, मलेरियाको औषधि लगाएको, अस्पतालको पुर्जी या स्कुलको फी तिरेको प्रमाण भएको र गाउँका मानिसले सरजमिन गरेर दिएको पुर्जालाई जन्मसिद्ध नागरिकता प्राप्तिको आधार मानियो । गृह मन्त्रालयको तथ्यांकअनुसार २०३२ देखि २०३८ सम्म वंशज र जन्मसिद्धका लागि मुलुकभर ६९ लाख १९ हजार ७ सयले नाम दर्ता गरेका थिए । ३२ हजार जनाले अंगीकृतका लागि आवेदन भरे । सरकारले पटकपटक टोली बनाएरै मुलुकभर नागरिकता वितरण गर्दा मधेसका विपन्न वर्ग भने छायामा परेको विश्लेषण लेखक तथा विश्लेषक गौतमको भनाइ छ । जहिले पनि नागरिकताको विवाद संख्यामा गरियो, संख्याभन्दा पनि विषयवस्तुको गहिराइमा पुगेर समस्या समाधानका लागि कुरा भएको भए समस्याको हल हुन सक्थ्यो, गौतमले भने, तर दलहरूले कुरा उठाउने र आफ्नो स्वार्थमा नागरिकता बाँड्नाले गरिब जनताभन्दा धेरै फाइदा मतदाताले लिए, समस्या जहाँको त्यहीं भयो । अहिले पनि तराईको भित्री गाउँहरूमा नागरिकताविहीनको संख्या धेरै छ तर उनीहरूको कुरा कसले उठाइदिने ?गृह मन्त्रालयको तथ्यांकअनुसार २०३२ देखि २०३८, २०४३, २०४४ देखि २०४५, २०४६, २०६३ र २०७० मा टोली बनाएरै नागरिकता वितरण गरिएको छ । औलो रोग उन्मुलन भएपछि नेपालको पहाडी क्षेत्रबाट तराई मधेसमा बसाइँसराइ गर्नेको संख्या ह्वात्तै बढ्यो । बसाइँसराइपछिको अवस्थाबारे अध्ययन गर्न २०३९ साउनमा हर्क गुरुङको संयोजकत्वमा बसाइँसराइ कार्यसमूह गठन भयो । सात महिनामा सरकारलाई प्रतिवेदन बुझाएको उक्त समूहको निष्कर्ष नेपालजस्तो सानो मुलुकमा भारतीय आप्रवासन दर धेरै रहेको भन्दै यसलाई नियन्त्रण गर्न सीमाक्षेत्र बन्द गर्नुपर्नेसम्मको थियो तर प्रतिवेदन सार्वजनिक नहुँदै प्रतिवेदनको सार लिक भएपछि त्यसविरुद्ध संघर्ष सुरु भयो । गुरुङको प्रतिवेदनको विरोध गर्न सिंहको अगुवाइमा बनेको सद्भावना परिषद् नै पछि नेपाल सद्भावना पार्टीका रूपमा उदायो ।सद्भावना २०४८ देखि निरन्तर संसद्मा रहे पनि नागरिकताको जटिल मुद्दाबारे निर्णय गर्नेबेलामा निरन्तर मौन रहँदै आयो । चुनावका बेला नागरिकताको कुरा गर्ने र संसद्मा रहस्यमयी मौनता साध्ने सद्भावनाको शैलीले मधेसका पीडित नागरिक झन् पीडित भए, मधेसकेन्द्रित दलहरूका लागि नागरिकता हरेक चुनावको एजेन्डा बन्दै आयो । अहिले प्रधानमन्त्री ओलीसित सहमति गर्न जसपाको महन्थ ठाकुर समूहले पनि नागरिकताकै समस्यालाई उठायो । २०४७ सालको संविधानले नागरिकतासम्बन्धी पुरानै कानुनलाई सदर गर्यो । २०५१ मा एमालेको सरकारले सांसद धनपति उपाध्यायको नेतृत्वमा उच्चस्तरीय नागरिकता आयोग गठन गर्यो । आयोगले मुलुकभर ३४ लाख बालिग व्यक्ति नागरिकताविहीन भएको प्रतिवेदन दियो । यो प्रतिवेदन कार्यान्वयनमै नआई ९ महिनामै सरकार ढल्यो । मधेसमा भोटको राजनीति फस्टाउँदै थियो । २०५२ को मंसिरमा उपाध्याय आयोगको प्रतिवेदन कार्यान्वयन र थप समस्या समाधानका लागि भन्दै प्रधानमन्त्री शेरबहादुर देउवाले सांसद महन्थ ठाकुरको संयोजकत्वमा समिति बनाए तर यो समितिले पनि प्रतिवेदन लेख्नेबाहेक अर्को काम गरेन । देउवा सरकार पनि ढल्यो । फेरिएपिच्छेका सरकारले नागरिकता र मधेसका मुद्दामा को बढी संवेदनशील भनेर देखाउने प्रतिस्पर्धा नै सुरु गरे ।लोकेन्द्रबहादुर चन्द सरकारको पालामा २०५३ चैतमा गृहमन्त्री वामदेव गौतमले जितेन्द्रनारायण देवको संयोजकत्वमा नागरिकता अनुगमन तथा कार्यमूल्यांकन समिति गठन गरे । तराई र भित्री मधेसका २० जिल्लामा ३२ हजार ८ सय ४९ जनालाई वंशज, १ हजार १ सय ९८ लाई अंगीकृत र ४३ जनालाई जन्मसिद्ध नागरिकता वितरण गरेको तथा ३४ लाख नेपालीलाई नागरिकता वितरण गर्नुपर्ने अध्ययन प्रतिवेदनको निष्कर्ष थियो । समितिले यो जानकारी २०५४ वैशाख ३१ गते गोरखापत्रमा सूचना प्रकाशित गरेर दियो तर त्यतिखेर वितरण गरिएका नागरिकताको प्रमाणपत्र बदर गर्न सर्वोच्चले २०५८ मा आदेश दियो । यसपछि मधेसको राजनीतिक दाउपेचमा दलहरूले नागरिकतालाई जहिले पनि प्राथमिकतासाथ उठाए । पञ्चायतदेखि गणतान्त्रिक मुलुकको पछिल्लो सरकारसम्मले नागरिकताको विषयलाई प्राथमिकता दिने र मधेसका खास भूमिहीन र नागरिकता पाउनुपर्ने वर्गलाई नसम्झिने गर्दा समस्याको गाँठो फुस्किन सकेन ।नागरिकतालाई राजनीतिक दाउपेचसँग जोडेकै कारण मधेसमा यो समस्या विकराल हुँदै गयो । माओवादीले सशस्त्र संघर्षका बेला र मधेसकेन्द्रित दलहरूले मधेस आन्दोलनमा नागरिकताको विषयलाई जोडतोडका साथ उठाए । २०६३ मा अन्तरिम संविधान जारी हुनुभन्दा पहिले नागरिकतासम्बन्धी ऐन बनाइयो । अन्तरिम संविधानले पछि ऐनको बाधा अड्काउ फुकायो । नागरिकता ऐन २०६३ को दफा ४(१) ले चैत मसान्तभित्र जन्मेकालाई जन्मका आधारमा नागरिकता दिने व्यवस्था गर्यो । गृह मन्त्रालयको अभिलेखअनुसार त्यो बेला सरकारले देशभर ५ सय ६१ टोली खटाएर २६ लाख १५ हजार ६ सय १५ नागरिकता वितरण गर्यो । ०६३ देखि ०६५ सम्ममा १ लाख ९० हजार ७ सय २६ जनाले जन्मसिद्ध नागरिकता लिएका छन् । यिनै नागरिकका सन्तानलाई नागरिकता दिने गरी जेठ ९ गते नागरिकतासम्बन्धी अध्यादेश जारी भएको हो । यो अध्यादेश आएलगत्तै राष्ट्रियता नै खतरा पर्ने गरी सरकारले अध्यादेश जारी गरेको भन्दै चर्को विरोध भयो । संसद्मा विचाराधीन विधेयकलाई वास्तै नगरी संसद् भंग गरेपछि अध्यादेश ल्याउने र त्यही आधारमा सरकार टिकाउने ओलीको तरिकाबाहेक अध्यादेशका अन्तरवस्तुमा विरोध गर्ने ठाउँ नरहेको जानकारहरू बताउँछन् । राष्ट्रियताको कुरा उठाउने हो भने २०४६ चैत मसान्तसम्म जन्मिएकालाई के आधारमा जन्मसिद्ध नागरिकता दियौं, २०४७ वैशाख १ गतेकालाई किन दिएनौं भनेर उतिबेलै उठाउनुपर्थ्यो होला, अधिवक्ता सविन श्रेष्ठले भने, अब नेपाली नागरिकको सन्तान भएपछि उनीहरूले कहाँको नागरिकता पाउँछन् त ? यद्यपि उनले एउटै आमाबाबुबाट जन्मेका दाजुदिदीले नागरिकता पाउने तर भाइबहिनीले नपाउने समस्या भने रहेको बताए । अहिले समस्या त छ, दाजुदिदीहरूले जन्मसिद्ध पाएको, भाइबैनीले नपाएको भन्दै धेरै हाम्रो सम्पर्कमा आएका छन् तर यो त राज्यको पोलिसी हो । उनीहरूले अब नागरिकता पाउँदैनन् । मौजुदा नेपालको संविधान र ऐनले वंशज या अंगीकृत नागरिकताको मात्रै प्रावधान गरेको छ ।०६३ को नागरिकता ऐनले विशेष व्यवस्था गरेर ०४६ साल असोज मसान्तसम्म नेपालमा जन्मिएकालाई जन्मसिद्ध नागरिकता दिने व्यवस्था गरेको थियो । २ वर्षभित्रमा उनीहरूबाट जन्मिएका करिब ६ लाख बालिग अहिले नागरिकता पाउनबाट वञ्चित भएको मधेसकेन्द्रित राजनीति गर्ने दलहरूको दाबी छ । यद्यपि सरकारले भने अहिलेसम्म जन्मसिद्धका कति बालिग सन्तान नागरिकता लिनबाट वञ्चित छन्, त्यसको तथ्यांक निकालिसकेको छैन ।हुन त जन्मसिद्धका छोराछोरीलाई वंशजको आधारमा नागरिकता दिने बाबुराम भट्टराई प्रधानमन्त्री भएका बेला मन्त्रिपरिषद्ले गरेको निर्णयअनुसार गृह मन्त्रालयले ७५ वटै जिल्ला प्रशासन कार्यालयमा जन्मसिद्धका सन्तानलाई वंशजको नागरिकता दिनू भनेर परिपत्र गर्यो । अन्तरिम संविधान २०६३ र नागरिकता ऐन २०६३ मा जन्मसिद्धका छोराछोरीलाई नागरिकता दिने कुरा उल्लेख भए पनि कुन नागरिकता दिने भनेर लेखिएको थिएन । त्यसैले त्यतिखेर झापाका प्रमुख जिल्ला अधिकारी गेहनाथ भण्डारीले ऐनमा स्पष्ट नभएको अवस्थामा मन्त्रालयले गरेको परिपत्रका आधारमा नागरिकता दिन नसक्ने बताएपछि अरू प्रमुख जिल्ला अधिकारीहरूले पनि नागरिकता वितरण गर्न आनकानी गरे । भण्डारीको भने तुरुन्तै सरुवा भएको थियो जबकि त्यो बेला सबैभन्दा धेरै जन्मसिद्ध नागरिकता लिने झापामा नै थिए । त्यहाँ २६ हजार ४ सय ३० जनाले जन्मसिद्धको नागरिकता लिएका थिए । जन्मसिद्ध नागरिकतालाई मधेससँग मात्रै जोडिएको भए तापनि १३ पहाडी जिल्लाहरूमा बसोबास गर्नेले पनि यो नागरिकता लिएका थिए । पछि मन्त्रिपरिषद्को निर्णयविरुद्ध सर्वोच्चमा उजुरी पर्यो, सर्वोच्चले कानुन नबनेसम्म मन्त्रिपरिषद्को परिपत्रका आधारमा नागरिकता वितरण गर्न नमिल्ने फैसला गरेपछि नागरिकता वितरण रोकिएको थियो । फेरि खिलराज रेग्मी सरकारका पालामा अध्यादेशमार्फत जन्मसिद्धका छोराछोरीलाई नागरिकता त दिइयो तर अध्यादेशको अवधि जम्मा ६ महिनामात्रै भएकाले धेरैले त्यो सुविधा लिन सकेनन् । नेपालको संविधान २०७२ ले जन्मसिद्धका सन्तानलाई वंशजको नागरिकता दिने स्पष्टै व्यवस्था गरेको भए पनि त्यसअनुरूपको ऐन नबनेको भन्दै राज्यले नागरिकता दिइरहेको थिएन । संविधानमा उल्लेख भएको विषय ५ वर्षसम्म कानुन नआउँदा नागरिकता नै नभएर करिब ६ लाख नागरिकको जनजीविका अप्ठ्यारोमा परिरहेको छ ।नेपालको संविधान २०७२ धारा ११ (३) मा संविधान जारी हुनुभन्दा अघि जन्मका आधारमा नेपालको नागरिकता प्राप्त गरेको नागरिकको सन्तानले बाबु र आमा दुवै नेपाली नागरिक रहेछन् भने त्यस्तो व्यक्तिले वंशजका आधारमा नागरिकता प्राप्त गर्न सक्ने प्रावधान छ । यही प्रावधानलाई कार्यान्वयन गर्न नागरिकतासम्बन्धी संशोधन विधेयक २०७५ साउन २२ मा संसद्मा दर्ता भयो । विधेयक तीन वर्ष संसद्को समितिमै अड्कियो तर जन्मसिद्धका सन्तानले वंशजको नागरिकता पाउने कुरा संसद्मा पनि कहिल्यै विवादमा आएन । बरू नागरिकता विधेयक पास गर्ने सन्दर्भमा प्रधानमन्त्री केपी शर्मा ओलीसहितको नेकपाको नेतृत्वले नै अफबाह फैलाउँदा त्यसले राष्ट्रवाद मासिने न्यारेटिभ बन्यो । नागरिकतासित मधेस जोडिँदा राष्ट्रवादको भाव उर्लिनुको मूल कारण पनि नेताहरूको तथानाम भाषणबाजी नै हो, त्यसमा निःसन्देह एमाले अगाडि छ । गृह मन्त्रालयले अध्यादेशबमोजिम नागरिकता वितरणको काम थाल्ने भन्दै नियमावली बनाउन प्रक्रिया सुरु गरेको छ । नियमावली बन्नेबित्तिकै अध्यादेशबमोजिम नागरिकता वितरणको काम थालिने मन्त्रालयका प्रवक्ता जनकराज दाहालले बताए । तर अध्यादेशको विरुद्धमा अहिले सर्वोच्च अदालतमा ६ वटा रिट परेका छन् । ती रिटहरूको सुनुवाइ गर्न शुक्रबारका लागि पेसी तोकिएको छ । यसअघि पनि सरकारको निर्णय बारम्बार सर्वोच्चले रोकेको थियो ।"
अंगीकृत मुद्दा थाती,"संसद्को राज्यव्यवस्था समितिमा वैवाहिक अंगीकृत नागरिकता दिने सन्दर्भमा भने ठूलो बहस भएको थियो । बिहे भएर नेपालमा आएपछि ७ वर्ष स्थायी बसोबास गरेको आधारमा वैवाहिक अंगीकृत नागरिकता दिन सकिन्छ भन्ने विधेयकको प्रावधानमा त्यतिखेर जनता समाजवादी पार्टीले फरक मत राख्यो । यो विषय अहिले पनि थाती नै छ ।जसपा नेता लक्ष्मणलाल कर्णले वैवाहिक अंगीकृतको विवाद संसद्मा प्रवेश गरिसकेकाले विवादित विषयमा अध्यादेश ल्याउनुभन्दा जन्मसिद्धका छोराछोरीलाई वंशजको नागरिकता दिने प्रावधान राखेर अध्यादेश ल्याउँदा विवाद नहुने र केही हदसम्म भए पनि राहत हुने भएकाले आफूहरू सहमत भएको बताए । वैवाहिक अंगीकृत विषय संसद्मा विचाराधीन छ, त्यसको निरुपण संसद्बाटै हुन्छ, हामीलाई अहिले जन्मसिद्धका सन्तानलाई हक दिलाउनु थियो, त्यसैले यसैमा जोड दियौं, कर्णले भने, जन्मसिद्धका छोराछोरीले २०६५ सालदेखि नै नागरिकता पाउन सकेका छैनन् । यो कुरा हामीले जोसुकै प्रधानमन्त्री भए पनि उठाउँदै आएका छौं । अहिले पनि त्यही मुद्दा उठाएपछि अध्यादेश आएको हो ।"
४० वर्षअघि पाटनबाट चोरिएका मूर्ति फ्रान्समा,"काठमाडौं (कास) पाटनको विश्व सम्पदा क्षेत्रबाट झन्डै ४० वर्षअघि हराएका हिन्दु प्रतीकका पाँचवटा विशिष्ट मूर्ति फ्रान्सको बिक्री केन्द्र (बोनह्याम्ज) मा राखिएको पाइएपछि तिनलाई फर्काउन पहल थालिएको छ । तामामा सुनको जलप लगाइएका प्रतीकात्मक महालक्ष्मी, नृत्यनाथ, चामुण्डा, भैरव र पञ्चमुखी हनुमानका ती मूर्ति बिक्रीमा राखिएको थाहा पाएपछि तिनलाई फर्काउन पहल गरिएको हो ।फ्रान्सको बिक्री केन्द्रमा प्रतिमूर्तिलाई बढीमा ५ हजार युरो मूल्य तोक्दै यो साता (१० जुनभित्रमा) खरिद गर्न सक्ने अक्सन खुलाइएको छ । ती प्राचीन सम्पदा १२ औं शताब्दीको रहेको ऐतिहासिक अभिलेखमा उल्लेख छ । पाटन दरबारको तलेजु मन्दिरको मूल ढोकामाथि तोरणमा राखिएका तीसहित १२ वटा मूर्ति हराएका थिए । चोरिएका सम्पदाबारे भारतीय इतिहासविद् बीएन बेनर्जीको आर्किटेक्चर अफ नेपाल, जर्मन अध्येता जर्मन सिकको गड्स आर लिभिङ द कन्ट्री ः आर्ट थेफ्ट फ्रम नेपाल लगायतमा समेत उल्लेख गरिएको सम्पदाविद् रवीन्द्र पुरीले जानकारी दिए । सम्पदाका अभियन्ता सञ्जय अधिकारीले यी प्राचीन सम्पदाको बिक्री हुन लागेको सूचना पाएर पुरातत्त्व विभाग, युनेस्कोसहितका सम्बद्ध निकायमा प्रक्रिया अघि बढाउन पत्राचार गरिसकेका छन् । यी सम्पदाको चोरी र हालको पेरिसमा रहेको अक्सन बारे पेरिसस्थित नेपाली दूतावास भने बेखबर पाइएको छ ।"
व्यास कार्ययोजना : नबिर्स दुखेको घाउ,"भारतीय अतिक्रमणमा परेको नेपाली भूमि लिपुलेक, कालापानी र लिम्पियाधुरा नयाँ नक्सामा समेटिएपछि सरकारले त्यस क्षेत्रलाई प्राथमिकता दिँदै जारी गरेको व्यास कार्ययोजना अलपत्र पर्नु दुःखद मात्रै होइन, आश्चर्यजनक पनि छ । आठ महिनाअघि यो कार्ययोजना ल्याउँदा सरकारले जे प्रतिज्ञा गरेको थियो, अहिलेसम्म त्यसको एक छेउ पनि प्रगति भएको छैन । अतिक्रमित भूभागलाई नक्सामा उतारेपछि वास्तविक भूमि ल्याउने कुरा भूलिदिएजस्तै यो योजना पनि कतै हराएको छ । सत्ता राजनीतिको स्वार्थमा बेरिएर सरकार राष्ट्रिय अडानमा मौन बस्न थालेसँगै आफ्ना नागरिकको मनोबल वृद्धि गर्ने घोषित योजनासमेत अघि बढाउन अनिच्छुक देखिएको दृष्टान्त त होइन यो ?त्यतिबेला, काठमाडौंदेखि दार्चुलासम्मै भारतीय परनिर्भरता हटाउने लोकरञ्जक नारा उचालिएको थियो, जुन तत्काल पूरा हुन असम्भवप्रायः नै थियोछ । सीमावर्ती क्षेत्रका बासिन्दाको दुःख जहाँको तहीँ छ, आत्मस्वाभिमानको प्रश्न अहिले पनि उस्तै छ । त्यसबेला सरकारले जानीजानी राष्ट्रवादी कार्ड बेचेको थियो । परन्तु, केही महिनाभित्रै त्यहाँका नागरिकका समस्या समाधान गर्ने उद्घोष पूरा गर्न भने सरकारले चाहेको भए धेरै हदसम्म सम्भव हुन्थ्यो । तैपनि कति कारणले हो, त्यतापट्टि सिन्कोसमेत भाँचेको पाइँदैन । दार्चुलाको व्यास क्षेत्रमा सशस्त्र प्रहरीको गुल्म स्थापना गर्दा छ महिनाका लागि सैनिक हेलिकप्टरबाट बन्दोबस्तीको व्यवस्थापन गरियो । त्यसपछि खाद्यान्नलगायतका लागि न सेनाको हेलिकप्टर प्रयोग भयो, न वैकल्पिक पहल गरियो । व्यासका नागरिकलाई सहुलियतमा खाद्यान्न सुविधा उपलब्ध गराउने वाचा त झन् लागू हुने कुरै भएन । यसबाट पुष्टि हुन्छ, सरकार त्यतिबेला दीर्घकालीन सोचबाट निर्देशित हुनुको सट्टा क्षणिक तुजुक देखाउन मात्र लालायित थियो । नत्र यस्तो विषय अहिले पनि उत्तिकै प्राथमिकतामा पर्नुपर्थ्यो ।कालापानी छेवैका बासिन्दालक्षित २२ बुँदे दार्चुला जिल्ला व्यास गाउँपालिकाको विकास तथा सेवा प्रवाहमा सुधारसम्बन्धी एकीकृत कार्ययोजना संघ, प्रदेश र सम्बन्धित स्थानीय तहको समन्वयमा कार्यान्वयन गर्ने भनिए पनि तीनवटै पक्षले यसलाई प्राथमिकता दिएका छैनन् । स्थानीयवासीको जीवनमा तात्त्विक सुधार आउन सक्ने योजनालाई ठोस रूपमा लागू गर्न सबै पक्ष उदासीन छन् । कार्ययोजनाका भवन निर्माणलगायतका बहुवर्षीय योजनाबाहेक धेरैजसो बुँदा यही असारभित्र सम्पन्न गर्नुपर्ने थियो । तर अवस्था कस्तो छ भने, इलाका प्रशासन कार्यालय छाङरुका सबै काम जिल्ला प्रशासन कार्यालय (सदरमुकाम) खलंगाबाटै हुन्छ । सञ्चार सम्पर्क सशस्त्र प्रहरीको छाङरुस्थित ब्यारेकको वायरलेसका भरमा छ । नेपाल टेलिकमको टावर निर्माण कार्यसकिएकै छैन । छाङरुमा अध्यागमन प्रशासन पनि खोलिएको छैन ।कतिसम्म भने, दार्चुलाका प्रमुख जिल्ला अधिकारीकै अनुसार यसबारे गृह मन्त्रालयले प्रशासनबाहेक अरू निकायलाई मात्रै पत्राचार गरेको रहेछ । यसबाट के बुझिन्छ भने कि यसमा अन्तरसरकारी निकायबीच उचित समन्वयको अभाव छ कि सरकारले कार्यान्वयन गर्ने सोचले भन्दा पनि सार्वजनिक खपतका निम्ति मात्रै यो कार्ययोजना ल्याएको थियो । नत्र, मुलुकको रणनीतिक महत्त्वको स्थानका लागि ल्याइएको कार्ययोजनाबारे सम्बन्धित प्रमुख जिल्ला अधिकारी नै बेखबर नहुनुपर्ने हो । सबै पक्षको उदासीनताकै कारण हुनुपर्छ, यो कार्ययोजनाको प्रगति विवरण सम्बन्धित मन्त्रालय र निकायबाट नियमित रूपमा गृह मन्त्रालयमा पेस गर्ने भनिए पनि त्यसो हुन सकेको छैन ।चीनसँगको सीमावर्ती नाका टिंकर पुग्न नेपाली बाटो भएरै जाने व्यवस्थाका निम्ति पनि गत वर्ष पहल थालिएको थियो । तर, नेपाली भूमिबाटै टिंकरसम्म बाटो खोल्न घाँटीबगरमा बसेको सैनिक क्याम्प पनि छ महिनाअघि नै फिर्ता भइसकेको छ । उक्त क्याम्पलाई दीर्घकालीन रूपमै राख्नेसम्मका छलफल भए पनि करिब ५ सय मिटर घोडेटो बाटोको ट्र्याक खोलेर सेना फर्केको हो । आफूहरू दार्चुलाटिंकर सडक निर्माणका लागि सुन्सेरा गाउँमा बेसक्याम्प राखेर काम अघि बढाउने प्रक्रियामा रहेको प्रतिक्रिया सेनाको छ । यस्तो रणनीतिक महत्त्वको काम अघि बढाउन बियाँलो हुनुहुन्न । आशा गरौं, यो योजना पनि फेरि सरकारी उदासीनताको सिकार बन्ने छैन । यस्तै, तिब्बतको ताक्लाकोट छिर्ने नाका टिंकरमा भन्सार र सीमा प्रशासन कार्यालय सञ्चालन गर्ने प्रस्ताव त्यत्तिकै सेलाएको छ । त्यस क्षेत्रका नागरिकलाई रोजगारीमा आकर्षित गर्ने खाका पनि अघि बढेको छैन । पशु क्वारेन्टाइन स्थापनामा पनि ध्यान पुगेको छैन । छाङरुमा विशेषज्ञ चिकित्सकसहित १५ शय्याको अस्पताल निर्माणको घोषित कार्य अघि बढेको छैन, व्यास स्वास्थ्यचौकीको मर्मत गरेर मात्रै सरकार पन्छिएको छ । वडा कार्यालयमा पनि सचिव बस्दैनन् । स्थानीयवासीले सरकारी कार्यायोजनाबाट कुनै लाभको अनुभूति गर्न सकेका छैनन् । सरकारले सीमाक्षेत्रका नागरिकको दैनिक जीवनयापनदेखि त्यहाँ विद्यमान सार्वजनिक सेवा प्रवाहको अवस्था सुधार्ने योजनालाई यति चाँडै भुल्नुहुँदैन । हुन त, देशका सबै भूभागमा बस्ने नागरिकका आधारभूत समस्याप्रति सरकारको उचित दृष्टि पुग्नुपर्छ, तर पनि सीमा क्षेत्रमै राज्यको उपस्थिति हुनुनहुनले चाहिँ रणनीतिक अर्थसमेत राख्छ । त्यसैले सरकारले कार्ययोजना बनाएर मात्र पुग्दैन, त्यसको उचित कार्यान्वयन पनि यथासमयमै गर्नुपर्छ । यस्तो रणनीतिक योजनालाई प्रचारमा ल्याएर पनि कार्यान्वयन नगर्दा पुग्ने मनोवैज्ञानिक क्षतिप्रति सरकार सजग रहनुपर्छ । सरोकारवालालगायतका सचेत वर्गले पनि यसबारे सरकारलाई घच्घच्याउनुपर्छ ।"
बालुवाको अर्को प्रसंग,"उत्तमबाबु श्रेष्ठको लेख बालुवामा हलुका निर्णय निकै उपयोगी छ । आधुनिक विश्वको निर्माणको मेरुदण्ड कंक्रिट हो र त्यसमा बालुवा नभई नहुने तत्त्व हो । गिट्टी, बालुवा उत्खनन व्यापारमा ठूलो मुनाफा हुने हुनाले चरम भ्रष्टाचार र माफियातन्त्र मौलाएको र वातावरणीय मूल्याङ्कन प्रणाली (ईआईएआईईई) गुणस्तरहीन हुने गरेकाले वातावरणीय विनाश नरोकिएको लेखकको तर्क सही छ । तर, ढुङ्गा, बालुवाको अर्को पक्षमा उहाँको ध्यान गएको छैन । विश्व बैंकको सहयोगमा सन् १९७९ मा सम्पन्न क्याल्सियम सिलिकेट ब्रिक सम्भाव्यता अध्ययनका क्रममा हेटौंडाको कर्रा खोलामा र पथलैयाको दुधौरा पुलनजिकको बगरमा, अभ्रख, फेल्सपार र क्वार्ट्ज कम भएको र सिलिकाको मात्रा ९० प्रतिशत रहेको उच्चस्तरको बालुवाको ठूलो डिपोजिट रहेको पत्ता लागेको थियो । पञ्चायतकालमा हेटौंडामा सिसाको बोतल बनाउने कारखाना चलेको पनि थियो । दुदौराको बालुवा कौडीको मोलमा भारतको नैनीको सिसा कारखानामा पुग्ने गरेको सुनिएको थियो । जोगीमाराको चुनढुंगा सिमेन्ट ग्रेडभन्दा उच्च केमिकल ग्रेडको रहेको पनि पत्ता लागेको थियो । यस्तो बहुमूल्य चुनढुङ्गाको प्रयोग क्याल्सियम कार्बाइड, सिन्थेटिक यार्न र अन्य केमिकलको उत्पादनमा गर्नुको सट्टा सिमेन्ट बनाउने काममा लगाइन्छ । भिल्लका देशमा मणि ! अतः चुरेपर्वत शृंखलालाई बचाउँदै ढुङ्गाबालुवाभित्र लुकेका अनमोल तत्त्वहरूबारे जागरुक होऔं । पञ्चायतकालमा बहुदल हराउन व्यापक जंगल कटानी भएझैं आसन्न चुनाव जिताउन चुरेलाई ध्वस्त पार्ने कार्य नहोस् । शिवराज श्रेष्ठ मल्ल, खुमलटार, ललितपुर"
राहतबिनाको निषेधाज्ञा,"निषेधाज्ञालाई जेठ ३१ सम्म बढाइएको छ । जनतालाई घरभित्रै थुनेपछि संक्रमणको साङ्लो छिनाल्ने अन्य गतिविधिमा सरकारले तयारी वा योजना गर्नुपर्ने हो । एक महिना लामो निषेधाज्ञाका कारण निम्न वर्ग रोगभन्दा भोकले पिल्सिएका छन् । निषेधाज्ञा मात्र थपिरहने तर मजदुरी गर्नेहरूलाई राहत नदिने सरकारी रबैया उदेकलाग्दो छ । सरकारले पीसीआर टेस्ट घटाएकाले संक्रमण ओरालो लागेको जस्तो देखिन्छ, तर यसको साङ्लो छिनेको छैन । तथ्यांककै आधारमा मात्रै संक्रमण कम भयो भन्न सकिँदैन । केही दिन जनताको आवतजावत बन्द गरी दंगा नियन्त्रण गरेर शान्ति स्थापना गरे जसरी महामारी नियन्त्रण हुन्न । स्वास्थ्य प्राविधिकले नेतृत्व गर्नुपर्ने कोभिड१९ संकट व्यवस्थापन केन्द्र राजनीति गर्ने मानिसलाई दिएपछि कसरी रोकथाम हुन्छ ? लोकसेवाबाट आएका सीडीओहरूलाई महामारी रोकथामको जिम्मा लगाएर पार पाइँदैन । उनीहरूसँग निषेधाज्ञा थप्नेबाहेक अरू केही उपाय छैन । क्वारेन्टिन, आइसोलेसन, पीसीआर टेस्ट, कन्ट्याक्ट ट्रेसिङ तथा उपचार व्यवस्थापनमा जोड नदिई निषेधाज्ञा मात्र थपिरहनुले मर्कामा पर्ने आखिर निम्व वर्ग नै हो । निषेधाज्ञा थप्नेहरूलाई त महिनैपिच्छे तलब भत्ता आइहाल्छ, मार पर्ने दैनिक ज्यालादारीमा जीवन गुजार्नेहरूलाई न हो । निषेधाज्ञासँगसँगै ती मजदुरहरूले के खान्छन् भन्ने सोच प्रशासक, शासकहरूमा कहिले आउने ? गंगाराज अर्याल, पाणिनि८, अर्घाखाँची"
असफल खोप कूटनीति,"अर्थमन्त्री भन्छन्, चुनाव आउँदासम्म सबै नागरिकले खोप लगाइसक्नेछन् । उनको भनाइको अर्थ होचुनाव गर्नका लागि भए पनि सरकारले खोप ल्याइछाड्छ । पछिल्ला केही महिनामा सरकार चुपचाप लाग्यो, खोपसम्बन्धी कुनै योजना पनि बनाइएन । समय छँदाचाहिँ केही नगर्ने अनि अहिले चुनाव घोषणा गरिसकेपछि भने राष्ट्रपतिलाई अगाडि सारेर विभिन्न देशलाई खोप माग्न लगाउने ? कार्यकारी प्रमुख र हाम्रो कूटनीतिक संरचना खोइ ? सरकारले नागरिकलाई कति बेबकुफ बनाउन सक्या ? कोरोनाको दोस्रो लहरमा नागरिकको अक्सिजन अभावका कारण मृत्यु भइरहेको छ । यसको तेस्रो लहर कुन रूपमा, कसरी आउँछ, कसैले अनुमान लगाउन सक्ने अवस्था छैन । तर, सरकारको लक्ष्य भने जसरी पनि चुनाव गर्नेछ । निषेधाज्ञाका कारण नागरिक घरघरमै थुनिएका छन्, सरकारले नियन्त्रणका अन्य काम केही गर्न सकेको छैन । चुनावमा केन्द्रित सरकार, महामारी नियन्त्रणमा सक्रिय देखिँदैन । जसका कारण जनता संकटमा छन् । रामकृष्ण बराल, जोरपाटी५, काठमाडौंकोरोना संक्रमण यतिखेर गाउँतिर पनि फैलिएको छ । भौगोलिक विकटताका कारण ग्रामीण भेगमा परीक्षण र उपचार दुवैका लागि स्वास्थ्य संस्था सुलभ छैन । दुःखसुख बिरामीलाई सहर लान्छुभन्दा पनि सार्वजनिक यातायात भरपर्दो छैन । एम्बुलेन्सको सहरमै त अभाव छ, गाउँको कुरै छाडौं । पालिकाहरू, हेलिकप्टर चार्टर गरेर बिरामीहरूलाई उपचारस्थलसम्म पुर्याउने आर्थिक क्षमता छैन भनिरहेका छन् । कसै गरी सहरका अस्पताल पुर्याउन सके पनि त्यहाँ बेड र अक्सिजन अभाव छँदै छ । संक्रमण घटेको भए बेड र अक्सिजनको अभाव किन हुन्थ्यो र ! खोपको दोस्रो डोजको व्यवस्था सरकारले गर्न सकेको छैन । कतै परीक्षण कम गरेर संक्रमण कम देखिएको त होइन, यसमा थप अनुसन्धान गर्न जरुरी छ । कतिपय विज्ञ पनि, असारबाट बिस्तारै संक्रमण कम भएर, साउनमा त निकै तल झरिसक्छ भन्छन् । यो सब जनतालाई ढाढस दिएर आत्मबल बढाउनका लागि हो कि साँच्चै हो ? कि आर्थिक वर्ष समाप्त हुन लागेकाले कर असुल्न सरकारले बठ्याइँ गरेको ? जति कर तोके पनि कर तिर्न जनताले कहिले आनाकानी गरेका छन् र ! अझ, समयमै कर नतिर्नेलाई तिर्नै नसक्ने खालको जरिवाना तोकिदिएर कडाइ गरिएकै छ । यो बेलामा पनि यस्तै तरिका अपनाए भैहाल्यो नि ! कमला राजभण्डारी, सिर्जनानगर, भक्तपुर"
चुरे टिपरहरूमा गुडेर पारि पुग्ने डर,"आर्थिक वर्ष २०७८७९ को बजेटले खानीजन्य ढुंगा, गिट्टी, बालुवा निकासी गरी व्यापार घाटा न्यूनीकरण गर्ने नीति लिएको छ । यो नीतिसँगै नेपालको प्राकृतिक सम्पदा, विशेष गरी चुरे पहाडहरू ध्वस्त हुने डर आमजनमा फैलिएको छ । ओली सरकारको यो निर्णयले चुरे आसपास र तराईको जनजीविकालाई प्रत्यक्ष असर गर्नेछ । हिमाली नदीहरू चुरे क्षेत्र हुँदै बग्छन् । चुरेबाटै उत्पन्न भएका नदी तराईमा पानीको मुख्य स्रोत हो । तर, सरकारले यसको उपयोग सही तरिकाले गर्न सकेको छैन । हामीले भारतसँग जलउपयोगका सम्झौताहरू गरेका छौं । तर, त्यसबाट लाभ उठाउन सकेका छैनौं, उल्टै ठगिनुपरेको छ । नदीहरूको प्रवाह रोक्न सकिन्न, भारतले बाँध बाँधेर हाम्रा नदीहरू उपयोग गरिरहेको छ, हामीले भने यो सबै हेरेर बस्नुपरेको छ ।हिमाल, पहाड एवं तराईका सिमानाका जमिन अतिक्रमित भइरहेका छन् । कालापानीसहित कालीको मुख्य मुहान मानिएको लिम्पियाधुरा, कालीवारिका गुन्जी, नाभी र कुटी गाउँ दशकौंदेखि भारतको अधीनमा छन् । त्यहाँका करिब तीन हजार जति घरधुरीका लागि भारतले सुरक्षा, रोजगार, खाद्यान्न र उपचारको विशेष प्रबन्ध मिलाएको छ । नेपालले भने एक दशकदेखि काम गर्दा पनि ४० किलोमिटर ट्र्याक खोल्न सकेको छैन । त्यहाँका मात्रै होइन, दार्चुलाको खलंगासहितका सीमावर्ती गाउँका बासिन्दासमेत दैनिक उपभोग्य वस्तुहरूका लागि कालीपारि निर्भर छन् । सिमानाका चुरे पाहाडहरू कसरी भत्क्याइँदै छन् भन्नका लागि दाङको कोइलाबासको दुर्दशा हेरे पुग्छ । माओवादी विद्रोहका बेला त्यस क्षेत्रका चुरे पहाडबाट ढुंगा, गिट्टी र बालुवा व्यापक रूपमा भारत निर्यात गरिएको थियो । अहिलेसम्म हाम्रै अधीनमा रहेको चुरे अब विभिन्न बहानामा खनिने भएको छ । सिंगै लान नमिल्ने भएकाले ढुंगा, माटो काठ र बालुवाको रूपमा नेपालको चुरे टिपरहरूमा गुडेर पारि पुग्ने डर बढेको छ । राजनीतिक र आर्थिक स्वार्थका लागि शासकहरू कतिसम्म गिर्दा रहेछन् भन्नका लागि यसपालिको बजेटको बुँदा नम्बर १९९ हेरे पुग्छ । यदि समयमै जनता जागेनन् भने तराई र पूरै देश नै मरुभूमिमा परिणत हुन बेर छैन । ढुण्डीराज पौडेल, नेपालगन्ज ओली सरकारले बजेटको माध्यमबाट नेपालको गिट्टी, ढुगांको निकासी खोलेपछि यसको विरोध भइरहेको छ । सरकारले व्यापार घाटा कम गर्ने उद्देश्यले यसको निकासी खोलेको तर्क दिए पनि आमसमुदाय, विज्ञ र अन्य राजनीतिक पार्टीहरू यसमा किमार्थ सहमत छैनन् । नेपाली कांग्रेसका सभापति शेरबहादुर देउवाले यो निणर्यलाई घरमा आगो लगाएर खरानीको व्यापार गर्ने सोच भनेका छन् । सरकारले यो निणर्य फिर्ता नलिएसम्म विरोध रोकिनु हुन्न । जसरी जनभावनाविपरीत ओली सरकारले ल्याएको गुठी विधेयकको विरोध भएको थियो, त्यसरी नै यसको पनि प्रतिकार हुनुपर्छ । देशलाई मरुभूमि बनाउनबाट रोक्ने हो भने, जनताका लागि राजनीति गरेको भन्ने हरेक दल यसको विरोधमा उत्रनुपर्छ । २०७१ सालअघिसम्म वीरगन्ज, भैरहवा नाकाबाट दिनको हजार टिपरसम्म गिट्टी, ढुंगा भारतको विहार र उत्तर प्रदेशका कुनाकुना पुग्थ्यो । भारतमा ठूलो परिमाणमा निकासी हुँदा एकातिर नेपालका नदी र पहाडको दोहन अत्यधिक भैरहेको थियो, अर्कातिर यतैका ठूला आयोजनामा यी पदार्थको अभाव भैरहेको थियो । साथै चुरे क्षेत्रको वातावरण र पानीको स्रोतमा पनि प्रतिकूल असर परेको थियो । विज्ञ र आमसमुदायहरूले व्यापक विरोध गरेपछि मात्र यसको निकासी रोकिएको थियो, जुन अहिले अदृश्य शक्तिहरूको स्वार्थका लागि पुनः खोलिएको छ । व्यापार घाटा कम गर्नेभन्दा पनि भारतलाई कसरी खुसी पार्ने भन्ने सोचले यो निर्णय भएको देखिन्छ । गोपाल देवकोटा, जोरपाटी, काठमाडौं बजेटमार्फत बालुवा, ढुंगा तथा गिट्टी निर्यातको बाटो खुलेको छ । यसले चुरे क्षेत्रको वातावरण र जीविकामा नकारात्मक असर पर्नेछ । यस क्षेत्रको संरक्षण, संवर्द्धन र प्रवर्द्धनका लागि राष्ट्रपतिको नाम जोडिएको कार्यक्रमै ल्याइएको थियो । त्यो कार्यक्रम कता गयो ? वातावरणीय असरलाई ध्यान नदिई व्यापार घाटापूर्ति गर्न चुरेदोहन गर्नु कतिको जायज छ ? निर्यात बढाउन वा व्यापार घाटा नियन्त्रण गर्न अनेक उपाय भए पनि माफियाहरूको फाइदाका लागि चुरे खुला गर्नु नैतिकताहीनताको पराकाष्ठा हो । कहिले ढुगां, बालु, गिट्टी उत्खनन गर्न पाइन्छ भनेर गिद्देदृष्टि लगाएर बसेकाहरू बजेट भाषण हुनासाथ एस्काभेटर तथा टिपर लिएर खोलामा लस्करै लागेका छन् । एकातिर चुरे संरक्षणका लागि बजेट खन्याए भन्ने अर्कातिर चुरे दोहनका लागि बाटो खोल्ने, यो कस्तो सरकारी चाला हो ? लोकतन्त्रको नाममा लुटतन्त्र अस्तित्वमा आएको छ । चुरे मधेसवासीको मुटुको धड्कन हो, किनभने वर्षाको पानीलाई चुरे तटीय क्षेत्रले संकलन गर्ने गर्छ । मधेसका लागि पिउने पानीको मुहान हो चुरे । चराचुरुंगी तथा जीवजन्तुको बाँच्ने आधार पनि हो, यो । त्यसकारण कमजोर तथा निरीह बनेको चुरेलाई संरक्षण गरी भावी पुस्तालाई संकटबाट मुक्त गर्न सबै एकजुट हुनुको विकल्प छैन । बजेटको यस्तो व्यवस्था फिर्ता नभएसम्म सरकारलाई चौतर्फी दबाब दिइरहनुपर्छ । सबै मधेसवासी एक भएर आफ्नो अस्तित्वरक्षाका लागि लड्ने बेला हो यो । प्रमोद पौडेल, पेप्सीकोला, काठमाडौं"
नागरिकता अध्यादेशको यथार्थ र भ्रम,"मधेसीलाई विदेशी देख्ने मनोविज्ञाननागरिकताको समस्या संवैधानिक, कानुनी, न्यायिक र प्रशासनिक मात्र होइन, यो मूलतः मानसिकताको समस्या हो । राजनीतिक नेतृत्व, बौद्धिक वर्ग, अधिकारकर्मीलगायत काठमाडौंको वर्चस्वशाली समुदायको मानसिकतामा पनि समस्या छ । जब मधेसीलाई नागरिकता वितरण गर्ने कुनै कानुन वा अध्यादेश आउँछ, तब देशमा विखण्डन, फिजीकरण, सिक्किमीकरण हुने र राष्ट्रियता खतरामा पर्नेजस्ता मनोगत त्रास फैलाउने प्रयास हुन थाल्छ । पहाडमा नागरिकता दिनुलाई जटिल नमान्ने तर मधेसमा नागरिकता प्रदान गर्दा शंकाका दृष्टिले हेर्ने पञ्चायतकालीन सोच अझै विद्यमान छ । परिणामतः नागरिकताको समस्या झन्झन् जटिल र विकराल बन्दै गएको छ । यसबाट मधेसका दलित समुदाय झन् बढी प्रताडित छन् । नागरिकतामा लैंगिक विभेद कायम राखेर, उग्रराष्ट्रवादको नारा अनि खुला सिमानाको हवाला दिएर, युवाहरूलाई अनागरिक बनाएर समस्या समाधान हुँदैन । वास्तविक नागरिक नछुटून् र गलत मानिसले नागरिकता नपाऊन् भन्नेमा सबै पक्ष सजग हुँदै नागरिकता वितरणलाई सहज बनाउनैपर्छ ।"
आन्दोलित हुन बजेट भाषण कुर्नुपर्दैन !,"२०७६ पुस २६ गते, धनुषाको औरही खोलामा भइरहेको बालुवागिट्टीको अनियन्त्रित दोहनविरुद्ध आवाज उठाउने युवा ओमप्रकाश महतो (दिलीप) मारिए । क्रूरतापूर्वक हत्या गरिएका दिलीपबारे खबर प्रकाशित भएपछि माघ १० गते काठमान्डु पोस्ट मा साथी अमीषराज मुल्मीले दिलीपका नाममा स्तम्भ लेखे । स्तम्भको शीर्षकमै उनले भने, दिलीप हिरो हुनुपर्थ्यो तर उनी बिर्सिइनेछन् । दिलीप त्यस्ता सबाल्टर्न हुन् जसले जीवित हुँदै उरालेको आवाज सुन्नेहरू धेरै हुँदैनन्, मारिएपछि पनि सजिलै बिर्सिइन्छन् । दिलीपलाई हाम्रो समयका नायकका रूपमा सम्झनु भनेको उनले सुरु गरेको अभियानलाई तीव्र बनाउनु हो, नदीदोहनविरुद्ध आम समुदायलाई जागरुक र चनाखो तुल्याइरहनु हो । अमीषले भनेझैं दिलीपलाई नेपाली समाजको नायक बनाउन सकिएन । नत्र सरकार स्वयं यति क्रूर खलनायक बन्ने थिएन, वार्षिक बजेटमा हाकाहाकी चुरे नासेर बालुवा बेच्ने प्रपञ्च रच्ने दुस्साहस गर्ने थिएन । दिलीपले सुरु गरेको अभियान बलियो र देशव्यापी बन्न सकेको भए, केपी ओली र विष्णु पौडेल जस्ताको बेहद मनपरी प्रकट हुने थिएन ।गत जेठ १५ गते पेस गरिएको वार्षिक बजेटमा बालुवागिट्टी निर्यात खुला गरेको घोषणा हुँदा सूचनामा पहुँच हुनेहरू सशंकित भए । संवैधानिक वैधता एवं आम नागरिकको विश्वाससमेत गुमाइसकेको ओली सरकार भारतकै आडमा टिकिरहेको अनुमान भइरहेका बेला चुरेको बालुवा सीमापार पुर्याउने षड्यन्त्र रचिएको लख काटिनु स्वाभाविक छ । साथै, चुरे विनाशले निम्त्याउने समस्याका सुरुआती झलक देखिसकिएकाले पनि बजेटको १९९ औं बुँदाबारे चर्चा चुलियो । सरकारको नियतमाथि प्रश्न उठाएर खरा शब्दमा सम्पादकीय लेखिए । विषयका जानकारहरूले धमाधम टिप्पणी र आलोचना लेखे । चुरे नासिँदा भोग्नुपर्ने त्रासदीबारे विश्वसनीय अनुमानहरू सार्वजनिक भए । यी स्वाभाविक र जरुरी थिए । तर, बहस सृजना गर्न बालुवा निर्यातसम्बन्धी यो निर्णय कुरिरहनुपर्ने थिएन । दिलीप मारिँदा निर्यात बन्द थियो, चुरे संरक्षणका लागि सरकारी अभियान जारी थियो । उनी जीवित छँदा जसरी दोहन जारी थियो, उनी मारिएपछि सम्भवतः अझ ठूलो तीव्रतासाथ बालुवा उत्खनन चलिरह्यो । बजेटमा प्रस्ट देखिएको सरकारी बदनियतले जुन स्तरमा चिन्ता सृजना गर्यो, त्यही अनुपातमा प्राथमिकता र चिन्ताको विषय बन्नुपर्ने हो त्यसरी सदासर्वदा चलिरहेको नदीदोहन । टिपर भरेर बालुवा भारत पठाउनु मात्रै चिन्ताको विषय होइन, समृद्धिको रनाहा छुटेको नेपाली समाजमा दलालीका कारण तीव्र भएको प्रकृतिदोहन बरु ठूलो त्रासदी हो । चुरे र मधेस मात्रै होइन, विकट पहाडका खोलानाला पनि उस्तै भ्रष्ट ठेकेदारहरूको कब्जामा छन्, यो चिन्ताको विषय हो । गत वैशाख महिनाभरि सुनकोशी नदीमा भइरहेको बालुवादोहनबारे यसै अखबारमा शृंखलाबद्ध खबर प्रकाशित थिए । माझी र दनुवार समुदायले भोगेका कहर ती खबरमा लेखिएका थिए । साथै, खोज पत्रकारिता केन्द्रको प्रकाशनमा पत्रकार भृकुटी राईले नदीदोहन, स्थानीय समुदायमा परेका प्रभाव र पर्यावरणीय संकटबारे गहकिला खोजमूलक रिपोर्टहरू लेखेकी थिइन् । गोरखा र तनहुँमा बग्ने मर्स्याङ्दी नदीको दोहन, त्यसमा जोडिएका भ्रष्टाचार र अपराधका घटना धेरै पहिलेदेखि सार्वजनिक छन् । बजेट भाषण हुनुभन्दा दस दिनअघि मात्रै पनि सगरमाथा टीभीमा मेची नगरपालिकामा पर्ने बडाखाल गाउँका अनुपा मेचे र मनिकुमार सुनुवार गुनासो गर्दै थिए । निन्दा खोलामा ठूला खाडल खनेर बेपरबाह बालुवा निकालिएका कारण आफ्ना इनारमा पानी आउन छोडेको बताउँदै थिए । सुक्खा ट्युबवेल र इनार देखाएर नदीदोहन बन्द गराउन माग गर्दै थिए । केही महिनाअघि मोरङको केराबारीको खदमखोलानजिकका बासिन्दाले उस्तै कहर सुनाएका थिए । तिनले बोलेको कसले सुन्ने ? मेची नगरपालिकाले नदीजन्य स्रोत बिक्रीबाट उठाउने राजस्वमा भ्रष्टाचार भयो । तीन जनप्रतिनिधिले राजस्व उठाउन प्रयोग हुने रसिद नक्कली छापेर ठूलो रकम गायब बनाएका प्रमाणसहितका खबर प्रसारण भए । यस विषयमा नगर नेतृत्वबाट जवाफ खोजियो । नक्कली रसिदबारे अध्ययन गर्न समिति बन्यो, प्रतिवेदन तयार भयो । औपचारिक रूपमा प्रतिवेदन सार्वजनिक नभएपछि सूचनाको हकको उपयोग गर्दै स्थानीय पत्रकारले प्रतिवेदन सार्वजनिक गरे । प्रतिवेदनमा भ्रष्टाचार भएको उल्लेख छ तर कारबाही अघि बढेको छैन । नगर नेतृत्वले आफैं कारबाही गर्न नसक्ने भन्दै अख्तियार दुरुपयोग अनुसन्धान आयोग गुहारेको छ । नगरले आफ्नै अधिकार उपयोग गर्दै कारबाही गर्न सक्ने पर्याप्त ठाउँ छ । कारबाही गर्न सक्ने नैतिक तागतको कमी भने हुन सक्छ । यसअघिका उस्तै प्रकृतिका लेनदेनमा को कसरी संलग्न थियो भन्ने सत्यले लखेटेर नगर नेतृत्व लाचार भएको हुन सक्छ । छानबिनका लागि गुहारिएको त्यो अख्तियार सत्ताबाट वशीभूत छ भन्ने थाहा नपाउने कति होलान् र ! रसिद काण्डबारे खोजी गरिरहेका पत्रकार भन्छन्, भ्रष्टाचारमा मुछिएका मान्छे सबै प्रधानमन्त्री केपी ओलीनिकट छन् । अख्तियारमा मुद्दा पुग्नु भनेको कसैलाई कुनै कारबाही नहुनु हो ।कोरोना त्रासदीका कारण लकडाउन गरिन्छ । पहिलो लहर होस् वा दोस्रो, लकडाउनमा अरू सबै बन्द भए पनि राजमार्गमा असंख्य टिपर बालुवा बोकेर दगुर्छन्Ù शाखा बाटामा दर्जनौं ट्र्याक्टर पानी चुहाउँदै बालुवा बोकेरै कुदिरहेका देखिन्छन् । तिनलाई रोक्न सक्ने कोही छैन । आम मान्छे ठट्टा गर्छन् बालुवा ठेकेदारलाई रोक्न महामारी फैलाउन सक्ने कोरोनाजस्तो भाइरस पनि अक्षम देखियो । पूर्वको उदयपुर पुगौं वा पश्चिमको बैतडी, झापाको धुलाबारी होस् कि मोरङको केराबारी, दृश्य उही हो, समस्या उस्तै हो । पछिल्लो डेढ दशकमा गरिएका टिपर, ट्र्याक्टर र एस्काभेटर आयातको तथ्यांकले देखाउँदो हो लोकतन्त्रको असली हिसाब ! राजनीतिक दलनिकट ठेकेदारका क्रसर उद्योग छन्, बालुवागिट्टी बिक्री डिपो छन्, जनप्रतिनिधि तिनको प्रभावमा छन्, कतिपय जनप्रतिनिधिका आफ्नै टिपर र ट्र्याक्टर ठेक्कामा लागेका हुन्छन्, विरोध गर्न सक्ने भ्रातृ संगठनका युवाका हातमा कमिसनका दाम चढ्छन्, पत्रकारलाई मोलमोलाइमा संलग्न गराइन्छ, कतिपयका घर ठेकेदारले सित्तैंमा पठाइदिएको बालुवाले बनेका हुन्छन्, कतिपयलाई क्रसर उद्योगमा सेयर दिइएको हुन्छ, लेख्न सक्ने बुद्धिजीवीलाई धम्क्याइन्छ । दलालीमा नफसेका थोरै पत्रकारले जोखिम मोलेर समाचार लेख्छन् । पूर्वका एक पत्रकारले सुनाए, सोझै धम्क्याएका त छैनन्, कमिसन र सेयरका प्रस्ताव धेरै आए ।नदीबाट निकालिएको बालुवा बोकेर कुद्ने ट्र्याक्टरका कथा उति नै महत्त्वपूर्ण छन् । गाउँगाउँमा बालुवा ढुवानी गर्न प्रयोग गरिएका अधिकांश ट्र्याक्टर कृषि प्रयोजनका लागि भन्दै एक प्रतिशत भन्सार राजस्व तिरेर भित्र्याइएका हुन्, पछिल्ला दुई वर्षदेखि भन्सार राजस्व पाँच प्रतिशत पुर्याइएको छ । यस्तो सहुलियत खाद्यान्न र तरकारी उत्पादन वृद्धि गर्ने र वास्तविक कृषकको जीवनस्तर उकास्ने उद्देश्यसहित व्यवस्था गरिएको हो । कृषिबाहेक अन्य प्रयोजनमा यस्ता गाडीको उपयोग हुनु भनेको कृषि क्षेत्रलाई हानि पुर्याउनु हो । त्यसमाथि, नीति र कानुन बनाउने ठाउँमा स्वयं ठेकेदारहरू पुगेका छन्, लागू गर्ने जिम्मा लिएका अधिकांशले माफियाहरूकै अँध्यारो खोपीमा इमान जाकटी राखेका छन् ।नगर तहमा राजनीति गरिरहेका केही इमानदार युवालाई नदीदोहनबारे प्रश्न गर्दा लाचारी व्यक्त गर्छन् । उनीहरू भन्छन्, धारामा पानी आउनै छोडेपछि चिन्तित भएका थियौं । यसबारे अलि राम्रो छलफल गर्ने कोसिस गरेका पनि हौं । तर जिम्मेवार पदमा बसेकाहरू प्रायः सबै मुछिएका छन् । पार्टी कमिटीहरूमा यस विषयमा कहिल्यै छलफल हुँदैन । चुनावमा टिकट पाउने सम्भावना भएकाहरू बोल्दैनन्, भोलि पैसा माग्ने तिनै बालुवा व्यापारीसँग हो । एक्लै सुरिन खोज्दा मारिने डर ठूलो छ । थिति कसरी बदल्ने ? मियो फेरि पनि राजनीति नै हो । माथि उल्लिखित घटनाहरूले देखाइसके दलहरू स्वयं दलालीको दलदलमा छन्, अपवाद नेता र कार्यकर्ता निरीह छन् । त्यसमाथि बालुवाजस्ता स्रोतबारे बुझाइ र यसको स्वामित्व एवं उपयोगसँग जोडिएका जटिलता बहुविध छन् । ट्र्याजेडी अफ कमन्स को अवधारणा अघि सार्दै बालुवाजस्ता स्रोतहरू राज्य र बजारको स्वामित्वमा रहे भने मात्रै जोगिन सक्छन् भन्ने ग्यार्रेट हार्डिनहरू व्यवहारतः असफल सिद्ध भइसके । बरु समुदायकै अग्रसरतामा यी स्रोतहरू जोगिएका प्रशस्त उदाहरण छन् । कमन्स लाई समाज विज्ञान एवं सामाजिक आन्दोलनमा महत्त्वपूर्ण अवधारणाका रूपमा व्यापक विमर्शमा ल्याउनु एउटा उपाय हुन सक्छ । आदिवासी जनजातिजस्ता आन्दोलनले यस विषयलाई जनपरिचालनका मुख्य मुद्दा बनाउन सक्छन् । आन्दोलनकै लागि पनि समाजशास्त्री शिव विश्वनाथनले भनेझैं रिइन्भेन्टिङ द कमन्स अवधारणा उपयोगी हुन सक्छ । अभियन्ता, वैज्ञानिक, समाज वैज्ञानिक, पत्रकार एवं बौद्धिकहरूको भूमिका अहम् हुन्छ । दिलीपजस्ता युवाहरू परिवर्तनका विम्ब हुन्, तिनको पवित्र उद्देश्यलाई बुझ्नु, तिनलाई नबिर्सिनु, विषयको गाम्भीर्य र जटिलतालाई आत्मसात् गर्नु समाधानको पहिलो खुड्किलो हो । आन्दोलित हुन अर्को बजेट भाषण वा केपी ओलीको अर्को जनविरोधी निर्णय कुरिरहनुपर्दैन ।"
खतरा सूचना संकट को,"अर्थशास्त्री अमर्त्य सेनले गरिबी निवारणका सन्दर्भमा मिडियाको भूमिकाबारे भनेका छन्, प्रेस स्वतन्त्रता भएको ठाउँका मानिसहरूले भोकका कारण मृत्युवरण गर्नु पर्दैन । जापान र चीनका ठूला भोकमरीको विश्लेषणात्मक अध्ययनपछि उनी यस्तो निष्कर्षमा पुगेका हुन् । समाजमा अकल्पनीय संकट आएका बेला मिडिया पनि संवेदनशील बन्नुपर्नेमा दुईमत छैन । नेपालमा पत्रकार आचारसंहिताले पनि यस्तो संकटको परिकल्पना गरेको छ । जस्तो कि, बुँदा ११ मा भनिएको छ, पत्रकार तथा सञ्चारमाध्यमले प्राकृतिक, विपत्, विशेष संवेदनशील अवस्था वा घटनाका सम्बन्धमा समाचार सामग्री संकलन र सम्प्रेषण गर्दा संयमित भई व्यक्तिको जीवनमाथिको खतरा, मानवीय संवेदना, सार्वजनिक सुरक्षा, जनस्वास्थ्य, सामाजिक सद्भावजस्ता विषयमा विशेष संवेदनशीलता र सतर्कता अपनाउनुपर्छ ।माथि उल्लिखित दुई सन्दर्भले दुइटा कुरा औंल्याएका छन् । पहिलो, समाजमा कुनै पनि बेला कुनै पनि प्रकृतिको संकट उत्पन्न हुन सक्छ । दोस्रो, त्यस्तो संकटका बेला पत्रकारिताको भूमिका विशिष्ट हुन सक्छÙ अथवा भनौं, त्यो संकट समाधानको अभियानको एउटा महत्त्वपूर्ण पक्ष पत्रकारिता हुन जान्छ । अहिले सिंगो संसारले कोरोना संकट झेलिरहेको छ । नेपालमा पनि गम्भीर असर देखिइरहेको छ । नेपालमा करिब ५ लाख ७२ हजार संक्रमित छन् र झन्डै ७ हजार ६ सय जनाको मृत्यु भैसकेको छ । कोरोना संक्रमणविरुद्धको भरपर्दो औषधि पत्ता लागिनसकेको अवस्थामा यसबाट जोगिन व्यक्ति आफैं सजगता हुनुपर्छ । भौतिक दूरी कायम गर्ने, मास्क नियमित लगाउने, हातले नाकमुख नछुने, हात साबुनपानीले धोइराख्ने, स्यानिटाइजरको प्रयोग गरिराख्नेजस्ता उपायहरू अपनाइरहनुपर्छ । अन्यथा अवस्था अझै भयावह हुने खतरा छ ।एउटा सर्वेक्षणअनुसार, संक्रमणबाट जोगिनका लागि अपनाउनुपर्ने सावधानीबारे मिडियाबाट जानकारी पाउनेहरूको संख्या अत्यधिक छ, ८६ प्रतिशत । यो तथ्यांकले यस्तो संकटका बेला मिडियाको भूमिका कति प्रभावकारी हुँदो रहेछ भनी प्रस्ट्याउँछ । तर, यस्तो भूमिका निर्वाह गरिरहेको क्षेत्रलाई राज्यले अझै पनि फ्रन्टलाइनर भन्न नचाहनु विडम्बनापूर्ण छ । महामारीले हरेक वर्ग, समुदाय र भूगोलका नागरिकलाई प्रभावित पारिरहेकै छ । देशका धेरै ठाउँमा घोषित र केही भागको अघोषित निषेधाज्ञाले जनजीवन कष्टकर बनिरहेकै छ । सामाजिक, व्यावसायिक, शैक्षिकलगायतका सबै गतिविधि ठप्प छन् । बिहानबेलुकी काम गरेर दैनिक जीवन निर्वाह गर्दै आएका नागरिकको पीडामा सहयोग गर्ने कोही भेटिएका छैनन्, राज्यले पनि निषेधाज्ञा गर्नबाहेक जनजीवनलाई सहयोग पुग्ने राहतको कार्यक्रम ल्याउन सकेको छैन ।सरकारसहित राज्यका सबै निकायको प्राथमिकता अहिले नागरिकको स्वास्थ्य सुरक्षा बन्नुपर्छ । संविधानको मौलिक हकको दफामा रहेका स्वास्थ्यको हक र समानताको हक को यो संवेदनशील घडीमा प्रभावकारी कार्यान्वयन गर्नु राज्य संयन्त्रहरूको दायित्व हो । संविधानले आधारभूत स्वास्थ्य सेवामाथि नागरिकको निःशुल्क पहुँचको पनि व्यवस्था गरेको छ । संक्रामक रोगको निःशुल्क उपचार गर्नुपर्नेसम्बन्धी कानुनी प्रावधानहरू छन् । संविधान र कानुनभन्दा ठूलो मानवीय दायित्व त छँदै छ ।तर अवस्था फरक छ । अस्पतालमा बेड, अक्सिजन र आवश्यक औषधिको अभाव देखिएको छ । अक्सिजन आपूर्तिमा पन्ध्र मिनेट मात्र समस्या हुँदा एउटै अस्पतालका चार जनाको एउटै समयमा मृत्यु हुनुजस्तो कहालीलाग्दो अवस्था हामीले भोगिरहेका छौं । एम्बुलेन्स र हेलिकप्टरले जथाभावी भाडा असुलेका छन् । स्वास्थ्य सामग्रीको कालोबजारी, खरिदमा कमिसनका समाचारहरू पनि सार्वजनिक भैरहेका छन् ।महामारीका बेला यस्ता बेथिति र बदनियत टुलुटुलु हेरेर नेपाली पत्रकारिता क्षेत्र बस्न सक्दैन । पत्रकारिता क्षेत्रले यस्ता दुष्प्रवृत्तिलाई निरन्तर उजागर गर्दै राज्यलाई गम्भीर र संवेदनशील बनाउन हरसम्भव प्रयास गरिरहेकै छ । यो भूमिका निर्वाह गर्दै गर्दा सही तथा तथ्यपरक सूचना सम्प्रेषण होस् भनेर पत्रकारिता क्षेत्र आचारसंहिताको बुँदा ११ ले भनेझैं गरेर संवेदनशील भइरहन पनि जरुरी छ । सूचना नै नागरिकको एक मात्र सहारा बनेको यो समयमा सूचना गलत भयो अथवा पुगेन भने अर्को समस्या निम्तिने जोखिम हुन्छ । कोरोनाबाट कसरी जोगिने ? कोरोनासँगको लडाइँका सन्दर्भमा हाम्रो समाज, देश र विश्वभर कस्तो तयारी भैरहेको छ ? कोरोनाले सबै ठप्प बनाएको अवस्थामा राज्य संयन्त्रहरूले के काम गरिरहेका छन् ? कोरोनापछि यहाँको अर्थतन्त्र चलायमान बनाउने राज्यको नीति के छ ? शिक्षा क्षेत्र के होला ? कृषि उत्पादनले बजार कसरी पाउला ? उद्योगधन्दाको अवस्था के होला ? सानाठूला लगानीहरूको सुरक्षा कसरी गर्ने तयारीमा छ राज्य ? व्यवसाय कर्जाको व्यवस्थापन कसरी गर्ने ? यी यावत् सवाल यति बेला आम मानिसका मनमा उब्जिरहेका छन्, जसबारे सही सूचना प्रवाह हुन नसके सूचनाका भोका मानिसहरूमा छटपटी बढ्नेछ र त्यसको प्रतिक्रिया अनपेक्षित पनि हुन सक्छ । सूचना पाउनु नागरिकको संवैधानिक हक हो भन्ने कसैले बिर्सन मिल्दैन । तर, कोरोनाबारे सही सूचना निर्माण गर्ने राज्य पक्ष मानौं आराम गरिरहेको छ । स्वास्थ्यबाहेकका मन्त्रालयका गतिविधिबारे कसैलाई जानकारी छैन । नेतृत्व सत्ताको सुरक्षा र अवसरको प्रतीक्षामा केन्द्रित छ । पत्रकारहरूलाई प्रोत्साहन गर्ने योजना बनाउनु राज्यको प्राथमिकतामा देखिँदैन । फ्रन्टलाइनर नै नभनिरहेको अवस्थामा केही विशेष योजनाको अपेक्षा गर्न पनि गाह्रो छ । अर्कातर्फ सञ्चारमाध्यमहरू आफैं बन्द हुने, बन्द नभएकाले पनि पत्रकारहरूलाई निष्कासन गर्ने अवस्था आउने खतरा छ । यद्यपि पत्रकार महासंघले पटकपटक आग्रह गरिरहेको छ यो संकटको समयमा कोही सञ्चारकर्मीे निष्कासन नहोऊन्, सेवा सुविधामा कटौती नहोस् र उनीहरूको स्वास्थ्यप्रति सञ्चारगृहहरू संवेदनशील बनून् । यस्तो आग्रह सुनिएन भने नागरिकसम्म सूचना प्रवाह गर्ने प्रक्रिया कमजोर बन्दै जान्छ, राज्यलाई गम्भीर बन्नका लागि निरन्तर खबरदारी गर्ने एउटा अभियान कमजोर बन्दै जान्छ । यो भनेको सूचना संकटको अवस्था हो । यस्तो अवस्था नआओस् र आवश्यक सूचनाको निरन्तर प्रवाहका लागि सूचना उत्पादन हुनेदेखि नागरिकसम्म पुर्याउने प्रक्रियाको सुनिश्चितता होस् भन्नेसम्ममा यति बेला गम्भीर चिन्तन र बहस जरुरी छ । यसका लागि राज्यको हरेक संरचनाले कोरोनाकाल र योभन्दा पछिको अवस्थाको विश्लेषण गरेर नीतिरणनीति बनाउनु आवश्यक हुन्छ । पत्रकारको सुरक्षा र उत्साहपूर्ण सक्रियताका लागि सञ्चारगृह गम्भीर बन्नुपर्छ ।"
क्षेत्रपाटी चिकित्सालयमा भेन्टिलेटर थप,"काठमाडौं (कास) क्षेत्रपाटी निःशुल्क चिकित्सालयमा बिहीबार दुईवटा भेन्टिलेटर थपिएको छ । काठमाडौं महानगरपालिकाले थप दुई भेन्टिलेटर दिएपछि अब ४ वटाबाट सेवा दिइने चिकित्सालयले जनाएको छ । चिकित्सालयमा ६६ आईसीयू र एचडीयू बेडसहित ३५ बेड छन् । यहाँ कोरोना संक्रमितको निःशुल्क उपचार हुन्छ । चिकित्सालयका अध्यक्ष डा मनोजमान श्रेष्ठका अनुसार हाल १८ संक्रमित भर्ना छन् । चिकित्सालयलाई बिहीबार नै मिंग्रे कम्पनीले अत्याधुनिक एनेस्थेसिया मेसिन सहयोग गरेको छ । यस्तै, अरनिको समाजले तिब्बत सरकारबाट प्राप्त स्वास्थ्यकर्मीले उपचार गर्दा लगाउने पुनः प्रयोग गर्न मिल्ने अत्याधुनिक चार थान हेल्मेट, अक्सिजन कन्सन्ट्रेटर, मास्क, भाइजर, ग्लोब्सलगायत स्वास्थ्य सामग्री चिकित्सालयलाई प्रदान गरेको छ ।"
स्टार्टअपलाई ऋण दिने कार्यविधि असारभित्रै,"(काठमाडौं)  स्टार्टअप (नवप्रवर्तक) लाई १ प्रतिशत ब्याजदरमा सहुलियत ऋण दिने बजेटको व्यवस्था कार्यान्वयन गर्न प्रक्रियागत तयारी असारभित्रै सकिने अर्थ मन्त्रालयले जनाएको छ । बजेटमार्फत सरकारले स्टार्टअपलाई परियोजना धितोमा राखी २५ लाखसम्म ऋण दिने घोषणा गरेको छ ।च्यालेन्ज फन्डमार्फत स्टार्टअपलाई १ प्रतिशत ब्याजदरमा ऋण दिने प्रावधान कार्यान्वयन गर्न अर्थ मन्त्रालय र राष्ट्रिय योजना आयोगका पदाधिकारीबीच सोमबार बैठकसमेत बसिसकेको अर्थ सचिव शिशिरकुमार ढुंगानाले जानकारी दिए । स्टार्टअपलाई सहुलियत ऋण दिने प्रक्रिया असारभित्रै टुंग्याएर नयाँ आर्थिक वर्ष सुरु हुनेबित्तिकै कार्यान्वयनमा लैजाने हाम्रो तयारी छ, उनले भने, यसअघि नै तयार भइसकेको कार्यविधि र मापदण्डलाई केही संशोधन गर्न मात्रै बाँकी छ ।युवा उद्यमीलाई स्टार्टअप व्यवसायमा संलग्न हुन प्रेरित गर्ने उद्देश्यले परियोजना धितो राखी एक प्रतिशत ब्याजदरमा २५ लाखसम्म बीउ पुँजी कर्जा उपलब्ध गराइनेछ, अर्थमन्त्री विष्णु पौडेलले शनिबार प्रस्तुत गरेको बजेटमा भनिएको छ । स्टार्टअप व्यवसायमा वैदेशिक लगानी भित्र्याउन नीतिगत सहजीकरण र अन्य सेवा प्रदान गर्न १ अर्बको च्यालेन्ज फन्ड स्थापना गरिएको बजेटमा उल्लेख छ ।पछिल्ला केही वर्षयता हरेक वर्षको बजेटमा स्टार्टअपका लागि अनुदान वा सहुलियत कर्जा उपलब्ध गराउने प्रावधान राखिँदै आए पनि हालसम्म कुनै पनि स्टार्टअपले यस्तो सुविधा पाएका छैनन् । स्टार्टअपलाई अनुदान दिने भन्दै राष्ट्रिय योजना आयोगले गत वर्ष वैशाखमा प्रस्तावसमेत आह्वान गरेको थियो । तर स्टार्टअपहरूले अनुदानका लागि प्रस्ताव पेस गरिसकेपछि आयोगले प्रक्रिया रद्द गरेको थियो । स्टार्टअपलाई अनुदान दिँदा दुरुपयोग हुन सक्ने विषयमा विज्ञहरूले सचेत गराएपछि आयोगले प्रक्रिया रद्द गरेको हो । सुरुमा स्टार्टअपका लागि अनुदान दिने भनिए पनि पछि गत वर्षको बजेटमार्फत २ प्रतिशत सहुलियतमा ऋण दिने प्रावधान राखिएको थियो ।यसअघि तयार पारिएको कार्यविधि र मापदण्डमा उल्लेख गरिएजस्तै राष्ट्रिय योजना आयोगअन्तर्गत रहने समितिले स्टार्टअप छनोट गर्ने र बैंकमार्फत ऋण दिइने अर्थ सचिव ढुंगानाले जानकारी दिए । नवप्रवर्तन सुरुवाती पुँजी अनुदानसम्बन्धी कार्यविधि २०७६ र नवप्रवर्तन सुरुवाती पुँजी अनुदानसम्बन्धी मापदण्ड २०७७ मा स्टार्टअपहरूलाई ५ देखि ५० लाख रुपैयाँसम्म पुँजी अनुदानका रूपमा उपलब्ध गराउने व्यवस्था थियो ।अब भने अनुदानसम्बन्धी प्रावधान हटाएर सहुलियत ऋण दिन कार्यविधि र मापदण्ड संशोधन गरिने ढुंगानाले बताए । यी सबै काम असारभित्रै सकिन्छ, उनले भने, यसका लागि हामी छलफलमा जुटिसकेका छौं । अर्थ मन्त्रालयले २०७६ मा तयार पारेको कार्यविधि र राष्ट्रिय योजना आयोगले २०७७ मा तयार पारेको मापदण्डमा सूचना प्रविधि, कृषि, ऊर्जा, स्वास्थ्य, पर्यटन, शिक्षा, उद्योगसहित अन्य क्षेत्रमा काम गरिरहेका स्टार्टअपहरूलाई अनुदान उपलब्ध गराउने व्यवस्था राखिएको थियो । स्वाध्ययन वा अनुसन्धानबाट सार्वजनिक हितका लागि कुनै वस्तु वा सेवाको आविष्कार गर्ने व्यक्ति वा संस्था, नवीन ज्ञान प्रयोग गरी वस्तु तथा सेवा उत्पादन गर्ने लघु, घरेलु, साना तथा मझौला उद्योग, फर्म वा कम्पनीले पनि प्रस्ताव हाल्न सक्ने मापदण्ड छ ।प्रविधिका माध्यमबाट कम समय एवं लागत, छिटोछरितो, ऊर्जाको उपयुक्त प्रयोग तथा कम स्रोतको उपयोग गरी उच्च गुणस्तरको आविष्कार तथा प्रणालीको विकास गर्ने स्वउद्यमजन्य काम गर्ने कुनै पनि निकायलाई अनुदान दिइने आयोगले तयार पारेको मापदण्डमा उल्लेख छ ।१३ वटा सूचकका आधारमा स्टार्टअप छनोट गरिने मापदण्डमा उल्लेख छ । समय वा लागत बचत भई मूल्य कम हुने, गुणस्तरमा बढोत्तरी हुने, सिर्जनात्मकता, परिस्कृत परम्परागत ज्ञान, सार्वजनिक हित अभिवृद्धि, गुणस्तरीय वस्तु वा सेवा उत्पादन गर्न सकिने सुनिश्चितताजस्ता आधारमा प्रस्तावको मूल्यांकन हुने मापदण्डमा जनाइएको छ ।अर्थ मन्त्रालयले २०७६ मा तयार पारेको कार्यविधिमा स्टार्टअपबाट आउने प्रस्ताव छनोटका लागि राष्ट्रिय योजना आयोगका सदस्यको संयोजकत्वमा उद्योग, वाणिज्य तथा आपूर्ति मन्त्रालयका सहसचिव, शिक्षा विज्ञान तथा प्रविधि मन्त्रालयका सहसचिव र राष्ट्रिय योजना आयोगका सहसचिव सदस्य रहने निर्देशक समिति गठन हुने प्रावधान छ ।"
यातायात मजदुरलार्ई गुजाराकै चिन्ता,"(काठमाडौं)  उदयपुरको रौतामाई गाउँपालिका७ स्थित मुर्कुचीका लोकनाथ काफ्लेलाई अहिले दैनिक गुजाराकै चिन्ता छ । काठमाडौंको चन्द्रागिरि नगरपालिका१४ स्थित नैकापमा कोठाभाडा लिएर बसिरहेका उनी ढल्कुलगनखेल रुटमा मिनी बस चलाउँछन् । चालक र सहचालकको काम आफैं सम्हाल्छन् । तर अहिले निषेधाज्ञाले गाडी नचलेपछि उनको दैनिकी तनावमा बितिरहेको छ । आम्दानीको स्रोत बन्द छ । चार जनाको उनको परिवार गाडीबाट आउने आम्दानीले पालिएको थियो । गाडीको मासिक किस्ता ३० हजार रुपैयाँ बुझाउनैपर्छ । कोठाभाडा त झन् तिर्नै पाएका छैनन् । सुरुमा सहचालकका रूपमा काम गरें, दुःखजिलो गरेर ऋणमै भए पनि गाडी लिने हिम्मत कसें, उनी भन्छन्, एक्लैले गाडी चलाउनेदेखि पैसा उठाउने काम आफैं गर्दै आएको थिएँ । तर कोभिड संक्रमण बढेपछि जीविका चलाउनै हम्मे परेको छ ।आम्दानीको स्रोत केही छैन, दैनिक कमाउने र खाने नै हो, उनले भने, अहिलेसम्म कोठाभाडा तिर्न राखेको पैसाले जसोतसो पालिएका छौं । अघिल्लो लकडाउनकै दुई महिनाको भाडा अझै तिर्न नसकिएको उनले बताए । गाडी घर नजिकै थन्क्याएर बसेको उनले सुनाए । समस्या काफ्लेको मात्र होइन, सबै यातायात मजदुरको हालत उनकै जस्तो छ । सहचालकदेखि चालकसम्म, स्वरोजगारदेखि व्यवसायी बनेका सबै अहिले बेरोजगार छन् । यस्तै समस्या खेप्नेमध्ये एक हुन्, धनगढीकाठमाडौं रात्रि बस चलाउने निर्मल मिश्र ।उनले १६ वर्षसम्म अर्काको गाडीमा चालकका रूपमा काम गरे । ऋण गरेर गाडी किनेको एक वर्ष बल्ल कट्दै छ । अघिल्लो वर्षको लकडाउन सुरु हुनु एक साताअघि नयाँ गाडी लिएका उनले राम्रोसँग चलाउन नपाउँदै थन्क्याएर राख्नुपर्यो । ४० सिट क्षमताको एसी बस लामो समय राख्दा पुरानो भइसक्यो । सबै गरेर गाडीको मूल्य करिब ९० लाख रुपैयाँ पर्यो, उनले भने, जसमा बैंकको ऋण मात्र ५० लाख रुपैयाँ छ । बैंकको मासिक किस्ता १ लाख २७ हजार रुपैयाँ बुझाउनुपर्छ । अहिले गाडी धनगढीमै ग्यारेजमा थन्क्याएर राखेका छन् । दुई जना मिलेर गाडी किनेका उनले वैशाखको किस्ता तिर्न नसकेको सुनाए । निषेधाज्ञा लम्बिँदै गए उठीबास लाग्ने निश्चित रहेको उनले गुनासो गरे । सिन्धुपाल्चोकको चौतारा साँगाचोकगढीका खड्ग गिरी स्वरोजगार व्यवसायी हुन् । उनी २०६५ सालबाट गाडी व्यवसायमा लागे । लकडाउन र निषेधाज्ञाले थोरै लगानी गरी आफैं श्रम गरिरहेका व्यवसायी बढी पीडित भएको उनले बताए ।हामी ठूला व्यवसायी होइनौं, उनले भने, वैदेशिक रोजगारीबाट फर्किसकेपछि ससानो पुँजीले अरूले चलाइसकेका सेकेन्ड ह्यान्ड गाडी किनेर जीविका चलाउँदै आएका छौं । तर अहिले निषेधाज्ञाले गर्दा मार खेप्न बाध्य छौं । यातायात स्वरोजगार समन्वय समितिका सचिवसमेत रहेका गिरीको माइक्रो छ । उनी पहिला होटलमा मजदुरी गर्थे । त्यहाँ काम गरेर कमाएको पैसा गाडीमा लगानी गरेको उनले बताए । २०६५ सालदेखि सेकेन्ड ह्यान्ड माइक्रो किनेर चलाउँंदै आएको छु, उनले भने, जोरपाटीरत्नपार्क रुटमा चलाउँथें, अहिले ठप्प हुँदा दैनिक गुजारामा समस्या छ ।२५ लाख रुपैयाँको गाडी किन्दा होटलमा काम गरेर कमाएको ८ लाख रुपैयाँ लगानी गरे । अपुग रकम सहकारीमार्फत लगानी गराए उनले अझै साढे दुई लाख रुपैयाँ तिर्न बाँकी छ । अहिले गाडी चल्न छाडेपछि किस्ता तिर्न कठिन परेको छ, उनले भने । यसरी स्वरोजगार बनेका व्यवसायी उपत्यकामा मात्र करिब १ हजार ७ सय रहेको उनले जानकारी दिए । अघिल्लो लकडाउनको तुलनामा यसपटक यातायात क्षेत्रमा जनशक्तिको क्षति धेरै भएको नेपाल यातायात स्वतन्त्र मजदुर संगठनका अध्यक्ष भीमज्वाला राई बताउँछन् । पहिला मजदुर भोकको पीडामा थिए, उनले भने, यो पटक कोभिडले धेरैको ज्यान लियो, धेरै संक्रमित छन्, त्यसमा केही गम्भीर पनि छन् । देशभर यातायात मजदुर ११ लाख छन् । र, यातायात व्यवसायी करिब ३ लाख रहेको उनले बताए । यातायात मजदुर र व्यवसायीबाट आश्रित परिवार करिब ४६ लाख रहेको उनको भनाइ छ । तर उनीहरूलाई सरकारले राहत प्याकेज नल्याएको राईले गुनासो गरे ।नेपाल यातायात व्यवसायी राष्ट्रिय महासंघका महासचिव सरोज सिटौला पनि सरकारले यातायात मजदुरको पीडा नसुनेको बताउँछन् । गत वर्ष लकडाउनमा यातायात मजदुरलाई हेर्ने केही संघसंस्था निस्किए, व्यवसायी थिए, उनले भने, अहिले त कोही देखिएनन् । उनका अनुसार यो क्षेत्रमा अनुमानित १० खर्ब रुपैयाँ लगानी छ । यातायात क्षेत्रमा ६० प्रतिशत स्वरोजगार छन् । उनीहरूले चालक र सहचालकको काम गर्छन् । साथै यो क्षेत्रमा ८० प्रतिशत बैंक र २० प्रतिशत व्यवसायीको लगानी छ । अहिले कमाइ बन्द हुँदा बैंकले दिनदिनै फोन गरेर किस्ता तिर्न ताकेता गर्दै व्यवसायीलाई मानसिक तनाव दिने गरेको सिटौलाले बताए । गाडी थन्क्याएर राख्दा झार उम्रिन थालेको यातायात व्यवसायी बताउँछन् ।"
विदेशमा कल गर्दा एनसेलको शुल्क ६ गुणा बढ्यो,"काठमाडौं (कास) दूरसञ्चार सेवा प्रदायक एनसेलको नम्बरबाट विभिन्न १८ वटा देशमा लाग्ने शुल्क ६ गुणा बढेको छ । यी देशका विभिन्न नम्बरमा एनसेलको नम्बरबाट सोझै फोन गर्दा ५ रुपैयाँ शुल्क लाग्दै आएकोमा अब ३० रुपैयाँ लाग्नेछ । नेपाल दूरसञ्चार प्राधिकरणको सञ्चालक समितिले एनसेलको नम्बरबाट १९ वटा देशमा कल गर्दा लाग्ने शुल्कमा ६ गुणाले वृद्धि गर्दै शुल्क स्वीकृत गरेको हो । अन्य सेवा प्रदायकको शुल्क सरह एनसेलको शुल्क स्वीकृत गरिएको प्राधिकरणका अध्यक्ष पुरुषोत्तम खनालले जानकारी दिए । नेपाल टेलिकम र स्मार्टको नम्बरबाट यी देशमा कल गर्दा ३० रुपैयाँ हाराहारीमा शुल्क लाग्छ, उनले भने, एनसेलबाट पनि सोहीसरह शुल्क स्वीकृतिको माग आएकाले अनुमति दिइएको हो । एनसेलले अनुमतिपत्र लिने बेलामा यी देशमा कल गर्दा लाग्ने शुल्क कम लिने प्रस्ताव गरेको थियो । अन्य सेवा प्रदायकको तुलनामा आफ्नो शुल्क कम भएको भन्दै एनसेलले शुल्क बढाउन प्राधिकरणलाई पत्र लेखेको खनालले बताए । इटाली, माल्टा, जर्मनी, ताजकिस्तान, जोर्डन, थाइल्यान्ड, लाट्भिया, लेबनान, स्लोभेनिया, माल्दिभ्स, बेल्जियम, इस्टोनिया, क्रोएसिया, फिनल्यान्ड, नेदरल्यान्ड्स, बुल्गेरिया, सिरिया र लिथोनियामा यसअघि एनसेलको नम्बरबाट फोन गर्दा प्रतिमिनेट ४ रुपैयाँ ९९ पैसा लाग्दै आएको थियो । यी मुलुकमा कल गर्दा अब प्रतिमिनेट ३० रुपैयाँ लाग्नेछ । साइप्रसमा पनि यसअघि प्रतिमिनेट कल गर्दा १५ रुपैयाँ लाग्दै आएकामा यसलाई पनि ३० रुपैयाँ बनाइएको छ ।"
ताइपेर्ईमाथि दोहोरो जित,"(काठमाडौं)  अञ्जन विष्ट र वैकल्पिक खेलाडी नवयुग श्रेष्ठको गोलमा नेपालले विश्वकप २०२२एसियन कप २०२३ छनोटमा बिहीबार चाइनिज ताइपेर्ईमाथि २० को जित हात पारेको छ । ताइवानी टिमविरुद्ध दुवै खेल जितेसँगै नेपालले समूह बी मा कम्तीमा चौथो स्थान पक्का गर्नेछ ।कुवेत सिटीस्थित जाबेर अलहमाद अन्तर्राष्ट्रिय रंगशालामा अञ्जनले पेनाल्टीमा गोल गर्दै तेस्रो मिनेटमै नेपाललाई अग्रता दिलाए । ताइवानी डिफेन्डर चेन हाओले पेनाल्टी क्षेत्रमा हातले बल छोएपछि रेफ्रीले नेपाललाई पेनाल्टीको अवसर दिएको थियो । त्यसमा १९ वर्षीय अञ्जनको प्रहार सटिक रह्यो र नेपालले १० को अग्रता लियो । अञ्जनको चौथो अन्तर्राष्ट्रिय गोल हो यो ।नेपालले यही विश्वकप छनोटको ताइपेर्ईमा भएको खेलमा पनि २० कै जित हात पारेको थियो । त्यसमा दुवै गोल अञ्जनले गरेका थिए । गत शनिबार बासरामा इराकविरुद्ध ६२ ले हारेको खेलमा नेपालको पहिलो गोल पनि उनकै नाममा रहेको छ । कुवेतको चर्को गर्मीमा भएको खेलमा बिहीबार अञ्जनले २४ औं मिनेटमा दुई डिफेन्सलाई छक्याउँदै राम्रो अवसर सिर्जना गरेका थिए । तर, त्यसमा उनको प्रहार सिधै गोलकिपर सिह सिनआनको हातमा पुग्यो ।दोस्रो हाफमा ताइवानी टिमको वर्चस्व रह्यो । तर, अधिकांश समय बल नियन्त्रणमा राखेर पनि उसले गोलको सहज अवसर सिर्जना गर्न भने सकेन । दोस्रो हाफमा मैदानमा प्रवेश गरेका मनीष डाँगीले ८० औं मिनेटमा पेनाल्टी क्षेत्रबाहिरबाट प्रहार गरेको बल पोस्टमाथिबाट बाहिरियो । त्यो अवसरमा मनीषले नजिकै अनमार्क रहेका सहकर्मीलाई दिएको भए गोलको राम्रो अवसर मिल्न सक्थ्यो । मनीषले इराकविरुद्ध मैत्रीपूर्ण खेलमा नेपालको दोस्रो गोल गरेका थिए, जुन निकै उत्कृष्ट थियो ।केही सुस्त बनेको खेलको ८१ औं मिनेटमा नवयुगले गोल गर्दै नेपालको अग्रता दोब्बर बनाए । उनले सुमन अर्यालको क्रसमा सिक्स यार्ड ठीकबाहिरबाट फस्टबार च्याप्दै प्रहार गरेको बलले जाली चुमेपछि नेपालको जित निश्चित भएको थियो । उनी ६९ औं मिनेटमा मात्रै सुनील बलको स्थानमा मैदान प्रवेश गरेका थिए । यो उनको सातौं अन्तर्राष्ट्रिय गोल हो ।कुवेती प्रशिक्षक अब्दुल्लाह अलमुताइरीको औपचारिक प्रतियोगितामा पहिलो खेल पनि हो यो । यसअघि उनले इराकविरुद्ध मैत्रीपूर्ण खेलमा मात्रै टिम सम्हालेका थिए । विश्वकप छनोटका अघिल्ला ५ खेलमा नेपाली टिम स्विडिस प्रशिक्षक योहान कालिनले सम्हालेका थिए । कोरोना भाइरसको महामारीका कारण कालिन स्विडनमै रहेपछि टिम सम्हाल्ने अवसर बालगोपाल महर्जनले पाएका थिए । उनले चैतमा नेपाललाई थ्री नेसन्स कपको उपाधि दिलाए । तर, फिफाको प्रतियोगितामा प्रो लाइसेन्सवाला प्रशिक्षक अनिवार्य गरिएपछि एन्फाले अब्दुल्लाहलाई भित्र्याएको हो ।ताइवानविरुद्ध तेस्रो खेलमा नेपालले हात पारेको यो दोस्रो जित हो । जुन, २०१९ मा ताइवानमै भएको मैत्रीपूर्ण खेल भने ११ मा टुंगिएको थियो । चाइनिज सुपर लिग खेलिरहेका चेन पोलियाङ, चीनकै लिग वान (दोस्रो डिभिजन) क्लबमा अबद्ध वेन चिहाओ र माल्टाको प्रिमियर लिगका विल डन्किनबिना नै ताइवान छनोट खेल्न कुवेत पुगेको थियो । कोभिड१९ को प्रोटोकलका कारण ताइवान प्रिमियर लिगकै केही खेलाडीले कुवेत यात्रालाई अस्वीकार गरेका थिए । त्यसैले प्रशिक्षक भोम कानुमले नयाँ र युवा खेलाडीलाई अवसर दिएका थिए । बेलायती प्रशिक्षक लुइस लंकास्टरलाई बर्खास्त भएपछि उनले टिम सम्हालेका थिए र त्यसयता ताइवान पहिलोपल्ट मैदानमा उत्रिएको हो । ताइवान कोभिडका कारण १९ महिनायता पहिलोपल्ट मैदानमा फर्किएको हो ।फिफा वरीयतामा ३० स्थानमाथिको ताइवानविरुद्ध दोस्रो जितसँगै नेपालले ६ खेलबाट समूहमा ६ अंक बनाएको छ । यसवीच नेपालले चार खेल हारेको छ । पुछारमा रहेको ताइवानले खेलेको सबै ६ खेल हारेको छ । जोर्डन र कुवेतले ५५ खेलबाट १०१० अंक बनाएका छन् भने शीर्षस्थानमा रहेको अस्ट्रेलियाले शतप्रतिशत जितसहित १२ अंक जोडेको छ । नेपालले अब जोर्डनविरुद्ध जेठ २४ र अस्ट्रेलियाविरुद्ध जेठ २८ मा खेल्नेछ ।"
आर्नोल्डले युरो गुमाउने,लन्डन (एजेन्सी) इंग्ल्यान्डका खेलाडी एलेक्जान्डर आर्नोल्डले युरोपियन च्याम्पियनसिप गुमाउने भएका छन् ।इंग्ल्यान्डले बुधबार युरोपियन च्याम्पियनसिप तयारीका लागि खेलिएको मैत्रीपूर्ण खेलमा अस्ट्रियालाई १० ले पराजित गर्दा आर्नोल्डको चोट बोकेका थिए । राइट ब्याक आर्नोल्डले खेलको ९० औं मिनेटमा तिघ्रामा चोट बोकेर मैदान छाडेका थिए । उनको चोटको स्क्यान रिपोर्टका आधारमा उनले कम्तीमा ६ साता आराम गर्नुपर्नेछ । इंग्ल्यान्डका व्यवस्थापक गारेथ साउथगेटले आर्नोल्डले जुन १३ मा सुरु युरो गुमाउने बताएका छन् । साउथगेटले दुई दिन अघिमात्र २६ सदस्यीय टोलीको घोषणा गर्दा आर्नोल्डसहित चार राइट ब्याकलाई इंग्ल्यान्ड टोलीमा राखेर आश्चर्यजनक निर्णय गरेका थिए ।शनिबार च्याम्पियन्स लिगको फाइनल खेलेका चेल्सी र म्यानचेस्टर सिटीका खेलाडीबिना उत्रेको इंग्ल्यान्डबाट आर्सनलका टिनएजर बुकायो साकाले ५६ औं मिनेटमा गोल गरेका थिए । राष्ट्रिय टोलीबाट यो उनको पहिलो गोल हो । युरोमा जुन १३ मा क्रोएसियासँग खेल्नुअघि इंग्ल्यान्डले रोमानियासँग तयारीका क्रममा अन्तिम अभ्यास खेल खेल्नेछ ।६ वर्षपछि राष्ट्रिय टोलीबाट पहिलो खेल खेलिरहेका करिम बेन्जेमा पेनाल्टीमा गोल गर्न चुके पनि युरोको दाबेदार फ्रान्सले वेल्सलाई ३० ले पराजित गरेको छ । राइट ब्याक निको विलियम्सले निश्चित गोललाई हातले बचाउन खोज्दा २५ औं मिनेटमा रातो कार्ड पाएपछि वेल्स १० खेलाडीमा झरेको थियो । केलियन एमबाप्पेले ३४ औं मिनेटमा फ्रान्सबाट खोलेको खातामा एन्टोइन ग्रिजमनले ४७ औं र ओसमान डेम्बेलेले ७९ औं मिनेटमा गोल गरेका थिए । अन्य मैत्रीपूर्ण अन्तर्राष्ट्रिय खेलमा नेदरल्यान्ड्सलाई स्कटल्यान्ड र जर्मनीलाई डेनमार्कले ११ को बराबरीमा रोकेका थिए ।
इंग्ल्यान्डको जवाफ,लन्डन (एजेन्सी) इंग्ल्यान्डले न्युजिल्यान्डविरुद्धको पहिलो टेस्टमा राम्रो जवाफ फर्काएको छ । दोस्रो दिन खेल समाप्त हुँदा घरेलु टोलीले २ विकेट गुमाई १ सय ११ रन बनाएको छ । न्युजिल्यान्डको पहिलो इनिङ्सको ३ सय ७८ रनभन्दा २ सय ६७ रनले इंग्ल्यान्ड पछाडि छ ।रोरी बनर्स र कप्तान जो रुटले ९३ रनको अविजित साझेदारी गरिसकेका छन् । बनर्स १ सय ३४ बलमा ८ चौका प्रहार गरी ५९ र रुटले १ सय १२ बलमा ् ५ चौका प्रहार गरी ४२ रन बनाएका छन् । ओपनर डम सिब्ली शून्यमा आउट भए भने ज्याक क्रावली २ रनमात्र बटुले ।यसअघि डेभोन कोन्वे आफ्नो डेब्यूमै इंग्लिस भूमिमा दोहोरो शतक बनाउने पहिलो खेलाडी बनेका थिए । उनी २ सय रनमा रनआउट भए । उनी न्युजिल्यान्डबाट आउट हुने अन्तिम खेलाडी थिए । उनले ३ सय ४७ बल खेल्दै २२ चौका प्रहार गरे । छक्का प्रहार गर्दै उनले दोहोरो शतक पूरा गरेका थिए । हेनरी निकोलस ६१ रनमा आउट भए । अन्तिम ब्याट्सम्यान नील वाग्नर २१ बलमा २५ रन बनाई अविजित रहे । डेब्यु गरिरहेका ओले रोबिन्सनले ४ विकेट लिए ।
कोरोनाबाट पदकधारी बक्सरको निधन,(काठमाडौं)  कोरोना भाइरस संक्रमण भएका दक्षिण एसियाली खेलकुदका पदक विजेता बक्सिङ खेलाडी हरिबहादुर केसीको निधन भएको छ । सागका दुई संस्करणका पदकधारी उनको मनमोहन मेमोरियल अस्पतालमा उपचारका क्रममा बिहीबार निधन भएको बक्सिङका मुख्य प्रशिक्षक प्रकाश थापामगरले जानकारी गराए । ४८ वर्षीय केसीलाई दुई साताअघि कोरोना संक्रमण पुष्टि भएको थियो । सुरुको चार दिन घरमै बसेका उनलाई श्वासप्रश्वासमा समस्या आएपछि मेघा अस्पतालमा भर्ना गरिएको थियो । स्वास्थ्य स्थिति गम्भीर बन्न थालेपछि मनमोहन अस्पताल रेफर गरिएका उनको भेन्टिलेटरमा उपचार भइरहेको थियो । फ्लाइवेट (५१ केजीमुनि तौल) समूहका पाँचपल्ट राष्ट्रिय च्याम्पियन केसीले सन् १९९५ मा भारतको मद्रासमा भएको सातौं दक्षिण एसियाली खेलकुदमा कांस्य पदक जितेका थिए । त्यसको चार वर्षपछि नेपालमै भएको आठौं साफमा उनले रजत पदक जितेका थिए । फाइनलमा उनी भारतका डिंको सिंहसँग पराजित भएका थिए । डिंको एसियाली खेलकुदका स्वर्ण विजेता बक्सर हुन् । त्यसबाहेक उनले केही अन्तर्राष्ट्रिय प्रतियोगितामा पनि सहभागिता जनाएका थिए । खेलाडी जीवनपछि विदेश पलायन भएका केसी मकाउमा १२ वर्ष बसेर तीन वर्षअघि नेपाल फर्किएका थिए । उनका श्रीमती र दुई छोरा छन् ।
