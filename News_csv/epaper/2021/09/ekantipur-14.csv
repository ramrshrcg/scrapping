शीर्षक,विवरण
"बालुवाटार जग्गा : किर्ते मुद्दामा सीआईबीको छानबिन पूरा, सरकारले दर्ता गरेन मुद्दा",कहिले के निर्णय भयो ?२०१८ चैत १८ : २९९ रोपनी ९ आना ३ पैसा अधिग्रहण (१४ रोपनी ११ आना जफत)२०४९ पुस २३ : ११२ रोपनी ४ आना १ पैसा (गैरकानुनी रुपमा राणा परिवारका नाममा नामसारी)२०६२ जेठ ३ : १२ आना २ पैसा (पुनः राणा परिवारका नाममा नामसारी)२०६७ असोज १६ : २७ रोपनी ७ आना २ पैसा (गैरकानुनी सट्टाभर्ना)२०६९ असोज १८ : ४ रोपनी १४ आना ३ पैसा २ दाम (गैरकानुनी रुपमा टिकिन्छा गुठीका नाममा दर्ता)
बंगलादेशले माग्यो २०० मेगावाट बिजुली,"माथिल्लो कर्णाली जलविद्युत् आयोजनामा वित्तीय व्यवस्थापन गर्न नसकेको भारतीय कम्पनी ग्रान्धी माल्लिकार्जुन राव (जीएमआर) ले पनि बंगलादेशमा विद्युत् बेच्न प्रारम्भिक सहमति गरिसकेको बताउँदै आएको छ । ५ सय मेगावाट विद्युत् बंगलादेशलाई बेच्ने भन्दै आएको जीएमआरले वित्तीय व्यवस्थापनका लागि दुई पटक समय थप्दा पनि लगानी जुटाउन सकेको छैन । जीएमआरले तेस्रोपटक म्याद थप्न लगानी बोर्डको कार्यालयमा निवेदन दिएको छ ।२०७१ मंसिरमा काठमाडौंमा आयोजित १८ औं सार्क सम्मेलनका क्रममा बंगलादेशले क्षेत्रीय रूपमा विद्युत् व्यापार तथा सहकार्यका लागि प्रस्ताव राखेको थियो । प्रस्तावपछि सार्क फ्रेमवर्क एग्रिमेन्ट फर इनर्जी कोअपरेसन को अवधारणाअनुसार बंगलादेशले नेपाललगायत छिमेकी मुलुकसँग ऊर्जा क्षेत्रमा सहकार्य गरिरहेको छ । त्यसयता सन् २०१६ मा ढाकामा आयोजित दक्षिण एसिया आर्थिक सम्मेलन का क्रममा नेपाल र बंगलादेशबीच ऊर्जा क्षेत्रमा सहकार्य गर्न प्रारम्भिक सम्झौता भएको थियो ।सन् २०१८ अगस्टमा तत्कालीन ऊर्जा, जलस्रोत तथा सिँचाइमन्त्री वर्षमान पुन र बंगलादेशका विद्युत्, ऊर्जा तथा खनिज राज्यमन्त्री नसरुल हमिदबीच भएको उक्त सम्झौतापछि ऊर्जा क्षेत्रमा द्विपक्षीय सहकार्यको बाटो खुलेको हो । सम्झौतापछि दुई देशका ऊर्जा सचिवस्तरीय संयुक्त कार्यकारिणी समिति र सहसचिवस्तरीय संयुक्त प्राविधिक कार्यदल गठन भएको थियो । समितिको यो तेस्रो बैठक हो । बैठकपछि सहमति जुटेका विषयमा मंगलबार हस्ताक्षर गरिने मन्त्रालयले जनाएको छ ।"
दसैंलाई नयाँ नोट असोज ४ देखि,"सम्बद्ध बैंकमा ढुकुटीको क्षमता, ग्राहकको मागलगायत आधारमा क, ख र ग वर्गका वित्तीय संस्थालाई उल्लिखित रकम प्रदान गरिने राष्ट्र बैंकले जनाएको छ । आइतबारसम्म बैंक तथा वित्तीय संस्थाले ३ अर्ब ६० करोड रुपैयाँ लगिसकेका छन् ।बैंक तथा वित्तीय संस्थाले असोज १०१२ देखि सर्वसाधारणलाई नयाँ नोट वितरण गर्ने जानकारी राष्ट्र बैंकलाई गराएका छन् । दसैं र तिहारका अवसरमा हरेक वर्ष औसतमा ६० देखि ७० अर्ब रुपैयाँ बराबर नयाँ नोट राष्ट्र बैंकको ढुकुटीबाट बाहिरिँदै आएको छ । यसमध्ये १२ देखि १५ अर्ब रुपैयाँ सर्वसाधारणलाई जान्छ । बाँकी रकम बैंक तथा वित्तीय संस्थाले बैंकिङ प्रयोजनका लागि उपयोग गर्छन् । खासगरी सर्वसाधारणले सयभन्दा साना दरका नोट धेरै साट्छन् । बैंक तथा वित्तीय संस्थाले सयभन्दा माथि (५ सय र हजार) दरका नोट बढी उपयोग गर्दै आएको राष्ट्र बैंकले जनाएको छ । यो रकममा सिक्काको हिसाब हुँदैन । दसैं र तिहारको अवसरमा सामान्य सिक्कासँगै चाँदी र सुनले बनेका सिक्का (चाँदीका स्मारिका सिक्का र सुनका असर्फी) पनि धेरै विक्री हुँदै आएको छ ।मागअनुसार राष्ट्र बैंकले बर्सेनि वितरण गरिने नयाँ नोटको परिणाम पनि बढाउँदै आएको छ । यसले बजारमा मुद्रा आपूर्ति बढाउँछ । यसको अर्थ नागरिकको हातहातमा धेरै पैसा पुग्छ । हात हातमा पैसा भएपछि खर्च गर्ने प्रवृत्ति बढ्छ । खर्च गर्ने क्षमता बढेपछि माग बढ्छ । जसले बजारमा वस्तु तथा सेवाको मूल्य बढ्छ । यसले समग्र राष्ट्रको मूल्य वृद्धिदर बढाउँछ । मूल्य वृद्धिदर बढ्नु भनेको पैसाको क्रयशक्ति (भाउ) घट्नु हो । यसकारण पैसाको मूल्य तीव्र रूपमा घट्न नदिन अर्थशास्त्री सुझाउँछन् । उनीहरूले नयाँ नोट वितरण राष्ट्र बैंकका लागि चुनौतीपूर्ण बन्दै गएको बताएका छन् ।राष्ट्र बैंकले नोट छपाइ, वितरण तथा व्यवस्थापनमा वार्षिक करिब ३ अर्ब रुपैयाँ खर्च गर्छ । नोटको माग बढेअनुसार यस्तो खर्च पनि बढ्छ । यो क्षेत्रमा गरिने लगानी तुलनात्मक रूपमा अनुत्पादक मानिन्छ । नोटको आयु यति नै वर्ष हुन्छ भन्ने नतोकिए पनि जतनले उपयोग गरे धेरै वर्षसम्म टिकाउन सकिन्छ । यो वर्ष वितरण गरेको नयाँ नोट राष्ट्र बैंकमा फर्किंदा पुरानो भएर आउँछ । यसरी हरेक वर्ष ठूलो मात्रामा नयाँ नोट छपाइ गर्दा प्रयोग नभएकै अवस्थामा स्टकमा रहेको पुरानो नोटको पनि आयु सकिँदै जाने र नयाँ नोटको आयु पनि सकिने जानकार बताउँछन् ।पछिल्ला वर्षमा राष्ट्र बैंकले डिजिटल भुक्तानीलाई प्रोत्साहन गर्दै आएको छ । विस्तारै नगद कारोबारको सीमा घटाउँदै जाने रणनीति राष्ट्र बैंकले लिएको छ । यद्यपि सफा नोट नीति प्रभावकारी रूपमा कार्यान्वयन हुन नसक्दा नोटको उचित व्यवस्थापन हुन नसकेको राष्ट्र बैंकका पूर्वकार्यकारी निर्देशक लक्ष्मीप्रपन्न निरौलाले बताए । सफा नोट नीति चुनौतीपूर्ण बन्दै गएको छ, उनले भने, ३० वर्षअघि कार्यान्वयनमा ल्याउनुपर्ने नोटको अटोमेसन प्रक्रिया बल्ल कार्यान्वयनको चरणमा छ । अटोमेसन भनेको नयाँ नोट प्रवाहदेखि तिनको अवस्थाअनुसार (सुकिलो, पुरानो, च्यातिएको आदि) छनोट र वर्गीकरण हो ।पछिल्लो व्यवस्थाअनुसार नेपाली मुद्रा (कागजी नोट) वा सिक्का जलाउन, केरमेट गर्न, गाल्न, च्यात्न पाइँदैन । यसो गरेको भेटिए प्रहरीले सीधै प्रक्राउ गरी तीन महिनासम्म जेल हाल्न र पाँच हजार रुपैयाँसम्म जरिवाना गर्न सक्छ ।"
दाहाल पटकपटक किन दिन्छन् माओवादी विघटनको धम्की ?,"माओवादी केन्द्रका अध्यक्ष पुष्पकमल दाहालले सार्वजनिक रूपमै आफ्नै पार्टीका नेताहरूप्रति चर्को असन्तुष्टि पोख्न थालेका छन् । सर्वोच्च अदालतले गत फागुन २३ मा नेकपा एकता बदर गरिदिए ब्युँतिएको पार्टीलाई चुनाव केन्द्रित गरी बलियो बनाउने चाहनालाई अन्य नेताले सहयोग नगरेको उनको गुनासो छ । यतिसम्म कि आइतबार भएको एक कार्यक्रममा त दाहालले पार्टीको आकार खुम्चिँदै गएको र दुईचार वर्षमा एक्लै भइने हो कि भन्ने चिन्ता लाग्न थालेको समेत खुलासा गरे । निकट नेताहरूका अनुसार दाहालको यो अभिव्यक्ति पार्टीका दोस्रो तहका नेताहरूतर्फ लक्षित थियो । यति मात्र होइन, यही असन्तुष्टिका कारण दाहालले सार्वजनिक रूपमै पार्टी विघटन गर्ने चेतावनी दिन थालेका छन् । भदौ १८ गते वाग्मती प्रदेश कमिटीको बैठकलाई सम्बोधन गर्दै दाहालले भनेका थिए, पार्टी चुस्त नबनाउने हो भने विघटन गरिदिए हुन्छ । यो पार्टीलाई कांग्रेस, एमालेभन्दा पृथक् बनाउन सकेनौं भने जनताको आकर्षण घटेर जान्छ, जनतालाई ढाँटेर, छलेर काम गर्नु हुँदैन । लगत्तै भदौ २३ गते पार्टी कार्यालय पेरिसडाँडामा आयोजित एक कार्यक्रममा दाहालले भनेका थिए, पद, प्रतिष्ठा, पैसालाई प्रश्रय दिने र एमाले जस्तै हुने हो भने आफूलाई मार्क्सका चेला, अनुयायी मान्नेहरूले यसलाई (माओवादी केन्द्र) विघटन गरिदिनु इमानदारी हुन्छ । यस्तो पार्टी चलाएर जनतालाई धोका दिन हुँदैन । गुट बनाउने, पैसा कमाउने, पद प्राप्तिका लागि तँछाडमछाड गर्ने हो भने एमालेमै गए भयो नि ! नेताकार्यकर्तामाथि असन्तुष्ट दाहालले पार्टी अध्यक्षको हैसियतमा आफ्नो कमजोरी र भूमिकाबारे भने केही बोलेका छैनन् । निरन्तर ३२ वर्षसम्म पार्टीको एकोहोरो नेतृत्व गरेका उनले नेतृत्व हस्तान्तरण गर्ने गरी भरपर्दो युवा पुस्ता किन बनाउन सकेनन् ? यो बीचमा पार्टीको आरोहको जस लिएर अवरोहको अपजस अरूलाई भिराउन खोज्दा राजनीतिक जिम्मेवारी कसरी पूरा हुन्छ ? माओवादीभित्रै पनि यस्तै प्रश्न उठ्ने गरेका छन् । २०४६ सालदेखि १० वर्ष महामन्त्री र त्यसपछि २२ वर्ष अध्यक्षका रूपमा उनी पार्टीको शीर्षस्थ स्थानमा छन् । नेपालको समकालीन मूलधारको राजनीतिमा यसरी पार्टीको एकछत्र नेतृत्व गर्ने नेता अरू कोही छैन । कांग्रेसका देउवा अथवा एमालेका केपी ओलीले पार्टी नेतृत्वका रूपमा पहिलो कार्यकाल मात्रै पूरा गर्दै छन् । दोस्रो तहका नेताहरूमा अवसरवादी र बिचौलिया सोच हावी भएकामा दाहालको गुनासो छ । यसमा कतिपय नेताहरू दाहाललाई नै जिम्मेवार ठान्छन् । तल बिग्रियो भन्ने साँचो होला तर मूलमा के छ भनेर अध्यक्षले आफैंलाई हेर्नुपर्ने होइन ? दुई पटक त प्रधानमन्त्री नै हुनुभयो नि π तर उहाँले पार्टीप्रति जनतालाई आकर्षित गर्ने गरी डेलिभरी कति दिन सक्नुभयो ? र, नयाँ पुस्तालाई कसरी प्रशिक्षित गर्न कति सक्नुभयो ? माओवादी केन्द्रका एक सांसदले भन्छन् । माओवादीभित्र खुलेर बहस गर्ने संस्कार पनि छैन । जो अध्यक्ष दाहालको आलोचना गर्न सक्थे, उनीहरू पार्टीबाटै किनारा लागे, जसले हो मा हो मिलाउँछन्, उनीहरूमात्र पार्टीभित्र टिक्न सक्ने वातावरण स्वयं दाहालले बनाएका छन् । माओवादी केन्द्रका केन्द्रीय सदस्य राम कार्कीको बुझाइमा पनि दाहालले आफ्नो जीवन कर्मलाई पछाडि फर्केर हेर्नुपर्ने बेला आएको छ । कहाँ बेठीक गरें, कस्ताकस्ता पात्रलाई कस्तो व्यवहार गरें, ती पात्रबाट पार्टीलाई केकति फाइदा भयो भनेर अध्यक्षले फर्केर हेर्न थाल्नुपर्यो, उनी भन्छन् । अर्का एक नेताका अनुसार दाहालले बारम्बार विघटनको अभिव्यक्ति दिनुको अर्को कारण पार्टीभित्र बढ्दो गुटबन्दी हो । अहिले पार्टीमा जोजो बाँकी छन्, ती सबै आआफ्ना गुटमा छन् । जिल्लाजिल्लामा सबैले गुट बनाउने कोसिस गरिरहेका छन् । १५ वर्ष अगाडि मिसिएको नारायणकाजी श्रेष्ठ आफ्नो समूहमा प्रतिबद्ध देखिन्छ । त्यही गुटको बलमा बार्गेनिङ गरिरहन्छन्, ती नेताको आरोप छ । अध्यक्ष दाहालले ससर्त पार्टी विघटनको चेतावनी दिने गरेका छन् । उनको पहिलो सर्त छ नयाँ विचार र नयाँ नेतृत्व आए नेतृत्व हस्तान्तरणका लागि तयार छु । दोस्रो विकल्प छ नेतृत्व लिन नसक्ने हो भने राम्रो र बलियो पार्टी बनाएर नेतृत्वलाई हिजोको जस्तै सफल बनाउनुपर्छ । यी दुई विकल्पमा जान नसके पार्टी विघटन गर्ने दाहालको तेस्रो विकल्प छ । नेताहरूका अनुसार दाहालले यस्ता अभिव्यक्ति दिनुको पछाडि पनि दोस्रो तहका नेताहरूप्रति असन्तुष्टि नै हो । पटकपटक महत्त्वपूर्ण जिम्मेवारी लिने तर संगठन निर्माणमा ध्यानै नदिने दोस्रो तहका नेताहरूकै कारण पार्टी कमजोर बन्दै गएको दाहालको निष्कर्ष छ । हुन पनि अध्यक्ष बलिया छन्, अरू नेताहरूको सबैको उस्तै हालत छ । त्यसैले पार्टी कमजोर भएको छ ।प्रदेश १ का नेताहरूलाई भर्चुअल सम्बोधन गर्दै दाहालले रामबहादुर थापा, टोपबहादुर रायमाझी, लेखराज भट्ट, प्रभु साह, गौरीशंकर चौधरीलगायतका नेताहरूले धोका दिएकामा चित्त दुखाएका थिए । जिम्मेवारी र अवसर दियो । पार्टी बनाउलान् भनेर अपेक्षा गरिएको हुन्छ । तर, जिम्मेवारी पूरा नगरी अन्त हिँडिदिने ? यो कस्तो कार्यशैली हो ?, दाहालले भनेका थिए । शान्ति प्रक्रियायता दाहाललाई छाडेर छुट्टै राजनीति गर्नेहरूको संख्या धेरै भएको छ, जसमा मोहन वैद्यदेखि बाबुराम भट्टराईसम्म र थापादेखि नेत्रविक्रम चन्दसम्मका नेता छन् । दोस्रो तहका नेताहरूले पार्टीको भन्दा सत्ताको बढी चिन्ता गर्न थालेको र संगठन निर्माणमा भन्दा विलासी जीवनमा रमाइलो गरेको दाहालको बुझाइ छ । यही कारण उनले पार्टीका पछिल्ला बैठकदेखि भ्रातृ संगठनको कार्यक्रममा शृंखलाबद्ध असन्तुष्टि पोखेका छन् । नेताहरूको जिम्मेवारी हेरफेरदेखि संगठन निर्माणसम्म उनले फरक रणनीति अपनाउन थालेका छन् । नेताकार्यकर्तालाई पार्टी निर्माणमा जुट्न नसके पद छाड्न दाहालको चेतावनी छ । केन्द्रीय सदस्य कार्की विश्वास गरेर नेतृत्वमा लगेका मान्छेबाट धोका पाएको र अहिले पार्टीमा भएकाहरूमा पनि संकट उन्मुख पार्टीआन्दोलनलाई कसरी अगाडि बढाउने भन्ने चिन्तन नदेखिएको कारण दाहाललाई निराश बनाएको बताउँछन् । उनका अनुसार यसबाहेक पारिवारिक कारण पनि एक हो । अहिले पार्टी र माओवादी आन्दोलन नै संकटमा छ । यो संकटको समाधान गरेर पार्टीलाई कसरी अगाडि बढाउने भनेर चिन्तन गर्ने मान्छेहरूको कमीले अध्यक्षलाई निराश बनाए जस्तो छ, एक । दोस्रो, त्यसबाहेक उहाँले धेरै नै विश्वास गरेका मान्छेले नै विश्वासघात गरे । त्यसको पीडा पनि पोख्नुभएको होला, कार्कीले भने, तेस्रो, उहाँको परिवारमा पनि निरन्तर रूपमा केही न केही ट्र्याजिडी हुँदै आएको छ । दिनभरि दौडधुप गरेर साँझ घर पुग्दा सीता भाउजूको स्थिति देख्नुहुन्छ, त्यसले पनि स्वाभाविक रूपले उहाँलाई ब्रेक गरेको छ । आखिर प्रचण्ड पनि मान्छे नै हो ।पछिल्लो समय असन्तष्टि लिएर आफूलाई भेट्न आउने नेताकार्यकर्तालाई समेत दाहालले कन्भिन्स गर्ने कोसिस गर्दैनन्, भविष्य नदेखे पार्टी छाडेर जान धम्की दिने गरेका छन् । संगठन मुख्य हो । संगठनमा काम नगर्ने, जहिले धम्की, घुर्की लगाउने, बार्गेनिङ मात्रै गर्ने । यसरी पार्टी चल्दैन । त्यसकारण यो पार्टीमा तपाईंको भविष्य राम्रो देख्नु हुन्न भने विकल्प खुला छ, सोच्नुस् भनेर अध्यक्षले भन्ने गर्नुभएको छ, दाहालनिकट पार्टी स्थायी कमिटीका एक नेताले भने । नेताहरूले लाभको पदका लागि नेताहरूले धम्क्याउने गरेको दाहाल आफैंले बताउँदै आएका छन् । पछिल्लोपटक दाहालले पार्टीका सबै सांसदले मन्त्री पद मागेको बताएका थिए । पार्टीका सय बढी नेताहरूलाई मन्त्री बनाए पनि सबैले अवसरवादी चरित्र देखाएको उनको बुझाइ छ । विभिन्न सम्झौता गरेर उनीहरूलाई अवसर दिए पनि सोचेजस्तो साथ कसैबाट पनि नपाएको बरु अझै विभिन्न नेताहरूले आफूसँग बार्गेनिङ गरिरहेको दाहालले निकट नेताहरूसँग बताउने गरेका छन् ।संविधान लेखनदेखि केपी ओलीसँगको एकता र त्यो भंग हुने बेलासम्म व्यवहारवादी राजनीतिको नाममा दाहिने खुट्टा उचालियो । अब देब्रे खुट्टाको पालो आएको छ भन्ने उहाँलाई लागेको छ । किनभने दाहिने, देब्रे दुवै खुट्टा चालेर मात्रै यात्रा हुन सक्छ भन्ने मान्यता अध्यक्षले राखेको देखिन्छ, केन्द्रीय सदस्य युवराज चौलागार्इं भन्छन्, दोस्रो, उहाँले जुन राजनीतिक गतिमा सोच्नु हुन्छ, त्यो गतिमा पार्टी, संगठन परिचालित नभएको भएर पनि त्यसरी बोल्नुभएको होला । पार्टी संगठनलाई बलियो बनाउन हाल नेतृत्व तहमा रहेकाबाट अपेक्षाकृत सहयोग नपाएकामा दाहाल सशंकित हुन थालेका छन् । चिनियाँ कम्युनिस्ट पार्टीका नेता माओले जीवनको अन्तिम कालमा एक्लिएको दृष्टान्त पेस गर्दै आइतबार राजधानीमा भएको कार्यक्रममा दाहालले भने, १२ वर्षपछि माओ जस्तै एक्लै हुने हो कि भन्ने चिन्ता लाग्न थालेको छ । माओले भनेजस्तै म एक्लो हुँ भन्नुपर्ने हो कि । कहिलेकाहीँ मेरो दिमागमा आउँछ । राजनीतिक विश्लेषक श्याम श्रेष्ठ दाहालको यस्तो अभिव्यक्ति आउनुको पछाडि दुई कारण देख्छन् । आफूभित्र पलाएको असन्तुष्टि नै कारण होला किनभने अर्काको पार्टी नोक्सान भए पनि आफ्नो पार्टी विकसित, विस्तार भएको छैन । विस्तार गर्न कार्यकर्तालाई उक्साएको पनि होला, श्रेष्ठले भने, दोस्रो, पार्टीमा सबैका सबै पदका लोभी, सबैलाई मन्त्री चाहिने । सबै पैसाको पछाडि मात्रै कुद्ने रोग पार्टीमा देखिएको छ । त्यो रोगबाट प्रचण्ड पनि आजित भएका होलान् । पार्टी विघटनको अभिव्यक्ति आए पनि दाहालले सजिलै विघटन गर्न नसक्ने ती नेताको बुझाइ छ । माओवादी केन्द्रका नेता नारायणकाजी श्रेष्ठले पछिल्लो पार्टी केन्द्रीय कमिटी बैठकको निर्णय अनुसार नै दाहालले बोलेको बताउँछन् । पार्टी बनाइछाड्छौं, पार्टीलाई फेर्न प्रतिबद्ध छौं भन्ने अर्थमा अध्यक्षले बोल्नुभएको हो, उनले भने, हामीले ठीक ढंगले काम गरेनौं, रूपान्तरण गरेनौं भने नेपाली क्रान्ति पछाडि पर्छ । तर, हाम्रो पार्टीले आफूलाई यथास्थितिबाट उठाउनुपर्छ । र, हामी रूपान्तरण गरिछाड्छौं भन्ने अर्थमा बोल्नुभएको हो ।"
देउवाको गृहजिल्लाकै वडा अधिवेशन विवादित,"कांग्रेस सभापति शेरबहादुर देउवाको गृहजिल्लाको वडा अधिवेशन विवादमा परेको छ । वरिष्ठ नेता रामचन्द्र पौडेल समूहले सोमबार पार्टी केन्द्रीय कार्यालय सानेपामा पत्रकार सम्मेलन गरी डडेलधुराको वडा अधिवेशनलाई नमान्ने चेतावनी दिएको छ ।डडेलधुराका ५२ मध्ये ५० वडामा शुक्रबार अधिवेशन सम्पन्न भएको थियो । जिल्ला सभापति कर्णबहादुर मल्लले उक्त अधिवेशन बहिष्कार गरेपछि विवाद उत्पन्न भएको थियो । नेता पौडेलले पत्रकार सम्मेलन गरी सभापति मल्लको पक्षमा अडान राखेका हुन् । जिल्ला सभापतिको सहमतिबेगर भएको अधिवेशनलाई विधिसम्मत मान्न नसकिने उनको भनाइ छ । जिल्ला सभापति र कार्यसमितिको सहभागिता र सहमतिलाई निषेध गरी राज्यशक्तिको दुरुपयोग गरेर एकपक्षीय रूपमा गरिएको वडा अधिवेशनबाट लोकतान्त्रिक प्रणाली, पार्टीको मर्यादा र मूल्यपरम्पराको खिल्ली उडाइएको छ, उनले भने, यो अमान्य छ, हामी यथाशीघ्र विधि र प्रक्रियाअनुसार नेतृत्व चयनको लागि आग्रह गर्दछौं । सभापतिको गृहजिल्लाबाटै अप्रजातान्त्रिक कदम थालिएपछि आसन्न महाधिवेशनको निष्पक्षतामाथि गम्भीर आशंका उब्जिएको उनले बताए ।पत्रकार सम्मेलनमा पौडेलसँगै महामन्त्री शशांक कोइराला, नेताहरू प्रकाशमान सिंह, शेखर कोइराला, गगन थापा, अर्जुननरसिंह केसी, रामशरण महतलगायत उपस्थित थिए । क्रियाशील सदस्यता विवादको कारण २० जिल्लाको अधिवेशन थाती रहेको अवस्थामा पौडेल समूहले डडेलधुराबाटै दबाब बढाएको हो । देउवा र कृष्णप्रसाद सिटौला समूहले क्रियाशील सदस्यतासम्बन्धी विवाद समाधान भइसकेको बताए पनि पौडेल समूहले विवाद कायमै रहेको बताएको छ । क्रियाशील सदस्यता छानबिन समितिका सदस्य रहेका केन्द्रीय सदस्य प्रदीप पौडेलले सबै जिल्लाको सदस्यता विवाद समाधान भइसकेको बताए । विवाद समाधान समितिले निर्णय गरेर सदस्यको नामावली सार्वजनिक गर्नका लागि पठाइसकेको छ, उनले भने, केही असन्तुष्टि बाँकी छन्, विस्तारै समाधान होलान् । पत्रकार सम्मेलनमा वरिष्ठ नेता पौडेलले २० जिल्लाको क्रियाशील सदस्यको सूची अझै टुंगो नलगाइएको र अधिकांश जिल्लामा गम्भीर विवाद उत्पन्न भएको बताए । १४ औं महाधिवेशनका लागि जिल्ला सभापति मल्लले सिफारिस गरेर पठाएका क्रियाशील सदस्यको नाम काटेर केन्द्रले अरू नाम थपेपछि डडेलधुरामा विवाद चुलिएको हो । मल्लले नवीकरण र नयाँ सदस्यताका लागि सिफारिस गरेका ३ सय ८ जनाको नाम काटेर केन्द्रले ४ सय ५२ जनाको नाम थपेर पठाएको छ । उनले जिल्लाबाट विधिसम्मत रूपमा पठाइएका नाम काटेर जिल्लालाई थाहै नदिई नाम थपिएपछि विवाद भएको बताएका छन् । डडेलधुरामा सभापतिले ज्ञानेन्द्रको भन्दा पनि निरंकुशता प्रदर्शन गर्नुभयो, उनले भने, हामी सत्ता र शक्तिको आडमा भएको हर्कतलाई कुनै पनि हालतमा स्विकार्ने पक्षमा छैनौं । देउवानिकट नेताहरूले भने स्थानीय तहको निर्वाचनमा बागी उठेर कारबाहीमा परेका, पार्टी परित्याग गरी अर्को पार्टीबाट उम्मेदवार बनेका र पार्टी कारबाहीमा परेका व्यक्तिको सदस्यता नवीकरण गर्न खोजिएपछि तिनीहरूलाई रोकिएको बताएका छन् । नेता रघुवीर भट्टका अनुसार सभापति मल्लले अजयमेरु गाउँपालिकामा बागी उठेर कारबाहीमा परेका लोकराज भट्ट, पर्शुराम नगरपालिकामा एमाले प्रवेश गरी मेयर लडेका तारसिंह बोहोरा, अमरगढी नगरपालिका९ मा वडाध्यक्षमा बागी उठेका नरबहादुर पाल, महिलामाथि अभद्र व्यवहार गरेको अभियोगमा पार्टी केन्द्रीय समितिले सदस्यता खोसेका जिल्ला कार्यालय सचिव रामबहादुर विष्टलगायतको सदस्यता नवीकरणका लागि पठाएका थिए । उहाँहरूको नाम वडा र क्षेत्रबाट समेत आएको थिएन, सभापतिले चोरबाटोबाट केन्द्रमा पठाउनुभएछ, उनले भने, हामीले थाहा पाएर केन्द्रमा उजुरी गरेपछि क्रियाशील सदस्यता छानबिन समितिले सदस्यता नवीकरण रोकेको हो । माओवादी केन्द्रबाट कांग्रेस प्रवेश गरेका केन्द्रीय सदस्य जनकराज कलौनी र अन्य पार्टीबाट समायोजन भएका ४ सय ५२ जनाको नाम केन्द्रीय निर्णयअनुसार थपिएको उनले बताए ।यही विवादबीच निर्वाचन समितिले डडेलधुरामा शुक्रबार (भदौ २५ मा) वडा अधिवेशन तोक्यो । सभापति मल्लका साथै पौडेल समूह र सभापतिमा उम्मेदवारी घोषणा गरेका विमलेन्द्र निधिले सदस्यता विवाद सुल्झाएर मात्र वडा अधिवेशन गर्न माग गरे तर जिल्ला निर्वाचन अधिकृत लोकेन्द्र बमले निर्वाचन प्रक्रिया अघि बढाए । बमका अनुसार अजयमेरु गाउँपालिका३ र नवदुर्गा गाउँपालिका५ बाहेक सबै वडामा अधिवेशन सम्पन्न भएको छ । सबै वडामा सरदर ८० प्रतिशत मतदाता (क्रियाशील सदस्य) सहभागी रहेका उनको दाबी छ । देउवा दोस्रोपटक प्रधानमन्त्री हुँदा स्वकीय सचिवालयमा रहेका मल्ल दुईपटक डडेलधुराका पार्टी जिल्ला सभापति भए । १२ औं महाधिवेशनमा देउवाको समर्थनमा सभापति भएका उनी १३ औं महाधिवेशनमा भने देउवाको रुचिविपरीत सभापतिमा उठे । देउवाको समर्थन पाएको भनिएका रघुवीर भट्टलाई एक भोटको अन्तरले हराए । जिल्ला अधिवेशनमा देउवाको असहयोग रहे पनि मल्लले उनको साथ छोडेनन् । १३ औं महाधिवेशनपछि पनि देउवा टिममै रहे । बरु स्थानीय तह र प्रदेशसभा निर्वाचनमा टिकट वितरणमा देउवासँग उनको अन्तरविरोध भयो । प्रदेशसभा निर्वाचनमा भट्टले चुनाव हार्दा उनी भने विजयी भए । स्थानीय तह निर्वाचनमा मल्लनिकट केही मान्छेहरू बागी उठेका र केहीले आधिकारिक उम्मेदवारलाई असहयोग गरेर हराएको आरोप लाग्यो । पार्टीभित्रको पछिल्लो विवादमा भने मल्लले देउवाको साथ छोड्ने संकेत गरेका छन् । उनले यस्तो अवस्थामा सँगै रहन गाह्रो हुने बताए । देउवाका प्रतिस्पर्धी पौडेल र विमलेन्द्र निधिको ढाडसले मल्ललाई आड मिलेको छ । निधिले बुधबार देउवालाई पत्र लेखेर डडेलधुराको विवाद सुल्झाउन भनेका थिए । पौडेल समूहले त सोमबार डडेलधुरालाई केन्द्रमा राखेर पत्रकार सम्मेलन गर्यो । अहिलेसम्म डडेलधुरामा केन्द्रमा रहेको देउवाविरोधी समूहको उपस्थिति खासै देखिँदैन, सुदूरपश्चिमका वरिष्ठ पत्रकार मनमोहन स्वाँरले भने, अहिलेको विवादले डडेलधुरामा देउवाइतर समूह जन्मिने संभावनालाई नकार्न मिल्दैन ।अहिलेसम्म मल्लले देउवा समूहमै रहेर जिल्लामा फरक गुट बनाएका छन् । केन्द्रको देउवाविरोधी कुनै गुटमा खुलेर लागेमा भने उनले गृहजिल्लामै देउवालाई अप्ठेरो पार्न सक्छन् । पार्टीको आसन्न आमनिर्वाचनमा सभापतिका उम्मेदवार देउवालाई मनोवैज्ञानिक रूपमा असर पार्नेमात्र नभई आमनिर्वाचनमा पनि धक्का लाग्न सक्छ, डडेलधुराका एक कांग्रेस नेता भन्छन् ।"
सर्वदलीय बैठकमा किन सहभागी भएन एमाले ?,"संसद्को अवरोध हटाउन सभामुख अग्निप्रसाद सापकोटाले सोमबार बोलाएको बैठक प्रमुख प्रतिपक्षी एमालेले बहिष्कार गरेको छ । प्रतिनिधिसभाका लगातार तीन बैठक अवरुद्ध भएपछि बोलाइएको सर्वदलीय बैठकमा एमाले अनुपस्थित भएपछि अवरोध हटाउने कुनै सूत्र फेला परेन । संसद् चालु राख्न एमालेलाई संवादमा ल्याउन पहल गर्नुपर्नेमा प्रधानमन्त्री शेरबहादुर देउवाले जोड गरेको संसद् सचिवालयका प्रवक्ता रोजनाथ पाण्डेले बताए । यो समस्या भोलि प्रमुख प्रतिपक्षीलाई पनि आउन सक्छ । सदनमा विपक्षीको सम्मान जरुरी रहेकाले वार्ता, छलफल र सहमतिका लागि गठबन्धन तयार रहेको उहाँले बताउनुभयो, पाण्डेले भने । प्रतिपक्षी दल संवादमा नआएकोप्रति माओवादी केन्द्रका अध्यक्ष पुष्पकमल दाहालले असन्तुष्टि जनाएका थिए । अदालतको विषयलाई लिएर भइरहेको अवरोधले एमालेलाई नै राम्रो नगर्ने उनको धारणा थियो । अदालतमा विचाराधीन मुद्दाको विषयलाई लिएर संसद्मा अवरोध गर्नु भएन । यो संसद्को अपमान र अवहेलना हो । एकातिर संसद् अवरोध गर्ने र अर्कोतिर संवादमा नआउनु संसद् र सर्वोच्च अदालतको अवहेलना हो, दाहालको भनाइ उद्धृत गर्दै एक सांसदले भने ।नेकपा (एकीकृत समाजवादी) का अध्यक्ष माधवकुमार नेपालले एमाले अध्यक्ष केपी शर्मा ओलीको व्यवहारका कारण अहिलेको समस्या उत्पन्न भएको आरोप लगाएका थिए । प्रमुख प्रतिपक्षले प्रयोग गरेका शब्दले उहाँहरूले सभ्यताको सीमा नाघेको देखिएको छ । प्रमुख प्रतिपक्षी दलका नेतामा अरूको मानमर्दन गर्नबाहेक लोकतान्त्रिक चरित्र र संस्कार छैन, उनले बैठकमा भनेका थिए । ओली नेतृत्वको प्रतिपक्ष जिम्मेवार भएर प्रस्तुत नभएको नेपालको भनाइ थियो । प्रतिपक्षी दलका नेताले संसद् र सभामुखप्रति पूर्वाग्रह राखेका छन्, एमालेले उठाएको ह्वीप उल्लंघनको विषयको तुक छैन, उनले भने, संसद् रोकिनु हुँदैन र सभामुखले संवादको कोसिस पनि जारी राख्नुपर्छ । आफ्नो कामबाट प्रतिनिधिसभा पछि हट्न सक्दैन । संवादबाट एमाले भागेको भन्दै नेपालले आपत्ति जनाएका थिए । जनता समाजवादी पार्टीका अध्यक्ष उपेन्द्र यादवले प्रतिनिधिसभाप्रति ओलीको वितृष्णा अवरोधमार्फत प्रकट भइरहेको बताएका थिए । ओली हिजो र आज पनि संसद्को पक्षमा हुनुहुन्न । उहाँले हिजो संसद् विघटन गर्नुभयो, आज अवरोध गरिरहनुभएको छ, यादवको भनाइ उद्धृत गर्दै एक सहभागीले सुनाए । लोकतान्त्रिक प्रणालीमा संवाद महत्त्वपूर्ण पक्ष भएको भन्दै यादवले सहमति र सहकार्यबाट अगाडि बढ्न सभामुख र सरकारलाई सुझाव दिए । लोकतान्त्रिक समाजवादी पार्टीका अध्यक्ष महन्थ ठाकुरले संसद्को अवरोध नौलो नभएकाले एमालेलाई पनि उपस्थित गराएर समस्या समाधान गर्नतर्फ लाग्नुपर्ने सुझाव दिएका थिए । बैठकपछि उनले समस्या समाधान गर्ने जिम्मेवारी सरकार र सभामुखको भएको बताएका थिए । कानुन, न्याय तथा संसदीय मामिलामन्त्री ज्ञानेन्द्रबहादुर कार्कीले प्रतिपक्षी दल अनुपस्थित भएपछि संसद्को अवरोध हटाउने विषयमा धेरै कुरा नभएको बताए । सरकारले प्रतिपक्षसँग संवाद गरेर संसद् अगाडि बढाउन पहल गर्ने उनको भनाइ थियो । बजेट पास गर्न ओलीसँग बालकोटमा नै गएर छलफल गर्दा नमानेको र एमसीसीबारे स्पष्ट धारणा नदिएको मन्त्री कार्कीले बताएका थिए । सभामुख सापकोटाले दिउँसो साढे २ बजेका लागि बैठक बोलाएका थिए । प्रधानमन्त्री देउवा, प्रमुख प्रतिपक्षी दलका नेता ओलीसहित अन्य शीर्ष नेतालाई उनैले पत्र पठाएका थिए । तर, बैठक बस्नु केही अघि एमालेले बहिष्कार गर्ने निर्णय गर्यो । प्रमुख सचेतक विशाल भट्टराईले एमालेले उठाएको विषयमा अरू दलका नेतासँग बसेर समस्या समाधान नहुने बताएका थिए । सभामुखले समस्या समाधान गर्ने तरिका नै अपनाउनु भएन । हामीले उठाएका प्रश्नको जवाफमा शेरबहादुर देउवा, प्रचण्ड, माधव नेपाल, उपेन्द्र यादवलाई बोलाएर मिल्दैन, उनले भने, सिधै बालकोटमा बैठक गरौं न केको ल्याङल्याङ हो सभामुखको ? भट्टराईले सभामुख सापकोटासँग सिंहदरबारमा नै भेट्न समय मागेका थिए । तर सभामुख बैठकस्थलतर्फ गइसकेकाले भेट हुन पाएन । बैठकमा सहभागी हुनेबारे मन्त्री कार्कीले एमाले संसदीय दलका उपनेता सुवासचन्द्र नेम्वाङसँग पनि छलफल गरेका थिए । नेम्वाङले कार्कीलाई अध्यक्ष ओलीले नजाने भन्ने निर्देशन दिएको जानकारी गराए । सुरुमा ओली नआउने र नेम्वाङ आउने भनेर बैठक स्थलमा नेम प्लेट पनि तयार पारिएको थियो । वैशाख २७ गते तत्कालीन प्रधानमन्त्री केपी शर्मा ओलीलाई विश्वासको मत दिने क्रममा ह्वीप उल्लंघन गर्नेमध्येका माधवकुमार नेपालसहित १४ सांसदलाई पदमुक्त गर्नुपर्ने एमालेको माग छ । त्यसरी ह्वीप उल्लंघन गर्नेसहित २३ सांसद मिलेर अर्कै पार्टी गठन गरिसकेका छन् । एमालेले भदौ १ गते केन्द्रीय कमिटीले कारबाही गरेकाले पदमुक्त गरिएको सूचना जारी गर्न भन्दै संसद् सचिवालयलाई पत्र लेखेको थियो । तत्काल सूचना जारी नगरी एमाले विभाजनमा सहयोगी भूमिका खेलेको भन्दै एमालेले प्रतिनिधिसभामा गैरसांसदलाई प्रवेश निषेध गर, पदीय मर्यादा कायम गर, पक्षपातपूर्ण व्यवहार बन्द गर भन्दै नाराबाजी गरेर अवरोध गरिरहेको छ । एमालेका सांसद खगराज अधिकारीले सभामुखले १४ जना पदमुक्त भएको सूचना टाँस्नुपर्ने वा संसद्मा वाचन गरेर सुनाएमात्रै सहमति हुने बताए । माओवादी केन्द्रका सांसद गिरीराजमणि पोखरेलले भने सभामुखले चालेका कदम कानुन मुताविक नै रहेको बताएका छन् । सभामुखले १४ सांसदको विषयमा अर्को निर्णय गर्ने बाटो नभएको उनको दाबी छ । संसद्मा तीन पक्ष छन् सभामुख, सत्तापक्ष र प्रतिपक्ष । यी तीनवटै पक्षबीच संवाद र वार्ताद्वारा नै समस्या समाधान गर्नुपर्छ, उनले भने । सभामुख सापकोटाले भने आफू वार्ता र छलफलबाट समस्या समाधान हुनेमा विश्वस्त रहेको बताएका छन् ।"
इजरायल जान दलालको पछि नलाग्नू,"इजरायलको दीर्घकालीन स्याहार सेवा केन्द्रमा सहयोगीका रूपमा जान इच्छुक श्रमिक छनोट गर्न सोमबार भाषा परीक्षा सम्पन्न भएको छ । इजरायलले भाषा परीक्षा सञ्चालन गर्ने सबै जिम्मेवारी नेपाललाई दिएको छ । वैदेशिक रोजगार विभागका अनुसार काठमाडौंका १६ वटा केन्द्रमा भएको परीक्षामा ७ हजार ९ जना सहभागी भएका छन् । पहिलो चरणमा छानिने हजार जनामध्ये ७ सय जना महिला र ३ सय जना पुरुष हुनेछन् । विभागले श्रमिक छनोट प्रक्रिया निष्पक्ष, पारदर्शी र मर्यादित हुने भएकाले एजेन्टको पछाडि नलाग्नसमेत सचेत गराएको छ । अहिले हामीलाई पारदर्शी ढंगले एक हजार कामदार छनोट गर्ने जिम्मेवारी छ । यसमा नेपाल सरकार सफल भएमा थप २५ सय जनाको कोटा आउँछ, विभागका निर्देशक डम्बरबहादुर सुनुवारले भने, त्यसकारण पनि हामी छनोटमा कुनै खालको प्रश्न नआओस् भनेर काम गरिरहेका छौं । यसअघि इजरायलले भर्ना प्रक्रिया अपारदर्शी भएको भन्दै नेपालबाट कामदार लैजान रोकेको थियो । लोक सेवा आयोगको परीक्षा पद्धति अनुशरण गरिएको छ । हामीले अपनाएका विधि, प्रक्रिया अत्यन्तै निष्पक्ष र मर्यादित छन्, सुनुवारले भने, सरकारको छनोट प्रक्रियामा विश्वास गर्न आग्रह गर्छु । उनले छनोट प्रक्रियामाथि प्रश्न उठे भविष्यमा थप नेपालीका लागि रोजगारीको बाटो बन्द हुने भएकाले आफूहरूले निकै ध्यान दिएको बताए । इजरायलले नेपाल सरकारलाई जसरी विश्वास गरेको छ, त्यसलाई प्रमाणित गर्नुपर्ने अवस्था छ । यो मोडल सफल भए थप नेपाली जान पाउने अवस्था छ, उनले भने । इजरायलसँगको श्रम सम्झौता तथा कार्यान्वयन सम्झौताबमोजिम कामदार पठाउनका लागि छनोट प्रक्रियालाई सहजीकरण गर्न र आवश्यक निर्देशन दिन श्रम सचिवको संयोजकत्वमा एक निर्देशक समिति बनाएको छ । जसमा परराष्ट्र, कानुन, श्रम मन्त्रालयका सहसचिव र वैदेशिक रोजगार विभागका महानिर्देशक छन् ।सरकारी संयन्त्रमार्फत भर्ना प्रक्रिया सञ्चालन भए पनि लागत खर्च भने कामदारले नै बेहोर्नुपर्नेछ । भिसा शुल्क मात्रै सम्बन्धित रोजगारदाता आफैंले बेहोर्नेछ । हवाई भाडा, बिमा, स्वास्थ्य परीक्षण कल्याणकारी कोषको रकम श्रम स्वीकृति लाग्ने खर्च रोजगारदाताले बेहोर्ने भनी रोजगारदाताले उल्लेख भएकामा सोहीबमोजिम र नबेहोर्ने अवस्थामा सम्बन्धित व्यक्तिले बेहोर्नुपर्नेछ, निर्देशिकामा उल्लेख छ । इजरायल जान फाराम भरेका व्यक्तिहरूलाई नाम निकालिदिन्छु भन्दै एजेन्टले कागजात र रकम उठाउन थालेको विषयमा विभागले चासो प्रकट गरेको छ । छनोटमा हाम्रो सेटिङ छ, संलग्नता छ भनेर कसैले प्रवेश पत्र मागेको वा रकम जम्मा गर्न लगाएको छ भने सजग रहनुहोला, निर्देशक सुनुवारले भने, जसको नाम निस्कन्छ, त्यो उसको क्षमताले निस्कने हो । उनले छनोटमा कसैको सेटिङ गर्न नसक्ने गरी प्रणाली बनाइएको दाबी गरे । परीक्षा कापी मान्छेले जाँच्ने होइन । अप्टिकल मार्क रिड मेसिनबाट कापी जाँचिन्छ । प्रश्न पनि सुरक्षा घेरामा मुद्रण विभागमा छापिएको छ, उनले भने, यसरी लिइएको परीक्षामा पास भएकाले अन्तर्वार्ता दिने हो । त्यो नम्बरको आधारमा हामी प्राप्त माग संख्याभन्दा २५ प्रतिशत बढीको सूची इजरायल पठाउँछौं । उक्त सूचीबाट इजरायलको पपुलेसन एन्ड इमिग्रेसन अथोरिटी (पीआईबीए) ले गोला प्रथाबाट छनोट गर्नेछ । पीआईबीएले छनोट गरी पठाएको व्यक्ति र रोजगारदाताबीच रोजगार सम्झौता हुन्छ । कमाइ र कार्यस्थलको हिसाबले इजरायल दक्षिण कोरियाभन्दा पनि आकर्षक गन्तव्य मानिन्छ । इजरायल जाने कामदारको न्यूनतम तलब १५ सय ४३ डलर (झन्डै १ लाख ८३ हजार रुपैयाँ) छ । सन् २००९ सम्म म्यानपावर कम्पनीबाट नै कामदारको छनोट हुने गरेको थियो । म्यानपावर कम्पनीले जाने कामदारसँग १२ लाख रुपैयाँसम्म असुल गरेपछि नेपालबाट श्रमिक लैजान नै बन्द भयो । इजरायल बन्द भएको झन्डै ११ वर्षपछि सरकारी संयन्त्रबाट नेपाली श्रमिक लैजाने प्रक्रिया पुनः सुरु भएको हो ।"
मुख्यमन्त्री छान्नै सकस,"वाग्मती प्रदेशमा विपक्षी गठबन्धनलाई भावी मुख्यमन्त्रीको नाम टुंग्याउन सकस परेको छ । अष्टलक्ष्मी शाक्य नेतृत्वको प्रदेश सरकार औपचारिक रूपमा अल्पमतमा परिसकेको अवस्थामा विपक्षी गठबन्धनमा रहेका माओवादी केन्द्र, कांग्रेस र नेकपा (एकीकृत समाजवादी) को सरकार बन्ने निश्चित भइसकेको छ । तर प्रदेशको मुख्यमन्त्रीको विषयमा गठबन्धनमा सहमति नजुट्दा शाक्य नेतृत्वको सरकारको आयु लम्बिँदै गएको छ ।एमाले विभाजन भएर गठन भएको एकीकृत समाजवादीले प्रदेशमा औपचारिक मान्यता पाउँदासम्म पनि नयाँ सरकारको नेतृत्व गठबन्धनबाट कसले गर्ने भन्ने अझै टुंगो लागेको छैन । गठबन्धनबाट मुख्यमन्त्रीको दौडमा कांग्रेस संसदीय दलका नेता इन्द्रबहादुर बानियाँ र एकीकृत समाजवादीका नेता राजेन्द्र पाण्डे छन् । बानियाँले आधा समयका लागि भए पनि आफ्नो नेतृत्वमा सरकार बन्नुपर्ने भन्दै प्रधानमन्त्री शेरबहादुर देउवासमक्ष लबिइङ गरिरहेका छन् । पाण्डेले एकल बहुमत रहेको एमाले विभाजन भएर सरकार गठन हुने अवस्था सिर्जना भएको भन्दै आफूले नेतृत्व पाउनुपर्ने दाबी गरिरहेका छन् । माओवादीले मुख्यमन्त्रीमा आफ्नो दाबेदारी नरहेको यसअघि नै स्पष्ट पारिसकेको छ ।गठबन्धनमा नेतृत्वको विषयमा टुंगो नलाग्दा माओवादीले सोमबार दिउँसो १२ बजे र कांग्रेसले दिउँसो २ बजेका लागि बोलाएको संसदीय दलको बैठक अचानक स्थगन गरेका थिए । एकीकृत समाजवादीले आफ्ना १३ सांसदसहित शाक्य नेतृत्वको सरकार हटाउने र भावी मुख्यमन्त्रीका रूपमा पाण्डेलाई अगाडि बढाउने भन्दै हेटौंडामा तयारी अवस्थामा रहे पनि माओवादी र कांग्रेसले संसदीय दलको बैठक नराख्दा चुप बस्न बाध्य भएको छ । वाग्मतीमा सरकार निर्माणका लागि ५५ मत आवश्यक छ । प्रदेशसभामा माओवादीको २३, कांग्रेसको २२ र एकीकृत समाजवादीको १३ मतसहित कुल ५८ मत छन् । स्वतन्त्र सांसद प्रेम तामाङको साथ पनि गठबन्धनलाई छ । उनी जसपानिकट हुन् । एमालेका ४३ सांसद छन् । साना दलको सहयोगमा पनि एमालेको सरकार टिक्ने अवस्था छैन ।नेता पाण्डेले प्रदेश सरकारको नेतृत्व आफूले गर्ने दाबी गरिरहेका छन् । उनले प्रदेश १ मा समेत गठबन्धनका तर्फबाट एकीकृत समाजवादीले नै नेतृत्व गर्ने दाबी गरे । गठबन्धनका तर्फबाट ६ वटा प्रदेशमध्ये कांग्रेस, माओवादी केन्द्र र एकीकृत समाजवादीबाट २२ मुख्यमन्त्रीको भागबन्डा भएको छ, उनले भने । उनका अनुसार गण्डकी र कर्णालीमा कांग्रेसले नेतृत्व गर्ने भन्दै कर्णालीमा माओवादीले कांग्रेसलाई छोड्ने निर्णय भइसकेको छ भने लुम्बिनी र सुदूरपश्चिममा माओवादीले मुख्यमन्त्री पाइसकेको छ । कांग्रेस नेता बानियाँले वाग्मतीमा मुख्यमन्त्रीको विषय टुंगिन बाँकी रहेको बताए । मुख्यमन्त्रीको विषय केन्द्रबाटै टुंगिन्छ । त्यसलाई आत्मसात् गर्दै अगाडि बढ्न जरुरी छ । प्रदेशमा नेतृत्वसहित मन्त्रालयको भागबन्डा प्याकेजमै गरेर अगाडि बढ्नुपर्ने माओवादी पक्षको भनाइ छ । नेतृत्वको विषय टुंगिएपछि बिस्तारै सवै विषय टुंगिन्छ । हामी प्याकेजमै सहमति गरेर अगाडि बढ्छौं, माओवादी नेता शालिकराम जम्मकट्टेलले भने । माओवादीले बानियाँको नेतृत्वमा जाँदा सहज हुने भन्दै उनको पक्षमा लबिइङ गरिरहेको छ । कांग्रेसले वाग्मतीमा एकीकृत समाजवादी र आफूले आधाआधा कार्यकाल मुख्यमन्त्रीका रूपमा नेतृत्व गर्न पाउनुपर्ने दाबी गरिरहेको छ । प्रक्रियामा पनि अलमलप्रदेश सरकार शीघ्र परिवर्तनको हतारमा रहेको गठबन्धनमा कुन प्रक्रियाबाट अगाडि बढ्ने समेत अलमल देखिन्छ । हालकै अवस्थामा सरकार परिवर्तन गर्न कि ३० दिनसम्म शाक्यले विश्वासको मत लिनुपर्ने समय कुर्नुपर्ने हुन्छ वा उनीमाथि अविश्वासको प्रस्ताव लगेर विशेष अधिवेशन बोलाउनुपर्छ । तर मुख्यमन्त्रीको विषयमा सहमति नहुँदा कुन प्रक्रियाबाट अगाडि बढ्ने निचोडमा गठबन्धन पुग्न सकेको छैन । भावी मुख्यमन्त्री चयन गर्न सबैभन्दा छोटो बाटो अविश्वासको प्रस्ताव हो । त्यसका लागि प्रदेश प्रमुखमार्फत विशेष अधिवेशन आह्वान गर्नुपर्ने हुन्छ ।अविश्वासको प्रस्ताव दर्ता गराउन नयाँ मुख्यमन्त्रीको नामसमेत किटान गर्नुपर्छ । भावी मुख्यमन्त्री को हुने भन्ने विषय नटुंगिँदा यो प्रक्रिया तत्कालै सुरु हुने अवस्था छैन । प्रदेशसभामा अविश्वासको प्रस्ताव दर्ता गराएर प्रदेश प्रमुखलाई गठबन्धनमा बहुमत रहेको जानकारी गराएपश्चात् उनले १५ दिनभित्र संसद्को विशेष अधिवेशन आह्वान गर्नुपर्ने प्रावधान छ । हाल प्रदेशसभाको अधिवेशन स्थगन भएका कारण यस्तो अवस्था सिर्जना भएको हो । मुख्यमन्त्री शाक्यले आफ्नो सरकार अल्पमत परेको र आफूविरुद्ध अविश्वासको प्रस्ताव आउने डरले अधिवेशन स्थगन गरेकी हुन् ।पदाधिकारी चयनएकीकृत समाजवादीले वाग्मती प्रदेश संसदीय दलका पदाधिकारी चयन छ । संसदीय दलको सोमबार हेटौंडामा बसेको बैठकले प्रमुख सचेतकमा मुनु सिग्देललाई चयन गरेको हो । दलका नेता पाण्डेको अध्यक्षतामा बसेको बैठकले उपनेतामा कृष्ण खनाल र सचेतकमा बसुन्धरा हुमागाईंलाई जिम्मेवारी दिएको छ । बैठकले शाक्य नेतृत्वको प्रदेश सरकार अल्पमतमा परेकाले गठबन्धन सरकार बनाउने निर्णय गरेको सचेतक हुमागाईंले बताइन् ।गठबन्धनमा रहेका दलहरू कांग्रेस र माओवादी केन्द्रसँग समन्वय गर्ने जिम्मवेवारी दलका नेता पाण्डेलाई दिइएको छ, उनले भनिन् । बैठकले गठबन्धन सरकार बन्ने निश्चित भएको भन्दै साझा न्यूनतम कार्यक्रम मस्यौदा गर्न माधव पौडेल, बसन्त मानन्धर, मीना ज्ञवाली र बसुन्धरा हुमागाईंलाई जिम्मा दिएको छ ।"
राजस्व १६ प्रतिशतले बढ्यो,"हेटौंडा (कास) आन्तरिक राजस्व कार्यालय हेटौंडाले अघिल्लो आर्थिक वर्षको तुलनामा गत आर्थिक वर्षमा राजस्व संकलनमा प्रगति गरेको छ । कोरोना महामारीका बीच पनि मकवानपुरका विभिन्न स्थानीय तहमा सञ्चालित उद्योग, कलकारखानामा अनुगमन गरी राजस्व संकलनलाई तीव्रता दिइएकाले १६ प्रतिशत बढी राजस्व संकलन भएको कार्यालय प्रमुख शालिकराम आचार्यले बताए । उनका अनुसार गत आवमा विभिन्न स्रोतको राजस्वबापत ५ अर्ब ५५ करोड ८४ लाख ६ हजार रुपैयाँ राजस्व उठेको छ । यो आँकडा अघिल्लो आवमा उठेको ४ अर्ब ७८ करोड ७३ लाख ४० हजार रुपैयाँभन्दा ७७ करोड १० लाख ६६ हजार रुपैयाँले बढी हो । कार्यालयले गत आवमा अन्तःशुल्क २ अर्ब ८६ करोड ९ लाख २१ हजार, मूल्य अभिवृद्धि कर १ अर्ब ३४ करोड ८ लाख ५४ हजार, आयकर १ अर्ब १० करोड ६९ लाख १३ हजार, ब्याजकर ४ करोड ६० लाख ८१ हजार र घरबहाल कर २ करोड ६२ लाख ९३ हजार रुपैयाँ संकलन राजस्व संकलन गरेको जनाएको छ ।"
बनेनन् बोटेका घर,"यो वर्ष भने पक्की घरमा बस्न पाइन्छ भन्ने सानोभाइ बोटेलाई लागेको थियो । तर उनको सोचले मूर्त रूप पाएन । सीतामाया बोटेको परिवारले यो बर्खा पनि टहरोमै बिताउनु पर्यो । यस्तो समस्या भोग्ने मनहरी गाउँपालिकाको रमौलीमा बस्ने बोटे समुदायका ९ परिवार छन् । वाग्मती प्रदेश सरकारको हेलचेक्य्राइँका कारण निकासा भएको बजेट पनि लगातार २ वर्षसम्म प्रयोगमा नआउँदा उनीहरू कष्टकर जीवन भोग्न बाध्य भएका हुन् ।प्रदेश सरकारले ९ परिवारका लागि आवासीय र सामुदायिक भवन बनाउन २०७६७७ मा ५० लाख रुपैयाँ बजेट विनियोजन गरेको थियो । तर भवन बनेनन् । त्यही वर्ष मनहरी गाउँपालिकाले २० लाख रुपैयाँ खर्चेर ५ बोटे परिवारका लागि घर निर्माण गरी हस्तान्तरण नै गर्यो । स्थानीय र जनप्रतिनिधिको दबाबमा गत आव २०७७७८ मा पनि प्रदेश सरकारले उति नै रकम त छुट्यायो तर खर्चै नभई बजेट फ्रिज भएको छ । बोटेहरू एकातिर छाप्रोमा कष्टकर जीवन बिताइरहेका छन्, गाउँपालिका अध्यक्ष एकराज उप्रेतीले भने, अर्कोतिर पक्की घर बनाउने बजेट फ्रिज भएको छ । लगातार दुई वर्षसम्म बजेट फिर्ता हुनु न्यायोचित नभएको उनको भनाइ छ । रमौलीका बोटेहरूको एकीकृत बस्ती बसाउन १४ वटा घर एउटै मोडेलका एकै स्थानमा बनाउने योजनाअनुरूप गाउँपालिकाले जग्गा उपलब्ध गराएको थियो । तर गाउँपालिकाले आफ्नो भागमा परेका भवन बनाइसक्दा प्रदेश सरकारको सहरी विकास तथा भवन निर्माण कार्यालयले भने काम गर्न सकेन । यसो हुनुमा सहरी विकासकै कमजोरी देख्छन् उप्रेती । भने, म मन्त्रालय र सहरी विकासमा पटकपटक धाएँ तर घर बनेनन् ।प्रदेशको भौतिक तथा पूर्वाधार विकास मन्त्रालयले कार्यविधि नबनाएका कारण उक्त योजना कार्यान्वयन हुन नसकेको बताउँछन् सहरी विकासका प्रवक्ता मनोज लामिछाने । कार्यविधि नै तयार भएन के गर्ने ? उनले भने ।"
कोरोना संक्रमण घट्दो क्रममा,"नेपालमा कोरोना संक्रमण घट्दै गएको तथ्यांकहरूले देखाए पनि महामारीको जोखिम कायमै रहेको भन्दै विज्ञहरूले चिन्ता व्यक्त गरेका छन् । स्वास्थ्य तथा जनसंख्या मन्त्रालयको सोमबार (भदौ २८) को तथ्यांकअनुसार कुल परीक्षणमा संक्रमित दर ८९ प्रतिशत छ । यो दर आइतबार ८२७ प्रतिशत थियो भने गत साउन २८ मा २१०८ प्रतिशत थियो । त्यसयता संक्रमित दर घटिरहेको छ ।सक्रिय संक्रमितको संख्या पनि ३० हजारभन्दा कम छ । सक्रिय संक्रमित सोमबार २६ हजार ६ सय ३० जना छन् । पाँच दिनयता यो संख्या पनि घट्दो छ । भदौ २ मा सक्रिय संक्रमितको संख्या ४० हजारसम्म पुगेको थियो । सोमबार १६ हजार ५ सय ३९ कुल परीक्षणमा १ हजार ४ सय ८६ जनामा संक्रमण पुष्टि भएको छ । पीसीआर परीक्षणमा १ हजार १ सय ४९ र एन्टिजेन परीक्षणमा ३ सय ३७ जनामा संक्रमण देखिएको हो । निको हुनेको संख्या १ हजार २ सय ६० छ । जबकि आइतबार ११ हजार १८ कुल परीक्षणमा पीसीआरबाट ८ सय ३८ जना र एन्टिजेनबाट ७३ जनामा कोरोना संक्रमण पुष्टि भएको थियो । यो तथ्यांकले परीक्षण बढ्दा संक्रमितको संख्या बढ्ने र परीक्षण घट्दा स्वतः घट्ने गरेको देखाएको छ । एक महिनाको अवधिमा सबैभन्दा बढी साउन ८ मा १३ हजार ६ सय ९८ पीसीआर परीक्षण गरिएको थियो । मन्त्रालयका अनुसार दिनहुँ १० हजार हाराहारीमा पीसीआर परीक्षण भइरहेको छ । एन्टिजेन परीक्षण पनि दिनमा बढीमा ६ हजारसम्म भएको देखिन्छ । भदौ ९ मा सबैभन्दा बढी ४४ जनाको मृत्यु भएको छ । त्यसयता भने मृत्यु हुनेको संख्या पनि घट्दो क्रममा छ । सबैभन्दा कम भदौ १९ मा ९ जनाको मृत्यु भएको थियो । दिनहुँ १४ देखि २० जनाको हाराहारीमा संक्रमितको मृत्यु भइरहेको छ । त्यसैगरी निको हुनेको संख्या दिनमा २ हजार हाराहारी छ । परीक्षण घटेका कारण संक्रमण घटेको देखिएकाले महामारीको जोखिम कायमै रहेको विज्ञहरूको भनाइ छ । जनस्वास्थ्यविद् डा शरद वन्तले तथ्यांकहरूले संक्रमण दर घटेको देखाए पनि जति नियन्त्रण हुनुपर्ने हो, त्यो नभएको बताए । मुख्य कारण जनस्वास्थ्यको पालना राम्ररी नगर्नु हो । हामी जोखिमकै वरिपरि छौं । संक्रमित दर ५ प्रतिशतभन्दा तल जान सकेको छैन, डा वन्तले भने । स्वास्थ्य तथा जनसंख्या मन्त्रालयका प्रवक्ता डा कृष्णप्रसाद पौडेलले पनि केही दिनयता परीक्षण कम हुँदा केस घटेको बताउँछन् । परीक्षण बढ्दा केस पनि बढ्छ नै । संक्रमण दर त घटेको छ तर जनस्वास्थ्यका मापदण्डमा होसियारी सधैं अपनाउनुपर्छ, उनले भने । जनस्वास्थ्यविद् डा विन्ज्वला श्रेष्ठले पनि संक्रमण घट्नुमा परीक्षणले पनि फरक पार्ने बताइन् । उनका अनुसार परीक्षण बढेको छैन र लक्षण भएकाले मात्र परीक्षण गराइरहेका छन् । उनले संक्रमण घट्नुमा मास्कको प्रयोग, काठमाडौंमा खोप कार्यक्रम र वातावरणले पनि भाइरसको लोड कम भएको हुन सक्ने बताइन् । नयाँ भेरिएन्ट आयो भने तेस्रो लहरको सम्भावना छ, हामीमा ढिलो देखिएको होला, उनले भनिन्, भारतमा कम हुँदा हाम्रोमा पनि घटेको देखाएको छ । उता बढ्यो भने यता पनि बढ्छ ।स्वास्थ्य मन्त्रालयले गरेको कोभिड१९ संक्रमणको दोस्रो राष्ट्रिय सेरोप्रिभ्यालेन्स सर्वेक्षणमा पूर्ण मात्रा खोप लगाएका ९० प्रतिशतमा एन्टिबडी पाइएको थियो भने एक मात्रामात्र खोप लगाएका ८० प्रतिशतमा एन्टिबडी विकास भएको सर्वेक्षणमा पाइएको थियो । डा वन्तका अनुसार देशभरि कोरोना संक्रमितको संख्या पहिचान भएको भन्दा धेरै छन् । धेरै जनसंख्या संक्रमित भएर होस् वा खोप पाएको कारणले होस्, संक्रमण भएर प्राकृतिक रूपमै रोगविरुद्ध लड्न सक्ने क्षमताले पनि संक्रमण दर घटेको देखिएको होला, उनले भने, सेरोको जुन नतिजा आयो रोग प्रतिरोधात्मक क्षमता विकसित भएको भन्ने पुष्टि भयो भन्ने छ त्यो कति लामो समयसम्म बस्न सक्छ भनेर अहिलेसम्म पुष्टि भएको छैन । सक्रिय संक्रमितको संख्या हेर्ने हो भने ५ सयभन्दा माथि उपचारार्थ संक्रमित भएका जिल्ला सोमबारसम्मसम्म १३ वटा छन् । एक महिनाअघि यो संख्या २१ थियो । मोरङ, सुनसरी, झापा, काठमाडौं, भक्तपुर, ललितपुर, मकवानपुर, काभ्रेपलाञ्चोक, नवलपरासी पूर्व, कास्की, बागलुङ, रूपन्देही र सुर्खेतमा अझै संक्रमितको संख्या ५ सयभन्दा बढी छन् । काठमाडौं उपत्यकामा हाल सक्रिय संक्रमितको संख्या ६ हजार ४ सय ६ रहेको छ । त्यसैगरी २ सयभन्दा बढी सक्रिय संक्रमित भएका जिल्लाहरू २० वटा रहेको मन्त्रालयको तथ्यांकले देखाउँछ ।अस्पतालहरूमा बिरामीको संख्या पनि घट्दै गएको छ । त्रिवि शिक्षण अस्पतालका कोभिड फोकल पर्सन रामविक्रम अधिकारीले सातायता कोभिड बिरामीको संख्या घटेको र ननकोभिडका बिरामी बढेको बताए । एक सयभन्दा माथि बिरामी हुन्थे, आज ७२ जना छन्, उनले भने । बलम्बु अस्पतालका डा प्रवीन नेपालले पनि कोभिडका बिरामी कम भएको बताए । उनका अनुसार २०० बिरामी हुनेमा हाल ६० जना बिरामी उपचाररत छन् र दैनिक ५६ जना बिरामी भर्ना हुने गरेका छन् । उनले दुई सातायता बिरामीको संख्यामा कमी आएको बताए । हालसम्म कोभिडविरुद्धको पूर्ण खोप ५१ लाख ९८ हजार १ सय ९३ जनाले र पहिलो डोज ५८ लाख ३३ हजार ९ सय ३८ जनाले लगाएका छन् ।"
अझै बनेन निपा संक्रमित उपचार केन्द्र,"हेपा फिल्टरसहितको अत्याधुनिक आइसोलेसन सेन्टर नहुँदा निपा भाइरस संक्रमितले सहज उपचार पाउन सकेका छैनन् । विज्ञहरूले तीन वर्षअघि नै निपा भाइरसजस्ता अत्यन्त घातक संक्रमणको उपचारका लागि आवश्यक संरचना नभएको भन्दै हेपा फिल्टरसहितको अत्याधुनिक आइसोलेसन सेन्टरको आवश्यकता औंल्याएका थिए । भारतीय राज्य केरलको कोझिकोड जिल्लामा गत आइतबार निपा संक्रमणका कारण १२ वर्षीय बालकको ज्यान गएपछि स्वास्थ्य तथा जनसंख्या मन्त्रालयको इपिडिमियोलोजी तथा रोग नियन्त्रण महाशाखाले देशभरका १ सय १८ स्वास्थ्य निकायलाई पत्र पठाएको छ । पत्रमा भाइरसका शंकास्पद लक्षण देखिएका व्यक्तिमा थप परीक्षण गर्न सतर्क गराएपछि हेपा फिल्टरसहितको आइसोलेसन सेन्टरको आवश्यकताबारे बहस सुरु भएको हो । सन् २०१८ को जुनमा केरलकै कोझिकोड र मलप्पुर जिलामा निपा भाइरसको संक्रमणका कारण १८ जनाको मृत्यु भएको थियो । त्यतिबेला नै विज्ञहरूले नेपालमा पनि निपा संक्रमणको केस पहिचान भएको तर अत्याधुनिक आइसोलेसन वार्ड नहुँदा उपचार कठिन भएको बताएका थिए । निपाको केस पहिचान भइहालेको खण्डमा पनि त्यसलाई ह्यान्डल गर्न हामीसँग क्षमता छैन, डाकेदारप्रसाद सेन्चुरीले त्यतिबेला नै बताएका थिए । डासेन्चुरीले अत्याधुनिक आइसोलेसन सेन्टरको आवश्यकता औंल्याएको तीन वर्ष बितिसक्दा पनि कुनै प्रगति भएको छैन । ईडीसीडीका निर्देशक डाकृष्णप्रसाद पौडेल भने नेपालमा भाइरसको जोखिम रहेको भए पनि उपचारका लागि आवश्यक व्यवस्थापन गर्न सकिने दाबी गर्छन् । उपचारका लागि छुट्टै बेड छैन, तर आवश्यक परे व्यवस्थापन गर्न सक्छौं, उनले भने । भाइरसको उपचारका लागि भने हेपा फिल्टरसहितको आइसोलेसन हुनुपर्ने उनको भनाइ छ । संक्रमण फैलन सक्ने निपा, सार्स, कोभिड वा अन्य कुनै प्रकारका सरुवा रोग उपचारका लागि प्रयोगमा आउन सक्ने स्वास्थ्य पूर्वाधार निर्माण गर्नुपर्ने पौडेल बताउँछन् । त्यस्तै, सातवटै प्रदेशमा बन्न लागेका संक्रामक अस्पतालको पूर्वाधार संक्रामक रोग लक्षित हुनुपर्ने उनको सुझाव छ । विश्व स्वास्थ्य संगठनका अनुसार सिलिगुडीमा दुई दशकअघि देखिएको निपा संक्रमणको मृत्यु दर ६८ प्रतिशत थियो । भाइरसविरुद्ध हालसम्म कुनै खोप विकास हुन सकेको छैन । के हो निपा भाइरस ?निपा भाइरस जनावरबाट मानिस फैलिने संक्रमण हो । फलफूल खाने चमेरो भाइरसको प्राकृतिक वाहक मानिन्छ । फलफूलमा बस्ने त्यस्तो चमेरो नेपालका तराई क्षेत्रमा पाइने डा पौडेल बताउँछन् । डब्लूएचओका अनुसार यो भाइरस दूषित भोजनको माध्यमले वा सीधै एक व्यक्तिबाट अर्कोमा फैलिन्छ । डब्लूएचओका अनुसार सन् १९९८ मा मलेसियाको काम्पुंग सुगइमा पहिलोपटक निपा भाइरसको संक्रमण पुष्टि भएको थियो । त्यतिबेला यो रोग संक्रमित सुँगरको कारण किसानमा फैलिएको जनाइएको थियो ।निपा संक्रमितमा सुरुमा ज्वरो आउने, टाउको दुख्ने, वान्ता हुने, मांसपेसी दुख्ने तथा घाँटी दुख्नेलगायतका लक्षण देखिन्छ । डब्लूएचओका अनुसार त्यसपछि चक्कर आउने, स्मरण शक्तिमा समस्या हुने र इन्सेफलाइटिसको संकेत गर्ने स्नायुसम्बन्धी समस्याहरू देखिन थाल्छन् । केही संक्रमितमा असामान्य निमोनिया र श्वासप्रश्वाससम्बन्धी गम्भीर समस्यासमेत हुन सक्छ ।"
क्यानभासमा नग्न सौन्दर्य,"विश्वलाई आफ्नो मुठीमा राख्न सक्ने मानिसले आफ्नै शरीरलाई कसरी लिएका छन् ? के मानिसले शरीरको सौन्दर्यलाई बुझेका छन् ? सामाजिक रीतिरिवाजमा बाँधिएर हामीले शरीरलाई कति निषेधित बनाएका छौं त ? यिनै प्रश्नहरूको एकमुष्ट जवाफ पाटनढोका चाकुपाटस्थित एम क्युब ग्यालरीमा जारी न्युड आर्ट सो ले दिएको छ । कलाकारद्वय कपिलमणि दीक्षित र मनीषलाल श्रेष्ठको संयोजनमा भदौ १८ देखि जारी प्रदर्शनीमा डेढ दर्जनभन्दा बढी न्युड (नग्न) कलाकृति राखिएको छ । किरण मानन्धर, एरिना ताम्राकार, विनोद प्रधान, इसान परियार, विशाल महर्जन, रोशन प्रधानलगायत २३ जना कलाकारले आफ्ना कलाकृतिमा शरीरलाई प्रकृति, जीवनको सौन्दर्यका रूपमा लिँदै प्रदर्शनीलाई उत्सवमय बनाएका छन् । न्युड आर्ट पश्चिमा तथा युरोपेली मुलुकबाट विकसित हुँदै एसियाली मुलुकमा प्रवेश गरेको हो । महिला शरीरलाई केन्द्रमा राखेर सुरु भएको यो कलामा अहिले पुरुषलाई पनि उत्तिकै प्रस्तुत गरिएको छ । सुरुमा धार्मिक विषयवस्तुमा केन्द्रित रहे पनि समकालीन कलामा आइपुग्दा यसले मानव शरीरको अस्तित्वलाई मूलधारमा ल्याएको छ । न्युड आर्टको आफ्नै ऐतिहासिक केन्द्र र महत्त्व भएकाले यसलाई नेपाली रूपान्तरमा अरू नाम दिइरहनुनपर्ने विगत लामो समयदेखि यही कला सिर्जनामा आबद्ध दीक्षितले बताए । यसलाई विश्वमा कला क्षेत्रले न्युड आर्टकै रूपमा चिनेको छ, हामीले वस्त्रविहीन कला भनेर नाम दिइरहनुपर्ला जस्तो लाग्दैन, उनले भने, यो आर्ट फर्म शरीर र यसको महत्त्वलाई बुझाउने महत्त्वपूर्ण माध्यम हो । नेपालमा विभिन्न कालखण्डमा बनेका उपत्यकाका मन्दिरका टुँडालहरूमा यौनका पक्षसँग जोडिएका कलाकृति देख्न सकिन्छ । त्यस्तै परम्परागत कलाका रूपमा लिइने पौभा तथा थांका चित्रहरूमा न्युड आर्ट प्रयोग भएको पाइन्छ । धर्म तथा भगवान्लाई न्युड बनाउँदा पचाउने समाजले मानिसको शरीरलाई भल्गर र लाजको विषयका रूपमा देखेको छ, दीक्षितले भने । अमेरिकामा यसै विषयमा अध्ययन तथा थुप्रै प्रदर्शनी गरेर नेपाल फर्केका उनले नेपालमा पनि एकल तथा संयुक्त रूपमा न्युड आर्ट प्रदर्शनी गरिसकेका छन् । नेपालमा उनले सन् २००९ मा न्युड आर्ट प्रदर्शनी गरेका थिए । प्रदर्शनीमा विशाल महर्जनले लिच्छविकालमा मन्दिरका टुँडालमा कुँदिएका यौन आसनयुक्त आकृतिलाई चित्रमा उतारेका छन् । तत्कालीन समयमा यौन शिक्षा दिने पुर्खाको परम्परनगत माध्यमलाई चित्रमा उतारेर नयाँ पुस्तालाई देखाउने जमर्को गरिएको महर्जनले बताए । त्यस्तै साजल सिवाकोटीले अ साइलेन्स भ्वाइस शीर्षक मा नग्न महिलाको शरीरको मूर्तिकला बनाएकी छन् । चित्रकारहरू ताम्राकार र प्रधानले मानव शरीरलाई भगवान्को सिर्जनाका रूपमा लिँदै महिला शरीरलाई पृथ्वी तथा सिंगो प्रकृतिका रूपमा तुलना गरेका छन् । उनीहरूले आफ्नो कलामार्फत महिलाको भित्री तथा बाहिरी सौन्दर्य र शक्तिलाई न्युड आर्ट मार्फत अभिव्यक्त गरेका छन् । प्रदर्शनीमा नेपाली कलाकारसँगै फान्सका चित्रकार भिनसेन्ट ग्रेबी सहभागी छन् । महिला शरीरको वास्तविक रूपलाई चित्रमा ढालेका ग्रेबी न्युड आर्ट मानवीय जगत्लाई वास्तविकतातिर लैजाने गतिलो साधनका रूपमा परिभाषित गर्छन् । मानिसको नग्न शरीर हाम्रो यथार्थ रूप हो, बाहिर ढाकिएका वस्तुहरू पछि जोडिएका पक्ष हुन्, उनले भने । नेपालमा पनि न्युड आर्ट प्रदर्शनीमा दर्शकको उल्लेख्य सहभागिता देखेर खुसी लागेको उनले सुनाए ।न्युड आर्ट लाई प्रकृतिका रहेका रूखबिरुवा र अन्य जीवसँग तुलना गर्दै ग्रहण गर्ने हो भने यसमा कुनै संकोच मान्नुपर्ने विषय नरहेको कलाकार तथा प्रदर्शनीका क्युरेटर श्रेष्ठले बताए । प्रदर्शनीमा कलाकृतिहरू अवलोकन गर्दा किताबी ज्ञान र समाजबाट थाहा पाइएका भन्दा बढी यौनका कुरा बुझ्ने मौका पाएको झापा घर भएका हाल राजधानीमा स्नातक अध्ययरत स्मृति अधिकारी र प्रजिता घिमिरेले बताए । न्युड आर्टलाई खुलेरै अवलोकन र सोधीखोजी गर्ने दर्शकले पक्कै यौन शिक्षालाई सहजै लिन सक्छन्, दीक्षित भन्छन्, यसले ज्ञानसँगै आफ्नो शरीरको महत्त्व बुझाउन सघाउ पुर्याउँछ भन्ने आशा छ ।"
संसद्लाई इबीको बन्धक नबनाऊ,"संविधान जारी भएपछि निर्वाचित पहिलो प्रतिनिधिसभाको कार्यकाल सकिन अब १५ महिनाजति बाँकी छ, झन्डै यति नै अवधि त यसले त्यसै पेन्डुलम भएरै बिताइसक्यो । जनताबाट निर्वाचित प्रतिनिधिहरूको यो सर्वोच्च थलो लामो समयदेखि सत्ता राजनीति र शासकीय स्वेच्छाचारिताको सिकार बनिरहेको छ । पूर्ववर्ती केपी शर्मा ओली सरकारले दुईदुई पटक विघटन गरेर कोमामा पुर्याइदिएको प्रतिनिधिसभाले सर्वोच्च अदालतको फैसलाबाट ब्युँतिएपछि पनि कुनै रचनात्मक कार्य गर्न सकेको छैन । खासमा सभालाई प्रभावकारी बन्न दिइएकै छैन केही सीमित जिम्मेवार ओहोदावालाहरूको आपसी इबीको मार यसले चुकाउनुपरिरहेको छ । पहिलो विघटन बदर भएपछि तत्कालीन प्रधानमन्त्री ओली र सभामुख अग्निप्रसाद सापकोटाको व्यक्तिगत टकरावका कारण कुनै काम गर्न नसकेको यो सभा अहिले पनि यही नियतिबाट गुज्रिनु दुःखद छ । यति बेला फेरि फरक पृष्ठभूमिमा उस्तै दृश्य दोहोरिएको छ । सभामुख सापकोटा र अहिले प्रतिपक्षी दल बन्न पुगेको एमाले नेता ओलीबीचको विद्वेषकै कारण प्रतिनिधिसभा स्वाभाविक रूपमा अघि बढ्न सकेको छैन । यही अवस्था रहिरहे अत्यावश्यक कानुन निर्माण र जनताका जल्दाबल्दा मुद्दासम्बन्धी छलफलमा अवरोध उत्पन्न मात्र हुनेछैन, हाम्रो संसदीय संस्कृृति नै धरमराउनेछ । यसबाट जनप्रतिनिधिहरू चुन्ने सार्वभौम जनताकै ठाडो अपमान हुनेछ । तसर्थ, व्यक्तिगत मनोमालिन्य बिर्सेर वा त्यसको यथाशीघ्र उचित निदान खोजेर जिम्मेवार व्यक्तिहरूले सभालाई आफ्नो काम गर्न दिनुपर्छ । संसद्को गरिमा जोगाएर संसदीय लोकतान्त्रिक संस्कृतिको रक्षा गर्नुपर्छ । प्रमुख प्रतिपक्ष अध्यादेश ल्याएर आफ्नो पार्टी फुटाएको भन्दै सरकारविरुद्ध र आफूले कारबाही गरेका १४ सांसदलाई पदमुक्त नगरेको भन्दै सभामुखविरुद्ध खनिएको छ । सभामुख सापकोटाप्रतिको रोष सदनमा प्रकट गरिरहेको एमालेले संसदीय गतिविधि नै ठप्प तुल्याउने चेष्टा गरिरहेको छ । नवौं अधिवेशन सुरु भएदेखि नै प्रतिनिधिसभामा सभामुखविरुद्ध नाराबाजी जारी छ । अर्थमन्त्री जनार्दन शर्माले गत शुक्रबार एमाले सांसदहरूको हूलहुज्जतकै बीच बजेट अध्यादेशको प्रतिस्थापन विधेयक प्रस्तुत गरेका थिए । आइतबार पनि एमालेका सांसदहरूले सभामुखविरुद्ध नाराबाजी गरे र सभाको कामकारबाहीलाई प्रभावित तुल्याए । एमालेले भदौ १ मा माधव नेपालसहित १४ सांसदलाई कारबाही गरेको जानकारी संसद्लाई दिएको थियो । त्यसको १३ दिनपछि सभामुखले ती सांसद भिन्दै दलमा गएकाले कारबाही गर्न नपर्ने निर्णय गरेका थिए । एमाले सांसदले सिंहदरबारस्थित सभामुखको कार्यकक्षमै पुगेर तत्काल सूचना टाँस्न दबाब मात्रै दिएका थिएनन्, सभामुखसित चर्काचर्की पनि गरेका थिए । यसअतिरिक्त ओली र सापकोटाले एकअर्काका कामकारबाहीविरुद्ध सर्वोच्चमा मुद्दा पनि हालेका छन् । एमाले पार्टी विभाजनविरुद्ध ओलीले भदौ १६ मा सर्वोच्च अदालतमा तीनवटा रिट दर्ता गराएका छन्, जसको एक विपक्षमा सभामुख सापकोटा पनि छन् । यस्तै सापकोटाले तत्कालीन प्रधानमन्त्री ओलीले संवैधानिक परिषद्सम्बन्धी अध्यादेशको बलमा ११ संवैधानिक आयोगका पदाधिकारी सिफारिस र नियुक्ति गरेगराएको सम्बन्धमा दायर गरेको रिट सर्वोच्चमा विचाराधीन नै छ । यिनै कारण यी दुई जिम्मेवार व्यक्तिहरूबीच सामान्य संवाद पनि हुन छाडेको बताइन्छ । र त्यसको स्वाभाविक मार सदनले खेपिरहेको छ । सामान्यतया प्रमुख प्रतिपक्षी दलले संसद्मा सरकारले ल्याएको बिजनेसमा केन्द्रित भएर आफ्नो भूमिका खेल्नुपर्ने हो । तर उनीहरू यति बेला पूरै सभामुखतर्फ केन्द्रित छन् । निश्चय पनि जुनसुकै दलमा पनि सभामुखको व्यवहारलाई लिएर गुनासो वा चित्तदुखाइ हुन सक्छ । सभामुखको कामकारबाही तथा व्यवहार त्रुटिपूर्ण नै पनि हुन सक्छ, या दलविशेषलाई त्यस्तो भान परेको मात्रै पनि हुन सक्छ । विषय र कारण जे भए पनि त्यसलाई उठाउने एउटा स्थापित विधिप्रक्रिया हुन्छ, जसलाई एउटा जिम्मेवार दलले अनिवार्य रूपमा पछ्याउनुपर्छ । कुनै गम्भीर सवालमा सभामुखप्रति अति नै आपत्ति भएमा निश्चित प्रक्रिया अपनाउन सकिन्छ । प्रतिनिधिसभा नियमावलीको नियम २०७ मा सभामुख वा उपसभामुखले पदानुकूल आचरण नगर्दा राख्न सकिने प्रस्तावबारे उल्लेख छ । अन्य अवस्थामा भने सभामुखको विरोध गर्ने बहानामै सदनको नियमित कामकारबाही अवरुद्ध तुल्याउनु कसै गरी मनासिब हुन्न । सभामुखसँगको गुनासो सम्बन्धित दलले अनौपचारिक ढंगले आपसी संवादद्वारा टुंग्याएर त्यसको असर सदनमा पर्न नदिनु संसदीय संस्कृतिसापेक्ष हुन्छ । प्रतिनिधिसभा नियमावलीको नियम २१ (ख र ग) मा संसद् बैठकको छलफलमा भाग लिने सांसदले सभामुखले पदानुकूल आचरण गरेको छैन भन्ने प्रस्तावमाथि छलफलका क्रममा बाहेक सभामुखको आचरणको आलोचना गर्न नहुने र सदन वा सभामुखको कुनै निर्णय बदर गरियोस् भन्ने प्रस्तावमाथि बोल्दाको अवस्थामा बाहेक सदन वा सभामुखको कुनै पनि निर्णयको आलोचना गर्न नहुने स्पष्टै उल्लेख छ । जिम्मेवार दल तथा सांसदहरूले यो विधिविधानको उचित पालना गरेमा मात्रै संसदीय गरिमा जोगिन सक्छ । सभामुख पनि प्रतिनिधिसभामा रहेका दलहरूको प्रतिनिधित्व हुने कार्यव्यवस्था परामर्श समितिको बैठक नराखी अघि बढ्नु त्रुटिपूर्ण देखिन्छ, यस्तो शैलीले संसदीय परिपाटीलाई मजबुद तुल्याउँदैन । सभामुखले कार्यव्यवस्था परामर्श समितिको बैठकबाटै सदनलाई सहज ढंगले चलाउने चाँजो मिलाउनुपर्छ । यस्तै प्रमुख प्रतिपक्षका एक जना उभिँदा पनि बैठक अघि बढाउन नमिल्ने संसदीय अभ्यास मिचिएको देखिन्छ । भलै सदनमा यस्तो असामान्य अभ्यास भएको अहिले मात्र होइन, तथापि सबैको जोड रहने हो भने समुन्नत संसदीय अभ्यास गर्न सकिन्छ, गर्नु पनि पर्छ ।प्रतिपक्षी एमालेले पनि निहुँ खोज्नेभन्दा पनि समाधानको बाटो खोज्नुपर्छ, सोमबार सभामुखले बोलाएको सर्वदलीय बैठक बहिष्कार गर्नुको सट्टा एमालेले त्यहाँ गएर आफ्नो कुरा राख्नु नै बढी उपयुक्त हुन्थ्यो । नियत अन्यथा होइन भने समाधानहीन कुरा केही हुन सक्दैन, सभामुखएमालेबीच फाटेको मन मिलाउन सकिन्छ । यसका निम्ति सबैको रचनात्मक पहल चाहिन्छ । यो मनमुटाव मिलाउने दायित्व सत्तारूढ प्रमुख दल अर्थात् कांग्रेसको पनि हो, उसले यसमा भूमिका खेल्नुपर्छ । सबै संसदीय शक्ति र सभामुखले विशेष पहल गरेर सुंसस्कृत संसदीय अभ्यास अघि बढाउनु अपरिहार्य छ ।"
रामकुमारीको राजनीतिक हाइवे,"राजनीति समाजका विचार र क्रियाहरूको एकत्व हो । यसमा सामूहिकता र संगठन प्राथमिक हुन्छन् तर यिनलाई गतिमान दिशा दिन खास चरित्रका पात्रको नेतृत्वकारी भूमिका जरुरी हुन्छ । यस्ता केही पात्र जसले इतिहास र समकालीनता दुवैको गुरुत्व र दायित्व धान्न सकून्, समाजलाई अलमलिने वा पछाडि फर्कने जोखिमबाट फड्काएर अघि लैजान सकून् । र अझ मुख्य कुरा, इतिहासका खासखास मौका र परिस्थितिमा त्यसअघि नभएका क्रान्तिकारी प्रयोग गरेरै समेत समाज विकासको गतिलाई निर्णायक मोडतर्फ निर्देशित गर्न सकून् । यस्तो नेतृत्वमा कुनै पनि वर्ग, जात, क्षेत्र र समुदायका महिला वा पुरुष, कोही पनि निर्बाध रूपले स्वीकृत हुन सकून् । राजनीतिक नेतृत्वका विषयमा सफा र निजी नाफाघाटा नसोची कल्पना गर्दा बन्ने सारभूत विम्ब यही हो । तर सर्त हुँदो रहेछ, यस्तो विम्बको कल्पना हामी कस्तो समाजमा बसेर गरिरहेका छौं ? हाम्रा सोच्ने शैलीहरू नफेरी यस्ता कल्पना मनको लड्डु बन्दा रहेछन् ।यस लेखमा नेता रामकुमारी झाँक्रीको मूर्त राजनीतिक हस्तक्षेपलाई यही कल्पनाको फ्रेमभित्र राखेर चर्चा गरिनेछ । एउटा उदाउँदो नेतृत्वका रूपमा उनका शक्ति र सीमालाई आलोचनात्मक परखसमेत गरिनेछ । उनी एक व्यक्ति वा कुनै पार्टीकी कार्यकर्ता र नेता मात्र होइनन्, यो समाजको निरन्तर गतिक्रमले निर्माण गरेको विम्बसमेत हुन् । यो विम्बमा उनको व्यक्तिगत इच्छाशक्तिसँगै इतिहासको इच्छाशक्तिको पनि योगफल छ । यसको हेक्का उनलाई पनि छ भन्ने अपेक्षा राख्न सकिन्छ ।वर्षदिनयताका घटनाक्रम र तिनले सृजना गरेका परिस्थितिहरूबाट देखिने गरी आकार लिइरहेको झाँक्रीको राजनीतिक व्यक्तित्व झन् पछि झन् प्रस्ट हुँदै गएको अनुभव हुन्छ । योगमायापछि असी वर्ष लामो (संवत् १९९७९८ देखि हालसम्म) लोकतान्त्रिक चेतनाको इतिहासमा नेपाली समाजले कुनै महिलाको मुखर नेतृत्वकारी भूमिका देख्नभोग्न पाएको छैन । भूमिगत वा खुला रूपमा गरिएका प्रजातन्त्रलोकतन्त्रका आन्दोलनहरू र छापामार तथा सैन्य अनुभवसमेतको जनयुद्धकालमा महिलाहरूले देखाएको सुझबुझ, वीरता र बलिदान चाहेर पनि बिर्सन सकिन्न । तर ती सबै खाले आन्दोलनमा व्यवस्था परिवर्तनको चेतना मूल उत्प्रेरक थियो । ती कुनै पनि आन्दोलनमा निर्णायक लिडरसिप मै हस्तक्षेप गर्ने गरी महिलाहरू अगाडि आउन सकेनन् । त्यसको पछाडि पार्टीहरूभित्रकै पितृसत्तात्मक विचार, संरचना र अभ्यास बढी जिम्मेवार छ भन्नेमा दुईमत हुन सक्दैन । आजकै दिनमा पनि क्षमता र सम्भावना भएका महिला नेताहरूसमेत पुरुषअनुग्रह र तत्कालीन लाभहानिका छायामुनि टाक्सिन पुगेको देखिएकै छ । हुन त पारिवारिक लिगेसी र नेतृत्वको कृपादानले राजनीतिक स्पेस बनाएका महिलाहरू नभएका होइनन् तर पारिवारिक लिगेसी को बैसाखी नभएकैले वा नेतृत्वको कृपापात्र बन्न नचाहेकाले राजनीतिक करिअर जोगाउन र उठाउन नसकेर संगठनराजनीतिसँग विरक्तिएका महिला नेताको संख्या पनि उल्लेख्य छ । यसका पछाडि अर्थराजनीतिक र सांस्कृतिक कारणहरू पनि बलिया सहायक होलान् । यस विषयमा उति साह्रो बहस भएको देखिँदैन ।यही परिस्थितिका बीच रामकुमारी झाँक्री केही विवादास्पद अभिव्यक्ति र क्रियात्मक गतिविधिका कारण नेपाली राजनीतिको एउटा अनिवार्य र नोटेबल पात्र बन्न पुगेकी छन् । उनको उपस्थिति दैनन्दिन फेरिइरहने राजनीतिक (दिन)चर्या, त्यहाँभित्र जन्मिरहने र शिथिल भइरहने गरमागर्मीभन्दा अलिक फरक प्रकृतिको देखिन्छ । उनका अन्तर्वार्ता र भाषणहरूमा महसुस हुने ध्वनि र तार्किक सामर्थ्य सापेक्षतः उनका समकालीनको भन्दा पृथक् छ । उनका वार्ताहरूमा बारम्बार प्रयोग हुने पोलिटिकल कन्भिक्सन को तर्क, पछिल्ला दिनहरूमा हरेकपल्ट उनको अनुहारमा प्रकट हुने आत्मविश्वास र नेतृत्वप्रति निडर आलोचनात्मक हुने साहसमा अडिएर हेर्दा देखिन्छ, उनी हामीमध्ये कमैले सोचेको धेरै लामो दूरीको यात्रामा छिन् ।नेकपा (एमाले) नेकपा (माओवादी केन्द्र) सँग एकता भएपछिको नेकपा (नेकपा) र हालको नेकपा (एमाले) का हरेकजसो अन्तरविरोध र त्यसका तरंगहरूमा उनी लगातार हिस्सेदार रहिन् । तर उनी आजझैं विगतका अन्तरविरोधहरूमा निर्णायक हिस्सेदार कहिल्यै थिइनन् । यो कुरा सत्य हो कि, उनी सुरुदेखि नै जुझारु र लडाकु प्रकृतिकी भएकैले समकालीनहरूबीच पनि फरक रहँदै आइन् । सडकमा प्रकट भइरहने विद्रोहीआन्दोलनकारी छविले उनलाई सार्वजनिक स्वीकृति र लोकप्रियता दिलाउँदै पनि आयो । तर नेतृत्वसँग वारपारको स्पष्ट वाक् संघर्ष र आक्रमणप्रत्याक्रमणको निसानामा पर्ने स्थिति यसअघि भने सामना गर्नुपरेको थिएन । विशेष गरी तत्कालीन प्रधानमन्त्री केपी शर्मा ओली र उनीलगायतका समूहको स्वार्थरक्षाका लागि राष्ट्रपति विद्यादेवी भण्डारीले गरेका संविधानविरोधी गतिविधिमाथि कठोर आलोचनात्मक हुँदा उनको चर्चा फेरि चुलियो । गएको माघमा गोरखा पुगेर गरेको भाषणमा राष्ट्रपति भण्डारीमाथि व्यक्त उनका तिखा टिप्पणीले सेतो सारी र विधवापनको खेती का दुष्परिणामको व्याख्या गरेका थिए, जसलाई विद्यादेवी भण्डारीसँग मात्रै होइन अन्य प्रसंगमा पनि जोडेर हेर्न सकिन्छ र यो वास्तवमा उठाउनैपर्ने विषय थियो । तर यही सिलसिलामा आएको नभए बालकोटै गए हुन्छ भन्ने अभिव्यक्तिले उनलाई विवादमा तान्यो ।यो ठूलो संकल्प र दुःखले ल्याएको गणतन्त्रमा विद्यादेवी भण्डारी वा कसैको पनि राजकीयशासकीय विवेक र भूमिकामाथि प्रश्न उठाउन पाइन्छ । झाँक्रीले भन्ने गरेझैं भण्डारीले पूर्वप्रधानमन्त्री केपी ओलीको महत्त्वाकांक्षाको सारथि भएर जेजस्ता अवैधानिक सहकार्य गरिन्, त्यसले नेपालको महिला आन्दोलनको सशक्तीकरणमा ब्रेक लागेको साँचो हो । यही कारण राष्ट्रपतिजस्तो संस्थाले साख र गुरुत्व गुमाएको पनि साँचो हो । तर बालकोटै गए हुन्छ जस्ता शब्दावलीले संकेत गर्ने अर्थबारे सचेत हुन नसक्नु झाँक्रीको कमजोरी थियो । यस्ता कमजोरीलाई आत्मसात् गर्न नसक्दा बेहोर्नुपर्ने क्षति उनको माघ २९ गतेको पक्राउ र केही घण्टाको हिरासतजस्तो सामान्य किसिमको मात्र पक्कै हुनेछैन ।पार्टीभित्र अध्यक्ष केपी ओली र उनको प्रभावसमूहको आलोचक रहँदै पछिल्ला दिनहरूमा माधव नेपाल समूहमा क्रियाशील हुँदा उनका साथमा दोस्रो तहका नेताहरू र उनले बडो भरोसा गरेका दाइ कमरेडहरू पनि थिए । सर्वसत्तावादी ओलीको तीव्र दक्षिणपन्थ, दुईदुई पटक संसदै विघटन गरिदिन सक्ने प्रतिगमनकारी चरित्र र महाराज बन्ने तिर्खासहितको वर्चस्व हावी रहुन्जेल पार्टी एकगठ हुँदैन भनेर केपी ओलीबिनाको एमाले बनाउनुपर्ने तर्क गर्दै आइरहेकी झाँक्री पार्टी विभाजनको पल्लो छेउसम्मै आफ्नो अडानमा कायम रहिन् । तर उनले भरोसा गरेका कमरेडहरू भने पार्टी मिलाउने नाममा यथास्थितिको एमालेमै झन्डै बिनासर्त फर्के । यो दृश्य जनमानसले बडो मसिनोसँग हेरिरहेको छ र ती हरेक व्यक्तिव्यक्तिको मूल्यांकन गरिरहेको छ । यसबीच एमालेमै फर्किनेहरू जति द्विविधाग्रस्त र अन्यमनस्क देखिन्छन्, यता झाँक्री भने कठोर आत्मसंयम र विश्वासमा देखिन्छिन् । एकाएक नयाँ पार्टी निर्माणको अग्निरेखामा उभिन पुग्दा उनीसँग सम्भवतः उनी मात्रै छिन् । नेता माधव नेपालको पाखुरा समातेर निर्वाचन आयोगमा नयाँ पार्टी दर्ता गर्न पुग्दा उनको बडी ल्यांग्वेज ले व्यक्त गर्ने अर्थ पनि यही हुनुपर्छ ।यतिखेर निश्चित रूपमा ओली पक्षधरहरूका लागि झाँक्री विद्वेष र प्रतिशोधको निसाना बनिरहेकी छन् र आफू उभिएको पक्षकारका लागि चाहिँ निर्णायक शक्तिको प्रतीक । यस्तो ठानिनु स्वाभाविक हो । तर आम सार्वजनिक वृत्त भने उनलाई कुनै दुराशय नराखी उत्सुकतापूर्वक हेरिरहेको छ । यो उत्सुकताभित्र केही आलोचनात्मक प्रश्न भने छन् । र केही उज्याला सम्भावनाको पर्खाइ पनि ।आलोचनात्मक विवेकको निरन्तरता, आफूले ठहर गरेको कन्भिक्सन प्रति अविचलित अडान र लड्ने इच्छाशक्ति झाँक्रीको व्यक्तित्वका सबल पक्ष हुन् । उनले तय गर्नुपर्ने अझ कठोर र लामो यात्रामा यिनै कुरा नै उनलाई पहिलो सम्बल बन्नेछन् । उनको आफ्नै चरित्रका विकासक्रम र बाह्य कारणसमेतले अब उनलाई फलोअर मात्र रहिरहने ठाउँबाट निर्णायक लिडरसिप तर्फ डिपार्चर गराइसकेको छ । यो दृश्यमा तमाम नेपाली महिलाले देखेको जिउँदोजाग्दो र सामर्थ्यवान् नेतृत्वकारी महिलाको सपनासमेत जोडिएको छ ।पछिल्लो एउटा वार्तामा झाँक्रीले दाइ कमरेड हरूको अवस्थालाई संकेत गर्दै भनेकी छन्, दोबाटोमा उभिनेहरूले कन्फ्युजन सृजना गरिरहेका छन् । यो अभिव्यक्तिसँगै उनले दोहोर्याएकी छन्, म आफ्नो गन्तव्यतर्फ निरन्तर हिँडिरहेकी छु, आफ्नो राजमार्गमै छु । उनीसमेत मिलेर आज दर्ता गरेको नयाँ पार्टी कालान्तरमा माओवादी केन्द्र, एमाले वा अरू वामपन्थी पार्टीहरूसँगै मिसिएर लेफ्ट लिडिङ फोर्स बन्ने सम्भावनातर्फ उनी स्वयंले संकेत गरेको अवस्थामा उनलाई मूल नेतृत्वदायी भूमिकामा देखिने दिन कहिले आउला, यसै भन्न कठिन छ । तर विश्वासपात्र रहँदै आएका सहकर्मीहरू दोबाटोमा उभिएर द्विविधाग्रस्त भएको समयको यो सबभन्दा संगीन मोडमा जसरी उनी करिअर नै दाउमा राखेर आफ्ना नेताको नाडी समातेर अघि बढिन्, यसको विम्बले उनलाई एउटा सक्षम र सामर्थ्यशाली नेतृत्व लिने राजमार्गतर्फ पुर्याइसकेको छ । हुन त फुटेर दाउ खेल्दा पनि प्रकारान्तरले भविष्यमा आर्जन गर्न सकिने राजनीतिक लाभांशका हिसाबले फाइदा नै हुने सोचियो होला भन्ने शंकाको सुविधा त छँदै छ । यसरी हेर्दा पनि पाण्डेभुसालभट्टराईलगायतका द्विविधाग्रस्त दाइ कमरेडहरूका तुलनामा यिनले आर्जन गरेको विश्वासको पल्ला कति हो कति भारी छ । नेपाली जनताले सुधारिएका (पुँजीवादीसंशोधनवादी) कम्युनिस्टलाई अझै केही दशक सत्ता राजनीतिमा अनुमोदन गरिरहे भने झाँक्रीले आज देखाइरहेको आत्मविश्वासको निरन्तरताले भविष्यमा प्रधानमन्त्री वा राष्ट्रपतिसम्मको मुकाममा पुर्याउने सम्भावना प्रबल देखिन्छ । तर यो मुकाममा पुग्नुअघि उनले अहिले लगातार प्रश्न गर्ने गरेको दलाल बिचौलियापन्थी राजनीतिको फेरोलाई निफन्दै र सङ्ल्याउँदै सुकिलो बनाउने प्रयत्न भने गर्नैपर्ने हुन्छ । अन्यथा आज उठाएका प्रश्नको औचित्य रहनेछैन ।एउटा निम्न मध्यवर्गीय मगर परिवारकी केटीले पश्चिम पहाडको सुदूर गाउँबाट वामपन्थी विद्यार्थी राजनीति गर्दै काठमाडौंको राजनीतिक परिवृत्तमा संक्रमण गरेर कुनै खास संरक्षण र टेकोबिना यहाँसम्मको यात्रा तय गर्नु असाधारण कुरा हो । अखिलको नेताका रूपमा हिस्ट्री ब्रेकर बन्ने अवसर पनि उनलाई कसैको दयामायाले मिलेको पक्कै होइन । २०५९ असोज १८ मा तत्कालीन राजा ज्ञानेन्द्र शाहले गरेको कु पछि त्यसको प्रतिरोधमा निरन्तर सडकमा भिडेकी उनलाई २०६२६३ को जनआन्दोलनकी पोस्टर गर्ल को ट्याग पनि कुनै कृपाले मिलेको होइन । हाल समानुपातिकतर्फबाट प्रतिनिधिसभा सांसद रहेकी उनी नेतृत्वलाई खुसाएर दान वा बक्सिसमा सांसद बनेकी पनि होइनन् ।झाँक्रीसँग बाह्य शक्तिको टेकोभन्दा पनि आफ्नै बर्कत र इरादाको शक्ति बलियो छ । यति कुरा त प्रस्ट छ । तर पार्टी र देशकै नेतृत्व लिने जुन काल्पनिकी छ, त्यसका लागि यति मात्रै सद्गुण ले पुग्दैन । झाँक्रीका केही आधारभूत समस्या छन् जुन बेलाबेला प्रकट हुने उनका अभिव्यक्तिबाट सजिलै बुझ्न सकिन्छ । पहिलो र सबभन्दा घनघोर समस्या हो केपी ओली स्कुलिङसँग मिल्दोजुल्दो पहाडकेन्द्री महेन्द्रपथीय राष्ट्रवाद जसले बहुराष्ट्रको प्रसंग उठाउनासाथ मधेस या जनजाति समुदायलाई अन्यकरण गर्छ, संघीयता र समावेशीकरणको मर्म आत्मसात् गर्न इन्कार गर्छ । दोस्रो समस्या हो, सामन्तवादी पितृसत्ताले रोपेको विषाक्त चिन्तनको जरा जसको संकेत बालकोटै गए हुन्छ जस्ता अचानक फुत्केका अभिव्यक्तिमा पाइन्छ । तेस्रो समस्या हो, जातव्यवस्था र योसँग जोडिएका संगीन विषयमाथि एउटा युवा नेतामा अपेक्षित गम्भीरता नदेखिनु जुन रूपा सुनार प्रकरणमा उनले राखेका विचारले प्रकट गर्छ । चौथो समस्या हो, लोकप्रियताको विशेष सतर्कता र टिकटक सेलेब्रिटी बन्ने ध्याउन्न । चौथो समस्या उनको अत्यन्तै निजी छनोटको विषय हो, यसलाई सच्याउनेबारे उनले कसरी सोच्छिन्, यसमा अरूले धेरै चासो राख्नु नपर्ला । तर बाँकी समस्याहरू भने सार्वजनिक महत्त्वका छनोट हुन् । आजको सचेत पुस्ता र भोलि आउने झन् सचेत पुस्ता पुरानो सामन्तवादी शासक विचारले खाँदिएको व्यक्तिलाई अघि लगाएर नेता मान्न तयार हुनेवाला छैन ।आफ्ना यी मूलभूत समस्यालाई सच्याउन तयार हुन्छिन् भने रामकुमारी झाँक्रीको यात्रा थप बलियो र फराकिलो हुने निश्चित छ । आई लभ यु केपी बा भन्ने विचारहीन भीडले बाँदर नृत्य देखाइरहेको उदेकलाग्दो समयमा एउटी युवा महिलाले राजनीतिको हाइवे पक्रेर निरन्तर हिँड्ने लोभ गर्नु साँच्चै सुखद समाचार हो । यो हाइवेलाई कति उन्नत र विवेकसम्मत बनाउने भन्ने कुरा अब झाँक्रीकै हातमा छ ।"
निगमको नियति र सुधार,"बोइङ लिलाम भइसकेपछि भेटियो इन्जिन समाचारले मेरोजस्तै प्रायः सबैको मन खिस्रिक्क पारेको हुनुपर्छ, किनभने ध्वजावाहक वायुसेवा निगमले तीन दशक बढी गर्व र सफलताका साथ उडाएका दुई बोइङ ७५७ व्यवस्थापकीय कमजोरीकै कारण नामेट भएका छन् । विमानस्थल परिसर छेउ उभ्याइएका तीमध्ये एउटालाई काटकुट गर्न थालेपछि सम्झनाका तरंग उठे कतिचोटि यी दुई जहाजमा कर्णाली र गण्डकी, म आफैं उडेँ हुँला । लाखौं यात्रुका उडानको आवश्यकता र रहर ती दुई जहाजले पुर्याइदिएका थिए । ती दुई बोइङको अवसानले मुलुककै नागरिक उड्डयनले एउटा अर्को युग पार गर्दै छ । उडान तालिकासमेत प्रभावित हुनेछ अनि जहाज लिलामका काम सकिएपछि त्यसकै इन्जिन विदेशस्थित ह्यांगरको कुनामा खिया लागेको अवस्थामा भेटिएको खबर सुन्नुपरेको छ । अलि पुरानो तर चर्चित समाचार सम्झना हुन्छ प्रतिस्पर्धामा कम मूल्य तोक्ने स्पेनको आइबेरिया कम्पनीलाई काम नदिई चीनको एमिको कम्पनीलाई इन्जिन ठेक्का सुम्पेको बारे । अख्तियारले यस विषयमा निगमको हितमा निर्णय गर्नू भन्ने पत्रको आधारमा टेन्डर प्रक्रिया रद्द गरी पुनः एमिकोलाई नै दिइयो । नभन्दै बनाएको इन्जिन ६ महिनामै बिग्रेर ठूलो घाटा भयो । अलिपछि एमिकोलाई कालो सूचीमा राखी जहाज मर्मतको काम इजरायलको एलाल कम्पनीलाई र इन्जिनको काम बिनाप्रतिस्पर्धा आइबेरियालाई सुम्पियो । नोक्सानीमा कारबाही नगर्ने वा क्षतिपूर्ति नतिराउने तत्कालीन नेतृत्वलाई के गरियो ? घाटामाथि घाटा पार्ने यस्ता सबै हविगतको जिम्मेवार को ? अब ती उहिलेका कुरा खुइले जस्तै भइसके । इन्जिनसँगै नियमित जाँच (सी चेक) को विषय पनि चर्चामा छाइरहन्छ । यस्तो हुनुमा व्यवस्थापनलाई मात्र दोष दिन मिल्दैन । समयमा मार्गनिर्देश गर्न नसक्ने सञ्चालक समिति, मन्त्री र मन्त्रालयका पदाधिकारी पनि उत्तिकै जिम्मेवार छन् । अब निगमको सुधार भन्नाले यसको पुनःसंरचना नै हो । यसका लागि सबै सरोकारवालाको सहभागितासहित सम्पूर्ण प्रक्रिया पारदर्शी बनाई उचित विमर्शबाट खास निचोडमा पुग्नुपर्नेछ । माधव लोहनी, प्रबन्धक, नेपाल वायुसेवा निगम"
अष्टलक्ष्मीलाई केही प्रश्न,"त्यागकी लक्ष्मी : अष्टलक्ष्मी पढेपछि अष्टलक्ष्मी शाक्यसँग केही प्रश्न गर्न मन लाग्यो । नेपालको इतिहासमै पहिलो महिला मुख्यमन्त्री बन्ने श्रेय पाएकी अष्टलक्ष्मीको त्यागका अनगिन्ती उदाहरण छन् । कम्युनिस्ट आन्दोलनमा उनले खेलेको भूमिका पनि अतुलनीय छ । २०७२ सालमा आफूलाई मन्त्री बन्न आएको अफर शान्ता मानवीलाई अष्टलक्ष्मीले छोडिदिइन् । यसो गरेर उनले त्यागको अनुपम उदाहरण पेस गरेकी पनि हुन् । तथापि पछिल्लो एक महिनामा अष्टलक्ष्मीको ती त्यागहरूमा अनेक प्रश्न तेर्सिएका छन्, जसको उत्तर उनीबाटै आउला भन्ने अपेक्षा गरेको छु । उनको बायोपिकमा उनी राष्ट्र र राष्ट्रियताप्रति संवेदनशील रहेको पढ्न पाइयो । यदि राष्ट्रप्रति उति नै सारो माया हो भने किन उनले आफ्नो मुख्यमन्त्री पदको स्थायित्व नहुँदै राष्ट्रलाई भार हुने गरी धमाधम मन्त्रीहरू थप्ने र अन्य राजनीतिक नियुक्तिहरू दिने काम गर्दै छिन् ? पहिला आफूले प्रदेश संसद्बाट विश्वासको मत पाउँछु वा अविश्वास प्रस्तावको सामना गर्न सक्छु भन्ने टुंगो भएपछि मात्र मन्त्री र अन्य पदमा भर्ना थाल्नुपर्थ्यो । तर, उनले त्यसको ठेगान नहुँदै ७ मन्त्री, ४ राज्यमन्त्री, नीति तथा योजना आयोगको उपाध्यक्ष, मुख्यमन्त्रीको प्रमुख राजनीतिक सल्लाहकारलाई नियुक्त गरी राज्यकोषमा अनावश्यक भार थप्ने काम गरेकी छन् । भोलि एक महिनाभित्रै अष्टलक्ष्मीको मुख्यमन्त्री पद चिप्लिएमा बाँकी सबैको पद जान्छ नै । तर त्यो बेलासम्म ती मन्त्री र अन्य नियुक्त व्यक्तिहरूले राज्य कोषबाट टन्नै सुविधा लिइसकेका हुन्छन् । के यो गरिब जनताको पसिनाबाट उठाएको राज्यकोषको दुरुपयोग होइन, कमरेड ? आफ्नो मुख्यमन्त्री पदको स्थायित्वपछि यो गर्दा उचित हुन्थ्यो । तर, अहिल्यै मनपरी रूपमा गर्नु अनुचित हो । यसले अष्टलक्ष्मीको छविलाई धूमिल बनाएको छ । यसैगरी केही महिनाअगिदेखि उनको फरकमत पनि केवल पदकै लागि पो रहेछ भन्ने प्रश्न उठेको छ । होइन भने, यो घडीमा मुख्यमन्त्री बन्नुको सट्टा एमालेको एक बफादार सदस्य मात्र बनेको भए उनको उचाइ धेरै बढ्थ्यो । एक महिना पनि नटिक्ने पदमा शाक्य हाम फालेर किन गइन् ? केही महिनाअगि केपी शर्मा ओलीको जन्म दिन मनाउन यती ग्रुपले नेपालको नक्सा भएको केक, हेेलिकप्टरबाट लिएर गएका थिए । त्यसलाई हेर्दे अष्टलक्ष्मीले ओलीकै सामुन्ने एक कार्यक्रममा भनेकी थिइन् कम्युनिस्ट संस्कारमा केक काटेर जन्मदिन मनाउने चलन छैन । तर अध्यक्ष ओलीले केक काटेर सामन्ती संस्कार चलाए, जुन गलत छ । के अब त्यो संस्कारमा सुधार भयो अष्टलक्ष्मी, कामरेड ? के ओलीले २२ पटक संसद् विघटन गर्दा पार्टी उच्च तहका नेताहरूसँग सामूहिक सल्लाह गरे ? के बजेट बनाउँदा वा महत्त्वपूर्ण राजनीतिक निर्णय र नियुक्ति गर्दा सल्लाह गरे ? मुख्यमन्त्रीमा डोरमणि पौडेललाई ल्याउँदा अष्टलक्ष्मीको त्याग सम्झिए ? यसर्थ अब ओलीलाई सुधार्नुको साटो आउने महाधिवेशनमा अध्यक्ष पदमा लडछु भनेर घोषणा गर्नुपर्छ, न कि मुख्यमन्त्री पदको प्रलोभनमा रमाउने काम । गोपाल देवकोटा, जोरपाटी काठमाडौं"
चरित्रहत्या भयो,"आइतबार प्रकाशित गाडीमा बलात्कार प्रयास, मुद्दा अभद्र व्यवहार शीर्षक समाचारमा उल्लिखित मविरुद्धको आरोप सही होइन । पहिलो त, मविरुद्ध चलिरहेको अभद्र व्यवहार मुद्दा निरूपण हुन बाँकी छ । दोस्रो, पीडित भनिएकी व्यक्तिले मेराविरुद्ध दिएको जाहेरी र सरकारी वकिलको अभियोजन दुवैमा मविरुद्ध बलात्कारको प्रयास गरेको कुनै दाबी छैन । जिल्ला प्रशासन कार्यालय बाँकेको इजलासले पीडित भनिएको व्यक्तिको दाबी नपुग्ने देखेर धरौटीमा रिहा गरेको थियो । गर्दै नगरेको अपराधको मुद्दा खेपिरहेको छु । किनभने, त्यस दिन म बर्दियाको राजापुरमा थिएँ जो घटनास्थल होइन । यस्तो परिस्थितिमा मविरुद्ध समाचार लेखेर चरित्रहत्या गर्ने काम भएको छ । मोहनकुमार माझी, नेपालगन्ज"
किन भासिँदै छ पोखरा ?,"चौबीस घण्टामा २८० मिमिभन्दा बढी पानी परेपछि यही भदौ ७ गते पोखराको महेन्द्र पुल क्षेत्रमा जमिन भासियो । त्यसपछि पनि पोखराका अन्य भागमा यस्तै समस्या देखिइरहेको छ । लगभग प्रत्येक वर्ष नै विशेषतः बर्खाको समयमा पटकपटक पोखराको मध्यभागदेखि लिएर ठाउँठाउँमा जमिन भासिएको अथवा भ्वाङ परेको खबर सुन्दै आइएको छ । २०७१ सालतिर पोखरानजिक अर्मलामा बनेका अनगिन्ती भ्वाङ (सिन्कहोल) ले भने बढी नै चिन्तित बनाएका थिए । केही वर्षको मिहिनेतपछि अहिले त्यो स्थानमा त्यस्तो ठूलो समस्या देखिएको छैन । यसरी पटकपटक भ्वाङ परिरहने र जमिन भासिने क्रम पनि बढिरहँदा किन पोखरामा यस्ता घटनाहरू भइरहन्छन् भन्ने प्रश्न धेरैका मनमा उब्जिरहेको छ, जसको उत्तर यस आलेखमा दिने कोसिस गरिएको छ ।कुनै पनि स्थान भासिनु र भ्वाङ पर्नु मूलतः उक्त स्थानको भौगर्भिक बनोटसँग सम्बन्धित हुने गर्छ भने जमिनमा हुने मानवजन्य क्रियाकलाप, आकाशेपानीको निकास, जमिनमुनिको पानीको बहाव, उक्त स्थानमा रहेका खोलानालाको बनोट र कटान गर्ने क्षमताले पनि समग्र रूपमा यो प्रक्रियालाई नियन्त्रण गर्ने गर्छ । साथै जमिनमुनिको पानीको मात्रा र यस्तो पानीको माथिल्लो तहले पनि महत्त्वपूर्ण भुमिका खेल्ने गर्छ । अनुसन्धानहरूले देखाएका छन् जमानामा अन्नपूर्ण चौथो हिमालबाट बनेको भयंकर ठूलो हिमताल फुट्दा त्यसको तल्लो तटतिर मडारिँदै बगेको पानीले बाटोमा रहेको हिमाली क्षेत्रका मोराइन तथा अन्य ग्लेसियल डिपोजिट, छेउछाउमा रहेका ठूलठूला बोल्डरलगायत गेग्रानहरू, पहाडका चट्टान, रूखपातका साथै नजिकका संवेदनशील पहाडहरूमा पहिरोलाई उक्सायो, त्यसले पहिरोबाट निस्केका चट्टान र डेब्रिसलाई पनि आफूसँगै बगाई ल्यायो, तर पोखराको समतल भूभागमा पुगेपछि बगाउन नसकी सबै गेग्रान उपत्यकामा थुपार्यो । पोखराको जमिनको माथिल्लो भाग यस्तै डेब्रिसले बनेको हो । यो कुरालाई २०७१ सालतिर अर्मलामा परेका र विभिन्न समयमा पोखरामा परिरहेका भ्वाङहरूमा देखिएको माटोको संरचनाले पनि पुष्टि गर्छ । यो उपत्यकामा यसरी थुप्रिएको डेब्रिस र माटोको तह एकनासको छैन । पोखराको मध्यभागतिर यसको मोटाइ १०० मिटर हाराहारी भएको पाइएको छ ।यसरी ठूलो मात्रामा डेब्रिस आउने क्रममा ठूलठूला बोल्डर, ग्रेभेल आदिका अलावा चट्टानहरू एकआपसमा ठोक्किँदा र पिसिँदा बालुवाको साइजको वा त्योभन्दा पनि सानो सिल्ट र क्ले साइजको माटो पनि प्रशस्तै बन्नु सामान्य हुने भैहाल्यो । यस क्रममा पोखरा उपत्यकामा डिपोजिट भएको डेब्रिसमा सानादेखि ठूलासम्म ढुंगामाटोका कणहरू मिलेर बस्ने वातावरण बन्दा यो डिपोजिट खाँदिनका लागि उपयुक्त परिस्थिति बनेको प्रस्टसँग बुझ्न सकिन्छ । यो प्रक्रियामा हिमताल फुटी त्यसले ठूलो मात्रामा ल्याएको डेब्रिसको डिपोजिट केही लामो समयसम्म निरन्तर आइरहँदा तहमाथि तह गर्दै बस्ने वातावरण बनेको बुझ्न गाह्रो हुँदैन । यसरी तहमाथि तह डिपोजिट हुँदा माथिल्लो सतहमा रहेको डेब्रिसको चापले मुनिमुनि परेका डेब्रिसका तहलाई प्राकृतिक हिसाबले नै थिच्दै जाँदा कैयौं वर्षपछि यस्ता डेब्रिसहरू नै चट्टानमा परिणत भएको प्रस्ट देखिन्छ । यस्तो चट्टान बन्ने क्रममा सिल्ट र क्लेजस्तो सानो साइजकोमाटोको कणले ग्रेभेलजस्ता ठूला ढुंगाका टुक्रालाई जोड्न प्राकृतिक सिमेन्टको काम गरेको र बलियो बनाएको अनुमान गर्न पनि गाह्रो छैन । यसरी बनेको चट्टानलाई भौगर्भिक भाषामा कङ्लोमरेट भनिन्छ ।पोखरा उपत्यकाको र खास गरी पोखराको केन्द्र भागको बनोटमा माथिल्लो तहमा धेरै ठाउँमा डेब्रिससहितको ग्रेभेल र त्योभन्दा मुनि यस्तै ग्रेभेलबाट बनेका कमजोर कङ्लोमेरेट चट्टानहरू छन् । अध्ययनहरूले के देखाएका छन् भने, कङ्लोमेरेटर विभिन्न स्थानको ग्रेभेलमा रहेका चट्टानका टुक्राहरू चुनढुंगा र त्योसँग मिल्दोजुल्दो कार्बोनेट कम्पोजिसनका छन् जुन अलिकति अम्लीय पानीमा सजिलै घुल्न सक्छन् र कुहिन सक्छन् भने यसलाई जमिनमुनिको पानीले सजिलै खियाउन र बगाउन सक्छ । त्यसका साथै कङ्लोमेरेट र ग्रेभेलको छिद्रमा सिमेन्टको काम गर्ने चट्टानको धूलो (क्ले) पनि चुनढुंगाकै सम्मिश्रणको भएकाले यस्तो पदार्थलाई पनि अम्लीय पानीले सजिलै घुलाई जमिनभित्रको पानीले सजिलै बगाउन सक्छ । यही प्रक्रिया पोखराको मध्यभाग र वरिपरिको भूभागमा पनि भौगर्भिक संरचना र भौतिक तथा रासायनिक प्रक्रियाबीचको मुख्य अन्तरक्रिया भएको कुराले पोखराको जमिनमुनिको मुख्य क्रियाकलापलाई अनुमान गर्न सकिन्छ ।पोखराका गुफाहरूभित्र गएर हेर्ने हो भने कङ्लोमेरेट चट्टानबीच रहेको माटो पानीसँग मिसिई सेतो पानी गुफाभित्र तपतप झरिरहेको देखिन्छ । यहाँ अवस्थित चुनढुंगाको ग्रेभेल र बीचबीचको सेतो माटोलाई पानीले खियाई सम्मिश्रणमा लिने प्रक्रियाले यस्तो हुन गएको हो । कैयौं वर्षपहिले देखिको यस्तै प्रक्रियाले नै यहाँ धेरै गुफा पनि बनेका हुन् जसमा पानीले ग्रेभेल र छिद्रमा रहेको माटोलाई बिस्तारै रासायनिक प्रक्रियाबाट खियाउने, बगाउने अनि भित्रभित्रै प्वाल पर्दै जाने र यसरी बनेका प्वालहरू ठूलठूलो हुँदै गुफा बन्ने प्रक्रिया सरल बन्दै गएको देखिन्छ । यसरी चुनढुंगे ग्रेभेलसहितको कङ्लोमेरेट चट्टान र ग्रेभेल आफैं पनि पानीसँगको रासायनिक प्रतिक्रियास्वरूप खिइँदै गएको वास्तविकता सेती नदी गहिरिँदै जाने र यो नदीको पानी सेतो हुने प्रक्रियाले पनि पुष्टि गरिरहेको छ ।यस्तो भौगर्भिक बनोटको कुरा गर्दैगर्दा जमिनको सन्तुलन कायम गर्नका लागि पोखराजस्तो भूबनोट भएको स्थानमा भूमिगत पानीको तह, मात्रा र बग्ने दिशाले पनि भूमिका खेल्ने गर्छ । किनकि भित्रभित्र भ्वाङहरू पर्नु र गुफाहरू ठूलो हुँदै र जेलिँदै जानुमा भूमिगत पानीले ठूलो काम गर्छ । चट्टान खियाएपछि उत्पादन भएको लेदो अर्थात् स्लजलाई पानीले जब बगाउन सक्दैन, समस्या त्यति जटिल बन्दैन र जमिन भासिने र भ्वाङ पर्ने सम्भावना पनि कम हुन्छ । स्लजलाई बगाएर बाहिर निकाल्नका लागि भित्रभित्रै प्राकृतिक रूपमै पाइपिङ को प्रक्रिया बन्न गयो र बाहिर निकाल्नका लागि मुख भेटियो भने वातावरण अनुकूल बन्न जान्छ । यो प्रक्रियालाई नजिकैको खोलाले मुनिमुनिबाट निरन्तर रूपमा गर्ने कटान तथा मानिसहरूले विभिन्न प्रयोजनका लागि जमिन खन्ने र काट्ने कामले बढावा दिन सक्छ । पोखरामा यस्त घटनाहरू विशेषतः बर्खाको समयमा बढी देखिनुले जमिनमुनि बढ्ने पानीको मात्रा, बढ्ने खोलाको कटानको क्षमता र जमिनमुनि धेरै पानी छिर्दा बढ्ने पाइपिङको सम्भावना सबैलाई संयुक्त रूपमा इंगित गरेको छ ।भूमिगत पानीको भण्डार सुक्नुले पनि जमिन भासिने प्रक्रियालाई बढावा दिन सक्छ । त्यसो हुन नदिन भूमिगत पानीका लागि रिचार्ज र डिस्चार्जका बीच सन्तुलन कायम गर्नु जरुरी हुन्छ, नत्र भने भूमिगत पानीमा ओभरड्राफ्ट हुन गई पानीको स्रोत पनि सुक्दै जाने र पानीले भरिएको माटोभित्र पानी नभएपछि खाली हुन गई जमिनमाथिका हाम्रा संरचनाहरूको चाप र जमिनको आफ्नै चापलाई पनि धान्न नसकी जमिन भासिन सक्छ । २०७२ सालको विनाशकारी भूकम्पले हल्लाउँदा पोखराको संवेदनशील भौगर्भिक बनोटलाई अझै प्रतिकूल असर परेको हुन सक्छ किनकि यहाँका गुफाहरूभन्दा माथिल्लो भागको माटोको तह पातलो भैसकेको अवस्थामा भूकम्पले हल्लाउँदा जमिन भासिनु अस्वाभाविक होइन । भूकम्पकै कारण ठाउँविशेषमा जमिनमुनिको पानीको बहावको दिशासमेत परिवर्तन भएको हुन सक्ने अवस्थालाई पनि नकार्न सकिन्न । यस्तो असरबारे पनि समयमै सत्यतथ्य थाहा पाउनु जरुरी छ ।यस्तो भौगर्भिक संरचना भएको ठाउँमा हामीले बनाएका पूर्वाधारको अतिरिक्त चापले जमिन भासिने प्रक्रियालाई उकास्न सक्छ । समय निकै गुज्रिसकेको, सहरीकरण भैसकेको, भौतिक संरचनाहरू निर्माण भैसकेको अहिलेको अवस्थामा कति पनि ढिलो नगरी विभिन्न स्थानकोभौगर्भिक संरचनाको वस्तुस्थितिसम्बन्धी अनुसन्धान र त्यसको तथ्य बाहिर आउनु अत्यावश्यक छ । भूभौतिकी अध्ययनसमेत गरी पोखराको जमिनमुनिको बनोटबारे सत्यतथ्य थाहा पाउनु र सोहीअनुसारको योजना बनाउनु पनि उत्तिकै जरुरी छ । पछिल्लो समय भैरहेको सहरीकरण र बढ्दो मानवीय क्रियाकलापबीच पर्याप्त अध्ययन र अनुसन्धान नभैसकेकाले अहिले आत्तिइहाल्ने अवस्था भने छैन ।ढकाल सहप्राध्यापक तथा इन्जिनियरिङ भूगर्भविद् हुन् ।"
काल्पनिक लोकतन्त्रको वास्तविकता,"विश्वव्यापी सर्वेक्षणहरूले जताततै लोकतन्त्रप्रति विश्वास गुम्दै गएको तथ्य सार्वजनिक गरिरहेका छन् । सामूहिक भ्रष्टाचार तथा सरकारहरूको अक्षमताका कारण युवाहरू लोकतन्त्रसँग असन्तुष्ट छन् । स्विडेनको वीडेम इन्स्टिच्युटको हालैको अध्ययनले भन्छ विभिन्न मुलुकका सरकारहरूले लोकतान्त्रिक संस्थाहरूलाई नष्ट गर्नका लागि कोभिड महामारीको प्रयोग गरिरहेका छन् । यही अध्ययनले नेपाल र श्रीलंकामा महामारीको आडमा लोकतन्त्रको प्रतिगमन हुने जोखिम अधिक छ भनी औंल्याएको छ । साथै नेपाल लोकतन्त्रको सूचीमा बुल्गेरिया, सेनेगल र माल्टाभन्दा तल छ भन्ने निचोड पनि प्रस्तुत गरेको छ । यस्तो अवलोकन नेपालका लागि चिन्ताजनक छ । भ्रामक हल्ला र शासकीय षड्यन्त्रले नागरिकमाझ अशान्ति फैलाउने र त्रास उत्पन्न गराउने गर्छन् । यस्तो बेला संकटकाल घोषणा गरिन्छ, परिस्थिति अन्ततः गम्भीर र बेकाबु हुन्छ । जब सरकारप्रतिको जनविश्वास ढल्छ, तब सेना अशान्ति नियन्त्रण गर्ने नाममा सडकमा उत्रन्छ, अनि राज्यसत्ता आफ्नो हातमा लिन्छ । यसरी लोकतन्त्र अन्ततः चिहानमा पुरिँदै जान्छ । विगतमा, लगभग तीनचौथाइ प्रजातन्त्रहरूको अन्त्य यही हिसाबले भयो । इजिप्ट (सन् २०१३), थाइल्यान्ड (२०१४), म्यानमार र ट्युनिसिया (२०२१) का निर्वाचित सरकारहरूविरुद्ध भएका सैन्य विद्रोहले यस प्रवृत्तिलाई झनै स्पष्ट पार्छन् । यस दृष्टिकोणबाट हेर्दा लोकतन्त्र मतपत्रमा छाप लगाउनुजति सजिलो विषय होइन । यो चुनाव परिणाम र बहुमतको शासनको गणितीय प्रमाणभन्दा पेचिलो छ । यो स्वतन्त्र अदालतहरूका माध्यमबाट कानुनी शासनको प्रत्याभूति गरिनुमा मात्र सीमित छैन, न त सभासम्मेलनमा भाग लिन पाउँदैमा प्रजातन्त्र रहेको भन्न मिल्छ । यो त नागरिकको जीवनशैली बन्न सक्नुपर्छ । लोकतन्त्रले श्रमिकहरूमाथि दुर्व्यवहार गर्ने कठोर ठेकेदारहरूप्रति सार्वजनिक घृणा जनाउँछ । यसले हरेक अपमानलाई अस्वीकार गर्छ । महिलाका लागि समान आदर, बालबालिकालाई स्नेह तथा युवालाई रोजगारीमा पहुँचको आश्वासन दिन्छ, जसले गर्दा जीवनलाई सामान्य र सन्तुष्ट पार्ने पर्याप्त वातावरण पाइन्छ । स्वस्थ लोकतन्त्रमा नागरिकले खोप लिन खुसामद गर्नुपर्दैन, अन्त्येष्टिका लागि नेताको पैरवी गर्नुपर्दैन, गाडीमा अमानवीय किसिमले खाँदिएर यात्रा गर्नुपर्दैन, फोहोर सडकहरूमा हिँड्न र विषालु हावामा सास लिन बाध्य हुनुपर्दैन । लोकतन्त्र सार्वजनिकसँगै निजी सम्मान पनि हो । यो विनम्रता हो अनि स्वीकार्यता पनि । लोकतन्त्र स्वास्थ्य उपचारप्रति समान पहुँच हो र पछि परेका नागरिकलाई सामाजिक न्याय दिलाउनु हो । परिवर्तनविरोधी मानसको परित्याग हो । लोकतन्त्र घृणा फैलाउने, असत्य बोल्ने तथा धम्क्याउने प्रवृत्ति र प्रकृतिको अवज्ञा पनि हो । लोकतन्त्र सैद्धान्तिक बहसको विषय मात्रै हो र यसको व्यावहारिक पक्ष सान्दर्भिक छैन भन्न पनि सकिन्छ । तर जब सरकारहरूले लगातार आफ्ना सामाजिक आधारहरूलाई नष्ट गर्दै जान्छन् तब लोकतन्त्रले पनि बिस्तारै मृत्युवरण गर्दै जान्छ । संविधानले नागरिकहरूलाई न्याय, स्वतन्त्रता र समानताको प्रत्याभूत गरे पनि जब सामाजिक जीवन टुक्राटुक्रा पार्ने गतिविधिहरू हुन थाल्छन्, तब नागरिकमा कानुनी शक्तिहीनताको भावना पैदा हुन्छ । न्यायपालिका सनक, राजनीतिक हस्तक्षेप र राज्य कब्जाको चंगुलमा फस्छ । सम्पत्ति र अवसरको असमान वितरण, हिंसा र भोकमरी बढ्दै गए लोकतन्त्रमा पनि नागरिकले सम्मानित जीवन बाँच्न सक्दैनन् । घरेलु हिंसा, कमजोर स्वास्थ्य सेवा एवं दैनिक खाना र आवासको अभावले मानवीय मूल्यमा ह्रास ल्याउँछ । घृणा सामाजिक हिंसाकै एउटा रूप हो, जसले लोकतन्त्रको आत्मालाई नष्ट गर्छ । जब भोकाएका बालबालिका राति सुत्न नसकी रुन्छन्, लाखौं महिला सधैं आफूलाई असुरक्षित महसुस गर्छन् र कामदारहरू महामारीमा जीवनरक्षाका लागि सहर छोडेर गाउँ फर्किन बाध्य हुन्छन् तब पीडितहरूमा पनि आफूमा निहित अधिकारप्रति विश्वास गर्ने आधार बाँकी रहँदैन । आफ्नो वा अरूको अधिकारका लागि लड्ने साहस र आत्मविश्वास पनि टुट्छ । सामाजिक अपमानका कारण शक्तिहीनहरूको आत्मसम्मान धुजाधुजा हुन्छ । यसले लोकतन्त्रको वकालत गर्ने नैतिकतामाथि खिल्ली उडाउँछ । लोकतन्त्रले स्वतन्त्र रूपमा आफ्ना प्रतिनिधि छनोट गर्ने परिस्थिति बनाइदिन्छ भन्नु एक हिसाबले युटोपियन कल्पना हो र विडम्बनापूर्ण प्रहसन पनि ।निःसन्देह, धनी र शक्तिशालीहरूविरुद्ध विद्रोह गर्न सक्ने नागरिकहरूको क्षमतालाई, सैद्धान्तिक रूपमा लोकतन्त्रमा कहिल्यै कम आकलन गर्न मिल्दैन । तर क्रूर तथ्य के हो भने, सामाजिक घृणाले नागरिकको सार्वजनिक मामिलामा चासो लिने, तिनलाई जाँच्ने र शक्तिशालीहरूलाई पराजित गर्ने क्षमतालाई कमजोर बनाउँछ । लाखौं नागरिकलाई अपमानित जीवन जिउन बाध्य बनाइनु भनेको शक्तिशालीहरूलाई मनोमानी शासन गर्ने लाइसेन्स दिनु हो । त्यसपछि तल्लो, मध्य र माथिल्लो वर्गका प्रायः नागरिकले सार्वजनिक मामिलामा पीठ फर्काउन थाल्छन् । उनीहरू राजनेता र राजनीतिविरुद्ध एकताबद्ध भएर असन्तुष्टि पोख्छन् । तर, यस्तो असन्तुष्टिले केही गर्दैन । असन्तुष्ट नागरिकहरू कुनै मसिहाको खोजीमा एकजुट हुन्छन् । त्यस्तो मसिहाले गरिबहरूको रक्षा गरोस्, भ्रष्टाचार र विसंगति हटाओस् र जनता को आत्मा शुद्ध गरोस् भन्ने आशा गरिन्छ । जब यस्तो हुन्छ, तब मुलुकमा जनोत्तेजना फस्टाउँछ, नागरिक असन्तुष्टिले शक्तिशाली नेताहरूमा घमन्ड भरिदिन्छ अनि उनीहरू सार्वजनिक सरोकारका विषयमा चिन्ता गर्न छाड्छन् । उनीहरूलाई कोइलालाई सुनमा परिणत गर्न सक्छु भन्ने अभिमान पलाउँछ । लोकतान्त्रिक ढंगले निर्वाचित भए पनि समाजको बृहत्तर हितप्रति उनीहरू अनुत्तरदायी हुन्छन् । ठूला व्यापारी तथा सरकारी संयन्त्रका दिग्गजहरूले निर्णय गर्ने अधिकार पाउँछन्, जसले सामाजिक असमानतालाई झन् बलियो बनाउँछ । अनपेक्षित बगैंचामा झार उम्रेजस्तै, भ्रष्टाचार फस्टाउँछ । लगभग सबैले आधारभूत सार्वजनिक सेवाहरूको उपयोग गर्नका लागि घूस खुवाउने अवस्था मौलाउँछ । संस्थागत लोकतन्त्र असफल हुन्छ । मन्त्रालय, निगम र सार्वजनिकनिजी परियोजनाहरूमा शक्ति प्रयोग गर्नेहरू सार्वजनिक उत्तरदायित्वका लोकतान्त्रिक नियमहरूको अधीनमा छैनन्, जसको निराशाजनक उदाहरण हुन् यती होल्डिङ्स र हुकुम डिस्ट्रिब्युटर्स । समाजका तल्लो तप्कालाई पर्याप्त खाना, आश्रय, सुरक्षा, शिक्षा र स्वास्थ्य सेवाको ग्यारेन्टी गर्ने जनकल्याणकारी नीतिहरू नहुँदा लोकतन्त्र केवल मुखुन्डोमा रूपान्तरण हुन्छ । काल्फनिक लोकतन्त्र वास्तविकता बन्न सक्दैन । यसरी लोकतन्त्रकै अवसान हुन्छ । ट्वीटर :"
घटाउन सकिन्छ बढ्दो व्यापार घाटा,"वैदेशिक व्यापारका चुनौतीहरूनेपालको वैदेशिक व्यापारमा धेरै समस्या छन् । भूपरिवेष्टित हुनु हाम्रो सबैभन्दा ठूलो चुनौती हो । भारतबाट ठूलो मात्रामा तुलनात्मक रूपले सस्तो र नेपालभन्दा गुणस्तरीय सामग्री आउँछ । पुँजी निर्माणमा समस्या यथावत् छ भने सरकारको अदूरदर्शिता अर्को प्रमुख कारण हो ।क) भूपरिवेष्टित : भूगोल हाम्रो पक्षमा छैन । वीरगन्जबाट सबैभन्दा नजिकको कोलकाता समुद्री बन्दरगाह ७०४ किमि टाढा छ । चीनसँगको सबैभन्दा नजिकको समुद्री बन्दरगाह तिआन्जिन हो, जुन नेपालको सिमानाबाट ३,२७६ किमि पर छ र सामान ढुवानीमा २१ दिन लाग्छ । सिगात्से नेपालबाट सबैभन्दा नजिकको सुक्खा बन्दरगाह हो जुन ७१० किमि पर छ । भूपरिवेष्टित र त्यसमाथि पनि भारतसँग अन्तर्राष्ट्रिय व्यापारमा भर पर्नुपने बाध्यताले हाम्रो व्यावसायिक कारोबार र यातायात लागतमा थप भार पर्छ । सामान ढुवानीमा समय पनि धेरै र बेलाबेला भारतबाट नेपाल ढुवानीमा आउने अरू समस्याले पनि व्यापारीहरूलाई हतोत्साहित गर्छन् ।ख) पुँजीको विकास : सरकारले वैदशिक लगानी आकर्षण गर्ने नीतिनियमहरू परिमार्जन नगरेसम्म बाहिरबाट व्यापक लगानी आउने सम्भावना पनि छैन । विदेशी लगानीले नेपालभित्र पुँजीका साथसाथै विदेशको प्रविधि र सीप पनि ल्याउँछन्, जसले गर्दा समग्र अर्थतन्त्रलाई बलियो र चलायमान बनाउन मद्दत मिल्छ ।ग) सरकारको अदूरदर्शिता : हाम्रा नेताहरूको राजनीतिक इच्छाशक्तिको अभावले गर्दा अर्थतन्त्रलाई गतिशील बनाउने धेरै काम हुन सकेका छैनन् । जस्तो, वैदेशिक लगानी आकर्षण गर्ने र घरेलु उद्योगलाई प्रोत्साहन गर्ने नीतिको अभाव छ । अर्थतन्त्रलाई गतिशील बनाउन संरचनात्मक परिवर्तन अपरिहार्य हुन्छ, जसको सुरुआत सबल र सरल नीतिनिर्माणबाट हुन्छ । र, आधुनिक भौतिक संरचनाको अभावले गर्दा वैदेशिक तथा घरेलु लगानीकर्ताहरू ठूलो लगानी गर्न संकोच मान्ने हुन्छन् । आधुनिक भौतिक संरचनामा यातायातको सुविधाका साथै बिजुलीको निर्बाध उपलब्धता सुनिश्चित हुनु पनि हो । यी दुवै काम गर्ने जिम्मेवारी सरकारको हो ।आधुनिक र समय सान्दर्भिक व्यापारनीति नहुनु ठूलो समस्या हो । सन् ९० को दशकको सुरुआतदेखि नेपालले उदार व्यापार नीति लागू गर्यो । यसले गर्दा थरीथरीका विदेशी सामान खुला रूपमा नेपाल आए, सस्ता र गुणस्तरीय सामानमा ठूलो जनसंख्याको पहुँच पुग्यो । तर प्रभावकारी नीतिको अभावले गर्दा आयात मात्र गुणात्मक रूपले बढ्यो, निर्यात बढेन । राजनीतिक इच्छाशक्तिको कमी र भ्रष्टाचारको संयोजनले व्यापार घाटा बढ्ने क्रम निरन्तर नै छ ।अन्तर्राष्ट्रिय बजारमा धेरै देशले सस्तोमा गुणस्तरीय सामान ल्याउने क्रम जारी छ । थप, उत्पादन तथा सेवा क्षेत्रमा आवश्यक पर्ने आधुनिक प्रविधि, सीप र गुणस्तरीय शिक्षाको अभावले गर्दा नेपालको निर्यातयोग्य सामान अन्तर्राष्ट्रिय बजारमा प्रतिस्पर्धी र आकर्षक हुन कठिन छ । नेपाल सन् २००४ देखि विश्व व्यापार संगठनको सदस्य छ । तर त्यसको पूरा लाभ उठाउन सकेको छैन । समाधान नभएको चाहिँ पक्कै होइन ।व्यापार घाटा घटाउने केही उपायक) आयात प्रतिस्थापन (इम्पोर्ट सब्स्टिच्युसन) : यो भनेको आयात भइराखेको मालसामानलाई घरेलु उत्पादनले प्रतिस्थापन गर्नु हो । हामीले फलदायी र निकट भविष्यमै आयात प्रतिस्थापन गर्न सकिने भनेको पेट्रोल, डिजेल र एलपीजीको हो । भारतसँग मात्रै हाम्रो वार्षिक रूपले ८५ खर्ब रुपैयाँजति व्यापार घाटा छ जसमध्ये २ खर्बदेखि २५ खर्ब पेट्रोल, डिजेल र एलपीजीमा खर्च हुन्छ । नेपालमा आउँदो केही समयमा बिजुलीको खपतभन्दा उत्पादन धेरै हुने अवस्था सृजना हुन लागेको छ । यो मौकाको सदुपयोग गरेर बिजुलीका साधन र बिजुलीले चल्ने उपकरणहरूलाई प्रोत्साहन गर्नुको विकल्प छैन । सहरी इलाका र राजमार्गहरूमा पर्याप्त बिजुली चार्जिङ स्टेसनहरू, साथै बिजुलीले चल्ने साधन तथा उपकरणहरूमा कर छुट दिनुपर्छ । यसलाई पछिल्लो संघीय बजेटले केही हदसम्म सम्बोधन गर्ने प्रयास गरेको छ, तर अझ पर्याप्त छैन । हामीले एकतिहाइ पनि पेट्रोल, डिजेल र एलपीजीको आयात प्रतिस्थापन गर्न सके वार्षिक ६५८५ अर्ब नेपालबाहिर जानबाट रोक्न सक्छौं । यसबाट भारतसँगको व्यापारघाटा त कम हुने नै भयो, खेर जान लागेको बिजुलीको पनि सदुपयोग हुन्छ ।ख) नीति नियम र सुशासन : औद्योगिकीकरणलाई सहयोग गर्ने निर्यातमुखी उद्योगलाई आयकरमा छुट र सब्सिडी लगायतले प्रोत्साहन दिएर, देशैभरि गुणस्तरीय शिक्षा र सीपमूलक कार्यक्रममा सहज पहुँच हुने गरी नीतिनियमहरू बनाउँदै कार्यान्वयनमा लग्नुपर्यो । नेपालको व्यापार नीति सबल र समयसापेक्ष नहुनुमा एउटा मुख्य कारण हो भ्रष्टाचार नियन्त्रणमा सरकारको उदासीनता । भर्खर सार्वजनिक महालेखापरीक्षकको वार्षिक प्रतिवेदनमा सन्तोष गर्ने ठाउँ कहीँ छैन । अख्तियार दुरुपयोग अनुसन्धान आयोगमा राजनीतिक भागबन्डाका आधारमा र पार्टीलाई लेभी तिरेको भरमा होइन, निष्ठावान् र निष्पक्ष व्यक्तिहरूको नियुक्ति हुनुपर्यो । सुशासनका विषयमा सरकार र नीतिनिर्माताहरू जबसम्म गम्भीर हुँदैनन् तबसम्म नीतिनियम जति राम्रो बनाए पनि कार्यान्वयनमा समस्या भइरहनेछ ।ग) भौतिक संरचनामा लगानी : नेपालजस्तो विकासशील देशमा चालु खर्च ९ खर्ब र पुँजीगत खर्च ३ खर्ब हुनु दुःखद र लज्जास्पद हो । आगामी बजेटहरूबाट यो उल्टो हुनुपर्यो । चालु खर्चमा व्यापक कटौती हुनुपर्यो, जसका लागि डा डिल्लीराज खनाल कमिसनको रिपोर्ट सहयोगी हुन सक्छ । र पुँजीगत खर्चमा वृद्धि र पूर्ण रूपले खर्च गर्ने र भौतिक संरचनामा व्यापक लगानी गर्नुको विकल्प छैन ।उपर्युक्त सुझाव ठूलो विज्ञान होइन । सरकारलाई यी विषयहरूको ज्ञान नभएको पनि होइन होला । तर, नेताहरूको प्राथमिकता पार्टी र परिवारको क्षणिक स्वार्थमा छ । व्यापार घाटा घटाउनपट्टि सरकारको उदासीनता देख्दा आम नेपाली निराश हुने अवस्था छ । अमेरिकी लेखक जेम्स फ्रिम्यान क्लार्कले भनेका थिए, नेता र राजनेताको फरक भनेको, नेताले अर्को चुनावको बारेमा सोच्छ भने राजनेताले भावी पुस्ताका लागि । दुर्भाग्यवश, हाम्रो देशले क्षणिक सत्ताको लोभ राख्ने र राजनीतिलाई पेसा बनाउने अदूरदर्शी नेता पायो, दूरदर्शी सोच भएका र देशका लागि निःस्वार्थ काम गर्ने राजनेता पाएन । तर, यो अवस्था जहिले पनि रहन्न । मलाई आशा छ, अहिलेका शीर्ष नेताहरूले देशलाई नै बन्धक बनाएको अवस्था हट्नेछ र नेपालमा आर्थिक समृद्धिको नयाँ युग सुरु हुनेछ ।शाह अर्थशास्त्र र भूराजनीतिका शोधकर्ता हुन् ।"
सफारीका हात्ती धमाधम बेचिँदै,"कोरोना महामारीले पर्यटन सुस्ताएसँगै जंगल सफारीमा प्रयोग हुने हात्ती भारत बेच्ने क्रम बढेको छ । झन्डै तीन वर्षमा २२ हात्ती घटेका छन् । यो वर्ष पनि हात्ती बिक्री रोकिएको छैन । गैरसरकारी संस्था जनहित संरक्षण मञ्च (प्रोपब्लिक) ले हात्ती खरिदबिक्री तथा निकासी रोक्न माग गर्दै राष्ट्रिय निकुन्ज तथा वन्यजन्तु संरक्षण विभागलाई पत्र नै पठाएको छ । बिहीबार राति २ बजेतिर चितवन सौराहाबाट एउटा हात्ती भारतका लागि लगिएको पत्रमा उल्लेख छ । प्रोपब्लिकका कार्यक्रम संयोजक सञ्जय अधिकारी र कानुनी सहायक अर्वण चौधरीले लेखेको पत्रमा ४५ लाख भारतीय रुपैयाँमा हात्ती बिक्री भएको जनाइएको छ । उनीहरूका अनुसार हात्ती बिक्रीका लागि एक महिनाअघि नै बैना गरिएको थियो । हात्ती ४५ लाख भारतीय रुपैयाँमा जालिम नामक भारतीय व्यक्तिलाई बिक्री गरेको खबर हामीले प्राप्त गरेका छौं । शुक्रबार बिहान २ बजे जालिमका भाइ आलमले उक्त हात्ती सौराहाबाट भारततर्फ लगिरहेको खबर हामीलाई छ, पत्रमा उल्लेख छ । उक्त हात्ती दुईचार दिन वीरगन्जमा राखेर भारत छिराउने योजना रहेको पत्रमा भनिएको छ । उनीहरूका अनुसार हात्ती ५० वर्षको काजलकली हो । उद्धवकुमार कोइराला प्रबन्ध निर्देशक रहेको सौराहाको होटल अर्थ लाइटले प्रयोग गर्ने उक्त हात्ती मधुकर रेग्मीको रहेको पत्रमा जनाइएको छ । रेग्मीले आफूले कुनै हात्ती नबेचेको प्रतिक्रिया दिए । भाडामा ल्याएको हात्ती नै साहुलाई फिर्ता पठाइएको उनको भनाइ छ । तीन वर्षअघि पुसमा मैले मासिक ५० हजार रुपैयाँ भाडा तिर्ने गरेर एउटा हात्ती ल्याएको थिएँ, उनले भने, दुई वर्षयता पर्यटक आउनै ठप्प भयो, सफारी नचलेपछि हात्ती मालिकलाई भाडा मिनाहा नगर्ने भए लैजान भनेको थिएँ, त्यही हात्ती फिर्ता भएको हो । सौराहामा हात्ती सफारी चलाउनेले युनाइटेड हात्ती सञ्चालक सहकारी संस्था खोलेका छन् । सहकारीमा तीन वर्षअघि ऋषि तिवारी अध्यक्ष चुनिए । उनी अध्यक्ष भएर आउँदा संस्थामा ५५ वटा हात्ती थिए, अहिले ३३ वटा छन् । सफारी रोकिएपछि हात्ती घटे । यहाँ धेरै हात्ती भाडामा ल्याउने र प्रयोग गर्ने चलन छ । पर्यटक नआएपछि भाडाका हात्ती फिर्ता भए भनेर हामीलाई भनिएको छ, अध्यक्ष तिवारीले भने ।कोरोनाका कारण परेको घाटा कम गर्न हात्ती भएका पर्यटन व्यवसायीले होटलभन्दा हात्ती बेच्न थालेको उनीहरूको भनाइ छ । सौराहाको पहिचान सफारी पनि भएकाले हात्ती धमाधम बिक्री भए पर्यटक आउँदा के गर्ने भन्ने अवस्था सिर्जना भएको छ । हात्ती विस्थापित हुनु हुँदैन भन्ने हाम्रो मत छ । अहिले हात्ती बेचे भोलि किन्न सकिन्न, हात्ती नै नभए सौराहाको महत्व रहँदैन भनेका छौं, सहकारीका अध्यक्ष तिवारीले भने । निकुञ्जसँग समन्वय गरेर सामुदायिक वनमा हात्तीका लागि घाँसको व्यवस्था गरिएको छ उनले बताए । हात्ती बिक्री राष्ट्रिय अन्तर्राष्ट्रिय कानुनको उल्लंघन भएको हुँदा सरकारले यसलाई रोक्नुपर्ने प्रोपब्लिकले माग गरेको छ । नेपालले संकटापन्न वन्यजन्तु तथा वनस्पतिको अन्तर्राष्ट्रिय व्यापारसम्बन्धी महासन्धि (साइटिस) पालना र कार्यान्वयनमा ल्याउन २०७३ सालमा ऐन जारी गरेको छ । राष्ट्रिय निकुञ्ज ऐनले पनि हात्तीको गैरकानुनी खरिदबिक्रीलाई दण्डनीय अपराध मानेको प्रोपब्लिकले जनाएको छ ।"
रित्तिँदै सरकारी मल गोदाम मौज्दातले एक साता पनि धान्दैन,"अभाव हुँदैन भन्ने अनि किसानले मल नपाउने ?यसैबीच बजारमा रासायनिक मलको अभाव भएपछि सांसदहरूले कृषि तथा पशुपन्छी मन्त्रालय, कृषि सामग्री कम्पनी र साल्ट ट्रेडिङको कार्यक्षमताप्रति प्रश्न उठाएका छन् । हरेक वर्ष रासायनिक मल अभाव हुन नदिने दाबी गर्ने ती निकायप्रति सांसद आक्रोशित बनेका छन् । जब हिउँद सुरु हुन्छ, तब मलको समस्या देखिइहाल्छ । समितिले पटकपटक छलफल गरेर थाकिसक्यो, किसान पनि मलको अभावमा थाकिसके, कृषि सहकारी तथा प्राकृतिक स्रोत समितिको छलफलमा सभापति पूर्णकुमारी सुवेदीले भनिन्, मन्त्रालयले मल अभाव हुन दिँदैनौ भन्ने तर किसानले मल नपाउने किन ? छलफलमा अभाव हुँदैन भन्ने, फेरि अभाव भइरहने ? सांसद छविलाल विश्वकर्माले पनि जताततै मल अभावको गुनासो आएको बताए । यसभित्र धेरै प्रश्न उठेका छन् । तर तिनको जवाफ दिन कोही तयार छैनन् । बर्खे र हिउँदे बालीमा वर्षकै दुई पटक छलफल गर्नुपर्ने बाध्यता छ, उनले भने, गत वर्ष धेरै योजना पनि सुनियो तर कार्यान्वयनमा आएनन् ।"
के हुन्छन् १४ सय सडक आयोजना ?,"अध्यादेशको बजेटलाई प्रतिस्थापन गर्न बनेको विधेयकमा १४ सय सडक आयोजनाको कार्यान्वयन स्थगन गर्ने निर्णयसँगै ठेक्का भइसकेका पुराना आयोजना कसरी अघि बढाउने भन्ने अन्योल थपिएको छ । विधेयकमा आवश्यकता र औचित्यका आधारमा खारेजी वा प्रदेश तथा स्थानीय तहमा हस्तान्तरण गर्ने गरी ती आयोजनाको कार्यान्वयन नगर्न भनिएको छ ।अब ती आयोजना कसरी अघि बढ्छन् त ? सडक विभागका उपमहानिर्देशक तथा प्रवक्ता शिवप्रसाद नेपाल भन्छन्, पुराना आयोजनाको दायित्व फरफारक गरेर खारेज वा सम्बन्धित निकायलाई बुझाउने निर्णय गर्दा उपयुक्त हुन्छ । १४ सय आयोजनामध्ये १ हजार पुराना छन् । त्यसमा ठेक्का सम्झौता भएका आयोजनाको काम रोक्न भएन । केहीले भुक्तानी लिइसकेका पनि छन् । केहीमा काम भइसकेर पनि भुक्तानी लिन बाँकी छ । सबै ठेक्का फरफारक गर्दा १० अर्ब रुपैयाँ आवश्यक हुने र तिनलाई रोक्न नहुने उनले बताए । विधेयकमा उल्लेख यी आयोजनाको विषयबारे अझै स्पष्ट भइनसकेको उनको भनाइ छ । अघिल्लो सरकारका अर्थमन्त्री विष्णु पौडेलले चालु आर्थिक वर्षमा चार सय आयोजना थपेका थिए । ती आयोजना भने कार्यान्वयनमा गइसकेका छैनन् । अघिल्लो आर्थिक वर्षमा ठेक्का भइसकेका १ हजार आयोजनालाई भने स्थगन गर्न नसकिने सडक विभागले प्रस्ट्याइसकेको छ । यसबारे विभागले अर्थ मन्त्रालयलाई आयोजनाहरूको विवरण पठाइसकिएको नेपालले जानकारी दिए । १४ सय आयोजनामध्ये केहीलाई सांसद एवं मन्त्रीले अर्थ मन्त्रालयकै सहमति लिएर बहुवर्षीय ठेक्कामा लगेको बताइएको छ । यसले पनि आयोजना रोक्दा समस्या हुन सक्ने उनको भनाइ छ । यसअघि ठेक्का भएर काम थालेका ठेकदारलाई भुक्तानी रोकिदिँदा पनि अर्को समस्या आइपर्ने उनले बताए । पुराना आयोजनालाई टुंग्याउन रकमको व्यवस्था गरिनुपर्ने विभागले जनाएको छ । सबै खारेजी हुँदा त्यसको बाँकी रहेको दायित्व के गर्ने भन्ने हामीलाई पनि सरोकारको विषय बनेको छ, नेपालले भने, औचित्यका आधारमा होइन, कि सबै खारेज हुनुपर्यो, कि सबै चल्नुपर्यो । सडक आवश्यक भए पनि सानातिना सडक संघीय सरकारबाट सञ्चालन गर्दा अनावश्यक स्रोत छरिएको, राम्रो काम हुन सक्ने सम्भावना कम हुने, सडक विभागका कर्मचारीलाई अनावश्यक धेरै तनाव हुने आदि समस्या रहेको उनको भनाइ छ । त्यसैले यस्ता सडक बजेटमा संघअन्तर्गत राख्न नहुने उनको भनाइ छ । यी सानासाना सडक हुन्, संघीयतामा गइसकेपछि यस्ता प्रकृतिका सडक स्थानीय निकाय वा प्रदेशले बनाउनुपर्ने हो, नेपालले भने । यसअघिको सरकारले १४ सय सडक आयोजना प्रत्येकमा २४ लाखका दरले बजेट छुट्याइएको थियो । यता भौतिक पूर्वाधार तथा यातायात मन्त्रालयका सहसचिव तथा प्रवक्ता केशवकुमार शर्माले भने सडक विभागले केन्द्रीय सडक मात्र हेर्नु उपयुक्त हुने बताए । हरेक वर्ष बजेटमा सानातिना योजना आएर समस्या भएको छ । मुख्य रूपमा सडक विभागले हेर्ने ८० वटा राजमार्ग मात्र हुन्, उनले भने, अरू विभिन्न निकायको जिम्माका सडक हुन् । तर प्रत्येक वर्षको बजेटले साना आयोजनाको पनि जिम्मा दिएपछि तिनलाई पनि अघि बढाउनुपरेको उनले बताए । यस्ता आयोजना विभागलाई नदिएकै राम्रो हुने उनको सुझाव छ । तिनले विभागको आधाभन्दा धेरै समय र जनशक्ति खर्चिएको उनको भनाइ छ । राजमार्ग मर्मत, पुल निर्माण, राजमार्ग निर्माणजस्ता कममा लगाउनुपर्ने जनशक्ति साना आयोजनामा पनि बाँडिनुपर्ने बाध्यता रहेको उनले बताए । संघ, प्रदेश र स्थानीय तहबीच एउटै आयोजना जुध्दा कसले कति काम गर्ने भन्ने अन्योल हुने गरेको छ, उनले भने, यस्तो अवस्थामा कार्य क्षेत्र छुट्याएर काम गर्नुको विकल्प हुँदैन ।"
एनआरएनएलाई महाधिवेशन रोक्न परराष्ट्रको निर्देशनु,"काठमाडौं (कास) परराष्ट्र मन्त्रालयले गैरआवासीय नेपाली संघ (एनआरएनए) लाई महाधिवेशनसम्बन्धी कुनै पनि काम अघि नबढाउन निर्देशन दिएको छ । आगामी अक्टोबरमा एनआरएनएको १० औं महाधिवेशन हुने कार्यक्रम छ, जसले एनआरएनएको नयाँ नेतृत्व छनोट गर्नेछ । परराष्ट्र मन्त्रालयले भदौ २५ मा एनआरएनएको अन्तर्राष्ट्रिय समन्वय परिषद्लाई पत्र पठाउँदै तत्कालका लागि निर्वाचन प्रक्रिया अघि नबढाउन निर्देशन दिएको हो ।परराष्ट्र मन्त्रालयले भदौ २४ मा एनआरएनएका तीन जना सदस्यको निवेदन आएपछि त्यसैलाई आधार मानेर निर्देशन दिएको जनाएको छ । निर्देशनमा राष्ट्रिय समन्वय परिषद्को प्रतिनिधि छनोट प्रक्रियामा अस्ट्रेलिया, जर्मनी, अमेरिका, न्युजिल्यान्ड, बेल्जियम, साइप्रस, अस्ट्रिया, बेलायत, चेक गणतन्त्र, स्विट्जरल्यान्ड, बेल्जियम, स्विडेन, नेदरल्यान्ड्स, डेनमार्क, पोर्चुगललगायत मुलुकमा समस्या रहेको व्यहोरा उल्लेख गरिएको मन्त्रालयले जनाएको छ । मन्त्रालयको निर्देशनले एनआरएनको स्वायतत्तामाथि हस्तक्षेप गरेको अध्यक्ष कुमार पन्तले प्रतिक्रिया दिएका छन् । परराष्ट्र मन्त्रालयमा दर्ता भए पनि एनआरएनए स्वायत्त संस्था हो । निर्वाचनमा सहभागी हुने प्रतिनिधिका विषयमा उजुरी, दाबी विरोध गर्ने समय बाँकी नै छ, उनले भने, मानौं, कुनै समस्या भए पूर्वअध्यक्ष, पदाधिकारी, सदस्यहरूसहित एनआरएनएकै विभिन्न संरचनाले त्यसको समाधान गर्ने हो । तर त्यो उपाय नखोजी परराष्ट्रको निर्देशनले एनआरएनए अभियानलाई कमजोर बनाउने उनको भनाइ छ । हामीसँग औपचारिक रूपमा कुनै छलफल नै नगरी केही सदस्य साथीको उजुरीकै भरमा निर्वाचन स्थगन गरेर परराष्ट्रले हस्तक्षेप गरेको छ, उनले भने, एनआरएनएले सधैं नियमित रूपमा तोकिएकै मितिमा निर्वाचन गर्ने गरेको छ । परराष्ट्रको निर्देशनले संस्थालाई कमजोर बनाउने भएकाले यसलाई तत्काल सच्याइदिनुपर्छ । हामी तोकिएकै समयमा निर्वाचन गर्न चाहन्छौं । मन्त्रालयले गैरआवासीय नेपालीसम्बन्धी नियमावली, २०६६ को नियम १६ (२) बमोजिम गैरआवासीय नेपाली संघको आगामी महाधिवेशनमा भाग लिने प्रतिनिधिहरू विधानविपरीत सिफारिस भएकाले उल्लेख गरेको छ । मन्त्रालयले आवश्यक अनुगमन गरी वर्तमान बहालवाला राष्ट्रिय समन्वय परिषद्ले मात्र विधानको धारा १३ बमोजिम प्रतिनिधिहरूको सिफारिस र चयन गर्न अन्तर्राष्ट्रिय समन्वय परिषद्, परिषद्का अध्यक्ष, अन्तर्राष्ट्रिय समन्वय परिषद्को सचिवालय तथा सबै राष्ट्रिय समन्वय परिषद्को नाममा निर्देशन जारी गर्न र विधानविपरीतका उक्त सिफारिस नसच्चिउन्जेल अघि बढाउन नहुने प्रस्ट पारेको हो ।मन्त्रालयका अनुसार गैरआवासीय नेपाली संघ, राष्ट्रिय समन्वय परिषद्, जापानको निर्वाचन प्रक्रियाका सम्बन्धमा एनआरएनएको सचिवालयबाट २०७८ भदौ २१ मा जवाफ प्राप्त भएको थियो । उक्त जवाफमा जापानको राष्ट्रिय समन्वय परिषद्को निर्वाचनका सम्बन्धमा उठेका विषयबारे सम्बोधन नगरिएको मन्त्रालयले जनाएको छ । संघको उद्देश्य, संगठनात्मक प्रतिष्ठा र साख जस्ता विषयलाई ध्यानमा राखी दसौं महाधिवेशनमा हुने अन्तर्राष्ट्रिय समन्वय परिषद्को निर्वाचन र सोभन्दा अगाडि भएका राष्ट्रिय समन्वय परिषद्का निर्वाचनहरूलाई स्वतन्त्र, निष्पक्ष, धाँधलीरहित र विश्वसनीय बनाउन आवश्यक रहेको हुँदा उठेका विवादहरूको समयमै निष्पक्ष रूपमा निरूपण हुन जरुरी देखिन्छ, विज्ञप्तिमा भनिएको छ ।"
महसुल वृद्धिको विरोधमा फलामे डन्डी बिक्रीमा रोक,"काठमाडौं (कास) सरकारले बजेटमार्फत फलामे डन्डीमा भन्सार तथा अन्तःशुल्क बढाएपछि उद्योगीहरूले यसको बिक्रीवितरण रोकेका छन् । सोमबार राजधानीमा पत्रकार सम्मेलन आयोजना गर्दै नेपाल स्टिल रोलिङ मिल एसोसिएसन सम्बद्ध केही उद्योगी व्यवसायीले फलामे छड तथा डन्डी बिक्रीवितरण हाललाई रोकिएको जनाएका हुन् । आयातित सामानको भन्सार छुटाउने कार्य तथा उद्योगबाट उत्पादित फलामे छड बिक्रीवितरणसमेत हाललाई रोकेका छौं, एसोसिएसनका पूर्वअध्यक्ष प्रदीपकुमार श्रेष्ठले भने, सरकारको निर्णय नराम्रो होइन । तर नतिजा नकारात्मक आउने भयो । अर्थमन्त्री जनार्दन शर्माले शुक्रबार संसद्मा पेस गरेको अध्यादेशको बजेटलाई प्रतिस्थापन गर्न बनेको विधेयकमार्फत यसको भन्सार महसुल तथा अन्तःशुल्कमा हेरफेर गरेका छन् ।पत्रुसँग मिसाउने स्पञ्ज आइरनको भन्सार महसुलमा शून्य प्रतिशत भन्सार लाग्ने तर आयातित बिलेटको भन्सार ४७५ प्रतिशत लाग्ने तथा १६ सय ५० प्रति टनबाट वृद्धि गरी २५ सय अन्तःशुल्क तथा सोझै बिलेट प्रयोग गरी उत्पादन गरिने डन्डी स्वतः महँगो हुन जाने हुन्छ, उद्योगीहरूको विज्ञप्तिमा भनिएको छ, जसले गर्दा बहुसंख्यक डन्डी उद्योगले प्रतिस्पर्धा गर्न नसकी घाटा बेहोर्दै बन्द हुने स्थितिको सिर्जना हुन जान्छ । यसको प्रत्यक्ष प्रभाव बैंकको लगानीमा समेत पर्न जान्छ । कच्चा पदार्थमा शून्य प्रतिशत अन्तःशुल्क हुनु भनेको विश्व व्यापार संगठनको नीतिविपरीत रहेको उनीहरूको भनाइ छ । हाल ३० उद्योगमध्ये ६ उद्योगले स्पन्ज ल्याएर बिलेट उत्पादन गरिरहेका छन् । बाँकी उद्योगले बिलेट आयात गरेर फलामका डन्डी उत्पादन गर्ने एसोसिएसनले बताएको छ ।"
गौरीशंकरमा साहलाई यथावत् राख्न सर्वोच्चको आदेश,काठमाडौं (कास) सर्वोच्च अदालतले गौरीशंकर संरक्षण क्षेत्र आयोजना (जीक्याप) को प्रमुखमा सत्यनारायण साहलाई नै कायम राख्न अन्तरिम आदेश जारी गरेको छ । न्यायाधीश तेजबहादुर केसीको एकल इजलासले २०७७ फागुन ३ गते सर्वोच्चबाट भएको अन्तरिम आदेशको निर्क्योल नभएसम्म जीक्यापको आयोजना प्रमुखमा साहलाई नै निरन्तरता दिन अन्तरिम आदेश जारी गरेको हो । सर्वोच्चले गत फागुन ३ मै साहलाई यथावत् राख्न आदेश दिए पनि जीक्यापको व्यवस्थापन गर्ने निकाय राष्ट्रिय प्रकृति संरक्षण कोष (एनटीएनसी) ले उनलाई हटाई यसबीचमा दुई जनालाई प्रमुख बनाएर खटाएको थियो । अघिल्लो पटक प्रमुखमा खटाइएका नरेन्द्र लामाले साउनमा राजीनामा दिएपछि रिक्त भएको प्रमुख पदमा भदौ ९ मा फेरि कोषले हिउँचितुवाविज्ञ मधु क्षत्रीलाई खटाएको थियो । सर्वोच्चको आदेशमा फागुन ३ को अन्तरिम आदेश विचाराधीन रहेकै अवस्थामा उक्त पदमा वरिष्ठ संरक्षक अधिकृत क्षेत्रीलाई आयोजना प्रमुखमा कामकाज गर्ने गरी भदौ ९ मा जिम्मेवारी तोकिए पनि उनलाई उक्त जिम्मेवारी नदिन र उक्त पदमा साहलाई नै यथावत राख्न भनिएको छ । यद्यपि साहभन्दा क्षत्री वरिष्ठ हुन् । कोषले पदीय दुरुपयोग गरेका कारण साहलाई हटाइएको बताउँदै आएको छ । विद्यावारिधि सकेपछि तोकिएको समयभित्र कार्यालयमा हाजिर नभएको भन्दै बर्खास्तीमा परेका क्षत्रीलाई कोषले गत भदौमा पुनः काममा फर्काएर आयोजना प्रमुखको जिम्मेवारीसमेत दिएको थियो । कोषको उक्त निर्णयले आफूलाई न्याय मिलेको बताएका थिए । कोषले साहलाई २०७७ पुस २८ मा जीक्यापको आयोजना प्रमुखबाट हटाएर माघ ४ देखि लागू हुनेगरी पोखरास्थित अन्नपूर्ण संरक्षण क्षेत्र आयोजना (एक्याप) मा सरुवा गरेको थियो । उक्त निर्णयविरुद्ध साहले सर्वोच्चमा रिट दायर गरेका थिए । कोषका अध्यक्ष कृष्णप्रसाद ओलीले जीक्यापको प्रमुख पद वरिष्ठ संरक्षक अधिकृत रहने व्यवस्थाअनुसार साहभन्दा वरिष्ठलाई प्रमुख बनाइएको कान्तिपुरलाई बताए ।
अपांगता भएकाको सिकाइ अवरुद्ध,"ललितपुर लुभुकी रञ्जिता स्कुल जान थालेपछि अलिअलि हिँड्न सिक्दै थिइन् । अपांगता भएका व्यक्तिहरू पढ्ने विशेष कक्षामा भर्ना गरेपछि सिकाइमा केही सुधार भइरहेको अभिभावकले महसुस गर्दै थिए । कोरोना महामारी फैलिन थालेसँगै ०७६ चैतमा स्कुल बन्द भयो । लामो समय स्कुल जान नपाएपछि उनले सिकेका कुरा सबै बिर्सिएकी छन् । आनीबानीमा पनि निकै परिवर्तन आएको छ । केही सिक्ली, बुझ्ली, आफ्नो स्याहार आफैं गर्न सक्ने बन्ली भन्ने आस थियो, स्कुलै बन्द भो, अचेल सबै बिर्सिई, आमा जयन्ती श्रेष्ठले भनिन् । बौद्धिक अपांगता भएकी २७ वर्षीया रञ्जिता राम्ररी बोल्न, हिँड्न, खान, सरसफाइ गर्न जान्दिनन् । उमेरअनुसार स्मरणशक्तिको विकास भएको छैन । त्यस्तै चापागाउँकी अञ्जना लामाकी ९ वर्षीया छोरी जानकी स्कुल लाग्दा आफूजस्तै साथीहरूसँग दिनभर भुलिन्थिन्, खेल्थिन्, नाच्थिन्, गाउँथिन् । कोरोना महामारीले स्कुल बन्द भएपछि घरैमा छिन् । एकै ठाउँमा बसिरहनुपर्दा उकुसमुकुसले होला रातदिन कराउने, रुने र नटेर्ने भएकी छन् । पढेको कुरा बिर्सिन थालेकी छन् । छोरीको व्यवहारमा आएको परिवर्तनले उनको मन पोल्छ । तर राज्य भने जयन्ती र अञ्जनाजस्ता अभिभावकको पीडाबारे पूरै बेखबर देखिन्छ । महामारीका बेला बौद्धिक अपांगता भएका विद्यार्थीले पढाइका क्रममा केकस्ता कठिनाइ भोगिरहेका छन्, त्यसबारेमा सरकारले चासो देखाएको छैन । यस्ता विद्यार्थीको सिकाइ प्रक्रिया स्वभावैले ढिला हुन्छ । उनीहरूले अन्य विद्यार्थीको जसरी सिक्न र बुझ्न कठिन हुन्छ । कोरोना महामारीले गर्दा भौतिक उपस्थितिमा विद्यालय सञ्चालन गर्न असम्भव भएपछि सरकारले देशभर वैकल्पिक सिकाइ (अनलाइन) कक्षा सञ्चालन गरेको छ तर बौद्धिक अपांगता भएकाहरू त्यसमा अट्न सकेका छैनन् । कोरोनाको पहिलो बन्दाबन्दीको सुरुआतमा शिक्षा तथा मानव स्रोत विकास केन्द्रका महानिर्देशकलाई यसबारे लिखित जानकारी गराउँदा पनि हालसम्म कुनै वैकल्पिक विधिबारे सरकारको तर्फबाट प्रयास नभएको बौद्धिक अपांगताका अभिभावक महासंघ नेपालका अध्यक्ष राजु बस्नेतले बताए । नुवाकोटकी निता आचार्यलाई दिनहुँ ५६ कल आउँछन्, स्कुल कहिले खोल्ने ? छोराछोरी थेग्नै गाह्रो भो, काममा जान पाइएन । उनी नुवाकोटको विदुर नगरपालिकामा बौद्धिक अपांगता भएका बालबालिकालाई पढाउने स्कुलकी कार्यालय सहयोगी हुन् । कोरोना महामारीले गर्दा स्कुल खोल्ने आँट गर्न सकेका छैनन् । स्कुलमा बौद्धिक अपांगता भएका विद्यार्थीका आवश्यकताअनुसार फरकफरक थेरापी गराएर राखिएको हुन्छ, नाम लेख्नसक्ने भएकाहरूले लेख्न बिर्सिए, दुःख दिए, काममा जान पाएनौं भनेर दिनदिनै अभिभावकहरूले फोन गर्नुहुन्छ, उनले भनिन् । उनीहरूले पोहोर बन्दाबन्दी खुलेपछि खोल्ने कोसिस गरेका थिए तर संक्रमणको डरले गर्दा खोलेनन् । बौद्धिक अपांगताका भएका बालबालिकाको रोग प्रतिरोधात्मक क्षमता धेरै कमजोर हुन्छ, कोरोना लागिहाल्यो, केही भइहाल्यो भने जिम्मेवारी कसले लिने त, डरले खोलेनौं, उनले भनिन् । शिक्षा तथा मानव स्रोत विकास केन्द्रका महानिर्देशक वैकुण्ठप्रसाद अर्यालले भइरहेका अनलाइन कक्षामा कुल विद्यार्थीको ३० प्रतिशतलाई मात्रै समेट्न सकिएको बताए । अपांगता भएका विद्यार्थीलाई वैकल्पिक माध्यममा लैजान अझै समय लाग्छ, कोरोना महामारी घट्दै गएका ठाउँमा भौतिक उपस्थितिमै कक्षा सञ्चालन गर्नुपर्छ भन्नेमा छौं, उनले भने, सबै बालबालिकाले पढ्न पाउने हक छ । हामी सबैखाले अपांगता भएका बालबालिकाको शिक्षामा पहुँच बढाउनेमा सकरात्मक छौं । शिक्षा मन्त्रालय पनि जोखिमको अवस्था हेरेर विद्यालय खोल्नुपर्ने निष्कर्षमा पुगेको छ । कोभिड१९ संकट व्यवस्थापन केन्द्र (सीसीएमसी) ले विद्यालय सञ्चालनका विषयमा कार्ययोजना माग गरेको मन्त्रालयका प्रवक्ता दीपक शर्माले जानकारी दिए । काठमाडौं, ललितपुर र भक्तपुरका प्रमुख जिल्ला अधिकारीबीचको बैठकले स्मार्ट लकडाउनको मापदण्डमा रहेर उपत्यकाका विद्यालय सञ्चालन गर्न पाउने निर्णय गरिसकेको छ ।बौद्धिक अपांगता अभिभावक महासंघ नेपालका अनुसार देशभर १४ वटा विशेष विद्यालय र १ सय २४ वटा स्रोत कक्षा छन् । एक शिक्षकलाई १० विद्यार्थी र १० विद्यार्थीलाई एक आया (हेरचाह गर्ने कर्मचारी) को व्यवस्था छ । बौद्धिक अपांगता भएका विद्यार्थीलाई व्यावहारिक ज्ञान दिन सरल भाषामा अध्ययन सामग्री तयार गरिएको हुन्छ । राष्ट्रिय जनगणना २०६८ अनुसार देशभर बौद्धिक अपांगता भएका १४ हजार ८८८ छन् । नीलकण्ठ नगरपालिका३ धादिङबेंसीका २७ वर्षीय शिव श्रेष्ठको भनाइमा सामान्य विद्यार्थीसरह व्यवहार गर्दा समस्या परेको छ । हाम्रो स्मरणशक्ति कमजोर हुन्छ, पढ्छु केही गर्छुभन्दा अरूसरह नतिजा दिन सकिरहेका छैनौं, उनले भने ।उनकै जस्तो अनुभव हेटौंडा उपमहानगरपालिका हुप्राचौरका २८ वर्षीय सुदीप पौडेलको पनि छ । उनीहरू दुवै बौद्धिक अपांग हुन् । महामारीले गर्दा पढाइलेखाइको बानी छुट्दा थुप्रैले सुदीप र शिवकै नियति खेप्नुपर्ने स्थिति आउने अभिभावक तथा बौद्धिक अपांगताका क्षेत्रमा पैरवी गर्ने सविना बस्नेतले बताइन् ।"
अमेरिकामाथि ह्याट्रिक जित,"ओमान भ्रमणबाटै एकदिवसीय अन्तर्राष्ट्रियमा डेब्यु गरेका कुशल भुर्तेलले पहिलो अर्धशतक बनाएका छन् । उनले सोमबार खेलेको ८४ रनको इनिङ्स नेपाली ब्याट्सम्यानको तेस्रो उच्च स्कोर हो भने ओपनिङ ब्याट्सम्यानको उच्च स्कोर पनि । पारस खड्काले २०१९ मा यूएईविरुद्ध १ सय १५ रन र ओमान भ्रमणमै रोहित पौडेलले पीएनजीविरुद्ध ८६ रन बनाएका थिए । रोहित पौडेलको अविजित ६२ रन एकदिवसीय अन्तर्राष्ट्रियमा नेपाली ब्याट्सम्यानको चौथो उच्च स्कोर हो ।  रोहितले एकदिवसीय अन्तर्राष्ट्रियमा तेस्रो अर्धशतक बनाएका हुन्, त्यसमा दुई अर्धशतक यसै ओमान भ्रमणमा छ । उनी नेपालका लागि सर्वाधिक अर्धशतक बनाउने खेलाडी बनिसकेका छन् । कप्तान ज्ञानेन्द्र मल्लको नाममा दुई अर्धशतक छ । यसै भ्रमणबाट राष्ट्रिय टोलीमा पुनरागमन गरेका रोहितले एकदिवसीयमा आफ्नो रनसंख्या २ सय ७५ रन पुर्याइसकेका छन् । उनी पारस खड्का (३१५) र ज्ञानेन्द्र मल्ल (२९० रन) भन्दा पछाडि छन् ।  रोहित र विनोद भण्डारीले पाँचौं विकेटमा जोडेको ८३ रन नेपालको एकदिवसीय अन्तर्राष्ट्रियमा तेस्रो उच्च साझेदारी हो । ओमान भ्रमणमै रोहितले ज्ञानेन्द्रसँग ८९ र २०२० मा कुशल मल्ल र विनोद भण्डारीले अमेरिकाविरुद्ध ८४ रनको साझेदारी गरेका थिए ।  ज्ञानेन्द्र मल्लले नेपालबाट सबैभन्दा बढी खेलमा कप्तानी गरेका छन् । अमेरिकासँगको खेल ज्ञानेन्द्रको कप्तानीमा नेपालले खेलेको सातौं खेल हो । यसअघि पारस खड्काको कप्तानीमा नेपालले ६ खेल खेलेको थियो । नेपालले ज्ञानेन्द्रको कप्तानीमा ५ र पारसको कप्तानीमा ३ खेल जितेको छ ।"
बेर्नाबेउमा रियलको जित,"म्याड्रिड (एएफपी) रियल म्याड्रिडले आइतबार ५ सय ६० दिनपछि बेर्नाबेउमा पुनरागमन गरेको छ । यसक्रममा टोलीले स्पेनी ला लिगामा सेल्टा भिगोमाथि ५२ को जित निकालेको हो । खेलका नायक रहे करिम बेन्जेमा । सान्टी मिना र फ्रान्को चेर्भीले सेल्टालाई दुईपल्ट अग्रता दिलाएपछि दुवै अवसरमा बेन्जेमाले खेल बराबरीमा ल्याए । खेलको अन्त्यमा उनले व्यक्तिगत ह्याट्रिक पनि पूरा गरे । त्यसले क्लबको घरेलु मैदानमा फर्काइ सुखद रह्यो । खेलपछि प्रशिक्षक कार्लो एन्सेलोट्टीले भने, आक्रमणका लागि टिममा पर्याप्त क्षमता छ । यो खेलले त्यही सिद्ध गरेको छ । खाली हाम्रो रक्षापंक्ति भने केही कमजोर देखियो । यसमा सुधार आवश्यक छ । एन्टोइन ग्रिजमनका लागि भने एट्लेटिको म्याड्रिडको फर्काइ सुखद रहेन । दुई वर्षयता उनको पहिलो खेल हारमै टुंगिएको छ । स्पान्योलले एट्लेटिकोलाई २१ ले हरायो । त्यसमा थोमस लेमारले निर्णायक गोल गर्दा खेलले ९९ मिनेट छोएको थियो । ग्रिजमन बार्सिलाना छाडेर फेरि एट्लेटिको आएका हुन् । इंग्ल्यान्डलन्डन लिभरपुलले इंग्लिस प्रिमियर लिगमा आइतबार लिड्स युनाइटेडमाथि ३० को प्रभावशाली जित निकालेको छ । क्लबको यो जित १८ वर्षीय प्रभावशाली मिडफिल्डर हार्भे इलिटको चोटका कारण ओझेलमा परेको छ । उनको खुट्टाको जोर्नी फुस्केको छ । लिड्सका मिडफिल्डर पास्कर स्ट्रजकले दोस्रो हाफमा पछाडिबाट गरेको फाउलका कारण उनलाई चोट लागेको हो । यस फाउलका लागि स्ट्रजकले रातो कार्ड पाए । यसअघि मोहम्मद सलाहले प्रिमियर लिगमा गरेको सय व्यक्तिगत गोल तथा फाबिनोको दोस्रो गोल मदतमा खेलमाथि लिभरपुलको पूर्ण नियन्त्रण थियो । साडियो मानेले खेलको अन्त्यतिर तेस्रो गोल थप्दै लिरभपुललाई ४ खेलबाट १० अंक दिलाए । इटालीमिलान ज्लाटन इब्राहिमोभिचले चोटमुक्त हुँदै चार महिनापछि मैदानमा उत्रिए । उनकै गोल मदतमा एसी मिलानले इटालीको सिरी ए मा लाजियोलाई २१ ले हराएको छ । अर्को खेलमा डिफेन्डिङ च्याम्पियन इन्टर मिलान साम्पडोरियाको हातबाट २२ को बराबरीमा रोकिएको छ । जितले तीन खेलबाट ९ अंकसहित मिलान शीर्षस्थानमा उक्लन सफल भयो ।"
नरहरिपुरलाई तीन स्वर्ण,"काठमाडौं (कास) नरहरिपुर डोजोले प्रथम अन्तरनगर मेयर कप कराते तथा किक बक्सिङ प्रतियोगितामा ३ स्वर्ण, २ रजत र ३ कांस्यसाथ टिम च्याम्पियनको उपाधि जितेको छ । शंखधर शाखा डोजोद्वारा आयोजित प्रतियोगितामा वादोकाइ ३ स्वर्ण र २ कांस्यसहित दोस्रो भयो । २ स्वर्ण, १ रजत र १ कांस्य जितेको चन्द्रागिरि बेसिक सितोरियोले तेस्रो स्थानमा रह्यो । शीर्ष तीन स्थान हात पार्नेले क्रमशः २५ हजार, १० हजार र ५ हजार रुपैयाँ पुरस्कार जिते । करातेतर्फ पुरुषमा लगनखेलका विपिनसिंह दर्जी र महिलामा चन्द्रागिरिकी स्वस्तिका केसी उत्कृष्ट खेलाडी भए । उत्कृष्टले माउन्टेन बाइक पुरस्कार पाए । दुईदिने प्रतियोगितामा ४ सय ७५ खेलाडीले विभिन्न २० स्पर्धामा प्रतिस्पर्धा गरेको संयोजक मन्डेकाजी श्रेष्ठले जनाएका छन् ।"
राष्ट्रिय केन्पो असोजमा,"काठमाडौं (कास) नेपाल केन्पो खुकुरी मार्सल आर्ट्स संघको आयोजनामा राष्ट्रिय केन्पो खुकुरी मार्सल आटर््स च्याम्पियनसिप असोज ८ देखि हुने भएको छ । प्रतियोगितामा सातै प्रदेशबाट २ सय खेलाडीको सहभागिता रहने आयोजक संघका अध्यक्ष पूर्णप्रसाद पाण्डेले जनाएका छन् । विभिन्न ४ विधामा प्रतिस्पर्धा हुनेछ । फुलकेन्पो, सेमिकेन्पो, सेल्फ डिफेन्स र खुकुरी काताअन्तर्गत विभिन्न स्पर्धामा खेल हुनेछ । अध्यक्ष पाण्डेले कोभिड१९ का कारण सुस्त रहेको खेलकुद गतिविधि अगाडि बढाउन र खुकुरी कातामार्फत नेपालको पहिचान अन्तर्राष्ट्रिय क्षेत्रमा अभिवृद्धि गर्ने उद्देश्यसाथ प्रतियोगिता गर्न लागिएको बताए । फुल र सेमिकेन्पोअन्तर्गत विभिन्न तौलमा खेल खेलाइने छ । सेल्फ डिसेन्सतर्फ प्रदर्शनी खेलमात्र हुनेछ । दुईदिने प्रतियोगिताका खेल त्रिपुरेश्वरस्थित राखेप कभर्डहलमा हुनेछ ।"
मुनाको सर्वाधिक स्कोर,काठमाडौं (कास) कीर्तिपुर बास्केटबल संघद्वारा आयोजित नवौं कीर्तिपुर नगरव्यापी अन्तरवडा पुरुषमहिला बास्केटबलमा सोमबार महिलातर्फ वडा ४ ले सफलता पाएको छ । वडा ४ ले वडा ३ लाई ४७२२ स्कोरले पराजित गर्यो । जितमा मुना महर्जनले २० स्कोर गरिन् । पुरुषमा वडा २ र वडा ७ ले जित हात पारे । नरेश महर्जनको १८ स्कोरमा वडा २ ले वडा ८ लाई ७६७४ ले हरायो । वडा ७ ले वडा ४ लाई ६४५१ ले हराउँदा अभिषेक सिंहले ३८ स्कोर गरेका थिए ।
आठ बक्सर मस्को जाने,"काठमाडौं (कास) रुसको मस्कोमा हुने ५८ औं वर्ल्ड मिलिटरी बक्सिङ च्याम्पियनसिपमा नेपालका आठ खेलाडीले भाग लिने भएका छन् । भदौ ३१ देखि असोज १० सम्म हुने प्रतियोगितामा भाग लिने त्रिभुवन आर्मी क्लबका आठ खेलाडी (महिला४, पुरुष८) र सात अफिसियललाई सोमबार प्रधानसेनापति प्रभुराम शर्माले बिदाइ गरेका छन् । खेलाडीमा महिलातफृ चन्द्रकला थापा, पुनम रावल, विमला श्रेष्ठ र मिनु गुरुङ तथा पुरुषमा सुशील थापामगर, दानबहादुर दर्लामी, आशिष दवाडी र प्रेम चौधरी छन् ।"
साखको चुनौतीमा शंखमूल,"ए डिभिजन राष्ट्रिय फुटसल लिगमा सहभागी १० मध्ये सबैभन्दा हाइप्रोफाइल टोली हो, शंखमूल फुटसल । यसअघिका दुई राष्ट्रियस्तरको लिग प्रतियोगिता जितको साख जोगाउने चुनौतीसहित शंखमूलले पोखरामा हुने प्रतियोगितामा सहभागिता जनाउँदै छ । काठमाडौं उपत्यका केन्द्रित नेपाली फुटसलमा सबैभन्दा धेरै प्रतियोगितामा सहभागिता जनाएको र सानाठूला धेरै उपाधि जितेको टिम शंखमूल चैतमा सम्पन्न वाग्मती प्रदेशस्तरीय छनोट प्रतियोगिताको फाइनलमा पराजित थियो । कोरोना महामारीका कारण दुईपल्ट मिति परिवर्तन भएर असोज २ देखि हुने राष्ट्रिय लिगलाई शंखमूलले पर्याप्त तयारी समय पाएको छ । उनीहरूले बुझेका छन् ए डिभिजन लिग घरेलु फुटसलको सबैभन्दा ठूलो प्रतियोगिता हो । शंखमूल फुटसलका सञ्चालक नरेश अवालेका अनुसार यो प्रतियोगितामा राम्रो गर्न नसक्ने हो भने यसअघिको सफलताको कुनै अर्थ रहन्न । समर्थक, प्रायोजक र शुभचिन्तकका लागि यो प्रतिष्ठाको विषय हो । हामी नियमित प्रशिक्षण गरिरहेका छौं । लकडाउन समयमा पनि भर्चुअल माध्यमबाट सबै खेलाडीलाई ट्रेनिङ प्लानअनुसार फिट राख्ने प्रयास गरेका छौं, अवालेले कान्तिपुरसँग भने, हामीले यसअघि थुप्रै प्रतियोगिता जित्यौं । राष्ट्रिय लिग दुईपल्ट जित्यौं । प्रतियोगिता र प्रतिस्पर्धा यति ठूलो आकारमा पुगिसकेको छ कि यो प्रतियोगिता नजित्ने हो भने हामीले यसअघि जितेका कुनै पनि प्रतियोगिताको अर्थ छैन ।सन् २०१५ मा शंखमूल फुटसल प्रालिको स्थापना हुनुअघिका तीन वर्ष उनीहरूले लास्ट मिनेट नामको टिम बनाएर प्रतियोगिताहरूमा सहभागिता जनाए । शंखमूलले २०७३ सालमा आमा इभेन्ट्सद्वारा आयोजित रेडबुल फुटसल लिग र २०७४ सालमा अखिल नेपाल फुटबल संघ (एन्फा) द्वारा आयोजित रेडबुल राष्ट्रिय फुटसल लिगको उपाधि जितेको थियो । राष्ट्रिय लिगको साबिक विजेता हैसियतले प्रतियोगितामा स्वतः छनोट हुनुपर्ने माग शंखमूलले राखेको थियो । तर, एन्फाले त्यो लिगलाई ए डिभिजनको मान्यता दिएन । शंखमूलले त्यसबाहेक ४० भन्दा बढी स्थानीय प्रतियोगितामा सहभागिता जनाएर ३० भन्दा बढी उपाधि जितेको छ ।फुटसल खेल्ने युवाबीच लास्ट मिनेट टिम नामकरण गरी स्थानीय प्रतियोगिताहरू फुटसल खेल्न थालेपछि एकपछि अर्को सफलता पाउँदै जाँदा शंखमूल फुटसलको जन्म भएको हो । त्यतिबेला ठमेलमा रहेको फुटसलमा खेल्दै गर्दा राम्रो टिम बन्न थालेपछि हामीले टिमको नामकरण गर्यौं । फुटसलफुटसलबीचको प्रतिस्पर्धा हामीले जित्न थाल्यौं । प्रतियोगिताहरू होम एन्ड अवेका आधारमा हुन थालेपछि फुटसल मैदान आवश्यक भयो, अवालेले आफ्नो सुरुआती दिन सम्झिए । आफ्नै मैदानमा नियमित अभ्यास गर्न पाउने र व्यावसायिक प्रयोजनबाट आर्थिक उपार्जन गरी टिमलाई दिगो बनाउन पनि सहज हुने ठानेर मैदान निर्माणको योजनाले सार्थकता पाएको थियो । विश्वमा झन्डै एक शताब्दीको इतिहास बोकिसकेको फुटसल नेपालमा सुरु भएको एक दशकमात्रै भयो । मिनी फुटबलको अवधारणाबाट फुटसल नाम दिएर भित्र्याइएकाले वास्तविक फुटसलबारेमा थाहा पाउन धेरै समय लाग्यो । इन्डोर हलको टर्फ मैदानमा फुटबलभन्दा सानो बल प्रयोग गरी खेलिँदै आएको फुटसलको वास्तविक संरचना र नियम त्यो होइन । यो पार्केटिङ वा म्याट बिछ्याइएको कोर्टमा खेल्नुपर्ने हुन्छ ।नेपालमा अन्तर्राष्ट्रिय फुटसलको पूर्ण मापदण्डअनुसार कुनै पनि कोर्ट छैनन् । उपत्यकामा भएका केही कोर्टहरू पनि अन्तर्राष्ट्रिय आकारका छैनन् । हामीले फुटसल भनेर खेलिरहेको त मिनी फुटबल रहेछ भन्ने कुरा धेरै ज्ञान भयो । राष्ट्रियस्तरको टिम बनिसकेपछि नियमित प्रशिक्षणका लागि पनि हामीलाई वास्तविक फुटसल कोर्ट आवश्यक छ । च्यासलमा ठाउँ हेरिरहेका छौं, सञ्चालक अवालेले भने । शंखमूलले आसन्न प्रतियोगिता खेल्ने म्याटसँग मिल्दोजुल्दो हुने गरी आफ्नै मैदान छाडेर ललितपुरको यलः फुटसलमा प्रशिक्षण गरिरहेको छ ।शंखमूलका प्रशिक्षक प्रकाश परियारको चिन्ता यसैमा छ । हामीले यसअघि नियमित जितिरहेको हुनाले हामीमाथि अपेक्षा धेरै छ । तर, यसपल्ट पूर्ण अन्तर्राष्ट्रिय नियम र संरचनामा खेल्नु हाम्रा लागि पनि नयाँ अनुभव हुँदै छ, उनले थपे, कोरोना महामारीका कारण हामीले अरू समस्या पनि बेहोर्नुपरेको छ । टिमका कसैलाई सामान्य रुघाखोकी लाग्यो भने आराम दिने गरेका छौं । त्यसैले सेटको टिमले नियमित प्रशिक्षण गर्न पाएको छैन । यसले हाम्रो गतिलाई असर पारेको छ । कोरोनाकै कारण लामो समयदेखि प्रतियोगिता हुन सकेको छैन । प्रतियोगिताको त के कुरा सामूहिक खेल भएकाले प्रशासनले फुटसललाई कडाइका साथ बन्द गरिदिएको थियो । जसकारण अभ्यास पनि राम्रोसँग हुन पाएको छैन । हाम्रो टिममा यसअघि राष्ट्रिय लिग जितेका २४ खेलाडीमात्र छन् । यसको अर्थ हामी नयाँ टिम लिएर नयाँ चुनाती सामना गर्न अगाडि बढिरहेका छौं ।यसपल्ट टिममा १४ नियमित र ३ वैकल्पिक गरी १७ खेलाडी रहनेछन् । पाँचजना सेटमा रहन्छन् भने बाँकी ९ जनालाई सब्स्टिच्युड गर्न पाइन्छ । १४ मध्ये १० खेलाडी छनोट प्रतियोगिता खेलेको टिमकै रहनुपर्ने बाध्यकारी व्यवस्था छ । यसो हुँदा चैतमा छनोट प्रतियोगिता खेलेका खेलाडीलाई नियमित अनुबन्ध गर्नुपर्दा क्लबहरूले थप व्ययभार ब्यहोरेका छन् । तर शंखमूल त्यसको अपवाद हो । उसले छनोट प्रतियोगिताअघि नै खेलाडीसाग १ वर्षको सम्झौता गरेको थियो । वार्षिक करिव १५ लाखको बजेट रहने यो क्लब प्रायोजक पाउने नेपालका सीमित फुटसल क्लबमध्ये एक हो । प्रायोजकको सहयोगबाट हामीलाई ६० प्रतिशत आर्थिक भार कम भएको छ । बाँकी फुटसलको आम्दानीबाट पनि टिमको दीगो विकासमा लगानी गरिरहेका छौं, सञ्चालक अवालेले भने । टिममा शंखमूलका आफ्नै उत्पादन आधाजसो छन् । जो फुटसलमात्र खेल्छन् । फुटबल खेल्ने खेलाडीसमेत समावेश गरी टिम निर्माण गरिएको छ । थ्रीस्टार, जावलाखेल, एपीएफ, प्लानिङ ब्वाइजलगायतका क्लबबाट ए तथा बी डिभिजन लिग खेलिसकेका खेलाडीहरू शंखमूलबाट फुटसल खेल्दैछन् ।सन् २०१९ को अक्टोबरमा एएफसी एसियन फुटसल च्याम्पियनसिप छनोट प्रतियोगिता खेलेका चार खेलाडी शंखमूल टिममा छन् । अरुज सिंह, मणि लामा, अनिष श्रेष्ठ र सुसन श्रेष्ठले राष्ट्रिय टोलीबाट खेलिसकेका छन् । ए डिभिजन राष्ट्रिय फुटसल लिगमा क्षेत्रीय छनोटबाट आएका १० टोलीले राउन्ड रोबिन प्रणालीका आधारमा प्रतिस्पर्धा गर्नेछन् । शीर्ष चार टोलीबीच क्वालिफायर र इलिमिनेटरका आधारमा फाइनल खेलिनेछ । पोखरा रंगशालास्थित कभर्डहलमा हुने प्रतियोगितामा शंखमूलले असोज ३ मा फुटसल फाइभ धरानसँगको खेलबाट यात्रा सुरु गर्नेछ । असोज २२ सम्म चल्ने प्रतियोगिता विजेताले १० लाख र उपविजेताले ५ लाख रुपैयाँ पुरस्कार पाउनेछन् । प्रतियोगितामा उत्कृष्ट गोलरक्षक, फिक्सो (डिफेन्डर), पिभोट (स्ट्राइकर), प्रशिक्षक र इामर्जिङ खेलाडीले जनही २५ हजार रुपैयाँ पुरस्कार पाउनेछन् । टर्नपाइक इभेन्टको प्रायोजन तथा व्यवस्थापनमा हुने यो प्रतियोगिताका सम्पूर्ण खेल कान्तिपुर टेलिभिजन र ईकान्तिपुर डटकमबाट प्रत्यक्ष प्रशारण हुनेछ ।शंखमूल टोली ः खेलाडीमा अनिश श्रेष्ठ, सुसिन डंगोल, युनेश अवाले, हिम सैल जिसी, लक्ष्मण थापामगर, जेनिस प्रजापती, सुसन श्रेष्ठ, सागर थिङ, सुनील गोले, सुरज महर्जन, विवेक पण्डित, मणि लामा, युगेश श्रेष्ठ, कृजल खड्का, अरुज सिंह, सविन खड्का, रोशन केसी छन् । प्रकाश परियार (प्रशिक्षक), प्रमोद सिंह (व्यवस्थापक), माउन्टेन सुब्बा (फिजियो) ।"
मेडभेडेभ यूएस च्याम्पियन,"न्युयोर्क (एएफपी) डानिल मेडभेडेभले नोभाक जोकोभिचलाई हराएर आइतबार यूएस ओपन टेनिस जितेका छन् । उनको यो जितले नम्बर एक खेलाडीको २१ औं ग्रान्ड स्लाम जित्ने सपना रोकिएको छ । रुसका दोस्रो वरीयताप्राप्त मेडभेडेभले खेलमाथि पूर्ण नियन्त्रण राख्दै ६४, ६४, ६४ को जित निकाले । हारले जोकोभिचको सन् १९६९ यता वर्षका चारै ग्रान्ड स्लाम जित्ने अभियानमा समाप्त भएको छ । उनी रोजर फेडेरर र राफेल नडालको २० ग्रान्ड स्लाम उपाधिको उपलब्धिमै बराबरी रहे । सबैभन्दा पहिलो म जोकोभिच र समर्थकसँग माफी माग्न चाहन्छु । हामी सबैलाई थाहा छ, उनको मनमा के भइरहेको छ भनेर । उनको खेलजीवन आफैंमा अद्वितीय छ र मेरा लागि उनी टेनिस इतिहासमै महान् खेलाडी हुन्, मेडभेडेभले भने । सन् २०१९ को यूएस ओपनका उपविजेता मेडभेडेभले तेस्रो ग्रान्ड स्लाम फाइनलमा आएर उपाधि जिते । उनी यसअघि अस्ट्रेलियन ओपनमा यसै वर्ष पराजित भएका थिए । त्यतिबेला उनी ३४ वर्षीय सर्बियाली खेलाडीकै हातबाट पराजित भएका हुन् । खेलपछि जोकोभिचले भने, मेडभेडेभलाई बधाई छ, यो खेलमा उनको प्रदर्शन उत्कृष्ट रह्यो । अहिले तत्काल कोही ग्रान्ड स्लाम उपाधिका लागि सबैभन्दा बढी योग्य छन् कोही भने त्यो मेडभेडेभ नै हो । रोड लेभरले ५२ वर्षअगाडि वर्षका चारै ग्रान्ड स्लाम जितेका थिए । जोकोभिचले यस वर्ष अस्ट्रेलियन ओपन, फ्रेन्च ओपन र विम्बल्डन जितेर लेभरको बराबरी गर्नसक्ने स्थितिमा पुगेका थिए । लेभरले पछि ट्विट गर्दै लेखेका छन्, मेडभेडेभको प्रदर्शन उत्कृष्ट रह्यो । यो खेलमा उनले टेनिस खेलकै उत्कृष्ट खेलाडीलाई रोकेका छन् । कसैका लागि पनि पहिलो ग्रान्ड स्लाम फाइनल जित विशेष रहने गर्छ । त्यो पनि नोभाक जोकोभिच जस्ता खेलाडीविरुद्ध । जोकोभिचको यात्रा अझै टुंगिएको छैन, त्यसैले मेरो उनलाई शुभकामना छ । जोकोभिच चौथो यूएस ओपन जित्न असफल रहेपछि विश्व टेनिसका बिग थ्री कै बराबरीमा रहे ।उनीसँगै फेडेरर र नडालले २०२० ग्रान्ड स्लाम उपाधि जितेका छन् । यो सर्वकालीन प्रदर्शनको कीर्तिमान हो । हारमा जोकोभिच भावनात्मक पनि रहे । उनले राहत महसुस गरेको सुनाए । उनले भने, यसपल्ट यूएस ओपन तयारीका लागि मैले मानसिक र शारीरिक रूपमा निकै कडा मिहिनेत गरेको थिएँ । त्यसैले पछिल्ला दुई साता निकै भावनात्मक रहे र यो सम्हाल्न सजिलो परिस्थिति थिएन । अहिलेका लागि यो क्रम रोकिएको छ, त्यसैले म खुसी छु ।"
घरेलु मैदानमा उपाधि जित्न आतुर,"अनुभवी खेलाडी, अब्बल टिमवर्कस्थापनाको छोटो अवधिमै स्पोटर््स क्यासल फुटसलले व्यावसायिक उडान भर्यो । दिनहुँजसो हुने फुटसल प्रतियोगितामा आउने खेलाडीमा प्रशिक्षक विष्णु गुरुङको आँखा पर्यो । उनले तयार गरेको टिम अन्ततः ए डिभिजन राष्ट्रिय फुटसल लिगको छनोट खेलमा गण्डकी प्रदेशको विजेता बन्यो । उनकै नेतृत्वमा स्पोटर््स क्यासलले सोमबार टिममा सहभागी हुने १७ खेलाडी छनोट गर्यो । उनलाई सहायक प्रशिक्षक अर्बिन गुरुङले साथ दिए । दुई महिना लामो बन्द प्रशिक्षणमा २४ जना थिए । क्लब कप्तानमा अनुभवी खेलाडी क्षितिज गुरुङ छन् । फुटसलको राष्ट्रिय टिमको कप्तान रहिसकेका विजय गुरुङ यही टिममा छन् । फुटसलकै राष्ट्रिय खेलाडीद्वय विनोद गुरुङ र सुरज गुरुङले समेत टिमबाट खेल्दैछन् । ३ खेलाडी काठमाडौंबाट आएका छन् भने बाँकी स्थानीयलाई नै क्लबले प्राथमिकता दिएको छ । क्लबका सहायक प्रशिक्षक अर्बिन गुरुङ अनुभवी खेलाडी र अब्बल टिमवर्क नै आफ्नो टिमको सबल पक्ष मान्छन् । खेलाडीबीच एकआपसमा मित्रता र बोन्डिङ नै हाम्रो बलियो पक्ष हो, उनले भने, बाँकी टिमसँग प्रतिस्पर्धा गर्न प्रतीक्षारत छौं । तीन राष्ट्रिय खेलाडी भएकाले अन्य टिमको गतिविधिलाई पनि नजिकबाट नियालिरहेको उनले बताए । सबै टिमको जित्ने नै लक्ष्य भए पनि उत्कृष्ट ४ भित्र रहन आफ्नो कोसिस हुने उनी बताउँछन् । अन्य टिमले के कसरी अभ्यास गरिरहेका छन् भन्ने स्पोटर््स क्यासलमा छलफल हुन्छ । पोखरा होम ग्राउन्ड भएकाले दर्शकको साथ पाउने टिमको अपेक्षा छ । कप्तान क्षितिज गुरुङ सबै खेलाडीले कडा मिहिनेत गरेकाले अब मैदानमा परिणाम देखिने बताउँछन् । सबैले हन्ड्रेड दिएर खेल्ने हो, उनी भन्छन्, यो अवसर पहिलोपल्ट आएकाले उपाधि गुम्न दिने छैनौं । अभ्यासमा आफ्ना तीन खेलाडी घाइते भए पनि कोही हतोत्साही नभएको उनले बताए । फुटसललाई अझै व्यावसायिक बनाउन र यसैमा खेलाडीले आफ्नो भविष्य खोज्न सक्ने बनाउन कम्तीमा ४ महिनासम्म चल्ने लिग हुनुपर्ने उनको राय छ । पुरस्कार राशि अझै बढाउन सक्ने र खेलाडीको सुविधा बढाउने हो भने फुटसलको भविष्य उज्ज्वल हुनसक्छ, उनले थपे । स्पोर्ट्स क्यासललाई पोखराकै व्यावसायिक समूह अंशुभरा ग्रुपले साथ दिएको छ । क्यालिबर सुज, दीप अस्पताल, सगरमाथा इन्स्योरेन्सको साथ यो टिमलाई छ । स्पोटर््स क्यासलले लिगको पहिलो दिन प्रभातफेरी युवा क्लबसँग खेल्दैछ । टिम : क्षितिज गुरुङ (कप्तान), विजय गुरुङ, विनोद गुरुङ, सुरज गुरुङ, भीषण गुरुङ, योगेश गुरुङ, खिम गुरुङ, विश्वास पौडेल, सुदीप सुनार, उज्ज्वल शाही, अनिश तामाङ, किशोर गुरुङ, दीपेश घले, अञ्जन देवकोटा, फोनस कार्की, रोशन छन्त्याल, सुमित श्रेष्ठ ।काठमाडौंसँग प्रतिस्पर्धाफुटबलको राष्ट्रिय टिमबाट खेलिसकेका राजेन्द्र तामाङलाई फुटसल टिमको प्रशिक्षक बन्न प्रस्ताव आएपछि उनी पछि हटेनन् । एपीएफ क्लबका प्रशिक्षक रहिसकेको अनुभव भएकाले सविन मेमोरियल फुटसल क्लब उनैले सम्हाले । फुटसल क्लबको प्रशिक्षक बन्नु उनी स्वयंका लागि नौलो अनुभव थियो । उनी प्रशिक्षक रहेको टिम गण्डकी प्रदेशस्तरीय छनोट प्रतियोगिताबाट उपविजेता भएर ए डिभिजनको मान्यता पायो । टिमको जिम्मा लिएको केही समयमै उनी कोरोना संक्रमित भए । कोरोनाबाट तंग्रिएर प्रशिक्षण सुरु गरे । दुई महिना खेलाडीलाई बन्द प्रशिक्षणमा राखे । दुई महिनासम्म खेलाडीले गरेको मिहिनेत मैदानमा प्रदर्शन गर्ने बेला आएको उनी बताउँछन् । मैदानमा आक्रामक र रक्षात्मक दुवै रणनीति अपनाएर खेल्ने उनले बताए । हाम्रो सिधा प्रतिस्पर्धा काठमाडौंको टिमसँग छ, उनले भने, स्कोर र डिफेन्स दुवैलाई उत्तिकै प्राथमिकतामा राखेर खेल्छौं । फुटसल लिग हुने स्थान पोखरा रंगशालामा रहेको कभर्डहलबाहेक पोखरामा एकमात्रै म्याट भएको फुटसल बुलौंदीमा छ । उक्त फुटसलमा एक घण्टाकै १ हजार ५ सय रुपैयाँ बुझाउनुपर्छ । दिनमा ३ घण्टा अभ्यास गर्दा ४ हजार ५ सय रुपैयाँ खर्च हुन्छ । आर्थिक हिसाबले पनि भार पर्ने भएकाले केही दिन उक्त मैदानमा अभ्यास गरे पनि सोमबारदेखि रंगशालाकै कभर्डहलमा टिमले अभ्यास गरिरहेको छ । टर्फमा खेलिरहेका खेलाडीलाई म्याटमा खेल्न अप्ठेरो हुने प्रशिक्षक तामाङ बताउँछन् ।१७ खेलाडीको टिममा १६ पोखरेली खेलाडी छन् । पोखराकै खेलाडीलाई प्रवर्द्धन गर्न यसो गरिएको तामाङले बताए । टिमका कप्तान अनुप रानामगर राष्ट्रिय टिमबाट फुटसल वर्ल्डकप खेलिसकेका खेलाडी हुन् । अर्का खेलाडी वरदान ताङ्वे लामासमेतले राष्ट्रिय टिमबाट खेलिसकेका छन् । सुनिल बिक यो टिमका उदीयमान खेलाडी हुन् । लिग च्याम्पियन बन्ने लक्ष्य भए पनि हाललाई ए डिभिजनमै रहिरहनुलाई प्रशिक्षक तामाङ उपलब्धि ठान्छन् । भन्छन्, अन्तिम ४ मा रहने हाम्रो प्रयास हुनेछ । घरेलु मैदानमा दर्शकको अपेक्षा सम्बोधन गर्न सक्नु अर्को चुनौती उनी देख्छन् । टिम : अनुप रानामगर (कप्तान), वरदान ताङ्वे लामा, मनोज गुरुङ, सरोज गुरुङ, अविनाश तामाङ, समिर प्रधान, विमान प्रधान, विनम गुरुङ, रोहित नेपाली, सुनील बिक, सुनील नेपाली, रोमन थापा, सञ्जय जलारी, एलन गुरुङ, मनीष सेढाईं, सन्तोष ।"
