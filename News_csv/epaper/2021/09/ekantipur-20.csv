शीर्षक,विवरण
एमालेमा उमेर हद : नेतृत्वपंक्तिमा तरंग,"७० वर्षे प्रावधानको परिणाम७० वर्ष कटेका नेताले पार्टी कमिटीमा पद लिन नपाउने व्यवस्थाले अध्यक्ष केपी ओलीलाई यसपालिका लागि कुनै प्रभाव पर्नेछैन । फागुनमा ७१ वर्ष लाग्ने ओली मंसिरमै महाधिवेशन गरेर पार्टी अध्यक्ष बन्ने निश्चितप्रायः छ । तर प्रधानमन्त्री, मन्त्री, सांसद वा अन्य राजकीय पदका लागि भने कुनै उमेर हद तोकिएको छैन । डेढ वर्षमा हुने आगामी निर्वाचनमा एमालेले बहुमत जुटाउन सके ओली प्रधानमन्त्री हुनेछन्, यद्यपि उनी त्यो बेलासम्म ७१ वर्ष कटिसकेका हुनेछन् । ओलीका उत्तराधिकारी हुन सक्ने नेताहरुका लागि पनि आगामी महाधिवेशन नै अन्तिम हुनेछ । सुवास नेम्वाङ (६९), ईश्वर पोखरेल (६८), युवराज ज्ञवाली (६८), भीम रावल (६६), अष्टलक्ष्मी शाक्य (६७), रामबहादुर थापा (६६) अर्को महाधिवेशनमा उम्मेदवार बन्न पाउने छैनन् । वामदेव गौतम (७३), झलनाथ खनाल (७२), मुकुन्द न्यौपाने (७१) ले एमाले छाडिसकेका छन् । उनीहरु एमालेमा भएको भए यो विधानअनुसार यो महाधिवेशनमा समेत उम्मेदवार हुन पाउादैनथे । माधव नेपाल (६९) भने यो महाधिवेशनमा उम्मेदवार हुन सक्थे । सुरेन्द्र पाण्डे (६३), पृथ्वीसुब्बा गुरूङ (६३), विष्णु पौडेल (६२), भीम आचार्य (६२), घनश्याम भुसाल (६०), शंकर पोखरेल (५८), प्रदीप ज्ञवाली (५८), गोकर्ण विष्ट (५६), योगेश भट्टराई (५५) भने अझै दुईदेखि चार महाधिवेशनसम्म प्रतिस्पर्धी बन्न पाउनेछन् ।"
भारतसहित २४ मुलुकले दिए शुभकामना,"काठमाडौं (कास) छिमेकी भारत र चीनसहित दुई दर्जनभन्दा बढी मुलुकले संविधान दिवसका अवसरमा नेपाललाई शुभकामना दिएका छन् । ती देशका राष्ट्र तथा सरकार प्रमुखले राष्ट्रपति विद्यादेवी भण्डारी र प्रधानमन्त्री शेरबहादुर देउवालाई सन्देश पठाएका हुन् । नयाँ संविधान जारी भएदेखि असन्तुष्ट भारतका राष्ट्रपति रामनाथ कोविन्द र प्रधानमन्त्री नरेन्द्र मोदीले समकक्षीलाई शुभकामना पठाएका हुन् । राष्ट्रपति कोविन्दले भारत सरकार, भारतीय जनता र आफ्नो तर्फबाट राष्ट्रपति भण्डारीलाई शुभकामना दिएका छन् । उनले पठाएको सन्देशमा ऐतिहासिक, सांस्कृतिक, आर्थिक र पारिवारिक सम्पर्कले चिनिएको भारत र नेपालबीचको सम्बन्ध दीर्घकालीन रहेको प्रस्ट पारेका छन् । नेपालले २०७२ असोज ३ मा संविधान जारी गरेपछि भारतले करिब चार महिना आर्थिक नाकाबन्दी गरेको थियो । भारतीय प्रधानमन्त्री मोदीले देउवालाई पठाएको सन्देशमा संस्कृतिको सुदृढ सूत्र, पारस्परिक सम्पर्क र जनताजनताबीचको सम्बन्धले दुई देशलाई जोडेको जनाएका छन् । मोदीले प्रधानमन्त्री देउवा र समस्त स्नेहशील नेपाली जनताको सुस्वास्थ्यको कामना गरेका छन् । चीनका राष्ट्रपति सी चिनफिङ र प्रधानमन्त्री ली खछ्याङ तथा अमेरिकी राष्ट्रपति जो बाइडेन र विदेशमन्त्री एन्टोनी ब्लिन्केनले पनि शुभकामना पठाएका छन् । चिनियाँ राष्ट्रपति र प्रधानमन्त्रीले समृद्धि र प्रगतिको कामना गरेका छन् । बाइडेनले कोभिड१९ को महामारी र जलवायु परिवर्तनले निम्त्याएका संकटको सामनाका साथै आर्थिक सम्बन्ध सुधार उल्लेख गरेका छन् । बंगलादेश, श्रीलंका, रुस, जर्मनी, स्विट्जरल्यान्ड, पोर्चुगल, बेलायत, जापान, म्यानमार, लाओसलगायत दुई दर्जनभन्दा बढी मुलुकले शुभकामना पठाएको परराष्ट्र प्रवक्ता सेवा लम्सालले जानकारी दिइन् ।"
अमेरिका छिर्ने क्रममा ६० नेपाली जर्मनीमा पक्राउ,"(पेरिस)  काठमाडौंबाट दुबई, मस्को र मेक्सिको हुँदै गैरकानुनी रूपमा अमेरिका छिर्न खोज्ने झन्डै पाँच दर्जन नेपाली जर्मनीको फ्र्यांकफर्ट विमानस्थलबाट पक्राउ परेका छन् । पक्राउ पर्नेमा यही रुटबाट मेक्सिको पुगेपछि प्रहरीले फ्र्यांकफर्ट फर्काइदिएका र मेक्सिको उड्ने तयारीमा रहेका छन् । जर्मनीस्थित नेपाली राजदूत रामकाजी खड्काका अनुसार मेक्सिकोबाट डिपोर्ट भएकालाई मस्को फिर्ता पठाउने जर्मन सुरक्षा निकायले बताएको छ । विमानस्थलको ट्रान्जिटस्थित प्रहरी नियन्त्रणमा रहेकामध्ये एक नेपालीले सुरक्षाका कारण आफ्नो नाम नखुलाइदिन आग्रह गर्दै कान्तिपुरसँग भने, हामी यहाँ ६ दिनदेखि सुरक्षा घेरामा छौं । प्रहरी नियमानुसार अब दुई दिनभन्दा राख्दैन । अझै मेक्सिको जाने आसमा छौं ।ती नेपालीका अनुसार आफन्तको विश्वासमा परेर उनीहरूले अमेरिका छिर्नका लागि जनही ३८ लाख रुपैयाँ तिरेका थिए । राजदूत खड्काका अनुसार दूतावासले जर्मनीको सुरक्षा एजेन्सीसँग सम्पर्क गर्दा १८ जना नेपाली आफ्नो नियन्त्रणमा रहेको बताएको छ । पक्राउ परेकामध्ये ६ जनासँग जापानको नक्कली भिसा भएकाले शंका लागेर समूहका सबैलाई नियन्त्रणमा लिइएको जर्मन सुरक्षा संस्थाले जानकारी दिएको छ । फ्र्यांकफर्ट विमानस्थलमा कार्यरत श्याम खनालका अनुसार १८ जनासहित मेक्सिकोबाट फर्काइएका र मस्कोदेखि मेक्सिको जान उडेका अन्य नेपालीसमेत गरी करिब ६० जना छन् । दुबईबाट मस्को हुँदै फ्र्यांकफर्ट पुगेका अन्य नेपालीलाई पनि जर्मन प्रहरीले नियन्त्रणमा लिएको हुन सक्ने एक नेपालीले बताए । उनीहरू विमानस्थलको अर्को टर्मिनलमा भएकाले संख्या यकिन नभएको ती नेपालीले बताए । अर्का एक नेपालीले आफूहरू नियन्त्रणमा रहे पनि प्रहरीले अन्य केही नगरेको बताए । हामीलाई प्रहरीले रोकेको त हो तर पक्राउ गरेको जस्तो छनक दिएको छैन । अझै पनि मेक्सिकोको टिकट बनाएर उतै उड्ने पर्खाइमा छौं, उनले भने । मोटो रकम तिरेर हिँडेकाले जसरी पनि मेक्सिको गएर अमेरिका छिर्ने आसमा रहेको बताउँदै उनले भने, ३८ लाख तिरेर आएको हो, दलालले थाहा पायो भने झन् दुःख दिन सक्छ र आमाबुबाले यो सुन्नुभयो भने चिन्तित बन्नु हुन्छ । कान्तिपुरसँग फोन कुराकानीमा ती नेपालीले आफूहरूमध्ये अधिकांशलाई आले थरका दलालले दुई साताअघि काठमाडौंबाट दुबई (यूएई) उडाएको बताए । एक सातासम्म दुबईको एक होटलमा राखिएपछि उनीहरू आफैं टिकट काटेर मस्को (रुस) उडेका थिए । मस्को उड्ने प्रबन्ध भने एक पाकिस्तानी दलालले मिलाइदिएका हुन् । मस्कोमा एकरात बसेपछि उनीहरू आफ्नै टिकटमा मेक्सिको उडेका थिए । उनीहरू सबैको जर्मनीको फ्र्यांकफर्टमा ट्रान्जिट परेको थियो । त्यहाँ प्रहरीले जाँचबुझ गर्दा केहीको नक्कली भिसा भेटिएका कारण समूहका सबै जनालाई जर्मनीको सुरक्षा निकायले रोकेको हो । राजदूत खड्काले आफूहरूसमक्ष आधिकारिक रूपमा उद्धार वा अन्य सहयोगका लागि आग्रह नगरिएको बताए । कसैले उद्धार गरिदिनुपर्यो भन्यो भने दूतावासले पहल गर्ने हो तर नेपालीलाई यस्तो भयो भन्ने सुनेपछि हामी सुरक्षा निकायको सम्पर्कमा छौं, उनले भने ।"
"स्कुल खोल्न सुरु, खोप कहिले ?","स्थानीय स्वास्थ्य संस्थासँगको समन्वयमा स्वास्थ्य परामर्श प्राप्त गरी विद्यालयमा प्रवेश गर्ने बालबालिका, शिक्षक, कर्मचारीलगायत सबैको ज्वरो परीक्षण गर्नेविद्यालयमा सबैले अनिवार्य रूपमा मास्कको प्रयोग गर्ने विद्यार्थीलाई मास्कको प्रयोग उचित तरिकाले लगाउन सिकाउने अति विपन्न समुदायका बालबालिकालाई स्थानीय तहको सहयोगमा विद्यालयले मास्कको व्यवस्था गर्नेविद्यालय परिवारबाहेक अन्य व्यक्तिलाई विद्यालय परिसरमा आउन निषेध गर्ने विद्यालयमा कोरोनाबाट बच्न छुट्टै आचारसंहिता बनाएर टाँस्ने विद्यालयमा एक जना शिक्षक (स्वास्थ्य शिक्षा वा विज्ञान विषय शिक्षण गराउने शिक्षक) लाई सम्पर्क व्यक्ति तोक्ने विद्यार्थी संख्याका आधारमा पर्याप्त मात्रामा सफा पानी, हात धुने स्थान, साबुन र अन्य सरसफाइ सामग्रीको व्यवस्थासहित नियमित रूपमा हातधुने व्यवस्था गर्नेविद्यालय सञ्चालनका समयमा शिक्षक, विद्यालय कर्मचारी तथा विद्यार्थीमा स्वास्थ्यसम्बन्धी समस्या वा संक्रमणको लक्षण देखिएमा तत्काल राख्नका लागि आइसोलेसन कक्षको प्रयोग गर्ने उनीहरूलाई अभिभावक तथा स्वास्थ्य संस्थामा पुर्याउनेकोरोनासँग मिल्दोजुल्दो लक्षण देखिएका विद्यार्थीलाई स्वस्थ नभएसम्म विद्यालयमा नआउन सूचित गर्नेविद्यालयमा बालबालिकाबीचको न्यूनतम १ मिटरको भौतिक दूरी कायम हुने गरी कक्षाकोठामा दैनिक विद्यार्थीहरूको बसाइ व्यवस्थापन गर्ने एउटा कक्षा वा सेक्सनका विद्यार्थीहरूलाई सधैं एउटै समूह वा कक्षामा राख्ने कक्षाकोठाका झ्यालढोका खुला राखी पर्याप्त हावा आवतजावत गर्न सक्ने बनाउनेविद्यालय स्वास्थ्य तथा सरसफाइसम्बन्धी नियमहरू कडाइका साथ पालना गर्ने छात्राहरूका लागि सेनिटरी प्याड र छुट्टै शौचालयको व्यवस्था गर्ने एवं शौचालयलाई दैनिक निर्मलीकरण गर्नेखाजा खानका लागि कक्षाहरूलाई फरकफरक समयमा छुट्टी दिने, खाना बाँडेर नखाने, कक्षाकोठाभित्र खानाखाजा नखानेदिवा खाजा खुवाउनुपर्ने बालबालिकाका लागि उनीहरूको पोषण तथा स्वास्थ्यलाई ख्याल गरी दिवा खाजा व्यवस्थापन तथा सहजीकरण पुस्तिकामा उल्लेख भएअनुसारको न्यूनतम पोषक तत्त्वहरूसहित खाजा विद्यालयमै व्यवस्था गर्ने"
'एकै व्यक्ति पटकपटक मुख्य पदमा जान रोकौं,"(काँकडभिट्टा)  पार्टी नेतृत्वमा हस्तक्षेप गर्न चाहेका युवा नेतालाई कार्यकर्ताले बारम्बार उठाउने प्रश्न हो नेतृत्व हस्तान्तरणको कुरा मात्रै उठाएर हुन्छ कि परिवर्तनको एजेन्डा पनि छ ? कांग्रेस महाधिवेशनको पूर्वसन्ध्यामा सभापतिदेखि उपसभापति र महामन्त्रीको पदसम्म उम्मेदवारी घोषणा गर्ने प्रतिस्पर्धा चलिरहेका बेला उम्मेदवारी घोषणामा हतारो गर्ने तर विचार र कार्यक्रम दिन नसक्ने प्रवृत्तिप्रति संकेत गर्दै कार्यकर्ताले यस्ता प्रश्न पनि उठाइरहेका छन् । कार्यकर्ताका यस्ता प्रश्नको सामना गर्दै आएका प्रवक्ता विश्वप्रकाश शर्माले आइतबार महामन्त्रीको उम्मेदवारीसँगै आफूले लिने परिवर्तनका २४ बुँदे अवधारणापत्र अघि सारेका छन् ।महामन्त्री घोषणा गरेका अर्का युवा नेता गगन थापाले पनि केही समयपछि छुट्टै दृष्टिकोण अघि सार्ने बताउँदै आएका छन् । दुई वर्षअघि नै थापासहितका १२ युवा नेताले नेतृत्व परिवर्तनसहितको सुधारका एजेन्डा महासमिति बैठकमा प्रस्तुत गरेका थिए । जसमा शर्मा समावेश थिएनन् । शर्माले आइतबार गृहजिल्ला झापामा अवरुद्ध बनेको पार्टी नेतृत्वको विकासक्रमलाई जोड दिँदै अवधारणा ल्याएका हुन् ।शर्माको अवधारणामा राजनीतिक परिवर्तनका विषय उठाइएको छ । एकै व्यक्ति पटकपटक सांसद, मन्त्री, प्रधानमन्त्री र राष्ट्रपति बन्न नपाउने कानुनी व्यवस्था हुनुपर्ने उनको मुख्य प्रस्ताव छ । राष्ट्रपति एक पटक, प्रधानमन्त्री दुई पटक, मन्त्री तीन पटक र सांसद चार पटक हुने व्यवस्था कानुनमै लेखिनुपर्ने बहसलाई शर्माले पार्टीभित्र प्रवेश गराएका छन् । उनको यो प्रस्तावप्रति पार्टीका धेरैको भावना जोडिएको छ । कानुनी रूपमै व्यवस्था भएपछि कसैले बा छाडिदिनुस् न भनेर कसैलाई भन्न जानुपर्छ र ? शर्माले हँस्यौली पारामा थपे, यसलाई व्यवहारमा अनुसरण गर्दा त्यसले नेतृत्वमा आगमन र बहिर्गमनको भिन्न प्रणाली र प्रवृत्ति निर्माण हुन्छ । शासकीय प्रणालीको बहसलाई शासन संस्कार पद्धति तर्फ मोड्नुपर्ने उनको सुझाव थियो ।उनले राजनीतिको छविमा पुनर्ताजगीको आकांक्षा, संविधान बनाउनेले संविधानप्रति इमान राखौं, संविधानप्रति विमति लोकतान्त्रिक हक तर संविधानसभाको वैधानिकता कदर साझा कर्तव्य, सुशासन, पारदर्शिता र सदाचार, परिवर्तित राजनीतिको मूल संस्कारलगायत विषय आफ्नो दृष्टिकोण अघि सारेका छन् । अवधारणा सार्वजनिक गर्दा शर्माले केही नयाँ शैली देखाए । आधाभन्दा बढी समय पट्यारलाग्दो आसनग्रहण सिलसिलामा बित्ने प्रवृत्तिलाई उनले तोडे । सभामा न शृंखलाबद्ध आसनग्रहण भयो न त मञ्चभरि अटिनअटी नेता थिए । सबै नेता कार्यकर्ता सँगै फ्लोरतिरै थिए । मञ्चमा कार्यक्रम सञ्चालक तेजप्रसाद चम्लागार्इं मात्रै थिए । यसअघि राजधानीको सुन्दरीजलमा भदौ २४ मा उनले महामन्त्रीको उम्मेदवारी घोषणा गरेका थिए । अन्तिम वक्ताका रूपमा मञ्चमा उक्लिएका शर्माले सुरुमै भने, राजनीतिमा परिवर्तनको खाँचो भो । उनले परिवर्तनभित्रको मुद्दालाई सामूहिक रूपमा अंगीकार गर्न नेताकार्यकर्तालाई आग्रह गरे । परिवर्तनको मुद्दा एक व्यक्तिको हैन, सबैको साझा मुद्दा बनाइनुपर्छ, उनले भने । राजनीतिको कमजोरी मात्रै केलाउनेभन्दा पनि हल खोज्नुपर्ने उनको सुझाव थियो । शर्माले खर्चिलो निर्वाचन प्रद्धतिलाई मितव्ययी बनाइनुपर्ने औंल्याए । उनले मितव्ययी चुनावी खर्चबारे गम्भीर बहस जरुरी रहेको बताउँदै खर्चिलो निर्वाचन प्रद्धतिलाई कडाइ गर्ने हो भने आधाउधी राजनीति सुध्रिने पक्का रहेको जनाए । शर्माले विभिन्न किसिमका विभेद गर्ने राजनीतिकर्मीलाई सदाका लागि पार्टीको ढोका बन्द गरिनुपर्ने जनाए । उनले बाल श्रम शोषण, महिला हिंसा, जातीय विभेदजस्ता अमानवीय अपराध गर्ने कार्यकर्तालाई सबै पार्टीले ढोका बन्द गर्नुपर्ने प्रस्ताव अघि सारे । नेपालभित्रै पनि दुईवटा नेपाल छ । एउटा नेपाल बिहान १० बजे टाई लगाएर बोर्डिङ जानेछ । अर्को नेपाल दिनको २ बजे होटलको टेबल पुछिरहेको हुन्छ, शर्माको भनाइ थियो, एउटा नेपाल ३३ प्रतिशत अधिकार लिएर सिंहदरबार छिर्छ, संसद् छिर्छ, पार्टीको क्षेत्रीय प्रतिनिधि बन्छ, अर्को नेपाल खाडीबाट बाकसमा फर्किन्छ । अवधारणापत्रमा शर्माले राजनीतिक शासन प्रणाली कस्तो हुनु उचित भन्ने द्वन्द्वमा नेपाललाई अन्त्यहीन शृंखलामा अब धकेल्न नहुने जनाएका छन् । लोकतान्त्रिक प्रणालीको बाटोबाट दुनियाँमा अनेक मुलुकले समृद्धि र जनताको खुसी हासिल गरेका र व्यवस्थाभित्रको अव्यवस्था अन्त्य गरेर यसप्रति जनताको आशालाई विश्वासमा बदल्नुपर्ने उनको राय छ ।"
सभापति जित्न प्रतिस्पर्धीलाई प्रधानमन्त्रीको अफर,"(काठमाडौं)  कांग्रेस नेता शेखर कोइरालाले पार्टी सभापतिमा निर्वाचित भए प्रधानमन्त्री नबन्ने सार्वजनिक रूपमै घोषणा गरेका छन् । ७१ वर्षीय कोइरालाले एक पटकभन्दा बढी नेतृत्वमा नबस्ने उद्घोष पनि गर्दै आएका छन् । उनको जस्तै सार्वजनिक घोषणा अरू नेताहरूले गरेका छैनन् तर सबैको प्राथमिकता पार्टी सभापति बन्ने नै छ । आफ्नै टिममा पहिरो जान थालेपछि प्रधानमन्त्रीसमेत रहेका पार्टी सभापति शेरबहादुर देउवाका लागि फेरि नेतृत्वमा आउन मुस्किल पर्ने देखिएको छ । आफ्नो टिमका मुख्य हस्ती उपसभापति विमलेन्द्र निधि बाहिरिएपछि र प्रवक्ता विश्वप्रकाश शर्माले महामन्त्रीमा उम्मेदवारी दिने घोषणा गरेपछि देउवा आफैं पनि ढुक्क देखिएका छैनन् ।देउवानिकट केही नेताले वरिष्ठ नेता रामचन्द्र पौडेल वा महामन्त्री शशांक कोइरालामध्ये एक जनालाई मिलाउनुपर्ने सुझाइरहेका छन् । त्यसका लागि प्रधानमन्त्री र राष्ट्रपति को कार्डलाई अघि सार्न सकिने उनीहरूको भनाइ छ । जबकि अहिले देउवाका लागि पार्टी सभापतिभन्दा प्रधानमन्त्री मुख्य प्राथमिकता हो । देउवाले प्रधानमन्त्री छाड्लान् भन्ने कुरा पार्टीभित्र कसैले पत्याउने कुरै छैन, सभापतिका आकांक्षीमध्येका एक नेताले कान्तिपुरसँग भने, उहाँ त प्रधानमन्त्री बन्नकै लागि सभापति हुन खोज्नुभएको हो, प्रधानमन्त्री छाड्नेमा न पौडेललाई विश्वास छ न शशांकलाई ।संस्थापन पक्षको पकड समातेर बसेका देउवाका लागि चुनाव जित्ने चुनौती थपिँदो छ भने वरिष्ठ नेता रामचन्द्र पौडेल पक्षलाई उम्मेदवार को बनाउने भन्नेमै सकस छ । यो समूहमा पौडेलदेखि महामन्त्री शशांक कोइराला, पूर्वमहामन्त्री प्रकाशमान सिंह र नेता शेखर कोइराला सभापतिको मुख्य प्रतिस्पर्धी छन् । कार्यकर्ताको भावना र राज्यशक्तिको केन्द्रमा रहेका देउवासँग प्रतिस्पर्धामा उत्रन पौडेललाई कठिनाइ पर्ने तर्क शशांक, प्रकाशमान र शेखरमा छ । तीनै जनाले पौडेललाई प्रधानमन्त्री वा राष्ट्रपतिको प्रस्ताव गर्दै आएका छन् । शशांक, शेखर र प्रकाशमानबीच पनि यस्तै खालको बार्गेनिङ छ । एकले अर्कोलाई प्रधानमन्त्री देखाएर आफू पार्टी सभापति बन्ने दाउमा सबै लागेका छन् ।पौडेल दाइले पनि अब कार्यकर्ताको भावनाअनुसार पार्टी हाँक्न सक्नुहुन्न, उहाँको व्यक्तित्वअनुसारको पद दिएर टिम व्यवस्थापन गर्न सकिन्छ, सिंहले भने, त्यसका लागि आकांक्षीहरूबीच पावर सेयरिङ एउटा विकल्प हो । उनले आफू पार्टी सभापति भएमा पौडेललाई प्रधानमन्त्री वा राष्ट्रपतिमा अघि सार्न सकिने संकेत गरे । त्यस्तै संकेत गर्छन् अर्को आकांक्षी शेखर । एक व्यक्ति एक पदको अवधारणामा हामी जानुपर्छ, शेरबहादुरजीले पार्टी र सरकारको नेतृत्व लिँदा अहिले हालत के भएको छ ? सरकारतिर हेर्ने पाँच मिनेट फुर्सद छैन, सम्पूर्ण ध्यान महाधिवेशनतिर छ, उनले भने, सभापति जितेपछि फेरि उहाँको प्राथमिकता बदलिन्छ । पार्टी हेर्ने फुर्सद हुन्न । उहाँको सम्पूर्ण ध्यान कसरी प्रधानमन्त्री बन्ने, कसरी सत्ता टिकाउने भन्नेमा रहन्छ । पार्टी त अहिलेको भन्दा पनि खराब हुन्छ ।शेखरले एक व्यक्ति एक पद कांग्रेसमा मात्रै नभएर सबै पार्टीका लागि आवश्यक भइसकेकाले आफूले यस्तो अवधारणा सार्वजनिक रूपमै राखेको बताए । मेरो कुरा तत्काल उम्मेदवार हुनका लागि मात्रै होइन, सभापति भएँ भने व्यवहारमा प्रमाणित गरेर देखाउँछु, उनले भने । तत्कालीन नेकपा र एमालेको टुटफुट र शक्ति संघर्षका कारण आगामी निर्वाचनबाट कांग्रेस पुनः सत्तामा आउने बलियो सम्भावना छ तर नेताहरू प्रधानमन्त्री छाड्न तयार हुने केका लागि हो त ? कांग्रेस नेता बलबहादुर केसीले यस्तो अवस्था आउनुका पछाडि विश्वासको संकट मुख्य कारण रहेको बताए । पार्टी सभापति बन्नु भनेकै प्रधानमन्त्री बन्नु हो भन्ने आमबुझाइ छ, सभापति भएपछि उसैले टिकट बाँड्छ, संसदीय दलमा उसैले भनेको कुरा लागू हुने भएकाले कसैले विश्वास नै गर्दैनन्, उनले भने, अहिलेको अवस्थामा म सभापति हुन्छु, तपाईं प्रधानमन्त्री बन्नुहोस् भनेर कसैले पत्याउने स्थिति नै छ । यसैले पनि हाम्रो टिम व्यवस्थापनमा पनि जटिल भइरहेको छ ।उपसभाति विमलेन्द्र निधि र नेता गोपालमान श्रेष्ठले पनि देउवाले सरकार र आफूहरूले पार्टी चलाउनुपर्ने बताउँदै आएका छन् । निधि र श्रेष्ठ दुवैले पार्टी सभापतिको उम्मदेवार घोषणा गरिसकेका छन् । निधिको तत्कालीन प्राथमिकता प्रधानमन्त्रीभन्दा पार्टीतिरै देखिन्छ । आमनिर्वाचनपछि पनि देउवालाई प्रधानमन्त्री बनाउन तयार रहेको तर यसपटक सभापतिमा आफूलाई अघि सार्नुपर्ने निधिको आग्रह छ ।श्रेष्ठले भारतीय जनता पार्टी (भाजपा) मा नरेन्द्र मोदी र अटलबिहारी बाजपेयी अध्यक्ष नभई प्रधानमन्त्री बनेका उदाहरण दिएर देउवाले सभापतिका लागि फेरि लोभ राख्न नहुने बताए । नरेन्द्र मोदी भाजपाको अध्यक्ष भएनन् तर दुईदुई पटक पूर्ण कार्यकाल प्रधानमन्त्री चलाइरहेका छन् । अटल पनि पार्टी अध्यक्ष नभई प्रधानमन्त्री भएका थिए । श्रेष्ठले पार्टी सभापति नभए पनि आमनिर्वाचनपछि प्रधानमन्त्री बन्ने सम्भावना रहने भन्दै देउवालाई प्रतिस्पर्धामा नउत्रन आग्रह गरे । आउने चुनावपछि पनि उहाँ (देउवा) प्रधानमन्त्री नै बन्नुभए हुन्छ, म सघाउँछु, उनले भने, सर्वसम्मत नभए पार्टी सभापतिमा उठ्न हुन्न । टिमको उहाँपछिको दोस्रो नेता म भएकाले मलाई सघाउनुपर्छ भन्दै आएको छु ।पाँच पटक प्रधानमन्त्री भइसकेका देउवाका समकालीन नेता पौडेल एक पटक पनि प्रधानमन्त्री बन्न पाएका छैनन् । २०६७ सालमा भएको प्रधानमन्त्रीको निर्वाचनमा पौडेल १७ पटक पराजित भएका थिए तर उनलाई प्रधानमन्त्री बन्ने भोक अझै मरेको छैन । पार्टी सभापति नभई प्रधानमन्त्री बन्न कठिनाइ हुने अनुभवका साक्षी उनी आफैं हुन् । उनी प्रधानमन्त्रीको प्रतिस्पर्धामा रहँदा सुशील कोइराला सभापति थिए । त्रिशंकु गठबन्धन निर्माण गर्ने दिशामा पार्टी नेतृत्वकै मुख्य भूमिका रहने र त्यस्तो बेला सभापतिले नचाहेमा प्रधानमन्त्री बन्न नसकिने बुझाइ उनीभित्र गहिरो गरी गडेको छ । अहिले जजसले प्रधानमन्त्री को आस देखाउने गरे पनि सभापति बन्ने व्यक्ति नै त्यस पदमा पुग्ने हो भन्ने विश्वास उनमा छ । त्यसैले उनी पार्टी सभापतिको प्रतिस्पर्धालाई प्राकृतिक ठान्दै देउवासँग आफ्नो तुलना नहुने बताउने गर्छन् ।देउवा पाँच पटक प्रधानमन्त्री, कांग्रेस विभाजित भएका बेला कांग्रेस (प्रजातान्त्रिक) र एकीकृत भएपछि ०७२ फागुनमा नेपाली कांग्रेसको सभापति बनिसकेका छन् । पार्टी र सरकार दुवै मोर्चामा देउवा सफल देखिएका छैनन् । यसैका कारण आसन्न महाधिवेशनमा नेतृत्व पुस्तान्तरणको मुद्दा चर्कंदो छ । नेतृत्वदेखि पार्टी सदस्यसम्मका युवा जमातले देउवा र पौडेलको रिटायर्ड चाहेका छन् । देउवा र पौडेलपछिको दोस्रो पुस्ताले पनि त्यही चाहेको छ । नेतृत्वमा अवसर नपाएको आफ्नो हकमा भने यस्तो मुद्दा उठाउनु अन्याय हुने पौडेलले बताउँदै आएका छन् । ०५६ मा कृष्णप्रसाद भट्टराई, ०५२ र ०५८ मा शेरबहादुर देउवा पार्टी सभापति नभई प्रधानमन्त्री भएका थिए । त्यतिबेला पार्टी सभापति गिरिजाप्रसाद कोइराला थिए । पार्टी सभापति र प्रधानमन्त्री अलगअलग व्यक्ति बन्दा शक्तिसंघर्ष चर्कने र त्यसले पार्टी र सरकार सञ्चालनमै अप्ठ्यारो पर्ने कतिपयको बुझाइ छ । आपसी शक्तिसंघर्षकै कारण देउवा ०५२ मा कित्ता परिवर्तन गरेर भट्टराई समूहतिर लागेका थिए । ०५६ मा भट्टराईविरुद्ध अविश्वास प्रस्ताव ल्याइएपछि राजीनामा दिन बाध्य भएका थिए । यीबाहेक कांग्रेसमा अधिकांश कालखण्ड पार्टी सभापति भएकै व्यक्ति प्रधानमन्त्री बन्ने चलन बनेको छ । म सभापति बन्छु, तपाईं प्रधानमन्त्री बन्नुहोस् भन्नु नै नक्कली कुरा हो, संस्थापनइतर एक नेता भन्छन्, पार्टी सभापति नहुञ्जेल भन्ने कुरा हो । पार्टी सभापति भएपछि कसरी प्रधानमन्त्री हुने भन्नेतिरै ध्यान जान्छ ।"
एक साताभित्र दुई मुख्यमन्त्री हटाउँछौं : नेपाल,"पोखरा (कास) नेकपा (एकीकृत समाजवादी) का अध्यक्ष माधवकुमार नेपालले एक साताभित्र प्रदेश १ र वाग्मतीका मुख्यमन्त्री हटाउने बताएका छन् । संविधान दिवसका अवसरमा आइतबार पोखरामा कार्यकर्ता भेला तथा विचार गोष्ठीलाई सम्बोधन गर्दै उनले एक साताभित्रै संघीय सरकारमा जाने तयारी रहेको बताए । नेपालले सातै प्रदेशमा एमालेभन्दा आफ्नो पार्टी बलियो रहेको दाबी गरे । सुदूरपश्चिममा एक नम्बर पार्टी भएका छौं । प्रदेश २ मा केपी ओलीको पार्टीलाई पछाडि धकेलेर हामी अघि उभिएका छौं । कर्णाली प्रदेशमा टक्कर दिएर धूलो चटाइदिएका छौं, उनले भने, १ र ३ प्रदेशमा एक साताभित्र केपी ओलीको सरकारलाई हटाएर हामी सरकारमा जानेबारेमा सोचिरहेका छौं । यो पार्टीमा ९ प्रतिशत छ, ५ प्रतिशत छ भनेर झूटा प्रचार कसैले गर्छ भने त्यसलाई नपत्याउनुस् । गण्डकी प्रदेशमा भने आफूपक्षधर नेताकार्यकर्तालाई विगतमा टिकटबाट वञ्चित गराएर माथि उठ्नै नदिइएको उनले बताए । यहाँ पनि पीडित छन् । देशभरिका पीडितपीडित एकताबद्ध भएका छौं, उनले भने । गोर्भाचोभले रुसमा कम्युनिस्ट पार्टी र समाजवाद सिध्याएजस्तै त्यसको नेपाली चरित्र नेपालमा जन्मिएको भन्दै उनले चिन्ता व्यक्त गरे । नेपालले तत्काल एमालेमा फर्कने वा अन्य कुनै पार्टीसँग एकता गर्ने नभई आफ्नै शक्तिको भरमा अघि बढ्ने बताए । हिजोको कुरा सम्झेर हुँदैन । त्यहाँको जम्मै ढोका बन्द भइसक्यो, ओलीतर्फ इंगित गर्दै उनले भने, त्यहाँ फर्केर जाने कुरा नसोच्नुहोस् । हामी यो पार्टीलाई अगाडि बढाउँछौं । बाहिर प्रचार भएजस्तो माओवादीसँग एकता नहुने उनले स्पष्ट पारे ।"
इन्द्रजात्राको घुइँचो,"काठमाडौंको वसन्तपुरमा इन्द्रजात्रा हेर्नेको घुइँचो । वर्षा र सहकालका देवता मानिने इन्द्रको आइतबार विधिपूर्वक पूजा गरिएको थियो । राष्ट्रपति विद्यादेवी भण्डारी, प्रधानमन्त्री शेरबहादुर देउवा लगायतले हनुमानढोका दरबार क्षेत्रस्थित गद्दी बैठकबाट जात्रा अवलोकन गरेका थिए । राष्ट्रपति भण्डारीले श्रीगणेश, श्रीभैरव र श्रीकुमारीको रथमा दक्षिणा चढाई रथयात्राको थालनी गरेकी थिइन् । कोरोना महामारीका कारण गत वर्ष औपचारिकतामा सीमित जात्रा यसपल्ट स्वास्थ्य मापदण्ड पालना गरी मनाइने भनिए पनि त्यस्तो देखिँदैनथ्यो । तस्बिर ः अंगद ढकालकान्तिपुर"
राजनीतिक गतिविधिमा जुट्दै दल,"(सिन्धुली)  जनता समाजवादी पार्टी नेपालका संघीय परिषद् अध्यक्ष बाबुराम भट्टराई गत मंगलबार सिन्धुलीमाडी आए । पार्टीको संगठन सुदृढीकरण तथा जनजागरण कार्यक्रममा आएका भट्टराईले बुधबारसम्म सिन्धुलीमाडीमै रहेर स्थानीय नेताकार्यकर्तासँग भेटघाट गरे । उनी गोरखामा कार्यक्रम भ्याएर तराई हुँदै सिन्धुलीमाडी आइपुगेका हुन् । जसपाकै केन्द्रीय अध्यक्ष उपेन्द्र यादव पनि जिल्ला दौडाहाका क्रममा सिन्धुली आएका थिए ।शनिबार मुख्यमन्त्री अष्टलक्ष्मी शाक्यले हरिहरपुरगढी गाउँपालिका४ को महेन्द्रझ्याडी माविको नवनिर्मित भवनको उद्घाटन गरिन् । कार्यक्रमस्थल जाने क्रममा सिन्धुलीमाडीमा रहेको एमाले पार्टी कार्यालयमा कार्यक्रम राखेर स्थानीय नेताकार्यकर्तामाझ आफ्नो धारणा राख्न भ्याइन् । माढी बजारमै रहेको जनसेवी पुस्तकालयको पनि अवलोकन गरिन् । एमालेमा रहँदै गठित माधव नेपाल समूहको समानान्तर जिल्ला कमिटीलाई नेकपा (एकीकृत समाजवादी) को जिल्ला कमिटीमा रूपान्तरण गर्न सिन्धुलीमाडी आएका नेताद्वय रामकुमारी झाँक्री र केदार न्यौपानेले कम्युनिस्ट पार्टीको मूल प्रवाह आफ्नो पार्टी रहेको दाबी गर्न भ्याए । पार्टीको वडा अधिवेशन सकेर माथिल्लो पदमा उम्मेदवारी घोषणा गरेका कांग्रेस उम्मेदवारहरूक्षेत्रीय प्रतिनिधिहरूसँग मत माग्न व्यस्त छन् । उनीहरू ९ वटै स्थानीय तहमा समूह बनाएर लागिपरेकाछन् । कांग्रेसको असोज ९ मा पालिकाको अधिवेशन मिति तोकिएको छ ।माओवादी केन्द्रले पनि यो समयलाई संगठन विस्तार गर्ने अवसरका रूपमा लिएको छ । शनिबार माओवादीनिकट शिक्षकहरूले ८ स्थानीय तहमा भेला गरे । मरिण क्षेत्रमा पार्टी प्रवेशको कार्यक्रम नै राखिएको थियो । माओवादीका स्थायी कमिटी सदस्य हरिबोल गजुरेल र केन्द्रीय सदस्य लेखनाथ दाहाल संगठन विस्तारमा जुटेका छन् ।कोरोना संक्रमण जोखिमका कारण लामो समय गतिविधिहरू रोकेका दलहरूले यतिखेर दैनिक संक्रमित थपिने क्रम मत्थर भएसँगै संगठन विस्तार, भेला, सभा गरिरहेका छन् । महामारीको चपेटामा परेका स्थानीयसमेत यस्ता कार्यक्रममा उपस्थिति जनाइरहेका छन् ।स्थानीय तहको निर्वाचन हुन ६ महिना मात्र बाँकी छ, संघ र प्रदेशको पनि धेरै टाढा छैन । यसअघिको स्थानीय निर्वाचनमा एमाले, कांग्रेस र माओवादीले ३३ वटामा जित हात पारेका थिए । एमाले र माओवादीबीचको गठबन्धन भएपछि संघका दुई र प्रदेशका चारै क्षेत्रमा कब्जा जमाएको थियो । तीनै तहको निर्वाचन नजिएकाले पनि दलहरूले संक्रमण घटेको समयलाई उपयोग गर्ने नीति बनाएर गतिविधिलाई तीव्र बनाएका हुन् । जिल्लामा २ नगरपालिका, ७ गाउँपालिका र ७९ वडा छन् ।"
मेलम्चीको मुख्य बाँधस्थलसम्मको सडक बनाउन सेनालाई दिइने,"(काठमाडौं)  सरकारले बाढीग्रस्त मेलम्ची आयोजनाको हेडवर्क्स (मुख्य बाँधस्थल) सम्म पुग्ने बाटो खोल्ने जिम्मेवारी नेपाली सेनालाई दिने तयारी गरेको छ । आयोजना प्रमुख वासुदेव पौडेलले मेलम्ची बजारदेखि हेडवर्क्ससम्मको २२ मध्ये ८ किमि सडक पूर्ण रूपमा क्षतिग्रस्त भएकाले ट्र्याक खोल्ने जिम्मा सेनालाई दिन छलफल भइरहेको बताए । सेनालाई जिम्मा नदिए ट्र्याक खोल्न तत्काल सम्भव छैन, उनले भने, प्रधानमन्त्रीज्यूलाई जानकारी गराएर निर्णय लिन्छौं । तत्काल निर्णय नलिए उपत्यकामा पानी ल्याउन ढिलाइ हुने उनले बताए । हेलम्बुको किउल क्षेत्रमा निर्माण भइरहेको करिब ८ किमि सडक पछिल्लो पटक आएको बाढीले क्षतिग्रस्त बनाएपछि आयोजना सम्पन्न हुनेमै अन्योल सिर्जना भएको प्रमुख पौडेलले बताए । आयोजनालाई त खास क्षति पुर्याएको छैन उनले भने, विभिन्न निकायसँग समन्वय गरेर बाटो सडक बनाउने काम तत्काल सुचारु गर्छौं, अब वर्षात्पछि मात्र काम सञ्चालन गर्ने कि भन्ने सोचाइमा पुगेका छौं, नत्र बाढीले बगाउने, बनाउने मात्र काम हुने भयो । हेडवर्क्स निर्माण गर्दै आएको निर्माण व्यवसायीले मेलम्चीको बहाव घट्नेबित्तिकै नदीको किनारै किनार निर्माण सामग्रीलगायत ठूला मेसिन अम्बाथान पुर्याउन तयार रहेको उनले बताए । माघसम्म पानी ल्याउन हामीले कार्ययोजना बनाएका थियौं, तर अब त्यो पनि पूरा नहुने भयो उनले भने, किनभने निरन्तर भइरहेको वर्षातले बाढी आउँदा संरचना भत्काउँछ, पैसा मात्र खर्च हुने भयो, अब असोजबाट मात्र काम अघि बढाउनपर्छ भन्ने सोचाइमा छौं । असार १ देखि भदौ अन्तिमसम्म आयोजनाका भौतिक संरचना मर्मत गर्ने भन्दै यसअघि आयोजनाले सुरुङमा पानी पथान्तरण नगर्ने निर्णय गरेको थियो । आयोजनाले असोज ७ गतेभित्र पहुँचमार्गको कार्य प्रारम्भ गर्ने, असोज १५ गतेभित्र हेडवर्क्स क्षेत्रको ढुंगा, गिट्टी, बालुवा र माटो हटाउने, कार्तिक १५ भित्र अम्बाथान पोर्टल खुल्ला टनेलको निरीक्षण गर्ने र पुसभित्र कफर ड्याम बनाएर माघ ७ भित्र पानी पथान्तरण गर्ने कार्ययोजना सरकारलाई बुझाएको थियो । तर, गत असारमा मेलम्ची क्षेत्रमा आएको ठूलो बाढीका कारण कार्ययोजना प्रभावित भएको छ । दुईपटकको बाढीले २ अर्ब ४५ करोड रुपैयाँ बराबरको क्षति पुगेको आयोजनाले जनाएको छ । हेडवर्क्सलार्ई बाढीको बालुवा, गिट्टीले छोपेको छ । मुहान क्षेत्रको सडक र अम्बाथानका दुइटा बेलिब्रिज, तिम्बु र हल्देका मोटरेबल पुल बगाएको छ, पौडेलले भने, अडिट सुरुङसम्म पुग्न पनि गाह्रो भइराखेको छ । केही ठाउँमा जाने बाटोसमेत नभएको भन्दै उनले मुहान पुग्नसम्म पुग्ने ८ किमिमा गोरेटो बाटोसमेत नभएको बताए । केही स्थानमा त सडक नाम निसानासमेत छैन, पूरै बगाएको छ उनले भने, सरकारले तत्काल सडक बनाउन करिब ३० करोड रुपैयाँ दिए सुरुङमा पानी हाल्न सकिन्थ्यो, सधैं बाढी आयो भने कसरी गर्ने भन्नेबारे छलफल गरिराखेको छौं । बाढीले मुहान नजिकैको इन्जिनियरिङ क्याम्प र सुरक्षा पोस्ट बाढीले बगाएको थियो । क्याम्प बगाउँदा आयोजना निर्माणमा संलग्न ठेकेदार कम्पनीका एक जना चिनियाँ र दुई जना भारतीयको मृत्यु भएको थियो । दुई नेपालीसहित ५ जना विदेशी अझै बेपत्ता छन् । सडकमार्गबाटै हेडवर्क्ससम्म सामग्री पुर्याउन मेलम्चीको पानीको सतह नघटेसम्म समस्या हुने भन्दै उनले कामदार पठाउनसमेत समस्या रहेको बताए । त्यो क्षेत्रमा कामदारलाई कहाँ राख्ने भन्नेसमेत टुंगो लगाउन गाह्रो छ, उनले भने, पहिलेका संरचना कुनै बाँकी छैनन्, अझै बाढी आउने हो कि भन्ने आशंका उत्तिकै छ । कामदारलाई बास बस्ने स्थान नभएकाले त्यसको खोजी भइरहेको उनले बताए । बगाएको हेडवर्क्स संरचना निर्माण गरेर पानी सुरुङमा पथान्तरण गर्न लागि सडक संरचना निर्माण गर्नुपर्ने उनले बताए । सम्पन्नको चरणमा रहेको हेडवर्क्स बाढीले बगाएपछि झनै अन्योल छाएको उनले बताए । वैकल्पिक रूपमा पानी पथान्तरण गर्न निर्माण गरिएको कफर ड्याम पूर्ण रूपमा क्षति भएको उनले बताए । नदीको किनारैकिनार अस्थायी सडक निर्माण गरेर हेडवर्क्ससम्म सामग्री पुर्याउने सोचाइ रहेको भन्दै उनले पानीको बहाव नघटेसम्म त्यो पनि सम्भव नहुने बताए । तर, मुख्य सुरुङभित्र बाढीले कुनै क्षति नपुर्याएकाले पानी पथान्तरण गर्न खास समस्या नहुने उनले बताए । झन्डै सुरुङ र अन्य संरचना मर्मतका लागि हेडवर्क्सको वैकल्पिक सुरुङ बन्द गरिसकेको अवस्थामा बाढी आयो र सुरुङमा क्षति भएन, उनले भने, बाढी सुरुङभित्र पसेको भए ठूलो क्षति हुन्थ्यो । क्षति बढी भएकाले आयोजनाको पहलले मात्र नभएर राष्ट्रिय गौरव आयोजनासमेत भएकाले राष्ट्रियस्तरबाट सोच्नुपर्ने प्रमुख पौडेलको भनाइ छ । आयोजना क्षेत्रमा जानेआउनेबाहेक अन्य काम सरकारले निर्णय नगरेसम्म गाह्रो भएको छ, उनले भने । यसअघि आयोजनाले मुख्य बाँधको मुखमा अस्थायी सुरुङ बनाई पानी पठाउने तयारी गरेको थियो । उक्त क्षतिकै कारण मेलम्चीको पानी कहिलेसम्म काठमाडौं आउला भन्नेमा आयोजनाका अधिकारीहरू नै अन्योलमा छन् । हेडवर्क्स (मुख्य बाँधस्थल), सडक, पुललगायत मुहानको संरचना क्षतविक्षत अवस्थामा छन् एक अधिकारीले भने, सडक निर्माण भए एउटा खाका तयार हुन्थ्यो ।"
३६ जनाद्वारा रक्तदान,काठमाडौं (कास) नेपालभारत मैत्री मञ्चले शनिबार बूढानीलकण्ठमा रक्तदान कार्यक्रम गरेको छ । नेपाल कार्डियो डाइबेटिज एन्ड थाइराइड सेन्टरको प्रांगणमा रक्तदान कार्यक्रम आयोजना गरिएको थियो । मञ्चका अध्यक्ष नरेशप्रसाद बाँस्कोटाका अनुसार ३६ जनाले रक्तदान गरेका थिए । कार्यक्रममा बूढानीलकण्ठका नगर प्रमुखलगायत समाजसेवी र स्थानीय सहभागी थिए ।
मासु उत्पादनमा पनि अनुदान,"हेटौंडा (कास) मकवानपुरगढी गाउँपालिकाले मासु उत्पादनमा पनि अनुदान रकम दिने भएको छ । हाल दूध, तरकारी, फलफूल उत्पादनमा किसान र सहकारीलाई अनुदान रकम वितरण हुँदै आइरहेको छ । मासुमा प्रतिकेजी १ रुपैयाँ अनुदान दिने तयारी भइरहेको गाउँपालिका अध्यक्ष विदुर हुमागाईंले बताए । कार्यविधि बनाएर तत्काल लागू गरिनेछ, उनले भने । उनका अनुसार तरकारी तथा फलफूल बिक्री गर्ने किसान र किन्ने सहकारीलाई समान प्रतिकेजी ११ रुपैयाँ अनुदान वितरण ३ स्थानबाट भइरहेको छ । खाद्यान्नमा पनि किसान र सहकारीलाई समान प्रतिकेजी २२ रुपैयाँ दिँदै आइएको छ । बिचौलियालाई निरुत्साहित गर्न यो कार्यक्रम ल्याएको हुमागाईंले बताए । गाउँपालिकाले विगतका वर्षदेखि नै दूधमा प्रतिलिटर १ रुपैयाँ अनुदान दिँदै आएको छ । चालु आवमा तरकारीमा अनुदान दिन १० लाख, दूधका लागि ४५ लाख र मासुका लागि १० लाख रुपैयाँ बजेट छुट्याएको हुमागाईंले बताए ।"
काम बाँकी छँदै कार्यालय खारेज,"(लमजुङ)  वैशाखमै घर पुनर्निर्माण सके । तर प्रमाणीकरण गर्ने इन्जिनियर साउनमा मात्रै आए । तेस्रो किस्ताको प्रतीक्षामा रहेका दूधपोखरी गाउँपालिका३ सानोकाभ्रेका भूकम्पपीडित नारायण गुरुङ अहिले राष्ट्रिय पुनर्निर्माण प्राधिकरणका ३ वटा जिल्ला कार्यालय नै खारेज भएपछि छटपटीमा छन् । पहिले वैशाखमा घर बनाइसक्नुपर्छ, जेठमा पैसा पाइन्छ भने । त्यहीअनुसार घर बनायौं । त्यसपछि असारमा इन्जिनियर आउँछ र कात्तिकसम्म पैसा पाउँछ भने, उनले भने, बल्लतल्ल साउनको दोस्रो साता इन्जिनियर आए । अहिले त कार्यालय नै खारेज भयो भन्ने सुन्छु । अब के गर्ने ? उनका अनुसार सानोकाभ्रेका मात्रै ८५ परिवारले तेस्रो किस्ताको रकम पाउन बाँकी छ । धेरैले ऋण गरेर घर बनाएका छन् ।दूधपोखरी१ गैरीगाउँका इसनलाल गुरुङ पनि अनुदान दिने कार्यालय नै खारेजीमा परेपछि चिन्तामा छन् । घर त जसोतसो बनाइयो । अब तेस्रो किस्ता लिने बेलामा कार्यालय नै छैन भन्छन् । अब कहाँ गएर कसलाई भन्ने ?, उनले दुखेसो पोखे । गैरीगाउँका मात्रै १५ घरपरिवारले तेस्रो किस्ताको रकम पाएका छैनन् ।लमजुङमा घर पुनर्निर्माण गर्दै गरेका ४ हजार १ सय ८३ जना लाभग्राही छन् । पुनर्निर्माणका कामहरू नसकिँदै प्राधिकरणको जिल्ला इकाइ कार्यालय खारेज भएपछि दोस्रो र तेस्रो किस्ता लिन बाँकी भूकम्पपीडित थप समस्यामा परेका हुन् । उक्त कार्यालयले घर पुनर्निर्माणतर्फका लाभग्राहीलाई किस्ता रकमको व्यवस्थापन गर्दै आएको थियो । आर्थिक वर्षको सुरुवातदेखि अनुदान रकम नपाएका लाभग्राही अहिले कार्यालय नै खारेजीमा परेपछि पैसा नै नपाइने हो कि भन्ने चिन्तामा छन् । यसबाहेक जिल्ला आयोजना कार्यान्वयन इकाइ (भवन) र जिल्ला आयोजना कार्यान्वयन इकाइ (शिक्षा) कार्यालय पनि खारेजीमा परेका छन् । भवन कार्यालयले पुनर्निर्माणका लागि इन्जिनियरको व्यवस्थापन र शिक्षाले भूकम्पबाट भत्किएका विद्यालयको पुनर्निर्माण गर्दै आएको थियो ।प्रमुख जिल्ला अधिकारी होमप्रसाद लुइँटेलका अनुसार अनुदान तथा व्यवस्थापन गर्न नयाँ खुल्ने सहरी विकास तथा भवन निर्माण विभाग जिल्ला कार्यान्वयन इकाइ (भवन र आवास) लाई जिम्मा दिइएको छ । पोखरास्थित संघीय आयोजना कार्यान्वयन इकाइले उक्त २ वटा कार्यालयको काम हेर्नेछ । लमजुङमा कार्यालय हेर्ने गरी एक जना स्थायी इन्जिनियर तोकिएको छ । शिक्षाको काम शिक्षा विकास तथा समन्वय इकाइले हेर्नेछ । यी कार्यालयका प्रमुख गत साता नै पुनर्निर्माण प्राधिकरण तानिइसकेका छन् । यी कार्यालय आव २०७४७५ पछि खुलेका थिए ।प्राधिकरणले अनुदान तथा व्यवस्थापन र शिक्षा कार्यालयमा प्रायः स्थायी कर्मचारी खटाएको थियो । भवनमा धेरै कर्मचारी करारमा लिएको थियो । अनुदान तथा व्यवस्थापन कार्यालयका प्रमुख इन्जिनियर सूर्यप्रसाद शर्मा र शिक्षाका प्रमुख इन्जिनियर अशोक पराजुली प्राधिकरण फर्केका छन् । भवनका कार्यालय प्रमुख शितलबाबु लोहनीलाई भने करारमा राखिएको थियो । हामी ४५ जना बढी इन्जिनियर प्राविधिक थियौं । साउनदेखि म्याद थप भएन । यसले भूकम्पपीडित लाभग्राहीलाई निकै अप्ठ्यारो परेको छ, लोहनीले भने, अहिले पनि हामीलाई फोन गरिरहेका छन् । इन्जिनियर र प्राविधिक साथीहरू फर्किसक्नुभएको छ । अब हामीले के गर्ने ?लमजुङमा घर निर्माण सकिएका कतिपयले तेस्रो किस्ता पाएका छैनन् । १५ हजार ५ सय ७६ लाभग्राहीमध्ये १४ हजार ६ सय २७ जनाले मात्रै पहिलो किस्ता लिएका छन् । यीमध्ये २४ जनाले पहिलो किस्ता फिर्ता गरेका थिए ।"
आयस्रोत नखोजेर कसको पक्षपोषण गरेको ?,"गैरकानुनी आर्जनलाई प्रोत्साहित गर्ने गरी सरकारले फेरि पनि आयस्रोत नखुलाई लगानी गर्न पाइने व्यवस्था गर्नु सर्वथा आपत्तिजनक छ । अर्थमन्त्री जनार्दन शर्माले गत भदौ २५ गते संसद्मा पेस गरेको अर्थसम्बन्धी विधेयकमा उल्लेख २०८० सालसम्म गरिएको लगानीको आयस्रोत नखोजिने व्यवस्था प्रथमदृष्टिमै खारेजयोग्य छ । विधिको शासन र पारदर्शिताको अवधारणा स्वीकार गर्ने र अपनाउने राज्यमा यस्तो नीतिको औचित्य कुनै पनि कोणबाट पुष्टि हुन सक्दैन । त्यसैले सरकारले प्रस्तावित विधेयकबाट यो प्रावधानलाई अनिवार्य रूपमा सच्याउनुपर्छ । यसप्रति सरकार उदासीन बनेमा संसद्ले नै आफ्नो विवेक प्रदर्शन गर्नुपर्छ । अचम्मलाग्दो त, प्रधानमन्त्री शेरबहादुर देउवा, मन्त्रिपरिषद्का अरू सदस्य र सम्पत्ति शुद्धीकरण मामिलामा सरोकार राख्ने अधिकारीहरूलाई नै विधेयकको यस्तो व्यवस्थाबारे पूर्वजानकारी नरहेको भनिएको छ । अर्थमन्त्री शर्मा र मन्त्रालयका केही अधिकारीले बजेट तयारीको अन्तिम समयमा आयस्रोत नखोजिने बुँदा थपेको जनाइएको छ । यसरी सम्पत्ति शुद्धीकरणविरुद्धका सरोकारवाला सुरक्षा निकाय, राष्ट्र बैंक, प्रधानमन्त्री तथा मन्त्रिपरिषद् कार्यालय र अर्थ मन्त्रालयकै अधिकारीहरूले बजेटको प्रावधानप्रति आपत्ति जनाउने र फिर्ता लिनका निम्ति प्रधानमन्त्रीसमक्ष अनुरोध गर्नुपर्ने परिस्थिति आउनु पक्कै सुखद होइन । यसबाट सम्बन्धित निर्णयकर्ताहरूको नियतमाथि स्वतः प्रश्न उठेको छ । तत्कालीन अर्थमन्त्री युवराज खतिवडाले पनि २०७५७६ को बजेटमा यस्तै व्यवस्था गर्दा विरोध भएपछि लगानीको आयस्रोत नखोजिने पदावली हटाउनुपरेको यथार्थ सरकारले बोध गर्नुपर्छ । यस्तो व्यवस्थाको चौतर्फी असर केकस्तो पर्छ भन्ने हेक्का हुँदाहुँदै पनि अर्थ मन्त्रालयले यो कदम चाल्नु आफैंमा खेदजनक त छ नै, यसले हाम्रा मन्त्री तथा जिम्मेवार प्रशासकहरू कतै भूमिगत गिरोहको इसारामा त चलिरहेका छैनन् भन्ने प्रश्न पनि उब्जाएको छ । अर्थतन्त्रलाई धूमिल तुल्याउने र अन्तर्राष्ट्रिय स्तरमा नेपाललाई नकारात्मक सूचीमा पार्ने यो व्यवस्थाले कसको पक्षपोषण गर्छ भन्ने तथ्य यसका निर्णयकर्तालाई नभएको पक्कै होइन होला । त्यसैले नीतिगत भ्रष्टाचारको दुर्दान्त दृष्टान्त बन्ने यस्तो व्यवस्था हाललाई सच्याउने मात्र होइन, झुक्किएर फेरि कहिल्यै नल्याउने प्रण पनि गरिनुपर्छ । विधेयकमा २०८० चैतभित्र १० क्षेत्रमा गरिएका लगानीको आयस्रोत नखोजिने भनिएको छ । तिनमा राष्ट्रिय महत्त्वका जलविद्युत् आयोजना, अन्तर्राष्ट्रिय विमानस्थल, भूमिगतमार्ग तथा सडकमार्ग, रेलमार्गजस्ता पूर्वाधार विकास आयोजना, सिमेन्ट उद्योग, स्टिल उद्योग, कृषिमा आधारित उद्योग, पर्यटन सेवासम्बन्धी उद्योग, तीन सयभन्दा बढी नेपाली नागरिकलाई रोजगारी दिने र ५० प्रतिशतभन्दा बढी स्वदेशी कच्चापदार्थ उपयोग गर्ने उत्पादनशील उद्योग छन् । अवश्य पनि यी क्षेत्रहरूमा लगानीको खाँचो छ, परन्तु त्यत्ति नै आवश्यक छ त्यस्तो रकमको स्रोत खुल्न पनि । पहिलो त, राष्ट्रिय स्तरमै अनुशासित व्यापारव्यवसायका लागि आयस्रोत खोजिनैपर्छ । कर छली, भ्रष्टाचार, तस्करी, मानव बेचबिखन, हतियारको व्यापार लगायत गैरकानुनी कार्यबाट आर्जित रकम विभिन्न च्यानलबाट शुद्धीकरण गर्नेगराउने प्रवृत्ति विश्वव्यापी रूपमै छ, नेपाल जानीजानी त्यसको मारमा पर्नु हुन्न । सम्बन्धित स्वार्थ गिरोहहरूले नीतिगत निर्णय गराई वा कानुनी छिद्र प्रयोग गरी स्रोत नखुलेको सम्पत्ति वैध बनाउन प्रयास गरिरहेका हुन्छन्, यसप्रति सम्बन्धित राजनीतिकप्रशासनिक नेतृत्व सचेत हुनैपर्छ । सरकारले नै शंकास्पद रकम भित्र्याउने बाटो खोलिदिएपछि अनुशासित व्यापारव्यवसाय गर्नेहरू निरुत्साहित हुन्छन् । गैरकानुनी कार्य गर्न नसक्नेहरू अनौपचारिक धन्धा गर्नेसित प्रतिस्पर्धा गर्न नसकेर विस्थापित नै हुन्छन् । यो नीतिले अरूलाई पनि गैरकानुनी कार्य गर्न उक्साउँछ, र समग्रमा असल व्यावसायिक अभ्यास शिथिल हुने अवस्था आउँछ । र अन्ततः कर छली, भ्रष्टाचार, तस्करीलगायतका कार्य प्रोत्साहित भई राज्य ढुकुटीमा जम्मा हुने राजस्वसमेत गुम्न पुग्छ । दोस्रो, अन्तर्राष्ट्रिय मापदण्ड तथा अनुपालनसम्बन्धी बाध्यात्मक व्यवस्थाअनुरूप पनि यस्तो नीति अमान्य हुन्छ । सम्पत्ति शुद्धीकरणसम्बन्धी मामिलामा निगरानी राख्ने अन्तर्राष्ट्रिय निकाय फाइनान्सियल एक्सन टास्क फोर्स (एफएटीएफ) र एसिया प्रशान्त क्षेत्र समूह (एपीजी) को नेपाल सदस्यराष्ट्र हो । तिनले यही वर्ष नेपालले सम्पत्ति शुद्धीकरण निवारणको मामिलामा केकति काम गरेनगरेको मूल्यांकन गर्दै छन्, जसको प्रक्रिया सुरु भइसकेको छ । भोलि स्थलगत अनुगमनमा आउने तिनका प्रतिनिधिहरूलाई सम्पत्ति शुद्धीकरण निवारणको मामिलामा प्रभावकारी काम गरेको देखाउनुको सट्टा यस्तो अनुचित नीति अवलम्बन गर्दा त्यसको असर कस्तो पर्ला, सोचिनुपर्छ । यसबाट एफएटीएफ तथा एपीजीले नेपाललाई कालोसूचीमा राख्ने जोखिम हुन्छ । त्यसैले, अन्तर्राष्ट्रिय निकायको व्यवस्था र सरकारी अधिकारीहरूको चिन्तालाई सरकारले ख्याल राखी मुलुकको छविमा आँच आउन दिनु हुन्न । सरकारले हेक्का राख्नुपर्छ कथं नेपाल उनीहरूको नकारात्मक सूचीमा पर्यो भने विदेशी सहायता तथा लगानी नआउने, आए पनि कम हुने र वैदेशिक व्यापारमा राष्ट्रिय तथा अन्तर्राष्ट्रिय बैंकहरूबीच कारोबार गर्न असहज भई मुलुकको आर्थिक प्रणालीमा असर पर्नेछ । सन् २०१४ मा पनि नेपाल बल्लबल्ल नकारात्मक सूचीमा पर्नबाट जोगिएको हो, न्यूनतम कानुन र संस्थागत संरचना नभएका कारण । त्यति बेला एपीजी र एफएटीएफले निरन्तर कमीकमजोरी औंल्याउँदै सुधार गर्न समय दिएका थिए । त्यहीअनुरूप नेपालले विभिन्न कानुन संशोधन, संरचना निर्माण, मापदण्ड लागूलगायतका कार्य गरेको हो । अब आएर यो सब प्रयासलाई फेरि व्यर्थ बनाउने भूल सरकारले गर्नु हुँदैन । सम्पत्ति शुद्धीकरण निवारणका नीतिनियम तथा अन्तर्राष्ट्रिय अभ्यासहरू देखाउँदै सामान्य नागरिकले बैंकमा पैसा राख्दासमेत तीनपुस्ते विवरण लिइन्छ । वैधानिक रूपमा कमाएको रकम बैंकमा बचत गर्न पनि हैरानी बेहोर्नुपर्छ । यसका कतिपय प्रक्रिया अझै व्यवस्थित भैसकेका छैनन् । यस्तो अवस्थामा सार्वजनिक छलफलबिनै र सरोकारवाला निकायहरूलाई थाहै नदिई केवल स्वार्थ समूहलाई फाइदा पुग्ने गरी ल्याइएको यस्तो व्यवस्था आफैंमा आत्मघाती छ । यसले सानालाई ऐन ठूलालाई चैन भन्ने उखानलाई चरितार्थ गर्छ । त्यसैले समग्र आर्थिक प्रणाली स्वस्थ्य राख्न, औपचारिक अर्थतन्त्रलाई बढावा दिन र अन्तर्राष्ट्रिय स्तरमा नेपालको साख गिर्न नदिन सरकारले यो प्रावधान फिर्ता लिनुको कुनै विकल्प छैन । होइन भने, संसद्ले नै यसमा लगाम कस्नुपर्छ ।"
जुनै जोगी आए पनि,"अक्षमताको मार्गमा देउवा समाचारले ६८ दिनको पछिल्लो यात्राका क्रममा प्रधानमन्त्री शेरबहादुर देउवाले गरेका कामहरू केलाउने प्रयास गरेको छ । केपी शर्मा ओलीको दम्भ र घमण्डका कारण हात परेको सरकारलाई यतिका दिनसम्म बन्धक बनाइरहँदा अब ओलीको असक्षमताको विरासत देउवाले धानेको चर्चा चल्न थालेको छ । ओली चलायमान भएनन् उनमा दम्भ र घमण्डको पारो ज्यादै माथि पुग्यो भ्रष्टाचार मौलायो आफ्नै पार्टीका नेता कार्यकर्ताको भावनाको कदर गर्न सकेनन् बालुवाटारबाट सिंहदरबार सञ्चालन भयो पदीय आचरणमा खरो उत्रन सकेनन्जस्ता कारण बालुवाटारबाट आफ्नै बार्दलीमा पुगेका थिए, ओली । आज त्यही नियति भोग्दै छन्, देउवा । उनकै अक्षमताका कारण इतिहासमै पहिलो पटक आर्थिक सटडाउनमा परेको छ, नेपाल । ओली अध्यादेशको कटाक्ष गर्ने कांग्रेस कार्यकर्ताहरूको मुखमा बुझो लाग्ने गरी चल्दै गरेको संसद् अधिवेशन हठात् अन्त्य गर्दै आफैंले अध्यादेश ल्याए । संसद्लाई अनिर्णयको बन्दी बनाएर देउवाले जननिर्वाचित संस्थाको धज्जी उडाएका छन् । १५ अध्यादेशलाई निष्क्रिय बनाउँदै महत्त्वपूर्ण कानुन बनाउनबाट देशलाई वञ्चित गरेका छन् । तुइन प्रकरणमा भारतीय पक्षसँग कुनै पत्राचार नै नगरी हाम्रो स्वाभिमान र आत्मसम्मानमाथिको यत्रो ठूलो आक्रमणमा मौनता साधेर देउवाले कांग्रेसको साख गिराउने कार्य गरेका छन् । एमसीसीजस्तो विवादास्पद परियोजनामा कुनै धारणा राख्न नसक्नु र यस परियोजनाबारे साझा धारणा बनाउनेतर्फ आफ्नै गठबन्धनका दलहरू र विपक्षी दललाई एक ठाउँमा ल्याउन उनी सफल भएनन् । बढ्दो राजनीतिक असमझदारी कम गर्नेतर्फ एउटा इँटासम्म पनि थप्न उनी सक्षम रहेनन् । देउवाको दुईमहिने कार्यकालले ओलीको साढे तीनवर्षे कार्यकाललाई समेत पछि पार्ने काम गरेको छ । अधिवेशनमा केन्द्रित कांग्रेसका कार्यकर्ताहरूको मनोबल यसबखत देउवा सरकारको अकर्मण्यताले गिरेको छ । ओली शासनबाट आजित नागरिक यसबखत जुन जोगी आए पनि कानै चिरिएको भन्न थालेका छन् । ओलीको हर्कतले कांग्रेसप्रति सोझिएको जनमत देउवाको कार्यशैलीले बीच बाटोमा अलमलिएको आभास हुन थालेको छ । उत्तम पुडासैनी, जोरपाटी, काठमाडौंदुईतिहाइ मतको जगमा बनेको सरकारका प्रमुखले दुई पटकसम्म जनमतलाई बेवास्ता गर्दै विघटन गरेको प्रतिनिधिसभालाई ब्युँताउन र पटरीबाट उत्तिसकेको गाडीलाई लिकमा पुर्याउन सक्ने पुरुषको रूपमा विपक्षी दलहरूले शेरबहादुर देउवालाई छनोट गरेका थिए । सरकारको ६८ दिन पुगिसकेको छ, १७ मन्त्रालयको भारी प्रधानमन्त्रीले आजसम्म एक्लै बोक्नुपरेको छ । मन्त्रिपरिषद् विस्तारमा ढिलाइको दोष सत्ता गठबन्धनका सबै दललाई जानुपर्छ नकि एक्लै प्रधानमन्त्रीलाई । देउवाले प्रधानमन्त्री पद सम्हालेका दिनमा प्रमुख प्राथमिकता थियो कोरोना महामारीसँगको लडाइँ । दुई महिनासम्म आइपुग्दा लाखौंले खोप लगाइसकेका छन् र संक्रमित प्रतिशतसमेत ओरालो लागिरहेको छ । १७ मन्त्रालयको जिम्मेवारी सम्हाल्दै कोरोनासँग लडिरहेका प्रधानमन्त्री देउवालाई अक्षमताको बाटोमा भनी हतोत्साहित गर्नु कदापि उचित छैन । तकनिकी समस्याले गर्दा सत्ता गठबन्धनको सहमति जुट्न ढिलाइ भइरहेकाले यस्तो देखिन गएको मात्र हो । महेन्द्रसिंह बम, टीकापुर१, कैलाली"
नेम्बाङको स्वीकारोक्ति,"हाम्रो संविधानका अनगिन्ती सुन्दर पक्षहरू छन्, कतिपय धारा विगतका समस्याहरूलाई हेरेर बनाइएका हुन् । जस्तै ः पहिलेपहिले सरकारहरू स्थिर भएनन्, छिटोछिटो अविश्वास प्रस्ताव ल्याउँदै सरकार ढाल्दै गइयो । सरकार परिवर्तनपिच्छे सरकारी नीतिहरू परिवर्तन हुन थाले । स्थिर सरकार र स्थिर नीति नहुँदा विदेशी तथा स्वदेशी लगानीहरूकर्ताहरूले सरकारलाई विश्वास गर्न छोडे । यो सबै समस्याबाट पार पाउन नयाँ संविधानमा निर्वाचनपछि बनेको सरकारलाई पहिलो दुई वर्ष कसैले पनि अविश्वास प्रस्ताव ल्याएर हटाउन नपाउने, त्यसपछि पनि एक वर्षमा एक पटक मात्र ल्याउन पाइने, सरकार बनाउने विकल्प रहेसम्म संसद् विघटन गर्न नपाइने, धारा ७६ को उपधारा १, २ र ३ अन्तर्गत बनेको सरकारले संसद् विघटन गर्न नपाउने, विघटन गर्ने अधिकार उपधारा ५ को सरकारलाई मात्र हुनेजस्ता नितान्त मौलिक व्यवस्था हाम्रो संविधानमा छ । उक्त संविधानमा नेकपा एमालेका अध्यक्ष केपी शर्मा ओलीको समेत हस्ताक्षर छ । आफैंले हस्ताक्षर गरेर बनाएको संविधानको गलत व्याख्या गर्दै दुरुपयोग गर्ने कामको सुरुआत नै ओलीले गरे । पहिलो विघटनलाई गैरसंवैधानिक भनेर अदालतले भन्दासमेत ओलीले पुनः दोस्रो पटक संसद् विघटन गरेर संविधानको धज्जी उडाउने काम गरे । जसलाई माधव नेपाललगायतका धेरै नेताले विरोध गरे तैपनि ओलीले सुनेनन् । ओलीको आफ्नै गैरसंवैधानिक कामले आज उनी सत्ताबाट सडकमा पुगेका छन्, र पनि गल्तीलाई आत्मसात् गर्न तयार छैनन् । बरु उनका आफ्नै उपनेता एवं पूर्वसभामुख सुवास नेम्बाङले ढिलै भए पनि मुख खोलेका छन् र सत्यलाई स्विकारेका छन् । नेम्बाङले, संसद् विघटन ठीक होइन भन्ने मान्छे हुँ म भनेर सार्वजनिक रूपमा भनेका छन् । यसका लागि नेम्बाङलाई धन्यवाद तर के उनले यो कुरा आफ्नै पार्टीका नेता र पार्टी बैठकमा जोडदार रूपमा उठाए, कि अध्यक्ष रिसाउलान् भनेर साँचो कुरा बोल्न सकेनन्, कि भन्दाभन्दै पनि ओलीले ग्रहण गरेनन् प्रस्ट पार्नुपर्छ । अरूको कुरा नसुन्ने काम तानाशाहहरूले मात्र गर्छन् । संसद् विघटनको विषयमा अब आमजनताले एमाले नेताको कुरा पत्याउने कि उपनेताको ? संसद् विघटन ठीक हो कि बेठीक भन्नेमा एमालेको आधिकारिक धारणा के हो ? एमाले दासहरूको झुन्ड हो कि सत्यलाई सत्य हो भनेर भन्न सक्ने पार्टी ? संसदीय सुनुवाइबिनै संवैधानिक पदहरूमा नियुक्ति गर्ने, सांसद नभएको व्यक्तिलाई पटकपटक मन्त्री बनाउने, बारम्बार संविधानको गलत प्रयोग गर्ने ओलीजस्ता नेताहरूकै कारण हाम्रो संविधान असफल बन्न खोज्दै छ । यसलाई बचाउनु सबैको कर्तव्य हो । गोपाल देवकोटा, गोकर्णेश्वर८, जोरपाटी"
शिक्षकको व्यथा,"शिक्षक, जसले घरपायक सरुवा हुन ३ सयलाई खुवाए भोज समाचार शासकीय बेथिति, विकृति, स्वेच्छाचारिताले देखाएको असरसँग सम्बन्धित छ । एउटा सानो तहको शिक्षकले सरुवा हुन खोज्दा लामो समयदेखि पाएको हन्डर, फजुल खर्च, दुःखपीडाको खबर धेरैका लागि दन्त्यकथाजस्तो पनि लाग्न सक्छ । यथार्थमा भोजपुर जिल्लाको एक प्राथमिक विद्यालयका शिक्षक शोभाकान्त चौधरी गृहजिल्ला सप्तरीमा सरुवा हुन एक वर्षदेखि मरीमेटेर लागेका थिए । अनेक शक्ति लगाएर सरुवा हुन खोजे पनि विद्यालय र पालिकाले सहमति नदिँदा सम्भव हुन सकेको थिएन । आखिरमा बाध्य भई धेरै मानिसलाई खुसी पार्न उनले ठूलो रकम खर्च गर्नुपर्यो । खडक३ को गरुराहास्थित राष्ट्रिय प्राविमा एउटा दरबन्दी खाली भएको थाहा पाएपछि शोभाकान्तसहित चार शिक्षकको प्रतिस्पर्धा चल्यो । योग्यताभन्दा घूस खुवाउने प्रतिस्पर्धाबीच शोभाकान्तले प्रधानाध्यापक सुखैर चौधरीलाई डेढ लाख रुपैयाँ बुझाएपछि मात्र सरुवाको सहमति मिलेको भनाइ छ । उता नगरपालिकामा पनि लेनदेनको कुरा मिलाएर उनले सहमति लिएको भनी सरोकारवालाहरूले बताएका छन् । स्थानीयका अनुसार शोभाकान्तले शिक्षा समन्वय एकाइमा समेत घूस खुवाएका थिए । दरबन्दी नभएको ठाउँमा सरुवा गरेको भन्दै फेरि स्थानीयले विरोध जनाउन थालेपछि त्यहाँको ठूलो जमातलाई शोभाकान्तले भोज खुवाउनैपर्ने सहमति भयो । सोहीअनुसार गत सोमबार सप्तरीको खडक नगरपालिका३ स्थित आँपको बगैंचामा उनले स्थानीयको निम्ति भोजको आयोजना गरेका हुन् । अप्रत्याशित, असामयिक यो भोजको कार्यक्रमले मामिलाको रहस्य नबुझ्नेहरूलाई स्तब्ध र आश्चर्यचकित बनाएको थियो । यो परिदृश्य र घूसखोरीको रगगज नियाल्दा पूरा माहोल पाखण्डले भरिएको मान्नुपर्छ । सानो तहको कर्मचारीलाई सरुवा गराउँदा ३ लाख रुपैयाँभन्दा बढी खर्च हुँदा पनि अझै स्थानीय सन्तुष्ट देखिएका छैनन् । गाउँतहमा यस्तो टीठलाग्दो परिदृश्य देखिनु र घूसखोरहरूलाई कडा कारबाही गर्न नसक्नुले लोकतन्त्रको उपहास गरेको छ । यता मन्त्री नियुक्ति र सचिवको सरुवाबढुवामा करोडौं रुपैयाँको चलखेल हुने सार्वजनिक भइरहँदा पनि कारबाही हुँदैन । के यही हो नयाँ शासकीय प्रणालीले दिएको उपहार ? भुवनेश्वर शर्मा, चन्द्रागिरि२, काठमाडौं"
दलाल सत्ता र बेखुस पुस्ता,"पोखरामा नयाँ सवारी लाइसेन्सको मोल पच्चीस हजार रुपैयाँबाट एक्कासि पचास हजार पुगेछ, क्षेत्रीयस्तरका एक नेताले बिनापश्चात्ताप स्वाभाविक भावमा यसरी भने मानौं यो अति सामान्य भइसकेको विषय हो । करिब छ वर्षयता लाइसेन्सको कारुणिक कथा यस्तै छ । लाइसेन्स पर्खेर बस्नेको संख्या अहिले काठमाडौंमा मात्रै नौ लाख पुगेको छ । पासपोर्ट कार्यालय, वैदेशिक रोजगार विभाग आदिमा त्यस्तै भीडभाड हुन्छ । सरकारले जनतालाई सेवा दिनुपर्ने यस्ता कैयौं कार्यालयमा अधिकारका रूपमा पाउनुपर्ने न्यूनतम सेवा अतिरिक्त दररेट मा खरिद गर्नुपर्छ । भन्सार, कर आदि कार्यालयको त खुलेआम असुलीमा कुख्याति छँदै छ ।लाइसेन्सकै उदाहरणबाट दलालीको परिदृश्य प्रस्ट्याऊँ । दस वा बीस लाखवटा, चिप्सजडित लाइसेन्स कार्ड छाप्ने मेसिन खरिद गर्ने केही करोड रुपैयाँको स्रोत यतिका वर्षसम्म राज्यले व्यवस्थापन गर्न नसकेर यो अवस्था आइलागेको होइन । वास्तवमा अभावको यो परिस्थितिलाई योजनाबद्ध ढंगले राज्य सञ्चालकहरूकै चाहनाबमोजिम जीवन्त राखिएको हो । मन्त्री, कर्मचारी, लेखनदास र अहिले ड्राइभिङ सेन्टर सञ्चालकहरूसमेतको लाइसेन्स बिक्रीको जबर्जस्त दलाली सञ्जाल बनेको छ । यो भत्किनेबित्तिकै धेरैको आकर्षक कमाउको स्रोत ठप्पै हुन्छ । सेवाको प्रकृतिअनुरूप अन्य सबैतिर यस्ता सञ्जाल क्रियाशील छन् । उच्च राजनीतिक एवम् कर्मचारी नेतृत्व र भ्रष्टाचार नियन्त्रण गर्ने नाममा स्थापित निकायहरू कोही पनि यसबाट बेखबर छैनन् । तर, जनता ठगिने क्रम रोक्न कोही तत्पर हुँदैन । किनभने, प्रत्यक्षअप्रत्यक्ष दलाली भाग सबैतिर पुग्ने पद्धति स्थापित छ । यो मूलधारका मिडियामा समाचार बन्दैन । नेता र दलहरूबीचका तिखा झगडाजस्तो स्वादिला यी समाचार हुँदैनन् वा यस्ता हल्ला लाई प्रमाणित गर्न गाह्रो भएको बहाना सर्वत्र छ ।प्रधानमन्त्री शेरबहादुर देउवाले मन्त्रिमण्डलसम्म समयमा बनाउन नसकेकामा आलोचना भएजस्तो देखिएको छ । उनी पनि उनका पूर्ववर्ती प्रधानमन्त्री केपी ओलीभन्दा फरक भएनन् भन्ने आलोचना पनि सुनिन्छ । तर यो आलोचना भएजस्तो मात्र किन हो भने, मन्त्रिमण्डल बन्न नसक्नुका वास्तविक कारणहरूमाथि कतै बृहत् चर्चा हुँदैन । प्रस्टै छ, देउवा आफैं र सत्तामा सहभागी सबै दललाई आकर्षक मन्त्रालय चाहिएको छ । शीर्ष भनिएका नेताहरूले गरिरहेको त्यो (अ)राजनीतिक सौदाबाजी लज्जाशून्य र खुल्लमखुला छ । आकर्षक मन्त्रालयको परिभाषा नै बढी दलाली भाग वा ठेक्काको कमिसन असुल्न पाउने मन्त्रालयहरू हुन् र तिनलाई उम्कन नदिन सबैको कसरत छ ।थप, राज्यसत्ता सञ्चालनमा निर्णायक भूमिकामा रहेकाहरूले योजनाबद्ध ढंगले नीतिगत रूपमै सत्तालाई दलालीको औजार बनाउँदै छन् । राजनीतिमा त्याग गर्नेहरूको स्थानमा व्यावसायिक स्वार्थ बाझिनेहरूलाई नै विधायन र नीति निर्माणको तहमा पद बिक्री गर्नेदेखि आर्थिक लाभमा हिस्सेदारी गर्ने पूर्वप्रशासकहरूलाई संवैधानिक अंगको पदाधिकारी र राजदूतजस्ता नियुक्ति दिने काम त निरन्तर भई नै रहेका थिए । अहिलेका अर्थमन्त्री जनार्दन शर्माले त स्रोत नखुलेको सम्पत्ति लगानी गर्न पाउने प्रस्तावना बजेटमार्फत नै गरिदिए । गत भदौ २५ मा उनले प्रस्तुत गरेको आर्थिक विधेयकमा दसवटा क्षेत्रमा २०८० चैतभित्र लगानी गरे लगानीको स्रोत नखोजिने प्रस्ताव छ । ती दस क्षेत्रमा जलविद्युत्, अन्तर्राष्ट्रिय विमानस्थल, सुरुङ, सडक तथा रेलमार्ग, सिमेन्ट र स्टिल उद्योग, कृषि उद्योग, पर्यटन उद्योग, तीन सयभन्दा बढीलाई रोजगारी दिने र पचास प्रतिशतभन्दा बढी स्वदेशी कच्चा पदार्थ उपयोग गर्ने उद्योग छन् । प्रस्टै छ, यो प्रयोजन सम्पत्ति शुद्धीकरणका लागि राजनीतिक नेतृत्व, खास गरी माओवादी केन्द्रलाई प्रभावमा पार्न सफल केही व्यापारीको स्वार्थमा ल्याइएको हो । यसबाट मुलुकमाथि पर्ने दूरगामी नकारात्मक असरहरूलाई जानीजानी बेवास्ता गरिएको छ ।भन्नुपरेन, राज्यले दिने पदकपुरस्कार पनि त्यही दलाल वा लुटतन्त्र (क्लेफ्टोत्रेसी) को हिस्सा भएका छन् । सबै मान, सम्मान र अवसरहरूमा पनि ठूला नेता, शक्तिशाली पदधारी र उनीहरूका आफन्तहरूकै एकाधिकार छ । असोज ३ गते नेपालको संघीय संविधान लागू भएको छ वर्ष पूरा भयो । संविधान कार्यान्वयनको वास्तविक अवस्थाको गहन र छुट्टै समीक्षा आवश्यक छ । तर, संविधान दिवसका दिन दिइने उच्च पदकहरूमा पनि नेताहरूकै हालीमुहाली देखियो । आश्चर्य छ, प्रधानमन्त्री भइसकेका झलनाथ खनाल प्रवृत्तिका मानिसहरूलाई पदक किन चाहिएको होला ? र, मुलुकलाई दिएको कुन उल्लेख्य योगदानका लागि ? उच्च ओहदाका कर्मचारीहरू कुन आकर्षक पदमा जाने र कसले पदक पाउने भन्ने निर्णय पनि अब त्यसको प्राइस ट्याग ले गर्न थालेको छ । यसरी, सिंगो राज्यसत्ता नै आफैं प्रत्यक्ष दलालीको औजार वा लुटतन्त्रमा रूपान्तरित भएपछि प्रधानमन्त्रीका रूपमा देउवा ओली वा अन्य कुनै प्रधानमन्त्रीभन्दा बिलकुल फरक नदेखिनु कुनै आश्चर्यको विषय रहेन । किनभने, ती सबैका लागि राज्यसत्ता सञ्चालनको मूल आधार अब एउटै छ र समान छ । दलाली झाग टत्र्याउने माध्यम र एकाध पात्रहरू फेरिएलान्, तर जो सरकारमा बसे पनि उसको मूल ध्येय सत्तालाई त्यही दलाली भाग असुलीमा दुरुपयोग गर्ने मात्र हुन थालेको छ । देउवाले अपवाद हुने हिम्मत यसपालि पनि देखाएनन् । अपेक्षाभन्दा त्यति फरक परेको हो ।कसरी बदलिएला मुलुक र नागरिकहरूको निरन्तर पीडाको यो बीभत्स नियति ? यसको उत्तर धेरैले प्रस्तुत गर्नेजस्तो धेरै जटिल छैन । यसका दुइटा मात्रै बाटा छन् । पहिलो, अहिले भएकै वा तिनका उत्तराधिकारी पुस्ताको राजनीतिक नेतृत्वले यो दलाली र लुटतन्त्रको चंगुलबाट बाहिर आउने अविचलित इच्छाशक्ति देखाउन सक्नुपर्यो । र, पूर्ण इमानदारीका साथ अहिलेको संवैधानिक पद्धतिलाई परिणामदायी ढंगले क्रियाशील बनाउन सम्पूर्ण ऊर्जा लगाउनुपर्यो । त्यसले क्रमिक सुधार गर्छ । बाँकी प्रश्न हो, राजनीतिक दलहरूको अहिलेको पहिलो, दोस्रो वा तेस्रो पुस्तासम्मको नेतृत्व यसरी रूपान्तरणकारी हुने सम्भावना कति छ ? सत्य हो, यो सम्भावना अत्यन्तै शून्य छ । सरकारमा मन्त्री हुनका लागि भइरहेको हानथाप होस् वा अहिले कांग्रेसको क्रियाशील सदस्यता वितरणमा देखिएको विवाद, त्यसले अब राजनीति त्याग, समर्पण र सेवाको होइन, रातारात धनी हुने निजी स्वार्थपूर्तिको माध्यम मात्र बनेको प्रस्ट हुन्छ ।दोस्रो बाटो क्रान्तिको हो, लोकतान्त्रिक क्रान्तिको । राजनीतिक रूपान्तरणका लागि हुने वास्तविक क्रान्तिका केही विशिष्ट चरित्र हुन्छन् । पहिलो, त्यस्तो क्रान्ति त्यो पुस्ताले मात्र गर्छ जसले यस्तो रूपान्तरणपछि मुलुकको उन्नति सुनिश्चित हुने सपना देख्छ र त्यसभित्र आफ्ना सन्ततिको समेत भविष्य देखेको हुन्छ । र, त्यो ऊर्जावान् युवा पुस्ता आफ्नो भूमिकाप्रति सचेत हुन्छ र मुलुकका लागि सहिद हुन मानसिक रूपले तत्पर रहन्छ ।नेपालको हकमा यस्तो क्रान्तिका लागि समर्पित पुस्ताको उपस्थिति अत्यन्त पातलो हुँदै गएको छ । पहिलो, देशले ठूलो लगानी गरेको र राम्रो शिक्षा पाएको भनिएको जुन वर्ग छ, त्यो करिब वार्षिक सत्तरीअसी हजारको संख्यामा विदेशमा शिक्षा लिने नाममा नफर्कने गरी पलायन भइरहेको छ । यो पंक्तिलाई मुलुकको रूपान्तरणका लागि दुःख र त्याग गर्ने चासो, चेत र इच्छा केही छैन । दोस्रो, श्रम बेच्न खाडी र दक्षिणपूर्वी एसियामा जाने वर्ग छ । त्यसलाई मुलुक छोड्ने आतुरी छ । यो अभ्यास अब आर्थिक बाध्यता कम र सामाजिक रोग बढी भइसकेको छ । तेस्रो बेखुस पुस्ता यहाँ बाँकी छ अमेरिकाको डीभी चिट््ठा हालेर थाकेको र राम्रो कमाइ गर्ने योग्यता हासिल गर्ने शिक्षा नपाएको । अमेरिकी लेखक जेरेमी एडम्सले आफ्नो पुस्तक होलोड आउट मा कम शिक्षित, दुःखी, मूल्यमान्यताशून्य र सामाजिक सञ्जालमा लिप्त भएर अन्ततिर आंशिक मात्र ध्यान दिने अहिलेको युवा पुस्तालाई अनह्याप्पी जेनेरेसन भनेका छन् । यो समूहलाई पनि क्रान्तिमा विश्वास छैन । अथवा, कार्ल मर्क्सले भनेझैं यो लम्फु सर्वहारावादी (लम्पेन प्रोलेटारियट) वर्ग हो जुन गुलामी गरेर जीविकोपार्जन गर्न लाज मान्दैन तर क्रान्ति गर्ने हिम्मत राख्दैन । जतिपटक क्रान्ति भए पनि केही फरक नपर्ने रहेछ भन्ने निराशाका स्वरहरू पनि अक्सर सुनिन्छन् । यहाँ के प्रस्ट हुनु जरुरी छ भने, २००७ र २०४६ सालका दुवै क्रान्ति लोकतन्त्रका लागि नै भएका त थिए तर ती शक्ति बाँडफाँटको सम्झौतामा टुंगिएका थिएÙ वार कि पार भएका थिएनन् । २०६३ सालको आन्दोलन लोकतन्त्रकेन्द्रित क्रान्ति थिएन । माओवादी हत्याहिंसाको शृंखलालाई लोकतान्त्रिक राजनीतिमा अवतरण गराउने मुख्य उद्देश्य थियो । यसरी हेर्दा, नेपालमा लोकतान्त्रिक रूपान्तरणका लगि सम्पूर्ण क्रान्ति भएकै छैन भन्नु अत्युक्ति हुँदैन । वास्तवमा यस्तो रूपान्तरण वा क्रान्तिका लागि समर्पित र दूरदर्शी नेतृत्वको प्रस्ट अभाव अझै खड्केको छ ।जनता सधैं जागरुक हुँदा मात्र आर्थिकसामाजिक रूपान्तरणको अवस्थालाई परख गर्न सक्छन् । भर्खरै अल्जेरियाका पूर्वराष्ट्रपति अब्देलअजिज बुटाफ्लेकाको निधन भयो । स्वतन्त्रता सेनानीको आकर्षक छवि हुँदै सन् १९९९ मा राष्ट्रपति बनेका कुनै बेलाका राष्ट्रिय हिरो उनलाई सन् २०१९ मा जनताले नै विद्रोहद्वारा हटाए । तर नेपाली जनताले उही नेतालाई उसको कार्यशैली हेरेर दण्डित गर्ने अभ्यास गरेका छैनन् । शक्तिशाली होउन्जेल पूजा गरिरहने र आम जमातले प्रश्न नगर्ने संस्कार पनि लोकतान्त्रिक अग्रगमनका लागि घातक भएको छ । देउवा, ओली, पुष्पकमल दाहाल वा माधव नेपालले आदि यही कारणले एकपटक नेता भएपछि जिन्दगीभर नेता भएर बस्न पाएका हुन् ।यी सबै परिदृश्यले नेपालमा अर्को सार्थक लोकतान्त्रिक क्रान्तिको सम्भावना धेरै नजिक देखाउँदैन । त्यसैले सत्तामा बसेर क्लेफ्टोत्रेसी चलाउनेहरूमा कुनै पनि प्रकारले, कानुन वा मतदाताबाट, दण्डित हुनुपर्ने भय शून्यमा झरेको छ । तथापि, क्रान्तिकै धक्काबिना यो मनोमानीतन्त्र जनमुखी लोकतन्त्रमा रूपान्तरण हुने सम्भावना कतै छैन । प्रश्न र प्रतिरोध नगर्ने अनि एक थान लाइसेन्सका लागि पचास हजार रुपैयाँ तिर्न तयार हुने मानसिकताले गुनासो गर्ने अधिकार पनि सायद राख्दैन ।"
अबको बाटो संविधान संशोधन,"अबको बाटोअहिलेसम्म प्राप्त जेजति राजनीतिक उपलब्धिहरू छन्, तिनलाई उचित व्यवस्थापन गर्दै दह्रो रूपमा संस्थागत गर्नु पहिलो चुनौती हो । वितृष्णा र असन्तोषलाई उत्तेजित पार्दै पश्चगामी र प्रतिगमनको औचित्य पुष्टि गर्न छद्म रूपमा भइरहेका संगठित प्रयत्नहरूलाई निस्तेज पार्न लोकतान्त्रिक र परिवर्तनकारी पक्षहरूबीच सहमति निर्माण अर्को महत्त्वपूर्ण आवश्यकता हो । त्यसका निम्ति मूल्य, मान्यता, विधि र अन्तर्राष्ट्रिय अभ्यास तथा राष्ट्रिय आवश्यकताअनुसार संविधानमा आमूल परिवर्तन, परिमार्जन वा पुनर्लेखन गर्न जरुरी छ । नेपाल देश सबै वर्ग, जाति, समुदाय, संस्कृति, भाषाभाषीको रहेजस्तै नेपालको राज्य प्रणालीमा पनि ती सबैको प्रतिनिधित्व हुनु आवश्यक छ । त्यसका लागि सही बाटो हो संविधानको संशोधन ।"
प्रशासकीय संघीयताको सकस,"संघीयता कार्यान्वयनका राजनीतिक, प्रशासनिक, वित्तीय र आर्थिक आयामहरू हुन्छन् । नेपालको संविधानको धारा २८५ मा संघ, प्रदेश र स्थानीय सरकारका आआफ्नै निजामतीलगायतका सरकारी सेवा हुने व्यवस्था छ अनि त्यसले कर्मचारी व्यवस्थापन पनि तहगत रूपमा गर्न निर्देश गरेको छ । संविधानका अनुसूचीअनुरूप तहगत सरकारहरू नीति, योजना, कार्यक्रम, बजेट निर्माण तथा कार्यान्वयन गर्न सक्छन्Ù नागरिक सेवा व्यवस्थापन सरकारहरूका प्रधान काम नै भए । यी सबै कार्यका लागि प्रशासकीय प्रणाली निर्माण पूर्वसर्त हो, जुन पूरा नभईकन निर्वाचित प्रतिनिधिहरू आफ्नो पहिलो कार्यावधि बिताउँदै छन् । संघीयता कार्यान्वयनमा प्रशासकीय आयाम साह्रै महत्त्वपूर्ण हुन्छ, तर नेपालमा यो पक्षलाई बेवास्ता गरियो । प्रशासन सामान्य रूपमा चलिहाल्छ भन्ने सामान्य सोचका कारण २०७४ सालअघि नै बन्नुपर्ने कानुनहरू बनेनन् । तहगत सरकारको संगठन संरचना पनि सामान्य र तदर्थ खालको छ । आवश्यकता र जनशक्तिको मिलान हुन सकेको छैन । सुरुका दिन जनप्रतिनिधिका लागि उत्साहप्रद थिए, जनतामा आशाको उभार थियो । निर्वाचनअघि नै प्रधानमन्त्रीको संयोजकत्वमा रहेको संघीयता कार्यान्वयन समितिले कार्यविस्तृतीकरणको प्रतिवेदन तयार गरेको थियो, जसका आधारमा संविधानले निक्षेपण गरेका कार्यक्षेत्रको क्रियाकलापगत विनियोजन संघ, प्रदेश तथा स्थानीय तहमा गर्न सकिने थियो । त्यसैको सापेक्षतामा संगठन संरचना निर्धारणका कामहरू सम्पन्न गरी प्रदेश तथा स्थानीय सरकारहरूलाई प्रणाली हस्तान्तरण गर्नुपर्ने थियो, हस्तान्तरण गर्न नसकिने कामहरूका लागि सरकारहरूबीच आपसी सौहार्द बढाउनुपर्ने थियो । तर थोरै मन्त्रालयहरूले मात्र प्रदेश तथा स्थानीय सरकारलाई काम, प्रणाली, स्रोत र संरचना हस्तान्तरण गरे भने धेरैजसो मन्त्रालयबाट यीमध्ये केही मात्र । कार्य हस्तान्तरण भए पनि स्रोत, क्षमता, संरचना, सम्पत्ति हस्तान्तरण आंशिक मात्र भयो । सबैभन्दा अहम् महत्त्व राख्ने जनशक्ति पूर्ण रूपमा हस्तान्तरण नभएकाले कार्यसम्पादन हुन सक्ने स्थिति भएन । जनशक्ति व्यवस्था राम्ररी हुन नसकेपछि अन्य प्रणाली बन्न नसक्नु स्वाभाविक थियो । यसरी सुरुदेखि नै ट्र्याकमा ल्याउनुपर्ने विषय अलमलियो । संघीय तहबाट अग्रसरता नहुँदा प्रशासकीय संघीयता गिजोलियो र अपार उत्साह सेलयो । आशाहरू अब कुण्ठामा परिणत हुने सम्भावना छ । निर्वाचनपछि राजनीतिक क्षेत्रबाट भनिएको थियो, संविधान निर्माण गरी चुनाव सम्पन्न भैसकेकाले राजनीतिक समस्याको समाधान गरिसकिएकाले त्यसलाई कार्यान्वयन गर्ने काम प्रशासकीय परिपाटीको हो, संघीयता कार्यान्वयन नभए त्यसको जिम्मेवारी प्रशासनले नै लिनुपर्छ । प्रशासकीय संघीयताको जिम्मेवारी प्रशासकीय नेतृत्वले लिनुपर्ने भनिन्थ्यो । तर राजनीतिक कार्यकारीभन्दा एक कदम अघि अग्रसरता देखाउन प्रशासकीय नेतृत्वलाई राजनीतिक कार्यकारीको नेतृत्व र निर्देशन चाहिने विषयको अभाव त छँदै थियो, अर्को कानुन बन्न पनि बाँकी नै थियो । प्रशासकीय परिपाटीले व्यावसायिक स्वायत्तता प्रयोग गर्न पनि राजनीतिक ब्याक अप चाहिने यथार्थ भुलिएको थियो । राजनीतिक प्रणालीले विश्वास नगर्दा सचिवजस्ता प्रशासकीय नेतृत्वले मात्र चाहेर दीर्घकालीन महत्त्वका विषय निष्कर्षमा पुग्दैनन् । राजनीतिक प्रणालीको विश्वास पाएका प्रशासकीय नेतृत्वमा व्यावसायिक कुशलता नहुँदा पनि प्रणाली निर्माणका काम हुन सक्ने थिएनन् । त्यस्तै भयो । परिणामतः न निजामती सेवा कानुन बन्यो, न सकियो भनिएको समायोजन नै सकिन पुग्यो । भएको भनिएको समायोजन पनि संशोधन र आदेशले यता न उता भइरहेको छ । यसर्थ प्रशासकीय संघीयता बीचैमा पर्यो, न कानुन न कर्मचारीको अवस्थामा रह्यो । निर्वाचनपछिका चार वर्ष त्यत्तिकै खेर जान लागेका त होइनन् भन्ने प्रश्न उभिएको छ । यसले संघीयताले लोकतन्त्र वितरण गर्न सक्दो रहेनछ भन्ने पनि प्रश्न उठाउला, निर्वाचित प्रतिनिधिले वाचासंकल्पहरू पूरा गर्दा रहेछन् भन्ने पनि प्रश्न उठाउला । अहिलेको आवश्यकता कर्मचारी व्यवस्थापन हो । कर्मचारी व्यवस्थापन सबैभन्दा जटिल विषय हो । यो शासकीय प्रणालीको संवेगात्मक पक्ष हो । यसभित्र भौतिकभावनात्मक, दृश्यअदृश्य आयामहरू हुन्छन् । कर्मचारीले जतिखेर पनि प्रणालीमा आफ्नो स्पेस, आफ्नो भविष्य र वृत्ति सुरक्षा खोज्छ । कर्मचारी व्यवस्थापनसम्बन्धी कानुनमा यी कुरा देखिन्छन्, पोखिन्छन् वा अव्यक्त रूपमा भुसको आगोझैं भित्रभित्रै सल्किरहेका हुन्छन् । भित्रभित्रै अव्यक्त आगो रह्यो भने लामो समयसम्म संगठन र व्यक्ति दुवैलाई हानि हुन्छ । कार्यसम्पादन गर्दा स्वाभाविक ऊर्जा र कार्यउत्साह आउँदैन । यसर्थ कर्मचारीमा हीनमनोभावना आउने गरी व्यवस्थापन गरिनु हुँदैन । तर त्यो कसरी सम्भव छ ? राज्य कौशल र प्रशासनिक व्यावसायिकता यतिखेरै देखाउने हो । कर्मचारीलाई काम गर्नकै लागि सेवाप्रवेश गराइने भएकाले उसले काम गर्दैन, गर्न सक्दैन भन्ने हिसाबले सोच्नु हुँदैन । कानुन बनाउँदा विवेक देखाउनुपर्छ र कार्यान्वयन गर्दा चाहिँ निर्मम हुनुपर्छ । अझ भनौं, निर्मम विवेकशीलताको सिद्धान्त प्रणाली निर्माणको आधार हो । पुराना प्रशासकहरूका अनुभवमा हामी बारम्बार भनेको सुन्छौं प्रशासन दयाले होइन, न्यायले चल्छ । त्यो न्याय कानुन निर्माणमा स्थापित गरिनुपर्छ । अनि त्यसको कार्यान्वयनमा दया गर्नुपर्ने स्थिति रहँदैन । तजबिजी छिद्रहरू रहेमा त्यसले प्रणालीलाई सधैं तदर्थतर्फ धकेल्छ । त्यसैले संघीय निजामती कानुन छिटो बन्नुपर्छ । त्यस्तै, साझा अधिकार क्षेत्रका कानुनहरू बनाउन निकै ढिलो भैसकेको छ । २०४९ को निजामती कानुन, २०२८ को शिक्षा कानुन, २०४५ को प्राविधिक शिक्षा तथा व्यावसायिक तालिम कानुन, २०२१ को भूमि कानुन, उच्च शिक्षालगायतका अरू छरपस्ट कानुनले संघीयता कार्यान्वयन गर्न सक्दैनन् । यस्ता गतावधिक कानुनले संघीयताको भावनालाई मात्र नबोक्ने होइन, अहिलेको समाजको भावनालाई पनि प्रतिनिधित्व गर्दैन । कानुनले गतिशीलता प्रवर्द्धन गर्न सक्नुपर्छ । गति र समय रोक्ने कानुनले समाज विकासमा अवरोध मात्र तेर्स्याउँछ । प्रशासकीय संघीयताको गाँठो अड्केको विषय कर्मचारीहरूको वृत्ति व्यवस्थापन हो । जीवनपर्यन्तका लागि वृत्ति चयन गरेर निजामती सेवामा प्रवेश गर्ने कर्मचारीले भविष्य सुरक्षित नदेखेमा कामप्रति उत्साह देखाउँदैनन् । त्यो स्वाभाविक पनि हो । वृत्ति चयन विवाहजस्तै हो, जो सुरक्षा र विश्वासमा बाँधिएको हुन्छ । यसर्थ विचाराधीन संघीय निजामती सेवा ऐनले सबै तहका कर्मचारीको वृत्ति गतिशीलताको मार्ग सुनिश्चित हुने गरी प्रावधानहरू राख्नुपर्छ । सकिन्थ्यो त चार निजामती सेवा गठन गर्नु उपयुक्त हुन्थ्यो । पहिलो, स्थानीय निजामती सेवा, प्रदेश निजामती सेवा, केन्द्रीय (संघीय ?) निजामती सेवा र नेपाल कार्यकारी सेवा । पहिला तीन सेवाभित्र निर्देशक (उपसचिव तह) सम्मका दरबन्दी राखी सेवा व्यवस्थापनको कार्य निर्दिष्ट गर्ने र नेपाल कार्यकारी सेवा साझा निजामती सेवाका रूपमा स्थापना गरी त्यहाँ उच्च कार्यकारी (सहसचिव, उपमहानिर्देशक, अतिरिक्त सचिव र माथिका कर्मचारी रहने) कर्मचारीको दरबन्दी कायम गरी तीनै सेवाबाट निश्चित प्रक्रियाबाट कर्मचारी पदपूर्ति गरी राष्ट्रिय नीति व्यवस्थापन गर्ने । यस प्रकारको व्यवस्थाले कर्मचारीहरूमा साझा भावना जागी संविधानको धारा २३२ ले स्थापित गरेको समन्वय, सहकारिता र पारस्परिक सहअस्तित्वलाई संस्थागत गर्ने थियो । तर त्यो विन्दुबाट पर पुगिसकिएकाले त्यसो गर्न नसकिने वा राजनीतिक सहमति कायम नहुने हो भने दोस्रो उपायमा जानुपर्छ । त्यो दोस्रो उपाय भनेको स्थानीय तथा प्रदेश तहमा कार्यरत कर्मचारी निश्चित मापदण्डका आधारमा आन्तरिक प्रतिस्पर्धाबाट संघीय निजामती सेवाको उपसचिवसहसचिव पदमा आउन सक्ने विशेष प्रावधान राख्नुपर्छ । यसले म पनि नेपाल सरकारको उच्च प्रशासकीय नेतृत्वमा पुग्छु भन्ने सन्देश दिई निजामती प्रशासनलाई भावनात्मक एकीकरण गर्छ । अहिले देखिएको असन्तोष भनेको वृत्ति गतिशीलता रोकिएला कि भन्ने हो । संघीय निजामती सेवामा भर्ना भएको अमुक पदको व्यक्ति उच्च तहमा पुग्ने र समान तहमा भर्ना भएको प्रदेश तथा स्थानीय तहको कर्मचारीचाहिँ निश्चित तहभन्दा माथिल्लो वृत्तिमा नपुग्ने स्थिति न्यायिक दृष्टिले पनि उपयुक्त हुँदैन । साथै संघीय निजामती कानुनले प्रदेश तथा स्थानीय निजामती सेवाका लागि पनि मार्गदर्शन गर्न सक्नुपर्छ । त्यो मार्गदर्शन भर्ना छनोट, सेवासुविधा, उमेर (प्रवेश तथा अवकाश दुवैमा), पदनाम र पहिचान, योग्यताका मापदण्ड, सरुवा, मनोनयन, प्रोत्साहन, क्षमता विकास र तहगत सेवाको अन्तरसम्बन्धमा देखिनुपर्छ । सबैका लागि एकै राष्ट्रिय अभिलेख प्रणाली वा पीआईएस (नाम दर्ता, वैयक्तिक विवरण र क्षमताको अभिलेख) पनि आवश्यक हुन्छ । र, कानुनले छिटो मूर्तरूप पाउनुपर्छ, ताकि तहगत सरकारहरूमा प्रणाली निर्माण भई नागरिक सेवा व्यवस्थापन गर्न सकियोस् । अहिले स्थिति झन्डै कानुनविहीनताको हो । यस्तो अवस्था लामो रहनु हुन्न । यसले थफ जटिलता निम्त्याइरहन्छ ।"
राजनीतिक दल र महिलावाद,"अन्यायपूर्ण एवं विभेदकारी प्रणालीविरुद्धको एउटा विचारधारात्मक आन्दोलन हो महिलावाद, जसले राजनीतिक, आर्थिक, सामाजिक, सांस्कृतिक तथा पारिवारिक तहमा रहेको महिलापुरुष विभेद अन्त्य गर्दै विश्वव्यापी रूपमा लैंगिक समतामूलक समाज स्थापना गर्ने लक्ष्य बोकेको छ । महिलालाई दोस्रो दर्जाको नागरिकका रूपमा व्यवहार गर्ने पितृसत्तात्मक सोच र समाजमा कायम असन्तुलित शक्ति संरचनाविरुद्ध लड्ने सशक्त हतियारका रूपमा महिलावाद अगाडि आएको हो । उन्नाइसौं शताब्दीमा युरोपेली मुलुकबाट महिलावादी अभियान सुरु हुँदा यसलाई ग्रहण गर्ने सवालमा पुँजीवादी र समाजवादी धारबीच देखिएको ठूलै दूरी आजपर्यन्त छ । समाजवाद अस्तित्वमा आएसँगै महिला मुक्तिको सवालमा पनि यसले क्रान्तिकारी र प्रगतिशील विचारधारा निर्माण गर्यो । तसर्थ समाजवादसँग महिलावादको सम्बन्ध अन्योन्याश्रितझैं मानिन्छ । सामन्ती तथा पुँजीवादी व्यवस्थाले लादेको दमन र उत्पीडनबाट महिलालाई उन्मुक्ति दिलाउने एक मात्र अस्त्र समाजवाद हो भन्ने सैद्धान्तिक ओज अहिले पनि हटेको पाइँदैन । तर समाजवाद अस्तित्वमा आएको एक सय सत्तरी वर्ष बितिसक्दासमेत समाजवादी व्यवस्था लागू भएकै मुलुकहरूमा यो तथ्य चरितार्थ हुन सकेन । नेपाली राजनीतिमा पनि समाजवादी तरंग सुरु भएको सात दशक पुगिसकेको छ । २०४६ सालयता कांग्रेसपछि सत्तामा समाजवादी भनिएका दलहरू नै हावी भैरहेका छन् । समाजवादी शासनव्यवस्थाको आधार निर्माणकै लागि २०७४ को चुनावमार्फत झन्डै दुईतिहाइ बहुमतसहित पाँच वर्ष निर्विघ्न शासन चलाउने ऐतिहासिक अवसर कम्युनिस्ट पार्टीलाई प्राप्त भयो । तर समाजवादी अवधारणाबमोजिम महिलाको जीवन र मर्यादालाई समुन्नत पार्न भने कम्युनिस्ट पार्टीको एकल बहुमतको सरकार पनि सफल देखिएन । यद्यपि संवैधानिक व्यवस्थाअनुसार तीन तहका चुनावमार्फत महिलाहरूले राज्यसंरचनाका विभिन्न तहमा आफ्नो सहभागिता उल्लेख्य रूपमा विस्तार गर्ने अवसर पाए । मुलुकको राष्ट्रप्रमुखका साथै न्यायपालिका र व्यवस्थापिकाको नेतृत्वमा पहिलो पटक महिला पुगे । स्थानीय तह, प्रदेश तथा संघीय गरी तीनै तहमा महिलाहरूको उपस्थिति सराहनीय छ तर मुलुकमा व्याप्त महिलाउपरका हिंसा, अन्याय, अत्याचार, विभेद, दमन, उत्पीडनको अटुट शृंखलाले समाजवादी शासन व्यवस्थाको आभास दिलाउन पटक्कै सकेन । लोकतन्त्र, गणतन्त्र तथा समाजवादलाई वर्तमान संविधानले आत्मसात् गरेको छ । सार्वभौम नागरिकहरूको अवस्था उन्नत बनाउन योभन्दा उच्च कोटिको राजनीतिक व्यवस्था अर्को के होला ? तर जातीय, वर्गीय, क्षेत्रीयलगायतको उत्पीडन बेहोरिरहेका पुरुष नागरिकहरूले समेत शासन व्यवस्थाबाट लाभ लिन नपाएको स्थितिमा महिलाको सवाल यसभन्दा धेरै टाढा छ । यद्यपि वर्तमान संविधानलाई महिलावादसँग धेरै हदसम्म तालमेल मिलेकै संविधान मानिन्छ । संविधानद्वारा तरंगित समाजवादी लहरले धेरै दललाई समाजवाद तर्फ झुकाव बढाउन मद्दत पुर्यायो । वामपन्थीइतर र मधेसकेन्द्रित दलहरूमा समेत पछिल्लो समय समाजवाद प्रति सदाशय देखिन्छ । नाममा समाजवाद या समाजवादी फुर्को लगाएर निर्वाचन आयोगमा धेरै दल दर्ता भएका छन् तर समाजवादले परिकल्पना गरेको महिलावादलाई वैज्ञानिक समाजवाद भनेर शास्त्रीय धार पक्डिरहेका क्रान्तिकारी दलदेखि उदार या लोकतान्त्रिक समाजवादको वकालत गर्ने कुनै पनि दलले व्यवहारमा उतार्न सकेको छैन । क्षेत्रीयतालाई केन्द्रविन्दु बनाएर राजनीति गरिरहेका मधेसवादी दलहरूको हविगत पनि उही छ, जहाँका महिला बहुआयामिक उत्पीडनबाट सबैभन्दा बढी ग्रसित छन् । महिलावादले गन्तव्य हासिल नगरी समाजवाद टुंगोमा पुग्दै पुग्दैन । महिलालाई सबै प्रकारका उत्पीडनबाट मुक्त गर्ने क्रान्तिकारी अगुवाइ सुरुदेखि अहिलेसम्म मार्क्सवादी धारले गरेकामा दुईमत नहोला तर समयक्रमसँगै मार्क्सवादी समाजवादी दलहरू पनि महिला सरोकारका मुद्दामा कमजोर साबित भैरहेका छन् । महिला मुद्दामा क्रान्तिकारी परिवर्तन गर्ने नेताहरूको दृढता सत्तामा पुगेपछि क्षीण बनेको तथ्य समाजवादी व्यवस्था लागू भएका अन्य मुलुकसहित नेपालकै उदाहरणले समेत स्पष्ट पार्छ । मार्क्सवादी आदर्शमा खडा भएका समाजवादी दलहरूले मात्रै हैन, अहिलेको परिप्रेक्ष्यमा कुनै पनि दलले महिला मुद्दालाई पाखा लगाएर सफलता पाउन सक्ने देखिँदैन । महिलाहरू तेत्तीस प्रतिशत मात्र हैन, एकाउन्न प्रतिशतकै हिस्सेदार हुन् भन्ने अभिव्यक्ति दलका नारा र नेताका भाषणमा भेटिन्छ तर आममहिलाको समस्या सम्बोधन त पर, आफ्नो दलीय संरचनाभित्र एकतिहाइ महिलालाई प्रतिनिधित्व गराउनसमेत अधिकांश दलले आवश्यक ठानेका छैनन् । दलका नेतृत्वदायी कमिटीहरू र सरकार गठनमा यो अभाव अझ टड्कारो देखिन्छ ।राजनीतिक आन्दोलनका दौरान महिलाहरू हरेक दलका लागि अपरिहार्य शक्ति ठानिइन्छन् । कुनै पनि आन्दोलन महिला सहभागिताबिना सफल भएको पनि छैन । तर जब आन्दोलन सकिएर तिनै दल सरकारमा जान्छन्, दलभित्र पुरुषहरूको दिने र महिलाहरूको माग्ने फरकफरक हैसियत निर्धारण भइसक्छ । तर माग्नेले माग्दैमा दिनेले दिनैपर्छ भन्ने छैन कै शैलीमा सिद्धान्त र व्यवहारवीच भारी अन्तर देखाउँदै पुरुष वर्चस्वको नेतृत्व वर्ग हरेक दलीय संरचनाभित्र निरन्तर अघि बढिरहेको छ । २००७ सालदेखि अहिलेसम्म देशका राजनीतिक दलहरू एवंरीतले चलिरहेका छन् । यसो हुनुको प्रमुख कारण दलका नेताहरूको पितृसत्तात्मक सोच हो भन्दै आएका छन्, सशस्त्र विद्रोह उचाल्नेदेखि पुरुषसरह दलीय राजनीतिमै जीवन समर्पित गरेका कैयौं महिला नेत्रीले । तर दलमाथि प्रभुत्व जमाइरहेको पुरुष वर्ग यसलाई स्विकार्न तयार देखिँदैन । जब दलभित्र महिलावाद कार्यान्वयन र नेतृत्व तहको पितृसत्ताका सवालमा प्रश्नहरू उठ्छन्, भाषागत चातुर्य र टालटुले जवाफ दिएर नेताहरू पन्छिने क्रम लगभग सबै दलमा छ । अहिलेसम्म राज्यसंयन्त्रमा संलग्न भएका महिलाहरूको प्रतिशत र उपल्लो दर्जामा पुगेका केही थान महिलाको उदाहरण पेस गर्दैमा महिलावादले मूर्त रूप पायो भन्न मिल्दैन । कुनै एक महिला देशको राष्ट्रप्रमुख भएपछि आममहिलाको आत्मसम्मान बढाउन त्यसले कति सहयोग पुर्यायो ? महिला न्यायपालिका प्रमुख भएपछि नेपाली महिलाहरूले न्यायिक प्रक्रियामा छिटो र सहज पहुँच अभिवृद्धि गर्ने प्रणाली बस्यो कि बसेन ? महिला नेतृत्वमा व्यवस्थापिका सञ्चालन भएयता महिला हकअधिकार स्थापित गर्ने कानुनहरूको निर्माण र कानुनी जागरणमा कति टेवा पुगेको छ ? महिला सहभागिताको संख्यात्मक वृद्धिसँगै यी सबै पक्षमा सकारात्मक परिणाम आउनु जरुरी छ । तर व्यवहारमा हरेक दिन महिला हिंसा र प्रताडनाका हृदयविदारक घटनाहरू सञ्चारमाध्यममार्फत सार्वजनिक भैरहेका छन्, जसोतसो अदालत पुगेका मुद्दामा न्यायाधीशको चित्त पीडित महिलाको न्यायमा भन्दा पीडककै उन्मुक्तिको खातिर पर्ने गरेको छ, कागजमा लेखिएका कानुनहरू कार्यान्वयन नहुने समस्या हटेको छैन, सत्तरी वर्षीया वृद्धादेखि डेढ वर्षीया बालिकासम्म बलात्कार खेप्न बाध्य छन्, रक्षक हुनुपर्ने परिवारकै सदस्यहरू महिलाका लागि भक्षक भएका छन् । छाउगोठहरू भत्काइने र बनाइने क्रम टुटेको छैन । महिलावादसँग नेपाली महिलाहरूको दूरी नजिक या टाढा के छ, यसबाट प्रस्ट हुन्छ । राज्य सञ्चालन प्रक्रियामा महिलाको सहभागिता बढ्दै जानु महिलावादकै एक अंश त हो तर उनीहरूको क्षमता अभिवृद्धिका लागि सरकारले कस्ता कदम चाल्यो ? त्यसमा गुणात्मक परिवर्तन केके देखिए ? तल्लो तहका महिलाहरूको हैसियत सुधार्न र मुलुकव्यापी महिला जागरण ल्याउन त्यसले कति सघायो ? र सरकार आफैंले आममहिलालाई मूल प्रवाहीकरणमा ल्याउन कस्ताकस्ता कदम चालेको छ ? यी सबै पक्षको स्वतन्त्र मूल्यांकन गर्ने प्रणाली बसाल्नु जरुरी छ । पूर्वमाओवादी तथा जनता समाजवादी पार्टीकी नेत्री हिसिला यमीले आफ्नो पुस्तकमा पार्टीको आन्तरिक संघर्ष वर्गसंघर्षभन्दा बढी पेचिलो र पीडादायी हुने उल्लेख गरेकी छन् । राजनीतिक आन्दोलनको सफलतापछि महिलाहरू फेरि किनारामा पारिने र समान नागरिक अधिकारका लागि पुरुष नेतृत्वसँग याचना गर्नुपर्ने अवस्थाको अन्त्य नभएको तथ्य एमाले नेत्री विन्दा पाण्डेको पुस्तकमा पनि उल्लेख छ । यी दुवै तथ्यले कम्युनिस्ट दलभित्रै नेतृत्व तहका नेतामा पितृसत्तात्मक सोच कति हावी छ र महिलाहरूले कसरी संघर्ष गरिरहेका छन् भनीे देखाउँछन् । देशका सबै महिलाको स्तर उकास्न समय लाग्ला तर संविधान र कानुनले निर्धारण गरेको महिला सहभागितासम्बन्धी प्रावधान आफ्नो दलभित्र लागू गर्न दलहरूलाई समस्या नपर्नुपर्ने हो । अयोग्यता र अक्षमताको रेडिमेड जवाफ दिएर महिला सहभागितालाई पर सार्ने छुट अब दलहरूले पाउँदैनन् । किनकि योग्य र सक्षम बनाउँदै मुलुकभरिकै महिलाका लागि महिलावादको आभास गराउने अभिभारा दलहरूकै हो ।"
कोसीटप्पु खलबल्याउने योजना,"(काठमाडौं)  कोसीटप्पु मुलुकको एक मात्र वन्यजन्तु आरक्ष । २०३२ सालमा स्थापना भएको यो आरक्ष दुर्लभ अर्ना (जंगली भैंसी) का लागि प्रख्यात छ । चराको त मुख्य बासस्थल नै भयो । हाँस, लालसर, गरुड, जलेवालगायत ४ सय ९० प्रजातिका चराको आश्रयस्थल भएकाले सन् १९८७ देखि यो आरक्ष रामसार सूचीमा छ । आरक्षको धेरैजसो भाग (टप्पु) बालुवाबाट बनेको छ, त्यसैले रूख प्रजातिमा मुख्यगरी खयर र सिसौं छन् । उत्तरपूर्वतिर सुनसरीको चतरा क्षेत्र र कोसी नदी बगेको छ । दक्षिणतिर पूर्वपश्चिम राजमार्ग र बाक्लो मानवीय बस्ती । आरक्षको कोरक्षेत्र (भित्री भाग) १७५ वर्ग किलोमिटर । त्यसबाहिरको मध्यवर्ती क्षेत्र १७३ वर्ग किमि । आरक्ष बाक्लो मानव बस्तीनजिक भएकाले सबभन्दा धेरै हात्तीको समस्या । हात्तीलगायतका वन्यजन्तु र मानवबीचको द्वन्द्व न्यूनीकरण गरी सहअस्तित्व कायम गराई स्थानीयलाई जैविक विविधता संरक्षणमा सक्रिय बनाउन आरक्ष लागिपरेकै छ । बस्तुभाउ चराउन, घाँस काट्न र दाउराका लागि दक्षिणी बस्तीबाट स्थानीयहरू आरक्ष छिर्दा कहिलेकाहीं आरक्ष र वन्यजन्तुसँग द्वन्द्व हुने नै भयो । गत वर्षको पुसदेखि मकुना नामको हात्तीले स्थानीयलाई पिरोलिरहेको छ । त्यो हात्ती मानव बस्ती नछिरोस् भनेर अहिले पनि कर्मचारी र सेना रातिसमेत गस्ती गर्छन् । तर, सरकारका विभिन्न निकायहरू नै आरक्षको जैविक विविधतालाई जोखिममा पार्ने गरी नयाँ सडक आयोजना, रेलमार्ग र पूर्वपश्चिम राजमार्ग विस्तारजस्ता ठूला भौतिक संरचना बनाउन लागिपरेका छन् । त्यस्ता संरचनाले कोसीटप्पु क्षेत्रमा मानववन्यजन्तु द्वन्द्व थप भयावह बन्ने चिन्ता संरक्षणकर्मीको छ । अहिले नै बासस्थान साँघुरिएका कारण हात्ती र अर्ना मध्यवर्ती क्षेत्रमा पसेर धनजनको क्षति पुर्याइरहेको छ । ठूला संरचनाले उनीहरूको ओहोरदोहोरमा थप बाधा पुग्ने भएकाले त्यस्ता संरचना बनाउनुअघि विशेष ध्यान दिनुपर्ने राष्ट्रिय निकुञ्ज विभागका पूर्वमहानिर्देशक श्याम बजिमयको सुझाव छ । आरक्षको उत्तरतर्फ मध्यवर्ती क्षेत्रको भूभाग हुँदै पकलीकञ्चनपुर सडक आयोजना प्रस्ताव गरिएको छ । सडक विभाग आयोजना निर्देशनालय (एडीबी) ले सुनसरीको पकलीबाट सप्तरीको कञ्चनपुर जोड्ने गरी नयाँ आयोजना प्रक्रिया अघि बढाएको हो । यो आयोजनाअन्तर्गत आरक्षको मध्यवर्ती क्षेत्र हुँदै ४४ किमि नयाँ सडक निर्माण गरिनेछ । यो आयोजनाअन्तर्गत कोसी नदी र त्रियुगा नदीमा लामो पुल बनाउनुपर्ने हुन्छ । आरक्षको दक्षिणतिर पूर्वपश्चिम राजमार्गनजिक सुनसरीको लौकहीबाट सप्तरीको पोर्ताहा जोडिने पूर्वपश्चिम रेलमार्ग पनि आरक्षसँगैको मध्यवर्ती क्षेत्र हुँदै अघि बढ्छ । सडक विभाग आयोजना निर्देशनालयले चार लेनको उक्त सडक आयोजनाको वातावरणीय प्रभाव मूल्यांकन (ईआईए) गर्न वन तथा वातावरण मन्त्रालयसँग एक वर्षअघि नै सहमति मागेको थियो । सहमति प्रस्ताव मन्त्रालयको जैविक विविधता तथा वातावरण महाशाखाबाट निकुञ्ज विभाग पुगेपछि विभागले उक्त आयोजनाको ईआईए सहमतिबारे आरक्षसँग राय मागेको थियो । आरक्षका प्रमुख संरक्षण अधिकृत अशोककुमार रामले पकलीकञ्चनपुर सडक आयोजना र दक्षिणतिर मध्यवर्ती क्षेत्र हुँदै रेलमार्ग अघि बढाउँदा आरक्षका वन्यजन्तुहरूको ओहोरदोहोर रोकिने र आरक्ष आइसोलेटेड हुने भएकाले उपयुक्त नहुने सुझाव दिएका छन् । ठूला संरचनाले वन्यजन्तुको मुख्य करिडोर नै क्षतविक्षत हुने र पार्क भौतिक संरचनाको घेराबन्दीमा पर्ने भएकाले झनै मानववन्यजन्तु द्वन्द्व बढ्न सक्ने देखिन्छ, रामले विभागलाई लेखेका छन्, त्यसैले यस्ता संरचनाहरू अघि बढाउँदा दीर्घकालीन असरबारे विस्तृत अध्ययन आवश्यक पर्छ ।आरक्ष आसपासका मध्यवर्ती क्षेत्रका बस्तीहरूमा हात्तीलगायतका समस्या बढिरहेका बेला प्रस्ताव गरिएका भौतिक पूर्वाधारले आरक्षको बासस्थान खलबलिने र त्यसको प्रत्यक्ष असर बस्तीमा पर्न सक्ने अधिकृत रामले बताए । आरक्षको बासस्थान र जैविक विविधतामाथि असर नपर्ने गरी छोटो रुटसमेत प्रस्ताव गर्न सकिन्थ्यो तर नयाँ सडक मध्यवर्तीको धेरै भाग पर्ने गरी अघि बढाइएको छ, उनले कान्तिपुरसित भने, यसले कोसी कटानबाट बचेको भाग (बासस्थान) समेत खल्बल्याउँछ र अर्ना, हात्तीलगायत ठूला वन्यजन्तुको आउजाउमा समस्या हुन्छ । सडक विभाग आयोजना निर्देशनालयले उक्त सडकको ईआईए सहमति प्रक्रिया अघि बढाइदिन अहिले पनि मन्त्रालयको जैविक विविधता तथा वातावरण महाशाखासमक्ष पहल गरिरहेको मन्त्रालय स्रोतले बताएको छ । आयोजनाको क्षेत्र आरक्षसँग सम्बन्धित भएकाले निकुञ्ज विभागको सहमतिबिना मन्त्रालयले निर्णय गर्न सक्दैन । निर्देशनालयले आयोजनाको विशेषता, प्रस्तावित सडकको एलाइन्मेन्ट नक्सा र सडक आयोजनाको विस्तृत अध्ययन प्रतिवेदन पनि बुझाएको छ । विभागका सूचना अधिकारीसमेत रहेका इकोलोजिस्ट हरिभद्र आचार्यले आरक्षलाई असर पर्ने गरी प्रस्ताव गरिएको सडक आयोजना र रेलमार्गको विकल्प खोज्नुपर्ने बताए । वन्यजन्तुको बासस्थान खलबलिने गरी ठूला संरचना बनाउनु हुँदैन, आचार्यले भने, त्यस्ता संरचनाले गर्दा कालान्तरमा निम्तिने समस्याबारे अहिले नै सचेत हुनुपर्छ । ॅविस्तार गरेर मात्र निकुञ्जआरक्षलाई नै जोखिममा पार्ने गरी पूर्वाधार अघि बढिरहेकै बेला सरकार आफैंले कोसीटप्पुलाई निकुञ्ज बनाउन कसरत थालेको छ । वन मन्त्रालय र निकुञ्ज विभागले विगतमा पनि आरक्षलाई विस्तार गर्न धेरै पटक अध्ययन गरिसकेका छन् । उत्तरतिर उदयपुरको त्रियुगा क्षेत्र र दक्षिणमा कोसी बाँधसम्म विस्तार गर्ने मन्त्रालयको योजना थियो । २०७० सालमा महेश आचार्य वनमन्त्री हुँदा पनि आरक्ष विस्तारका लागि स्थलगत अध्ययन गरिएको पूर्वमहानिर्देशक श्याम बजिमय सम्झन्छन् । कोसीमा डल्फिन र गोही देखिने भएकाले बाँधसम्मै विस्तार गर्नु उपयुक्त हुन्छ भनिएको हो, बजिमयले भने, अहिलेसम्म भएको छैन । विभागका इकोलोजिस्ट आचार्यका अनुसार आरक्षको उदयपुरको बेलका नगरपालिकासँग जोडिएको मध्यवर्ती क्षेत्र अतिक्रमणको चपेटामा छ । उनले भने, आरक्ष क्षेत्र विस्तार नगरी निकुञ्ज घोषणा गर्नु उपयुक्त देखिन्न । बेलकासँग जोडिएका विभिन्न स्थान र श्रीलंका टापुक्षेत्रमा अतिक्रमण बढेको आरक्षको भनाइ छ । निकुञ्ज घोषणा भए चितवनबाट केही गैंडा कोसीमा स्थानान्तरण गर्ने गरी विभागले अध्ययनसमेत थालेको छ । बासस्थान क्षेत्र बढाउन सकिए गैंडा बाँच्न सक्ने जानकारहरूको मत छ । निकुञ्ज बनाए पर्यटन प्रवर्द्धनमा सहज हुने बुझाइ पनि छ । यसअघि यही आधारमा शुक्लाफाँटा र पर्सा वन्यजन्तु आरक्षलाई पनि निकुञ्ज घोषणा गरिएको थियो । कोसीटप्पुलाई निकुञ्ज बनाइयो भने नेपालमा निकुञ्जको संख्या १३ पुग्नेछ । निकुञ्ज घोषणा गर्न जोडबलआरक्षको धेरैजसो भाग आफ्नो निर्वाचन क्षेत्र (सुनसरी क्षेत्र नं४) मा पर्ने भएकाले निकुञ्ज घोषणा गर्न कानुनमन्त्री ज्ञानेन्द्रबहादुर कार्कीले जोडबल लगाएको स्रोतको भनाइ छ । उनीसँगै स्थानीय बासिन्दा र जनप्रतिनिधिले आग्रह गरेपछि वन तथा वातावरण मन्त्रालयले त्यसबारे प्रक्रिया बढाएको हो । मन्त्री कार्कीले नै वन तथा वातावरणमन्त्रीसमेत रहेका प्रधानमन्त्री शेरबहादुर देउवासमक्ष प्रक्रिया अघि बढाइदिन आग्रह गरेपछि प्रधानमन्त्री तथा मन्त्रिपरिषद् कार्यालयले प्राथमिकता दिन भन्दै वन मन्त्रालयलाई पत्राचार गरेको थियो । मन्त्रालयका प्रवक्ता बुद्धिसागर पौडेलका अनुसार के गर्न सकिन्छ भनेर निकुञ्ज विभागलाई सोधिएको छ । गत भदौ पहिलो साता मन्त्री कार्की र निकुञ्ज विभागका महानिर्देशक दीपककुमार खराललगायतले आरक्षको भ्रमण गरी स्थानीयका मागबारे छलफलसमेत गरेका छन् ।"
खुला सडकमा बन्धक भविष्य,"(काठमाडौं)  प्रधानमन्त्री केपी शर्मा ओलीले ४० औं विश्व खाद्य दिवसका अवसरमा सरकारले नेपालमा गरिबीका कारण कोही भोकै पर्दैन, भोकले कोही मर्दैन भन्ने व्यावहारिक अभ्यास अघि बढाइरहेको बताएका थिए ।राष्ट्रपति विद्यादेवी भण्डारीले नेपालमा अब गरिबीका कारण कोही भोकै नमर्ने बताएकी छन् । गत जेठ २ मा संघीय संसद्को संयुक्त बैठकमा सरकारका तर्फबाट आगामी वर्षको नीति तथा कार्यक्रम प्रस्तुत गर्ने क्रममा राष्ट्रपति भण्डारीले गरिबीका कारण कोही भोकले नमर्ने र भोकै नपर्ने बताएकी हुन् ।राष्ट्रपति र तत्कालीन प्रधानमन्त्रीले यस्तो बताए पनि वास्तविकता अर्कै छ । अर्थात् रातको आठ नबज्दै वसन्तपुर दरबार क्षेत्र पुग्ने हो भने उक्त भनाइविपरीतका दृश्य सजिलै देख्न पाइन्छ । त्यसका एउटा उदाहरण हुन्, ललितपुरको लेले घर भएका ७० वर्षीय रामबहादुर श्रेष्ठ । उनी रातको ८ बजे कालभैरव नजिकै मन्दिर पेटीमै कार्टुनको पाता र त्यसमाथि पातलो ब्ल्याङ्केट ओछ्याएर सुत्ने तरखर गर्दै थिए । कोभिडपछि उनलाई सुत्न मन्दिरको पेटीकै भर पर्नुपरेको हो । छोराछोरीले नहेरेपछि श्रेष्ठ झन्डै ३० वर्षदेखि मरु गणेशथानमा कोठाभाडामा लिएर बसिरहेका थिए । चिउरा कुट्ने मिलमा मजदुरी गर्थे । जीविका सजिलै चलेको थियो । तर कोभिडको बन्दाबन्दी सुरु भएको पहिलो चार महिनासम्म कोठाभाडा तिर्न नसकेपछि उनी मन्दिरको पेटी पुगेका हुन् । त्यहाँ पनि उनको अर्को हैरानी छ, नगरप्रहरीको अवरोध । काठमाडौं महानगरपालिकाले उद्धार गर्नुको साटो नगर प्रहरी खटाएर ओढ्नेओछ्याउने उठाएर लगिदिन्छ । दिउँसो आएर ओढ्नेओछ्याउने लैजानेदेखि त्यहाँ नबस्न भन्दै गालीसमेत गर्ने गरेको श्रेष्ठ बताउँछन् ।उदयपुर पुर्ख्यौली घर बताउने अशोक थापा र सुष्मा थापाको पनि समस्या नगरप्रहरी नै हुन् । बन्दाबन्दीअघि थापा दम्पती पार्टी प्यालेसमा भाडा माझ्थे । दुई हजार भाडा तिरेर कोठा लिएका थिए । लकडाउनले काम खोस्यो, भाडा तिर्न नसकेपछि कोठा पनि खोस्यो, अशोकले भने, त्यसपछि खुला आकाशमुनि मन्दिर, पाटीपौवाको शरणमा पुग्यौं । थापा दम्पती घरबेटीले लखेटेपछि वसन्तपुरस्थित कालभैरव मन्दिरकै पेटीमा बस्दै आएका छन् । अशोककी पत्नी सुष्माको दुवै खुट्टा राम्रोसँग चल्दैनन् । आर्थिक अभावकै कारण उनी उपचारबाट वञ्चित छिन् । शारीरिक रूपमा अशक्त भएकैले उनीहरूलाई बेलाबेलामा आउने नगर प्रहरीको आँखा छल्न निकै हम्मे पर्छ ।काठमाडौं महानगरले प्रहरी लगाएर खुला आकाशमुनि रात बिताउनेलाई दिने गरेको यो हैरानी उसैले तय गरेको नीतिविपरीत छ । महानगरले २०७४ मंसिर १ मा मानव सेवा आश्रमसँग सडकमा बेसहारा जीवन बिताइरहेकाहरूको पालन पोषणमा सहयोग पुर्याउने उद्देश्यले सम्झौता गरेको थियो । महानगरले एक गाँस भोजन र एकसरो कपडाको अभावमा मागेर गुजारा चलाइरहेका सडक मानवलाई गाँस, बास र कपासको व्यवस्था गर्ने भन्दै आश्रमसँग सम्झौता गरेको थियो । सहयोगापेक्षी सडक मानवको उचित व्यवस्थापन गर्न महानगरको २५ औं महानगर दिवसका अवसरमा महाभियान सुरु गरिएको हो । महानगरले माग्ने पेसा अपनाएकालाई बदल्न वा यसलाई निरुत्साहित गर्न कानुनले व्यवस्था गरेबमोजिम कारबाही गर्नेसमेत भनेको थियो । तर, हालसम्म यसमा केही प्रगति भएको छैन । सडक किनारामा बेसहारा जीवन बिताउने हरेक उमेर समूहका मानिसलाई उद्धार गरेर आश्रममा लैजाने र सम्भव भए पारिवारिक पुनर्मिलन गराउने आश्रमलाई जिम्मेवारी दिएको महानगर उपप्रमुख हरिप्रभा खड्गीले बताइन् । मानवमुक्त भनेर अभियान नै चलाइरहेका छौं, उनले भनिन्, अभियानको सुरुवातमा त सडकमा सुत्नेहरू कम भइसकेका थिए, अहिले कोभिडले फेरि बढायो । कोभिडले गर्दा उद्धारलाई पनि पहिला जसरी निरन्तरता दिन नसकेको उनको भनाइ छ । वास्तविक सहयोगापेक्षीलाई मात्र उद्धार गर्ने हो, उनले भनिन्, परिवार भएकालाई उद्धार गर्दैनौं ।पहिलो पटक उद्धार गरेर परिवारसँग पुनर्मिलन गराए पनि माग्ने बानी लागेका र सडकमा बस्न थालेकाहरू फेरि सडकमै आउने गरेको उनले बताइन् । हामी सबै काठमाडौंवासीलाई पाल्न सक्दैनौं, उनले भनिन्, पारिवारिक पुनर्मिलन गराएपछि फेरि सडकमै आउने, दिउँसो माग्ने र साँझ घर फर्किनले गर्दा उद्धार गरेका मान्छे पनि सडकमै देखिएका हुन् ।महानगरका सडकपेटी तथा खुला स्थानमा भेटिएका सबै उमेर समूहका, शारीरिक र मानसिक अवस्था जस्तोसुकै भए पनि, सहयोगको आवश्यकता भएका व्यक्तिको उद्धार, उपचार र आधारभूत आवश्यकता परिपूर्ति गरिदिने काम आश्रमले गरिरहेको छ ।संविधानले आफ्नो हेरचाह आफैं गर्न नसक्ने नागरिकलाई सामाजिक सुरक्षाको हक हुने व्यवस्था गरेको छ । तर, उक्त व्यवस्था व्यवहारमा लागू हुन सकेको छैन । संविधान होस् या महानगरको कार्यक्रम खुला आकाशमुनि रात बिताउन बाध्य सडक आश्रितलाई उद्धार गरेका बताए पनि वास्तविक तस्बिर अर्कै छ । न्युरोड, वसन्तपुर, रत्नपार्क, जमल, सुन्धारा, भोटाहिटी, कान्तिपथ, पशुपति परिसरलगायत राजधानीका जुनसुकै सडकमा माग्ने र खुला आकाशमा रात बिताउने मान्छेहरू सहजै भेटिन्छन् ।जसको बाध्यता माग्नु, रात बिताउने न्यानो सरसामानको जोहो गर्नु मात्रै हैन नगरप्रहरीको आँखा छल्नु पनि हो । तर, काठमाडौं महानगरका नगरप्रहरी प्रमुख धनपती सापकोटा माग्ने पेसा अपनाएर बसेकालाई मात्र लखेट्ने गरेको दाबी गरे । अन्य व्यक्तिलाई गाली गर्ने तथा सामान फाल्ने काम आफूहरूले नगरेको उनी बताउँछन् ।सडकमा बस्नेहरू हातखुट्टामा चोट लागेकादेखि विभिन्न शारीरिक अशक्तता भएकासमेत छन् । गम्भीर रोगले थलिएकाहरू रेकर्ड गरिएका गीत वा माग बजाएर सडकपेटीमा मागरिहेका हुन्छन् । यीमध्येकी हुन्, सिन्धुपाल्चोककी ८० वर्षीया कान्छी तामाङ । उनी वसन्तपुर क्षेत्रमा तीन दशकदेखि मागेरै गुजारा गरिरहेकी छन् । मागेरै छोरी हुर्काइन्, पढाइन् । ३० वर्षअघि श्रीमान् बितेपछि छोराबुहारीसँगै बसेकी थिएँ, काम गर्न नसक्ने भनेर नराम्रो व्यवहार गर्न थालेपछि छोरी लिएर निस्किएँ, उनले सम्झिइन्, धेरै वर्ष त अर्काको घरको चिसो छिँडीमा छोरी लिएर सुतें । अहिले उनकी छोरी नै कमाएर कोठाभाडा तिर्ने भइसकेकी छन् । उनी भने बिहान १० बजेदेखि अँध्यारो नभएसम्म माग्न बस्छिन् । पैसा त दिनमा एक सय पनि हुँदैन । एक छाक पुग्ने चामलसम्म दिन्छन्, उनले भनिन् ।सडकमा बस्ने कतिपय सडक आश्रित नै हुन्छन् भने कतिपयचाहिँ श्रमजीवी । बिहानदेखि साँझसम्म मठमन्दिर, अस्पताल चोकलगायत विभिन्न ठाउँमा पैसा माग्ने र साँझ घर फर्कन्छन् । जसले गर्दा सहयोगापेक्षी बेसहारा सडक मानवमुक्त घोषणा गर्ने महानगरको अभियान निष्प्रभावी बनेको छ । कानुनले समेत माग्ने र खुला आकाशमुनि रात बिताउने कुरालाई निषेध गरेको छ । मुलुकी अपराध संहिता २०७४ मा सडक, गल्ली, पार्क, सवारी बिसौनीस्थल, सरकारी कार्यालय वा कार्यालयको परिसर र सार्वजनिक सवारीमा भिक्षा माग्न वा माग्न लगाउन नहुने व्यवस्था छ । यसरी माग्नेलाई दुई महिनासम्म कैद र दुई हजारसम्म जरिवाना तथा माग्न लगाउनेलाई तीन वर्षसम्म कैद र ३० हजारसम्म जरिवाना हुने कानुनी प्रावधान छ ।महानगरीय प्रहरी परिसर ललितपुरका प्रवक्ता एसपी प्रज्वल महर्जनका अनुसार भिख माग्नेलाई अहिलेसम्म कारबाही गरिएको छैन । ललितपुरमा धेरै पनि छैनन्, भएकालाई मानव सेवा आश्रममा लैजान्छौं, उनले भने । संविधान र कानुनले व्यवस्था गरेका मौलिक हक तथा आधारभूत सुविधा संघ, प्रदेश र स्थानीय सरकारहरूले नगरिदिएपछि माग्नु र खुला आकाशमुनि रात बिताउनु बाध्यता भइसकेको छ । मौलिक हक र आधारभूत आवश्यकतासम्बन्धी राजनीतिक दलका घोषणापत्र हुन् वा संविधानको व्यवस्था लिखित दस्ताबेजबाट सडकसम्म ओर्लेकै छैन । तैपनि हरेक वर्ष, हरेक तहका सरकारले प्रस्तुत गर्ने नीति तथा कार्यक्रम र वार्षिक बजेटमा कोही भोकै पर्दैन, भोकले कोही मर्दैन, गरिबमुक्त मुलुक बनाउने, सडकमा माग्ने नदेखिने लगायतका नारा अनिवार्य नै हुन्छ ।तर, वर्षौंदेखि सडकमा आश्रित त छँदै थिए कोरोना महामारीले मजदुरी गुमाएकाहरूलाई समेत सडकमा ल्याइदिएको छ । त्यस्ता नागरिकको विषयमा हेर्नुपर्ने दायित्व बोकेको काठमाडौं महानगरले केही कार्यक्रम पनि सञ्चालनमा ल्याएको छ । जुन प्रभावकारी हुन नसकेको देखिन्छ । महानगरले मानवसेवा आश्रमसँगको सहकार्यमा २०७४ मंसिरदेखि सार्वजनिक थलो तथा सडकमा कष्टकर जीवनयापन गरिरहेका सहयोगापेक्षी (मनोरोगी, असहाय, अशक्त) मानवहरूको संरक्षणका लागि उद्धार गर्दै आएको छ । यसबापत महानगरले मानवसेवा आश्रमको सामाखुसी र बूढानीलकण्ठ शाखाका दुई भवनको भाडा तिर्न र गाडी किन्न एक करोड १३ लाख ९७ हजार ७ सय ४८ रुपैयाँ दिएको छ । महानगरले २०७४७५ मा १४ लाख ३ हजार २०० रुपैयाँ, २०७५७६ मा २९ लाख ९६ हजार आठ सय रुपैयाँ, २०७६७७ मा ३५ लाख ४१ हजार नौ सय २० रुपैयाँ र २०७७७८ मा ३४ लाख ५५ हजार आठ सय २८ रुपैयाँ दिएको छ ।गत असार ४ मा महानगरपालिका प्रमुख विद्यासुन्दर शाक्यद्वारा प्रस्तुत नीति तथा कार्यक्रममा २०७७ साउनदेखि जेठ मसान्तसम्म तीन सय ११ जनालाई आश्रय दिइएको उल्लेख छ । त्यसमध्ये ७५ जनालाई पारिवारिक पुनर्मिलन गराइएको भनिएको छ । एक हजार दुई सय ५५ जनाले अल्पकालीन सेवा प्राप्त गरेका छन् । महानगरसँगको सहकार्यपछि एक हजार ९ सय २१ जना सडक सहयोगापेक्षी मानवको उद्धार गरिएको उल्लेख गरेको छ । महानगरबाट हालसम्म १६ सय २५ जनाको उद्धार गरिएको छ । आश्रम स्थापना भएदेखि देशभर ५ हजार ८ सय ४७ जना उद्धार गरिएकोमा आश्रममा १ हजार ५ सय ७३ जना छन् ।काठमाडौंका सडकमा उद्धार गरेर आश्रममा सेवा दिनुपर्ने, वास्तविक दुःख पाएका खासै छैनन्, मागेरै खाने पेसेवरहरू भेटिने हुन्, तिनलाई जसो गरे पनि सकिँदैन, वास्तविक बेसहाराबारे कसैले हामीलाई खबर गर्यो भने २४ घण्टाभित्रै उद्धार गर्छौं, मानव सेवा आश्रमका वागमती प्रदेश संयोजक सुमन बर्तौलाले भने । आश्रमले अहिले सडकमा आउने सबैलाई उद्धार गर्दैन । पहिला आश्रमले सडकमा बस्ने सबै खाले मानिसको उद्धार गर्थ्यो, तर अहिले सहयोगापेक्षी सडक आश्रितको मात्र उद्धार गर्छ, बर्तौला भन्छन्, महानगरसँगको सुरुवाती अभियानमा सबै किसिमका मान्छेलाई उद्धार गर्दा हामीलाई व्यवस्थापनमै समस्या भयो । आश्रमले उद्धार गरेका मानिसलाई स्क्रिनिङ गरेर पारिवारिक मिलन गराउनमै जोड दिने जनाएको छ । परिवार नभेटिएका र पारिवारिक पुनर्मिलन गर्नै नसकेकालाई मात्रै आश्रमले सातै प्रदेशका १४ जिल्लामा रहेका २१ वटा सेवा केन्द्रहरूमा आश्रयको व्यवस्था गर्छ ।पछिल्लो समय एक बेसहाराको एक अभिभावक, वार्षिक भोजनसेवा सहयोगी सदस्यता जस्ता अभियान सञ्चालन गरेर सहयोग जुटाइरहेको आश्रमले जनाएको छ । वैदेशिक दातृ निकायको सर्तसहितको सहयोग स्वीकार नगर्ने उद्देश्यसहित आश्रम सञ्चालन गरिएको बर्तौलाको दाबी छ । सडकबाट उद्धार गरी आश्रममै आश्रय लिएका मानिस भने त्यहीं रमाउन थालिसेकका छन् । आश्रमले दक्षिणकालीकी जमुना तामाङलाई यही चैतमा कलंकी मन्दिरबाट उद्धार गरेको थियो । त्यहाँका स्थानीयले खबर गरेपछि उनलाई आश्रमले वडामार्फत कागजपत्र बनाई प्रहरीको समन्वयमा उद्धार गरेको हो । बन्दाबन्दीपछि उनी कलंकी मन्दिरकै सडकपेटीमा झन्डै ६ महिनादेखि बस्दै आएकी थिइन् । स्वयंसेविका काम गर्दै हिँड्दा सासूससुरा र श्रीमान्ले नरुचाएपछि उनी कामै छोडेर काठमाडौं पसिन् । पहिलो आफन्तको शरणमा पसेकी जमुनाले कति वर्ष मजदुरी गरेर त्यहाँ बिताइन् भन्ने उनैलाई थाहा छैन ।जब काम गर्न नसक्ने, पैसा नआउने भएपछि उनलाई आफन्तले गर्ने व्यवहार पनि परिवर्तन भयो । त्यसपछि कोभिड महामारी सुरु भएसँगै उनी सडकमा पुगिन् । सडकमा पुगेसँगै उनले माग्ने र जम्मा भएको पैसा रक्सी खाएर नै खर्च गरिन् । आश्रमले उद्धार गर्न आउँदा पनि मानिन्, मेरो हातमा रक्सीको बोतल थियो, आश्रम आएको रातमा पनि मैले रक्सी खाएर सुतें, उनले भनिन्, अहिले एकदम खुसी छु, सकेको सहयोग गर्छु । मनोरोगी सुना तामाङ पनि झन्डै तीन महिनादेखि आश्रममै छिन् । दक्षिणकाली घर बताउने ३५ वर्षे सुनालाई प्रहरीले बल्खुबाट आश्रम पुर्याएको थियो । बाटोमा हिँडिरहँदा पुलिसले ल्याएको हो, म त दुई महिनादेखि बेहोस थिएँ, उनले सुनाइन्, अब छिट्टै घर जान्छु, मेरो श्रीमान् र दुई वटा छोरी छन् । सुनाको स्वास्थ्य अवस्थामा पूर्ण सुधार भएपछि परिवारको खोज गरी पुनर्मिलन गराउने आश्रमले जनाएको छ ।सिन्धुपाल्चोक स्थायी घर बताउने रामबहादुर श्रेष्ठ आँखा देख्दैनन्, शरीरको बायाँतर्फको भाग पनि राम्ररी चल्दैन । उनलाई पनि आश्रमले कलंकीको उनकै कोठाबाट उद्धार गरेको थियो । श्रेष्ठलाई भक्तपुरमा भएको घरजग्गा र सम्पत्ति सबै श्रीमतीले आफ्नो नाममा गरेर घर निकाला गरेका थिए । त्यसपछि उनी आफन्तको सहयोगमा कलंकीमा कोठा लिई तरकारी बेचेर नै गुजारा चलाइरहेका थिए । तर स्वास्थ्यस्थिति बिग्रँदै गएपछि आफन्तले पनि हेर्न छोडे र उनी झन्डै डेढ वर्षदेखि आश्रममै छन् ।आश्रमको सहकार्यमा गोरखा नगरपालिका, मकवानपुर जिल्ला, पशुपति क्षेत्र, गौशाला, भरतपुर महानगरपालिका, बुटवल उपमहानगरपालिका, सिद्धबाबा मन्दिर धाम, बुटवल र सिद्धबाबा मन्दिर क्षेत्र पाल्पा र कर्णाली प्रदेश औपचारिक रूपमा बेसहारा, असहाय, सहयोगापेक्षी सडक आश्रित मानवमुक्त घोषणा भएको छ ।खुला आकाशमुनि सडकमा जीवन बिताउन विवश घरबारविहीन, बेसहारा तथा जीवन नै जोखिममा रहेका मनोरागी, अनाथ, अपांगता भएका, अशक्त, असहाय एवं सहयोगापेक्षी मानवहरूको उद्धार, उपचार, पालनपोषण, संरक्षण एवं पारिवारिक पुनर्मिलन तथा पारिवारिक पुनर्मिलन हुन नसकेको मानवहरूको मानवोचित व्यवस्थापन गर्दै २०८२ सालभित्र नेपाललाई सहयोगापेक्षी सडक मानवरहित नेपाल घोषणा गराउने आश्रमको संकल्प हो । आश्रमले २०८२ लाई पनि घटाएर २०७८ को अन्त्यसम्म सडक मानवरहित देश घोषणा गर्ने योजना छ । आश्रमले तीनै तहको सरकारसँग आफ्नो प्रस्ताव पेस गरेपछि नीति तथा कार्यक्रममा उल्लेख भएको छ । तर, बजेट थोरै छुट्याएको हो ।"
विभूषण : पारदर्शितामा प्रश्न,"काठमाडौं (कास) संविधान दिवसमा सरकारले ९ सय ३ जनाले मानपदवी दिने घोषणा गरेको छ । पारदर्शिताको विषयमा निरन्तर प्रश्न उठे पनि सरकारले यस वर्ष पनि मापदण्ड स्पष्ट नगरी पदक प्रदान गर्ने निर्णय गरेको छ । योगदानका आधारमा स्वाथ्यकर्मी, सुरक्षाकर्मी, कर्मचारी, समाजसेवी, राजनीतिकर्मी, न्यायाधीश, उद्यमी र पेसाकर्मीलाई मात्र होइन, पहुँचका आधारमा केही व्यक्तिलाई पदक बाँडेकामा आलोचना पनि भएको छ । मन्त्रिपरिषद्को सिफारिसमा राष्ट्रपतिबाट घोषणा गरिएका विभूषणमध्ये सबैभन्दा ठूलो नेपाल रत्न कांग्रेसका संस्थापक एवं पूर्वप्रधानमन्त्री कृष्णप्रसाद भट्टराईलाई दिने निर्णय भएको छ । यस्तै कांग्रेसका दिवंगत नेता सुवर्णशमशेर राणा र पूर्वप्रधानमन्त्री एवं नेकपा एकीकृत समाजवादीका वरिष्ठ नेता झलनाथ खनाललाई राष्ट्र गौरवबाट विभूषित गर्ने निर्णय भएको छ । सरकारले पूर्वप्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल पत्नी सीतालाई राजनीतिक अभियन्ता का रूपमा प्रसिद्ध प्रबल जनसेवाश्री घोषणा गरेको छ । पूर्वप्रधानमन्त्री एवं नेकपा एकीकृत समाजवादीका अध्यक्ष माधवकुमार नेपालका बुबा स्वर्गीय मंगलकुमार उपाध्याय (नेपाल) लाई साहित्यकार का रूपमा प्रबल जनसेवाश्री (मरणोपरान्त) प्रदान गर्न थालिएको छ । पछिल्लोपटक ओली सरकारले संविधान दिवसका दिन विभूषित हुनेको विवरण २०७८ असार २० अगावै संकलन गरिसकेको थियो । तर, नाम छनोटको काम अघि बढ्नै लाग्दा सर्वोच्चको परमादेशबाट ओली प्रधानमन्त्रीबाट हटे । असार २९ मा कांग्रेस सभापति शेरबहादुर देउवा प्रधानमन्त्री बने । त्यसको तीन सातापछि गृहमन्त्री बालकृष्ण खाँणको नेतृत्वमा प्राध्यापक भूषण श्रेष्ठ, व्यवसायी कुशप्रसाद मुल्मी, वरिष्ठ कलाकार मदनदास श्रेष्ठ, पूर्वउपरथी नरबहादुर कँडेल, त्रिभुवन विश्वविद्यालयका पूर्वरजिस्ट्रार गोविन्द शर्मा र इन्जिनियर ओमप्रकाश महतो सदस्य र गृह सचिव टेकनारायण पाण्डे सदस्यसचिव सम्मिलित विभूषण समिति गठन गरेको थियो । सोही समितिले नाम टुंगो लगाएको हो । हरेक वर्ष विभूषण पाउनेको संख्या २ सय नबढ्ने गरी मापदण्ड बनेकामा गत वर्ष नै मापदण्ड संशोधन गरी आवश्यक मात्रामा दिन सक्ने व्यवस्था गरिएको हो । उक्त मापदण्डमा राजनीतिक, सामाजिक, आर्थिक, शान्तिसुरक्षा र प्रशासन, शिक्षा र प्रशासन, सूचनासञ्चार, विज्ञान, प्रविधि, भाषासाहित्यकलासंस्कृति, खेलकुद र राष्ट्रिय जीवनका अन्य महत्त्वपूर्ण क्षेत्रका व्यक्तिलाई विभूषण प्रदान गर्न सकिने प्रावधान राखिएको छ । यसले हरेक वर्ष विभूषण छनोटमा देखिएका विकृति हट्ने अनुमान गरिएको थियो । तर, संशोधित मापदण्डमा कोटा हटाएर संख्या निर्धारण गर्ने अधिकार विभूषण समितिलाई दिएपछि विगतबाटै निरन्तरता पाएको विभूषण प्रदानसम्बन्धी अपारदर्शी नै रहेको छ ।गृह मन्त्रालयका अनुसार २०७७ मा ५ सय ९४ जनालाई विभूषण बनाउन सरकारले करिब १२ करोड रुपैयाँ खर्च गरेको थियो । त्यस्तै २०७६ मा ६ सय ३३ जनालाई विभूषण बनाउन ८ करोड ५० लाख रुपैयाँ खर्च भयो । २०७५ मा ५ सय १८ जनालाई विभूषण सिफारिस गरिएकामा ५ करोड ६९ लाख रुपैयाँ खर्च भएको थियो । यसपटक भने करिब १५ करोड खर्च हुने गृह मन्त्रालयको अनुमान छ । केन्द्र सरकारको सिको गर्दै वाग्मती प्रदेश सरकारले पनि २२ जनालाई पदक बाँड्ने भएको छ । माघ २९ मा प्रदेश सरकार स्थापना दिवसका दिन विभिन्न क्षेत्रमा योगदान पुर्याएकालाई विभूषण पदक वितरण गर्न लागेको हो ।लुम्बिनी प्रदेश सरकारले ५७ जनालाई प्रदेश पदकले विभूषित गर्दैछ । माओवादी केन्द्रका कुलप्रसाद केसी मुख्यमन्त्री भएका बेला माओवादीनिकट व्यक्ति र समितिमा रहेका सदस्यका वरिपरिका धेरै जना पदक पाउने सूचीमा छन् ।"
वाम नेता गुरुङको निधन,प्यूठान (कास) वाम आन्दोलनका संस्थापक मानिने खगुलाल गुरुङको १ सय ४ वर्षको उमेरमा आइतबार निधन भएको छ । जिल्लामा गुरुङ र नेकपा मसालका महामन्त्री मोहनविक्रम सिंहले कम्युनिस्ट आन्दोलन सुरु गरेको मानिन्छ । २०७२ मंसिरमा कम्युनिष्ट पार्टीहरुले काठमाडौंमा बोलाएर गुरुङलाई सम्मान गरेका थिए । उनले राजनीतिक लाभको पद लिन रुचाएनन् । बिरामी परेपछि उनलाई बुटवलस्थित लुम्बिनी प्रादेशिक अस्पताल भर्ना गरिएको थियो । उपचारका क्रममा निधन भएको परिवारले जनाएको छ । उनका दुई छोरा छन् ।
'प्रतिनिधिसभा पुनःस्थापना राष्ट्रलाई अस्थिरतामा धकेल्नतिर लक्षित,"एमालेले प्रतिनिधिसभा पुनःस्थापना गर्दै शेरबहादुर देउवालाई प्रधानमन्त्रीमा नियुक्त गर्न सर्वोच्च अदालतले दिएको परमादेश राष्ट्रलाई अस्थिरता एवं द्वन्द्वको भुँवरीमा धकेल्नतिर लक्षित रहेको टिप्पणी गरेको छ । स्थायी कमिटी बैठकमा अध्यक्ष ओलीले पेस गरेको राजनीतिक प्रतिवेदनमा फैसलाले कम्युनिस्ट आन्दोलन, लोकतान्त्रिक प्रणाली, संवैधानिक व्यवस्था र जनताको सर्वोच्चतामाथि चुनौती खडा गरेको दाबी गरिएको छ ।सर्वोच्च अदालतको फैसला संविधानको अपव्याख्यामाथि आधारित छ, त्यसले सिर्जना गरेको नयाँ परिस्थिति विभिन्न शक्तिकेन्द्रको स्वार्थका खातिर मुलुकको सामाजिकआर्थिक रूपान्तरण अभियानलाई अवरुद्ध गर्ने, उल्ट्याउने र राष्ट्रलाई अस्थिरता एवं द्वन्द्वको भुँवरीमा धकेल्नतिर लक्षित छ, प्रतिवेदनमा छ, फैसलाले कम्युनिस्ट आन्दोलन, लोकतान्त्रिक प्रणाली, संवैधानिक व्यवस्था र जनताको सर्वोच्चतामाथि चुनौती खडा गरेको छ ।ओलीले एमाले विभाजन गर्न राजनीति दलसम्बन्धी अध्यादेश ल्याइएको र विभाजनमा निर्वाचन आयोगले सहयोगी भूमिका खेलेको आरोप लगाएका छन् । निर्वाचन आयोगले पार्टीबाट सनाखतका क्रममा कारबाही गरिएका सांसदनेताहरूको समेत संख्या समावेश गर्नॅ, सुरुमा हस्ताक्षर नगरेका व्यक्तिको सनाखत गर्नॅ र अनुपस्थितहरूलाई सनाखतमा गणना गर्नॅजस्ता काम गरेर आफ्नो स्वतन्त्र र संवैधानिक भूमिकाको उल्लंघन गरेको छ । दल विभाजनका लागि सहयोगी बन्न पुगेको छ, प्रतिवेदनमा छ ।ओलीले प्रमुख प्रतिपक्षी दललाई जसरी पनि विभाजित गर्ने दूषित मनसायले अध्यादेश आएको दाबी गरेका छन् । विभाजन संसद्को अधिवेशन चलिरहेको पृष्ठभूमिमा हठात् सरकारले २०७८ भदौ १ मा केन्द्रीय समिति वा संसदीय दलमा २० प्रतिशत पुर्याएर दल विभाजन गर्न सक्ने अध्यादेश जारी गर्यो, प्रतिवेदनमा छ, प्रमुख प्रतिपक्षी दललाई जसरी पनि विभाजित गर्न दूषित मनसाय र संविधानविपरीत ल्याइएको अध्यादेश अलोकतान्त्रिक, असंसदीय राजनीतिको भद्दा दृष्टान्त हो । एमाले विभाजनको दुराशयका साथ चालिएको कदमका दुरगामी नकारात्मक प्रभाव मुलुकको बहुदलीय प्रणालीमाथि पर्नेछ ।प्रतिवेदनमा ओलीले अनुशासनहीन र पार्टी विभाजनका गतिविधिमा संलग्न भएको स्पष्ट आधार र प्रमाणसहित पार्टी केन्द्रीय कमिटीले १० जना केन्द्रीय सदस्यसहित १४ जना प्रतिनिधिसभा सदस्यलाई कारबाही गरेको तर सभामुखबाट प्रक्रिया अगाडि नबढाइएको भन्दै असन्तुष्टि जनाएका छन् । दलहरूले गरेका कारबाहीको सूचना तत्काल जारी गर्ने स्थापित अभ्यास एवं कानुनविपरीत सूचना जारी नगर्नु र निर्वाचन आयोगलाई विषय विचाराधीन रहेको भनेर पत्राचार गर्नॅले सभामुख स्वयं एमाले विभाजन गराइछाड्ने योजनामा छन् भन्ने स्पष्ट हुन्छ, प्रतिवेदनमा छ, यो संसदीय अभ्यास र लोकतान्त्रिक प्रणालीको बर्खिलाप छ । तटस्थ र संवैधानिक भूमिकामा रहनुपर्ने व्यक्ति र संस्थाहरूले विवादित भूमिका खेल्नु, दोहोरो मापदण्ड अपनाउनु र निश्चित पार्टीको विभाजनका सहयोगी बन्नु अस्वीकार्य विषय हो ।ओलीले संसद् विघटन बाध्यात्मक कदम भएको तर यसको समाधान कानुनी हिसाबमा खोज्ने कोसिस भएको दाबी गरेका छन् । ७६ (५) अनुसार सरकार बन्न नसकेपछि संवैधानिक दायित्व निर्वाह गर्दै सरकारले संविधानको धारा ७६ (७) अनुसार प्रतिनिधिसभा विघटन गर्ने बाध्यात्मक निर्णय गर्यो । २०७८ कात्तिक र मंसिरमा निर्वाचनको मिति तोकियो, ओलीको प्रतिवेदनमा छ, यस्तो अवस्था पार्टीहरूबीच चुलिएको अन्तरविरोध एवं एमालेभित्र सुरु भएर पार्टीको दायराबाहिर पुगेको अन्तरद्वन्द्वको परिणाम थियो तर यसको समाधान कानुनी हिसाबमा खोज्ने काम भयो । अदालतमा दर्जनौं मुद्दा हालिए ।ओलीले राष्ट्रपतिसमक्ष देउवाले पेस गरेका सांसदको हस्ताक्षरमा पनि प्रश्न उठाएका छन् । विकसित परिस्थितिअनुसार नेकपा (एमाले) का १२५ र जसपाका ३२ सांसदको समर्थनको आधारसहित केपी शर्मा ओलीका तर्फबाट प्रधानमन्त्रीमा दाबा प्रस्तुत गरियो, प्रतिवेदनमा छ, शेरबहादुर देउवाका तर्फबाट पनि नेपाली कांग्रेस, माओवादी केन्द्र र राजमोको संस्थागत निर्णयका अतिरिक्त नेकपा (एमाले) का २६ र जसपाका १२ जना सांसदको हस्ताक्षरसहितको दाबी प्रस्तुत भयो ।मुलुकले अवलम्बन गरेको बहुदलीय प्रतिस्पर्धात्मक लोकतान्त्रिक प्रणाली, राजनीतिक दलसम्बन्धी संविधानको व्यवस्था र प्रचलित कानुनअनुसार शेरबहादुर देउवाको पक्षमा पेस गरिएका नेकपा (एमाले) र जसपाका सांसदको हस्ताक्षर अनधिकृत र गैरकानुनी थिए ।"
विद्यालय खोल्दा मापदण्ड पालना गराउने अनुगमन संयन्त्र खोइ ?,"पहिला मापदण्ड पालना गर्ने भनेर विद्यालय खोले पनि कोरोना नभएकै जसरी चल्यो । संक्रमण बढेकै कारण विद्यालय बन्द गर्नुपर्यो । त्यस बेला भेरिएन्ट कमजोर थियो । अहिले भेरिएन्ट पनि बदलिएको छ । संक्रमण बढेपछि अमेरिका, इजरायल, बेलायतमा पनि पठनपाठन बन्द भइसक्यो । शैक्षिक संस्था खोल्दा संक्रमण बढ्न सक्छ । संक्रमण बढ्छ भनेर कहिलेसम्म बन्द गर्ने ? मोबाइल र अन्य उपकरणको स्क्रिनमा हेरेर मात्रै पढिरहेका छन् । साथीसँग घुलमिल पनि हुन पाएका छैनन् । जसले गर्दा बौद्धिक र मानसिक रूपमा विकासमा असर गर्ने भयो । विद्यालय खोल्दा अभिभावकलार्ई पनि खोप अनिवार्य गर्न सकिन्छ । विद्यालयमा जसका बालबालिका आउँछन् उसका आमाबुबा र परिवारका सदस्यलाई पनि अनिवार्य खोप लगाउन सकियो भने अलि सुरक्षित हुन सक्छन् । शिक्षक, कर्मचारीहरूले खोप लगाइसकेकाले अब अभिभावकलाई अनिवार्य खोप लगाउनुपर्ने हुन्छ । यसअघि खोप नलगाउनेले पनि छोराछोरीका लागि भनेपछि लगाउन सक्छन् । विद्यालयमा शिक्षक र कर्मचारीले माक्स अनिवार्य रूपमा लगाउनुपर्ने हुन्छ । कोरोनाका बेला कसरी विद्यालय सञ्चालन गर्ने भन्ने मापदण्ड बनाएको छ । सरकारले बनाएको मापदण्ड पालना भए नभएको अनुगमन गर्न संयन्त्र हुनुपर्छ । स्थानीय तहले अनुगमन टिम बनायो भने राम्रो हुन्छ । अनुगमन टोली बनायो भने विद्यालयले गरेको गल्ती पनि सुधार गर्न सकिन्छ ।"
डिमान्डमा शुल्क बढाएर इनर्जीमा छुटको प्रस्ताव,"(काठमाडौं)  नेपाल विद्युत् प्राधिकरणले नयाँ महसुल दर कायम गर्न विद्युत् नियमन आयोगसमक्ष सिफारिस गरेको छ । प्रस्तावित महसुल दरअनुसार टाइम अफ डे (टीओडी) मिटर लिएका औद्योगिक ग्राहकको डिमान्ड शुल्क बढाउन र अफ पिक (राति ११ देखि बिहान ५ बजेसम्म) समयको इनर्जी शुल्क घटाउन सिफारिस गरिएको छ ।यातायात क्षेत्रलाई डिमान्ड शुल्क पूरै छुट दिने र इनर्जी शुल्क मात्रै लाग्ने व्यवस्था कार्यान्वयन गर्न प्रस्ताव गरिएको छ । सिँचाइमा प्रयोग हुने विद्युत्मा पनि महसुल घटाउन प्रस्ताव गरिएको छ । मासिक ४ सय युनिटभन्दा बढी विद्युत् खपत गर्ने घरायसी ग्राहकले अहिले तिर्दै आएको महसुलमा परिवर्तन गर्ने प्रस्ताव गरिएको छ । अरू महसुल दर यथावत् राखिएका छन् । प्राधिकरणले घरायसी ग्राहकका लागि तल्लो भोल्जेट अर्थात् २३० भोल्टभन्दा कमबाट विद्युत् सेवा लिइरहेका सिंगल फेज मिटर प्रयोगकर्तालाई ५, १५ र ३० एम्पिएरमा न्यूनतम शुल्क फरकफरक तोकेको छ । त्यस्ता ग्राहकलाई इनर्जी शुल्क सबै एम्पियरमा १२ रुपैयाँबाट घटाएर ११ रुपैयाँ तोक्न सिफारिस गरिएको छ । मासिक ४ सय किलोवाट घण्टा विद्युत् प्रयोग गर्ने ५, १५ र ३० एम्पिएरका प्रयोगकर्ताले न्यूनतम शुल्क क्रमशः २ सय, २ सय २५ र २ सय ५० रुपैयाँ तिर्नुपर्नेछ । थ्री फेज मिटर प्रयोग गर्ने उपभोक्ताका लागि न्यूनतम शुल्क यथावत् राखेर इनर्जी शुल्क वर्षायाम र हिउँदमा फरकफरक तोक्न प्रस्ताव गरिएको छ । मासिक ४ सय युनिटसम्म विद्युत् प्रयोग गर्ने थ्री फेज ग्राहकलाई हाल ११ रुपैयाँ ५० पैसा इनर्जी शुल्क लाग्ने गरेकोमा अब वर्षायाममा १० रुपैयाँ ५० पैसा र हिउँदमा ११ रुपैयाँ ५० पैसा लाग्नेछ । चार सय युनिटभन्दा बढी विद्युत् खपत गर्ने ग्राहकका लागि हाल कायम १२ रुपैयाँ इनर्जी शुल्कलाई वर्षायाममा घटाएर १० रुपैयाँ ५० पैसा र हिउँदमा ११ रुपैयाँ ५० पैसा तोक्ने प्रस्ताव गरिएको छ । सिँचाइ प्रयोजनका लागि तल्लो भोल्टेज (२३०४०० भोल्टेज) बाट विद्युत् प्रयोग गर्ने ग्राहकलाई हाल इनर्जी शुल्क प्रतियुनिट ४ रुपैयाँ ३० पैसा लाग्दै आएको छ । प्राधिकरणले अब त्यसलाई घटाएर २ रुपैयाँ २५ पैसा कायम गर्न सिफारिस गरेको छ । सिँचाइ प्रयोजनका लागि मझौला भोल्टेजको इनर्जी शुल्क प्रतियुनिट ४ रुपैयाँ ८० पैसाबाट घटाएर २ रुपैयाँ ५० पैसा तोकिएको छ । टीओडी मिटर लिएका ग्राहकलाई डिमान्ड शुल्क बढ्नेछ भने राति ११ देखि बिहान ५ बजेसम्म (अफ पिक) को इनर्जी शुल्क घट्नेछ । १३२ केभी लाइनबाट टीओडी मिटर जडान गरेका ग्राहकलाई अहिले डिमान्ड शुल्क प्रतिकेभीए प्रतिमहिना २ सय ३० रुपैयाँ रहेकोमा त्यसलाई सय रुपैयाँले बढाएर ३ सय ३० रुपैयाँ पुर्याउन लागिएको छ । यस्ता ग्राहकलाई इनर्जी शुल्कतर्फ अफ पिक समयमा अहिले प्रतियुनिट ४ रुपैयाँ ६५ पैसा लाग्ने गरेकोमा ६५ पैसा घटाएर ४ रुपैयाँ बनाउने प्रस्ताव गरिएको छ । ६६ केभी औद्योगिक करिडोरमा डिमान्ड शुल्क २ सय ४० रुपैयाँबाट बढाएर ३ सय ४० पुर्याउन प्रस्ताव गरिएको छ । अफ पिक समयमा प्रयोग गरेको विद्युत्मा यस्ता ग्राहकले प्रतियुनिट ७० पैसासम्म छुट पाउनेछन् । ३३ केभी प्रसारण लाइनबाट विद्युत् प्रयोग गरिरहेका सिँचाइका ग्राहकले अहिले अफ पिक समयको प्रतियुनिट ३ रुपैयाँ १५ पैसा तिर्दै आएकोमा नयाँ दरअनुसार प्रतियुनिट २ रुपैयाँ तोकिएको छ । बिहान ५ बजेदेखि साँझ ५ बजेसम्मको विद्युत् प्रयोगमा अहिले ४ रुपैयाँ ७० पैसा महसुल रहेकोमा त्यसलाई घटाएर ३ रुपैयाँ तोकिएको छ । सार्वजनिक यातायात तथा विद्युतीय सवारी चार्जिङ स्टेसनका लागि डिमान्ड शुल्क छुट दिने प्रस्ताव पनि प्राधिकरणले गरेको छ । इनर्जी शुल्कमा भने पिक समय, अफ पिक समय र अन्य समय गरी प्रतियुनिट ४ रुपैयाँ ४५ पैसादेखि ७ रुपैयाँ ७० पैसासम्म प्रस्ताव गरिएको छ । प्राधिकरणले नयाँ विद्युत् दर सिफारिस गरेसँगै विद्युत् नियमन आयोगले त्यसलाई सार्वजनिक सुनुवाइको प्रक्रिया अघि बढाएको छ । विद्युत् नियमन आयोग ऐन २०७४ बमोजिम उपभोक्ता विद्युत् महसुल निर्धारणका लागि सरोकारवालाको राय, सुझाव तथा प्रतिक्रिया लिनुपर्ने र सार्वजनिक सुनुवाइ गर्नुपर्ने कानुनी व्यवस्था छ । आयोगले असोज १४ सम्ममा सुझाव तथा प्रतिक्रिया दिइसक्न भनेको छ ।"
एमाले अवरोधबीच विनियोजन विधेयक पारित गरिँदै,"(काठमाडौं)  भदौ ३१ यता सरकारी ढुकुटीबाट रकम खर्चिन नपाएको सरकारले संसद्बाट विनियोजन विधेयक पारित गर्ने तयारी थालेको छ । सरकारले विनियोजन विधेयकलाई छिटो पारित गरेर खर्च गर्ने बाटो खोल्ने तयारी गरेसँगै संसद्ले पनि सोहीअनुसार अगाडि बढ्ने तयारी गरेको हो । बजेट सर्टडाउन हुँदा कर्मचारी, सांसद, मन्त्री, प्रधानमन्त्रीहरूको तलबका साथै विकास आयोजनालगायतको भुक्तानीसमेत रोकिएको छ । प्रतिनिधिसभामा रहेको विनियोजन विधेयकलाई सोमबारको बैठकबाटै पारित गर्ने तयारी छ । त्यसका लागि सम्भावित कार्यसूचीमा विनियोजन विधेयक पारित गरियोस् भन्ने प्रस्ताव अर्थमन्त्री जनार्दन शर्माले राख्दै छन् । भदौ २९ मा स्थगित प्रतिनिधिसभा बैठक सोमबार दिउँसो ११ बजे बस्ने कार्यसूची छ । प्रमुख प्रतिपक्षी दल नेकपा (एमाले) ले वेलमा गएर संसद् बैठक अवरुद्ध गरिरहेको अवस्थामा संसद्मा विनियोजन विधेयक पारित गर्ने तयारी भएको हो । विनियोजन विधेयकमाथि सांसद प्रेम सुवालले मात्रै खर्च कटौतीको प्रस्ताव राखेकाले मन्त्रालयगत छलफल सकेर सोमबारको बैठकमै अर्थमन्त्रीले विनियोजन विधेयक पारित गरियोस् भन्ने प्रस्ताव राख्ने तयारी भएको प्रतिनिधिसभाका सचिव गोपालनाथ योगीले जानकारी दिए । अर्थमन्त्रीले विनियोजन विधेयक पारित गरियोस् भन्ने प्रस्ताव राख्ने कार्यसूची छ । त्यसपछि राष्ट्र ऋण उठाउने विधेयक र आर्थिक विधेयकमाथि सैद्धान्तिक छलफल गरेर संशोधनका लागि ७२ घण्टाको अवधि सुरु गर्ने तयारी छ, उनले भने । विनियोजन विधेयक पारित भएपछि मात्रै त्यसमा आश्रित विधेयक राष्ट्र ऋण उठाउने विधेयक र आर्थिक विधेयक प्रस्तुत भएर सैद्धान्तिक छलफल हुने व्यवस्था छ । सोमबारको बैठकमा विनियोजन विधेयक, २०७८ मा सबै मन्त्रालयका लागि विनियोजित बजेट र त्यसका शीर्षकमाथि छलफल गर्ने तयारी छ । स्वास्थ्य तथा जनसंख्या, अर्थ, ऊर्जा, जलस्रोत तथा सिँचाइ, कानुन, न्याय तथा संसदीय मामिला, गृह, उद्योग, वाणिज्य तथा आपूर्ति, कृषि तथा पशुपन्छी विकास, खानेपानी, परराष्ट्र, भूमि व्यवस्था, सहकारी तथा गरिबी निवारण, भौतिक पूर्वाधार तथा यातायात, महिला, बालबालिका तथा ज्येष्ठ नागरिक, युवा तथा खेलकुद, रक्षा, वन तथा वातावरण, शिक्षा, विज्ञान तथा प्रविधि, श्रम, रोजगार तथा सामाजिक सुरक्षा, संस्कृति, पर्यटन तथा नागरिक उड्डयन, संघीय मामिला तथा सामान्य प्रशासन, सञ्चार तथा सूचना प्रविधि, सहरी विकास मन्त्रालय, राष्ट्रिय योजना आयोगको सचिवालय, प्रधानमन्त्री तथा मन्त्रिपरिषद्को कार्यालय, राष्ट्रपति तथा उपराष्ट्रपतिको कार्यालय एवं विनियोजन विधेयकमा उल्लिखित सबै शीर्षकमाथि एकै दिन छलफल सकाएर पारित गरियोस् भन्ने प्रस्ताव निर्णयार्थ प्रस्तुत गरिने तयारी भएको हो । विगतमा प्रत्येक मन्त्रालय, राष्ट्रपति कार्यालय, उपराष्ट्रपति कार्यालयलगायत सबै निकायका लागि विनियोजित बजेटमा झन्डै एक महिना संसद्मा छलफल गर्ने अभ्यास थियो । त्यति लामो छलफल गरे पनि बजेटमा भने कुनै परिवर्तन गरिँदैनथ्यो । कोरोनाका कारण गत वर्ष भने तीन दिनमै सबै मन्त्रालयका लागि विनियोजित बजेटमाथि छलफल सकाइएको थियो । त्यति वेला खर्च कटौतीका प्रस्तावका आधारमा सांसदका समूह बनाएर छलफल गरिएको थियो । यसपटक भने प्रमुख प्रतिपक्षको अवरोधले सत्तारूढ दलका सांसदले खर्च कटौतीको प्रस्ताव राखेका छैनन् । त्यसैले छोटो समयमै बिनाछलफल विनियोजन विधेयक पारित गर्ने तयारी गरिएको हो । सबै मन्त्रालय तथा निकायका लागि विनियोजित बजेटमा खर्च कटौतीको प्रस्ताव राख्ने सांसद सुवाललाई एकै पटक समय दिने र सबै मन्त्रालयका विषयमा बोल्न दिने तयारी छ । सभामुखले निश्चित समय तोकेर बोलिसकेपछि सरकारका तर्फबाट अर्थमन्त्री शर्माले जवाफ दिने र त्यसपछि विनियोजन विधेयक पारित गरियोस् भन्ने प्रस्ताव पेस गरिँदै छ । कांग्रेस सचेतक पुष्पा भुसालले पनि विनियोजन विधेयक सरकारले अगाडि बढाउने तयारी गरेको प्रस्ट्याइन् । प्रमुख प्रतिपक्षसँग सभामुख अग्निप्रसाद सापकोटा र सरकारले छलफल गर्दा अवरोध नगर्ने संकेत नदेखिएपछि संसद्मा अवरोधबीच बजेट अघि बढ्ने उनको भनाइ छ । सभामुखले सर्वदलीय बैठक बोलाउँदा प्रमुख प्रतिपक्ष आएन । यसबीचमा कानुन, न्याय तथा संसदीय मामिलामन्त्रीले दुई पटक प्रमुख प्रतिपक्षी दलका नेता केपी शर्मा ओलीसँग भेटेर छलफल गर्नुभएको छ, भुसालले भनिन्, सोमबार सरकारले हाउसमा बजेट पेस गर्छ, त्यसमा प्रमुख प्रतिपक्षले पनि सघाउनुपर्छ । प्रतिनिधिसभाबाट विनियोजन विधेयक पारित गरेर सोमबार नै राष्ट्रिय सभामा जानेछ । राष्ट्रिय सभाको बैठक मंगलबार बोलाइएको छ । बैठकमा विनियोजन विधेयकमाथि सैद्धान्तिक छलफल गरेर सुझाव पेस गर्न सांसदहरूका लागि २४ घण्टाको समय लागू गर्ने तयारी छ । सरकारले खर्च गर्न नपाउने कानुनी अड्चन हटाउन राष्ट्रिय सभाबाट पनि छोटो प्रक्रिया अपनाएर विनियोजन विधेयक पारित गर्न लागिएको हो । कुनै अवरोध नभए राष्ट्रिय सभाबाट असोज ८ सम्म विनियोजन विधेयक पारित गर्ने र त्यसको सन्देश प्रतिनिधिसभामा सुनाएर सभामुखले हस्ताक्षर गरी प्रमाणीकरणका लागि राष्ट्रपति कार्यालय पठाइनेछ । आश्रित विधेयक असोज १० भित्र पारित हुने सम्भावना रहे तीनवटै विधेयक सँगै पठाइने र नत्र विनियोजन विधेयक मात्रै प्रमाणीकरणका लागि पठाएर खर्च गर्ने बाटो खोल्ने सरकारको योजना छ । विनियोजन विधेयक प्रमाणीकरण गर्नुअघि सभामुखले हरेक पानामा दुई वटा हस्ताक्षर गर्नुपर्ने कानुनी व्यवस्था छ ।राष्ट्रिय सभाले बजेटसम्बद्ध विधेयक १५ दिनभित्र सुझाव र सल्लाहसहित वा जस्ताको तस्तै फिर्ता गर्नुपर्ने संवैधानिक व्यवस्था छ । राष्ट्रिय सभाले १५ दिन लगाएको अवस्थामा भने बजेटसम्बद्ध विधेयक असोज २० अघि नै प्रमाणीकरण भइसक्नेछन् ।"
सत्तारूढ दलहरूले लगाए 'ह्विप,"भदौ २३ देखि सुरु भएको प्रतिनिधिसभाको नवौं अधिवेशनका अहिलेसम्मका सबै बैठक एमालेले अवरुद्ध गरिरहेको छ । सुरुका दुई बैठकमा घम्साघम्सी नै गरेको एमालेले पछिल्ला बैठकमा भने वेल घेराउ गरेर नाराबाजी मात्रै गरिरहेको छ । विनियोजन विधेयक निर्णयार्थ प्रस्तुत गर्ने क्रममा पनि अवरोध कायमै रहने एमालेका प्रमुख सचेतक विशाल भट्टराईले बताए । सभामुखले यसबीचमा हाम्रो पार्टीसँग समन्वय गर्नुभएको छैन । हामीले सोमबारको बैठकमा पनि विरोध गर्ने हो, अवरोध गर्ने होइन, उनले भने । प्रतिनिधिसभामा सभामुखको विषयलाई लिएर राष्ट्रिय सभामा एमालेका सांसदले सिटबाट उभिएर मौन विरोध गर्दै आएका छन् । राष्ट्रिय सभामा जस्तो विरोध गर्नुहुन्छ त भन्ने प्रश्नमा भट्टराईले वेलमा नाराबाजी गर्दै विरोध गर्ने योजना सुनाए । राष्ट्रिय सभामा जस्तो विरोध हुँदैन । सरकारले जे जसरी संसद्लाई बन्धक बनाउन खोज्दै छ, त्यहीअनुसार हामीले रेस्पोन्स गर्छौं । विरोध यसअघिको जस्तै रहन्छ । बजेटसजेटको कुरो होइन, सभामुखले एमालेप्रति गरेको व्यवहारविरुद्धको लडाइँ हो, भट्टराईले भने । कांग्रेस सचेतक भुसालले भने बजेट निर्णयार्थ प्रस्तुत गर्ने क्रममा प्रमुख प्रतिपक्ष जिम्मेवार रूपमा प्रस्तुत हुनुपर्ने बताउँछिन् । संसद्मा प्रतिपक्षले सहयोग गर्नुपर्छ । सरकारले यति महत्त्वपूर्ण बिजनेस ल्याउने वेला प्रमुख प्रतिपक्षले आन्तरिक विषयमा अल्झिएर संसद् अवरुद्ध गरेर गलत परम्पराको थालनी गर्न हुन्न, उनले भनिन्, सर्वोच्चमा भएको मुद्दाको विषय सदनमा उठाउने र त्यसको जवाफ चाहियो भन्ने, परिणाम नै नआउने किसिमका मुद्दा उठाउने गर्नु हुन्न । अदालतमा मुद्दा हालेर विचाराधीन अवस्थामा सभामुखबाट अपेक्षा गर्ने कुरा गलत हो । उहाँहरूको मागको आधार नै छैन । यस्तो अवरोधले एमालेको नियतमाथि प्रश्न उठ्छ । बजेट निर्णयार्थ प्रस्तुत गर्ने क्रममा पार्टीका सबै सांसदलाई उपस्थित हुन भनिएको भुसालले बताइन् । सत्तारूढ गठबन्धनका माओवादी केन्द्र, नेकपा (एकीकृत समाजवादी) र जनता समाजवादी पार्टीले पनि सबै सांसदलाई बजेट पारित नहुन्जेल संसद्मा अनिवार्य उपस्थित हुन ह्विप लगाएको छ ।"
हेटौंडा सिमेन्टले घटायो मूल्य,"हेटौंडा (कास) हेटौंडा सिमेन्ट उद्योगले ओपीसी सिमेन्टको बिक्री मूल्य घटाएको छ । उद्योगले असोज १ मा निर्णय गरी ओपीसी सिमेन्ट प्रतिबोरा सात सय दुई रुपैयाँमा बिक्री गर्ने निर्णय गरेको हो । यसअघि उद्योगले प्रतिबोरा सात सय ४७ रुपैयाँमा सिमेन्ट बिक्री गर्दै आएको थियो । निजी क्षेत्रका उद्योगले सिमेन्टको मूल्य घटाएसँगै हेटौंडा सिमेन्टले पनि मूल्य समायोजन गरेको हेटौंडा सिमेन्ट उद्योगका महाप्रबन्धक प्रेमशंकर सिंहले जानकारी दिए । निजी क्षेत्रका उद्योगले बजारको मागका आधारमा रणनीतिक रूपमा मूल्य निर्धारण गर्ने गरेको उनको भनाइ छ । हेटौंडा सिमेन्टले पनि अब मासिक रूपमा बजारको माग र निजी क्षेत्रका उद्योगले निर्धारण गरेको मूल्यसँग प्रतिस्पर्धा गर्ने गरी मूल्य समायोजन गर्ने उनले बताए । हेटौंडाकै शिवम् सिमेन्ट उद्योगले ओपीसी सिमेन्ट प्रतिबोरा ६ सय ८० र रिद्धिसिद्धि सिमेन्ट उद्योगले ओपीसी सिमेन्ट प्रतिबोरा सात सय रुपैयाँमा बिक्री गरिरहेका छन् । निजी क्षेत्रका उद्योगले नगद भुक्तानी गर्दा नगदै छुट र बिक्रीका आधारमा बोनस दिने गरेको सिमेन्टको कारोबार गर्दै आएको नारायणी बहुउद्देश्यीय सहकारी संस्था लिमिटेडका अध्यक्ष रामहरि न्यौपानेले जानकारी दिए । सरकारी स्वामित्वको हेटौंडा सिमेन्ट उद्योग तीन वर्षदेखि घाटामा छ । सिमेन्टको बिक्रीमा आएको गिरावट र कारोनाको असहज परिस्थितिका कारण उद्योगले लगातार आर्थिक रूपमा ठूलो नोक्सानी बेहोरिरहेको छ । आर्थिक वर्ष २०७७७८ मा तीन करोड रुपैयाँ घाटा अनुमान गरिएको छ । यकिन हिसाब आइसकेको छैन, महाप्रबन्धक सिंहले भने । २०७६७७ मा २४ करोड र २०७५७६ मा उद्योगले १६ करोड ६५ रुपैयाँ घाटा बेहोरेको थियो । दुई वर्षदेखि निरन्तर कोरोनाको असहज परिस्थितिका कारण योजनाअनुसार सिमेन्ट उत्पादन तथा बिक्री हुन सकेको छैन । समयसमयमा उद्योगको मेसिनमा आउने समस्याले पनि घाटा भइरहेको हो, महाप्रबन्धक सिंहले भने । लामो समयपछि उद्योगले नाफा गर्न थालेको अवस्थामा कोरोना र मेसिनमा आएको समस्याले उद्योगलाई थप क्षति पुगेको उनको भनाइ छ ।"
"खाडीमा कामदार : न कार्यस्थल सुरक्षित, न बासस्थान","(काठमाडौं)  यमबहादुर कटुवाल र सुकलाल राजवंशी भदौ २३ मा कुवेतको निर्माणाधीन अन्तर्राष्ट्रिय विमानस्थलको टर्मिनल२ को १० मिटरमुनि भूमिगत पाइप मर्मत गर्दै थिए । एक्कासि बालुवाको थुप्रो खस्दा उनीहरू खाल्डोमा पुरिए । आपत्कालीन अवस्थामा कसरी बाहिर निस्कने भनेर त्यहाँ बन्दोबस्तीका साधन राखिएको थिएन । तुरुन्तै उद्धार हुन नसक्दा झापाका कटुवाल र राजवंशीको कार्यस्थलमै ज्यान गयो । पुरिएका रोल्पाका सर्वजित महरालाई भने जसोतसो उद्धार गरियो । कुवेतमा २०७६ माघ २९ मा पनि यस्तै घटना भएको थियो । मुत्ला हाउजिङ कम्पनीका तर्फबाट भूमिगत पाइप राख्ने क्रममा बालुवामा पुरिँदा ६ जना नेपालीले ज्यान गुमाए । कुवेतले औपचारिक रूपमै घटना सम्बन्धमा उच्चस्तरीय छानबिन समिति बनाउने प्रतिबद्धता नेपालसामु राखेको थियो तर समितिले केकस्तो प्रतिवेदन तयार पार्यो वा पारेन सार्वजनिक गरिएन । जोखिमयुक्त ठाउँमा पर्याप्त सुरक्षा प्रबन्धबिना काममा लगाउँदा पटकपटक यस्ता घटना दोहोरिइरहेका छन्, कुवेतस्थित नेपाली दूतावासका एक अधिकारीले कान्तिपुरसँग भने, विशेषगरी निर्माण क्षेत्रमा सुरक्षालाई प्राथमिकता दिन दूतावासका तर्फबाट सम्बन्धित मन्त्रालयको ध्यानाकर्षण गराएका छौं ।कार्यस्थलमा मात्रै होइन श्रमिकका बासस्थान पनि सुरक्षित छैनन् । एक वर्षअघि कुवेतको महाबुल्लामा भएको दुर्घटनाले यसलाई पुष्टि गर्छ । त्यहाँस्थित श्रमिक राखिएको एउटा भवनमा आगलागी हुँदा सर्लाहीका विजय बैठा, अप्सरा कामी र गौरी दर्जीको जलेर ज्यान गयो । बैठा क्लिनर थिए भने अप्सरा र गौरी घरेलु श्रमिक । यस्ता घटनाले नेपाली श्रमिकको सुरक्षित कार्यस्थल, बासस्थान र पेसागत स्वास्थ्य सुरक्षाका सम्बन्धमा गम्भीर प्रश्न उठ्ने गरे पनि तिनको सम्बोधन हुन सकेको छैन । वैदेशिक रोजगार बोर्डका अनुसार पेसागत सुरक्षा र स्वास्थ्योपचारको अभाव हुँदा प्रत्येक वर्ष कम्तीमा एक हजार नेपाली श्रमिक खाडी र मलेसियामा मात्रै ज्यान गुमाइरहेका छन् । तर, केकति कारण श्रमिकको ज्यान गइरहेको छ भन्ने यकिन तथ्यांक नेपालसँग छैन । अन्तर्राष्ट्रिय श्रम संगठन (आईएलओ) र विश्व स्वास्थ्य संगठन (डब्लूएचओ) ले शुक्रबार सार्वजनिक गरेको प्रतिवेदनअनुसार संसारभर प्रत्येक वर्ष २० लाख श्रमिकको कामका क्रममा उत्पन्न रोग र दुर्घटनाबाट ज्यान गइरहेको छ । डब्लूएचओ र आईएलओले सन् २००० देखि २०१६ सम्म संसारभर निगरानी गरी कामजन्य रोग र चोटपटकबाट मृत्यु हुनेको संख्या सार्वजनिक गरेको हो । सबैभन्दा बढी मृत्यु श्वासप्रश्वास र मुटु रोगबाट भइरहेको प्रतिवेदनमा उल्लेख छ । त्यस्तै झन्डै ८१ प्रतिशत मृत्यु नसर्ने रोगबाट भइरहेको प्रतिवेदनले देखाएको छ । त्यसमध्ये श्वासप्रश्वाससम्बन्धी रोगबाट ४ लाख ५० हजार, पक्षघातबाट चार लाख, मुटुसम्बन्धी रोगबाट ३ लाख ५० हजार र पेसागत दुर्घटनाबाट ३ लाख ६० हजार जनाको मृत्यु भएको छ । बर्सेनि यति धेरै श्रमिकको मृत्यु हुने गरेकोमा गम्भीर चिन्ता प्रकट गर्दै डब्लूएचओले श्रमिकलाई आफ्नै कामले मारिरहेको जनाएको छ । धेरैभन्दा धेरै श्रमिकलाई आफ्नै कामले मारिरहेको देख्दा हामी निराश छौं, डब्लूएचओका महानिर्देशक डा टेड्रोस एड्हानोमले विज्ञप्तिमार्फत भनेका छन्, हाम्रो रिपोर्टले देश र व्यापारीहरूलाई पेसागत स्वास्थ्य तथा सुरक्षा सेवाको विश्वव्यापी मान्यताअनुसार आफ्ना श्रमिकलाई स्वास्थ्य र सुरक्षाको प्रत्याभूति गर्न झकझक्याएको छ । नेपाली दूतावासहरूका अनुसार खाडी तथा मलेसियामा झन्डै ४० प्रतिशत नेपाली श्रमिकको श्वासप्रश्वास र मुटुजन्य रोगबाट मात्रै ज्यान जाने गरेको छ । त्यसबाहेक आत्महत्याबाट २० प्रतिशत, सडक दुर्घटनाबाट २० प्रतिशत, पेसागत दुर्घटनाबाट १० र अन्यबाट १० प्रतिशत नेपालीले मृत्युवरण गरिरहेका छन् । ११ वर्षसम्म कतारमा रहेका नेपाली चिकित्सक डा नरेन्द्र शाक्यका अनुसार अधिकांश नेपाली श्रमिक उच्च रक्तचापबाट पीडित छन् । रक्तचाप २३०१३० सम्म भेटिन्छ । मृत्युको मुख्य कारण नै उच्च रक्तचाप हो । त्यसपछि सुगर, अल्सर, मिर्गौला फेल, श्वासप्रश्वाससम्बन्धी रोग, रुघाखोकी, नाकघाट र निमोनियाबाट ग्रसित कामदारहरू आउँछन्, उनले भने, यी रोगहरू कामको प्रकृति, खानापान र बसोबाससँग सम्बन्धित हुन् । शाक्यसँग २००९२०२० सम्म कतारको अल्खोरस्थित एउटा स्वास्थ्य क्लिनिकमा काम गरेको अनुभव छ । उनले क्लिनिकमा दैनिक ४० जना नेपाली श्रमिकको स्वास्थ्य परीक्षण गर्ने गरेको बताए । खाडीमा श्रमिकले एकै दिन दुईखालको वातावरणको सामना गरिरहेका हुन्छन् । बाहिरको प्राकृतिक वातावरण तातो छ भने भित्र निकै चिसो (एसी) हुन्छ । एसीको सुविधा भएकाले कोठाभित्र १६ देखि २२ डिग्रीको चिसोमा बस्ने गर्छन्, उनले भने, जब उनीहरू बाहिरी कार्यस्थलमा पुग्छन्, त्यहाँ ४० देखि ४९ डिग्रीको तापक्रममा काम गर्नुपर्छ । धेरै पसिना बग्यो भने शरीरभित्र रहेको पोटासियम, क्याल्सियम, गुल्कोजको नास हुन्छ । अनि मुटुको धड्कन बढ्छ । र, मानिस तत्काल बेहोस हुन सक्छ । शुक्रबार सार्वजनिक प्रतिवेदनअनुसार लामो समयसम्म बाहिरी क्षेत्रमा काममा लगाउँदा झन्डै ७ लाख ५० हजार जनाको मृत्यु भएको छ । कार्यक्षेत्रमा वायु र ध्वनि प्रदूषणका कारण ४ लाख ५० हजारको ज्यान गएको छ । २०७६ चैत १९ मा उदयपुरका २३ वर्षीय अनिल श्रेष्ठलाई सहकर्मीहरूले कतारको सनैयास्थित एउटा क्याम्पको ओछ्यानमा मृत अवस्थामा फेला पारेका थिए । उनी इलेक्ट्रोनिक उपकरणसम्बन्धी काम गर्थे । दिनभर उभिएर मोटर सेट र जेटका क्वायल बनाउँथे । दैनिक १०१२ घण्टा काम गर्नुपर्थ्यो । काम गर्ने ठाउँमा तातो हावा आउँथ्यो, अनिलका दाजु पदमले भने, काम सकेपछि नुवाइधुवाइ गरे । खाना खाए । सुत्न बेडमा गए । भोलिपल्ट बिहान ड्युटी जाने बेला साथीहरूले उठाउन जाँदा ज्यान गइसकेको रहेछ । शव प्राप्त गर्ने बेला आफूहरूलाई पोस्टमार्टमको रिपोर्ट नदिइएको उनको भनाइ छ । यस्तो मृत्युको केसमाथि छानबिन हुनुपर्छ, उनले भने । डा शाक्य कम्पनीहरूले कार्यस्थलको वातावरण मात्र नभएर कामदारको खानपान र स्वस्थकर बसाइलाई समेत ध्यान नदिएको बताउँछन् । कुन प्रकृतिको काम गर्दा कामदार कस्तो रोगबाट पीडित हुनुपर्छ भन्ने जानकारी नै रहेको देख्दिनँ । कामका सिलसिलामा आइलाग्ने रोगबाट कसरी बच्ने भनेर पनि कम्पनीले सचेत बनाएको छैन, उनले भने । श्रम, रोजगार तथा सामाजिक सुरक्षा मन्त्रालयको स्वास्थ्य विशेषज्ञ समितिका सदस्य डा विश्वराज दवाडीका अनुसार मिर्गौला रोगी भएर फर्किनेहरूको अवस्था थप चिन्ताजनक छ । खाडीको बाहिरी क्षेत्रमा कार्यरत कामदारको किन मिर्गौला फेल भइरहेको छ, यसमाथि अध्ययन जरुरी छ, उनले भने, आउटडोरमा लगातार काम गर्नुपर्ने कामदारले आवश्यकताअनुसार पानी खान्छन् कि खाँदैनन्, कार्यस्थलमा पानीको सुविधा छछैन, कामदारलाई लामो समय काम गर्न कति बाध्यात्मक बनाइएको छ भनेर कसैको ध्यान पुगेको छैन । प्रतिवेदनले काम गर्दा उत्पन्न रोग र दुर्घटनाले स्वास्थ्य प्रणालीलाई कमजोर बनाउने, उत्पादनमा कमी आउनुका साथै घरपरिवारको आम्दानी घट्दै जाने चेतावनीसमेत दिएको छ । यो महत्त्वपूर्ण सूचनाले नीतिलाई एउटा आकारमा ल्याउन मद्दत गर्छ । स्वस्थकर र सुरक्षित कार्यक्षेत्रको अभ्यास गर्न प्रेरित गर्छ, आईएलओका महानिर्देशक गाय रायडरले विज्ञप्तिमा भनेका छन्, सरकार, रोजगारदाता र श्रमिकले कार्यक्षेत्रमा देखिएका जोखिमलाई न्यूनीकरण गर्न प्रभाकारी कदम चाल्नुपर्छ । काम गर्ने तरिका र प्रणालीलाई मात्रै परिवर्तन गर्दा पनि जोखिमका तत्त्वहरू न्यूनीकरण गर्न सकिन्छ । अन्तिम उपायका रूपमा व्यक्तिगत सुरक्षाका उपकरण प्रयोगबाट श्रमिकलाई सुरक्षाको प्रत्याभूति गर्नुपर्छ ।"
शताब्दीपछि पनि कुप्रथाको धङधङी,"काठमाडौं (कास) मानवजातिको इतिहासकै एउटा क्रूरतम् अध्याय मानिने सती प्रथाबारे नेपालमा विरलै कलम चलाइएका छन् । लेखक सुजित मैनालीको नयाँ अनुसन्धानात्मक पुस्तक सती ः इतिहास र मीमांसा ले यसमाथि गहिरोसँग प्रकाश पार्ने कोसिस गरेको छ । पुस्तकले सती प्रथाको ऐतिहासिक, सामाजिक र मनोवैज्ञानिक पाटोबारे विमर्श गरेको छ । नेपालमा सती प्रथामाथि रोक लगाइएको सय वर्ष पुगिसके पनि यसले पारेका असर लैंगिक भेदभावका अनेक पाटोका रूपमा अझै छन् । मृतक पतिको नाममा पत्नीलाई जिउँदै जलाउने चलनबाट तात्कालिक पुरुषप्रधान समाजले कस्तो लाभ दोहन गर्यो भनी चर्चा गर्दै यस किताबले महिनावारी बार्ने चलनदेखि बलात्कारसम्मका नारीद्वेषी चलनलाई सती प्रथाको आलोकमा बुझ्ने प्रयत्न गरेको छ, समाजशास्त्र अध्येतासमेत रहेका लेखक मैनाली भन्छन् । राजा मानदेवदेखि चन्द्रशमशेरको समयसम्म सतीगमनका अनेक घटना भएका छन् । १९७७ मा चन्द्रशमशेरले सती प्रथामा रोक लगाएपछि पत्नीले पनि पतिको शवसँगै जलेर प्राण त्याग्नुपर्ने चलन कानुनी रूपमा बन्द भएको हो । समाजशास्त्रका किताब पल्टाउँदै जाँदा महसुस भयो इतिहास र त्यसको लैंगिक पाटो बुझ्न सकेमात्र समाजको नसनाडी राम्ररी छाम्न सकिने रहेछ, उनले भने । लेखकले नेपाल र भारतमा अभ्यस्त सती प्रथाबारे सात वर्षजति अध्ययनअनुसन्धान गरेर तयार पारेको यस पुस्तकमा आठ अध्याय छन् । त्यसबाहेक ४२ वटा परिशिष्टमा किंवदन्ती, अनुश्रुति र अभिलेखको खँदिला विवरण समेटिएका छन् । लेखकले सतीको नामसँग जोडिएका स्थलहरूको अवलोकन साथै थुप्रै अन्तर्वार्ता लिएका थिए । प्रकाशित लेखरचनाबाहेक अप्रकाशित स्रोत, शिलालेख, पत्र, इस्तियार, लिखत आदिको पनि पुस्तक लेखनमा पर्याप्त उपयोग गरिएको छ । यसै साता बजारमा आएको सती किताब पब्लिसर्सले प्रकाशन गरेको हो । यो पुस्तकमा सती प्रथाको उद्भवपछाडिका ऐतिहासिक कारणको राम्रोसँग विवेचना गरिएको छ, प्रकाशक कल्पना ढकाल भन्छिन्, यो पढ्दै जाँदा अहिलेका लैंगिक भेदभावका कतिपय प्रवृत्तिहरू त्यही कुप्रथाका धङधङी हुन् भन्ने प्रस्ट हुन्छ ।सती प्रथाको मुख्य उद्देश्य पतिव्रता धर्मको महिमा गाएर त्यसकै आवरणमा महिलाको यौनजीवन नियन्त्रित गर्नु थियो भन्ने कुरा पुस्तकले उजागर गरेको छ । यो प्रथालाई सत्ताप्राप्तिको हतियारका रूपमा कसरी उपयोग गरिन्थ्यो भन्ने विवेचना पनि छ । सबैभन्दा प्रताडित कुमारीहरूको रोदनलाई पनि सती ले बाहिर ल्याएको छ । भारतमा इस्ट इन्डिया कम्पनीले सती प्रथामाथि प्रतिबन्ध लगाउँदा विरोध भए पनि नेपालमा त्यो कसरी सजिलैसँग उन्मूलन हुन सक्यो भन्ने कुराको अन्तर्य पनि किताबमा खोतलिएको छ ।"
ह्वाटमोरलाई जित उपहार,"(काठमाडौं)  नेपालले आइतबार ओमानमाथि प्राप्त गरेको जित धेरैपछिसम्म पनि सम्झनलायक रहनेछ । नेपालको एकदिवसीय क्रिकेट इतिहास धेरै लामो छैन । तर यो ७ विकेटको यस्तो जित रह्यो, जसलाई अहिलेसम्मकै सबैभन्दा प्रभावशाली मान्न सकिन्छ । नेपालको बल र ब्याट दुवै चल्यो । यो भयो मैदानी खेल । भावनात्मक रूपमा यो नेपाली टिमका प्रशिक्षक डेव ह्वाटमोरका लागि बिदाइको जित उपहार पनि हो । ह्वाटमोरले बीचमै नेपाली टिमको जिम्मेवारी छाडेर बैगुन लगाए, तिनै प्रशिक्षकलाई नेपालले सुखद बिदाइ दियो । पहिले नै तय भइसकेको थियो, आईसीसी विश्व क्रिकेट लिग २ को त्रिकोणात्मक शृंखलापछि नेपालीसँग प्रशिक्षक ह्वाटमोर रहने छैनन् । उनले भ्रमणका लागि नेपाली टिम निस्केलगत्तै यो नै अन्तिम शृंखला हुने बताइसकेका थिए । ओमानविरुद्धको यो खेलमा प्राप्त यो जितपछि उनलाई पनि सम्भवतः आफ्नो निर्णयमा पछुतो हुनेछ, नेपालजस्तो उदीयमान टिम छाड्नुपरेकोमा । यी त भए, भावनात्मक कुरा । तर मैदानमा नेपालको प्रदर्शन वास्तवमै यस्तै थियो, धेरै अर्थमा उत्कृष्ट । अमेरिकाविरुद्धको पछिल्लो खेलमा बिर्सनलायक हार बेहोरेपछि नेपालले ओमानसँग पनि राम्रो खेल्न नसक्ने अनुमान थियो । तर, ती सबै अड्कल गलत साबित गर्दै नेपालले पहिलो बलदेखि खेल नियन्त्रणमा लिएको थियो । नेपालले टस जितेर पहिले फिल्डिङको निर्णय गरेको थियो । यो अत्यन्त सही साबित भयो । प्रतियोगिताका सात टिममध्ये मज्जाले शीर्षस्थानमा रहेको ओमानी टिम नेपाली बलिङसामु तासको पत्ताझै ढलेको थियो । मस्कटस्थित अल एमेरातमा भएको खेलमा नेपालको धारिलो र सुझबुझपूर्ण बलिङअगाडि ओमान ३७१ ओभरमात्र टिक्न सक्यो । टोलीले जम्माजम्मी १ सय २१ रनमात्र बनाएको थियो । नेपालका करण केसीले सुरुआती तीन विकेट लिएपछि ओमान दबाबमा आइसकेको थियो । त्यो दबाबलाई अझ बढाउने काम सन्दीप लामिछानेले गरे । करणले यसअघिको खेलमा शतक बनाएका जतिन्दर सिंहलाई १३ रनमै आउट पारे । लगत्तै सुफयान मेहमुद र आयान खान पनि आउट भए । यस्तोमा ओमानले ३० रन बनाउँदा ३ विकेट गुमाइसकेको थियो । सन्दीपले त्यसपछि मोहम्मद नदिमको विकेट लिए । तिनै सन्दीपले सुरज कुमार र नेस्टर धाम्बाको विकेट पनि लिए । यस्तोमा ओमान ६ विकेट गुमाई ४३ रनको कमजोर स्थितिमा पुगेको थियो । शृंखलामा पहिलोपल्ट अवसर पाएका शरद भेषवाकर पनि कम्तीका रहेनन् । उनले सन्दीप गाउड र नसिम खुसीको विकेट लिए । यसरी करण र सन्दीपले समान चार विकेट लिए भने शरदको नाममा दुई विकेट रह्यो । ओमानका कप्तान जिसन मक्सुद एक्लैले ४१ रन बनाए । झिनो लक्ष्यअगाडि नेपालले पनि जितसम्म पुग्न हतारो देखायो । १८२ ओभरमै तीन विकेट गुमाएर १ सय २२ रन बनायो । आसिफ शेखले ४० र कप्तान ज्ञानेन्द्र मल्लले ५२ रन बनाए । ज्ञानेन्द्रले आफ्नो खेलजीवनको चौथो र लगातार दोस्रो अर्धशतक सानका साथ पूरा गरे । उनीहरूले दोस्रो विकेटमा ९५ रनको ठोस साझेदारी गरे । यो नेपालको एकदिवसीय इतिहासमा अहिलेसम्मकै सबैभन्दा ठूलो कीर्तिमान साझेदारी हो । आसिफले ४४ बलमा ७ चौका प्रहार गरे । ज्ञानेन्द्रले भने ४६ बलमा ४ चौका र २ छक्का प्रहार गरे । उनी नटआउट रहे । नेपालले आसिफलाई गुमाउँदा जित लगभग तय भइसककेको थियो । नेपालले ओमानलाई हराएको आठ वर्षयता यो पहिलोपल्ट हो । बर्मुडामा नेपालले ओमानलाई पछिल्लो पटक सन् २०१३ को आईसीसी विश्व क्रिकेट लिग३ मा हराएको थियो । आइतबारको जितपछि नेपाल अंकतालिकाको चौथो स्थानमा पनि उक्लेको छ । नेपालको ८ अंक भएको छ । समान ८ अंकमा रहेको नामिबिया रनरेटका कारण नेपालभन्दा पछाडि परेको हो । ओमान २० अंकसहित शीर्षस्थानमा रहँदा अमेरिका (१४) र स्कटल्यान्ड (९) क्रमशः दोस्रो र तेस्रो स्थानमा छन् ।"
म्याटको पहिलो अनुभव,"(पोखरा)  अखिल नेपाल फुटबल संघ (एन्फा) को आयोजनामा पोखरा रंगशालास्थित कभर्डहलमा जारी ए डिभिजन राष्ट्रिय फुटसल लिगको पहिलो चरणका खेल सकिएका छन् । पहिलो चरणका खेल सहभागी १० टोलीका लागि नयाँ अनुभव थियो । वास्तविक फुटसल मैदानदेखि नियमहरूमा बाँधिएर खेल्नुपर्दा खेलाडीहरू अन्यौलमा परेका थिए । प्रशिक्षक, रेफ्री, स्वयं आयोजकलाई पनि यो नयाँ अभ्यास थियो । एन्फाले पहिलोपल्ट अन्तर्राष्ट्रिय नियमको अधिनमा रहेर प्रतियोगिता गरेको हो । ४२ गुण २५ मिटरको आधिकारिक म्याट फिल्डमा पहिलोपल्ट आधिकारिक प्रतियोगिता भइरहेको छ । फाउल, ब्याकपास, पहेँलो कार्ड, रातो कार्डलगायतका नियमबारे खेलाडी नै अनभिज्ञ थिए । एन्फाले चैत १ देखि वैशाख ५ सम्म गरेको प्रादेशिक छनोट प्रतियोगिता पनि आर्टिफिसियल टर्फ (कृत्रिम घाँसे मैदान) मा गरेको थियो । पहिलो चरणका पाँच खेल सकिँदा सबै टोलीका प्रशिक्षकले नयाँ अनुभवका कारण वास्तविक खेल देखाउन नपाएको प्रस्टीकरण दिए । दुईपल्ट मिति तोकेर पनि कोरोना महामारीका कारण सारिएको प्रतियोगिताका लागि टोलीहरूले सकेसम्म सुहाउँदो मैदानमा प्रशिक्षण गरिरहेका थिए । तर, वास्तविक फुटसललाई आवश्यक आकारको मैदान नेपालमै थिएन । प्रशिक्षकहरूको साझा मत के छ भने, सानो मैदानमा प्रशिक्षण गरेर ठूलो फिल्डमा खेल्नुपर्दा हाम्रा खेलाडीहरू चाँडै थकित भए ।शंखमूल र ढुकु क्लब घरेलु फुटसलका महारथी क्लब हुन् । काठमाडौं केन्द्रित नेपाली फुटसलमा यसअघि भएका राष्ट्रियस्तरका प्रतियोगितामा यी दुईमध्ये एक टोली फाइनल पुगेकै छ । उपाधि जितेकै छ । आइतबार यी क्लबहरूलाई समेत यो म्याट फिल्डमा खेल्न कठिन भइरहेको थियो । जबकि ती क्लबमा राष्ट्रिय टोलीमा रहेर अन्तर्राष्ट्रिय प्रतियोगिता खेलिसकेका खेलाडी पनि छन् । नेपाल फुटसल व्यवसायी संघका अध्यक्ष तथा ढुकु फुटसलका प्रशिक्षक राज महर्जन ती सबै प्रशिक्षकमध्येका एक हुन्, जसले म्याटका कारण आफ्ना खेलाडीले शतप्रतिशत प्रदर्शन गर्न नसकेको स्वीकारे । उनले म्याटबारे गुनासो गरेनन् ।अन्तर्राष्ट्रिय मापदण्डअनुसार खेलाइएको यो म्याट ठिक छ । पहिलोपल्ट खेलेपछि जसलाई पनि गाह्रो त भइहाल्छ । हाम्रा १२ खेलाडीहरू म्याटमा खेल्नै नसकेको पनि पाएँ, उनले कान्तिपुरसँग भने, आजको खेलले हामीलाई धेरै सिकाएको छ । सायद आगामी खेल सहज हुनेछन् ।ढुकुसँग ८६ गोल अन्तरले पराजित घरेलु टोली सविन मेमोरियलका प्रशिक्षक राजेन्द्र तामाङले यसअघि कहिल्यै म्याटमा नखेलेको हुनाले यसको प्रकृतिअनुसार आफूलाई रूपान्तरित गर्नु अनिवार्य हुने बताए । उनले आफ्ना खेलाडीहरू फुटसलको वास्तविक नियमबारे जानकार नहुँदा पहिलो खेलमा अनावश्यक झन्झट बेहोर्नुपरेको बताए । ढुकुसँगको खेलमा सविन मेमोरियलले एक हाफमा ५ भन्दा बढी फाउल गरेका कारण तीनपल्ट पेनाल्टी बेहोर्नुपरेको थियो । समस्या के भने हाम्रा खेलाडीमा अनुभवको कमी भयो र फिल्डभित्र नेतृत्व लिने खेलाडीको अभाव देखियो, एन्फा कास्कीका ग्रासरुट फुटबल प्रशिक्षक रहेका तामाङले भने, हाम्रा खेलाडीलाई फुटसल नियमबारे पनि राम्रोसँग जानकारी भएन । हामी सबै अहिलेमात्र बुझ्दै छौं । पाँच फाउल भइसकेपछि हामीले आफूलाई सम्हाल्न सक्नुपर्थ्यो । खेलाडीहरू उही मानसिकतामा खेलेपछि तीन पेनाल्टी बेहोर्नुपर्यो ।यसअघिका दुई राष्ट्रिय प्रतियोगिताको उपाधि विजेता शंखमूल फुटसल क्लब आइतबार फुटसल फाइभसँग २० को अग्रता लिएर ३३ को बराबरीमा रोकियो । टोलीका प्रशिक्षक प्रकाश परियारले ठूलो फिल्डमा खेल्दा खेलाडीबीच तालमेल नमिलेको र चाँडै थाकेको स्वीकारे । फुटबल इन्टेन्सिटी खेल हो । कुन बेला के हुन्छ भन्न सकिन्न । कसको कहाँनेर मिस्टेक हुन्छ त्यहीं खेल्ने हो । ठूलो मैदान र म्याटमा पहिलोपल्ट खेल्दैछौं । हरेक कुरा मिल्न बाँकी छ, परियारले थपे, हामीले म्याटमा तयारी गरे पनि त्यो वास्तविक फुटसल थिएन । मैदान सानो थियो । इन्डोर हलभित्रको वातावरणले पनि खेलमा फरक पार्छ । खेलाडीहरू चाँडै थाके ।पोखरा आएपछि मात्रै म्याट देख्न पाएको धराने क्लब राइजिङ युथले शनिबार काठमाडौंको स्काइ गोल्सलाई ५४ ले हराएर सनसनी मच्चाएको थियो । वास्तविक म्याटमा प्रशिक्षण गर्न नपाएको राइजिङ र झरना क्लबमात्र थिए । तर पोखरामा दुई दिन चार घण्टा म्याटमा प्रशिक्षण गरेको राइजिङका खेलाडीको टिमवर्क लोभलाग्दो थियो । प्रशिक्षक युवेन्द्र गुरुङ टोलीले विपक्षीलाई दबाबमा राख्दै खेल जितेकामा उत्साही थिए ।"
