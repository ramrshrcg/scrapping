शीर्षक,विवरण
अन्तरिम आदेश अस्वीकार,"संविधानको धारा ११४ मा संघीय संसद्का दुवै सदनको अधिवेशन चलिरहेको अवस्थामा बाहेक अन्य अवस्थामा तत्काल केही गर्न आवश्यक परेमा मन्त्रिपरिषद्को सिफारिसमा राष्ट्रपतिले अध्यादेश जारी गर्न सक्ने व्यवस्था छ । रिट निवेदकहरूले संविधानमा भनिएजस्तो तत्काल केही गर्न आवश्यक भएको अवस्था नरहेको भन्दै अध्यादेशको औचित्यलाई पनि चुनौती दिएका थिए । यसअघि नागरिकतासम्बन्धी अध्यादेशलाई अन्तरिम आदेशमार्फत रोक लगाउँदा संवैधानिक इजलासले पनि अध्यादेश ल्याउन तत्काल केही गर्न आवश्यक परेको अवस्था विद्यमान हुनुपर्ने मापदण्ड तोकेको थियो । शुक्रबारको बहसमा कानुन व्यवसायीहरूले त्यही आदेशबमोजिम दलसम्बन्धी अध्यादेशमा पनि अन्तरिम आदेश दिन माग गरे । तर प्रधानन्यायाधीश जबराले अन्तरिम आदेशहरू नजिरका रूपमा नरहने उल्लेख गर्दै यी विवादमा अन्तरिम आदेश नहुने स्पष्ट पारेका थिए । सरकारले भदौ २ मा ल्याएको यही अध्यादेशपछि एमालेबाट विभाजन भएर माधवकुमार नेपालको अध्यक्षतामा नेकपा एकीकृत समाजवादी पार्टी गठन भएको छ । त्यस्तै जनता समाजवादी पार्टीबाट विभाजन भएर महन्थ ठाकुरको नेतृत्वमा लोकतान्त्रिक समाजवादी पार्टी नेपाल गठन भएको छ । अध्यादेश कार्यान्वयनमा सर्वोच्च अदालतले रोक नलगाएपछि मन्त्रिपरिषद् विस्तारको अन्योल हट्ने अपेक्षा गरिएको छ । अध्यादेशलाई कानुनी रूपमा चुनौती दिइएको अवस्थामा एकीकृत समाजवादी सरकारमा सहभागी हुन हच्किँदै आएको थियो । सर्वोच्च अदालतले अन्तरिम आदेश दिएको भए पनि त्यसकै आधारमा एकीकृत समाजवादीको वैधानिक हैसियत नरहने अवस्था त आउँदैनथ्यो तर नेताहरूमा सर्वोच्चले कस्तो आदेश गर्ला भन्ने अन्योल र द्विविधा थियो । सर्वोच्च अदालतले गत फागुन २३ मा नेकपा एमाले र माओवादी केन्द्रबीचको एकीकरण बदर गरिदिएकाले जुनसुकै हदसम्म पुगेर आदेश हुन सक्ने आशंका नेताहरूमा थियो । सर्वोच्चले शुक्रबार त्यो आशंकालाई हटाएको छ । सर्वोच्च अदालतको संवैधानिक इजलासमा यो मुद्दा तत्काल टुंगिने देखिँदैन । संवैधानिक इजलास बुधबार र शुक्रबार गरी साताको दुई दिनमात्र तोकिन्छ, त्यो पनि नियमित बस्दैन । करिब ३ सय मुद्दा विचाराधीन रहेको उक्त इजलासमा अध्यादेशसम्बन्धी मुद्दाको तत्काल पालो आएर टुंगिने सम्भावना छैन । अध्यादेशबमोजिमको कानुनी व्यवस्था कायम रहने वा खारेज हुने भन्ने विषय सर्वोच्चको अन्तिम आदेशपछि मात्रै टुंगो लाग्नेछ । अन्तिम आदेश तत्काल नआउने भएकाले अध्यादेशको भविष्य अब अदालतबाट सरकारको हातमा सरेको छ । सरकारले भदौ २३ मा प्रतिनिधिसभामा राजनीतिक दलसम्बन्धी (दोस्रो संशोधन) अध्यादेश २०७८ दर्ता गराएको थियो । उक्त अध्यादेशलाई के गर्ने भन्ने अब सरकारको निर्णयमा भर पर्नेछ । त्यसका लागि सरकारले उक्त अध्यादेश फिर्ता लिने वा संसदीय प्रक्रियाअनुसार अगाडि बढाउने विकल्प छन् । संविधानको धारा ११४ को उपधारा २ (ख) मा अध्यादेश राष्ट्रपतिले जुनसुकै बखत खारेज गर्न सक्ने व्यवस्था छ । मन्त्रिपरिषद्ले अध्यादेश फिर्ता गर्ने निर्णय गरेर राष्ट्रपतिलाई सिफारिस गर्ने र त्यसैबमोजिम राष्ट्रपतिबाट खारेज हुन सक्छ । सरकारले प्रतिस्थापन विधेयक ल्याएर संसद्मा प्रक्रिया अगाडि बढाउने अर्को विकल्प छ । उक्त विधेयकमा सरकारले अध्यादेशमा भएको व्यवस्थालाई नै हुबहु ल्याउन पनि सक्छ वा राजनीतिक दलसम्बन्धी ऐनले गरेको व्यवस्थाबमोजिम नै दल विभाजन गर्न केन्द्रीय समिति र संसदीय दलमा ४० प्रतिशत कायम गर्ने व्यवस्थालाई नै पनि निरन्तरता दिन सक्छ । सरकारसँग भएको अर्को विकल्प हो प्रतिस्थापन विधेयक पनि नल्याउने, राष्ट्रपतिद्वारा खारेज पनि नगराउने । सरकारले यो विकल्प रोजेको अवस्थामा संसद्मा पेस भएको ६० दिनपछि अध्यादेश स्वतः निष्क्रिय हुन्छ । संविधानको धारा ११४ को उपधारा २ (ग) ले त्यस्तो व्यवस्था गरेको छ । जसअनुसार आगामी कात्तिक २१ सम्म कुनै निर्णय नभए उक्त अध्यादेश स्वतः निष्क्रिय हुनेछ । मन्त्रिपरिषद् विस्तारका लागि गठबन्धन दलमा बाधक देखिएको अध्यादेशलाई अझै करिब डेढ महिनासम्म सक्रिय राख्ने विकल्प सम्भवतः सत्तारूढ दलहरूले रोज्ने छैनन् । कांग्रेस र एकीकृत समाजवादीका नेताहरूले अध्यादेशलाई खारेजीतर्फ लैजाने गरी सहमति भएको जनाएका छन् । कांग्रेस नेता रमेश लेखकले राष्ट्रपतिबाट जुनसुकै बखत खारेज हुन सक्ने विकल्पमा जान सरकारलाई बाधा नरहेको बताए । एकीकृत समाजवादी पार्टीका उपाध्यक्ष राजेन्द्र पाण्डेले पनि अध्यादेश फिर्ता हुने र आफ्नो पार्टी सरकारमा सहभागी हुने बताउँछन् । प्रतिस्थापन विधेयक ल्याएर पास गर्न प्रशस्त समय लाग्न सक्छ भने अर्कोतर्फ प्रमुख प्रतिपक्ष एमालेले निरन्तर संसद् अवरुद्ध गरिरहेको छ । कांग्रेसका एक पदाधिकारीले भने दसैं, तिहार, छठजस्ता चाडपर्वसमेत नजिकिँदै गरेकाले सरकार छिट्टै संसद् अधिवेशन अन्त्य गर्ने मुड मा रहेको बताए । संसद् अधिवेशन अन्त्य गरेर अध्यादेश खारेज गर्ने सरकारको तयारी देखिन्छ । सत्ता गठबन्धनमा रहेको जनता समाजवादी पार्टीले सुरुदेखि नै अध्यादेश खारेजीलाई सरकारमा सहभागिताका लागि सर्त बनाउँदै आएको छ । प्रतिनिधिसभामा १९ र राष्ट्रिय सभामा २ सदस्य रहेको उक्त पार्टीमा अध्यादेशको व्यवस्था कायम रहे ५ जना सांसदले चाहँदैमा पार्टी फुट्न सक्छ । धेरै सांसदलाई मन्त्रीको आश्वासन दिएर पार्टीमा अड्याएका जसपा अध्यक्ष उपेन्द्र यादवलाई अध्यादेश कायमै रहे जुनसुकै बेला पार्टी फुट्न सक्ने डर छ । त्यसैले उनले अध्यादेश खारेज नभएसम्म मन्त्रिपरिषद् विस्तार हुँदैन भनिरहेका छन् । अध्यादेशलाई कानुनी रूपमा चुनौती दिइएको अवस्थामा राष्ट्रपतिबाट खारेज नै भए पनि सर्वोच्च अदालतले गर्ने कुनै आदेशले आफ्नो पार्टीको कानुनी हैसियतमै प्रश्न उठ्ने चिन्तामा एकीकृत समाजवादी थियो । शुक्रबारको सर्वोच्चको आदेशले भने एकीकृत समाजवादीलाई पनि राहत मिलेको छ । यसअघि एमाले अध्यक्ष केपी शर्मा ओलीले एकीकृत समाजवादीको गठन गैरकानुनी भएकाले बदर हुनुपर्ने, १४ सांसदमाथि पार्टीले गरेको कारबाहीलाई मान्यता दिनुपर्नेलगायतका तीन छुट्टाछुट्टै निवेदनमा पनि अन्तरिम आदेश दिन सर्वोच्च अदालतले अस्वीकार गरेको थियो ।"
सरकारले खोले पनि नाका ठप्प,"सन्जु पौडेल (लुम्बिनी), मनोज पौडेल (कपिलवस्तु), ठाकुरसिंह थारू (बाँके), अवधेशकुमार झा (सप्तरी), सन्तोष सिंह (धनुषा), ओमप्रकाश ठाकुर (सर्लाही) र भवानी भट्ट (कञ्चनपुर)"
'लिम्बुवानको ऐतिहासिक दस्ताबेज लेखनको कथा,"(काठमाडौं)  बिहीबार साँझतिर भगिराज इङ्नामलाई कसैले सुनाइदियो तपाईंको किताबले त मदन पुरस्कार पायो नि ! सुरुमा त उनले पत्याएनन् । मदन पुरस्कार गुठीको विज्ञप्ति नै देखेपछि भने उनलाई पत्याउन करै लाग्यो । तीन सय एक वर्ष (विसं १७१९२०२०) अवधिका दस्ताबेज संग्रह लिम्बुवानको ऐतिहासिक दस्ताबेज संग्रह का लेखक भगिराजले सुनाए, हर्ष पनि भयो, अनौठो लागेजस्तो पनि ।अक्सर शान्त रहने उनको फोन मदन पुरस्कार घोषणपछि बजेको बज्यै छ । यस्तो फोनमा बधाई दिने शुभेच्छुक मात्र छैनन्, किताब पसलवाला, पुस्तक वितरक र निजी प्रकाशन गृह पनि छन् । सात वर्षको कुँदकुँदपछि आफैंले १३ लाखभन्दा धेरै रकम खर्चेर उनले यो किताब जम्मा एक हजार प्रति निकालेका थिए । पुरस्कार घोषणापछि त नयाँदेखि पुराना प्रकाशन गृहसम्मले उनलाई किताबको नयाँ संस्करण छाप्न दिनुस् भनेर अफर गरिरहेका छन् । फागुन २३ गते विमोचन भएको यो किताब उनले अनेकतिर भनेर चार सय प्रति जति मात्र बेच्न सकेका थिए । पुस्तक मदन पुरस्कारको सर्ट लिस्ट मा परेपछि भने एक साता पनि नहुँदै अरू तीनचार सय बेचे । बिहीबार पुरस्कारको घोषणापछि घरमै किताब किन्न मान्छे आउन थालेका छन् ।२०७० बाट किताब लेख्ने सुर थालेका उनले झन्डै सातवर्षे अवधि सेन र शाह राजाहरू तथा राणा शासकबाट पल्लो किरातका लिम्बू, राई, याक्खा, आठपहरिया तथा लोहरूङलाई सुब्बा, राय, राई, रायगिरी र मझिया सम्बोधन गर्दै जारी गरेको स्याहामोहर, लालमोहर, कस्यरुक्का, कस्यपत्र र इस्तिहार संकलन गर्नमा खर्चिए । ३४ वर्ष ८ महिना सरकारी सेवामा खटिएका भगिराज जागिरबाट अवकाश मिल्नेबित्तिकै पाको उमेरको जोस निकालेर दस्ताबेज संकलन यात्रामा निस्किएका थिए ।२०७० सालमा तेह्रथुम जिल्लाको सुब्बाङ्गी प्रथा नामक पुस्तक सहलेखन गरेका र २०७५ सालमा लिम्बू जातिको इतिहास नामक पुस्तक प्रकाशन गरेका उनी लिम्बुवानको सिंगो इतिहास उधिन्ने ध्याउन्नमा पहिलेदेखि नै थिए । २०७१ मा धनकुटको प्रमुख जिल्ला अधिकारी हुँदा सरकारी काममा गाउँतिर चहार्थे । त्यतिबेलैदेखि हो उनले ऐतिहासिक दस्ताबेज जम्मा गर्न थालेको । करिब सात वर्षे अवधिमा उनले ७८ वटा सक्कल लालमोहर र ३ सय ९५ वटा अभिलेख जम्मा पारे । जसमा सबैभन्दा पुरानो विसं १९७१ को छ भने सबैभन्दा पछिल्लो विसं २०२० को । २०३८ मा लोक सेवा लडेर अधिकृत पदमा नाम निकाल्दा उनले इतिहासकार बालचन्द्र शर्मादेखि बाबुराम आचार्य, योगी नरहरिनाथ र इमानसिंह चेम्जोङद्वारा लिखित इतिहासका सबैजसो किताब खर्लप्पै पारे (पढे) । उनले सुनाए, सरकारी जागिर खाने इच्छाले मैले यति मन लगाएर इतिहास पढें कि त्यतिबेलाको पढाइ अहिले पनि सम्झिन्छु । त्यही पढाइले उनको मनमा इतिहासबारे जान्ने, बुझ्ने र खोतल्ने बीउ रोपिदियो ।यही पढाइले उनलाई लालमोहरको महत्त्व पनि बुझाइदियो । लिम्बुवानका लिम्बू, राई, याक्खा, आठपहरिया तथा लोहरूङलाई सुब्बा, राय, राई, रायगिरी र मझियालाई तत्कालीन शासकले लेखिपठाएका कागजात इतिहासको प्रथा, परम्परा र त्यतिबेलाको समाज बुझाउने महत्त्वपूर्ण दस्ताबेज हुन सक्छन् भनेर उनलाई त्यतिबेलै लागेको थियो । उनले बुझेका थिए, पुराना ऐतिहासिक दस्ताबेज लालमोहरिया वा पुराना सुब्बाहरू, फुटी सुब्बाहरू, राई पगरी र इतिहासमा रुचि राख्नेहरूसँग छन् । किताब लेख्ने सुर कसेपछि उनी घना लिम्बू बस्ती भएका संखुवासभा, पाँचथर, धनकुटा, मोरङलगायत पूर्वी पहाडी जिल्लाका अनेकन गाउँ पुगे, झन्डै डेढ सय त मान्छे नै भेटे । त्यसका अलावा राष्ट्रिय अभिलेखालय, भूमि व्यवस्था तथा अभिलेख शाखा, परराष्ट्र मन्त्रालयको साविक जैसीकोठासम्म चहारे ।संकलन ताका उनी फलानो गाउँमा फलानाको घरमा यस्ता कागजात छन् अरे भनेर सुनेपछि त्यतै कुद्थे । त्यहाँको कागजात खोतलखातल पारेर नजिकैको सदरमुकामसम्म जान्थे । स्क्यानिङ गर्थे । मोबाइल र क्यामेराले फोटो पनि खिच्थे । उनले सुनाए, पुराना कागजात जतनसाथ खोलेर अक्षर बुझिने गरी प्रतिलिपि उर्तानु साह्रै गाह्रो हुँदो रहेछ । उनले महत्त्वपूर्ण दस्ताबेजको प्रतिलिपि हराउला वा प्राविधिक कारण नमिलेर भनेजस्तो नहोला भनेर मोबाइल र क्यामेराले खिच्ने अनि स्क्यानिङ पनि गर्ने काम सँगसँगै गरे ।कतिले त उनलाई पुराना दस्ताबेज लगेर बेचीवरी पैसा कमाउँछ भनेर शंका गरे । २०७५ फागुन ३ को एउटा नमिठो घटना उनको सम्झनामा अहिले पनि ताजै छ । उनी तेह्रथुमको फेदाप गाउँपालिकाका एक पुरानिया सुब्बाका सन्तानसँग केही दस्ताबेज छ भन्ने सुनेर घर खोज्दै पुगे । उनको कुरा सुनेर ती मान्छेले भने मैले त काम नलाग्ने चिज होलान् भनेर फाल्नै लागेको थिएँ । उनले ती कागजपत्र आफूले लगेर प्रयोग गर्ने र राष्ट्रिय अभिलेखालयमा लगेर राख्ने बताए । दस्ताबेज लिएर उनी गाउँ नजिकैको होटलमा आएर बास बसे । भोलिपल्ट बिहानै ती मान्छे आएर आफूले दिएका दस्ताबेज फिर्ता मागे । भगिराजले सुनाए, कसैले ती मान्छेलाई ती कागजात बेचेर करोडौं आउने भनेर लोभ जगाइदिएछ । ती मान्छेले ती कागजात नलिई नछाड्ने भएपछि उनले हत्तपत्त मोबाइलले फोटो खिचे । उनले थकथकी सुनाए, सदरमुकाम लगेर राम्ररी स्क्यानिङ गर्न पाएको भए ती कागजात प्रस्ट बुझिन्थे । स्थलगत अध्ययनमा उनले अमाली सुब्बाहरूमा परेका फिराद, उजुरी पत्रहरू, सुब्बा र रैतीबीच भएका लिखतहरू, मुचुल्काहरू, कम्पु पल्टनमा रकम दाखिला गरेका रसिदहरू, सर्पट जाँचबाट जारी भएका कस्यपत्रहरू र अड्डा अदालतबाट जारी भएका पत्रहरूसमेत भेटे । उनले जम्मा पारेका दस्ताबेजमा कोही देवनागरी लिपिमा त कोही मैथिली, हिन्दी र कोही लिम्बू भाषामा लेखिएका छन् । भगिराजले किताबमा संकलित दस्ताबेजले बुझिँदै आएको लिम्बुवानको इतिहासबारे केही नयाँ तथ्य उद्घाटित गरेको बताए । जस्तो कि, किरातीलाई शाह राजाले हिन्दू बनाएको भन्ने भाष्यलाई उनले संकलन गरेको दस्ताबेजले अस्वीकार गर्छ । उनले भने, केही किरातीले भने सेन कालदेखि नै हिन्दूधर्म मानेको देखिन्छ । अर्को तथ्य पनि प्रचलनमा छ, पृथ्वीनारायण शाहले विसं १८३१ मा जारी गरेको लालमोहरपछि मात्र लिम्बू भए । उनले भने, दस्ताबेजले त विसं १८२४ को सेन कालदेखि नै लिम्बू प्रचलनमा देखिन्छ । यो दस्ताबेज संग्रह इतिहासका अनेकन तथ्यको प्रमाणिकताका निम्ति मात्र उपयोगी छैन, शासकहरूले गर्ने व्यवहार, लिम्बुवानको जाति र प्रथागत व्यवस्थाका अनेहन पहलुहरू खोतल्न पनि सहयोगी छ । जस्तो कि, विसं १९७२ मा चन्द्रशमशेरले पहिलो विश्वयुद्ध लड्नका निम्ति इस्ट इन्डिया कम्पनीमा भर्ती हुन् योयो जात जानु भनेर तोकेरै जारी गरेको इस्तिहार पुस्तकमा छ । विसं १८७२ मा नेपाल इस्ट इन्डिया कम्पनीबीचको युद्धमा पूर्वका राईहरू हातहतियार लिएर विजयपुर किल्लामा पुगेकोदेखि विसं १९१२ को नेपालतिब्बत युद्धमा नेपालले ओलाङचुङगोला, केरुङ, कुतीलगायत स्थानमा आक्रमणमा सहभागी हुन तात्कालिक शासकले सुब्बाहरूलाई इस्तियार जारी गरेको पुस्तकमा उल्लेख छ । तत्कालीन शासकले ढाल, तरबार र बन्दुक लिएर उपस्थित हुन सुब्बाहरूलाई इस्तियार जारी गरेको प्रमाण पुस्तकले बोल्छ ।वर्षौंको खोजबिन र महिनौं लामो दौडधुपपछि सारा दस्ताबेज संकलन गरेर बल्ल भगिराजको पुस्तक लेखनको खास काम सुरु भएको थियो । उनले भने, महिनौं लगाएर दस्ताबेजका अक्षर हातैले कापीमा लेखें । नबुझेका अक्षर र शब्द बुझ्न अनेकन इतिहासकारको मद्दत लिएँ । सबै सामग्री सारेपछि उनी अनामनगरका कैयौं साइबर क्याफेमा धाएर टाइप गराए । उनले भने, बुढ्यौलीले छोएर हो कि किन हो, म छिटो टाइप गर्नै सक्दिनँ । बल गरेर गरे पनि एकैछिनमा कुम दुखिहाल्छ । उनको अनुमानमा टाइप गरेका डकुमेन्ट सच्याउँदै प्रिन्ट गर्दै बारम्बार साफी गर्दा नै प्रिन्ट खर्चमा एक लाख जति सकियो होला । लालमोहरमा एउटै शब्द कतै हृस्व लेखिएको छ । कतै दीर्घ लेखिएको छ । दमाई, दमै, दमाई र दमायी जस्तो एउटै शब्द फरकफरक तरिकाले लेखिएको छ । उनले भने, मैले दस्ताबेजमा जस्तो लेखिएको छ, त्यस्तै शब्द साफी गरे । सम्पादन सकिएपछि उनी केही निजी प्रकाशन गृहमा पनि धाए । केहीले बढेमानको किताब देखेर आँटेनन् । केहीले भने उनलाई दस प्रतिशत रोयल्टी दिने र ५० प्रति किताब दिने बताए । तर यस्तो प्रस्तावमा उनको मन अडिएन । क्यानडामा रहेका छोराबुहारीले आडभरोसा दिएपछि उनी आफैं किताब छाप्ने आँटमा देखिए । छोराबुहारी नै प्रकाशक भए । उनीहरूले नै किताब छाप्दा लाग्ने ९१० लाख खर्च व्यहोरिदिए । यसरी छापेर प्रकाशनमा आएको किताबले पुरस्कार पाउला, छापिएका सबै प्रति बिक्लान् र दोस्रो मुद्रण गर्नुपर्ला भन्ने उनले सोचेका पनि थिएनन् । ६५ वर्षीय भगिराजले दोधारको कुरा सुनाए, अब जम्मा ४०४५ प्रतिभन्दा बाँकी छैन । कसलाई दिनु, कसलाई नदिनु !"
एमिकस क्युरी नै नपठाएर बारले दियो बेन्चलाई सन्देश,"(काठमाडौं)  सर्वोच्च अदालतमा शुक्रबार दुर्लभ दृश्य देखियो । सर्वोच्चले आदेश गरेर आफूलाई सहयोगका लागि झिकाएका कानुन व्यवसायी (एमिकस क्युरी) इजलासमा उपस्थित भएनन् । कुनै मुद्दामा गम्भीर संवैधानिक व्याख्या आवश्यक परेको अनुभूति इजलासले गरे मुद्दासँग प्रत्यक्ष सरोकार नभएका तर विषयको ज्ञाता कानुन व्यवसायीलाई सहयोगको आग्रहसहित झिकाउने विश्वव्यापी अभ्यास छ । सर्वोच्च अदालतले अनुरोध गर्दै सहयोगका लागि बोलाएका कानुन व्यवसायी नै शुक्रबार अनुपस्थित नहुँदा मुद्दाको सुनुवाइ स्थगित हुन पुग्यो । संवैधानिक नियुक्तिसँग सम्बन्धित विवादको सुनुवाइबाट प्रधानन्यायाधीश चोलेन्द्रशमशेर जबरा अलग हुनुपर्ने आवाज उठ्दै आएको थियो । उनी संवैधानिक परिषद् सदस्यका रूपमा निर्णय प्रक्रियामा सहभागी थिए । दबाब बढेपछि प्रधानन्यायाधीश जबराले सुनुवाइबाट अलग हुन बिदा बस्ने घोषणा गरेका थिए । उनी बिदा बसेका दिन कायममुकायम प्रधानन्यायाधीशले इजलासको नेतृत्व गरी मुद्दाको सुनुवाइ गर्ने थिए । तर गत भदौ १६ गते अधिवक्ता गणेश रेग्मीले संवैधानिक इजलासमा प्रधानन्यायाधीशलाई बाहेक गर्न नमिल्ने दाबीसहित रिट दर्ता गराए । भोलिपल्ट न्यायाधीश हरिप्रसाद फुयालको इजलासले उक्त रिटको टुंगो नलागेसम्म संवैधानिक नियुक्तिविरुद्धका निवेदनको सुनुवाइ रोक्न अन्तरिम आदेश दिए । साथै उक्त मुद्दाको संवैधानिक विषय र राष्ट्रिय महत्त्वलाई मध्यनजर गरी नेपाल बार एसोसिएसन र सर्वोच्च अदालत बार एसोसिएसनबाट दुईदुई जना वरिष्ठ अधिवक्तालाई एमिकस क्युरी (अदालतका सहयोगी) का रूपमा उपस्थित गराउन पनि आदेश गरे । फुयालको अन्तरिम आदेशले न्याय क्षेत्र तरंगित बन्यो । प्रधानन्यायाधीश जबराले भदौ २८ मा बारबेन्च समन्वय समितिको बैठक बोलाए । बैठकमा प्रधानन्यायाधीश जबरा, सर्वोच्चका वरिष्ठ न्यायाधीशहरू दीपककुमार कार्की, मीरा खड्का र हरिकृष्ण कार्की सहभागी थिए । नेपाल बार एसोसिएसनका अध्यक्ष चण्डेश्वर श्रेष्ठ, सर्वोच्च अदालत बारका अध्यक्ष पूर्णमान शाक्य, नेपाल बारका पूर्वअध्यक्ष हरिहर दाहाल र शम्भु थापा, महान्यायाधिवक्ता खम्मबहादुर खाती र सर्वोच्चका मुख्य रजिस्ट्रार लालबहादुर कुँवरसमेत उपस्थित थिए । बैठकले संवैधानिक इजलास गठनसम्बन्धी विवाद सोही इजलासमा पठाउने सहमति गर्यो । संवैधानिक इजलाससम्बन्धी विवादलाई त्यहीं सेटल गर्न प्रधानन्यायाधीश सहमत हुनुहुन्थ्यो, उहाँले नै त्यस्तो प्रस्ताव बैठकमा गरेपछि सबैले सहमति जनाएका थियौं, नेपाल बारका अध्यक्ष श्रेष्ठले भने, तर, शुक्रबार त्यसअनुसार इजलास गठन भएन ।प्रधानन्यायाधीश जबराले उक्त मुद्दालाई शुक्रबार न्यायाधीशहरू प्रकाशकुमार ढुंगाना र मनोजकुमार शर्माको इजलासमा तोके । त्यस्तो पेसी देखिएपछि दुवै बार एमिकस क्युरी नपठाउने निर्णयमा पुगेको नेपाल बारका एक पदाधिकारीले बताए । नेपाल बारले अध्यक्ष श्रेष्ठ र पूर्वअध्यक्ष शेरबहादुर केसीलाई तथा सर्वोच्च बारले अध्यक्ष शाक्य र वरिष्ठ अधिवक्ता रविनारायण खनाललाई एमिकस क्युरीका रूपमा पठाउने निर्णय गरिसकेका थिए । सर्वोच्च अदालतका प्रवक्ता बाबुराम दाहालले अदालतका सहयोगीका रूपमा वरिष्ठ अधिवक्ताहरूको नामावली प्राप्त भएपछि मुद्दाको गाम्भीर्य हेरी छिटो पेसी चढाएर इजलासमा पेस गर्न आदेश भएको जानकारी दिए । बारबेन्चबीच के कस्तो सहमति भएको थियो भन्नेबारे मलाई जानकारी हुँदैन । तर, कुन मुद्दा संवैधानिक इजलासमा पेस हुन्छन् भन्नेबारेमा संवैधानिक इजलास सञ्चालन नियमावलीले व्यवस्था गरेको छ । त्यसैअनुसार पेस गरेका हौं, उनले भने, नियमावलीले कुनै इजलासमा विचाराधीन मुद्दामा गम्भीर संवैधानिक व्याख्याको प्रश्न समावेश भएको र त्यसको निरूपण संवैधानिक इजलासबाट हुन उपयुक्त भएको भनी सम्बन्धित इजलासले प्रधानन्यायाधीशसमक्ष पेस गर्न आदेश दिए वा मुद्दाका पक्षले नै गम्भीर संवैधानिक प्रश्न रहेको भन्दै संवैधानिक इजलासबाटै सुनुवाइ गरिपाउँ भनेर प्रधानन्यायाधीशसमक्ष निवेदन दिए मात्र उक्त इजलासमा पेस हुन सक्छ । इजलासले आदेश दिएपछि संवैधानिक इजलासमा पेस गर्ने बुझाइसहित डिभिजन बेन्चमा पेसी तोकिएको हो ।संवैधानिक इजलासमा स्वार्थ बाझिने मुद्दाको सुनुवाइबाट अलग हुन कानुन व्यवसायीले प्रधानन्यायाधीश जबरालाई अनुरोध गरेपछि सुरु भएको यो विवाद अन्ततः कानुन व्यवसायीले बेन्चको अपनत्व नलिने अवस्थासम्म आइपुगेको छ । जसका कारण अघिल्लो सरकारले अध्यादेश ल्याएर संवैधानिक निकायमा संसदीय सुनुवाइबिना गरेका ५२ पदाधिकारीको नियुक्तिविरुद्ध परेका मुद्दाको सुनुवाइ थप अनिश्चित भएको छ ।"
'फर्गेट यस्टर्डे : कति सम्भव ?,"(काठमाडौं)  ओवादी केन्द्रका अध्यक्ष पुष्पकमल दाहाल र प्रवक्ता कृष्णबहादुर महरा दुवैको निवास ललितपुरको खुमलटारमा छ । ब्रेक लागेको राजनीतिक यात्रालाई गति दिन महराले दाहालकै सेरोफेरो रोजेका छन् । कुनै बेला आफ्ना विश्वासिला नेता महरालाई राजनीतिक रूपमा सक्रिय बनाएर दाहालले पनि पार्टीभित्रको राजनीतिक प्रतिस्पर्धालाई व्यवस्थित गर्न खोज्दै छन् । जबर्जस्ती करणी उद्योग को अभियोग लागेपछि तत्कालीन सभामुख महराको राजनीति निमेषमै भत्किएको थियो । एक महिलामाथि बलात्कार प्रयास गरेको आरोप लागेपछि २०७४ असोज १४ मा राजीनामा दिन उनी बाध्य भएका थिए, असोज १९ मा उनी सभामुखको निवासबाट पक्राउ परे । त्यसपछि ३० दिन प्रहरी हिरासतमा बसे । अदालतले पुर्पक्षका लागि कारागार चलान गरेपछि १०३ दिन जेलमा बसेर २०७६ फागुनमा रिहा भए । जिल्ला अदालतले २०७६ फागुनमा सफाइ दिएपछि उनले राजनीतिक यात्रा अघि बढाउन खोजेका थिए । तर सरकारी वकिलले उच्च अदालत पाटनमा पुनरावेदन गरे, उच्च अदालतबाट पनि गत साउन १२ मा सफाइ पाएका छन् । भलै कानुनी रूपमा महराले सफाइ पाएका छन्, तर नैतिक भारी उनले जीवनभर बोकिरहनुपर्नेछ जसले उनको राजनीतिक यात्रालाई असहज बनाइरहनेछ । महरा भने आफूमाथि अभियोग लाग्नुमा मिलेनियम च्यालेन्ज कर्पोरेसन (एमसीसी) सम्झौता जोडिएको दाबी गर्दै आएका छन् । तत्कालीन सभामुख उनले एमसीसी सम्झौता अनुमोदनका लागि संसद्मा टेबल गर्न अस्वीकार गरेका थिए । त्यसपछि तत्कालीन प्रधानमन्त्री केपी शर्मा ओलीसँग उनको सम्बन्ध बिग्रिएको थियो । नेता महराले आफ्नो राजनीतिक जीवनमा उतारचढाव आए पनि आगामी यात्रा कठिन नहुने बताए । जुन अभियोग लगाइएको थियो, त्यसमा अदालतबाट सफाइ पाएपछि सबै कुरा स्पष्ट भइसकेको छ । अब पूर्णरूपमा राजनीतिक यात्रा अघि बढाउन मलाई अप्ठ्यारो छैन, उनी भन्छन्, म जेलमुक्त भइसकेपछि जनतामाझ गएँ । खासगरी मप्रति मेरो क्षेत्रका जनताको विश्वास कम भएको पाइनँ । उनले गत वर्ष कोरोनाले पत्नी सीताको निधन भएकाले भने आफू ठूलो चोटमा परेको बताए । म त्यो शोकलाई बिर्सेर सक्रिय हुने प्रयास गरिरहेको छु, संक्षिप्त संवादमा उनले भने, म पार्टी प्रचारको कामलाई व्यवस्थित गर्ने सोचिरहेको छु । आफ्नो निर्वाचन क्षेत्र दाङ र गृहजिल्ला रोल्पाबाहेक उनी सार्वजनिक कार्यक्रममा पनि कमै देखिन्छन् । त्यसो त उनी पहिलो पटक ठूलो विवादमा परेका होइनन् । २०६७ भदौमा चिनियाँ भनिएका एक व्यापारीसँग रकम सहयोग मागेको अडियो सार्वजनिक भएपछि उनी विवादमा परेका थिए । अध्यक्ष दाहाल प्रधानमन्त्रीको उम्मेदवार भएको र त्यसबेला बहुमत पुग्न नसकिरहेको अवस्थामा रकम माग गरेको अडियो सार्वजनिक भएको थियो । संसद्मा प्रधानमन्त्री चयन प्रक्रिया चलिरहेका बेला खरिद बिक्रीका लागि चिनियाँ व्यापारीसँग पैसा मागेको भन्दै आलोचना भएको थियो । उनले २०६४ मा माओवादी शिविरमा रहेका लडाकुका लागि ५२ करोड रुपैयाँ बुझेको र त्यसको हिसाबकिताब अपारदर्शी भएको आरोप पनि लागेको थियो । महरा किनारा लागेपछि पार्टीमा सबभन्दा बढी अप्ठ्यारोमा अध्यक्ष दाहाल नै परेका थिए । सशस्त्र द्वन्द्वका बेला मात्र होइन, शान्ति प्रक्रियामा आएपछि पनि दाहालको दाहिने हात का रूपमा उनले काम गर्दै आएका थिए । अझ अर्का विश्वास पात्र पोष्टबहादुर बोगटीको निधनपछि दाहालले अप्ठ्यारो अवस्थामा महरालाई अघि सार्ने गरेका थिए । पार्टीभित्र र बाहिरको प्रतिस्पर्धा, आर्थिक व्यवस्थापन र वैदेशिक समन्वय र सञ्चारमा पनि उनले दाहाललाई साथ दिँदै आएका थिए । उनको पुनरागमनले दाहाललाई केही सहज भएको देखिन्छ । अब महरालाई अघि सार्ने विषयमा दुवैको स्वार्थ सम्मिलित छ । माओवादीजस्तो केन्द्रीकृत नेतृत्व भएको पार्टीमा जिम्मेवारी पाउन कार्यकर्तास्तरबाट सम्भव छैन, अध्यक्षकै सन्निकट रहनुपर्छ । त्यसैले महराका लागि विकल्प छैन । उता, माओवादीभित्र शक्ति सन्तुलन मिलाउन दाहाललाई पनि महराजस्ता पात्र अनिवार्य छन् । नारायणकाजी श्रेष्ठलाई भूमिका कम गराउन मात्र होइन, वर्षमान पुन र जनार्दन शर्माको महत्त्वाकांक्षामा लगाम लगाउन पनि दाहालले महरालाई अघि सार्न खोजेका छन् । एक नेताका अनुसार आगामी दिनमा दाहालले महरालाई रणनीतिक रूपमा अघि सार्नेछन् । त्यसको सुरुवातमा प्रवक्ताको जिम्मेवारी प्रदान गरिएको हो । अर्का नेता नारायणकाजी श्रेष्ठले सम्हाल्दै आएको जिम्मेवारीमा महरालाई ल्याएर दाहालले उनको विकल्प दिन खोजेको संकेत देखिन्छ । दाहालको साथ पाएर महरा पनि भविष्यप्रति आशावादी भएको माओवादीकै नेताहरू बताउँछन् । कुनै बेलाको पार्टीको स्तम्भ महरा कमजोर भइसक्नुभएको छ, उनले भने, अध्यक्षको साथ पाएर उहाँ आशावादी हुनुहुन्छ । तर पार्टीको उच्च तहमा पुग्न अझ धेरै कसरत गर्नुपर्ने देखिन्छ । उनका अनुसार पार्टीको सर्वेसर्वा अध्यक्ष दाहालले महरालाई अघि बढाउन सायद कुनै कसर बाँकी राख्ने छैनन् । किन कि माओवादीको आगामी महाधिवेशनमा पेचिलो प्रतिस्पर्धा हुने स्थिति छ । खासगरी महासचिवका लागि स्थायी कमिटी सदस्य पुन र शर्मा मैदानमा हुनेछन् । यी दुई नेतालाई मिलाउन नसके विकल्पका रूपमा महरालाई दाहालले अघि सार्ने सम्भावना हुन्छ । पार्टीमा पदका लागि हुने संघर्षमा महराको सक्रियताले सन्तुलन ल्याउने देखिन्छ, माओवादीकै एक नेताले भने, खासगरी रुकुम (जनार्दन) र रोल्पा (वर्षमान) बीच शक्ति संघर्ष भयो भने अध्यक्ष प्रचण्डले महरालाई अघि सारेर सन्तुलन मिलाउन सक्नुहुन्छ ।त्यसो त महराले विगतमा शृंखलाबद्ध अवसर पाएका हुन् । उनी एक पटक सभामुख (२०७४), चार पटक उपप्रधानमन्त्री, गृह (२०६७), अर्थ (२०७३), परराष्ट्र (२०७४) भए । शान्ति सम्झौतापछिको पहिलो सरकार (२०६४) र माओवादीले नेतृत्व गरेको पहिलो सरकार (२०६५) मा उनी सूचना तथा सञ्चारमन्त्री थिए । महरा २०४८, २०६४, २०७० र २०७४ मा निर्वाचित सांसद पनि हुन् । माओवादी सशस्त्र युद्धका बेला दुई वर्ष र शान्ति प्रक्रियामा आइसकेपछि दुई वर्ष गरी चार पटक उनी पार्टी प्रवक्ता भइसकेका छन् । उनी सरकारसँग वार्ता गर्न गठित टोली २०५८ र २०६३ मा संयोजक र २०६० मा वार्ता टोली सदस्य एवं प्रवक्ता थिए । माओवादीभित्र सबभन्दा धेरै अवसर उनले लिएको भन्दै पार्टीभित्र असन्तुष्टि व्यक्त पनि हुने गरेको थियो ।महरा भने आफ्नो भूमिकाबारे प्रखर रूपमा बोल्ने पक्षमा अझै छैनन् । खुमलटार निवासमा एकान्तवास गरेर आगामी राजनीतिको हिसाबकिताब गरिरहेका महराले भने, अब पार्टीको निर्णयअनुसार अघि बढ्ने कुरा हुन्छ । महरानिकट स्थायी कमिटी सदस्य शक्ति बस्नेतले पार्टीको महत्त्वपूर्ण जिम्मेवारीका लागि महरा तयार रहेको बताए । स्थायी कमिटी सदस्यले पार्टीका यो जिम्मेवारी लिने, त्यो नलिने भन्ने हुँदैन, उनले भने । २०४८ मा तत्कालीन जनमोर्चा नेपालका तर्फबाट रोल्पाबाट सांसद भएदेखि २०७४ मा प्रतिनिधिसभाको सभामुख चयन हुँदासम्म महरा जहिले पनि पार्टीको केन्द्रबिन्दुमा थिए । उनले पछाडि फर्केर हेर्नुपरेको थिएन । यतिसम्म कि उनलाई दाहालको उत्तराधिकारीका रूपमा चित्रण गर्न थालिएको थियो । तर अभियोग लागेपछि गुमेको सर्वस्व फिर्ता लिन उनले दाहालको साथ पाएका छन् । उता, नेकपाको एकताले वैधता नपाएर माओवादी केन्द्र ब्युँतिएपछि दाहाललाई खास सहयोगी आवश्यक थियो । पार्टीभित्र लडाइँ चर्कन थालेपछि पनि दाहालले महरालाई अघि सारेका हुन्, दाहालको राजनीतिक चरित्र पनि यही रूपमा स्थापित छ ।"
सदस्यता विवादको दीर्घरोग,"(काठमाडौं)  कांग्रेसले साढे एक महिनाभित्र क्रियाशील सदस्यता वितरण र नवीकरण टुंग्याउने गरी २०७६ फागुन १६ मा १४ औं महाधिवेशनको तयारी थालेको थियो । डेढ वर्ष बित्यो, सदस्यता विवाद टुंगिएको छैन । यसको कारण महाधिवेशन तालिका नै तीनपटक सरिसकेको छ । आखिर क्रियाशील सदस्यमा त्यस्तो के छ, जसका कारण वडादेखि केन्द्रसम्मका नेताहरूबीच रस्साकसी चल्ने गर्छ । नेपाली कांग्रेसको विधान२०१७ (नवौं संशोधन) अनुसार पार्टीमा साधारण र क्रियाशील गरी दुई किसिमका सदस्य हुन्छन् । क्रियाशील सदस्य हुन साधारण सदस्यता लिएको एक वर्ष पुगेको हुनुपर्छ । क्रियाशील सदस्यको पार्टीका हरेक तहको नेतृत्व छनोटमा महत्त्वपूर्ण भूमिका रहन्छ । संशोधित विधानअनुसार पार्टीमा टोल, वडा, पालिका, प्रदेश तथा प्रतिनिधिसभा निर्वाचन क्षेत्र, जिल्ला, प्रदेश र केन्द्र गरी ८ तहका समिति रहने प्रावधान छ । टोल समितिमा साधारण सदस्यसमेत सहभागी हुन पाउने भए पनि अन्य तहको नेतृत्व छनोटमा क्रियाशील सदस्यको प्रत्यक्षअप्रत्यक्ष सहभागिता रहने गर्छ । कांग्रेसबारे जानकार राजनीतिक विश्लेषक पुरञ्जन आचार्य भन्छन्, क्रियाशील सदस्यमा निहित यही शक्ति र निर्णायक भूमिकाका कारण केन्द्रीय नेतासमेत यसमा हात धोएर लाग्ने गर्छन् । २०७२ मा सम्पन्न १३ औं महाधिवेशनसम्म आइपुग्दा कांग्रेसका करिब ५ लाख क्रियाशील सदस्य थिए । २०७६ माघमा सम्पन्न केन्द्रीय समिति बैठकले यो संख्या ८ लाख पुर्याउने निर्णय गरेको थियो । सदस्यताको अन्तिम टुंगो लागिनसकेको भए पनि क्रियाशील सदस्यको संख्या ८ लाखभन्दा बढी हुने पार्टी प्रवक्ता विश्वप्रकाश शर्मा बताउँछन् । विधानअनुसार क्रियाशील सदस्यले प्रत्यक्ष रूपमा वडा कार्यसमिति गठन गर्नुका साथै क्षेत्रीय प्रतिनिधि चयन गर्छन् । क्षेत्रीय प्रतिनिधिले पालिका, प्रदेश तथा प्रतिनिधिसभा निर्वाचन क्षेत्र र जिल्ला कार्यसमिति चयनका लागि मतदान गर्छन् । क्षेत्रीय प्रतिनिधिमध्येबाटै प्रदेश र केन्द्रीय महाधिवेशनका लागि महाधिवेशन प्रतिनिधि छानिन्छन् । महाधिवेशन प्रतिनिधि र जिल्ला नेतृत्वका लागि क्षेत्रीय प्रतिनिधि र क्षेत्रीय प्रतिनिधिका लागि क्रियाशील सदस्यको जोडघटाउ हुने गर्छ, विश्लेषक आचार्य भन्छन्, त्यसैले पनि कांग्रेसमा क्रियाशील सदस्यमा अधिक राजनीति हुने गरेको हो । आचार्यका अनुसार नवौं महाधिवेशनमा तत्कालीन सभापति गिरिजाप्रसाद कोइरालालाई चुनौती दिँदै चिरञ्जीवी वाग्ले र रामहरि जोशीले सभापतिमा उम्मेदवारी दिएपछि क्रियाशील सदस्यता थपघट गर्ने शृंखला सुरु भएको हो । १३ औं महाधिवेशनसम्म आइपुग्दा यसले पार्टीभित्र ठूलो समस्या सिर्जना गर्यो । यसैलाई मध्यनजर गर्दै महामन्त्री पूर्णबहादुर खड्काको संयोजकत्वमा गठित विधान संशोधन मस्यौदा समितिले महाधिवेशन हुनुभन्दा एक वर्षअघि क्रियाशील सदस्यताको टुंगो लगाउनुपर्ने प्रावधान राख्यो । कांग्रेस युवा नेता नैनसिंह महर विधानको पूर्ण कार्यान्वयन नहुँदा समस्या देखिएको बताउँछन् । दोष केन्द्रलाई लगाइए पनि जिल्ला र वडामा समेत जसको जहाँ पहुँच छ, उसैले धाँधली गर्ने गरेको पाइयो, उनले भने, यसले गर्दा महाधिवेशनको प्रक्रिया सुरु भइसक्दा पनि सदस्यता विवाद सुल्झिएको छैन । शीर्ष नेताहरूबीच ६ हजार ७ सय ४३ वडाका लागि सहमति भएको मापदण्ड कार्यान्वयन नहुँदा पनि समस्या देखिएको उनले बताए । कांग्रेसले समायोजन भएर आएका पार्टीका कार्यकर्तालाई क्रियाशील सदस्यता दिन एक वर्षअघि साधारण सदस्यता लिएको हुनुपर्ने प्रावधानलाई निलम्बन गरेको छ । विजयकुमार गच्छदार नेतृत्वको फोरम लोकतान्त्रिक, कुमार खड्का नेतृत्वको अखण्ड नेपाल र सुनील थापा समूहको राप्रपालगायतले करिब १ लाख क्रियाशील सदस्यता माग गरेका थिए । तर छानबिनपछि ती पार्टीबाट करिब ५० हजार सदस्य थपिएका छन् । विभिन्न पार्टीहरू मर्ज भएर आए, त्यसपछि विधानको प्रक्रिया मिचेर सदस्यहरूको पोको बोकेर केन्द्रमा धाउने काम भयो, राजनीतिक विश्लेषक आचार्यले भने, यस्तो अवस्थामा नयाँ थपिएका सदस्यलाई १४ औं महाधिवेशनको निर्वाचन प्रक्रियामा सहभागी नगराउने निर्णय लिइदिएको भए समस्या यसरी बल्झिने थिएन । कांग्रेसको विधानको दफा ४३ मा सबै तहका पदाधिकारी तथा सदस्यको कार्यकाल ४ वर्षको हुने उल्लेख छ । असाधारण स्थिति भएमा केन्द्रीय कार्यसमितिले यसको कारण खोली बढीमा एक वर्षसम्म अवधि बढाउन सक्ने सोही दफामा लेखिएको छ । कांग्रेसले सोही प्रावधान टेकेर २०७६ फागुन २० देखि लागू हुने गरी एक वर्ष थप गरेको थियो । नेता महर संवैधानिक व्यवस्थाअनुसार ६ महिना थप गरिए पनि सदस्यता विवादकै कारण महाधिवेशन प्रक्रियामा उल्झन देखिएको बताउँछन् । विधानको व्यवस्थालाई आआफ्नो अनुकूलताअनुसार प्रयोग नगर्ने हो भने सबै समस्या समाधान हुन्छ, उनले भने । क्रियाशील सदस्यता विवादको अर्को महत्त्वपूर्ण कारण हो वडा तथा जिल्ला र केन्द्रको स्वार्थ बाझिनु । १४ औं महाधिवेशनमा वडा र जिल्लामा हालको संस्थापनइतरको बाहुल्य छ । पार्टीको विधानअनुसार नयाँ सदस्यता र नवीकरणका लागि वडा, पालिका र जिल्ला हुँदै केन्द्रमा पुग्नुपर्छ । तर यसपटक संस्थापनइतरले आफूअनुकूल सदस्यता सिफारिस गरेको र केन्द्रले प्रक्रिया मिचेर हस्तक्षेप गर्दा समस्या देखिएको हो । हामीले पार्टी समायोजनपछि केन्द्रको निर्णयअनुसार सहज रूपमा सदस्यता पाउनुपर्ने हो, तर केही वडा समिति र जिल्ला समितिले यसमा तगारो हाल्ने काम गरे, अखण्ड नेपालबाट समायोजनपछि कांग्रेस महासमिति सदस्य रहेका सुर्खेतका प्रेमप्रकाश खड्काले भने, हामीले सदस्यतामा समस्या भएपछि केन्द्रलाई गुहार्यौं, तर अनावश्यक विवाद गरिएको हो । बाँके१ मा भने क्षेत्रीय समिति र केन्द्रको मिलेमतोमा सदस्यता विवाद देखिएको छ । कांग्रेस नेता पोषण केसीले संस्थापन पक्षले वडा र क्षेत्रीय समितिमा दादागिरी गरेको आरोप लगाए । उनका अनुसार १३ औं महाधिवेशनका क्रियाशील सदस्यलाई समेत सदस्यता नवीकरणबाट वञ्चित गरिएको छ । बाँकेको जस्तै समस्या रौतहट१ मा पनि छ । केन्द्रीय कार्यालय सानेपामा अनशन बसेका रौतहटका जिल्ला कार्यसमिति कोषाध्यक्ष रामश्रेष्ठप्रसाद यादवले जिल्ला सभापति कृष्णप्रसाद यादव र क्षेत्रीय सभापति शान्तिदेवी यादवको मिलेमतोमा ४१ वडामध्ये ११ वडाका सभापतिलाई क्रियाशील सदस्यता फाराम नै नदिइएको बताए ।"
६४ जिल्लाको पालिका अधिवेशन आज,"संस्थापनइतर समूहले सबै पालिकाको अधिवेशन एकै दिन गर्न माग गरे पनि ६४ जिल्लाका पालिकास्तरीय अधिवेशन शनिबार हुँदै छ । २१ वटा हिमाली जिल्लाको अधिवेशन पनि असोज १८ गते गर्ने कांग्रेस पदाधिकारी बैठकले निर्णय गरेको छ । प्रदेश २ का ८ सहित १३ जिल्लाको वडा अधिवेशन अझै हुन सकेको छैन । संस्थापनइतर समूहका नेता अर्जुननरसिंह केसीले विवादित १३ जिल्लाको वडा अधिवेशन सकेर देशभर एकैपटक अन्य तहको अधिवेशन गर्नुपर्नेमा नेतृत्वले जबर्जस्त ढंगले काम गरिरहेको बताए । सबै तहको निर्वाचन देशभर एकैपटक गर्नुपर्छ भन्ने हाम्रो अडान कायमै छ, उनले भने, विवादलाई थाती राखेर हिमाल, पहाड, तराईका नाममा छुट्टाछुट्टै मितिमा निर्वाचन गर्नु भनेको निर्वाचन निष्पक्ष नगर्ने संकेत हो ।केन्द्रीय निर्वाचन समितिले भदौ २५ मा निर्वाचन कार्यतालिका संशोधन गर्दै असोज ५ गतेभित्र सबै वडा अधिवेशन, असोज ९ गते गाउँ तथा नगरपालिका अधिवेशन, असोज १२ गते प्रदेशसभा क्षेत्रीय अधिवेशन, असोज १५ गते प्रतिनिधिसभा निर्वाचन क्षेत्रीय अधिवेशन र एकमात्र प्रतिनिधिसभा निर्वाचन क्षेत्र भएका जिल्लाको जिल्ला अधिवेशन तथा असोज १८ गते एकभन्दा बढी निर्वाचन क्षेत्र भएका जिल्लाको जिल्ला अधिवेशन गर्ने निर्णय गरेको थियो । तर पदाधिकारी बैठकले कार्यतालिका संशोधन गरेपछि विरोध सुरु भएको छ । सभापतिमा उम्मेवारी घोषणा गरेका उपसभापति विमलेन्द्र निधिले निर्वाचन समितिको क्षेत्राधिकारमाथि हस्तक्षेप गरी भएको संशोधन मान्न नसकिने बताए ।"
त्रिशूलीमा कार खस्दा ३ बेपत्ता,"चितवन (कास) पृथ्वी राजमार्गबाट त्रिशूली नदीमा कार खस्दा ३ जना बेपत्ता भएका छन् । काठमाडौंबाट पोखरा जाँदै गरेको ग२च ४९१८ नम्बरको कार इच्छाकामना गाउँपालिका५ नाग्दी खोलाबाट बिहीबार राति त्रिशूली नदीमा खसेको थियो । कार चालक पोखरा१७ का प्रेमबहादुर भुजेल, सवार सोही ठाउँका लेखबहादुर भुजेल र ईश्वरी भुजेल नदीमा हराइरहेका चितवन प्रहरी प्रवक्ता डीएसपी सूर्यबहादुर थापाले बताए । उनका अनुसार ४६ वर्षीय रुद्रलाल सुवेदीको भने उद्धार गरिएको छ । सुवेदीको भरतपुरस्थित कलेज अफ मेडिकल साइन्सेस (सीएमएस) मा उपचार भइरहेको छ । घटना राति ११ र १२ बजेका बीचमा घटे पनि चितवन प्रहरीले राति पौने २ बजेतिर मात्रै जानकारी पाएको बताएको छ ।"
'सेनामा कटिबद्ध फौज जरुरी,"काठमाडौं (कास) प्रधानसेनापति प्रभुराम शर्माले नेपाली सेनाको क्षमता अभिवृद्धिसहित कटिबद्ध फौज निर्माण गर्नुपर्ने बताएका छन् । सैनिक मुख्यालय जंगी अड्डामा शुक्रबार सकिएको दुई दिवसीय प्रथम कमान्ड सेनापति समन्वयात्मक बैठकमा उनले भने, नेपाली सेनाको क्षमता अभिवृद्धिका साथै तालिम तथा कल्याणकारीमा जोड दिई उच्च मनोबलसहित कटिबद्ध फौज निर्माण गर्नुपर्छ । नेपाली सेनाले आफ्नो नयाँ संरचना थ्री प्लस वान अर्थात् तीन जोड एक प्रणालीमा गएपछि पहिलोपटक समन्वयात्मक बैठक गरेको हो ।"
समाज कल्याणमा संयुक्त राजीनामा,"काठमाडौं (कास) समाज कल्याण परिषद्का उपाध्यक्षसहित सातै पदाधिकारीले संयुक्त राजीनामा बुझाएका छन् । परिषद्का उपाध्यक्ष पद्मप्रसाद खतिवडा, कोषाध्यक्ष लोकनाथ सुवेदी, सदस्यसचिव पुष्कर खाती र सदस्यहरू मणिराम बन्जाडे, गोविन्द शाही, नानीमाया थापा, ब्रह्मध्वज गुरुङ र सुशील ज्ञवालीले राजीनामा दिएका हुन् । प्रधानमन्त्री शेरबहादुर देउवालाई बिहीबार बुझाएको राजीनामाबारे उनीहरूले शुक्रबार पत्रकार सम्मेलन गरेका हुन् ।"
ज्योति फर्किंदाको खुसी,"(दोलखा)  कक्षामा शिक्षकले पाटीमा लेखेको साथीहरूले प्रस्ट देख्दा उनलाई अक्षर खुट्याउनै असहज हुन्थ्यो । आँखाको दृष्टि गुम्दै गइरहेकामा कालिञ्चोक गाउँपालिका७ की १० वर्षीया जेशिका पौडेलले न आफैंले चासो दिएकी थिइन्, न अभिभावकलाई नै भनेकी थिइन् । शिक्षकलाई आफूले पाटीमा लेखेको नदेखेको भनेर बताएपछि मात्र छोरीको आँखामा समस्या रहेकोबारे शिक्षकमार्फत नै उनका अभिभावकले पत्तो पाएका हुन् ।बाबु विष्णु पौडेलले पनि सुरुमा त सामान्य समस्या मात्रै होला भन्ने सोचे । अस्पताल लगेनन् । तिलगंगा आँखा प्रतिष्ठानले उनको गाउँमै आँखा शिविर राखेपछि जेशिकाको आँखा परीक्षण भयो । तबमात्र उनलाई जन्मजात मोतियाबिन्दु भएको खुलेको हो । चिकित्सकहरूका अनुसार मोतियाबिन्दु अन्तिम चरणमा थियो । बिहीबार दोलखा आँखा अस्पतालमा उनको मोतियाबिन्दुको शल्यक्रिया भएको छ । शुक्रबार दुवै आँखाको पट्टी खोलेपछि उनले चिकित्सकको औंला गन्दै जवाफ फर्काइन् । गुम्नै लागेको दृष्टि पुनः फर्किएपछि उनको अनुहारमा चमक थियो । भनिन्, अब त सरले बोर्डमा पढाएको पनि स्पष्ट देख्छु ।छोरीको आँखाको समस्या समाधान भएपछि बुबा विष्णु पनि खुसी देखिन्थे । तर ढिलो गरी मात्रै उपचार गर्न ल्याएकोमा भने उनी खिन्न थिए । देख्न छाडें भनेर कहिल्यै भनिन्, उनले भने, हामीले पनि छोरी स्कुल गइराखेकी छे भनेर वास्ता गरेनौं । यही समयमा शिविर पनि आएकाले ढुंगा खोज्दा देवता मिलेजस्तो भएको छ ।जेशिकाको शल्यक्रिया संलग्न नेत्र विशेषज्ञ डा सागर रुइतका अनुसार समयमै शल्यक्रिया नभएको भए उनको दृष्टि गुम्न सक्थ्यो । ठीक समयमा जेशिकाको उपचार भयो, उनले भने, एकदुई महिना तलमाथि भएको भए जीवनभर उनले दृष्टि गुमाउने थिइन् । सामान्यतया बढ्दो उमेरका व्यक्तिमा हुने मोतियाबिन्दु बालबालिकामा भने जन्मजातै पनि देखिन्छ । बालबालिकामा ३ कारणले मोतियाबिन्दु हुने डा रुइत बताउँछन् । कोहीलाई बिनाकारण हुन्छ, केहीलाई वंशाणुगत र केहीलाई अन्य शारीरिक वा आँखाकै अन्य रोगबाट हुन्छ, डा रुइतले भने, समयमै पहिचान भए आँखाको ज्योति गुम्नबाट जोगाउन सकिन्छ ।विशेषगरी ग्रामीण भेगका बालबालिकामा कुपोषणलगायत कारणले पनि दृष्टि गुम्ने जोखिम बढेको उनको भनाइ छ । शिक्षकले कक्षाकोठामा विद्यार्थीलाई यसबारे जानकारी दिए पीडितले बेलैमा उपचार पाउने र केही हदसम्म दृष्टि जोगाउन सकिने उनले बताए । गत वर्ष जिल्लामा एकै परिवारका २ बालिकामा मोतियाबिन्दु भएको पाइएको थियो । शल्यक्रिया गरिएपछि उनीहरू अहिले स्वस्थ छन् । खासगरी बालबालिकाको आँखाको हेरविचारमा अभिभावकले चासो नराख्दा समस्या बढ्दो छ । जानकारी भए पनि बेलैमा उपचार नगराउँदा समस्या थप बढ्दो रहेको डा रुइत बताउँछन् ।यसैबीच, मोतियाबिन्दुले आँखाको दृष्टि मधुर भएका वृद्धवृद्धाहरूले दृष्टि फर्किएपछि अस्पतालमा खुसी मनाएको दृश्यले छुट्टै रौनक थपेको थियो । यसैमध्येमा पर्थिन् कालिञ्चोक५ लापिलाङकी ९० वर्षीया बुधमाया थामी । अस्पतालमा धेरै मान्छे र घाम देखें भन्दै उनी नाचेकी थिइन् । उनीसँगै गौरीशंकर गाउँपालिका४ रावाकी ८० वर्षीया विष्णुमाया श्रेष्ठ पनि खुसी हुँदै छमछम नाचेकी थिइन् ।दोलखा आँखा अस्पतालमा मोतियाबिन्दुको शल्यक्रियासहितको शिविर राखिएपछि जिल्लाभरबाट २ सय आँखाका बिरामीले लाभ लिएका छन् । धेरैजसो बिरामी जिल्लाका दुर्गम क्षेत्रबाट आएका थिए । ३ दिनसम्म चलेको शिविरमा १ सय ६० जनाभन्दा बढीको मोतियाबिन्दुको शल्यक्रिया गरिएको छ । शिविरमा तिलगंगा आँखा प्रतिष्ठानका वरिष्ठ आँखा रोग विशेषज्ञ डा सन्दुक रुइत र डा सागर रुइतको टोलीले बिरामीको निःशुल्क शल्यक्रिया गरेको थियो ।"
जसले दिइन् विद्यार्थीसँगै परीक्षा,"(चितवन)  उमेर ४९ वर्ष, पेसा शिक्षक तर ममताकुमारी गुरुङले कुनै बेला आफैंले सानो कक्षामा पढाएका विद्यार्थीसँगै बसेर कक्षा १२ को परीक्षा दिएकी छन् । आफू जुन विद्यालयमा १९ वर्षअघि पढाउन आएकी थिइन्, त्यहींबाट उनले शुक्रबार कक्षा १२ को परीक्षा सकेकी हुन् । मैले शिशु कक्षामा पढाएकै बालबच्चाहरूसँगै बसेर अघिल्लो वर्ष कक्षा ११ र यो वर्ष कक्षा १२ को जाँच दिएँ । कक्षा ११ पास भएँ । १२ को पनि परीक्षा राम्रै भएको छ । १२ पास हुने धोको थियो । ५० वर्ष नपुग्दै धोको पूरा हुने भयो, परीक्षा कोठाबाट बाहिरिएलगत्तै शुक्रबार उनले भनिन् ।उनले भरतपुर२९ जुगेडीस्थित कविलास माविबाट कक्षा १२ को परीक्षा दिएकी हुन् । उक्त विद्यालयमा उनी २०५९ देखि प्रावि तहको शिक्षकका रूपमा कार्यरत छिन् । त्यसअघि झन्डै ५ वर्षसम्म उनले जुगेडीआडको कुसुमटार प्राविमा पढाएकी थिइन् । २०७५ मा उनको जागिर स्थायी भयो । त्यसको अर्को वर्ष कविलास माविमै कक्षा ११ मा भर्ना भइन् । शिक्षा संकायअन्तर्गत नेपाली उनको मुख्य विषय हो । सुरुमा त पास गर्नै सकिन्छ कि सकिन्न, आफैंले शिशुमा पढाएका भाइबैनासँग बसेर कसरी पढ्ने र परीक्षा दिने होला भन्ने संकोच थियो तर पढ्न थालेपछि यी सबै बिर्सिएँ, ममताले अनुभव सुनाइन् ।उनको जन्म भारत बिहार राज्यको पूर्णिया जिल्ला गढबनैलीमा भएको हो । बाबुआमाको मूलघर धादिङ थियो । काम खोज्दै गढबनैली पुगेका बेला ममता उतै जन्मिएकी हुन् । कक्षा १० सम्म त गढबनैलीमै पढें । २०४६ मा कक्षा १० पास गरेको थिएँ, उनले भनिन् । त्यही वर्षको हिउँदमा उनी बाबुआमासँगै नेपाल आइन् । यतै बिहेको मेसो मिल्यो । फागुन २२ मा जुगेडीका भक्तबहादुर गुरुङसँग उनको बिहे भयो । त्यसअघि नेपाल नआएकी उनी नेपाली बोल्न सक्दिन थिइन् । अझै पनि उनको बोलीमा हिन्दी लवज छुटेको छैन । त्यतिबेला नेपाली सिक्नै ठूलो दुःख भयो । अहिले त नेपाली विषय लिएरै ११ र १२ कक्षा पढें । राम्रो गरेकी छु, उनले भनिन् । श्रीमान् भक्तबहादुर पनि शिक्षक नै थिए । १० वर्षअघि जनगणनामा खटिएका बेला बिरामी परे । त्यसपछि उनको निधन भयो । उनीहरूका दुई छोरा छन् ।जीवनमा उतारचढावहरू आए । दुःखका क्षणहरू धेरै नै बेहोरियो । तर जागिर स्थायी भएपछि अलि सन्तोष भयो । अनि पढ्ने रहर जागेर आयो, ममताले भनिन् । कविलास माविकी शिक्षक सूर्यमाया सुवेदी ममताले पाको उमेर भए पनि पढ्ने रहर राखेर पूरा गरेको देख्दा खुसी लागेको बताउँछिन् । ममताका नेपाली शिक्षक बुद्धिमान केसी पाको उमेर भए पनि ममताले सिक्न, पढ्नमा राम्रो मिहिनेत गरेकाले परीक्षामा सफल हुने विश्वास व्यक्त गरे ।कक्षा ११ उनले सी प्लस ग्रेड ल्याएर पास गरेकी हुन् । परिस्थिति मिले क्याम्पस पनि पढ्ने चाहना राखेकी छन् । सम्भव भए अझै पढ्न किन पछाडि पर्ने र ! तर नजिकमा क्याम्पस छैन । भरतपुर गएर पढ्न टाढा हुन्छ, भ्याइँदैन । हेरौं तैपनि के हुन्छ, उनले भनिन् । आफूले सानोमा पढाएकाहरू सँगै बसेर कक्षा ११ र १२ परीक्षा दिँदा रमाइलो लागेको उनले सुनाइन् । मेरै विद्यार्थी कक्षाका साथी बने । उनीहरूले सहयोग गरे, हौसला दिए । पूरै समाजले सहयोग र हौसला दियो । त्यस्तो गाह्रो केही परेन, उनले भनिन् । पढ्नका लागि उमेरले छेकबार नलगाउने उनको भनाइ छ । त्यसैले मन मारेर यत्तिकै नबस्न उनले सुझाव दिइन् ।"
खाग बेचेको आरोपमा पक्राउ,चितवन (कास) गैंडाको खाग बेचेको आरोपमा चितवन राष्ट्रिय निकुञ्जले मुद्दा दायर गरेका नाङ्गे तामाङ लामालाई सीआईबीले पक्राउ गरेको छ । नाङ्गेलाई अदालतमा पेस गरिएको र पुर्पक्षका लागि थुनामा राख्ने आदेश भएको निकुञ्जका सूचना अधिकारी लोकेन्द्र अधिकारीले बताए । मुगु घर भई काठमाडौं६ बौद्ध बस्ने ५९ वर्षका नाङ्गे गत भदौ २३ मै पक्राउ परेका हुन् । उनीविरुद्ध २०७६ भदौ ३१ मा निकुञ्जको मर्दीघोलमा मृत भेटिएको गैंडाको खागको कारोबार गरेको अभियोगमा निकुञ्जले भदौ ७ मा नवलपुर जिल्ला अदालतमा मुद्दा दर्ता गरेको थियो । मर्दीघोलमा गैंडा मारेर खाग बेच्न १५ जना संलग्न भएको निकुञ्जको भनाइ छ । मुद्दा दायर हुँदासम्म उक्त घटनामा संलग्नमध्ये ५ जना पक्राउ परेका थिए । अन्य १० जना फरार थिए । नाङ्गेविरुद्ध गत फागुन १८ मा चितवन जिल्ला अदालतमा पनि खाग अन्तर्राष्ट्रिय गिरोहसम्म पुर्याउने कारोबारी भनेर मुद्दा दायर भएको छ ।
४ महिनाअघि नै भवन पुनर्निर्माण,"हेटौंडा (कास) राष्ट्रिय पुनर्निर्माण प्राधिकरणले खाद्य प्रविधि तथा गुण नियन्त्रण कार्यालयको भवन पुनर्निर्माण गरी हस्तान्तरण गरेको छ । हेटौंडा औद्योगिक क्षेत्रको ९ रोपनी जग्गामा १३ करोड २६ लाख रुपैयाँ खर्चेर पाँचतले भवन बनाइएको छ । भवन शुक्रबार हस्तान्तरण गरिएको हो । भवन निर्माण तोकिएको समयभन्दा ४ महिनाअघि नै सकिएको जिल्ला आयोजना कार्यान्वयन इकाइ प्रमुख तुलसीराम खर्बुजाले बताए । यसबापत हनुमान कन्स्ट्रक्सनले १० प्रतिशत बोनससमेत प्राप्त गरेको छ । ५२ वटा कोठा भएको भवनमा प्रयोगशाला, सभाहल, अपांगमैत्री शौचालय, सोलार सिस्टम, पार्किङस्थल, क्यान्टिन, रिचार्ज पोखरीलगायत पनि बनाइएको छ । इकाइले मकवानपुरमा योसहित १२ सरकारी भवनको पुनर्निर्माण सकेको छ ।"
"निर्माणाधीन सकिएनन्, नयाँ थपिएनन्","(काठमाडौं)  न्तरिक लगानीबाटै डेढ दर्जनभन्दा बढी विद्युत् आयोजना बनाउने लक्ष्यसहित सुरु भएको जनताको जलविद्युत् कार्यक्रमको प्रगति न्यून देखिएको छ । नेपालको पानी जनताको लगानी, हरेक नेपाली विद्युत्को सेयरधनी नारा दिँदै सरकारले २०७५ चैतबाट सुरु गरेको महत्त्वाकांक्षी कार्यक्रम कार्यान्वयनमा अपेक्षाभन्दा निकै कम प्रगति देखिएको हो । ५ वर्षमा ३ हजार ६ सय मेगावाटभन्दा बढी विद्युत् उत्पादन क्षमताका आयोजना निर्माण गर्ने आयोजनाको लक्ष्य हो । तर करिब तीन वर्षसम्म प्रगति नगण्य छ । कार्यक्रममा राखिएका २१ आयोजनामध्ये अहिले माथिल्लो त्रिशूली३ बी, रसुवागढी, सान्जेन र माथिल्लो सान्जेन निर्माणाधीन छन् । यी आयोजना सरकारले जनताको जलविद्युत् कार्यक्रम सुरु गर्नुअगावै निर्माण चरणमा थिए । काम थालिसकेका आयोजनालाई सरकारले उक्त कार्यक्रममा हालेको थियो । कार्यक्रम सुरु भइसकेपछि भने कुनै पनि आयोजना निर्माणको चरणमा जान नसकेको ऊर्जा मन्त्रालयले जनाएको छ । बाँकी आयोजना सम्भाव्यता अध्ययन, विस्तृत आयोजना प्रतिवेदन (डीपीआर), वातावरणीय प्रभाव मूल्यांकन (ईआईए) लगायत प्रारम्भिक चरणमै अल्झिएका छन् । जनताको जलविद्युत् कार्यक्रमअन्तर्गतका कुनै पनि आयोजना तत्काल सेयर जारी गर्ने अवस्थामा नरहेको ऊर्जा मन्त्रालयका प्रवक्ता मधुप्रसाद भेटवालले बताए । यो वर्ष नै कुनै आयोजनाले सेयर जारी गर्छ भन्ने अवस्था छैन । अर्को वर्षको सुरुतिर केही आयोजनाको सेयर आउने सम्भावना छ, भेटवालले भने, निर्माण चरणमै नगएका आयोजनाको सेयर जारी गर्ने कुरा भएन । आयोजनाको काममा ढिलाइ हुनुमा महामारी मुख्य कारण रहेको भेटवालको भनाइ छ । महामारीपछि ठेकेदार नआउने, कामदार नफर्कने र मेसिनहरू समयमा नआइपुग्दा काम प्रभावित भए, उनले भने । जनताको जलविद्युत् कार्यक्रम सञ्चालन तथा व्यवस्थापन कार्यविधि २०७५ अनुसार आयोजनाको कुल लागतको ७० प्रतिशत ऋण र ३० प्रतिशत सेयर अनुपात कायम गरी वित्तीय व्यवस्थापन गर्नुपर्छ । सेयर संरचनामा ५१ प्रतिशत संस्थापक र ४९ प्रतिशत सर्वसाधारणको रहने व्यवस्था छ । कार्यक्रममा परेका १११ मेगावाटको रसुवागढी, ३७ मेगावाटको माथिल्लो त्रिशूली३ बी, १४८ मेगावाटको माथिल्लो सान्जेन र ४२५ मेगावाटको सान्जेन जलविद्युत् आयोजना निर्माणाधीन छन् । रसुवागढी ८० प्रतिशत काम सकिएर रोकिएको छ । आयोजनाको इलेक्ट्रोमेकानिकलका काम बाँकी रहेको रसुवागढी हाइड्रोपावर कम्पनी लिमिटेडका प्रमुख कार्यकारी अधिकृत विश्व मल्लले बताए । आयोजनामा इलेक्ट्रोमेकानिकलको काम गर्ने जिम्मा भारतीय कम्पनी भोथ हाइड्रो प्राइभेट लिमिटेडले पाएको छ । उक्त कम्पनी २०७६ चैतदेखि आयोजनामा फर्किएको छैन । सान्जेन र माथिल्लो सान्जेनका काम पनि रोकिएका छन् । सान्जेन जलविद्युत् कम्पनी लिमिटेडको गत आर्थिक वर्षको प्रगति समीक्षा प्रतिवेदनअनुसार माथिल्लो सान्जेनमा ९० र सान्जेनमा ७९ प्रतिशत प्रगति भएको छ । यी आयोजनामा पनि हाइड्रोमेकानिकल उपकरण जडान गर्न बाँकी छ । यी आयोजनामा चिनियाँहरूले काम गरिरहेका थिए । तर कोभिडका कारण उनीहरू नफर्किएपछि काम अघि बढेको छैन । माथिल्लो त्रिशूली थ्री बीको काम पनि पछिल्लो डेढ वर्षदेखि अघि बढेको छैन । आगामी वर्ष निर्माण सक्ने लक्ष्य राखिएको यो आयोजनाको भौतिक प्रगति हेर्दा समयमा सकिने सम्भावना देखिँदैन ।जनताको जलविद्युत् कार्यक्रमअन्तर्गतका कुनै पनि आयोजना तत्काल निर्माण चरणमा जाने सम्भावना देखिँदैन । ७२ मेगावाटको धुन्साखोला र ७० मेगावाटको सिम्बुआ खोलामा भने अरू आयोजनाको तुलनामा बढी प्रगति भएको छ । हाइड्रो इलेक्ट्रिसिटी एन्ड डेभलपमेन्ट कम्पनी लिमिटेड (एचआईडीसीएल) ले अघि बढाइरहेका यी आयोजनाको प्रारम्भिक अध्ययनका काम सकिएको जनाइएको छ । तर तत्काल निर्माण चरणमा जान पहुँचमार्ग निर्माणलगायतका काम बाँकी छन् । ९२ मेगावाटको जगदुल्ला१ र ६५ मेगावाटको जगदुल्ला२ मा पनि एचआईडीसीएलमार्फत लगानी गर्ने टुंगो लागिसकेको छ । आयोजनाका लागि कम्पनी स्थापना भएर विस्तृत सम्भाव्यता, भौगोलिक र वातावरणीय अध्ययनको काम भइरहेको छ । कर्मचारी सञ्चय कोषको लगानीमा बन्ने भनिएको तामाकोसी५ जलविद्युत् तुलनात्मक रूपमा चाँडो निर्माणको चरणमा जाने आयोजना हो । अहिले आयोजना निर्माणका लागि प्रारम्भिक चरणका काम भइरहेको मन्त्रालयको भनाइ छ । २७२ मेगावाट उत्पादन क्षमताको अरुण४ जलविद्युत् आयोजनाको विस्तृत सम्भाव्यता अध्ययन प्रतिवेदन तीन महिनाभित्र आइसक्ने लक्ष्य छ । ७२५ मेगावाट क्षमताको माथिल्लो अरुण आयोजनाको डीपीआर स्वीकृतिको अन्तिम चरणमा छ । आयोजनाको भौगर्भिक अध्ययन गर्न बाँकी छ । यसका लागि ६ महिना लाग्ने ऊर्जा, जलस्रोत तथा सिँचाइ मन्त्रालयले बताएको छ । ४९२ मेगावाटको फुकोट कर्णाली जलविद्युत् आयोजनाको सम्भाव्यता अध्ययनको काम सकिसकेको र वातावरणीय प्रभाव मूल्यांकनको काम भइरहेको जनाइएको छ । यो आयोजनाको डिटेल इन्जिनियरिङ र डीपीआर टुंगिन बाँकी छ । त्यस्तै ४ सय ८२ मेगावाटको अरुण किमाथांकाको विस्तृत सम्भाव्यता अध्ययन प्रतिवेदन अन्तिम चरणमा छ । यो आयोजनाको विद्युत् उत्पादन सर्वेक्षणको काम विद्युत् उत्पादन कम्पनी लिमिटेडले गरिरहेकामा आगामी असारसम्मका लागि सर्वेक्षण अनुमतिपत्र नवीकरण गरिएको विद्युत् विकास विभागले जनाएको छ ।"
विशेष पुनर्कर्जाको दायरा विस्तार,"काठमाडौं (कास) अब इन्टरनेट सेवा प्रदायक, विद्युतीय भुक्तानी सेवा प्रदायक, खोप उत्पादन गर्ने उद्योग र पूर्वाधार विकास बैंकले पनि विशेष पुनर्कर्जा पाउने भएका छन् । मौद्रिक नीतिमा घोषित व्यवस्था कार्यान्वयनका लागि राष्ट्र बैंकले पुनर्कर्जा कार्यविधि, २०७७ तेस्रो संशोधन गरेको छ । संशोधित कार्यविधि बिहीबारदेखि कार्यान्वयनमा आएको छ । विशेष पुनर्कर्जाअन्तर्गत ऋणीले ३ प्रतिशत ब्याजदरमा कर्जा पाउँछन् । यो कर्जामा हाल राष्ट्र बैंकले १ प्रतिशत ब्याजदरमा बैंक तथा वित्तीय संस्थालाई पैसा दिन्छ । उक्त रकम लिएर बैंक तथा वित्तीय संस्थाले ३ प्रतिशत ब्याजदरमा ग्राहकलाई कर्जा प्रवाह गर्नुपर्छ । यसअन्तर्गत महिला उद्यमी, अपांगता भएका व्यक्तिले सञ्चालन गरेका उद्यमव्यवसाय, प्राकृतिक प्रकोपबाट प्रभावित क्षेत्र, स्वास्थ्य सेवा प्रदायक संस्था, अस्पताल वा उद्योगलाई लिक्विड अक्सिजन प्लान्ट तथा अक्सिजन प्लान्ट स्थापना गर्न, निर्यात र १० मेगावाटभन्दा साना जलविद्युत् आयोजना पर्छन् ।ब्रोडब्यान्ड प्रवर्द्धन गरी सर्वसाधारणमा इन्टरनेट पहुँच पुर्याउने गरी दुर्गम स्थानमा सेवा दिने इन्टरनेट सेवा प्रदायक संस्था, विद्युतीय भुक्तानी प्रणालीको समग्र इको सिस्टमको विकास र प्रवर्द्धनमा लगानी गर्ने भुक्तानी सेवा प्रदायक तथा भुक्तानी प्रणाली सञ्चालकले पनि यो सुविधा पाउँछन् । सञ्चार सेवा प्रदायक संस्था तथा सरकारबाट महामारीजन्य रोगको उपचारका लागि मान्यता प्राप्त खोप उत्पादन गर्ने उद्योग स्थापना गर्न प्रदान गरिएको कर्जालाई पनि बैंक तथा वित्तीय संस्थाले पुनर्कर्जा दिन पाउँछन् । सरकारबाट महामारीजन्य रोगको उपचारका लागि मान्यताप्राप्त खोप उत्पादन गर्ने उद्योग स्थापनाका लागि बढीमा एक वर्ष र मध्यम तथा न्यून प्रभावित क्षेत्र भनी बैंकले तोकेका ग्राहक ऋणीका लागि ६ महिनाका लागि पुनर्कर्जाको व्यवस्था कार्यविधिमा छ ।विद्युतीय सवारीसाधनका लागि आवश्यक चार्जिङ स्टेसन स्थापनाका लागि प्रवाह भएका कर्जालाई पनि पुनर्कर्जा दिन सकिने व्यवस्था राष्ट्र बैंकले गरेको छ ।"
पर्यटक बढेपछि व्यवसायी उत्साहित,"अन्नपूर्ण क्षेत्रमा ट्रेकिङ खुलाअन्नपूर्ण संरक्षण क्षेत्रअन्तर्गत अन्नपूर्ण आधार शिविर (एबीसी) पदमार्ग असोज १ बाट खुला भयो । एबीसीसँगै घान्द्रुकघोरेपानीपुनहिल, मर्दी हिमाललगायत पदयात्रा मार्गमा आन्तरिक पर्यटक पुग्न थालिसकेका छन् । एबीसी पदमार्गमा रहेका व्यवसायी र मजदुरलाई कोरोनाविरुद्धको खोप लगाइएको छोम्रोङ पर्यटन व्यवस्थापन समितिका सचिव दिलीप गुरुङले जानकारी दिए । पदयात्रीको स्वास्थ्य जाँचका लागि हेल्थ डेस्कसमेत राखिएको उनले जानकारी दिए । अहिले प्रतिदिन २०२२ जना पदयात्री एबीसी पुग्ने गरेका छन् । तीमध्ये केही विदेशी पर्यटक छन् । अन्नपूर्ण जानेमा नेपालमै रहेका विदेशी पर्यटक हुन सक्ने ट्रेकिङ एजेन्सिज एसोसिएसन अफ नेपाल (टान) पश्चिमाञ्चल क्षेत्रीय च्याप्टर पोखराका अध्यक्ष सुशील पौडेल बताउँछन् । अनअराइभल भिसा खुलेको र खोप लगाएकाले नेपाल आएपछि क्वारेन्टाइन बस्नुपर्ने बाध्यता हटेकाले विदेशी पर्यटकको आगमन बढ्ने उनी आशा गर्छन् । यसैबीच सेप्टेम्बर २७ मा मनाइने विश्व पर्यटन दिवसमा गण्डकी प्रदेश सरकारले विभिन्न देशका २० राजदूत एवं कन्सुलरलाई पोखरा ल्याउने भएको छ । प्रदेश सरकारको निमन्त्रणामा उनीहरू सेप्टेम्बर २६ मा पोखरा आउनेछन् । पोखरा आएर हाइकिङ, साइट सिइङलगायत गतिविधिमा संलग्न हुनेछन् । पोखरा पर्यटन परिषद्ले सेप्टेम्बर २७ कै दिन गर्ने एक दिने सडक महोत्सवमा उनीहरू सहभागी हुनेछन् ।"
दसैंलाई अग्रिम टिकट बुकिङ सोमबारबाट,"काठमाडौं (कास) दसैंका लागि काठमाडौंबाट बाहिरी जिल्ला जान यातायातको अग्रिम टिकट बुकिङ असोज ११ (सोमबार) बाट खुला हुने भएको छ । यसका लागि उपत्यकाका विभिन्न १४ स्थानमा हेल्प डेस्क स्थापना गरिने यातायात व्यवस्था विभागका महानिर्देशक नमराज घिमिरेले जानकारी दिए । मझौला तथा लामा दूरीका सवारीका लागि अग्रिम बुकिङ खुला गर्न लागिएको उनले बताए । बिहीबार पाँच स्थानमा हेल्प डेस्क स्थापना गरिएको छ । ११ गतेसम्म १४ स्थानमै हेल्प डेस्क स्थापना गरिसक्ने उनको भनाइ छ । ती स्थानबाट टिकट लिने र यात्रु छुट्ने व्यवस्था गरिनेछ । उक्त स्थानमा नाडा अटोमोबाइल्स एसोसिएसन अफ नेपाल, सामुदायिक प्रहरी, ट्राफिक प्रहरी र विभागको हेल्प डेस्क रहनेछ । यातायात व्यवसायीले यात्रुबाट तोकिएभन्दा बढी भाडा लिए तत्काल कारबाही गरिने महानिर्देशक घिमिरेले जानकारी दिए ।"
'सरकारले सेनिटरी प्याड आयातमा भन्सार बढाएको छैन,"काठमाडौं (कास) सरकारले सेनिटरी प्याड आयातमा भन्सार महसुल नबढाएको प्रस्ट्याएको छ । सेनिटरी प्याड आयातमा आर्थिक वर्ष २०६९७० अघिदेखि लाग्दै आएको १५ प्रतिशत भन्सार महसुल आर्थिक ऐन २०७८ मा जस्ताको तस्तै कायम राखिएको अर्थमन्त्री जनार्दन शर्माको सचिवालयले शुक्रबार जारी गरेको विज्ञप्तिमा उल्लेख छ । वर्तमान सरकारले महसुल बढाएको भन्ने तथ्यहीन हल्लाको भ्रममा नपर्न अनुरोध गर्दछौं, विज्ञप्तिमा भनिएको छ । सेनिटरी प्याड उत्पादन गर्ने स्वदेशी उद्योगमा प्रयोग हुने कच्चापदार्थ आयातमा लाग्दै आएको १० प्रतिशत भन्सार महसुल आधा घटाएर ५ प्रतिशत मात्र कायम गरिएको पनि विज्ञप्तिमा उल्लेख छ । आर्थिक वर्ष २०७८७९ को प्रतिस्थापन विधेयकले स्वास्थ्य खोप, अक्सिजन ग्यास तथा सेनिटरी प्याड उत्पादन गर्ने उद्योगलाई उत्पादन सुरु भएको मितिले तीन वर्षसम्म लाग्ने करमा शतप्रतिशत र त्यसपछिको दुई वर्षसम्म ५० प्रतिशत छुट हुने व्यवस्थासमेत गरेको छ ।"
बेलैमा उपचार नपाउँदा बालकको मृत्यु,"(अछाम)  अछामको मंगलसेन नगरपालिका१३ का ११ महिनाका बालक भूपेन्द्र जनालालाई सुरुमा रुघाखोकी र ज्वरो आयो । नगरको दुर्गम बुडबाडा टोलका सामान्य दलित परिवारले समयमै अस्पताल पुर्याउन सकेनन् । भदौ ४ गते जिल्ला अस्पताल भर्ना भएका बालकको बुधबार मृत्यु भएको छ । आर्थिक अवस्था कमजोर भएकाले भूपेन्द्रका बुवा नैने रोजगारीका लागि भारत गएका थिए । आमा चम्फाले रोग र कुपोषणले ग्रस्त छोरालाई न स्वास्थ्य चौकीमा समयमै लगिन् न त बाडास्थित सहरी स्वास्थ्य क्लिनिकमा नै पुर्याइन् । बच्चाको अवस्था नाजुक हुँदै गएपछि आफन्तले जिल्ला अस्पताल लैजान सुझाएका थिए । छोरा बिरामी भएको खबर श्रीमान्लाई पुर्याउन पनि निकै समय लाग्यो । गाह्रो हुन थालेपछि नातागोतासँग ऋण मागेर १० घण्टा लगाएर जिल्ला अस्पताल पुर्याए, चम्फाले भनिन्, अस्पताल पुर्याउनेबित्तिकै डाक्टरले यहाँ उपचार सम्भव छैन, धनगढी, नेपालगन्जको राम्रो अस्पताल लैजान भने । बाहिरका अस्पतालमा लैजान एक्लै सकिनँ । ठूला अस्पतालमा लैजान नसक्ने बताएपछि जिल्ला अस्पतालमै भर्ना गरेको उनले बताइन् । बाहिर लैजान उनीसँग अर्थ अभाव थियो भने साथमा सहयोगी पनि थिएनन् । राम्रो उपचार नपाउँदा मेरो कोख नै रित्तियो, उनले आँसु झार्दै भनिन् । धेरै दिनसम्म छोरा निको नभएपछि घर फर्किएका नैनेले उपचारका लागि उतै लैजाने सोच पनि बनाएका थिए । तर, उनी फर्केलगत्तै छोराको मृत्यु भएको हो । गरिबी नै ज्यानमारा भयो, समयमा उपचार गराउन सकिएन, उनले भने । कडा निमोनिया र कुषोषणका कारण फोक्सोमा संक्रमण हुँदा बालकको ज्यान गएको जिल्ला अस्पतालकी सूचना अधिकारी गंगा बुढामगरले बताइन् । हामीले थप उपचारका लागि धनगढी रेफर गरेका थियौं । बच्चाका साथमा आमा मात्रै थिइन् । उनले बाहिर लैजान सक्दैनौं भनेपछि अस्पतालमा भर्ना गरेर सक्ने जति उपचार गरेका हौं । तर बचाउन सकिएन, उनले भनिन्, समयमै राम्रो ठाउँमा पुर्याउन नसकेका कारण बालकले ज्यान गुमाउनुपर्यो । दुर्गम बस्तीमा रोग्रप्रतिको लापरबाही र समयमा उपचार नपाएर भूपेन्द्रजस्तै धेरैले अकालमा ज्यान गुमाउनुपरेको यो पहिलो उदाहरण भने होइन । गाउँमा महिला स्वास्थ्य स्वयंसेविकाले कुपोषणबाट बच्ने उपायबारे जानकारी दिएकै छन्, वडाध्यक्ष प्रेम थापाले भने, बिरामी भएमा स्वास्थ्य संस्था लैजान पनि सल्लाह दिइराख्छन्, तर बच्चाको स्वास्थ्यमा अभिभावकले ध्यान नदिएको पाइन्छ । मंगलसेन नगरपालिका७ की सेतु जैसीका ३ वर्षीय छोरा चार दिनदेखि उपचाररत छन् । रुघाखोकी, ज्वरो र श्वास फेर्न गाह्रो भएपछि उनले छोरालाई जिल्ला अस्पताल मंगलसेन ल्याएकी थिइन् । हरेक बिहानसाँझ छोरालाई बाफ दिन स्वास्थ्यकर्मीले सुझाएका छन् । अस्पतालमा राखेर उपचार गरेपछि बच्चालाई केही सहज भएको छ । निमोनिया देखिएको छ । डाक्टरले छाती खराब छ भन्छन् । सञ्चो हुन्छ कि हुँदैन भन्ने चिन्ता छ, उनले भनिन् । १५ शय्याको जिल्ला अस्पतालमा शुक्रबार ४७ जना बिरामी भर्ना गरिएको सूचना अधिकारी बुढामगरले बताइन् । तीमध्ये २५ जना निमोनिया भएका बालबालिका छन् । बिरामीको चाप बढेर सेवा दिन कठिन भएको छ, उनले भनिन्, जिल्ला अस्पतालमा ठाउँ नभएर बिहीबार निमोनिया भएका तीन बालबालिकालाई बयलपाटा अस्पताल रेफर गरेका छौं । एकै बेडमा दुई जना बिरामी राखेर उपचार भइरहेको छ ।"
शंखमूलको सान ए डिभिजन राष्ट्रिय फुटसल लिग,"(पोखरा)  शीर्षस्थानको राइजिङ युथ क्लब धरानलाई ५२ गोलले पराजित गरी काठमाडौंको शंखमूल फुटसल क्लब ए डिभिजन राष्ट्रिय फुटसल लिगको तेस्रो स्थानमा उक्लिएको छ । खेलाडीको चोटले प्रताडित राइजिङले चौथो खेलमा पहिलो हार बेहोरेको हो । धरानका स्थानीय खेलाडीहरू समेटेर तयार पारिएको राइजिङले सुरुआती तीनै खेल जितेर सनसनी कायम गरेको थियो । मुख्य खेलाडीहरू घाइते हुनु र अर्का एक खेलाडीले दोहोरो पहेँलो कार्डका कारण खेल गुमाउँदा शंखमूलले हाबी हुने अवसर पायो । एकपक्षीय खेलमा शंखमूलका कृजल खड्काले २ गोल गरे । उनैले ११ औं मिनेटमा गोल गरी पहिलो हाफमा १० को अग्रता बनायो । शंखमूलका अरुज सिंह, मणि लामा र सुसान श्रेष्ठले ११ गोल गरे । जितपछि शंखमूलका प्रशिक्षक प्रकाश परियारले महत्त्वपूर्ण जितले बाँकी खेलका लागि उत्साह थपेको बताए । हाम्रो टिममा सन्तुलन मिल्दैछ । नयाँ फिल्डमा बानी पर्दै गएको छ । पास एक्युरेसी पनि राम्रो भइरहेको छ । समग्रमा भन्नुपर्दा खेलाडीहरू लयमा आउन थालेका छन्, प्रशिक्षक परियारले भने, शीर्षस्थानमा रहेको टिममाथिको जितले हामीलाई आगामी खेलहरूमा मनोबल बढ्ने छ । यो जित हाम्रो टिमलाई महत्त्वपूर्ण थियो ।राइजिङका प्रशिक्षक युवेन्द्र गुरुङ चाहिँ रेफ्रीप्रति निकै नै आक्रोशित थिए । रेफ्रीले अर्को खेलमा प्रतिबन्ध लगाउन जानाजान पहेँलो कार्ड दिएको उनको आरोप थियो । आफूहरूले लगातार खेल जित्दै जान थालेपछि सबैको नजर पर्न थालेको उनले बताए । हामीलाई इन्ज्युरीको समस्या त छँदै छ । हाम्रा खेलाडीलाई छानीछानी पहेँलो कार्ड दिइएको छ । यस्तो गर्नुभन्दा बरू सिधै तिमीहरू घर जाऔ भने हुन्छ हामी खुरुखुरु जान तयार छौं, प्रशिक्षक गुरुङले कान्तिपुरसँग भने, हामीले शीर्षस्तरको प्रदर्शन दिइरहेका थियौं । सबैको तारो बनेको जस्तो महसुस हुँदै छ । योभन्दा अगाडिको खेलमा गोलरक्षक घाइते भएकै थिए, अर्को मुख्य खेलाडीलाई पहेँलो कार्ड दिएर खेल्न नपाउने बनाइयो । यो खेलमा पनि हाम्रो एकजना फिक्सोलाई सामान्य ह्यान्डमा कार्ड देखाएर अर्को खेल खेल्न नपाउने बनाइयो । यो हामीलाई नियोजित हो कि भन्ने शंका लागेको छ ।सविनको तेस्रो जितदिनको दोस्रो खेलमा घरेलु टोली सविन मेमोरियलले प्रतियोगिताको सबैभन्दा कमजोर टोली रूपन्देहीको झरना स्पोर्टसलाई ७१ ले पराजित गर्यो । यो जितले सविनलाई अंकतालिकाको दोस्रो स्थानमा पुर्याएको छ । चार खेलबाट ९ अंक जोडेको सविनले एउटा खेलमा हार बेहोरेको थियो । पोखरा रंगशालास्थित कभर्डहलमा घरेलु समर्थकको साथ पाएको सविन मेमोरियलका लागि यो खेल कठिन रहेन । त्यसैले प्रशिक्षक राजेन्द्र तामाङले खेलाडीहरूलाई आराम दिएर खेलाइरहेका थिए । यो खेल सहज भएकाले अर्को खेलमा जोगाउन केही खेलाडीलाई आराम दिएको हुँ । फ्याट्ट कार्ड पाइहाल्यो भने त अर्को खेलमा बित्याँस पर्छ नि, जितपछि निकै खुसी देखिएका प्रशिक्षक तामाङले भने । सविन मेमोरियलका अविनाश तामाङले चार मिनेटभित्र ह्याट्रिक पूरा गरेपछि पहिलो हाफमै टोलीले ३१ को अग्रता बनाएको थियो । उनले चौथो, छैटौं र आठौं मिनेटमा गोल गरेका थिए । झरनाका जितेश गुरुङले छैटौं मिनेटमा एक गोल फर्काए । दोस्रो हाफ भने एकपक्षीय रहृयो । सविन मेमोरियलले चार गोल थप्दा मनीष सेढाईंले २ गोल गरे भने मनोज गुरुङ र सुनील बिकले ११ गोल गरे । खेल सोचेजस्तै भयो । उनीहरूको कमजोर पक्ष धेरै थियो । अनुभव पनि हामीभन्दा कम थियो । हामीले त्यसको फाइदा लियौं, प्रशिक्षक तामाङले भने, हामीले विपक्षीलाई कमजोर लिएर खेलेका त थिएनौं । हामीले स्वाभाविक खेल खेलेका हौं ।लगातार चौथो खेल हारेको झरनाका प्रशिक्षक निर्मल थापा आफ्नो टिमको नतिजाबाट निराश थिए । तर उनले खेलाडीहरूलाई दोष दिएनन् । हामी दबाबमै छौं । खेलाडीहरूले राम्रो खेल्न सकेनन् । स्टामिना पनि कमजोर हुँदै गयो । खेलाडीबीच पनि तालमेल मिलेन । गोलरक्षकसहित तीन खेलाडी चोटग्रस्त छन्, निराश मुद्रामा प्रशिक्षक थापाले सुनाए, हामीलाई गाह्रै छ । ढुकुको अर्को निराशादिनको तेस्रो खेलमा ढुकु फुटसल हब टिम प्रभातफेरी स्पोर्ट्स क्लबसँग ४४ गोलको बराबरीमा रोकियो । पहिलो हाफमा ढुकुले २१ को अग्रता बनाएको थियो । उपाधि दाबेदार टोली मानिएको ढुकुले लिगमा लगातार खराब प्रदर्शन गरिरहेको छ । टोलीले चार खेलमा १ जित, २ हार र १ बराबरी नतिजा निकालेको छ । ढुकुका लागि विक्रान्त नरसिंह राणाले २, अभय राणा र ंसुमन तामाङले ११ गोल गरे । प्रभातफेरीका लागि धिरज जोही, सृजेश पुरी, सन्तलाल गुरुङ र धिरज श्रेष्ठले ११ गोल गरे । यो खेलमा पनि रेफ्रीको निर्णय विवादरहित हुन सकेन । ३७ औं मिनेटमा ढुकुका विक्रान्तको प्रहार पोलमा लागेर फर्किंदा सुमनको हातमा लागेको थियो । उनले त्यही बल गोलमा परिणत गरेका हुन् । भिडियो फुटेजमा पनि उनले ह्यान्ड गरेको देखिन्छ । तर नजिकै रहेका मुख्य रेफ्री राजकुमार श्रेष्ठले देखेनन् । ढुकुका प्रशिक्षक राज महर्जनले आफ्नो टोलीको प्रदर्शनबाट निराशा व्यक्त गरे । मेरा खेलाडीले खेल्नै सकेनन् । अरू टिमलाई थाहा भएन हामीलाई चाहिँ यो म्याटमा धेरै गाह्रो भयो । खेलाडीको चोट समस्या पनि धेरै भयो, महर्जनले भने, २ खेल हारेको भएर हामीलाई यो खेल जित्नैपर्ने थियो । विपक्षी टोलीले हामीभन्दा धेरै राम्रो खेल्यो । एक अंक भने पनि ल्याउन सक्यौं । चित्त बुझाएका छौं ।प्रभातफेरीका प्रशिक्षक सरोज थापाले रेफ्रीकै कारण खेल गुमाउनुपरेको गुनासो गरे । मैले पहिलेदेखि नै भन्दै आएको थिएँ । हामीले यो जितिसकेको खेल हो, रेफ्रीको निर्णयका कारण बराबरीमा रोकिनुपर्यो, प्रशिक्षक थापाले भने, हामीले सधैं एकैखाले खेल खेल्छौं । तर आजको खेलमा अंक पनि हासिल गर्न सक्यौं । जितेको खेल हो खासमा । रेफ्रीप्रति हाम्रो सधैं नै गुनासो हो ।"
अफ्रिदीले १० नम्बरै लगाउने,"(काठमाडौं)  पाकिस्तानी भेट्रान स्टार शाहिद अफ्रिदीले आफ्नो परम्परालाई निरन्तरता दिँदै शनिबार सुरु हुने बजाज पल्सर एभरेस्ट प्रिमियर लिग (ईपीएल) मा १० नम्बर जर्सी नै लगाउने भएका छन् । अफ्रिदीले पाकिस्तानबाट खेल्दा प्रायः १० नम्बर जर्सी नै लगाउने गरेका थिए । ईपीएलमा पनि त्यसलाई निरन्तरता दिने भएका छन् । विस्फोटक ब्याटिङ र बलिङका लागि प्रख्यात अफ्रिदीले ईपीएलमा दुई खेलमात्र खेल्नेछन् । पहिलो खेलमा उनको टोली काठमाडौं किंग्स इलेभेनले शनिबार साविक विजेता ललितपुर प्याट्रियट्सविरुद्ध खेल्दै छ । त्यसपछि सोमबार अफ्रिदी विराटनगर वारियर्सविरुद्ध उत्रनेछन् । इमान्दार भएर भन्दा अन्तिम दुई दिन मैले नेपालमा आएर निकै रमाइलो अनुभूति गरिरहेको छु । मैले दुई खेलमात्र खेल्ने छु, यही क्रममा नेपाल र पाकिस्तानको सम्बन्ध अझ दरिलो बनाउने प्रयास गर्नेछु, काठमाडौं किंग्सको टिम सार्वजनिक कार्यक्रममा उनले दुई खेलमात्र खेल्नुको कारणबारे भने, म निकै व्यस्त छु, ५ दिनअघिमात्र अमेरिकामा थिएँ । अर्को सिजन पूरा खेल्ने आशा लिएको छु । उनले काठमाडौं किंग्सका कप्तान सन्दीप लामिछानेलाई बाँकी खेलहरूका लागि शुभकामना पनि दिए । अफ्रिदीले जस्तै सन्दीपले पनि आफ्नो २५ नम्बर जर्सीलाई यथावत् दिनेछन् । काठमाडौं किंग्सका अन्य खेलाडीमा सुवास खकुरेल, अमित श्रेष्ठ, राजु रिजाल, शेर मल्ल, सिद्धान्त लोहनी, सम्साद शेख, दीपेन्द्र राउत, जितेन्द्र मुखिया, आकाश चन्द, अमरसिंह राउटेला र गुलशन झा छन् । अफ्रिदीबाहेक टोलीका अन्य विदेशी खेलाडीमा जिम्बावेका रायन ब्रुल, अफगानिस्तानका रहमनुल्लाह गुर्बाज र सिंगापुरका जन प्रकाश छन् । टोली प्रशिक्षकमा कलाम अली र सहायक प्रशिक्षकमा विजय धिताल छन् । काठमाडौं महानगरपालिकाका मेयर विद्यासुन्दर शाक्यले काठमाडौंको टोलीलाई जितको शुभकामना दिए । रमेशक्रपको सहायक कम्पनी टेली होल्डिङ्सको पूर्ण स्मामित्वमा रहेको छ काठमाडौं किंग्स । टेली होल्डिङ्सका निर्देशक रोहित गुप्ता र काठमाडौं किंग्सका सहमालिक सञ्जय अग्रवालले टोलीबाट नतिजाको हिसाबमा ठूलो अपेक्षा राखिएको जनाए ।"
रेफ्रीविरुद्ध सामूहिक ज्ञापनपत्र,"पोखरा (कास) ए डिभिजन राष्ट्रिय लिग फुटसल सञ्चालन गर्ने रेफ्रीको गलत निर्णय र अपरिपक्वताको सिकार भएको भन्दै सहभागी १० वटै टोलीका प्रशिक्षकले एन्फासमक्ष ७ बुँदे ज्ञापनपत्र पेस गरेका छन् । शुक्रबार क्लबहरूको तर्फबाट ढुकु फुटसल हबका प्रशिक्षक राज महर्जनले एन्फाका फुटसल हेड विनोद गुरुङसमक्ष ज्ञापनपत्र बुझाए ।राष्ट्रिय टोली छनोट गर्ने भनिएको यस प्रतियोगितामा रेफ्रीको गल्तीले टिम संरचनामा ठूलो असर परेको क्लबहरूको गुनासो छ । पहिलोपल्ट ए डिभिजन फुटसल आयोजना हुनुको उत्साह र लगानीलाई रेफ्रीको कमजोर र पक्षपातपूर्ण निर्णयले निराशामा परिणत गरेको भन्दै क्लबले एन्फा अध्यक्षलाई सम्बोधन गरी ज्ञापनपत्र पेस गरेका छन् । क्लबहरूले पेस गरेको पत्रमा रेफ्रीको निर्णय क्षमता कमजोर भएको, घरेलु टिम र दर्शकको दबाब खेप्न नसकेको, खेलका क्रममा लिएको निर्णयबाट आफैं पूर्ण रूपमा विश्वस्त नरहेको, फुटबलकै केही नियमहरू फुटसलमा रहने र त्यसमा पनि सही निर्णय लिन नसकेको, रेफ्रीले आफ्नै निर्णयमा आफैले जवाफ दिन नसकेको, पक्षपातको भाव आउने असंगत निर्णयहरू गरेको आरोप लगाइएको छ । रेफ्रीको कमजोर निर्णयले क्लबहरू र समग्र प्रतियोगितामै नकारात्मक असर पर्न जाने भएकाले छिटोभन्दा छिटो कमजोरी सुधार गर्न एन्फासँग माग गरिएको छ । अन्यथा प्रतियोगिताबाटै बाहिरिन बाध्य हुने चेतावनी क्लबहरूले दिएका छन् । ज्ञापनपत्रमा प्रतियोगितामा सहभागी सबै टोलीका प्रशिक्षक तथा प्रतिनिधिले हस्ताक्षर गरेका छन् । एन्फालाई ज्ञापनपत्र बुझाएपछि ढुकु फुटसलका प्रशिक्षक तथा सञ्चालक महर्जनले छनोट प्रतियोगितामै रेफ्रीको क्षमतामा प्रश्न उठेकाले फाइनल चरणमा रेफ्रीको विकासमा ध्यान दिन एन्फा नेतृत्वको ध्यानाकर्षण गराए पनि सुनुवाइ नभएको बताए । छनोटमा रेफ्रीको गुनासो धेरै आएपछि हामीले फाइनल प्रतियोगिताअघि सबै टोलीका प्रशिक्षक र म्यानेजरसँग रेफ्रीको छलफल कार्यक्रम गरौं भनेका थियौं । त्यो पनि भएन, नेपाल राष्ट्रिय फुटसल व्यवसायी संघका अध्यक्ष रहेका महर्जनले भने ।एन्फा अध्यक्ष कर्माछिरिङ शेर्पाले केही दिनअघि कान्तिपुरसँगको कुराकानीले यो प्रतियोगिताले रेफ्री उत्पादन गर्ने बताएका थिए । एन्फाले तीन महिनाअघि एसियाली फुटबल महासंघबाट प्रशिक्षक ल्याएर ३२ जनालाई रेफ्री प्रशिक्षण दिएको थियो । तीमध्ये उत्कृष्ट १२ जनालाई तीनदिने रिफ्रेसमेन्ट कोर्स गराएर एन्फाले ए डिभिजन फुटसलका लागि पोखरा पठाएको हो । लिगमा तीन चरणको खेल सकिँदासम्म सबै क्लबहरू रेफ्रीको निर्णयबाट रुष्ट हुनुले एन्फा दबाबमा परेको छ । ज्ञापनपत्र बुझ्दै एन्फा फुटसल प्रमुख गुरुङले क्लबहरूको मागबारे एन्फा नेतृत्वसँग छलफल गरेर उचित सुझावहरू कार्यान्वयन गरिने प्रतिबद्धता जनाए ।"
टुरिजम कप गल्फ हुने,"काठमाडौं (कास) नेपाल गल्फ संघले नेपाल टुरिजम कप गल्फ च्याम्पियनसिप गर्ने भएको छ । नेपाल पर्यटन बोर्ड र राष्ट्रिय खेलकुद परिषद् (राखेप) सँगको सहकार्यमा पयर्टन दिवसको अवसर पारेर गर्न लागिएको स्पर्धा सोमबारदेखि बुधबारसम्म हुनेछ । पहिलो दुई दिन क्लब च्याम्पियनसिप हुने गल्फ संघका अध्यक्ष टासी घलेले जानकारी गराए । त्यसमा गोकर्ण गल्फ क्लब, रोयल नेपाल गल्फ क्लब, आर्मी अफिसर्स क्लब, धरान गल्फ क्लब र पोखराको हिमालयन गल्फ क्लबका २२ गरी १० खेलाडीले प्रतिस्पर्धा गर्नेछन् । दक्षिण एसियाली खेलकुदमा नेपाललाई दुई स्वर्ण पदक दिलाएका सुवास तामाङले आर्मीबाट खेल्ने संघका युथ डेभलपमेन्ट निर्देशक दीपक आचार्यले बताए । स्ट्रोक प्लेका आधारमा हुने पहिलो दिनको खेल स्टेबल फर्म्याटमा खेलाइने भएको छ । बुधबार अन्तिम दिन कर्पोरेट गल्फ हुनेछ । त्यसमा ८० मध्ये १० देखि १५ महिला सहभागी हुने आयोजकको अपेक्षा छ । अन्तिम दिन होल नम्बर १० मा होल इन वान गर्नेले किया कार पुरस्कार पाउनेछन् । प्रतियोगिताको अनुमानित खर्च ५ लाख रुपैयाँ रहेको छ । गत वर्ष कोभिड१९ का कारण प्रतियोगिता हुन सकेन । सन् २०१९ को संस्करणमा ४० विदेशीले प्रतिस्पर्धा गरेका थिए । निर्देशक आचार्यले यसपालि विदेशी खेलाडी नभए पनि नेपालमा रहेका कूटनीतिज्ञलाई बोलाएर खेलाउने लक्ष्य रहेको बताए ।"
फ्रेन्ड्स र युक्यानको सहकार्य,"काठमाडौं (कास) सहिद स्मारक ए डिभिजन टोली फ्रेन्ड्स क्लबले जर्सी उत्पादक कम्पनी युक्यानसँग प्रायोजन सम्झौता गरेको छ । आगामी एक वर्षका लागि फ्रेन्ड्स र युक्यानबीच बिहीबार जर्सी सम्झौता भएको हो । फ्रेन्ड्सका अध्यक्ष दीपक थापा र युक्यान ब्रान्डको आधिकारिक बिक्रेता सिटीएल कम्पनीका निर्देशक राजेन महर्जनले हस्ताक्षर गरे । कात्तिक २९ देखि हुने भनिएको लिगमा फ्रेन्ड्सले युक्यानको जर्सी लगाउने छ । अखिल नेपाल फुटबल संघका अध्यक्ष कर्माछिरिङ शेर्पा, उपाध्यक्ष उपेन्द्रमान सिंह, क्लबका अध्यक्ष दीपक थापा, सहसचिव घनश्याम विष्ट, युक्यानका निर्देशक महर्जन र क्लब कप्तान प्रकाश बुढाथोकीले जर्सी सार्वजनिक गरेका थिए । निर्देशक महर्जनले फुटबल व्यावसायिक होस् भन्ने चाहनाका साथ फ्रेन्ड्ससँग जोडिएको र नयाँ सामग्रीलाई पहिलोपटक नै ए डिभिजन क्लबसँग जोडेको बताए । अध्यक्ष थापाले मुख्य प्रायोजक र प्रायोजकसँग पनि सम्झौता गरिने जनाए । एन्फा अध्यक्ष शेर्पाले निजी कम्पनी कम्पनीहरू फुटबलमा जोडिनु शुभसंकेत रहेको बताए । कप्तान प्रकाश फ्रेन्ड्समा लामो समयपछि फर्किएका छन् भने सुशील लामा अनुबन्धित भइसकेका छन् ।"
तालको पानी बगेर जानी,"कहिले सुक्यो तालको पानी ? गोकर्णको भूसतह बनेका बखत काठमाडौंको तालको पानी तीव्र गतिमा घटेको थियो । तालको पानी त्यसरी बगेर जानुमा मूलतः तीनवटा कारण हुन सक्ने सम्भावना छ । पहिलो कारण हो, पृथ्वीको गर्भभित्रका महादेशीय आकारका टेक्टोनिक प्लेटको हलचल । टेक्टोनिक प्लेटहरूले एकअर्कालाई निरन्तर ठेलाठेल गरिरहेका हुन्छन् । त्यही क्रममा महाभारत पर्वतशृंखला माथितिर उठ्दा कीर्तिपुरचोभारका बीचमा खण्डीकरण हुन पुग्यो र त्यहाँ गहिरो गल्छी बन्यो । त्यही गल्छी पानी बाहिर जाने बाटो बन्यो । दोस्रो कारण हो, जलवायुमा परिवर्तन । टेक्टोनिक प्लेट उठेका कारण त्यसले जलवायुमा परिवर्तन आयो । किनभने, होचा भागहरू अग्लिएर पहाड बन्न पुगे । प्लेस्टोसिन युग (२६,००,०००१०,०००) को अन्तिम चरणमा जलवायु परिवर्तन हुँदा भारी वर्षा भएर बाढी आएका कारण काठमाडौं उपत्यकाको पानीको तह बढ्न पुग्यो । र, तालको पानी बाहिर बगेर जान थाल्यो । तेस्रो कारण हो, भूकम्प । भूकम्पीय हलचलका कारण ठूलो परिमाणमा तालको पानी बाहिर बगेर गयो । यी तीनवटै कारण अथवा तीनमध्ये जुनसुकै कारणले तालको पानी बाहिर जान थालेको भए पनि पूर्ण रूपमा पानी बगेर जानुमा चाहिँ चोभार भञ्ज्याङको बनावटले भूमिका खेलेको छ । चोभार भञ्ज्याङ पहिला नदीले बगाएर ल्याएको सामग्री थुप्रिँदा बनेको मैदान थियो, तर महाभारत पर्वत शृंखला उठ्दाअग्लो हुन पुगेको मात्रै हो । त्यसैले तालको पानी बाहिर बग्ने क्रममा चोभार भञ्ज्याङको माटो पनि खियाउँदै बगाउँदा गहिरो गल्छी बन्न पुग्यो र तालको पानी पूर्ण रूपमा निख्रियो । तालको पानी सुक्नुमा चोभारकै शृंखलामा पर्ने दनुवार गाउँ क्षेत्रको निकासले पनि सहयोगी भूमिका खेलेको थियो । यसो भन्ने आधार हो तालको पानी अन्तिम पटक सुकेको स्थान दनुवार गाउँनजिक हुनु । त्यस्तै दनुवार गाउँवरपरबाट वाग्मती नदीले आफ्नो धार परिवर्तन गरेर भूकम्पीय हिसाबले सक्रिय क्षेत्र (एक्टिभ फाउल्ट) हुँदै बग्थ्यो । एक्टिभ फाउल्ट भएका क्षेत्रमा जमिनमा धाँजा फाट्ने, पहिरो जाने हुनाले दनुवार गाउँनजिक साँघुरो धाँजा फाट्यो र पानी बाहिर जान थाल्यो । त्यसो भए तालको पानी कहिले सुक्यो त ? काठमाडौं उपत्यकाको तालको पानी थुप्रै पटक घटेको थियो पहिलो पटक ४८ हजार वर्षपहिले, दोस्रो पटक ३८ हजार वर्षपहिले । त्यस्तै लगभग १९ हजार वर्षपहिले पनि कीर्तिपुर र चोभारबीचको भञ्ज्याङ भत्किएर पानी बाहिर गएको थियो । त्रिभुवन विमानस्थलको दक्षिणी भागमा मनोहरा नदीबाट नमुना माटो संकलन गरेर समय निर्धारण गर्दा १२,४०५ देखि १२,५३१ वर्ष पुरानो देखिएकोले काठमाडौं उपत्यकाको पानी १२ हजार वर्षपहिले पूर्ण रूपमा बगेर गएको थियो भन्ने अनुमान गरिएको छ । तर, जमिनमुनिको कालीमाटीको माथिल्लो भागको समय निर्धारण गर्दा चाहिँ तालको पानी १० हजार वर्षभन्दा पछि खाली भएको देखिएको छ । जे होस्, काठमाडौं तालको पानी पूरै खालि हुन पटकपटक गरेर लगभग ३६ देखि ३८ हजार वर्ष लाग्यो । यद्यपि अहिले पनि काठमाडौं उपत्यका अग्लिने क्रम भने निरन्तर छ । ताल सुकिसकेपछि काठमाडौं उपत्यका कम्तीमा २०० मिटर माथि उठिसकेको छ । पुरातात्त्विक तथ्यहरूले भन्छन् लगभग ३२ हजार वर्षअघि काठमाडौं उपत्यकामा मानवहरू घुमन्ते सिकारी जीवन बिताउँथे । बूढानीलकण्ठनजिकै धोबीखोलाछेउमा सोभियत पुरातत्त्वविद् सेटेन्कोले ढुंगे हतियार फेला पारे, जुन ३२,००० वर्ष पुरानो भएको अनुमान छ । काठमाडौंकै डुमाखालमा मोहनप्रसाद खनालले फेला पारेको ढुंगे हतियारलाई पनि ३२ हजार वर्ष अथवा त्योभन्दा पुरानो मानिएको छ । हाँडीगाउँको सत्यनारायण मन्दिरनजिकै गरिएको उत्खननमा फेला परेको ढुंगाको बन्चरोलाई आद्यऐतिहासिक (प्रोटोहिस्टोरिकल) मानिएको छ (चियरा सिल्भी एन्टोनिनी र जियोभान्नी भेरार्डी) । इतिहासकार पुरुषोत्तमलोचन श्रेष्ठले चाँगुको चापाख्वाल, भक्तपुरको घ्याम्पेडाँडा, पनौती काभ्रेको शंखपाटीचौरबाट ६ वटा नवपाषाण (नयाँ ढुंगे) हतियार संकलन गरेका थिए । ललितपुरको लुभु क्षेत्रबाट जनकलाल शर्माले फेला पारेको नवपाषाण (ढुंगे) बन्चरोलाई ४ हजार वर्षअघिको अनुमान गरिएको छ । उसो भए ३२ हजारदेखि ४ हजार वर्षअघिसम्म काठमाडौं उपत्यकामा अटुट रूपमा मानव बसोबास थियो कि बीचबीचमा खण्डित भएको थियो भन्ने प्रश्न उठ्छ । त्यसको सम्भावित उत्तर काठमाडौं उपत्यकाको जलवायुसम्बन्धी अध्ययनले दिएको छ । जमिनमुनिबाट प्राप्त वनस्पतिका बीउ र जीवका अवशेषहरूका आधारमा गरिएका जलवायुसम्बन्धी अध्ययनअनुसार, पनि ३५,००० देखि २६,७०० वर्षअघिसम्मको काठमाडौं उपत्यकाको जलवायु मानव बसोबासका लागि उपयुक्त थियो । २६,७०० देखि १६,००० वर्षका बीचमा चाहिँ जलवायु चिसोसुक्खा मात्रै होइन हिमयुग नै चलेकाले यो अवधिमा काठमाडौं उपत्यकामा मानव बसोबास थिएन कि भन्ने अनुमान गर्न सकिन्छ । फेरि १६,००० देखि १४,४०० वर्षदेखिचाहिँ जलवायु क्रमशः न्यानो र वर्षायुक्त हुन थालेकाले सिकारको खोजीमा आइपुगेका मानवहरूको पुनः बसोबास सुरु भएको हुन सक्छ । अर्को कुरा, लुकुन्डोल क्षेत्रमा गाई, सुँगुर र मृगका हाडका अवशेषहरू पाइएकोले सिकारद्वारा जीविकोपार्जन गर्दै काठमाडौं उपत्यकामा निरन्तर लामो समय बसोबास गर्ने अनुकूलता थियो । काठमाडौं उपत्यकामा सर्वप्रथम मानव बसोबास सुरु भएको स्थानमध्ये एउटा हुनुपर्छ साँखु क्षेत्रमा पर्ने मनिचुर । पुष्पलालले तालको पानी नसुक्दैको अवस्थामा मनिचुरमा वज्रयोगिनीको नेतृत्वमा आदिम साम्यवादी समाज थियो भन्ने आकलन गरेका छन् (छानिएका रचना, भाग १) । कपडाको खासै विकास नगरिसकेको अवस्थामा मनिचुरको घमाइलो पाटामा मानव बसोबास गर्थे भन्न सकिन्छ । अर्को महत्त्वपूर्ण विषय के भने साँखुको मन्दिरमा अगेनामा बालिएको आगो कहिल्यै निभ्न दिइँदैन । रूखको मुढा नै अगेनामा झोसिराखिएको हुन्छ । त्यसको सम्बन्ध पनि आदिम समयसँग छ भन्ने देखिन्छ ।आदिम समयमा आगो न्यानोका लागि मात्रै थिएन । पकाएर खानका लागि मात्रै थिएन । आगो सुरक्षा पनि थियो । रातमा जंगली जनावरहरूबाट बच्नका लागि आगोले सुरक्षाको काम गर्थ्यो । आगो देखेपछि जंगली जनावरहरू परपरै भाग्थे । सम्भवतः साँखुको त्यो मनिचुर क्षेत्रमा आदिम युगमा मान्छेहरू आगोलाई सुरक्षाका रुपमा प्रयोग गर्नका लागि रातभर धुनी जगाएर मस्तसँग सुत्थे । त्यो प्रचलन पछि परम्पराका रूपमा विकास भयो । त्यस युगमा सम्भवतः मनिचुर क्षेत्रमा बस्ने मानवहरू मातृसत्तात्मक परिवारमा बस्थे । सम्भवतः महिला वज्रयोगिनीको नेतृत्वमा रहन्थे । के भनिन्छ भने काठमाडौं उपत्यकाका नेवारहरू तिनै वज्रयोगिनीका सन्तान हुन् । त्यस्तै अर्को कुरा पनि भनिन्छ लिच्छविहरू काठमाडौं उपत्यकामा प्रवेश गर्नुभन्दा पहिले किरातकालमै मनिचुर (मणिचुड) को जंगलमा बौद्ध विहार स्थापना गरिएको थियो । वनमा बनाइएका कारण त्यसको नाम नै गुं विहार राखिएको थियो । वज्रयोगिनी मन्दिरपरिसर र अलि पर गरी ढुंगा खोपेर बनाइएका ९ वटा आकर्षक गुफा छन् । ती गुफालाई इतिहासकार पुरुषोत्तमलोचन श्रेष्ठले इसापूर्व तेस्रो शताब्दी अर्थात् आजभन्दा २३०० वर्ष प्राचीन मानेका छन् (गुहा, गुहालेख, गुहाचित्र एवं अन्य सम्पदा, २०७३) । यसले पनि संकेत गर्छ मनिचुर क्षेत्र प्राचीनकालदेखि मानव गतिविधि र बसोबास भएको क्षेत्र हो । त्यस्तै काठमाडौं उपत्यकाका अन्य प्राचीन बस्तीहरूमध्ये चोभारभन्दा उचाइमा अवस्थित थानकोट, इचंगु, भुइँजसी, मनोपुर, साँखु, फर्पिङ पनि हुन् । सम्भवतः सिकारद्वारा जीविकोपार्जन गर्ने काठमाडौं उपत्यकाका आदिम जाति सापु र मेपुहरू हुन्, जसलाई वंशावलीहरूमा संस्कृतकरण गरेर गोपाल र महिषपाल भनिएको छ (रोलम्ब, १९८३) । उनीहरूको मूल बसोबास क्षेत्र भएकाले काठमाडौं उपत्यकाको बस्ती सुरु भएको अर्को स्थान मातातीर्थ हुन सक्छ । अहिले पनि नेवारभित्र ग्वा र हले भनेर चिनिने सापु र मेपुहरूको बसोबास टिस्टुङटौखेलचित्लाङ क्षेत्रका टौखेल, न्हुलु, कुन्छा, पापुङ, पुलागाउँ र शिखरकोट गाउँहरूमा छ । यहाँ मातातीर्थबारे पनि पुनः विमर्श गरौं । मातातीर्थको नाम किन मातातीर्थ भएको होला ? सम्भवतः मनिचुरमा वज्रयोगिनीको नेतृत्वमा रहेझैं मातातीर्थ क्षेत्रमा पनि माता (महिला) कै नेतृत्वमा समाज चल्थ्यो । तर, लिखित इतिहासकालभन्दा अगाडिको त्यो कुरा मान्छेहरूको स्मृतिबाट हराएर गयो । बाँकी रह्यो, त्यही ठाउँको नाम मातातीर्थ । वज्रयोगिनी र मातातीर्थ नामले पनि संकेत गरिरहेको छ कि काठमाडौं उपत्यकामा मातृसत्तात्मक युगदेखि नै मानवहरू बसोबास गर्थे । सम्भवतः त्यसरी बसोबास गर्ने महत्त्वपूर्ण क्षेत्रमा पर्थ्यो मनिचुर र मातातीर्थ, जसले गर्दा नामकै रूपमा सही इतिहासको अवशेष अहिलेसम्म बाँकी छ । सम्भवतः ती सापु र मेपुका पुर्खाहरू थिए । सम्भवतः सापु र मेपुपछि काठमाडौं उपत्यका प्रवेश गर्नेमा किरातहरू थिए । यस सन्दर्भमा डा साफल्य अमात्यको विचार छ कि पूर्वका किरातहरू सिकारको खोजीमा काठमाडौं उपत्यकामा आइपुगेका थिए । घना जंगल, ससाना दह तथा नदीहरूमा सबै किसिमका जीवजन्तु पाइने भएकाले सयौं वर्षसम्म सिकारी जीवन बिताए । उनै किरातहरूले उपत्यकावरिपरिका शिवपुरी, फुलचोकी, चन्द्रागिरि, फर्पिङ आदि डाँडाहरूमा बस्ती बसाले । यी क्षेत्रमा पाषाण युगमा प्रयोग हुने ढुंगे हतियारहरू फेला परेबाट यो पुष्टि पनि हुन्छ (काठमाडौं नारायण, २०५३) । किरात भाषामा रहेका स्थाननाम, लिच्छवि अभिलेखमा पाइएका २०० भन्दा बढी किरात भाषाका मानिएका शब्द र संस्कृत ग्रन्थहरूबाट काठमाडौं उपत्यकामा किरातहरूले सभ्यताको जग बसाएका थिए भन्ने देखिन्छ । लिच्छविहरू आइपुग्नुभन्दा पहिला किरातहरूले काठमाडौं उपत्यकाका अग्ला स्थानमा ससाना गाउँहरू निर्माण गरिसकेका थिए । जस्तो कि गोकर्णछेउछाउमा पर्ने अहिदुमकोट्टग्राम, लेलेको लेम्बटीद्रङ्ग, पशुपतिनाथको पूर्व र उत्तरपूर्वमा पर्ने ल्होप्रिङ र म्हुप्रिङ, ठमेलको पश्चिममा पर्ने मथङ्ग्राम, थानकोट क्षेत्रका कुदुङ्ग्राम, फेराङकोट्ट, किच्प्रिङग्राम, पासिङ्ख्य, थेन्चोग्राम र जोल्प्रिङग्राम, त्यस्तै गुन्डुनजिक पर्ने कोन्को, बूढानीलकण्ठ क्षेत्रमा पर्ने थन्थुरीग्राम इत्यादि लिच्छविकालभन्दा अगाडिका बस्ती हुन् । हाँडीगाउँको सत्यनारायण मन्दिरमा गरिएको उत्खननले लिच्छविकालभन्दा पहिलेको इसापूर्व १६७ देखि इसाको पहिलो शताब्दीबीचको इँटाको पर्खाल पत्ता लागेको छ । त्यस्तै अन्दिग्राममा ढुंगेधारा (जलद्रोणी) पनि फेला परेको छ, जुन किरातहरूसँग सम्बन्धित छ (सुदर्शन तिवारी, एन्सियन्ट सेटलमेन्ट्स अफ काठमान्डु भ्याली) । केही वर्षअघिको विनाशकारी भूकम्पपछि रविन कनिङ्घमको नेतृत्वमा गरिएको उत्खननले भक्तपुरको वत्सला मन्दिरको जगमा रहेको इँटा इसापूर्व पहिलो शताब्दीको हो, त्यस्तै काष्ठमण्डपको जग इसापूर्व दोस्रो शताब्दीको हो भन्ने देखाएको छ । यी तथ्यहरूले स्पष्ट हुन्छ काठमाडौं उपत्यकामा इँटा प्रयोग गरेर बनाइएका घरहरूको बस्ती किरातकालमै सुरु भएको हो । इन्द्रचोकमा स्थापित आकाश भैरव मन्दिरको सम्बन्ध किरात राजा यलम्बरसँग, टेकु दोभाननजिकको पचली भैरवको सम्बन्ध किरातराजा पब्बीसँग रहेको (शान्ति सुरभ, किरातकालीन सांस्कृतिक अवशेष ः एक चिन्तन) रैथाने नेवारहरूको जनविश्वासले पनि यी तथ्यहरूलाई बल पुगेको छ । यति धेरै मन्थन गरिसकेपछि फेरि मिथकमै फर्किएर प्रश्न गरौं किन शिवले नै तालको पानी सुक्ने भविष्यवाणी गर्नुपरेको होला ? किन कर्कोटक नागलाई नै मञ्जुश्रीले धनसम्पत्ति जिम्मा लगाउनुपरेको होला ? काठमाडौं उपत्यकालाई किन नागह्रद, नागदह र नागबास भनिएको होला ? काठमाडौं उपत्यकामा पाइएका ३२ हजारदेखि ४ हजार वर्षअगाडिसम्मका ढुंगे हतियार, तालको पानी सुक्नुभन्दा पहिलेदेखि कर्कोटक नागराज बस्थे भन्ने मिथक, आनुवंशिक अध्ययन तथा नेवार संस्कृतिमा माछाको अनिवार्यताजस्ता विषयले एउटा टड्कारो सम्भावनातर्फ संकेत गरेको छ पक्कै पनि सापु र मेपुका साथै किरातहरूका सुदूर पुर्खाहरूले काठमाडौं ताल सुक्दै गरेको दृश्य आफ्नै आँखाले देखेका थिए । तेन्जिन गेइडेन (२००९) ले गरेको आनुवंशिक (जेनेटिक) अध्ययनले नेवारहरूको पुर्खा करिब १० हजार वर्षअघि काठमाडौं उपत्यकामा आइपुगेको प्रमाणित नै गरिसकेकाले यो परिकल्पनामा तार्किक सत्यता छ । अर्को कुरा, काठमाडौं उपत्यकाका नेवारहरूमा इन्द्रजात्रामा आकाश भैरव मन्दिरनजिक जिउँदो माछा जाँडले बगाइदिने चलन छ । त्यस्तै सगुन (शुभकार्य) मा बायाँतर्फ बाङ्गिएर सुकेको रैथाने प्रजातिका माछा (कुन्या) र सीधा सुकेको माछा (सुन्या) अनिवार्य चाहिन्छ (सुरेश किरणका अनुसार) । सम्भवतः यी दुई प्रचलन तालको माछाबाट जीविकोपार्जन गर्दाकै युगको सांस्कृतिक अवशेष हुन् । त्यसैले भन्न सकिन्छ कि तालको पानी सुकेको दुर्लभ दृश्य देखेका पुर्खाहरूले आफ्ना सन्तानहरूलाई त्यो कथा सुनाउँदै पुस्तान्तरण गरे । शताब्दिऔं पुस्तान्तरण हुँदाहुँदा खिइँदै गएर दुईवटा मात्रै मूल कुरा बाँकी रह्यो तालको पानी चोभारबाट बगेर सुकेको हो र नागजातिहरू ताल सुक्नुभन्दा अघिदेखिका आदिम बासिन्दा हुन् । यही अवशेष समातेर समाजलाई प्रभावित गर्न हिन्दु र बौद्ध धार्मिक ग्रन्थहरूमा शिव, कृष्ण, विष्णु, दानासुर, बुद्ध र मञ्जुश्रीका कथाहरू थपिए । त्यसो भए मिथकमा भनेझैं तालको पानी नसुक्दैको बखतमा काठमाडौं उपत्यकामा बसोबास गरिरहेका ती नागवंशीहरू को होलान् त ? इतिहासकार निरिश नेपालको विचारमा सापु र मेपुहरू नाग वंशका हुन् र काठमाडौं उपत्यकाका आदिम बासिन्दा पनि (रोलम्ब, १९८३) । त्यही भएकाले मिथकमा मञ्जुश्रीले कर्कोटक नागलाई धनसम्पत्ति जिम्मा लगाएको कथा जडिएको हो । नागजातिहरूको आदिम बासस्थल भएकैले काठमाडौं उपत्यकालाई नागवास, नागह्रद र नागदह भनिएको हो । तर, लिच्छविहरूसँगै र त्यसभन्दा पछि प्रवेश गरेका संस्कृतभाषी आर्यहरूले काठमाडौं उपत्यकामा किरातहरूको प्रभावशाली उपस्थिति देखेर हिन्दु धार्मिक ग्रन्थमा शिवजीले तालको पानी सुक्नेबारे भविष्यवाणी गरेको कथा थपेको हुनुपर्छ । किनभने, शून्यमा बन्दैन मिथक । र, मिथकले कुनै न कुनै सामाजिक यथार्थलाई समातेको हुन्छ । त्यही भएर भनिन्छ नि दुध र पानी छुट्याउन नसकिएझैं इतिहास र मिथकलाई पनि पूर्ण रूपमा छुट्याउन सकिँदैन । जस्तो कि काठमाडौं ताल सुकेर मानव बसोबासका लागि उपयुक्त उपत्यकामा परिणत भएको १० हजार वर्षअगाडिको यथार्थ अहिले इतिहास भनौं इतिहास होइन, मिथक भनौं मिथक मात्रै होइन भनेजस्तो हुन पुगेको छ । इतिहास अक्षरमा मात्रै लेखिँदैन, मान्छेहरूको सामूहिक स्मृतिका रूपमा, विश्वासका रूपमा, अभ्यासका रूपमा पनि निरन्तर जीवित रहेको हुन्छ । केवल हामीले त्यसलाई पढ्न सक्नुपर्छ ।"
अम्बेडकरगान्धीको सत्य शल्यक्रिया,"पछिल्लो समय नेपालमा अरुन्धती रोयका प्रशंसकहरू झन्झन् बढेको दृश्यलाई सुखदै मान्न सकिन्छ । तर, विस्मित विपर्यास यस्तो छ अरुन्धतीलाई नानावली अलंकारसहित बखान गर्ने कतिपय नेपाली विद्वान् नै जातव्यवस्थाको सन्दर्भमा परोक्ष गल्ली हुँदै दक्षिणपन्थी गजुर छुन पुगिहाल्छन् । विकल्पसहितको प्रश्न स्वाभाविक उठ्छ उनीहरू अरुन्धतीलाई गहिराइमा पढ्ने लेठो गर्दैनन्, या लेखकीय प्रतिरोधी ज्ञान अपाच्य भई बौद्धिकवमन तिर लाग्छन् ? सीमान्तकृत समुदायको पक्षमा पैरवी गरेकै कारण सत्ताको नजरमा सधैं तारो बनेकी अरुन्धतीवैचारिकी माथि अधिक विमर्श हुनु जरुरी छ ।आख्यानगैरआख्यान होस् या सम्भाषण नै किन नहोस्, अरुन्धती सत्तासंस्थापनले लादेको अधिनायकत्वविरुद्ध निरन्तर तार्किक तिखो औंलो उठाउँछिन् । सधैं सत्ताको अविवेकी सोच र व्यवहारलाई खबरदारी गरिरहेकी हुन्छिन् । उनलाई थाहा छ, अन्यायको महामारी चल्दा सुस्ताउनुको संकेत हुन्छ न्यायप्रेमी जनताविरुद्ध कुनै न कुनै आवरणमा उभिनु । अरुधन्तीको नसानसामा विद्रोह छ । उनलाई साउती स्वीकार्य छैन, सायद । जातव्यवस्थामा टेको दिइरहने राज्यसत्ताविरुद्ध मुखर आलोचना गर्ने लेखकअभियन्तालाई हेर्ने हाम्रो बौद्धिकीमा चाहिँ किन यस्तो संकट देखापर्यो ? अरुन्धतीलाई गतिलोसँग नपर्गेल्दासम्म हामीभित्रको द्विविधाले गलत राजमार्ग पक्रने खतरा सधैँ रहन्छ । उनको वैचारिक गुदी प्रतिविम्बित गर्ने पुस्तकमध्ये एक हो द डक्टर एन्ड द सेन्ट, जसलाई नरेश ज्ञवाली र विनोदविक्रम केसीले ती विद्रोही, ती महात्मा नाम दिएर अनुवाद गरेका छन् । भाषिक घेराका कारण असली स्वादबाट टाढा रहेका पाठकका लागि अनुवादकद्वयले हित चिताएका छन् । अरुन्धतीको लेखनमा स्पष्टता, गम्भीर शोध, चखिलो प्रस्तुति भए पनि समाजको कठिन दृश्य र तथ्यचित्रणका कारण गणितजस्तो लाग्न सक्छ । अनुवादकहरूको शिल्पका कारण हुनुपर्छ, गद्यको भाषा कहीँकहीँ शक्तिशाली कविताको अन्तिम हरफजस्तो स्वादिलो लाग्छ । भाषामा हाम्रैपनको लय बगिरहनु नै अनुवादको सामर्थ्य मान्नुपर्छ । आशा गरौँ नेपाली अनुहारमा यस पुस्तक जन्मिइसकेपछि अरुन्धतीको वैचारिक रुझान मात्रै होइन, दलित विमर्श र अम्बेडरगान्धी द्विचर मिथकको पुनर्मूल्यांकन हुनेछ ।सन् १९३५ मा लाहोरको जातपात तोडक मण्डलले बीआर अम्बेडकरलाई प्रवचनका लागि निमन्त्रण पठायो । तर, कथित उच्च जातका व्यक्तिहरूको असहमतिले लिखित भाषण अम्बेडकरले पढ्न पाएनन् । सोही भाषणलाई अम्बेडकरले एक वर्षपछि एनाइलेसन अफ कास्ट का नाममा प्रकाशित गरे । गम्भीर बहसमा पुस्तकले केन्द्रीय चर्चा पाइरहेपछि सन् २०१४ को संस्करणमा अरुन्धतीले भूमिका लेखिन् । भूमिकालाई अम्बेडकरपन्थीहरूले आलोचना गरे, जसको आशय थियो भूमिकाले मूल कृतिलाई मात्रै ओझेल पारेन, गान्धीलाई पनि अनावश्यक स्थान दियो । प्राज्ञिक महत्ता बोकेको उक्त भूमिका सन् २०१७ देखि भने स्वतन्त्र पुस्तकको स्वरूपमा सार्वजनिक छ । कतिपयलाई लाग्न सक्छ, भारतीय समाज र सन्दर्भ बोकेको यो किताब हामीले किन पढ्ने ? नेपाली पाठकलाई सम्बोधन गर्दै अरुन्धतीले भनेकी छन् मलाई थाहा छ, जात व्यवस्थाको क्रूर दैनन्दिन अभ्यासमा नेपाल पनि भारतभन्दा भिन्न छैन । यस उपमहाद्वीपमा हामी सबैको चेत खुल्न जरुरी छ । भव्यताको हाम्रो सपना जेसुकै होस्, हामी कदापि साँचो अर्थमा उचाइ हासिल गर्नेछैनौँ, हाम्रो कदापि प्रगति हुने छैन र हामीले कदापि ज्ञानोदय देख्नेछैनौँ तबसम्म, जबसम्म हामी त्यस्तो समाजमा रहिरहने छौँ, जो दैवी आदेशका आधारमा केही मानिस अरूभन्दा श्रेष्ठतर हुन्छन् भन्ने विश्वास गर्छ ।अध्ययनबाटै प्रायः क्रान्तिको थालनी हुने दाबी पस्कने अरुन्धतीले पहिलोपल्ट एनाइलेसन अफ कास्ट पढ्दा महसुस गरिछन् कि कसैले निस्पट्ट अँध्यारो कोठाका झ्यालहरू खोलिदियो । लाग्छ अरुन्धतीको पुस्तकपठनपछि समाजको चरम विभेदमाथि मात्रै होइन, हाम्रो बौद्धिक जगत्को विश्लेषणढर्रामाथि समेत पृथक् र दृढ दृष्टि बनाउन सक्छौँ । भारतको हिन्दु समाजभित्र दलितको दारुण अवस्थालाई अरुन्धतीले तथ्यांकसहित यति प्रभावकारी चित्रण गरेकी छन्, जसले पाठक संवेदित हुन पुग्छ । विशेषगरी सामाजिक न्याय र स्वतन्त्रताका पक्षधरलाई थप बेचैन बनाउन सक्छ । दलितमाथि उत्पीडन र अपराधको कहालीलाग्दो शृंखला चलिरहँदा समेत प्रहरीप्रशासन, राजनीतिकर्मी, न्यायपालिका र मिडियाले प्रभावकारी भूमिका नखेल्दा दक्षिणपन्थी चिन्तनले चर्को सुसेली हाल्दोरहेछ भन्ने पाठ पुस्तकले प्रस्तुत गर्छ । जातप्रथाको वकालत गर्दै मधु किश्वरजस्ता प्राज्ञिक ले समेत हाकाहाकी लेखिन् धेरै गाली गरिएको जातप्रथाले भारतमा लोकतन्त्रलाई जीवन्त तुल्याउन निकै महत्त्वपूर्ण भूमिका निर्वाह गरेको छ किनभने यसले मानिसहरूलाई केन्द्रीकृत, सर्वसत्तावादी शक्ति संरचनाको प्रतिरोध गर्ने तरिका दिएको छ । डेढ दशकअघि छापामा आएको यस अभिव्यक्तिको जब्बर बीजविचार भने महात्मा का रूपमा ख्यातिप्राप्त मोहनदास करमचन्द गान्धीले सन् १९१६ मै एक धार्मिक सम्मेलनमा राखेका थिए जातको बृहत् संगठनले समुदायको धार्मिक चाहना मात्र होइन, राजनीतिक आवश्यकतालाई पनि सम्बोधन गर्यो । ग्रामीण जनताले जातव्यवस्थामार्फत आफ्ना आन्तरिक मामिला व्यवस्थापन गरे । यसैमार्फत सत्तासीन शक्ति वा शक्तिहरूको उत्पीडनसँग लडे । अम्बेडकर भने जातव्यवस्थाभन्दा अपमाजनक सामाजिक संरचना अर्को नरहेको अडान राख्दै भन्थे अछुत का लागि हिन्दु धर्म साँच्चिकै यातनाशाला हो ।नेपालमा पनि जातव्यवस्थाको सकारात्मक पक्ष र धर्ममा वैज्ञानिकता खोज्ने विद्वान् हरूको खडेरी छैन । आखिर उत्पीडनको तथ्यांक छोपेर मिथ्या तर्क गर्न कुन शक्तिले प्रेरित गर्छ ? संरचनात्मक लाभांशको पोषले, समाजविज्ञानीहरूको अध्ययन निष्कर्षले यही भन्छ । समाजका अन्तरविरोध र विभेदलाई अन्त्य गर्ने विषयमा अम्बेडकर र गान्धीबीच आधारभूत तहमै भिन्नता थियो । गान्धी ठान्थे वंशाणुगत सिद्धान्त जातव्यवस्थाको आत्मा हो । यो श्वाश्वत सिद्धान्त हो । यसलाई फेरबदल गर्नु भनेको अव्यवस्था सृजना गर्नु हो । यो ठम्याइ गलत मात्रै होइन, सामाजिक अग्रगमनका लागि समेत घातक अवरोधक रहेको साबित भइसकेको छ । यो साँचो हो, अरुन्धतीले पुस्तकमा गान्धीलाई प्रशस्तै स्थान दिएकी छन् । तर, उनले गान्धीभित्र ढाडिएर बसेको उच्च जातीय अहंकारलाई छताछुल्ल पनि पारेकी छन् । चेरी पिकर हरूका लागि धेरै चेरी दिने गान्धीलाई यथास्थितिको महात्मा भन्ने पगरी लगाइदिएकी छन्, अरुन्धतीले । यो एक बौद्धिकले गर्ने सानदार प्रतिवाद हो । तर, अम्बेडकरको भक्तिभजनका खातिर अरुन्धतीको विरोध गर्ने अम्बेडकरवादी र माफी मागेर अतिरिक्त विनम्रता पेस गर्ने अरुन्धतीका टिप्पणीहरूलाई बेतुक ठानेर बेवास्ता गर्न सकिन्छ । तर, अनुयायीहरूले अम्बेडकरका लाखौँलाख मूर्ति बनाएको प्रसंगलाई अरुन्धतीले क्रान्तिकारी करार गर्नुलाई चाहिँ बहस बनाउन सकिन्छ । चिन्तकविचारकको योगदानलाई विमर्श गर्नुभन्दा देवत्करण गर्ने संस्कृतिले अन्धभक्त बढाउने जोखिम उठाउँछ । यथार्थमा प्रश्न गर्ने आलोचकहरूले नै कुनै पनि विचारकको विचारलाई गतिशील बनाउने गर्छ ।पिटरम्यारिसवर्ग सहरमा श्वेतहरू मात्रै का लागि सुरक्षित डब्बामा चढेकाले गान्धीले रेलबाट गलहत्तिनुपर्यो । यस घटनाले उनको आत्मसम्मानमा ठेस पुर्यायो नै । त्योभन्दा ठूलो उनको आपत्ति थियो, रैथाने काला अफ्रिकीसरह आफूलाई व्यवहार गरिएकोमा । उनको वैचारिक गुदी प्रतिविम्बित हुने यस्ता घटनाहरूको भने आदर्श लिपपोत गरिन्छन् । अनुयायीहरू गान्धीका सबै भनाइलाई आप्तवाक्य ठानी आदर्शीकरण गर्छन् । तर, उनका अतार्किक धारणामाथि उनीहरू कहिल्यै मन्थन गर्दैनन् । यौनसम्बन्धी धारणा र दैनन्दिनका आचरणलाई एकछिन पन्छाउँदा पनि गान्धीका केही जिकिरमाथि छलफल गर्न सकिन्छ । जस्तो आफूले अछुत को प्रतिनिधित्व गर्ने गान्धीको दाबी र गरिबहरूको गरिब भएर बाँच्ने उनको चाहनासँग धरातलीय यथार्थको जरा चुँडिएको देखिन्छ । यी भनाइलाई कसी बनाएर गान्धीको वैचारिकी जाँच गर्ने हो भने बहुसंख्यक दलित र गरिबमा अन्तरनिहित अलगावभाव उनले बुझ्नै सकेका थिएनन् भन्ने प्रस्ट हुन्छ । रोचक विरोधाभास गरिबहरूको गरिब हुन रुचाउने नेताको संरक्षण र प्रायोजनचाहिँ घराना व्यापारी जीडी बिडलाले गर्थे । यस्तै विचित्रको चित्र नेपाली राजनीतिमा पनि देख्न सकिन्छ । समाजवादका नारा र झन्डा नै व्यापारीहरूको छत्रछायामा फहराइरहेको दृश्य हाम्रो समयले लाचार भई हेरिरहेको छ । अरुन्धतीले यस पुस्तकमा अम्बेडकरलाई खुलेर प्रशंसा गरेकी छन्, जसको योग्य उम्मेदवार अम्बेडकर हुन् नै । तर, आफ्ना पाँच लाख समर्थकसहित बौद्ध धर्म अपनाउने अम्बेडकरको कदमलाई अरुन्धतीले क्रान्तिकारी ठहर्याएकी छन् । उनको यो ठहरमाथि बुद्ध दर्शन सापटी लिएरै पनि सन्देह गर्नुपर्छ । भनिन्छ काठमाडौँमा भएको विश्व बौद्ध परिषद्मा भाषण दिँदै अम्बेडकरले मार्क्सवादी चिन्तन र व्यवहारमाथि प्रश्न उठाए । मानसिक परिवर्तन, नैतिक शिक्षा र प्रेमजस्ता माध्यमबाट विरोधीको मन जित्ने हुनाले बौद्धमार्ग जनजागरण आन्दोलनसँग जोडिने तर्क पनि अघि सारे । रूढ सामाजिक संरचना बदल्न हिँडेको एक नायक एकाएक कुनै धार्मिक महलमा प्रवेश गर्नु पलायनबाहेक अरू के हुन सक्छ र ! नेपालमा पनि केही दलितहरू सहअस्तित्वको आशमा धर्म परिवर्तनतिर लागेका देखिन्छन् । केही समय थोरै राहत मिले पनि यो सही निदान होइन ।अम्बेडकरयात्राको उत्तरार्ध आलोचनालायक भए पनि भारतीय दलित आन्दोलन उठाउन उनले जुन संघर्ष गरे, त्यो निकै ठूलो साहस थियो । उनी दलितको राजनीतिक पहुँचबाट सशक्तीकरण चाहने भएकाले दलितका लागि दाहोरो मतदानका पक्षमा उभिए । तर, यसले हिन्दु समाजभित्र फुट आउने त्रास देखाउँदै गान्धी दोहोरो मतदानविरुद्ध आमरण अनशन बसे । अनसनकै कारण दलित आन्दोलन सम्झौतामा अड्कियो । यस घटनाले पनि गान्धीको वैचारिक रूढिलाई अझै उघारिदियो । गान्धीजस्तो पुरातनपन्थी विचारशक्तिसँग अम्बेडकरले आधुनिक समाज निर्माणका लागि लडेकै हुन् । तर, अम्बेडकर पढेरै वैचारिक बिराम निको हुने अपेक्षा अरुन्धतीले जो राखेकी छन्, त्यो सरासर अपुरो लाग्छ । भौतिकवादी निरूपणबिना न अम्बेडकर पूर्ण बुझ्न सकिन्छ, न गान्धी, न त अरुन्धती नै । दलित आन्दोलनका लागि अम्बेडकरले गरेका उल्लेखनीय संघर्ष र उनको बलियो विचारको बयानबाजी मात्रै होइन, गान्धीको सफेद सादगी भित्र लुकेको सवर्ण पक्षधरतालाई उदांगो पारेर यस किताबले पाठक र नयाँ आन्दोलनलाई गुन लगाएको छ । र, नेपाली पाठकलाई थप सुसूचित अनि विमर्शमय पार्ने गुनिलो अनुवादद्वय साँचो प्रशंसाका हकवाला भएका छन् ।"
जम्काभेट शवहरूसँग,"बीभत्स हत्याकाण्डकोटेश्वरबाट विमानस्थल जाने बाटोमा पर्ने दुईतले घरमा हामी पुग्यौं । मौसम राम्रो नभएकाले दिउसै अँध्यारो थियो । माथिल्लो तल्लामा थियो साधारण खाट र सानो झ्याल । झ्यालको खापा खुलेको थियो । छानबिन गर्दा नोटबुक र रु २०० भेटियो । र, नेपाल बैंकको बचत खातामा रु २ लाख अघिल्लो दिन मात्रै जम्मा गरिएको रसिद पनि भेटियो । हत्यासम्बन्धी अरू कुनै प्रमाण फेला परेन । तल ओर्लंदा टर्चलाइटको उज्यालोमा भर्याङमुनि बाख्रा बाँधेकै छेउमा गर्धन काटिएको लास देखियो । सम्भवतः माथिबाट भागेर ओर्लंदै गर्दा मारिएको हुनसक्छ । छिँडीका कुनाकाप्चा चहार्दा मैलोझुत्रो सिरकले मुख छोपिएको अर्को लास देखियो । खोलेर हेर्दा करिब ८ वर्ष जतिको बालिकाको घाँटीमा खुकुरीको प्रहारले भित्ता रंगिएको र बालिकाको दायाँ हातको तीनवटा औंला पनि भित्तामा टाँसिएको पाइयो । जताततै रगतको खोलो बगेर जमेको देखियो । खानतलासीपश्चात् बाहिर आउँदा आँगनको डिलमा अधबैंसे महिलाको रगतमा मुछिएको अर्को लास भेटियो । उनको शरीरमा ६०७० पटक जति खुकुरी प्रहार भएको बुझियो । बिचरी गुहार माग्न बाहिर आएकी हुँदी हुन् । कति हृदयविदारक !मानवतालाई नै लज्जित पार्ने हत्याकाण्डको मनसाय बुझ्न सकिएन । खोतल्दै जाँदा पनि रिसइबीको कुनै प्रमाण पुष्टि भएन । कोटेश्वर सडक निर्माण हुँदा सरकारबाट जग्गा अधिग्रहणबापत मृतकले मुआब्जा रकम पाएको बुझियो । सोही रकम लुट्न आएकाहरूबाट अन्दाजी ७० वर्षका वृद्घको सिंगो परिवारकै हत्या भएको देखियो । उज्यालो हुन लागेपछि भागेका हत्याराहरूको हातमा रकम परेन । अपराधी पत्ता लगाउन भरमग्दुर कोसिस गरियो । अन्त्यमा एक १२ वर्षीय बालक भेटियो । बालक ज्यादै त्रसित थियो । सोधपुछको दौरान तिनै बालकबाट तथ्य उजागर भयो । अपराधी लुकेर बसेको स्थानसमेत जानकारीमा आयो । बालकलाई कुनै नोक्सानी नहोस् भनी पुलिसको संरक्षणमा राखियो । केरकारपश्चात् अपराधीहरूले प्रयोग गरेको रगत मुछिएको खुकुरी पनि खोलाछेउमा माटोमुनि गाडिएको अवस्थामा बरामद भयो । तीन जना अभियुक्तलाई ज्यान मुद्दाको अभियोगमा अदालतसमक्ष मुद्दा दायर गरियो ।म न्याय क्षेत्रमा पसेका एकाध महिलामध्ये एक, त्यसमा पनि नेवार समुदायको । मलाई अदालतभित्र पनि न्यायिक लडाइँ लड्न सजिलो भएन । अनेक अन्याय भोग्नुपर्ने अवस्था थियो । तत्कालीन प्रधानन्यायाधीश रत्नबहादुर विष्टले अरूको भनाइमा लागेर मलाई अनाहकमा सजाय दिए । त्यही सजायस्वरूप महान्यायाधिवक्ताको अञ्चल सरकारी वकिल कार्यालयमा सरुवा हुँदा अनेक लाससँग साक्षात्कार गरेँ । प्रहरीसँगसँगै घटनास्थलमा उपस्थित भई बीभत्स लासहरूको मुचुल्का गर्न बाध्य भएँ । त्यस्ता भयावह घटनामा उपस्थित हुँदा मेरो सरल स्वभावले काँचुली फेर्न थाल्यो अनि म कठोर र सख्त नारीमा रूपान्तरित हुन थालें । आजभोलि मलाई न कसैले दिएको सजायमा दुःखको आभास हुन्छ, न त सुखकै अनुभूति ।(माथेमा नेपालको पहिलो महिला न्यायाधीश हुन्)"
क्रान्ति,बटुल्दै आाखाबाट खसेका सपनाम फेरि तिमीछेउ आइपुगेको छु ।
जब्बर फ्यानको बखान,"रोमान्सिङ विथ लाइफइमानदारीसाथ लेखिएको सत्यनिष्ठ आत्मकथा पढ्नु रमाइलो हुन्छ । त्यसबाट लेख्ने व्यक्तिको भित्री पाटो देख्न पाइन्छ, बाहिर उजागर नभएको । देव आनन्द कलम चलाउन सक्ने थोरै फिल्म अभिनेतामा पर्थे । आफैं लेखे आत्मकथा डेढ वर्ष लगाएर । आखिर अंग्रेजीमा अनर्स गरेका थिए लाहोरको गभर्नमेन्ट कलेजबाट उनले । बोलाइमा झैं उनको लेखाइमा पनि तीव्रता पाइन्छ । इमानदार देखिन्छन् देव आनन्द । किताबबाट थाहा हुन्छ, अविभाजित पन्जाबको गुरुदासपुर जिल्लामा एक सफल वकिलका साहिँलो छोरा उच्च शिक्षाका लागि दाजुझैं बेलायत जान चाहन्छ, तर पिताको घट्दो आयस्ताका कारण जान सक्दैन । बाबुसँग असाध्ये डराउने र आमासँग अत्यन्त नजिक रहेको त्यो छोरो आमाको मृत्युपछि विरक्तिन्छ । बीसवर्षे त्यस तन्देरीको सपना पनि छ पृथ्वीराज कपूर, मोतीलाल, अशोककुमारजस्ता सिनेमाको नायक बन्ने । त्यही सपना पछ्याउँदै त्यो तन्देरी लाहोरबाट फ्रन्टियर मेल रेल चढी बम्बई पुग्छ खल्तीमा केवल ३० रुपैयाँ बोकेर ब्रिटिस राजविरुद्ध महात्मा गान्धीको भारत छोडो आन्दोलन चर्किरहेको बखत । त्यस बिरानो मायानगरीमा अनेक पापड बेल्छ, थोत्रा कटेरामा बस्छ, चिठी सेन्सर गर्ने सेनाको नोकरी खान्छ, अखबारको विज्ञापन हेरेर फिल्मको नायक बन्न प्रोड्युसरलाई भेट्न जान्छ । उसले त्यो काम पाउँछ बिनाकुनै सिफारिस र भनसुन अनि धर्मदेव पिसोरिमल आनन्दबाट त्यो तन्देरी देव आनन्दमा रूपान्तरित हुन्छ । सुरुका फिल्महरू असफल हुन्छन् । अशोक कुमारको सहयोगमा प्राप्त फिल्म जिद्दी बाट भने अभिनेताका रूपमा जम्छन् र आफ्नै कम्पनी नवकेतन फिल्म्सद्वारा निर्मित तथा अभिन्न मित्र गुरुदत्तद्वारा निर्देशित फिल्म बाजी बाट देव आनन्द सितारामा रूपान्तरित हुन्छन् । त्यसपछि उनी सफलताको उच्च सोपान चढ्दै प्रसिद्धिको शिखरमा पुग्छन् । पुत्र, तिम्रो माथामा त सूर्य चम्किरहेको छ, तिमी एक दिन ठूला मान्छे हुन्छौ भनेर अमृतसरको स्वर्ण मन्दिर छेउको एक सर्बतवालाले गरेको भविष्यवाणी सत्य साबित हुन्छ । हिन्दीको शब्द बेबाक उनको आत्मकथालाई अर्थ्याउन बढी सुहाउँदो विशेषण ठहरिन्छ । उनले शिष्टताको परिधिमा रहेर आफूसित सहकार्य गर्ने अभिनेत्रीहरूसितको रोमान्सबारे खुलस्त लेखेका छन् । गायिका अभिनेत्री सुरैया र उनको प्रेमकहानी त जगजाहेर छ । त्यस कहानीको पोयो पनि उनी नलुकाई खोल्छन् । ती सबै कहानी पढ्दा त्यस किताबको शीर्षक रोमान्सिङ विथ विमेन राख्दा पो ठीक हुन्थ्यो कि भन्ने पनि लाग्छ पाठकलाई । तर, किताबबाट बुझ्न पाइने अर्को अनदेखा र महत्त्वपूर्ण पक्ष भनेको उनको जीवनदर्शन र जीवन बाँच्ने मन्त्र हो । उनको मान्यता छ सफलता असफलता सबै क्षणिक कुरा हुन् । सफलताले मात्तिनु हुँदैन, असफलताबाट आत्तिनु हुँदैन । दुःख पर्दैमा शोकमग्न भएर बस्न हुँदैन । जिन्दगी अघि बढ्नुपर्छ । आफूमा विश्वास राख्नुपर्छ र सदा आशावादी हुनुपर्छ । मिहिनेत सफलताको पहिलो सर्त हो । मानिसले हरेक पल केही नयाँ कुरा सिकिरहेको हुन्छ । मानिस बूढो हुँदैन, उमेरमा परिपक्व हुन्छ (वन डज नट ग्रो ओल्ड, वन म्याचुअर्स इन एज) । उनी आफूलाई महान् होइन सफल ठान्छन् र भन्छन्, फिल्म बनाउनु मेरो पेसा हो, व्यसन हो, काम हो । मन पराउनु नपराउनु दर्शकको काम हो । आफ्नो जीवनदर्शनलाई एक हरफमा बताउनुपर्दा उनी साहिर लुध्यानवीको प्रख्यात गीतको पंक्ति उद्धृत गर्छन् ःमै जिन्दगी का साथ निभाता चला गया हर फिक्र को धुयें मे उडाता चला गया । ((सदाबहार अभिनेताका सदावहार विचार ! उनी बाँचिराखेका भए अहिले ९९ वर्षका हुने थिए र सायद भनिराखेका हुने थिए म उमेरमा परिपक्व हुँदै छु ।"
नयनतारा कन्फेसन्स,"नयनताराप्रेमएउटा अर्को कन्फेसन पनि गरिहालूँ कि लाग्यो । फन्तासीमा प्रेम गरेरै वास्तविक जिन्दगी काटिदिनेहरू पनि हुन्छन् । प्रेम त नपाउनुमै खतरा अर्थपूर्ण हुने अर्थ लगाउनेहरूको ताँती छ । प्रेम प्राप्ति होइन, त्याग हो । विछोड हो, अप्राप्ति हो भन्ने फिलोसोफी छाँट्नेहरूको ठूलै भीड छ । कहिल्यै नदेखिएको, नभेटिएको । सपना र कल्पनामा देखिएको मानिससँग गहिरै प्रेम बस्न सक्छ । मलाई कवि अविनाशको कुन्नि कुन अपरिचित गाउँकी नयनतारा बरुवासँग उस्तै विछट्टै प्रेम छ । म नयनतारालाई कहिल्यै भेट्न सक्दिनँ थाहा छ । तर, लाग्छ कुन्नि कुन अपरिचित गाउँकी नयनतारा बरुवासँग मेरो त्यो केटौले उमेरमै कुन्नि कस्तो पाराले कुन्नि कस्तो प्रेममा कुन्नि कस्तो एउटा जिन्दगी बिताइदिइसकेको छु ।जब जब अपरिचित नयनतारालाई सम्झन्छु कवि अविनाशकै शब्दमा म भनिबस्छु हृदयभन्दा ठूलो सत्य मेरा निम्ति अरू केही छैन ।"
अफगानी लेखकहरू सम्झेर,"अफगानिस्तानको संकटले सवैका मनमा तरङ्ग जन्माएका छन् । उत्तरभन्दा प्रश्न धेरै उठ्ने रहेछन्, यस्तो किसिमको अकस्मात् परिवर्तनमा । मेरो मनमा पनि अनेकौं प्रश्न उठेका छन् । ती राजनैतिकभन्दा साहित्यिक प्रकृतिका छन् । आफूले सम्झिने न अफगानी राजनेता हुन्, न पत्रकार र सरकारी मानिस । ती हुन् साहित्यिकार, जोसँग यस्तै संगमहरूमा भेट गरियो । कविताको गोधूलिमा भावना, पीडा र आह्लाद बुझ्ने प्रयास गरियो । तिनका विषयलाई लिएर अफगानिस्तानको अहिलेको स्थितिमाथि कल्पना गर्ने जमर्को हो यो लेख ।काबुलमा तालिबानको विजयपछि हामीले बुझेका र बुझ्नै नपाएका विषयहरू चक्रवातजस्तो उठेका छन् । धेरै छलफल र अध्ययन भएका छन् । अमेरिकी र नेटो शक्तिले २० वर्षदेखि धानेको काबुल सरकार किन त्यसरी मौसम सकिएको फलजस्तो फ्यात्त खस्यो ? मैले भेटेको उत्तर यस्तो छ । अफगानिस्तानमा अमेरिकाले धन खन्याएर शासन व्यवस्था र चुनावमा आधारित सरकार बनायो । मानिसको जीवनमा परिवर्तन आयो । अब स्वतन्त्र भयौं भन्ने विश्वास भयो सबैमा । खास गरी महिलाको अवस्थामा नाटकीय परिवर्तन भयो । मेरो अफगानी लेखक, कलाकार र एकेडेमिकहरूसँग यही अवधिमा चिनजान र सहकर्म भएको हो । उनीहरूमा स्वतन्त्र भएर काम गर्दै छौं भन्ने पूरै विश्वास थियो । उनीहरूका कविता र कथामा त्यो विश्वास थियो । तर, यसरी अफगानको सरकार ढल्ने कारण पनि त्यही विश्वासमा लुकेको ग्रीक त्रासदीमा प्रयोग गरिने एउटा ह्यामर्सिया वा कर्मदोष थियो, जसको नाम भ्रष्टाचार हो । धन हाम्रो हातमा परेको छ भन्ने विश्वासले शक्तिमा बसेकाहरू अन्धा हुने रहेछन् । अनि त्यसमा शासनको सत्ता पनि हातमा परेपछि त पूरै भ्रममा परेर काम बिगार्ने रहेछन् । अरू देशहरूका पनि उदाहरण छन् । यसमाथि केही राम्रा किताबहरू पनि पढिए । तर, मलाई यो संयोगको चर्चा भएपछि लाग्यो नेपालमा पनि त्यो ह्यामार्सिया बलियो गरी हावी हुँदै गएको छ । शक्तिमा आसीनहरूले राजनैतिक सिध्दान्त र नैतिकताका आवरणले छोपेर भ्रष्टाचार गरिआएका छन् । यो अवस्थामा परिवर्तन हुन्छ भन्ने खासै आधार छैनन् । अहिलेको अवस्थामा नेपाल देशलाई के हुँदै छ भन्ने कुराको संवेदना पनि गुम्दै गएको देखिँदै छ । यसको अर्थ अमुक शक्ति आएर शक्तिको बागडोर बन्दुक देखाएर नलिए पनि नेपाल धन र भ्रष्टाचारको भुँवरीमा निकै फसिसकेको छ । यसबाट निस्किन सकेन भने, अफगानिस्तानको उदाहरण लिएर भन्दा, नेपालमा पनि लो मोराल व्याप्त हुँदै छ, जसबाट संकटको स्थिति आउनेे सम्भावना हुन सक्छ ।मैले अफगानी लेखकहरूलाई सार्क लेखक सम्मेलनहरू अनि त्यसपछिका सम्पर्क, विचार र लेखनका आदानप्रदानबाट चिनेर आएको छु । सन् २००७ मा दिल्लीमा सार्क लेखक सम्मेलन भइरहेको थियो । उता विज्ञान भवनमा सार्क राष्ट्रहरूको सम्मेलन पनि चलिरहेको थियो, जहाँ नेपालका प्रधानमन्त्री गिरिजाप्रसाद कोइराला अक्सिजन बोकेर भाग लिइरहेका थिए । अब अफगानिस्तान पनि सार्कको सदस्य भयो, बधाई छ भन्न एकजना लेखक सम्मेलनमा आइपुगेका थिए । अर्को वर्षदेखि आफगानिस्तानबाट धेरै लेखक आउन थाले । तिनमा महिला कविको सहभागिता अत्यन्त महत्त्वपूर्ण थियो । ती राम्रा कविता लेख्थे । तिनका कवितामा मुक्ति सबभन्दा बलियो विम्ब थियो र छ । तिनले कविता सुनाउने सेसन जीवन्त हुन्थे । तिनका कविताको सामर्थ्य प्रस्ट देखिन्थ्यो । तिनीहरू हरेक वर्ष खुल्दै गए । साधारणतया उनीहरू कविता लेख्नु अनि भन्नुलाई नै घटनाजस्तो मानेर प्रस्तुत हुन्थे । मैले अनेकौं देशमा लेखक सम्मेलनमा जाँदा देखें एकथरी लेखकहरूका कवितामा बन्धनबाट मुक्त भएको चेतनाका उद्घोष हुन्थे । जानेर होस् वा भित्रैबाट स्वतःस्फूर्त आएर होस्, त्यो चेतना नै उनीहरूको कविता हुन्थ्यो । अथवा भनौं, हुनेरहेछ । मझौलो उमेरका पार्तो नादेरी भन्ने कविसँग मेरो नजिकको सम्बन्ध भयो । तिनले मलाई प्रिन्ट गरेका कविताहरू दिए अनि प्रतिक्रिया दिनू भने । आफूले कविगोष्ठी सञ्चानल गरेको कार्यक्रममा उनका कवितावारे बोलें । अफगानी महिला कविहरूका कवितामा अर्को किसिमको सामर्थ्य थियो । सोमइया रामिस र जोरा जाहिर नामका दुईवटी युवा पुस्ताका कविहरूको प्रयोगवादी चाहना थियो । उनीहरू त्यसलाई उत्तरआधुनिक भन्न रुचाउँथे । यो विषयमा मेरो उनीहरूसँग छलफल हुन्थ्यो । थाहा पाएँ, आफू एक शिक्षकजस्तो बोल्दै जाँदो रहेँछु । वास्तवमा उत्तरआधुनिक भन्ने उनीहरूको रूपक रहेछ, एक स्वतन्त्र र अराजक भएर लेख्ने र वोल्ने चाहना रहेछ, जसमा अफगानी समाज र खास गरी नारीको उन्मुक्तिको भावना रहेछ । अरू दुईवटी नारी कविहरू निलुफर निक्सियर र खालेदा फ्रोआघका कवितामा सोमैया र जोराको जस्तो उत्ताल काल्पनिकी थिएन तर, मुक्ति चेतनाको वाचाल प्रयोग थियो । सोमइया रामिश र जोरा जाहिर कवितालाई स्वतन्त्र किसिमले लेख्नुलाई एउटा आवश्यकता ठान्थे । अहिले झन् त्यो विश्वासले लेख्छन् होला । कफीमा छलफल भइरहेका बेला त्यहीं सहभागी नेपाली कवि शारदा शर्माको मैले अंग्रेजीमा अनुवाद गरेको कविता उनीहरूले चाहेकाले दिएँ । उनीहरूले शारदाको त्यो कविता अफगानी वा फार्सीमा अनुवाद गरे कि गरेनन् मलाई थाहा भएन । यी अफगानी महिला कविहरूलाई नेपालका सहभागी नेपाली महिला कविहरूका कविता मन पर्थे । नेपाली महिलाहरूका कविता शान्त, कलात्मक र गम्भीर छन् भन्ने उनीहरूको बुझाइ थियो । तर, लाग्थ्यो यी अफगानी महिलाहरूको निम्ति कवितामा त्यस्तो आनन्द र ध्यानजनिन सौन्दर्य उपासना गर्ने समय थिएन । उनीहरूको समयको मूल स्पन्दन हतार थियो । आज बुझ्दै छु, तिनीहरूको त्यो चेतनाको अर्थ । ती महिला कवि यो भर्खरको परिवर्तनपछि कहाँ छन्, के अवस्थामा छन् जान्ने कुनै आधार रहेनन् । पार्तो नादेरी पनि कहाँ छन्, त्यो पनि भन्न सकिएन । ठेगाना नभएकाले थाहा पाउने आधार पनि रहेन । मैले पार्तो नादेरी र सोमैया रामिशका एक एकवटा कविता नेपालीमा अनुवाद गरें अनि नेपालको साहित्यिक पत्रिका मधुपर्क (मंसिर २०७१) मा प्रकाशित गरें । यहाँ ती कविता राख्न चाहन्छु । पहिलो कविता रामिशको छ । यसको शीर्षक छैन ः पिँजडामा थुनिएको चराघरभित्र झुन्डिएको पिँजडासडकछेउमा घरघर यो विश्व जगत्माअहो, कत्रो ठूलो जेलखानमाम सास फेरिरहेकी छु ! अर्को कविता पार्तो नादेरीको छ । शीर्षक छ हिंसाले रञ्जित चिहानको आलेख ः यो ताडको रूखमा बसन्त आउने कुनै आशा छैनयो ताडको रूखसय चोटहरूमा फुल्छहजार त्रासदीका दैनिक चोटहरूहजार विपत्तिका रात्रिचोटहरूयो ताडको रूखशताब्दीको दोबाटोमा उभिएकोएउटा रक्तरञ्जित चिहानको आलेख !अहिले पढ्दा उनीहरूका कवितामा व्यक्त पिँजडा र बन्दी जीवन अनि सय चोटहरूमा फुल्ने फूलका झन धेरै अर्थ खुल्दै जान्छन् । कविताले केही गर्दैन, यो आफ्नै भनाइको उपत्यकामा बस्छ भनेर अंग्रेजी कवि डब्लूएच अडेनले आइरिस कवि डब्लूबी यिट्सको मृत्युमा लेखेको कविता यहाँ सम्झिन्छु र अलिक फरक धारणा राख्छु । अफगानी कविहरूले कवितालाई अभिव्यक्ति र परिवर्तनको आधार मानेको कुरा कविताले केही गर्छ भन्ने विश्वासबाटै जन्मेको छ । जलाल मुहमद रुमीको भूमिमा अर्को स्पन्दन भएका कविताको परम्परा छैन भन्न सकिँदैन । तर, कवितालाई सोझै जीवनका निम्ति प्रयोग गर्ने यी कविहरू अहिले कहाँ र कुन अवस्थामा छन् भन्न नसके पनि ती अविजेय छन् र कविता लेखिरहेका छन् भन्ने मेरो विश्वास छ । अफगानिस्तानको उदाहरण र अनुभववाट साहित्य लेख्नेले सिक्ने कुरा हो निरन्तर लेख, मुक्तिको चेतनाले ज्यान भरेर लेख ! पार्तो नादेरीको यो उजाड शीर्षकको कविता बोल्छ, तिम्रा हत्केलाका रेखाहरूमाउनीहरूले घामको कर्म लेखिदिएका छन्जागउठाऊ हातयो लामो रात अब अति भो मलाई !"
