शीर्षक,विवरण
"महालेखाले औंल्याउँछ बेथिति, हुँदैन कारबाही","हामीकहाँ इमानदारितापूर्वक कानुनको कार्यान्वयन भएन, लेखा समितिले फर्स्योट गर, हामीलाई त्यसको जानकारी मात्र गराए पुग्छ भनेको थियो, त्यस्तो सुविधा पाउँदा पनि काम गरेनन्, राजनीतिक पदाधिकारी र सचिवहरूलाई नै जवाफदेही नबनाएसम्म यो रोग निको हुँदैन, उनले भने, दण्डहीनताका कारण यस्तो भएको हो । जो व्यक्ति जिम्मेवार छ, उसलाई पहिचान गरेर कारबाही गर्नॅपर्छ ।संसदीय समितिका अतिरिक्त कानुनविपरीत खर्च र अनियमितता तथा भ्रष्टाचारविरुद्ध काम गर्ने संस्थाका रूपमा अख्तियार दुरुपयोग अनुसन्धान आयोग, राष्ट्रिय सतर्कता केन्द्रलगायत छुट्टै संस्था छन् । मन्त्रालयका सचिव वा सम्बन्धित कार्यालयका विभागीय प्रमुखले पनि अनियमितता गर्नेलाई कारबाही गर्ने अधिकार राख्छन् । तर, ती पदाधिकारी र संस्थाले कानुनले सुम्पेको काम गरेका छैनन् । यी संस्थाहरू सक्रिय नहुँदा गैरकानुनी काम गर्ने तत्त्वहरूको मनोबल बढेको छ, दण्डहीनता मौलाएको छ, पूर्वकायममुकायम महालेखा परीक्षक सुकदेव खत्रीले भने, जति नै अनियमित काम गरे पनि कसैले केही गर्न सक्ने होइन भन्ने परेको छ । महालेखाको प्रतिवेदनमा उठाइएकामध्ये भ्रष्टाचारजन्य विषय छानेर अख्तियारले त्यसमा तुरुन्तै अनुसन्धान सुरु गर्नॅपर्ने उनले बताए । अख्तियारका प्रवक्ता नारायणप्रसाद रिजालले भने महालेखाको प्रतिवेदनले औंल्याएका भ्रष्टाचारजन्य विषयलाई आफूहरूले सूचनाका रूपमा लिएर अनुसन्धान गर्ने गरेको बताए । महालेखाले गरेका सबै टिप्पणी भ्रष्टाचारबारे हुँदैनन्, भ्रष्टाचार निवारण ऐनबमोजिम कसुर मानिने विषयमा मात्रै हामीले छानबिन गर्न मिल्छ, उनले भने, मिडियामा आएका विषयलाई जस्तै प्रतिवेदनमा औंल्याइएका विषयलाई पनि सूचनाको स्रोतका रूपमा लिने गरेका छौं । त्यसमा छानबिन भइरहेको पनि हुन सक्छ तर फलानो अनियमिततामा हामीले छानबिन गरिरहेका छौं भनेर प्रचार गर्न मिल्दैन ।पूर्वकार्यवाहक महालेखा परीक्षक खत्रीले अख्तियारले अनुसन्धान गरेर मुद्दा टुंग्याउनेभन्दा पनि महालेखाले यथार्थ विवरण सार्वजनिक गरिसकेको भ्रष्टाचारको विषयलाई समेत ढाकछोप गर्ने गरेको बताए । अख्तियारले आयल निगमको जग्गामा भएको भ्रष्टाचारलाई लुकाउन तामेलीमा राख्ने निर्णय गरेको छ, वाइडबडीमा भएको भ्रष्टाचारमा अनुसन्धान नटुंग्याएर अल्झाइराखेको छ, उनले उदाहरण दिए । महालेखाका सेवानिवृत्त एक पदाधिकारीको भनाइमा प्रतिवेदनमै पनि समस्या छन् । उनका अनुसार महालेखाले बेरुजु वा अनियमितता भन्दै देशैभरको थेसिस दिनुभन्दा विषयकेन्द्रित अडिट लाई बढावा दिनुपर्छ । लेखा परीक्षण प्रणालीमा सुधार ल्याउन र छरितो प्रतिवेदन बनाउनका लागि विगतमा थुप्रो लगानी भयो । त्यसको नतिजा महालेखाको ५३ औं प्रतिवेदनमा देखिएको थियो । आवश्यक कुरामात्र राखेर ३०० पृष्ठको छरितो रिपोर्ट थियो, उनले भने, अहिलेको ८५० पृष्ठको प्रतिवेदन लगेर संसदीय समितिले पनि कसरी छलफल गर्ने ? के विषयमा केन्द्रित भएर निर्देशन दिने ? ती पूर्वकर्मचारीका भनाइमा महालेखाले प्रतिवेदनमा विकास आयोजनाका ठेकेदारबाट मात्र रकम असुल गर्नॅपर्ने सिफारिसलाई सच्याउँदै आयोजना प्रमुख र लेखाप्रमुखलाई पनि जवाफदेही बनाउनुपर्छ ।"
नाम्खामा नेपालचीन सीमा विवाद बल्झिने संकेत,"यस्तो छ नेपालचीन सीमा सम्बन्ध सीमाविद् श्रेष्ठका अनुसार नेपालचीन सीमा सम्बन्ध सन् १९६० मा सीमा सुपरिवेक्षण र १९६१ अक्टोबरमा भएको सन्धिका आधारमा अघि बढेको छ । त्यसकै आधारमा सन् १९६२ मा नेपालचीन बाउन्ड्र्री प्रोटोकल (सीमा बडापत्र पनि भन्ने गरिन्छ) मा हस्ताक्षर भयो । नेपालका तर्फबाट परराष्ट्रमन्त्री ऋषिकेश शाहले हस्ताक्षर गरेका थिए । हस्ताक्षरपछि नेपालचीन सीमा निर्धारण गर्ने ठूला ७९ वटा खम्बा गाडिएको श्रेष्ठ बताउँछन् । त्यसको नवीकरण सन् १९७९ मा भयो । नवीकरणसम्बन्धी प्रोटोकलमा नेपालका परराष्ट्र्रमन्त्री केबी शाहीले हस्ताक्षर गरेका थिए । तेस्रो पटक नवीकरण सन् १९८८ मा भयो । त्यतिबेला परराष्ट्र्रमन्त्री शैलेन्द्रकुमार उपाध्यायको नेतृत्वमा ११ सदस्यीय टोली बेइजिङ गएको थियो । टोलीमा नापी विभागका तत्कालीन महानिर्देशक बुद्धिनारायण श्रेष्ठ पनि थिए ।त्यसपछि भने दुई देशबीच सीमासम्बन्धी कुनै प्रोटोकलमा हस्ताक्षर हुन नसकेको श्रेष्ठले बताए । हरेक १० देखि १५ वर्षमा सीमासम्बन्धी प्रोटोकलमा हस्ताक्षर हुनुपर्ने थियो । तर, समयमै हस्ताक्षर नहुँदा कतिपय सीमावर्ती इलाकामा विवाद देखापर्छ, उनले भने, यसलाई नै सम्बोधन गर्न सन् २००६ बाट दुवै देशका टोलीले काम गरिरहेकै छन्, सगरमाथाको विवाद समाधान भयो, लामाबगरमा बाँकी छ । त्यतातिर केन्द्रित हुनुपर्नेमा सरकार विवादै नभएको ठाउँमा हात हालेर कूटनीतिक सम्बन्धमा खटपट ल्याउने गतिविधिमा जोडिनु राम्रो होइन ।"
"हामीले बेरुजु औंल्याउने हो, फर्स्योट गर्ने होइन","कारबाहीको जिम्मेवारी कसको हो ? यसबारे संविधानले नै स्पष्ट पारेको छ । महालेखा परीक्षकले वार्षिक प्रतिवेदन राष्ट्रपतिलाई पेस गर्छ । त्यसपछि प्रधानमन्त्रीमार्फत प्रतिनिधिसभामा जान्छ । त्यहाँका लेखा समितिमा छलफल हुन्छ र टुंगो लगाउनुपर्छ । प्रदेश र स्थानीय तहको हकमा पनि यही प्रक्रिया हो । त्यसरी टुंगो लगाएको जानकारी हामीलाई दिनुपर्छ ।यो प्रक्रियाअनुसार काम भएको छ त ? राज्यका अरू निकायले यसबमोजिम काम गरेका छैनन् भनेर मेरो मुखबाट किन बोलाउनुहुन्छ ? काम भएनभएको बारे हामीले सबै प्रतिवेदनमै लेखेका छौं । विगतका प्रतिवेदन कति कार्यान्वयन हुन बाँकी छ भन्नेबारे हामीले लेखेकै छौं ।महालेखा परीक्षकले बर्सेनि प्रतिवेदन बनाउने तर कार्यान्वयन नहुने भएपछि यसको औचित्य के रहन्छ ? प्रतिवेदन दिएजस्तै त्यहाँ औंल्याएका विषयमा फर्स्योट गर्ने पनि महालेखाकै जिम्मेवारी हो भन्ने ठानेर अरूले पनि हामीलाई यस्तो प्रश्न गर्छन् । तर, त्यो काम महालेखाको होइन । गत शुक्रबार मात्रै पनि हामीले प्रधानमन्त्री र मुख्यसचिवको उपस्थितिमा सचिवहरूलाई बोलाएर महालेखाले प्रतिवेदनमा औंल्याएका विषयलाई कसरी टुंगो लगाउने भनेर बतायौं । मैले अब सचिवबाट फर्स्योटको कार्ययोजना माग गर्ने र त्यसअनुसार भएनभएको फलोअप गर्ने योजना बनाएको छु । मेरोतर्फबाट हुने पहल यही हो ।महालेखाले उठाएका विषयलाई कसरी टुंगो लगाउनुपर्छ ? पुरानोलाई अभियानका रूपमा राफसाफ गर्ने । असुल गर्नुपर्ने छ भने गर्ने । नियमित गर्नुपर्ने छ भने त्यो गर्ने । बेरुजु छ भने फर्स्योट गर्ने । नयाँमा बेरुजु र अनियमितता नआउने गरी काम गर्ने । हाम्रोमा समस्या अंक वा रकमको मात्रै होइन । प्रणाली कार्यान्वयनको पनि समस्या छ । पद्धति बसालेपछि त्यसलाई कार्यान्वयन गर्नैपर्छ । कुनै सुधार गर्नुपर्ने छ भने बरु त्यो पनि गर्ने तर कार्यान्वयन गर्न छाड्न भएन । योजना निर्माण र बजेट विनियोजन तथा खर्चमा सुधार ल्याउनुपर्नेछ । राजस्व प्रणालीमा सुधार गर्नुपर्नेछ । सरकारको सेवा प्रवाहमा सुधार गर्नुपर्नेछ । संघीय इकाइहरू बीचमा समन्वय बढाउनुपर्नेछ ।"
काठमाडौं सहर हेर्दा लाग्दैन रहर,"राजधानी काठमाडौंमा तीन साता भयो फोहोर नउठाइएको । चोकगल्ली र बाटो छेउ फोहोरका डंगुर छन् । दुर्गन्ध छ । मेलम्ची खानेपानी आयोजनाले पाइपलाइन बिछ्याउन खनेका खाडल पुरिएका थिए, विद्युत् प्राधिकरणले तार भूमिगत गर्न सडक खनिरहेको छ । धेरै ठाउँमा वर्षाको पानीको निकास थुनिँदा सडक जलाम्य हुने गरेको छ । पानी परे हिलो, घाम लागे धूलो हुने खाल्डाखुल्डी फेरि बढेका छन् । पोलपोलमा गुजमुजिएका तार छन्, जसका कारण बेलाबेला आगलागी हुने गरेका छन् । महानगरले फुटपाथलाई व्यवस्थित गर्न खोजेको देखिन्छ तर समन्वयको कमी देखिन्छ । फुटपाथका कतिपय ठाउँ बिजुलीका खम्बाले ओगटेका छन् । अव्यवस्थित पार्किङ बढेको छ ।"
एमसीसी सम्झौतामा अमेरिकाको थप चासो,"(काठमाडौं)  विद्युत् प्रसारण लाइन र सडक मर्मतसम्भारसम्बन्धी अनुदान सम्झौता कार्यान्वयन प्रक्रिया ४ वर्ष पुग्न लाग्दासमेत सरकारले अघि नबढाउन नसकिरहेका बेला अमेरिकी दातृ निकाय मिलेनियम च्यालेन्ज कर्पोरेसन (एमसीसी) का उच्च अधिकारी काठमाडौं आउने भएका छन् । आगामी साता आउने एमसीसीकी उपाध्यक्ष फतेमा सुमार र सहायक उपाध्यक्ष जोनाथन ब्रुक्सले सम्झौताका विषयमा प्रधानमन्त्री शेरबहादुर देउवा र राजनीतिक दलका शीर्ष नेताहरूसँग वार्ता गर्ने कार्यतालिका छ । नेपाल सरकारले एमसीसीसँग सम्झौता गर्दाको समझदारीअनुसार संसद्बाट अनुमोदन गराउनेनगराउने विषयमै अल्झिँदा परियोजना कार्यान्वयन सुरु भएकै छैन । ५ सय मिलियन अमेरिकी डलर अनुदानको परियोजना अघि नबढेपछि अमेरिकाले उच्च चासो व्यक्त गर्दै आएको छ । सम्झौता कार्यान्वयन भने गत वर्ष असार १६ मा सुरु गर्ने समझदारी थियो । प्रधानमन्त्री देउवा एमसीसी सम्झौता अनुमोदन गराउन तत्पर भए पनि सत्ता गठबन्धनका माओवादी केन्द्र र एकीकृत समाजवादी हुबहु अनुमोदनका लागि तयार भइसकेका छैनन् । तत्कालीन प्रधानमन्त्री केपी शर्मा ओलीले संसद्मा दर्ता भइसकेको सम्झौता अनुमोदनका लागि अघि बढाउन चाहे पनि नेकपाभित्रै सहमति जुटाउन सकेका थिएनन् । अमेरिकी दूतावासका अनुसार एमसीसी उपाध्यक्ष सुमार र सहायक उपाध्यक्ष ब्रुक्स ५ दिन नेपालमा रहनेछन् । उपाध्यक्ष सुमारले नेपाल भ्रमणका बेला एमसीसीलाई लिएर बढ्ने गलत प्रचारका बारेमा चासो व्यक्त गर्ने अमेरिकी दूतावासकी प्रवक्ता आना रिचीएलेनले जानकारी दिइन् । सुमारले ५ सय मिलियन अमेरिकी डलरको पूर्वाधार र विकास परियोजनालाई लिएर बढ्दो गलत प्रचार, सम्झौता अनुमोदन (संसद्बाट) को महत्त्व र नेपाल अनुदानलाई निरन्तरता दिन चाहन्छ कि चाहँदैन भन्ने सम्बन्धमा चासो व्यक्त गर्नेछिन्, रिचीएलेनले इमेलमार्फत कान्तिपुरलाई भनिन् । नेपाल सरकारको लोकतन्त्रप्रतिको प्रतिबद्धता तथा सुशासन र पारदर्शितालाई आधार मानेर सन् २०१४ मा परियोजना छानिएको प्रवक्ता रिचीएलेनले बताइन् । नेपाल सरकारले वार्ता गरेर सन् २०१७ मा नेपाली जनतालाई हित हुने गरी दीर्घकालीन ऊर्जा र सडक मर्मतका लागि सम्झौतामा हस्ताक्षर गरिएको हो, उनले भनिन् ।भ्रमणका क्रममा सुमार र ब्रुक्सको टोलीले प्रधानमन्त्री शेरबहादुर देउवा, मन्त्रीहरू, माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपाल तथा विपक्षी दल एमालेका अध्यक्ष केपी शर्मा ओलीसँग भेटवार्ता गर्नेछ । टोलीले उच्च सरकारी अधिकारीहरूसँग पनि भेटवार्ता गर्नेछ । सुमारले गत जेठ ७ मा अमेरिकाका लागि नेपाली राजदूत युवराज खतिवडासँग वासिङ्टन डीसीमा भेटवार्ता गरेकी थिइन् । एमसीसी सम्झौतामा संसद्बाट अनुमोदन गर्नुपर्ने प्रावधान छैन । तर हस्ताक्षरका बेला नेपाल सरकारले सम्झौतालाई संसद्बाट अनुमोदन गराउने प्रतिबद्धता जनाएको थियो । अमेरिकाले पनि संसद्बाटै अनुमोदन हुनुपर्ने अडान राखेको छ । केही दल र नेताले भने अनुमोदनको विषयमा मात्र नभएर सम्झौताकै कतिपय बुँदामा आपत्ति जनाउँदै आएका छन् । केहीले एमसीसी अमेरिकाको इन्डोप्यासिफिक रणनीति (आईपीएस) कै अंग रहेको तर्क पनि गरिरहेका छन् । प्रधानमन्त्री देउवाले आफ्नै पालामा भएको सम्झौतालाई जतिसक्दो छिटो संसद्बाट अनुमोदन गराउन चाहेका छन् । उनले बालुवाटारमा मंगलबार भएको सत्तारूढ दलको बैठकमा एमसीसी सम्झौता अनुमोदन नगर्दा सरकारमाथि अन्तर्राष्ट्रिय विश्वास गुम्ने र नेपाललाई सहयोग गर्दै आएका अन्तर्राष्ट्रिय संस्थाले हात झिक्न सक्नेसमेत बताएका थिए । माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपालले भने व्यापक छलफल गरेर मात्र सम्झौता अघि बढाउनुपर्ने धारणा राखेका थिए । दाहाल सम्झौतामा केही संशोधन गरेर अघि बढाउनुपर्ने पक्षमा रहेको उनीनिकट एक नेताले जानकारी दिए । माओवादीको आशंका यसबाट आर्ईपीएसअन्तर्गत रहेर कुनै सैन्य गतिविधि प्रवेश हुन्छ कि भन्ने हो । त्यसमा प्रस्ट हुनुपर्छ । विशुद्ध विकास र सहयोगको परियोजना हो भने राष्ट्रिय सहमतिअनुसार अघि बढाउनुपर्छ, दाहाललाई उद्धृत गर्दै ती नेताले भने । पूर्वपरराष्ट्रमन्त्रीसमेत रहेका माओवादी केन्द्रका नेता नारायणकाजी श्रेष्ठले एमसीसी सम्झौता यथास्थितिमा अनुमोदन गर्न नहुने बताए । कुनै पनि मुलुकको सहयोग निःसर्त हुनुपर्छ, उनले भने । एमसीसी सम्झौतालाई लिएर उपेन्द्र यादवको नेतृत्वमा रहेको जनता समाजवादी पार्टी र महन्थ ठाकुरको नेतृत्वमा रहेको लोकतान्त्रिक समाजवादी पार्टीले विरोध गरेका छैनन् । प्रतिपक्ष एमालेले एमसीसी सम्झौतालाई लिएर कुनै धारणा बनाएको छैन । पूर्वपरराष्ट्रमन्त्री प्रदीप ज्ञवालीले पछिल्लो समय यस विषयमा पार्टीमा कुनै छलफल नभएको बताए । उनले भने, दुई कारणले यस विषयमा चासो दिएका छैनौं । पहिलो, अहिलेको सत्ता गठबन्धनसँग नै बहुमत छ । दोस्रो, हामी सत्तामा हुँदा यो विषयलाई जसरी प्रतिपक्षले बढी गिजोल्यो, त्यसले पनि हामीले अहिले यसमा धारणा बनाएका छैनौं । कांग्रेसले भने २०७६ पुस ३ गते ओली सरकारकै पालामा आफ्नो संसदीय दलको बैठकबाट अनुदान सहायता सम्झौतालाई यथाशीघ्र सदनबाट पारित गर्दै कार्यान्वयनमा लैजान गम्भीर ध्यानाकर्षण गराउने निर्णय गरेको थियो । कानुनमन्त्री ज्ञानेन्द्रबहादुर कार्कीले सम्झौता प्रतिनिधिसभाबाट अनुमोदन गर्नुपर्ने बताए । उनले यस परियोजनाले नेपालकै भाग्य र भविष्य उज्यालो पार्ने उल्लेख गर्दै नेपालबाट फर्कने दुर्भाग्यपूर्ण वातावरण बनाउन नहुनेमा जोड दिए । उनले सत्तारूढ दलहरूबीच समझदारी भएपछि संसद्बाट एमसीसी सम्झौतालाई अनुमोदन गर्नुपर्ने बताए । नेपालको आन्तरिक राजनीतिक खिचातानीमा एमसीसी सम्झौता फसेपछि अमेरिकाले एकपछि अर्को प्रतिनिधि नेपालमा पठाउँदै आएको छ । २०७६ फागुनमा अमेरिकी कंग्रेसका सदस्यद्वय अमी बेरा र जर्ज होल्डिङले नेपाल आएर तत्कालीन प्रधानमन्त्री ओली, परराष्ट्रमन्त्री ज्ञवाली, अर्थमन्त्री युवराज खतिवडालगायत उच्च सरकारी अधिकारीहरूसँग भेटवार्ता गरेका थिए । उनीहरूले भेटवार्तामा एमसीसी सम्झौतालाई छिटो अनुमोदन गर्नुपर्ने धारणा राखेका थिए । तत्कालीन प्रधानमन्त्री ओलीलगायतले छिट्टै एमसीसी सम्झौता अनुमोदन गर्ने प्रतिबद्धता गरेका थिए । बेरा र होल्डिङअघि एमसीसीका सहायक उपाध्यक्ष ब्रुक्स पनि नेपाल आएका थिए । उनले पनि ओली, ज्ञवाली, खतिवडालगायतलाई भेटेर एमसीसी परियोजना छिटो कार्यान्वयनमा लान आग्रह गरेका थिए । अमेरिकी राजदूत र्यान्डी बेरीले पनि पटकपटक प्रधानमन्त्री, राजनीतिक दलका शीर्ष नेता र अन्य उच्च पदाधिकारीसँग भेटवार्ता गरेर एमसीसी सम्झौतालाई छिटो कार्यान्वयनमा लान आग्रह गर्दै आएका छन् ।सम्झौताअनुसार परियोजनाको कार्यान्वयन २०७७ असार १६ मा सुरु नहुने भएपछि अर्थ मन्त्रालयले २०७७ असार १५ गते एमसीसीको मुख्य कार्यालयमा पत्र लेख्दै त्यसको कारणमा कोभिड१९ महामारीलाई देखाएको थियो । तत्कालीन अर्थमन्त्री ज्ञानेन्द्रबहादुर कार्कीले अमेरिकाको वासिङ्टन डीसीमा पुगेर २०७४ भदौ २९ मा नेपालका तर्फबाट एमसीसी सम्झौतामा हस्ताक्षर गरेका थिए । उक्त दस्ताबेजलाई २०७६ असार ३० मा अर्थ मन्त्रालयले प्रतिनिधिसभाको विधेयक शाखामा लगेर दर्ता गरेको थियो । त्यसपछि तत्कालीन नेकपाका सांसदहरू देव गुरुङ र भीम रावलले एकपछि अर्को गर्दै संसद्भित्र र बाहिर एमसीसी सम्झौताका केही प्रावधान नेपालको संविधानभन्दा माथि रहेको र उक्त सम्झौता कार्यान्वयन गर्दा नेपालअमेरिकी सुरक्षा छाताभित्र पर्ने दाबी गरेपछि विवाद सदनदेखि सडकसम्म छताछुल्ल भयो । तत्कालीन नेकपाले २०७६ माघ १९ मा एमसीसी सम्झौता अध्ययन गर्न पूर्वप्रधानमन्त्री झलनाथ खनालको नेतृत्वमा तीन सदस्यीय कार्यदल गठन गर्यो । कार्यदलमा रावल र तत्कालीन परराष्ट्रमन्त्री ज्ञवाली सदस्य थिए । कार्यदलले सम्झौता संशोधन गरेर मात्र अनुमोदन गरिनुपर्ने सुझावसहितको प्रतिवेदन पार्टीमा बुझाएको थियो । ज्ञवालीले भने १५ बुँदे फरक मत राख्दै सम्झौतालाई जस्ताको त्यस्तै अनुमोदन गर्नुपर्नेमा जोड दिएका थिए । तत्कालीन प्रमुख प्रतिपक्ष कांग्रेस र विपक्षी मधेसकेन्द्रित दल अनुमोदनका लागि तयार रहे पनि आफ्नो दलभित्रको विवादका कारण त्यस बेलाका प्रधानमन्त्री ओलीले एमसीसी सम्झौतालाई अघि बढाउने आँट गरेनन् । उक्त सम्झौतालाई अघि नबढाएको भन्दै पूर्वसभामुख कृष्णबहादुर महरा र सभामुख अग्नि सापकोटाप्रति ओलीले असन्तुष्टि जनाएका थिए । अमेरिकी सरकारको सन् २००४ मा स्थापित स्वतन्त्र निकाय एमसीसीले कठिन मापदण्ड पूरा गर्ने मुलुकलाई आर्थिक वृद्धिमार्फत गरिबी न्यूनीकरण गर्न समयसीमित अनुदान प्रदान गर्छ । नेपालले अनुदान लिन सन् २०११ मा प्रस्ताव गरेको थियो । एमसीसी सम्झौतामा नेपालभित्र डबल सर्किट ४ सय किलो भोल्टको लगभग ३ सय किलोमिटर प्रसारण लाइन निर्माण गरिने उल्लेख छ । परियोजना क्षेत्रमा पर्ने जनतालाई विद्युत् उपलब्ध गराउने भनिएको छ । स्वतन्त्र विद्युत् क्षेत्र नियामक निकाय विद्युत् नियमन आयोग स्थापना गर्नेमा एमसीसी र नेपाल सरकारको सहमति छ । नेपालको ऊर्जा क्षेत्रमा पारदर्शिता, दक्षता र प्रतिस्पर्धाका लागि प्राविधिक सहायता पनि उपलब्ध गराउने भनिएको छ । यो परियोजनाअन्तर्गत निर्माण हुने सडक परियोजनाले नेपालको सडक विभाग र सडक बोर्डलाई प्राविधिक सहायता र तिनको क्षमता विकासका लागि आर्थिक सहयोग र नेपालको एसआरएनमा ३ सय ५ किलोमिटरसम्म सडक मर्मतसम्भारमा सहयोग गर्ने लक्ष्य राखिएको छ ।"
यो विवाद हुनु नपर्ने विषय हो,"एमसीसी सम्झौतालाई लिएर भइरहेको विवादलाई कसरी हेर्नुभएको छ ? यो विवाद हुनु नपर्ने कुरा हो । हाम्रै अनुरोधमा सन् २०११ को बोर्डबाट एमसीसीले यो परियोजना पास गरेको हो । त्यसअघि पनि तत्कालीन अर्थमन्त्री रामशरण महतको नेतृत्वमा मन्टेरो भन्ने ठाउँमा गएका थियौं । तत्कालीन अमेरिकी राष्ट्रपति जर्ज डब्लू बुस जुनियरले विकास परियोजनाका लागि अमेरिकाले छुट्टै कोष खडा गर्ने भन्नुभएको थियो । त्यसबाट एमसीसीको अवधारणा आएको हो । यो कोषको स्पष्ट उद्देश्य भनेको आर्थिक वृद्धि र गरिबी निवारण तथा सम्बन्धित मुलुकले प्राथमिकतामा राखेको परियोजनाको विकासमा सहयोग गर्ने हो । सन् २०११ देखि हामी त्यसमा लागिरहेका छौं । सम्झौता कार्यान्वयनले अमेरिकी सेना आउँछ भन्छन् नि ?एमसीसीको दस्तावेज र ऐनहरूले नै यसमा कुनै प्रकारको सैनिक संलग्नता हुनु हुन्न भन्छ । विकास निर्माणमा पनि सैनिक संलग्नता हुनु हुन्न भन्ने छ । बोर्डमा सबै यूएनएआईडी (अमेरिकी विकास सहयोग नियोग) सदस्य छन् । सबै सिभिलियन छन् । यो सेनासँग सम्बन्धित कुरा हुँदै होइन । यो अमेरिकी सुरक्षा छातामा नेपाल आउने र अमेरिकी सेना आउने भन्ने हुँदै होइन । सम्झौता नेपालको संविधानभन्दा माथि छ, यसले नेपालको अखण्डतालाई असर गर्छ भन्ने टिप्पणी पनि गर्छन् नि ? संविधानभन्दा माथि त कुनै पनि सम्झौता हुनै सक्दैन । त्यो स्पष्ट रूपमा लेखेर पनि आइसकेको छ, भइसकेको छ । यो विशुद्ध पूर्वाधार र गरिबी निवारणका लागि मात्र यो सम्झौता आएको हो त ? यो सम्झौतामा लेखेकै जस्तो पूर्वाधार विकास र गरिबी निवारणका लागि मात्र हो । अहिले युरोपेली युनियनको पनि आईपीएसको जस्तै नीति आएको छ । बेलायतको झन् आईपीएस डिभिजन नै बनेको छ । फ्रान्स र जर्मनीको पनि नीति छ । यो क्षेत्रको आर्थिक समृद्धि र स्थायित्व खोज्न सबैजसो मुलुक इन्डोप्यासिफिक नीति भनेर आएका छन् । यस नीतिका धेरै कम्पोनेन्ट हुन्छन् । हामी आर्थिक वृद्धिदर र गरिबी निवारणबाहेकको कम्पोनेन्टसँग लिंक छैनौं । यो सम्झौतालाई संशोधन गर्न आवश्यक छ ? नेपालको प्रस्ताव एमसीसीलाई मान्य भएपछि मात्र यो परियोजना आएको हो । तर, अमेरिकासँग यस सम्बन्धमा केही बुझ्न आवश्यक भए जतिबेला पनि सक्छौं । एमसीसीकी उपाध्यक्ष आउन लागेकी छन् । उनीसँगै घण्टौं छलफल गरेर बुझे हुन्छ । यो हामीले चाहेरै ल्याएको हो । र, यसको सबैभन्दा राम्रो पक्ष भनेको के हो भने हामी यो गुटमा छौं भनेर हस्ताक्षर गर्नै पर्दैन ।"
सम्झौता संशोधनसहित अघि बढ्नुपर्छ,"एमसीसी सम्झौताका विषयमा सिर्जित विवादलाई कसरी हेर्नुहुन्छ ? एमसीसीका कतिपय प्रावधानबारे संसद्मै प्रश्न उठिसकेका छन् । नेपालको संविधानभन्दा माथि राखेर ट्रिट गर्नुपर्ने भन्ने सम्झौताको प्रावधान आपत्तिजनक छ । त्यसको नियत र निहितार्थमा धेरै प्रश्न उठेका छन् । खास गरेर हाम्रो सार्वभौमिकतालाई नै धक्का दिने प्रावधान कार्यान्वयन गर्नु संविधानको विरुद्ध हुन्छ । एमसीसी कुनै सुरक्षा गठबन्धनअन्तर्गत छैन भनिन्छ नि ? यो सम्झौता सैनिक गठबन्धनको प्रकृति भएको इन्डोप्यासिफिक रणनीतिसँग जोडिएको छ । नेपाल आफ्नो भूराजनीति तथा यसको चीन र भारतसँगको सम्बन्धको परिवेशमा कुनै एउटा एलाइन्समा संलग्न भएर जान सक्दैन । असंलग्न परराष्ट्र नीतिअनुसार हामी अघि बढ्नुपर्छ । यो सम्झौता असंलग्न नीतिविरुद्ध छ । सम्झौता ऊर्जा विकास र गरिबी निवारणमा मात्रै केन्द्रित हो भन्ने तर्क छ नि ? उनीहरू (अमेरिकी) ले ऊर्जा र विकासमा सहयोग भने पनि केही अन्य विषयलाई घुसाएका छन् । उनीहरूले मुख्य कुरा लुकाएका छन् । यो सहयोग होइन, व्यापार हो भनेर अमेरिकी राजदूत र्यान्डी बेरीले भनिसकेका छन् । उनले भनेको त्यो व्यापारमा नेपाल प्रवेश गर्न सक्छ कि सक्दैन ? सम्झौता संसद्बाट हुबहु अनुमोदन हुन सक्छ कि सक्दैन ? सम्झौता संशोधनसहित मात्र अघि बढ्नुपर्छ । अरू सहयोगजस्तै यो पनि दुई पक्षीय सहयोगको क्याटेगोरीमा राखेर अघि बढाउँदा आपत्ति छैन । हामी अमेरिका, युरोप, भारत, जापान र अन्य मुलुकबाट पनि सहयोग चाहन्छौं । सहयोग आउनु ठीक हो, तर सर्तसहितको सहयोग मान्य हुँदैन । त्यसैले एमसीसी सम्झौता हुबहु पारित हुन हुँदैन ।"
फोहोर अब बन्चरेडाँडामा,"(काठमाडौं)  सरकारले काठमाडौं उपत्यकाको फोहोर बन्चरेडाँडामा व्यवस्थापन गर्ने भएको छ । सिसडोल ल्यान्डफिल साइट जाने सडक बिग्रिएसँगै स्थानीयले अवरोध गरेपछि एक महिनादेखि उपत्यकामा फोहोर थुप्रिएको छ । सिसडोलका स्थानीय र महानगरबीच मंगलबार सहमति भएपछि बुधबारदेखि फोहोर उठाउन थालिएको छ । तर काठमाडौं महानगरले बन्चरेडाँडा सिसडोलको दिगो विकल्प भएको बताएपछि सहरी विकास मन्त्रालयले सिसडोलदेखि २ किलोमिटर दूरीको निर्माणाधीन सेनेटरी ल्यान्डफिल साइटमा फोहोर फाल्न लागेको हो । सहरी विकास तथा भवन निर्माण विभागका उपमहानिर्देशक कुमार घिमिरेले आइतबारबाट बन्चरेडाँडामा फोहोर फाल्न मिल्ने गरी तयारी थालिएको बताए । आइतबारसम्म फोहोर फाल्न मिल्ने गरी पहिलो सेल तयार हुन्छ, उनले भने । वर्षायाममा सिसडोलको सडक पार गर्न अप्ठ्यारो हुने उनको भनाइ छ । तर महानगरले कसरी फोहोर पुर्याउँछ भन्ने आफूलाई यकिन नभएको उनले बताए । मन्त्रालयले आइतबारदेखि बन्चरेडाँडामा फोहोर फाल्ने तयारी थाले पनि त्यसको भौतिक पूर्वाधारको काम अझै सकिएको छैन । मन्त्रालयले तयारी थालेको बताए पनि काठमाडौं महानगर वातावरण विभागका हरिकुमार श्रेष्ठले बन्चरेडाँडामा फोहोर फालिने विषयमा जानकारी नरहेको बताए । फोहोर फाल्न दिइएको खण्डमा महानगरले फोहोर संकलन गरेर बन्चरेमा विसर्जन गर्ने उनले बताए । सरकारले २०६२६३ मा सिसडोलको विकल्पमा बन्चरेडाँडामा ल्यान्डफिल साइट निर्माणको काम अगाडि बढाएको हो । अब साइट वरपरको सडक पिच गर्ने, आधाजसो ड्याम बाँध्ने, फोहोर प्रशोधन सेन्टर बनाउने, कर्मचारी बस्ने घरलगायतको बाँकी काम सक्न ६ महिना लाग्ने उपमहानिर्देशक घिमिरेले बताए । यसैबीच, काठमाडौं महानगरले उपत्यकामा थुप्रिएको फोहर व्यवस्थापन गर्न एक साता लाग्ने जनाएको छ । टेकु ट्रान्सफर स्टेसनदेखि सडक र घरघरमा एक महिनादेखि थुप्रिएको फोहोर सिसडोल पुर्याउन एक साता लाग्छ, महानगर वातावरण विभाग प्रमुख श्रेष्ठले भने, सडकका फोहोर उठाएर सकिएपछि मात्र अन्य फोहोर सिसडोल लगिन्छ । उपत्यकाका भक्तपुर नगरपालिकाबाहेक सबै स्थानीय तहका फोहोर सिसडोलमा विसर्जन गरिने उनले बताए । काठमाडौं उपत्यकाबाट दैनिक १ हजार ४५ मेट्रिक टन फोहोर उत्पादन हुन्छ ।"
वृद्धभत्ता लिन ५ किमि पैदल,"(सिन्धुपाल्चोक)  एक हातमा चप्पल, अर्कोमा लौरो र छाताको सहारा । करिब ५ किलोमिटर पैदल हिँडेपछि थकित ज्येष्ठ नागरिकको एक समूह उर्लिएको बराङ्जी ठाडो खोलाछेउ पुगेर रोकियो । केहीबेर सुस्ताएपछि खोला तर्न कस्सिए, त्यहीबेला जलस्तर बढ्यो । खोलाको बीचतिर पुगेका उनीहरूमा खैलाबैला मच्चियो । अन्ततः हाते साङ्लो बनाएर खोला पार गरे ।जुगल गाउँपालिका५ ढाडे बजारबाट वृद्धभत्ता बुझेपछि आफ्नो थातथलो फर्किरहेका बराम्ची, सानो झिर्गाउँ, ठूलो झिर्गाउँ र दोबङका ज्येष्ठ नागरिकले खेपेको सास्ती हो यो । ठाउँठाउँमा पहिरो, हिलाम्मे र भासिएको सडक, ठाडो खोलामा उर्लिएको भेलका कारण बर्खायता गाउँपालिकाका सबैजसो ग्रामीण सडक ठप्प छन् । जसका कारण वृद्धभत्ता लिन पनि ज्येष्ठ नागरिकहरूलाई घण्टौं हिँड्नुपर्ने बाध्यता छ । जोखिम पनि उत्तिकै छ, ७२ वर्षीया छोन्साङकुमारी लामाले भनिन्, बर्खाभर यस्तै हुन्छ, भत्ताकै लागि दिनभर नहिँडी हुँदैन ।एक्लै आउँदा जोखिम हुने भएकाले सामूहिक रूपमा बजार झरेको उनको भनाइ छ । भत्ता र नुनतेल लिन आउने चक्करमा कुन खोला र पहिरोले कहाँ कहिले बगाएर बेपत्ता बनाउँछ, ठेगान हुन्न । एकदमै डर मर्नु छ यहाँको यात्रा, लामो श्वास फेर्दै लामाले दुखेसो पोखिन् । वृद्धभत्ता लिन गाउँपालिकाका सबै ज्येष्ठ नागरिक ढाडेबजारस्थित बैंक पुग्नुपर्छ । उता बाढीले ध्वस्त हेलम्बुतिर त घरघरै भत्ता पुर्याए भन्छन्, हाम्रोतिर आफैं बजार नपुगी सुख छैन, बराम्चीका ७२ वर्षीय ज्यानदोर्जे लामाले भने, जसोतसो बैंक पुगे पनि सजिलै कहाँ पाइन्छ र ? घण्टौं लाइन बस्नुपर्छ ।बर्खा लाग्नुअघि अधिकांश ग्रामीण सडक सञ्चालनमा थिए । तर हिजोआज सबैजसो सडक क्षतविक्षत भएकाले सवारीसाधन हत्तपत्त गाउँ नआउने गरेका उनले सुनाए । जसका कारण ठूलो झिर्गाउँ, सानो झिर्गाउँ, पोखरी, दोबङ, खाग्रल, बोराङ, ओङवुजे, गोङ्मेलगायत दुर्गम क्षेत्रका ज्येष्ठ नागरिकलाई घण्टौं पैदलै बजार पुग्नुको विकल्प छैन । जुगल५ का अध्यक्ष सनत अधिकारीका अनुसार भत्ता लिनकै लागि बजार धाउनुपर्ने ज्येष्ठ नागरिकको संख्या गाउँपालिकाभर एक हजारको हाराहारीमा छ ।"
शक्ति र साधनस्रोत बढी भएका मन्त्रालयमा सबैको दाबी,बहाना अनेकथरी असार २९ मा प्रधानमन्त्री नियुक्त भएका शेरबहादुर देउवाले भोलिपल्ट कांग्रेस र माओवादीबाट दुईदुई गरी चार मन्त्री बनाएका थिए । जसपाले पार्टीको आधिकारिता विवाद टुंगिएपछि मात्र मन्त्रिपरिषद् विस्तार गर्न आग्रह गरेको थियो । निर्वाचन आयोगले साउन ११ मा जसपाको आधिकारिता विवाद टुंगायो । जसपाको आधिकारिकता विवाद टुंगिएपछि करिब १० दिन माधव नेपालका कारण मन्त्रिपरिषद् विस्तार हुन सकेन । कांग्रेस र माओवादी केन्द्र जसरी पनि नेपालको टिमलाई सरकारमा ल्याउन चाहन्थे । सरकारमा जानेनजाने विषयमा नेता नेपालमा भने अलमल थियो । एमालेमै रहँदासम्म सरकारमा सहभागी हुन कानुनी जटिलतासमेत नेता नेपाललाई थियो । मन्त्रिपरिषद् विस्तारमा ढिलाइ भइरहेका बेलामा सत्तारूढ दलहरूले सरकारको साझा न्यूनतम कार्यक्रम तयार भएपछि मन्त्री थप्ने बताएका थिए । साउन २४ मा साझा न्यूनतम कार्यक्रम सार्वजनिक भयो । त्यसपछि प्रधानमन्त्री देउवाले पार्टीको केन्द्रीय कार्यसमिति बैठकबाट महाधिवेशनको टुंगो लगाएपछि मन्त्रिपरिषद् विस्तार गर्ने भन्ने गरेका थिए । त्यसपछि फेरि जसपाले केन्द्रीय कार्यकारिणी बैठकपछि मात्रै मन्त्रिपरिषद् विस्तार गर्न प्रधानमन्त्रीलाई आग्रह गरेपछि चारपाँच दिन धकेलियो । जसपाको बैठक भदौ २ गते सकिएको थियो । नेपाल समूहले एमाले विभाजन गर्दै नयाँ पार्टी गठन नगरेसम्म सरकारमा जान नमिल्ने बताएपछि साउन ३२ गते संसद् अधिवेशन अन्त्य गरेर सरकारले भदौ १ गते अध्यादेश ल्याउने निर्णय गर्दै राष्ट्रपतिलाई सिफारिस गर्यो । भदौ २ मा राष्ट्रपतिबाट अध्यादेश जारी भएकै दिन नेपाल समूहले नयाँ पार्टी दर्ताका लागि निर्वाचन आयोगमा निवेदन दियो । आयोगले सनाखतका लागि भदौ ९ को समय दियो । आयोगले फास्ट ट्र्याक मा काम गर्दै त्यही दिन नेपाल नेतृत्वको नेकपा एकीकृत समाजवादी दर्ता गरिदियो । नयाँ पार्टी दर्तापछि नेपाल समूहलाई सरकारमा जान बाटो खुल्यो । तर पनि गठबन्धनका दलहरूले अरू बहाना निकाल्दै मन्त्रिपरिषद् विस्तारमा ढिलाइ गरिरहेका छन् ।
मन्त्रालयहरूका काम ठप्प,"(काठमाडौं)  खानेपानी मन्त्रालयले बाढीबाट क्षतविक्षत मेलम्ची खानेपानी आयोजनाको पुनः निर्माणको खाका फाइलन गर्न मन्त्रीको प्रतीक्षा गरिरहेको छ । बहुचर्चित आयोजना क्षति भएको अढाई महिना बिते पनि कुन काम कसरी गर्ने ? कसले गर्ने ? बजेटको व्यवस्थापन कसरी मिलाउने ? जस्ता विषयको निर्णय कर्मचारीको तहबाट मात्र हुन सकेको छैन । संघीय मामिला तथा सामान्य प्रशासन मन्त्रालयमा कर्मचारी सरुवाका १४ सय निवेदन दर्ता भइसकेका छन् । मन्त्रालयका झन्डै २ सय अधिकृतलाई स्थानीय तहबाट संघमा फर्काइएको छ । संघीय मन्त्रालयले सहसचिवको सरुवा गर्न सकेका छैनन् । मन्त्रीपरिषद् विस्तार हुन नसक्दा नेतृत्वविहीन १६ मन्त्रालयका सचिवहरू डेढ महिनादेखि दैनिक प्रशासन चलाएर बसेका छन् । यस अवधिमा मन्त्रालयहरूको नीतिगत निर्णय ठप्प छ । कतिपय सचिव मन्त्री नभएपछि आफ्नै अधिकार क्षेत्रभित्रको निर्णय गर्न पनि डराइरहेका छन् । मन्त्रीको अध्यक्षतमा रहेका समितिहरूको बैठक बस्न सकेको छैन भने कर्मचारीतन्त्रको परिचालन सुस्त छ । बजेटमा उल्लेख भएका विषय कार्यान्वयन गर्ने कि नगर्ने अलमल छ । कतिपय मन्त्रालयका नियमावली, कार्यविधि, मापदण्ड बनाउनुपर्ने भए पनि रोकिएको छ । धेरै विषय त मुख्यसचिवमार्फत प्रधानमन्त्रीसम्म पुर्याउँछौं, मन्त्रालयका एक सचिवले भने, छलफल गरेर निर्णयमा पुग्नुपर्ने विषय त सबैजसो रोकिएका छन् । मन्त्रिपरिषद्बाट गराउनुपर्ने इमर्जेन्सी विषयमा कुराकानी गर्न गराउन पनि सचिवहरू हतपत प्रधानमन्त्रीलाई शेरबहादुर देउवा भेट्न पाउँदैनन् । प्रधानमन्त्री देउवा भेटेर विषयको जानकारी गराउन सचिवहरूले घण्टौं पर्खनुपर्छ । मन्त्रालयहरू डेढ महिनादेखि मन्त्रीविहीन भएपछि यस्ता समस्या दिनप्रतिदिन बढ्दै गएको छ । पाँच वटा मान्त्रालयमा मात्र मन्त्री छन् । अन्य १६ मन्त्रालय प्रधानमन्त्री देउवाले सम्हालेका छन् । मन्त्रीहरूको अभावमा प्रधानमन्त्रीलाई भेटेर अड्किएका फाइलबारे ब्रिफिङ गर्नसमेत कठिन हुने गरेको मन्त्रालयका सचिवहरू गुनासो गर्छन् । राजनीतिक तहले ब्रिफिङ गरेर गर्नुपर्ने निर्णय अघि बढाउन नसक्ने अवस्था रहेको एक सचिवले कान्तिपुरसँग बताए । नयाँनयाँ नीति बनाउने र छलफल गर्ने अवस्था छैन, ती सचिवले भने । गएका साढे तीन वर्ष पूर्ववर्ती सरकारले परिचालन गरेका कर्मचारीहरूलाई नयाँ नेतृत्वले के गर्ला भन्ने त्रास पनि देखिएको छ । संघीय मन्त्रालयका एक उपसचिवले भने, सरकार फेरिएकाले आफ्नो क्षेत्रमा पर्ने अधिकार पनि सचिवहरूले प्रयोग गरेका छैनन् । पुरानो सरकारले खटाएकाले नयाँ नेतृत्वले केही भन्ला कि भन्ने त्रास सचिवहरूमा देखिन्छ । उद्योग सचिव अर्जुनप्रसाद पोखरेल भने केही नीतिगत निर्णयबाहेक मन्त्रालयको काम नरोकिएको दाबी गर्छन् । मन्त्री नहुँदा स्वाभाविक रूपमा केही अप्ठेरो त हुन्छ नै उनले भने, तर कामै रोकिने अवस्था छैन । इमर्जेन्सी परेमा प्रधानमन्त्रीबाटै समस्या हल हुन्छ । प्रधानमन्त्री तथा मन्त्रिपरिषद् कार्यालयका एक उपसचिवका अनुसार मन्त्री नहुँदा सचिवहरूले तयार गरेको फाइल पेश गर्न मुख्य सचिवलाई बढी दबाब पर्ने गरेको छ । राजनीतिक नेतृत्व नहुँदा सबै विषय कर्मचारीले जिम्मेवारी लिनुपर्ने भएकाले निर्णय प्रक्रियामा छिटोछरितो हुन नसके कै हो, ति उपसचिवले भने । अहिले प्रधानमन्त्री कार्यालयमा फाइलको चाङ बढेको छ । संघीय मामिला मन्त्रालयका प्रवक्ता तथा सहसचिव वसन्त अधिकारीले मन्त्रीको नेतृत्वमा काम गर्न सहज हुने धारणा राखे । उनले भने, काम रोकिने भन्ने हुँदैन तर मन्त्रालय नेतृत्वविहीन हुँदा नीतिगत गर्न कठिन हुन्छ । मन्त्रीको सचिवलायमार्फत कामको फाइल अघि बढाउन सक्ने भन्दै उनले राजनीतिक नेतृत्वलाई वाइपास गर्न सकिने अवस्था नभएको बताए । सरकार गठन भएपछि अधिकांश सचिवहरूको सरुवा भएको छैन । त्यसैले पनि सचिवहरू मन्त्री आएपछि आफ्नो पोजिसन के होला भन्नेमा मनस्थितिमा रहेका छन् । एक सचिवले भने, मन्त्रिमण्डल बनेसम्म काम गर्ने अप्ठेरो छ ।"
अमानवीय अलमल,"भारतीय सीमा सुरक्षा बल (एसएसबी) का सुरक्षाकर्मीले तुइन खुस्काइदिएपछि महाकाली नदीमा खसेर नेपाली युवा जयसिंह धामी बेपत्ता बनेको महिनादिन नाघ्दा पनि सरकारले घटनाको जिम्मेवारी लिन भारतलाई कूटनीतिक पत्र नपठाएर अमानवीय अलमल गरिरहेको छ । प्रत्यक्षदर्शीहरूले उति बेलै धामीले तुइन पार गरिनसक्दै एसएसबीले लट्ठा फुकालिदिएकाले यो घटना हुन पुगेको बताएका थिए । तापनि नेपाल सरकारले घटनाप्रति भारतलाई उत्तरदायी बनाउने गरी कूटनीतिक सन्देश दिन नसक्नु विस्मयको विषय हो । अब त सरकारलाई घटनामा भारतीय सुरक्षाकर्मीको संलग्नतासम्बन्धी आधिकारिताको द्विविधा रहेको बहाना पनि छैन । तीन पटक समयावधि थपिएको सरकारी छानबिन समितिले मंगलबार आफ्नो प्रतिवेदन गृह मन्त्रालयलाई बुझाइसकेको छ, जसमा एसएसबीलाई दोषी किटान गरिएको छ । त्यसैले नेपाली नागरिकको न्यायका निम्ति परराष्ट्र मन्त्रालयसमेतको नेतृत्व गरेका प्रधानमन्त्री शेरबहादुर देउवाले नै अविलम्ब यथोचित कूटनीतिक अग्रसरता लिनुपर्छ ।छिमेकी मुलुकका सुरक्षाकर्मीको ज्यादतीका कारण आफ्नो देशका नागरिक सीमानदीमा बग्दा पनि परराष्ट्र मन्त्रालयले भारतीय पक्षसित सामान्य सोधपुछसम्म गर्न चाहेको छैन । सरकारको आधिकारिक धारणा बाहिर नआएको भन्दै नयाँदिल्लीस्थित नेपाली राजदूतावासले पनि लाचारी व्यक्त गर्दै आएको अवस्था छ । घटनाको प्रारम्भिक सूचना र छानबिन टोलीले दिएकै ब्रिफिङ का आधारमा पनि सरकारले कूटनीतिक प्रक्रिया अघि बढाउन सक्थ्यो । तापनि त्यस्तो कुनै तदारुकता नदेखाएको सरकारलाई अब भने कुनै खाले असमञ्जसमा पर्ने छुट छैन । सरकारले चाँडोभन्दा चाँडो भारतसित कूटनीतिक सञ्चार र संवाद तीव्र तुल्याएर दोषीलाई कारबाही र पीडित परिवारलाई क्षतिपूर्तिसहित न्याय दिलाउन सके मात्रै यतिन्जेलको अलमललाई शंकाको सुविधा दिन सकिन्छ । तर अब पनि सरकारले सार्थक कूटनीतिक प्रयास गर्दै गरेन वा झारा टार्न मात्रै खोज्यो र पीडितलाई न्याय दिलाएन भने, त्यो क्षम्य हुनेछैन । कथं त्यस्तो अवस्था आयो भने सरकारले घटनाबारे तथ्यगत प्रकाश चाहेको होइन, कूटनीतिक कायरताको अँध्यारोमै रुमलिन रुचाएको पुष्टि हुन्छ । त्यसैले अनुभवजन्य आशंकाका बीचमा आम नेपालीको कामना छ सरकारले त्यस्तो भूल नगरोस्, र प्रभावकारी कूटनीतिक पाइला चालोस् । सत्तासीनहरूलाई हेक्का हुनुपर्छ आफ्ना नागरिकको ज्यानको सुरक्षा गर्न नसक्ने र अरूले असुरक्षा सृजना गर्दा बोल्न पनि नसक्ने लाछी सरकार हुनुनहुनुको जनतालाई कुनै अर्थ हुँदैन । कुनै पनि सार्वभौम मुलुक आफ्ना नागरिकबारे बोल्नै नसक्ने गरी आफैंमा निर्धो हुँदैन, आफ्नो अक्षमता वा निहित स्वार्थका कारण सत्तासीनहरूले देशलाई निर्धो तुल्याउन पाउँदैनन् । छिमेकी मुलुकका सुरक्षाकर्मीको अपराधबारे त्यहाँको नेतृत्वलाई बोध गराउन सम्प्रभुतासम्पन्न देशको सरकारलाई कुनै अतिरिक्त ह्याउ चाहिने होइन, खालि आफ्ना नागरिकप्रतिको दायित्वबोध र आफ्नो मुलुकको स्वतन्त्र अस्तित्वको अर्थ थाहा भए पुग्छ । नेपालको राज्यशक्तिको स्रोत नेपाली जनता नै हुन्, कुनै अमुक पराई शक्ति होइन भन्ने यथार्थबोध गर्ने हो भने हाम्रा शासकहरू हच्किनुपर्ने कुनै कारण छैन । हाम्रो राज्य छिमेकी मुलुकसित उब्जेको समस्यालाई लिएर जायज कुरासम्म गर्नै नसक्ने गरी असमर्थ पनि होइन, यस्ता मामिलामा कूटनीतिक प्रतिवाद गरेर मात्र भारतको राजनीतिक नेतृत्वलाई उनीहरूका सुरक्षाकर्मीबाट भएको ज्यादतीबारे जवाफदेह बनाउन सकिन्छ । यसका निम्ति आवश्यक कूटनीतिक कदम चाल्दा दुई देशको सम्बन्ध बिग्रिने पनि होइन । बरु जनस्तरमा चासो व्यक्त भइरहेका यस्ता मामिलालाई बढी जेलिन नदिई सुल्झाइहाल्नु दुवै देशको दीर्घकालीन हितमा हुन्छ । व्यास२, खाङदाङ मालका जयसिंह धामी महाकाली नदी तरेर गस्कु पुग्न केही दूरी मात्र बाँकी थियो तर भारतीय एसएसबीका दुई सुरक्षाकर्मीले तुइनको लट्ठा खुस्काइदिएकै कारण उनी भेलमा खसेर बेपत्ता भएका हुन् भन्दै गृह मन्त्रालयका सहसचिव जनार्दन गौतमको संयोजकत्वमा गठित छानबिन समितिको प्रतिवेदनले घटनाको अनुसन्धान भारततर्फबाट पनि गराई संलग्नलाई कारबाही र पीडितका परिवारलाई उचित क्षतिपूर्ति दिलाउन आवश्यक कूटनीतिक पहल गर्न सुझाव दिएको बताइएको छ । प्रतिवेदन बुझ्ने क्रममा गृहमन्त्री बालकृष्ण खाँणले यसको कार्यान्वयन गर्न सरकार प्रतिबद्ध रहेको बताएका छन्, जुन अब व्यवहारमा देखिनुपर्छ । समितिले एसएसबीलाई नै दोषी औंल्याएर प्रतिवेदन बुझाएपछि सरकारको अग्निपरीक्षा सुरु भैसकेको छ, घटनाको अनुसन्धान भारततर्फबाट पनि गराई दोषीलाई कारबाही र पीडित परिवारलाई क्षतिपूर्ति दिलाउन कूटनीतिक पहल थाल्न अब कत्ति पनि ढिलाइ गरिनु हुन्न । यसबीचमा सरकारले समितिको समयावधि थप्दै गएर सुनियोजित रूपमा ढिलाइ गरेको र अर्कातिर पीडित परिवारलाई १० लाख रुपैयाँ दिने निर्णय गरेर घटना थामथुम पार्न खोजेको भन्दै चौतर्फी आलोचना भएको छ । त्यो आलोचना र आम आशंकालाई चिर्ने गरी अब सरकार अघि बढ्नुपर्छ । यस क्रममा कूटनीतिक प्रक्रियाका नाममा पनि कुनै बियाँलो गरिनु हुन्न । दुवै देशले बुझ्नुपर्छ सुमधुर सम्बन्धको बहानामा न्यायको बाटो नहिँडेर अत्याचारलाई पर्दाले ढाकियो भने त्यो झनै प्रत्युत्पादक हुन्छ । त्यसैले आगामी दिनमा दुई मुलुक र जनस्तरीय सम्बन्धलाई पनि प्रगाढ बनाउन भारतले घटनाका दोषीलाई कारबाही गर्ने ठूलो छाती देखाउनैपर्छ, यसका निम्ति नेपालले यथोचित पहल गर्नुपर्छ ।"
पुँजी बजार र मौद्रिक नीति,"कोभिडको दौरान नेपाल सरकारले सेयर बजारबाट अर्बौं राजस्व प्राप्त गर्यो । तर नियामक निकायको अदूरदर्शिता, हतार, अपरिपक्वता र कतिपय परिस्थितिमा निजी स्वार्थका कारण पुँजी बजारलाई सबल बनाउने र लगानीकर्ताको हित संरक्षण गर्ने बहानामा यसलाई ध्वस्त बनाउने र साना लगानीकर्तालाई शोषण गरी ठूलालाई पोस्ने काम भइरहेका छन् । यसको शृंखलाको सबभन्दा पछिल्लो उदाहरण हो राष्ट्र बैंकले ढिलो गरी ल्याएको मौद्रिक नीति । यसनीतिअनुसार एकाघर परिवारले एउटा संस्थाबाट ४ करोड र सबै बैंक तथा वित्तीय संस्थाबाट कुल १२ करोड रुपैयाँभन्दा बढी सेयर धितो कर्जा लिन पाउने छैनन् । झट्ट हेर्दा, यो नीतिले सेयर बजारलाई ठूला लगानीकर्ताबाट मुक्त गरेर साना लगानीकर्तालाई संरक्षण गरेंझैं देखिन्छ तर वास्तविकता यस्तो छैन । सेयर बजार एकैचोटि नेप्से १२०० बाट ३२०० पुगेको हैन । यो यात्रा तय गर्न लगभग दुई वर्ष लाग्यो । ठूला लगानीकर्ताले नेप्से १२०० छँदैबाट शेयर कर्जा लिएर लगानी गरेका थिए । उनीहरूले त्यति बेला लिएको कतिपय सेयरको मूल्य ३०० प्रतिशतभन्दा धेरै बढिसकेको छ । फेरि उनीहरूले कस्तो नीति आउँछ भन्ने सूचना पहिल्यै पाइसकेका हुन्छन्, भनिन्छ । उनीहरू त बजारमाथि हुँदै फाइदा भएका अधिकांश सेयर बेचेर निस्किसकेका हुन्छन्, फेरि मूल्य घटाएर घटेको मूल्यमा आफैंले महँगोमा बचेको सेयर सस्तोमा किन्न हातमा नगद लिएर बसेका हुन्छन् । महँगो मूल्यमा फस्ने त अपुरो जानकारी र अनुभवबिना बजारमा प्रवेश गर्ने साना र सोझा लगानीकर्ता नै हुन् ।नेप्से ३२०० पुग्दा के केन्द्रीय बैंकलाई सेयर बजारमा लगानी सेयर कर्जा लिएरै गरिएको छ भन्ने थाहा थिएन र ? थियो भने, यही नीतिलाई चरणबद्ध रूपमा कसैलाई नतर्साई बिस्तारै लागू गर्न सकिन्थ्यो । यति लामो अवधिसम्म सुतेर बस्ने अनि निद्रा खुलेपछि एकै पटक ध्वस्त पार्ने गरी कस्ने कहाँको बुद्धिमानी निर्णय हो ? यसले ठूला लगानीकर्ताले १२ करोडको सीमाको हाउगुजी देखाएर बजारमा अधिक आपूर्ति गरी साना लगानीकर्तालाई अत्याएर पेनिक सेल गर्न बाध्य पार्ने नीतिगत अवसर दिएको छ । नरबहादुर रायमाझी, काठमाडौं"
जनआकंक्षाविपरीतको पथमा प्रदेश,"लुम्बिनी प्रदेशमा मन्त्रालय फुटाएर १३ पुर्याइयो समाचार पढ्दा प्रदेशमा पदलोलुपताको माहोल झाँगिँदै गएको महसुस भयो । यतिबेला आमनागरिक प्रदेशहरू अकर्मण्य बनेको बताइरहेका छन् । नागरिकको अहिलेको आवश्यकता सामाजिक र आर्थिक विकास नै हो । यसलाई सम्भव बनाउन प्रदेशको भूमिका धेरै महत्त्वपूर्ण हुन्छ । समृद्धिको दृढ संकल्प लिने हो भने, प्रदेशमा ३४ वटा मन्त्रालय काफी हुने देखिन्छ । यतिबेला फेरि संघ, प्रदेशका नेताहरू स्वार्थमा अल्झिएर मुलुक भासमा गए पनि कुर्सीकै लागि लुछाचुँडी गर्न थालेका छन् । भएका प्रादेशिक मन्त्रालयाहरू कामविहीन बनिरहेको बेला लुम्बिनी प्रदेशले त मुलुकलाई पर्ने ठूलो आर्थिक भारको उपेक्षा गर्दै ९ मन्त्रालयलाई फुटाएर १३ वटा बनाएको छ । प्रत्यक्ष रूपमा यसले वर्षमा ८ करोडभन्दा बढी आर्थिक भार थपिने बताइए पनि अप्रत्यक्ष खर्च असीमित हुने देखिन्छ । खास गरी देश र जनताको भलाइभन्दा पनि कांग्रेस र माओवादीबाट मन्त्रीका आकांक्षीको चित्त बुझाउन मन्त्रालयको संख्या बढाइएको सो कार्यको जति भर्त्सना गरे पनि कमै हुन्छ । उता राजधानी दाङको भालुबाङ तोकिएको लामो समय भइसक्दासमेत सोबारे कसैले चर्चा गरेको पाइँदैन । निमुखा भालुबाङवासीहरू आसैआसमा दिन बिताइरहेका छन् । संघदेखि प्रदेशसम्मका कुनै नेतामा पिछडिएको क्षेत्रमा विकास पुर्याउने इच्छा पटक्कै देखिँदैन, गाउँको उत्थानमा ध्यान पुगेका पाइँदैन । जसरी पनि सत्तामा पुग्ने, हैकम जमाउने, धन कमाउने, सुगम ठाउँमा बस्ने, माथिका ठूला नेतालाई रिझाएर चरम भौतिक सुविधा उपभोग गर्ने, गफ, उद्घाटन र भाषणमै समय बिताउनेबाहेक के देखेका छन् र, नेतृत्वबाट विकासप्रेमी जनताले ? प्रशासनिक निकायहरू लथालिंग भए पनि, विकासले अद्योगति लिए पनि मन्त्रालयहरू फुटाएर आफ्नो गुटका मान्छेलाई मन्त्री बनाउने प्रथाले निरन्तरता पाएको छ । यस्तो प्रथा अन्य प्रदेशमा पनि सर्दै गए, मुलुक थप जर्जर बन्ने निश्चित छ । भुवनेश्वर शर्मा, चन्द्रागिरि२, काठमाडौं"
निर्यातमा नसोचेको सम्भावना,"सुधारका लागि चाल्नुपर्ने कदमहरूनेपालको निर्यात अभिवृद्धिका लागि क्षेत्रविशेषमा मात्र ध्यान दिएर हुँदैन । यसका लागि लगभग शून्यबाटै सुधार गर्नुपर्ने आवश्यकता छ ।(क) निर्यातजन्य वस्तुहरूको पहिचान ः नेपालले अब परम्परागत ढाँचाले निर्यातका वस्तुहरूको छनोट गर्नेभन्दा विश्वबजारमा तुलनात्मक लाभ बढी भएका वस्तुहरूलाई पहिले एकएक गरी पहिचान गर्नुपर्छ । यसका लागि विश्वभरि छरिएको गैरआवासीय नेपाली समुदायले महत्त्वपूर्ण योगदान दिन सक्छ । गैरआवासीय नेपालीले आफू बसेको देश, क्षेत्र र समुदायमा कस्ता वस्तुको माग बढी छ, कहाँबाट त्यसको निर्यात वा आपूर्ति भइरहेको छ र नेपालबाट त्यसको आपूर्तिको सम्भावना कतिको छ भन्ने पक्षको मिहीन अध्ययन गरेर वस्तु उत्पादन, निकासीआयातमा सहजीकरण गर्न सक्छन् । गैरआवासीय नेपाली संघले यसमा विश्वभरिको नेटवर्कलाई परिचालन गर्न सक्छ ।(ख) प्रतिस्पर्धी क्षमताको विकास ः नेपाली निर्यातजन्य वस्तुले अहिले भोगिरहेको मूल समस्या भनेको प्रतिस्पर्धात्मक क्षमता विकास गर्न नसक्नु नै हो । गार्मेन्ट, कार्पेटमा नेपालले सन् २००५६ पछि बजार गुमाएको भनिन्छ । तर प्रिमियम बजारमा अहिले पनि नेपाली गार्मेन्ट र कार्पेटको माग छ । त्यो मागअनुसार नेपालले एकातिर आपूर्ति गर्न सकिरहेको छैन भने, अर्कातिर कमजोर प्रतिस्पर्धी क्षमताका कारण निर्यात सम्भाव्यता उच्च भएका अन्य वस्तुको मागलाई समाउन पनि सकेको छैन । नेपाल सरकार र निजी क्षेत्रसमेतको सहकार्यमा गैरआवासीय नेपालीहरूले विश्वभरि आर्जन गरेको ज्ञान र सीपसँगै पुँजीको उपयोग गरेर नेपाली निर्यात क्षेत्रको प्रतिस्पर्धी क्षमता बढाउनमा योगदान गर्न सक्छन् ।(ग) उत्पादन लागतमा कटौती ः नेपाली निर्यात क्षेत्र प्रतिस्पर्धी बन्न नसक्नुको मूल कारण उच्च उत्पादन लागत हो । उत्पादन लागत बढाउनमा कच्चा पदार्थ र अन्य सहायक वस्तुमा लाग्ने उच्च भन्सार तथा अन्य करहरू कारक छन् । यसर्थ, निर्यातका लागि भनेर पहिचान भएका वस्तुहरूलाई चाहिने कच्चा पदार्थ र अन्य सहायक वस्तुहरू (जस्तै प्याकिङका सामग्री) मा लाग्ने भन्सार, अन्तःशुल्क, मूल्य अभिवृद्धि कर लगायतको दर घटाउनुपर्छ । नेपालमा संघीयतासँगै स्थानीय तहहरूले लगाउने विभिन्न नामका शुल्क र महसुलहरूले निर्यातजन्य वस्तुको उत्पादन लागत महँगो बनाएका छन् । यसमा सुधार हुनु अत्यावश्यक छ ।उत्पादन लागत बढाउनमा कमजोर औद्योगिक भौतिक पूर्वाधारले पनि मुख्य भूमिका खेलेको छ । त्यसैले विद्युत्, सडक, पानीजस्ता भौतिक पूर्वाधारको सुधारका लागि तीनै तहका सरकारहरूले पर्याप्त लगानी गर्नुपर्छ । यसमा गैरआवासीय नेपालीहरूले सार्वजनिकनिजी साझेदारीमा हातेमालो गर्न सक्छन् ।(घ) एसईजेडईपीजेडको व्यावहारिक उपयोग ः नेपालको निर्यात अभिवृद्धिका लागि वर्षौंदेखि विशेष आर्थिक क्षेत्र (एसईजेड) र निर्यात प्रशोधन क्षेत्र (ईपीजेड) को सोच अगाडि सारिएको र केही स्थानमा निर्माणसमेत आरम्भ भइसके पनि तिनको उपयोग अत्यन्तै न्यून देखिएको छ । एसईजेड र ईपीजेडबारे बुझाइमा रहेको कमी र तिनको उपयोगका विषयमा स्वयं लगानीकर्ताहरूमा प्रस्टता नभएकाले यस्ता क्षेत्रमा लगानी आकर्षण नभएको, उद्योग नखुलेको देखिन्छ । त्यसैले एसईजेड र ईपीजेडहरूलाई पुनर्परिभाषित गरेर बलियो कानुनी संरचना, पर्याप्त सुविधासहित त्यहाँ उद्योग खोल्न र उत्पादित वस्तुको सहज निर्यातका लागि पहल गर्नुपर्ने आवश्यकता छ । उपयुक्त र प्रभावकारी कानुनी व्यवस्थासहित एसईजेड र ईपीजेडहरू कार्यान्वयनमा आउन सके गैरआवासीय नेपाली संघको १ अर्ब डलरको भेन्चर कोषमार्फत यस्ता क्षेत्रमा लगानी प्रवाह गरी निर्यातमूलक उद्योगहरू स्थापना गर्न सकिन्छ ।(ङ) निर्यात नगद प्रोत्साहनको पुनरवलोकन ः नेपाल सरकारले केही वर्षयता निर्यातमा नगद सहुलियत दिँदै आएको छ । त्यसले केही हदसम्म निर्यात अभिवृद्धिमा योगदान दिइरहेको भनिए पनि त्यसको प्रभावकारिता भनेजस्तो देखिएको छैन । अधिक तुलनात्मक लाभ र प्रतिस्पर्धात्मक क्षमता भएका वस्तुहरूले भन्दा कम मूल्य अभिवृद्धि हुने तथा रोजगारी र राजस्वमा कम योगदान दिइरहेका केही वस्तुले यस्तो नगद प्रोत्साहन बढी पाइरहेको गुनासो छ । राष्ट्रिय योजना आयोगद्वारा गरिएको निर्यातमा नगद प्रोत्साहनको प्रभावकारितासम्बन्धी अध्ययनले पनि आर्थिक वर्ष २०६७६८ को बजेट वक्तव्यमार्फत लागू गरिएको यो व्यवस्थाको प्रभावकारिता कम रहेको देखाएको छ । यसबाट उत्पादकहरूले सुविधा पाउन नसकेको, बिचौलियाले फाइदा लिएको, यस व्यवस्थाले स्वाभाविकबाहेक थप निर्यात बढाउन मदत नपुगेको पनि उक्त अध्ययनको निचोड छ । त्यसैले निर्यात बढाउनका लागि यस्ता प्रोत्साहनका अलावा अन्य क्षेत्रमा दिइँदै आएका सहुलियतहरूलाई पनि पुनरवलोकन गरेर व्यावहारिक समाधान खोज्नुपर्छ ।(च) आर्थिक कूटनीतिको प्रभावकारी परिचालन ः नेपालको निर्यात, लगानी, वैदेशिक रोजगारी वा अन्य आर्थिक, वाणिज्यसम्बन्धी अन्तर्राष्ट्रिय सम्बन्ध विस्तार र सुधारमा आर्थिक कूटनीतिको जति प्रभावकारी भूमिका हुनुपर्ने हो, त्यसमा कमी भएको अनुभव गरिँदै आएको छ । सन् २००३ मा गैरआवासीय नेपाली अभियान आरम्भ भएपछि नेपाली डायस्पोराले आर्थिक कूटनीति प्रभावकारी बनाउनका लागि आफ्नो ठाउँबाट राम्रै भूमिका खेल्दै आएको पनि छ । विश्वभरि रहेका नेपालका दूतावास, महावाणिज्य दूतावास, अवैतनिक वाणिज्य दूतावासहरूसँगै गैरआवासीय नेपाली अभियानलाई नेपालको आर्थिक कूटनीतिमा बढीभन्दा बढी आबद्ध तुल्याएर नेपालको निर्यात अभिवृद्धिका लागि साझेदारी गर्न सक्ने प्रशस्त सम्भावना छ ।केसी एनआरएनएका उपाध्यक्ष हुन् ।"
संस्काररूपी दासताको साङ्लो,"परम्परा र महिला मुक्तिको सवालनारीवादी विचारक तथा अभियन्ता कमला भासिनले एउटा प्रसंगमा कम्तीमा सिन्दूर, पोते र चुरा लगाएर महिला अधिकारको लडाइँ नलड्न समस्त महिलालाई आह्वान गरेकी छन् । यसको तात्पर्य विवाहित महिलाहरूले अधिकारको कुरा नगरून् भन्ने होइन कि तिनले चुरा, पोते र शृंगारसँग जोडिएको परम्परागत दासताको जन्जिर चुँडाल्न सकून् भन्ने हो । परम्परामा जेलिएर अधिकारको उचित लडाइँ लडिँदैन भन्ने उनको मत हो ।फेमिनिजम एन्ड थ्यौरी मा क्रिस विडन भन्छिन्, हाम्रो नारित्व र यौनिकतालाई कसरी परिभाषित गरिएको छ भन्ने कुरालाई अब हामीले पुनर्व्याख्या गर्नुपर्छ । महिनावारीजस्तो प्राकृतिक प्रक्रियालाई पापको भारीका रूपमा सुदृढीकरण गर्न लगाउने स्वस्थानी र ऋषिपञ्चमीको भाष्यलाई बुझ्न अब अबेर गरिरहनु हुँदैन । धर्म, परम्परा र संस्कृतिका नाममा पुरुषकै लागि भनेर निराहार व्रत बसी पुरुषकै खुट्टा पखालेको जल पान गर्न सिकाउने यस्ता विभेदकारी पर्वहरू सदैव महिला अस्तित्वको बाटामा काँडेतार बनिरहेका छन् । यसको भ्रमबाट महिलाहरू छिटोभन्दा छिटो मुक्त हुनु आवश्यक छ ।दास मानसिकता अँगालेर अस्तित्वको लडाइँ लडिँदैन । महिला आन्दोलनलाई अग्रगमनतिर डोर्याउन र स्वतन्त्रता तथा समानता प्राप्तिको यात्रा तय गर्न दास मानसिकताबाट मुक्त हुँदै रूढि, अत्याचारी र विभेदकारी परम्पराहरूविरुद्ध विद्रोह गर्नु आजको अनिवार्य सर्त हो । विभेदकारी संस्कृति र परम्पराको अवलम्बन दासताको मौन स्वीकारोक्ति नै हो । आखिर कहिलेसम्म जकडिइरहने हामी यो संस्काररूपी दासताको साङ्लोमा ?"
सम्बन्धको सूत्र सहज आवागमन,"फेरि सीमाञ्चल विमर्शसीमाञ्चल साइनोले तत्तत् राजनीतिक भूगोलका बासिन्दाहरूबीचको सम्बन्धलाई विशेष बनाइरहेको हुन्छ । इतिहासका कतिपय सांस्कृतिक भूगोलहरूबीच राजनीतिक भूगोल खडा हुन पुग्दा आआफ्नोतिर सार्वभौम समानता मा आधारित पारस्परिकताको विषयले प्रवेश पाउन थाल्छ । प्रायः सीमाञ्चलमा बसोबास गरिरहेका विभिन्न समुदायमाझ गहिरो सामीप्य र अन्तरनिर्भरता रहन्छ । समान भाषा, पहिरन, साझा संस्कृति, समान दिनचर्या, जो इतिहासको निरन्तरताले प्राप्त भइरहेको हुन्छ, यसले केन्द्रको नजरमा विशेष सम्बन्धको उपाधि पाउँछÙ त्यहीँ यस्तोमा केन्द्रलाई संशय समेत हुने गर्छ । दुई मुलुकको सम्बन्धमा स्वभावतः केन्द्र प्रभावी हुन्छ । यस्तोमा सम्बन्धित मुलुकको शक्ति संरचनामा कमजोर रहेको सीमाञ्चल पक्ष निश्चय नै प्रतिरक्षात्मक हुन्छ । स्थान र देश फरक भए पनि सीमाञ्चलको मनोभाव प्रायः उस्तै हुन्छ । यो एक प्रकारले सांस्कृतिक सम्बन्धहरूमा राजनीतिक निर्णयको प्रवेश र त्यसले उत्पन्न गरेको संक्रमणको परिणति पनि हो ।नेपालको सार्वजनिक विमर्शमा सीमाञ्चल अवधारणाको प्रवेश त्यति पुरानो होइन । भारतसँग जोडिएको सीमाञ्चल मानसका सवाल र सरोकारहरू उठ्ने गरेका भए पनि उत्तरी तिब्बत चीनसँगका पक्षहरू उपेक्षामा परेका छन् । तिब्बतसँगको सामाजिकआर्थिक जीवनमा सीमा नियमनको प्रावधान आइसकेपछि नेपालतर्फको सीमान्त हिमाली जीवनमा कस्तो बदलाव आयो, त्यसबारे गहिरो र उन्नत अध्ययन भएकै छैन । यस्ता विषयमा चासै राखिँदैन । यसो हुनुको एक कारण नेपालको हिमाली जीवनको सीमाञ्चल स्वर कमजोर हुनु हो । सीमाञ्चल अवधारणा भनेको केन्द्रको विपरीत वा समानान्तर अवधारणा हुँदै होइन, यो त केन्द्रलाई पोषित गर्ने खुराक हो । जहिले पनि दुई राज्यबीचको सम्बन्ध दुई केन्द्रकै हुनुपर्छ । एउटा केन्द्रले अर्को केन्द्रसँगको सम्बन्ध निर्धारण त्यहाँको अमुक समुदाय वा क्षेत्रलाई प्राथमिकतामा राखेर गर्दा दक्षिण एसियामै अनेक तनाव र द्वन्द्वका परिघटना निकट इतिहासका विषय हुन् । जे जुन मुलुकले अर्को मुलुकको कुनै समुदाय वा क्षेत्रतिर बढी चियाउन खोज्छ, कालान्तरमा यस्तो गर्ने मुलुककै अहित भएको छ । तर केन्द्रले छिमेक नीति निर्माण गर्दा त्यसमा आफ्ना सीमाञ्चल आकांक्षाको समेत सग्लो तस्बिर प्रकट गर्नुपर्छ । जहाँ यस्तो गरिँदैन, त्यहाँ आन्तरिक कलह निम्तिन्छ । भुइँतहमा सहज र सुरक्षित आवागमनको प्रबन्ध गर्नु नेपालभारतका दुवै केन्द्रको हितविपरीत त नहुनुपर्ने हो, तर पछिल्ला वर्षमा सहज आवागमनको स्पेस साँघुरो पारिएको छ । आखिर काठमाडौं र दिल्ली के चाहन्छन् ? के यिनले सीमा नियमित गर्ने योजनालाई मूर्त रूप दिन भुइँतहमा मानसिक तयारीको मौकाका रूपमा अहिलेको समयलाई लिएका छन् ? के खुला सीमाबारे काठमाडौं र दिल्ली कुनै समान बुझाइको नजिक पुग्दै गएका हुन् ? दुवै देशका बीचमा खुला सीमा दुवै देशका सर्वसाधारणबीच लिभिङ ब्रिज रहेको भाष्य फगत राजनीतिक खपतका लागि मात्र हो ?यतिखेर भारतपरस्त हुने डरले सीमाञ्चलमा राजनीति गर्नेहरूसमेत सीमाञ्चल जनका मर्काबारे बोल्दैनन् । काठमाडौं र दिल्ली दुवैतिर एउटा वृत्तमा सीमा नियमित गर्ने सोचलाई आआफ्नो सार्वभौमसत्ता को परिभाषाको महत्त्वपूर्ण अंश बताउन थालिएको छ । भारतको सिमाना जोडिएका अन्य मुलुकसँगको सम्बन्धमा तनाव देखिनेबित्तिकै वा तिनकै आन्तरिक जीवनमा अप्ठ्यारो आइपर्दा त्यसको बाछिटा नेपाली खुला सीमालाई हेर्ने दिल्लीदृष्टिमा पर्ने गरेको विगत छ । अफगानिस्तान तनाव फैलिएर संक्रमित भयो भने त्यतिखेर समेत खुला सीमाका बारेमा पुनर्विचारको विषय उठान हुँदैन भन्नेछैन । यता सीमाञ्चलवासीमा यो नियमित त हुनै सक्दैन भन्ने भ्रम छ । यथार्थ के हो भने, नेपालभारतबीच रोटीबेटी र क्रान्तिको सम्बन्धका जतिसुकै भाषण गरिए पनि, पशुपतिनाथ र मुक्तिनाथ, सीतारामका कथन पस्किए पनि खुला सीमामा सुरक्षाकर्मी तैनाथ भइसके । भारतीय पक्षबाट गरिएको सुरुआतको समानान्तरमा नेपालले पनि सीमामा आफ्नो उपस्थिति जनाइसक्यो । अब यो हट्नेवाला छैन, हट्नु पनि हुँदैन । तर जयसिंह धामीजस्ता भुइँमान्छेको सीमा सम्मानपूर्वक र सुरक्षित ओहोरदोहोर गर्ने हक मार्न पाइँदैन ।काठमाडौं र दिल्लीलाई बताइनुपर्ने हो, सम्बन्धको सूत्र भनेकै सहज आवागमन हो । सीमाञ्चल सम्बन्धलाई कसिलो बनाउने सूत्र भनेकै त्यहाँका जनको जीवनलाई सहज र समृद्ध बनाउने हो । सीमाञ्चलमा वारिपारि जनघनत्व बढी, विकास कम छ । सीमालाई जतिसुकै सैन्यकरण गरिए पनि समावेशी र दिगो विकासबेगर सामरिक, आर्थिक र सामाजिक जोखिमलाई कम गर्न सकिँदैन । यस्तोमा खुला सीमाका सम्भावना, सीमितता र सजगताबारे खुला विमर्श गर्न जति ढिलो हुन्छ, यी केन्द्रहरूबाट संकुचनको गलपासो त्यति नै कसिँदै जान्छ । खुला सीमाको अभावमा नेपालभारत छिमेकी त रहन्छन् तर सम्बन्ध नुन नभएको मिक्स्ड भेज बन्न पुग्छ ।"
कांग्रेसमा उम्मेदवारी घोषणाको होड,"सिटौला मौनकेही समयअघि पार्टी सभापतिमै प्रतिस्पर्धा गर्ने उद्घोष गरेका कृष्णप्रसाद सिटौला भने पछिल्लोपटक मौन बसेका छन् । उनले देशभरबाट महाधिवेशन प्रतिनिधि चयन भएपछि मात्रै आफ्नो रणनीति तय गर्ने बताउँदै आएका छन् । यसअघिको १३ औं महाधिवेशनमा तेस्रो धार खडा गर्दै उनले सभापतिमा उम्मेदवारी दिएका थिए । आफ्नो नेतृत्वमा महामन्त्रीका उम्मेदवार बनेका युवा नेता गगन थापा र केन्द्रीय सदस्य बनेका प्रदीप पौडेलले टिम छाड्ने संकेत गरेपछि सिटौला अन्योलमा परेका हुन् । के गर्ने भन्नेबारेमा उहाँले देशभरका कार्यकर्ताको भावना बुझिराख्नुभएको छ । क्षेत्रीय अधिवेशनबाट आउने प्रतिनिधिलाई हेरेर उहाँले आफ्नोबारेको निर्णय गर्ने मनस्थिति बनाउनुभएको छ, उनीनिकट एक केन्द्रीय सदस्यले भने ।"
नेतृत्वमा श्रेष्ठ र गुरुङको दाबी,"काठमाडौं कांग्रेस केन्द्रीय सदस्य गोपालमान श्रेष्ठ र युवा नेता कल्याण गुरुङले पनि बुधबार सभापतिमा उम्मेदवारी दिने घोषणा गरेका छन् । श्रेष्ठले बुधबार आफ्नै गृहजिल्लामा पुगेर सभापतिको उम्मेदवारी बन्ने सार्वजनिक घोषणा गरेका हुन् । गण्डकी प्रदेशको राजधानी पोखरामा मंगलबार पनि आफ्नो क्षेत्रका ११ जिल्लाकै नेता तथा कार्यकर्ताहरूको भेला राखेर श्रेष्ठले उम्मेदवारी दिने निर्णय सुनाएका थिए । शेरबहादुरजीले अब काँध फेर्ने बेला आएको छ, सरकार र पार्टी अब उहाँले चलाउन सक्नुहुन्न । सरकारलाई समय दिएर पार्टी सभापतिको जिम्मेवारीबाट अलग हुनुपर्छ, श्रेष्ठले कान्तिपुरसँग भने, शेरबहादुरजीको टिममा म नै वरिष्ठ नेता हुँ । मलाई उत्तराधिकारी बनाएर अघि बढ्दा हित हुन्छ । पोखराको भेला र गृहजिल्लाको कार्यक्रममा पनि मैले त्यही कुरा भनेको छु ।उनको उम्मेदवारीलाई लिएर देउवानिकट कतिपय नेताहरूले बार्गेनिङ टुलको रूपमा व्याख्या गरेका छन् तर श्रेष्ठ त्यसलाई स्वीकार गर्न तयार छैनन् । म उम्मेदवार बन्छु, बन्छु, श्रेष्ठले भने, प्रधानमन्त्री भएको व्यक्ति प्रतिस्पर्धामा आउन हुन्न । भोलि चुनाव हारियो भने प्रधानमन्त्रीबाट राजीनामा दिनुपर्ने परिस्थिति बन्छ । सर्वसम्मत बनेर हुने अवस्था भयो भने बेग्लै हो । त्यतिबेला पनि कार्यबाहक सभापति नदिई पार्टी चल्न सक्दैन । सर्वसम्मत हुने कुनै परिस्थिति छैन । चुनाव हुने निश्चित भइसकेपछि उहाँ लठ्न हुन्न । मलाई सहयोग गर्नुपर्छ । नेविसंघका पूर्वअध्यक्ष गुरुङले पनि बुधबार सभापतिको उम्मेदवारी घोषणा गरेका छन् । उनले आफ्नो उम्मेदवारी पार्टीभित्रका कुनै समूहतिर नजोडिएको बताएका छन् । गुरुङले युवाहरूको भावनाअनुसार आफूले उम्मेदवारी दिएको बताए । कसैले आँट नगरेसम्म पार्टीको नेतृत्व पुस्तान्तरण हुने कुरा सम्भव छैन । अरू कसैले आँट नगरेपछि मैले गरेको हुँ, उनले भने । संस्थापन पक्षबाट उपसभापति निधिको उम्मेदवारी घोषणाले नेतृत्व पुस्तान्तरणको सम्भावना बढाएको भन्दै गुरुङले युवा जनमत र आफ्नो सम्पर्कका मतदाताको संख्या उल्लेख्य रहेको दाबी गरे ।"
किन गए ओली भेट्न कार्की ?,"(काठमाडौं)  प्रमुख प्रतिपक्षी दल एमालेले विरोध गर्न सक्ने सम्भावनाका बीच प्रतिनिधिसभा बैठक बोलाउने कि नबोलाउने भन्नेमा सत्तारूढ दलहरूबीच मंगलबार छलफल चल्यो । सरकार सामुन्ने दुई साताभित्रै १५ वटा अध्यादेश पारित गर्नुपर्ने चुनौती छ । प्रक्रिया पूरा गर्दा सरकारलाई कम्तीमा तीन साता समय लाग्छ । सरकारलाई नियम निलम्बन गरेर छोटो प्रक्रियाबाट अध्यादेश पारित गर्ने विकल्प छ । तर प्रमुख प्रतिपक्षसमेतको सहमतिमा मात्रै नियम निलम्बन गर्ने परम्परा छ । त्यसपछि गठबन्धन दलका शीर्ष नेता प्रमुख प्रतिपक्ष दलका नेता केपी शर्मा ओलीसँग संवाद गर्ने निष्कर्षमा पुगे । करिब चार महिनादेखि प्रधानमन्त्री शेरबहादुर देउवा र ओलीबीच संवादहिनता छ । माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपालसँंग ओलीको पानी बाराबार छ । त्यसैले सहजीकरणका लागि गठबन्धन दलको बैठकबाटै कानुनमन्त्री ज्ञानेन्द्रबहादुर कार्कीलाई एमाले अध्यक्ष ओलीसंँग कुरा गर्न खटाइएको हो । गठबन्धनकै प्रतिनिधित्व गरेर साढे दुई घण्टासम्म ओलीसँग कुराकानी गरेका कार्कीले तत्काल संवादहिनता टुट्ने र सहयोग पाउने सन्देश भने पाउन सकेनन् । कार्कीले तत्कालीन सरकारले ल्याएका बजेटलगायतका अध्यादेश पारित गर्नकै लागि संसद्मा सहयोग गर्न ओलीसँग गरेका थिए । प्रधानमन्त्री देउवाको सन्देशसहित कार्कीले एमसीसी सम्झौता अनुमोदन गर्ने विषय पनि झिकेका थिए । तर ओलीले विश्वासको मत लिँदा देउवाका पक्षमा १ सय ६५ मत परेको प्रसंग जोड्दै अध्यादेश र एमसीसी सम्झौता अनुमोदनका लागि प्रतिपक्षको सहयोग आवश्यक नहुने जवाफ दिएका थिए । ओलीको मुख्य आक्रोश एमाले विभाजन गराएकामा प्रधानमन्त्री देउवा र माधवकुमार नेपालसहित १४ जनाको पद जोगाइदिएकामा सभामुख अग्नि सापकोटाप्रति लक्षित छ । यहीँ राजनीतिक मुद्दालाई लिएर ओलीले संसद् तताउन चाहेका छन् । आफूले राजनीतिक दलसम्बन्धी अध्यादेश ल्याउँदा केन्द्रीय समिति र संसदीय दलमा ४० प्रतिशत पुग्नुपर्ने ऐनको प्रावधानमा र मात्रै हटाएर वा थपिएको उल्लेख गर्दै देउवाले एकातिर मात्र २० प्रतिशत पुग्दैमा पार्टी विभाजन गर्न सक्ने गरी अध्यादेश ल्याएर एमाले विभाजन गरिदिएको तिक्तता कार्कीसँग ओलीले पोखेका थिए ।देउवाको अर्को स्वार्थ एमसीसी सम्झौतालाई संसद्बाट अनुमोदन गराउन राष्ट्रिय सहमति जुटाउने दिशामा थियो । उनले सत्ता गठबन्धनको बैठकमा पनि एमसीसी सम्झौता अनुमोदनको विषयमा छलफल गरेका थिए । सत्ता गठबन्धनभित्रै पनि एमसीसीको विषयमा सहमति बनेको छैन । माओवादी केन्द्र र एकीकृत समाजवादीले एमसीसी सम्झौताका कतिपय सर्त राष्ट्र हितमा नभएको तर्क गर्दै त्यसलाई संशोधन नगरी अनुमोदन गर्न नसकिने बताइरहेका छन् । कांग्रेस र जनता समाजवादी पार्टीले भने संशोधन आवश्यक नभएको बताउँदै आएका छन् । देउवाले एमसीसी सम्झौतालाई अघि नबढाउँदा अन्तर्राष्ट्रिय सम्बन्ध र विश्वासमा संकट आउने भन्दै दाहाल र नेपाललाई अन्तरपार्टी समझदारी जुटाएर आउन आग्रह गरेका छन् । सरकारका एक मन्त्रीका अनुसार चार वर्षअघि आफ्नै नेतृत्वको सरकारले गरेको सम्झौता आफू छँदै अनुमोदन गराएर अन्तर्राष्ट्रिय विश्वास आर्जन गर्ने प्रयासमा देउवा छन् । भदौ २९ अघि जसरी पनि एमसीसी सम्झौता पारित गर्नुपर्छ भन्नेमा प्रधानमन्त्रीजी हुनुहुन्छ, बालुवाटार स्रोतले भन्यो, गठबन्धन दलहरूबीचको समझदारी र प्रमुख प्रतिपक्ष एमालेको सहयोगबाट एमसीसी अनुमोदन गराउने चाहना प्रधानमन्त्रीमा देखिएको छ । एमसीसीको अनुदान रहने परियोजनाका लागि सम्झौता भएको भदौ २९ मा चार वर्ष पूरा हुँदै छ । सम्झौता अनुमोदन हुन नसके एमसीसीको करिब ६० अर्ब रुपैयाँबराबरको अनुदान सहयोग नेपालबाट बाहिरिने र त्यसले अन्तर्राष्ट्रिय स्तरमा सरकार र व्यक्तिगत रूपमा आफूलाई समेत क्षति पुग्ने बुझाई देउवामा छ । हिजो आफैंले एमसीसी सम्झौता अनुमोदन गर्नुपर्छ भनेर पार्टीभित्र र बाहिर रडाको मच्चाएका ओलीले अहिले त्यसको पक्षमा जान नसकिने बताउन थालेपछि प्रधानमन्त्री चेपुवामा पर्नुभएको छ, स्रोतले भन्यो । अध्यादेश जगाउन अध्यादेश ल्याइने प्रमुख प्रतिपक्ष दलले अध्यादेश पारित गर्न सघाउने छाँट नदेखिएपछि सरकारले तत्काल प्रतिनिधिसभा बैठक नबोलाउने भएको छ । बजेटसहितका १५ वटा अध्यादेश प्रतिस्थापन गर्ने विधेयक सरकारले संसद्मा पेस गरेको भदौ ३० मा साठी दिन पुग्दै छ । संवैधानिक व्यवस्थाअनुसार पेस भएको ६० दिनमा संसद्ले स्वीकार नगरे अध्यादेश स्वतः निष्क्रिय हुन्छ । प्रतिपक्षले सहयोग नगर्ने देखिएपछि सरकारले तिनलाई जगाउन फेरि अध्यादेश ल्याउने गृहकार्य गर्न थालेको छ । अघिल्ला सरकारले ल्याएका अध्यादेश पारित गराउने दायित्व प्रमुख प्रतिपक्षको पनि हो । त्यसैका लागि प्रमुख प्रतिपक्ष दलका नेतासँग कुराकानी भइरहेको छ, कानुनमन्त्री ज्ञानेन्द्रबहादुर कार्कीले भने, उहाँहरूले सहयोग गर्नुभयो भने प्रतिनिधिसभा बैठक बोलाएर पारित हुन सक्छ । गर्नुभएन भने सरकारले अरू विकल्प पनि खोज्नुपर्ने हुन्छ ।"
प्रदेश १ सरकार एक सातामै अल्पमतमा,"(मोरङ)  प्रदेश १ मा एमालेका १० सांसदले नेकपा (एकीकृत समाजवादी) रोजेपछि नवनियुक्त मुख्यमन्त्री भीमप्रसाद आचार्य नेतृत्वको सरकार अल्पमतमा परेको छ । प्रदेश सांसदहरू राजेन्द्रकुमार राई, राजन राई, पदमकुमारी गुरुङ, गणेशकुमार काम्बाङ, खिनु लङबा लिम्बू, सुनिताकुमारी चौधरी, सरिता थापा, कृष्णकुमारी राई, सावित्राकुमारी रेग्मी र उपेन्द्र घिमिरेले बुधबार निर्वाचन आयोगको प्रदेश १ कार्यालय विराटनगरमा आफूहरूले नयाँ दलमा जान चाहेको भएको भन्दै सनाखत गरेका थिए । उनीहरूमध्ये गुरुङ, चौधरी, थापा, रेग्मी र कृष्णकुमारी समानुपातिक सांसद हुन् ।एकीकृत समाजवादीका केन्द्रीय सदस्य राजेन्द्रकुमार राईले एमालेमा रहेका ५७ जना प्रदेश सांसदसँग सकारात्मक रूपमा कुराकानी तथा छलफल अघि बढिरहेकाले अझै केही जना आफूहरूसँग आउने बताए । मुख्यमन्त्री आचार्यलगायत सिंगो एमाले पार्टीपंक्तिले प्रदेश सांसदलाई एकीकृत समाजवादीमा जानबाट रोक्न एक सातादेखि चर्को प्रयास गरेको थियो तर बुधबारको परिदृश्यले उक्त प्रयास असफल भएको देखाएको छ । एकीकृत समाजवादीले कानुनी माान्यता प्राप्त गरेको भोलिपल्टै भदौ १० मा प्रदेशसभामा रहेको एमालेको एकल बहुमत कायम राख्न एमालेले मुख्यमन्त्री परिवर्तन गरेर प्रदेश सांसद आचार्यलाई मुख्यमन्त्री बनाएको थियो । केन्द्रीय सदस्य राईले आफूहरूले सनाखत गरेको संख्याले मुख्यमन्त्री आचार्य अल्पमतमा परेको जानकारी भइसकेकाले नैतिकताका आधारमा राजीनामा दिने विश्वास व्यक्त गरे । निर्वाचन आयोगले २३ गतेमात्रै दल छनोटको कागजात दिने भएकाले त्यसपछि सरकार गठन प्रक्रिया सुरु गर्छौं, उनले भने । सत्ता गठबन्धन दलका नेताहरूबीच प्रदेश सरकारको नेतृत्व आफूलाई दिने प्रारम्भिक सहमति भएको उनले बताए । तर, यो विषयमा पुनः छलफल गरेर सहमतिमै सरकारको नेतृत्व चयन गर्ने उनको भनाइ थियो । प्रदेश १ मा प्रमुख प्रतिपक्षी दल र गठबन्धनभित्रका सबैभन्दा ठूलो दलको हैसियतमा कांग्रेसका प्रदेश सांसदले आफ्नो पार्टीले सरकारको नेतृत्व पाउनुपर्ने दाबी गर्दै आएको छ । कांग्रेस संसदीय दलका नेता राजीव कोइरालाले प्रमुख प्रतिपक्षीको हैसियतले आफूले नै सरकारको नेतृत्व पाउनेमा दुविधा नभएको बताए । मुख्यमन्त्री आचार्यलगायत एमाले पार्टीसम्बद्ध नेताहरू कांग्रेस, माओवादी, एकीकृत समाजवादी, जनता समाजवादी, संघीय लोकतान्त्रिक राष्ट्रिय मञ्च र राप्रपाबीचको गठबन्धन फुटाउन लागिपरेका छन् । एमालेका केन्द्रीय सदस्य तथा पूर्वआन्तरिक मामिला तथा कानुनमन्त्री हिक्मत कार्कीले मंगलबार कांग्रेस संसदीय दलका नेता राजीव कोइरालाको सुनसरीको इनरुवास्थित घरमा पुगेर सरकार गठनका लागि सहयोग लिने र दिनेबारे छलफल गरे । कार्कीले माओवादी केन्द्रका संसदीय दलका नेता इन्द्रबहादुर आङ्बोसँग पनि कुराकानी गरेका छन् । कोइरालाले कार्कीले घरमै आएर प्रदेश सरकारको नेतृत्व गर्न वा सहयोग गर्न आग्रह गरेको बताए । आफूले यस विषयमा सोच्ने भनेर पठाएको उनले बताए । आङ्बोले पनि आफूलाई पूर्वमन्त्री कार्कीले सरकारको नेतृत्व गर्न वा अहिलेको सरकारलाई सहयोग गर्न आग्रह गरेको बताए । पूर्वमन्त्री कार्कीले मुख्यमन्त्री आचार्य नेतृत्वको सरकारलाई असोज ६ सम्ममा विश्वासको मत लिने समयसीमा रहेकाले त्योभित्र विश्वासको मत लिने बताए । उनले मुख्यमन्त्री आचार्यले विश्वासको मत प्राप्त गर्न नसके संविधानको धारा १६८ (२) अनुसार गठन हुने सरकारका लागि पुनः प्रयत्न गर्ने बताए । ९२ सदस्यीय प्रदेशसभामा एमाले ४१ सदस्यमा खुम्चिएको छ । कांग्रेसको २१, माओवादी केन्द्रमा १५, जनता समाजवादीमा ३, संघीय लोकतान्त्रिक राष्ट्रिय मञ्च र राप्रपामा ११ जना प्रदेश सांसद छन् ।"
प्रदेश २ मा जसपाका १० सांसद लोसपामा,"धनुषा (कास) जनता समाजवादी पार्टीका १० जना प्रदेश सांसदले बुधबार नवगठित लोकतान्त्रिक समाजवादी पार्टी (लोसपा) रोजेका छन् । प्रदेश निर्वाचन कार्यालयमा प्रदेश सांसद प्रमेश्वर साह, जयनुल राइन, गौरी नरायण साह, सुरिता साह, नीलम भूमिहारिनी, रमेश कुर्मी, बाबुलाल साह, अल्का कुमारी झा, वविता कुमारी चौधरी र जानकी शरण साहले सनाखत गरेका हुन् । निर्वाचन कार्यालय पुगेका प्रदेश सांसद जितेन्द्र सोनल, उपेन्द्र महतो, अभिराम शर्माले भने बुधबार सनाखत गरेनन् । अरु प्रदेश सांसदलाई ल्याएर हामी सनाखत गर्छौं, लोसपाका कार्यकारिणी सदस्य समेत रहेका सोनलले भने । प्रदेश सांसद डिम्पल झा जनकपुर बाहिर रहेकीले बुधबार सनाखत नगरेको लोसपाको दाबी छ । प्रदेश सांसद झा लोसपाका नेता अनिल झाकी श्रीमती हुन् । सोनलले अन्य सांसदले बिहीबार र शुक्रबार सनाखत गर्ने बताए । लोसपमा जसपाका १४ सांसद खुलेका छन् । प्रदेश २ मा पूर्व राजपाका २५ र पूर्वसमाजवादी पार्टीका २९ गरी जसपाका ५४ सांसद थिए ।"
बहुमत गुमाएपछि शाक्य दोधारमा,"(मकवानपुर)  वाग्मती प्रदेशकी मुख्यमन्त्री अष्टलक्ष्मी शाक्य अल्पमतमा परेसँगै कसरी अगाडि बढ्ने भन्ने दोधारमा परेकी छन् । भदौ २ मा पार्टी एकताका लागि सन्देश दिने भन्दै सत्तारोहण गरेर तीन सदस्यीय मन्त्रिपरिषद् गठन गरेकी शाक्य एमाले औपचारिक रूपमा विभाजन भएसँगै अल्पमतमा परेकी छन् । उनी मुख्यमन्त्री हुनेबित्तिकै सामाजिक विकासमन्त्रीका रूपमा शपथ लिएका कृष्ण खनाल शर्माले एमाले छाडेर नेकपा (एकीकृत समाजवादी) रोजेका छन् । उनले बुधबार बिहान पदबाट राजीनामा दिएका हुन् । खनालको राजीनामासँगै वाग्मती प्रदेश सरकार दुई सदस्यमा झरेको छ ।मुख्यमन्त्रीसहित सातवटा मन्त्रालय वाग्मती प्रदेशमा छन् । अब मन्त्रिपरिषद् विस्तार तत्काल गर्ने वा नगर्ने विषयमा शाक्यलाई समस्या परेको छ । उनीनिकट नेताहरूका अनुसार तत्काल मन्त्रिपरिषद् विस्तार गर्ने तयारी छैन । मुख्यमन्त्रीले आन्तरिक छलफल गरिरहनुभएको छ, हालको अवस्थामा केही समयभित्रै विश्वासको मत लिनुपर्ने देखिन्छ । मन्त्रिपरिषद् विस्तार गर्ने वा नगर्ने उहाँमै भरपर्छ, एक सांसदले भने ।एमाले औपचारिक रूपमा फुट्नुअगाडि शाक्य तत्कालीन वरिष्ठ नेता माधव नेपालको खेमामा थिइन् । तत्कालीन समयमा नेपाल खेमामा रहेर हाल एमालेमै फर्किएका सांसदहरू सरकार अल्पमतमा परिसकेको अवस्थामा मन्त्रिपरिषद् विस्तार गर्न नहुने पक्षमा छन् । स्रोतका अनुसार एमाले अध्यक्ष केपी शर्मा ओलीनिकट सांसदहरू मन्त्रिपरिषद् विस्तार गरेर सरकार पूर्ण रूपमा सञ्चालन गर्नुपर्ने पक्षमा छन् । अहिलेसम्म हामी बहुमतमै छौं, प्रदेशसभाको अधिवेशन अन्त्य भएको अवस्थामा कसरी अगाडि बढ्ने भन्ने विषयमा हामी पार्टीभित्र छलफल गरेर निष्कर्षमा पुग्छौं, एमाले मुख्य सचेतक दीपक निरौलाले भने । उनले विश्वासको मत लिनुपर्ने अवस्था सिर्जना भए आफूहरू तयार रहेको बताए । विश्वासको मत होस् वा अविश्वासको प्रस्ताव हामी सामना गर्न तयार छौं । तत्काल मन्त्रिपरिषद् विस्तार गर्ने वा नगर्ने भन्ने विषयमा छलफल जारी नै छ, उनले भने ।सरकारका प्रवक्ता एवं आन्तरिक मामिला तथा कानुनमन्त्री केशवराज पाण्डेले छिट्टै मन्त्रिपरिषद्ले पूर्णता पाउने दाबी गरे । सदनबाट हुने प्रक्रिया हामी फेस गरेर अगाडि बढ्छौं, सरकार सञ्चालन गर्न भए पनि मन्त्रिपरिषद् विस्तार गर्नुको विकल्प छैन, उनले भने । मुख्यमन्त्री शाक्यको दोस्रो मन्त्रिपरिषद्को बैठकले प्रदेशसभाको वर्षे अधिवेशन अन्त्य गर्ने निर्णय गरेको थियो । अधिवेशन अन्त्य भएका कारण औपचारिक रूपमा पूर्वमुख्यमन्त्री डोरमणि पौडेलले राजीनामा दिएको र नयाँ सरकार गठन भएको विषय सदनमा जानकारी गराइएको छैन । त्यसकारण पनि मन्त्रिपरिषद् विस्तार गर्न मुख्यमन्त्री शाक्यलाई समस्या पर्ने विपक्षीहरूको तर्क रहँदै आएको छ । १ सय ९ सांसद रहेको प्रदेशसभामा ५६ मत रहेको एमाले ४४ सिटमा सीमित भए पनि पहिलो ठूलो दल भने कायमै छ । साना दलसँगको सहकार्यमा पनि शाक्य नेतृत्वको सरकार टिक्ने अवस्था छैन । सरकार टिकाउन वा नयाँ गठन गर्न ५५ सिट चाहिन्छ । प्रदेशसभामा माओवादीको २३ र कांग्रेसको २२ मत छ । सरकार गठनका लागि गठबन्धनलाई थप १० मत भए पुग्छ । एकीकृत समाजवादीमा १२ सांसद खुलिसकेका कारण गठबन्धनको सरकार बन्ने निश्चित छ ।"
कोरोनाकाल केलाउने कला,"(काठमाडौं)  कोरोनाकालमा मानवीय गतिविधि घट्दा वन बढे । चराचुरुंगी रमाए । अनपेक्षित रूपमा मान्छे घरघरमै खुम्चिए । मान्छे घरमा खुम्चिनुले प्रकृतिको चक्रमा केही न केही प्रभाव अवश्य पर्यो । खोप सहज हुँदै जाँदा जनजीवन विस्तारै सहजीकरण भइरहेको छ । त्यो कस्तो असर हो जसले हामीलाई घर घरमा खुम्च्यायो भनेर केलाउनुपरे इशान परियारको चित्र हेरे पुग्छ । काठमाडौंको बबरमहलस्थित नेपाल आर्ट काउन्सिलमा ईआर्टस नेपालको आयोजनामा सुरु भएको प्रदर्शनीमा राखिएका चित्रले कोरोनाकालको असरलाई केलाएको छ । हामी एउटै डुंगाका यात्री शीर्षकमा परियारले राखेका आफ्ना चित्रमा कोरोनाकालको असरलाई विभिन्न आयाममा केलाउन खोजेका छन् । प्रदर्शनमा उनीजस्तै थुप्रै कलाकारका कृति हेर्न सकिन्छ । महामारीमा ठप्प भएको कला प्रदर्शनीलाई सुचारु गर्ने उद्देश्यले जोखिम मोलेर भए पनि आँट गरेका हौं, कलाकार आशा डंगोलले भने, हामीले नियमित गर्दै आएका प्रदर्शनी रोकिए, युवापुस्ताका कलालाई प्रवर्द्धन गर्न यस्तो प्रदर्शनको क्रमलाई फेरि जोडेका छौं । गत वर्ष लकडाउनकै कारण फेस्टिभल रोकिएको थियो । यद्यपि ईआर्टस नेपालले अनलाइन ग्यालरीमार्फत कला प्रदर्शनीहरू भने जारी राखेको उनले सुनाए । महामारीको जोखिम हेरेर नै यो वर्ष भीडभाड हुने पाराको कार्यक्रम गरिएको छैन, उनले भने । प्रदर्शनीमा ६० जना कलाकारका २ सयको हाराहारी कलाकृति छन् । साताव्यापी प्रदर्शनीको सुरुवातका कलाकर्मीले एकअर्काका सिर्जना हेरे । कोरोनाकालका अनुभव साटासाट गरे । ईआर्टसमा आबद्ध चित्रकार एरिना ताम्राकारले अनलाइन प्रदर्शनीमा कलाकारले गर्न नसकेको आनन्द अनुभव यहाँबाट हुने बताइन् । कलाकृति अवलोकनसँगै कामको समीक्षाका लागि भर्चुअल प्रदर्शनीभन्दा भौतिक नै उपयोगी हुने चित्रकार सविता डंगोलको भनाइ छ । उनले भनिन् । उनको कुरामा सही थप्दै चित्रकारहरू प्रमिला वज्राचार्य, सौरगंगा दर्शनधारी, मुना भँडेल, विनोद प्रधानलगायतकाले कलाको वास्तविक भाव बुझ्न भौतिक ग्यालरीको औचित्य रहेको सुनाए । आफ्नै अनुभव तथा धारणाहरू समेटिएका कलाकृतिका भाव सहभागी दर्शकलाई कलाकृति देखाउँदै बुझाउनुको बेग्लै आनन्द हुने सहभागी चित्रकारहरूको आशय थियो । हुन त महामारीकै बीच सिद्धार्थ आर्ट ग्यालरीले भौतिक रूपमै कला प्रदर्शनी सुरु गरिसकेको छ । कला र कलाकारलाई विस्थापित हुन नदिन प्रदर्शनी जरुरी रहेको ग्यालरीकी निर्देशक संगीता थापाको धारणा छ । प्रदर्शनीलाई स्थगन गर्नुभन्दा सामान्य ढंगले सुचारु गर्न सबै कलाकारहरू जुट्नुपर्छ, उनले भनिन् । चित्रकार लक्ष्मण श्रेष्ठले कलालाई विस्तार गर्न ग्यालरीसँगै बाहिर आममानिसको पहुँचमा पनि कला ल्याउनुपर्ने बताए । उनले भने, महामारीले कला क्षेत्र पनि प्रभावित छ । हामीले सिर्जनालाई भौतिक रूपमा पारखीसामु आर्ट ल्याउने कोसिस जारी राख्नुपर्छ । आर्ट ग्यालरीमा आगामी आइतबारसम्म चल्ने प्रदर्शनीमा फोटोग्राफीको कलादेखि चित्र, मूर्तिकला, पौभा, प्रिन्ट मेकिङ, सेरामिक कलाहरू प्रदर्शित छन् । ।"
हत्या मुद्दा नागरिक अदालतमा फर्काउने प्रयास,"(काठमाडौं)  उच्च सरकारी वकिलको कार्यालय हेटौंडाले हत्या मुद्दा पनि सैनिक अदालतको क्षेत्राधिकारमा पठाउने चितवन जिल्ला अदालतको आदेश बदर गराउन पहल थालेको छ । चितवन जिल्ला अदालतले हत्या अभियोग लागेका सैनिक जवान गंगाधर ढकाललाई सैनिक अदालतमा पठाउन गत भदौ १ मा दिएको आदेश बदर गराउन माग गर्दै आफूहरूले पाटन उच्च अदालतको हेटौंडा इजलासमा निवेदन दिएको सहन्यायाधिवक्ता सन्देश श्रेष्ठले बताए । उच्च सरकारी वकिलको कार्यालय हेटौंडाका प्रमुख श्रेष्ठका अनुसार जिल्ला अदालतको आदेश संविधान, सैनिक ऐन र मुलुकी अपराधसंहिता तथा सर्वोच्च अदालतका यसअघिका नजिरविपरीत भएकाले त्यसलाई बदर गर्न माग गरिएको हो । चितवनको भरतपुर२१ का गंगाधर ढकालमाथि गत साउन ७ मा अर्का सैनिक जवान भरत गुरुङको गोली हानी हत्या गरेको अभियोग छ । ढकालले प्रहरी र जिल्ला अदालत चितवनमा दिएको बयानमा उनीविरुद्धको अभियोगलाई स्वीकार गरिसकेका छन् । साढे दुई वर्षअघि ढकालले चितवनको कालीबहादुर गणबाट एसएमजी चोरी गरी त्यसैले गोली हानेर गुरुङको हत्या गरेका थिए । जबकि उक्त हतियार चोरी गरेको आरोपमा समरी जनरल सैनिक अदालतको आदेशमा अमलदार लवकुमार गुरुङ र सिपाही सरोज तामाङ साढे दुई वर्षदेखि जेलमा छन् । यी दुई सैनिक र उनीहरूका परिवारमाथि समेत हतियार चोरीको आरोपमा सेनाले चरम यातना दिएको समाचार नेपाल समय अनलाइनले शृंखलाबद्ध रूपमा सार्वजनिक गरिरहेको छ । चोरीको हतियार प्रयोग गरी ढकालले हत्या गर्नुअघि गुरुङको कोठाबाट हस्ताक्षर भइसकेको चेक चोरी गरेर बैंकबाट ९ लाख रुपैयाँ निकालेका थिए । सैनिकहरू ड्युटीमा नरहेको, ब्यारेकभन्दा बाहिर सैनिक जिम्मेवारीमा नभएका बखत हत्या भएको र यी कार्यहरू सेनाको संगठनात्मक जिम्मेवारीभन्दा बाहिर पर्ने भएकाले उनीहरूमाथि नागरिक अदालत मा मुद्दा चल्नुपर्ने दाबीसहित जिल्ला सरकारी वकिलको कार्यालयले जिल्ला अदालतमा मुद्दा चलाएको थियो । सैनिक ऐन, २०६३ को दफा ६६ मा हत्या, बलात्कार, अपहरण र यातनालाई सैनिक अदालतको क्षेत्राधिकारमा नपर्ने स्पष्ट व्यवस्था छ । यसअघि विभिन्न मुद्दामार्फत सर्वोच्च अदालतले पनि सैनिक अदालतको सीमित क्षेत्राधिकारको व्याख्या गरिसकेको छ । यी सबै कानुनी व्यवस्था र अदालतका नजिरविपरीत चितवन जिल्ला अदालतले हत्या अभियोग लागेका ढकाल र उनका सम्पूर्ण सक्कल फाइल सैनिक अदालतलाई सुम्पने आदेश गरेको थियो । त्यस्तो आदेश गर्दा चितवन अदालतले दुई विषयलाई प्रमुख आधार मानेको थियो । पहिलो, ढकालले सैनिक ब्यारेकबाट चोरी गरेको हतियार दुरुपयोग गरी ज्यान मारेको विषय सैनिक अदालतको क्षेत्राधिकारमा पर्ने । दोस्रो, ढकालले गरेको यस्तो अपराध सैनिक अदालतको क्षेत्राधिकारभित्र पर्ने भनी आफूहरूलाई हस्तान्तरण गर्न कालीबहादुर गणबाट पत्र आएको । यी दुई आधार देखाउँदै जिल्ला अदालतले गरेको आदेशमा भनिएको छ, मुलुकी फौजदारी कार्यविधि संहिता, २०७४ को दफा ५१ बमोजिम क्षेत्राधिकार भएको सैनिक अदालत काठमाडौंमा भरतपुरस्थित कालीबहादुर गणमार्फत पठाउनू भनी यो मुद्दा स्थानान्तरणको आदेश गरिदिएको छ ।जिल्ला अदालतले संहिताको उक्त प्रावधानलाई पनि त्रुटिपूर्ण रूपमा आदेशमा उल्लेख गरेको छ । किनभने मुलुकी फौजदारी कार्यविधि संहिताको दफा ५१ मा कुनै मुद्दाका सम्बन्धमा अभियुक्तले बयान गर्दा वा प्रतिवादीले प्रतिउत्तर पेस गर्दा अदालतको अधिकार क्षेत्र नभएको भन्ने प्रश्न उठाएमा पहिले त्यस्तो प्रश्नका सम्बन्धमा निर्णय गरेर मात्र अन्य कारबाही अगाडि बढाउनुपर्नेछ । आफ्नो अधिकार क्षेत्रभित्र नपर्ने देखिएमा अधिकार क्षेत्र भएको अदालतमा पठाउन आदेश दिनुपर्नेछ । जिल्ला अदालतले यही कानुनी प्रावधानअनुसार मुद्दा सैनिक अदालतमा पठाएको आफ्नो आदेशमा उल्लेख गरेको छ । तर, यो मुद्दामा अभियुक्त ढकालले बयान गर्दा अदालतको क्षेत्राधिकारमा कुनै प्रश्न उठाएका थिएनन् । मुद्दाको अर्को पक्ष सरकारी वकिलको दाबी त सुरुदेखि नै यो मुद्दा जिल्ला अदालतको क्षेत्राधिकारमा पर्छ भन्ने थियो । नेपाली सेना यो मुद्दाको पक्ष वा विपक्षी कोही पनि होइन । हत्या मुद्दासँग प्रत्यक्ष सरोकार नै नभएको संस्थाले पठाएको पत्रका आधारमा अदालतले मुद्दालाई सेनाको जिम्मा लगाउने आदेश गरेको हो । संविधान र कानुनबमोजिम स्थापित सक्षम अदालतले अधिकार क्षेत्र ग्रहण गरी न्याय निरूपण गर्नुपर्नेमा कुनै सैन्य निकायबाट प्राप्त पत्रका आधारमा क्षेत्राधिकार समर्पण गर्ने कार्य स्वतन्त्र न्यायपालिका तथा लोकतान्त्रिक मूल्यमान्यताको समेत विपरीत रहेको छ, उच्च सरकारी वकिलको कार्यालय हेटौंडाले बुधबार दर्ता गराएको निवेदनमा भनिएको छ । निवेदनमा सरकारी वकिलले अभियोग लागेका ढकालको मौलिक हक संरक्षणका लागि पनि जिल्ला अदालतमै मुद्दाको सुनुवाइ हुनुपर्ने दाबी गरिएको छ । संविधानले हरेक नागरिकका लागि स्वच्छ सुनुवाइको हकलाई मौलिक हकका रूपमा सुनिश्चित गरेको छ । संविधानको धारा २० ले प्रत्येक व्यक्तिलाई स्वतन्त्र, निष्पक्ष र सक्षम अदालत वा न्यायिक निकायबाट स्वच्छ सुनुवाइ पाउने हक को ग्यारेन्टी गरेको छ । यो व्यवस्था २०७२ को संविधानमा पहिलो पटक राखिएको हो । अघिल्ला संविधानहरूमा न्यायसम्बन्धी हकलाई प्रत्याभूत गरिएको भए पनि स्वच्छ सुनुवाइ को हक यति स्पष्ट रूपमा राखिएको थिएन । कृष्णबहादुर मगरविरुद्ध उच्च अदालत पाटन भएको बन्दीप्रत्यक्षीकरण मुद्दामा सर्वोच्च अदालतले निष्पक्ष र सक्षम अदालतबाट स्वच्छ सुनुवाइ हुनुपर्ने कुरा व्यक्तिको सुरक्षाका निम्ति मात्र नभई लोकतन्त्र, विधिको शासन र मानव अधिकारका निम्ति पनि अत्यन्त महत्त्वपूर्ण हुन्छ भन्ने व्याख्या गरेको छ । सक्षम र स्वतन्त्र अदालतहरूद्वारा न्याय सम्पादन हुँदा मात्र लोकतन्त्र मजबुत हुन्छ भन्दै सर्वोच्च अदालतले नियमित अदालत (जिल्ला अदालत, उच्च अदालत र सर्वोच्च अदालत) ले न्याय सम्पादन गर्दा नै स्वच्छ सुनुवाइ हुने ग्यारेन्टी हुन्छ भनेको छ । सैनिक अदालतको क्षेत्राधिकार सम्बन्धी विवादमै सर्वोच्च अदालतले गरेको त्यस्तो व्याख्या यो मुद्दामा पनि आकर्षित हुन्छ । ढकाल नेपाली सेनामा कार्यरत रहेको भए पनि संविधानले ग्यारेन्टी गरेको स्वच्छ सुनुवाइको हक उनलाई समेत प्राप्त हुन्छ, सहन्यायाधिवक्ता श्रेष्ठले भने, त्यसैले हामीले उनको हकको रक्षाका लागि समेत यो मुद्दा जिल्ला अदालतले हेर्नुपर्छ भनेका छौं ।ढकालले गुरुङको हत्या गर्न प्रयोग गरेको हतियार चोरेको आरोपमा जेल सजाय भोगिरहेका लबकुमार गुरुङ र सरोज तामाङ निर्दोष रहेको खुलेपछि सैनिक विशेष अदालतले उनीहरूविरुद्धको मुद्दा छिटो टुंग्याउने गरी प्रक्रिया अगाडि बढाएको छ । गुरुङ र तामाङले २०७६ को जेठमा आफूहरू निर्दोष रहेको दाबीसहित दर्ता गराएको निवेदन पन्छाउँदै आएको सैनिक विशेष अदालतले गत भदौ १० मा ढकालको मुद्दासँग सम्बन्धित सम्पूर्ण फाइल पेस गर्न आदेश दियो । उच्च अदालत पाटनका न्यायाधीश लोहितचन्द्र शाहको अध्यक्षतामा गठित रक्षा सचिव बोगेन्द्रराज शर्मा पौडेल र सेनाको प्राड विवाक प्रमुख उपरथी रत्नप्रकाश थापा संलग्न इजलासले त्यस्तो आदेश दिएको थियो । त्यसमाथि बिहीबार थप सुनुवाइ हुँदै छ ।"
४ नेटवर्किङ कम्पनीमा वाणिज्य विभागको छापा,"(काठमाडौं)  वाणिज्य तथा आपूर्ति व्यवस्थापन विभागको टोलीले ४ नेटवर्किङ कम्पनीमा छापा मारेको छ । वस्तुको प्रत्यक्ष बिक्रीको नाममा नेटवर्किङ धन्दा गरिरहेको गुनासो आएपछि विभागले ललितपुरमा रहेको नेचर हर्ब्स इन्टरनेसनल प्रालि, न्यु विवेक इन्टरप्राइजेज प्रालि, काठमाडौंमा रहेको हेल्दी लिभिङ नेपाल प्रालि र ग्लोबल ओरियन्स प्रालिमा छापा मारेको हो । टोलीले अनुसन्धानका लागि भन्दै कम्पनीले खरिदबिक्री गरेका बिल, बिक्रीका लागि तयार पारेका सामग्रीसमेत जफत गरेको छ ।यी कम्पनीले स्वदेशीको नाममा विदेशी सामान उच्च मूल्यमा बिक्री गरेको, विभिन्न सामाजिक सञ्जालमार्फत नेटवर्किङ गरेको गुनासो छ, विभागका एक अधिकारीले भने, सुरुवाती चरणमा ती कम्पनीहरूका केही कागजात ल्याएका छौं । खरिदबिक्रीका थप बिल पनि मगाएका छौं । ती अधिकारीका अनुसार जफत गरिएका सामग्री प्रत्यक्ष बिक्रीको नाममा इजाजत लिँदा सुरुमा बिक्री गर्ने भनिएको वस्तु होहोइन त्यो पनि अध्ययन भइरहेको बताए । यी कम्पनीहरूको विरुद्ध धेरै गुनासो आएको छ । उद्देश्य र तोकिएको सर्तभन्दा तलमाथि गरेर व्यवसाय गरेको भेटिए इजाजत स्थगन गर्छौं, ती अधिकारीले भने ।विगतमा लाखौं सर्वसाधरणलाई ठगी गरेको आरोप खेपेका व्यक्तिबाटै सञ्चालित यी कम्पनीलाई विभागले २०७७ असार १६ देखि इजाजत दिन थालेको हो । इजाजत दिँदा विभागका महानिर्देशक नेत्र सुवेदी थिए भने विभागको वैदेशिक व्यापार नियमन शाखा प्रमुख शिवराज सेढाइ थिए । वस्तुको प्रत्यक्ष बिक्रीको नाममा इजाजत दिइएको हो । हाल विभागका महानिर्देशक प्रकाश पौडेल छन् ।गत भदौमा उद्योग तथा वाणिज्य र श्रम तथा उपभोक्ता हित संरक्षण समितिले सांसद सोमप्रसाद पाण्डेको संयोजकत्वमा छानबिन उपसमिति गठन गरेको थियो । उपसमितिको प्रतिवेदनको आधारमा संसदीय समितिले वस्तुको प्रत्यक्ष बिक्री (व्यवस्थापन तथा नियमन गर्ने) ऐन २०७४ तथा नियमावली, २०७६ सशोधन गर्ने सहित १८ बुँदे सुझाव दिएको थियो । प्रतिवेदनमा विगतमा युनिटी, हर्बो, गोल्डक्वेस्टलगायत विभिन्न प्रकृतिका नेटवर्किङ व्यवसायका माध्यमबाट सर्वसाधारणलाई ठगेका कम्पनीले नै आफ्नो वा परिवारका नामबाट कम्पनी दर्ता गरी पुनः ठगी गर्न खोजेको बुझिन आएकाले त्यस्ता व्यक्तिले कम्पनी दर्ता गर्न आए विगतमा त्यस्ता ठगीसम्बन्धी कारोबार गरेनगरेको यकिन गरेर मात्रै दर्ता गर्नुपर्ने जनाइएको छ । तर विभागले अहिले बल्ल छानबिन थालेको हो ।विभागले यी ४ बाहेक इजाजत पाएका अन्य ५ कम्पनीको पनि अनुसन्धान गर्ने जनाएको छ । सुरुमा ४ वटाको अध्ययन गरेपछि अन्य कम्पनीको अवस्था बारेमा पनि अनुगमन गर्छौं, विभागका ती अधिकारीले भने, गैरकानुनी भेटिए इजाजत स्थगन हुन्छ ।वस्तुको प्रत्यक्ष बिक्रीको नाममा नेटवर्किङ गरिरहेको खुलेपछि नेचर हर्ब्स इन्टरनेसनल प्रालिको सेयर रातारात नामासारी गरिएको थियो । प्रालिका अध्यक्ष गीतेन्द्रबाबु राई (जीबी राई) ले कम्पनीको सेयर कम्पनी दर्ताका बेला साक्षी बसेका कुमार रम्तेललाई बिक्री गरेको पाइएको छ । राईले रम्तेललाई ९० हजार कित्ता शेयर बिक्री गरेका थिए । राई र रम्तेल दुवै विगतमा नेटवर्किङ व्यवसायमार्फत ठगी गरेको हर्बो इन्टरनेसनलसँग सम्बन्धित छन् । वस्तुको प्रत्यक्ष बिक्री (व्यवस्थापन तथा नियमन गर्ने) ऐन, २०७४ र नियमावली २०७६ बनेपछि वाणिज्य आपूर्ति तथा उपभोक्ता हित संरक्षण विभागबाट २०७७ असार १७ मा नेचर हर्ब्सले इजाजत पएको थियो । प्रत्यक्ष वस्तुको बिक्रीको इजाजत पाए पनि नेटवर्किङ कारोबार गरिरहेको खुलेपछि राईले सेयर बिक्री गरेका हुन् । हाल राई अध्यक्ष पदबाट समेत हटेका छन् ।यस्तै, १० हजार कित्ता सेयर रामबहादुर खनाललाई बिक्री गरिएको छ । उक्त १० हजार कित्ता सेयर छविलाल जोशीको नाममा थियो । जोशी नेपाल प्रहरीका पूर्वनायब महानिरीक्षक (डीआईजी) हुन् । हाल उनी डाइरेक्ट सेलिङ एसोसिएसनका अध्यक्षसमेत छन् । विभागले गत साउनमा नेचर हर्ब्सलाई स्पष्टीकरण सोधेको थियो । कम्पनीले इजाजत लिनुअघि नै पिरामिड शैलीको कार्य, विज्ञापन र प्रशिक्षण गरेको भन्दै विभागले स्पष्टीकरण सोधेको हो । नेचर हर्ब्सलाई ३ दिनभित्र स्पष्टीकरण दिन पत्र पठाए पनि त्यसपछि छानबिन प्रक्रिया नै अघि बढेन । अहिले विभागले पुनः अनुसन्धान सुरु गरेको हो ।विभागले छापामारी कागजात ल्याएको अर्को कम्पनी हेल्दी लिभिङ नेपाल प्रालि भारतीय भेस्टिज कम्पनी हो । स्र्रोतका अनुसार नेपालमा प्रतिबन्ध हुँदा पनि यो कम्पनी अनेक नामबाट निर्बाध रुपमा सञ्चालनमा थियो । यसका सञ्चालक टेम्पा शेर्पा र रिद्धि आनन्द शिल्पकार हुन् ।ग्लोबल ओरियन्स नेपाल प्रालिका सञ्चालक वसन्त पन्डित हुन् । उनी विगतमा गोल्डक्वेस्टमा पनि आबद्ध थिए । ग्लोबलमा ईश्वरीप्रसाद दुवाडी, सुमित गौतम, स्मीता थपलिया र ज्योति आचार्य पनि सञ्चालक छन् । न्यु विवेक इन्टरप्राइजेज प्रालिका सञ्चालक मुक्तिसेन गुरुङ र भीमसेन गुरुङ हुन् । उनीहरूले डिएक्सएनको नाममा विगतदेखि नै सामान बिक्री गर्दै आएका थिए । यी ४ बाहेक इजाजत पाएका अन्य कम्पनीहरू पनि विगतमा ठगी धन्दामा मुछिएका छन् ।पछिल्लो समय बजारमा हाइपर फन्ड ग्लोबल, जोसियल, सिआरयू, विन्टर, क्राउड वान, सोलम्याक्स, पोइन्टलगायत विदेशी तथा स्वदेशी कम्पनीहरूले नेपालमा नेटवर्किङ गरिरहेका छन् । विभाग स्वयम्ले नेटवर्किङ भइरहेको स्वीकार गरिसकेको छ । तर ती व्यवसायीहरूलाई कानुनी दायरामा ल्याउन सकेको छैन ।"
सरकारी वेबसाइट अपांगमैत्री बनाउनुपर्ने,"(काठमाडौं)  सरकारी कार्यालयका वेबसाइट अबदेखि अपांगमैत्री बनाउनुपर्ने भएको छ । सञ्चार तथा सूचना प्रविधि मन्त्रालयले जारी गरेको सरकारी कार्यालयको वेबसाइट निर्माण तथा व्यवस्थापनसम्बन्धी निर्देशिका २०७८ मा यस्तो व्यवस्था गरिएको हो । सरकारी कार्यालयका वेबसाइट निर्माण तथा प्रकाशनहरू अपांगता भएका व्यक्तिहरूका लागि पहुँचमा हुने गरी बनाइनुपर्ने, उक्त निर्देशिकामा भनिएको छ, यो निर्माण तथा प्रकाशन गर्दा वेबसाइट उपयोगकर्ताले सहजै उपयोग गर्न सक्ने र सबैमा पहुँचयोग्य हुनुपर्ने कुरामा ध्यान दिनुपर्नेछ । सुनेर र निश्चित स्थानमा लेआउट राखेर सरकारी कार्यालयहरूको वेबसाइट बनाउन सकिन्छ, सञ्चार मन्त्रालयका प्रवक्ता अनिलकुमार दत्तले भने । निर्देशिका कार्यान्वयनका लागि अपांगमैत्री वेबसाइट सञ्चालनसम्बन्धी मापदण्ड तयार गर्नुपर्ने औंल्याउँदै उनले त्यसका लागि सम्बन्धित निकायसँग छलफल थालेको पनि जानकारी दिए । अरू सेवाहरूमा केही अभ्यास भएका छन्, उनले थपे, जस्तै हामी पैसा निकाल्न एटीएममा जाँदा त्यहाँ आवाजले निर्देशन दिन्छ । सांकेतिक नम्बरहरू हुन्छन् । यसरी नै पनि हामीले अभ्यास गर्न सक्छौं । मापदण्डबारे थप अध्ययनसमेत गरिरहेको उनले बताए । निर्देशिकाअनुसार सबै सरकारी कार्यालयको वेबसाइटमा एकरूपताका लागि सूचना प्रविधि विभागले वेबसाइटको नमुना (टेम्प्लेट) निर्माण गर्नेछ । यो नमुनालाई सबै सरकारी कार्यालयले आफ्नो वेबसाइट बनाउँदा प्रयोग गर्नुपर्नेछ । साथै वेबसाइट निर्माण गर्नुअघि सूचना प्रविधि विभागसँग आवश्यक समन्वयसमेत गर्नुपर्नेछ । निर्माण गरिएको वेबसाइटको सुरक्षण जोखिमको परीक्षण गर्नुपर्ने व्यवस्था निर्देशिकाले गरेको छ ।सरकारी कार्यालयहरूले प्रविधि विभागबाट आफ्नो वेबसाइटको सुरक्षा र विश्वसनीयताको सम्बन्धमा वर्षमा एक पटक सुरक्षा परीक्षण गर्नुपर्नेछ, निर्देशिकामा भनिएको छ, वेबसाइटमा सेक्युर सकेट लेयर्स (एसएसएल)ट्रान्सपोर्ट लेयर सेक्युरिटी (टीएलएस) को सर्टिफिकेट प्रयोग गर्नुपर्नेछ । यस्ता वेबसाइट सरकारी एकीकृत तथ्यांक केन्द्रसँग जोडिएको हुनुपर्नेछ । सरकारी कार्यालयले आफ्नो वेबसाइटको प्रयोगका सम्बन्धमा समयसमयमा मूल्यांकन र अद्यावधिकसमेत गर्नुपर्नेछ । निर्देशिकामा वेबसाइट सञ्चालन गर्ने प्रत्येक सरकारी कार्यालयले वेबसाइट अद्यावधिक गर्न एक जना वेब एडमिनिस्ट्रेटरसमेत तोक्नुपर्ने अनिवार्य गरिएको छ । वेबसाइटमा उपलब्ध सामग्री सजिलै प्रिन्ट गर्न सकिने, नेपाली (युनिकोड) र सम्भव भएसम्म अंग्रेजी भाषामा तयार हुनुपर्ने व्यवस्था गर्न निर्देशिकाले तोकेको छ । वेबसाइटमा प्रवाहित सामग्रीको वर्गीकरण र प्राथमिकीकरण गरी राखिएको हुनुपर्नेछ, निर्देशिकामा भनिएको छ, कुनै पनि सामग्रीसँग पहुँच स्थापित गर्न तीन पटकभन्दा बढी क्लिक गर्नु नपर्ने गरी डेप्थ लिंक निर्माण गर्नुपर्नेछ । वेबसाइटमा राखिएको सामग्री आवश्यकताअनुसार पीडीएफ, वर्ड र एचटीएमएल गरी कुनै पनि ढाँचामा उपलब्ध हुने गरी व्यवस्था गर्न पनि भनिएको छ । निर्देशिकाअनुसार वेबसाइटको करेन्ट अपडेट सेक्सनमा आफ्नो कार्यालयको गतिविधिसँग सम्बन्धित समसामयिक समाचार, घटना र सूचनाहरू राख्नुपर्नेछ । मोबाइल, ट्याबलगायतका उपकरणहरूमा वेबसाइट खोल्दासमेत लेआउट मिल्ने, मिति र समय नेपालीमा देखाउने हुुनुपर्नेछ ।वेबसाइटमा लिंक राख्दा कार्यालयसँग सम्बन्धित मन्त्रालय, विभाग कार्यालय वा सोही प्रकृतिको कार्य गर्ने र प्रमुख सरोकार रहने कार्यालयहरूको वेबसाइटलाई प्राथमिकता दिनुपर्नेछ, निर्देशिकामा भनिएको छ, साथै सरकारी कार्यालयहरूले आफ्नो वेबसाइटको प्रचारप्रसार गर्नका लागि मेटाडाटा (किवर्ड) प्रयोग गरी गुगल, याहुलगायतका सर्च इन्जिनसँग मिल्ने बनाउनुपर्नेछ । वेबसाइट निर्माण गरेपछि त्यस्तो वेबसाइट निर्माणकर्ताबाट स्रोत कोड, टेक्निकल डकुमेन्ट, क्रिडेन्सियल (प्रयोगकर्ताको नाम र पासवर्ड) तथा युजर म्यानुअल लिनुपर्नेछ । सम्झौताबमोजिम निजको सेवा अवधि समाप्त भएपछि त्यस्तो वेब डाटा सञ्चालनमा सो व्यक्तिको पहुँच नहुने कुराको सुनिश्चित गर्नुपर्ने प्रावधान निर्देशिकामा छ । नयाँ सूचना तथा जानकारी अद्यावधिक गरी पुराना सूचना तथा जानकारी अविलम्ब हटाउने वा आवश्यकताअनुसार अभिलेखीकरण गर्ने, कार्यालयसँग सम्बन्धित नयाँ कानुन राजपत्रमा प्रकाशन भएको ३ दिनभित्र र नीति, कार्यक्रम तथा योजना स्वीकृति भएको ७ दिनभित्र वेबसाइटमा अद्यावधिक गर्नुपर्ने व्यवस्था राखिएको छ । यसको अनुगमन गर्ने जिम्मेवारी सम्बन्धित कार्यालय प्रमुखको हुने निर्देशिकामा उल्लेख छ । निर्देशिकाबमोजिम सरकारी कार्यालयबाट वेबसाइट निर्माण भएनभएको अनुगमन सञ्चार तथा सूचना प्रविधि मन्त्रालयले गर्नेछ । वेबसाइटमा कार्यालयको लक्ष्य, कर्मचारीहरूको जानकारी, कार्यालयले गर्ने काम, कार्यालयसँग सम्बन्धित नीति तथा कानुनी व्यवस्था, कार्यालयले दिने सेवाहरूबारे जानकारी राख्न अनिवार्य गरिएको छ । नयाँ निर्देशिका जारी भएसँगै सरकारी निकायको वेबसाइट निर्माण तथा व्यवस्थापनसम्बन्धी निर्देशिका २०६८ खारेज गरिएको मन्त्रालयले जनाएको छ ।"
अन्तरप्रदेश उडानको हब बन्दै पोखरा,"अहिले बर्खाले गर्दा राजमार्ग अवरुद्ध भइरहन्छन्, उनले भने, १०१२ घण्टाको मोटर यात्राभन्दा आधा घण्टाको हवाई यात्रा गर्दा समय पनि बचत हुन्छ । खर्चिलो पनि हुँदैन । वीरगन्ज नाका हुँदै नेपाल भित्रिने भारतीय पर्यटकको संख्या धेरै हुने भएकोले सीमा खुल्नेबित्तिकै ती पर्यटकलाई पोखरा ल्याउन सकिने उनी बताउँछन् । भन्छन्, मुक्तिनाथको प्रवेशद्वार पनि पोखरा हो । पदयात्रा पर्यटनका लागि पोखरा आधार क्षेत्र भएकाले पनि भारतीय पर्यटक भित्र्याउन सकिन्छ ।बुद्ध एयरले एक महिनाअघिदेखि पोखरानेपालगन्जपोखराको उडान सञ्चालन गरिरहेको छ । शनिबारबाहेक साताको ६ दिन दैनिक ११ उडान भइरहेको छ । यात्रुको चाप हेरेर पोखरासिमरापोखराको उडान संख्या बढाउने बुद्ध एयरको तयारी छ । पोखराबाट भैरहवामा भने दैनिक २ र भरतपुरमा १ उडान भइरहेको छ । निकट भविष्यमै प्रदेश १ सँग जोडिन विराटनगर वा भद्रपुर उडान भर्ने कम्पनीको योजना छ । पर्यटन बोर्डका प्रदेश कार्यालय प्रमुख काशीराज भण्डारी लामो तयारीपछि पोखरा र सिमरा हवाई मार्गबाट जोडिएको बताउँछन् । देशकै पुरानो विमानस्थलमध्येमा पर्ने सिमरासँग जोडिन पाउनुलाई पोखराले उपलब्धिको रूपमा लिनुपर्ने उनको भनाइ छ । वीरगन्जबाट नजिकका भारतीय सहरबाट पोखरासम्म पर्यटक ल्याउन सकिने प्रचूर सम्भावना भएको सहर हो सिमरा, उनले भने, औद्योगिक सहर भएकाले पनि त्यहाँ खर्च गर्न सक्ने आन्तरिक पर्यटक धेरै छन् । गर्मी छल्न मात्रै पनि पोखरा ल्याउन सकिन्छ । पोखरासिमराको सीधा उडान पोखराको पर्यटनमा कोसेढुंगा सावित हुने उनले दाबी गरे । पोखरा पर्यटन परिषद्का अध्यक्ष गोपीबहादुर भट्टराईले पोखरामा पर्यटकको बसाइ लम्ब्याउन पनि अन्तरप्रदेश उडान सहयोग बन्ने बताए । भारतीयबाहेक विदेशी पर्यटक आउनेबित्तिकै अन्तरप्रदेश उडानको उपादेयता झनै बढ्छ, उनले भने, महामारी कम हुनेबित्तिकै आन्तरिक पर्यटनलाई चलायमान बनाउन सहयोग पुग्छ ।"
"कतार, टर्किस र हिमालय एयरलाइन्सबाट यात्रु ठगिए",सहसचिवसमेत रहेका मन्त्रालयका प्रवक्ता अधिकारीले समितिको प्रतिवेदन थप अनुसन्धान तथा कारबाहीका लागि गृह मन्त्रालयलाई बुझाइने बताए ।समितिले गत वैशाख १९ यता अन्तर्राष्ट्रिय चार्टर उडान गर्ने स्वदेशी तथा विदेशी वायुसेवा कम्पनी र तिनका लागि टिकट बिक्री गर्ने ट्राभल एजेन्सीमाथि छानबिन गरेको थियो । पूर्वपर्यटनमन्त्री भानुभक्त ढकाललाई मौखिक जानकारी दिँदा पनि कारबाहीका लागि पहल नभएपछि नेपाल एसोसिएसन अफ टुर एन्ड ट्राभल एजेन्ट्स (नाट्टा) ले जेठ २५ मा आफ्ना केही सदस्य ट्राभल एजेन्सीहरूले कतार र टर्किस एयरलाइन्सले गरिरहेका चार्टर उडानमा मिलेमतो गरी अनियमितता गरेकाले तत्काल कारबाही गर्न ढकालपछि पर्यटनमन्त्री बनेका उमाशंकर अरगरियालाई पनि मौखिक जानकारी गराएका थिए । नाट्टाले नागरिक उड्डयन प्राधिकरणलाई लिखित पत्रै पठाएको थियो । त्यसपछि मन्त्री अरगरियाले प्राधिकरणका महानिर्देशकको संयोजकत्वमा छानबिन समिति गठन गरेका थिए । त्यसबेलै प्राधिकरणले जेठ ३१ मा हिमालयको काठमाडौंदमाम उडानमा यात्रुबाट एकतर्फी हवाई भाडा २ लाख रुपैयाँभन्दा बढी असुल भएको भन्दै छानबिन गर्न महानगरीय प्रहरी परिसर रानीपोखरीलाई पत्राचार पनि गरेको थियो । दरबारमार्गस्थित प्रेसिडेन्ट ट्राभल र नागपोखरीस्थित मेगाबाइट ट्राभल एन्ड टुरबाट बिक्री हुने चार्टर उडानका टिकटबापत अत्यधिक मूल्य असुल गरिएको यात्रुको गुनासो थियो । यसअघि २०७७ जेठमा पनि चार्टर उडानमा एजेन्टहरूले वायुसेवा कम्पनीसँग मिलेमतोमा तेब्बरसम्म भाडा असुलेको गुनासो सार्वजनिक भएपछि तत्कालीन पर्यटनमन्त्री योगेश भट्टराईले सहसचिव सुरेश आचार्यको संयोजकत्वमा छानबिन समिति गठन गरेका थिए । तर प्रतिवेदन सार्वजनिक नै गरिएन ।
अब काठमाडौंदिल्ली सातामा १४ उडान,"कोरोना महामारी सुरु हुनुअघि यो रुटमा दिनमै ११ वटा उडान हुन्थ्यो । इन्डिगो एयरले दिनमै ३ वटासम्म उडान गर्थ्यो । त्यस्तै, निगम, एयर इन्डिया र स्पाइस जेटले दैनिक २२ तथा ड्रुक एयर र भिस्ताराले ११ उडानमार्फत सेवा दिन्थे । त्यती धेरै यात्रुको चाप रहने काठमाडौंदिल्ली रुटमा निश्चित दुई कम्पनीलाई त्यो पनि सातामा तीन दिन ११ उडानमा सीमित गरिँदा यात्रु महँगो भाडा तिर्न बाध्य छन् । यात्रुको सहजताका लागि गत डिसेम्बर मा दुवै मुलुकका ध्वजाबाहकले दैनिक एउटा उडान गर्ने सम्झौता भएको थियो । तर नेपाल सरकारले सातामा ३३ वटा उडानको अनुमति मात्रै दिएको थियो । निगमका दिल्लीस्थित प्रबन्धक नारायण पौडेल प्राधिकरणबाट अनुमति आए लगत्तै आफूहरूले सातै दिन उडानको तयारी थालेको बताए । त्यसका लागि भारतीय सरोकारवाला पक्षसँग छलफल थालिसकेका छौं । दिल्ली विमानस्थलमा उडानका लागि समय निर्धारण गर्ने लगायतका विषयमा स्लट लिने प्रक्रिया अघि बढाइएको छ, उनले भने, आवश्यक प्रक्रिया पूरा भएपछि निकट भविष्यमै उडानको कार्यतालिका आउने छ । उनका अनुसार दिल्ली विमानस्थलबाट स्लट पाइसकेपछि भारतीय नागरिक उड्डयन निकायको अनुमति लिनुपर्ने हुन्छ ।एयर इन्डियाले पनि अनुमति पाइसकेकाले उसले पनि तोकिएकै संख्यामा उडान थपेको अवस्थामा अर्को साताबाट काठमाडौंदिल्ली रुटमा सातामा १४ वटा उडान हुनेछन् । उडान संख्या बढेसँगै यात्रुलाई सहज हुने प्राधिकरणका महानिर्देशक पोखरेलले बताए ।"
सेबोन अध्यक्ष ढुंगानाबारे छानबिन गर्न समिति,"(काठमाडौं)  सर्वोत्तम सिमेन्टको भित्री सेयर कारोबारमा धितोपत्र बोर्ड (सेबोन) का अध्यक्ष भीष्मराज ढुंगानाको संलग्नता सम्बन्धमा छानबिन गर्न सरकारले जाँचबुझ समिति गठन गरेको छ । बुधबार बसेको मन्त्रिपरिषद् बैठकले उच्च अदालतका पूर्वन्यायाधीश अनन्तराज डुम्रेको अध्यक्षतामा छानबिन समिति गठन गरेको सरकारका प्रवक्ता ज्ञानेन्द्रबहादुर कार्कीले जानकारी दिए । उनका अनुसार समितिको सदस्यमा कानुन आयोगका सहसचिव अर्जुनकुमार खड्का र विज्ञ सदस्यमा नारायणप्रसाद पौडेल छन् । सरकारले धितोपत्र ऐन, २०६३ को दफा ७ को उपदफा ७ बमोजिम समिति गठन गरेको हो । उपदफा ७ मा अध्यक्षले बोर्डलाई हानि नोक्सानी पुर्याई बोर्डको हित वा पुँजी बजारको विकास विपरीत हुने गरी कामकारबाही गरेमा नेपाल सरकारले तोकिएबमोजिम जाँचबुझ समितिको गठन गरी सो समितिको सिफारिसमा निजलाई अध्यक्षको पदबाट हटाउन सक्ने व्यवस्था छ । तर यसरी पदबाट हटाउनुअघि अध्यक्षलाई आफ्नो पक्षमा सफाइ पेस गर्ने उचित अवसर दिनुपर्ने प्रावधान पनि ऐनमा छ । सर्वोत्तम सिमेन्ट बुक बिल्डिङ विधिबाट मूल्य निर्धारण गरी सेयर निष्कासनको तयारीमा रहेको कम्पनी हो । सोही कम्पनीको संस्थापक सेयर धितोपत्र बोर्डका अध्यक्ष ढुंगानाले छोरीको नाममा, नेप्सेका प्रमुख कार्यकारी अधिकृत चन्द्रसिंह साउदले श्रीमतीका नाममा खरिद गरेको भेटिएको थियो । यो विषयमा अर्थ मन्त्रालयले पनि कानुन महाशाखाका सहसचिवको संयोजकत्वमा ५ सदस्यीय अध्ययन समिति बनाएर अनुसन्धान गरिरहेको छ । तर धितोपत्र ऐनमा यस्तो अनुसन्धान पूर्वन्यायाधीशको संयोजकत्वमा हुनुपर्ने प्रावधान छ । सोही व्यवस्थाअनुसार सरकारले छानबिनका लागि न्यायिक समिति गठन गरेको हो । छानबिनका क्रममा दोषी पाइए समितिको सिफारिसका आधारमा सरकारले सेबोन अध्यक्षलाई कारबाही गर्नेछ । अर्थ मन्त्रालयले छानबिन सुरु गरिसकेपछि नेप्सेका प्रमुख कार्यकारी साउदले गत साता पदबाट राजीनामा दिइसकेका छन् ।"
जगदम्बा मोटर्सको सरप्राइज योजना,काठमाडौं (कास) नेपालका लागि टीभीएस दुईपांग्रे मोटरको आधिकारिक वितरक जगदम्बा मोटर्स प्रालिले टीभीएस ६ प्राइजको सरप्राइज योजना सार्वजनिक गरेको छ । टीभीएसले आउँदै गरेका चाडपर्वलाई लक्षित गर्दै उक्त योजना ल्याएको हो । योजनाअनुसार ६ पटकसम्म उपहार जित्न सकिन्छ । ग्राहकले टीभीएसका मोटरसाइकल तथा स्कुटरको खरिदमा एक लाख रुपैयाँसम्म जित्न सक्नेछन् । साथै दैनिक रियलमी सी २० स्मार्टफोनसमेत हात पार्न सक्ने कम्पनीले जनाएको छ । यो योजना भदौ १६ देखि आगामी छठसम्म लागू हुनेछ ।
बजारमा भित्रियो सौर्य सिमेन्ट,"काठमाडौं (कास) बजारमा सौर्य सिमेन्ट भित्रिएको छ । सिरहाको मिर्चैयामा अवस्थित सौर्य सिमेन्ट इन्डस्ट्रिजबाट ओपीसी, पीपीसी, पीएससी र लो अल्कली ४३ र ५३ ग्रेड गरेर चार प्रकारका सिमेन्ट उत्पादन हुनेछ । उद्योगले दैनिक ७ हजार बोरासहित ३५ सय मेट्रिक टन सिमेन्ट उत्पादन गर्ने जानकारी दिएको छ । साथै उद्योगमा अन्तर्राष्ट्रियस्तरको रोबोटिक ल्याबसमेत रहेको जनाइएको छ ।"
दराजको आईएमई पेसँग साझेदारी,काठमाडौं (कास) अनलाइन सपिङ प्लेटफर्म दराजले आईएमई पेसँग साझेदारी गरेको छ । यो साझेदारीसँगै देशका विभिन्न भागमा नयाँ ड्रप अफपोइन्ट्स सुरु भएको बताइएको छ । अब आईएमई पे दराज ग्राहकहरूका लागि ड्रप अफ पोइन्ट्सका रूपमा आउनेछ र सामान फिर्ताका लागि एक अधिक सुविधाजनक र झन्झटमुक्त उपाय प्रदान गर्ने दाबी गरिएको छ । सम्झौतापछि ग्राहकहरूले आईएमई पेमार्फत कुनै पनि उत्पादन फिर्ता गर्न सक्छन् ।
बेस्ट प्रिजेन्टेड रिपोर्टमा लुम्बिनी विकास बैंक रनरअप,काठमाडौं (कास) लुम्बिनी विकास बैंक बेस्ट प्रिजेन्टेड एन्युअल रिपोर्ट (बीपीए) २०२० मा रनर अप अवार्डबाट सम्मानित भएको छ । नेपाल चार्टर्ड एकाउन्टेन्ट संस्था (आइक्यान) ले यो अवार्ड प्रदान गर्दै आइरहेको छ । फाइनान्सियल सेक्टरको विधामा बैंकलाई उक्त अवार्ड प्रदान गरिएको हो ।
बर्जर पेन्ट्सको फेस्टिभ राइड योजना,"काठमाडौं (कास) बर्जर पेन्ट्स नेपालले बर्जर फेस्टिभ राइड योजना ल्याएको छ । यो योजनाअनुसार उपभोक्ताहरूले छानिएका ब्रान्डहरूको खरिदमा एक सय वर्ग फिट क्षेत्रफल बराबरको डिजाइनर वालपेन्ट पक्का उपहार प्राप्त गर्नेछन् । योजनाका भाग्यशाली विजेताले बम्पर उपहारमा यामाहा एफ जेड २५ मोटरसाइकल जित्न सक्छन् । साथै एक जनालाई यामाहा फेसिनो १२५ एफआई स्कुटर, २ जनालाई सामसङ एस २१ स्मार्टफोन र ५० जनालाई सामसङ एम ०२ फोन उपलब्ध गराइने कम्पनीले जानकारी दिएको छ । कम्पनीले दसैं तथा तिहारलाई लक्षित गर्दै उक्त योजना ल्याएको हो । योजनामा उपभोक्ताहरूले रंगाइएको आफ्नो घरको बाहिरी भागको फोटो बर्जरको वेबसाइटमा अपलोड गरेर डिजिटल प्रतियोगितामा सहभागिता जनाउन सक्नेछन् ।"
क्यान र डिस मिडिया नेटवर्कबीच सम्झौता,काठमाडौं (कास) नेपाल क्रिकेट संघ (क्यान) र डिस मिडिया नेटवर्कबीच नेपाल र पपुवा न्युगिनी (पीएनजी) बीच हुने एकदिवसीय अन्तर्राष्ट्रिय क्रिकेट शृंखलाको प्रत्यक्ष प्रसारण गर्ने सम्झौता भएको छ । डिस मिडियाका प्रबन्ध निर्देशक सुदीप आचार्य र क्यानका कोषाध्यक्ष रोशनकुमार सिंहले सम्झौतापत्रमा हस्ताक्षर गरे । उक्त शृंखलाका दुई खेल भदौ २२ र २५ मा हुने तालिका छ । यो सम्झौताअनुसार ओमानमा आयोजना हुने खेलहरू डिस होमले एक्सन स्पोर्ट्स एचडीवान र गो ओटीटी एपमार्फत प्रत्यक्ष प्रसारण गर्नेछ ।
चिमडीमा लक्ष्मी बैंकको १३५ औं शाखा,काठमाडौं (कास) लक्ष्मी बैंकले सुनसरीको चिमडीमा आफ्नो १३५ औं शाखा सञ्चालनमा ल्याएको छ । यो शाखामार्फत बैंकले ग्राहकहरूको वित्तीय आवश्यकता पूरा गर्न आवश्यक रिटेल बैंकिङ सेवा उपलब्ध गराउने जानकारी दिएको छ । साथै बैंकले साना तथा लघु व्यवसायीहरूमाझ वित्तीय पहुँच पुर्याउने लक्ष्य राखेको छ ।
महालक्ष्मीका ग्राहकलाई सम्यक डायग्नोस्टिकमा छुट,काठमाडौं (कास) महालक्ष्मी विकास बैंकका ग्राहकहरूले सम्यक डायग्नोस्टिक प्रालिमा छुट पाउने भएका छन् । मंगलबार बैंक र सम्यक डायग्नोस्टिकबीच भएको सम्झौताअनुसार ग्राहकहरूले १० प्रतिशत छुट प्राप्त गर्नेछन् । सम्यकमा प्याथोलोजीसम्बन्धी विविध परीक्षण हुन्छ ।
मुक्तिनाथद्वारा कृषि फर्महरू पुरस्कृत,"काठमाडौं (कास) मुक्तिनाथ विकास बैंकको मुक्तिनाथ कृषि कम्पनीले आर्थिक वर्ष २०७७७८ मा उत्कृष्ट कृषक समूहहरूलाई पुरस्कृत गरेको छ । बैंकले मुक्तिनाथ कृषि कम्पनीको तेस्रो वार्षिक उत्सवको अवसरमा गत आर्थिक वर्षमा उत्कृष्ट व्यावसायिक साझेदार गर्ने विभिन्न कम्पनी, फर्म, कृषक समूहहरूलाई पुरस्कृत गरेको हो । कम्पनीले वर्ष उत्कृष्ट व्यवसाय साझेदार, उदाउँदो व्यवसायी, व्यावसायिक साझेदार र उत्कृष्ट कृषक समूह विधामा पुरस्कार प्रदान गरेको छ ।"
लगानी कोष र आरोग्य डाइग्नोस्टिकबीच सम्झौता,"काठमाडौं (कास) नागरिक लगानी कोष र आरोग्य निलायम मल्टिस्पेसलिस्ट पोलिक्लिनिक एन्ड डाइग्नोस्टिक सेन्टर प्रालिबीच छुट दिने सम्झौता भएको छ । कोषका कर्मचारी, परिवार तथा सहभागीहरूलाई आरोग्यमा स्वास्थ्य परीक्षण गराउँदा छुट दिने सम्झौता भएको हो । बुधबार कोषका कार्यकारी निर्देशक रमण नेपाल र डाइग्नोस्टिक सेन्टरका अध्यक्ष राजेश देवले सम्झौता पत्रमा हस्ताक्षर गरे ।"
पाँचौं अन्तर्राष्ट्रिय महिला उद्यमी मेला सुरु,"काठमाडौं (कास) पाँचौं अन्तर्राष्ट्रिय व्यापार मेला २०७८ सुरु भएको छ । बुधबार प्रधानमन्त्री शेरबहादुर देउवाले मेलाको भर्चुअल रूपमा उद्घाटन गरे । उद्घाटन गर्दै प्रधानमन्त्री देउवाले मेलाबाट कोभिड१९ महामारीका कारण अस्थिर रहेको अर्थतन्त्रलाई उकास्न उद्यमशीलता र आर्थिक विकासमार्फत टेवा पुग्ने बताए । महिला उद्यमी महासंघ नेपालले आयोजना गरेको उक्त मेला भदौ २१ सम्म सञ्चालन हुनेछ । महासंघ अध्यक्ष रीता सिंहले महिला उद्यमीका उत्पादन बिक्रीका लागि मेलाले सहयोग पुग्ने बताइन् । मेलामा हस्तकलाका सामानहरू, स्वदेश तथा विदेशका प्राकृतिक रेशाजन्य वस्तु, ढाका तथा घरबुनाका सामानहरू, हाते कागजका वस्तुहरू, काष्ठजन्य वस्तुहरूलगायतका सामग्रीहरू प्रदर्शनीमा रहनेछन् ।"
'कोभिडले १७ प्रतिशत होटल पूर्ण बन्द,काठमाडौं (कास) पर्यटन व्यवसायीहरूले कोभिड१९ का कारण १७ प्रतिशत होटल बन्द भएको बताएका छन् । नेपाल उद्योग परिसंघले पर्यटन क्षेत्रसँग सम्बन्धित संघसंस्थाका प्रतिनिधिसँग महामारीबाट सिर्जित संकटका विषयमा गरेको छलफलमा व्यवसायीहरूले उक्त कुरा बताएका हुन् । छलफलमा व्यवसायीहरूले कोभिडका कारण १७ प्रतिशत होटल बन्द र १० लाखभन्दा धेरै कामदारहरूको रोजगारी जोखिममा परेको बताएका थिए । पर्यटन उद्योगको पुनरुत्थानमा सरकारले विशेष जोड दिनुपर्नेमा व्यवसायीले जोड दिएका परिसंघ उपाध्यक्ष राजबहादुर शाहले बताए ।
संरक्षित क्षेत्रमा दुई केबलकारलाई अध्ययन सहमति दिइँदै,"(काठमाडौं)  वन तथा वातावरण मन्त्रालयले सर्वोच्च अदालतको अन्तरिम आदेशविपरीत संरक्षण क्षेत्रमा रिसोर्टसहितका दुईवटा केबलकार कम्पनीको वातावरणीय प्रभाव मूल्यांकन (ईआईए) का लागि सहमति दिने प्रक्रिया अघि बढाएको छ ।मन्त्रालयले कास्कीको नयाँपुलवीरेठाँटीदेखि मुस्ताङको मुक्तिनाथ जोड्ने ८३६५ किलोमिटर लामो केबलकार आयोजना र कास्कीको मादी गाउँपालिका१ सिक्लेसभुल्कुचादेखि वडा २ को कोरीसम्मको ६८ किलोमिटर लामो केबलकार आयोजनाको ईआईए सहमति प्रक्रिया अघि बढाएको हो । दुवै केबलकार प्रस्ताव गरिएको क्षेत्र अन्नपूर्ण संरक्षण क्षेत्र आयोजना (एक्याप) भित्र पर्छ ।सर्वोच्च अदालतले गत असार ६ मा वन तथा वातावरण मन्त्रालयको सहमतिपत्र लिएर निकुञ्ज, आरक्ष र संरक्षण क्षेत्रभित्र जलविद्युत् र केबलकार सञ्चालनको सम्भाव्यता अध्ययन गर्न सकिने भनी थपिएको बुँदा (व्यवस्था) कार्यान्वयन नगर्न सरकारका नाममा अन्तरिम आदेश जारी गरेको थियो । सर्वोच्चका न्यायाधीश प्रकाशमानसिंह राउतको एकल इजलासले संरक्षित क्षेत्रभित्र भौतिक पूर्वाधारहरू निर्माण एवं सञ्चालनसम्बन्धी कार्यनीति २०६५ को दफा ५ संशोधन गर्ने र दफा १५ थप गर्ने मन्त्रिपरिषद्को जेठ १३ को निर्णय कार्यान्वयन नगर्ननगराउन भनेको थियो ।मुक्तिनाथ जोडिने केबलकारको प्रवर्द्धक मुक्तिनाथ दर्शन प्रालिका अध्यक्ष अरुण सुवेदी हुन् । सिक्लेसकोरी केबलकारको प्रवर्द्धक चन्द्रागिरि केबलकारसमेत चलाइरहेका चन्द्रप्रसाद ढकाल हुन् भने प्रस्तावक कम्पनी सिक्लेस अन्नपूर्ण केबलकार प्रालि हो । सिक्लेस अन्नपूर्ण केबलकार प्रालिले ३ किमि दूरीमा एउटा रिसोर्ट राख्ने गरी प्रस्ताव गरेको छ, जसको अन्तिम गन्तव्य हिमाली क्षेत्रसमेत पर्ने कोरीमा रहन्छ । मुक्तिनाथ दर्शन प्रालिले वीरेठाँटीदेखि मुक्तिनाथसम्म ६ वटा स्टेसन रहने र वीरेठाँटीघोरेपानी, घोरेपानीतातोपानी, तातोपानीलेतेमार्फा, लेतेमार्फाजोमसोमकागबेनी र कागबेनीमुक्तिनाथ खण्डमा स्टेसन रहने जनाएको छ । यसको लागत ३९ अर्ब रुपैयाँ दाबी गरिएको छ ।सिक्लेस अन्नपूर्ण केबलकार प्रालिले २०७५ फागुनदेखि ईआईए सहमतिका लागि मन्त्रालयमा पहल गरेको थियो भने मुक्तिनाथ दर्शन प्रालिले २०७५ कात्तिक महिनादेखि ईआईए सहमतिका लागि पहल गरेको थियो । राष्ट्रिय निकुञ्ज तथा वन्यजन्तु संरक्षण विभागले राष्ट्रिय निकुञ्ज ऐन र नियमावलीमा केबलकार सञ्चालन गर्न दिने व्यवस्था नभएको भन्दै करिब ४ वर्षदेखि ती दुवै प्रस्तावको फाइल थन्काएको थियो ।दुवै प्रवर्द्धकले उक्त प्रक्रिया अघि बढाइदिन मन्त्रालयका सचिव प्रेमनारायण कँडेलसमक्ष मंगलबार निवेदन दिएका थिए । सचिवको तोकलगत्तै मन्त्रालयको वातावरण तथा जैविक विविधता महाशाखाले दुवै फाइल रायका लागि विभागमा पठाएको थियो । मन्त्रालयले मंगलबारै रायसहित फाइल मन्त्रालयमा पेस गर्न आदेशसमेत दिएको थियो । दुवैको टुंगो बुधबारै लगाउनुपर्ने भएकाले फाइल छिटो पेस गर्न दबाब दिइएको थियो, विभाग स्रोतले भन्यो, माथिको आदेश भएपछि हामीले जिम्मेवारी पूरा गर्नुको विकल्प थिएन ।पशुपन्छी मन्त्रालयमा रहेका कँडेल वैशाख ९ मा वन तथा वातावरण मन्त्रालयमा सचिव भएर आएपछि तत्कालीन मन्त्री प्रेमबहादुर आलेले कार्यनीति संशोधनको प्र्रस्ताव अघि बढाएका थिए । सचिवले विभागबाट प्रस्तावप्रति सकारात्मक रायको अपेक्षासहित फाइल अघि बढाउन भनेका थिए तर विभागको व्यवस्थापन महाशाखाका अशोक भण्डारी र नुरेन्द्र अर्यालले ऐन तथा नियमावलीमा केबलकार सञ्चालन गर्न दिने व्यवस्था नभएको र वन तथा वातावरण मन्त्रालयको सहमतिपत्र लिएर निकुञ्ज, आरक्ष र संरक्षण क्षेत्रभित्र जलविद्युत् र केबलकार सञ्चालनको सम्भाव्यता अध्ययन गर्न सकिने भनी गत जेठ १३ मा थपिएको बुँदा (व्यवस्था) समेत कार्यान्वयन नगर्ननगराउन सर्वोच्च अदालतले अन्तरिक आदेश दिएको व्यहोरासहितको टिप्पणी लेखेको स्रोतले जनाएको छ ।विभागका महानिर्देशक दीपककुमार खरालले आफू मन्त्रालयको आदेश पालनकर्ता भएकाले मन्त्रालयले सोधेको विषयमा राय दिएको बताए । मन्त्रालयले सोधेपछि हामीले बोल्नैपर्यो, अदालतको पछिल्लो आदेशलाई समेत जोडेर मैले टिप्पणी लेखेको छु, खरालले कान्तिपुरसँग भने, निर्णय गर्नेनगर्ने मन्त्रालयको कुरा हो । मुक्तिनाथ दर्शन प्रालिका अध्यक्ष सुवेदीले वीरेठाँटीमुक्तिनाथ केबलकारबारे भेटमा विस्तृत छलफल गर्ने बताए ।निकुञ्ज क्षेत्रभित्र केबलकार सञ्चालनका लागि विभागमा यी दुईसहित अन्य ५ कम्पनीले पनि सहमति मागेका छन् । तर, मन्त्रालयले ती दुई कम्पनीका फाइललाई मात्र फास्ट ट्र्याकबाट अघि बढाएको हो । यसलाई फास्ट ट्र्याकबाट निर्णय गराउन विभिन्न चलखेल भइरहेको मन्त्रालय स्रोतको दाबी छ । विभागले रसुवाको सदरमुकाम धुन्चेदेखि गोसाइँकुण्ड जोडिने केबलकारका हकमा भने ऐन र नियमावलीमा कुनै व्यवस्था नभएकाले अध्ययन सहमति दिन नसकिने भनी २०७७ साउन १९ मा निर्णय गरेको थियो ।धुन्चेगोसाइँकुण्ड माउन्टेन केबलकार आयोजना प्रालिले प्रस्ताव गरेको क्षेत्र लामटाङ निकुञ्जभित्र पर्छ । लामटाङ निकुञ्जभित्र पाँचवटा कम्पनीले केबलकार र रिसोर्टका लागि सहमति माग्दै आएका छन् । वन तथा वातावरण मन्त्रालयका प्रवक्ता सहसचिव बुद्धिसागर पौडेलले मन्त्रालयले कानुनभन्दा बाहिर गएर कुनै निर्णय नगर्ने दाबी गरे । अदालतको मानहानि हुने गरी कुनै निर्णय हुन्छजस्तो मलाई लाग्दैन, उनले भने ।कार्यनीति संशोधनविरुद्ध सर्वोच्च अदालतमा निवेदन दिएका अधिवक्ता वसन्त जोशीले अन्तरिम आदेश जारी भएका बखत त्यसैसँग जोडिएका अन्य कुनै पनि प्रस्ताव अघि बढाउँदा अदालतको आदेशको बर्खिलाप हुने बताए । उनका अनुसार सर्वोच्चको असार ६ को अन्तरिम आदेश खारेज माग गर्दै एमपिक इनर्जी प्रालिले साउन १४ र विष्णुप्रसाद पौडेलले साउन २६ मा सर्वोच्चमा निवेदन दिएका छन् ।मन्त्रालयका कानुन उपसचिव रामजी दनाईका अनुसार मन्त्रालयका तर्फबाट सर्वोच्च अदालतको असार ६ को अन्तरिम आदेशमा जवाफ लेखिसकिएको छ । हामीले मन्त्रीस्तरीय निर्णय गरी कार्यनीति संशोधन गरिएको हो भनेका छौं, उनले भने । पूर्वमन्त्री आलेले यती होल्डिङको सहायक कम्पनी यती वर्ल्ड इन्भेस्टमेन्ट कम्पनी प्रालिलाई लामटाङ राष्ट्रिय निकुञ्जभित्र विद्युत् उत्पादनको अनुमति दिन मन्त्रिपरिषद्बाट संरक्षित क्षेत्रभित्र भौतिक पूर्वाधारहरू निर्माण एवं सञ्चालनसम्बन्धी कार्यनीति २०६५ को दफा ५ संशोधन गर्ने र दफा १५ थप गर्ने निर्णय गराएका थिए ।यती वर्ल्डले लामटाङ निकुञ्जको भित्री भागमा पर्ने स्याफ्रु, वृद्धिम, टिमुरे र लामटाङबाट ३१० मेगावाट क्षमताको लामटाङ खोला जलाशययुक्त विद्युत् आयोजना निर्माण गर्ने प्रक्रिया अघि बढाएको थियो । उसले प्रस्ताव गरेको ठाउँ जैविक विविधता र दुर्लभ वन्यजन्तुका लागि उपयुक्त छ, जहाँ पर्यटकीय पदमार्गसमेत पर्छ ।मन्त्रिपरिषद्को उक्त निर्णय खारेजीको माग गर्दै अधिवक्ताद्वय विज्ञानसिंह विष्ट र जोशीले असार ३ गते सर्वोच्चमा रिट दायर गरेका थिए । सर्वोच्चले असार ६ गते राष्ट्रिय निकुञ्ज र आरक्षभित्र २५० मेगावाटसम्म जलविद्युत् उत्पादन गर्न दिने मन्त्रिपरिषद्को निर्णय कार्यान्वयन नगर्न र मन्त्रालयको सहमति लिएर संरक्षण क्षेत्रभित्र केबलकार सञ्चालन गर्न दिन सकिने भनी कार्यनीतिमा थपिएको १५ नम्बर बुँदा खारेज गर्नसमेत सरकारका नाममा अन्तरिम आदेश दिएको थियो ।"
कालीगण्डकी दोहन रोकिएन,"आयोजनापिच्छे क्रसरप्रहरीका अनुसार कालीगण्डकी, म्याग्दी, घारखोला र मिस्त्रीखोलामा गरी ९ क्रसर उद्योग सञ्चालनमा छन् । विवरणअनुसार बेनीमा २, रघुगंगा गापामा २ र अन्नपूर्ण संरक्षण क्षेत्र आयोजना (एक्यापअन्तर्गत पर्ने अन्नपूर्ण गाउँपालिकामा ५ क्रसर उद्योग छन् । यीमध्ये बेनी५ चुत्रेनीको जीसी क्रसर र अन्नपूर्ण४ मा रहेको नारच्याङ स्थानीयको लगानीका हुन् । नीलगिरि, घारखोला र रघुगंगा जलविद्युत् आयोजनाका एकएकवटा, बेनीजोमसोम सडकअन्तर्गत शर्मागजुरमुखीको अन्नपूर्ण३ दानामा, शर्मायुनाइटेडको नाममा रघुगंगा१ बेगखोलामा क्रसर छन् । त्यस्तै बेनीदरबाङ सडकअन्तर्गत लामासमानान्तरको बेनी४ सिंगामा क्रसर उद्योगले नियमित डोजर प्रयोग नदीजन्य पदार्थको उत्खनन गर्दै आएका छन् ।नदीजन्य पदार्थको उत्खनन रोक्न स्थानीय जुट्नुपर्ने हो तर यहाँ त नदी बगरको आफ्नै घरलाई जोखिममा पारेर डोजर लगाएर रातारात सक्रिय छन्, प्रमुख जिल्ला अधिकारी गणेशबहादुर अधिकारीले भने ।"
निषेधाज्ञा हटाएर 'आदेश जारी,"(काठमाडौं)  कोभिड१९ संकट व्यवस्थापन केन्द्र (सीसीएमसी) ले कोरोना संक्रमणको अवस्थाका आधारमा ठाउँअनुसार फरकफरक प्रकृतिको स्मार्ट लकडाउन गर्न सकिने निर्णय लिएपछि काठमाडौं उपत्यकामा जारी निषेधाज्ञा हटाइएको छ । यद्यपि, काठमाडौं, ललितपुर र भक्तपुर प्रशासन कार्यालयले निषेधाज्ञा शब्द नराखी कोरोना संक्रमण रोकथामका लागि बुधबार थप आदेश भने जारी गरेका छन् । उपत्यकाका तीनवटै जिल्ला प्रशासनले यो आदेश बिहीबारदेखि भदौ मसान्तसम्म लागू गर्ने निर्णय गरेका हुन् । यसअघि उपत्यकामा बुधबार रातिसम्म निषेधाज्ञा जारी थियो । सीसीएमसीले साप्ताहिक रूपमा थपिएका संक्रमित, संक्रमितको वृद्धि प्रतिशत, संक्रमण दर, अस्पतालको व्यवस्थापन क्षमता र मृत्युदरका आधारमा ४ प्रकृतिको लकडाउन गर्न सकिने अवधारणा अघि सारेको छ । यी आधार ख्याल गरेर स्थानीय तह, जिल्ला र प्रदेशले कडा, मिश्रित, नरम र न्यून किसिमको लकडाउनको निर्णय लिन सक्ने सीसीएमसीका प्रवक्ता नूरहरि खतिवडाले बताए । जोखिम त कायमै छ तर मुलुकभर एउटै दृष्टिकोणले गरेर हुँदैन भनेर स्मार्ट लकडाउनमा जान लागिएको हो, उनले भने, अब ठाउँ विशेषअनुसार तलैबाट निर्णय हुन्छ, आफ्नो क्षेत्रको कार्ययोजना बनाएर मन्त्रालयहरूले गतिविधि अघि बढाउँछन् । सीसीएमसीले जारी गरेको स्मार्ट लकडाउन कार्यविधि मा न्यून किसिमको लकडाउनमा सभा, सेमिनार, गोष्ठी गर्न सकिने उल्लेख छ । नरम प्रकृतिको लकडाउनमा २५ जनाको उपस्थितिमा मात्रै यी गतिविधि गर्न पाइनेछ । कडा र मिश्रित लकडाउनमा यस्ता गतिवधि भर्चुअल माध्यमबाट मात्र गर्न पाइन्छ । कडा लकडाउनमा अत्यावश्यकबाहेकका आवागमनमा पूर्ण रोक लगाइने र न्यूननरम लकडाउनमा स्वास्थ्य मापदण्ड अपनाएर सबैलाई आउजाउ गर्न दिइने कार्यविधिमा उल्लेख छ । न्यून लकडाउनमा पसल, डिपार्टमेन्टल स्टोर, यातायातका साधन, मठमन्दिर, गुम्बा, चर्चमा हुने गतिविधि, होटल, रेस्टुँरा, डेलिभरी, मनोरञ्जन, सभा, जुलुस, हाटबजार स्वास्थ्य मापदण्ड पालनासहित खुला गरिनेछ । क्रमशः नरम, मिश्रित लकडाउन हुँदा यी गतिविधि कडाइ हुँदै जाने र कडा लकडाउनमा पूर्ण रोक लगाइने कार्यविधिमा उल्लेख छ । सीसीएमसीले जिल्ला, स्थानीय र प्रदेशबीच पनि फरकफरक प्रकृतिको लकडाउन हुन सक्ने जनाएको छ ।काठमाडौं, ललितपुर र भक्तपुरका स्थानीय तहहरूले अब जिल्ला कोभिड१९ संकट व्यवस्थापन केन्द्र (डीसीसीएमसी) सँग समन्वय गरी भौतिक उपस्थितिमा विद्यालयको पठनपाठन गर्न पाउने भएका छन् । सीसीएमसीको स्मार्ट लकडाउन कार्यविधि अनुसार मुलुकभरका अन्य स्थानीय तहमा पनि डीसीसीएमसीको समन्वयमा विद्यालय सञ्चालन हुन सक्छन् । प्रवक्ता खतिवडाले संक्रमण दरअनुसार फरकफरक प्रकृतिको लकडाउन गर्न सकिने कार्यविधि स्वीकृत गरेर लागू गरिएको जानकारी दिए । खुकुलो किसिमको लकडाउनमा विद्यालयसमेत सञ्चालन गर्न सकिन्छ, उनले भने, कार्यविधिअनुसार संघीय मन्त्रालयहरूले कार्ययोजना बनाएर आफ्ना मन्त्रालयका गतिवधि अघि बढाउन सक्छन् । उनका अनुसार अहिलेसम्म शिक्षा मन्त्रालयले मात्रै आफ्नो कार्ययोजना सार्वजनिक गरेको छ । मन्त्रालयले बनाएको कार्ययोजनामा कडा र मिश्रित लकडाउनमा वैकल्पिक विधिबाट मात्रै विद्यालयक्याम्पसले शैक्षिक गतिविधि सञ्चालन गर्न पाउनेछन् भने नरम लकडाउनमा आलोपालो र न्यून लकडाउनमा पूर्ण रूपमा सञ्चालन गर्न पाउँछन् । तर, स्वास्थ्य मापदण्ड भने पालना गर्नुपर्नेछ । क्रमशः अन्य मन्त्रालयले पनि कार्ययोजना बनाएर लागू गर्ने सीसीएमसीले जनाएको छ । उपत्यकाका प्रजिअहरूको बुधबारको बैठकले पनि स्मार्ट लकडाउनको मापदण्डमा रहेर विद्यालय सञ्चालन गर्न सकिने निर्णय गरेको छ । विद्यालय पुनः सञ्चालन गर्दा डीसीएमसीको भने स्वीकृति लिनुपर्ने काठमाडौंका प्रजिअ कालीप्रसाद पराजुलीले जनाए । शिक्षा मन्त्रालयले विद्यालय सञ्चालनसम्बन्धी कार्यढाँचा २०७७ का आधारमा विद्यालय खोल्न सकिने जनाएको छ । कार्यढाँचामा विद्यालय खोल्ने र बन्द गर्ने अधिकार स्थानीय तहलाई दिइएको छ तर स्थानीय प्रशासनको अनुमति लिनुपर्छ । नरम र न्यून लकडाउनमा परीक्षासमेत सञ्चालन गर्न सकिने कार्यविधिमा उल्लेख छ । यदि कुनै क्षेत्रमा कडा प्रकृतिको लकडाउन गर्ने अवस्था भए वैकल्पिक माध्यमबाट मात्रै पठनपाठन र परीक्षा सञ्चालन गर्न सकिने कार्ययोजनामा उल्लेख छ । प्रजिअ पराजुलीले जनस्वास्थ्यका मापदण्ड अपनाएर सिनेमा घर, जिमखानालगायत मनोरञ्जन क्षेत्रलाई पनि सञ्चालन गर्न दिइने बताए । अनावश्यक रूपमा मानिस जम्मा हुन, भीडभाड गर्न, सभा जुलुस गर्न, जात्रा महोत्सव, भोजभतेर गर्न लगाइएको रोक भने कायमै छ । कोरोनाका सक्रिय केस घटेको र पेसा व्यवसाय पनि अप्ठ्यारोमा रहेकाले जनतालाई केही राहत पुगोस् भनेर जारी व्यवस्था खुकुलो बनाएका हौं, उनले भने, सीसीएमसीले पनि स्मार्ट लकडाउन भनेकाले त्यहीअनुरूप अघि बढ्ने निर्णय भयो । चाडपर्वहरू स्वास्थ्य मापदण्डको पालना गरी न्यून मानिसको सहभागितामा सांकेतिक रूपमा मात्रै मनाउनुपर्ने पनि प्रशासन कार्यालयहरूले जनाएका छन् । सरकारले आर्थिक, सामाजिक र व्यावसायिक गतिविधिहरू सञ्चालन गर्दा तोकेको मापदण्ड पालना गर्न सर्वसाधारण, समूह र संघसंस्थालगायतका निकायलाई सचेत गराएको छ । बिहान ९ देखि ११ बजेसम्म र अपराह्न ४ देखि ७ बजेसम्म स्थानीय ढुवानी गर्न नपाउने र सार्वजनिक, निजी निर्माण सामग्री राति ९ देखि बिहान ४ बजेसम्म सञ्चालन गर्न पाउने प्रशासनद्वारा जारी आदेशमा उल्लेख छ । यस्तै, कोभिड१९ सम्बन्धी आदेशको प्रभावकारी पालना सम्बन्धमा सुरक्षा निकायबाट नियमित तथा आकस्मिक अनुगमन गरिने बताइएको छ । महामारीको अवस्थाअनुसार कुन प्रकृतिको लकडाउन लागू गर्ने भन्ने निर्णय अधिकार डीसीसीएमसीलाई नै दिइएको छ ।"
१२ को परीक्षा भदौ ३० देखि,"कक्षा १२ को परीक्षा भदौ ३० देखि असोज ८ सम्म हुने भएको छ । राष्ट्रिय परीक्षा बोर्डले बुधबार परीक्षाको नयाँ तालिका सार्वजनिक गरेको हो । यसअघि दुई पटक मिति तोकेर परीक्षा स्थगित भइसकेको छ । यसपटक सीसीएमसीले विद्यालय सञ्चालन र भौतिक उपस्थितिमै परीक्षा सञ्चालनको स्वीकृति दिएपछि तालिका सार्वजनिक गरिएको बोर्डले जनाएको छ । कोरोना महामारीका कारण स्वास्थ्य मापदण्ड पालना गर्न विद्यार्थीले पढेकै विद्यालयमा परीक्षा दिने व्यवस्था मिलाइएको बोर्डका सदस्यसचिव दुर्गाप्रसाद अर्यालले बताए । यसअघि देशभरका सीमित परीक्षा केन्द्रमा मात्रै परीक्षा सञ्चालन हुँदै आएको थियो ।४ हजार ३ सय १५ विद्यालयमा कक्षा १२ को पठनपाठन हुन्छ । ३ लाख ७१ हजार विद्यार्थी परीक्षाको तयारीमा छन् । यसअघि साउन ३१ बाट हुने भनिएको परीक्षा सीसीएमसीको सिफारिसमा साउन २३ मा दोस्रो पटक स्थगित गरिएको थियो । वैशाखमा पनि कोरोना दोस्रो लहरका कारण परीक्षा स्थगित भएको थियो । गत वर्ष कोरोना महामारीका कारण पूर्णाङ्क घटाएर परीक्षा लिए पनि यस वर्ष विषयअनुसार शतप्रतिशत पूर्णाङ्कमा परीक्षा लिइने अर्यालले बताए । गत वर्ष ४० प्रतिशत पूर्णाङ्कमा मात्रै परीक्षा लिएका थियौं, उनले भने, यसपालि १ सय पूर्णाङ्कमा नै परीक्षा सञ्चालन हुनेछ । स्वास्थ्य मन्त्रालयले तोकेका मापदण्ड पूर्ण रूपमा पालना गरेर मात्रै परीक्षा सञ्चालन गरिने उनले जनाए । विद्यार्थीलाई परीक्षा हलमा जेड आकारमा बस्ने व्यवस्था मिलाउन बोर्डले परीक्षा केन्द्रहरूलाई निर्देशन दिएको छ । साउन ३१ बाट हुने तय गरिएको मितिमा स्थगित भएपछि प्रतिनिधिसभाको शिक्षा तथा स्वास्थ्य समितिले पनि परीक्षा सञ्चालन गर्न सरकारलाई निर्देशन दिएको थियो । समितिको निर्देशनपछि देशभर प्रवेशपत्रका आधारमा कक्षा १२ का विद्यार्थीलाई खोप दिने निर्णय स्वास्थ्य मन्त्रालयले गरेको थियो ।"
कोभिड निको भएकालाई स्नायु समस्या,"(काठमाडौं)  कोभिड संक्रमणबाट मुक्त भएका केही व्यक्तिमा स्नायु (न्युरोलोजिकल) सम्बन्धी जटिल समस्या देखिएको छ । कोभिडलाई मुख्य रूपमा श्वासप्रश्वाससँग सम्बन्धित गम्भीर रोग मानिए पनि यसले आम नेपालीमा स्नायुसम्बन्धी जटिल समस्या निम्त्याएको विज्ञहरू बताउँछन् । स्नायु प्रणाली मुख्य रूपमा मस्तिष्क र मेरुदण्डमा हुन्छ । मस्तिष्कबाट निस्केको १२ जोडी स्नायुलाई क्रानियल नर्भस् भनिन्छ । यो अनुहार र घाँटीमा जान्छ भने मेरुदण्डबाट निस्केको स्नायु (स्पाइनल नर्भस्) हातखुट्टा, छाती, पेटलगायत शरीरका बाँकी भागमा जान्छ । स्वाद र गन्धसम्बन्धी समस्या, दृष्टिमा समस्या, स्ट्रोक, मस्तिष्क ज्वरो, गुलियन बारी सिन्ड्रोम, मेरुदण्डमा असर स्नायुसम्बन्धी समस्या हुन् । त्यतिमात्र नभई कोभिड निको भएको दुई महिनादेखि पन्ध्र सातासम्म टाउको दुखाइ, थकाइ, चिन्ता, चक्कर, स्वाद र गन्धमा कमीलगायत समस्यासमेत देखिने गरेको पाइएको छ । कोभिड संक्रमणका कारण डेढ वर्षयता विभिन्न स्नायुसम्बन्धी समस्या भएर त्रिवि शिक्षण अस्पतालको न्युरोलोजी विभागमा भर्ना भएका २ हजार ६ सय ७९ जनाको स्वास्थ्य स्थितिको विश्लेषणपछि यी समस्या पहिचान गरिएको न्युरोलोजी विभागका स्नायुरोग विशेषज्ञ डा रागेश कर्णले बताए । कोभिडलाई मुख्य रूपमा श्वासप्रश्वाससँग सम्बन्धित गम्भीर रोग मानिए पनि यसले मस्तिष्कलगायत शरीरका सबैजसो अंगमा असर पारिरहेको छ, उनले भने ।अस्पताल भर्ना भएका कोभिडका कुल बिरामीमध्ये ५०२४ प्रतिशतमा क्रानियल न्युरोपेथी अर्थात् गन्ध हराउने समस्या देखिएको छ । डा कर्णका अनुसार मस्तिष्कबाट निस्किने १२ जोडी स्नायुमध्ये पहिलो जोडी स्नायु अलफ्याक्ट्री ले गन्धलाई मस्तिष्कसम्म लिएर गएपछि मात्र मानिसले गन्ध थाहा पाउँछ । तर कोभिडले अलफ्याक्ट्री स्नायुमा असर पार्दा गन्धसम्बन्धी सूचना मस्तिष्कमा पुग्न पाउँदैन । त्यस्तै क्रानिएल स्नायुमध्ये दोस्रो अर्थात् अप्टिक स्नायु समेत प्रभावित भएका बिरामी अस्पतालमा भर्ना भएका छन् । त्यस्तो प्रभाव देखिएका ००७ प्रतिशत अर्थात् दुई जनामा आँखाको दृष्टिमा समस्या देखिएको छ । अप्टिक स्नायुले आँखाको मस्तिष्कसँग सम्बन्ध स्थापित गर्छ तर कोभिडले गर्दा यो स्नायु प्रभावित भएर बिरामीको दृष्टिमा कमी आएको पायौं, डा कर्णले भने ।त्यस्तै, कोभिड निको भइसकेका बिरामीको मस्तिष्कमा रगत जम्ने (ब्लड क्लटिङ) समस्यासमेत देखिएको छ । यो समस्याले स्ट्रोक हुने गर्छ । आर्टिरियल र भेनस गरी दुई प्रकारका स्ट्रोकमध्ये अस्पतालमा भर्ना भएका कुल बिरामीमध्ये ०५२ प्रतिशत अर्थात् १४ जनामा आर्टिरियल स्ट्रोक र ०१५ प्रतिशत अर्थात् ४ जनालाई भेनस स्ट्रोक देखिएको थियो । कोभिडले गर्दा मस्तिष्क ज्वरो (मेनिंगो इन्सेफ्लाइटिस) समेत देखिएको छ । यस किसिमको ज्वरोले मस्तिष्कलाई छोप्ने खोलको तन्तुमा संक्रमण गराउँछ । कोभिडका कारण मस्तिष्क ज्वरोबाट प्रभावित १७ जनालाई हामीले उपचार गरिसकेका छौं, डा कर्ण भन्छन्, यति मात्र नभई कोभिड भएकाहरूमा देखिएको गुलियन बारी सिन्ड्रोमको समेत उपचार गरिसकेका छौं । गुलियन बारी सिन्ड्रोमले शरीरका विभिन्न भाग कमजोर बनाउनुका साथै झमझमाउने र प्यारालाइसिसको खतरासमेत बढाउँछ । त्रिवि शिक्षण अस्पताल भर्ना भएका बिरामीमध्ये एक जनामा मेरुदण्डमा समेत असर (माइलाइटिस) देखिएको थियो । केही बिरामीमा त कोभिड भएको ३ देखि ६ महिनासम्म पनि स्वाद र गन्ध नफर्किएको डा कर्णले बताए । लामो समयसम्म गन्धको समस्या रहिरहे पछि पार्किन्सन्स, डिमेन्सिया हुने सम्भावना रहन्छ, उनले भने । कोभिड संक्रमणका बेला केही बिरामीमा अक्सिजनको अत्यधिक कमीले गर्दा मस्तिष्कमा गम्भीर दुष्प्रभाव अर्थात् हाइपोक्सिक ब्रेन इन्ज्युरीसमेत देखिएको छ । कतिपयमा ब्रेन फग को समस्या देखिएको र उनीहरूको स्मरणशक्ति कमजोर पाइएको डा कर्णले बताए ।"
सुनीलविरुद्ध नेपाली टिम,"ॅजितकै लागि खेल्नेदशरथ रंगशालामामात्रै होइन, जहाँ खेले पनि गोल गर्न नसक्नु वा अत्यन्तै थोरै गोल गर्नु नेपालको परम्परागत समस्या हो । यो कमजोरी सच्याउने जिम्मेवारीमा छन्, कुवेती प्रशिक्षक अब्दुल्लाह अल्मुताइरी । उनले भारतविरुद्ध जित्नकै लागि खेल्ने बताएका छन् ।तर, फिफा वरीयतामा ६३ स्थानमाथिको भारतीय टिमविरुद्ध जित हात पार्न सजिलो छैन । पछिल्ला ५ भेटमा भारतले नेपाललाई चारपल्ट हराएको छ । एक खेल गोलरहित भएको थियो । ती ५ खेलमा नेपालले एक गोलमात्रै गरेको छ । पछिल्लोपल्ट नेपाल र भारत मुम्बईमा भिडेका थिए । चार वर्षअघिको त्यो खेल भारतले २० ले जितेको थियो । त्यसमा गोल गरेका सन्देश झिगन र जेजे यसपालिको टिममा छैनन् । क्रोएसियाली प्रशिक्षक इगोर स्टिमेकले २५ सदस्यीय टिममा दुई नयाँ खेलाडीलाई अवसर दिएका छन् । नेपाली टिममा पनि युवा खेलाडीकै वर्चस्व छ । भारत बलियो टिम हो । वरीयतामा हामीभन्दा माथि छ । इतिहास उसैको राम्रो छ, प्रशिक्षक अब्दुल्लाहले भने, तर, हामी जितकै लागि खेल्नेछौं । गर्व गर्नलायक प्रदर्शन गर्नेछौं । साफ २०२१ को तयारीका रूपमा रहेकाले यी मैत्रीपूर्ण खेलमा नयाँ खेलाडीलाई अवसर दिनेछौं । उनले थपे, हाम्रो लक्ष्य साफ २०२१ जित्नेमात्रै होइन, एसियन कप २०२३ मा छनोट हुने पनि हो । पछिल्लोपल्ट टिमको प्रशिक्षणभन्दा पनि फेसबुक स्टाटसका कारण विवादित बनेका उनले त्यसबारे भने बोल्न चाहेनन् । साफ अक्टोबर ११६ मा माल्दिभ्समा हुँदै छ । त्यसैको तयारीमा नेपाल र भारत दुई मैत्रीपूर्ण खेलको जुटेका हुन् । खेलमा एकतिहाइ (करिब ५ हजार १ सय) दर्शक प्रवेशका लागि सरकारले स्वीकृति दिएको एन्फाले जनाएको छ । घरेलु दर्शकको उपस्थितिले नेपाली टिमलाई उत्साहित पार्नेछ । नेपालले गत चैतमा थ्री नेसन्स कप पनि दर्शककै उपस्थितिमा फाइनल खेल्दा बंगलादेशलाई २१ ले पन्छाउँदै जितेको थियो । नेपालविरुद्ध जित हासिल गर्दै वरीयतामा सुधार गरेर एसियन कप छनोटको ड्र मा पहिलो समूहमा पुग्ने लक्ष्य लिएर भारतीय टिम काठमाडौं आएको हो ।भारतीय टिमका प्रशिक्षक स्टिमेकले पनि नेपालविरुद्धका खेल सजिलो नहुने बताए । हामी नेपालसँग सचेत हुनुपर्छ, विश्वकप १९९८ मा तेस्रो भएको क्रोएसियाली टिमका सदस्य रहेका उनले भने, नयाँ प्रशिक्षकको नेतृत्वमा नेपालले विशेषगरी डिफेन्समा राम्रो गरेको छ । युवा खेलाडीलाई मौका दिएको छ । उनले थपे, हामी पनि युवालाई अवसर दिनेछौं । राम्रो तयारी गरेका छैनौं । साफको तयारीका लागि आएका हौं ।स्टिमेकको टिममा एएफसी कप २०२१ खेलेका एटिके मोहन बगान र बेंग्लुरु एफसीका खेलाडीको वर्चस्व छ । यी दुई क्लबका ९ खेलाडी छन् । इन्डियन सुपर लिग (आईएसएल) का खेलाडीले भरिएको टिममा क्रोएसियाको पहिलो श्रेणीको क्लबमा आबद्ध डिफेन्डर सन्देश झिगन र अनुभवी उदन्त सिंह भने छैनन् । भारतीय टिम कोलकातामा १० दिनको तयारीपछि मैत्रीपूर्ण खेलका लागि आएको हो । नेपाली टिमले पोखरा र राजधानीमा गरी दुई महिना तयारी गरेको छ ।"
स्वदेशमा ५० खेल खेल्दै नेपाल,"(काठमाडौं)  नेपालले पहिलो अन्तर्राष्ट्रिय मैत्रीपूर्ण खेलमा बिहीबार भारतको सामना गर्दा त्यसका धेरै आयाम हुनेछन् । यसै कारण यसको रौनकता बेग्लै हुनेछ । नेपाल र भारत छिमेकीमात्र होइनन्, एक आपसमा फुटबलका सबैभन्दा ठूलो प्रतिद्वन्द्वी टिम हुन् । तर, संयोग कस्तो भने भारत पहिलोपल्ट अन्तर्राष्ट्रिय मैत्रीपूर्ण खेलका लागि काठमाडौंमा ओर्लिएको छ । अहिलेसम्म नेपाल र भारतबीच यस्ता तीन खेलमात्र भएका छन् । यी तीनै खेल भारतमै भएका थिए । त्यसमध्ये सन् २०१३ मा पहिलोपल्ट सिलिगुढीमा खेल भएको थियो । त्यसपछि सन् २०१५ मा पुना र २०१७ मा मुम्बईमा खेल भएको थियो । यस्तोमा अब चौथोपल्ट नेपाल आफ्नै भूमिमा भारतसँग मैत्रीपूर्ण भिडन्त गर्दै छ । नेपालका मुख्य प्रशिक्षक अब्दुल्लाह अल्मुताइरीका लागि यो खेल विशेष हुनेछ, किनभने उनी दशरथ रंगशालामा डेब्यु गर्दै छन् । उनको नेतृत्वमा नेपालले अहिलेसम्म ४ खेल खेलेको छ । त्यसमध्ये नेपालले इराकविरुद्ध यसै वर्ष बासरामा पहिलोपल्ट खेलेको थियो । त्यसपछि नेपालले विश्वकप छनोटका तीन खेल कुवेतमा खेलेको हो । अल्मुताइरीको प्रशिक्षणमा अब नेपालले दशरथ रंगशालामा पहिलोपल्ट खेल्ने छ । उनका कप्तान किरण चेम्जोङका लागि यो उत्तिकै विशेष हुनेछ, किनभने यस अन्तर्राष्ट्रिय मैत्रीपूर्ण खेलसँगै उनले नेपालका लागि सर्वाधिक खेल खेलेको कीर्तिमानको बराबरी गर्नेछन् । नेपालका लागि उनले अहिलेसम्म ७२ खेल खेलेका छन् । अहिले उनी सर्वाधिक क्याप जित्ने खेलाडी सूचीको दोस्रो स्थानमा छन् । उनी अगाडिका पूर्वकप्तान विराज महर्जन छन् । विराजले नेपालका लागि ७३ खेल खेलेका छन् । उनले यो कीर्तिमान थ्री नेसन्स कपको फाइनलका क्रममा भयो । त्यसै खेलबाट विराजले संन्यास पनि लिएका थिए । भारतविरुद्धको पहिलो खेल किरणको ७३ औं हुनेछ । उनले विराजसँग बराबरी गर्नेछन् । दोस्रो खेलपछि उनले विराजलाई उछिनेर ऐतिहासिक ७४ औं क्याप जित्नेछन् । अनि हुनेछन् नेपालका लागि सर्वाधिक खेल खेल्ने खेलाडी । भारतविरुद्ध नेपालको पहिलो खेलको सबैभन्दा ठूलो महत्त्व के अर्थमा हुनेछ भने यो राष्ट्रिय पुरुष टिमले काठमाडौंमा खेलेको ५० औं खेल हो । नेपालले सन् १९८४ को सेप्टेम्बर १८ मा माल्दिभ्सको सामना गरेको थियो । अवसर थियो, पहिलो दक्षिण एसियाली खेलकुद । यो नै नेपालले काठमाडौंमा खेलेको पहिलो अन्तर्राष्ट्रिय खेल हो । अब नेपालले भारतविरुद्ध खेल्ने खेल ऐतिहासिक रूपमा ५० औं खेल हुनेछ । काठमाडौंमा खेलेका खेलमध्ये नेपालले सबैभन्दा बढी दशरथ रंगशालामा खेलेको छ । त्यसपछि नेपालले औपचारिक अन्तर्राष्ट्रिय खेल तीन अन्य मैदानमा पनि खेलेको छ । ती हुन्, महाराजगन्जस्थित प्रहरी प्रशिक्षण केन्द्रको मैदान, हल्चोकस्थित एपीएफ मैदान र सातदोबाटोस्थित एन्फा कम्प्लेक्सको मैदान । पहिलो दक्षिण एसियाली खेलकुदकै क्रममा अहिले त्रिवि क्रिकेट मैदान रहेकामा पनि फुटबल भएको थियो । तर त्यसमा नेपालले खेलेको थिएन । तर, यो अन्तर्राष्ट्रिय फुटबलका लागि काठमाडौंमा प्रयोग भएको अर्को मैदान रह्यो । नेपालले काठमाडौंबाहिर थप चार खेल खेलेको छ । यी चारै खेल पोखरा रंगशालामा भएको थियो । यी चारै खेल अन्तर्राष्ट्रिय मैत्रीपूर्ण प्रतिस्पर्धा थिए, दुई पाकिस्तानविरुद्ध र दुई भुटानविरुद्ध । नेपालले अहिलेसम्म कुल १७ अन्तर्राष्ट्रिय मैत्रीपूर्ण खेलेको छ । त्यसमध्ये तीन खेलमात्र दशरथ रंशगालामा भएको थियो, सन् २०१२ मा बंगलादेशविरुद्ध एक र २०१३ मा पाकिस्तानविरुद्ध दुई । अब भारतविरुद्ध हुने पहिलो खेल नेपालले काठमाडौंमा खेल्ने लागेको चौथो अन्तर्राष्ट्रिय मैत्रीपूर्ण मात्र हुनेछ ।"
नवीनलाई सन्तोषको सहयोग,"काठमाडौं (कास) फुटबलर नवीन न्यौपाने र सन्तोष साहुखल २०६८ सालमा मनाङमर्स्याङ्दी क्लबमा सहकर्मी खेलाडी थिए । टिमबाट एकसाथ खेलेका थिए । ६ वर्षयता जापानमा बस्दै आएका यिनै सन्तोषले नवीनलाई बाआमाको उपचारनिम्ति ५३ हजार रुपैयाँ बुधबार उपलब्ध गराएका छन् ।सन्तोषले पठाएको उक्त रकम उनका दाइ बालगोपाल साहुखलले नवीनलाई हस्तान्तरण गरे । बालगोपाल र नवीन पनि एनआरटीमा २०६४६५ मा सँगै खेलेका थिए । यी दुवै प्रशिक्षक भइसकेका छन् । अनुशासित खेलाडीको पहिचान बनाएका नवीनको बाआमा दुवैलाई क्यान्सर भएको छ । बाआमाको उपचार गराइरहेको छु, अहिले राम्रो भइरहेको छ, आर्मीका प्रशिक्षक नवीनले भने, यसक्रममा धेरैले सहयोग गरेका छन् । यसले जिन्दगी नै फुटबलमा बिताएर राम्रै गरेछु भन्ने लागिरहेको छ । सन्तोषसहित सबैलाई धन्यवाद ।सन्तोष जापानको गैरसरकारी संस्था रियाले वर्ल्ड एनपीओसँग आबद्ध छन् । उनले त्यहाँ रोल मोडल को रूपमा व्यावसायिक खेलाडी बन्न चाहने बालबालिकालाई कोचिङ र गाइड गरिरहेका छन् । व्यस्तताका बाबजुद पनि उनी समय मिलाएर सहिद स्मारक ए डिभिजन लिग खेल्न आइरहेका छन् । पछिल्ला दुई सिजन च्यासल युवा क्लबबाट खेलेका उनी लिगमा १ सय गोल पूरा गर्ने पहिलो खेलाडी हुन् ।"
टाइगर्सको प्रायोजक प्रभु पे,"(काठमाडौं)  एभरेस्ट प्रिमियर लिग (ईपीएल) टिम चितवन टाइगर्सले मुख्य प्रायोजकका रूपमा प्रभु पेसँग बुधबार सम्झौता गरेको छ । ईपीएलको आसन्न सिजनका लागि चितवन टाइगर्सका प्रमुख किशोर भट्टराई र प्रभु म्यानेजमेन्टका प्रमुख कुसुम लामाले सम्झौतामा हस्ताक्षर गरे । ट्वान्टी२० मा हुने चौथो संस्करणको ईपीएल असोज ९ देखि २३ सम्म कीर्तिपुरस्थित त्रिवि क्रिकेट मैदानमा हुँदै छ । प्रतियोगितामा चितवनले यसपालि उपाधि जितलाई प्रमुख लक्ष्य बनाएको छ । सम्झौतापछि डिजिटल भुक्तानी माध्यम प्रभु पेकी प्रमुख कुसुम लामाले नेपाली खेलकुदको विकास र खेलाडीको क्षमता तथा स्तर वुद्धिका लागि लगानी गरिएको बताइन् । यसअघि ह्विलचियर बास्केटबल प्रतियोगितामा प्रायोजन गरेपछि खेलकुदमा सहयोग गर्न आफूहरू उत्साही भएको उनले सुनाइन् । प्रतियोगिताको तीन साता बाँकी रहँदा चितवन टाइगर्सले टिम घोषणा पनि गरेको छ । बुधबारको कार्यक्रममा सोमपाल कामी मार्की खेलाडी तथा कप्तान रहेको २० सदस्यीय टोली घोषणा गरिएको हो । टोलीमा १५ खेलाडी घरेलु र ५ विदेशी खेलाडी छन् । पछिल्लो समय अफगानिस्तानका करिम जन्नतलाई अनुबन्ध गरिएको टाइगर्सले जनाएको छ । यसअघि अफगानिस्तानकै मोहम्मद साहजाद, श्रीलंकाका सेकुगे प्रसन्न, पाकिस्तानका डानिस अजिज र मलेसियाका वीरनदीप सिंह अनुबन्धित भइसकेका छन् । घरेलु खेलाडीमा कप्तान सोमपालसहित कमलसिंह ऐरी, शाहब आलम, इशान पाण्डे, ललितसिंह भण्डारी, दीलिप नाथ, सागर ढकाल, राजेश पुलामीमगर, हसिम अन्सारी, भीम सार्की, खडकबहादुर बोहरा, आदिल खान, सन्दीप सुनार, देवराज खनाल र गौतम केसी छन् । टोलीको मुख्य प्रशिक्षकको जिम्मेबारीमा सामसन जंग थापा छन् । दिल्लीका पूर्व क्रिकेटर तथा आईसीसी लेभल २ प्रशिक्षक पुरु सिंहलाई टाइगर्सले व्यवस्थापक तथा सहायक प्रशिक्षक नियुक्त गरेको छ । चितवन टाइगर्सको मातृसंस्था आईडीएस समूहले सिल्क समूहसँग मिलेर स्पोर्टस एकेडेमी सञ्चालन गर्ने भएको छ । आईडीएसका प्रमुख प्रायोजक प्रभु पेसम्मको सहकार्यमा स्पोर्टस एकेडेमी सञ्चालन गर्ने र भविष्यमा खेलकुद प्रतियोगिता आयोजना तथा सहभागितामा समेत सहकार्य गर्ने सहमति भएको छ । कार्यक्रममा आईडीएस समूहका प्रमुख किशोर भट्टराईका अनुसार अर्को संस्करणको ईपीएलमा चितवन टाइगर्सले आईडीएस सिल्क स्पोर्टस प्रालिको नामबाट सहभागिता जनाउने छ ।"
