शीर्षक,विवरण
नेपाली आकाशमा निरन्तर भारतीय हेलिकोप्टर,"नेपालको बाढी प्रभावित दुहुँ गाउँपालिका क्षेत्रमा नेपाली हेलिकोप्टरमार्फत खाद्य सामग्री ढुवानी गर्नुपर्ने भएकाले दुवै देशबीच समन्वय नभई यसरी उडान भर्दा दुर्घटनासमेत हुन सक्ने अवस्थालाई मध्यनजर गरी नेपाली आकाश प्रयोग नगर्नसमेत अनुरोध गरिन्छ ।यसअघि महाकालीपारि भारतीय भूमिबाटै तटीय क्षेत्रमा उडान हुने गरेको तर पछिल्लो केही दिनयता नेपालतर्फबाट हेलिकोप्टर उडाउन थालिएकामा दार्चुलाका प्रमुख जिल्ला अधिकारी सिद्धराज जोशी पनि आश्चर्यचकित छन् । प्रतिकूल मौसमका कारण आकस्मिक रूपमा हेलिकोप्टर नेपाली आकाशमा प्रवेश गरेको थियो भने सामान्य नोटिसमा राखेर हेर्ने अवस्था रहेको तर पछिल्ला दिनमा सन्देहात्मक उडान भइरहेकाले आफूले गम्भीर रूपमा लिएको पनि प्रजिअ जोशीले बताए । नेपाली बस्ती, नेपाली सेनाको ब्यारेक र जिल्ला प्रशासन कार्यालयमाथि भारतीय हेलिकोप्टर बिनाअनुमति उडाइएको छ । दुई साताअघि पनि यसैगरी शंकास्पद रूपमा हेलिकोप्टर उडाइएको थियो, त्यसको जानकारी त्यतिबेलै गृह मन्त्रालयलाई गराएका थियौं, प्रजिअ जोशीले कान्तिपुरसँग भने । केही दिनयता फेरि हेलिकोप्टर उडाउन थालिएको छ । आपत्ति जनाउँदै यस्ता गतिविधि तत्काल रोक्न ध्यानाकर्षणसहित पिथौरागढस्थित डिस्ट्रिक्ट मेजिस्ट्रेट (जिल्ल अधिकारी) को कार्यालयलाई पत्र पठाएका हौं ।हेलिकोप्टर गैरसैनिक भए पनि भारतको कुन निकायले उडाएको भन्ने खुल्न बाँकी रहेको दार्चुला प्रशासनले जनाएको छ । भारतीय सुरक्षा निकायले आफ्नै नागरिकको आवागमनलाई पनि कडा निगरानी राख्ने गर्छ । जसका कारण सो हेलिकोप्टर गैरसैनिक भेषमा भए पनि भारतीय सुरक्षा संयन्त्रबाटै उडाइएको नेपाली सुरक्षाकर्मीको अनुमान छ । नेपाली सेनाका पूर्वरथी बलदेवराज महतले विदेशी मुलुकमा हवाई साधन बिनाअनुमति र पूर्वजानकारीबेगर अर्को देशको आकाशमा उडाइएको भए भारतीय पक्षको हेपाहा प्रवृत्ति गम्भीर र आपत्तिजनक भएको बताए । महतले भारतीय पक्षको रबैयाप्रति आपत्ति र असन्तुष्टि जनाउँदै तत्कालै डिप्लोमेटिक नोट पठाउन नेपाल सरकारलाई सुझाव दिए ।पूर्वअनुमति त्यो पनि नेपालका सुरक्षा निकायका ब्यारेकमाथिबाट भारतीय हेलिकोप्टर उडाइएको हो भने आपत्तिजनक र भर्त्सनायोग्य छ, यसलाई गम्भीर रूपमा लिएर नेपालको एयर स्पेस भ्वाइलेसन र अन्तर्राष्ट्रिय सीमासम्बन्धी कानुन उल्लंघनको कसुरमा नेपालले बलियो कूटनीतिक कदम चाल्नुपर्ने हुन्छ, उनले भने । पूर्वरथी महतले २०७२ को भूकम्पका बेला खोजउद्धारमा भारतबाट आएका हेलिकोप्टरसमेत जथाभावी उडान गरिएका कारण चालकलाई आवश्यक सचेत गराइएको स्मरण गरे । विपद्का बेला खोजउद्धार र मानवीय सहायताका लागि आएका विदेशी हवाई साधनले समेत आफूखुसी उडान गर्न पाउँदैनन्, नेपाल सरकारका सम्बन्धित संयन्त्रको तजबिजमा उडान गर्नॅपर्ने हुन्छ, महतले भने, दार्चुलामा त देशको प्रमुख सुरक्षा अंगकै ब्यारेकमाथि बिनाअनुमति विदेशी हेलिकोप्टर उडाइनु आपत्तिजनक हो, सरकार यसमा चुप लागेर बस्नै हुँदैन ।"
कतार प्रहरीमा भर्ना म्यानपावर कम्पनीबाटै,"उनीहरू हाल दोहामा प्रहरी सेवामा कार्यरत छन् । उनीहरू हतियारधारी सुरक्षाकर्मी नभएको कतारको दाबी छ । कतारको आन्तरिक मन्त्रालयका एक उच्च अधिकारीका अनुसार कतार प्रहरीको भर्ना प्रक्रिया तत्काल अगाडि बढ्छ कि बढ्दैन भन्ने विषय छलफलकै क्रममा छ । यो दीर्घकालीन रोजगार हो । विश्वकप आयोजनाका लागि मात्रै लैजान लागेको होइन । नेपालसहित अफ्रिकी देशबाट पनि सुरक्षा सेवामा ल्याउने तयारी गरेका हौं, ती अधिकारीले कान्तिपुरसँग भने, कतारका मन्त्रालय, सरकारी कार्यालयदेखि भीआईपीहरूको सुरक्षाका लागि भर्ना गर्न लागिएको हो । यो निजी कम्पनीको जस्तो नभई सरकारी सेवाकै सुरक्षाकर्मी हो ।गत वर्ष मंसिरमा ३ सय जनालाई लैजान अन्तर्वार्ता गरिएको थियो । त्यतिखेर श्रमिक भर्ना प्रक्रिया उल्लंघन गरी कतार प्रहरीमा जान इच्छुक नेपालीको अन्तर्वार्ता अगाडि बढाएको भन्दै वैदेशिक रोजगार विभागले हस्तक्षेप गरेको थियो । बिनाजानकारी कतारी निकायले अन्तर्वार्ताको प्रक्रिया अगाडि बढाएपछि वैदेशिक रोजगार विभागले एसओएस, अलथाक्वेत ओभरसिज, डीडी ह्युमन रिसोर्स र होप इन्टरनेसनलमा छापा मारेको थियो । विभागले एसओएस, डीडी ह्युमेन रिसोर्सेस र होपलाई ६ महिनासम्म कुनै देशमा पनि श्रमिक पठाउन नपाउने गरी कारोबार नै रोक्का गरेको थियो । तर तत्कालीन श्रममन्त्री गौरीशंकर चौधरीले एसओएसमाथि लागेको निलम्बन फुकुवा गरिदिए । अलथाक्वेतले भने २०१९ अगस्ट २३ गते ७७ जनालाई कतारी प्रहरीमा भर्ना गर्न अन्तर्वार्ताका लागि विभागबाट पूर्व श्रमस्वीकृति लिएको र त्यसमध्ये ५ जनालाई पठाउन बाँकी रहेको हुनाले कारबाही भएन । अल थाक्वेत म्यानपावरले २ सय जनालाई भर्ना गर्ने जिम्मेवारी पाएको छ ।"
खोलामा बग्यो तीजसपना,"तीजमा दिदीबहिनी रमाउने योजना बुन्दै उनीहरू सस्तोमा कपडा किन्न रुपैडिहा पुगेका थिए । दुर्घटनाको खबर सुनेपछि उनीहरूका परिवार बुधबार रातिदेखि शोकमा डुबेका छन् । बिहीबार दिनभर अस्पताल र घरमा आफन्तको भीडभाड थियो । जिल्ला प्रहरी प्रमुख एसपी सुरेश काफ्ले चालकको लापरबाहीले ठूलो क्षति हुन पुगेको बताए । खोलाको बहाव ठूलो भएकाले ठूला गाडीसमेत रोकिएका थिए । अन्य वैकल्पिक बाटो पनि थियो, उनले भने, यस्तो अवस्थामा सानो गाडी खोलामा हुलेपछि खोलाले बगायो । चालकले लापरबाही नगरेको भए क्षति हुने थिएन । माटैमाटो र ढुंगैढुंगासहितको बाढी आइरहेकाले कारले खोला पार गर्न नसकेको उनको भनाइ छ । खोला बढ्दै थियो, माटोढुंगा बगाएर ल्याइरहेको थियो । बहाव ठूलो भएपछि कारले खोला पार गर्न सकेन, उनले भने, त्यति ठूलो बाढी आएको देख्दादेख्दै खोलामा गाडी हाल्नु धेरै नै लापरबाही हो । सिस्ने खोलाको पुल निर्माणमा ढिलाइ भएका कारण वर्षात्मा यातायातका साधन सञ्चालनमा समस्या छ । काममा ढिलाइ गरेपछि जिल्ला प्रशासन कार्यालय दाङले साउन २५ मा जिल्ला प्रहरी कार्यालय बाँकेलाई पत्र काटेर निर्माण व्यवसायीलाई पक्राउ गरिदिन आग्रह गरेको थियो । पुल निर्माणको काम छिटो सक्न मौखिक, लिखित ताकेता गर्दा पनि काम नभएकाले एड्भेन्चर जेभीका प्रतिनिधि यज्ञ केसीलाई तत्काल पक्राउ गरी जिल्ला प्रशासनमा बुझाइदिन अनुरोध गरी पत्र काटेको प्रमुख जिल्ला अधिकारी रामबहादुर कुरुम्बाङले बताए । पक्राउको पत्र काटेपछि एक साता काम सुरु भयो, त्यसपछि अहिलेसम्म सम्पर्कमा छैनन्, उनले भने, ठाउँठाउँमा पैसा तिर्नुपर्ने भएकाले भागिरहेको देखिन्छ । अहिले पनि तत्काल पक्राउ गर्न आदेश दिइएको छ । निर्माण व्यवसायी केसीलाई बिहीबार बिहानदेखि खोजी गर्दा आफन्तको मृत्यु भएकाले घरायसी काममै रहेको जानकारी पाएको सडक डिभिजन कार्यालय दाङका प्रमुख निरज शाक्यले बताए । आफन्त बितेकाले १३ दिनसम्म आउन नसक्ने जानकारी दिएका छन् । उनी नेपालगन्ज बस्छन्, उनले भने, पुल निर्माणको समय असारमा सकिएको हो । कोरोना महामारीका कारण ६ महिनासम्म म्याद थप्न सकिने अवस्था छ । पुल बन्न ढिलाइ हुँदा पहिलोपटक यस्तो ठूलो घटना भएको उनले बताए । पुलमाथि ढलान भइसकेको छ, अब रेलिङ बनाउन, रङ लगाउन बाँकी छ, उनले भने, घोराहीतर्फ कल्भर्टको चौडाइ बढाएर सिधा गर्न बाँकी छ भने लमहीतर्फ जाली लगाउनुपर्नेछ, उनले भने, लगातार काम गर्ने हो भने एक महिनामा सकिन्छ ।"
चीनसँग सीमा सम्बन्ध : सरकारसँगै फेरियो नीति,"(काठमाडौं)  चिनियाँ सीमावर्ती हुम्लाको नाम्खामा नेपाली भूमि अतिक्रमण भएनभएको अध्ययन गर्न सरकारले कार्यदल बनाएपछि राजनीतिक र कूटनीतिक वृत्तमा तरंग उत्पन्न भएको छ । परराष्ट्र मन्त्रालयले स्पष्ट गरिसकेको विषयमा अध्ययन गर्ने मन्त्रिपरिषद्को निर्णयले चीनसँग कूटनीतिक सम्बन्ध चिसिने चिन्ता विज्ञहरूले गरेका छन् । दुई देशको संवेदनशील विषयमा सरकारले अचानक गरेको निर्णयबारे उत्तरी छिमेकीको आधिकारिक प्रक्रिया आउन भने बाँकी छ । काठमाडौंस्थित चिनियाँ दूतावासका एक अधिकारीले चाँडै आफ्नो धारणा दिने कान्तिपुरलाई बताएका छन् ।नेपाल र चीनबीच २०१८ असोज १९ मा बेइजिङमा दुई देशको सीमासम्बन्धी हस्ताक्षर भएको सन्धिपत्रको दफा ४ मा दुई देशका बीचको सिमानाको औपचारिक रेखांकनपश्चात् सीमा सम्बन्धमा उत्पन्न हुने कुनै पनि विवाद दुवै पक्षद्वारा मैत्रीपूर्ण छलफलबाट समाधान गरिने उल्लेख छ । नाम्खामा सीमा विवाद हो कि होइन भनेर निर्क्योल गर्न शेरबहादुर देउवाको नेतृत्वको गठबन्धन सरकारले बुधबार अध्ययन गर्न गृह मन्त्रालयका सहसचिवको नेतृत्वमा टोली खटाउने निर्णय गरेको हो । कार्यदलमा नेपाल प्रहरी, सशस्त्र प्रहरी, नापी विभागका अधिकारी र सीमाविद् रहने भनिएको छ । सीमा संवेदनशीलतालाई ख्याल नगरी सरकारले लिएको यो निर्णयले उत्तर र दक्षिण छिमेकीसँगको कूटनीतिक सन्तुलनमा समस्या आउन सक्ने विज्ञहरूले बताएका छन् । परराष्ट्र विज्ञ दिनेश भट्टराईले चीनसँगको सीमाका सम्बन्धमा कदम चाल्दा सन्धिपत्रलाई आधार मान्नुपर्नेमा सरकारले अर्कै बाटो रोजेको बताए । सिमानाका कुरा संवेदनशील हुन्छन् । कसैले पनि कसैको सिमाना मिच्नु हुन्न । हाम्रो सिमाना मिचिएको भए दुई मुलुकले हस्ताक्षर गरेको सन्धिपत्रमा उल्लेख गरिए जस्तै गरी चीनसँग कूटनीतिक प्रक्रियाबाट वार्ता गरेर नेपाल अघि बढ्न सक्थ्यो, उनले भने, काम ठीक होला तर शैली अन्तै मोडियो । सत्तारूढ कांग्रेसका नेता तथा पूर्वमन्त्री जीवनबहादुर शाहीले स्थलगत भ्रमण गरेर नाम्खामा सिमाना मिचिएको दाबी गर्दै आएका थिए । तत्कालीन सरकारका प्रवक्ता तथा परराष्ट्रमन्त्री प्रदीपकुमार ज्ञवालीले २०७७ असोज ७ मा चीनले नाम्खाको सीमा क्षेत्रमा निर्माण गरेका भवन उसकै भूभागमा पर्ने प्रस्ट पारेका थिए । उनले नेपाल र चीनबीचमा सीमा समस्या नरहेको उल्लेख गरेका थिए । त्यसपछि सरकारले अध्ययनका लागि पठाएको टोलीले चीनबाट नेपालको सीमा नमिचिएको निचोड निकालेको थियो । परराष्ट्र मन्त्रालयले पनि विज्ञप्ति जारी गरेर नापी विभाग र सरकारले आधिकारिक प्रमाणका आधारमा सीमास्तम्भहरू ११ र १२ को बीचमा रहेका चिनियाँ पक्षको भवन नेपालको भूभागमा नरहेको प्रमाणित गरेको जनाएको थियो । देउवा सरकारका प्रवक्ता एवं कानुन, न्याय तथा संसदीय व्यवस्थामन्त्री ज्ञानेन्द्रबहादुर कार्कीले हुम्लाको लिमी र लाप्चादेखि हिल्सासम्मको सीमा अध्ययन गरी सरकारलाई प्रतिवेदन बुझाउन टोलीलाई निर्देशन दिइएको जानकारी बुधबार सञ्चारकर्मीलाई दिएका थिए । सरकार फेरिएलगत्तै एउटै विषयमा फरक कुरा आएपछि चीनसँगको सम्बन्ध र नेपालको कूटनीतिक अडानमा समेत प्रश्न उठ्न थालेको छ । कूटनीतिक विज्ञ भट्टराईले कूटनीतिमा राजनीति घुसाउन खोजिएको टिप्पणी गरे । कांग्रेस नेता शाहीको टोलीले २०७७ असोजमा नाम्खा क्षेत्रको स्थलगत भ्रमण गरेर चीनले सिमाना मिचेको निष्कर्षको प्रतिवेदन पार्टी केन्द्रीय कार्यसमितिलाई बुझाएको थियो । प्रतिवेदन बुझेपछि कांग्रेस प्रवक्ता विश्वप्रकाश शर्माले गत वर्षकै असोज २८ गते पार्टीका तर्फबाट विज्ञप्ति जारी गर्दै हुम्लामा चिनियाँ पक्षबाट भएको सीमा अतिक्रमणलाई सरकारले ढाकछोप गर्न खोजेको भन्दै आपत्ति जनाएका थिए । जसलाई लिएर काठमाडौंस्थित चिनियाँ दूतावासले कांग्रेसलाई पत्र पठाउँदै खण्डन गरेको थियो । चिनियाँ दूतावासका प्रवक्ता वाङ सियओलङले भवन चीनकै भूभागमा रहेको प्रमाणित भएको उल्लेख गरेका थिए । उनले नेपाली पक्षले फेरि प्रमाणीकरण गर्न सक्ने पनि बताएका थिए । चीनले सधैं नेपालको सार्वभौमिकता र क्षेत्रीय अखण्डतालाई सम्मान गरेको छ, उनले भनेका थिए । केही समयअघि कर्णाली प्रदेशका संसदीय दलका नेतासमेत रहेका शाही माओवादी केन्द्रबाट मुख्यमन्त्री बनेका महेन्द्र शाहीलाई लिएर केन्द्रीय सरकारको सहमतिबिना उक्त सीमा क्षेत्रमा पुगेका थिए । पछिल्लो समय कांग्रेस उपसभापति विमलेन्द्र निधिले पनि नाम्खाको सीमा क्षेत्रका विषयमा अध्ययन गर्नुपर्नेमा जोड दिँदै आएका थिए । माओवादी केन्द्रका नेता तथा पूर्वपरराष्ट्रमन्त्री नारायणकाजी श्रेष्ठले भने कार्यदल बनाउने विषय पार्टीको आन्तरिक छलफलमा कहिल्यै नउठेको बताए । उनका अनुसार गठबन्धन सरकारले साझा न्यूनतम कार्यक्रम तयार गर्ने बेला पनि कांग्रेसले नाम्खाको विषयलाई उल्लेख गर्न प्रस्ताव राखेको थियो । लिम्पियाधुरा र लिपुलेक राष्ट्रिय मुद्दा हुन् तर यो तपाईंहरूको पार्टीले उठाएको मुद्दा हो । यसमा राष्ट्रिय रूपमै अध्ययन भएर (सीमा नमिचिएको) पुष्टि भइसकेको छ भनेका थियौं, उनले भने, तर अहिले पार्टीको मुद्दामा कार्यदल नै बनाएर अघि बढ्ने कुरा भएछ । एकीकृत समाजवादी पार्टीका वरिष्ठ नेता झलनाथ खनाल प्रधानमन्त्री हुँदाका परराष्ट्र सल्लाहकार मिलन तुलाधरले नेपाली भूमिको अवस्था मात्र अध्ययन गर्न कार्यदल बनाइएको बताए । चीनले भूभाग मिच्यो भनेका छैनौं । कार्यदलले त्यस क्षेत्रको सिमानाको अवस्था अध्ययन गर्ने भनेका हौं, उनले भने, त्यहाँ समस्या छ वा छैन हेरेपछि मात्र आवश्यक परे चीनसँग सहकार्य गर्ने हो । केपी शर्मा ओली सरकारका परराष्ट्र मामिला सल्लाहकार राजन भट्टराई टुंगो लागिसकेको विषयमा फेरि प्रश्न उठाउनु ठीक नभएको बताउँछन् । यो नमिल्दो कुरा हो । एउटा सरकारले जुन घटनालाई टुंग्यायो त्यसलाई फेरि अघि बढाउन खोजिँदै छ, उनले भने । उनले सुशील कोइराला प्रधानमन्त्री हुँदा पनि त्यस स्थानमा टोली पठाएर छानबिन गरिएको जानकारी दिए । त्यतिबेलाको छानबिन टोलीले पनि नेपाली भूमि मिचिएको होइन भनेको छ, उनले भने, नेपालको भूभाग कुनै पनि मुलुकले अतिक्रमण गर्नु हुँदैन । उनले नेपालको कूटनीतिक सम्बन्धमा आन्तरिक राजनीति वा अन्य कुनै कुरा छिराउन खोजिएको भए गलत हुने पनि बताए । सन् १९५५ मा कूटनीतिक सम्बन्ध स्थापना गरेका नेपाल र चीनबीच १ हजार ४ सय १४ किलोमिटर सिमाना छ । नेपाल सरकार र चीन सरकारबीचमा कुनै द्विपक्षीय सम्बन्धका बारेमा वार्ता गर्नुपर्ने अवस्थाका लागि परराष्ट्र सचिव र राजदूतस्तरीय संयन्त्र सन् २०१८ मा निर्माण गरिएको थियो । सीमाका सवालमा चीनसँग नेपालले उक्त संयन्त्रलाई प्रयोग गर्न पनि चाहेको देखिएन । चीनसँग संवाद नै नगरी सिधै स्थलगत अध्ययनका लागि कार्यदल बनाइएको छ । चीनका लागि नेपालका पूर्वराजदूत टंक कार्कीले सरकारको यो निर्णय गलत भएको बताए । नेपालको भारतसँग सीमा समस्या रहेका बेला चीनतर्फ पनि सीमा समस्या छ भन्ने कुरा बाहिर ल्याउन खोजिएको हो, उनले भने, यसले नेपाल फेरि शीतयुद्धमा जस्तो भूराजनीतिक फन्दामा पर्न सक्छ । चीनसँग देउवाको नजमेको सम्बन्ध प्रधानमन्त्री शेरबहादुर देउवाको चीनसँग सम्बन्ध विगतमा सुमधुर बन्न सकेको थिएन । सरकारको पछिल्लो निर्णयले अब पनि सम्बन्ध सुधार हुने संकेत गरेको छैन ।बीपी कोइरालाले सन् १९६० मा चीनसँग कांग्रेसको सम्बन्धलाई बलियो र सुमधुर बनाएका थिए । त्यसपछिका अन्य कांग्रेस सभापतिले चीनसँग सम्बन्धलाई सुमधुर बनाइराख्न सकेनन् । चिनियाँ सरकारी मिडिया ग्लोबल टाइम्स जस्ताले त देउवालाई प्रोइन्डियन को ट्याग नै लगाइदिएका छन् । देउवाले बेइजिङलाई ५ वर्षअघि तिब्बती शरणार्थीका सवालमा पनि बिच्काएका थिए । भारतको गोवामा सन् २०१६ मा भएको एक कार्यक्रममा पूर्वप्रधानमन्त्रीको हैसियतमा पुगेका देउवा निर्वासित तिब्बती सरकारका प्रधानमन्त्री तथा दलाई लामाका सहयोगी लोब्साङ साङ्गेसँग बसेको तस्बिर सार्वजनिक भएको थियो । जसबाट चीन देउवासँग रुष्ट भएको थियो । देउवा सरकारको सीमा अध्ययन कार्यदल बनाउने कदमले चीन फेरि देउवामाथि कडा हुने देखिन्छ । नेपालमा २०७४ सालमा वाम गठबन्धन (पछि नेकपा) को बलियो सरकार आएपछि चीनले देउवालाई महत्त्व दिन छाडेको थियो । आन्तरिक कलहका कारण त्यसबेलाको नेकपा नै नरहेपछि चीनले अन्य राजनीतिक दलसँग पनि सहकार्य गर्न थालेको हो । उक्त सहकार्यको सूचीमा चीनले देउवालाई अग्रपंक्तिमै राखेको थियो । पछिल्लो समय चीनबाट आएका प्रायः सबै उच्च पदाधिकारीले देउवासँग शिष्टाचार भेटवार्ता गरेका थिए । तर फेरि देउवासँग चीनको सम्बन्धमा चिसोपना आउने संकेत देखिएको छ । भारतीय जनता पार्टी (भाजपा) का विदेश विभाग प्रमुख विजय चौथाइवालेले नेपालको भ्रमण गरेपछि देउवा सरकारले चीनसँगको सीमा अतिक्रमणको विषय उठाएको आरोप पनि लाग्न थालेको छ । भारतसँग सीमा समस्या भइरहेका बेला चीनलाई पनि सीमा विवादमा तान्न खोज्दा नेपाललाई थप समस्या पर्ने चीनका लागि नेपालका पूर्वराजदूत टंक कार्कीले बताए ।"
एकतर्फी निर्णय नलिनू,"(काठमाडौं)  सत्ता गठबन्धनका नेताले सीमासम्बन्धी विषयमा एकतर्फी निर्णय नलिन प्रधानमन्त्री शेरबहादुर देउवालाई ध्यानाकर्षण गराएका छन् । सरकारले नाम्खा (हुम्ला) को सीमा क्षेत्र अध्ययन गर्न कार्यदल बनाएको भोलिपल्ट बिहीबार उनीहरूले चिनियाँ पक्षसँग संवाद गरेर सीमासम्बन्धी विषयमा अगाडि बढ्न सुझाव दिएका हुन् । गठबन्धनले बनाएको सरकारको साझा न्यूनतम कार्यक्रममा राष्ट्रिय सहमतिका आधारमा परराष्ट्र सम्बन्ध अगाडि बढाउने उल्लेख छ । माओवादी केन्द्रका अध्यक्ष पुष्पकमल दाहाल, एकीकृत समाजवादीका अध्यक्ष माधवकुमार नेपाल र जनता समाजवादी पार्टीका अध्यक्ष उपेन्द्र यादवले प्रधानमन्त्री देउवालाई भेटेर दुई देशको सम्बन्धमा नकारात्मक असर नपर्ने गरी नाम्खाको सीमाका विषयमा सुझबुझपूर्ण कदम चाल्न सुझाव दिएका थिए । कार्यदल गठनपूर्व छलफल गरी सहमति नजुटाएकामा उनीहरूले असन्तुष्टि जनाएका थिए । प्रधानमन्त्री देउवाले यस विषयमा गठबन्धनभित्र छलफल गर्ने र चिनियाँ पक्षसँग पनि समन्वय गरेर अगाडि बढ्ने आश्वासन दिएको एक नेताले बताए । तुइन तर्ने क्रममा महाकाली नदीमा खसेर बेपत्ता भएका जयसिंह धामीका विषयमा धारणा स्पष्ट गरेर भारतसँग कूटनीतिक संवाद गर्नुको सट्टा सरकारले अनावश्यक विषयमा हात हालेको नेताहरूको भनाइ छ । सोमबार बसेको पाँचदलीय सत्तारूढ गठबन्धनको बैठकमा सीमासम्बन्धी समिति गठनबारे चर्चा भएको थिएन । बुधबार अचानक समिति बनाइएको छ । अध्ययन गर्नु आफैंमा नराम्रो भएन तर समय अहिले नै किन रोजियो र गठबन्धनको पूर्ण बैठकमा छलफल किन भएन भन्ने प्रश्न उठ्यो, माओवादी केन्द्रका एक नेताले भने । उनका अनुसार कार्यदल निर्माणको निर्णय भइसकेकाले त्यही विषयलाई लिएर विवाद बढ्न नदिन दाहाल, नेपाल र यादवले चिनियाँ पक्षसँग संवाद गरेर अगाडि बढ्न सुझाव दिएका हुन् । जसपा अध्यक्ष यादवले गठबन्धनमा छलफल नभए पनि कार्यदल गठनमा आफ्नो विरोध नरहेको बताए । यो सरकारले नै गर्नुपर्ने काम हो । कुनै पनि ठाउँमा विवाद भयो भने त्यसको सत्यतथ्य पत्ता लगाएर सरकारले आफ्नो पोजिसन बनाउँछ, उनले कान्तिपुरसित भने, हामीले सीमा विवाद छ भनेका पनि छैनौं र छैन भनेका पनि छैनौं । तर चर्चामा आएको विषयमा सरकारले सही जानकारी दिनुपर्यो । त्यसकारण यो निर्णयमा हाम्रो विरोध छैन । माओवादी केन्द्रका प्रवक्ता कृष्णबहादुर महराले गठबन्धनका नेताहरूबीचको सल्लाहमा नै समिति गठन भएको बताए । समितिले अध्ययन गर्ने र प्रतिवेदन दिने भनेको छ । त्यसमा हामी नकारात्मक छैनौं, उनले भने । माओवादी केन्द्रका स्थायी कमिटी सदस्य देव गुरुङले भने गठबन्धनको बैठकमा कार्यदल गठनका विषयमा कुनै छलफल नभएको बताए । यस्तो विषयमा छलफल गर्नुपर्थ्यो । अघिल्लो दिन पाँच दलको बैठक भएको थियो । त्यस बैठकमा केही कुरा उठेन, उनले भने, नेताहरूबीचमा अलग ढंगले कानेखुसी भएर अगाडि बढेको रहेछ भने मेरो जानकारीमा छैन । गठबन्धनमा रहेको राष्ट्रिय जनमोर्चाका अध्यक्ष चित्रबहादुर केसीले समिति गठन गर्नेबारे आफूलाई कुनै जानकारी नभएको बताए । गठबन्धनको बैठकमा मैले पार्टीका तर्फबाट साथीहरूलाई पठाएको थिएँ । बैठकमा यसबारे छलफल भयो भनेर साथीहरूले मलाई ब्रिफिङ गर्नुभएन, अरू कुरा मात्रै गर्नुभयो, उनले भने, अहिले भारतीय लबीका मान्छेले चीनविरुद्ध ध्यान मोड्न हल्ला गरिराखेका छन् । नेपालका सन्दर्भमा जति दक्षिणबाट भूगोल र जनसंख्यामा आक्रमण भएको छ, उत्तरबाट भएको छैन । कसैले हाम्रो भूमि अतिक्रमण गरेको छ भने छाड्ने कुरा भएन । सत्य तथ्य आउनुपर्छ । कांग्रेसका कर्णाली प्रदेशसभा संसदीय दलका नेता जीवनबहादुर शाहीले गत वर्ष असोजमा स्थलगत निरीक्षण गरेर चीनले नाम्खामा नेपाली भूमि मिचेको निष्कर्ष निकालेपछि यो विषय चर्चामा आएको हो । परराष्ट्र मन्त्रालयले भने २०७७ असोज ७ मा नापी विभाग, नेपाल सरकारका आधिकारिक रेकर्ड, संयुक्त सीमा सर्वेक्षण तथा सीमासम्बन्धी नक्साहरूको अध्ययन गरेर हेर्दा यकिन भएको छ कि त्यहाँ निर्माण भएका भवनहरू नेपाली भूमिभित्र पर्दैन भन्ने विज्ञप्ति निकालेको थियो ।"
तुइन घटनामा भारतसँग कूटनीतिक पहल गर्न परराष्ट्रलाई पत्र,"सरकार लाचार बन्यो ः एमालेप्रमुख प्रतिपक्षी नेकपा एमालेले एसएसबीका सुरक्षाकर्मीले तुइनको लट्ठा खुस्काएकै कारण नेपाली युवा महाकालीमा खसेर बेपत्ता हुँदा पनि भारतसँग घटनाबारे सोधपुछ र जानकारीसमेत नलिएकामा सरकारप्रति खेद व्यक्त गरेको छ । एमाले प्रवक्ता प्रदीप ज्ञवालीले विज्ञप्ति जारी गरी धामी बेपत्ता भएको एक महिनाभन्दा बढी समय बितिसक्दा पनि घटनाबारे भारतसमक्ष आपत्ति जनाउने सामान्य औपचारिकता र कूटनीतिक पहल गर्न नसकेको भन्दै सरकार लाचार र संवेदनहीन बनेको आरोप लगाएका हुन् । घटनाबारे निकै ढिलो गरेर प्रतिवेदन बुझाइए पनि प्रतिवेदन अस्पष्ट र घटनालाई थामथुम पार्ने प्रयास भएको एमालेले जनाएको छ ।आफ्ना नागरिक बेपत्ता पारिएको यति संवेदनशील घटनाका सम्बन्धमा भारतीय पक्षसँग जानकारी लिने, सोधपुछ गर्ने र आपत्ति जनाउने सामान्य औपचारिकता र कूटनीतिक पहल गर्न नसक्ने सरकारले नेपाली जनताको ध्यान यस घटनाबाट अन्यत्रै मोड्न खोजेको आशंका पैदा भएको छ, विज्ञप्तिमा भनिएको छ, एमाले यस घटनाको सत्यतथ्य सार्बजनिक, दोषीलाई कारबाही र पीडित परिवारलाई न्याय सुनिश्चित गर्न माग गर्दछ ।"
औपचारिक जानकारी छैन : भारत,"नयाँदिल्ली (कास) भारतले दार्चुलाको तुइन घटनाबारे नेपाल सरकारले कुनै जानकारी नगराएकाले त्यसबारे केही नबोल्ने बताएको छ । भारतीय विदेश मन्त्रालयका प्रवक्ताले अरिन्दम बाग्चीले यो विषयमा मिडियाबाट केही सुनेको तर औचपारिक रूपमा कुनै जानकारी नआएको प्रतिक्रिया दिएका छन् ।त्यहाँको घटना मिडियामार्फत सुनेका छौं तर हामीसंँग कुनै अफिसियल खबर छैन, नेपालमा इन्टरनल रूपमा केही भएको हो वा छानबिन भएको भन्ने पनि मलाई थाहा छैन, विदेश मन्त्रालयको नियमित पत्रकार सम्मेलनमा कान्तिपुरले सोधेको प्रश्नको जवाफमा प्रवक्ता बाग्चीले भने, नेपाल सरकारबाट केही जानकारी आइनसकेकाले यसबारे म केही भन्न सक्दिनँ । उनले यो विषयमा भारतभित्र कुनै अनुसन्धान भएनभएकोबारे पनि केही जानकारी नभएको बताए । मलाई कसैले केही भनेको छैन, मिडियामा मात्र पढेको छु, भारतभित्र आन्तरिक अनुसन्धान भएनभएको पनि सूचना छैन, भारतको दूतावासमार्फत केही आउला अनि मात्र हामीले यसबारेमा केही हेर्नेछौं । उनले यो विषयमा फरकफरक धारणा आइरहेको बताए । धेरै मानिसले उक्त घटनालाई एउटा र केहीले फरक दृष्टिकोणले बताइरहेकाले ठ्याक्कै सही कुरा के हो मलाई थाहा छैन । भारतीय सशस्त्र सीमा बल (एसएसबी) ले तुइन फुस्काइदिँदा दार्चुलाका जयसिंह धामी बेपत्ता भएका थिए । यस सम्बन्धमा गृह मन्त्रालयको छानबिन टोलीले कूटनीतिक पहलमार्फत घटनामा संलग्नलाई कारबाही र पीडितलाई क्षतिपूर्तिको व्यवस्था मिलाउन सुझाव दिएको थियो । उक्त सुझावअनुसार गृह मन्त्रालयले बिहीबार परराष्ट्र मन्त्रालयलाई पत्र पठाएर कूटनीतिक पहल गर्न ध्यानाकर्षण गराएको छ ।"
सभापतिमा एउटै उम्मेदवार उठाउने पौडेल पक्षको घोषणा,"(काठमाडौं)  कांग्रेसको १४ औं महाधिवेशनको प्रक्रिया शुक्रबार वडा अधिवेशनबाट सुरु हुँदै छ । वडाबाटै आफ्ना प्रतिनिधि निर्वाचित गर्न संस्थापन र अर्को पक्षका केन्द्रीय नेताहरू लागिपरेका छन् । वडा तहबाट छानिने प्रतिनिधिले महाधिवेशनको नतिजामा प्रभाव पार्ने भएकाले नेताहरू तल्लो तहबाटै सक्रिय बनेका हुन् ।वडा अधिवेशनलाई आफूअनुकूल बनाउन केन्द्रीय तहका अधिकांश नेता गृहजिल्ला पुगेका छन् । वरिष्ठ नेता रामचन्द्र पौडेल पक्षले वडा अधिवेशनलाई लक्ष्य गरेरै बिहीबार आफ्नो समूहबाट सभापतिका लागि एकमात्रै उम्मेदवार हुने उद्घोष गरेको छ । सभापतिमा उम्मेदवारी दिने अनौपचारिक घोषणा गरेका प्रधानमन्त्री देउवाले पनि आफ्नो प्यानल बलियो बनाउन सातवटै प्रदेशमा आफूनिकट केन्द्रीय सदस्यहरूलाई खटाएका छन् ।सभापतिका चार मुख्य प्रतिस्पर्धीसहित पौडेलपक्षीय नेताहरूले पार्टी केन्द्रीय कार्यालय सानेपामा पत्रकार सम्मेलनमार्फत आफ्नो समूहको एउटै टिम हुने प्रतिबद्धता गरेका थिए । पत्रकार सम्मेलनमा महामन्त्रीमा उम्मेदवारी घोषणा गरेका गगन थापासमेत उपस्थित थिए । १३ औं महाधिवेशनमा पूर्वमहामन्त्री कृष्णप्रसाद सिटौलाको टिमबाट महामन्त्रीमा प्रतिस्पर्धा गरेका थापाले यसपटक पौडेल पक्षबाट उम्मेदवारी दिने तयारी गरेका छन् । केन्द्रमा भएको गुटको प्रभाव वडा अधिवेशनबाटै पर्ने भएकाले पौडेल पक्षले तल्ला तहका अधिवेशनमा एक भएर प्रतिस्पर्धा गर्ने रणनीतिअन्तर्गत केन्द्रमा एउटै टिम हुने सन्देश दिएको हो । पौडेल समूहभित्रै सभापतिका आकांक्षीहरू महामन्त्री शशांक कोइराला, पूर्वमहामन्त्री प्रकाशमान सिंह र नेता शेखर कोइरालाका पार्टीभित्र अलग प्रभाव र गुट छन् । संस्थापन र इतरपक्ष वडा अधिवेशनदेखि नै छुट्टाछुट्टै प्यानल बनाउने तयारीमा जुटेका छन् । आफ्नो बलियो प्रभाव रहेका क्षेत्रमा उपसभापति विमलेन्द्र निधि र तेस्रो पक्षको नेतृत्व गरेका पूर्वमहामन्त्री कृष्णप्रसाद सिटौलाको समेत छुट्टै प्यानल बन्न सक्ने देखिएको छ । क्रियाशील सदस्य मतदाता रहने वडा अधिवेशनले न्यूनतम १५ देखि अधिकतम ७५ जना क्षेत्रीय प्रतिनिधि निर्वाचित गर्छ । १ सय ५० जनासम्म क्रियाशील सदस्यता रहेको जिल्लामा १५ जना क्षेत्रीय प्रतिनिधि चयन हुन्छन् । त्यसपछि प्रत्येक सयभन्दा बढी क्रियाशील सदस्यताबराबर थप १०१० जना बढ्दै अधिकतम ७५ प्रतिनिधि चयन हुन्छन् । वडा तहको क्षेत्रीय प्रतिनिधिबाटै कांग्रेसले पार्टी संरचनालाई समावेशी बनाएको छ । प्रतिनिधि चयन गर्दा कम्तीमा ३३ प्रतिशत महिला अनिवार्य हुनुपर्छ । न्यूनतम १५ जना प्रतिनिधि चयन हुने वडामा ९ जना खुलाबाट र बाँकी सात जना समावेशीसमानुपातिक प्रतिनिधित्वबाट निर्वाचित हुने व्यवस्था छ । अधिकतम ७५ जना प्रतिनिधि चयन हुने वडाले ३० जना समानुपातिक समावेशी र ४५ जना खुलाबाट निर्वाचित गर्नेछ । यसरी निर्वाचिन हुने प्रतिनिधिले त्यसपछि हुने क्षेत्रीय अधिवेशनबाट महाधिवेशन प्रतिनिधि चयन गर्छन् । ती महाधिवेशन प्रतिनिधि नै केन्द्रीय महाधिवेशनका मतदाता हुन्छन् । केन्द्रीय नेतृत्वमा आउन चाहने नेताहरूका लागि वडा अधिवेशनमा मुख्य चासो छ । विभाजित मानिसकतामै वडा अधिवेशनमा जाँदा पार्टी र सत्ताको केन्द्रमा रहेका सभापति देउवालाई पराजित गर्न नसकिने निष्कर्ष निकाल्दै पौडेल पक्षले तल्ला तहका अधिवेशनलाई प्रभाव पार्न एउटै उम्मेदवार हुने कार्ड फालेको हो । तर उद्घोष गरेजस्तो एकमात्रै उम्मेदवार बनाउन पौडेल पक्षलाई फलामको चिउरा चपाउनुसरह बनेको छ । संस्थापन पक्षबाटै उपसभापति विमलेन्द्र निधि र नेता गोपालमान श्रेष्ठले उम्मेदवारी घोषणा गरिसकेका छन् । त्यसको प्रभाव पनि इतरपक्षमा परेको छ । संस्थापनबाहेक पक्षमा रहेका तेस्रो धारका नेता कृष्णप्रसाद सिटौलाले केही समयअघि उम्मेदवार बन्ने उद्घोष गरे पनि पछिल्ला दिन मौन छन् । जनआधार बलियो भएका युवा नेता थापा र प्रदीप पौडेल आफ्नो पक्षबाट बाहिरिएपछि अब के गर्ने भन्नेमा सिटौला द्विविधामा छन् । सभापति निर्वाचित हुन कुल मतदाताको ५१ प्र्रतिशत मत प्राप्त गर्नुपर्छ । दुईभन्दा बढी उम्मेदवार हुनासाथ पहिलो चरणमा नतिजा आउने सम्भावना टर्ने भएकाले पनि पौडेलपक्षीय नेताहरू पहिलो चरणमा आआफ्नो परीक्षणका लागि उत्रने मानसिकतामा देखिन्छन् । व्यक्तिको विषयलाई अहिले थाती राखेका छौं, दुईतीन महिना हामीसँग समय छ, हामी सहमतिबाट एकमात्रै उम्मेदवार बनाउँछौं, पत्रकार सम्मेलनमा वरिष्ठ नेता पौडलेले भने, लोकतान्त्रिक विधि, पद्धति, प्रक्रिया र मूल्य, मान्यता बचाउँदै पार्टीभित्र सामूहिक नेतृत्वको विकासका लागि एक भएर लड्छौं । हाम्रो एकतामा कुनै किसिमको आँच आउँदैन । पत्रकार सम्मेलनमा टिमका तर्फबाट पौडेलले धारणा राखेका थिए । उनले नेतृत्वका कमजोरीले पार्टी सामूहिक नेतृत्व र विधि पद्धतिबाट अघि बढ्न नसकेको बताए । नेतृत्वको इच्छाशक्ति नभएकै कारण चार वर्षमा हुनुपर्ने महाधिवेशन साढे पाँच वर्षपछि सुरु हुन लागेको र यसलाई पनि उपलब्धिका रूपमा मान्नुपर्ने अवस्था भएको पौडेलले बताए । आफ्नो टिमलाई विचार समूहका रूपमा व्याख्या गर्दै पौडेलले कोकसलाई के जिम्मेवारी दिँदा एकता गर्न सकिन्छ, त्यस दिशामा छलफल भइरहेको बताए । वडा अधिवेशन एक दिनमै नसकिने भएको छ । वडा अधिवेशन एकै दिन गर्ने कार्यतालिका छ तर काठमाडौंसहित दुई दर्जनभन्दा बढी जिल्लामा शुक्रबार अधिवेशन नहुने भएको छ । केन्द्रीय निर्वाचन समितिका अनुसार वडा अधिवेशनका लागि ५६ जिल्लामा केन्द्रीय प्रतिनिधि पुगिसकेका छन् । जिल्ला पुगे पनि सबै वडामा प्रतिनिधि पुग्न नसकेकाले शुक्रबार करिब ४५ जिल्लामा मात्रै वडा अधिवेशन हुन सक्ने अनुमान समितिको छ । पार्टीले ५६ जिल्लाको क्रियाशील सदस्यतामात्रै दिएकाले हामी त्यतिको मात्रै निर्वाचन तयारीमा लागेका हौं, निर्वाचन समितिका सदस्य वरिष्ठ अधिवक्ता गोपालकृष्ण घिमिरेले भने, हुन नसकेका जिल्लाको भदौ २२ भित्र टुंग्याउने योजना बनाएका छौं ।२१ जिल्लामा सदस्यता विवाद अझै टुंगिसकेको छैन । शीर्ष तहमा भएको समझदारीका आधारमा रमेश लेखक नेतृत्वको सदस्यता छानबिन समितिले अन्तिम सूचीको तयारी गरिरहेको छ । समितिले शनिबारसम्म सदस्यता सूची निर्वाचन समितिलाई बुझाउने तयारी गरेको छ । भदौ २७ मा गाउँनगर अधिवेशनको तिथि रहेकाले त्यसअघि नै वडा अधिवेशन सम्पन्न गर्नुपर्ने हुन्छ ।पार्टी विधानमा चार वर्ष र संविधानमा साढे पाँच वर्षभित्र केन्द्रीय महाधिवेशन गर्नुपर्ने व्यवस्था छ । तर लामो समयसम्मको सदस्यता विवाद र नेताहरूको अविश्वासले महाधिवेशनको तिथि धकेलिँदै आएको थियो । कांग्रेसको महाधिवेशन नभएको शुक्रबार साढे पाँच वर्ष पुग्दै छ । पार्टीको वैधानिकता जोगाउन कांग्रेसले शुक्रबारबाट वडा अधिवेशन सुरु गरी आगामी मंसिर ९१३ मा केन्द्रीय महाधिवेशन गर्न लागेको हो ।"
पौडेल समूहबाट गगन महामन्त्रीका उम्मेदवार !,"(काठमाडौं)  कांग्रेस नेता गगन थापाले आसन्न महाधिवेशनमा पौडेल समूहबाट महामन्त्री पदमा उम्मेदवारी दिने संकेत गरेका छन् । चार दिनअघि काठमाडौँमा आफू बस्दै आएको वडाबाट आसन्न महाधिवेशनमा महामन्त्री पदमा उम्मेदवारी घोषणा गरेपछि आफ्नो सभापतिको उम्मेदवार टुंगो नलागेको बताएका थापा बिहीबार पौडेल समूहले आयोजना गरेको पत्रकार सम्मेलनमा देखिए । पत्रकार सम्मेलन दुई बजेका लागि बोलाइएको थियो तर थापा सानेपा पुग्न ढिला भएका कारण पत्रकार सम्मेलन ढिला गरी सुरु भयो । किन ढिला भएको हो ? भन्ने जिज्ञासामा एक नेताले भनेका थिए, गगनजी आउँदै हुनुहुन्छ, उहाँ आउनेबित्तिकै सुरु हुन्छ । त्यसो त यसअघि थापाले पनि नेताहरूसँग सल्लाह गरेरै महामन्त्रीमा उम्मेदवारी घोषणा गरेको बताएका थिए । सभापतिका थुप्रै उम्मेदवार हुनुहुन्छ । कुनै न कुनै रूपमा सभापतिहरूले बोलाउने र छलफल गरिरहनुभएको हुनाले अहिलेका लागि मेरो उम्मेदवारीको निधो गरेको हुँ । कोसँग जाने, कसरी जाने र अघि बढ्ने भन्ने विषयमा प्रशस्त समय छ, थापाले कान्तिपुरसँग भनेका थिए । बिहीबारको पत्रकार सम्मेलनमा पनि थापाको उपस्थितिलाई लिएर प्रश्न उठ्यो । उहाँ तपाईंहरूको टिमबाट महामन्त्रीको उम्मेदवार पक्का भएको हो ? भन्ने प्रश्नले हलमा हाँसो मच्चियो । पौडेलको दायाँपट्टि छेउमा बसेका थापा पनि हाँसेका थिए । त्यसबेला पत्रकारको जवाफ दिइरहेका नेता पौडेल पनि अकमकिए । उनले भने, हामी यहाँ उपस्थित सबै एकताबद्ध छौं । हामी सामूहिक भूमिका खोजिरहेका छौं । पत्रकार सम्मेलनबाट बाहिरिँदै गर्दा एक नेताले ठट्टा गरे, अब समाचार आउने भयो पौडेल समूहबाट गगन महामन्त्रीका उम्मेदवार । अर्का नेताले सुझाउँदै भने, पौडेल समूह होइन, संस्थापनइतर समूहबाट भन्नुहोला ।त्यसो त थापा पौडेल समूहमा आबद्ध हुने यो पहिलो संकेत होइन । यसअघि उनी पौडेल समूहको बैठकमै पनि सहभागी थिए । केही वर्षयता सभापतिका आकांक्षी नेता शेखर कोइरालासँग थापासहितका युवा केन्द्रीय सदस्यहरू बाक्लो उठबसमै छन् । पछिल्लो समय गगन र पौडेल समूहकै सभापतिका अन्य आकांक्षीबीच पनि बाक्लो छलफल हुँदै आएको छ । १२ औं महाधिवेशनमा सुशील कोइरालाकै टिमबाट सर्वाधिक मतसहित केन्द्रीय सदस्य जितेका थापाले १३ औं महाधिवेशनमा टिमभित्र विद्रोह गरे । कृष्णप्रसाद सिटौला समूहबाट महामन्त्री उठेका उनले तेस्रो मत पाए तर देशभर उनकै चर्चा भयो । त्यही विद्रोहको परिणामस्वरूप पाँच वर्षपछि हुन लागेको १४ औं महाधिवेशनमा गगन महामन्त्रीका स्वाभाविक दाबेदार मानिएका छन् । पार्टीभित्र उनको लोकप्रियता मात्रै होइन, नेताहरूले पार्टीको भविष्य हेरेर आवश्यकता पनि देख्न थालेका छन् । १३ औं महाधिवेशनमा महामन्त्री उम्मेदवार बनेका थापाले ५ सय ४८ मत पाएका थिए । देउवा टिमबाट उम्मेदवार अर्जुननरसिंह केसीले १ हजार १७ मत ल्याएका थिए । पौडेल समूहबाट विजयी बीपी पुत्र शशांक कोइरालाले १ हजार ४ सय १७ मत पाएका थिए ।"
पहिरोले ९ घर पुरिए,"दोलखा (कास) लगातारको वर्षापछि बुधबार राति गएको पहिरोले विगु गाउँपालिका४ सिंगटीको खोलेखिम बजारका ९ घर पुरेको छ । अन्य २२ घर उच्च जोखिममा छन् । पहिरो झरेपछि घर छोडेर भागेको स्थानीय सन्तमान थामीले बताए । पहिरो झरेको थाहा पाए लगत्तै घर छोडेर भाग्यौं, रातभर खुल्ला ठाउँमा गएर बस्यौं, उनले भने, भएको खाद्यान्न लत्ताकपडा सबै पुर्यो ।थामीसँगै विस्थापित ९ परिवारलाई सुरक्षित स्थानमा टेन्टमा राखिएको गाउँपालिका उपाध्यक्ष सञ्जीव ओलीले बताए । बजारभन्दा माथिल्लो भेगमा सडक मर्मत भइरहेको थियो । उक्त सडकबाटै खसेको पहिरोले क्षति गरेको हो, उनले भने । पहिरोसँगैको लेदोले बजारमा सञ्चालित अन्य पसलमा समेत क्षति गरेको छ । उच्च जोखिममा रहेका २२ घरपरिवारलाई पनि सुरक्षित स्थानमा गएर बस्न भनिएको उनले सुनाए । पहिरोको जोखिम अझै रहेकोले सुरक्षित रहन बजार क्षेत्रमा सबैलाई सूचित गरिएको छ, उनले भने । बजार क्षेत्रको पहिरो पन्छाउने काम सुरु गरिए पनि वर्षा नरोकिएकाले थप समस्या भएको उनको भनाइ छ । पहिरो झर्ने क्रम नरोकिएकाले बजारक्षेत्र जोखिममा परेको उद्योग वाणिज्य संघ सिंगटीका अध्यक्ष महेश श्रेष्ठले बताए । बजार क्षेत्रमा भएका पसल सञ्चालक तथा व्यवसायीलाई सुरक्षित स्थानमा सर्न भनिएको उनले बताए ।"
विश्व भ्लग प्रतियोगिता नेपालमा,"काठमाडौं (कास) नेपालको पयर्टन प्रवर्द्धन र वातावरणीय मुद्दामा विश्व समुदायको ध्यानाकर्षण गर्न विश्व भ्लग प्रतियोगिता हुने भएको छ । प्रतियोगितामा ११ देशका ११ जना फिल्मकर्मी तथा भ्लगरहरूको सहभागिता रहने आयोजक पार्टी नेपालले जनाएको छ । ३ मिनेटको भिडियोका आधारमा प्रथम हुने भ्लगरलाई सगरमाथाको आधार शिविरसम्म पुर्याइने र नेपालको हिमाली क्षेत्र, पवर्तारोहण र वातावरणीय प्रभावबारे भ्लग निर्माण गर्न लगाइनेछ । प्रतियोगितामा समावेश हुन चाहनेले सेप्टेम्बर २० भित्र भिडियो पठाइसक्नु पर्नेछ । तीमध्ये प्रारम्भिक छनोटमा परेका भिडियोमध्येबाट भोटिङका आधारमा विजेता चयन गरिनेछ । कार्यक्रम संयोजक फैजा बानुका अनुसार विजेताले १ लाख अमेरिकी डलर पुरस्कार पाउनेछन् ।"
संवैधानिक नियुक्ति मुद्दाको सुनुवाइ अनिश्चित,"(काठमाडौं)  केपी शर्मा ओली सरकारले ल्याएको अध्यादेशका आधारमा संवैधानिक निकायमा गरिएका ५२ पदाधिकारीको नियुक्तिविरुद्धका मुद्दाको सुनुवाइ अनिश्चित भएको छ । प्रधानन्यायाधीशबिनाको संवैधानिक इजलास गठन गर्न नमिल्ने तर्क गर्दै दायर निवेदनको टुंगो नलागेसम्म नियुक्तिसम्बन्धी मुद्दामा सुनुवाइ गर्न नमिल्ने अन्तरिम आदेश सर्वोच्चले बिहीबार गरेको छ ।सर्वोच्च अदालतको संवैधानिक इजलासमा ९ महिनापछि गत शुक्रबार संवैधानिक निकायमा गरिएको नियुक्तिविरुद्धका मुद्दामा सुनुवाइको पालो आएको थियो । तर संवैधानिक परिषद्को बैठकमा प्रधानन्यायाधीश चोलेन्द्रशमशेर जबरा सहभागी भएर गरेका निर्णयविरुद्ध उनकै नेतृत्वमा गठन हुने संवैधानिक इजलासले सुनुवाइ गर्न नमिल्ने प्रश्न उठेको थियो । प्रधानन्यायाधीश जबराले इजलासमा आएर आफू यी मुद्दाको सुनुवाइबाट अलग रहेको र आगामी शुक्रबार (भदौ १८) वरिष्ठ न्यायाधीश दीपककुमार कार्कीको नेतृत्वमा गठन हुने इजलासले सुनुवाइ गर्ने मौखिक जानकारी गराएका थिए । संविधानले संवैधानिक इजलासमा प्रधानन्यायाधीशको नेतृत्व अनिवार्य गरे पनि प्रश्न उठेपछि प्रधानन्यायाधीश जबराले बिदामा बस्ने उपाय निकालेका हुन् । अधिवक्ता गणेश रेग्मीले प्रधानन्यायाधीशबिनाको संवैधानिक इजलास गठन गर्न नमिल्ने भन्दै बुधबार सर्वोच्च अदालतलाई विपक्षी बनाएर रिट दर्ता गरेका थिए । जसमा बिहीबार नै सुनुवाइ गर्दै न्यायाधीश हरिप्रसाद फुयाँलको एकल इजलासले संवैधानिक परिषद्को बैठकमा प्रधानन्यायाधीश सहभागी भएर गरेका निर्णयविरुद्ध परेका मुद्दाको सुनुवाइ तत्काल नगर्न अन्तरिम आदेश जारी गरेको हो । फुयाँलको इजलासले संवैधानिक नियुक्तिसम्बन्धी मुद्दामा सुनुवाइअघि संवैधानिक इजलासमा प्रधानन्यायाधीश अनिवार्य उपस्थित हुनुपर्ने होहोइन, उनको अनुपस्थितिमा संवैधानिक इजलासका वरिष्ठतम् न्यायाधीशले कायममुकायम प्रधानन्यायाधीश भई संवैधानिक इजलास सञ्चालन हुन सक्छ सक्दैन निर्क्योल गर्नुपर्ने भनेको छ । संवैधानिक नियुक्तिविरुद्ध मुद्दा दर्ता गराएर शुक्रबारका लागि सुनुवाइको पेसी पाएका अधिवक्ता ओमप्रकाश अर्यालले बिहीबारको सर्वोच्चको आदेश अस्वाभाविक भएको प्रतिक्रिया दिए । ९ महिनापछि बल्ल पहिलो सुनुवाइको पालो आएको थियो । त्यही पनि अदालतको आदेशबाटै अनिश्चित समयका लागि रोकियो, उनले भने । सर्वोच्च अदालतले निवेदकले माग गरेजस्तै आदेश जारी हुनु नपर्ने कुनै कारण भए १५ दिनभित्र लिखित रूपमा पेस गर्न पनि आदेश दिएको छ । संवैधानिक इजलासमा प्रधानन्यायाधीशको संलग्नतासम्बन्धी विवादलाई राष्ट्रिय महत्त्वको भन्दै सर्वोच्च अदालतले लिखित जवाफ परेको तेस्रो दिनमा पेसीमा राख्न पनि आदेश दिएको छ । सर्वोच्चले नेपाल बार एसोसिएसन र सर्वोच्च अदालत बार एसोसिएसनबाट दुईदुई जना एमिकस क्युरी पनि मगाएको छ । तत्कालीन प्रधानमन्त्री ओलीले गत वर्ष मंसिर ३० मा अध्यादेशमार्फत संवैधानिक परिषद्सम्बन्धी ऐन संशोधन गरेर विभिन्न संवैधानिक निकायमा नियुक्तिको सिफारिस गरेका थिए । सभामुख र प्रमुख प्रतिपक्षी दलका नेता उपस्थित नभए पनि संवैधानिक परिषद्ले नियुक्तिको सिफारिस गर्न सक्ने गरी अध्यादेशमार्फत ऐन संशोधन गरिएको थियो । अध्यादेश जारी गरिएकै दिन ओलीको अध्यक्षतामा प्रधानन्यायाधीश जबरा र राष्ट्रिय सभाका अध्यक्ष गणेशप्रसाद तिमिल्सिनासहित बसेको बैठकले संवैधानिक निकायमा ३८ पदाधिकारी नियुक्तिको सिफारिस गरेको थियो । लगत्तै तत्कालीन प्रधानमन्त्री ओलीले प्रतिनिधिसभा विघटन गरेकाले संसदीय सुनुवाइबिना नै राष्ट्रपति विद्यादेवी भण्डारीले माघ २१ मा सिफारिस गरिएकामध्ये ३२ जनालाई नियुक्त गरेकी थिइन् । प्रतिनिधिसभा पुनःस्थापना भएपछि पनि पारित हुन नसकेकाले अध्यादेश स्वतः निष्क्रिय भएको थियो । त्यसैले ओलीले वैशाख २१ मा पुनः सोही अध्यादेश ल्याएका थिए । वैशाख २६ मा संवैधानिक परिषद्का तत्कालीन अध्यक्ष ओली, सदस्यहरू जबरा र तिमिल्सिना बसेर थप २० जना पदाधिकारी नियुक्तिको सिफारिस गरियो । फेरि पनि प्रतिनिधिसभा विघटन भएकाले संसदीय सुनुवाइ भएन, राष्ट्रपति भण्डारीले असार १० गते उनीहरूलाई पनि नियुक्ति गरिन् । यो सम्पूर्ण प्रक्रियाका सम्बन्धमा अधिवक्ता ओमप्रकाश अर्यालले तीनवटा रिट दर्ता गराएका थिए । वरिष्ठ अधिवक्ता दिनेश त्रिपाठीले पनि रिट दायर गरेका थिए । पहिलोपटक गत वर्ष पुस १ मा दर्ता भएका यी निवेदनमा पुस ३ र १७ मा सुनुवाइका लागि तोकिएको भए पनि संवैधानिक इजलासले हेर्न भ्याएन । त्यसपछि भदौ ११ मा सुनुवाइको पालो आएकामा त्यस दिन प्रधानन्यायाधीश जबराको सहभागितालाई लिएर कानुन व्यवसायीले प्रश्न उठाएपछि सुनुवाइ हुन सकेन । सर्वोच्च अदालतको आदेशले शुक्रबारको सुनुवाइसमेत स्थगित भएपछि यी निवेदनमाथि अब कहिले सुनुवाइ हुन्छ भन्ने नै अनिश्चित भएको छ । प्रधानन्यायाधीश जबरा भाग लिएको भनिएका ती नियुक्तिविरुद्धको सुनुवाइ सर्वोच्च अदालतले पछाडि सारिरहेको थियो । यस्तोमा इजलासले नै नयाँ मुद्दाको टुंगो नलागेसम्म सुनुवाइ नगर्न आदेश दिएपछि ती निवेदनलाई पन्छाउन थप सजिलो भएको छ ।"
सैनिक जवानको हत्या गर्नेलाई जन्मकैद,काठमाडौं (कास) नेपाली सेनाको समरी जनरल सैनिक अदालत ले सिपाही गंगाधर ढकाललाई जन्मकैदको फैसला गरेको छ । दि फेमस महिन्द्र दल गणका सिपाही ढकाललाई आफ्नै गणका हुद्दा भरत गुरुङलाई गोली हानी हत्या गरेको आरोपमा चितवन प्रहरीले पक्राउ गरेको थियो । सैनिक अदालतले ढकालमाथि २५ वर्ष कैद र त्यसपछि सरकारी सेवामा अयोग्य हुने फैसला सुनाएको हो । धादिङ नीलकण्ठ नगरपालिका घर भएका ३६ वर्षीय गुरुङको शव गत साउन ७ गते बिहान भरतपुर महानगरपालिका१७ सिमलडाँडास्थित खेत नजिक फेला परेको थियो । चितवन पार्वतीपुरका ढकाल सोही दिन पक्राउ परेका थिए । सैनिक गणबाट एसएमजी चोरीको समेत अभियोग लगाइएका उनीमाथि सरकारी वकिल कार्यालयले चितवन जिल्ला अदालतमा मुद्दा दायर गरेको थियो । तत्कालीन न्यायाधीश हेमन्त रावलको इजलासले भदौ १ गते सैनिक अदालतको क्षेत्राधिकार भन्दै ढकाललाई सैनिक अदालत बुझाउन आदेश गरेको थियो । आदेशअनुसार नेपाली सेनाबाट गठित कोर्ट अफ इन्क्वायरी को प्रतिवेदनका आधारमा सेनाले भदौ ९ गते समरी जनरल सैनिक अदालत गठन गरेको थियो । ढकाललाई केन्द्र्रीय कारागार चलान गरेको नेपाली सेनाका प्रवक्ता सन्तोषबल्लभ पौडेलले बताए । उनको सजाय अवधि पक्राउ गरेको दिन साउन ९ गतेबाटै गणना हुने सेनाको जनसम्पर्क तथा सूचना निर्देशनालयलको विज्ञप्तिमा उल्लेख छ । सरकारी वकिल कार्यालयले भने हत्या मुद्दामा जिल्ला अदालतमा सुनुवाइ हुनुपर्ने दाबीसहित बुधबार पाटन उच्च अदालतको हेटौंडा इजलासमा निवेदन दर्ता गरेको छ । सैनिक ऐनले नै हत्या मुद्दा नियमित अदालतमा सुनुवाइ हुनुपर्ने व्यवस्था गरेको भन्दै उच्च सरकारी वकिलको कार्यालयले सैनिक अदालतलाई अभियुक्त हस्तान्तरण गर्ने जिल्ला अदालतको आदेश बदर गर्न माग गरेको छ । ढकालले हत्यामा प्रयोग गरेको हतियार पनि चितवन प्रहरीले उसै दिन बरामद गरेको थियो । कालीबहादुर गणबाट २०७५ पुस ५ गते बिहानदेखि हराएको बडी नम्बर केआर १००७९२ र बट नम्बर (ख) २५ उल्लेख भएको एसएमजी नै ढकालले हत्याका लागि प्रयोग गरेको प्रहरी अनुसन्धानमा खुलेको चितवन जिल्ला प्रहरीका डीएसपी सूर्य थापाले बताए । बयानका क्रममा ढकालले यो कुरा स्वीकार गरेको र हतियार आफैंले चोरेको बताएको डीएसपी थापाको भनाइ छ । त्यही हतियार चोरीको अभियोगमा समरी सैनिक जनरल अदालतबाट दोषी ठहर भएका भरतपुर ब्यारेकमा तैनाथ कालीबहादुर गणकै अमलदार लबकुमार गुरुङ र सिपाही सरोज तामाङ भने सजाय भोगिरहेका छन् । उनीहरूले दायर गरेको पुनरावेदन निवेदनमाथि पनि बिहीबार सैनिक विशेष अदालतमा सुनुवाइ भएको थियो । यद्यपि उच्च अदालत पाटनका न्यायाधीश लोहितचन्द्र शाहको अध्यक्षतामा गठित रक्षासचिव बोगेन्द्रराज शर्मा पौडेल र सेनाको प्राड विवाक प्रमुख उपरथी रत्नप्रकाश थापासहितको इजलासले उक्त सुनुवाइ टुंग्याएन । २०७५ चैत १८ गतेबाट गणना हुने गरेर लबकुमारलाई १० वर्ष र सरोजलाई सात वर्ष सजाय तोकिएको छ ।
बीपी प्रतिष्ठानमा फेरि आन्दोलन,"सुनसरी (कास) बीपी कोइराला स्वास्थ्य विज्ञान प्रतिष्ठान शुद्धीकरण अभियान संयुक्त संघर्ष समितिले भदौ २० देखि आकस्मिक, कोभिड अस्पताल र पूर्वनिर्धारित परीक्षाका कार्यक्रमबाहेक सबै काम बहिष्कार गर्ने घोषणा गरेको छ । यसअघिका वार्ता र सहमतिमा भएका बुँदा र तत्कालीन प्रधानमन्त्री कार्यालयका सचिव डा वैकुण्ठ अर्यालको संयोजकत्वमा समस्या पहिचान र छानबिन कार्यदलको प्रतिवेदन अनुसार सहमति कार्यान्वयन नभएको समितिको भनाइ छ ।बिहीबार आन्दोलन ८० औं दिन पुग्यो, यसअघि सरकारसँग भएका वार्ता र सहमति पालना भएनन्, समितिका सहसंयोजक डा विष्णु पोखरेलले भने । उनका अनुसार सचिव अर्यालको नेतृत्वमा सरकारको उच्चस्तरीय छानबिन समितिले बुझाएको प्रतिवेदनमा प्रतिष्ठानमा भएका पुरानादेखि हालसम्मका समस्या पहिचान भएका छन् । कार्यदलले समस्या समाधान गर्न टाइमलाइन बनाए पनि कार्यान्वयनका लागि सुरसार नगरेपछि फेरि दबाब दिनुपरेको समितिले जनाएको छ । सरकारले संघर्ष समितिले उठाएका मुद्दालाई सम्बोधन गर्ने भनेर लिपिबद्ध गरे पनि कार्यान्वयनमा आनाकानी गरेकाले दोस्रो चरणको आन्दोलन गर्नुपरेको संयोजक डा एसपी रिमालले बताए । स्वास्थ्य र शैक्षिक संस्थामा पदाधिकारी नियुक्तिका लागि छनोट मापदण्ड तयार गर्दा चिकित्सा शिक्षामा अनुभवी प्राध्यापक संलग्न गर्नुपर्ने, मापदण्ड निर्धारण भइसकेपश्चात् पदाधिकारी छनोट विज्ञ प्राध्यापकहरूले नै गर्ने वातावरण बनाउनुपर्ने, उपकुलपतिको हकमा प्राध्यापक भएनभएको कागजात मन्त्रालयलाई बुझाइसकेको हुनाले कानुनी प्रक्रिया अघि बढाउनुपर्नेर् मागका विषयमा सरकार कानमा तेल हालेर बसेको छ, उनले भने ।यसैबीच, स्वास्थ्य मन्त्रालयले प्रतिष्ठानका थप आर्थिक कारोबारमा रोक लगाएको छ । समस्या समाधान गर्न गठित कार्यदलले पेस गरेको प्रतिवेदन कार्यान्वयन चरणमा रहेको भन्दै आर्थिक कारोबारमा रोक लगाइएको हो । मन्त्रालयका उपसचिव प्रकाश अधिकारीद्वारा हस्ताक्षरित पत्रमा भनिएको छ, सिनेटको बैठकबाट निर्णय नभएसम्मका लागि प्रतिष्ठानको दैनिक प्रशासनिक र अनिवार्य दायित्व सिर्जना हुने आर्थिक कार्यबाहेक थप आर्थिक कार्य नगर्न नगराउन नेपाल सरकार (सचिवस्तर) को मिति २०७८ भदौ १७ को निर्णयानुसार अनुरोध छ ।"
त्रिचन्द्रको ऐतिहासिकता जोगाऊ,"त्रिभुवन विश्वविद्यालयभन्दा पनि चार दशक जेठो हो त्रिचन्द्र कलेज । नेपालमा उच्च शिक्षाको औपचारिक थालनी गर्ने शताब्दी पुरानो यो कलेजको इतिहास जति स्वर्णिम र गौरवपूर्ण छ, वर्तमान भने त्यस्तो छैन । शिक्षालाई प्राथमिकता दिने विकसित मुलुकहरूमा सामान्यतः कलेजविश्वविद्यालयहरू जति पुराना हुन्छन्, त्यति नै सानका साथ आफूलाई उभ्याइरहेका हुन्छन् आफू बाँचेको इतिहासको आडमा आफ्नो गौरव बढाइरहेका हुन्छन्, र वर्तमानमा पनि आफूलाई उसै गरी चम्काइरहेका हुन्छन् । तर यही भदौ १२ गते १०४ औं वार्षिकोत्सव मनाएको देशकै जेठो त्रिचन्द्र कलेजलाई हेर्दा लाग्छ हालको यो त्रिचन्द्र बहुमुखी क्याम्पससित आज आफ्नै इतिहास जोगाउने शक्ति पनि छैन । देशको उच्च शिक्षा विकासको एक प्रमुख साक्षीका रूपमा उभिएको त्रिचन्द्र भवन दिनानुदिन जीर्ण बनिरहेको छ । देशका शासकदेखि त्रिभुवन विश्वविद्यालयका पदाधिकारीप्रशासकसम्मको अदूरदर्शिता र शैक्षिकऐतिहासिक चेतशून्यताका कारण त्रिचन्द्रको ज्योति कतै हराइरहेको छ । सरकार र विश्वविद्यालयले अझै ध्यान नदिने हो भने यो ज्योति निभ्न पनि बेर लाग्दैन । सामान्यतया शैक्षिक संस्थाहरूको मूल आकर्षण तिनका भौतिक पूर्वाधार तथा भवनहरू होइनन्, त्यहाँ हुने प्राज्ञिकशैक्षिक गतिविधि हुन् । त्रिचन्द्रको हकमा भने भवन पनि आफैंमा धरोहर हो, पुरातात्त्विक महत्त्व बोकेको यो भवनको आफ्नै गरिमा छ । व्यक्तिविशेषको निजी सम्पत्ति भए त यति पुरानो भवनको संरक्षणमा राज्यले चासो दिनुपर्छ भने, कैयौं लब्धप्रतिष्ठ व्यक्तित्वहरूको शैक्षिक उन्नयनसित जोडिएको देशकै जेठो कलेजभवनको जीवन्त इतिहासको संरक्षण त झन् राज्यको प्राथमिकतामै पर्नुपर्छ । त्रिभुवन विश्वविद्यालय आफैं पनि अरू पूर्वाधार निर्माणका कामहरू छाडेर पनि जीर्ण बन्दै गरेका ऐतिहासिक धरोहरहरू जोगाउन लाग्नुपर्छ । राष्ट्रिय पुनर्निर्माण प्राधिकरणले पनि यसलाई प्राथमिकता दिनुपर्छ । यसो गर्नु किन जरुरी छ भने, तमाम नयाँ कामहरू थाल्न हामीसँग भोलि पनि समय उपलब्ध हुन्छ, तर ढलिसकेको सम्पदाधरोहर फेरि उही रूपमा ठड्याउन सकिँदैन, ठडिए पनि त्यसको पुरातात्त्विक मूल्य फेरि उस्तै रहँदैन । त्यसैले राज्यले ढल्नुअघि नै त्रिचन्द्र भवनको महत्त्व बुझोस्, र ढल्नबाट जोगाओस् । अहिले त्रिचन्द्र भवनको समग्र स्वरूप हेर्दा लाग्छ यो हाम्रो उच्च शिक्षाको एउटा निसान नभएर केवल भूतघर हो मानौं, यसलाई संवर्द्धन गरेर राख्न कुनै जरुरी छैन, बिर्सिदिए हुन्छ । भवनको भुइँभरि लेउ लागेको छ, चौतर्फी बर्खे झार झाँगिएर झाडी बनेको छ । बर्खाको पानी चुहिएर तेस्रोदेखि भुइँतलासम्मका भित्री बरन्डा सिमसारझैं देखिन्छन् । पूर्वप्रधानमन्त्री कीर्तिनिधि विष्ट, गिरिजाप्रसाद कोइराला, झलनाथ खनालदेखि वर्तमान प्रधानमन्त्री शेरबहादुर देउवासम्म, अनि बालकृष्ण सम, लक्ष्मीप्रसाद देवकोटादेखि महेशचन्द्र रेग्मी, यदुनाथ खनालजस्ता व्यक्तित्वसम्मले शिक्षा हासिल गरेको कलेजको यो अवस्थाले वर्तमान नेपाली शासकहरूको चेतलाई गिज्याइरहेको छ । वास्तवमा, त्रिचन्द्र भवनको यो जर्जर अवस्था हाम्रा नीतिनिर्माताहरूको निम्छरो बुद्धिको द्योतक हो । राज्यको निर्णय तहमा रहेका सम्बन्धित सबैलाई लाज लाग्नुपर्ने विषय हो यो । यसमा एउटा स्वाभाविक प्रश्न आफू पढेको कलेजको यो हालले प्रधानमन्त्री देउवालाई कस्तो महसुस हुँदो हो ? खासमा जतिसुकै बेफुर्सदिलो राजकाजका बीच पनि प्रधानमन्त्रीले यो उत्पादक काममा ध्यान दिनु उपयुक्त हुन्छ, विश्वविद्यालयका कुलपति पनि रहेका उनले अविलम्ब त्रिचन्द्र भवनको संरक्षण योजना थाल्नुपर्छ । त्रिभुवन चन्द्र कलेज १९७५ भदौ १२ गते स्थापना भएको थियो । ढुंगा, इँटा, चुना, सुर्की, काठ, फलामजस्ता सामग्री प्रयोग गरी १४ महिना लगाएर बनाइएको यसको भवन राजा त्रिभुवनले १९७६ असोज २७ गते चाँदीको ताल्चा र चाँदीकै साँचोले खोलेर उद्घाटन गरेका थिए । २०७२ सालको भूकम्पले क्षति पुगेपछि तीनतले पुरातात्त्विक भवन जीर्ण बनेको हो । तैपनि रातो स्टिकर टाँसिएको यस भवनको जीर्णोद्धार कार्य सरकारी प्राथमिकतामा परेन । पुनर्निर्माण प्राधिकरणले पाँच वर्षभित्र त्रिभुवन विश्वविद्यालयमातहतका ३७ वटा युनिट निर्माण गर्ने भने पनि त्यसअनुसार काम अघि बढेको छैन । भूकम्पले क्षति पुर्याएका धरहरालगायतका कतिपय धरोहर पुनः ठडिइसक्दा पनि त्रिचन्द्र कलेजजस्तो ऐतिहासिक भवन बेहाल अवस्थामै रहनु अति अशोभनीय र उदेकलाग्दो छ । केहीले त सामाजिक सञ्जालमा सोधेका पनि छन् हाम्रो प्राथमिकतामा धरहरा पर्नुपर्ने हो कि त्रिचन्द्र भवन ? यो प्रश्न आफैंमा स्वाभाविक र जायज छ । धरहराजस्ता सम्पदाहरू अवश्य पनि ठडिनुपर्थ्योपर्छ, तर त्यस क्रममा त्रिचन्द्र भवनजस्तो महत्त्वपूर्ण धरोहर भने ओझेलमा पर्नु हुँदैन । त्यसैले थप ढिलाइ नगरीकन सरकारले यस भवनलाई प्रबलीकरण गरेर जोगाओस्, राष्ट्रको एउटा निधिलाई बचाओस् । महाकवि लक्ष्मीप्रसाद देवकोटाको सग्लो घर ढालेर आधुनिक संग्रहालय बनाउन उद्यत सरकारले त्रिचन्द्रको उसै गरी अवमूल्यन गर्ने भूल नगरोस् ।"
गन्नै नसकिने बेथिति,"महालेखापरीक्षकले सरकारका विभिन्न निकायबाट हिसाब फर्स्योट नभएका, अनियमित रकम स्थानान्तरण भएका, उपभोक्ता समितिको अनियमितता आदि गन्नै नसकिने बेथितिले भरिएको खर्च प्रणालीको पर्दाफास गरेका छन् । जति पनि बेरुजु छन्, जानाजानी गरेको स्पस्ट छ । प्रक्रिया पुर्याएरै भ्रष्टाचार गर्न सक्ने ठाउँमा झन् कति भए होलान ! हाम्रो देशको गरिबी र बेरोजगारीको भयावह अवस्था बुझ्न, वैदेशिक रोजगारीमा जानेको लाइन हेर्दा हुन्छ । धेरै नेपाली ज्यानको बाजी लगाएर, लुक्दै खतरनाक क्षेत्रहरूमा गैराखेका छन् । यस्तो अवस्था जान्दाजान्दै, जनप्रतिनिधि असाध्यै गैरजिम्मेवार कसरी बन्न सकेका होलान् ! बेरुजुको हिसाबकिताब कहिले ठीक हुन्छ यो देशमा ? संसदीय समिति यस्ता विषयमा निकम्मा साबित भइरहेको छ । सरकारी हिसाबकिताब खरोसँग माग्ने र बेरुजुको चलनलाई रोक्ने बलियो संयन्त्र देशमा नहुँदा यस्ता अनियमितता नियन्त्रणबाहिर पुगेको छ । केदारनाथ त्रिपाठी, बूढानीलकण्ठ, काठमाडौं"
अझै खोपको पर्खाइ,"कोभिडका कारण नागरिकको दिनचर्या अझै सामान्य हुन सकेको छैन । यसको नियन्त्रण तथा रोकथाममा सरकार संवेदनशील नहुँदा नागरिकको जीवन जोखिमै छ । पछिल्लो समय खोप आयात बढे पनि यसको व्यवस्थापन निकै कमजोर छ, पहुँच हुनेले सहजै खोप लगाउँछन्, नहुनेहरू घण्टौं लाइन बस्दा पनि पाउँदैनन् । सर्वसाधारण अझै खोपको पर्खाइमा छन् । ढिलोचाँडो खोप पाउनेछु भन्ने झिनो आससहित । अनि खोपसम्बन्धी सूचना पनि अचेल पाइँदैन । कहिले, कहाँ अनि कुन उमेर समूहलाई खोप लगाउने भन्नेबारे व्यापक सूचना प्रसारण गर्नुपर्छ । यसको अभावमा पनि खोप लगाउन धेरै नागरिक छुटिरहेका छन् । सरकारको आफ्नै पीर छ, गठन भएको ५० दिन पुग्दा पनि अझै मन्त्रीहरू थप्न सकेको छैन । यस्तो हालत छ, सरकारबाट आस पनि कति गर्नु ? इमरान खान, तानसेन३, पाल्पा"
तस्करहरूको हालीमुहाली,"विमानस्थलबाट चिम्पान्जी छिराइए, तस्करलाई अदालतको सहुलियत समाचार पढेपछि विमानस्थलमा सुरक्षा जाँच नामको मात्र रहेको प्रस्ट हुन्छ । कमिला, चराचुरुङ्गी, पशुपन्छी साथै अन्य विभिन्न प्रजातिका वन्य जन्तु विमानस्थलबाट तस्करी हुँदै आएको समाचार बेलाबेलामा आइरहेका हुन्छन् । दुई चिम्पान्जी, आठ बाँदर र सयौं चराचुरुङ्गी जिउँदै अध्यागमनबाट पार गराउनु सामान्य कुरा होइन । तस्करहरूले सेटिङमा यो वर्षौंदेखि गरिरहेको काम हो भन्ने अनुमान जोसुकैले लाउन सक्छ । प्रहरी र प्रशासनको मिलेमतोमा तस्करहरूले अपराधको जालो फैलाउँदै सजिलै आरपार गरिरहेको घटना कुनै नौलो होइन । कहिलेकाहीँ मात्र उनीहरूको आपसी चाँजोपाँजो नमिल्दा यस्ता रहस्यमय र अपत्यारिला समाचार फर्दाफास हुन्छन् । जाली नोट, लागूऔषध, सुन, महिलाबालिका आदिको तस्करी गर्दै आइरहेका तस्करहरू यतिखेर वन्यजन्तुतिर लागेका छन् । यही एक मात्र अन्तर्राष्ट्रिय विमानस्थलबाट केही वर्षअघि भारतीय जहाज अपहरणमा परेको तीतो यथार्थले पनि कमजोर सुरक्षा स्थितिको अनुमान लाउन सकिन्छ । विमानस्थलमा सरुवा मागेर जाने प्रायः कर्मचारीको उद्देश्य तस्करसँग मिलेर माल कमाउनु हुन्छ । प्लेन अपहरणदेखि सुन, जाली नोट, वन्यजन्तु, लागूपदार्थ आदिको ओसारपसारका समाचारले देशै दुर्गन्धित भैरहँदा पनि यस विषयलाई रोकथाम गर्न सरकार, प्रहरीप्रशासनले कुनै ठोस कदम चाल्न सकेको छैन । झन्झन् यस्ता क्रियाकलाप बढ्दो छ । कथम्कदाचित् आक्कलझुक्कल १२ जना अपराधी पक्राउ परिहाले पनि सजिलै छुट्छन् । जसले गर्दा तस्करहरूको मनोबल उच्च हुनुका साथै तिनै कार्यलाई निरन्तरता दिने साहस बढिरहेको छ । तस्करहरूको हालीमुहाली बढ्दै जाने हो भने देश कहिले पनि उन्नतितिर लम्कन सक्दैन । सरकारले यस्ता कार्यमा संलग्न मातहतका कर्मचारीहरूलाई साथ दिनुको साटो कारबाही गरी विमानस्थलको सुरक्षा जाँच मजबुत बनाउन ढिलो गर्नु हुन्न । रोशन भट्टराई, इनरुवा३, सुनसरी"
दयनीय वायुसेवा निगम,"निजीकरण विवाद ः निगममा दुई महिनादेखि आन्दोलन पढेपछि मन खिन्न भए पनि केही लेख्ने प्रयास गरेको छु । के भने, तीन करोड नेपालीको साझा सम्पत्ति वायुसेवा निगमलाई यसरी दयनीय, उपेक्षित कतिन्जेल छाडिराख्ने त ? सधैं उही माग, उही अपेक्षा, उही आशा, उही निराशा, उही गुनासो, उही आश्वासन अर्थात् दुरवस्थाको चरम सीमाजस्तो हुँदै आएको छ, ध्वजावाहक वायुसेवा निगम । उमेरले पाको, इतिहासले जेठो, अनुभवले खारिएको तर वर्तमान खुम्चिएको, अभावले घेरिएको र उपेक्षाले लखेटिएको हाम्रो निगम । यसको सन्दर्भ आयो कि लेखनमा पनि पुनरावृत्ति गर्नुपर्ने अवस्था छ, जस्तो फितलो व्यवस्थापन, चरम हस्तक्षेप, घाँटीघाँटी ऋण, ठूलठूला विवादकाण्ड बोकेको उपेक्षित संस्था, इत्यादि । निगमसम्बन्धी सभासम्मेलनमा पनि दोहोरिने विषय यिनै हुन् । समष्टिमा, ६३ वर्षे गौरवशाली इतिहास बोकेको निगमको वर्तमान सधैं दयनीय र उपेक्षित छ । यसको अवस्था सुधार्न धेरैले धेरै पटक धेरै ठाउँ धेरै कुरा गरिसके । काग कराउँदै छ, पिना सुक्दै छ को स्थितिमा रहने गरेको छ, यो धरोहर सधैं । अब प्रस्ट भइसकेको छ यो संस्था यथास्थितिमा चल्न सक्दैन, यसलाई खाँचो छ विशेष उपचारको । जहिल्यै आर्थिक, राजनीतिक र नीतिगत चेपुवामा परिरहनुपर्ने निगमको अवस्थालाई कुनै हिसाबले औचित्यपूर्ण मान्नै सकिन्न । निगममा सुधार अत्यावश्यक छ, तथापि सुधार प्रक्रिया सबैलाई मान्य हुने, पारदर्शी र निगमको हितमा हुनुपर्छ । अहिले सरोकारवाला कसैसित छलफल नै नगरी संस्थासँग सोझै स्वार्थ बाझिएका सीमित समूहले निगम मास्ने दुराशयका साथ कम्पनीको प्रबन्धपत्र र नियमावलीको मस्यौदा रातारात तयार पारी पारितसमेत गरी पर्यटनमा बुझाइसकेकाले त्यसलाई रोक्नका निम्ति आन्दोलन चर्केको हो । सम्बद्ध सबैको सहभागितासहित सम्पूर्ण प्रक्रिया सुरु गरिने हो र उचित ढाँचा पहिल्याई निगमको हितमा पुनःसंरचना थालिने हो भने खास निचोडमा पुगेर संस्थालाई उकास्न उति कठिन नहोला । माधव लोहनी, प्रबन्धक, नेपाल वायुसेवा निगम"
अफगानिस्तानपछिको अमेरिकी साम्राज्य,"हारेर छोडेको हो त अमेरिकाले ?राष्ट्रपति बाइडेनसँग अर्को विकल्प थिएन । अफगानिस्तानमा हस्तक्षेप गर्दा तत्कालीन राष्ट्रपति बुसले भनेका थिए केही दिनको कुरा हो, हप्ता वा महिना पनि लाग्न सक्छ तर वर्ष नकटाई अमेरिकी मिसन पूरा हुनेछ । तर वर्षमाथि वर्ष थपिँदै गए । युद्ध निरन्तर युद्धमा बदलिँदै गयो । केही अमेरिकी जनरलहरूका भनाइबाट पनि यो बुझ्न सकिन्छ । जर्ज डब्लू बुस र बाराक ओबामाको मातहत काम गरेका लेफ्टिनेन्ट जनरल डगलस ल्युटले एकचोटि प्रश्न गरेका थिए, हाम्रो सोच किन धूमिल छ ? हाम्रो जिम्मेवारी के हो ? दक्षिण एसिया तथा मध्यएसियामा करिअर डिप्लोम्याटको भूमिका निर्वाह गरेका रिचार्ड बुचरको भनाइ थियो, हामीलाई नै थाहा छैन, हामी के गर्दै छौं भनेर । युद्ध कमान्डर रहेका लेफ्टिनेन्ट जनरल डेभिड बार्नोले भनेका थिए, त्यहाँ युनिटी अफ कमान्डमा असाध्य धेरै अकर्मण्यता देखा परेको छ । यसको अर्थ, अमेरिकी नेतृत्वको नेटो सेना र अफगान सेनापुलिसबीच कार्यविभाजन तथा समन्वयको अत्यन्त अभाव देखिन्थ्यो । वास्तवमा कम तलब पाउने अफगानीहरू बाह्य सेनाको मातहतमा बस्नुपर्दा आत्मग्लानिले भरिएका थिए । बुस मातहत काम गरेका अर्का जनरल ड्यान म्याकनिलले भनेका थिए, अफगान अभियान स्पष्टतः परिभाषित थिएन । किन जित्न जरुरी छ भनी बताउन मैले कोसिस त गरें तर कसैलाई सम्झाउन सकिनँ । मुक्तिदाता भएर अफगानिस्तान पसेको अमेरिका, अमेरिकी शैलीको स्वतन्त्रता, प्रजातन्त्र, महिला अधिकार तथा तालिबान समाप्तिको नारा लगाएर गएको अमेरिका रित्तो हात मात्र होइन, साख पनि गुमाएर फर्कियो । राष्ट्रपति बाइडेनको मात्र कुरा थिएन यो, ट्रम्प प्रशासनले फेब्रुअरी २०२० मा तालिबान, भारत, चीन, पाकिस्तानलाई साक्षी राखेर फर्कने वाचा गरेका थिए । हस्तक्षेप असफल भयो भन्नेमा अमेरिकी प्रशासन प्रस्ट थियो । त्यही भएर एक वर्षअघिदेखि नै तालिबानको विजय अभियान सुरु भइसकेको थियो ।अमेरिका अफगानिस्तानबाट फर्कनुमा एक थरी बुद्धिजीवीले दुइटा थप तर्क अगाडि सारेका छन् । पहिलो, नयाँ शीतयुद्धले थपेको चुनौतीको सामना गर्न । रुस र उत्तर कोरियाका कारण मध्यएसियाभन्दा प्रशान्ततटीय क्षेत्र अहिलेको अन्तरविरोधको केन्द्र बन्न पुगेको छ । तुलनात्मक हिसाबले अफगानिस्तानमा अल्झिनुभन्दा प्रशान्त क्षेत्रमा पौंठेजोरी खेल्नु अमेरिकाका लागि श्रेयस्कर हुन्छ (हेर्नुस् जोन पिल्गर, द ग्रेट गेम अफ स्म्यासिङ कन्ट्रिज, २५ अगस्त २०२१, जेड नेट) । अहिले अमेरिकालाई तीन नयाँ आन्तरिक चुनौती थपिएका छन् (१) चीनको तुलनामा नयाँ पुस्ताको प्रविधि खास गरी सैन्य तथा आर्थिक प्रगतिका दुवै क्षेत्रको विकासमा बढ्दो लागत, (२) चीन र रुसका कारण साइबर हमलाबाट बच्न गर्नुपर्ने लगानी, र (३) प्राकृतिक समस्या, खास गरी समुद्री आँधी, बाढीपहिरो र सुक्खाजस्ता वातावरणीय समस्याको लागत व्यवस्थापन ।अमेरिकी साम्राज्यको सार्वजनिक वित्त यति बेला बालुवामा खेतीजस्तो देखिएको छ । भूमण्डलीय अर्थतन्त्रका ज्ञाता अर्थशास्त्री ज्याक रासमुसको हिसाबमा अमेरिकी अर्थतन्त्रले अब धेरैवटा युद्ध र युद्धसम्बन्धी चलखेल धान्न सक्दैन । सन् २००० देखि अमेरिकाले कर नथपी ऋणमा युद्ध खेपिरहेको छ । अफगानिस्तनमा गरेको युद्ध खर्च २२६ ट्रिलियन डलरको साँवाब्याज सन् २०५० सम्ममा ६५ ट्रिलियन पुग्ने प्रक्षेपण छ, र त्यो राज्यकोषबाट तिर्नैपर्ने हुन्छ । रासमुसका अनुसार, सन् २००० देखि २०२० सम्म जर्ज डब्लू बुसका पालामा ४ खर्ब कटौतीबाहेकै अमेरिकाले १५ खर्ब डलर बराबरको कर कटौती गरेको छ । यसबाट आर्थिक वृद्धि अवरुद्ध मात्रै भएको थिएन, कुल गार्हस्थ्य उत्पादनको झन्डै ६० प्रतिशत राष्ट्रिय ऋणको हिस्सा हुन पुगेको छ । १५ खर्बको कर कटौती, २००० देखि अहिलेसम्म चलाइएको युद्धको खर्च ७ खर्ब गरी २२ खर्ब डलरको साँवाब्याजको हिसाब उनले निकालेका छन् (रासमुस, वार एन्ड इम्पेरियालिजम, द वर्ल्ड फाइनान्सियल रिभ्यु, १७ अगस्त २०२१) । अफगानिस्तान प्रकरण अमेरिकी युद्ध परियोजनाको न अन्त्य हो न हार । अमेरिकाले सन् २००० देखि साम्राज्यवादी शक्तिको हिसाबले उच्च उडान भर्दै आएको थियो । अहिले क्रमशः ओर्लंदै छ । यद्यपि भुइँ छुनका लागि अफगानिस्तान अन्तिम खुड्किलो होइन । साम्राज्यहरूको पतनको सुरुआत बाहिरभन्दा आफैंभित्रबाट हुन्छ र सैन्यभन्दा गैरसैन्य क्षेत्रको पराजयबाट थालनी हुन्छ । चाहे त्यो रोमन होस् या ओट्टोमन, मंगोल होस् या मुगल, बेलायती होस् या सोभियत संघ, सबै साम्राज्यको पतन आन्तरिक कारणले नै भएको हो । नवउदारवादका कारण झन्डै ३० ट्रिलियन डलर बराबरको ऋणमा जकडिएको अमेरिका आगामी एक दशक कसरी उभिन्छ भन्ने कुराले उसको भविष्य निर्धारण गर्नेछ ।"
कांग्रेस शीर्ष नेतृत्वमा दाबी गर युवा !,"सम्भावनानेपाली राजनीतिमा सम्भावनाका संकेतहरू पनि प्रशस्त छन् । उदाहरणका लागि, प्रतिनिधिसभा विघटनविरुद्ध महामारीबीच पनि जसरी आवाज उठ्यो, आन्दोलन भयो, त्यो उज्यालोको संकेत हो । राजनीतिक स्वेच्छाचारिताका विरुद्ध राजनीतिक पार्टीहरू मात्र होइन, प्रेस र नागरिक समाजको अथक मिहिनेतभूमिका र अदालतको कार्यसम्पादनले तत्कालका लागि यसमा अंकुश लगाएको छ । त्यस्तै, महामारी सृजित अप्ठ्यारो परिवेशमा पनि युवा अभियन्ताहरूको गतिविधि र प्रयासले उज्यालो भविष्यको आस जगाउँछ । यस्ता उदाहरणहरू प्रशस्त छन् । यिनै संगतअसंगत समयको सेरोफेरोमा नेपाली कांग्रेसको चौधौं महाधिवेशनको टुंगो लागेको छ । यो महाधिवेशनले कस्ता नेताहरूलाई जिम्मेवारीमा ल्याउला त ? नेपाली कांग्रेस विविधतायुक्त पार्टी हो । बीपी कोइरालाजस्ता दूरदर्शी, गणेशमान सिंहजस्ता त्यागी, कृष्णप्रसाद भट्टराईजस्ता सादगीपूर्ण नेताहरूले जन्माएकोहुर्काएको पार्टीमा, प्रदीप गिरिजस्ता अध्ययनशील नेता छन् र छन् नेपाली सत्ता राजनीतिको विकृतिको प्रवर्तक मानिनेहरू पनि । यी दुवै प्रवृत्तिका बीचमा पर्ने धेरै नेतामध्ये महाधिवेशनबाट कस्ता नेताहरू जिम्मेवारीमा आउलान् ? उनीहरू विसंगत राजनीतिको फोहोरी भेलमा समाहित होलान् वा फरक केही गर्लान् भन्ने अनुमान लगाउन अहिल्यै सकिन्न । यसपालि गगन थापाले महामन्त्रीको उम्मेदवारका रूपमा आफूलाई अघि सारेका छन् । कांग्रेसको यो पुस्ताले पार्टी सभापतिमै दाबी गर्नुपर्थ्यो । थापाबाहेक विश्वप्रकाश शर्मा, प्रदीप पौडेल, गुरु घिमिरे, धनराज गुरुङजस्ता सक्षम युवा पार्टीमा छन् । शेखर कोइराला, प्रकाशमान सिंहजस्ता दोस्रो पुस्ताका नेताहरूमा पनि सक्षम नेतृत्वको सम्भावना देखिन्छ । दोस्रो पुस्ता भनिने नेताहरूले आफूलाई राजनीतिमा अगाडि ल्याउन सकेका छैनन् । जसरी एमालेमा दोस्रो पुस्ता भनिने नेताहरू पहिलो पुस्ताका नेताहरूका लाचार छायाजस्ता मात्र देखिए, कांग्रेसको पनि स्थिति त्यही हो । त्यसैले कांग्रेस नेतृत्व चयन सन्दर्भमा क्रमागत पालो (हाइरार्की) को परम्परागत शैली छोडेर युवा पुस्ताले निर्णायक हस्तक्षेप गर्नैपर्छ । महाधिवेशन नेतृत्व छनोटको अवसर मात्र होइन, सैद्धान्तिक बहस, नीति, भावी कार्यदिशा निर्माणसहितको नेतृत्व छनोटको अवसर पनि हो । कांग्रेसमा संस्थागत रूपमा सैद्धान्तिक बहसले ठाउँ नपाएको वर्षौं भयो । सैद्धान्तिक बहसको शून्यताले पार्टी कस्तो बन्दो रहेछ भनी पार्टीभित्रकै नेताकार्यकर्ताले बढी बुझेका होलान्, त्यसको मूल्य सारा देशले चुकाउनुपरेकै छ । यो वैचारिक शून्यता अन्त्यका लागि युवा नेतृत्व आँट र तयारीका साथ अगाडि आउनैपर्छ । अहिले निर्णायक ठाउँमा रहेका नेताहरू गुट राजनीतिभन्दा बाहिर आउन नसकेको जगजाहेरै छ । परिणामतः नेतृत्व पार्टी सञ्चालन र सरकारको प्रतिपक्षी भूमिका दुवैमा असफल प्रमाणित भैसकेका छन् । अहिले सरकारको नेतृत्वको अवसर राजनीतिक कुशलताले होइन, अघिल्लो सत्ताधारी पार्टी नेतृत्वको उपद्रोको परिणाम मात्र हात लागेको हो । यो अवसरको न्यूनतम सदुपयोग गर्ने संकेत पनि अहिलेसम्म देखिएको छैन । अविच्छिन्न नेतृत्वको महत्त्वाकांक्षा नेपाली राजनीतिको महारोग हो र कांग्रेसमा यो झनै पुरानो र जण्ड छ । पाँच पटक सरकारको नेतृत्व गर्दा पनि उल्लेख गर्नलायक उपलब्धि शून्य तर विसंगत राजनीतिको सारथि बनेका शेरबहादुर देउवा यो अधिवेशनमा पाँचौं पटक चुनावी मैदानमा ओर्लिएका छन् । यो समग्र नेपाली राजनीति र कांग्रेसकै लागि विडम्बनापूर्ण स्थिति हो । यसको अन्त्यका लागि युवा कांग्रेसले आँट गर्नैपर्छ र इमानदार शीर्ष नेतृत्वले गुटउपगुटको सम्बन्ध बिर्सिएर युवालाई साथ दिनैपर्छ । त्यसो त, युवा सबै समस्याको समाधान होइनन् । लोकतान्त्रिक प्रणालीमा नेतृत्वको योग्यता उमेरको कसीमा नापिने होइन । उमेरको वृद्धिले राजनीतिक इच्छाशक्ति वा कार्यक्षमतामा वृद्धि वा कमी आउने होइन । व्यक्तिको उमेर वा पार्टी जीवनमा उसको समयको लगानीकै आधारमा नेतृत्व दिनुपर्छ भन्ने पनि छैन । पटकपटकको अवसरमा सफल साबित हुन नसकेका नेताहरूभन्दा परीक्षणमा सम्भावना देखाएका वा परीक्षण हुनै बाँकी तर प्रचुर सम्भावना भएका युवा नेताहरूलाई मौका दिए मात्र नेपाली राजनीतिमा कांग्रेसको योगदान सार्थक होला । के युवाहरू निर्विकल्प हुन् त ? होइनन् । पछिल्लो समय नेपाली राजनीतिको अपराधीकरणमा युवा नेताहरू अग्रमोर्चामा देखिएका छन् । गुटको विरासत पनि नयाँ पुस्तामा सर्दै गएको देखिन्छ । अध्ययनको अभाव, चर्चाको भोक, धैर्यको कमीजस्ता समस्या दलमा आबद्ध युवाहरूमा देखिन्छ । त्यस्ता युवाहरू राजनीतिको समस्यालाई मिहिन ढंगले बुझ्ने र समाधानको खोजी गर्नेभन्दा पनि आई लभ यु ओली बा वा यसकारण मलाई शेरबहादुर देउवा मन पर्छ जस्ता अभियानमा आकर्षित छन् । देश असामान्य अवस्थामा छ । महामारीले अर्थतन्त्र थिलथिलिएको छ । अति राजनीतीकरणले राज्यका संरचनाहरू अस्तव्यस्त छन् । गरिबी, बेरोजगारीजस्ता समस्याको समाधान तत्काल खोज्नुपर्नेछ । राजनीति र सत्ता, नेताहरूका वरिपरि झुम्मिने झुन्डको स्वार्थ पूरा गर्ने होइन, आमजनताको सेवा गर्ने माध्यम हो भन्ने व्यवहारबाट देखाउनु छ । आफूलाई स्थापित गर्न तयार नेताले देशका यस्ता समसामयिक विषयलाई बहसमा ल्याउनुपर्छ । नेतृत्व पाए, ती समस्यालाई कसरी समाधान गर्छु भन्ने मार्गचित्र प्रस्तुत गर्नुपर्छ । गुट वा छहारीको राजनीतिक घेराबाहिर निस्कनुपर्छ । जब विचार गौण र व्यक्ति प्रधान हुन्छ, तब विविध किसिमका स्वार्थप्रेरित समूह र गुटहरू बन्न थाल्छन् । सधैं छहारी खोज्ने प्रवृत्तिले व्यक्तिविशेषमा निहित क्षमतामा पनि खिया लाग्छ । त्यसैले महाधिवेशनको तयारीमा नेतृत्वको परिक्रमा र कार्यकर्ता परिचालनभन्दा पनि सैद्धान्तिक बहसमा केन्द्रित गरी अवसरको सदुपयोग गर्नुपर्छ । नत्र कर्मकाण्डी महाधिवेशनले एउटा अकर्मण्य नेतृत्वलाई स्थापित गर्छ, जसको मूल्य पार्टीले मात्र होइन सारा मुलुकले चुकाउनुपर्छ ।"
सांसद तानातान गर्दै जसपा र लोसपा,"(जनकपुरधनुषा)  लोकतान्त्रिक समाजवादी पार्टी (लोसपा) मा लाग्न चाहने जनता समाजवादी पार्टी (जसपा) का प्रदेश र स्थानीय तहका जनप्रतिनिधिलाई दल रोज्न निर्वाचन आयोगले तोकेको भदौ २२ सम्मको समय दुवै पार्टीका लागि पीडादायी क्षण बनेको छ । सरकारले भदौ २ मा ल्याएको दल विभाजनसम्बन्धी अध्यादेशका आधारमा छुट्याएका जसपा र लोसपाको आधार क्षेत्र प्रदेश २ हो । दल रोज्ने साइतले यी दुवै दलभित्र हलचल ल्याएको छ । स्थानीय तहका जनप्रतिनिधि र प्रदेश सांसद दुवै दलको चेपुवामा परेका छन् । जसपा अध्यक्ष उपेन्द्र यादव र लोसपा अध्यक्ष महन्थ ठाकुरसहित दुवै दलका शीर्ष नेता जनकपुरमै बसेर जनप्रतिनिधि आफूतिर तान्न लागेका छन् । गत निर्वाचनमा प्रदेश २ मा उपेन्द्रको दल संघीय समाजवादीले २९ प्रदेश सांसद र २६ स्थानीय तहमा प्रमुख जितेको थियो भने महन्थको दल राजपाले २५ प्रदेश सांसद र २५ स्थानीय तहमा प्रमुख जितेको थियो । प्रदेश २ मा १ सय ७ सदस्यीय प्रदेशसभा र १ सय ३६ स्थानीय तह छन् । दल एक हुनुअघि प्रदेश २ मा यादवको संघीय समाजवादीसँग ३० र ठाकुरको राजपासँग २५ प्रदेश सांसद थिए । दुवै दल एक भएपछि प्रदेश २ मा ५५ सांसदसहित बहुमतको सरकार थियो । तर, ओली सरकारमा सहभागी हुने ठाकुर पक्षको निर्णयसँगै दल टुक्रिएपछि यादवको जसपातिर ३६ जना सांसद खुलेका छन् । जसमा ठाकुर पक्षका नवलकिशोर साह, रामनरेश राय, मनीष सुमन, सुरेश मण्डललगायत छन् । लोसपाले आफूतिर प्रदेश सांसदको संख्या २० पुग्ने दाबी गरेको छ ।दल विभाजनपछि सनाखत गर्न आयोगले तोकेको म्याद गुजार्न यादवठाकुरलाई फलामको चिउरा चपाउनु जस्तै भएको छ । राजनीतिक तरलता आउनेबित्तिकै मधेसकेन्द्रित दल समस्यामा फस्ने गर्छन्, मधेस मामिलाका जानकार विजय मिश्रले कान्तिपुरसँग भने, त्यसमा जनप्रतिनिधिको लोभलालच पनि देखिन्छ । हलचलको बेला राजनीतिक अवसर ताक्दा दलहरूबीचमा समस्या बढ्ने गर्छ । प्रभाव क्षेत्रकै जनप्रतिनिधि तानातानमा परेपछि बुधबार लोसपा अध्यक्ष ठाकुर, वरिष्ठ नेताहरू राजेन्द्र महतो र शरतसिंह भण्डारी जनकपुर आइपुगे । जनकपुरको सिटी स्टार होटलमा बसेका लोसपाका शीर्ष नेतासित यादवनिकट जनप्रतिनिधि र प्रदेश सांसदले भेट्ने क्रम बढेपछि यादव पनि बिहीबार जनकपुर झरेका छन् । दुवै दलका शीर्ष नेता जनप्रतिनिधि तानातानमा लागेका छन् ।भदौ २२ सम्म दल रोज्न निर्वाचन आयोगले दिएको समयावधिभित्र आफ्नो पक्षमा प्रदेश सांसद बढाउन लोसपा नेताहरू जसपाभित्र खेलिरहेका छन् भने जसपाले आफूलाई नोक्सानी हुन नदिन प्रदेश सांसदलाई निगरानीमा राखेको छ । जसपाका प्रदेश सांसद प्रह्लाद गिरीलाई बिहीबार लोसपाले आफूतिर तानेको छ । जसपाबाट असन्तुष्ट रहेका गिरीलाई लोसपाका प्रदेश सांसद जितेन्द्र सोनलले आफूसँगै लगेर निर्वाचन कार्यालयमा दल रोज्न लगाएका थिए । एमाले र जसपाका सांसद तानातान प्रदेश २ मा नेकपा एमालेबाट एकीकृत समाजवादीमा र जसपाबाट लोसपामा प्रदेश सांसद तान्न चलखेल सुरु भएको छ । लोसपा अध्यक्ष महन्थ ठाकुरसहितका नेताले उपेन्द्र यादवनिकट सांसदलाई लोसपा रोजेको सनाखत गराएका छन् भने एकीकृत समाजवादीको सनाखत सूचीमा रहेका दुई सांसदलाई एमालेले आफूतिर फर्काएको छ । जसपा अध्यक्ष यादवनिकट प्रदेश सांसद प्रह्लाद गिरीलाई लोसपाले सनाखत गराएको छ । अन्य तीन जना सांसदसँग नेताहरू दुई दिनदेखि छलफलमा छन् । एकीकृत समाजवादीको सनाखत सूचीमा रहेका बाराका प्रदेश सांसद सुन्दरबहादुर विश्वकर्मा र सीता गुरुङ अन्तिम समयमा आएर एमालेतर्फ लागेका छन् । मौसम खराब भएको कारण देखाउँदै सनाखतका लागि आउन नसकेको जानकारी दिएका दुवै सांसद वीरगन्जमा एमालेको प्रदेश भेलामा सहभागी भएका थिए ।प्रदेश २ मा २१ जना सांसद रहेको एमालेबाट ११ जना एकीकृत समाजवादीतर्फ लागेका छन् । प्रदेश निर्वाचन कार्यालयमा बिहीबार एमालेका १० सांसदले एकीकृत समाजवादी रोजेको सनाखत गरेका छन् । सर्लाहीका प्रदेश सांसद डिल्ली उप्रेती भारतमा उपचारक्रममा रहेका कारण दूतावासमार्फत सनाखत गराउने प्रक्रिया अगाडि बढाएको प्रदेश सांसद शत्रुधन महतोले बताए । निर्वाचन कार्यालयमा उपस्थित भएर प्रदेश सांसदहरू गोविन्दबहादुर न्यौपाने, प्रमोद यादव, अशोक यादव, मदन जैन श्रीवास्तव, शत्रुधन महतो, मञ्जु यादव, बेची लुंगेली, रवीन्द्र बैठा, हसिमा खातुन र नागेन्द्र यादवले सनाखत गरेको महतोले बताए । निर्वाचन कार्यालयमा १० जना र दूतावासबाट उप्रेतीको सनाखत प्रक्रिया अगाडि बढाएको जानकारी गराउँदै महतोले बाराका सांसद सुन्दरबहादुर विश्वकर्मा र सीता गुरुङ मौसम खराब भएका कारण आउन नसकेको बताए । एमालेभित्र दुवै समूहको भेलामा देखिइरहने विश्वकर्मा पछिल्लो समय नेपालनिकट थिए ।महतो १३ सांसद र दुई मन्त्रालय लिएर प्रदेश सरकारमा सहभागी हुने तयारीमा जुटेका छन् । प्रदेश २ मा मुख्यमन्त्री लालबाबु नेतृत्वको सरकारमा १९ सांसद रहेको कांग्रेसले ३ र सात सांसद रहेको माओवादी केन्द्रले एक मन्त्रालय पाएका छन् । जनता समाजवादीले मुख्यमन्त्रीसहित पाँच मन्त्रालय लिएको छ । जसपाका ५५ सांसदमध्ये लोसपामा १५ जना खुलेका छन् । प्रदेश सांसद डिम्पल झा र प्रह्लाद गिरीले बिहीबार लोसपा रोजेको सनाखत गरेका छन् । यसअघि बुधबार १० जनाले लोसपाको पक्षमा सनाखत गरेका थिए । लोसपाको पक्षमा १२ जनाले सनाखत गरेका छन्, सांसद उपेन्द्र महतोले भने, मलगायत तीन जना सांसदको सनाखत गर्न बाँकी छ । महतो, जितेन्द्र सोनल र अभिराम शर्माले सनाखत गरेका छैनन् । उपेन्द्र यादवनिकट सांसदहरूलाई लोसपामा ल्याउन प्रयास भइरहेको उनले बताए । उनका अनुसार यादवनिकट तीन जना सांसद लोसपामा आउन सकारात्मक छन् ।"
प्रदेश १ मुख्यमन्त्रीमा कोइराला र राईको दाबी,"(मोरङ)  प्रदेश १ मा एमालेको सरकार अल्पमत परेपछि विपक्षी गठबन्धनले नयाँ सरकार निर्माणका लागि कसरत थालेका छन् । कांग्रेस, माओवादी केन्द्र, एकीकृत समाजवादी, जनता समाजवादी पार्टीले बिहीबार गरेर प्रदेशसभामा गठबन्धनलाई सशक्त बनाएर अघि बढ्ने निर्णय गरेका छन् । यहाँ मुख्यमन्त्रीमा कांग्रेसका संसदीय दल नेता राजीव कोइराला र एकीकृत समाजवादीका केन्द्रीय सदस्य राजेन्द्रकुमार राई आकांक्षी देखिएका छन् । कांग्रेस संसदीय दलका नेता राजीव कोइरालाले एकीकृत समाजवादीका प्रदेश सांसदहरूले दल रोजेको प्रमाणपत्र प्राप्त गरेर संसदीय दलको नेता चयन गरेपछि प्रदेश सरकार गठन प्रक्रिया सुरु गर्ने बताए । प्रदेश १ मा एमालेका १० सांसदले बुधबार नवगठित एकीकृत समाजवादी रोजेपछि मुख्यमन्त्री भीमप्रसाद आचार्य नेतृत्वको सरकार अल्पमतमा परेको हो । एकीकृत समाजवादीका केन्द्रीय सदस्य तथा प्रदेश सांसद राईले प्रदेश सरकारको नेतृत्व आफूलाई दिने प्रारम्भिक सहमति गठबन्धन दलका नेताहरूबीच भएको बताएका छन् । गठबन्धनमा रहेका दलका बीचमा सरकारको नेतृत्व मलाई नै दिने एकखाले प्रारम्भिक सहमति भएको हो तर यो विषयमा पुनः बसेर छलफल गरी सहमतिमै टुंग्याउँछौं, उनले भने, एकीकृत समाजवादीका सांसद अत्यन्तै कठिन परिस्थितिमा ठूलो जोखिम मोलेर आएकाले गठबन्धन दलले प्रदेश सरकारको नेतृत्व दिनेमा विश्वस्त छु । कांग्रेसले पनि गठबन्धन दलभित्रको सबैभन्दा ठूलो दलको हैसियतमा प्रदेश सरकारको नेतृत्व पाउनुपर्ने अडान कायमै राखेको छ । कांग्रेस संसदीय दलका नेता कोइरालाले प्रमुख प्रतिपक्षी दलले जहिले पनि सरकारको दाबी राख्ने भएकाले अब प्रदेश सरकारको नेतृत्व कसले पाउने विषय नै उठ्नु नपर्ने बताए । सरकारको नेतृत्वका विषयमा कुनै किसिमको विवाद नहुने र हामी सहमतिमा नै अघि बढ्ने सहमति भएको छ । सरकारको नेतृत्वका विषयमा केन्द्रीय गठबन्धनको निर्णय नै महत्त्वपूर्ण हुने कोइरालाको भनाइ थियो । केन्द्रका नेताहरूसँग दोहोरो संवाद भइरहेकाले कुनै हतारो छैन, जे हुन्छ त्यो सहमतिमा नै हुन्छ, उनले भने । एमालेका १० जना प्रदेशसभा सदस्य एकीकृत समाजवादीमा लागेपछि एमाले ४१ सदस्यमा खुम्चिएको छ । कांग्रेसका २१, माओवादी केन्द्रका १५, जनता समाजवादी पार्टीका ३, संघीय लोकतान्त्रिक राष्ट्रिय मञ्च र राप्रपामा ११ जना प्रदेश सांसद छन् । केन्द्रमा एकीकृत समाजवादीले निर्वाचन आयोगबाट मान्यता प्राप्त गरेको भोलिपल्ट हठात् आचार्यलाई मुख्यमन्त्रीमा नियुक्त गर्नु नै असंवैधानिक रहेको विपक्षी गठबन्धनको दाबी छ । माओवादी केन्द्रका संसदीय दल नेता इन्द्रबहादुर आङ्बोले एमालेका प्रदेश सांसद राजेन्द्रकुमार राई, कृष्णकुमारी राई, गेणशकुमार काम्बाङ र राजन राई एकीकृत समाजवादीको केन्द्रीय सदस्य भइसकेको अवस्थामा प्रदेश प्रमुखले प्रदेश सदस्यको संख्या यकिन नगरी मुख्यमन्त्री नियुक्त गरेको टिप्पणी गरे । अल्पमतमा परिसकेको दलका प्रदेश सांसदलाई प्रदेश प्रमुखले संविधानको धारा १६८(१) अनुसार मुख्यमन्त्री नियुक्त गर्नु असंवैधानिक हो, उनले भने । ९२ सदस्यीय प्रदेशसभामा एमालेका ५१ प्रदेश सांसदमध्ये ४ जना एकीकृत समाजवादीमा केन्द्रीय सदस्य भइसकेको, किर्ते कागज मुद्दामा अदालतले दोषी ठहर गरेपछि गुलेफुन खातुन फरार रहेको र एक जना सभामुख रहेको अवस्थामा मुख्यमन्त्री नियुक्त गरी शपथग्रहण गराउनु असंवैधानिक भएको गठबन्धनको भनाइ छ । कांग्रेस नेता कोइराला, माओवादीका नेता आङ्बो, जसपाका नेता जयराम यादव र एकीकृत समाजवादीका केन्द्रीय सदस्य तथा प्रदेश सांसद राजेन्द्रकुमार राईले बैठकपछि जारी गरेको संयुक्त विज्ञप्तिमा आचार्यलाई मुख्यमन्त्रीमा गरेको नियुक्ति खारेज गर्न माग गरिएको छ । असंवैधानिक रूपमा गठन भएको र अल्पमतमा परिसकेको मुख्यमन्त्री आचार्य नेतृत्वको सरकारलाई दूरगामी महत्त्वको निर्णय नगर्न नगराउन विज्ञप्तिमार्फत आग्रह गरेको छ । आङ्बोले अल्पमतमा परिसकेका मुख्यमन्त्री आचार्य नेतृत्वको सरकारले दूरगामी महत्त्वको निर्णय गरे अब बन्ने गठबन्धनको सरकारले अपनत्व नलिने बताए । एमालेका केन्द्रीय सदस्य एवं पूर्व आन्तरिक मामिला तथा कानुनमन्त्री हिक्मत कार्कीले कांग्रेस नेता कोइराला र माओवादी नेता आङ्बोलाई आफ्नो पार्टीको सरकारलाई सघाउन वा सरकारको नेतृत्व गर्न आग्रह गरेकाले गठबन्धनको बैठक बसेको थियो । बैठकमा गठबन्धन टुटाउने गरी कुनै दलबाट गतिविधि नगर्ने समझदारी बनेको छ ।"
'स्कुल खोल्न हतार नगरौं,"(काठमाडौं)  उपत्यकाका तीनै जिल्ला प्रशासनको बुधबारको बैठकले स्मार्ट लकडाउन को मापदण्डमा रहेर विद्यालय सञ्चालन गर्न सकिने निर्णय गर्यो । तर, विज्ञहरूले भने कोरोना महामारीको जोखिम कायमै रहेकाले विद्यालय खोलेर पढाइ सञ्चालन गर्नु जोखिमपूर्ण हुने बताएका छन् । खोप नपाएका बालबालिका प्रभावित भए अत्यधिक संक्रमण र जटिलता देखिने र यसको उपचार मुलुकले थेग्न नसक्ने उनीहरूको चेतावनी छ । बालबालिकालाई छिटोभन्दा छिटो खोप उपलब्ध गराउन पनि उनीहरूले सुझाव दिएका छन् । दोस्रो लहर कायम रहेको, केस उल्लेख्य रूपमा नघटेको तथा बिरामी आउने क्रम पनि कम भएको छैन, कान्ति बाल अस्पतालका निर्देशक एवं वरिष्ठ बालरोग विशेषज्ञ डा अजित रायमाझीले भने, अभिभावकमा कोभिडको सामान्य लक्षण देखिएको छ तर बच्चाहरूमा खोकी आउने, स्याँस्याँ हुने, बेस्सरी ज्वरो आउने देखिन्छ, कोभिडबाट त्यो समूह सुरक्षित छैन । शिक्षा मन्त्रालयले पनि विद्यालय सञ्चालनसम्बन्धी कार्यढाँचा२०७७ का आधारमा विद्यालय खोल्न सकिने जनाइसकेको छ । कार्यढाँचामा विद्यालय खोल्ने र बन्द गर्ने अधिकार स्थानीय तहलाई दिइएको छ तर स्थानीय प्रशासनको अनुमति लिनुपर्ने प्रावधान राखिएको छ । यही प्रावधानलाई देखाएर कतिपय स्थानीय तहले विद्यालय खोल्ने निर्णय गरिसकेका छन् । यद्यपि विद्यालय खोल्ने विषयमा स्वास्थ्य र शिक्षा मन्त्रालयबीच नै एकमत छैन । हामीले शिक्षा मन्त्रालयलाई हाल स्कुल नखोल्न सुझाव दिएका थियौं, त्यो मानिएन, स्वास्थ्य मन्त्रालयका एक वरिष्ठ अधिकारीले भने, खोप नलगाएका १८ वर्षमुनिका एक तिहाइभन्दा बढी जनसंख्यामा संक्रमण फैलिए हाम्रो संरचना, जनशक्तिले थेग्ने अवस्था छैन । बालबालिकाले सुरक्षित तरिकाले मास्क नलगाउने र सामाजिक दूरी एवं हातको सरसफाइमा ध्यान नदिने भएकाले उनीहरूमा संक्रमण फैलने जोखिम बढी रहेको विज्ञहरूको भनाइ छ । विद्यालयको पूर्वाधारलाई समेत उनीहरूले प्रमुख चुनौतीका रूपमा लिएका छन् । उनीहरूका अनुसार अधिकांश भवन साँघुरा भएकाले कक्षाकोठामा सामाजिक दूरी कायम गर्न सम्भव देखिँदैन । साधारण सावधानी अपनाउन नसक्नेका लागि स्कुल खोलेर जोखिम मोल्नु हुन्न, डा रायमाझीले भने, उनीहरूले खोप लगाएका छैनन् र कोरोनाबारे पूर्ण जानकारी पनि छैन । विद्यालय खोल्दा खोप लगाएका शिक्षकलगायत सहायक कर्मचारीले रोगको क्यारियर का रूपमा बालबालिकालाई संक्रमण सार्ने जोखिमसमेत त्यत्तिकै छ । हाल स्कुल खोल्नु जोखिमपूर्ण छ, राष्ट्रियअन्तर्राष्ट्रिय अनुभवले समेत यही भन्छ, धरानस्थित बीपी कोइराला स्वास्थ्य विज्ञान प्रतिष्ठानका बालरोग विभाग प्रमुख डा प्रकाश पौडेलले भने, यदि तेस्रो लहरमा हालसम्म आकलन गरेअनुसार नै बालबालिका केन्द्रित संक्रमण भयो भने हाम्रो स्वास्थ्य संरचनाले उपचार थेग्न सक्दैन । पहिलो, दोस्रो लहरभन्दा जटिल देखिने सम्भावना छ । महामारीको तेस्रो लहर आएमा खोप नलगाएका बालबालिका बढी जोखिममा पर्ने त्रिवि शिक्षण अस्पतालकी बालरोग विशेषज्ञ डा सिर्जना बस्नेतले बताइन् ।"
"नमुना ल्याएर डेरीलाई तर्साउँदै, उन्मुक्ति पनि दिँदै","(काठमाडौं)  खाद्य वस्तुको गुणस्तर नियमनसुधार गर्ने दायित्व पाएको खाद्य प्रविधि तथा गुण नियन्त्रण विभागले निजी डेरीबाट उत्पादित सामग्रीको नमुनामा कैफियत देखिए पनि उन्मुक्ति दिने गरेको पाइएको छ । विभागले तीन वर्षयता उपत्यकामा रहेका झन्डै २९ डेरीबाट नमुना संकलन गरी परीक्षण गरेको थियो । परीक्षणका क्रममा धेरैजसो डेरीबाट संकलित नमुनाको गुणस्तर न्यून भेटिए पनि उनीहरूविरुद्ध कारबाही भएको छैन । गुणस्तरीय उत्पादन नगर्नेलाई खाद्य ऐनअनुसार मुद्दा दायर हुनुपर्छ । विभागका चार खाद्य निरीक्षकबाट सरकारी स्वामित्वको दुग्ध विकास संस्थान (डीडीसी) सहित २९ डेरीबाट नमुना संकलन भएको थियो । परीक्षण गर्दा धेरैमा न्यून गुणस्तर, फ्याटको मात्रा कमी रहेको पुष्टि भयो, विभागका एक अधिकारीले भने, तर दुईतीन वर्ष बित्दासमेत मुद्दा दर्ता भएको छैन । नमुना ल्याउँदै रिपोर्ट देखाएर तर्साउनेबाहेक केही भएन । ती अधिकारीका अनुसार विभागका खाद्य निरीक्षक कौशल ओझाले २०७७ असोजकात्तिकमा सीताराम गोकुल, राजधानी डेरी, हिमालयन डेरी र सामूहिक डेरीबाट नमुना संकलन गरेका थिए । हिमालयन डेरीबाहेक अन्यमा कैफियत देखिए पनि कारबाही भएन । मापदण्डविपरीत कोलिफर्म र फ्याटको मात्रामा समस्या देखियो । तर मुद्दा दर्ता भएन, ती अधिकारीले भने । विभागकै अर्का खाद्य निरीक्षक शिवप्रसाद भण्डारीले २०७५ मा राजधानी, संयुक्त डेरी, नवप्रभाव र डीडीसीबाट नमुना ल्याएका थिए । तर ती डेरीहरूको पनि कारबाही प्रक्रिया अझै टुंगिएको छैन । ४ वटा फाइल सरकारी वकिलको कार्यालयमा पठाइएको छ, त्यहाँबाट फाइल फिर्ता आएपछि यत्तिकै छ, ती अधिकारीले भने । २०७६ मा खाद्य निरीक्षक सन्तोष ढकालले पनि डीडीसीसहित कन्ट्री फुड्स, मोर्डन डेरी, कालीका डेरी, जगदम्बा डेरी, काठमाडौं डेरी, आधुनिक डेरी, शिवम् डेरी, भक्तपुर डेरीलगायत ११ डेरीबाट दहीको नमुना संकलन गरे । ती नमुनामा पनि कैफियत भेटियो । तर कुनै डेरीविरुद्ध पनि मुद्दा दर्ता भएन ।खाद्य निरीक्षक ईश्वर सुवेदीले पनि २०७६ भदौमा ९ डेरी उद्योगबाट नमुना संकलन गरे । लैनचौर र बालाजु दुग्ध प्लान्टबाट ३ वटा र अन्य ६ निजी डेरीबाट नमुना संकलन गरेका थिए । तर २ वर्षपछि मात्रै राजधानी, बालाजु र नेपाल डेरीको फाइल सरकारी वकिलको कार्यालयमा पठाइएको छ । ३ वटा डेरीको हकमा २०७८ साउन १५ मा सरकारी वकिलको मा फाइल पठाइएको छ । पुष्प, भद्रकाली, सीताराम गोकुल, हाम्रो डेरीको हकमा यत्तिकै छ, ती अधिकारीले भने । विभागको वार्षिक प्रतिवेदनमा भने यी डेरी सञ्चालकको हकमा बारम्बार पत्राचार गरिएको र मान्छे नभेटिएको दाबी गरिएको छ । यी डेरीमध्ये एकका सञ्चालक त दुग्ध विकास बोर्डकै सदस्य छन्, कृषि तथा पशपन्छी विकास मन्त्रालयका एक उच्च अधिकारीले भने, मान्छे फेला पर्दैन भन्नु नै गैरजिम्मेवार हो । यस्तो भन्न मिल्दैन । प्रशोधन र सरसफाइमा पर्याप्त ध्यान नदिँदा संकलित नमुनामध्ये दहीमा कोलिफर्म र दूधमा हुनैपर्ने गुणस्तर कम देखिएको थियो । दूधका केही नमुनामा ठोस पदार्थ कम र कोलिफर्म भेटिएको थियो । कोलिफर्म दुई प्रकारका हुन्छन्, इस्चेरिचिया कोली र नन इस्चेरिचिया कोली । अन्तर्राष्ट्रिय मान्यताअनुसार विदेशमा ५ देखि १० प्रतिशतसम्म कोलिफर्म हुनुलाई खान योग्य मानिएको छ । यद्यपि नेपालको हकमा भने शून्य नै हुनुपर्ने व्यवस्था छ । तर सीमित व्यक्तिको स्वार्थपूर्तिका लागि सर्वसाधारणको स्वास्थ्यमाथि खेलबाड गर्ने उद्योगी व्यवसायीलाई उन्मुक्ति दिइएको राष्ट्रिय उपभोक्ता मञ्चका अध्यक्ष प्रेमलाल महर्जनले बताए । पछिल्लो समय आर्थिक, राजनीतिक दबाबमा काम भइरहेको छ । आफ्नो स्वार्थअनुकूल निर्णय गर्ने गरिएको छ, उनले भने, महानिर्देशक नै चोखो छवि बनाउने नाममा संकलन गर्न सके जति रकम असुल गरेर लैजाने पक्षमा छन् । यसको फाइदा उद्योगी व्यवसायीले पनि उठाए । धेरै दुग्ध उद्योगको उत्पादन मापदण्डविपरीत भए पनि स्वार्थकै कारण नियमनको दायरामा नल्याइएको महर्जनको भनाइ छ । खाद्यले गलत काम गरिरहँदा केही उपभोक्ताकर्मीले समेत मौन सर्मथन जनाइरहेको उनले आरोप लगाए । विभागका प्रवक्ता मोहन कृष्ण महर्जन भने मुद्दा दर्ताका लागि हद म्यादको समय नहुँदा ढिलाइ भएको तर्क गर्छन् । बयान नलिई मुद्दा प्रक्रियामा जाँदैन । सरकारी वकिलको कार्यालयले सबै प्रक्रिया नपुर्याई मुद्दा दर्ता हुँदैन, उनले भने, सरकारी वकिलको कार्यालयले सहमतिमा मात्रै मुद्दा प्रक्रियामा जाने हो । जसले गर्दा कसैको एकदुई महिना त कसैको एकदुई वर्षसम्म पनि लाग्ने गरेको छ । व्यवसायीहरूले बयान नदिएसम्म लाइसेन्स रिन्यु नहुने उनले बताए । विभागको प्रतिवेदनअनुसार जिल्लामा डेरी उद्योगले लेबल नराखेको कसुरमा पनि मुद्दा दायर गरिएको छ । दूधमा ठोस पदार्थ कम, कोलिफम भेटिँदा पनि उपत्यकामा कारबाही हुन सकेको छैन । आर्थिक वर्ष २०७६७७ मा विभागको पर्सा र हेटौंडा डिभिजन कार्यालयले दहीघिउ न्यून गुणस्तरीय भएको भन्दै ५ डेरीविरुद्ध मुद्दा दायर गरेको छ । २०७७ मा दहीमा लेबल नभएको भन्दै हेटौंडा डेरी इन्डस्ट्रिज प्रालिविरुद्ध मुद्दा दर्ता भएको छ । उपत्यकाको हकमा डीडीसीको दुग्ध वितरण आयोजना बालाजु र लैनचौरविरुद्ध मुद्दा दायर गरे पनि निजी डेरीविरुद्ध दायर गरिएको छैन । निजी क्षेत्रको नमुना संकलन गर्ने तर कैफियत भेटिए पनि मुद्दा दायर नगर्ने, मिलोमत्तोमा मुद्दा टुंग्याउने प्रवृत्ति छ, मन्त्रालयका एक अधिकारीले भने, हद म्याद लाग्दैन भन्नु नै गलत हो । त्यो अवधिमा चलखेल गर्न मौका पाए ।विभागका महानिर्देशक उपेन्द्र रायले प्रक्रियागत विषयहरूले केही ढिलाइ भएको बताए । उनले पछिल्लो ३ वर्षमा निजी डेरीकै ६ वटा मुद्दा सरकारी वकिलको कार्यालयमा गएको बताए । निजी डेरीको फाइल ४ खाद्य निरीक्षकले हेरेका छन् । ३५ दिने हद म्याद हुन्छ । कतिपयले चिठी बुझ्दैनन् । त्यही भएर समस्या भएको हो, उनले भने, ऐनले खाद्य निरीक्षकलाई अधिकार दिएको छ । ढिलाइ हुँदा खाद्य निरीक्षक नै जिम्मेवार हुन्छन् ।"
पाँच वर्षसम्म उपभोग न मुआब्जा,"(वीरगन्ज)  सुक्खा बन्दरगाह विस्तारका लागि सरकारले ५ वर्षअघि नै जग्गा अधिग्रहणको निर्णय गरेर रोक्का गरे पनि धेरैजसो जग्गाधनीले मुआब्जा रकम पाएका छैनन् । वीरगन्ज महानगरपालिका२५ सिर्सियामा रहेको सुक्खा बन्दरगाह र एकीकृत जाँच चौकी (आईसीपी) बीचको ६२ बिघा जग्गा सरकारले अधिग्रहण गरेको थियो । तर ३ सय ९९ जग्गाधनी रहेकोमा हालसम्म ५२ जनाले मात्र मुआब्जा रकम बुझेका छन् ।जग्गा रोक्का रहेकाले जग्गाधनीले खरिदबिक्री गर्न पाएका छैनन् । विवाह वा व्यवसायका लागि रकम आवश्यकता परेको बेला घरजग्गा बैंकमा धितो राखेर ऋणसमेत निकाल्न नपाएको उनीहरूको गुनासो छ । गत आर्थिक वर्षमा आंशिक रूपमा मात्रै जग्गाको मुआब्जा वितरण भएको थियो । तर पछिल्लो ४ महिनादेखि मुआब्जा वितरण भएको छैन । मुआब्जा नपाएकाले प्रभावित परिवारको कठिनाइ दिनानुदिन बढ्दै गएको सिर्सिया खल्वाटोलाका प्रकाश तिवारीले सुनाए । गत आवको फागुनदेखि वैशाखसम्म ५२ जग्गधनीले मुआब्जा रकम पाएका थिए । जिल्ला प्रशासन कार्यालय पर्साले पहिलो चरणमा मुआब्जाका लागि आएको एक अर्ब ५० करोड रुपैयाँ वितरण गरिएको जनाएको छ । गत आर्थिक वर्षमा आएको रकम वितरण गरेर सकियो, प्रशासन कार्यालयका सूचना अधिकारी भीमकान्त पौडेलले भने, चालू आर्थिक वर्षका लागि हालसम्म पैसा आएको छैन । आउनेबित्तिकै वितरण गरिनेछ । ५ वर्षदेखि रोक्का भएको जग्गाको मुआब्जा नपाउँदा प्रभावित परिवार आक्रोशित छन् । गत मंगलबार उनीहरूले गाउँ अधिग्रहणविरुद्ध संघर्ष समिति नै बनाएका छन् । यथाशीघ्र मुआब्जा रकम उपलब्ध गराउनुपर्ने मागसहित बुधबार समितिले सुक्खा बन्दरगाह कार्यालय प्रमुख लालबहादुर खत्रीमार्फत सरकारलाई ज्ञापनपत्र बुझाएको छ । मागबारे सम्बन्धित निकायमा जानकारी गराइने खत्रीले बताए । एक साताभित्र माग पूरा नभए कडा संघर्षमा जाने निर्णयसमेत भएको समितिका सहसचिव अशोक चौधरीको भनाइ छ । भौतिक सम्पत्तिको मुआब्जा वितरण कार्य यथाशीघ्र गर्नुपर्ने, मुआब्जा वितरणमा भएको ढिलाइका कारण हालसम्म मुआब्जा पाउन नसकेका प्रभावित परिवारलाई मूल्यवृद्धिअनुसारको हर्जाना रकम थप गरी भुक्तानीको व्यवस्था मिलाउनुपर्ने, मालपोत कार्यालयमा वर्षौंदेखि जग्गासम्बन्धी कारोबार रोक्का रहेको कारण हाल साविक र प्रमाणित गराउन नसकिएका जग्गाहरूको हकमा सहज ढंगले प्रमाणित गरी मुआब्जा वितरणको व्यवस्था मिलाउनुपर्ने, गाउँ बस्तीको अधिग्रहण गरिएको कारण विस्थापित हुने परिवारको पुनर्वासको लागि शिक्षा, स्वास्थ्य, सञ्चार, ढल, बाटो, खानेपानी, सांस्कृतिक र धार्मिक महत्त्व र पहिचान बोकेका संरचनासहितको घडेरी विकास गरी सुपथ मूल्यमा उपलब्ध गराउनुपर्नेलगायत माग राखिएको समिति अध्यक्ष भैयारामप्रसाद पटेलले जानकारी दिए । सरकारले २०७३ पुस १७ मा ६२ बिघा जमिन अघिग्रहण गर्ने निर्णय गरेको थियो । २०७६ मंसिर १७ मा अधिग्रहण गरिने जग्गाको मुआब्जा रकम निर्धारण भएको थियो । वर्गीकरण अनुसारका जग्गामा मुआब्जा वितरण गर्दा ५ धुरसम्म मात्र जग्गा भएका र उक्त जग्गामा घर बनेको र अन्यत्र कहीँकतै घरजग्गा नभई पूर्ण रुपमा विस्थापित हुनुपर्ने भए निर्धारित मुआब्जा रकमको १५ प्रतिशत थप गर्न प्रमुख जिल्ला अधिकारी संयोजक रहेको मूल्यांकन समितिले सिफारिस गरेको थियो ।"
डेढ वर्षपछि खुले उपत्यकाका पार्टी प्यालेस,"(काठमाडौं)  बन्द भएको १७ महिनापछि उपत्यकाका पार्टी प्यालेस बिहीबारबाट आधिकारिक रूपमा पुनः सञ्चालनमा आएका छन् । उपत्यकाका तीनवटै जिल्ला प्रशासन कार्यालयले बुधबार आवश्यक स्वास्थ्य मापदण्ड अपनाई चलाउन सहमति दिएसँगै पार्टी प्यालेसले आफ्नो सेवा सञ्चालन गरेका हुन् । स्वास्थ्य मापदण्ड पालना गरेर पार्टी प्यालेस चलाउन दिने निर्णय भएको काठमाडौंका प्रमुख जिल्ला अधिकारी कालीप्रसाद पराजुलीले जानकारी दिए । निषेधाज्ञामा घरबाट बिहेबारीलगायत काम गर्दा साँघुरो भएको र फराकिलो थलो पार्टी प्यालेस हुने भन्ने आवाज सबैतिरबाट उठ्यो, उनले भने, घरमै क्याटरिङ राखेर भोज गर्दा झन् भीड भयो । त्योभन्दा व्यवस्थित पार्टी प्यालेस हुने भन्ने भएपछि स्वास्थ्य सावधानी अनिवार्य गरेर चलाउन दिइएको हो । पार्टी प्यालेसमा एक पटकमा कति मान्छे राख्न पाउने भन्ने विषयमा प्रशासनले केही खुलाएको छैन । उपत्यका बाहिरका जिल्लाले पनि काठमाडौंकै मोडालिटीअनुसार निषेधाज्ञा खुकुलो पार्दै लगेको उनको भनाइ छ । २०७६ चैतबाट बन्द व्यवसायलाई अहिलेसम्म आधिकारिक रूपमा चलाउन दिने निर्णय गरिएको थिएन । २०७७ मंसिरदेखि माघसम्म फाटफुट कतैकतै चलाइए पनि राम्रोसँग सञ्चालन गर्न नपाइएको व्यवसायी बताउँछन् । देशभर महासंघमा आबद्ध ७ हजारभन्दा बढी पार्टी प्यालेस तथा क्याटरिङ छन् । उपत्यकामा पार्टी प्यालेस सञ्चालन गर्न दिने भनिए पनि बाहिरका जिल्लामा यसबारे आधिकारिक निर्णय नभएको नेपाल राष्ट्रिय पार्टी प्यालेस तथा क्याटरिङ व्यवसायी महासंघका अध्यक्ष लीलाबहादुर जीसीको भनाइ छ । सबै जिल्लामा उपत्यकाकै मोडालिटी अपनाएर पार्टी प्यालेस खुलिरहेका छन्, उनले भने, कुनैकुनै जिल्लामा अझै सवारीसाधनमा जोरबिजोर लागू छ । यो हटाएर निषेधाज्ञा खुकुलो बनाउन पनि हामीले माग गरेका छौं । उपत्यकामा महासंघमा आबद्ध चार सयभन्दा बढी पार्टी प्यालेस छन् । एउटा पार्टी प्यालेसमा न्यूनतम लगानी ५० लाखदेखि १२ करोड रुपैयाँभन्दा माथिसम्म छ । अब पनि व्यवसाय चलाउन नपाए सरकारलाई चाबी बुझाउनुको विकल्प नरहेको उनले गुनासो गरे । व्यवसायी स्वास्थ्य मापदण्डप्रति गम्भीर रहेको उनको दाबी छ । हामीलाई भीड बढाएर पैसा कमाउनु छैन । स्वास्थ्य मापदण्ड अपनाउँदै क्षमता घटाएर पार्टी प्यालेस चलाउन तयार छौं, जीसीले भने । वैशाख, जेठ र असार जस्ता सिजनका महिनामा निषेधाज्ञाका कारण व्यवसाय चलाउन नपाइएको उनले बताए । पार्टी प्यालेसमा ६० देखि ७० प्रतिशत बैंकको लगानी छ । ९५ प्रतिशत पार्टी प्यालेस जग्गा भाडामा लिएर चलाइएको छ । अहिले तिनको भाडा तिर्न समस्या भएको उनको भनाइ छ । नेपाल राष्ट्र बैंकले ल्याएको मौद्रिक नीतिको व्यवस्था कार्यान्वयनसमेत नभएको उनले बताए । जसका कारण करिब ३० प्रतिशत व्यवसायीले यसको विकल्प खोजिरहेको जीसीको भनाइ छ । केहीले पार्टी प्यालेस छाडेर अन्य व्यवसाय थालेको उनले जानकारी दिए । ७ प्रतिशत जति व्यवसायीले यो पेसा छाडिसकेका छन्, उनले भने । पार्टी प्यालेस व्यवसायलाई सरकारले अझै पनि उपेक्षा गरिरहेको महासंघका प्रवक्ता एवं उपाध्यक्ष कृष्णप्रसाद पाण्डेले बताए । स्वास्थ्य मापदण्ड अपनाएर चलाउँदा फेरि बन्द नगरियोस्, उनले भने, अब पनि गरिखान नदिए सधैंका लागि व्यवसाय बन्द गरेर बस्नुको विकल्प छैन । किसानले उत्पादन गरेका दूध, दही, माछा, मासु, पनिर, तरकारी सबैभन्दा बढी खपत यही व्यवसायमा हुन्थ्यो । यो व्यवसायमा लगानी मात्र १६ अर्ब रुपैयाँभन्दा बढी छ । व्यवसाय बन्द हुँदा ५० हजार श्रमिक बेरोजगार छन् । वैशाख, जेठ, असार, मंसिर, माघ, फागुनमा पार्टी प्यालेसको व्यवसाय बढी चल्छ । विवाह, व्रतबन्ध, कार्यक्रम र सभा गोष्ठीका बेला पार्टी प्यालेस खोज्ने धेरै हुन्छन् । यो क्षेत्रबाट वार्षिक ३ अर्ब रुपैयाँभन्दा बढी राजस्व उठ्ने गरेको प्रवक्ता पाण्डेले जानकारी दिए ।"
भत्काइएका छाउगोठ फेरि बनाउँदै,"(अछाम)  छाउगोठमै २१ वर्षीया पार्वती बुढा रावतको मृत्यु भएपछि अछाममा छाउगोठ भत्काउने अभियानले एकाएक तीव्रता पायो । १० स्थानीय तहका ९१ वडा र प्रत्येक टोलमा अभियान चल्यो । गृह मन्त्रालयको निर्देशन र प्रहरीको नेतृत्वमा थालिएको अभियान कोरोना महामारीका कारण ओझेलमा परेको छ । साँफेबगर नगरपालिका३ सिद्धेश्वरमा २०७६ मंसिर १५ गते राति छाउगोठमै रावतले ज्यान गुमाएकी थिइन् ।कानुनको डरले धेरै महिला घरमै बस्न थालेका थिए, मंगलसेन नगरपालिका५ की कल्पना ढुंगानाले भनिन्, जनप्रतिनिधि, प्रहरी र प्रशासनको सक्रियता कम भएपछि केही महिला गोठमा जान सक्ने अवस्था पनि छ । यसलाई अझै केही समय अनुगमन गर्नैपर्छ । कोरोना महामारीको त्रास समुदायसम्म फैलिएपछि छाउगोठ भत्काउने मात्रै होइन अरू चेतनाका थुप्रै कार्यक्रम रोकिएका छन् । पहिले पनि छाउगोठमा कसैको मृत्यु हुने बेला मात्रै अभियान चल्थ्यो । फेरि रोकिन्थ्यो । यसपटक भने अभियानमा धेरै स्थानीयले साथ दिएका थिए । कोरोना त्रासले यो विषयमा बहस हुनै छाडेको ढुंगानाले बताइन् । अघिल्लो वर्ष अभियानका क्रममा जिल्लाभर झन्डै १० हजार छाउगोठ भत्काइएका थिए । अहिले धेरै ठाउँमा फेरि गोठ बनाउन थालिएको स्थानीय बताउँछन् । पढेलेखेका महिला नै महिनावारी भएका बेला घरमा बस्न नसकेको अवस्थामा छाउगोठ भत्काउने अभियानले राम्रो सन्देश दिएको पञ्चदेवल विनायक नगरपालिका८ की सामाजिक अभियन्ता राधिका शाही बताउँछिन् । एक जना महिलाले मात्रै छाउगोठमा नजानुहोस् भन्दा समाजले एक्लो बनाउँदै आएको थियो, उनले भनिन्, छाउका कुरा गरे अनिष्ट हुन्छ भन्ने समाज सचेतना कार्यक्रमसहित प्रहरी छाउगोठ भत्काउन आएपछि बदलिएको छ । प्रहरी प्रशासनबाट प्रतिनिधिहरू गाउँमा गएर मात्रै परिवर्तन सम्भव भएको उनको बुझाइ छ । अहिलेको अवस्थामा प्रहरी र प्रशासनका प्रतिनिधि गाउँ गएर अभियान चलाउने अवस्था छैन, उनले भनिन्, प्रत्येक समुदायमा जनप्रतिनिधि छन्, उनीहरूलाई यस विषयमा चिन्ता हुनुपर्छ । अभियान ओझेलमा परे फेरि छाउगोठ व्यापक बन्न सक्ने उनले चिन्ता व्यक्त गरिन् । सिंगो गाउँका महिला गोठ भत्काउन तयार भएका बेला २४ महिला त्रिपाल टाँगेर बस्न सक्ने अवस्था आउन बेर छैन, उनले भनिन्, शतप्रतिशतले भनेको मान्छन् भन्ने छैन । पुरातन सोच भएकालाई सम्झाउन सबैले लाग्नुपर्छ ।गाउँको ७० प्रतिशत भूभाग देवीदेउताको नाममा भएको भन्दै महिनावारीका बेला महिलाहरू गोठ र ओडारमा बस्ने गरेका थिए । छाउपडी कुप्रथा हो भन्ने सबैलाई थाहा छ । असुरक्षित रूपमा बस्दा ज्यान जान्छ भन्ने पनि बुझेका छन्, बारलाकी रूपमती शाहीले भनिन्, देवीदेउताकै कारण गोठ र ओडारमा बस्ने महिलालाई अभियानले नै घरमा बस्ने अवस्थामा ल्याएको हो । अभियान रोकिँदा फेरि छाउगोठ बन्न थालेका छन् । छाउ बार्नेलाई कारबाही गर्ने थाहा पाएपछि पहिले सबै डराए पनि अहिले गोठ बन्न थालेपछि चिन्ता लागेको उनले सुनाइन् । उनका अनुसार जनचेतना मात्रैले सम्भव छैन । विभिन्न खालका चेतनामूलक कार्यक्रम त पहिले पनि भएका हुन् । घरमा बस्छु भनेकै भरमा तत्कालीन अवस्थामा धेरै गाविस छाउपडी गोठमुक्त घोषणासमेत भए, उनले भनिन्, कार्यक्रममा सहभागी हुँदासम्म छाउ नबार्ने भन्दै घोषणा गर्नेहरू घरमा गएर गोठमा बसाउँछन् । बसाउन बाध्य पार्छन् । जनचेतना सँगसँगै कानुन कार्यान्वयनसमेत गरे छाउपडी कुप्रथा न्यूनीकरण हुने उनको भनाइ छ । कोरोना संक्रमणका कारण छाउगोठ भत्काउने, अनुगमन गर्ने कार्यक्रम स्थगित भएको अछामका सहायक प्रमुख जिल्ला अधिकारी रञ्जनप्रसाद तिमिल्सैनाले बताए । छाउगोठहरू कता बने, कुन ठाउँमा अभियान सञ्जालन गर्ने भन्ने सूचना लिइराखेका छौं, उनले भने, सबै सरोकारवालासंँग समन्वय गरेर फेरि अभियानलाई निरन्तरता दिनेछौं ।"
"पाहुनाको गल्ती, अञ्जनको गोल",एक दशकयता नेपाल र भारतको प्रतिस्पर्धागोल प्रतियोगिता वर्षस्थान०० नेहरू कप २०१२नयाँ दिल्ली२१ साफ च्याम्पियनसिप २०१३काठमाडौं०२ अन्तर्राष्ट्रिय मैत्रीपूर्ण २०१३सिलिगुढी०२ विश्वकप छनोट (प्लेअफ) २०१५गुवाहाटी०० विश्वकप छनोट (प्लेअफ) २०१५काठमाडौं०० अन्तर्राष्ट्रिय मैत्रीपूर्ण २०१५पुना१४ साफ च्याम्पियनसिप २०१५त्रिवेन्द्रम०२ अन्तर्राष्ट्रिय मैत्रीपूर्ण २०१७मुम्बई११ अन्तर्राष्ट्रिय मैत्रीपूर्ण २०२१काठमाडौं
रोनाल्डोको अर्को कीर्तिमान,"लन्डन (द गार्डियन) पोर्चुगलका क्रिस्टियानो रोनाल्डोलाई सायद रोक्न सकिन्न । सुरुमा उनको गरेको पेनाल्टी प्रहार गणतन्त्र आयरल्यान्डका गोलरक्षक ग्याभिन बाजुनुले जोगाए । त्यसपछि जोन इगनको गोल मदतमा आयरल्यान्डले अग्रता पनि लियो । लागिरहेको थियो, फिफा विश्वकप छनोट चरणमा आयरल्यान्डले पोर्चुगलमाथि प्रसिद्ध जित निकाल्ने छ । यसका लागि टिम हकदार देखिएको थियो । तर म्यानचेस्टर युनाइटेडसँग भर्खरै अनुबन्ध गरेका रोनाल्डोले खेलको अन्त्यतिर दुई गोल गरे । दुवै हेडबाट सम्भव उत्कृष्ट गोल थियो । यससँगै रोनाल्डोको खेलाडी जीवनमा अर्को एक कीर्तिमान जोडिएको छ । उनी भएका छन्, विश्व फुटबलमा देशका लागि सर्वाधिक गोल गर्ने खेलाडी । रोनाल्डोले पोर्चुगलका लागि १ सय ८० औं खेल खेलेर १ सय ११ गोल गरे । यो इरानका अली देइको भन्दा दुई बढी हो । खेलपछि रोनाल्डोले भने, म खुसी छु, यो खुसी मैले कीर्तिमान बनाएकाले होइन । तर खुसी टिमले अन्त्यमा दुई गोल गरेर जित निकाल्न सफल भएकामा हो । रोनाल्डोले यो जित निकै कठिन रहेको माने । उनले भने, त्यसैले यो विशेष छ । खेलका क्रममा देखिएको थियो, जित पोर्चुगलमा नाममा हुनेछ्रन् र रोनाल्डोका लागि यो खेल भाग्यमानी साबित हुने छैन । हुन पनि उनको पेनाल्टी प्रहार १९ वर्षीय गोलरक्षकले बनाएका थिए । यी किशोर खेलाडी म्यानचेस्टर सिटीबाट ऋणमा पोर्टसमाउथमा छन् । उनकै भुलले पेनाल्टीको अवसर बनेको थियो । तर उनले आफ्नो भुलमा गोल हुन पनि दिएनन् । यसैलाई लिएर रोनाल्डोको प्रतिक्रिया थियो, खेलमा यस्तै हुन्छ, कहिलेकाही गोल हुने गर्छ, कहिलेकाही हुन्न । उनले हेडबाट गरेका गोल क्रमशः १ सय १० र १ सय ११ औं रह्यो । सन् १९९३ देखि २००६ बीच अली देइले १ सय ९ गोल गरेका थिए । रोनाल्डोले युरो २०२० का क्रममा देइको बराबरी गरेका थिए ।"
ओमानसँग जापान पराजित,"टोकियो (एएफपी) ओमानले बिहीबार विश्वकप छनोटमा जापानलाई १० ले पराजित गर्दै स्तब्धपूर्ण नतिजा निकालेको छ । खेलको अन्तिम मिनेटतिर इशाम अल साभीले ओमानका लागि ऐतिहासिक गोल गरे । समूह बी को पहिलो खेलमै जापानले नसोचेको नतिजा स्वीकार्न पुग्यो । जबकि पछिल्लो राउन्डमा जापानले सबै ८ खेल जितेको थियो । वर्षाले भिजेको ओसाकास्थित पानासोनिक रंगशालामा पहिलो हाफ गोलरहित बराबरीमा रोकिएपछि जापानले टोकियो ओलम्पिकमा खेलाएका युवा खेलाडी ताकेफुसा कुबो रित्सु डोएनलाई मैदान पठाएको थियो । तर ओमानले नै जापानी रक्षापंक्ति धेरैपल्ट भत्काएको समयमा साभीले आफू मैदानमा छिरेको केही मिनेट (८८ औं) मा गोल गरे । गोल गरेपछि आफूलाई आश्चर्यजनक महसुस भइरहेको उनले बताए । हामीले राम्रो नतिजा निकाल्न सक्यौं, हामीले एक ढिक्का भएर धेरै मिहिनेत गरेका थियौं, उनले भने । ओमानका प्रशिक्षक ब्रान्को इभानकोभिचले यस नतिजालाई ऐतिहासिक विजय को संज्ञा दिए । जापानको कमजोर प्रदर्शनले झन्डै ५ हजार दर्शक निराश हुन पुगे । जापानका कप्तान माया योसिदा आफ्नो टोलीको प्रदर्शनमा दुखी थिए । हामी हार्यौं, जसरी हामी हार्नुपर्ने थियो, उनले भने, हाम्रो लय, संयोजन साँच्चै हो भने निकै खराब थियो । जापान एसियाको शीर्ष वरीयता टोली हो । यस समूहमा अस्ट्रेलिया, चीन, साउदी अरेयिबा र भियतनाम छन् । उता समूह ए मा इराकले दक्षिण कोरियालाई सोलमा गोलरहित बराबरीमा रोकेको छ । घरेलु टोलीले वर्चस्व जमाए पनि गोल गर्न सकेन ।"
