शीर्षक,विवरण
ऋण घटाउँदै विकास खर्च बढाउने लक्ष्य,"उनले संकेत गरेझैं अध्ययन तथा पूर्वतयारी नगरी अघिल्लो सरकारले घोषणा गरेका १४ सय सडक आयोजनाको कार्यान्वयन स्थगन गर्ने घोषणा गरिएको छ । अध्ययन र पूर्वतयारी नभएका प्रदेश तथा स्थानीय तहबाट कार्यान्वयन गर्न सकिने प्रकृतिका करिब १४ सय सडक आयोजना खारेजी वा प्रदेश तथा स्थानीय तहमा हस्तान्तरण गर्ने गरी हाल कार्यान्वयन स्थगन गरेको छु, शर्माले संसद्मा भने । तत्कालीन अर्थमन्त्री पौडेलले भने यसलाई राजनीतिक प्रतिशोधको संज्ञा दिएका छन् । बरु उहाँहरूले प्रतिस्थापन विधेयकका नाममा नयाँ हजारौं आयोजना थप्नुभएको छ, उनले कान्तिपुरसँग भने, राजनीतिक आग्रह र प्रतिशोध राखेर हामीले सुरु गरेका विकास निर्माणका कार्यक्रम खारेज गर्ने र सम्बद्ध मन्त्रालयहरूले सिफारिससमेत नगरेका नयाँ कार्यक्रम राख्ने काम गर्नुभएको छ । अघिल्लो सरकारले पनि विभिन्न सामाजिक सुरक्षाका कार्यक्रम ल्याउँदै वितरणमुखी बजेट प्रस्तुत गरेको थियो, ती सबैजसो कार्यक्रम निरन्तर गर्दै नयाँ सरकारले केही कार्यक्रम थप गरेको छ । मिर्गौला प्रत्यारोपण गरेका, सबै किसिमका क्यान्सर रोगी र मेरुदण्ड पक्षघातका बिरामीलाई औषधि उपचार खर्चबापत मासिक ५ हजारका दरले उपलब्ध गराइने व्यवस्था मिलाएको छु, अर्थमन्त्री शर्माले भने, राजनीतिक परिवर्तनको आन्दोलनमा बलिदान गर्ने परिवारका लागि जीवनवृत्तिबापत मासिक ३ हजार रुपैयाँ प्रदान गर्ने व्यवस्था गरिएको छ ।उनले कोभिडपीडित तथा विपन्न वर्गलक्षित राहत तथा सुविधाका लागि नगद वितरण तथा कर छुटका कार्यक्रम पनि अघि सारेका छन् । कोभिड प्रभावबाट रोजगारी र आयआर्जन गुमाएका अनौपचारिक एवं असंगठित क्षेत्रमा रहेका अति विपन्न गरिब ५ लाख परिवारलाई राहतस्वरूप एक पटकका लागि प्रतिघर परिवार १० हजारका दरले निश्चित मापदण्डका आधारमा नगद अनुदान प्रदान गर्ने प्रबन्ध गरेको छु, अर्थमन्त्री शर्माले भने, यस्तो अनुदान रकम स्थानीय तहको समन्वयमा २०७८ असोजभित्र हस्तान्तरण गर्ने गरी आवश्यक तयारी गरेको छु । यो अनुदान दसैंतिहारको मुखमा वितरण गरिने योजना आयोगका उपाध्यक्ष पौडेलले जानकारी दिए । कांग्रेसले २०१६ सालमा प्रगतिशील करप्रणाली सुरु गरेजस्तै नेपालमा पहिलो पटक प्रगतिशील नगद अनुदान प्रणाली सुरु गरिएको हो, पौडेलले भने, वृद्धभत्ता धनी गरिब जोकोहीले पाउँछन् । तर यो बजेटमा व्यवस्था भएको अनुदान गरिबले मात्रै पाउँछन् ।पूर्वअर्थमन्त्री पौडेलले भने गरिबहरूमा समेत यो सरकारले पक्षपात गर्न खोजेको आरोप लगाए । राष्ट्रिय योजना आयोगले गत महिना सार्वजनिक गरेको तथ्यांकअनुसार नेपालमा बहुआयामिक गरिबीको दर १७४ प्रतिशत अर्थात् करिब ५० लाख जनसंख्या गरिबीको रेखामुनि छन् । कोभिडको प्रभावले गरिब भएकाहरूको संख्या यसमा समावेश छैन । यसमध्ये सरकारले ५ लाखलाई मात्रै अनुदान वितरण गर्ने भनेर गरिबहरूमाथि समेत विभेद गर्न खोजेको पौडेलको दाबी छ । यो अनुदान रकम कहाँबाट जुटाउने बजेटले भन्न सकेको छैन, पौडेलले भने, अर्कोतर्फ बाँकी ४५ लाख गरिबलाई चाहिँ यो सुविधा किन नदिने ? सरकारले समाजवाद भन्छ, तर यसरी समाजवादमा कसरी पुगिन्छ ? प्रतिस्थापनको बजेटमा अत्तोपत्तो छैन ।प्रतिस्थापन विधेयकले आर्थिक वृद्धिको लक्ष्य पनि बढाएको छ । पूर्वअर्थमन्त्री पौडेलले ६५ प्रतिशतको लक्ष्य राखेका थिए भने अहिले ०५ प्रतिशत बिन्दुले बढ्ने बढ्ने अनुमान गरिएको छ । हामीले प्रस्ताव गरेअनुसार मितव्ययिता र सुशासन कायम राख्दै कोभिडको खोप लगाएपछि यो आर्थिक वृद्धि हासिल गर्न सकिनेछ, आयोगका उपाध्यक्ष पौडेलले भने, पूर्वाधार आयोजनामा समेत हामीले केही दीर्घकालीन योजना अघि सारेका छौं ।२०० मेगावाटभन्दा माथिका जलाशय तथा अर्धजलाशययुक्त जलविद्युत् आयोजनाका लागि छुट र सहुलियत दिई लगानी आकर्षित गर्ने लक्ष्य राखिएको छ । जलस्रोतको बहुउपयोगका लागि नयाँ योजना तयार गर्दा जलविद्युत् उत्पादन क्षमता, सिँचाइको सम्भाव्यता र खानेपानीको स्रोतको पहिचान गर्न एकीकृत नक्सांकन तयार गरिनेछ, विधेयकमा भनिएको छ । २०८२ चैतसम्म वित्तीय व्यवस्थापन सम्पन्न हुने २०० मेगावाटभन्दा माथिका जलाशय तथा अर्धजलाशययुक्त जलविद्युत् आयोजनाले व्यापारिक कारोबार सुरु गरेको मितिले १५ वर्षसम्म पूरै र त्यसपछिको ६ वर्षसम्म ५० प्रतिशत आयकर छुट दिने व्यवस्थाको घोषणा पनि छ । त्यस्ता आयोजनालाई आवश्यक निर्माण उपकरण, प्लान्ट, मेसिनरी औजार एवम् त्यसका पार्टपुर्जा, पेनस्टक तथा स्टिल सिटको पैठारीमा लाग्ने महसुल घटाई १ प्रतिशत मात्र लाग्ने व्यवस्था मिलाएको छु, विधेयकमा भनिएको छ ।सुरुङमार्ग, विद्युत् प्रसारण लाइन, विमानस्थल तथा नयाँ प्रविधिमा आधारित अन्य यातायात पूर्वाधार, जलविद्युत् आयोजना, ठूला अस्पताल, विश्वविद्यालयलगायत ठूला पूर्वाधार निर्माणमा निजी क्षेत्रले इन्जिनियरिङ, खरिद, निर्माण, लगानी (ईपीसीएफ) विधिबाट निर्माण गर्न सक्ने व्यवस्था मिलाउने घोषणा पनि छ । एक्सप्रेस रोड, सुरुङ मार्ग, द्रुत मार्ग, फ्लाइओभरजस्ता पूर्वाधार निर्माण तथा सञ्चालनका लागि निजी क्षेत्रलाई प्रोत्साहन गरिने नीति लिएको छु । पूर्वाधार विकासका लागि पूर्वाधार बन्ड, ब्लेन्डेड फाइनान्स जस्ता नयाँ वित्तीय उपकरण सुरुवात गरिनेछ, विधेयकमा भनिएको छ । विधेयकमा पनि किसान तथा युवालाई आशा देखाउने तर विगतमा कार्यान्वयन हुन नसकेका कार्यक्रम अघि सारिएको छ । कृषि बाली तथा पशु बिमाको दायरा विस्तार गरी दिइँदै आएको बिमा प्रिमियम अनुदानमा साविकको ५० प्रतिशतबाट वृद्धि गरी ८० प्रतिशत पुर्याउने उल्लेख छ । लघु, साना तथा मझौला उद्योग, व्यावसायिक कृषि, युवा उद्यम, महिला उद्यम, वैदेशिक रोजगारबाट फर्किएका व्यक्ति, दलित समुदाय व्यवसाय विकास कर्जालगायतका उत्पादनका क्षेत्रमा स्वरोजगार बनाउन बिनाधितो प्रदान गरिने सहुलियतपूर्ण कर्जाका लागि ब्याज अनुदान कार्यक्रमलाई विस्तार गरेको छु, विधेयकमा भनिएको छ, यस्ता युवालाई सीप तथा उद्यमशीलता तालिममा प्राथमिकता दिई वाणिज्य बैंकका शाखाहरूमार्फत प्रत्येक पालिकामा कम्तीमा ५ सय बेरोजगार युवालाई यस्तो ऋण प्रवाह गरी स्वरोजगार बनाउने व्यवस्था मिलाएको छु ।सहरी विपन्न नागरिकका लागि सामाजिक संस्थाको सहकार्यमा काठमाडौं उपत्यकाका कम्तीमा १० स्थानमा सुपथ र सुलभ खानाको व्यवस्था गरिने पनि घोषणा छ । प्राविधिक विधामा अध्ययन गर्ने कक्षा १२ सम्मका विद्यार्थीलाई पढ्दै कमाउँदै कार्यक्रम सबै प्रदेशका केही विद्यालयमा नमुनाका रूपमा सुरुवात गरिनेछ, अर्थमन्त्रीले भने, शिक्षकहरूको स्वास्थ्योपचारका लागि छुट्टै अस्पताल निर्माण गर्न अध्ययन गरिनेछ । आवासविहीन दलितका लागि कर्णाली र प्रदेश २ का साथै सबै स्थानीय जिल्लामा व्यवस्थित आवास योजना विस्तारको पनि घोषणा छ । यस्ता वर्गलाई लक्षित रोजगारीका कार्यक्रम सञ्चालन गरिनेछ, विधेयकमा भनिएको छ, प्रतिस्थापन विधेयकमार्फत सरकारले लिएका नीति तथा कार्यक्रमको कार्यान्वयन र २०७८ चैतभित्र कोभिडविरुद्धको खोप सबैलाई उपलब्ध हुने भई आर्थिक क्रियाकलाप विस्तार हुने हुँदा ७ प्रतिशतको आर्थिक वृद्धिदर हासिल हुने अनुमान गरेको छु ।"
ढाडमा चढेर रोस्ट्रम ताक्दा,"आफूले कारबाही गरेका सांसदलाई सभामुखले पदमुक्त नगरेर भेदभावपूर्ण व्यवहार गरेको भन्दै एमालेले बुधबारको बैठकमा पनि नाराबाजी गरेको थियो । एमालेले १४ जना सांसदमाथि कारबाही गरेको जानकारी भदौ १ मा संसद् सचिवालयमा दिएको थियो । तर त्यसलाई सभामुख सापकोटाले अघि बढाएका थिएनन् । १५ मिनेटपछि दोस्रो बैठक सुरु हुनेबित्तिकै एमालेका सांसद उसरी नै नाराबाजीमा उत्रिहाले । उनीहरूले सभामुखतिर औंला ठड्याउँदै पक्षपातपूर्ण व्यवहार बन्द गर, संसदीय मर्यादा कायम गर, पदीय मर्यादा कायम गर, विधिको शासन लागू गर, कानुनको सर्वोच्चता लागू गर जस्ता नारा लगाए । बिहीबार र शुक्रबारको पहिलो बैठकमा आफ्नै सिटमा बसेका एमाले अध्यक्ष केपी शर्मा ओली दोस्रो बैठकमा भने उठेर नारा लगाएकै ठाउँसम्म पुगेका थिए । रोस्ट्रममा जान मर्यादापालकले रोकेपछि एमाले सांसदले मर्यादापालकको दमन मुर्दावाद, सदनभित्र बल प्रयोग गर्न पाइँदैन जस्ता नारासमेत लगाएका थिए । वेलमा एमाले र मर्यापालकबीच ठेलमठेल हुँदा सत्ता गठबन्धनको दल एकीकृत समाजवादीका केही सांसदले एमालेविरुद्ध नारा लगाए । दोस्रो बैठकमा एमाले सांसदहरू बढी आक्रामक देखिए । ठेलमठेलले कांग्रेस सांसद शशांक कोइराला, प्रकाशमान सिंह, सीतादेवी यादव बसेको ठाउँको टेबल भाँचियो । उनीहरू उठेर अर्को कुर्सीमा सरे । दोस्रो बैठकमा आर्थिक, राष्ट्र ऋण उठाउने, विनियोजन अध्यादेश पेस गर्ने कार्यसूची थियो । नाराबाजी र ठेलमठेलबीच सभामुख सापकोटाले बैठक सुरु भएको चार मिनेटपछि तीनै अध्यादेशमा अस्वीकृतको सूचना राखेका नेपाल मजदुर किसान पार्टीका सांसद प्रेम सुवाललाई समय दिए । सुवालले विरोधका बीच अस्वीकृतको सूचना प्रस्तुत नगर्ने जानकारी दिए । तर सभामुखले सुवालले आफ्नो प्रस्ताव फिर्ता लिएकाले निर्णायार्थ पेस गर्नॅ नपरेको बताए । सभामुख सापकोटाले आर्थिक अध्यादेश स्वीकृत गरियोस् भन्ने प्रस्ताव पेस गर्न अनुमति दिने वाक्य फुस्किन नपाउँदै अर्थमन्त्री जनार्दन शर्मा दौडिँदै रोस्ट्रम पुगे । अर्थमन्त्रीले आर्थिक अध्यादेश पेस गरेपछि राष्ट्र ऋण उठाउने अध्यादेश पेस गर्ने पालो आयो । नेमकिपाका सांसद सुवालले राष्ट्र ऋण उठाउने अध्यादेशलाई पनि अस्वीकार गरियोस् भनेर सूचना दर्ता गराएका थिए । सभामुख सापकोटाले सुवाललाई उक्त सूचना प्रस्तुत गर्न समय दिए । सुवालले सभामुखको प्रक्रियाप्रति असहमति जनाए । आफूले पहिलेको आर्थिक अध्यादेशलाई अस्वीकार गरियो भन्ने सूचना फिर्ता लिएको नभई रोस्ट्रमबाटै उक्त सूचना प्रस्तुत गर्न दिने व्यवस्था मिलाइदिन भनेर अनुरोध गरेको बताए । सभामुख सापकोटाले यथास्थानबाटै विरोधको सूचना पेस गर्न भनिरहे भने सुवालले रोस्ट्रमबाट प्रस्तुत गर्ने वातावरण मिलाइनुपर्ने भनेर जवाफ दिइरहे । विरोध जारी रहेका बेला अर्थमन्त्री शर्मा रोस्ट्रमको कुनामा बसिरहे । तीनवटै अध्यादेश संसद्बाट स्वीकृत भएपछि दोस्रो बैठक फेरि १५ मिनेटका लागि अन्त्य भयो । त्यसपछि सबैले सहजै अनुमान गरे अब सरकारले प्रतिस्थापन विधेयक ल्याउने भयो । पौने ४ बजे तेस्रो बैठक बस्यो । एमालेका सांसद झन् आक्रामक भए । एमाले सांसदहरू कसरी हुन्छ रोस्ट्रममा जाने सुरमा लागे । रोस्ट्रमतर्फ जाने दुवै सिँढीमा मर्यादापालकले छेकेपछि बीचबाट पनि चढ्न खोजे । त्यस क्रममा हातले उचालेर, काँधमा टेकाएर आफ्ना सांसदलाई रोस्ट्रमतर्फ अघि बढाउन खोजे । पुरुष सांसदलाई उचालेर रोस्ट्रममा पठाउन नसकेपछि महिला सांसदलाई पनि उचालेर पठाउन खोजियो । तर सकेनन् । प्रतिनिधिसभाको शुक्रबारको बैठकमा नारदमुनि राना र पदम गिरीलाई उचालेर रोस्ट्रममा पठाउन खोजिएको थियो । उनलाई पठाउन नसकेपछि नरबहादुर धामीले आँट देखाए । तर उनले पनि सकेनन् । यस्तै गंगा चौधरी सत्गौवा, आशाकुमारी विकलाई महिला र पुरुष सांसदले उचालेर रोस्ट्रमतिर धकेलेका थिए तर उनीहरूलाई पनि मर्यादापालकले रोके । एमाले सांसदले तलबाट ठेलेर रोस्ट्रमतिर पठाउन खोज्थे, मर्यापालकले तल झारिदिन्थे । यही बीचमा एमालेकी अर्की सांसद रेखाकुमारी झाले गृहमन्त्रीको टेबलमा राखिएको माइक झिकेर रोस्ट्रमतिर हान्ने प्रयास गरिन् । मर्यादापालकले उनको हातको माइक खोसे । माइक निकाल्दा गृहमन्त्री भने हेरिरहे । छेउमै रहेका प्रधानमन्त्री शेरबहादुर देउवाले भने आफ्नो अगाडिको माइक लुकाए । संसद्को टेबलमा जडान गरिएको माइक निकाल्न मिल्छ । एमालेका सांसदले सत्तापक्ष बस्ने ठाउँको माइक निकाल्न खोजेपछि कांग्रेस सांसदहरू पार्वता डीसी चौधरी, दिलेन्द्रप्रसाद बडू, देवप्रकाश तिमिल्सिनालगायतले उनीहरूलाई रोक्न खोजेका थिए । माइक निकालेको देखेपछि उनलाई एमाले अध्यक्ष ओलीले बोलाएर त्यसो नगर्न निर्देशन दिए । बैठक सकिएर बाहिर निस्कँदा सांसद झाले सभामुखलाई हान्न माइक निकालेको बताइन् । जे पायो त्यसैले टाउको फुटाउने योजना थियो । सभामुख र अर्थमन्त्रीको टाउको फुटाउनका लागि माइक उठाएकी हो । आज सकिएन अर्को दिन फेरि हान्छु, उनले भनिन् । एमालेले नाराबाजी गरिरहेका बेला अर्थमन्त्री शर्माले बजेटसम्बन्धी प्रतिस्थापन विधेयक प्रस्तुत गरे । सभामुख सापकोटाले पूर्वसांसद महेन्द्र शेरचन र जेबी टुहुरेको निधनमा शोक प्रस्ताव गरे । यो प्रस्ताव पेस हुँदा भने एमालेका सांसद चुपचाप रहे । शोक प्रस्ताव सर्वसम्मतिले पारित भयो । सभामुखले अर्को बैठक आइतबार १ बजेलाई बोलाएका छन् ।"
मेलम्चीको पानी चैतभित्र ल्याउने लक्ष्य,"काठमाडौं (कास) सरकारले मेलम्ची खानेपानी आयोजनाको काम चैत मसान्तभित्र सम्पन्न गरी खानेपानी नियमित आपूर्ति गर्ने घोषणा गरेको छ । अर्थमन्त्री जनार्दन शर्माले आवश्यक मर्मत तथा पुनःस्थापन गरी पानी आपूर्ति गर्ने प्रतिस्थापन बजेटमार्फत घोषणा गरेका हुन् ।गत असारमा मेलम्चीमा आएको बाढीले अम्बाथानस्थित हेडवर्क्सलगायतमा क्षति पुर्याउनुका साथै करिब ८ किमि सडक संरचना बगाउँदा आयोजना अवरुद्ध छ । मेलम्ची बजारदेखि हेडवर्क्ससम्मको करिब २१ किमिमध्येको ८ किमि सडक बगाउँदा गाडी सञ्चालन हुन सकेका छैनन् । दुई पटकको बाढीले २ अर्ब ४५ करोड रुपैयाँको क्षति पुगेको आयोजनाका सूचना अधिकारी राजेन्द्रप्रसाद पन्तले जानकारी दिए । यसअघिको सरकारले ३ अर्ब ५० करोड रुपैयाँ बजेट विनियोजन गरेको थियो । पन्तका अनुसार मेलम्ची आयोजना (पहिलो चरण) का लागि ५७ करोड र याङ्ग्री, लार्के (दोस्रो चरण) का लागि २ अर्ब ९३ करोड रुपैयाँ विनियोजन गरिएको थियो । बाढीले पहिलो चरणको आयोजनामा क्षति पुर्याएपछि याङ्ग्री र लार्केको बजेट मेलम्चीमै गाभ्न सक्ने सम्भावना रहेको पन्तले बताए । सडक विभागले सडकको र नेपाली सेनाले पनि आयोजनामा काम गर्ने भन्नेछ, उनले भने, बजेटको आकार खास बढ्ने होइन, यताको उतामात्र गरेको हो । वर्षाले आयोजनाका काम गर्न निकै कठिन भएकाले याङ्ग्री र लार्केसमेत प्रभावित भएको आयोजनाले जनाएको छ । वैकल्पिक रूपमा पानी पथान्तरण गर्न बनाइएको कफर ड्याम पूर्णरूपमा क्षति भएको पन्तले बताए । अस्थायी तरिकाले पानी पथान्तरण गर्न तत्काल भौतिक तथा पूर्वाधार मन्त्रालय, नदी नियन्त्रणमा जलस्रोत तथा सिँचाइ मन्त्रालयले सहयोग गर्नुपर्ने उनको भनाइ छ । यसअघि आयोजनाले अस्थायी मुख्य बाँधको मुखमा अस्थायी सुरुङ बनाई पानी पठाउने गरेको थियो । हेडवर्क्सलार्ई बाढीपछि बालुवा, गिट्टीले छोपेको छ । मुहान क्षेत्रको सडक र अम्बाथानका दुईवटा बेलिब्रिज, तिम्बु र हल्देका मोटरेबल पुल बगाएको छ, पन्तले भने, अडिट सुरुङसम्म पुग्न पनि गाह्रो भइराखेको छ । मुहाननजिकैको इन्जिनियरिङ क्याम्प र सुरक्षा पोस्ट बाढीले बगाएको थियो । क्याम्प बगाउँदा आयोजना निर्माणमा संलग्न ठेकेदार कम्पनीका एक चिनियाँ र दुई भारतीयको मृत्यु भएको थियो ।"
"शिक्षामा २ अर्ब कटौती, स्वास्थ्यमा ११ अर्ब बढ्यो","(काठमाडौंं)  र्वजनिक शिक्षामा लगानी वृद्धिसँगै गुणस्तर सुधार गर्ने प्रतिबद्धताअनुसार सत्तारूढ दलहरूले पछिल्ला वर्ष यस क्षेत्रमा अपेक्षित बजेट बढाएका छैनन् ।अर्थमन्त्री जनार्दन शर्माले शुक्रबार पेस गरेको अर्थसम्बन्धी अध्यादेशको प्रतिस्थापना विधेयकमा जेठमा तत्कालीन अर्थमन्त्री विष्णु पौडेलले घोषणा गरेको भन्दा शिक्षामा करिब २ अर्ब बजेट घटाएका छन् । चालु आर्थिक वर्षदेखि भने शिक्षक, कर्मचारीको तलबमा मात्रै वार्षिक ६ अर्बभन्दा बढी रकम खर्च हुँदै छ । शिक्षक कर्मचारीको २ हजार तलब वृद्धि गरेपछि साउनबाट खर्च बढेको हो । अर्थमन्त्री शर्माले केही कार्यक्रम थपेका छन् भने राष्ट्रपति शैक्षिक सुधार कार्यक्रमको बजेट कटौती गरेका छन् । उनले शिक्षा तथा विज्ञान, प्रविधि क्षेत्रमा १ खर्ब ७८ अर्ब २० करोड बजेट विनियोजन गरेका छन् । पौडेलले १ खर्ब ८० अर्ब ४ करोड छुट्याएका थिए । पौडेलले शिक्षा क्षेत्रमा १० दशमलव ९३ प्रतिशत बजेट छुट्याएकामा शर्माले १० दशमलव ९१ प्रतिशत तोकेका छन् । पौडेलले नै आव २०७७२०७८ को भन्दा बजेट घटाएका थिए । सत्तारूढ कांग्रेस, माओवादीलगायत एमालेले शिक्षा क्षेत्रमा कुल बजेटको २० प्रतिशत विनियोजन गर्ने प्रतिबद्धता जनाएका छन् । २०७४ पछि एमाले, कांग्रेस र माओवादी केन्द्र आलोपालो सरकारमा आए पनि कुल बजेट बढ्दा शिक्षा बजेटको आकार भने ११ दशमलव ६४ प्रतिशतभन्दा बढ्न सकेको छैन । २०७७०७८ मा सबैभन्दा बढी ११ दशमलव ६४ प्रतिशत, २०७६०७७ मा १० दशमलव ६८ र २०७५०७६ मा १० दशमलव २३ प्रतिशत बजेट विनियोजन गरिएको थियो । त्यसअघि आव २०६९७० मा शिक्षाको बजेट १५ दशमलव ६८ प्रतिशतसम्म पुगेको थियो ।१ लाख ५३ हजार शिक्षक, ६६ हजारभन्दा बढी कर्मचारीको तलब वृद्धि भएको तर त्यसको तुलनामा शिक्षाको समग्र बजेट वृद्धि हुन नसकेको मन्त्रालयका अधिकारीहरू बताउँछन् । पौडेलले ल्याएको बजेटको राष्ट्रपति शैक्षिक सुधार कार्यक्रमको १० अर्ब बजेटमा कटौती गरेर केही नयाँ कार्यक्रम ल्याइएको छ । पौडेलको पालामा विद्यालय, क्याम्पसका पूर्वाधार निर्माणका अन्य शीर्षकको बजेट राष्ट्रपति शैक्षिक सुधार कार्यक्रममा समावेश गरेर १० अर्ब पुर्याइएको थियो । विश्वविद्यालय अनुदान आयोग र स्थानीय तहबाट हुने पूर्वाधार निर्माणको बजेट कार्यक्रममा समावेश नगरी सिधै आयोग र स्थानीय तहमार्फत खर्च गर्ने गरी पठाइएको मन्त्रालयका ती अधिकारीले बताए । त्यसो हुँदा राष्ट्रपति शैक्षिक सुधार कार्यक्रमको आकार घटेको छ । अर्थमन्त्री शर्माले कोरोनाकालमा वैकल्पिक शिक्षामा जोड दिँदै प्रत्येक प्रदेशमा शैक्षिक उत्कृष्टता केन्द्र स्थापना गर्ने घोषणा गरेका छन् । गुणस्तरीय पाठ्यसामग्री र पाठ्यक्रमसमेत उत्पादन गरी विद्युतीय माध्यमद्वारा प्रदेशभरिका सार्वजनिक विद्यालयहरूमा उपलब्ध गराउने प्रबन्ध गरेको छु, उनले भने । प्रदेशमा रहेका शैक्षिक तालिम केन्द्रहरूमार्फत उक्त कार्यक्रम लागू गरिने योजना छ । त्यस्तै प्राविधिक धारमा अध्ययन गर्ने कक्षा १२ सम्मका विद्यार्थीलाई पढ्दै कमाउँदै कार्यक्रम सबै प्रदेशका नमुना विद्यालयमा कार्यान्वयन गरिने उनले बताए । शिक्षकहरूले वर्षौंदेखि उठाउँदै आएको निजामती कर्मचारीको जस्तै छुट्टै शिक्षक अस्पताललाई पनि यसपालिको बजेटले सम्बोधन गरेको छ । अर्थमन्त्री शर्माले भने, शिक्षकहरूको उपचारका लागि छुट्टै अस्पताल निर्माण गर्न अध्ययन गरिनेछन् ।नारायणहिटी दरबार संग्रहालय परिसरमा रामपिथेकसदेखि मुलुकको सम्पूर्ण कालखण्ड झल्कने गरी ऐतिहासिक शासकीय संग्रहालय निर्माण गरिने बजेटमा उल्लेख छ । योगमायादेखि हालसम्मका सहिद, जनआन्दोलन, जनयुद्ध, मधेस आन्दोलनलगायतमा त्याग र योगदान गर्नु हुने अग्रज राजनीतिज्ञहरूको इतिहास समेट्ने गरी संग्रहालय निर्माण गर्न, आवश्यक बजेट विनियोजन गरेको छु, उनले थपे, नेपालको धर्म, संस्कृति परम्परा, प्रदर्शित हुने गरी धार्मिक पर्यटन प्रवर्द्धन गर्न धार्मिक संग्रहालय स्थापना गरिनेछ ।मुलुकको सबैभन्दा जेठो त्रिचन्द्र क्याम्पस र घण्टाघरलाई ऐतिहासिक महत्त्व झल्कने गरी पुरानै ढाँचामा पुनर्निर्माण गरिने उनले जनाए ।"
तीन करोड खोप ल्याउन बजेट,"काठमाडौं (कास) मिर्गौला प्रत्यारोपण गरेका, सबै किसिमका क्यान्सर रोगी र मेरुदण्डका पक्षघात भएका व्यक्तिलाई सरकारले हरेक महिना ५ हजार रुपैयाँ उपलब्ध गराउने भएको छ । अर्थमन्त्री जनार्दन शर्माले अर्थसम्बन्धी अध्यादेशको प्रतिस्थापन विधेयक प्रस्तुत गर्दै स्वास्थ्य क्षेत्रमा करिब ११ अर्ब बजेट बढाएका छन् । केपी ओली सरकारका अर्थमन्त्री विष्णु पौडेलले स्वास्थ्य मन्त्रालयका लागि १ खर्ब २२ अर्ब ७८ करोड विनियोजन गरेकामा अर्थमन्त्री शर्माले शुक्रबार प्रस्तुत गरेको प्रतिस्थापन बजेटमा १ खर्ब ३३ अर्ब १ करोड बजेट छुट्याएका छन् । सवारीसाधन खरिद, बैठक भत्ता, गोष्ठी, तालिम खर्चलगायत कटौती गरी खोप खरिदका लागि पाँच अर्ब बजेट थप गरेको अर्थमन्त्री शर्माले जानकारी गराए । अब थप ३ करोड मात्रा खोप खरिद गरिने बजेटमा उल्लेख छ । हालसम्म १ करोड ३३ लाख ५९ हजार डोज कोभिडविरुद्घको खोप भित्रिइसकेको छ । शर्माले कोभिडविरुद्घको खोप व्यवस्थापनको लागि वैदेशिक स्रोतको अतिरिक्त आन्तरिक स्रोतसमेत परिचालन गरी खोप खरिद गरिने बताए । भदौ २३ गतेसम्म ५७ लाख ३० हजार जनाले पहिलो डोज र ५१ लाख २ हजार जनाले पूर्ण खोप प्राप्त गरिसकेका छन् । अर्थमन्त्रीले हालसम्म १ करोड ३३ लाख ५९ हजार डोज खोप नेपाल भित्रिएको र करिब ३ करोड प्राप्त हुने क्रममा रहेको जानकारी गराए । खोप, अक्सिजन, ग्यास तथा स्यानिटरी प्याड उत्पादन गर्ने उद्योगलाई सुरुका तीन वर्षसम्म लाग्ने करमा शतप्रतिशत र त्यसपछि दुई वर्षसम्म ५० प्रतिशत छुट गरिनेसमेत बजेटमा उल्लेख छ ।"
प्रधानमन्त्री रोजगार कार्यक्रमलाई निरन्तरता,"(काठमाडौं)  तत्कालीन केपी ओली सरकारले स्थानीय तहमा न्यूनतम रोजगारी ग्यारेन्टी गर्न कार्यान्वयनमा ल्याइएको प्रधानमन्त्री रोजगार कार्यक्रमलाई शेरबहादुर देउवा सरकारले पनि निरन्तरता दिएको छ ।अर्थमन्त्री जनार्दन शर्माले शुक्रबार प्रतिनिधिसभामा प्रस्तुत गरेको अर्थसम्बन्धी अध्यादेशहरूलाई प्रतिस्थापन गर्ने विधेयकमा श्रम, रोजगार तथा सामाजिक सुरक्षा मन्त्रालयको बजेट आकारलाई यथावत् राखिएको छ । प्रधानमन्त्री रोजगार कार्यक्रम श्रम मन्त्रालयको सबैभन्दा ठूलो बजेट भएको कार्यक्रम हो । यसअघि ओली सरकारले प्रधानमन्त्री रोजगार कार्यक्रममार्फत दुई लाख जनालाई सय दिनको रोजगारी ग्यारेन्टी गर्न १२ अर्ब रुपैयाँ विनियोजन गरेको थियो । सरकारले कोभिड१९ को प्रभावबाट रोजगारी र आयआर्जन गुमाएका अनौपचारिक एवं असंगठित क्षेत्रका अतिविपन्न गरिब ५ लाख परिवारलाई १० हजारका दरले राहत स्वरूप नगद अनुदान दिने घोषणा गरेको छ । यस्तो राहत एकपटकका लागि निश्चित मापदण्ड बनाई स्थानीय तहको समन्वयमा आउँदो असोजभित्र हस्तान्तरण गर्ने उनले बताए । उनले श्रम समूह वा श्रम सहकारीमार्फत युवालाई संगठित गरी व्यावसायिक दक्षता अभिवृद्धि गर्न तालिमसहित आयोजनामा सहभागी गराउने बताए । यस्ता श्रम समूह वा श्रम सहकारीले सार्वजनिक निर्माण क्षेत्रको १० करोडसम्म लागतका आयोजनामा आपसी प्रतिस्पर्धामार्फत सहभागी हुन पाउने कानुनी प्रबन्ध गरिनेछ, उनले भने ।बेरोजगार युवाको विस्तृत लगत अध्यावधिक गरी एकीकृत अभिलेख तयार गरिने उनले बताए । चालु आवमा स्थानीय तहमार्फत बेरोजगार युवाको लगत विवरण राख्ने काम भइरहेको छ, जसअनुसार ७ लाख जना बेरोजगारका रूपमा सूचीकृत छन् । उनले सरकारबाट सञ्चालन हुने श्रममूलक रोजगार कार्यक्रममा विपन्न दलित एवं अति गरिब नागरिकलाई पहिलो प्राथमिकता दिइने बताए । लघु, साना तथा मझौला उद्योग, व्यावसायिक कृषि, युवा उद्यम, महिला उद्यम, वैदेशिक रोजगारबाट फर्किएका व्यक्ति, दलित समुदाय व्यवसाय विकास कर्जालगायत उत्पादनका क्षेत्रमा स्वरोजगार बनाउन बिनाधितो प्रदान गरिने सहुलियतपूर्ण कर्जाका लागि ब्याज अनुदान कार्यक्रमलाई विस्तार गरेको छु, उनले भने, यस्ता युवालाई सीप तथा उद्यमशीलता तालिममा प्राथमिकता दिई वाणिज्य बैंकका शाखाहरूमार्फत प्रत्येक पालिकामा कम्तीमा ५०० बेरोजगार युवालाई यस्तो ऋण प्रवाह गरी स्वरोजगार बनाउने व्यवस्था मिलाएको छु ।त्यस्तै अघिल्लो सरकारले विदेशबाट फर्केकाहरू तथा स्वदेशमै रोजगारी गुमाएकालाई विभिन्न स्वरोजगारमूलक कार्यमा संलग्न हुन सीप विकासका लागि ४० करोड रुपैयाँ विनियोजन गरिएकामा यसलाई निरन्तरता दिइएको छ । कोभिडको समयमा रोजगारी गुमाएर र करारपत्र समाप्त भएर झन्डै १ लाख ५० हजार जना नेपाली स्वदेश फर्केका छन् ।"
घाटाका संस्थानलाई खारेज गर्न सकिने,"काठमाडौं (कास) प्रतिस्थापन बजेट विधेयकले नेपाल वायुसेवा निगमलगायत निरन्तर घाटामा सञ्चालित संस्थानहरूको संस्थागत र व्यवस्थापकीय सुधारबारे पुनः बोलेको छ । पूर्ववर्ती सरकारले जेठ १५ गते संसद्मा प्रस्तुत गरेको बजेटमा झैं निगमको नामै भने किटान गरिएको छैन । तर, घाटामा गएका संस्थानहरूको संरचना सुधार्नुपर्ने भएमा सुधार्ने वा खारेज नै गर्नुपर्ने भएमा गर्न सकिने भनिएको छ । निरन्तर घाटामा गएका सार्वजनिक संस्थानहरूलाई संरचनागत र व्यवस्थापकीय सुधार गरी सञ्चालन गर्ने, खारेज गर्ने वा अन्य उपयुक्त विधिबाट व्यवस्थापन गर्ने नीति लिइनेछ, प्रतिस्थापन विधेयकको ५२ नम्बर बुँदामा भनिएको छ । यसअघिको बजेटले निगमको नामै तोकेर व्यावसायिक तथा प्रतिस्पर्धी बनाउन संगठन पुनःसंरचना गर्ने भनेको थियो । निगमको संस्थागत संरचना बदल्न सञ्चालक समितिले सरकारलाई बुझाएका मस्यौदामा असहमति जनाउँदै तीनवटा दलनिकट ट्रेड युनियन दुई महिनादेखि आन्दोलनमा छन् । तीन दिनअघि पर्यटन मन्त्रालयले आन्दोलन रोक्न दोस्रोपटक पत्राचार गरे पनि उनीहरूले आन्दोलन स्थगन गरेका छैनन् । झन्डै ४७ अर्ब ऋणमा रहेको सरकारको पूर्ण स्वामित्वको निगमको हालको पुँजी संरचना तथा ऋणबारे अर्थमन्त्री शर्माले केही कार्यक्रम घोषणा गरेनन् । तर, कोभिड१९ बाट अति प्रभावित पर्यटन क्षेत्रलाई पुनरुत्थान गर्न छुट तथा सहुलियतसहित विभिन्न किसिमका पूर्वाधार निर्माण तथा प्रवर्द्धनात्मक कार्यक्रम सञ्चालन गरिने प्रतिस्थापन बजेटमा उल्लेख छ ।"
प्रक्रिया पूरा नगरी प्रतिस्थापन विधेयक पेस,"(काठमाडौं)  सरकारले बजेटसम्बन्धी अध्यादेशको प्रतिस्थापन विधेयकलाई प्रक्रिया पूरा नगरी संसद्मा पेस गरेको छ । केपी शर्मा ओली नेतृत्वको सरकारले जारी गरेको बजेटसम्बन्धी (आर्थिक, राष्ट्र ऋण उठाउने र विनियोजन) अध्यादेशको प्रतिस्थापन विधेयक शुक्रबार संसद्मा पेस गरेको भनिए पनि अर्थमन्त्री जनार्दन शर्माले आर्थिक वर्षको सुरुमै ल्याउने बजेटको ढाँचामा विधेयक पेस गरेका हुन् । प्रतिनिधिसभा नियमावलीअनुसार बजेट विधेयकबाहेक अन्य विधेयक संसद् सचिवालयमा दर्ता गरेको पाँच दिनपछि मात्रै पेस गर्नुपर्छ । तर, अर्थ मन्त्रालयले शुक्रबार दिउँसो संसद् सचिवालयमा दर्ता गरेको आर्थिक, राष्ट्र ऋण उठाउने र विनियोजनसम्बन्धी प्रतिस्थापन विधेयक बढीमा एक घण्टाभित्र अर्थमन्त्रीले संसद्मा पेस गरे ।दर्ता गरेको पाँच दिनअगावै विधेयक पेस गर्ने हो भने संसद्को नियम निलम्बन गर्नुपर्छ । नियमावलीमा सांसदलाई विधेयक वितरण गर्न दुई दिन र पेस गर्न पाँच दिनको समय दिनुपर्ने प्रावधान छ । कुनै पनि विधेयक दर्ता भएको पाँच दिनपछि मात्रै संसद्मा पेस गर्नुपर्ने संसद् नियमावलीमा व्यवस्था छ, त्योभन्दा अघि पेस गर्ने हो भने नियम निलम्बन गर्नुपर्छ, संसद् सचिवालयका पूर्वसचिव मुकुन्द शर्माले भने ।अर्थमन्त्री शर्माले संसद्मा पेस गरेको विवरणमा अर्थसम्बन्धी अध्यादेशहरूलाई प्रतिस्थापन गर्ने विधेयकका सम्बन्धमा संघीय संसद्मा प्रस्तुत वक्तव्य भनिएको छ । यसअनुसार पनि यो विधेयकमा प्रतिनिधिसभा नियमावलीको नियम १०३ को प्रावधान आकर्षित हुन्छ । नियम १०३ मा संसद् सचिवालयमा विधेयक दर्ता भएपछि सरकारी विधेयकको हकमा दुई दिन र गैरसरकारी विधेयकको हकमा चार दिनभित्र प्रत्येक सदस्यलाई विधेयकको प्रति उपलब्ध गराउनुपर्ने प्रावधान छ । सरकारले ल्याएको विधेयकमाथि सांसदलाई विरोधको सूचना पेस गर्ने मौका दिनुपर्ने हुन्छ । यसरी विरोध दर्ता भएपछि विरोधकर्तालाई सरकारले स्पष्ट पार्ने मौका सभामुखले दिनुपर्छ । यो कुनै पनि प्रक्रिया पूरा नगरी सभामुख अग्निप्रसाद सापकोटाले जेठ १५ मा सरकारले ल्याउने बजेटजसरी सदनमा अर्थमन्त्री शर्मालाई विधेयक पेस गर्न अनुमति दिएका हुन् । सभामुखले जुन प्रक्रिया अपनाएको हो, त्यसरी बजेट पेस गर्दा संयुक्त सदन बस्नुपर्ने संवैधानिक प्रावधान छ । संविधानको धारा ११९ मा अर्थमन्त्रीले प्रत्येक आर्थिक वर्षको सम्बन्धमा संघीय सदनका दुवै सदनको संयुक्त बैठकमा बजेट पेस गर्नुपर्ने हुन्छ । यो प्रक्रिया पनि पूरा नभएकाले सभामुख सापकोटाले आफ्नो अधिकार प्रयोग गरी अर्थमन्त्री शर्मालाई विधेयक पेस गर्न दिएका हुन् । अर्थमन्त्रीले पेस गरेको विधेयकको कुनै पनि प्रक्रिया पूरा गरेको देखिएन, सांसद हृदयेश त्रिपाठीले भने, प्रतिस्थापन विधेयकको नाममा विस्थापन आयो । नयाँ बजेट ल्याएको हो भने अर्थमन्त्रीले संयुक्त सदनमा मात्रै प्रस्तुत गर्ने संवैधानिक व्यवस्था छ । यो पनि नदेखिएकाले संसदीय प्रक्रिया पूरा गरेर विधेयक पेस गरेको देखिएन । सभामुख सापकोटाले प्रतिनिधिसभाको नियम १४९ को उपनियम १ र ५ अनुसार विधेयक प्रस्तुत गर्न अनुमति दिए । उपनियम १ मा वार्षिक अनुमान प्रस्तुत भएलगत्तै पछि बसेको बैठकमा अर्थमन्त्रीले सरकारको अर्थसम्बन्धी प्रस्तावलाई कार्यान्वयन गर्न बनेको आर्थिक विधेयक प्रस्तुत गर्ने र उपनियम (५) मा आर्थिक विधेयकका सम्बन्धमा यस नियममा उल्लेख गरिएबाहेक सभामुखले उपयुक्त ठहर्याएको कार्यविधि अपनाइने उल्लेख छ । प्रतिनिधिसभाका सचिव गोपालनाथ योगीले भने सबै प्रक्रिया पूरा गरी सदनमा विधेयक पेस गरेको दाबी गरे । संविधानसभा अध्यक्ष सुवासचन्द्र नेम्वाङले नेमकिपाका सांसद प्रेम सुवालले राखेको प्रस्ताव टुंग्याउने प्रक्रियादेखि नै गलत भएको बताए । ओली सरकारले जारी गरेको बजेटसम्बन्धी अध्यादेश संसद्मा एमालेले विरोध गरिरहेकै अवस्थामा बहुमतका आधारमा स्वीकृत गरिएको थियो । तीनवटै अध्यादेश अस्वीकृत गर्न नेमकिपाका सांसद सुवालले सूचना दर्ता गरेका थिए । सुवालले राखेको तीनै अध्यादेश अस्वीकार गरियोस् भन्ने प्रस्ताव संसद्मा पेस नै नगर्दै सभामुख सापकोटाले अध्यादेश निर्णयार्थ प्रस्तुत गरेका हुन् ।प्रमुख प्रतिपक्षले अवरोध गरिरहँदा मैले आफ्नो अस्वीकारको प्रस्ताव सदनसमक्ष पेस गर्न अप्ठ्यारो महसुस गरेको छु, प्रमुख प्रतिपक्षको मागलाई सम्बोधन गरेर सभालाई अघि बढाउन अनुरोध गर्दछु, आफ्नो अस्वीकारको प्रस्ताव पेस नगर्ने जानकारी गराउँदछु, सुवालले भने । तर सभामुख सापकोटाले सुवालले आफ्नो प्रस्ताव फिर्ता लिएको भन्दै निर्णयार्थ पेस गर्नु नपरेको जानकारी सदनलाई गराए । सुवालले भने आफूले फिर्ता नलिएको बताइरहे । सुवालले प्रस्तावलाई रोस्ट्रमबाटै पेस गर्ने र वाचन गर्ने वातावरण बनाइदिन बारम्बार आग्रह गरे । सभामुखले भने आफ्नो सिटबाटै प्रस्ताव राख्न रुलिङ गरे । अर्थमन्त्री शर्माले अध्यादेश स्वीकृत गरियोस् भन्ने प्रस्ताव प्रस्तुत गरेपछि सभामुखले निर्णयार्थ प्रस्तुत गरे । त्यसपछि बहुमतले अध्यादेश स्वीकृत भएको सभामुख सापकोटाले घोषणा गरे । अर्थमन्त्री ल्याएको बजेटको आयु कति ? अर्थमन्त्री जनार्दन शर्माले अध्यादेशको प्रतिस्थापन विधेयक पेस गरेको संसद्लाई जानकारी गराएका छन् । प्रतिनिधिसभाको यस गरिमामय बैठकमा नेपाल सरकारको अर्थमन्त्रीका रूपमा आर्थिक वर्ष २०७८७९ को अर्थसम्बन्धी अध्यादेशहरूलाई प्रतिस्थापन गर्ने विधेयक प्रस्तुत गर्न उपस्थित भएको छु, उनले भने, पूर्ववर्ती सरकारले अध्यादेशमार्फत घोषणा गरेको आर्थिक वर्ष २०७८७९ को आयव्ययसँग सम्बन्धित अध्यादेशहरू प्रतिनिधिसभामा मैले प्रस्तुत गरिसकेको छु, वर्तमान सरकारको नीति र प्राथमिकता, कोभिड१९ महामारीबाट सिर्जित चुनौतीसमेतलाई सम्बोधन गर्न र जनप्रतिनिधिको अनुमोदन नभई कर लगाउन नपाइने मान्य सिद्धान्तमा आधारित रहेर राजस्व र व्यय अनुमानको विवरण परिमार्जनसहित प्रतिस्थापन विधेयक यस सार्वभौम संसद्मा पेस गरेको हुँ । अर्थमन्त्रीको भनाइले यो विधेयक अब भदौ ३० भित्र पारित गरिसक्नुपर्ने हुन्छ किनभने ओली सरकारले जारी गरेको बजेटसम्बन्धी अध्यादेश साउन ३ को संसद् बैठकमा पेस भएको थियो । संविधानको धारा ११४ मा अध्यादेश संसद्मा पेस भएको ६० दिनभित्र प्रतिस्थापन विधेयक प्रमाणीकरण गरिसक्नुपर्ने हुन्छ नत्र स्वतः खारेज भएको मानिन्छ । संसद्को दुवै सदनबाट पारित गरी राष्ट्रपतिबाट प्रमाणीकरण गरिसक्नुपर्ने समय अब पाँच दिनमात्रै बाँकी छ । प्रतिनिधिसभाको बैठक आइतबार र राष्ट्रिय सभाको बैठक सोमबारलाई बोलाइएको छ । विधेयक पारित हुनेमा अर्थमन्त्रीसमेत ढुक्क छैनन् । अध्यादेशको प्रतिस्थापन विधेयक पारित गर्ने समय ३० गतेसम्म छ, हामीले चाहेको के थियो भने प्रतिपक्षसँग अध्यादेश पारित गरौं भनेर कानुनमन्त्रीले छलफल पनि गर्नुभयो, अर्थमन्त्री शर्माले भने, हामीले समयमै पेस गरेका छौं, विधेयक पारित गर्न प्रतिपक्षलाई पनि आह्वान गर्छौं, अन्यथा देशमा खर्च गर्न अप्ठ्यारो हुन्छ भन्ने कुरासहित छलफल गर्छौं । मलाई लाग्छ उहाँहरूले सहयोग गर्नुहुन्छ । ३० भित्र पनि विधेयक पारित नभएमा सरकारले पेस्की खर्चमा मुलुक चलाउने नीति लिएको छ ।संसद्मा विनियोजन विधेयक विचाराधीन रहेका बेला सरकारलाई खर्च गर्ने बजेट अभाव भएमा पेस्की खर्च गर्न पाउने व्यवस्था छ । त्यसैले प्रमुख प्रतिपक्षको विरोधका बाबजुद सरकारले विधेयक संसद्मा पेस गरेको हो । संसद्मा विधेयक पेस नगरी पेस्की खर्च गर्न नपाउने संवैधानिक प्रावधान छ । संविधानको धारा १२२ मा भनिएको छ, विनियोजन विधेयक विचाराधीन रहेको अवस्थामा आर्थिक वर्षका लागि अनुमान गरिएको व्ययको कुनै अंश पेस्कीका रूपमा संघीय ऐनबमोजिम खर्च गर्न सकिनेछ । पेस्कीको रकम आर्थिक वर्षको व्यय अनुमानको एक तिहाइभन्दा बढी हुनुहुँदैन ।"
बजेट प्रतिशोधबाट प्रेरित,"(काठमाडौं)  अर्थमन्त्री जनार्दन शर्माले प्रतिस्थापन विधेयकमार्फत बिहीबार प्रतिनिधिसभामा पेस गरेको चालु वर्षको बजेटलाई प्रमुख प्रतिपक्षी दल एमालेले राजनीतिक प्रतिशोध र आग्रहले भरिएको दस्ताबेजको संज्ञा दिएको छ । तत्कालीन अर्थमन्त्री विष्णुप्रसाद पौडेलले अध्यादेशमार्फत गत जेठमा सार्वजनिक गरेको बजेटलाई हेरफेर गरेर शर्माले प्रतिस्थापन विधेयकका रूपमा नयाँ बजेट ल्याएपछि एमाले आक्रोशित देखिएको हो । पूर्वअर्थमन्त्री एवं एमाले नेता पौडेलले सरकारले राम्रा काम रद्द गरेर मन्त्रालयलाई समेत नसोधी अन्धाधुन्ध रूपमा बजेट ल्याएको टिप्पणी गरे । सरकारले पूर्वाग्रही भएर दिशाहीन बजेट ल्याएको उनको भनाइ छ । हामीलाई स्रोत सुनिश्चित नभएको भनियो तर अहिले मन्त्रालयलाई एकपटक नसोधी योजना राखिएको छ, पौडेलले भने । उनले बजेटको आकार घटाएकामा पनि असन्तुष्टि प्रकट गरे । अर्थतन्त्रलाई चलायमान बनाउनुपर्ने अवस्थामा शासकीय संग्रहालय बनाउने कार्यक्रम प्राथमिकता हो र ? उनले भने, प्रतिस्थापन विधेयकको औचित्य पुष्टि हुने आधार नै छैन । उनले कतिपय कार्यक्रममा बिनायोजना रकम वितरणको प्रस्ताव राखिएको बताए । आर्थिक गतिशीलतामा ध्यान दिनुपर्थ्यो, त्यो देखिएन, उनले भने । पूर्वअर्थमन्त्री तथा एमाले नेता सुरेन्द्र पाण्डेले सानातिना र झिनामसिना विषय परिवर्तन गरे पनि समग्रमा बजेटमाथि टिप्पणी गर्नुपर्ने अवस्था नभएको बताए । शिक्षक अस्पताल, काठमाडौंमा पार्क, ५ हजार भत्ता, कर्णाली प्रदेशलाई नयाँ कार्यक्रम राखेर नयाँपन दिन खोजे पनि समग्रमा पुरानै बजेटको निरन्तरता जस्तै देखिन्छ, उनले भने । बजेटलाई उनले पुरानो कोटमा नयाँ टाँक राखेको संज्ञा दिए । वैदेशिक ऋण घटाउने बजेटको घोषणा सम्बन्धमा उनले विगतमा पनि वैदेशिक सहयोग अनुमान गरेभन्दा निकै कम आउने गरेको बताए । जति अनुमान गरे पनि विगतमा २०२५ प्रतिशत मात्र प्राप्त हुन्थ्यो, उनले भने । पूर्वप्रधानमन्त्री तथा अर्थमन्त्री बाबुराम भट्टराईले अघिल्लो सरकारले अध्यादेशबाट ल्याएको बजेटलाई प्रतिस्थापन गर्नर्पैर्ने अवस्था रहेको बताए । साधारण खर्चको बजेट कटाएर स्वास्थ्य, विकासलगायत क्षेत्रमा लगाउनु सकारात्मक रहेको उनको भनाइ छ । सत्ता गठबन्धनको दल जनता समाजवादी पार्टीका संघीय परिषद् अध्यक्षसमेत रहेका भट्टराईले असंगठित क्षेत्र, द्वन्द्वपीडित र कोरोनापीडित र दीर्घरोगीलाई राहत दिएर बजेटले सकारात्मक संकेत गरेको बताए । गरिबीको रेखामुनि रहेका जनतालाई पहिचान गरी राहत दिने व्यवस्था बजेटमा गरिएको छ, उनले भने, बजेटले तय गरेका कार्यक्रम सकारात्मक हुँदाहुँदै आगामी दिनमा कार्यान्वयनमा जोड दिनुपर्छ । उनले आगामी दिनमा बजेट बनाउँदा संरचनात्मक ढंगले परिवर्तन गर्नुपर्ने बताए । हतारमा बजेट ल्याउनु बाध्यात्मक भए पनि यसले खासगरी कोरोनाले कमजोर बनाएको मुलुकका लागि सकारात्मक संकेत गरेको छ, उनले भने ।"
सत्तापक्ष र प्रतिपक्ष मुठभेडतिर,"(काठमाडौं)  सत्ता र प्रमुख प्रतिपक्ष दलले एकअर्कालाई दबाबमा पार्ने रणनीति लिँदा आपसमा मुठभेड बढ्ने देखिएको छ । प्रमुख प्रतिपक्ष एमालेले आफ्नो चासो सम्बोधन नभएसम्म प्रतिनिधिसभा बैठकलाई सहज रूपमा चल्न नदिने भएको छ । सत्ता गठबन्धनका दलले भने प्रतिपक्षले विरोध गरे पनि आफ्नो काम अघि बढाउने निर्णय गरेको छ । बुधबार र शुक्रबार संसद् बैठकमा देखिएको दृश्यले पनि सत्तापक्ष र विपक्षीबीच तत्काल सहमति नभए आगामी बैठक थप जटिल हुने संकेत गरेको छ । संसद् अधिवेशन सुरु हुनुअघि नै प्रधानमन्त्री शेरबहादुर देउवाले कानुनमन्त्री ज्ञानेन्द्रबहादुर कार्कीमार्फत प्रमुख प्रतिपक्षी दलका नेता केपी शर्मा ओलीसँग सम्बन्ध सुधार गर्न खोजेका थिए । तर त्यसमा प्रगति नभएपछि विपक्षीलाई विश्वासमा लिनतिर लाग्नुको साटो पेलेरै अघि बढ्ने मनस्थितिमा सत्तापक्ष पुगेको हो । एमाले सांसदहरूको नाराबाजीका बीच बुधबार राजनीतिक दलसम्बन्धी अध्यादेश प्रतिनिधिसभा बैठकमा टेबल गरेको सरकारले शुक्रबार बजेटको प्रतिस्थापन विधेयक प्रस्तुत गरेको थियो । अहिले सत्तापक्ष र प्रतिपक्षबीच संवादहीनता छ । संसद्को अवरोध हटाउने विषयमा सत्तापक्षबाट कुनै पहल नभएको एमालेको भनाइ छ । पहिलापहिला हाउसको अवरोध हटाउन सरकार र सभामुखले केही गरेन भनेर बेलाबेला प्रश्न उठ्थ्यो । अहिले त सभामुख र सत्तापक्षले फिटिक्कै संवाद गरेका छैनन् । यस्तै हो त ? एमाले संसदीय दलका उपनेता सुवास नेम्वाङले कान्तिपुरसँग भने, बजेट सिंगो देशको विषय हो । यसबारे छलफल र सल्लाह हुनुपर्थ्यो । अचानक यो तरिकाले बजेट ल्याएर देशलाई मुठभेडतर्फ ठेल्न खोजेको देखियो । तर हामी जिम्मेवार प्रतिपक्षका रूपमा भूमिका निर्वाह गर्छौं । पूर्वसभामुख एवं माओवादी केन्द्रकी नेता ओनसरी घर्तीले एमाले सभामुखप्रति पूर्वाग्रही भएर खनिएको बताइन् । सभामुखले नियमअनुसार काम गर्नुभएको छ, एमालेले विरोधका लागि विरोध भएको छ, उनले भनिन्, प्रतिपक्षले राजनीतिक रूपमा आफ्नो व्यवहार देखाउनुपर्छ । एमालेले परीक्षण हुने मौका नदिई विरोध गर्नुको अर्थ नभएको उनले बताइन् । कांग्रेस सचेतक पुष्पा भुसालले प्रमुख प्रतिपक्षी दलले अनाहकमा संसद्लाई मुठभेडतर्फ अगाडि बढाएको बताइन् । उहाँहरूले जे कुरा उठाउनुभएको छ, त्यसको प्राप्ति संसद्बाट हुँदैन । संसद्मा उठाउने भनेको परिणामका लागि हो, उनले भनिन् । सत्तापक्ष र विपक्षीबीच बढ्दो तनावलाई हल गर्न कतैबाट पहल भएको छैन । आफ्नो पार्टी विभाजनकै लागि सरकारले हठात् संसद् अधिवेशन अन्त्य गरेर साउन ३२ मा राजनीतिक दलसम्बन्धी अध्यादेश ल्याएको भन्दै एमाले आक्रोशित छन् । एमाले अध्यक्ष केपी शर्मा ओलीको माओवादी केन्द्र अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपालसँग सम्बन्ध तत्कालीन नेकपामा छँदै बिग्रिएको हो । सम्बन्ध अहिलेसम्म सुध्रन नसक्दा सार्वजनिक कार्यक्रम र पार्टीको आन्तरिक बैठकमा एकअर्काप्रति निरन्तर अमर्यादित टिप्पणी हुँदै आएका छन् । ओली एकीकृत समाजवादी पार्टीको संसदीय अस्तित्व स्वीकार गर्न तयार छैनन् । बुधबार र शुक्रबारको संसद् बैठकमा नेपाल नेतृत्वको एकीकृत समाजवादीका सांसद उपस्थित भइसकेका छन् । जो हाम्रो पार्टीको सदस्य छैन, उसैले हाम्रो पार्टी कसरी विभाजन गर्न पाउँछ ? हाम्रो सांसद नै नभएको मान्छेले कसरी हाम्रो संसदीय दल विभाजन गर्न पाउँछ ? ओलीले बुधबार पार्टी संसदीय दलको बैठकमा भनेका थिए । लगत्तै संसद् भवनबाहिर नेपालको जवाफ थियो, कानुन मिच्ने मान्छेहरूले संविधान र कानुनको कुरा गर्नु पनि लाजमर्दो हो । सदनमा एमालेले संसदीय सर्वोच्चताको प्रश्न उठाइरहेको छ । माओवादी केन्द्रका मुख्य सचेतक देव गुरुङले भने दुई पटक असंवैधानिक रूपमा प्रतिनिधिसभा विघटन गर्नेले नै संसदीय सर्वोच्चताको नारा लगाउन लाजमर्दो भएको टिप्पणी गरे । आफ्ना १४ सांसदलाई कारबाही गरिएको पत्र पठाए पनि सभामुख अग्निप्रसाद सापकोटाले पदमुक्त भएको सूचना ननिकालेको भन्दै एमाले आक्रोशित छ । बुधबार एमाले संसदीय दलको बैठकमा ओली र संसद् बैठकमा एमालेका प्रमुख सचेतक विशाल भट्टराई सभामुखमाथि खनिएका थिए । सभामुखले सबै दलप्रति सम्मानपूर्ण र समानतापूर्ण व्यवहार हो कि होइन ? एमाले अन्य कुनै धर्तीबाट आएको राजनीतिक पार्टी त होइन होला π हामीले कारबाही गरेका सांसदहरूको हकमा तपाईंले किन सूचना निकाल्नु भएन ? भट्टराईको प्रश्न थियो । सभामुख सापकोटाले भने १४ सांसदका सन्दर्भमा प्रचलित कानुनका आधारमा रही निर्णय लिएको बताएका छन् । यो विषय सर्वोच्च अदालतमा विचाराधीन छ । संविधानको धारा १०५ ले अदालतमा विचाराधीन विषयमा संघीय संसद्को कुनै पनि सदनमा छलफल गर्न सकिन्न, उनको भनाइ छ । सभामुखको भूमिकाका विषयमा सदनमा प्रश्न उठाउन नपाइनेसम्बन्धी प्रतिनिधिसभा कार्य सञ्चालन नियमावलीको नियम २१ को खण्ड ख, ग र घ समेत उनले स्मरण गराएका छन् । सभामुख सापकोटा विपक्षीको विरोधबीच सदनलाई अघि बढाउने मनस्थितिमा देखिएका छन् । एमाले सांसद सूर्य पाठक आगामी दिनमा पनि सभामुखले पेलेरै सदन सञ्चालन गरे स्थिति असहज हुन सक्ने बताउँछन् । यसरी नै मार्सल लगाएर सभामुखले संसद् चलाउनुभयो र हरेक विधेयक पास गर्ने प्रयास गर्नुभयो भने एमाले हातमा दही जमाएर, शान्तिको मन्त्र मात्रै जपेर बस्ला र ? उनले भने । कांग्रेस सचेतक भुसाल एमालेले संसदीय अभ्यासलाई कमजोर बनाउने नियतका साथ अगाडि बढे पनि सहमतिका आधारमा सदनलाई सञ्चालन गर्न सरकारले संवाद अगाडि बढाउने बताउँछिन् । जनता र मुलुकको अर्थतन्त्रसँग जोडिएका मुद्दालाई उहाँहरूले नै संवेदनशील भएर उठाउनुपर्नेमा जुन किसिमबाट सदन अवरुद्ध गर्ने, विधेयक पेस गर्न नदिने काम गर्नुभयो, त्यसले राष्ट्रको प्रणाली नै अगाडि बढ्दैन, उनले भनिन्, सरकार महत्त्वपूर्ण विषयलाई सदनमा प्रस्तुत गर्न बाध्य भएको हो । तर पनि सहमतिका लागि सरकारले संवाद अगाडि बढाउँछ ।"
परीक्षा नै नदिई मेडिकल काउन्सिलको लाइसेन्स !,"(काठमाडौं)  नेपाल मेडिकल काउन्सिलले विशेषज्ञ चिकित्सकलाई तथा नेपाल फार्मेसी काउन्सिलले फर्मासिस्ट र फार्मेसी सहायकलाई लाइसेन्स दिन्छ । यस्तो लाइसेन्स पाउन विद्यार्थीले अनिवार्य काउन्सिलको परीक्षा पास गरेको हुनुपर्छ । तर विदेशमा चिकित्सा शिक्षा पढेर आएका तर लाइसेन्स लिन नसकेका तथा फार्मेसीमा स्नातक वा प्रमाणपत्र तह नै नपढेकाले पनि काउन्सिलबाट लाइसेन्स लिइरहेको तथ्य फेला परेको छ । महानगरीय प्रहरी परिसर ललितपुरले सोमबार बागलुङ बडिगार्ड९ का युद्धबहादुर केसीलाई पक्राउ गरेपछि उक्त तथ्य खुलेको हो ।ललितपुर प्रहरी प्रवक्ता एसपी प्रज्वल महर्जनका अनुसार केसीलगायतले फार्मेसीमा डिप्लोमा गरेकोदेखि फार्मेसी काउन्सिल र मेडिकल काउन्सिलबाट दिइने लाइसेन्ससम्म नक्कली बनाउँदै बेच्ने गरेको पाइएको छ । नेपाल तथा भारतका विभिन्न कलेजबाट फार्मेसी उत्तीर्ण गरेको भन्दै नक्कली प्रमाणपत्र बनाउने र त्यही आधारमा काउन्सिलको लाइसेन्ससमेत नक्कली निकाल्ने गरेको अनुसन्धानबाट खुलेको छ । लाइसेन्स परीक्षाका लागि काउन्सिलले प्रवेशपत्र उपलब्ध गराएपछि त्यसमा रहेको फोटो उप्काएर परीक्षा पास गर्न सक्ने व्यक्तिको फोटो टाँसी परीक्षा दिन लगाउने र प्राप्त लाइसेन्स बेच्ने गरेको भेटिएको ललितपुर प्रहरी प्रमुख एसएसपी किरण बज्राचार्यले बताइन् ।फार्मेसी पासै गर्न नसकेका व्यक्तिको पनि काउन्सिलबाट लाइसेन्स निकाल्दिएर २ देखि ५ लाख रुपैयाँसम्म रकम लिने गरेको केसीले स्विकारेका छन्, उनले भनिन्, यस्ता व्यक्तिले औषधि पसल सञ्चालन गरे नागरिकको स्वास्थ्य के होला ? उनका अनुसार यो कार्यमा केसीसँगै अर्का एक व्यक्तिको पनि संलग्नता पुष्टि भएको छ । उनी फरार छन् । फरार व्यक्तिको पहिचान भइसकेकाले छिट्टै नियन्त्रणमा लिन्छौं, उनले भनिन् ।केसीको साथबाट नक्कली लाइसेन्स, नक्कली प्रवेशपत्र, फार्मेसी पास परेको नक्कली मार्कसिटलगायत कागजातको डिजिटल कपी बरामद गरेको प्रवक्ता महर्जनले बताए । सीटीईभीटी, नेपाल र भारतका विभिन्न कलेजको नाममा बनाइएका नक्कली कागजात बरामद भएका छन्, उनले भने, वैधानिकता जाँचका लागि सम्बन्धित कलेज तथा सीटीईभीटीमा पठाउने तयारी छ । उनीहरूले त्यस्ता कागजात कहाँ र कसरी प्रिन्ट गर्थे भन्ने नखुलेको उनले बताए । केसीको सम्बन्ध असार १४ मा पक्राउ परेका भन्सार छलेर चारपांग्रे सवारी काठमाडौं भित्र्याई बिक्रीवितरण गर्ने र नक्कली प्रमाणपत्र बनाउने व्यक्तिहरूसँग रहेको समेत खुलेको छ ।"
मुख्यमन्त्री दौडमा पाण्डे र बानियाँ,"(मकवानपुर)  वाग्मती प्रदेशको मुख्यमन्त्री बन्न विपक्षी गठबन्धनका नेताहरूको दौडधुप सुरु भएको छ । मुख्यमन्त्री अष्टलक्ष्मी शाक्य नेतृत्वको सरकार अल्पमतमा परेसँगै विपक्षी गठबन्धनको सरकार बन्ने निश्चित भएको थियो । एकल बहुमत रहेको एमालेबाट मुख्यमन्त्री बनेकी शाक्य पार्टी विभाजन भएर १३ जना सांसद नवगठित नेकपा (एकीकृत समाजवादी) मा गएसँगै अल्पमतमा परेकी थिइन् । साना दलसँगको सहकार्यमा पनि शाक्य नेतृत्वको सरकार नजोगिने निश्चित भएपछि विपक्षी गठबन्धनले नयाँ सरकार बनाउन तयारी थालेका हुन् ।भावी मुख्यमन्त्री बन्ने दौडमा कांग्रेस संसदीय दलका नेता इन्द्रबहादुर बानियाँ र एकीकृत समाजवादीका नेता राजेन्द्र पाण्डे छन् । मुख्यमन्त्री बन्न दुई नेताबीच रस्साकसी चलिरहेको अवस्थामा माओवादी केन्द्र भने मौन छ । बानियाँ प्रधानमन्त्री शेरबहादुर देउवाका विश्वास पात्र हुन् भने पाण्डे पूर्वप्रधानमन्त्री माधवकुमार नेपालनिकट मानिन्छन् । बानियाँ र पाण्डे मुख्यमन्त्रीको दाबेदारी प्रस्तुत गर्दै केन्द्रीय नेतृत्व रिझाउन अहिले काठमाडौंमै छन् । बानियाँलाई मुख्यमन्त्री बनाएर अगाडि बढ्दा सहज हुने भन्दै माओवादीले पनि उनकै पक्षमा लबिइङ गरिरहेको बुझिएको छ । वाग्मतीमा पार्टी विभाजनपछि पनि एमाले ठूलो दल रहेको अवस्थामा त्यसबाट टुक्रिएर बनेको एकीकृत समाजवादीका नेता पाण्डेलाई मुख्यमन्त्री बनाउनुपर्ने तर्क पनि प्रस्तुत भइरहेका छन् ।कांग्रेस सचेतक छिरिङ दोर्जे लामाका अनुसार प्रदेश १ र वाग्मतीमा कांग्रेस र एकीकृत समाजवादीले नेतृत्व गर्ने भएका कारण कुन प्रदेश कसले प्राप्त गर्छ भन्ने विषय एकै पटक टुंगिने सम्भावना रहेको बताए । पाण्डेले मुख्यमन्त्रीको दाबी गरिसकेका छन् भने बानियाँले कुनै प्रतिक्रिया दिएका छैनन् । प्रदेशसभामा २ सिट रहेको राप्रपाले पनि प्रतिक्रिया दिएको छैन । स्वतन्त्र सांसद प्रेम तामाङ जसपानिकट हुन् । जसपा गठबन्धनमै रहेका कारण उनी सत्तामा जाने बुझिएको छ । हामीले ३ वटा प्रदेशमा मुख्यमन्त्री प्राप्त गरेका छौं । यस्तो अवस्थामा वाग्मतीमा हाम्रो दाबी हुँदैन । गठबन्धनका नेताहरू जसलाई रोज्नुहुन्छ, उहाँको नेतृत्वमा सरकारमा जान हामी तयार छौं, माओवादी संसदीय दलका नेता शालिकराम जम्मकट्टेलले भने । उनले शाक्य नेतृत्वको सरकारको आयु बढीमा एक साता भएको दाबी गरे ।उनका अनुसार नयाँ सरकार गठनका लागि माओवादी, कांग्रेस, एकीकृत समाजवादी र विवेकशील साझाले संयुक्त गठबन्धन बनाएर अगाडि बढ्ने तय भएको छ । विवेकशील साझाले सरकारमा सहभागी हुने विषय टुंग्याएको छैन । तर यो सरकारलाई विस्थापित गर्न सहमति भने जनाएको छ, जम्मकट्टेलले भने । सरकारले विश्वासको मत नलिने सार्वजनिक रूपमा घोषणा गरेसँगै विपक्षी गठबन्धनले अविश्वासको प्रस्ताव दर्ता गराउने र प्रदेश प्रमुखमार्फत विशेष अधिवेशन बोलाएर नयाँ सरकार निर्माण गर्ने तयारी गरेको छ ।शाक्यले विश्वासको मत लिने प्रक्रियामा जानु अगाडि नै हामी गठबन्धनमा रहेका दलहरू प्रदेश प्रमुखलाई समावेदन गर्ने पक्षमा छौं, उनले थपे । २५ प्रतिशत सदस्यले हस्ताक्षरसहित समावेदन गरेर प्रदेश प्रमुखले १५ दिनभित्र विशेष अधिवेशन आह्वान गर्नुपर्ने बाध्यात्मक व्यवस्था छ । यो व्यवस्थामा टेकेर विपक्षी गठबन्धन अगाडि बढ्ने तयारी गरिरहेको हो । तयारीअन्तर्गत संघीय सरकारले यसअघिका प्रदेश प्रमुख विष्णु प्रसाईंलाई हटाएर एकीकृत समाजावादीनिकट यादव शर्मालाई प्रदेश प्रमुख नियुक्त गरेको थियो ।१ सय ९ सदस्यीय प्रदेशसभामा अब शाक्यको पक्षमा ४३ जना सांसद छन् । सरकार गठन गर्न ५५ सिट चाहिन्छ ।"
अझै उठेन फोहोर,"काठमाडौं (कास) वर्षायाम सुरु भएसँगै काठमाडौं उपत्यकाको फोहोर व्यवस्थापनमा देखिएको समस्या अझै उस्तै छ । नुवाकोटको सिसडोलस्थित ल्यान्डफिल साइटसम्म पुग्ने सडक बिग्रिएको र स्थानीयको अवरोधपछि नियमित फोहोर उठ्न सकेको थिएन । काठमाडौं महानगरपालिकाले सिसडोलवासीसँगको वार्तापछि भदौ पहिलो सातादेखि ठप्प फोहोर उठाउने काम भदौ १६ देखि सुरु गरेको थियो ।त्यतिबेला महानगरको वातावरण व्यवस्था विभागले एक सातामा उठाइसक्ने दाबी गरे पनि सडक किनार र चोकचोकमा फोहोरको डंगुर उस्तै छ । घरघरबाट समेत फोहोर उठ्न सकेको छैन । विभाग प्रमुख हरिकुमार श्रेष्ठ आजभोलिमै फोहोर उठिसक्ने दाबी गर्छन् । फोहोर उठिरहेको छ, उठ्दै नउठेको भने होइन, उनले भने, पानी परिरहेकाले समस्या भएको हो ।सिसडोल ल्यान्डफिल्ड साइट प्रवेश गर्ने कोल्खु खोलादेखि झन्डै २ सय मिटर मुख्य सडक बिग्रिएको छ । भदौ २१ देखिको वर्षाले फोहोरमाथिको अस्थायी सडकमा गाडी चल्ने अवस्था थिएन । घाम लागेसँगै आज (शुक्रबार) देखि फोहोर फाल्न थालिएको छ, श्रेष्ठले भने, आज मात्रै ७२ गाडी फोहोर साइट लगिएको छ ।"
"कृषिमा वृद्धि, उद्योगमा कम","(काठमाडौं)  र्थमन्त्री जनार्दन शर्माले अध्यादेशको बजेटलाई प्रतिस्थापन गर्न बनेको विधेयकमा कृषि क्षेत्रलाई प्राथमिकता दिएका छन् । उनले यसअघिका अर्थमन्त्री विष्णु पौडेलले ल्याएको अध्यादेश बजेटको तुलनामा कृषि क्षेत्रमा झन्डै ४ अर्ब रुपैयाँ वृद्धि गरेका छन् । उद्योग वाणिज्य तथा आपूर्ति क्षेत्रमा भने २८ करोडभन्दा बढी बजेट घटाएका छन् ।शुक्रबार जारी विधेयकमा आर्थिक वर्ष २०७८७९ का लागि कृषि तथा पशुपन्छी विकास मन्त्रालयतर्फ ४९ अर्ब ५ करोड १६ लाख बजेट छुट्याइएको छ । उद्योग वाणिज्य तथा आपूर्तितर्फ भने १३ अर्ब २८ करोड ५ लाख रुपैयाँ विनियोजित छ । यसअघिका अर्थमन्त्री पौडेलले ल्याएको बजेटमा कृषिलाई ४५ अर्ब ९ करोड ८९ लाख छुट्याइएको थियो । उद्योग वाणिज्य तथा आपूर्ति मन्त्रालयलाई १३ अर्ब ५७ करोड ८२ लाख बजेट विनियोजन गरिएको थियो । अर्थमन्त्री शर्माले कृषिको बजेट बढाए पनि धेरैजसो पुरानै कार्यक्रमलाई निरन्तरता दिइएको छ । कृषि उत्पादनका लागि उपलब्ध जमिन, हावापानी, बजारको सदुपयोग गर्दै कृषि उत्पादनमा तीव्रता ल्याउन किसानका लागि कृषि सामग्री, प्रविधिको प्रयोग एवं ज्ञान, तालिम, ढुवानी एवं बजार व्यवस्थालगायत समस्यालाई सहजीकरण गरिनेछ, संसद्मा शुक्रबार विधेयक पेस गर्दै अर्थमन्त्री शर्माले भने, कृषि क्षेत्रमा लाग्नेहरूलाई प्रेरित गर्न प्रधानमन्त्री कृषि आधुनिकीकरण कार्यक्रमअन्तर्गत प्रदेशस्तरका एकएक वटा बृहत् उत्पादन, प्रशोधन, अनुसन्धान, तालिम एवं प्रसार कार्य नमुनाका रूपमा सञ्चालन गरिनेछ ।साना मझौला तथा ठूला उद्योग र स्वदेशी कच्चा पदार्थमा आधारित अन्य उद्योग स्थापनाका लागि विभिन्न छुट सुविधा तथा सहुलियतपूर्ण ऋण प्रदान गरिने भएको छ । कृषिलाई उद्योगसँग जोड्ने ससाना प्रशोधन केन्द्र स्थापना गर्ने, त्यसको केन्द्रमा साना मझौला तथा ठूला उद्योग र स्वदेशी कच्चा पदार्थमा आधारित अन्य उद्योग स्थापना गर्न छुट सुविधा दिइनेछ, शर्माले भने । अर्थमन्त्री शर्माले घोषणा गरेका कार्यक्रम नयाँ भने होइनन् । यसअघिका बजेट वक्तव्यमा यी कार्यक्रम पर्ने गरे पनि कार्यान्वयन हुन सकेका थिएनन् । विधेयकबाट कृषि बिमा प्रिमियमको अनुदान भने वृद्धि गरिएको छ । अहिले दिइँदै आएको बिमा प्रिमियम अनुदानमा साविकको ५० बाट ८० प्रतिशत पुर्याइएको छ । उद्योग वाणिज्य तथा आपूर्ति क्षेत्रमा पनि ठोस नयाँ कार्यक्रम छैनन् । बढ्दै गएको व्यापार घाटा कम गर्दै लगेर वैदेशिक व्यापार सन्तुलन गर्न ढिला भइसकेको स्विकार्ने सरकारले त्यसतर्फ ठोस कार्यक्रम ल्याएको छैन । समग्र योजना निर्माण र त्यसको क्षेत्रगत कार्यान्वयनका लागि सम्भव र आवश्यक कामसमेत तोकेर अघि बढ्न तीन महिनाभित्र योजना तयार गरिनेछ । औद्योगिक उत्पादनको लागतलाई कम गरी अन्तर्राष्ट्रिय बजारमा नेपाली उत्पादनलाई प्रतिस्पर्धी बनाउन एक उच्चस्तरीय सहजीकरण समिति गठन गरिनेछ, अर्थमन्त्री शर्माले भने, लगानीको वातावरणमा थप सुधार गरी वैदेशिक लगानी आकर्षित गरिनेछ । डुइङ बिजनेस इन्डेक्समा सुधार गर्न आवश्यक नीतिगत तथा कानुनी प्रबन्ध गरिनेछ ।आयात र विप्रेषणमा आधारित अर्थर्तन्त्रलाई उत्पादन र आन्तरिक आयमुखी अर्थतन्त्रमा रूपान्तरण गर्न प्रभावकारी नीति लिइने, स्वदेशी उत्पादनको संरक्षण, निर्यातयोग्य एवं तुलनात्मक लाभका वस्तुको पहिचान एवं प्रतिस्पर्धी क्षमता बढाई व्यापार घाटा न्यूनीकरण गर्ने पनि शर्माले बताएका छन् । कच्चा पदार्थदेखि अन्तिम उत्पादनसम्म स्वदेशमै हुने गरी वस्तु उत्पादन गर्ने उद्योगलाई स्वदेशी उत्पादन अभियानमा सहभागी गराई आवश्यक प्रोत्साहन गरिने विधेयकमा उल्लेख छ । निजी क्षेत्रलाई मुलुकको आर्थिक विकासको संवाहकका रूपमा भूमिका खेल्न निजी क्षेत्रमैत्री नीति अपनाउँदै व्यवसाय गर्न अनुकूल वातावरण सिर्जना गरिनेछ, अर्थमन्त्री शर्माले भने ।"
घटाइयो विकासे मन्त्रालयहरूको बजेट,"(काठमाडौं)  अघिल्लो सरकारका अर्थमन्त्री विष्णु पौडेलले ल्याएको विकासे मन्त्रालयहरूको बजेट अर्थमन्त्री जनार्दन शर्माले कटौती गरेका छन् । पौडेलले आर्थिक वर्ष २०७८७९ का लागि भौतिक पूर्वाधारतर्फ १ खर्ब ६७ अर्ब १८ करोड ९४ लाख रुपैयाँ विनियोजन गरेका थिए । शर्माले भने त्यसमा ६ अर्ब ३ करोड ९५ लाख रुपैयाँ कटौती गरिदिएका छन् । शर्माले १ खर्ब ६१ अर्ब १४ करोड ९९ लाख रुपैयाँ छुट्याएको अध्यादेशको बजेट प्रतिस्थापन गर्न बनेको विधेयकमा उल्लेख गरेका छन् । ऊर्जा, जलस्रोत तथा सिँचाइ र सहरी विकास मन्त्रालयको बजेट पनि कटौती भएको छ । पौडेलले ऊर्जातर्फ १ खर्ब २१ अर्ब ९७ करोड ८१ लाख र सहरीतर्फ ४१ अर्ब २० करोड २५ लाख रुपैयाँ विनियोजन गरेका थिए । शर्माले भने ऊर्जातर्फ १७ अर्ब ८२ करोड २ लाख र सहरीतर्फ १ अर्ब ३५ करोड ५४ लाख रुपैयाँ कटौती गरेका छन् । उनले ऊर्जामा १ खर्ब ४ अर्ब १५ करोड ७९ लाख र सहरीतर्फ ३९ अर्ब ८४ करोड ७१ लाख रुपैयाँ छुट्याएका छन् । राष्ट्रिय पुनर्निर्माण प्राधिकरणतर्फ भने बजेट बढाइएको छ । अघिल्लो सरकारले ३३ अर्ब ५५ करोड १३ लाख बजेट ल्याएको थियो । अहिले बढाएर ३७ अर्ब २२ करोड ५५ लाख पुर्याइएको छ । अघिल्लो सरकारले ल्याएका केही कार्यक्रमसमेत परिमार्जन र केही खारेज गरिएको छ । सडक निर्माणलाई योजनाबद्ध रूपमा कार्यान्वयन गर्न सडक सञ्जालको नक्सांकन तयार गरी संघ, प्रदेश र स्थानीय तहको क्षेत्राधिकार प्रस्ट तोक्दै सडक निर्माण गर्ने नीति लिइने विधेयकमा उल्लेख छ । आर्थिक र प्राविधिक दृष्टिकोणबाट अध्ययन र पूर्वतयारी नभएका प्रदेश तथा स्थानीय तहबाट कार्यान्वयन गर्न सकिने प्रकृतिका करिब १ हजार ४ सय सडक आयोजना आवश्यकता र औचित्यका आधारमा खारेजी वा प्रदेश तथा स्थानीय तहमा हस्तान्तरण गर्ने गरी त्यस्ता आयोजनाको कार्यान्वयन स्थगन गरिएको छ । यस्ता सडकलाई अघिल्लो सरकारले ३ अर्ब ३६ करोड रुपैयाँ छुट्याएको थियो । विधेयकमा प्रदेश र स्थानीय तहमा भएको वित्तीय हस्तान्तरण, राष्ट्रिय गौरवका आयोजना, रूपान्तरणकारी आयोजना, क्रमागत आयोजना, सामाजिक सुरक्षा र संरक्षण कार्यक्रम तथा कोभिड राहत तथा पुनःस्थापना एवं राजस्व परिचालनसम्बन्धी कार्यक्रम भने यथावत् छन् । राष्ट्रिय महत्त्वका जलविद्युत् आयोजना, अन्तर्राष्ट्रिय विमानस्थल, भूमिगत मार्ग तथा सडकमार्ग, रेलमार्ग जस्ता पूर्वाधार विकास आयोजना, सिमेन्ट उद्योग, स्टिल उद्योग, कृषिमा आधारित उद्योग, पर्यटन सेवासँग सम्बन्धित उद्योग तथा तीन सय जनाभन्दा बढी स्वदेशी कच्चापदार्थ उपयोग गर्ने उत्पादनशील उद्योगमा गरिने लगानीलाई प्रोत्साहनको व्यवस्था गरिएको जनाइएको छ । सुरुङमार्ग, विद्युत् प्रसारण लाइन, विमानस्थल तथा नयाँ प्रविधिमा आधारित अन्य यातायात पूर्वाधार, जलविद्युत् आयोजना, ठूला अस्पताल, विश्वविद्यालयलगायत ठूला पूर्वाधार निर्माणमा निजी क्षेत्रले इन्जिनियरिङ, खरिद, निर्माण, लगानी (ईपीसीएफ) विधिबाट निर्माण गर्न सक्ने व्यवस्था मिलाइनेछ । एक्सप्रेस रोड, सुरुङमार्ग, द्रुतमार्ग, फ्लाईओभर जस्ता पूर्वाधार निर्माण तथा सञ्चालनका लागि निजी क्षेत्रलाई प्रोत्साहन गरिने नीति पनि लिइएको विधेयकमा उल्लेख छ । दुई सय मेगावाटभन्दा माथिका जलाशय तथा अर्धजलाशययुक्त जलविद्युत् आयोजनाका लागि छुट सुविधा र सहुलियत दिई लगानी आकर्षित गर्ने व्यवस्था मिलाइएको छ । जलस्रोतको बहुउपयोगका लागि नयाँ योजना तयार गर्दा जलविद्युत् उत्पादन क्षमता, सिँचाइको सम्भाव्यता र खानेपानीको स्रोत पहिचान गर्न एकीकृत नक्सांकन तयार गरिने पनि बताइएको छ । भूकम्पपछिको पुनर्निर्माणको चरणमा बाँकी निजी आवास अनुदान वितरण २०७८ मंसिरभित्र सम्पन्न गरिने विधेयकमा उल्लेख छ । भूकम्पपछिको पुनर्निर्माणसँग सम्बन्धित बाँकी काम विषयगत मन्त्रालयमा हस्तान्तरण गरिनेछ । व्यवसायीले आफ्नो क्षमताभन्दा बढीको कामका लागि धेरै वटा ठेक्का लिने र समयमा काम नसक्ने प्रवृत्तिमा सुधार गरिने पनि जनाइएको छ ।"
स्टार्टअपबारे बोलिएन,"(काठमाडौं)  अर्थमन्त्री जनार्दन शर्माले अध्यादेशहरूलाई प्रतिस्थापन गर्न बनेको विधेयकमा स्टार्टअप (नवप्रवर्द्धन) का लागि बजेट विनियोजन गरेका छैनन् । विधेयकमा आर्थिक वर्ष २०७८७९ मा स्टार्टअपका लागि सुविधा दिइएको छैन । यसअघिका अर्थमन्त्री विष्णु पौडेलले ल्याएको अध्यादेश बजेटमा भने स्टार्टअपका लागि परियोजना धितो राखी एक प्रतिशत ब्याजदरमा २५ लाख रुपैयाँसम्म बीउ पुँजी कर्जा उपलब्ध गराउने व्यवस्था गरिएको थियो । युवा उद्यमीलाई स्टार्टअप व्यवसायमा संलग्न हुन उत्प्रेरित गर्ने उद्देश्यले यस्तो व्यवस्था गरिएको थियो । स्टार्टअप व्यवसाय दर्ता, नवीकरण तथा अन्य सेवा एकद्वार प्रणालीबाट निःशुल्क उपलब्ध गराउने र यस्तो व्यवसायमा विदेशी लगानी भित्र्याउन नीतिगत सहजीकरण गरिने व्यवस्था पौडेलले गरेका थिए । यसका लागि तत्कालीन अर्थमन्त्री पौडेलले एक अर्ब रुपैयाँको च्यालेन्ज फन्ड स्थापनाको व्यवस्थासमेत गरेका थिए । जसलाई निरन्तरता दिईएको अनुमान गरिएको छ । तर अर्थमन्त्री शर्माले पेश गरेको बजेटमा स्टार्टअपबारे केही बोलिएको छैन । शर्माले पेश गरेको विधेयकले प्रत्येक पालिकामा पाँच सय बेरोजगार युवालाई बिनाधितो ऋण प्रवाह गर्ने घोषणा भने गरेको छ । युवाहरूलाई सीप तथा उद्यमशीलता तालिममा प्राथमिकता दिई वाणिज्य बैंकले प्रत्येक पालिकामा यस्तो ऋण प्रवाह गरी स्वरोजगार बनाउनुपर्नेछ । लघु, साना तथा मझौला उद्योग, व्यावसायिक कृषि, युवा उद्यम, महिला उद्यम, वैदेशिक रोजगारबाट फर्किएका व्यक्ति, दलित समुदाय व्यवसाय विकास कर्जालगायत उत्पादन स्वरोजगार बनाउन यस्तो कर्जाका लागि ब्याज अनुदान कार्यक्रम विस्तार गरिएको छ, विधेयकमा भनिएको छ ।"
राजस्व वृद्धिको लक्ष्य २१५ पुर्याइयो,"(काठमाडौं)  पूर्वअर्थमन्त्री विष्णु पौडेलले साढे १७ प्रतिशत राजस्व वृद्धिको लक्ष्य राखेकामा अर्थमन्त्री जनार्दन शर्माले साढे २० प्रतिशत पुर्याएका छन् । अध्यादेशको बजेटलाई प्रतिस्थापन गर्न बनेको विधेयकमार्फत अर्थमन्त्री जनार्दन शर्माले उक्त लक्ष्य तय गरेका हुन् । यसअनुसार चालु आर्थिक वर्षमा सरकारले कुल ११ खर्ब ८० अर्ब ६० करोड रुपैयाँ राजस्व संकलन गर्नेछ । कुल लक्ष्यमध्ये राजस्व बाँडफाँटअन्तर्गत १ खर्ब २९ अर्ब ७७ करोड ९८ लाख रुपैयाँ र संघीय सञ्चित कोषमा दाखिला हुने राजस्व १० खर्ब ५० अर्ब ८० करोड ६ लाख रुपैयाँ छ । पूर्वअर्थमन्त्री पौडेलले अध्यादेशमार्फत ल्याएको बजेटमा तय गरिएको राजस्वको लक्ष्यभन्दा प्रतिस्थापन गर्न बनेको विधेयकमार्फत लिइएको लक्ष्य ३ प्रतिशत बिन्दुले बढी हो । पूर्वअर्थमन्त्री पौडेलले चालु आर्थिक वर्षमा कुल ११ खर्ब ५१ अर्ब ६० करोड रुपैयाँ राजस्व संकलनको लक्ष्य लिएका थिए । यसअन्तर्गत १ खर्ब २६ अर्ब ६९ करोड ३१ लाख रुपैयाँ र संघीय सञ्चित कोषमा दाखिला हुने राजस्व १० खर्ब २४ अर्ब ९० करोड ७३ लाख रुपैयाँ छ । पौडेलले गत जेठ १५ मा अध्यादेशमार्फत बजेट प्रस्तुत गर्दा त्यति बेलासम्मको यथार्थ र बाँकी अवधिको अनुमानित राजस्व वृद्धिका आधारमा लक्ष्य राखेका थिए । आर्थिक वर्षको अन्त्यमा तत्कालीन सरकारले अनुमान गरेभन्दा केही बढी राजस्व संकलन भएको छ । गत आर्थिक वर्षको अन्त्यमा संकलित राजस्वको तुलनामा तत्कालीन सरकारले चालु आर्थिक वर्षका लागि तय गरेको राजस्व लक्ष्य करिब साढे १७ प्रतिशत हुन आउँछ । अघिल्लो सरकारले ल्याएको बजेटको तुलनामा विद्यमान सरकारले वैदेशिक अनुदान, वैदेशिक ऋण र आन्तरिक ऋणको लक्ष्य केही घटाएको छ भने राजस्व संकलन लक्ष्य बढाएको छ । यसबाट सरकारले करका दर र दायरा विस्तारमार्फत स्रोत जुटाउन खोजेको पुष्टि हुन्छ । नयाँ बजेटअनुसार अब सरकारले २ खर्ब ८३ अर्ब वैदेशिक ऋण र २ खर्ब ३९ अर्ब रुपैयाँ आन्तरिक ऋण संकलन गर्नेछ । पूर्वअर्थमन्त्री पौडेलले ३ खर्ब ९ अर्ब रुपैयाँ वैदेशिक ऋण र २ खर्ब ५० अर्ब रुपैयाँ आन्तरिक ऋण संकलन गर्ने लक्ष्य तय गरेको थियो । सोही लक्ष्यअनुसार नयाँ आर्थिक वर्षको डेढ महिनामा सरकारले करिब साढे १ खर्ब रुपैयाँ राजस्व उठाएको छ । सरकारले युट्युबलगायत सामाजिक सञ्जालनमार्फत हुने आम्दानीमा १ प्रतिशत अग्रिम कर लगाएको छ । यसअघि यस्तो करको व्यवस्था थिएन । व्यवसाय सञ्चालनमा संलग्न नरहेको कुनै बासिन्दा प्राकृतिक व्यक्तिले नेपालबाहिर सफ्टवेयर वा यस्तै प्रकृतिका अन्य विद्युतीय सेवा उपलब्ध गराए वा सामाजिक सञ्जालमा श्रव्यदृश्य सामग्री अपलोड गरेबापत विदेशी मुद्रामा भुक्तानी प्राप्त गरेको भए सम्बन्धित बैंक, वित्तीय संस्था तथा मुद्रा हस्तान्तरण (मनी ट्रान्सफर) गर्ने संस्थाले त्यस्तो भुक्तानी प्रदान गर्दा प्राप्त रकमको एक प्रतिशतका दरले अग्रिम कर असुल गर्ने व्यवस्था मिलाएको छु, बजेटमा भनिएको छ ।"
एमसीसीलाई गठबन्धनले नै स्पष्ट जवाफ दिन सकेन,"(काठमाडौं)  अमेरिकी मिलेनियम च्यालेन्ज कर्पोरेसन (एमसीसी) सँगको सम्झौता संसद्बाट अनुमोदन गर्ने विषयमा सत्तारूढ गठबन्धनले नै स्पष्ट धारणा दिन सकेको छैन । एमसीसी उपाध्यक्ष फातिमा सुमारको टोलीसँग गठबन्धन दलका नेताले नै अलगअलग धारणा राखेका छन् । प्रधानमन्त्री शेरबहादुर देउवाले राजनीतिकस्तरमा छलफल भइरहेको जानकारी दिएका छन् भने माओवादी केन्द्रका अध्यक्ष पुष्पकमल दाहालले राष्ट्रिय सहमतिबाट मात्र एमसीसी अनुमोदन हुन सक्ने सन्देश दिएका छन् ।एमसीसी प्रतिनिधिमण्डल शुक्रबार साँझ प्रधानमन्त्री निवास बालुवाटार पुगेको थियो, करिब एक घण्टा भएको भेटवार्तामा देउवाले सम्झौता अनुमोदन गराउन आफूले राजनीतिकस्तरमा छलफल जारी राखेको जानकारी दिए । भेटपछि उनले ट्वीट गरेका छन्, नेपालअमेरिकाबीच एमसीसी सम्झौता र यसले नेपालको अर्थतन्त्रलाई रूपान्तरण गर्ने सम्भावनाका विषयमा विचार आदानप्रदान भयो । सुमारले भने सम्झौताबारे नेपालमा गलत प्रचार भएको भन्दै चिन्ता व्यक्त गरेकी थिइन् । उनले सम्झौता संसद्बाट छिटो अनुमोदन हुने विश्वास व्यक्त गरेकी थिइन् । अर्थ मन्त्रालयद्वारा जारी विज्ञप्तिमा भनिएको छ, सुमारले सम्झौताले नेपालको आर्थिक विकासमा महत्त्वपूर्ण योगदान गर्ने विश्वास व्यक्त गर्नुभयो ।सुमारले शुक्रबार नै माओवादी अध्यक्ष दाहाललाई उनकै निवास खुमलटारमा भेटिन् । एक घण्टा चलेको भेटवार्तामा दाहालले एमसीसी सम्झौतालाई राष्ट्रिय सहमतिबाट अघि बढाउने सन्देश दिए । भेटवार्तामा उपस्थित दाहालका प्रेस संयोजक विष्णु सापकोटाका अनुसार सुमारले सम्झौताका विवादित विषयमा प्रस्ट पार्ने कोसिस गरेकी थिइन् । सुमारले काठमाडौं आएलगत्तै सम्झौता नेपालको संविधानभन्दा माथि नरहेको, एमसीसी इन्डो प्यासिफिक रणनीति वा अन्य कुनै सैन्य गठबन्धनमा नरहेको प्रस्ट पार्ने कोसिस गर्दै आएकी छन् । सुमारले सिंहदरबार पुगेर ऊर्जामन्त्री पम्फा भुसालसँग पनि भेटवार्ता गरेकी थिइन् । करिब ४५ मिनेट चलेको संवादमा भुसालले पनि माओवादी अध्यक्ष दाहालले जस्तै राष्ट्रिय सहमति र सत्ता गठबन्धनबीचको साझा धारणाअनुसार अघि बढाउने प्रतिबद्धता व्यक्त गरेको बैठकमा सहभागी एक अधिकारीले जानकारी दिए ।त्यस्तै कांग्रेस नेता मीनेन्द्र रिजालको नेतृत्वमा रहेको नेपालअमेरिका संसदीय मैत्री समूह सँग पनि एमसीसी टोलीले संवाद गरेको छ । होटल म्यारियटमा भएको छलफलमा सांसदहरू नवराज सिलवाल, पुष्पा भुसाल, प्रमिला कुमारी, विन्दा पाण्डे, शरत्सिंह भण्डारी, सत्या पहाडी तथा आमन्त्रित सदस्यका रूपमा सांसदहरू विरोध खतिवडा, गगन थापा र वर्षमान पुन उपस्थित थिए । झन्डै डेढ घण्टा चलेको छलफलमा सुमारले सम्झौता नेपालको गरिबी निवारण र आर्थिक समृद्धिको पक्षमा रहेको प्रस्ट पारेकी थिइन् । छलफलमा उपस्थित सांसद सिलवालले भने, सुमारले यो सम्झौताले नेपालका दुई करोड जनता लाभान्वित हुने र १० हजारभन्दा बढीले रोजगार पाउने बताउनुभयो । साथै, नेपालकै अनुरोधमा अमेरिकाले अनुदान सहयोग गरेको उहाँको भनाइ थियो ।सांसदहरूले सुमारले राखेका धारणा एमसीसीकै मात्र हुन् कि अमेरिकी सरकारका हुन् भनेर प्रश्न गरेका थिए । जवाफमा सुमारले आफूलाई अमेरिकी राष्ट्रपतिले नियुक्त गरेको उल्लेख गर्दै यो अमेरिकी सरकारको धारणा रहेको प्रस्ट पारेकी थिइन् । सुमारले शनिबार अर्थमन्त्री जनार्दन शर्मासँग भेट गर्ने कार्यक्रम छ । बिहीबार काठमाडौं उत्रिएकै दिन उनले एमाले अध्यक्ष केपी शर्मा ओली, एकीकृत समाजवादीका अध्यक्ष माधव नेपाल र जनता समाजवादी पार्टीका अध्यक्ष उपेन्द्र यादव र संघीय परिषद् अध्यक्ष बाबुराम भट्टराईसँग भेटेकी थिइन् ।"
भारतका दुई नेता काठमाडौंमा,काठमाडौं (कास) भारतका दुई नेता काठमाडौंमा छन् । भारतीय जनता पार्टीका पूर्वमहासचिव तथा राष्ट्रिय स्वयंसेवक संघ (आएएसएस) का केन्द्रीय कार्यकारिणी सदस्य राम माधव र विश्व हिन्दु परिषद्का अन्तर्राष्ट्रिय महामन्त्री मिलिन्द परान्डे बिहीबार काठमाडौं आएका हुन् । उनीहरू व्यक्तिगत कामको सिलसिलामा काठमाडौं आएको उनीहरूनिकट एक व्यक्तिले जानकारी दिए । आरएसएस र परिषद्को गतिविधिलाई अझ बढाउनका लागि गृहकार्य गर्न काठमाडौंमा आएको हुन सक्ने ती व्यक्तिले बताए ।
कांग्रेस अधिवेशनको नयाँ कार्यतालिका,"काठमाडौं (कास) क्रियाशील सदस्यता विवाद सुल्झाउन नसकेपछि कांग्रेसले निर्वाचन कार्यतालिका संशोधन गरेको छ । केन्द्रीय निर्वाचन समितिले शुक्रबार संशोधन गरेको तालिकाअनुसार अधिवेशन सुरु नभएका २० जिल्लामा गाउँनगरको वडा अधिवेशन असोज ५ मा गरिनेछ । गाउँ तथा नगरपालिकाको अधिवेशन भने असोज ९ लाई तोकिएको छ । निर्वाचन समितिका सदस्य अधिवक्ता सीताराम केसीका अनुसार एउटा मात्र प्रतिनिधिसभा निर्वाचन क्षेत्र भएका जिल्लाको क्षेत्रीय अधिवेशन र जिल्ला अधिवेशन असोज १५ मा र एकभन्दा बढी प्रतिनिधिसभा निर्वाचन क्षेत्र भएका जिल्लाको अधिवेशन असोज १८ मा गरिने भएको छ । कांग्रेसले प्रदेश अधिवेशन र केन्द्रीय महाधिवेशनको तालिका भने परिवर्तन गरेको छ । कात्तिक १०, ११ र १२ मा प्रदेश अधिवेशन र मंसिर ९ देखि १३ सम्म महाधिवेशन गर्ने तालिका छ । यसअघि कांग्रेसले तीन पटकसम्म निर्वाचन कार्यतालिका संशोधन गरेको थियो । पार्टी सभापति शेरबहादुर देउवाको गृहजिल्ला डडेलधुरामा सदस्यताकै कारण तीव्र विवाद भएपछि निर्वाचन समितिका संयोजक महादेवप्रसाद यादवले बिहीबार राति राजीनामा दिएका थिए । कांग्रेस नेता एवं सांसद रामहरि खतिवडाका अनुसार यादवले पार्टीमा नभई निर्वाचन समितिका कार्यालय सचिवलाई राजीनामा बुझाएका थिए । आज (शुक्रबार) पार्टीका शीर्ष नेताहरूसँगको छलफलपछि उहाँले राजीनामा फिर्ता लिएर काम थाल्नुभएको छ, उनले भने ।डडेलधुरालगायत २० जिल्लाको सदस्यता विवादका विषयमा शुक्रबार बिहान नेता रामचन्द्र पौडेलको नेतृत्वमा महामन्त्री शशांक कोइराला, नेताहरू प्रकाशमान सिंह, अर्जुननरसिंह केसी, मीनेन्द्र रिजाल र जीवन परियारको टोलीले पार्टी सभापति देउवालाई भेटेको थियो । नेताहरूले निर्वाचनलाई धाँधलीरहित र निष्पक्ष बनाउने वातावरण निर्माणका लागि आग्रह गरेका थिए । सोही भेटपछि प्रमुख निर्वाचन अधिकृत यादवलाई बोलाएर राजीनामा फिर्ता लिन भनिएको थियो । निर्वाचन समितिका अनुसार ५७ जिल्लामा वडा अधिवेशन सकिएको छ । शुक्रबार डडेलधुरामा भएको वडा अधिवेशनलाई पार्टीका जिल्ला सभापति कर्णबहादुर मल्ल पक्षले बहिष्कार गरेको छ । यसैबीच, गगन थापा, चन्द्र भण्डारी, कमला पन्त, प्रदीप पौडेल, रामकृष्ण यादव, धनराज गुरुङलगायत १२ नेताले विज्ञप्ति जारी गरी देशभर महाधिवेशनको प्रक्रिया सञ्चालन गर्न माग गरेका छन् । महाधिवेशनको सुनिश्चितता कायम गर्न उनीहरूको माग छ ।"
मन्त्रिपरिषद् विस्तार सोमबारभित्र,"(काठमाडौं)  प्रधानमन्त्री शेरबहादुर देउवाले सोमबारसम्ममा मन्त्रिपरिषद् विस्तार गर्ने तयारी थालेका छन् । प्रधानमन्त्री निवास बालुवाटारमा शुक्रबार बिहान बसेको बैठकमा देउवाले सत्ता साझेदार दलसँग मन्त्रीका लागि यथाशीघ्र नाम सिफारिस गर्न आग्रह गरेका छन् ।जनता समाजवादी पार्टीका अध्यक्ष उपेन्द्र यादवले सत्ता गठबन्धन दलहरूबीच मन्त्रालय भागबन्डाको टुंगो लागेपछि मन्त्रिपरिषद् विस्तार हुने बताए । ढिलोमा सोमबारसम्म मन्त्रिपरिषद् विस्तार गर्ने तयारी छ, उनले भने, कुन दलले कति मन्त्रालय पाउने टुंगो लाग्न बाँकी छ । जसपा र एकीकृत समाजवादीका नेताले आफ्ना जनप्रतिनिधिको टुंगो निर्वाचन आयोगले आइतबारसम्म लगाउने र त्यसपछि मन्त्रिपरिषद् विस्तार गर्नु उचित हुने बताएका छन् । कांग्रेसका एक नेताले पनि सोमबारसम्ममा मन्त्रिपरिषद् विस्तार गर्ने तयारीमा देउवा रहेको बताए । गठबन्धनको बैठकमा दलहरूले पाउने मन्त्री र मन्त्रालय संख्याबारे पनि छलफल भएको उनले जानकारी दिए । देउवाको नेतृत्वमा सरकार गठन भएको २ महिना पुग्नै लाग्दा पनि मन्त्रिपरिषद् ६ सदस्यीय मात्र छ । कांग्रेसबाट प्रधानमन्त्रीसहित ४ जना (एक राज्यमन्त्री) र माओवादी केन्द्रबाट २ जना मन्त्री छन् ।एमालेका तत्कालीन १४ सांसदका विषयमा भएको निर्णयलाई लिएर सभामुख र निर्वाचन आयोगविरुद्ध सर्वोच्च अदालतमा दायर मुद्दाले पनि मन्त्रिपरिष्द विस्तारमा ढिलाइ भएको एक नेताले बताए । सरकारमा नजाने भए पनि हाम्रो दलले मन्त्रिपरिषद् विस्तार छिटो हुनुपर्छ भनिरहेको छ, राष्ट्रिय जनमोर्चाकी उपाध्यक्ष दुर्गा पौडेलले भनिन् । उनका अनुसार गठबन्धन दलको बैठकमा नेताहरूले एमसीसी उपाध्यक्ष फातिमा सुमारसँग भएको भेटबारे ब्रिफिङ पनि गरेका थिए । बैठकमा संसद्मा पेस भएका र पेस गर्नुपर्ने अध्यादेश प्रतिस्थापनसम्बन्धी विधेयक कसरी अघि बढाउने भन्नेबारे पनि छलफल भएको थियो । गठबन्धनको बैठक शुक्रबार साँझ पनि बसेको थियो । एकीकृत समाजवादीका अध्यक्ष माधवकुमार नेपाल भने काठमाडौं बाहिर रहेकाले बैठकमा सहभागी थिएनन् । उक्त दलबाट नेताद्वय राजेन्द्र पाण्डे र विरोध खतिवडा सहभागी थिए । खतिवडाका अनुसार साँझको बैठकमा एमसीसी सम्झौताका विषयमा छलफल भएको जानकारी दिए । अब एमसीसीलाई कुनै दलले चाहेर एक्लै पास गर्ने वा कसैले चाहँदैमा फिर्ता गर्न सक्ने अवस्था छैन, उनले भने, त्यसैले सबैले आफ्नो दलभित्र छलफल गर्ने र त्यसपछि एकदुई दिनमै सामूहिक बसाइ गरेर टुंगोमा पुर्याउने भन्ने कुरा आएको छ । शुक्रबार बिहानको बैठकमा कांग्रेसबाट सभापति देउवाका साथै महामन्त्री पूर्णबहादुर खड्का, माओवादी केन्द्रका अध्यक्ष पुष्पकमल दाहाल, जनता समाजवादी पार्टीका अध्यक्ष उपेन्द्र यादव, एकीकृत समाजवादीका अध्यक्ष नेपाल र राष्ट्रिय जनमोर्चाकी उपाध्यक्ष पौडेल सहभागी थिए ।"
नेपाल लिग २ लाई तयार,"(काठमाडौं)  पपुवा न्युगिनी (पीएनजी) लाई दोस्रो एकदिवसीय अन्तर्राष्ट्रिय क्रिकेटमा १ सय ५१ रनले पराजित गर्दै नेपालले आईसीसी विश्वकप लिग २ को तयारी पूरा गरेको छ । रोहित पौडेलको सानदार ब्याटिङ र सन्दीप लामिछानेको उत्कृष्ट बलिङमा नेपालले दुई खेलको शृंखला जितेको हो । अमेरिका र घरेलु टोली ओमानसँग हुने लिग २ का लागि नेपालले पीएनजीसँगको खेललाई तयारीको रूपमा लिएको थियो । विश्वकप छनोटको आधार रहेको लिग २ मा नेपालले सोमबार अमेरिकासँग खेल्दै छ । नेपालले मंगलबार पहिलो खेलमा पीएनजीलाई २ विकेटले पराजित गरेको थियो, त्यसमा नेपाललाई १ सय ३५ रन बनाउन हम्मेहम्मे परेको थियो । दोस्रो खेलमा नेपालले ब्याटिङमा निकै सुधार गर्यो । रोहितले ८६ रन बनाएपछि टस जितेर ब्याटिङ गरेको नेपाल ४९२ ओभर खेल्दै २ सय ३३ रनमा अलआउट भएको हो । सन्दीपले नेपाली खेलाडीकै उत्कृष्ट बलिङ प्रदर्शन गरेपछि जवाफमा आएको पीएनजी १९१ ओभरमै ८२ रनमा अलआउट भयो । ओपनर टोनी उराले पीएनजीबाट सर्वाधिक १९ रन बनाए । सन्दीपको प्रदर्शन एकदिवसीय अन्तर्राष्ट्रियमा नेपाली खेलाडीको उत्कृष्ट बलिङ हो । सन्दीपले नै सन् २०२० मा अमेरिकाविरुद्ध त्रिवि क्रिकेट मैदान कीर्तिपुरमा १६ रन खर्चेर ६ विकेट लिएका थिए । शुक्रबार अन्य नेपाली बलरमा सोमपाल कामी, विक्रम सोब र सुसन भारीले ११ विकेट लिए । आरिफ शेख, शरद भेषावकर र पवन सर्राफको स्थानमा नेपालले करण केसी, विनोद भण्डारी र सुसनलाई खेलाएको थियो । ओमानको मस्कटस्थित एमेरात क्रिकेट मैदानमा यसअघि नेपालको सुरुआत राम्रो थिएन । नेपालले पहिलो पटक खेलेको दिवारात्रि एकदिवसीय अन्तर्राष्ट्रियमा ओपनिङ ब्याट्सम्यानद्वय आसिफ शेख र कुशल भुर्तेल समान ३ रनमै आउट भए । रोहितले कप्तान ज्ञानेन्द्र मल्लसँग तेस्रो विकेटमा ८९ रनको साझेदारी गरे । एकदिवसीय अन्तर्राष्ट्रियमा नेपालको यो सबैभन्दा ठूलो साझेदारी हो । ज्ञानेन्द्र ४५ रनमा एलबीडब्लु आउट भए । उनले ७० बल खेल्दै ३ चौका र २ छक्का प्रहार गरे । रोहितले १ सय २३ बल खेल्दै २ चौका र ३ छक्का बनाएका थिए । रोहितको यो दोस्रो एकदिवसीय अन्तर्राष्ट्रिय अर्धशतक हो । सन् २०१९ मा यूएईविरुद्ध उनले ५५ रन बनाएका थिए । पीएनजीसँगको पहिलो खेलमा म्याच विजयी ४१ रनको इनिङ्स खेलेका रोहितले शुक्रबार बनाएको रन एकदिवसीय अन्तर्राष्ट्रियमा नेपाली खेलाडीको दोस्रो उच्च स्कोर हो । विनोद १७, कुशल मल्ल १ र सोमपाल ११ रनमै आउट भए । करणले २६ बलमा ४२ रन बनाई रोहितसँग सातौं विकेटमा ६६ रनको साझेदारी गरेका थिए । करणले २ चौका र ४ छक्का प्रहार गरे । करण र रोहित ४९ औं ओभरमा आउट भए । नेपालले अन्तिम ४ विकेट १ रनका लागि गुमाएको थियो । पछिल्ला दुई ब्याट्सम्यान विक्रम सोब १ र सन्दीप शून्यमा अन्तिम ओभरको पहिलो दुई बलमा आउट भए । पीएनजीका चाड सुपरले ३, काबुआ मोरेआ र नोर्मान भनुआले २२ विकेट लिए ।"
ठूलो साझेदारी र उत्कृष्ट बलिङ,"ज्ञानेन्द्र मल्लको कप्तान रूपमा यो छैटौं खेल थियो, जसमा नेपालले ४ खेल खेलेको थियो । अघिल्लो ६ खेलमा नेपाल पारस खड्काको कप्तानीमा खेलेको थियो । त्यसमा नेपालले ३ विजय र ३ हारको नतिजा निकालेको थियो । ज्ञानेन्द्र र सन्दीपले नेपालले खेलेको सबै १२ एकदिवसीय अन्तर्राष्ट्रिय खेलेका छन् । आरिफ शेखले यसअघि नेपालले खेलेको सबै ११ खेल खेलेका थिए । उनलाई शुक्रबार खेलाइएको थिएन ।"
दुई किशोरीबीच यूएस ओपन फाइनल,"न्युयोर्क (एएफपी) बेलायती १८ वर्षीया इमा राडुकानु शुक्रबार इतिहासमा ग्रान्ड स्लामको फाइनल पुग्ने पहिलो क्वालिफायर खेलाडी भएकी छन् । यूएस ओपनको फाइनलमा उनको सामना अर्का क्यानडेली किशोरी लेलाह फर्नान्डेजविरुद्ध हुनेछ । यो वर्षको सुरुसम्म राडुकानु बेलायतमै पनि कसैले नाम नसुनेका खेलाडी जस्तै थिइन् । तर सेमिफाइनल खेल्ने सबैभन्दा कान्छी खेलाडी हुने क्रममा १७ वर्षीया राडुकानुले ग्रिसकी १७ औं वरीयताप्राप्त मारिया साकारीलाई ६१, ६४ ले पराजित गरिन् । खेलपछि उनले प्रतिक्रिया दिँदै भनेकी छन्, म फाइनल पुगेकी छु तर, मलाई नै विश्वास भइरहेको छैन । सन् २००४ मा मारिया सारापोभाले १७ वर्षको उमेरमा विम्बल्डन जितेयता कान्छी खेलाडीको रूपमा फाइनल पुग्ने राडुकानु पहिलो हुन् । सन् २०१४ मा सेरेना विलियम्सपछि एक सेट पनि नहारेर युएस ओपन उपाधि जितको नजिक छिन् राडुकानु ।उनको फाइनल प्रतिद्वन्द्वी फर्नान्डेजको जित भने केही कठिन रह्यो । विश्व वरीयताको ७३ औं स्थानमा रहेकी फर्नान्डेजले भने दोस्रो वरीयताकी बेलारुसी आर्यन सबालेन्कालाई ७६, ४६ , ६४ ले पराजित गरिन् । शीर्ष वरीयताका पाँच खेलाडीमाथि फर्नान्डेजको यो तेस्रो जित हो । सन् २०१२ को विम्बल्डनमा सेरेना विलियम्सले यस्तै उपलब्धि हात पारेकी थिइन् । खेलपछि फर्नान्डेजको प्रतिक्रिया थियो, अब भन्न सक्छु, म आफ्नो सपना पूरा गर्ने बाटोमा छु ।फाइनल अब आर्थर एस स्टेडियममा शनिबार हुनेछ । दुवै खेलाडीमध्ये एकले आफ्नो खेल जीवनकै पहिलो ग्रान्ड उपाधि जित्नेछन् । फाइनललाई लिएर राडुकानुले भनेकी छन्, क्वालिफायरका रूपमा म फाइनल पुगेको छु, त्यसैले कम्तीमा कागजमै सही ममाथि दबाब कम छ । सन् १९९९ को यूएस ओपनयता यो पहिलो दुई किशोरी खेलाडीको फाइनल हुनेछ । त्यतिबेला १७ वर्षीया सेरेनाले फाइनलमा १८ वर्षीया मार्टिन हिंगिसलाई हराएकी थिइन् । उपाधि भिडन्तलाई लिएर फर्नान्डेजको प्रतिक्रिया छ, मेरो ध्यान फाइनल खेल्नुमा मात्र छ, अहिलेसम्म जे जति हात पारेको छु, त्यसमै खुसी भएर फाइनल खेल्नेछु, मलाई भोलि के हुनेछ, त्यसमा धेरै चिन्ता छैन । फर्नान्डेज तिनै खेलाडी हुन् जसले फाइनल यात्रा पुग्नुअगाडि डिफेन्डिङ च्याम्पियन नाओमी ओसाका र पाँचौं वरीयताप्राप्त एलिना स्भिटोलिनालाई पन्छाएकी थिइन् ।"
खेलकुद बजेट घट्यो,"(काठमाडौं)  प्रतिस्थापन विधेयकमार्फत नयाँ बजेट जारी गरेको सरकारले खेलकुद बजेटमा अझै कटौती गरेको छ । परिवर्तित बजेटमा युवा तथा खेलकुद मन्त्रालयको बजेट करिब ६ करोडले घटाइएको छ । जुन कुल बजेटको ०१६ प्रतिशत हो । अर्थमन्त्री जनार्दन शर्माले शुक्रबार संसदमा पेस गरेको प्रतिस्थापन विधेयकमा अघिल्लो सरकारले ल्याएको बजेटमा केही कटौती गर्दा खेलकुद मन्त्रालयको बजेट ००१ प्रतिशतले घटेको हो । यसअघि जेठ १५ मा तत्कालीन अर्थमन्त्री विष्णु पौडेलले युवा तथा खेलकुदका लागि कुल बजेटको ०१७ अर्थात २ अर्ब ७४ करोड रुपैयाँको बजेट विनियोजन गरेका थिए । वर्तमान सरकारले मन्त्रालयको बजेट कटौती गर्दा संघतर्फको बजेट घटाएको छ । प्रदेश र स्थानीय तहको बजेट यथावत राखिएको छ । नयाँ बजेट वक्तव्यअनुसार युवा र खेलकुद दुवैका लागि गरेर २ अर्ब ६८ करोड २६ लाख बजेट अनुमान गरिएको छ । त्यसमध्ये संघमा चालु तथा पुँजीगत गरी २ अर्ब १३ करोड ५१ लाख, प्रदेशमा ३९ करोड ५२ लाख र स्थानीय तहमा १५ करोड ५२ लाख बजेट विनियोजन गरिएको छ । यसअघि पौडेलले ल्याएको बजेटमा संघीय बजेट २ अर्ब १९ करोड ९३ लाख थियो । नयाँ सरकारले यसअघिका कार्यक्रमलाई निरन्तरता दिएको छ । स्थानीय तहदेखि नै पूर्वाधार, प्रशिक्षण र प्रतियोगिता सञ्चालनका कार्यक्रम तय गर्ने, झापामा अन्तर्राष्ट्रियस्तरको मदन भण्डारी रंगशाला निर्माण, मूलपानीलगायत देशका ६ स्थानमा क्रिकेट मैदान निर्माण र पोखरा रंगशाला निर्माण सम्पन्न गर्न गरिएको विनियोजित बजेट यथावत छ ।"
मेसीले उछिने पेलेलाई,मोन्टेभिडियो (एएफपी) दक्षिण अमेरिकी फुटबलमा आफ्नो देशका लागि सर्वाधिक गोल गर्ने खेलाडी सूचीमा लियोनल मेसीले शुक्रबार महान् हस्ती पेलेलाई उछिनेका छन् । विश्वकप छनोटमा अर्जेन्टिनाले बोलिभियामाथि प्राप्त ३० जितमा ह्याट्रिक गरे । यससँगै अर्जेन्टिनाका लागि उनको गोलसंख्या ७९ पुगेको छ । यसका लागि उनले १ सय ५३ खेल खेलेका छन् । ब्राजिलका पेलेले भने ७७ गोल गरेका छन् । ब्राजिलकै नेयमरले ६९ गोल गरेका छन् ।
पलेशा पुरस्कृत,काठमाडौं (कास) वाग्मती प्रदेश लोकतान्त्रिक खेलकुद संघले टोकियो पारा ओलम्पिकमा उत्कृष्ट प्रदर्शन गरेकी तेक्वान्दो खेलाडी पलेशा गोवर्द्धनलाई शुक्रबार नगदसहित पुरस्कृत गरेको छ । संघले पूर्वघोषित नगद पुरस्कार प्रदान गरेको हो । प्रत्येक बाउट जितेवापत संघले २० हजार पुरस्कार दिने घोषणा गरेको थियो । पलेशाले ४० हजार रुपैयाँ पाइनन् । पलेशा रिपिचेजमा अमेरिका र सर्बियाका खेलाडीलाई पराजित गर्दै कांस्य पदकको फाइनल पुगेकी थिइन् । प्रशिक्षक कविराज नेगी लामा र व्यवस्थापक दीपक विष्टलाई ७७ हजारसहित पुरस्कृत गरियो ।
रूपेशको एक्लो अग्रता,"काठमाडौं (कास) राजेशहरि जोशी स्मृति फिडे रेटिङ बुद्धिचाल प्रतियोगितामा शुक्रबार सातौं चरण सकिँदा फिडेमास्टर रूपेश जैसवाल साढे ६ अंकसहित अगाडि छन् । उनको एकल अग्रता हो । उनले छैटौं चरणमा तीन पटकका पूर्व नेपाल च्याम्पियन बद्रीलाल नेपाली र सातौं चरणमा भक्तपुरका युवा निकेन कुसाथालाई हराए । रौतहटका युवा सुमन लामा र सर्लाहीका कमल श्रेष्ठ ६ अंकसहित दोस्रो स्थानमा छन् । सुमनले छैटौंमा एसियन एमेच्योर च्याम्पियन हेटौंडाका कृष्ण थापा र सातौंमा बद्रीलाललाई निराश पारे । कमलले आयोजक ललितपुर बुद्धिचाल क्लबका सजिन महर्जन र फिडे मास्टर मनीष हमालमाथि जित पाए । चितवनका अर्जुन घिमिरे, भक्तपुरका भेट्रान गणेशमान दुवाल, थापाथली चेस क्लबका फिडे मास्टर क्षितिज घिमिरे, डाइनामिक चेस एकेडेमी दमकका भूपेन्द्र निरौला, दोलखाका आशिष फुँयाल र मखन चेस क्लबका फिडे मास्टर सुजेन्द्रप्रसाद श्रेष्ठले साढे ५ अंक जोडेका छन् ।"
पाँचौं टेस्ट स्थगित,लन्डन (एएफपी) इंग्ल्यान्ड र भारतबीचको पाँचौं टेस्ट शुक्रबार स्थगित गरिएको छ । भारतीय टिम कोरोना भाइरस संक्रमणको चपेटा परेपछि शृंखलामै निर्णायक साबित हुने टेस्ट स्थगित गरिएको छ । म्यानचेस्टरको ओल्ड ट्राफोर्डमा हुने भनिएको टेस्ट स्थगित भएपछि शृंखलाको निर्णय कस्तो हुनेछ त्यसबारे अन्यौल छाएको छ । चार टेस्टको समाप्तिमा भारत २१ ले अगाडि रहेको स्थितिमा शृंखला रोमाञ्चक मोडमा थियो । भारतीय टिमका केही सहयोगी संक्रमित पाइएको थियो ।
रशिदले छाडे कप्तानी,"काबुल (एएफपी) रशिद खानले ट्वान्टी२० विश्वकप खेल्ने अफगानिस्तानी टिमको कप्तानी पद शुक्रबार छाडेका छन् । अर्को महिना हुने विश्वकपका लागि अफगानी टिम घोषणा भएलगतत्त उनले राजीनामा दिएका हुन् । टिम छनोटका क्रममा आफूसँग कुनै सल्लाह नगरिएको हुनाले कप्तानी छाड्नुपरेको उनले बताएका छन् । उनले ट्विटरमा लेखेका छन्, कप्तानको नाताले टिम छनोट गर्दा मेरो पनि सुझाव लिनुपर्ने थियो र यो मेरो अधिकार पनि थियो ।"
खेलाडीलाई सहयोग,काठमाडौं (कास) राष्ट्रिय खेलाडी कल्याणकारी कोषले दुई खेलका खेलाडीलाई स्वास्थ्य उपचारका लागि शुक्रबार आर्थिक सहयोग प्रदान गरेको छ । टेबलटेनिसका चन्दन शाहीलाई ७० हजार र तेक्वान्दोका महमद वेशलाई ८० हजार रुपैयाँ प्रदान गरिएको हो । राष्ट्रिय खेलकुद परिषद् (राखेप) का सदस्यसचिव रमेशकुमार सिलवालले उक्त रकमबराबरको चेक हस्तान्तरण गरे ।
"साथी हो, म त बाटैमा छु !","मानौं, उनीहरू भनिरहेका थिए, सडकमै पोखिएन भने त्यो रगतको के औकात ? अनि, जनताको छातीतिर सोझिएको बन्दुकको ट्रिगरमा औंला तम्तयार राखेर हत्याव्यसनी सत्तासीनहरू धम्की दिइरहेका थिए, आन्दोलनकारीलाई आतंककारीसरह व्यवहार गरिनेछ । मृत्युको भयलाई कतै दूरदराजतिर निर्वासनमा पठाएर हिँडिसकेका मान्छेहरू चाहिँ गाइरहेका थिए (जो अलि पछि भविष्यमा लेखिनेवाला गीतको पंक्ति हुनेवाला थियो)ः हिँडिसक्यौं, हिँड्नेछौं, हिँडुला खुन हुन्जेल । ल ल लत्यो विराट आन्दोलनको याममा हरेक युवालाई झैं मलाई पनि जुलुसको लत लागेजस्तो भएको थियो । जुलुस सकिएपछि एउटा उदासीले छोप्थ्यो । मनभरि सन्नाटा फैलिन्थ्यो, एउटा रित्तोपनले शासन गर्थ्यो । आकाशै चकनाचुर बनाउलान्जस्ता स्वरहरूको न्यास्रो लाग्थ्यो । केशव सिलवाल, विश्व सिग्देल र म सम्मिलित एउटा कविमण्डली थियो । हामी नागार्जुन साहित्यिक प्रतिष्ठानसँग जोडिएका थियौं । सिलवाल धेरथोर स्थापित कवि थिए । विश्व र म थियौं, नवोदित । कविता भन्न पाउने ठाउँको व्यग्र तलास हुन्थ्यो । राजतन्त्रको अवसान चाहने साहित्यकार र विद्वान्हरूलाई एउटै मञ्चमा जम्मा गराएको थियो, प्रतिष्ठानले । बेलाबेला कविता कार्यक्रम आयोजन गर्थ्यो । खासमा २०५९ असोज १८ को शाही घोषणापछि गणतन्त्रको आकांक्षी जनमत जन्मिसकेको थियो । हामीलाई कविता भन्ने ठाउँ चाहिएको थियो, सो प्रतिष्ठानले उपलब्ध गराउँथ्यो । साथमा, चियाबिस्कुटको परम्परागत प्रबन्ध त छँदै थियो । हामी जहाँ भेटिन्छ, त्यहाँ कविता ठोकेर हिँड्दिन्थ्यौं । हामीले कविता भनेका छौं र, आन्दोलन वेगवान् छ, हामीले कविता भनेका छौं र, संसार चलायमान छ, हामीले कविता भन्न छोडेको दिन ब्रह्माण्डले बाँकी बच्ने ल्याकत राख्दैन भन्ने खालको अभिमान भिरेका हुन्थ्यौं । नवोदित कविको मानसिक पर्यावरणमा अरू बाँचून्, नबाँचून् दम्भका जीवजन्तु र अहंकारका जंगल अवश्य बाँच्छन् । गणतन्त्रवादी जनतामाथि दमनका लागि गुडाइएको सैनिक ट्याङ्कलाई कीर्तिपुरले अमल्सि (नयाँबजार) को सडकमै लम्पसार परेर सुतेर रोक्ने साहस गरेको थियो । त्यही कीर्तिपुरको एउटा आन्दोलनको कार्यक्रममा लोकतान्त्रिक चोक (स्थानीय नाम निम्हा सिमा, अमल्सि) मा म पनि सामेल थिएँ । मणि काफ्ले थिए त्यहाँ, आन्दोलनका स्टार कवि । उनले पाउने ताली र सुसेलीका अगाडि हाम्रो कुनै भाउ थिएन, गणना थिएन । खै के भयो कुन्नि, अचानक भागदौड मच्चियो । सायद कुनै भिजिलान्तेले गडबड गरेको थियो । हामी त्रिभुवन विश्वविद्यालयको निर्माणाधीन पर्खाल नाघेर त्यसको परिसरतिर भागिरहेका थियौं । कताबाट पुलिसको लट्ठी बत्तिएर मेरो ढाडमा बज्रिन आइपुग्यो । प्रतिकार र प्रतिरोधको गरिमामय विरासतसम्पन्न भूमि कीर्तिपुर मा मैले पनि लोकतन्त्र र गणतन्त्रका नाममा एक लट्ठी खाएँ । तथापि, त्यो असाध्यै अनुल्लेख्य प्रकरण थियो । अझ देहमा गोली अड्काएर बाँचिरहेका परिवर्तनका योद्धाहरूका अगाडि मैले एक लट्ठी खाएँ भन्नु जत्तिको लाजमर्दो घोषणा अर्को के हुन सक्छ ? मधेस आन्दोलनमा गोली लागेर खुट्टा गुमाएपछि आजसम्म कृत्रिम खुट्टाका लागि याचनारत कुनै आन्दोलनकारीले मलाई भेट्यो भने एक लट्ठीको मेरो यो बकबासलाई के भन्ला ? उहिल्यै काटिएका आफ्ना सन्तानका नाकहरूको चोट र आफ्नो माटोमा पोखिएको रगतको भेलले कीर्तिपुरलाई क्रान्ति र विद्रोहका निम्ति यसै पनि अग्रसर गराउँछन् । छयालीस सालको जनआन्दोलनमा रित्ता गाग्री बोकेर निस्केका कीर्तिपुरे महिलाहरूको जुलुस साक्षी थियो, कीर्तिपुर सहादतका लागि कति तिर्खाउँछ । २०४६ साल चैत २० गते सावित्री महर्जन (जो पछि अहिलेका लेखक राजेन्द्र महर्जनसँग दाम्पत्यमा आबद्ध भइन्) हरूको सयौं जनाको टोली पानीको हाहाकार भएको कीर्तिपुरमा गाग्रीसहित प्रदर्शनमा उत्रियो । त्यही जुलुसमा पछि कुटो, कोदालो पनि जोडियो र पुरुषहरूको व्यापक सहभागिता थपियो । जुलुसमाथि सत्ताले आततायी दमन गर्यो । प्रहरीको गोलीको निसाना बने हीराकाजी महर्जन, राजमान माली, लनबहादुर महर्जन र राजेन्द्र महर्जन । लेखक राजेन्द्र महर्जन त्यतिबेला नख्खु जेलमा बन्दी थिए । उनका बालसखा, जोसँग गुच्चा खेलेर उनी हुर्किएका थिए, राजमान मालीसहित चार जना सहिद भएको खबरले उनी मर्माहत भए । कीर्तिपुरले हरेक साल मनाउने सहिद दिवसमा अहिले पनि उनलाई राजमानको यादले विह्वल बनाउँछ । आफ्नो संगाती सहिद भएको खबर पाएपछि महर्जन नख्खु जेलमा दुःखको पहिरो र क्रोधको ज्वालामुखी को कठोर मिसमासपूर्ण मनोदशामा भाउन्निएका थिए । शक्ति, सत्ता, उत्पीडन र अन्यायविरुद्ध उनको कलमको टुप्पोबाट निःसृत हुने लाभामा धेरथोर साथीको सहादतको पनि भूमिका हुनुपर्छ । र, हरेक आन्दोलनमा राजेन्द्र महर्जन पनि बाटैमा हुन्छन् । ल ल लराजा ढाल्ने आन्दोलनमा छोरो सरिक छ भन्ने कुरा मेरी आमाले जुन दिन थाहा पाइन्, उनी दिनको भोक न रातको निद्रा मा परिन् । हरेक साँझ घर पुगेपछि मैले आमाको आँसुमय कारबाहीमा पर्नुपर्थ्यो । उनी मलाई ममताको कठघरामा उभ्याउँथिन् र बयान लिन्थिन् । कहाँ थिइस् दिउँसभरि ? जुलुसमा ।किन जानपर्या तँलाई ? राजा ढाल्न ।राजालाई कसैले ढाल्न सक्दैन ।हामी ढाल्छौं । गोर्खापत्रसोर्खापत्रमा कहिलेकाहीं केके कवितासबिता छपाउने छोरालाई पुलिसले गोली हानेर सडकमा ढाल्देला भन्ने भयले उनको मुजा परेको अनुहारमा थप एउटा मुजा थपिदिएको थियो । अनि, अर्को एउटा मुजाको अर्ती हुन्थ्यो राजासँग लड्नु भनेको कुहिनोले पहाडसँग जोरी खोज्नु बराबर हो । उनी रुने र म मर्माहत हुने, उनी जुलुससुलुसमा नजा भन्ने र म म नगए अरू को जान्छ त ? भन्ने यो चक्र चलिरह्यो । दैवी सत्ता, शाही सत्ता र पितृसत्ता यी तीन सत्ताले आमाको जुनीलाई शासन गरेका थिए । उनलाई यी ढाल्न सकिने चीज हुन् भन्नेमा विश्वास थिएन । राजनीतिक चेतनाको जूनकीरीसम्मसँग भेट गर्न नपाएकी उनले त्यसरी सोच्नु अस्वाभाविक पनि थिएन । मलाई तीन आमाका आँसुले कताकता, कसोकसो पोल्छ, कहिलेकाहीं । आन्दोलनकारी निर्ग नवीनकी आमा, नन्दीदेवी जैसी । सहिद विजय ढकालकी आमा, पार्वती ढकाल । अनि, मेरी आमा । सदा आन्दोलन र बाटैमा हुन्छन्, अनि बेहोस भएर बाटैमा ढल्छन् निर्ग । उनकी आमा नन्दीदेवी मसँग रोएकी थिइन् । गएको माघ १२ गते नागरिक आन्दोलनको बालुवाटार घेराउमा घाइते भएका निर्गलाई उपचारपछि साथीहरूले बागबजारको ताज होटलमा राखेका थिए । त्यहीं मैले उनकी आमालाई भेटेको थिएँ । छोराको मायामा उनी कस्तरी भक्कानिएकी थिइन् ! जहिले पनि पुलिसले मेरै छोरालाई हान्छ, हान्न पनि टाउकैमा हान्छ, उनले भनेकी थिइन्, कुन दिन मार्छ यसलाई । उनका शब्द र लवज ठ्याक्कै टिप्न नसके पनि उनी जे भन्दै थिइन्, मैले बुझेको थिएँ । नन्दीदेवीजसरी नै एक दिन सहिद विजयकी आमा पार्वती पनि मसँग रोएकी थिइन्, आफ्नावेदनाका कथा रुँदै सुनाएकी थिइन् । कसरी पुलिसले विजयलाई समातेर भ्यानमा हाल्यो, छोरो लगेपछि मलाई पनि लैजा भनेर कसरी उनी भ्यानको डन्डीमा झुन्डिइन्, कसरी गुडिरहेको भ्यानमा उनी झुन्डिरहिन्, पुलिसले बन्दुकको नालले खसाल्न खोजे पनि कसरी उनले मरिगए डन्डी छाडिनन् ? र, पछि कसरी शाही सत्ताले विजयको हत्या गर्यो ? नन्दीदेवी र पार्वती धेरथोर राजनीतिक चेतना भएका आमा थिए । तर, मेरी आमा, केही हरफ माथि नै भनें नि, यस मामिलामा निस्पट्ट थिइन् । सुदूरपश्चिम, पश्चिम र काँठका यी आमाहरूको एउटा कुरा समान थियो आँसु । त्यस लवणले बोल्ने एउटा सार्वभौम भाषा । प्रेमको, स्नेहको, चिन्ताको भाषा । तिनका आँसुले दुखेको मेरो अन्तस्करण बोल्छ, यदाकदा, रुमाल रोप्यौ कि रोपेनौ पाखैमा ?ल ल लकोरोना त्रासदीको प्रथम चरणमा सहरबाट गाउँ गइरहेका थिए, हूलका हूल मान्छे । ती अघोषित देशनिकालामा परेका थिए । तिनका संघर्ष र वेदनाले छोइएर गीतकार सङ्गीतले लेखेको र गाएको गीत थियो, साथी हो, म त बाटैमा छु । बाटोमा नवजात शिशु बोकेका आला सुत्केरीहरू हिँडिरहेका थिए, थकित वृद्धहरू हिँडिरहेका थिए, कलिला केटाकेटी हिँडिरहेका थिए । शहरमा गरिखाने वातावरण नभएपछि गरिखानेहरू गाउँतिर लागेका थिए । बाटोमा दुःखी मान्छेहरू, मानौं, कवि श्रवण मुकारुङको पंक्तिलाई सत्य साबित गर्न पीरैपीरको भारी बोकी हिँडिरहेका थिए । पीरहरूको अनन्त क्याराभान मन्द गतिमा कतै गइरहेको थियो । बाटोमा हुनु, बाटैमा हुनु, सडकमा हुनु, सडकमै हुनु भनेको अलपत्र पनि हुनु हो । हाम्रा मुद्दा बाटैमा छन्, विचार बाटैमा छन्, आन्दोलन बाटैमा छन्, सपना बाटैमा छन् । गणतन्त्र पनि बाटैमा छ । र, हामी पनि बाटैमा छौं । बाटैमा हुनु उल्लासको विषय होइन, उपलब्धि र प्राप्तिको विषय पनि होइन । तर, बेग्लै जगत् निर्माण गर्ने सपना देख्ने मान्छे बाटैमा हुन्छ । बाटैमा हुनुको मतलब गन्तव्यउन्मुख हुनु पनि हो । बाटैमा नभएपछि यात्रामा पनि सामेल भइँदैन । बाटैमा हुन साहस चाहिन्छ । बाटैमा टिकिरहन हिम्मत चाहिन्छ । साथी हो, म त बाटैमा छु । अर्थात्, बाटो बिराएको छैन ।"
"त्यो हिँडाइ, यो साइक्लिङ","मध्याह्नको समय । पानी नपरेको बर्खाको दिन । पातलो बादल छेडेरै साइकलको सिट तताउने गरी सूर्यको ताप आइरहेकाले उखुम गर्मी थियो । त्यसमाथि पानी बोक्न बिर्सेछु । मधेसको मैदान छाडेर महाभारत शृंखला सुरु हुने पहिलो पहाड । मैले तेर्सो सडक छिचोलेर उकालोमा साइकल चलाउन सुरु गरें । पैंचालीस डिग्रीसम्मको उकालोमा साइकलको गति धीमा हुँदै गयो । मिटर ३ किमि प्रतिघण्टामा झर्यो । आँखाका परेलाहरूमा ढिक्का जम्मा हुने गरी पसिना आयो । कछुवा गतिमा उकालो लागे पनि थकाइ बढ्दै गयो । एकै छिनमा थकानलाई तिर्खाले उछिन्यो । तर, झन्डै तीन किलोमिटर उकालो नछिचोली पानी पाउन सम्भव थिएन । अन्ततः म त्यो बाटो छिचोलेर एउटा खाजा पसलमा पुगें र एक लिटर पानी तन्काएँ । तर, त्यसअगाडि नै शरीरको एउटा अंगले लत्तो छाडेछ । त्यो साँझदेखि मलद्वारमा बेस्सरी पीडा हुन थाल्यो । पर्सीपल्ट सर्जनलाई देखाएँ, पाइल्स रहेछ । त्यसमा पनि जटिलता आइसकेछ । फुलिएका नसामा रगत जमेर बनेको कडा डल्लोले घोचेर मलाई तीव्र पीडा दिएको रहेछ । तुरुन्त त्यसलाई चिरेर निकाल्नुपर्यो । अपरेसनपछि दुई सातासम्म निवृत्त हुँदा असहनीय पीडा भयो । त्यो पीडाले मलाई आफ्नो जीवनशैली बदल्न बाध्य बनायो । फर्केर हेर्दा दुई किसिमले मैले आफ्नो स्वास्थ्यप्रति निकै खेलबाड गरेछु । एक, पानी कम पिउने । दुई, नहिँड्ने ।ल ल लकुनै समय म चितवनमा कार्यालयदेखि घरसम्मको झन्डै छ किमि दूरी अक्सर हिँडेर पार गर्थें । फुर्सद भए बिहान पनि हिँडेरै काममा गइदिन्थें । जुत्ता खुब फाट्थे ।२०६५ देखि पाँच वर्ष खुब मोटरबाइक चलाएँ । तर ०७० सालतिरबाट देब्रे हातको नाडी दुख्न थाल्यो । असहज भएपछि चटक्कै साधनहरू चलाउन छाडिदिएँ, मोटरबाइक बेचिदिएँ । एकाध किमिको दूरी खुट्टाले लम्केरै हिँड्ने थालें । काठमाडौंमा पढाइ सकेर चितवनमा रोजगारी थालेपछिको नयाँ दैनिकीमा एकदेखि तीन घण्टासम्मको हिँडाइ मज्जाले मेल खायो ।अर्को पाँच वर्षपछि बिहे भयो, बूढीले घरमा पाको स्कुटर भित्र्याइन् । अचानक म पनि आधा स्कुटरको मालिक भएँ । केही साता उनले मलाई पछि राखेर हुइँक्याइन् । स्कुटर हाम्रो गतिवान् रोमान्सको सारथि बन्यो । त्यसै क्रममा मैले एकाधपल्ट डराईडराई स्कुटर चलाउने प्रयास गरिहेरें । अब नाडी दुखेर अरू काम पनि ठप्प होला भन्ने मेरो डर थियो । तर, परिणाम उल्टो निस्क्यो । चलाउँदा चलाउँदै त हात दुखेन नै, अरू बेला दुख्ने दर पनि घट्दै गयो । त्यसपछि मैले नियमित स्कुटर र मोटरबाइक चलाउन थालें ।तर, दुईपांग्रे साधनको पूरा आनन्द लिनुअघि एउटा औपचारिकता बाँकी थियो । ०६४ सालमा निकालेको मोटरबाइकको लाइसेन्सको दसवर्षे आयु सकिएको थियो । म अनलाइन फर्म भरेर लाइसेन्स परीक्षा दिन काठमाडौं पुगें । लिखितमा पास भएँ, तर ट्रायलमा फेल । त्यसैको झोंकमा मैले चितवन फर्केपछि सस्तो गियरवाला साइकल किनें । अब म आधा स्कुटर र आधा साइकलको मालिक भएँ ।त्यो साइकल किनेको पहिलो वर्षमै म साइकलको व्यवसायी र साइक्लिङ अभियन्ता बनें । काठमाडौं जानेबाहेक मेरा सबैजसो यात्राका लागि साइकल काफी हुन थाल्यो । अफिस र घर गर्दा मात्रै मैले नियमित मासिक ४०० किमि हाराहारी साइकल चलाउन थालें । दोस्रो वर्षमा साइकललाई बागलुङका अग्ला पहाडहरूमध्ये एक हाँडीकोटको टुप्पोमा पुर्याएँ । त्यहाँबाट फर्कने क्रममा बागलुङ र गुल्मी जिल्ला छिचोलेर कालीगण्डकी कोरिडोर हुँदै पाल्पाको रिडी बजारसम्म साइकल चलाएँ । चितवनको शक्तिखोरदेखि उपर्दाङगढीसम्म उकालो साइकल दौडमा भाग लिएर नौ जनामा सातौं भएँ । एक सपना साइकल र सफा नेपालको अभियानसित मिलेर हाम्रो कम्पनीले १२१ साइकल यात्रीलाई भरतपुरबाट नेपालभारत सीमाको चुरे पहाडको चुचुरोमा रहेको सोमेश्वरगढीसम्म पुर्याएर फर्कायो । यसरी जीवनमा साइक्लिङ अघिअघि लागेपछि पैदल यात्राचाहिँ पछिपछि छुट्दै गएछ । मलद्वारको अपरेशनपछि जब सर्जनले कब्जियत रोक्ने सजिलो उपाय रेसादार खाना र पर्याप्त पानीबाहेक दिनमा केही किलोमिटर नियमित हिँड्नु हो भने, म त झसंग भएँ । साइकल चढ्न थालेपछि दैनिक केही सय मिटर हिँड्न पनि छाडिएछ । ल ल लफर्केर हेर्दा लाग्छ, साँझ परेपछि सडकछेउमा लुखुरलुखुर डेढ घण्टासम्म हिँड्नु मेरा लागि मानसिक रूपले समेत निकै लाभदायी बनेको थियो । २०७३ पुस १६ मा ट्वीटर र फेसबुकबाट बाहिरिएपछि मसित फुर्सदै फुर्सद थियो । न दिनमा सयवटा हेडलाइन पढ्नु, न टाइमलाइनमा कुण्ठा पोखेर कमेन्ट कुर्दै बस्नु । त्यसरी निस्केको समयमा मैले मानिस जातिको इतिहास खोतल्ने विचार गरें । युट्युबमा इतिहाससम्बन्धी वृत्तचित्रहरू खोजें र हेर्न प्रयास गरें । तर, त्यसको केही समयअगाडि नै आँखा सुक्खा हुने र स्क्रिन धेरै बेर हेर्न नसक्ने समस्या आइसकेको थियो । जहाँ इच्छा त्यहाँ उपाय भनेझैं सडकको हिँडाइ र वृत्तचित्रको सुनाइ एकअर्कासित ठ्याक्कै मिले । अफिसबाट निस्कने बेला मोबाइलमा एकदेखि डेढ घण्टाको वृत्तचित्र डाउनलोड गर्यो, खल्तीमा राखेर सुन्दै हिँड्यो । घर पुग्दा एउटा सिंगो युगसित साक्षात्कार भइसक्ने । समय बितेको वा खुट्टा गलेको पनि पत्तै नहुने । वृत्तचित्रको अडियो त्यसरी सुन्ने बानी लागेपछि बिस्तारै त्यसको दृश्य भागको अभावसमेत महसुस हुन छाड्यो । लगत्तै मैले अडियोबुक्स नामक एपबाट किताबहरू पनि सुन्दै हिँड्न थालें । तीमध्ये हेनरिक इब्सेन र ओस्कार वाइल्डका केही नाटकहरू त मैले दर्जनौंपल्ट दोहोर्याएर सुनें । ती नाटकले मलाई सहजै डेढ सय वर्षअगाडिको नर्वेली वा दुई सय वर्षअगाडिको बेलायती समाजमा विचरण गराउँथे । आन्तोन चेखवको द सिगल नाटक मैले पहिलोपल्ट त्यसरी नै सुनेको हुँ ।त्यसपछिका केही वर्ष मेरो पदयात्राले विश्वव्यापी पोडकास्टिङ क्रान्तिलाई अँगाल्यो । आजको साइकल युगमा पनि म पोडकास्ट निकै सुन्छु तर घण्टौंको हिँडाइमा जसरी पोडकास्ट सुन्न सम्भव थियो, त्यो अहिले सम्भव छैन । जस्तो कि, फ्रान्सेली क्रान्तिबारे माइक डंकनको झन्डै ३० घण्टा लामो ५५ पोडकास्टको शृंखला मैले ती दिनमा आद्योपान्त सुनें । अरू क्रान्तिहरू समेत गरेर १५० घण्टा जति डंकनका पोडकास्टहरू मात्रै सुनें । तिनले मलाई क्रान्तिकालीन फ्रान्स र अरू युरोपेली देशहरूको जीवन्त मानसिक यात्रा गराएर मनमा गहिरो छाप छाडे । अहिले पनि घर जाने सडकका केही खण्डहरूमा पुग्दा झलक्क याद आउँछ ः मैले कुनै दिन यहाँनिर हिँड्दै गर्दा फ्रान्सेली क्रान्तिको त्योचाहिँ घटना विशेषका बारेमा सुन्दै थिएँ ।अहिले पनि साइकल चलाउँदै पोडकास्ट सुन्ने मेरो सोख छ तर साइकलले धेरै छिटो गन्तव्यमा पुर्याउने हुँदा दस मिनेटदेखि आधा घण्टासम्मका पोडकास्ट सुन्न मात्रै सहज हुन्छ ।ल ल लपुसको एउटा छोटो दिनमा म कार्यालयबाट लुखुरलुखुर घर फर्कंदै थिएँ । बाटोमा लठ्ठी टेकेर हिँडिरहेकी बयोवृद्ध महिला भेटिइन् । धनुषाकार शरीर, बन्द भइहाल्लान्झैं लाग्ने परेलाभित्र धमिला भइसकेका आँखा, मुजैमुजा परेको अनुहार अनि गुफाबाट निस्केजस्तो लाग्ने मसिनो बोली !केही दिनअघि पहाडबाट कुनै आफन्तकोमा झरेकी रहेछिन् । त्यहाँबाट अर्को आफन्तकोमा पुगेर फर्कने क्रममा बाटो हराएर दिनभरि भरतपुरका भित्री सडकहरूमा चक्कर लगाइछन् । आफन्तको घर कुन ठाउँ भनेर सोध्दा भन्न पनि सकिनन् । खाली छेउमा नहर छ मात्रै भनिन् । मैले उनलाई घरनजिकैको नहरको डिलतिर लिएर गएँ । तर, एक छिनपछि उनले ठाउँको याद आएझैं गरेर पारसनगर भनिन् । त्यहाँबाट अरू डेढ घण्टा उनलाई लिएर पैदलै म पारसनगरको दिशातिर गएँ । बाटैमा साँझ पर्यो, उनका आँखाले ठ्याम्मै काम गर्न छाडे । चोकबजारनेरको अर्को नहरको किनारै किनार उनलाई पाखुरा समातेर डोर्याएँ र सुकुम्बासी बस्तीका मानिसहरूलाई यी आमैलाई चिन्नुहुन्छ ? भनेर सोध्दै गएँ । साँझपख काउछो आइलागेझैं मान्छेहरू टक्टकिए । झमक्क अँध्यारो भयो । मलाई घर फर्कन ढिलो, आमैका घुँडा बस्लान्जस्तो भइसक्यो । पुसको जाडोमा पनि मैले चिटचिट पसिना छाडें । आखिर बाटोमा आगो ताप्दै गरेका केही युवतीहरू भेटिए । मेरो बेलिबिस्तार सुनेपछि उनीहरूले आमैको जात सोधे । त्यो दलित बस्ती रहेछ । पहाडबाट झरेर हराएकी दलित महिला देखेपछि उनीहरूको मन पग्ल्यो । उनीहरूले आमा आज यतै बसौं, भोलि हामी पारसनगर पुर्याइदिउँला भने । म राहतको लामो सास फेर्दै अँध्यारोमा अर्को एक घण्टा लम्केर घर पुगें । त्यसको केही महिनामा भरतपुरमै लमजुङ जाने बाटो सोध्दै हिँडेका अर्का वृद्ध भेटिए । तिनलाई हिँडाउँदै नारायणीमा पुर्याएँ । त्यहाँ नुहाउन र लुगा फेर्न लगाएर तिनलाई बेंसीसहरको गाडी चढाएर पठाइदिएँ । अलि मिहिनेत परेकाले यी प्रसंग मलाई याद छन् । तर, केही दिनको अन्तरमा सडकमा कोही न कोही त्यस्तो मानिस भेटिन्थ्यो, जसलाई बाटो बताइदिँदा मात्रै पनि धेरै सहयोग पुग्थ्यो । मैले आफ्नो मोबाइलबाट गरिदिएको एक कलले नै जसको ठूलो संकट दूर हुन्थ्यो । सहरमा कमजोर र गरिबहरू कसरी बस्छन् वा आइपुग्छन् ? उनीहरूलाई कस्ता विपत्ति आइलाग्छन् ? ती विपत्ति झेल्न उनीहरूलाई कति मुस्किल पर्छ ? खुट्टाले सडक नाप्ने समयमा म यी प्रश्नका धेरैखाले जवाफ पाउँथें । साइकल हुइँक्याउन थालेका यी अढाइ वर्षमा सहरले कहिल्यै नदेख्ने ती मानिसहरूसित फेरि मेरो भेट भएको छैन ।ल ल लकहिलेकाहीँ सोच्छु, मेरो नाडीमा हठात् सुरु भएको रहस्यमय दुखाइका कारण पाँच वर्षमा मैले धेरै कुरा गुमाएँ । तर, के मेरो हात नदुखेर निरन्तर साधन चलाएको भए मैले यतिका अनुभव बटुल्थें ? के सयौं घण्टासम्म वृत्तचित्र र पोडकास्टहरू सुन्थें ? के दिनभर खानु न पिउनु सडकमा चक्कर लगाएकी बूढीआमैलाई बाटैमा घुक्रुक्क लड्नुअगाडि उद्धार गर्न सक्थें ? के बसवालाले ढोकाबाट छिर्न नदिने हुलिया भएका लमजुङे बालाई मैले झैं अरू कसैले नारायणीमा पुर्याएर नुहाइधुवाइ गराएर बस चढाइदिन्थ्यो ? फर्केर हेर्दा लाग्छ, बाध्यताजन्य भए पनि पैदलयात्राले विशेषज्ञ चिकित्सक भइसकेको मलाई पहाडबाट झरेका विपन्न र दलित वृद्धवृद्धाहरूकै धरातलमा उभ्याइदिएको थियो । उनीहरूको र मेरो हिँडाइको गति उस्तै थियो, संसारलाई हेर्ने कोण एउटै थियो ।अब साइकल चलाउन थालेपछि मेरो गति बढेको छ । मिटर भन्छ, मेरो औसत गति १२६ किमि प्रतिघण्टा छ । सडकमा हिँड्नेहरू ३६ किमिभन्दा बढी हिँड्न सक्दैनन् । त्यसैले उनीहरूको संसार अब मभन्दा निकै पछि छुटिसकेको छ । अब मलाई कसैले पारसनगर वा लमजुङ जाने बाटो सोध्दैनन् । म गन्तव्यमा पहिलेको आधाभन्दा पनि कम समयमा पुग्छु, तर पनि मलाई आफूभित्रको मानवताको एउटा हिस्सा तिनै ढिलो हिँड्ने मानिसहरूसितै छुटेको र आफू अधुरो, अपुरो भएको महसुस हुन्छ । चढ्नलाई साधन नहुनेहरू मेरो साइकलभन्दा त त्यति पछि छुटे भने ५० किमिको गतिमा हुइँकिने नीति निर्माताहरूसित उनीहरूको दूरी कति होला ? सर्वहाराका लागि स्वर्ग बनाउँछौं भनेर राजनीति गर्नेहरू समेत सडकको धूवाँ, धूलो छिचोलेर साधन र घर नहुनेहरूसित ताल मिलाएर हिँडेको कहिल्यै देख्नुभएको छ ? कोभिडको लकडाउनमा हिँडेरै सयौं किमि छिचोल्नेहरू त्यसै राज्यको नजरबाट लुकेका होइनन् । अनि दसौं किमि छिचोलेर मनकारीहरूबाट निःशुल्क तातो भात खान आएकाहरूका पेटमा जनप्रतिनिधिहरूले यसै निषेधाज्ञा जारी गरेका होइनन् । मलाई लाग्छ, रगत जमेको पाइल्सले मलाई महिना दिनसम्म दिएको पीडा म स्वार्थी हुँदै गएकोमा मैले पाएको दण्ड थियो । तर, निहित स्वार्थका सबै किल्लाहरू पार गरिसकेका यो देशका राजनीतिज्ञहरू कहिले दण्डित हुने हुन्, थाहा छैन ।"
मधेस मर्म,"किनारीकृत समुदायका कथा लेख्छन् श्याम साह । सीमान्तीय आवाजमा उनको कलमले बल प्रदान गर्छ ! उनी धूलोको कथा बटुल्छन्, मधेसको व्यथा उजागर गर्छन् ! दमन र उत्पीडनको कहर उप्काउँछन् । कथासंग्रह अब्बा मा साहले लाटीको छोरा जस्तो शक्तिशाली कथामार्फत हाम्रो सामाजिक मनोविज्ञानलाई उदाङ्गो पारेका थिए । साहको पछिल्लो कथासंग्रह पथेर सिमानाका मानिसको रगत र पसिनाले सिञ्चित फरक सुवास बोकेका कथाहरूको संग्रह हो । पथेर को (इँटा बनाउने शिल्पी) रगत चुसी ढाडिने शिवनाथहरूका लागि साह पिनासे टाउको दुखाइ हुन सक्छन् । किनकि उनी भित्री गुदी खोतलखातल पारिदिन्छन् शिवनाथ एन्ड कम्पनीको भ्रष्ट मति र कुकृत्यहरूको । निजामको विद्रोह यसै पनि उनीहरूले धान्न सक्ने खाले पक्कै छैन । इँटाभट्टाको चिसो भुइँको बसाइले निमोनिया भई जीवनमरणको साँधमा पुगेको छोरालाई जसरी पनि दिल्ली पुर्याउने ध्याउन्न बोकेका निजाम मालिकले पसिनाको कमाइ नदिँदा कसरी निदाउन सक्छ ? ऊ बरु आफैं महिनौ पसिना बगाई बनाएको इँटालाई माटै पारेर हिँड्छ । निजामको ठाउँबाट योभन्दा ठूलो अर्को प्रतिरोधको कल्पना गर्न सकिन्न । लेखकले उही गाँठी कुरा कथामा लेखेका छन् । हमर खुन पसिनासे त ई माटी सोना बनल । अभि पैसा मागतानी त ना मिली ? (मेरो खुन र पसिना परेपछि यो माटो सुन बन्यो । अहिले त्यसको मूल्य माग्दा नदिने ?) ई माटीका इँटा बनादेम त इँटाको माटी भी बनादेम (पथेर १९५) । खासमा शोषकहरूको चेत खुलाउने उत्तम उपाय भनेकै निजामले लिएको विद्रोही बाटो हो । श्याम साहका अधिकांश कथामा भुइँमान्छेको जीवन, संघर्ष र केही हदसम्म प्रतिरोधको पुट भेटिन्छ । प्रतिरोध कतिपय कथामा शालीन र शान्तपूर्ण छन् । जायठ कथामा भोला महतोको गिरेको पारिवारिक विरासतको साथमा नामेट पारिएको रैथाने संस्कृतिको विषय उप्काइएको छ । पोखरीबीच ठड्याइने खाँबो, जायठ एक सांस्कृतिक विम्ब हो । प्रत्येक समुदायको पहिचानसँग जोडिने सांस्कृतिक संस्कारले जीवनमा सरसता भर्छ । भोलाको बाजेले आफ्नो जिम्दारीको समयमा त्यस भव्य पोखरी खनाएका थिए । पूरै एक बिघा जमिनमा पाँच सयभन्दा बढी कामदार लगाएर बनाएको भव्य पोखरी थियो त्यो । जायठ गाड्ने दिन अझ विशेष हुने गर्थ्यो । तर, बाजेको निधनसँगै सबै मासिँदै गयो । अन्ततः नगरपालिकाले पोखरीलाई आफ्नो प्रशासकीय भवन निर्माणका लागि जग्गाको रूपमा छनोट गर्यो । सार्वजनिक उपभोगका लागि बनेको त्यस पोखरी अन्त्यमा नगरपालिकाको सम्पत्ति भयो । नगरपालिकाले पोखरी मासेर भवन निर्माणको तयारी गरेको छ । डोजर चलाएको छ । मधेसी समुदायको रैथाने संस्कृति माथिको अतिक्रमणको एक टुक्रा लेखकले उप्काएका छन् यस कथामा । जायठले राज्य र सत्ता कसरी सीमान्तीय जीवन र संस्कृतिमाथि धावा बोलिरहेछ त्यो स्पष्टै भन्छ । सामुदायस्तरमा सबैले उपभोग गरिरहेका पोखरी आदिको जगेर्ना गर्नुसाटो मास्नपट्टि लागेको छ स्थानीय सरकार । भोला निरीह छ । ऊ ठूलो कुरा केही गर्न सक्दैन सिबाय भत्काइएको पोखरीमा जानु, दायाँ ढल्केको जायठ हेरी टोलाउनु । तथापि ऊ फरक प्रकृतिको प्रतिरोधमा सामेल हुन्छ । स्काभेटर पोखरीमा धस्सिएको चाल पाएपछि बिहानै भट्टी पस्छ र लोकल दन्काउँछ । लोकलको रमरममा ऊ च्याँठिन्छ, ले, भेलौ ने आव ? भैरले पोखरी, बनाले बनाले बिल्डिङ । नगरपालिका कि बैन गेलौ तोरा सबके बापके राज चैल एलौ (१४) । खासै केही गर्न नसके पनि भोलाले मनभित्रको भँडासको निकास भने गर्छ । आफ्नो हजुरबाले बनाएको त्यस भव्य पोखरीको अन्तिम अवस्थाले ऊ रन्थनिएको छ । श्याम साहका पात्रहरू भिन्न स्वभाव र चरित्रका साथै पृथक् पृष्ठभूमिका छन्, जसका आफ्नै पाराको पीडा र आक्रोश हुन्छन् । पक्का कुरा के भने, उनीहरू भइरहेको बेथितिप्रति कुनै न कुनै प्रकारले असहमति भने जनाउँछन् । मधेसीपनाले भरिएको संग्रह हो पथेर । कुरा उठ्ला के हो मधेसीपना ? अनेक कुरा छन्, जसले मधेसलाई चिनाएको छ । यस संग्रहमा समेटिएको कथाको रैथानेपन, सिरहा, लहान, गोलबजार, असनपुर वरपरको कथा, त्यहाँको जीवन, भाषा, संस्कृति, पीडा र खुसी सबै सबैमा मधेस बसाउँछ । पात्रदेखि ठाउँ या उनीहरूको भोगाइ सबै कुराले मधेसीपनाको वकालत गर्छ । राइसमिल, इँटाभट्टाका मालिक र मजदुरहरूको कथा ज्यादै चोटिलो छ । वर्गसंघर्षको सग्लो पाटो र राजनीतिक दाउपेचको गोलभुमरी उतारिएको कथा नाकाबन्दी ले शक्ति संघर्षको फरक पाटो उजागर गर्छ । कुशेजस्ता युवाहरू सिर्फ आन्दोलनमा र राजनीतिक प्रयोजनका लागि गोटीसरह प्रयोग भइरहेका छन् काम खतम् अनि ज्यान पनि खतम् ! सम्भवतः कुसेजस्तै धेरै नवजवना त्यसैगरी षड्यन्त्रपूर्वक मारिन्छन् । सोनेलालजस्ता श्रमीकवर्ग सधैं सुबलालजस्ता शोषकको सिकार भइरहन्छन् र जीवनभर दुःखजिलो गरी जम्मा पारेको रकम उसै ख्वाइपठाउँछन् । पुस्तौंपुस्ताले रगत पसिना बगाउँदा पनि गरिबका लागि एक टुक्रा जमिन जुर्दैन, ओत लाग्ने छानोको जोरजाम हुन्न कतै । सोनेलाल नाइको कति पुस्ता त्यही ठाउँमा सबैको सेवामै बिताइसकेका छन् । यद्यपि एक बित्ता जमिन आफ्नो नाममा कहिल्यै पार्न सक्दैनन् । के यो पृथ्वी धनीले पाएको बकस हो ? अनि गरिबलाई भने श्रम र पसिनाको बद्ला सधैं दमन र दलन मात्रै ? सोनेलालहरूको दिमाग किन नसड्कियोस् यस्तो माहोलमा ? उस्तै परे दारी बनाउने छुराले शोषकको घाँटी सफाचट पार्न केवल एक सनक काफी छ । सुबलालको सेखी झार्न केवल एक वाक्य भए पुग्छ । कि केलही तु ? देखाइ नै दै छेलौ ? सुबलालले घाँटी छाम्यो । मन त तोहर पुरे गला काटके रह । ई त शुकर मनाब कि हमर दिमाग फिर गेल (सोनेलालको सैलुन, ९९) ।सुबलालको होस कता पुग्यो होला, कल्पना गरौं । पक्का ऊ एक निमेषमै हाम फाल्यो । पीडित सोनेलालको मनोविज्ञानलाई मिहिन ढंगमा खिपेका छन् लेखकले । मधेसका दुःखदर्द, रैथाने संस्कृति र समाज मात्र नभई समाजमा व्याप्त कुरीतिप्रति पनि लेखकको तिखो नजर परेको छ । दाइजोको पीडाले आक्रान्त समाजको एक फलक उतारेका छन् कथा टु ट्वेन्टी मा भने छठ कथामा छठको धार्मिक सांस्कृतिक पक्षको उजागरसँगै व्रत बसेको लोग्नेले व्रतभरिको सकसलाई श्रीमतीको व्रतको समयसँग तुलना गरी आफ्ना कमीकमजोरीको मूल्याङ्कन गर्ने मौका पाएका छन् । लोग्नेका स्वीकारोक्तिहरू आफैंमा विद्यमान कट्टर सांकृतिको विनिर्मित पाटो हो । बनिबनाउ र मानिआएको मान्यता र संस्कृतिको फरक विश्लेषण पनि हो । श्याम साह प्रस्तुतिमा रिस्क लिन नचाहने लेखक हुन् । शैली र प्रस्तुतिको नवीनतम प्रयोग उनले पिउने खाले चिया होइन भन्ने प्रस्ट हुन्छ । पुरानै शैलीको कथावाचन, हदैसम्मको चिरिच्याट्टै मिलेको कथा, अझ भनौं न कथामा यस्तो मोड आउला भनी लगभग आकलन गर्न सकिने अवस्था आदिले चाहिँ पाठकको दिक्दारी बढाउन सक्छ । एकाध कथा फिल्मी शैलीका पनि छन् । पढ्दा ठीकै लागे पनि सुनिआएको कथाकुथुङ्रीकै स्वादका छन् । जायठ कथामा पोखरीमा स्काभेटर भासिएको प्रसंगमा खोजिएको निदान र गरिएको विश्लेषण साथै टु ट्वेन्टी कथाको अन्त्यमा दुलाहाको बाइक दुर्घटनाको प्रसंगलाई मनन गर्दा यसले लेखको वैचारिक दोधारेपनतिर संकेत गर्छ । त्यस बावजुद कुनै चटकबिनै पात्रको भोगाइ र व्यथाका कथाकै बलमा पाठकलाई तानिरहन सक्नु लेखकको असली खासियत हो, त्यसमा उनी अब्बल ठहरिएका छन् । शाहको समाज चिन्तन, वर्गीय चेत, समय चेतना, मधेसी रैथानेपनको प्रस्तुति आदि गजब छन् । दोहोरिएको ठाउँ, पात्र, क्लबको नाम आदिले कथामा रोचकताका साथै स्थानीय स्वादलाई तिख्खर पार्ने काम गरेको छ । बारबार आइरहने केही नितान्त स्थानीय स्वादमा पर्छन् ः धमिनी क्लब, धमिनी नाच कम्पनी, गोलबजारको राइसमिल, गोलबजारको इँटाभट्टा, असनपुर, विसनाथ, रुदल, जितन, राजमार्ग आदि आदि । मधेसभित्रको समाजिक विविधता, वैचारिक उल्झन, फस्टाउँदो भ्रष्टाचार र बेथिति, वर्गसंघर्ष, सीमान्तीय समुदायक्षेत्रमाथिको सूक्ष्म विश्लेषण भएको पथेर धेरै हदसम्म मधेसको मर्म पस्कन सफल छ ।"
कपसेटमा बचेरा,"स्वर्गचरी नामैले आकर्षक छ, हेर्दै मनमोहक छ । यो चरीलाई अहिले बचेरा स्यारसुसार गर्न भ्याईनभ्याई छ । लुम्बिनीको पर्सानजिक तेलार नदी छेउदेखि काठमाडौं उपत्यकासम्मै स्वर्गचरी आफ्ना बच्चा हुर्काइरहेको छ । स्वर्गचरी रूखको लहरा, पातलो हाँगा र कापमा चिया पिउने कपको सेप दिएर चिटिक्कको गुँड बनाउँछ । गुँड आकर्षक र सानो हुन्छ । सर्प, न्याउरी, बिरालोलगायत बन्यजन्तुबाट सुरक्षित हुन सतर्कतासाथ गुँड बनाउँछ । मसिनो घाँस, खरपात ल्याएर गुँड बनाउँदा स्वर्गचरीले सुन्दर शिल्प देखाउँछ । र, गुँडलाई घाँस, घुरपातले टिपिक्क बेरेर राख्छ । माकुराका जालो खोजी ल्याएर गुँड मजबुत बनाउँछ । स्वर्गचरी भुइँबाट ४५ मिटर माथिदेखि १२१५ मिटर उचाइसम्म ओथारो बस्छ । सबैले सजिलै देख्नेगरी गुँड बनाउँछ । उसको आधी शरीर गुँडमाथि नै देखिन्छ । अहिले पूर्वी नवलपरासीको कावासोती, नजिकका सामुदायिक वन, बाघमारा मध्यवर्ती क्षेत्र, चितवन राष्ट्रिय निकुन्ज र कोसीटप्पु आरक्षमा बचेरा स्याहार गरिरहेका छन् स्वर्गचरी । दिनैभरि बचेराका लागि आहारको खोजीमा हुन्छन् । उड्दै गरेका कीरा, फट्यांग्रा पुतली माउले च्याप्प समात्छन् र मुखमा राखेर ल्याउँछन् । अनि बचेरालाई ख्वाउन सिकाइरहेका हुन्छन् । उड्दा उड्दैका कीराफट्यांग्रा समात्ने हुँदा यिनलाई फ्लाईकेचर भनिएको हो । ग्रीष्मआगन्तुक यो चरी दक्षिण भारत र श्रीलंकातिरबाट नेपाल आउँछन् । मार्च अन्तिमतिर आएर सेप्टेम्बर अक्टुबरतिर बचेरा हुर्काएर उतै फर्किन्छन् । स्वर्गचरी २०२२ दिन लगाएर कसिलो, टिपिक्क र सृजनात्मक गुँड बनाउँछ । ३ देखि ४ सातामा बच्चा कोरल्छ, चराविद् डा हेमसागर बराल भन्छन्, सुरक्षा र स्याहारसुसारअनुसार बचेरा हुर्कंदै जान्छन् । अधिकांशले दुईदेखि तीनवटासम्म बचेरा हुर्काउँछन् । र ४ वटासम्म अण्डा कोरल्छन् । सामान्य अवस्थामा एक भालेले एक सिजनमा एउटी पोथीसँग बचेरा हुर्काउँछ । तर, खानपान र राम्रो वातावरण पाए दोस्रो पोथीसँग पनि भालेले बचेरा हुर्काउने गरेको पाइएको हेमसागर बताउँछन् । कतिपय ढिलो ओथारो बस्छन् । मेदेखि जुलाईसम्म बच्चा कोरल्छन् । स्वर्गचरीको भालेले दुई पटक रङ फेर्छ । ४ वर्षभन्दा कम उमेरमा टाउको कालो, ढाड, पँखेटा र पुच्छर कैलो रातो हुन्छ । घाँटी खरानी रङको हुन्छ । ४ वर्ष पुगेपछि टाउको कालो, जुरो र तल्लो भाग सेतो बढी, कालो थोरै हुन्छ । पोथीको सिउर र पुच्छर छोटो हुन्छ । भाले उड्दा उसको लामो पुच्छर हावाको बेगमा गजब रोमाञ्चक देखिन्छ । यो १९ देखि २२ सेन्टिमिटर लामो हुन्छ । पखेटा ८६ देखि ९२ मिलिमिटर लामो हुन्छ । अंग्रेजीमा एसियन प्याराडाइस फलाइकेचर भनिने स्वर्गचरीले उड्दाउड्दै चित्ताकर्षक ढंगले कीरा फट्यांग्रा सिकार गर्छन्, हत्तपत्त सिकार मिस गर्दैनन् । दिउँसो साना पोखरी र तलाउमा जलक्रीडा गरेर फ्रेस बन्छन् ।"
आनन्ददेव भट्टको प्रगतिशील टर्च,"पाली समाजलाई उन्नत बनाउन जीवनभर संघर्ष गर्ने एक अग्रज प्रतिनिधि पात्र आनन्ददेव भट्ट बितेर गएपछि मन एकतमासले वेचैन भयो । अंग्रेजी भाषा साहित्यका प्राध्यापकको रूपमा उनका शिष्यहरूले चिन्नु त छँदै छ, विद्रोहका कुशल संगठनकर्ताका रूपमा, प्रगतिशील सोचका अभियन्ताका रूपमा, सरल भाषाका सहज कविका रूपमा र लेखनमा सन्तुलन बनाइराख्ने प्रगतिशील समालोचकका रूपमा उनी सम्झिइनेछन् । तर, आनन्ददेव भट्टलाई नजिकबाट चिन्ने र उनको अन्तिम संस्कारमा सम्मिलित भई श्रद्धाञ्जली दिन चाहनेहरूका लागि यो समय एकदम प्रतिकूल साबित भयो । कोभिडकालमा हामीले गुमाएका नेपाली समाजका कैयौं उज्याला प्रतिभाहरूमध्ये भट्ट दाइ पनि एक भए । हामीमध्ये धेरै चाहेर पनि उनको अन्तिम संस्कारमा सामेल हुन सकेनौं । जिन्दगीभरको पछुतोमध्येमा उनको महाप्रस्थानका बेला घरबाट बाहिर निस्केर पशुपति पुग्न नसक्नु पनि एक हुने भयो । म त्रिचन्द्र क्याम्पसमा अध्ययनरत रहँदा मेरा गुरु पुष्कर लोहनीले मलाई भनेका थिए, गोविन्दप्रसाद लोहनीसँग अपार ज्ञान थियो । उनै लोहनीका शिष्य थिए आनन्ददेव भट्ट र पुष्कर लोहनी । पुष्कर गुरुको भनाइअनुसार, भट्ट प्रगतिशील धारतिर लागे र पुष्कर फ्रायडवादी साहित्य सृजनातिर । पुष्कर गुरु मसँग बेलाबेला यस्ता कुरा गरिरहन्थे । भट्ट दाइ कालान्तरमा श्यामप्रसादको अगुवाइमा २००९ सालमा खुलेको र २०३६ सालपछि फेरि ब्युँतिएको प्रगतिशील लेखक संघको एक कार्यकालको अध्यक्ष पनि बने । त्यस संगठनको नेतृत्वका निम्ति उनी सुयोग्य त थिए नै, अरू कतिपय प्रगतिशील फाँटका लेखकहरूको हृदयमा उनको भद्रताले बास गरेको छ भन्नेे कुरा मातृका पोखरेलको लेखले जानकारी दिन्छ । समाजलाई केही दिन सकिन्छ भन्ने ध्येयले उनी बैतडी२ बाट प्रतिनिधिसभा सदस्यको उम्मेदवार बने र साढे सात हजार मत ल्याए । भट्टजीजस्तो जनताको उत्थानका लागि आजीवन संघर्षरत इमानदार छबि भएका प्राज्ञिक व्यक्तिलाई हाम्रो समाजले उति महत्त्व दिँदैन, जति कुनै नेताविशेषलाई प्रभावित गरेर हाहाहुहु गर्नेलाई दिन्छ भन्ने कुरा उनको पराजयबाट बुझ्न सकिन्छ । स्वअनुशासन भट्ट दाइका लागि सर्वाधिक प्रिय तत्त्व थियो । प्रगतिशील लेखक कलाकार संघ अबउप्रान्त प्रगतिशील लेखक संघ मात्र हुनेगरी नेपाल ल क्याम्पसको एक सानो सभाकक्षमा आयोजना गरिएको प्रगतिशील लेखकहरूको सम्मेलनमा उनको उच्चकोटिको अनुशासनप्रियताको छनक पाएको थिएँ मैले । त्यो संगठन बामपन्थी भनेर चिनिएका, तर कैयौं चिरामा विभक्त कम्युनिस्ट पार्टीहरू सम्बद्ध लेखकहरू को संयुक्त मोर्चा थियो । यसलाई विद्रोहलाई संगठित गरिरहने मनसायले, अथवा मोर्चाको अति आवश्यकता बोध गर्ने महान् मोर्चापन्थीहरूले, एकताका कुरा गरिरहने, तर फुटका लागि चिरा तयार गरिरहने लेखक नामका पार्टी कार्यकर्ताहरूको एक देखाउने दाँत थियो । यो दाँत चाहिन्थ्यो, किनभने नेताहरू लामो समयदेखि या भूमिगत थिए, या त तिनलाई माओको येनान गोष्ठी प्रवचनको उल्लेख गरेर आफूले पनि अध्ययन गरेको देखाउने ठाउँ चाहिएको थियो । मलाई थाहा थियो, त्यहाँ सांस्कृतिक क्षेत्रमा महत्त्वपूर्ण काम गरिआएका तर लेखन, संगीत र पेन्टिङको माध्यमबाट जनआन्दोलनको वातावरण तयार गर्न समर्पित भएर लागिआएका कलाकर्मीहरू पनि संगठित हुन्थे । तर, त्यहाँ संगठित हुन पार्टी नेताले हरियो झन्डा फरफराइदिएको हुनुपर्थ्यो चाहे ती घाघडान नेता तथा साहित्यकार मोदनाथ प्रश्रित होऊन् वा सबैले उत्तिकै मान्ने गरेकी विख्यात उपन्यासकार पारिजात । सबै प्रगतिशीलका गुरु युद्धप्रसाद मिश्र, देवीप्रसाद किसान वा आनन्ददेव भट्ट र गोविन्द भट्ट होऊन् वा धेरैलाई खुसी बनाउने र अरू धेरैलाई चिढ्याउने कथाकार खगेन्द्र संग्रौला, पार्टीको हरियो झन्डा नपाई प्रगतिशील लेखक संघको नेतृत्वमा उक्लन सक्ने कुरै थिएन । भट्ट दाइ एमालेको हरियो संकेतबाट प्रलेसको नेतृत्वमा पुगेका थिए । २०३६ ताका नेकपा मालेसम्बद्ध रघु पन्तको संयोजकत्वमा पुनर्गठित प्रलेकस तदर्थ समितिमा नारायण ढकाल र विमल निभा पनि सदस्य थिए । तर, त्यसले मलाई कहिल्यै आकर्षित गरेन । त्यहाँ सृजनात्मक लेखनकलामा कम, तर राजनीतिक संगठनका संगठनात्मक आग्रहमा बढी चासो राख्ने प्रतिभाहरू केन्द्रीय तहमा बिराजमान भएका देखिन्थे । साहित्यकार, कलाकारको संगठन भने पनि त्यहाँ साहित्यिक पत्रिकाका प्रकाशकहरूका लागि पनि ठाउँ थियो, र कोहीकोही साप्ताहिकमा दुइटा कविता नामका केही खेस्रा छापे पनि पार्टीको आदेशमा प्रलेसको केन्द्रीय सदस्य भएका देखिन्थे । आखिर त्यो एक मोर्चा थियो । त्यसले सृजनात्मक क्षेत्रमा नेपालको प्रगतिशील साहित्यको उचाइ बढाउन सकेको थिएन तर श्यामप्रसाद, रमेश विकल, आनन्ददेव भट्ट, गोविन्द भट्ट, खगेन्द्र संग्रौला, निनु चापागाईं, विमल निभा, नारायण ढकालजस्ता प्रगतिशील साहित्यका हस्तीहरू त्यसको केन्द्रीय नेतृत्वमा देखिन्थे । प्रगतिशीलको ब्यानर आनन्ददेव भट्टका लागि पनि औधी प्रिय थियो । २०१६ सालताकै पटना विश्वविद्यालयबाट अंगेजी साहित्यमा एमए गरेर लामो अन्तरालपछि बेलायतको लिड्स विश्वविद्यालयबाट पोस्ट ग्राजुएट डिप्लोमा तथा युनिभर्सिटी अफ लन्डनबाट शिक्षणमा एमए गरेका भट्ट दाइ झट्ट हेर्दा सम्भ्रान्त परिवारका लाग्थे । सरदर नेपाली उचाइको गोरो वर्णका चस्माधारी भट्ट दाइ जहिल्यै पनि सफारी सुट वा कञ्चन सेतो आधा बाहुले कमिजमा हुन्थे । सायद उनको यो परिधान स्वअनुशासनको एक पाटो थियो । उनले ९७ साल लेखे, महिला बोल्छिन् लेखे । समालोचना लेखे, कविता लेखे । त्यसभन्दा बढी उनी प्राध्यापनका क्रममा धनकुटा, धरानदेखि चितवन र काठमाडौं, जहाँ जहाँ गए, त्यहाँ त्यहाँ आन्दोलनको ज्वार उठाए । समाजवादको सपना देख्दै साथीभाइलाई विद्रोहमा संगठित गरे, चेलाचेलीलाई आफ्ना र जनताका अधिकारबारे बुझाए र तिनका मनमा रहेको अग्निलाई प्रज्वलित गरे । उनी आन्दोलनको अग्रभागमा उभिन्थे र प्रहरी प्रशासनको आँखाको कसिंगर बनेका थिए । यसै मेसोमा उनी कतिपटक कहाँकहाँ खोरमा जाकिए र जेलमा परे, सम्भवतः उनले टिपोट गरेका होलान् । कसैले केही भन्यो भने आफूसँग रहेको डायरीमा टिप्ने भट्ट दाइको बानी थियो । एकपटक म भूपी निवास नारायणचौरमा भूपी दाइसँग दुईचार घण्टा बिताएर पुतलीसडक झरेको थिएँ । हामी लेखककविहरूको भेट्ने उत्तम थलो बनेको थियो साहित्यघर । म पनि पुगें विमल निभाको त्यस प्रख्यात पसलमा, जहाँ अपराह्नतिर थुप्रै लेखककवि आउँथे । म निभासँग गफ गर्दै बसिरहेको थिएँ, भट्ट दाइ आइपुगे । र, हाँस्दै काउन्टरछेउको एक कुर्सीमा बसे । अचानक भूपी बिगारुवा दुई क को चर्चा चल्यो । भूपीको अन्तर्वार्ताका ती दुई क थिए कम्युनिस्ट र कवि । एक अन्तर्वार्तामा भूपी दाइले कम्युनिस्ट र कवि दुबै हुनाले आफू बिग्रेको बताएका थिए । भट्ट दाइले सोधे, श्यामलजी के भन्नुभएको यो भूपीज्यूले ? मैले भनें, ठीकै भन्नुभएको त हो । तपाईंहरू भूपीमा वैचारिक विचलन आयो, एकेडेमीमा नियुक्त हुन राजाको पोल्टामा गयो भनेर कराउँदै हुनुहुन्छ, उहाँले कम्युनिस्ट हुनाले र कवि हुनाले आफू बिग्रेको बताउनुभएको छ । यसलाई सोझो अर्थमा नहेरी व्यंग्यार्थमा बुझ्नुपर्छ दाइ । वास्तवमा भूपीलाई उहाँकै कमरेडहरूले बिगारेका हुन् । उनले आफ्नो नोटबुकमा श्यामलले भनेको भनेर टिप्दै सोधे, ती को को हुन् श्यामलजी ?मैले भनें, यस्ता अनौपचारिक कुराकानी पनि तपाईं डायरीमा टिप्ने गर्नुहुन्छ ? मञ्जुलले पनि तपाईंबाटै सिक्या हुन् क्यारे !उनले फेरि सोधे, लौ ठीक छ, ती कोको होलान् ?मैले भने, कम्युनिस्ट हौं भन्नेहरू, पार्टी नेता हौं भन्नेहरू, भूपीकै पैसाले सँगै बसेर मदिरापान गर्ने, तर भूपीलाई बदनाम गर्नेहरू, पुष्पलालका पवित्र अनुयायीहरू, रायमाझीका इमानदार कमरेडहरू, मोहनविक्रम र निर्मल लामाका अद्भुत क्रान्तिकारी तहसिलदारहरू, मालेका भूमिगत खजान्चीहरू । एक अर्कालाई बदनाम गर्दै कम्युनिस्टहरू कति टुक्रा भए ? अर्को अर्थमा गद्दारहरू, देशघातीहरू, कांग्रेसका पुच्छरहरू, लिन प्याओहरू, खोटा सिक्काहरू, ट्रटस्कीपन्थीहरू, दरबारियाहरू, भैलोवादीहरू । बरु भूपीले अर्कालाई गाली गर्दै दुईचार जना हनुमानलाई साथ लिएर अर्कै पार्टी बनाएको देखिएको छैन । निरन्तर रायमाझीसँग छन्, एकेडेमीमा छन् । मन लागे कविता लेख्छन् । तर, उनले त राजाको प्रशंसामा कविता लेखे नि त, के भन्नुहुन्छ तपार्इं ? भट्ट दाइको झटारो आयो ममाथि । मैले भनें, हो, यो चैं अलिकति ठीक भएन । तर, उहिलेका रायमाझी, डीपी, कमलराज र अहिलेका कतिपय उग्र क्रान्तिकारीहरूको कनेक्सनका तुलनामा भूपीको यो एउटा कविता उति हानिकारक छैन ।मैले सोधें, एउटा कुरा नि दाइ, तपाईंहरू केही प्राध्यापकलाई पनिजाँबुसले शाही शासनलाई समर्थन गरेको देखाउन प्रजातन्त्र दिवसका दिन विभिन्न जिल्लामा पठाउने गर्छ । तपाईं पनि जानुभो भन्ने सुन्याथें । उनी अलिकति हाँसे । भने, फसाउने अनेक दाउ गर्छन् श्यामलजी । तर, जहाँ गए पनि भन्ने कुरा आफ्नै हो । उनमा बलियो आत्मविश्वास थियो । व्यवहारमा कडा आत्मअनुशाअसन थियो । ध्येयप्रति दृढ निश्चय थियो । यसैले उनले सबैको सम्मान आर्जन गरेका थिए । उनले आफूभन्दा पाकादेखि किशोर वयका केटाकेटीसँग गर्ने व्यवहार समान थियो । भेट हुँदा उनको मुस्काउने शैली आकर्षक थियो । प्रलेकसको अन्तिम र प्रलेस पुनर्गठनको यस घडीमा ल क्याम्पसको ठूलो कक्षा कोठालाई सानो सभाकक्षमा परिणत गरिएको थियो र प्रगतिशील कित्त्ताका वरिष्ठदेखि कनिष्टसम्म सयौं लेखक खचाखच भरिएका थिए । मैले सम्झेसम्म भट्ट दाइले त्यस सभामा उद्घोषकको काम गरेका थिए । विधानमा छलफल हुँदै थियो । त्यसमा पनि एउटा अनुशासन कमिटीको प्रबन्ध समेत गर्न लागिएको थियो । मैले हात उठाएँ र भट्ट दाइले मलाई मञ्चमै बोलाएर माइक दिए । मैले भनें, लेखक कविलाई राजनीतिक दलहरूको जस्तो अनुशासन लगाउनु हुँदैन । यो जात स्वअनुशासनमा आबद्ध जात हो । बरु शपथजस्तो हुने गरी घोषणापत्रमा दस्तखत गराउनु उचित हुन्छ । तर, चौम समर्थित महेश मास्केको नेतृत्वको एउटा समूहले मेरो भनाइप्रति चर्को आपत्ति जनाएर सभाकक्षमा होहल्ला मच्चायो । मञ्चबाटै यस्तो संगठनले साँचो प्रगतिशील लेखकको भावना समेट्न नसक्ने भएकाले आफू यसमा सम्मिलित नहुने बताएर म मञ्चबाट झरें अनि कणाद महर्षि र राजवलाई यसमा हाम्रो कुनै काम छैन, बाहिर जाऔं भनेर लिएर गएँ । हामी निस्कनासाथै रघु पन्तले ढोकासम्मै आएर तपाईंहरू यसो नगरिदिनोस् भनेर सम्झाएका थिए । त्यस्तो अनुशासनका पक्षधरहरूले कति अनुशासनको पालन गर्ने रहेछन् भन्ने कुरा बेलाबेला त देखिन्थ्यो नै, यसपटक फेरि नेकपा र नेकपा एमालेका विवादमा पनि प्रस्ट भयो । नेपालका सबै र अझ वामपन्थी कम्युनिस्ट राजनीतिक दलहरूको अनुशासन नेताहरूलाई लागू हुनै नसक्ने संहिता हो । कसैगरी त्यो लागू गर्न खोजे दल नै टुक्रिन्छ, र नेता भने शीर्ष आसनमा बिराजमान भइरहन्छन् । तर, कार्यकर्तालाई भने त्यो लागू हुन्छ । स्वाभाविक छ भट्ट दाइ अनुशासनप्रिय थिए । ती सबैलाई जोड्ने प्रयत्नमा आत्मबलिदान गर्न पनि तयार हुन्थे । यसै जोडाइका लागि उनी प्रलेसको अध्यक्ष भएका थिए । एकपटक उनी आफ्नो पार्टी नेकपा एमालेको आग्रहमा बैतडीको क्षेत्र नं २ बाट प्रतिनिधिसभा सांसदको उम्मेदवार पनि भए । उनका लागि हार्नुको कुनै अर्थ थिएन, पार्टीका लागि प्रतिस्पर्धामा सामेल हुँदाको गौरव थियो । उनकी बहिनी सिर्जना शर्मा र म एक अन्तर्राष्ट्रिय संस्थामा सँगै काम गर्थ्यौं । म उनीबारे सिर्जनाजीलाई सोधिरहन्थेँ । म त्यस संस्था छोडेर स्वतन्त्र लेखनमा लागेको यस्तै कुनै बेला मैले सिर्जनाजीलाई सोधें, उनी त अस्वस्थ रहेको र कालिकास्थान छाडेर बालाजुतिर सरेको थाहा भयो । मैले फोन गर्दा उनले सुनेनन् । सुशीला भाउजूले नै उनको अवस्थाबारे मलाई जानकारी दिइन् । एकेडेमीमा आयोजित कुनै एक कार्यक्रममा मैले उनमा दुब्लो, पातलो तर भव्य व्यक्तित्व देखें । सँगै बसें र उनले सुन्ने गरी सन्चोबिसन्चो सोधें । उनले अल्जाइमर्सका कारण धेरै कुरा बिर्सने गरेको बताए । मैले मलाई त बिर्सनुभएको छैन दाइ भनेर सोधेपछि उही चिरपरिचित मुस्कानका साथ भने, श्यामलजीलाई बिर्सेको छैन । कार्यक्रम चलेकाले हाम्रो संवाद त्यत्तिमै सीमित भयो । आनन्ददेव दाइ प्रलेसको अध्यक्ष रहँदा हामी सधैं आन्दोलनमा थियौं । झडप, गिरफ्तारी र हिरासत दैनन्दिनी बनेका थिए । त्यसैबेला सुरक्षाकर्मीले कवि पूर्णविरामलाई गिरफ्तार गरेर बेपत्ता पारेको थियो । प्रलेसले विज्ञप्ति निकाल्नबाहेक केही गर्न सकेको थिएन । म वागबजारस्थित उनको कार्यालय पुगें र भनें, दाइ प्रलेसमा कति सदस्य छन् ? राजधानीमा कति उपलब्ध छन् ? एक जना कविलाई निरंकुश राज्यसत्ताले बेपत्ता पारेको छ, हामी हेरेर बस्ने ? म व्यक्तिगत रूपमा १० हजार रुपियाँ सहयोग गर्छु, पोस्टर डिजाइन पनि गरिदिन्छु, राजधानीका तीनवटै सहरका भित्तामा छ्याप्छ्याप्ती टाँस्ने व्यवस्था गर्नोस् । आजै, अथवा भोलि नै । यो त प्रगतिशीलहरूका लागि लाजमर्दो विषय हो ।उनी र अरू प्रलेसकर्मी पूर्णविरामलाई सकुशल रिहा गर्ने उपाय खोजिरहेका थिए, तर मैले सुझाएको काम अलि खतरनाक थियो । थप अरू प्रलेसकर्मी पनि गिरफ्तार र बेपत्ता पारिन सक्थे । भट्ट दाइबाट केही खास जवाफ आएन । भने, म साथीहरूसँग सल्लाह गर्छु । साथीहरूसँग सल्लाह गर्दै उनी प्रगतिशील प्राध्यापक संघका पनि अध्यक्ष भएका थिए । प्रगतिशील तत्त्व उनको रगतमा थियो । उनी प्रख्यात प्रोफेसर थिए । तर, निख्खर कम्युनिस्टको चरित्र देखाउन उनी नै अघि सर्थे । उनी भगुवा थिएनन्, अतः साथीहरूसँग सल्लाह गरेर जेजे भए जिम्मेवारीको बोध गरेर त्यसमै लिप्त भइरहने र आफ्नो ध्येयमा अरूलाई जोड्ने काममा उनले जीवन व्यतीत गरे । हातमा टर्च बोकिरहने र अरुलाई बाटो देखाइरहने ८५ वर्षे यी भद्र प्रगतिशीललाई अन्ततः अल्जाइमर्सले भर्खरै हामीबाट खोसेर लग्यो । करीब दुई महिनाअघि मात्रै म मेडिकेयर अस्पतालमा भट्ट दाइका डाक्टर भाइ प्रख्यात युरोलोजिस्ट अर्जुनदेव भट्टलाई भेट्न पुगेको थिएँ । उनलाई सोधेपछि थाहा भो, दाइलाई अल्जाइमर्सले निकै गालेको रहेछ । कालिकास्थानको पुरानो घरमा फर्केका रहेछन् । भेट्न जाउँला भनेको, तर मेडिकेयर अस्पतालको शय्यामा रहेको एक तस्बिर सामाजिक सञ्जालमा सार्वजनिक भएको देखें । केही दिनमै उनको चोला उठेछ । यसरी नेपालको जुम्लामा जन्मी सुदूरपश्चिमको बैतडी घर भएका अनि पाल्पा, प्यूठान, काठमाडौं हुँदै धनकुटा, धरान, र चितवनमा शिक्षा र विद्रोहलाई आकार दिँदै नेपाललाई बदल्ने प्रगतिशील संकल्प लिएर सात दशकभन्दा बढी क्रियाशील आनन्ददेव भट्ट हामीमाझबाट बिदा भए । उनी आफ्ना कृतिहरूमा र शिष्यवर्गको मनमस्तिष्कमा सदैव रहिरहनेछन् ।"
