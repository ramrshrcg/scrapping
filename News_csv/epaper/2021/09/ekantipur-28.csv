शीर्षक,विवरण
देउवाले मागे मन्त्री बन्नेको नाम,"राजनीति दलसम्बन्धी अध्यादेश खारेज भएसँगै प्रधानमन्त्री शेरबहादुर देउवाले मन्त्रिपरिषद् विस्तारको तयारी अघि बढाएका छन् । सत्ता गठबन्धनका चार दलबीच मन्त्रालय भागबन्डा टुंग्याएर बिहीबारसम्म मन्त्रिपरिषद् विस्तार गर्ने उनको तयारी छ ।सत्ता घटक दलमध्ये जनता समाजवादी पार्टी (जसपा) ले अध्यादेश फिर्ता नभएसम्म मन्त्रिपरिषद्मा सामेल नहुने अडान राख्दै आएको थियो । केन्द्रीय समिति र संसदीय दलमध्ये कुनै एकमा २० प्रतिशत संख्यामै दल विभाजन गर्न सकिने अध्यादेश क्रियाशील हुँदा आफ्नो पार्टी जोखिममा रहेको भन्दै जसपा अध्यक्ष उपेन्द्र यादवले अध्यादेश खारेज भएपछि मात्रै मन्त्रिपरिषद् विस्तार गर्न प्रधानमन्त्रीलाई दबाब दिएका थिए ।अर्कोतिर नेकपा (एकीकृत समाजवादी) का अध्यक्ष माधवकुमार नेपालले तत्काल अध्यादेश खारेज नगर्न आग्रह गरेका थिए । सोही अध्यादेशका आधारमा गठन भएको पार्टीको दर्ता खारेजीलाई लिएर अदालतमा मुद्दा विचाराधीन रहेको देखाउँदै उनले खारेज गर्न नहुने अडान लिएका थिए । अध्यादेश खारेज गर्ने कि नगर्ने भन्ने यादव र नेपालको द्वन्द्वका कारण देउवाले मन्त्रिपरिषद् विस्तार गर्न सकेका थिएनन् । सरकार बनेको ७७ दिनसम्म मन्त्रिपरिषद् विस्तार हुन सकेको छैन । एकीकृत समाजवादीको दर्ता र अध्यादेशविरुद्ध परेको रिटमा सर्वोच्च अदालतले अन्तरिम आदेश दिन इन्कार गरेपछि सत्तारूढ गठबन्धनको बैठकमा आइतबार नेपालले अध्यादेश खारेज गर्न सहमति जनाएका थिए । एमाले र जसपा विभाजनका लागि भदौ २ मा ल्याएको अध्यादेशअनुसार पार्टी विभाजन भई निर्वाचन आयोगबाट कानुनी मान्यता पाइसकेका छन् । संसद्को अंग बनिसकेको अध्यादेशलाई संसद्को प्रक्रियाबाटै टुंग्याउन सकिने विकल्प सरकारसँग थियो । सरकारले प्रतिस्थापन विधेयकमार्फत दल विभाजन सम्बन्धी व्यवस्थालाई पूर्ववत् अवस्थामा फर्काउन पनि सक्थ्यो । ६० दिनसम्म केही नगरीकनै स्वतः निष्क्रिय गराउन सकिने विकल्प पनि थियो । तर, यी कुनै पनि विकल्पमा नगई सरकारले अध्यादेश खारेज गरेको हो । कांग्रेस र माओवादीले आफैंले ल्याएको अध्यादेश खारेज गर्दा नैतिक रूपमा प्रश्न उठ्ने भन्दै संसदीय प्रक्रियाबाटै टुंग्याउन चाहेका थिए । त्यसो गर्दा मन्त्रिपरिषद् विस्तार अझै लम्बिन सक्ने भएपछि सरकारले खारेजीको बाटो लिएको हो । यो निर्णयसँगै प्रधानमन्त्रीलाई मन्त्रिपरिषद् विस्तारको बाटो खुलेको छ, कांग्रेसका सहमहामन्त्री प्रकाशरण महतले भने, अब एकदुई दिनभित्रै मन्त्रिपरिषद् विस्तार हुन्छ । मन्त्रालय भागबन्डाका विषयमा मोटामोटी समझदारी भइसकेकाले ढिलाइ नहुने उनले बताए । प्रमुख विपक्षी दल एमालेले संसद्को अंग बनिसकेको अध्यादेश खारेज गर्ने निर्णय गरेर सरकारले नैतिकता गुमाएको प्रतिक्रिया दिएको छ । संविधानतः सरकारलाई खारेज गर्ने अधिकार छ तर संसद्को अंग बनिसकेको अध्यादेशलाई संसद्कै प्रक्रियाबाट सरकारले चाहेको निर्णय गराउन सक्थ्यो, सरकारसँग बहुमत थियो, डराउनुपर्ने कुनै अवस्था थिएन, एमाले संसदीय दलका प्रमुख सचेतक विशाल भट्टराईले भने, नैतिक रूपमा सरकार योभन्दा तल गिर्ने ठाउँ छैन ।प्रधानमन्त्री देउवाले मन्त्री बनाउनेहरूको नाम सत्ता गठबन्धन दलका नेताहरूसँग मागेका छन् । उनले सोमबार माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष नेपालसँग मन्त्रालय भागबन्डा र मन्त्रिपरिषद् विस्तारको विषयमा छलफल गरेका थिए । त्यतिबेलै देउवाले दाहाल र नेपालसँग पनि मन्त्री हुनेहरूको नाम मंगलबारसम्म दिन आग्रह गरेका थिए । सत्ता घटकमध्येको जसपामा अध्यक्ष यादव उपप्रधानमन्त्रीसहित पार्टीको नेतृत्व गरेर आफैं जान चाहेका छन् । त्यसका लागि उपप्रधानमन्त्री दिन उनले सत्ता गठबन्धन दल र प्रधानमन्त्रीसँग आग्रह गर्दै आएका छन् । तर, प्रधानमन्त्री देउवाले यस पटक उपप्रधानमन्त्री नराख्ने जवाफ दिँदै आएका छन् ।उपप्रधानमन्त्री नपाउने भएपछि मन्त्री मात्रै हुन अध्यक्ष यादव अहिलेसम्म तयार हुनुभएको छैन, यस विषयमा प्रधानमन्त्रीसँग उहाँको कुराकानी भइरहेको छ, जसपाका एक नेताले भने, उपप्रधानमन्त्री नबनाउने कुरा भयो भने राजेन्द्र श्रेष्ठको नेतृत्वमा जसपा सरकारमा जाने प्रबल सम्भावना छ । उनका अनुसार महेन्द्र राय यादव, मृगेन्द्र सिंह, प्रमोद साह र रेणु यादव मन्त्री हुने करिब निश्चितजस्तै छ । एकीकृत समाजवादी र जसपाबीच भौतिक पूर्वाधार तथा यातायात मन्त्रालय कसले लिने भन्ने मुख्य रस्साकसी चलेको छ, कांग्रेस र माओवादी केन्द्रले भने दाबी छाडिसकेका छन् । भौतिक पूर्वाधार जसपालाई दिएर एकीकृत समाजवादीलाई सहरी विकास मन्त्रालय दिनेबारे छलफल भइरहेको छ । मंगलबार मन्त्रालय टुंगो लागेमा बुधबार र नलागेमा बिहीबारसम्म मन्त्रिपरिषद् विस्तार गर्ने प्रधानमन्त्रीको तयारी छ । एकीकृत समाजवादीका नेता मुकुन्द न्यौपानेले आफ्नो पार्टीमा मन्त्री बन्नेहरूको नाम टुंगो लगाउन समय नलाग्ने बताए । अध्यक्ष नेपाललाई नाम र मन्त्रालयको विषयमा निर्णय लिन अधिकार दिइसकेकाले समस्या नभएको उनले दाबी गरे । माओवादीले पनि अध्यक्ष दाहाललाई जिम्मेवारी दिएको छ । कांग्रेसमा प्रधानमन्त्री देउवाले चार जनालाई मन्त्री बनाइसकेका छन् । अब पाउने संख्यामा पार्टीका वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौला पक्षलाई दिनुपर्ने बताएका छन् । कांग्रेसले प्रधानमन्त्रीबाहेक सात मन्त्रालय चाहिने बताएको छ भने अन्य दलले प्रधानमन्त्रीसहित कांग्रेसलाई सात, माओवादी, एकीकृत समाजवादी र जसपालाई ५५ मन्त्रालय र ११ राज्यमन्त्री दिनुपर्ने बताउँदै आएका छन् ।"
गोहोरो हराउने डर,"त्यसैले आईयूसीएनले यसलाई भल्नरेबल सूचीबाट इन्डेन्जर्ड मा राखेको हो । सन् १९९६ मा पहिलो पटक सुन गोहोरो आईयूसीएनको रातो सूचीमा लिस्ट कन्सर्न प्रजातिका रूपमा सूचीकृत भएको थियो । त्यतिबेला यो जन्तु संरक्षणकर्मीको चासोमा परेको थिएन । हरेक वर्ष संख्या घट्दो अवस्थामा पुगेपछि यसको अध्ययन हुन थाले । उपस्थितिको नतिजा राम्रो देखिएन । गोहोरोबारे अध्ययन गरिरहेका सन्तोष भट्टराई भन्छन् २५ वर्षभित्रै एउटा जन्तु संकटापन्न सूचीमा पुग्नु संरक्षणको हिसाबले राम्रो सूचक होइन ।नेपालमा तीन प्रकारका गोहोरो पाइन्छन् । भैंसे भनिने बेंगोल मनिटर, सुन गोहोरो भनिने यल्लो मोनिटर र पानी गोहोरो भनिने वाटर मनिटर लिजार्ड । भैंसे गोहोरो भित्री जंगलमा, पानी गोहोरो पानी तथा जलाशयमा र सुन गोहोरो खेत तथा सिमसार क्षेत्रमा पाइन्छ । यो जीवको आयु १५ देखि २० वर्षसम्म हुन्छ । एक पटकमा ८ देखि ३० वटा अण्डा पार्ने सुन गोहोरोले बच्चा कोरल्न ८ देखि ९ महिना लगाउँछ । एउटाको तौल ४ देखि ५ केजीसम्म हुन्छ । सुन गोहोरोसम्बन्धी शोध गरेका रमेश राजवंशी भन्छन् खेतका आलीहरूमा गंगटालगायतले दुलो पारिदिएर पानी लिक गरिदिन्छन् । धेरै वा थोरै पानी हुँदा बालीलाई हानि हुन्छ । यस्तो अवस्थामा सुन गोहोरोले गँगटा, घोंगीलगायतका ससना प्रजातिलाई खाएर सन्तुलन कायम गरिदिन मद्दत गर्छ ।सरिसृप प्रजातिको यो मांसहारी जीव मनसुन सुरु हुनेबित्तिकै शीतनिद्राबाट ब्युँझिन्छ । सर्पजस्तो जिब्रो, माउसुलीजस्तो ज्यानमा अग्ला खुट्टाहरू भएको जस्तो लाग्ने यो जीव आफैंमा अनौठो देखिन्छ । सकभर मान्छेको नजिक पर्दैन । सिमसार तथा ओसिलो क्षेत्रको बस्ने यो जीवलाई एज स्पेसिस पनि भनिन्छ । प्लटिङका कारण खेतीबारी मासिने क्रम बढेसँगै सुन गोहोरो पनि संकटमा पर्दै गएको सरिसृप अध्ययनकर्ता सन्तोष भट्टराई बताउँछन् । १९९६ देखि २०२१ सम्ममा खेती प्रणालीमा पनि पूरै परिवर्तन भएको छ । तराईमा पनि खेतहरू मासिँदै गएका छन् । जनसंख्या पनि त्यही अनुपातमा बढेको छ । यसले गर्दा यसको संख्या घट्दो छ, उनले भने ।गोल्डेन मनिटर लिजार्ड यसअघि भल्नरेबल (असुरक्षित) थियो । खेतीयोग्य जमिनहरू प्लटिङमा परिणत भएसँगै यसको बासस्थान पनि विनाश हुँदै गएको देखिन्छ । उनले भने, एक त यो जीव एज स्पेसिस (किनार छेउमा बस्ने) पनि हो । अतिक्रमण भएसँगै बासस्थान हराउन थालेपछि संकटापन्न अवस्थामा पुग्यो । झापाको कचनवल गाउँपालिका सन्थाल, मेचे, र राजवंशी समुदायले सुन गोहोरोलाई औषधिको रूपमा प्रयोग गर्छन् । त्यही भएर पनि उनीहरू यसलाई देख्नेबित्तिकै मार्छन् । अनुसन्धानकर्ता रमेश राजवंशी भन्छन् कति मारिन्छन् भन्ने यकिन तथ्यांक कतै पनि छैन । आदिवासी समुदायमा अझै पनि यसलाई खेतबारीमा देख्यो कि मार्ने चलन छ । भैंसे गोहोरोलाई सिकारी कुकुर प्रयोग गरेर मार्ने गरेको पाइएको भट्टराईले बताए । सडकमा निस्केका बेला गाडीले च्यापिएर पनि गोहोरो मारिने गरेका छन् ।राष्ट्रिय निकुञ्ज तथा संरक्षण विभागले २०७५ मा प्रकाशित गरेको अधिक चोरी सिकार र अवैध व्यापार हुने वन्यजन्तु तथा वनस्पति पुस्तकमा पनि सुन गोहोरो पनि समावेश छ । प्रहरीले २०७४ मा तेस्रो मुलुक लैजान लागेको अवस्थामा एउटा जीवित गोहोरो र छालासहित दुई जनालाई पक्राउ गरेको थियो । २०७५ मा काठमाडौंमा दुइटा ज्युँदा सुन गोहोरो बेच्न लागेको अवस्थामा प्रहरीले फेला पारेको थियो ।अस्ट्रेलियास्थित म्याक्वेरी युनिर्भसिटीमा वाइल्डलाइफ ट्रेड, पोलिसी र पिपुल्स विषयमा पीएचडी गरिरहेका सन्देश न्यौपाने सुन गोहोरो, सरिसृप तथा उभयचर प्रजातिहरूको संरक्षणका लागि नेपालमा विशेष कार्यविधि नभएको बताउँछन् । कार्यविधि अभावमा संरक्षणको काम हुन सकेको छैन । सानो जीव भएकाले तस्करी गर्न पनि सजिलो छ, उनी बताउँछन् ।साइटिसको अनुसूची१ मा समेत सूचीकृत यो जीवका लागि संरक्षणमा दिगो काम नभए छिटै लोप हुने अवस्थामा पुग्ने अनुसन्धानकर्ताहरूले चेतावनीसमेत दिएका छन् । नेपालमा घडियाल, अजिंगर र सुन गोहोरोलाई संरक्षित सूचीमा राखिएका ३ वटा सरिसृप जीव हुन् । यीमध्ये अति संकटापन्न सूचीमा रहेको घडियालको संरक्षणमा सरकारले विशेष चासो र कार्यक्रमहरू ल्याउने गरी पनि अजिंगर र सुन गोहोरोलाई भने प्राथमिकतामा राखेको पाइँदैन । अनुसन्धानकर्ताहरू प्रजातिलाई हेरेर संरक्षणमा जोड दिनुपर्ने बताए पनि सरकारले ध्यान नदिँदा मासिने खतरारहेको बताउँछन् ।राष्ट्रिय निकुञ्ज तथा वन्यजन्तु सरंक्षण विभागका प्रवक्ता हरिभद्र आचार्य भने सबै जीवहरूको महत्त्व रहेको बताउँदै उनले सबैलाई प्राथमिकता दिन नसकेको बताए । सयौं प्रजातिको अवस्थाबारे थाहा भए पनि बेग्लाबेग्लै संरक्षणको कार्ययोजना बनाउन सम्भव छैन, उनले भने । ठूला जीवहरूको संरक्षण गर्ने र कार्ययोजना बनाउँदा साना जीवहरूको पनि संरक्षण हुने उनको तर्क छ ।"
प्रदेशका आयोग : काम न कर्मचारी,"दलीय भागबन्डा र आफन्त भर्ना गर्न प्रदेश सरकारले हतारमा आयोग, बोर्ड र प्राधिकरण गठन गरे पनि काम प्रभावकारी हुन सकेको छैन । प्रदेश २ सरकारले गठन गरेका कतिपय आयोगमा न कर्मचारी छन् न काम । तर, पदाधिकारीले भने मासिक डेढ लाख रुपैयाँसम्म सुविधा लिइरहेका छन् । सचिवस्तरका सुविधामा नियुक्त भएका आयोग, बोर्ड र प्राधिकरणका पदाधिकारी कामविहीन बनेका छन् । प्रदेश सरकारले गठन गरेका आमसञ्चार प्राधिकरण, मिडिया काउन्सिल, चलचित्र तथा लोकसञ्चार प्रवर्द्धन बोर्ड, दलित विकास समिति र जनलोकपाल आयोगका पदाधिकारीले कामै नगरी मासिक पारिश्रमिक बुझिरहेका छन् । भाडाको घरमा कार्यालय सञ्चालन गरेका समिति, बोर्ड, प्राधिकरण र काउन्सिल सुनसान छन् । घर सजावटका लागि रकम, फर्निचर खरिद, आवास र गाडी सुविधा लिएका पदाधिकारीले आफ्ना नजिकका व्यक्तिलाई कार्यालय सहयोगी नियुक्त गरेका छन् । तीबाहेक कुनै पनि कार्यालयमा कर्मचारी छैनन् । प्रदेश सञ्चार ऐन र प्रदेश एफएम रेडियो तथा टेलिभिजन सञ्चालनसम्बन्धी ऐनमा भएको त्रुटि सुधार्न प्रयास भए पनि कर्मचारी अभावले काम गर्न समस्या भएको आमसञ्चार प्राधिकरणका अध्यक्ष श्यामसुन्दर यादवले बताए । लोक कल्याणकारी विज्ञापन कार्यविधिको प्रक्रिया अगाडि बढाइएको उनले बताए । कर्मचारी पठाउन पटकपटक मन्त्रालयमा आग्रह गर्दा पनि सुनुवाइ भएको छैन, उनले भने । आन्तरिक मामिला तथा सञ्चार मन्त्रालयले आमसञ्चार प्राधिकरण, मिडिया काउन्सिल, चलचित्र तथा लोकसञ्चार प्रवर्द्धन बोर्डको प्रमुखमा चन्देश्वर साहलाई खटाएको छ । एक जना प्रमुखले तीन कार्यालय सम्हालेका छन् । मन्त्रालयमै कर्मचारी अभाव भएका कारण मातहत कार्यालयका कर्मचारी पठाउन नसकिएको आन्तरिक मामिला तथा सञ्चार मन्त्रालयले जनाएको छ ।जनकपुरको कदम चोकस्थित आमसञ्चार प्राधिकरणको कार्यालयमा सोमबार सहयोगी सन्तोष यादव माथिल्लो तलामा सुस्ताइरहेका थिए । प्राधिकरणका अध्यक्ष श्यामसुन्दर यादव कार्यालयमा थिएनन् । जनकपुरको वकिल टोलस्थित चलचित्र तथा लोकसञ्चार प्रवर्द्धन बोर्डको कार्यालयको टेबलमै निदाइरहेको अवस्थामा कार्यालय सहयोगी बालकृष्ण सिंह भेटिए । बोर्डका अध्यक्ष बाहिर रहेको र अन्य कर्मचारी नभएकाले दिनभरि कार्यालय कुर्दा दिक्क लागेको सिंहले बताए । कार्यालयमा एक सातादेखि अध्यक्ष धर्मेन्द्र मरबैता (पप्पु) आएका छैनन् । मरबैताको निवासमा पालेको कुकुर रेखदेख गर्न कार्यालय सहयोगी सिरहा माडरका सुरेन्द्र यादवलाई खटाइएको छ । मरवैता भने प्रायः काठमाडौंमै बस्छन् । जनकपुरको बलवा टोलमा रहेको मिडिया काउन्सिलको कार्यालय पनि कार्यालय सहयोगीकै भरमा चलेको छ । अध्यक्ष शिवहरि भट्टराई सप्तरीमा छन् । अन्य कर्मचारी छैनन् । काउन्सिलको अध्यक्षमा भट्टराई नियुक्त भएपछि उनले सप्तरी, महदेवा२ का रामचन्द्र यादवलाई कार्यालय सहयोगी राखेका छन् । सञ्चार ऐनमा भएको व्यवस्थाअनुसार गठन भएको तीनवटै कार्यालयमा कर्मचारी र पदाधिकारी भेटिँदैन ।एउटै ऐनबाट तीन समितिप्रदेश सञ्चार ऐनमा आमसञ्चार प्राधिकरण, मिडिया काउन्सिल र चलचित्र तथा लोकसञ्चार प्रवर्द्धन बोर्ड गठन गर्ने व्यवस्था छ । ऐनमा आमसञ्चार माध्यम प्राधिकरण नाम राखिए पनि पछि संशोधन गरी आमसञ्चार प्राधिकरण बनाइयो । पहिला पदाधिकारीको तलब सुविधाबारे उल्लेख थिएन, ऐनको पहिलो संशोधनमा प्रदेश सचिवसरहको सुविधा दिने व्यवस्था राखियो ।प्रदेश सञ्चार ऐनको परिच्छेद ३ मा आमसञ्चार माध्यम प्राधिकरणको स्थापना, गठन, काम, कर्तव्य र अधिकार आमसञ्चार माध्यमको इजाजत, अभिलेखीकरण, अनुगमन तथा नियमन गर्न प्रदेश सरकारले प्राधिकरण स्थापन गर्ने व्यवस्था छ । प्राधिकरणमा प्रदेश सरकार मन्त्रिपरिषद्बाट नियुक्त एक जना अध्यक्ष र मन्त्रालयको मन्त्रीस्तरीय निर्णयबाट नियुक्त दुई जना सदस्य रहने व्यवस्था छ । प्रदेश सञ्चार ऐनको परिच्छेद ५ मा मिडिया काउन्सिल स्थापना गर्ने उल्लेख छ । पत्रकारिताको पेसागत मूल्यमान्यता, आदर्श र आचार अभ्यासअनुरूप उच्चतम आचरण कायम राखी स्वच्छ, स्वतन्त्र र उत्तरदायी पत्रकारिताको विकास तथा संवर्द्धन गर्ने उद्देश्यका लागि सरकारले मिडिया काउन्सिल स्थापना गर्ने व्यवस्था छ ।प्रदेश सञ्चार ऐनको परिच्छेद ९ मा चलचित्र तथा लोकसञ्चार प्रवर्द्धन बोर्ड गठन गर्ने व्यवस्था छ । चलचित्रलगायत प्रदेशभित्रका लोकसंस्कृतिमा आधारित श्रव्यदृश्यसम्बन्धी लोकसञ्चारका विविध पक्षलाई विकास, विस्तार र नियमन गर्न एउटा स्वायत्त संस्थाका रूपमा चलचित्र तथा लोकसञ्चार प्रवर्द्धन बोर्ड गठन गरिने व्यवस्था छ । चलचित्र निर्माण, प्रदर्शन र वितरणलाई व्यवस्थित गर्न कथानक चलचित्र वा प्रदेश सरकारले राजपत्रमा प्रकाशन गरेको अन्य किसिमका चलचित्र निर्माणको इजाजत, जाँच र प्रदर्शनको अनुमति दिन, चलचित्र र लोकसञ्चार विकासका लागि फिल्मसिटीलगायत भौतिक पूर्वाधार निर्माण, चलचित्रलाई उद्योगका रूपमा विकास गर्न सिनेमा घरलाई इजाजत दिने र नियमन गर्ने उद्देश्य राखिएको छ ।"
कामै नगरी सुविधा,"आमसञ्चार प्राधिकरण, मिडिया काउन्सिल र चलचित्र तथा लोकसञ्चार प्रवर्द्धन बोर्डका अध्यक्षलाई मासिक ४७ हजार ३ सय ८० रुपैयाँ तलब, अतिथि सत्कारका लागि मासिक १० हजार, दैनिक भ्रमण भत्ता २ हजार, सवारी चालकबापत प्रतिमहिना २३ हजार ८ सय ५० रुपैयाँ, सवारी सुविधा, प्रतिमहिना डिजेल १ सय लिटर, मोबिल ५ लिटर, प्रतिमहिना सञ्चार खर्च २ हजार ५ सय, २ हजारको दरले २ पटक बैठक भत्तामा ४ हजारसम्म लिन पाउने सुविधा दिइएको छ ।तीनै जना अध्यक्षले मासिक दैनिक भत्ताबाहेक न्यूनतम ६३ हजार ८ सय ८० रुपैयाँ नगदसहित निवास र सवारी सुविधा बुझिरहेका छन् । प्राधिकरण, काउन्सिल र बोर्डका अन्य सदस्यले मासिक १० हजार यातायात खर्च, अतिथि सत्कारबापत ८ हजार, २ हजार सञ्चार खर्च, १ हजार ५ सयका दरले मासिक दुई बैठक भत्ता (३ हजार) गरी प्रतिमहिना २३ हजार नगद बुझ्दै आएका छन् । सदस्यहरूलाई दैनिक १ हजार ६ सय रुपैयाँ दैनिक भ्रमणबापत दिने व्यवस्था गरिएको छ ।आमसञ्चार प्राधिकरणमा अध्यक्ष र दुई सदस्यले दैनिक भ्रमण भत्ताबाहेक मासिक १ लाख ९ हजार ८ सय ८० रुपैयाँ, मिडिया काउन्सिलका अध्यक्ष र तीन सदस्यले दैनिक भ्रमण भत्ताबाहेक मासिक १ लाख ३२ हजार ८ सय ८० रुपैयाँ र चलचित्र तथा लोकसञ्चार प्रवर्द्धन बोर्डका अध्यक्ष र सदस्यले दैनिक भ्रमण भत्ताबाहेक मासिक १ लाख ५५ हजार ८ सय ८० रुपैयाँ बुझ्दै आएका छन् । तीनवटै कार्यालयको भाडा ६० हजारको दरले १ लाख ८० हजार मासिक खर्च भइरहेको छ । अध्यक्षलाई गाडी सुविधा र निवास सुविधासमेत उपलब्ध गराइएको छ ।आन्तरिक मामिला तथा सञ्चारमन्त्री भरतप्रसाद साहले एउटै प्रतिष्ठान बनाएर गर्नुपर्ने कामका लागि फरकफरक समिति गठन गर्दा मन्त्रालयलाई आर्थिक भार बढेको स्विकारे । कार्यालय व्यवस्थापनका लागि बजेट, कर्मचारी माग भएको छ, मन्त्री साहले भने, मन्त्रालयसँग न कर्मचारी छ न बजेट । मन्त्रालय सञ्चालन गर्नै कर्मचारी अपुग छ । मातहतको कार्यालयलाई कहाँबाट दिनु ? उनले आमसञ्चार प्राधिकरण, मिडिया काउन्सिल, चलचित्र तथा लोकसञ्चार प्रवर्द्धन बोर्डलाई एउटै बनाउनेबारे छलफल भइरहेको बताए ।"
ओलीको प्रतिवेदन : सर्वोच्चमाथि तिखो आलोचना,"नेकपा (एमाले) का अध्यक्ष केपी शर्मा ओलीले विधान महाधिवेशनमा पेस गर्न तयार पारेको राजनीतिक प्रतिवेदनमा सर्वोच्च अदालतको तिखो आलोचना गरेका छन् । प्रतिनिधिसभा विघटन गरी निर्वाचनमा जाने आफ्नो दुई पटकका निर्णयलाई सर्वोच्च अदालतले बदर गरिदिएपछि असन्तुष्ट रहँदै आएका ओलीले त्यसको रोष प्रतिवेदनमा पोखेका हुन् ।ओलीले दोस्रो पटक जेठ ७ मा गरेको प्रतिनिधिसभा विघटनलाई सर्वोच्चले असार २८ मा बदर गर्दै तत्कालीन विपक्षी दलका नेता शेरबहादुर देउवालाई प्रधानमन्त्री नियुक्त गर्न परमादेश दिएको थियो । असार २८ मा सर्वोच्च अदालतले प्रतिनिधिसभा पुनःस्थापना गर्ने आदेश मात्रै गरेन, शेरबहादुर देउवालाई समय तोकेरै प्रधानमन्त्री नियुक्त गर्न परमादेश जारी गर्यो, ओलीले आफ्नो राजनीतिक प्रतिवेदनमा लेखेका छन्, सर्वोच्च अदालतको फैसला संविधानको अपव्याख्यामाथि आधारित छ । त्यसले सिर्जना गरेको नयाँ परिस्थिति विभिन्न शक्तिकेन्द्रको स्वार्थका खातिर मुलुकको सामाजिकआर्थिक रूपान्तरणको अभियानलाई अवरुद्ध गर्ने, उल्ट्याउने र राष्ट्रलाई अस्थिरता एवं द्वन्द्वको भुमरीमा धकेल्नतिर लक्षित छ । फैसलाले कम्युनिस्ट आन्दोलन, लोकतान्त्रिक प्रणाली, संवैधानिक व्यवस्था र जनताको सर्वोच्चतामाथि चुनौती खडा गरेको छ ।ओलीले सर्वोच्च अदालतको फैसलाले संविधानको अक्षर र भावना, बहुलवादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन प्रणाली, शक्ति पृथकीकरण एवं नियन्त्रण र सन्तुलनको सिद्धान्त तथा सार्वभौमसत्ता र राजकीयसत्ता नेपाली जनतामा निहित रहेको संविधानको आधारभूत प्रस्थापनामाथि आँच पुर्याएको उल्लेख गरेका छन् ।उनले नेकपालाई एकीकरणपूर्वको अवस्थामा फर्काउने २०७७ फागुन २३ को सर्वोच्चको फैसलाको भने आलोचना गरेका छैनन् । बरु अदालतले नाम जुधेका कारणले नेकपाको दर्ता खारेज गरेको बताएका छन् । उनले सर्वोच्चको उक्त फैसलाअनुसार १५ दिन समय दिएर निर्वाचन आयोगले नयाँ नाममा दर्ता गर्न आउन पत्राचार गरेको भए पनि पुष्पकमल दाहाल अनिच्छुक रहेको र उल्टै उक्त फैसला उल्ट्याउने प्रयास गरेको भन्दै आलोचना गरेका छन् ।सर्वोच्चले हुँदै नभएको अधिकार प्रयोग गरेर चुनावमा जाने नाममा प्रतिनिधिसभा विघटन गरेको भन्दै ओलीको कदमलाई निरंकुश शासनको चाहना भनेको थियो । सर्वोच्चको त्यस्तो टिप्पणीमाथि ओलीले प्रतिवेदनमा लेखेका छन्, सार्वभौमसत्ता र राजकीयसत्ता आवधिक निर्वाचनमार्फत प्रतिबिम्बित हुन्छ तर फैसलाले ताजा जनादेशका लागि जाने निर्णयलाई निरंकुश भनेर आरोपित गरी जनताको सार्वभौम अधिकारलाई कुण्ठित गरेको छ ।ओलीले गरेको विघटनविरुद्ध परेका मुद्दाको सुनुवाइ गर्न सुरुमा प्रधानन्यायाधीश चोलेन्द्रशमशेर जबराले आफूसहित न्यायाधीशहरू दीपककुमार कार्की, आनन्दमोहन भट्टराई, तेजबहादुर केसी र बमकुमार श्रेष्ठ सम्मिलित इजलास गठन गरेका थिए । उनीहरूमध्ये न्यायाधीश श्रेष्ठले २०७७ फागुन २३ मा नेकपा बदर गर्ने फैसला गरेका थिए भने न्यायाधीश केसी सर्वोच्चको उक्त फैसलालाई पुनरावलोकन गर्न माओवादी केन्द्रका अध्यक्ष दाहालले दिएको निवेदन अस्वीकार गर्ने इजलासमा थिए । त्यही कारण देखाउँदै विघटनविरुद्धका मुद्दा सुनुवाइ गर्ने इजलासबाट उनीहरूलाई अलग हुन निवेदकहरूले माग गरेका थिए । त्यसमा लामो विवाद भएपछि प्रधानन्यायाधीश जबराले आफूसहित न्यायाधीशहरू दीपककुमार कार्की, मीरा खड्का, ईश्वरप्रसाद खतिवडा र आनन्दमोहन भट्टराई रहेको इजलास गठन गरे । यही इजलासले प्रतिनिधिसभा विघटन बदर गर्यो र देउवालाई प्रधानमन्त्री नियुक्त गर्न परमादेश दियो । यो प्रक्रियालाई ओलीले आफ्नो प्रतिवेदनमा अदालतमा सेटिङ भएको आरोप लगाएका छन् । उनले लेखेका छन्, निवेदकहरूले अनुकूल ठानेका न्यायाधीशहरू राख्ने र प्रतिकूल ठानेका न्यायाधीशहरूलाई हटाएर इजलास गठन गर्ने सेटिङ को गलत र घातक अभ्यास सुरु भएको छ । लोकतन्त्रका आधारस्तम्भका रूपमा रहेका राज्यका तीनवटा अंगबीचको सन्तुलन यो फैसलाले नराम्रोसँग खलबल्याएको छ ।असोज १५१७ मा हुने पार्टीको विधान महाधिवेशनमा पेस गर्न ओलीले तयार पारेको राजनीतिक प्रतिवेदन गत असोज ३ को स्थायी कमिटी र असोज ८ को केन्द्रीय कमिटी बैठकमा पेस गरेका थिए । प्रतिवेदनमाथि स्थायी र केन्द्रीय सदस्यले विभिन्न सुझाव दिएका छन् तर अदालतप्रतिको आलोचनामा कसैले पनि फरक मत राखेका छैनन् । संविधानविद् भीमार्जुन आचार्यले ओलीको यस्तो प्रतिवेदन अस्वाभाविक र आपत्तिजनक भएको बताए । यसले प्रधानमन्त्री भइसकेको व्यक्तिमा संविधान र कानुन नमान्ने राजनीतिक संस्कार रहेको देखाउँछ, उनले भने, आफूअनुकूल फैसला आए वाहवाही गर्ने, प्रतिकूल आए अदालतलाई गाली गर्ने संस्कार सबै प्रमुख पार्टीहरूमा देखिन्छ तर त्यो सबैभन्दा बढी ओलीमा रहेको देखियो । यसले उनीहरूलाई नै क्षति गर्छ ।ओलीले आफ्ना सार्वजनिक अभिव्यक्तिहरूमा अदालतको उक्त फैसलालाई बारम्बार जनताको माझमा भन्डाफोर गर्न नेताकार्यकर्तालाई निर्देशन दिँदै आएका छन् । जनमतको सरकारलाई परमादेशले विस्थापित गरेको भाष्य स्थापित गर्न लागिपरेका ओलीले सर्वोच्च अदालतमाथिको निरन्तरको मौखिक आलोचनालाई लिखित दस्तावेजमा स्थान दिएका छन् । पूर्वमहान्यायाधिवक्ता बाबुराम कुँवरले ओलीको यो प्रतिवेदनले अदालतमाथि मात्रै होइन, संविधान र लोकतन्त्रमाथि नै प्रहार गर्ने उद्देश्य राखेको बताए । निरन्तर पदमा बसिरहने उद्देश्य पूरा नभएपछि अदालतमाथि प्रहार गरेको देखिन्छ, यसले अदालतप्रतिको जनआस्था र गरिमा घटाउँछ, उनले भने ।सर्वोच्चले २५ वर्षअघि पनि तत्कालीन प्रधानमन्त्री मनमोहन अधिकारीले गरेको प्रतिनिधिसभा विघटनलाई बदर गरिदिएको थियो । २०५२ भदौ १२ को उक्त फैसलाविरुद्ध एमाले सडक आन्दोलनमा उत्रिएको थियो । तत्कालीन प्रधानमन्त्री अधिकारीले २०५२ असार २ मा विशेष अधिवेशन आह्वान भइसकेको अवस्थामा प्रतिनिधिसभा विघटन गरेका थिए । त्यस्तो विघटनलाई बदर गर्ने फैसलामा सर्वोच्च अदालतले भनेको थियो, दोस्रो विश्वयुद्धभन्दा अघिको जर्मनीको प्रजातान्त्रिक वाइमर संविधानले दिएको संसद् विघटनको अधिकारको दुरुपयोगबाट नै नाजीवादको अभ्युदय भएको थियो ।अदालतको यस्तो कडा टिप्पणीबाट रुष्ट एमाले कार्यकर्ताले सर्वोच्चमा ढुंगा प्रहार गर्दै फैसला गर्ने इजलासको नेतृत्व गरेका तत्कालीन प्रधानन्यायाधीश विश्वनाथ उपाध्यायको पुत्लादहन गरेका थिए । सर्वोच्चका पूर्वन्यायाधीश गिरीशचन्द्र लालले त्यस्तो सडक आन्दोलन र ढुंगामुढालाई गलत मान्नुपर्ने भए पनि लिखित प्रतिवेदनमा परेकै आधारमा भने चिन्ता गर्नुनपर्ने बताए । नेता, कार्यकर्ता र सम्बन्धित पार्टीको चरित्रअनुसार नै प्रस्ताव आउने हो । त्यस्तो प्रस्ताव अदालतको आलोचनासमालोचना हो वा बकवास गाली गरेको हो भन्ने जनताले आफैं बुझिहाल्छन्, उनले भने, यस्तो प्रस्ताव गर्ने पार्टी लोकतन्त्रको पक्षमा हो कि होइन जनताले बुझ्ने अवसर पाउँछन् । त्यसैले खुला समाजको बृहत्तर चरित्र नै त्यही हो, हरेक विषयमा विभिन्न कोणबाट छलफल हुन सक्छ, त्यसमा चिन्ता गरिराख्नुपर्दैन ।त्यस्तै राजनीतिक विश्लेषक भाष्कर गौतमले अदालतलगायत कुनै पनि संस्थालाई बलियो बनाउने गरी सार्वजनिक रूपमा टिप्पणी गर्न र विमर्श गर्न पाउनु खुला समाजको चरित्र भए पनि ओलीले अदालतमाथि गरेको टिप्पणीले त्यो चरित्रलाई प्रतिनिधित्व नगर्ने बताए । आफूअनुकूल आदेश नआएका कारण ओलीले अदालतलाई गाली गरेका हुन्, त्यो ठाडो हस्तक्षेप हो, यसले प्रतिपक्षी नेताको पदीय गरिमा कायम राख्दैन, उनले भने, उनले सधैं आफूलाई विधानभन्दा माथि राखेर व्यवहार गरे । अहिले स्वार्थ नमिलेर मात्र अदालतमाथि प्रहार गरेका हुन् ।"
विवादित विषय थाती राखिने,"नेकपा एमालेले विधान महाधिवेशनमा पेस हुने राजनीतिक दस्तावेजमा भएका मतभेद तत्काल थाती राख्ने भएको छ । एमालेमा राजनीतिकवैचारिक र सांगठनिक विषयमा संस्थापन पक्ष र दसबुँदे सहमतिका पक्षधर नेताबीच मतभेद छ । एमालेले शुक्रबारदेखि सुरु हुने विधान महाधिवेशनका लागि केन्द्रीय कमिटीमा पेस भएका तीनवटा दस्तावेजमाथि आएका फरक मत लाई थाती राखेर उपयुक्त समयमा छलफल गर्ने निर्णय गरेको छ । महाधिवेशनसम्म पुग्दा विवादित विषयमा समान धारणा बनाउन सकिने नेताहरूको बुझाइ छ । विधान महाधिवेशनका लागि अध्यक्ष केपी शर्मा ओलीले राजनीतिक प्रतिवेदन, महासचिव ईश्वर पोखरेलले सांगठनिक र संगठन विभागको तर्फबाट उपमहासचिव विष्णु पौडेलले विधान मस्यौदा प्रस्ताव स्थायी र केन्द्रीय कमिटी बैठकमा पेस गरेका थिए । राजनीतिक प्रतिवेदनमा दसबुँदे सहमति पक्षधर नेताहरूले फरक मत राखेका छन् । त्यसलाई थाती राखेर एमालेले विधान महाधिवेशनको तयारी गरेको छ । हामीले विवादित मुद्दा छाडेका छैनौं, उपयुक्त समयमा छलफल गर्दै जाने समझदारी छ, एमाले उपाध्यक्ष युवराज ज्ञवालीले भने । उनका अनुसार अध्यक्ष ओलीले यसबारे आश्वासन पनि दिएका छन् । एमाले सचिव पृथ्वीसुब्बा गुरुङले समय अभावका कारण धेरै विषयमा छलफल हुन नसकेको र उपयुक्त समयमा छलफल हुने बताए । अहिले निर्वाचन आयोग र संवैधानिक कठिनाइका कारण विधान महाधिवेशन र पार्टीको अधिवेशन तत्काल सम्पन्न गर्नुपर्ने बाध्यता छ, त्यसका लागि पार्टीको गाइडिङ डकुमेन्ट भनेको राजनीतिक प्रतिवेदन हो, त्यसकै आधारमा सांगठनिक र संशोधन गरिने विषयहरू आएका छन्, गुरुङले भने, अन्य विषयमा छलफल गर्न हामीसँग पर्याप्त समय छैन तर केही विषयमा व्यापक छलफलको आवश्यकता छ । ती विषयमा पछि छलफल गरिन्छ । तीनवटै प्रस्ताव केन्द्रीय र स्थायी कमिटी सदस्यबाट आएका सुझावसहित परिमार्जन गरेर अनुमोदन भएका छन् । प्रचार विभाग प्रमुख योगेश भट्टराईले दस्तावेजमा अझै थप स्पष्ट हुने र धारणामा एकरूपता बनाउने गरी छलफल भएको बताए । विधान महाधिवेशनमा प्रस्तुत गर्ने दस्तावेजमा अझै स्पष्ट हुने र धारणामा एकरूपता बनाउने विषयमा सबैले जोड दिनुभयो, सोमबारको स्थायी कमिटी बैठकपछि भट्टराईले भने, बैठकमा खुलाखुलस्त छलफल भयो । आफ्ना तर्कका पुष्टि र केही खण्डनमण्डन पनि भए । जसले दस्तावेजलाई परिमार्जन गर्न सहयोग पुगेको छ । उनका अनुसार बैठकले एकमतका साथ सबै दस्तावेज विधान महाधिवेशनमा लैजाने निर्णय गरेको छ ।केकेमा छ मतभेद ?संसद् विघटन : एमालेमा संसद् विघटनको मुद्दामा अध्यक्ष ओली पक्ष र दसबुँदे सहमतिमार्फत एमालेमा नै रहने निर्णय लिएका भीम रावल, युवराज ज्ञवाली, अष्टलक्ष्मी शाक्य, उपमहासचिव घनश्याम भुसालसहितका नेताहरूको एउटै मत छैन । ओलीले संसद् विघटन तत्कालीन अवस्थाको बाध्यात्मक कदम भन्दै बचाउ गरेका छन् । दसबुँदे पक्षधर नेताहरूले भने संसद् विघटन गलत भएकाले त्यसलाई स्वीकार गरेर जानुपर्ने मत राखेका छन् । यो विषयमा भुसालले फरक मत नै राखेका छन् । उनीसहितका नेताहरूले संसद् विघटनको औचित्य पुष्टि हुने गरी प्रतिवेदन आउनुपर्ने माग राखेका छन् ।तत्कालीन नेकपाको विवाद : तत्कालीन नेकपामा २०७७ भदौ २६ को स्थायी कमिटी बैठकमार्फत ओली पूर्ण कार्यकाल सरकारमा केन्द्रित हुने र अध्यक्ष पुष्पकमल दाहाल पार्टी काममा केन्द्रित हुने निर्णय कार्यान्वयन नहुँदा समस्या उत्पन्न भएको दसबुँदे पक्षधर नेताहरूको मत छ । पार्टी एकता जोगाउन सकेनौं, यसमा ककसको कमजोरी भयो भनेर स्वीकार गरिनुपर्छ, यो कुरा अध्यक्षको प्रतिवेदनमा आएको छैन, उपाध्यक्ष ज्ञवालीले भने । ओली पक्षधर नेताहरू भने समस्या समाधानको प्रयास जारी रहेका बेला २०७७ कात्तिक २८ को केन्द्रीय सचिवालय बैठकमा दाहालले छापामार शैलीमा अध्यक्षविरुद्ध अभियोगपत्र वितरण गरेको र त्यही दस्तावेज पार्टी विभाजनको औपचारिक घोषणा भएको दाबी गरेका छन् । कार्यनीति र जबज : उपमहासचिव घनश्याम भुसालले पार्टीको कार्यनीति र जनताको बहुदलीय जनवादको थप व्याख्या आवश्यक परेको भन्दै फरक मत राखेका छन् । तर, नेताहरूका अनुसार समाजवादको लक्ष्य प्राप्त गर्ने कार्यक्रम तय गर्ने र त्यही बेला जबजको पनि व्याख्या गर्ने सहमति स्थायी कमिटी बैठकमा भएको छ । त्यसकारण यो विषय पनि थाती रहने भएको छ ।एमाले विभाजन : पार्टी विभाजनमा को जिम्मेवार भन्ने विषयमा पनि मतभेद छ । यो विषयमा उपयुक्त समयमा छलफल गर्ने सहमति नेताहरूबीच भएको छ । पार्टी विभाजनमा ओलीले माधवकुमार नेपालसहित दसबुँदे सहमतिमार्फत एमालेमा रहेका दस नेतालाई मुख्य दोषी मानेका छन् । दसबुँदे सहमतिका पक्षधर नेताहरूले विभाजनमा पार्टी नेतृत्वले पनि जिम्मेवारी लिनुपर्ने भन्दै ओलीको भूमिका स्पष्ट गर्न माग गरेका छन् । तर, ओलीले दसबुँदे सहमति गर्ने नेताहरूको भूमिकामा प्रश्न उठाएका छन्, जसमा उनीहरूको असन्तुष्टि छ । सचिवालय राख्ने वा नराख्ने : केन्द्रीय सचिवालयका सन्दर्भमा पनि एमालेमा दुई समूह देखिएको छ । अध्यक्ष ओली पक्षधर नेताहरू केन्द्रीय सचिवालय राख्ने प्रस्तावको पक्षमा छन् भने ज्ञवाली, शाक्य, भुसालसहितका केही नेताले सचिवालय राख्न नहुने मत राखेका छन् । यो विषय भने विधान महाधिवेशनबाट टुंगो लाग्ने भएको छ । एमालेले दसबुँदे सहमति कार्यान्वयन नभएको भन्दै असन्तुष्ट बनेका उपाध्यक्ष भीम रावलकै संयोजकत्वमा कार्यदल विस्तार गरेको छ । सोमबारको स्थायी कमिटी बैठकले सहमति कार्यान्वयन गर्ने सन्दर्भमा पहिला नै निर्माण गरिएको कार्यदलमा शंकर पोखरेललाई थप गर्ने र त्यसको संयोजक रावललाई बनाउने निर्णय गरेको हो । कार्यदलमा पहिलेदेखि नै ६ जना हुनुहुन्थ्यो, त्यसमा एक जना शंकर पोखरेललाई थप गरी सात बनाइएको छ, नेता भट्टराईले भने । कार्यदलमा यसअघि ईश्वर पोखरेल, विष्णु पौडेल, घनश्याम भुसाल र लेखराज भट्ट थिए । धेरै ठाउँमा दसबुँदे सहमति कार्यान्वयनमा गए पनि सुदूरपश्चिम प्रदेशमा विवाद देखिएको थियो । दसबुँदे सहमतिअनुसार सुदूरपश्चिम इन्चार्जको जिम्मेवारी नपाएकामा रावल असन्तुष्ट थिए । त्यहाँ पूर्वमाओवादी नेता भट्टले पनि इन्चार्ज दाबी गर्दै आएका थिए । निर्णयलगत्तै कार्यदलका संयोजक रावलले मंगलबारै कार्यदलको बैठक बोलाएका छन् । केही स्थानमा समस्या देखिएको छ, त्यहाँ पनि जिम्मेवारी दिएका साथीहरूले हल गर्ने भनेर अध्यक्षले निर्देशन दिनुभएको छ, भट्टराईले भने । एमालेमा असार २७ मा दसबुँदे सहमति भएको थियो । सहमतिअनुसार पार्टीलाई २०७५ जेठ २ को अवस्थाबाट सञ्चालन गरिने उल्लेख थियो ।"
विरासतबाट साझा उम्मेदवार कति सम्भव ?,"कांग्रेस उपसभापति विमलेन्द्र निधिले असार ७ मा महामन्त्री डा शशांक कोइराला र नेता प्रकाशमान सिंहलाई आफ्नो निवासमा बोलाएर लन्च मिटिङ गरे । पार्टीका संस्थापक नेतात्रय बीपी कोइराला, गणेशमान सिंह र महेन्द्रनारायण निधिका छोराबीच भएको बैठकले कांग्रेसमा १४ औं महाधिवेशनको सरगर्मी बढायो । नयाँ नेतृत्वका लागि सहमति गर्दै साझा उम्मेदवार तय गर्ने सन्देशले कांग्रेस थप तरंगित छ । नेतापुत्रहरूको यो प्रयास सार्थक होला त ? भदौ १८ देखि महाधिवेशन प्रक्रियामा होमिइसकेको कांग्रेसमा विभिन्न कोणबाट यसबारे अड्कल गर्न थालिएको छ । उनीहरूबीच शुक्रबार कोइराला निवासमा पाँचौं बैठक बस्यो । तर तीन महिनामा तीनै जनाको नेतृत्वको महत्त्वाकांक्षा निकै चुलिएको छ । उपसभापति निधिले भदौ ११ मा नयाँबानेश्वरमा सम्पर्क कार्यालय खोलेर सभापतिको दौड सुरु गरिसकेका छन् । उक्त घोषणासँगै निधिले सभापति शेरबहादुर देउवाको साथ छाडेका छन् । कोइराला र सिंह पनि आफ्नो समूहभित्र सभापतिको एकल उम्मेदवार बन्ने होडमा छन् । नेतापुत्रबीच साझा उम्मेदवार तय गर्ने प्रयासको सबैभन्दा प्रमुख चुनौती भनेकै स्वार्थको बिन्दु एउटै (सभापति पद) हुनु हो । राजनीतिक विश्लेषक लोकराज बराल पारिवारिक विरासतले ३ जनालाई एक ठाउँ बसेर छलफल गर्ने अवस्थामा पुर्याए पनि एकले अर्कोलाई नेता (सभापति) मान्न सक्ने अवस्था सहज देख्दैनन् । राजनीतिमा दुई जनाभन्दा कनिष्ठ भए पनि बीपीको छोरा हुनुको नाताले शशांकको दाबेदारी बलियो हुने नै भयो, उनले भने, सिंह र निधिले पनि आफूलाई केन्द्रमा राखेर आफूअनुकूल वातावरण बनाउने प्रयास गरिरहेका छन् । कांग्रेसको राजनीतिमा पारिवारिक लिगेसीले ठूलो अर्थ राख्ने गर्छ । बरालको भनाइमा शशांकले १३ औं महाधिवेशनमा थुप्रै सिनियरलाई पछाडि पार्दै महामन्त्री हुने अवसर बीपीपुत्र भएकैले पाएका हुन् । निधि र सिंहको राजनीतिक जीवनमा पनि पिताको विरासत जोडिने गर्छ । १२ औं महाधिवेशनमा सभापतिका उम्मेदवारद्वय सुशील कोइरालाले सिंहलाई र शेरबहादुर देउवाले निधिलाई महामन्त्रीको उम्मेदवार बनाएका थिए । यसको प्रमुख उद्देश्य संस्थापक नेताद्वय (गणेशमानमहेन्द्रनारायण) को विरासतको लाभ लिनु थियो । उक्त महाधिवेशनमा सिंह निर्वाचित भएका थिए । दुवै नेता (निधि र सिंह) ले पार्टीमा सभापति बन्न आवश्यक योगदान दिएका छन्, उचाइ बनाइसकेका छन्, बरालले भने, यस्तो अवस्थामा एकले अर्कोलाई कसरी सहजै छोड्लान् र ? संस्थापक नेतापुत्रबीच साझा उम्मेदवारी प्रयासको अर्को जटिलता हो, कोइराला र सिंहको समूहमा एकल उम्मेदवारीका लागि बढ्दो दबाब । निधिले देउवाबाट अलग्गिएर उम्मेदवारी घोषणा गरिसकेका भए पनि कोइराला र सिंह वरिष्ठ नेता रामचन्द्र पौडेल समूहमै छन् । उक्त समूहमा पौडेल स्वयं र शेखर कोइराला पनि सभापतिका आकांक्षी छन् । पार्टीमा देउवापछि शीर्ष स्थानमा भए पनि पौडेलले सभापति र प्रधानमन्त्री बन्ने अवसर पाएका छैनन् । त्यसैगरी १३ औं महाधिवेशनमा भाइ शशांकलाई महामन्त्रीमा सहयोग गरेका शेखरले त्यसलगत्तै सभापतिको दौड सुरु गरेका थिए । देउवाइतर समूहमा उमेरका कारण एकपटक पौडेललाई सहयोग गर्नुपर्छ भन्ने वातावरण बन्न सक्ने राजनीतिक विश्लेषक बराल बताउँछन् । यो अवस्थामा कोइराला (शशांक) र सिंहले पौडेललाई सहयोग गर्छन् कि निधिसँगको सहमतीय प्रयासलाई ठोस रूप दिन्छन्, त्यो अर्को रोचक बिन्दु हुनेछ । कांग्रेसमा कोइराला परिवार एक स्थायी र बलियो समूहको रूपमा स्थापित छ । अहिले उक्त समूहको प्रतिनिधित्व शशांकका साथै नोनापुत्र शेखर र गिरिजापुत्री सुजाताले गर्छन् । यस्तो अवस्थामा शशांकले एक्लै निधिसिंहसँग बैठक गरेको शेखरसुजातालाई पचेको छैन । नेतात्रयको साझा उम्मेदवारीमा कोइराला समूहका अन्य सदस्यको बाधा पनि चुनौतीका रूपमा रहेको छ । वरिष्ठ पत्रकार पुरुषोत्तम दाहाल भने कांग्रेस पार्टीभित्र हुर्किरहेको संस्थागत समूहवाद संस्कृतिको अन्त्यका लागि नेतात्रयले थालेको अभियान सार्थक हुने बताउँछन् । यसले साझा उम्मेदवार तय गर्नेभन्दा पनि सहमतिको प्रयासलाई बृहत् बनाई पार्टीलाई जोड्ने उनको भनाइ छ । तीन जना नेताले एउटा फर्मुलाबाट सहमतिको प्रयास गरिरहनुभएको छ, उता (रामचन्द्र पौडेल समूहमा) पनि सहमतिका लागि केही फर्मुला त होला, उनले भने, दुवैतिरको फर्मुला एक ठाउँमा राखेर सहमतिको मध्यबिन्दु बन्न सक्छ । १४ औं महाधिवेशनलाई लक्षित गरेर संस्थापक नेतापुत्रबीच छलफलको अग्रसरता निधिले गरेका छन् । नेपाली कांग्रेस केन्द्रीय प्रचार विभागका सदस्य गोविन्द कोइराला पार्टी स्थापना र लोकतन्त्रका लागि योगदान गरेका नेताको विरासत बोकेका नेतात्रयबीच सहमतिको प्रयास हुनु राम्रो भएको बताउँछन् । उतिबेला बीपी, गणेशमान र महेन्द्रनारायणबीच अत्यन्तै सुमधुर सम्बन्ध थियो, तर तीन नेताका छोराबीच एक किसिमको प्रतिस्पर्धा चल्यो, उनी भन्छन्, राजनीतिमा स्थायी शत्रु भन्ने हुँदैन, एजेन्डाले एक ठाउँ पुर्यायो भने सहमति र साझा उम्मेदवारी असम्भव पनि देखिँदैन ।"
धमाधम बन्दै आउटडोर जिम,"काठमाडौंको तीनकुनेस्थित वाग्मती किनारमा सञ्चालित खुला व्यायाम स्थलमा शनिबार बिहान कपिलवस्तुका ६१ वर्षे महेन्द्रमानसिंह शाक्य साइक्लिङ गर्न व्यस्त थिए । पहिले नियमित मर्निङवाक गर्ने शाक्य घुँडा दुख्ने समस्याका कारण विगत ३ वर्षअघिदेखि हिँड्न सक्दैनन् । आफ्नै वडामा खुला व्यायाम स्थल (आउटडोर जिम) निर्माण भएदेखि उनको दैनिकी त्यहीँबाट सुरु हुन्छ । यो पार्क बनेदेखि यहीँ आउँछु, मर्निङ वाकको साटो बिहान २ घण्टा साइक्लिङ र सिटअप गर्छु, उनले भने । शखंमूल बस्ने शाक्य थोरै हिँडेरै नै पार्क आइपुग्ने र शारीरिक व्यायाम पनि गर्न पाउने भएपछि मख्ख छन् । खाली जग्गामा फोहोर थुपार्नुको सट्टा यस्तै पार्क बनाएर प्रयोग गर्नुपर्ने उनको सुझाव छ । बिहान पहिलो चरणमा त महिलाहरू मात्र हुन्छन्, पालो कुर्नुपर्ने अवस्था हुन्छ, उनले भने । आलोकनगर कमिटीद्वारा सञ्चालित पार्क सांसद कोष र स्थानीय समुदाय मिलेर निर्माण गरेका हुन् । तीनकुनेस्थित भीएस निकेतन स्कुलअगाडि वाग्मती किनारमा पीपलबोट चौतारीदेखि शंखमूलतर्फ रहेको मन्दिरसम्म पार्क बनाइएको छ । पहिला पीपलबोट परिसरमा चौतारी, त्यसपछि खुला व्यायाम स्थल, पार्क र मन्दिर छ, आलोकनगर कमिटीका अध्यक्ष ध्रुव पोखरेलले भने । उनका अनुसार खुला व्यायामस्थल बिहान ६ देखि ८ र साँझ ५ देखि ७ बजेसम्म खोलिन्छ । खुला व्यायाम स्थलमा इक्वुपमेन्ट राख्न करिब ५ लाख रुपैयाँ लाग्यो, उनले भने, पीपलबोटको चौतारीेदेखि मन्दिरसम्म बस्ने ठाउँ र पार्क बनाउन र व्यायाम स्थलमा ढलानलगायत संरचनाका लागि ६० लाख रुपैयाँ खर्च भयो ।तीनकुने खुला व्यायामस्थलका अर्का प्रयोगकर्ता हुन्, कोटेश्वर बस्ने विश्व सापकोटा । सापकोटा २२ वर्षको उमेरदेखि नै दैनिक दुई घण्टा मर्निङवाक गर्छन् । तर, खुला व्यायाम स्थल बनेपछि उनको मर्निङवाक एक घण्टामा सीमित भएको छ । अहिले १ घण्टा मर्निङवाक र १ घण्टा पार्कमै एक्सरसाइज गर्छु, उनले भने, पार्क बनाएपछि झन सजिलो भयो । जिम जान चाहने तर पैसा नहुने र मर्निङवाक मात्र गर्ने सबै प्रकारका मान्छेलाई यो पार्कले सजिलो भएको उनी बताउँछन् । महानगरभित्रै वडा नम्बर ४ को शंखपार्कमा पनि आउट डोर जिम बनाइएको छ । त्यहाँ व्यायामका लागि करिब ८ लाख रुपैयाँ बराबरका उपकरण राखिएका छन् । जिममा एव्डोमिनल फिटनेस कम्बिनेसन, एअर वाकर, डबल सफोर्ट, सिंगल रोइङ मेसिन, डबल स्लिट्स मेसिन, लेग एक्स्टेक्सन एन्ड फिटनेस राइडर, स्टान्डिङ एन्ड सिटिङ ट्वीस्टर, पुस अप एन्ड डिपस्टेसन र लेग लिफ्टरलगायत छन् । काठमाडौं महानगरमा मात्र होइन्, उपत्यकाका धेरैजसो नगरपालिकामा यस्ता आउटडोर जिम बनाउने क्रम सुरु भएको छ । चन्द्रागिरि१५ ले पनि गोल्फुथली चोकमा आउटडोर जिम बनाएको छ । जिममा शुक्रबार ६६ वर्षीया भवानी आचार्य रबर ब्यान्ड एक्सरसाइज गर्दै थिइन् । हात काम्ने समस्या भएकाले उनले रबर ब्यान्डको सहायतामा एक्सरसाइज गरिरहेकी बताइन् । वडाले सार्वजनिक जग्गामा आउटडोर जिम सञ्चालन गरेपछि उनी खुसी छिन् । आफ्नै घरनजिकै बनाइदिएको छ, उनले भनिन्, अब धेरै हिँड्नु पर्दैन, यहीँ आएर कसरत गरे पुग्छ । आचार्यजस्तै रमन नकर्मी पनि खुसी छन् । मर्निङवाक गरेर आएर यही एक्सरसाइज गर्न थालेको छु, उनले भने, जिममा तिर्ने पैसा पनि बचत हुने भयो । नकर्मीले टुइस्टर र साइक्लिङ गरेको बताए ।वडा नम्बर १५ का अध्यक्ष उत्तमबहादुर राउतले ६ लाख रुपैयाँ खर्च गरेर गोल्फुथली आउटडोर जिम सञ्चालनमा ल्याइएको बताए । ५ सय स्क्वायर फिट क्षेत्रमा ५ किसिमका जिम सामग्री राखिएको छ । उनका अनुसार महिला तथा ज्येष्ठ नागरिकलाई लक्षित गरी ती सामग्री राखिएको हो । फिजियोथेरापी गर्नेुपर्ने तथा मर्निङवाक गर्न चाहने ज्येष्ठ नागरिकका लागि यो उपयुक्त हुन्छ, उनले भने । सानो ठाउँ भएकाले एक पटकमा ९ जनाले मात्र व्यायाम गर्न मिल्ने गोल्फुथली आउटडोर जिम समितिका अध्यक्ष हरिशरण कार्कीले बताए । उनका अनुसार हाल बिहान ६ बजेदेखि ९ बजेसम्म र साँझ ५ बजेदेखि ७ बजेसम्म जिम सञ्चालन गरिएको छ ।चन्द्रागिरिमा जस्तै कीर्तिपुर नगरपालिका१० ले पनि दुई स्थानमा खुला व्यायाम स्थल बनाएको छ । वडा१० का अध्यक्ष अमन महर्जनका अनुसार तननी र जिफागलमा जिम बनाइएको हो । वडा भित्रका सार्वजनिक जग्गामा जिम बनाइएको हो, उनले भने, तननीमा ४ वटा उपकरण छन् भने जिफागलमा ७ किसिमका । दुई ठाउँमा गरी ५ लाख ५० हजार रुपैयाँ खर्चेर जिम बनाइएको उनले जनाए । त्यस्तै, कीर्तिपुरका १ र २ वडामा पनि खुला व्यायाम स्थल बनाइएको छ ।"
जिल्ला सभापति उठ्न ६० हजार,"दोलखा कांग्रेसले जिल्ला कार्यसमितिका विभिन्न पदमा उम्मेदवारी दिनका लागि चर्को मनोनयन शुल्क तोकेपछि विवाद उत्पन्न भएको छ । अधिवेशनमा जिल्लाभरबाट आउने प्रतिनिधि व्यवस्थापनका लागि भन्दै उम्मेदवार शुल्क चर्को तोकिएको हो । जिल्ला अधिवेशन असोज १५ गते गर्ने तयारी गरेको गरिएको दोलखामा जिल्ला सभापति उम्मेदवारको मनोनयनका लागि ६० हजार तोकिएको छ । कांग्रेस केन्द्रीय सभापतिको उम्मेदवारी मनोनयन दर्ता ३० हजार मात्र छ । त्यस्तै, महाधिवेशन प्रतिनिधिका लागि उमेदवारी दर्ता गर्न ५० हजार शुल्क तोकिएको छ ।यस्तै, जिल्ला कार्यसमिति पदाधिकारीका लागि ४० हजार र कार्यसमिति सदस्यका लागि १५ हजार मनोनयन शुल्क तोकिएको छ । मंगलबार हुने क्षेत्रीय अधिवेशनका लागि सभापतिका लागि मनोनयन शुल्क ३० हजार तोकिएको छ । पार्टी केन्द्रले जिल्ला सभापतिका लागि १० हजार र महाधिवेशन प्रतिनिधिका लागि ५ हजार शुल्क तोकेको छ । यसैगरी, क्षेत्रीय सभापतिका लागि ७ हजार मनोनयन शुल्क तोकेको छ । केन्द्रीय पार्टीको निर्वाचन निर्देशिका लत्याएर मनोमानी ढंगले मनोनयन शुल्क तोकिएको कांग्रेसका पूर्वजिल्ला पार्टी सभापति उद्धवराज काफ्लेले बताए । पार्टीको नीति र निर्देशिकाबाहिर गएर मनपरी शुल्क तोकिएको छ, उनले भने, सधैं जिल्ला बसेर कांग्रेसको राजनीति गर्नेले यति धेरै शुल्क दिएर उम्मेदवारी दिनै सक्दैन । गाउँबाट कार्यसमितिमा उम्मेदवारी दिन इच्छुकहरू उक्त निर्णय पछि खिन्न भएको उनले बताए । आर्थिक स्रोत नभएकालाई पार्टीभित्र प्रतिस्पर्धामा आउन नदिन यस्तो निर्णय गरिएको उनको आरोप छ । म महाधिवेशन प्रतिनिधिमा उम्मेदवारी दिन्छु, उनले भने, केन्द्रले तोकेको भन्दा एक पैसा बढी शुल्क तिर्दिनँ । प्रतिनिधि आउन गाउँमा हानाथाप गरेर आएकाहरूबाट थारै शुल्क लिएर अधिवेशन व्यवस्थापन गर्न उनले सुझाए । जिल्ला कार्यसमितिले उम्मेदवारी मनोनयनमा चर्को शुल्क लिने गरेको निर्णय गलत भएको पार्टी सभापतिका प्रत्याशी ताराबहादुर खड्काले बताए । पार्टीका सामान्य कार्यकर्तालाई उम्मेदवारी दिन मनोनयन शुल्कले हतोत्साही बनाएको छ, उनले भने, तत्काल यस्तो निर्णय सच्याउनुपर्छ । पार्टीले चर्को मनोनयन शुल्क तय गरेकोमा सबैभन्दा बढी युवाहरूले विरोध जनाएका छन् । ऊर्जाशील भएर पार्टीमा केही गर्छु भनेर राजनीतिमा होमिएका युवालाई निराश बनाएको युवा नेता सन्तोष पाण्डे बताए । पार्टी केन्द्रमा सीमान्तकृत, अल्पसंख्यक अपांग सबैको प्रतिनिधित्वका लागि महाधिवेशन प्रतिनिधि छनोट विधि छ, पाण्डेले भने, यतिधेरै रकम मनोनयन तिरेर यस्ता वर्गले कसरी प्रतिनिधित्व गर्छ । पार्टी केन्द्रको निर्देशिकाविपरीत गरिए सबैको प्रतिनिधित्व गराउन तालाबन्दी समेतको चेतावनी दिएका छौं । पार्टी सभापतिका अर्का आकांक्षी बर्मा लामाले अधिवेशनमा ठूलो संख्यामा प्रतिनिधि आउने भएकाले मनोनयन शुल्क बढाउनुपरेको हुन सक्ने बताए । पार्टीको आर्थिक स्रोत नभएकाले जिल्लाभरबाट आउने १६ सय प्रतिनिधिलाई खाना तथा आवासको व्यवस्थापन गर्न मनोनयन शुल्क बढाइएको सभापति रुद्रबहादुर खड्काले बताए । पार्टीको आर्थिक स्रोत छैन, अधिवेशनमा ९० लाखसम्म खर्च हुन्छ, उनले भने, प्रतिनिधि व्यवस्थापन र अधिवेशन खर्चका लागि मनोनयन शुल्क केही बढाइएको हो । आर्थिक स्रोत अन्यत्रबाट जुटेको खण्डमा उम्मेदवारी मनोनयन शुल्कबारे पुनर्विचार गर्न सकिने उनको भनाइ छ । यसैबीच नेपाली कांग्रेसको भरतपुर महानगर सभापतिमा चित्रसेन अधिकारी विजयी भएका छन् । कुल खसेको १ हजार ४ सय ६६ मतमध्ये अधिकारीले ६ सय ४९ मत ल्याएर सभापतिमा निर्वाचित भएका हुन् । मतदान अधिकृत श्रीराम दवाडीका अनुसार उनका निकटतम प्रतिद्वन्द्वी भरत अधिकारीले ५ सय ४६ मत ल्याए । भरत अधिकारी यसअघिका नगर सभापति हुन् । विजयी चित्रसेन अधिकारी भरतपुर महानगरपालिकाको वडा नम्बर २१ का वडाध्यक्षसमेत हुन् । भरतपुर कांग्रेसको सभापतिमा पाँच जनाले प्रतिस्पर्धा गरेका थिए । भरतपुर कांग्रेसको उपसभापति पदमा बुद्धिकान्त न्यौपाने र विजय घले, सचिवमा प्रनिशा गुरुङ र कृष्ण बगाले तथा सहसचिवमा कल्पना खड्का पौडेल र उपेन्द्र पण्डित विजयी भए ।"
पाइलटले भनिरहे मेरो जहाजको चक्का हेरिदेऊ,"काठमाडौंबाट विराटनगर उड्ने जहाजले कोसी टप्पु वन्यजन्तु आरक्ष कटेपछि विराटनगर टावरसँग अवतरण अनुमति माग्छन् । तर, सोमबार बुद्ध एयरको एटीआर जहाजले विमानस्थलको टावरमा रहेका एयर ट्राफिक कन्ट्रोलर (एटीसी) लाई धावनमार्गमा अवतरणको अनुमति मागेन । उल्टै पाइलटले एटीसीलाई अप्रत्याशित काम अह्राए, हाम्रो जहाजको चक्का खुलेको छ कि छैन हेरिदेऊ । विराटनगरबाट १० माइल परै रहेको जहाजले यस्तो सोधेपछि एटीसीले नाङ्गा आँखाले जहाजका पाङ्ग्रा खुलेनखेलेको हेर्ने प्रयास गरे तर देखेनन् । चालकदलका चार सदस्यसहित ७७ जना सवार अल्फा नोभेम्बर इन्डिया एटीआर जहाज दोस्रो पटक धावनमार्गमाथिबाटै उड्यो । पाइलटले चक्का खुलेको र लक भएनभएको पक्कापक्की गर्न चाहेका थिए । तर, दोस्रो प्रयासमा पनि सफल हुन सकेनन् । त्यो जहाजको पछिपछि आइरहेको अर्को जहाज भने सजिलै अवतरण भयो । पहिलो पटक एटीसीले पाइलटलाई कुनै पनि ल्यान्डिङ गियर (पाङ्ग्रा) नखुलेको र लक नभएको सूचना दिएका थिए । दोस्रो पटकको प्रयासमा पनि एटीसीले सर, बायाँ र अगाडिको पाङ्ग्रा देख्यौं तर दाहिनेपट्टिको देखिएन भनेपछि जहाजका क्याप्टेन आङ गेलु शेर्पाले काठमाडौं फर्किने निर्णय लिए । विराटनगर विमानस्थल प्रमुख उत्सव खरेलका अनुसार विराटनगरका लागि सोमबारको पहिलो फ्लाइट नै अवतरण हुन नसकेपछि इमर्जेन्सी डिक्लियर नगरेर सामान्य उडान जस्तै फर्किएको थियो । यसको अर्थ जहाजमा कुनै पनि प्राविधिक समस्या नदेखिनु तर आपत्कालीन अवस्था आउनु हो । काठमाडौं विमानस्थलका प्रवक्ता रिन्जी शेर्पाका अनुसार सामान्य अवस्थामा एटीआर७२ ले काठमाडौंबाट विराटनगर एकतर्फी उडानका लागि ४० मिनेट हाराहारी लगाउँछ । ३ शिशु, २ बालबालिका र वयस्क गरी ७३ यात्रु बोकेर बिहान ८ बजेर ३१ मिनेटमा उडेको जहाज विराटनगरबाट ७९ औं मिनेटमै फर्किएको थियो । बिहानको मौसम सफा भएकाले बुद्धका लागि भीएफआर (हेरेर गरिने उडान) उडान तय गरिएको थियो । फर्किंदा पनि यसले उपकरण (आईएफआर) को सहायता नलिई काठमाडौंभित्र प्रवेश गर्यो । जहाज काठमाडौंभित्र नपस्दै वायुसेवा कम्पनी बुद्ध र काठमाडौं विमानस्थलले यसबारे जानकारी पाइसकेका थिए । दुम्जा, धुलिखेल, साँगा हुँदै जहाज काठमाडौं उपत्यकाको आकाशमा प्रवेश गरेपछि काठमाडौं कन्ट्रोल टावरलाई फेरि भन्यो, मेरो जहाजको पाङ्ग्रा हेरिदेऊ । टावरमा रहेका एटीसी, बुद्ध एयरकै प्राविधिकहरूले दूरबिनको सहायताले हेरे । त्यतिबेला जहाज काठमाडौंको आकाशमा १२ हजार फिट उचाइमा थियो । विमानस्थल प्रवक्ता शेर्पाका अनुसार अप्ठ्यारोमा परेको जहाजलाई अवतरणमा प्राथमिकता दिँदै विमानस्थल एकतर्फी चलाइयो । अर्थात्, काठमाडौंबाट बाहिरका लागि हुने उडान रोकियो । तर आउने जहाजलाई सावधानीपूर्वक अवतरण गराउने क्रम जारी नै राखियो । बुद्धको जहाज भने काठमाडौंभित्रको आकाशमा फन्को लगाइरहेको थियो । काठमाडौंबाट १८ सय किलोग्राम इन्धन राखेर उडेको जहाजले विराटनगरबाट फर्किने इन्धन पनि यतैबाट भरेर उडेको थियो । यदि ल्यान्डिङ गियर नखुलेको भए यसले अकाशमा उडेरै इन्धन नष्ट (फ्युलबर्न) गरी फममा आपत्कालीन अवतरण गर्ने योजना बनाएको थियो । फम चिप्लो पदार्थ हो । पाङ्ग्रा नखुलेमा फायर ट्रकको माध्यमले धावनमार्गमा फम पोखेर जहाजको बेली (जहाजमुनिको भाग) ले घर्षण गराई अवतरण गराइन्छ । ट्यांकीमा रहेको अधिकांश तेल खाली उडाएरै सक्ने । थोरै तेलमात्रै राखेर फममा अवतरण गराउँदा घर्षण हुने र आगोको झिल्का नआउने भएकाले यो आपत्कालीन विधि हो, प्राधिकरणका एक विज्ञ पाइलटले भने । आठौं पटक एटीसीले बुद्धको एटीआर जहाजलाई धावनमार्गमाथिबाट उड्न अनुमति दिए । त्यसपछि जहाजलाई चालकदलले कोटेश्वरतर्फबाट ल्याए । त्यसबेला जहाज धावनमार्गदेखि १ हजार फिट माथिबाट उत्तरतर्फ उड्यो । यो पटक चाहिँ एटीसी र धावनमार्ग आसपासमा उभिएका सुरक्षाकर्मीले जहाजको सबै पाङ्ग्रा खुलेको देखे । जहाजलाई अवतरण अनुमति दिइयो । जहाज १० बजेर २७ मिनेटमा अवतरण भयो । पार्किङ वेसम्म आइपुग्दा उक्त जहाजले १ घण्टा १६ मिनेट बिताइसकेको थियो । सोमबारको घटना अध्ययनका लागि नागरिक उड्डयन प्राधिकरण र बुद्ध एयरले बेग्लाबेग्लै समिति बनाएका छन् । प्राधिकरणले विज्ञ पाइलट डीआर निरौला नेतृत्वको आन्तरिक प्राविधिक छानबिन कमिटी बनाएको छ भने बुद्धले प्रमुख पाइलट रवि श्रेष्ठको नेतृत्वमा छानबिन गरिरहेको जनाएको छ । दुवै समितिले उडानको सोमबारै एफडीआर (फ्लाइट डाटा रेकर्डर) र सीभीआर (ककपिट भ्वाइस रेकर्डर) झिकेको छ । एफडीआर विश्लेषण गर्ने प्रविधि नियमनकारी निकाय प्राधिकरणसँग नभएकाले समितिले यसबारे जानकारी लिन बुद्धकै प्रविधिमा भर पर्नुपर्नेछ । प्रारम्भिक अनुमानअनुसार ल्यान्डिङ गियर खुलेको तर ककपिटमा रहने दुई इन्डिकेटरमध्ये एउटाले खुलेको, अर्कोले नखुलेको देखाएका कारण चालकदलले विराटनगरमा अवतरण नगरेको देखिन्छ । जहाजमा ल्यान्डिङ गियरका लागि दुइटा इन्डिकेटर हुन्छन् । यो घटनामा प्राइमेरी इन्डिकेटरमा संकेत नदेखिएको तर सेकेन्डरी इन्डिकेटरले संकेत ठीक देखाएको, बुद्धले विज्ञप्तिमार्फत जानकारी दिएको छ । उसका अनुसार पाइलटको टाउको माथि रहेको सेकेन्डरी इन्डिकेटरले ठीक संकेत दिएको अवस्थामा ल्यान्डिङ गियर खुलेकै मानिन्छ । तर, सोमबारको घटनामा क्याप्टेनले सेकेन्डरी इन्डिकेटरलाई विश्वास गरेनन् । एक विज्ञ पाइलटका अनुसार सोमबारको जस्तो परिस्थितिमा चालकदलले जहाज विराटनगरमा अवतरण गराउन मिल्थ्यो । उडानका कमान्डर एटीआर७२ का प्रशिक्षक पाइलट तथा प्राधिकरणमा पाइलटलाई जाँच लिने डीसीपी (डेजिग्नेटेड चेक पाइलट) पनि हुन् । तर, उनले ककपिटमै अनिवार्य रहने क्यूआरएच (क्विक रिफरेन्स ह्यान्डबुक) को पनि मद्दत लिएको देखिएन, यो अब छानबिनबाट मात्रै प्रस्ट होला, ती पाइलटले कान्तिपुरसँग भने । पाइलटहरू नै झुक्किएको घटनाले सोमबार जहाजभित्रका यात्रु त्रासमा रहे । जहाजले काठमाडौं फन्को लगाउँदा केहीले बान्ता गरेको बताएका छन् । आठौं पटक धावनमार्ग नजिकै उड्दा छेउछाउमा दमकल, एम्बुलेन्स, सुरक्षाकर्मी तैनाथ थिए । बुद्धले सोमबारै उक्त उडानमा रहेका यात्रुलाई अर्को चार्टर्ड उडानमा विराटनगर पठाएको थियो । ७३ मध्ये १२ जनाले यात्रा रद्द गरेको एक अधिकारीले बताए । यसैबीच, उक्त उडानमा रहेको चालकदललाई बिदा मा पठाएको र जहाजलाई प्राविधिकहरूको निगरानीमा ह्यांगरमा राखिएको कम्पनीले जनाएको छ । सोमबार बिहानै पोखराका लागि उडेको बुद्धकै अर्को एटीआर७२ जहाजको कार्गो कम्पार्टमेन्टमा ग्यास भरिएको संकेत ककपिटमा देखिएको थियो । उक्त जहाज पनि बीचबाटोबाटै फर्किएको थियो । गोरखा, मनकामना नपुग्दै फर्किएको यो एटीआर पनि प्राविधिकको निगरानीमा राखिएको छ ।"
प्राइभेट ग्रुप खोलेर अश्लील सामग्रीको मोलमोलाइ,"सामाजिक सञ्जालमा प्राइभेट ग्रुप खोलेर नेपालमा अश्लील सामग्रीको मोलमोलाइ र लेनदेन हुने गरेको पाइएको छ तर यस्ता सामग्रीको कारोबार रोक्न प्रहरीलाई भने कानुनी अड्चन छ ।अश्लील सामाग्रीजन्य वेबसाइट बन्द गरी सामाजिक विकृति रोक्न सरकारले २०७५ असोजबाट सक्रियता बढाएको थियो । त्यसयता अश्लील सामग्री राखिएका करिब २५ हजार वेबसाइट बन्द गरिएको छ । पछिल्ला दिन टेलीग्राम, ट्याङगो, इन्स्टाग्रामलगायतका सामाजिक सञ्जालका प्राइभेट म्यासेज ग्रुपमा हजारौं मानिस अश्लील सामग्रीको मोलमोलाइमा लागेको देखिन्छ । प्रहरीका अनुसार ती ग्रुपमा आबद्ध व्यक्तिले शारीरिक सम्पर्कदेखि नग्न तस्बिर प्रदर्शनसम्मका कार्य निश्चित रकम तोकेरै गर्ने गरेका छन् । सामग्री उपलब्ध गराउने प्रयोगकर्ताले तोकेको रकम अनलाइन माध्यमबाट भुक्तानी भएपछि अश्लील गतिविधि सुरु हुने गरेको अनुसन्धानमा संलग्न एक प्रहरी अधिकारीले बताए । अश्लील तस्बिर खिचेर पोस्ट गर्ने वा लाइभ देखाउने वा तोकिएको स्थानमा पुगेर भुक्तानी गरेको रकमअनुसार महिलापुरुषबीच यौन क्रियाकलाप हुने गरेको पाइएको छ, यो सबै अनलाइनबाट रकम भुक्तानी भइसकेपछि हुने गरेको देखिन्छ, ती अधिकारीले भने । अश्लील सामग्रीको कारोबार गर्नकै लागि अश्लील वार्तालाप, नग्न तस्बिर प्रदर्शन र त्यसपछि रकम भुक्तानी गर्नेसँग व्यक्तिगत रूपमा कुराकानी गरेर थप यौनजन्य क्रियाकलाप गर्न मोलमोलाइ हुने गरेको उनले दाबी गरे । नग्न तस्बिरसहित एक महिलाको नाम उल्लेख गरिएको एउटा इन्स्टाग्रामको अकाउन्टबाट अर्को व्यक्तिलाई ग्रुप म्यासेजमा मेन्सन गरेर पठाइएको छ, तपाईंका केही भिडियो पाएँ, मसँग भएका भिडियो किन्ने हो भने मलाई डाइरेक्ट म्यासेज पठाउनुहोस् । यस्ता अन्य प्राइभेट ग्रुपमा पनि अश्लील भिडियो आदानप्रदान गर्न यही तरिका अपनाउने गरेको अनुसन्धानमा देखिन्छ । अनुसन्धानको दायरामा परेको एउटा केसमा टेलिग्राम एपमार्फत करिब १० हजार मानिसबीच अश्लील सामग्रीको मोलमोलाइ भइरहेको पाइएको छ । प्रहरीले त्यस ग्रुपमा नेपालीका साथै विदेशी नागरिक पनि अश्लील सामग्री कारोबार तथा आदानप्रदानमा जोडिएको जनाएको छ ।यस्तै अनुसन्धानमा परेको अर्को एउटा घटना भने इन्स्टाग्रामको प्राइभेट ग्रुपसँग सम्बन्धित छ । त्यसमा अश्लील तस्बिर र भिडियोका क्लिप राखेर मोलमोलाइ गर्ने गरिएको देखिन्छ । साथै, अर्को केस ट्याङगो एपको प्राइभेट ग्रुपसँग सम्बन्धित छ । यसमा त खुलमखुला नै अश्लील सामग्रीजन्य भिडियो र तस्बिर राखेको देखिन्छ । वेबसाइटमार्फत अश्लील सामग्रीको कारोबार र प्रचारप्रसार रोक्ने निर्णय सरकारले २०७५ असोजमा गरेको थियो । त्यसयता नेपाल प्रहरीको समेत सहयोगमा नेपाल दूरसञ्चार प्राधिकरणले अश्लील वेबसाइट बन्द गर्दै आएको छ । मुलुकी अपराध संहिता २०७४ को दफा १९ देखि २३ सम्म कानुनले वर्जित गरेका यौनजन्य गतिविधि गर्न रोक लगाइएको छ । यी ५ वटा दफामा वेश्यावृत्ति, अश्लील सामग्रीको कारोबार, प्रचारप्रसार, लेनदेन, सार्वजनिक स्थलमा शारीरिक सम्पर्कलगायत गतिविधि गर्न नपाइने उल्लेख छ । विद्युतीय माध्यमबाट अश्लील सामग्रीको कारोबार गर्न नपाइने व्यवस्था दफा १ सय २१ मा छ । संहिताको दफा १२१ (क) मा भनिएको छ, शारीरिक कामोत्तेजना बढाउने वा कामवासनामा आशक्त गराउने वा चरित्रहीन बनाउने कुनै अश्लील किताब, पर्चा, रेखाचित्र, चलचित्र, तस्बिर, रेकर्ड वा अरु कुनै वस्तु बनाउन, मुद्रण गर्न वा प्रकाशित गर्न वा विद्युतीय सञ्चारमाध्यमबाट प्रचारप्रसार पाइने छैन ।संहिताअनुसार त्यस्ता अश्लील गतिविधिमा संलग्न भएको पाइएमा १ वर्षसम्म कैद वा १० हजार रुपैयाँ जरिवाना वा दुवै सजाय हुन सक्छ । यस्तै, विद्युतीय कारोबार ऐन २०६३ को दफा ४७ ले पनि विद्युतीय स्वरुपमा गैरकानुनी कुरा प्रकाशनप्रदर्शन गर्न रोक लगाएको छ । यो दफाविरुद्धको कसुर गरेमा १ लाख रुपैयाँसम्म जरिवाना वा ५ वर्षसम्म कैद वा दुवै सजाय हुन सक्छ । महानगरीय अपराध महाशाखाका प्रमुख एसएसपी चन्द्रकुबेर खापुङले भने विभिन्न स्वरुपमा सन्देश आदानप्रदान गर्न मिल्ने सामाजिक सञ्जालमा प्राइभेट ग्रुप खोलेर अश्लील सामग्रीको मोलमोलाइ, लेनदेन र प्रदर्शन गर्ने संगठित समूह सक्रिय रहे पनि कुन कानुन टेकेर कारबाहीको दायरामा ल्याउने भन्ने समस्या रहेको बताए ।हामीसँग मुलुकी अपराध संहिता २०७४ को दफा १२१ र विद्युतीय कारोबार ऐन २०६३ को दफा ४७ अनुसार यस्ता गतिविधि नियन्त्रण गर्ने कानुनी आधार छ, त्यसबाहेक अश्लील सामग्रीबाट आफू पीडित भएको भनी कसैले उजुरी लिएर आएमा पनि अनुसन्धान गर्न सहज हुन्छ, खापुङले कान्तिपुरसँग भने, तर प्राइभेट ग्रुपमा प्रवेश गरेर अश्लील सामग्रीको कारोबारमा संलग्नलाई कारबाही प्रक्रिया अघि बढाउँदा व्यक्तिको गोपनीयताको कुरा पनि उठ्न सक्छ । यसका लागि कानुनी रूपमा देखिएका जटिलता हटाउन जरुरी छ ।खापुङले एक वर्षयता टेलिग्राम, ट्याङगो, इन्स्टाग्रामलगायतका सन्देश आदानप्रदान गर्न मिल्ने एप्समा प्राइभेट ग्रुप खोलेर अश्लील सामग्रीको कारोबार, लेनदेन र मोलमोलाइ हुने गरेको र यसलाई प्रहरीले गम्भीर रूपमा लिएको बताए । दूरसञ्चार प्राधिकरणले अश्लील सामग्री प्रचार र उत्पादन गर्ने वेबसाइटहरू बन्द गर्न आईपी डोमेन नेम एन्ड डीएनएस रेस्पोन्सिबिलिटी सिस्टम, मोबाइल मनिटरिङ सिस्टम लगायतका प्रविधि प्रयोगमा ल्याइसकेको छ । इन्स्टाग्राम, टेलिग्राम, ट्याङगोलगायतका सामाजिक सञ्जालको कार्यालय नेपालमा नहुँदा पनि अनुसन्धानका लागि कठिनाइ भएको एसएसपी खापुङको दाबी छ ।"
एमिकसको अन्योल हटाऊ,"अदालतले जटिल विवादहरूमा विज्ञहरूलाई बोलाएर सहयोग लिने विश्वव्यापी प्रचलन नेपालमा पनि लामो समयदेखि चल्दै आएको छ । आफ्नो विज्ञताको क्षेत्रबारे स्वतन्त्र विचार उपलब्ध गराएर अदालतलाई सही निष्कर्ष मा पुग्न सहयोग गर्ने त्यस्ता व्यक्तिहरूलाई अदालतका सहयोगी वा अदालतका साथी (एमिकस क्युरी) भनिन्छ । विवादका कुनै पक्ष वा विपक्षले जस्तो आफ्ना क्लाइन्ट को सेवा गर्नुपर्ने बाध्यतामा नरहेका उनीहरूको उद्देश्य अदालतलाई सहयोग गर्नु मात्र हुन्छ । त्यसैले उनीहरूको योगदानलाई अदालतले पनि उच्च मूल्यांकन गर्छ ।तर, नेपालमा भने अदालतले एमिकस क्युरी झिकाउने र उनीहरूबाट विज्ञताको सेवा प्राप्त गर्ने यो समग्र प्रक्रिया नै अन्योलग्रस्त छ । अदालतले आफूलाई सहयोग चाहिएमा नेपाल बार एसोसिएसन वा सर्वोच्च अदालत बार एसोसिएसनलाई पत्र पठाएर अधिवक्ता वा वरिष्ठ अधिवक्ता उपलब्ध गराउन आग्रह गर्छ । नेपालमा एमिकस क्युरीको अभ्याससम्बन्धी समस्याको सुरुआत नै अदालतको यस्तै आग्रहबाट हुन्छ । किनभने एमिकस मगाउँदा अदालत आफैंले विज्ञ व्यक्ति छनोट गर्दैन, बारको अनावश्यक मध्यस्थता खोज्छ । नेपाल बार एसोसिएसन र यसका एकाइहरू प्रायः सबैमा ज्यादै राजनीतिक प्रभाव छ । प्रमुख राजनीतिक दलका भ्रातृ संगठन बनेका वकिलका संस्थाहरू महाधिवेशनमा त्यसैअनुरूप प्रतिस्पर्धा गर्छन् र निर्वाचित हुन्छन् । अदालत पुगेका संवैधानिक विवादहरूमा कुनै न कुनै रूपमा राजनीतिक तत्त्व पनि मिसिएको हुन्छ । त्यसैले बार नेतृत्वले अदालतमा आफ्नो राजनीतिक लाइन लाई समर्थन गर्ने पार्टीनिकट वकिलहरूलाई विज्ञका रूपमा एमिकस बनाएर पठाउँछ । यसरी जाने एमिकसले अदालतमा आफ्नो वा पार्टीको लाइन विपरीत स्वतन्त्र विज्ञका रूपमा राय उपलब्ध गराउन सक्दैन । बारका पदाधिकारी राजनीतिक रूपमा छ्यासमिस गरी छनोट भएका रहेछन् भने बारले एमिकस क्युरी पठाउँदा त्यसैअनुरूप भागबन्डा गर्छ । हाम्रा अदालतहरूले एमिकस क्युरी माग गर्दा बारको अनावश्यक मध्यस्थता खोज्न यसकारण जरुरी छैन । विषयविज्ञ व्यक्तिहरूको रोस्टर तयार पार्ने र आफूलाई कुन विषयको विज्ञ चाहिएको हो, सीधै उसलाई अनुरोध गर्ने प्रक्रिया अवलम्बन गर्नुपर्छ । त्यसो त नेपालको जस्तै कमन लिगल सिस्टम भएका भारतलगायतका देशमा पनि अदालतले सीधै माग गर्ने तथा बारलाई पनि एमिकस क्युरी पठाइदिन आग्रह गर्ने गर्छन् । तर, विदेशका बारहरू कानुन व्यवसायीहरू आबद्ध विशुद्ध व्यावसायिक संस्था हुने कारणले नेपालमा जस्तो अधिक राजनीतिक प्रभाव परेको देखिँदैन । अदालतले बारसँग नै एमिकस माग गर्दा अर्को पनि समस्या निम्तिँदै आएको छ । बारले आफ्ना सदस्य वकिलहरूलाई मात्रै एमिकस क्युरीका रूपमा पठाउने गर्छ । जबकि कानुन व्यवसायभन्दा बाहिर पनि प्रशस्तै विज्ञहरू हुन्छन् । उदाहरणका लागि, कृषि, चिकित्साशास्त्र, इन्जिनियरिङ, लेखा प्रणाली वा यस्तै अन्य कुनै प्राविधिक विषयको मुद्दामा सम्बन्धित क्षेत्रका विज्ञले दिन सक्ने इनपुट बार एसोसिएसनमा आबद्ध भएका वकिलबाट पाउन सम्भवै हुँदैन । कानुन विषयमै पनि अवकाशप्राप्त कानुन सचिव, वा अदालतका पूर्वरजिस्ट्रार, विश्वविद्यालयका प्राध्यापक वा अनुसन्धाताले अदालतलाई आवश्यक परेको सहयोग उपलब्ध गराउन सक्छन् । सैन्य संगठनसम्बन्धी कुनै विवादमा जज एड्भोकेट जनरल को अनुभव बटुलेका विज्ञलाई एमिकसका रूपमा किन नबोलाउने ? एमिकसका लागि बारमा मात्र निर्भर हुँदा अदालत स्वयं यस्ता विषयगत विज्ञबाट पाउन सक्ने सहयोगबाट वञ्चित हुँदै आएको छ । अर्कातर्फ अदालतले कुनै विवादमा आफूलाई के सहयोग चाहिएको हो भन्नेसमेत नखुलाई एमिकस क्युरी माग गर्छ । पक्ष वा विपक्षले पेस गरेका तर्क र प्रमाणले नपुगेका कारणले नै अदालतलाई विषयविज्ञको अतिरिक्त सहयोग चाहिएको हो । सामान्य मुद्दाहरूमा यस्तो सहयोग आवश्यक नै पर्दैन । अदालतसमक्ष पेस भएका हजारौं मुद्दामध्ये प्राविधिक विषयहरू वा गम्भीर संवैधानिक प्रश्नहरूमा कहिलेकाहीँ मात्र अदालतलाई सहयोग चाहिने हो । त्यस्तो अवस्थामा अदालतले आफूलाई विवादको कुन प्रश्नको जवाफ विज्ञबाट चाहिएको हो, त्यो तोकेर मात्र बोलाउने प्रचलन सुरु गर्नुपर्छ । जबकि अहिलेको अभ्यास त्यस्तो छैन । कस्ता प्रकृतिका विवादमा एमिकस बोलाउने हो, उनीहरूलाई कसरी प्रयोग गर्ने हो, कुन र कति प्रश्नमा एमिकसको राय लिने हो, कति समय छुट्याउने हो, उनीहरूले उपलब्ध गराएको रायलाई फैसलामा कसरीकति स्थान दिने हो भन्नेजस्ता आधारभूत र साधारण प्रश्नमा समेत हाम्रा अदालतहरूको स्पष्ट दृष्टिकोण र मापदण्ड छैन । एकपटक बोलाएको एमिकसले अदालतलाई कत्तिको मार्गदर्शन गर्न सक्यो, उसलाई सोधिएको प्रश्नमा के योगदान दियो भन्ने कुरा अदालतले भविष्यका लागि रेकर्ड राख्ने प्रचलन सुरु गर्नुपर्छ । अदालतको समय जनताको समय हो । सामान्यजनका हजारौं मुद्दा वर्षौंदेखि थाती छन् । ती मुद्दा हेर्ने समय कटाएर अदालतले एमिकस क्युरीलाई दिएको समय उपयोग भएको छ कि छैन; वा एमिकसले कुनै पक्ष नलिई, निःस्वार्थ र स्वतन्त्र रूपमा विचार उपलब्ध गराएको छ वा कसैको पक्ष लिएको छ भन्ने पनि अदालतले विचार पुर्याउनुपर्छ । अदालत पुगेका सार्वजनिक चासोका कतिपय विवादबाट प्रभावित हुने वा त्यसमा सरोकार राख्ने समूह पक्ष वा विपक्षको घेराभन्दा बाहिर पनि हुन सक्छ, जसले अदालती सुनुवाइका प्रक्रियामा उचित प्रतिनिधित्वको अवसर पाएको हुँदैन । अदालतले एमिकस माग गर्दा प्रतिनिधित्व हुन नसकेको त्यस्तो क्षेत्रका विज्ञहरूलाई पनि बोलाउनुपर्छ ।"
भोकको राजनीतिक अर्थशास्त्र,"नेपालमा कृषि संकटनेपालले सन् १९७८७९ सम्म भारततर्फ खाद्यान्न निर्यात गर्थ्यो भनी तथ्यांकले देखाउँछ । जस्तो त्यस वर्ष नेपालले भारततर्फ ४८८८ करोड रुपैयाँ बराबरको खाद्यान्न निर्यात गरेको थियो भने २९२० करोड बराबरको खाद्य सामग्री आयात गरेको थियो । तर सन् १९७९८० मा पहिलो पटक नेपालले ४१२९ करोड बराबरको खाद्यान्न आयात गर्यो भने निर्यात ३०६५ करोड बराबरको । त्यसपछि बढ्न थालेको खाद्यान्न आयातको क्रम रोकिएन । गत आर्थिक वर्ष (सन् २०२०२१) मा ३ खर्ब २५ अर्ब रुपैयाँ बराबरको खाद्यान्न आयात गरिएको छ, जुन अघिल्लो वर्ष २ खर्ब ५० अर्ब थियो । सर्वविदितै छ, कुल गार्हस्थ्य उत्पादनमा कृषिको योगदान २५ प्रतिशत हाराहारीमा झरेको छ तर कुल मजदुरमध्ये दुईतिहाइ अझै कृषिमै छन् । आयात वृद्धिदर ७५५ प्रतिशतले चम्किरहेको समयमा बाह्य रोजगारीबाट आउने आयात १८१ प्रतिशतले घटेको राष्ट्र बैंकले जनाएको छ । रकम मात्र होइन, बाह्य रोजगारीमा जानेहरूको संख्या भारी मात्रामा कटौती हुन पुगेको छ (द काठमान्डु पोस्ट, २८ जुलाई २०२१ तथा २६ सेप्टेम्बर २०२१) । यी समाचार सर्वसाधारणका लागि मात्रै नराम्रा होइनन्, कुनै वाम वा काङ नेतृत्वको सरकारका लागि पनि सुखद होइनन् । नेपालले नवउदारवादको दोस्रो संस्करणलाई अगाडि बढाएदेखि अपनाएको कृषि नीति तथा कार्यक्रमका कारण सामान्य किसान कृषिबाट बेदखल हुने र थातथलो छोडेर बसाइँ हिँड्ने क्रम बढ्दो छ । सयौं बालबालिका र आमाबा बर्सेनि भोक टार्न नसकेर आत्महत्या गर्न विवश छन् । कीराभुसुनाझैं मृत्यु वरण गर्ने तिनको कुनै गणना छैन ।देश टाट पल्टिँदै छ । मानिसहरू अत्यासलाग्दो जीवन बाँचिरहेका छन्, तर नेपालको कृषि भने सत्ताधारी र धनकुवेर मिलेर आफ्नो कब्जामा पारिरहेका छन् । ओली सरकारले कानुन तोडमोड गरेर धनकुवेरहरूलाई जग्गाजमिन र राज्यको साधनस्रोत मात्र सुम्पिएन, गरिब निमुखा किसानलाई कृषि उत्पादनका लागि राहत दिन छुट्याइएको रकमसमेत कृषिका कर्पोरेट व्यवसायी र व्यापारीलाई उपलब्ध गराउने वातावरण तयार पार्यो । जस्तो कि, किसानलाई राहत अनुदानका नाममा कम्तीमा साढे ७ अर्ब रुपैयाँ राज्य कोषबाट खर्चिंदा त्यसको फाइदा यिनै कर्पोरेट कृषि व्यवसायी तथा व्यापारीहरूले उठाएका थिए (हिमाल खबर, २०७८ साउन ४) ।नेपालीहरूले निकट भविष्यमै अत्यास लाग्ने गरी भोकको सामना गर्नुपर्ने दिनहरू आउँदै छन् । गाँसबासकपास तथा बेरोजगारी र असमानताले निम्त्याउने भोकमरी र उत्पन्न हुने महामारीलाई चिप्ला भाषण र कागजी योजनाले मेटाउन सकिन्न । अन्वेषणमा आधारित संरचनागत परिवर्तन, संस्थागत परिपाटीको विकास तथा सहभागितामूलक अभियानले मात्र भोकलाई निकास दिन सक्छ । भोकको राजनीति सधैं भुइँतहबाट उत्पन्न हुन्छ, वनडढेलोझैं । त्यसैले सरकार र नीतिनिर्माताहरूले यसलाई गम्भीरतापूर्वक लिन आवश्यक छ । किनकि हाम्रो मुलुकमा सभा बहिष्कार मात्र हुँदैन, सरकारविरुद्ध आन्दोलन र राज्यविरुद्ध विद्रोह पनि हुने गर्छ ।"
कांग्रेसमा आन्तरिक लोकतन्त्रको सवाल,"नेपाली कांग्रेसको अधिवेशन प्रक्रिया सुरु भैसकेको छ । अधिवेशनको प्रारम्भसँगै कांग्रेसले एउटा ठूलो संकट पार गरेको छ । लोकतान्त्रिक संस्कारमा हुर्केको र लोकतन्त्रको पक्षधर मात्र होइन प्रवक्ताका रूपमा रहेको कांग्रेसको आन्तरिक लोकतन्त्र भने लथालिंग छ । संवैधानिक बाध्यता हुने थिएन भने कांग्रेसभित्रको लोकतन्त्र थप संकुचित हुन थियो भन्ने तथ्य पछिल्ला घटनाक्रमले पुष्टि गरेका छन् । क्रियाशील सदस्य दुई गुणा बनाउने नीति सर्वथा गलत थिएन । तर, जतिबेला सदस्यता विस्तार हुनुपर्थ्यो त्यतिबेला भएन, आन्तरिक चुनावको मुखैमा आएर सदस्यता विस्तार गर्दाको परिणति कतिपय जिल्लामा अझै पनि क्रियाशील विवाद टुंगिन सकेको छैन । जहाँ विवाद टुंगियो, त्यहाँ पनि कब्जाको अवस्था सृजना हुन पुग्यो । कांग्रेसभित्रको खेमामा जसको शक्ति उसको भक्तिको अभ्यास खुलेआम रूपमा भए । यसले कांग्रेसभित्रको दुई ध्रुवको दूरी अरू ज्यादा फराकिलो बनेको छ । जसले गर्दा आगामी निर्वाचनमा घात र अन्तर्घातका सिलसिलाको तयारी प्रारम्भ भएको संकेत दिन्छ । कांग्रेसका वरिष्ठ नेता रामचन्द्र पौडेलको सोमबार यही प्रत्रिकामा प्रकाशित विचारले लोकतान्त्रिक पद्धतिका लागि नेतृत्व परिवर्तनको अपरिहार्यतालाई स्वीकार गरेको सन्दर्भलाई हेर्ने हो भने, नेपालको लोकतान्त्रिक आन्दोलनमा २००७ सालबाट महत्त्वपूर्ण भूमिका निर्वाह गर्दै आएको कांग्रेसले अन्ततः पछिल्लो पटक कम्युनिस्टहरूसँग हार बेहोयो । त्यसको समीक्षा पार्टीले कहिल्यै गर्न किन चाहेन ? निरंकुश नेतृत्व न आफ्नो हार स्विकार्न चाहन्छ न त आफ्नो विरासत कसैमा सुम्पने साहस नै गर्छ । कांग्रेसको नियति यस बखत यस्तै भएको छ । शेरबहादुर देउवाको विगतका कर्मबाट आजित भएका लोकतन्त्रप्रेमीहरू, फेरि उनकै नेतृत्वमा कांग्रेस अघि बढ्छ भने नेपालमा लोकतन्त्रको भविष्य अन्योलमा पर्ने आकलन गरिरहेका छन् । देउवाका केही गैरलोकतान्त्रिक कर्मले राजनीतिप्रति वितृष्णा जागेको बताउनेहरू पनि धेरै छन् । उनकै नेतृत्वमा नेताहरू बलिया हुँदै गएको तर देश र पार्टीचाहिँ कमजोर भैरहेको अनुमान लगाउन गाह्रो पर्दैन । पछिल्लो पटक अधिवेशनकेन्द्रित क्रियाशील सदस्यता वितरणले गाउँ र नगरहरूमा पुराना र लोकतन्त्रका लागि संघर्ष गरेका हस्तीहरू पछि पर्दै गर्दा स्वार्थी र शक्तिउन्मुख समूहले कांग्रेसलाई कब्जा गर्ने पो हो कि भन्ने त्रास पैदा भएको छ । उत्तम पुडासैनी, जोरपाटी, काठमाडौं"
सच्चिन नसकेका ओली,"माधव नेपालले एकीकृत समाजवादी पार्टी बनाएपछि केपी शर्मा ओलीले एमालेबाट पहेंलिएका पात झरेर गए, खिया लागेका नटबोल्ट फुस्किएर गए, कुहिएका फल झरेर गए र पिलो निचोरेर फाल्दैमा शरीरको तौल घट्दैन भनिरहका छन् । उनले नेपाललाई यसो भन्दै अब नेकपा एमाले संगठित र सुदृढ बनाउँछु भने पनि यो जरा कुहिँदै गएको बोटको फलजस्तै भइरहेको छ । नेकपादेखि एमाले विभाजनसम्मको कारक ओली नै हुन् भन्ने प्रमाण उनको निरन्तरको अभिव्यक्ति र व्यवहारले नै दिन्छ । संसद् विघटनपछि ओलीको साथ छोडेका, नेपाल समूहका १० नेताहरू एकीकृत समाजवादी दर्ता गर्ने बेला फेरि सर्लक्कै ओलीको शरणमा पुगे । एमालेको तेस्रो धार भनिएका ती नेताहरू फेरि ओलीको पेलानमा परेका छन् । पार्टी एकीकरण भन्दै केहीअघि तिनले ओलीसँग दसबुँदे सहमति गरेका थिए । त्यसैको आधारमा असहमतिप्रति पार्टीभित्रै रहेर संघर्ष गर्ने उद्देश्यले भीम रावल, घनश्याम भुसाललगायतका नेता ओलीतिर लागेका थिए । अन्तिम घडीमा ओलीको कित्तामा पुगेका उनीहरू, उक्त सहमतिलाई ओलीले चासो नदिएको भन्दै पुनः एकपटक अवाक् भएका छन् । ओलीले पार्टी विभाजनको अपजस आफूले बोक्न नपरोस् भन्ने देखाउनका लागि मात्र दसबुँदेलाई समर्थन गरेका थिए । नेपालको बहिर्गमनपछि पार्टीमा ठूलो क्षति भएको ओली निकट नेताहरूले बताइरहँदा, ओली त्यसलाई पिलो निचोरेर फालेको मात्र ठान्छन् । नेपालको साथ छोडेका नेताहरू अहिले पार्टी बैठकमा जान नसक्ने अवस्था सृजना भइसकेको छ, यस्तोमा अबका दिनमा उनीहरूले कस्तो कदम चाल्छन् भन्ने कुरा कौतूहलको विषय बनेको छ । ओलीको व्यवहार र बोली झनै उग्र भइहेको छ, पार्टी जेसुकै होस् अरूलाई कमिलो जति पनि नदेख्ने र कुल्चेरै हिँड्ने ओली प्रवृृत्ति यथावत् रहुन्जेल एमालेमा अरूले विचार राख्ने अवस्था सृजना हुँदैन । र, कसैले राखे पनि त्यसको सुनुवाइ हुँदैन । जुन सहमतिबाट पार्टी एकताको रेखा कोरिएको थियो, त्यसलाई ओलीले अत्मसात् गर्न चाहिरहेका छैनन् । अहिलेकै अवस्थामा ती नेताहरू सांसद पद जोगाएरै नेपालको पार्टीमा जान सक्ने अवस्था छैन । यही यथार्थलाई बुझेरै ओलीले, उनीहरूलाई पेलेरै जाने रणनीति अवलम्बन गरेका हुन सक्छन् । सुजन देवकोटा, पालुङ्टार४, गोरखा आइतबार सम्पन्न एमालेको केन्द्रीय कार्यसमितिको बैठकमा एमाले नेता घनश्याम भुसालले ओलीद्वारा राखिएको राजनीतिक प्रतिवेदनमा तीनबुँदे फरक मत राखेर सम्पूर्ण एमाले गणहरूलाई नयाँ बहसमा डोर्याएका छन् । उनले संसद् विघटन गलत भएको मान्नुपर्ने र जनताको बहुदलीय जनवाद र समाजवादको स्पष्ट व्याख्या हुनुपर्ने मत राखेका छन् । वास्तवमा कुनै पनि पार्टी गोलमटोल भाषामा अगाडि बढ्न सक्दैन, हुँदैन पनि । के एमालेको सम्पूर्ण पंक्ति कुनै एक नेतालाई मन लागेन भन्दैमा बारम्बार संसद् विघटन होस्, सरकार अस्थिर भैरहोस्, गरिब देशमा मनलाग्दी रूपमा मध्यावधि निर्वाचन भैरहोस् भन्न चाहन्छन् ? चाहँदैनन् भने, ओलीको मतमा होइन भुसालको मतमा सहमत हुनुपर्छ, जुन देश हितमा समेत छ । हाम्रो संविधानमा कतिपय धारा विगतका समस्याहरूलाई हेरेर बनाइएका छन् । बहुदल आएपछि सरकारहरू स्थिर भएनन्, छिनछिनमा अविश्वासको प्रस्ताव ल्याउँदै सरकार ढाल्दै गइयो । सरकार परिवर्तनपिच्छे सरकारी नीतिहरू परिवर्तन हुन थाले । स्थिर सरकार र स्थिर नीति नहुँदा विदेशी र स्वदेशी लगानीकर्ताहरूले सरकारलाई विश्वास गर्न छोडे । यी सबै समस्याबाट पार पाउन नयाँ संविधानमा निर्वाचनपछि बनेको सरकारलाई पहिलो दुई वर्ष कसैले पनि अविश्वास प्रस्ताव ल्याएर हटाउन नपाउने, त्यसपछि पनि १ वर्षमा १ पटक मात्र अविश्वास प्रस्ताव ल्याउन पाइने, सरकार बनाउने विकल्प रहेसम्म संसद् विघटन गर्न नपाइने, धारा ७६ को उपधारा १, २, ३ अन्तर्गत बनेको सरकारले संसद् विघटन गर्न नपाउने, विघटन गर्ने अधिकार उपधारा ५ को सरकारलाई मात्र हुनेजस्ता नितान्त मौलिक व्यवस्था हाम्रो संविधानमा राखियो । उक्त संविधानमा नेकपा एमालका अध्यक्ष ओलीको समेत हस्ताक्षर छ । आफैंले बनाएको संविधानको गलत व्याख्या गर्दै दुरुपयोग गर्ने कामको सुरुआत नै ओलीले गरे । पहिलो विघटनलाई गैरसंवैधानिक भनेर अदालतले भन्दासमेत ओलीले पुनः दोस्रोपटक संसद् विघटन गरेर संविधानको धज्जी उडाउने काम गरे, जसलाई नेपाललगायतका धेरै नेताले विरोध गरे, तैपनि ओलीले सुनेनन् । आफ्नै गैरसंवैधानिक कामले नै उनी आज सत्ताबाट सडकमा पुगेका छन् र पनि गल्तीलाई आत्मसात् गर्न तयार छैनन् । गोपाल देवकोटा, गोकर्णेश्वर८, जोरपाटी"
प्रचण्ड को अवरोह कहाँ टुंगिएला ?,"प्रचण्ड बाट पुष्पकमल दाहालको कायापलटका आयाम र पत्रहरू कति होलान् ? उत्पीडित वर्गसमुदायका नाममा लडिएको युद्ध र सत्तारोहणपछिको राजनीतिक ध्रुवबीच प्रचण्डको क्रमिक दाहालकरण कसरी भयो ? यसको टाढाको साक्षी बस्दै आउँदा बेलाबेला जब प्रचण्ड आफू एक्लिएको, घेराबन्दीमा परेको र आफ्नो खलनायकीकरण गरिएको बयान जारी गर्छन्, उनीप्रति टीठ जागेर आउँछ । जनयुद्धकालमै उनले प्रचण्डपथ मार्फत आफूलाई झन्डै अवतार करार गराए । यता संसदीय राजनीतिमा संक्रमण गरेपछि आफूकेन्द्रित सत्ता राजनीतिको शिखरमा उभिएर पार्टीलाई स्वार्थ समूहहरूको जमघट मात्र बनाइरहे । अजेयराज सुमार्गीदेखि लोकमानसिंह कार्की, ल्हार्क्याल लामा, दुर्गा प्रसाईंलगायतको असीम शुभेच्छु रहिसकेका प्रचण्डलाई आफू एक्लिएको र घेरामा परेको पीर छ तर आफ्नो तीव्र उँधो गतिको पीरचाहिँ कत्ति पनि देखिन्न ।अस्तिताका लेखक परशुराम तामाङको पुस्तक विमोचनको सभामा उनले यही पीर दोहोर्याए ।हो, उनी एक्लिएका छन् । साँघुरिएका छन् । कतिसम्म एक्लिएका र साँघुरिएका छन् भन्ने सबभन्दा पछिल्लो दृष्टान्त एमसीसी उपाध्यक्षसँग भएको भेटवार्तामा लाजैलाग्दो स्तरमा देखियो । जुन भेटमा समकक्षी नेताहरू आफ्ना राजनीतिक सल्लाहकार र विदेश मामिला जानकारसहित बसेका थिए, उनी भने कूटनीतिको न्यूनतम प्रोटोकलमा समेत अनभिज्ञ कान्छी छोरी गंगा दाहाल (जो उनकी स्वकीय सचिव हुन्) र प्रमुख स्वकीय सचिव जोखबहादुर महरासहित बसे । भेटमा केकस्ता छलफल भए, यो आफ्नै ठाउँमा रहला तर फातिमा सुमारको टोलीसँग प्रचण्डले निवासमै गरेको उक्त भेट कुनै पनि अर्थमा कूटनीतिक महत्त्वको प्रतीत हुन्नथ्यो ।पार्टीको दशकौंका एकछत्र अध्यक्ष उनी बेलाबेला घेराबन्दीमा परें भन्छन् तर पार्टीमा भरपर्दो र शक्तिशाली दोस्रो पंक्ति निर्माण गर्ने अभ्यास भने पटक्कै गर्दैनन् । नेतृत्वका लागि सुरक्षित घेरा निर्माणाधीन नेतृत्व नै हो तर उनी आफ्ना कमरेडहरूसँग खास विश्वस्त पनि छन् भन्ने देखिन्न । जनतासँग जोडिएका ज्वलन्त मुद्दा र संघीय गणतन्त्रको रक्षा गर्ने संवेदनाभन्दा तत्कालको लाभमा बढी रुचि लाग्ने भएपछि उनीसँग देखाउनकै लागि भए पनि राजनीतिक कार्यदिशा र कुनै मूर्त विचार शेष छैन । सुनाउनलायक कुनै त्यस्तो जनमुखी कार्यसूची पनि छैन । यस अर्थमा प्रचण्ड अरूबाट होइन, जनताको राजनीतिबाट कटेको र जनताबाट एक्लिएको चाहिँ यथार्थ हो ।भरतपुरमा छोरी रेणु दाहालका लागि कांग्रेससँग एउटै झन्डा सिलाएर चुनावी रणनीति खेल्नु र मतपत्रसम्म च्यातेर रक्षात्मक बन्नु प्रचण्डको घेरोराजनीतिको अर्को दृष्टान्त हो । तर यही घेराका पनि अनेक उपघेरा छन् । गृहजिल्ला चितवनमै रेणुसहितको एक गुट र भाइ पर्ने नारायण दाहालसहितको अर्को गुट सक्रिय छ भन्ने सुनिन्छ । बुहारी बिना मगरको मन्त्री पदका लागि सत्ता तथा पार्टी साझेदार केपी ओलीसँग लगातार सम्झौता र मौनता साट्नु घेरोराजनीतिको तेस्रो दृष्टान्त हो । यसरी परिवार र प्रियपात्रको मात्र मियो बन्न पुगेको व्यक्ति जनताबाट काटिँदै र छाँटिँदै जाँदा जहाँ पुग्छ, अहिले उनी त्यहीँ छन् ।प्रचण्ड नभई नेपाली राजनीतिको पात पनि हल्लिँदैन भन्ने डेढ दशकयता चल्दै आएको कथ्यको चरितार्थ केपी ओली पन्छाउन गरिएको पछिल्लो गठबन्धन कायम रहुन्जेल त भइरहला, केही प्रियपात्र ले महत्त्वपूर्ण नियुक्ति खालान् र केहीलाई आगामी चुनावी रणनीतिबाट पदप्रतिष्ठा पनि मिल्ला तर एक व्यक्ति नै सर्वेसर्वा बन्ने विचारहीन, प्रतिबद्धताहीन उनको राजनीतिक अभीष्टको आयु भने अब लामो जाने देखिन्न ।चितवनका सडक आन्दोलन र सभाहरूमा खरो भाषणका कारण लोकप्रिय वाम बुद्धिजीवी प्रेम रिमाल प्रचण्डलाई अन्तिमसम्म पनि सुधार्न सकिन्छ कि भनेर व्यक्तिगत र सार्वजनिक दुवै तहमा निरन्तर आलोचनाको घन चलाउने मानिस हुन् । तर यो उद्यम बालुवा पेलेर तेल निकाल्नुभन्दा पनि कठिन भएपछि उनी अब दिक्क देखिन्छन् । गत संघीय चुनावमा प्रचण्ड हार्लान्हार्लान् भन्ने धरमरबीच यसरी हार्नै त दिनु भएन भनेर चुनावी अभियानमा निस्केका रिमाललगायतको टोलीले गरेको खुला समर्थनको भरथेग हुन्नथ्यो भने प्रचण्डको जित हम्मे थियो । यतिखेर रिमाल त्यही जित नै नेकपा (माओवादी) समाप्त हुने अन्तिम मोड ठान्छन् । उनका विचारमा प्रचण्डको अनवरत सत्ताआकांक्षाले लोकतन्त्रगणतन्त्रकै दुस्मन केपी ओलीलाई काँध चढाएर जेजस्ता परिणाम निस्किए, तिनले निम्त्याएको क्षतिभन्दा त बरु प्रचण्ड राप्रपाका विक्रम पाण्डेसँग पराजित हुँदाको क्षति धेरै कम पीडादायी हुने थियो ।प्रचण्डका बारेमा आलोचनात्मक दृष्टिले सोच्नु या केही लेख्नुअघि आज यसरी बेहिसाब निर्भयसँग बोल्न र आलोचनात्मक हुन उत्प्रेरित गर्ने मुख्य संघटना, जनयुद्ध का निर्णायक नेतृत्व यिनै थिए भन्ने सम्झनुपर्छ । तर समयक्रममा तत्कालीन लाभका लागि जोसुकैसँग, जहाँसुकै पनि र जस्तोसुकै पनि सम्झौता गर्न सक्ने, जहीँ पनि टाँसिन र मुख मिलाउन सक्ने अग्घोर सत्ताआकांक्षाले इतिहासभित्र निर्मित प्रचण्डविम्ब पूरापूर खुइलिइसकेको छ भन्ने पनि हेक्का राख्नुपर्छ । मनुष्यताको लामो र कठोर संघर्षमा जोडिएको उनको नाममाथि पोतो घस्ने खलनायक अरू कोही होइन, उनी स्वयं बन्न पुगेका छन् । राजनीतिक शक्ति आर्जनका मुख्य आधार आम उत्पीडित श्रमजीवी जनताको उपेक्षा गरेर कुख्यात माफियादलालबिचौलिया वर्ग हुँदै गणतन्त्रविरोधी केपी ओलीसम्मै जोसुकैसँग पनि चोचो मिलाउने उनी लतारिँदैपछारिँदै जहाँनेर उभिन आइपुगेका छन्, यी सबै कुराले उनको पात्रतालाई पुरानै दृष्टिले समीक्षा गर्न असम्भव बनाइदिएका छन् ।कम्युनिस्ट आदर्शको एकरेखीय मान्यताबाट विश्लेषण गर्नेलाई जनयुद्धबाट लोकतान्त्रिक व्यवस्थातर्फको संक्रमण नै प्रचण्डलगायत माओवादी मूल नेतृत्वको पतन लाग्न सक्छ । जनयुद्धका सहभागीसमर्थकमध्ये कतिपयका लागि २०५९ को दुम्ला बैठकमा प्रचण्डबाबुरामहरूले पेस गरेको एक्काइसौं शताब्दीको जनवाद र २०६२ को चुनबाङ बैठकमा पेस गरिएको लोकतान्त्रिक गणतन्त्र को प्रस्ताव यही पतनको सिलसिलाका प्रारम्भिक बीउ लाग्न सक्छन् । यी बदनाम ठानिएका प्रस्तावहरू जनयुद्धको हिंसात्मक कारबाहीमा माओवादी पक्षले भोग्नुपरेको तीव्र मानवीय क्षति र सेनामाओवादीको दोहोरो चेपमा सकस खेपिरहेका आम जनताले गरेको युद्धको शान्तिपूर्ण अवतरणको सदिच्छासँग समेत जोडिएका हुन सक्थे भनेर चाहिँ खासै सोचिँदैन ।जनयुद्धको अवतरण तत्कालीन नेपाली राजनीतिक कोर्सको मात्र होइन, स्वयं माओवादीकै लागि समेत निर्विकल्प छनोट थियो भन्ने विषय इतिसहासले प्रस्टै पारेको छ । त्यसैले लोकतन्त्रमा जम्प हुन आइपुग्नुलाई नै प्रचण्डलगायत निर्णायक नेतृत्वको पतन मान्नु ठीक होइन । तत्कालीन माओवादी नेतृत्व संसद्वादी दलहरू, दरबार र विदेशी हात हरूको त्रिकोणमितीय खेलमा अनेकौं रणनीति र अनपेक्षित रिभर्स का बीचबाट गुज्रिएको तथ्य खुलै छ । त्यतिखेरको माओवादी पार्टीभित्रका सम्मति र असम्मतिहरूको अन्तर्बाह्य प्रभाव जेजस्तो भए पनि अन्ततः देशले लोकतन्त्रगणतन्त्रको सपना रिज्युम गर्ने ऐतिहासिक अवसर पाएको थियो । यस अर्थमा, प्रचण्डबाबुरामलगायतले रोजेको बाटो गलत थिएन । प्रचण्डको उँधो यात्रामा माओवादीको लोकतन्त्रीकरण नै मुख्य जिम्मेवार थियो भन्ने हो भने उनी सही भइरहन जस्तोसुकै क्षति बेहोरेर पनि जनयुद्धमा आफू एक्लै बाँकी रहँदासम्म निरन्तर लडिरहनुपर्थ्यो ।तर विडम्बना नै भनौं, प्रचण्डका लागि लोकतान्त्रिक चरित्रको वरण भनेको त पुँजीवादी दलालतन्त्रको रक्षक बन्नु पो हुन पुग्यो ! लोकतन्त्रको आवरणमा राजनीतिक अपराधीकरण मौलाउने परोक्ष कर्ता र साक्षी बन्नु पो हुन पुग्यो ! महिला, दलितलगायत उत्पीडनको पीँधका वर्गसमुदायमाथिको संरचनागत दमन र रक्तपातमय अत्याचारमा मौन बस्नु पो हुन पुग्यो !प्रचण्डको यस्तो उँधो गतिको कारक लोकतान्त्रिक गणतन्त्रको स्वीकार होइन, बरु जुनसुकै मूल्यमा निरन्तर नै सत्ताको केन्द्रमा बसिरहन चाहने उत्कट आग्रह हो । संसदीय व्यवस्थाले लोकतन्त्रका नाममा जेजति दुर्गति र दुर्गन्ध बोकेर हिँड्न सक्छ, ती सबै प्रचण्डभित्र खाँदिन आइपुगे । ती सबैका लागि प्रचण्ड अनुकूल पात्र भइदिए । गरिखाने वर्गको वकालत गर्दै दसौं वर्षको रक्तिम इतिहासको जिम्मा लिएर सत्तारोहण गर्न पुगेका प्रचण्ड बाँकी सबैका प्यारा भए तर तिनै गरिखानेहरूका आशा र धरोहर रहेनन् । उनी कुख्यात भ्रष्टदेखि, ठूलठूला लगानीकर्ता, ठेकेदार कम्पनीहरू, उद्योगपति घरानाहरू, महँगा अस्पतालका मालिकहरू र चाप्लुस बुद्धिजीवीका आफ्ना मान्छे भए; श्रमजीवीहरूका विश्वासपात्र हुन सकेनन् । जनताबाट छोडिँदै र कुख्यातिले चुलिएको मालिक वर्गसँग नजिकिँदै गएपछि सत्तामा जोडिइरहन उनलाई ज्योतिषी र जोगीहरू चाहिए । उनको दिनचर्यामा शिलान्यास र यज्ञको जजमान बस्ने, सत्तास्वप्नका लागि भैंसी पुज्ने या नामनामका मठाधीशको जय गाउनसमय मिल्ने भयो तर जनयुद्धका क्रममा सहिद, बेपत्ता र घाइते भएका सहयोद्धाहरूसँग छलफल गर्नसम्म फुर्सद मिलेन । अरू त अरू, जनयुद्धका क्रममा आफ्नै गृहजिल्लामा ३८ जना सर्वसाधारणलाई एम्बुसमा पारेर मारिएको घटनामा समेत शाब्दिक क्षमायाचनाबाहेक ठोस कार्यक्रम दिन चाहेको देखिएन । पछि यहीँ आएर चुनाव लड्ने भएपछि फेरि एकपल्ट ओठे माफी माग्दै उनले माडीलाई मणि बनाउँछु भन्न भ्याए तर बाँदरमुढेका पीडितहरूसँग आमनेसामने नै नभई भगौडाजसरी उत्तिखेरै बाटो तताए ।प्रचण्डले परिवार वा निश्चित घेराबारे सोच्दा आफू एउटा समग्र आन्दोलनको विम्ब रहेको सत्य कहिल्यै भुल्नु हुँदैनथ्यो । यसको हेक्का गराइदिने विवेक उनकै परिवारका मान्छेहरूसँग पनि देखिएन । उनीसँग समकालीन अन्य दलका नेताभन्दा बिलकुलै फरक पृष्ठभूमि र सिंगो जनयुद्धको राजनीतिक पुँजी थियो । युद्धका क्रममा आफ्ना प्रियजन र सर्वस्वसमेत गुमाएका असंख्य समर्थक र कार्यकर्ताको भरोसा थियो । भाषण र अन्तर्वार्ताहरूमा सार्वजनिक खपतका लागि उपयोग गर्नेबाहेक अरू बेला उनले आफ्नो नामसँग जोडिएको यो सत्यलाई पूरै उपेक्षा गरे ।आन्दोलनको मूल नेतृत्व यसरी लिक छोड्दै विचार र कार्यदिशाहीन हुनुमा स्वयं पार्टीपंक्तिसमेत उत्तिकै जिम्मेवार हुन्छ । माओवादी मूलप्रवाहबाट छुट्टिएर निस्केका समूहहरू यतै रहुन्जेल पार्टी पातालै भए पनि वैचारिक गतिशीलता र छलफलमै रहेको मान्न सकिएला तर क्रमशः मोहन वैद्य र बाबुराम भट्टराईको बहिर्गमनपछि मैदानको एक्लो घोडा बन्न पुगेका प्रचण्डलाई प्रश्न गर्ने र सतर्क बनाइरहने उल्लेख्य पात्र या पंक्ति देखिएनन् । दोस्रो पुस्ताका भनिएका नेताहरू दैनन्दिन नाफाघाटाको चक्रव्यूहमा फसे । यदाकदा आलोचनात्मक रूपमा प्रकट हुने नारायणकाजी श्रेष्ठ प्रकाश र उनको पुरानो समूहका अमिक शेरचन, लीलामणि पोखरेललगायतहरू सम्झौतामै लत्रिइरहे ।बेलाबेला प्रचण्ड म सुध्रिएँ, सुध्रिहालें पनि भन्छन् । हिजोअस्ति मात्र काभ्रेमा पुगेर उनले भने, अब सब थोक बिर्सेर समाजवादमा हामफाल्ने हो । तर कुन समाजवाद, कस्तो समाजवाद या कसका लागि समाजवाद भन्नेचाहिँ पत्तो छैन । उनको बोली खस्न नपाउँदै मञ्च र दर्शकदीर्घाबाट हुटिङ गरिरहेको कुनै कार्यकर्ताको दिमागमा यस्तो प्रश्न आउँदैन । यही भेलामा प्रचण्डले वाईसीएलका सदस्यहरूलाई आउँदो चुनावमा लडभिड गर्ने निर्देशन दिँदै केही परे रक्षा गर्ने वचन पनि दिए । जनताका मुद्दासँग आमनेसामने भएर नैतिक बल आर्जन गर्न सधैं उदासीन नेतृत्वको बाहुबल जोहो गर्ने यो चिन्ता चाखलाग्दो छ । हुन त यति बेला सत्ता लेनदेनका तत्क्षणिक उपलब्धि सुनाएर कार्यकर्तामाझ हीँ हीँ गर्दै इत्रिने प्रचण्डभित्र वामपन्थी चेत वा केही काल प्रतिपक्षमा बसेर नैतिक राजनीति जोगाउने चिन्ता खोज्नु मूर्खतासिवाय अर्को के होला ? तर त्यही हीँ हीँ को आयु पनि कति छोटो छ भन्ने ऐना उनले जतिसक्दो छिटो देखे हुन्थ्यो भन्नेचाहिँ मुख्य कुरा हो ।उनको यो उँधो यात्रा, यो अवरोह कहाँ पुगेर टुंगिएला, अहिल्यै भन्न सकिन्न । किनभने प्रचण्ड जे पनि गरिदिन सक्छन् । नेकपा (एस), जसपा या कांग्रेस त के, उस्तै परे राप्रपासँग समेत एउटै झन्डा सिलाएर चुनावी खेल खेल्न सक्छन् । भोलि कमल थापाहरूसँगै समन्वय गरेर पनि प्रधानमन्त्री भइदिन सक्छन् । उनी अब अनुमान र प्रक्षेपणभन्दा परका पात्र भए । उनमा बोलीले जेसुकै भने पनि व्यवहारले कम्युनिस्ट नाम र नैतिकता भाडमा गए पनि जाओस् भन्ने मुड तीव्र देखिन्छ । भाषणहरूमा आज पनि कम्युनिस्ट जार्गनहरूको दुरुपयोग गर्दै जसरी उनी आफ्ना वैरीहरूलाई आक्रमण गर्छन्, प्रचण्ड तिनै जार्गनले संकेत गर्ने पात्र बनिसकेका छन् । यो सत्य उनले जति छिटो आत्मसात् गर्छन्, त्यति नै उनैका लागि हितकर छ ।"
अदालतमा अल्झिरहेका बालबालिका,"जिल्ला अदालत, रूपन्देहीको पहिलो तलामा बाल इजलास कक्ष छ, तर बालबालिकालाई वयस्कसरह अन्य मुद्दाको इजलासमै लगेर सोधपुछ गरिन्छ । इजलास जानुअघि बालबालिका खेल्न, पढ्न र पालो कुर्न मिल्ने गरी कक्ष बनाइएको छ, तर च्यातिएका कुर्सी, असरल्ल सामग्री र धूलोले खेल्ने र बस्ने अवस्था छैन । नेपालको कानुनले १० वर्ष वा त्यसभन्दा माथिल्लो उमेर समूहका बालबालिकाले बिजाइँ गरेमा कसुर ठान्छ । सो मुद्दा हेर्न बालबालिका ऐनमा हरेक जिल्लामा बाल अदातलको व्यवस्था हुनुपर्ने उल्लेख छ । कानुनले बाल इजलासलाई पूर्ण रूपमा बालमैत्री र निर्धक्कसँग कुरा राख्न सक्ने बनाउन निर्देश गरेको छ । त्यसअनुसार १५ जिल्ला अदालतमा बालमैत्री इजलास छन् । तर, अधिकांशको अवस्था रूपन्देहीको जस्तै छ । बाल इजलास हुनु र नहुनुमा तात्त्विक फरक छैन । यसबाट बाल न्याय प्रभावित भएको छ ।पहिले बालबालिकाले गर्ने कसुरजन्य कामलाई अपराध मानिन्थ्यो । मुलुकी अपराध (संहिता) ऐन२०७४ ले बालबालिकाले अपराध होइन बिजाइँ गर्छन् भनेको छ । बिजाइँ गर्ने वा कानुनविपरीत काम गर्ने बालबालिका कानुनी विवादमा पर्छन् । बालबालिकाविरुद्धको मुद्दा सरकारवादी हो । उनीहरूका मुद्दा सुनुवाइ गर्न हरेक जिल्ला अदालतमा मुख्य वा ज्येष्ठ न्यायाधीशको संयोजकत्वमा बाल इजलास समिति बनेको छ, जसमा एक बाल मनोवैज्ञानिक र समाजसेवीसहित तीन जना हुन्छन् । तिनले बालमैत्री वातावरणमा आरोपित बालबालिकाको उजुरी हेर्ने बयान लिने र न्याय निरूपण गर्ने गर्नुपर्छ । नियमतः बाल इजलास अनौपचारिक र मुद्दा गोप्य हुनुपर्छ तर यस्ता विषयलाई वास्ता गरिन्न । आवश्यक जनशक्ति, पूर्वाधार र संस्कार अभावले प्रहरीदेखि अदालतसम्मका न्यायिक प्रक्रिया बालमैत्री बन्न सकेका छैनन् । यही कारण अहिले पनि कानुनी विवादमा परेका बालबालिका सोधपुछमै डराउँछन् । धेरैले खुलेर आफू निर्दोष भएको प्रमाण दिन सकेका छैनन् । केन्द्रीय बाल न्याय समितिको सचिवालयअनुसार आर्थिक वर्ष २०७६७७ मा १ हजार ३ सय ६२ बालबालिकाले बिजाइँ गरे, तिनमा ५३ बालिका थिए । बालबालिकाका १ हजार २२ मुद्दामा ३६ प्रकारका बिजाइँ भेटिए । सबैभन्दा बढी जबरजस्ती करणीमा २८८ र लागूऔषधमा १७९ छन् । कानुनले निषेध गरेको काम गरे पनि धेरै बालबालिकाले जानीजानी, नियोजित एवं योजनाबद्ध ढंगले त्यस्तो गरेका हुँदैनन् । यसर्थ उनीहरूलाई सजाय दिने होइन, सुधार्नुपर्छ । यही मान्यताका साथ बालबालिकाले गरेको कानुनी विवादजन्य कामको अनुसन्धान, अभियोजन र सुनुवाइमा विशेष प्रकारको प्रक्रिया अवलम्बन गर्न बाल न्याय प्रणाली अपनाइएको हो । बाल न्यायमा कानुन उल्लंघनलाई अपराध नभई गल्तीका रूपमा हेर्नुपर्छ र छिटोछरितो प्रक्रियाबाट मुद्दा निरूपण हुनुपर्छ । सुनुवाइ बन्द इजलासमा गर्नुपर्छ । घटना र फैसला सार्वजनिक गर्नु हुँदैन । पटके कायम गर्न पाइँदैन । बाल न्याय प्रणालीलाई फौजदारी न्यायप्रणालीभन्दा पृथक् राख्नुपर्छ । तर, यी पक्ष ओझेलमा परेका छन् । फलस्वरूप बालबालिकाका मुद्दा वयस्कसरह वर्षौंसम्म अदालतमा अल्झिरहेका छन् ।बालबालिका कठोर सजायका भागीदार होइनन्, तसर्थ बाल न्यायले बालबालिकालाई सुधारार्थ उत्तरदायित्व वहन गर्न निर्देश गरेको छ । समुदायमा राख्ने पक्षलाई प्राथमिकता दिएको छ । त्यसका लागि दिशान्तर अर्थात् जेलनेल वा सजायको सट्टा सामाजिक काममा लगाउने व्यवस्था छ । कानुनतः बालबालिकाको मुद्दामा अनुसन्धान गर्ने अधिकारी, सरकारी वकिल र बाल अदालतले मुद्दा दिशान्तर गर्न सक्छन् । अनुसन्धान अधिकारीले दुई हजार जरिवाना र एक महिनासम्म कैद भएको कसुरमा न्यायिक प्रक्रिया बाहिर दिशान्तर गर्न सक्छन् । सरकारी वकिलले तीन वर्षसम्म कैद हुने मुद्दामा दिशान्तर गर्न सक्ने र बाल अदालतले जतिसुकै बिगो, जरिवाना र कैद दिशान्तर गर्न सक्ने प्रावधान छ । यसको अवधि तीन महिनाको हुन्छ । प्रहरी, सरकारी न्यायाधिवक्ता र अदालत संवेदनशील हुने हो भने बाल बिजाइँका ५० प्रतिशत मुद्दा दिशान्तर हुने खालका हुन्छन् । तर, संहिता लागू भएको चार वर्ष पुग्दासम्म दिशान्तरको कार्यान्वयन हुन सकेको छैन । यसले गर्दा उनीहरू कसुरको सजाय भोग्न सुधारगृहमा बस्न बाध्य छन् र ती जेलभन्दा खत्तम छन् ।बाल बिजाइँ गरेका बालबालिकालाई हतकडी लगाउन पाइँदैन, वयस्कसरह हिरासतमा राख्न बन्देज छ, तर यसको पनि कार्यान्वयन भएको छैन । बालबालिकालाई अन्यायमा पर्न नदिन प्रहरीदेखि अदालतसम्मका पूर्वाधार र व्यवहार सुधार्नुपर्छ । बाल न्यायमा भएका सबै प्रावधानलाई कार्यान्वयनमा लैजानुपर्छ । बाल बिजाइँसम्बन्धी कानुनलाई व्यावहारिक बनाइनुपर्छ । कानुनी विवादमा परेका बालबालिकालाई सजाय होइन, सुधार गर्न समाजले समेत सघाउनुपर्छ ।"
अनि ढिलो पायो नेपालले राष्ट्रसंघको सदस्यता,"सन् १९४५ मा स्थापित संयुक्त राष्ट्रसंघको सदस्यता १९५५ मा पाएको नेपाल त्यसयता उक्त विश्व संगठनमा सक्रिय रहँदै आएको छ । नेपालले दस वर्षपछि मात्र सदस्यता प्राप्त गर्नुमा केही आन्तरिक र बाह्य कारणहरू थिए जसबाट हामीले पाठ सिक्न आवश्यक छ ।सदस्यताप्राप्तिमा ढिलाइका केही आन्तरिक कारण हुन् राणाजीहरू सत्ताको खेलमा व्यस्त हुनु, नवगठित संयुक्त राष्ट्रसंघबारे नेपालमा अन्योल हुनु, विज्ञहरूले श्री ३ लाई खरो सल्लाह दिने आँट नगर्नु एवं राष्ट्रहितभन्दा व्यक्तिगत हित प्यारो हुनु । अनि, नेपालबारे रुसको गलत धारणा र शीतयुद्धको मारमा नेपाल पर्नु त्यसका बाह्य कारण हुन् ।नेपालले १९४५ मा सान फ्रान्सिस्कोमा भएको राष्ट्रसंघको बडापत्र घोषणामा भाग लिएन, जसलाई लिएर यदुनाथ खनालले नेपालले भाग लिनुपर्थ्यो, लिएन; त्यो तत्कालीन राणा शासकहरूको परराष्ट्रनीतिको कमजोरी थियो भनी टिप्पणी गरेका छन् ।अर्को वर्ष, १० जनवरी १९४६ मा सदस्य भइनसकेका देशका प्रतिनिधिहरूलाई पनि पर्यवेक्षकका रूपमा लन्डनमा राष्ट्रसंघको प्रथम साधारणसभाको कार्यविधि हेर्न निम्तो आयो । नेपालका तर्फबाट बेलायतस्थित नेपाली दूतावासका प्रथम सचिव सरदार भीमबहादुर पाँडे खटिए । उनले त्यहाँको वातावरण र छाँटकाट हेर्दा नेपालले चाहेको भए त्यसै बेला सजिलै राष्ट्रसंघको सदस्य हुन सक्ने देखे । तर त्यतिन्जेल नेपालमा उक्त संघको सदस्य हुनेनहुने निधो नलागेकाले दूतावास चुपै बस्न बाध्य भयो । विश्वयुद्धमा बहादुरी प्रदर्शन गरेका गोर्खालीकोदेश तथा अमेरिका र बेलायतको मित्रराष्ट्र नेपाल किन सदस्य हुन नखोजेको भनी लन्डनका पत्रकारहरूले दूतावासमा सोधपुछ गर्दा सरदार पाँडे नाजवाफ रहे ।अर्कातिर, त्यस बखत जुद्धशमशेर र पद्मशमशेरबीच सत्ता हस्तान्तरणका कुरा चलिरहेकाले परराष्ट्र मामिलामा ध्यान जान सकेको थिएन । राष्ट्रसंघको प्रथम साधारणसभा हुनुभन्दा एघार वर्षअघि लन्डनमा खुलेको नेपाली दूतावासका कूटनीतिज्ञहरूले श्री ३ लाई सल्लाह दिने आँट गर्न सकेनन् । त्यस्तै, सदस्य भएपछि राष्ट्रसंघीय बडापत्रको अक्षरशः पालना गर्नुपर्ने संशयले पनि राणा सरकार हच्कियो ।सोभन्दा एक दशकअघिको परिस्थितिबारे त्यस बखतको नेपाल मा सरदार पाँडे लेख्छन्, लन्डनमा नेपाली दूतावास खुलेपछि श्री ३ जुद्धशमशेरले अंग्रेजलाई नचिढाईकन त्यस बखत युरोपमा उदाएको ताराजस्ता हिटलर र सेनोर मुसोलिनीसँग नेपालको सम्बन्ध, आफ्नो छोरा बहादुरशमशेरद्वारा जोड्ने प्रयास गरे । सेनोर मुसोलिनीले श्री ३ जुद्धशमशेरलाई तक्मा पठाए । उनि अगाडि लेख्छन्, झोंकी मिजासका बहादुरशमशेर बेलायतमा राजदूत छँदा, अंग्रेजहरूको जर्मनी र इटालीप्रतिको जी हजुरी, दब्बु नीतिबाट वाक्क र हिटलर, मुसोलिनीको चहलपहल देखेर प्रभावित भएकाले, दोस्रो महायुद्धअघि आफ्ना बुबालाई हिटलर र सेनोर मुसोलिनीतर्फ केही झुकाएका थिए भन्ने कुरा श्री ३ जुद्धशमशेरले १९३४ मा जर्मन तक्मा ग्रहण गर्दाको भाषणले साबित गर्दछ । सो भाषण हेर्दा उनी हिटलर र मुसोलिनीको आक्रामक नीतिबाट मात्र नभई कताकता राष्ट्रवादबाट पनि प्रभावित भएजस्तो देखिन्छ ।२४ मार्च १९४७ मा नयाँ दिल्लीमा भएको एसियन रिलेसन्स कन्फ्रेन्स मा मेज विजयशमशेरले भारत र चीन दुवैसँग नेपालको सौहार्दपूर्ण मित्रता भएको बताउँदै मेरो देश कदका छोटा तर दिलका बडा मानिसहरू बसोबास गर्ने तथा आफ्नो स्वतन्त्रतालाई कायम राख्न हरदम उत्साहित रहने हिमालयमा बसेको एक सानो पहाडी मुलुक हो भनी भाषण गरेबाट केही राणा शासकहरूमा राष्ट्रवादी लहरले प्रभाव पारेको भान हुन्छ । तर, त्यो राष्ट्रवाद या त जहानियाँ शासन टिकाउनका लागि मात्र थियो या भाषणमै सीमित रह्यो ।अमेरिकाका लागि प्रथम नेपाली राजदूत केशरशमशेरले १६ फेब्रुअरी १९४८ मा वासिङ्टन डीसीमा राष्ट्रपति ट्रुमनलाई ओहदाको प्रमाणपत्र पेस गरी फर्कंदा न्युयोर्कमा राष्ट्रसंघका महासचिव ट्राइगभे लाईसँग भेटी नेपाल सदस्य हुन चाहन्छ भन्ने कुरा दर्साए । तर त्यति बेलासम्म अन्तर्राष्ट्रिय राजनीतिक परिस्थिति परिवर्तन भइसकेको थियो । सत्ता जोगाउन आतुर राणा सरकारले वासिङ्टन डीसीमा मैत्री तथा व्यापार सम्झौता गरी नेपालले अमेरिकालाई मोस्ट फेभर्ड नेसन ट्रिटमेन्ट दिने भएपछि भारत र ब्रिटेन झस्किए ।१९४९ मा श्री ३ मोहनशमशेरले लन्डनका नेपाली सैनिक सहचारी मेक पदमबहादुर खत्रीलाई राष्ट्रसंघका महासचिवलाई भेटी सदस्यताको दरखास्त पेस गर्न न्युयोर्क पठाए । डाइरेक्टर जनरल अफ फरेन अफेयर्स मेज विजयशमशेरले लेखेको २७ पाने पत्रमा दक्षिण एसियामा सार्वभौम राष्ट्रका रूपमा नेपालको स्थिति एवं बेलायत, अमेरिका, फ्रान्स र भारतसँग नेपालको कूटनीतिक सम्बन्धबारे समेत चर्चा गरिएको थियो ।तर, त्यति बेलासम्म पुँजीवादी र साम्यवादी राष्ट्रबीच शीतयुद्ध सुरु भई गुट बन्ने क्रम जारी रहेकाले नेपालको प्रयास विफल भयो । न्युयोर्क टाइम्सले ८ सेप्टेम्बर १९४९ मा रसियाज थर्टिफस्ट भिटो इन यूएन बार्स नेपाल (संयुक्त राष्ट्रसंघमा रसियाको ३१ औं भिटोले नेपाललाई निषेध गर्यो) शीर्षकमा समाचार प्रकाशित गर्यो । त्यसमा, सुरक्षा परिषद्का ९ सदस्य नेपालको समर्थनमा रहेको र सोभियत संघ र युक्रेनले विरोधमा भोट दिएको उल्लेख छ । चीन (ताइवान) ले नेपालको प्रस्ताव प्रस्तुत गरेपछि रसियाका डेपुटी रेप्रिजेन्टिटिभ सिम्योन साराप्किनले बेलायतीअमेरिकी पक्षपात र भेदभाव नीतिअनुरूप सोभियत गुटका ५ राष्ट्रलाई सदस्यता नदिइएकाले भिटो प्रयोग गर्नुपरेको बताए । उनले सोभियत संघ नेपालको सदस्यताको विपक्षमा नभएको तर त्यसलाई अन्य मुलुकका आवेदनबाट अलग राखी विचार गर्न नसकिने अभिव्यक्ति दिए ।किन सोभियत रुसले नेपालको सदस्यताविरुद्ध भिटो प्रयोग गर्यो भन्ने सम्बन्धमा विद्वान्हरूका विभिन्न धारणा पाइन्छन् । एसडी मुनिले फरेन पोलिसी अफ नेपाल पुस्तकमा लेखेका छन्, नेपालले पश्चिमा शक्तिराष्ट्रहरू अमेरिका र बेलायतको पक्षबाट दुई विश्वयुद्धमा सहभागिता जनाएको तथा नेपालसँग भारतको निकटतम सम्बन्ध रहेका कारण सोभियत संघले नेपालबारे त्यस्तो सोच बनाएको हुन सक्छ ।लियो ई रोजले नेपालले १९४९ मा संयुक्त राष्ट्रसंघमा सदस्यताका लागि आवेदन दिँदा रुसीहरूले नेपालको सार्वभौमिकताको प्रश्न उठाएपछि सफल हुन सकेन तर त्यो नेपाललाई विश्वमाझ खुला गर्ने सन्दर्भमा निर्णायक कदम हुन गयो भनी नेपाल स्ट्राटेजी फर सर्भाइभल मा उल्लेख गरेका छन् । सोही पुस्तकमा नेपालको आवेदनलाई भारतमा केहीले भारतविरोधी गतिविधिका रूपमा चित्रण गरेको पनि लेखिएको छ ।त्यस्तै, सरदार पाँडेले सुगौली सन्धिले नेपाललाई एक शताब्दी पराधीन मुलुक बनाएको तर बेलायतसँग भएको १९२३ को सन्धिले नेपाल सार्वभौम राष्ट्र भएको कुरा रुसका नेताले थाहा नपाएको भन्दै लेखेका छन्, त्यही १०० वर्षको इतिहास र सुगौली सन्धि पढेका रुसका नेता मि क्रुस्चेवले पछिसम्म पनि नेपाल अंग्रेजको पिट्ठु, पराधीन देश हो भन्ने अज्ञानको प्रदर्शन गरेथे । त्यो सुगौली सन्धिले नेपाललाई गिराउनसम्म गिराएको थियो ।यथार्थमा, १९५१ को दिल्ली सम्झौतापछि नेपाल सरकारको तजबिजी अधिकार पुनः भारतको हातमा गएको थियो । नेपालको सदस्यतामा औपचारिक बाधाविरोध गरेको नदेखिए पनि भारत खुसी भने थिएन । उता, भारत र रुसबीच निकटता बढ्दो थियो ।नेपालले १९४९ मा आवेदन दिए पनि १४ डिसेम्बर १९५५ मा अन्य १४ राष्ट्रसँगै अन्ततः सदस्यता प्राप्त गर्यो । दक्षिण एसियाली राष्ट्रहरूमा श्रीलंकाले सदस्यता नेपालसँगै पाएको थियो भने भारतले १९४५, अफगानिस्तानले १९४६ र पाकिस्तानले १९४७ मा । सदस्यता पाएको अर्को वर्ष १९५६ मा नेपालले राष्ट्रसंघको महासभामा हंगेरीको विषयलाई लिएर भएको मतदानमा पश्चिमा गुटसँग मतैक्य राख्दै भारतसमर्थित सोभियत गुटको विपक्षमा मतदान गरेको थियो ।राष्ट्रसंघीय सदस्यताको यो अन्योलले विगतमा आन्तरिक र बाह्य परिस्थितिका कारण नेपाल कसरी राष्ट्रिय हितको सवालमा चुक्यो भन्ने दर्साउँछ । तत्पश्चात् पनि पात्रहरू फेरिए तर प्रवृत्ति उस्तै छ । चाहे त्यो एमसीसीको प्रसंग होस् वा बीआरआई या नेबरहुड फस्ट पोलिसीको, नेपालका सत्तासीन तथा राजनीतिक शक्तिहरूले व्यक्तिगत र गुटगत स्वार्थका कारण मुलुकको सर्वांगीण हितलाई बेवास्ता गर्ने गरेका छन्, न त नेपालका थिंक ट्यांक हरूले बेलैमा यस्ता दीर्घकालीन विषयहरूमा गहन शोध गरी प्रभावकारी सार्वजनिक बहसको उठान नै गरेका छन् । जबजब राष्ट्रिय हितका लागि ठोस निर्णय लिने बेला आउँछ तबतब मुलुक आन्तरिक खिचातानी, गलत सूचना र प्रोपगान्डाको सिकार बन्छ जसको फाइदा बाहिरी शक्तिले उठाउने प्रयत्न गर्छन् ।"
राजनीतिक दलसम्बन्धी अध्यादेश खारेज,"काठमाडौं (कास) सरकारको स्वार्थ जोडिएको राजनीतिक दलसम्बन्धी अध्यादेश संसद् चालु रहेकै अवस्थामा खारेज भएको छ । राजनीतिक दलसम्बन्धी ऐन संशोधन गरेर जारी गरिएको अध्यादेशको संसद्मा प्रतिस्थापन विधेयक पेस नै नगरी खारेज गर्ने निर्णय सरकारले लिएको हो ।राष्ट्रपतिले जुनसुकै बेला अध्यादेश खारेज गर्नसक्ने व्यवस्था छ । मन्त्रिपरिषद्को सोमबारको बैठकले अध्यादेश फिर्ता लिने निर्णय गरेर राष्ट्रपतिलाई सिफारिस गरेकामा लगत्तै राष्ट्रपति विद्यादेवी भण्डारीले अध्यादेश खारेज गरेकी हुन् । संसद्मा बिजेनस बनिसकेको अध्यादेशबारे राष्ट्रपति कार्यालयले पठाएको खारेजसम्बन्धी पत्र असोज १४ को बैठकमा पढेर सुनाइनेछ ।संसद्को नवौं अधिवेशन सुरु भएकै दिन भदौ २३ मा संसद्मा पेस भएको उक्त अध्यादेश संसद्ले स्वीकारसमेत गरिसकेको थिएन । संसद्मा बहुमत पुर्याउन सरकारले एमालेको असन्तुष्ट समूहलाई पार्टी विभाजन गर्न सहज बनाउने उद्देश्यले भदौ २ मा अध्यादेश जारी गरेको थियो । यही अध्यादेशअनुसार एमालेबाट माधवकुमार नेपालको नेतृत्वमा एउटा समूह बाहिरिएर नेकपा (एकीकृत समाजवादी) गठन गरिसकेको छ । जनता समाजवादी पार्टीबाट पनि महन्थ ठाकुर समूह बाहिरिएर लोकतान्त्रिक समाजवादी पार्टी बनाइसकेको छ ।शेरबहादुर देउवाले प्रधानमन्त्री भएको साढे दुई महिनापछि मन्त्रिपरिषद् विस्तार गर्न खोज्दा यही अध्यादेशको आधारमा सत्तारूढ दल नै विभाजन हुने खतरा बढेपछि सरकारले अध्यादेश फिर्ताको निर्णय गरेको हो । अध्यादेश राखिराख्नुपर्ने आवश्यकता देखिएन, यसकै कारण पार्टी फुट्न सक्ने भएकाले स्थिरताका लागि फिर्ता गरिएको हो, कांग्रेस महामन्त्री डा शशांक कोइरालाले भने । सरकारले संविधानलाई टेकेर यसको भावनामाथि लात हानिरहेको पूर्वराष्ट्रपति रामवरण यादवका प्रेस सल्लाहकार राजेन्द्र दाहालको बुझाइ छ । राजा हुँदासम्म दरबारलाई खेलाउनेबारे पार्टीका नेताले सम्झन पनि सक्दैन थिए, उनले भने, संविधानले मन्त्रिपरिषद्लाई नै सर्वेसर्वा अधिकार दिएको छ तर उसले गरेको निर्णय गलत छ भने राष्ट्रपतिले पुनर्विचार गर भनेर पठाउन सक्छ ।"
तरलता अभाव भनिए पनि १४ दिनमा ६० अर्ब ऋण प्रवाह,"वित्तीय प्रणालीमा अधिक तरलता अभाव हुँदाहुँदै बैंकहरूले कर्जा विस्तार तीव्र पारेका छन् । गएका १४ दिनमा बैंकबाट करिब ६० अर्ब रुपैयाँ थप ऋण प्रवाह हुनुले पनि त्यसलाई पुष्टि गर्ने जानकारहरू बताउँछन् । पछिल्लो दुई सातामा वाणिज्य बैंकहरूले मात्र ५९ अर्ब रुपैयाँभन्दा बढी थप कर्जा विस्तार गरेको राष्ट्र बैंकको तथ्यांक छ । यसअनुसार गत शुक्रबारसम्म वाणिज्य बैंकहरूको कुल कर्जा प्रवाह ३९ खर्ब ३ अर्ब रुपैयाँ छ । गत भदौ २५ सम्म यस्तो कर्जा ३८ खर्ब ४४ अर्ब रुपैयाँ थियो । सोही अवधिमा (दुई सातामा) वाणिज्य बैंकहरूले थप ३५ अर्ब रुपैयाँ मात्र निक्षेप संकलन गरेका छन् । चालु आर्थिक वर्षको करिब साढे दुई महिना (साउनदेखि असोज पहिलो सातासम्म) वाणिज्य बैंकहरूले १ खर्ब ८२ अर्ब रुपैयाँ कर्जा प्रवाह गरेका छन् । यो गत आर्थिक वर्षको पहिलो तीन महिना (साउनदेखि असोजसम्म) मा बैंकहरूले प्रवाह गरेको कुल कर्जाभन्दा बढी हो । गत आर्थिक वर्षको पहिलो तीन महिनामा बैंकहरूले कुल १ खर्ब ३२ अर्ब रुपैयाँ बराबर कर्जा प्रवाह गरेका थिए ।एकातिर तरलता अभाव भएको भन्दै बैंकहरूले राष्ट्र बैंकबाट ठूलो परिमाणमा अल्पकालीन सापटी लिने र अर्कोतिर तीव्र रुपमा कर्जा विस्तार गर्ने ? यो कसरी सम्भव भयो ? बैंकर्स संघका अध्यक्ष भुवन दाहालले भने, बैंकहरूसँग कर्जा दिन पैसा नभएको होइन । अनिवार्य नगद मौज्दात (सीआरआर) कायम गर्न मात्र पैसा नभएको हो । अहिले पनि बैंकहरूसँग करिब १ खर्ब ५० अर्ब रुपैयाँ कर्जा दिन मिल्ने रकम छ । राष्ट्र बैंकका अनुसार सोमबारसम्म बैंकहरूको औसत कर्जा निक्षेप अनुपात (सीडी रेसियो) ८८१६ प्रतिशत छ । यही तथ्यांकका आधारमा पनि बैंकहरूसँग अझै औसतमा २ प्रतिशत कर्जा दिन सक्ने क्षमता रहेको उनले बताए । सीडी अनुपात ९० प्रतिशतभन्दा धेरै भएका केही बैंकलाई भने थप कर्जा विस्तारमा समस्या भएको हुन सक्छ, उनले भने, अपवादबाहेक अझै पनि बैंकहरूलाई कर्जा प्रवाह रोक्नुपर्ने अवस्था छैन ।राष्ट्र बैंकको निर्देशनअनुसार बैंक तथा वित्तीय संस्थाले कुल निक्षेपको न्यूनतम ३ प्रतिशत रकम सीआरआरबापत राख्नुपर्छ । यो रकम हरेक बैंकले राष्ट्र बैंकमा खाता खोलेर राख्नुपर्छ । यो ब्याज नआउने रकम हो । यस्तो मौज्दात कुनै दिन ३ प्रतिशतभन्दा कम भए राष्ट्र बैंकले कारबाही गर्छ । निक्षेप अपेक्षित रुपमा नबढेकाले सीआरआर कायम गर्न बैंकहरूलाई समस्या भएको दाहालको भनाइ छ । हाल धेरै बैंकले निर्देशित सीआरआर कायम गर्न र केहीले कर्जा प्रवाहका लागि पनि राष्ट्र बैंकबाट स्थायी तरलता सुविधा (एसएलएफ) लिएका छन्, उनले थपे, सरकारी ऋणपत्रमा गरेको लगानीको बढीमा ९० प्रतिशतसम्म एसएलएफ लिन पाइने भएकाले बैंकहरूलाई समस्या छैन । एसएलएफ बढीमा एक साताका लागि मात्र लिन पाइने भएपनि जतिपटक पनि नवीकरण गर्न सकिने भएकाले अप्ठेरो नहुने उनले बताए । केही महिना यात वित्तीय प्रणालीमा देखिएको अधिक तरलता समस्या अल्पकालीन भएको र कात्तिक देखि सहज हुने उनको अनुमान छ । सरकारी खर्च विस्तारै बढ्दै गएको, रेमिट्यान्स बढ्न थालेको र पुनर्कर्जामार्फत राष्ट्र बैंकबाट करिब ९० अर्ब रुपैयाँ बजारमा आउन लागेको लगायत कारण कात्तिकदेखि बैंकिङ प्रणालीमा तरलता सहज हुने देखिन्छ, उनले भने । मैद्रिक नीतिमार्फत राष्ट्र बैंकले कर्जा निक्षेप र पुँजी अनुपात (सीसीडी) खारेज गरेर सीडी अनुपातको व्यवस्था ल्यायो । गत असारसम्म बैंकले आफ्नो कुल निक्षेपमा पुँजी पनि जोडेर आउने रकमको बढीमा ८५ प्रतिशतसम्म कर्जा दिन पाउँथे । मौद्रिक नीति लागू भएपछि निक्षेपको ९० प्रतिशत मात्र कर्जा दिन पाइन्छ । त्यसमा पुँजी जोड्न पाइँदैन । यसअघि सीसीडी कायम रहँदा बैंक तथा वित्तीय संस्थाले विदेशी मुद्रामा प्रवाह गरेको ऋणलाई कर्जा प्रवाहमा गणना गर्नु नपर्ने व्यवस्था थियो । अहिले सीडी अनुपातमा विदेशी मुद्रामा प्रवाह भएको कर्जा पनि गणना गर्नुपर्छ । यही कारण पहिलेको तुलनामा अहिले बैंकको कर्जा दिने क्षमतामा कमी आएको पूर्वबैंकर तथा चार्टर्ड एकाउन्टेन्ट अनलराज भट्टराईले बताए । गत आर्थिक वर्षमा लक्ष्यभन्दा झन्डै ८ प्रतिशत बढी कर्जा विस्तार भयो, उनले भने, त्यतिबेलादेखि नै कर्जा र निक्षेपबीच सन्तुलन बिग्रिन थालेको हो । अहिले पनि त्यसकै असर वित्तीय प्रणालीले भोगिरहेको छ । त्यसैले अहिले धेरै बैंकको कर्जा प्रवाह क्षमतामा कमी आएकाले बैंकहरूको सीडी अनुपात गणनामा राष्ट्र बैंकले केही खुकुलो नीति बनाएर समस्या समाधान गर्नुपर्ने उनको सुझाव छ । अन्यथा बैंकहरूमा निक्षेप खोसाखोसको अस्वस्थ प्रतिस्पर्धा चल्ने उनको भनाइ छ । बैंकहरूले कर्जा दिन सक्ने क्षमता कायमै रहेको बताइरहे पनि रहेक दिन राष्ट्र बैंकबाट अल्पकालीन सापटी लिइरहेका छन् । यो तरलता अभावकै संकेत भएको जानकारहरू बताउँछन् । बैंक तथा वित्तीय संस्थामा तरलता दबाबमा रहेको राष्ट्र बैंकका प्रवक्ता देवकुमार ढकालको भनाइ छ । सरकारी खर्च निकै कम मात्र भएको छ, निक्षेप धेरै बढ्न सकेको छैन । तर, कर्जा माग बढेको छ, उनले भने, यही कारण बैंकहरूले रिपो र एसएलएफमार्फत अल्पकालीन कर्जा सापटी लिइरहेका छन् । आइतबारसम्म वित्तीय प्रणालीमा २२ अर्ब ७२ करोड रुपैयाँ अधिक तरलता रहेको उनले जानकारी दिए । यो सीआरआरबाहेकको रकम हो । सोही अवधिमा अन्तर बैंक ब्याजदर करिब ५ प्रतिशत छ । अन्तर बैंक सापटी पाउन छाडेपछि बैंकहरूले राष्ट्र बैंकबाट अल्पकालीन सापटी लिइरहेका छन् । बजारमा अधिक तरलताको अवस्था र बैंक तथा वित्तीय संस्थाले राष्ट्र बैंकबाट रिपो र एसएलएफमार्फत लिएको सापटी तुलना गर्दा केही महिनायता अधिक तरलताको अवस्था ऋणात्मक छ । बजारमा रहेको अधिक तरलताको तुलनामा बैंक तथा वित्तीय संस्थाले राष्ट्र बैंकबाट लिएको अल्पकालीन सापटी बढी रहेकाले यस्तो देखिएको हो । सोमबार मात्र बैंक तथा वित्तीय संस्थाले एसएलएफमार्फत करिब १७ अर्ब रुपैयाँ सापटी लिएका छन् । आइतबार करिब २२ अर्ब रुपैयाँ एसएलएफ लिएका थिए । गत बिहीबार मात्र राष्ट्र बैंकले रिपोमार्फत ३० अर्ब रुपैयाँ बजारमा पठाएको छ । एसएलएफ र रिपोमार्फत बैंकहरूले लिएको सापटी रकम पनि जोड्दा वित्तीय प्रणालीको शुद्ध अधिक तरलता ऋणात्मक रहेको पुष्टि हुने विज्ञहरूको तर्क छ ।"
फूलपातीदेखि सात दिन रुट परमिट खुला,"चाडबाडका बेला रुटमा चल्ने सवारीसाधन अपुग हुने भएपछि देशभर सञ्चालनमा रहेका सवारीलाई दसैंको फूलपातीदेखि सात दिनलाई रुट परमिट खुला गर्ने निर्णय भएको छ । संसद्को विकास तथा प्रविधि समितिमा भएको छलफलले रुट परमिट खुला गर्न निर्देशन दिने निर्णय गरेको थियो । जुनसुकै सवारीलाई यात्रु लिएर जहाँतहीँ जान पाउने गरी रुट परमिट खुला गर्न निर्देशन दिइएको समिति सभापति कल्याणीकुमारी खड्काले जानकारी दिइन् । यसअनुसार यातायात व्यवसायीले कार्यान्वयनमा लैजाने यातायात व्यवस्था विभागका महानिर्देशक नमराज घिमिरेले बताए । रुट परमिट खुलाउनुअघि सवारीसाधनको प्राविधिक जाँच राम्रोसँग गर्न पनि समितिले भनेको छ । समिति बैठकमा आइतबार यातायात व्यवस्था विभाग, सडक विभागलगायत सरोकारवाला निकायको उपस्थितिमा चाडबाडमा सवारी सञ्चालन, सडकको अवस्थालगायत सम्बन्धमा छलफल भएको थियो । भीड कम गर्न अनलाइन टिकट बुकिङलाई प्राथमिकता दिनसमेत समितिले भनेको छ । क्षमताभन्दा बढी यात्रु बोक्न नपाउने र यातायात व्यवसायी, सवारी चालक र यात्रुले स्वास्थ्य मापदण्ड अनिवार्य पालना गर्नुपर्नेछ । बर्खामा भत्किएका सडक मर्मत र खाल्डाखुल्डी टालेर सवारी आवागमन सहज बनाउन समितिले निर्देशन दिएको छ । यसैबीच सोमबारबाट दसैंका लागि अग्रिम टिकट बुकिङ खुला गरिएको छ । लामा तथा मध्यम दूरीका सवारीमा दसैंदेखि छठसम्मका लागि अग्रिम टिकट बुकिङ खुलाइएको हो । कोभिडको जोखिम कायमै रहेकाले अनलाइन बुकिङलाई प्राथमिकता दिइएको घिमिरेले बताए । अनलाइनबाट अग्रिम बुकिङ खुलाउन सबै यातायात व्यवसायीलाई भनिएको थियो, उनले भने । चाडपर्वका बेला टिकट काउन्टर बढी अव्यवस्थित हुने गरेकाले त्यसको व्यवस्थापन गर्न काउन्टरमा बस्ने यातायात व्यवसायीलाई परिचयपत्र र ज्याकेट अनिवार्य गरिएको छ । काठमाडौं उपत्यकाका १४ स्थानमा यात्रु सहायता कक्षसमेत स्थापना गरिएको घिमिरेले जानकारी दिए । बसपार्क, रत्नपार्क, कलंकी, चाबहिल, गौशाला, कोटेश्वर, सातदोबाटो, सीतापाइलालगायत स्थानमा सहायता कक्ष राखिएको छ । विभिन्न स्थानका लागि सवारीको भाडा दर फ्लेक्समा प्रिन्ट गरेर कक्षमा टाँसिएको छ । ट्राफिक प्रहरी, नेपाल प्रहरी र नाडा अटोमोबाइल्स एसोसिएसन अफ नेपालका प्रतिनिधि हुनेछन् । बिचौलियाबाट यात्रुलाई ठगिन नदिन सादा पोसाकका प्रहरीसमेत परिचालान गरिने भएको छ । नागढुंगासम्म यात्रु चढ्ने बसमा सादा पोसाकका प्रहरी परिचालित हुनेछन्, उनले भने, उनीहरूले यात्रुको टिकट जाँच्ने, सिट क्षमताभन्दा बढी यात्रु राखिएको छ, छैनलगायत विषय हेर्नेछन् । सडक विभागले दसैंसम्म सबै सडक क्लियर गरिदिने सहमतिसमेत भएको छ । अहिले बढी समस्या नारायणगढबुटवल र मनाङ जाने सडकमा छ, दसैंसम्म सबै क्लियर हुनेछ, घिमिरेले भने, काठमाडौं वरपरका सडकका खाल्डाखुल्डी पनि पुरेर सहज यात्राको वातावरण बनाउँछौं ।"
राजदूतहरूले भने नेपालको प्रकृति अद्भुत,"एक महिनाअघि मात्रै नेपाल आएका राष्ट्रसंघीय शैक्षिक, वैज्ञानिक तथा सांस्कृतिक संगठन (युनेस्को) का प्रतिनिधि माइकल क्रफ्ट सोमबार बिहान नजिकैबाट हिमाल देख्दा मोहित बने । ११ राजदूतसहितको टोलीमा आइतबार पोखरा आएका उनले लेकसाइडबाट खुलेको हिमाल देख्दा आकाशमा पोतिएको सुन्दर चित्रकला सम्झिए । श्रीमती र छोराछोरीलाई साथमै नल्याएकोमा थकथकी माने । राजदूत, कूटनीतिक नियोग र नेपालस्थित विकास साझेदार संस्थाका प्रमुख एवं प्रतिनिधि सम्मिलित २५ सदस्यीय टोली सोमबार हाइकिङका लागि कास्कीकोट उक्लियो । अन्नपूर्ण गाउँपालिकाको देउरालीबाट सुरु भएको हाइकिङ ऐतिहासिक कास्कीकोट दरबार हुँदै कश्यपतालमा टुंगियो । तीन घण्टा लामो हाइकिङ सकेर सराङकोट पुगेपछि सुस्ताउँदै माइकलले भने, नेपालीको मुस्कान मात्रै होइन, यहाँका प्राकृतिक दृश्य पनि सुन्दर छन् । अर्कोपल्ट परिवार नै लिएर आउँछु । नेपालका लागि जर्मन राजदूत थोमस प्रिन्जले पनि यसरी हिमाल हेर्न पाएका थिएनन् । सेप्टेम्बर पहिलो साता राजदूतको जिम्मेवारी सम्हालेका उनी पहिलोपल्ट काठमाडौंबाहिरको भ्रमणमा निस्किए । आइतबार आएकै दिन उनी विश्व शान्ति स्तूप उक्लिए । त्यहाँबाट खिचेका तस्बिर आफ्नो फेसबुकमा राखे । ती तस्बिर देखेर उनका साथीले छिट्टै नेपाल भ्रमणमा आउने थोमसलाई बताए । श्रीमतीसहित सोमबार हाइकिङमा गएका उनलाई स्थानीयको स्वागत गर्ने संस्कारले लोभ्यायो । बंगलादेशका राजदूत सलाउद्दिन नोमन दुई देशबीच हवाई सेवा पुनः सञ्चालन हुने दिनको पर्खाइमा छन् । सम्भवतः दुई सातापछि उडान खुल्नेमा उनी आशावादी देखिए । उडान सुरु हुनेबित्तिकै बंगलादेशी पर्यटकको आगमन बढ्ने उनले बताए । फिनल्यान्डका राजदूत पेर्टी एन्टिनेन नेपाल बसेको ३ वर्ष पूरा भइसक्यो । उनी योसँगै आठौंपल्ट पोखरा आएका हुन् । कोभिडले नेपालको पर्यटनमा पारेको प्रभावलाई उनले नजिकबाट नियालेका छन् । अब भने नेपाल खुला भएर फेरि पुरानै दिनमा फर्कन लागेकोमा उनी खुसी छन् । यहाँको प्रकृतिसँग रमाउन पर्यटक आउँछन्, उनले भने, पुराना ट्रेकिङ रुट बिग्रिरहेका छन् । यसले केही फरक पार्छ, त्यसैले ख्याल पुर्याउनुपर्छ । पोखराका लागि आफू नयाँ नभएको र टोलीका अन्य सदस्यसँग पोखराको आफ्ना अघिल्ला अनुभव सुनाउन पाउँदा उनी दंग देखिए । नेपाल घुम्न काठमाडौं बाहिर जान पनि उनले सुझाव दिए । काठमाडौं मात्रै नेपाल होइन, यो नेपालको सानो भाग मात्रै हो, उनले भने, काठमाडौंबाहिर पनि नेपाल छ । पोखरामा पनि देख्न सकिन्छ । पोखरा आएर पहिलोपल्ट हिमाल देख्नेमा दुबईका राजदूत साइद हमदान अल नाक्बी पनि हुन् । नेपालको प्राकृतिक सुन्दरता, नेपालीको आत्मीयतालाई आफ्नो देशसम्म पुर्याएर आफ्ना नागरिक यहाँ डाक्न सरकारी तहबाटै सहयोग गर्नेमा उनी प्रतिबद्ध छन् । राजदूतहरूको भ्रमणले पोखरा र नेपाल नै सुरक्षित रहेको सन्देश प्रवाह भएको साउदी अरबका राजदूत मुसाइद बिन सुलेमान अल मारवानी बताउँछन् । लुम्बिनी तीन पल्ट पुगे पनि श्रीलंकाकी राजदूत हिमाली अरुणातिलक पोखरामा पहिलोपल्ट आएकी हुन् । डाँडाकाँडा उक्लिएको उनको पहिलो अनुभव हो । दुई वर्षअघि नेपाल आएकी उनी कोरोना महामारीका कारण धेरै घुम्न पाइनन् । लुम्बिनीमा मात्रै आउने आफ्नो देशका नागरिकलाई अन्य पर्यटकीय गन्तव्यसम्म पुर्याउन पर्यटनकर्मीले प्याकेज बनाउनुपर्ने उनी सुझाउँछिन् । गण्डकी प्रदेश सरकारको निमन्त्रणा र परराष्ट्र मन्त्रालयको संयोजनमा राजदूतको टोली आइतबार पोखरा आएको हो । पोखराका पर्यटनसँग सम्बन्धित संघसंस्थाको समन्वयमा टोलीले हाइकिङसँगै अन्य गतिविधिमा सहभागिता जनाएको छ । रेस्टुरेन्ट एन्ड बार एसोसिएसन अफ नेपाल (रेबान) पोखराले पर्यटन दिवसका अवसरमा आयोजना गरेको एक दिने मिनी सडक महोत्सवमा समेत उनीहरू सहभागी भए ।"
माथिल्लो कर्णालीमा जुटेन लगानी,"परियोजना विकास सम्झौता (पीडीए) भएको सात वर्ष बितिसक्दा पनि माथिल्लो कर्णाली जलविद्युत् आयोजनामा लगानी जुट्न सकेको छैन । आयोजना निर्माण अनुमति पाएको भारतीय कम्पनी ग्रान्धी माल्लिकार्जुन राव (जीएमआर) ले वित्तीय व्यवस्थापन गर्न पटकपटक समय गुजार्दै आएको छ । सन् २०१८ सेप्टेम्बरपछि भने उसलाई थप समय दिइएको छैन । न त सम्झौता नै तोडिएको छ । लगानी बोर्डको कार्यालयमार्फत अघि बढिरहेको आयोजना हो, माथिल्लो कर्णाली । बोर्ड र जीएमआरबीच सन् २०१४ सेप्टेम्बरमा पीडीए भएको थियो । पीडीए गर्दा दुई वर्षभित्र वित्तीय व्यवस्थापन गरिसक्नुपर्ने गरी दुई पक्षबीच सहमति भएको थियो । यसअनुसार जीएमआरले २०१६ सेप्टेम्बरसम्म लगानी जुटाइसक्नुपर्थ्यो । तर त्यो अवधिमा उसले लगानी ल्याउन सकेन । त्यसपछि १ वर्ष थपेर समयसीमा २०१७ सेप्टेम्बरसम्म पुर्याइयो । पीडीए गर्दा पाएको दुई वर्ष र थपिएको एक वर्ष अवधिमा पनि जीएमआरले लगानी जुटाउन नसकेपछि लगानी बोर्डले फेरि एक वर्ष समय थपेर २०१८ सेप्टेम्बरसम्म लगानी खोज्न भन्यो । जीएमआरले त्यो समय गुजारेको पनि तीन वर्ष बितिसकेको छ । तर लगानी बोर्डको कार्यालयले न वित्तीय व्यवस्थापनका लागि समय थपेको छ, न आयोजनाबाट जीएमआर निस्कनुपर्ने भनेर कुनै निर्णय नै गरेको छ । जीएमआरले वित्तीय व्यवस्थापनको समय थप्न माग गरिरहेको छ भने बोर्डले समय थप्ने आधार जीएमआरसँग खोजिरहेको छ । यो सिलसिला चल्न थालेको पनि दुई वर्षभन्दा बढी समय भयो । वित्तीय व्यवस्थापनका लागि दुई पटकसम्म थपेको म्याद गुज्रिएपछि जीएमआरलाई उसको व्यावसायिक योजना (एक्सन प्लान) पेस गर्न भनिएको लगानी बोर्डको कार्यालयको भनाइ छ । जीएमआरले २०२० डिसेम्बर ३१ मा त्यस्तो एक्सन प्लान बुझायो पनि । तर एक्सन प्लान पाएको ९ महिना बितिसक्दा पनि बोर्डले कुनै निर्णय गरेको छैन । एक्सन प्लान अध्ययनका क्रममा रहेको र जीएमआरका विषयमा के निर्णय गर्ने भन्ने अधिकार बोर्ड बैठकलाई रहेको बोर्डको कार्यालयका सहायक प्रवक्ता रमेश अधिकारीले जानकारी दिए । वित्तीय व्यवस्थापन गर्न जीएमआरलाई परेको समस्या उसले कसरी समाधान गर्छ ? त्यसको योजना के छ ? कति समय थप्नुपर्ने हो ? लगायत विस्तृत कार्ययोजना मागेका थियौं, अधिकारीले भने, अहिले प्राविधिक समितिले त्यसको अध्ययन गरिरहेको छ । अध्ययन टुंगिसकेपछि हामी त्यो विषयलाई बोर्डमा लैजान्छौं । बोर्डले जे निर्णय दिन्छ, त्यहीअनुसार अघि बढ्छौं ।जीएमआरले गत डिसेम्बरमा बुझाएको एक्सन प्लानमा आयोजनामा लगानी जुटाउन लागि १८ महिना समय मागेको उनको भनाइ छ । उसले १८ महिना समय मागेको छ । तर कति समय थप्ने र त्यसरी समय थप्नुको औचित्य पुष्टि हुन्छहुँदैन भन्ने विषय बोर्डले निर्धारण गर्ने हो, अधिकारीले भने । जीएमआरको माग पूरा गर्ने वा नगर्नेबारे बोर्डले कुनै निर्णय गरेको छैन । तर यसरी समय मागेको पनि नौ महिना बितिसकेको छ । प्रधानमन्त्रीले अध्यक्षता गर्ने बोर्ड बैठक पछिल्लो नौ महिनामा तीन पटक बसेको देखिन्छ । माथिल्लो कर्णालीको एजेन्डामाथि भने कुनै छलफल भएको देखिँदैन । पछिल्लो समय जीएमआरले माथिल्लो कर्णालीबाट उत्पादित विद्युत् बंगलादेशलाई बेच्ने र त्यसका लागि चाँडै बंगलादेशसँग विद्युत् खरिदबिक्री सम्झौता (पीपीए) गर्ने बताउँदै आएको छ । जीएमआरले बंगलादेशमा विद्युत् बेच्न प्रारम्भिक सहमति गरिसकेको भए पनि पीपीए भइसकेको छैन । पीपीए भएपछि वित्तीय व्यवस्थापन हुन्छ भन्ने जीएमआरको योजना छ । पीपीए हुँदा आयोजना बन्नेमा हामीलाई पनि आशा जाग्छ, सहायक प्रवक्ता अधिकारीले भने । गत भदौ २९ र ३० मा सम्पन्न नेपाल र बंगलादेशका ऊर्जा सचिवस्तरीय बैठकमा माथिल्लो कर्णाली जलविद्युत् आयोजनाबाट उत्पादित विद्युत् बंगलादेश पठाउने विषयमा छलफल भएको थियो । भारत हुँदै बंगलादेश पठाउने विद्युत्का लागि प्रसारणलाइनको व्यवस्था गर्न नेपालभारतबंगलादेश त्रिपक्षीय समझदारी आवश्यक पर्ने बताइएको छ । ऊर्जा, जलस्रोत तथा सिँचाइ मन्त्रालयले त्रिपक्षीय रूपमा छलफलका लागि प्रयास गरिरहेको बताए पनि त्यसको अन्तिम टुंगो भने लाग्न सकेको छैन । नौ सय मेगावाट विद्युत् उत्पादन क्षमताको यो आयोजनाका लागि ११६ बिलियन अमेरिकी डलर बराबर लागत अनुमान गरिएको छ । जीएमआर अपर कर्णाली हाइड्रोपावर कम्पनी लिमिटेड स्थापना गरेर अहिले प्रारम्भिक चरणका काम भइरहेका छन् । आयोजनास्थलमा जग्गा अधिग्रहण, मुआब्जा र पहुँच मार्ग निर्माणका काम जीएमआरले गरिरहेको लगानी बोर्डको कार्यालयले जनाएको छ ।"
चौधरी ग्रुपले तिर्यो १४ अर्ब २८ करोड कर,"काठमाडौं (कास) व्यावसायिक घराना चौधरी ग्रुपले आर्थिक वर्ष २०७७७८ मा सरकारलाई १४ अर्ब २८ करोड रुपैयाँ कर तिरेको बताएको छ । उक्त आवमा सरकारले संकलन गरेको कुल राजस्व रकमको १७३ प्रतिशत चौधरी ग्रुपले मात्रै तिरेको ग्रुपले सोमबार जारी गरेको विज्ञप्तिमा उल्लेख छ । कोभिड महामारीले अर्थतन्त्रमा पारेका गम्भीर असरका बीच पनि अघिल्लो आर्थिक वर्षको तुलनामा गत आर्थिक वर्षमा बढी राजस्व तिरिएको ग्रुपको भनाइ छ । चौधरी ग्रुपका अनुसार उसले आर्थिक वर्ष २०७४७५ मा ९ अर्ब ६७ करोड ५७ लाख, २०७५७६ मा ११ अर्ब ६७ करोड ५९ लाख र २०७६७७ मा ९ अर्ब ८७ करोड २३ लाख रुपैयाँ बराबर कर तिरेको थियो । पछिल्लो चार आर्थिक वर्षमा मात्र ग्रुपले साढे ४५ अर्ब राजस्व बुझाएको जनाएको छ ।चौधरी ग्रुपको खाद्य पदार्थदेखि जलविद्युत् र वित्तीय क्षेत्रमा समेत लगानी छ । ग्रुप मातहत सञ्चालित विभिन्न कम्पनीले उक्त राजस्व योगदान गरेका हुन् । कोभिडका कारण राष्ट्रिय अर्थतन्त्र नै संकुचित भएको समयमा हामीले राजस्वमा गर्न सकेको उल्लेख्य योगदानको तथ्यले मलाई उत्साहित बनाएको छ, ग्रुपका अध्यक्ष विनोद चौधरीले भने, स्वास्थ्य संकटको व्यवस्थापन र कोभिड खोप खरिदलगायत सरकारका अत्यावश्यक दायित्व व्यवस्थापनमा यसले महत्त्वपूर्ण भूमिका निर्वाह गरेको होला भन्ने मैले विश्वास लिएको छु ।"
खाद्यवस्तु अभाव हुन दिन्नौं,"काठमाडौं (कास) सरकारले चाडबाडमा अत्यावश्यक खाद्यवस्तुको अभाव हुन नदिने जनाएको छ । साल्ट ट्रेडिङसँग चिनीको मौज्दात सकिन लागेकाले बजारमा अभाव हुने आकलन भइरहँदा वाणिज्य तथा आपूर्ति सचिव दिनेश भट्टराईले अभाव हुन नदिने दाबी गरे । सरकारसँग आधार, तथ्य र तथ्यांक छ, चाडबाड मात्रै होइन अन्य बेला पनि अभाव हुन दिँदैनौं, वाणिज्य आपूर्ति तथा उपभोक्ता संरक्षण विभाग र नेपाल आयल निगमको संयुक्त आयोजनामा सोमबार भएको बजार अनुगमन र सरोकारवालाको भूमिकाअन्तर्क्रिया कार्यक्रममा भट्टराईले भने, अभाव छैन, अभाव पनि हुन दिदैनौं ।उनका अनुसार गत आर्थिक वर्षमा २ लाख १२ हजार टन चिनी आयात भएको थियो । चिनी उत्पादक संघले १ लाख ५ हजार टन स्वदेशमै उत्पादन भएको बताएको थियो । वार्षिक २ लाख ५० हजार टन भए माग धान्छ, भारतीय सीमा खुला हुँदा सर्वसाधारणले पनि केही मात्रामा ल्याए, उनले भने, चालु आर्थिक वर्षको साउनमा १७ हजार टन आयात भयो, भदौमै आउनुपर्ने १० हजार टन पाइपलाइनमा छ । यस हिसाबले पनि अभाव हुँदैन । चाडबाडमा भीडभाडसँगै उपभोग पनि बढ्ने भएकाले अनुगमन तीव्र बनाउन आवश्यक रहेको उनले बताए । अनुगमन गर्नकै लागि वाणिज्य आपूर्ति तथा उपभोक्ता सरक्षण विभागलाई थप जनशक्ति पठाएको उनले बताए । अनुगमन सधैं हुन्छ तर चाडबाडमा सघनविशेष हुनुपर्छ, उनले भन, हरेक पसलमा अनुगमन गर्न सक्दैनौं । व्यवसायीहरू स्वयं पनि सचेत बनौं । वाणिज्य आपूर्ति तथा उपभोक्ता संरक्षण विभागका महानिर्देशक प्रकाश पौडेलले आपूर्ति सहज नै भएकाले खाद्यवस्तुमा समस्या नभएको बताए । नेपाल गुणस्तर तथा नापतौल विभागका महानिर्देशक विश्वबाबु पुडासैनीले व्यवसायीहरूले नेट तौलमा बिक्री नगरे कारबाही गर्ने बताए । वाणिज्य विभागका प्रबक्ता शिवराज सेडाईंले अनुगमनलाई आगामी दिनमा थप प्रभावकारी बनाउँदै लैजाने बताए । नेपाल आयल निगमका निर्देशक वीरेन्द्र गोइतले चाडबाडमा इन्धनको अभाव नहुने दाबी गरे । इन्धनको मौज्दात करिब ७९ प्रतिशत छ, अभाव हुँदैन, उनले भने । नेपाल चेम्बर अफ कमर्सका आपूर्ति सभापति देबेन्द्रभक्त श्रेष्ठले अनुगमन गर्ने क्रममा कसैलाई कारबाही नै गरौं भन्ने सोच हटाउनुपर्ने बताए ।"
रेनोको रेनो शुभ काररम्भ,"काठमाडौं (कास) नेपालमा रेनो गाडीहरूको आधिकारिक वितरक एडभान्स्ड अटोमोबाइल्सले दसैं तथा तिहारका अवसरमा रेनो शुभ काररम्भ योजना ल्याएको छ । यो योजनाअनुसार रेनो गाडीको खरिदमा ग्राहकले ३ लाख रुपैयाँसम्मको फाइदा पाउन सक्नेछन् । योजनाअन्तर्गत ग्राहकले सजिलो फाइनान्स, १ वर्षको निःशुल्क सडक कर, २ वर्षको निःशुल्क सर्भिसिङ र ५ वर्षसम्म वारेन्टी पाउनेछन् । यो सुविधा रेनोका सबै भेरिएन्टका गाडीमा रहने कम्पनीले जनाएको छ ।"
दसैंतिहारमा होन्डाको साथ ७ योजना,"काठमाडौं (कास) नेफालका लागि होन्डा मोटरसाइकल तथा स्कुटरको आधिकारिक वित्रेता स्याकार ट्रेडिङ कम्पनीले दसैं तथा तिहारको अवसरमा होन्डाको साथ ७ योजना ल्याएको छ । योजनाअनुसार हरेक प्रदेशबाट होन्डा किन्ने १ जनाले १ लाख रुपैयाँ पाउने कम्पनीले जानकारी दिएको छ । यस योजनाको समय अवधिभर होन्डाका ग्राहकले स्क्र्याच कुपनमार्फत हात खाली नजाने गरी १ लाख रुपैयाँसम्म नगद उपहार पाउनेछन् । साथै ७ वर्षका लागि लागि स्पेयर पाटर््समा ७ प्रतिशत छुट तथा ९ वटा बोनस सर्भिस कुपन पाउन सक्छन् । होन्डा बिग बाइकको खरिदमा ४० हजार रुपैयाँसम्मको क्यास ब्याक, १ रुपैयाँको डाउन पेमेन्ट, १ रुपैयाँको ईएमआई र १ प्रतिशत ब्याजदरमा समेत होन्डा खरिद गर्न सकिने कम्पनीले जानकारी दिएको छ । योजनाको बम्परमा सहभागी १ जना भाग्यशाली ग्राहकले १५ लाख रुपैयाँसम्मको नगद पुरस्कार जित्नेछन् ।"
केन्टको दसैं र तिहार अफर,"काठमाडौं (कास) नेपालमा केन्ट उत्पादनहरूको आधिकारिक वितरक सीजी इलेक्ट्रोनिक्सले दसैं र तिहारलाई लक्ष्य गरी ग्राहक योजना ल्याएको छ । योजनाअन्तर्गत ग्राहकहरूले केन्टका कुनै पनि आरओ मोडलको खरिदमा सीजीका चपर उपहार पाउनेछन् । असोज ८ देखि सुरु भएको यो योजना सीमित अवधिका लागि मात्र सञ्चालन हुने कम्पनीले जनाएको छ । केन्टका वाटर प्युरिफायर, एयर प्युरिफायर, भ्याकुम क्लिनर, कीटाणु नाशक र स्मार्ट किचन उपकरण बजारमा उपलब्ध छन् ।"
वर्ल्डलिंकको २० हजार रुपैयाँको सेवा योजना,"काठमाडौं (कास) वर्ल्डलिंक कम्युनिकेसनले दसैं तथा तिहारको अवसरमा २० हजार रुपैयाँ बराबरको सेवासहितको प्याकेज योजना ल्याएको छ । यसमा प्रयोगकर्ताले मासिक ११ सय रुपैयाँमा ४० एमबीपीएस गतिको इन्टरनेट प्याकेज पाउनेछन् । यो प्याकेजमा एउटा नेटटीभी निःशुल्क उपलब्ध हुनेछ । यसका लागि प्रयोगकर्ताले १२ महिनाको प्याकेज लिनुपर्ने कम्पनीले जानकारी दिएको छ । साथै दसैंमा वर्ल्डलिंकको वार्षिक प्याकेज खरिद गर्ने ग्राहकले निःशुल्क जडानसहित २० हजार रुपैयाँ बराबरको सेवा तथा सुविधा पाउने कम्पनीले बताएको छ । यसमा ग्राहकले नेटटीभी सब्स्क्रिप्सन, सेटटप बक्स, डुअल ब्यान्ड राउटर, फाइबर केबल, वाईफाई रोमिङ र नेटटीभी प्राइम (ओटीटी) सब्स्क्रिप्सन प्राप्त गर्नेछन् ।"
"आईएमएस लिटिलको बिग डिस्काउन्ट, बिग स्माइल योजना","काठमाडौं (कास) आईएमएस लिटिल स्माइल्सले चाडबाडको अवसरमा बिग डिस्काउन्ट, बिग स्माइल योजना सार्वजनिक गरेको छ । कम्पनीले प्रिमियम बेबी ब्रान्ड र अन्य अन्तर्राष्ट्रिय ब्रान्डमा छुट ल्याएको जनाएको छ । ग्राहकहरूले बच्चाहरूको उत्पादनमा २५ प्रतिशतसम्म छुट पाउनेछन् । साथै ग्राहकले ५ हजार रुपैयाँभन्दा माथिको सामान खरिदमा १० प्रतिशतसम्मको छुट पाउँछन् । २० जना ग्राहकले १ हजार रुपैयाँ बराबरको स्मार्टडोको गिफ्ट कार्ड वा इनजाइजर पावर बैंक पाउने कम्पनीले जनाएको छ ।"
एनआईसी एसियाको खातामा बोनस अफर,काठमाडौं (कास) अन्तर्राष्ट्रिय डिजिटल रेमिट्यान्स कम्पनी वर्ल्ड रेमिटमार्फत एनआईसी एसिया बैंकको खातामा रकम पठाउँदा ४ सय रुपैयाँ बोनस दिइने योजना सार्वजनिक भएको छ । बैंकले यसपालिको दसैं तथा तिहारलाई लक्ष्य गर्दै यो योजना ल्याएको हो । यो योजना असोज ११ देखि कात्तिक १० सम्म लागू हुनेछ । पहिलो पटक गरिएको कारोबारमा मात्र योजना लागू हुने बैंकले जनाएको छ ।
सिटिजन्स र एभरेस्टबीच छुट सम्झौता,काठमाडौं (कास) सिटिजन्स बैंक इन्टरनेसनल र बानेश्वरस्थित द एभरेस्ट होटलबीच बैंकका ग्राहकलाई दिनेसम्बन्धी सम्झौता भएको छ । सम्झौताअनुसार बैंकका कार्डबाहकले होटलको सेवामा छुट पाउने बैंकले जनाएको छ ।
केशव र विशालले पाए दोब्बर रकम,काठमाडौं (कास) आईएमई समूहले सञ्चालन गरेको आईएमई डबलको डबलको डबल योजनाका पहिलो साताको दुई विजेता सार्वजनिक गरेको छ । लक्की ड्रमार्फत छानिएका दुई विजेतामा केशन दमाई र विशाल अधिकारी छन् । उनीहरूले क्रमशः यूएई र कतारबाट नेपालमा रकम पठाएका थिए । आईएमईले विजेताका परिवारलाई क्रमशः ८३ हजार १४ र ९६ हजार ४० रुपैयाँ रकम उपहार प्रदान गर्ने जनाएको छ ।
लुम्बिनी र कुटीबीच छुट सम्झौता,काठमाडौं (कास) लुम्बिनी विकास बैंक र पोखराको लेकसाइडमा अवस्थित कुटी रिसोर्ट प्रालिबीच बैंकका ग्राहकलाई छुट उपलब्ध गराउने सम्बन्धीसम्झौता भएको छ । सम्झौताअनुसार बैंकका ग्राहकले रिसोर्टका सेवा तथा सुविधामा २५ प्रतिशतसम्म छुट पाउनेछन् । बैंकका मुख्य प्रबन्धक दीपक खनाल र रिसोर्टका प्रबन्ध निर्देशक देवेन्द्र केसीले सम्झौतापत्रमा हस्ताक्षर गरे ।
सात महिला उद्यमीलाई परिसंघको सम्मान,"काठमाडौं (कास) नेपाल उद्योग परिसंघले पर्यटन क्षेत्रमा सक्रिय सात जना महिला उद्यमीलाई सम्मान गरेको छ । विश्व पर्यटन दिवस २०२१ को अवसरमा उद्यमीहरू लक्की क्षत्री, श्रद्धा जोशी, निमी शेर्पा, नन्दिनी लाहे थापा, सुष्मा तामाङ, निशा भोटे र शर्मिला काफ्लेलाई परिसंघले सम्मान गरेको छ ।"
सानिमा बैंकको दसैं धमाका,काठमाडौं (कास) सानिमा बैंकले दसैं धामाका योजना सार्वजनिक गरेको छ । अनलाइन सपिङ दराजसँगको सहकार्यमा बैंकले यो योजना ल्याएको जानकारी दिएको छ । योजनाअनुसार बैंकको डेबिट तथा क्रेडिट कार्ड प्रयोगकर्ताले दराजबाट सामान खरिद गर्दा छुट प्राप्त गर्नेछन् । ग्राहकले सो कार्ड प्रयोग गरी दराजबाट सामान खरिदमा २० प्रतिशत वा २ हजार रुपैयाँसम्मको छुट पाउनेछन् । यो योजना असोज १८ सम्म लागू हुने बैंकले जनाएको छ ।
ए डिभिजन राष्ट्रिय फुटसल लिग क्यासलको प्रभाव,"नियमअनुसार खेलाइने प्रतिबद्धताए डिभिजन राष्ट्रिय फुटसल लिगमा सहभागी सबै टोलीले रेफ्रीको निर्णयप्रति आपत्ति जनाउँदै प्रतियोगिता नै छाड्नेसम्मको चेतावनीसहित ज्ञापनपत्र पेस गरेकामा अखिल नेपाल फुटबल संघ (एन्फा) को फुटसल कमिटीले क्लबका प्रतिनिधि र रेफ्रीसँग सामूहिक छलफल गरेको छ । सबै क्लबले रेफ्रीमाथि आरोप लगाउनुलाई गम्भीर रूपमा लिँदै एन्फाले आफ्ना रेफ्री र क्लबका प्रशिक्षक तथा प्रतिनिधिलाई खेलको नियमबारे जानकारीसहित अन्तरक्रिया गरेको हो ।छलफलबाट रेफ्रीले फुटसलको अन्तर्राष्ट्रिय नियमको अधिनमा रहेर प्रतियोगिता सञ्चालन गर्ने सहमति भएको एन्फा फुटसल प्रमुख विनोद गुरुङले जानकारी दिए ।यसअघि शुक्रबार ढुकु फुटसलका सञ्चालक तथा प्रशिक्षक राज महर्जनको नेतृत्वमा सबै क्लबका प्रतिनिधि तथा प्रशिक्षकले रेफ्रीको निर्णयप्रति आपत्ति जनाउँदै ज्ञापनपत्र पेस गरेका थिए । एन्फाले पहिलोपल्ट आयोजना गरेको ए डिभिजन फुटसल वास्तविक फुटसलको नियमअनुसार सञ्चालन भइरहेको छ । मैले धेरैअघिदेखि भन्दै आएको छु कि यो प्रतियोगिता खेलाडी, प्रशिक्षक, सहभागी टोली र रेफ्रीका लागि पनि नयाँ हो । त्यसैले सबैले आआफ्नो मर्यादामा रहेर जिम्मेवारी पूरा गर्नेबारे छलफल भएको हो । हामीले सिनियर रेफ्री माग गरेका थियौं । तर उहाँहरू उपलब्ध नहुने कुरा थाहा पाएँ, राष्ट्रिय फुटसल व्यवसायी संघका अध्यक्षसमेत रहेका महर्जनले भने, रेफ्रीले नियमअनुसार खेल खेलाउने भन्ने सहमति भएको छ ।"
बिर्सनलायक अभ्यास खेल,काठमाडौं (कास) नेपाली राष्ट्रिय फुटबल टोलीका प्रशिक्षक अब्दुल्लाह अल्मुताइरीले ओमानविरुद्धको अभ्यास खेललाई साफ च्याम्पियनसिप २०२१ अगाडिको सबैभन्दा अन्तिम र महत्त्वपूर्ण परीक्षा भनेका थिए । त्यही खेल नेपालका लागि बिर्सनलायक रह्यो । नेपाल आइतबारको अभ्यास खेलमा ओमानसँग ७२ ले पराजित भएको हो । पहिलो हाफमा कम अनुभवी खेलाडी उतारेको ओमानले दोस्रो हाफमा भने अधिकांश पहिलो रोजाइका खेलाडी खेलाएको थियो । टोलीका लागि अब्दुल्लाजिज अल मुक्बालीले दुई गोल गरे । नेपालका आयुश घलान र अनन्त तामाङले ११ गोल गरे । ओमान फिफा वरीयताको ९० औं स्थानमा रहेको बलियो टिम हो ।नेपालले पहिलो हाफमा राम्रो चुनौती पेस गरे पनि दोस्रो हाफ पूर्णतः ओमानको पक्षमा रह्यो । खेल कतारको दोहामा भएको थियो । नेपाली टिम सोमबार माल्दिभ्सको माले पुगिसकेको छ । नेपालले शुक्रबार साफ च्याम्पियनसिपको उद्घाटन खेलमा आयोजक तथा डिफेन्डिङ च्याम्पियन माल्दिभ्सको सामना गर्दै छ ।
