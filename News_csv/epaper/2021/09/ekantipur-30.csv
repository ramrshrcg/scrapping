शीर्षक,विवरण
सरकारको राजस्व नीतिले फलाम र स्टिल महँगियो,"ॅमूल्य अभिवृद्धिमा सहयोग पुग्छस्पन्ज आइरन र बिलेटको अन्तःशुल्कमा व्यवसायी आरोपप्रत्यारोपमा लागिरहँदा अर्थ मन्त्रालयले भने फलाम तथा स्टिलका उत्पादनमा प्राथमिक (प्राइमरी) कच्चा पदार्थलाई छुट दिँदा त्यसले मूल्य अभिवृद्धि (भ्यालु एड) मा सहयोग गर्ने, रोजगारी बढाउने र आन्तरिक उत्पादनको प्रयोगबाट औद्योगिकरणलाई प्रवर्द्धन गर्ने उद्देश्यले यस्तो राजस्व नीति ल्याएको जनाएको छ ।सकभर कच्चा पदार्थको पनि प्राइमरी वस्तु यहाँ आओस् र त्यसले भ्यालु एडमा सहयोग गरोस् भनेर यो व्यवस्था ल्याइएको हो, मन्त्रालयका प्रवक्ता महेश आचार्यले भने, उद्योगहरूलाई एक तहको फरवार्ड लिंकेज हामीले उपलब्ध गराइएको हो । बिलेट उत्पादन गर्ने उद्योगलाई कर सहुलियत दिइएको र यसमा अन्तिम वस्तु उत्पादन गर्ने उद्योगले सुविधा पाएनन् भन्नु फरकफरक विषय हो । मन्त्रालयले बिलेट उत्पादन गर्ने उद्योगलाई मात्र सहुलियत दिएकाले एउटै प्रकृतिका उद्योगलाई फरक व्यवहार नगरेको स्पष्ट पारेको छ ।बिलेट र स्पन्ज आइरनको अन्तःशुल्क बढाएको विषयमा स्टिल उत्पादक कम्पनीहरूले प्रधानमन्त्रीलाई ज्ञापनपत्र बुझाउने तयारी गरेका छन् । देशभरका स्टिल उत्पादक कम्पनीले बिहीबार प्रधानमन्त्री शेरबहादुर देउवालाई ज्ञापनपत्र बुझाउने तयारी रहेको रोलिङ मिल्स एसोसिएसनका उपाध्यक्ष साःखले बताए । त्यस्तै, उपभोक्ता अधिकारकर्मीहरूलाई पनि गुहारेर सरकारको यो नीतिबारे सबैलाई जानकारी गराइरहेको उनले बताए ।"
स्वदेशी राजनीतिले प्रवासी नेपाली विभाजित,"(काठमाडौं)  पोर्चुगलको लिस्बनस्थित अलमेदा पार्कमा गैरआवासीय नेपाली संघ (एनआरएनए) राष्ट्रिय समन्वय परिषद् (एनसीसी) को आधिकारिक नेतृत्वको विषयलाई लिएर असोज ९ मा दुई पक्षबीच भिडन्त भयो । तुरुन्तै स्थानीय प्रहरीले हस्तक्षेप गरेकाले दुई जना मात्रै घाइते भए । रवीन अधिकारी नेतृत्वको समूहले आफूहरू निर्वाचित भएको भन्दै आफ्नो नेतृत्वमा एनसीसी कार्यसमिति घोषणा गरेका थिए । चुनाव धाँधली भएको भन्दै बहिष्कार गरेका सोमफुरी शेर्पाले आफ्नै नेतृत्वमा एनआरएनएको अर्को समानान्तर समिति खडा गरे । दुवै पक्षले आआफ्नो आधिकारिकता दाबी गरेपछि उत्पन्न विवाद हात हालाहालसम्म पुग्यो । सार्वजनिक स्थलमा मुक्का हानाहान भएकाले पोर्चुगल एनआरएनएभित्रको विवाद बाहिरिएको हो । उसका अन्तर्राष्ट्रिय र राष्ट्रिय परिषद्मा यस किसिमका विवाद नौला भने होइनन् । तर, यसपटक विगतमा भन्दा बढी नै सतहमा आयो । अमेरिकामा कार्यक्रम स्थलमा माइक खोसाखोस भयो भने बेल्जियममा मतपेटिका तोडफोड भयो । बेलायतमा निर्वाचन अधिकारीमाथि नै हस्तक्षेप भयो । स्थानीय सरकारको हस्तक्षेपले संयुक्त अरब इमिरेट्स (यूएई) मा निर्वाचन नै हुन सकेन । एनआरएनए अन्तर्राष्ट्रिय समन्वय समिति (आईसीसी) सचिवालयका अनुसार ८० वटा देशमा एनआरएनएको सञ्जाल विस्तार भइसकेको छ । जसमा नेपाली मूलका गैरनेपाली र नेपाली राहदानीवाहक १ लाख ५ हजार जना आबद्ध छन् । दुई वर्षका लागि कार्यसमिति चयन हुन्छ । १४ महिनाजति काम गर्न सहज हुन्छ । एनसीसी अधिवेशन सुरु भएदेखि आइसीसीको महाधिवेशन नभएसम्म निकै तनाव हुन्छ । कुनै न कुनै देशमा केही अप्रिय घटना घटेकै हुन्छन्, काठमाडौंस्थित सचिवालयका एक सदस्यले भने, यसले विदेशमा नेपाली समुदायको छवि राम्रो नभएको देखाउँछ । राजनीतिक दलले एनआरएनएमाथि हस्तक्षेप बढाउँदा पोर्चुगलको घटना भएको संरक्षकहरू बताउँछन् । त्यही हस्तक्षेपले विदेशमा नेपाली समुदाय विभाजित हुँदै गएको उनीहरूको ठहर छ । हुन पनि सबैजसो ठूला दलले एनआरएनए र विदेशमा आफ्ना भ्रातृ संगठनमार्फत गतिविधि बढाउँदै लगेका छन् । पछिल्ला तीन महाधिवेशनयता प्रवासमा भ्रातृ संगठन पनि खुल्दै गयो । उनीहरूले आफ्नो विचार समूहलाई जिताउने गतिविधि गर्न थाले । संस्थालाई आफ्नो शक्ति परीक्षण गर्ने थलोका रूपमा विकसित गर्न थाले, एनआरएनएका सल्लाहकार टीबी कार्की भन्छन्, यो कार्यले एनआरएनएको पवित्र उद्देश्यमाथि आक्रमण भयो । एनआरएनएमा राजनीतिक दलले आफ्नो प्रभाव बढाउँदा एनसीसी महाधिवेशन प्रतिनिधि छनोटमा विवाद हुने गरेको छ । महाधिवेशनमा सबैभन्दा बढी प्रतिनिधित्व गर्ने बेलायत, अमेरिका, अस्ट्रेलिया र जापानबाट आफ्ना संगठनमा आबद्ध प्रतिनिधि बढाउन राजनीतिक दलबीच चर्को प्रतिस्पर्धा चलिरहेको छ । यी देशबाट छनोट भएका प्रतिनिधि सही नभएको भनेर परराष्ट्र मन्त्रालयमा उजुरीसमेत परेको थियो । त्यसकै आधारमा परराष्ट्रले अक्टोबर २६ मा हुने निर्वाचन प्रक्रिया तत्काल तोक्न निर्देशन दियो । परराष्ट्रको उक्त निर्देशनले संस्थाको स्वतन्त्रतामाथि नै हस्तक्षेप गरेको भन्दै चर्को आलोचना भयो । अध्यक्ष कुमार पन्तसहितको टोलीले परराष्ट्र सचिव भरतराज पौड्याललाई भेटेरै परराष्ट्रले अनावश्यक हस्तक्षेप गरेको भन्दै आपत्ति जनाएको थियो । साझा संस्थालाई राजनीतिक हस्तक्षेप गर्नु हुँदैन । यसबारे एकमुष्ट प्रतिवाद गरेर संस्था जोगाउनुपर्छ, संस्थापक अध्यक्ष महतोले भने, विधानअनुसार एनआरएनएलाई चल्न दिनुपर्छ । प्र्रमुख दलहरूले त एनआरएनएको महाधिवेशनलाई लक्षित गर्दै आन्तरिक रूपमा विशेष निर्देशनदेखि परिपत्र नै जारी गरेका छन् । एनआरएनएको केन्द्रीय महाधिवेशन आगामी अक्टोबरमा हुन गइरहेको विदितै छ । एनआरएनएको उद्देश्य र गैरआवासीय नेपाली साथीहरूको भावनाअनुरूप संस्थालाई सफल र गतिशील बनाउन लोकतन्त्रवादी साथीहरूले नेतृत्व गर्न आवश्यक छ, साउन ७ मा कांग्रेसका विदेशस्थित सबै जनसम्पर्क समितिलाई महामन्त्री पूर्णबहादुर खड्काले पठाएको पत्रमा लेखिएको छ, एनआरएनएको राष्ट्रिय समन्वय परिषद्मा लोकतन्त्रवादी समूहका साथीहरूलाई विजयी गराउनु हुन हार्दिक अनुरोध गरिन्छ । त्यस्तै असोज ६ मा माओवादी (केन्द्र) का अध्यक्ष पुष्पकमल दाहालको अध्यक्षतामा बसेको बैठकले एनआरएनएको नेतृत्व चयनका लागि निर्देशिका नै बनाएको छ । दाहालद्वारा जारी परिपत्रमा यसको नेतृत्व वर्तमान सरकारमा रहेका राजनीतिक दलहरूको गठबन्धनसँगको एकता र सहकार्यको नीति लिइने उल्लेख छ । सबै खालका भ्रातृ संगठन आफ्नो उम्मेदवार बोकेर हिँड्न थाले । जसले गर्दा महाधिवेशनको खर्च पनि ह्वात्तै बढ्न थालेको छ । अध्यक्षको चुनाव लड्न मात्रै कम्तीमा १० करोड रुपैयाँभन्दा बढी खर्च हुन थालेको छ, एक पूर्वअध्यक्षले भने, दलहरू हावी हुँदा टिकट लिनका लागि मात्रै हरेक दललाई एकएक करोड रुपैयाँको थैली बुझाउनुपर्ने बाध्यता छ । त्यसबाहेक टिकट दिलाउन भूमिका खेल्ने र चुनावी खर्चको त हिसाब गरिसाध्य छैन । सल्लाहकार कार्कीले एनआरएनएको चुनाव शक्ति प्रदर्शन र आम्दानीको बाटो बनाउने माध्यम बन्न थालेको टिप्पणी गरे ।एक संस्थापकका अनुसार राजनीतिक हस्तक्षेपकै कारण पछिल्ला वर्ष प्रवास समुदाय विभाजित हुने क्रम बढेको छ । पहिले हामीले विश्व सम्मेलन गर्नुअघि सबै दलका प्रमुखसँग शिष्टाचार भेट हुन्थ्यो । अहिले आफैं गएर हामीले के निर्णय गर्ने भनेर सोध्न थालियो, उनले भने, अति राजनीतिक सक्रियताले नै प्रवासमा रहेका सबै नेपालीलाई जोड्नेभन्दा फुटाउने काम भयो । प्रवक्ता डीबी क्षत्री प्रवासमा रहेका नेपालीको हित र सुरक्षाका लागि पनि राजनीतिक दललाई हस्तक्षेप गर्नबाट रोक्नुपर्ने बताउँछन् । प्रवासमा रहेका सबै नेपालीको सिंगो संगठनका रूपमा राख्न सके मात्रै राष्ट्र र राष्ट्रियताको हितमा हुन्छ । यसमा राजनीतिक दलले विचार पुर्याउनुपर्छ, उनले भने, नत्र भने यो संस्थाको गरिमा सकिन्छ । संस्थापक अध्यक्ष महतो मुलुकको आर्थिक समृद्धिका लागि गैरआवासीय नेपाली अभियानलाई प्रयोग गर्न चाहने कि बिगार्ने भन्ने दलको हातमा निर्भर रहेको बताउँछन् । विदेशमा रहेका नेपालीका सीप मात्रै होइन, पुँजी पनि प्रयोग गरेर मुलुकको समृद्धि चाहने हो भने दलहरूले नचाहिँदो हस्तक्षेप रोक्नुपर्छ, उनले भने ।"
संघको भविष्य संकटमा,राजनीतिक हस्तक्षेपले प्रवासमा नेपाली समुदाय नै विभाजित हुँदै गएको छ । यसले संघको अभियान संकटमा परेको हो ?एनआरएनएको महाधिवेशन संसद्को चुनाव जस्तो होइन । स्वच्छ हिसाबले अगाडि बढ्न दिइएन भने एनआरएनए अभियान धेरै अगाडि बढ्न सक्तैन । त्यसकारण सबै मिलेर यसलाई दलको प्रभुत्वबाट बाहिर राख्नुपर्छ । दलहरूले देशलाई समृद्धितर्फ लैजाने हो भने प्रभुत्व कायम गर्न खोज्न बन्द गर्नुपर्छ । देशको समृद्धिका लागि हामी १० अर्ब रुपैयाँको सामूहिक लगानी कोष बनाउने अभियानमा छौं । यसलाई राजनीतिक दलको प्रभुत्व बनाउने फोरम नबनाऔं । त्यसो गरेको खण्डमा यसको भविष्य लामो छैन ।
विधान महाधिवेशनको मुख्य एजेन्डा संगठन सुदृढीकरण,"कसरी हुँदै छ महाधिवेशन ?ललितपुरको गोदावरीमा हुने विधान महाधिवेशनमा देशैभरबाट पाँच हजारभन्दा बढी प्रतिनिधि सहभागी हुँदै छन् । विधानमा यो महाधिवेशनमा राष्ट्रिय प्रतिनिधि परिषद्का सदस्य प्रतिनिधि हुने व्यवस्था छ । तर परिषद् गठन हुन नसकेकाले एमालेले विधानको बाधा अड्काउ फुकाउ धारा प्रयोग गर्दै प्रतिनिधि छनोटको मापदण्ड खुकुलो बनाएर धेरैलाई सहभागी गराउन लागेको हो । विधान महाधिवेशनमा केन्द्रीय कमिटीका सबै पदाधिकारी र सदस्य, केन्द्रीय निकायका सबै पदाधिकारी र सदस्य, प्रदेश कमिटीका सम्पूर्ण सदस्य, केन्द्रीय विभागबाट सचिवसहित पाँच जना, जनसंगठनका केन्द्रीय पदाधिकारी र वरिष्ठ सदस्य गरी १० जना, जिल्ला कमिटीका पदाधिकारी, संघीय र प्रदेशका सांसद, एमाले पार्टी सदस्य रहेका जिल्ला समन्वय समितिका प्रमुख र उपप्रमुख, एमालेबाट निर्वाचित पालिकाका प्रमुख, उपप्रमुख तथा प्रवास कमिटीबाट पनि प्रतिनिधित्व गराइँदै छ । जिल्लाको निर्वाचन क्षेत्रबाट एक महिलासहित दुई र एक दलितलाई अनिवार्य गरिएको छ । तीन हजार सिट क्षमता रहेको हलमा विशेष व्यवस्था गरेर सबै प्रतिनिधि अटाउने गरी व्यवस्था गरिएको छ । नअटेका प्रतिनिधिहरूलाई टेन्टमा राख्ने तयारी छ । प्रतिनिधिहरूका लागि परिचयपत्र, झोला, दस्तावेज, स्वास्थ्यसम्बन्धी किट्स तयार गरिएका छन् । हल, प्रतिनिधिका लागि खाना, यातायातलगायत तयारी अन्तिम चरणमा पुगेको एमालेले जनाएको छ । प्रतिनिधिको नामावली संकलनको काम अन्तिम चरणमा पुगेको छ, सचिव ज्ञवालीले भने । पहिलो दिन शुक्रबार उद्घाटनपछि समूह विभाजन र तीन वटै दस्तावेज वितरण गरिनेछ । शनिबार समूहगत छलफल गर्ने र आइतबार छलफलका साझा निष्कर्ष हलमा प्रस्तुत गर्ने कार्यसूची छ । केन्द्रीय कार्यालय सचिव शेरबहादुर तामाङले तीन वटा दस्तावेजमा छलफलका लागि ११ वटा समूह बनाउने तयारी रहेको जानकारी दिए । महाधिवेशन प्रतिनिधिका लागि परिचयपत्र र महाधिवेशनका लागि चाहिने सामग्री केन्द्रीय कार्यालयबाट उपलब्ध गराइँदै छ । प्रतिनिधिहरूलाई कार्यक्रम स्थलसम्म पुर्याउन सातदोबाटोबाट सटल बसहरूको व्यवस्था गरिएको ज्ञवालीले बताए । त्यहाँसम्म उहाँहरू सार्वजनिक वा निजी गाडीमा आउन सक्नुहुन्छ । त्यहाँबाट महाधिवेशन स्थलसम्म पार्टीले प्रबन्ध गरेका बसहरूले पुर्याउँछन् । बिहानको खाना र दिउँसोको खाजाको व्यवस्था महाधिवेशन स्थलमै हुन्छ । साँझको खाना र बस्ने प्रबन्ध सम्बन्धित पार्टी कमिटीहरूले गर्छन्, उनले भने, कहीँकतै त्यस्तो समस्या पर्यो भने सात वटै प्रदेशका सम्पर्क कमिटीहरूले थप प्रबन्ध गर्छन् ।"
टुँडिखेलमा एक बिहान,काठमाडौंको टुँडिखेलमा बुधबार बिहान फुटबल खेल अभ्यास गर्दै एक खेलाडी । कोरोना संक्रमणविरुद्धको खोप सहज हुँदै जाँदा खेलकुद आयोजना पूर्ववत् अवस्थामा फर्किन भएको छ । त्यसैले खेलाडीहरू पनि अभ्यासमा जुटेका छन् । तस्बिर ः दीपक केसीकान्तिपुर
ञँलाले गुन्जाउने ब्याँचुली धुन,"(काठमाडौं)  चाबहिलको चारुमति बिहारबाट हरेक बिहान ञँला बाजा घन्कन सुरु हुन्छ । बिहारमा जम्मा भएर बाजा बजाउँदै एउटा समूह टोलको मुख्यमुख्य मठमन्दिरको परिक्रमा गर्छ । चारुमतीबाट मात्र नभई टोलका अरू नेवा खलःबाट पनि यसैगरी बाजा बजाउँदै मठमन्दिर परिक्रमा गर्छन् । ञँला बाजा बजाउँदै हिँडेको समूह गणेश मन्दिर, पिंगलास्थान, ध्वन्दो चैत्यमा बिहान ६ नबज्दै पुगिसकेको हुन्छ । सबैभन्दा अगाडि धिमे बाजा समूह, बाँसुरी र त्यसपछि छलीमुहली बाजा समूह हुन्छ । चाबहिल मात्र नभई काठमाडौं उपत्यकाका नेवारी बस्तीहरूमा एक महिनासम्म यसरी ञँला बाजा बजाएर टोलका मठ मन्दिर घुम्ने प्रचलन छ । ञँला बाजामा धुनचाहिँ ब्याँचुली गीतको हुन्छ । बासुरीले झन् मिठो धुन निकाल्छ । ब्याँ भनेको नेपाल भाषामा बिहान हो । चुली भनेको कोपिलाजस्तै हो, नेवारी लोकसाहित्यका ज्ञाता शरद कसाले भने, बिहानै गाइने भएकाले यसको नामै ब्याँचुली रहन गयो ।नेवारी पात्रोअनुसार ञँला वर्षको एघारौं महिना पनि हो । यसलाई खुसी र उमंगको महिनाको रूपमा लिइने संस्कृतिविद् यज्ञमानपति बज्राचार्यले बताए । गुँला महिना सकिनासाथ ञँला सुरु हुन्छ । गुँला पर्वको अन्तिम दिन भाद्र औंसी हो । गुँला महिनामा चरम अवस्थामा रहेको रोगव्याधि, अन्धकार, नराम्रा दिन हट्दै गएपछि खुसीको महिना सुरु हुने विश्वास गरिन्छ । खुसीको महिना भनेको ञँला हो । यही महिनामा सबैभन्दा इन्द्रजात्रा सुरु हुन्छ, दसैंतिहार आउँछ । नयाँ वर्ष सुरु हुन्छ । नेपाल सम्वत्को पहिलो महिना कक्षला हो । कक्षलापछि छिंला, पयँला, सिल्ला, दिल्ला, गुँला, ञँला र अन्तिम महिनाचाहिँ कौला हो । उत्साहको महिना ञँलामा बिहानै ब्याँचुली गाउँदै मठमन्दिर जानु नै उत्साहको सञ्चार गराउनुभएको कसाले बताए । ब्याँचुली गाउँदा शरीरमा ऊर्जा प्राप्त हुन्छ, कसाले भने, काम गरेर थाकेको शरीरमा उत्साहको लहर ल्याइदिन्छ । कसाका अनुसार ञँला महिना यमराज र इन्द्रसँग जोडिएको विश्वास गरिन्छ । यमराजसँग जोडिनु भनेको पितृसँग जोडिनु हो । यो महिनामा पितृलाई उज्यालो दिन उमाकु मार्ग परिक्रमा गरिन्छ । इन्द्रजात्राको छेको पारेर बाँसको दियोमा बत्ती बालेर परिक्रमा गरिन्छ । इन्द्रसँग जोडिनुको अर्थचाहिँ कृषिसँग जोडिनु हो । इन्द्र वर्षाका देवताका रूपमा पुकारिन्छ, कसाले भने, यही बेला हुस्सु लाग्छ । पानी पर्छ । यसले खेतीलाई फाइदा गर्छ । यसरी कृषिलाई पनि पितृलाई पनि भलो गर्ने महिना हो ञँला ।बाजाको धुनमा ब्याँचुली बजे पनि गीतै गाउन भने छाडिएको छ ञँलामा ।"
"पहिरोपीडितले आश्वासन पाए, रकम पाएनन्","(दोलखा)  घर पहिरोले लगेपछि तीन महिनादेखि सामुदायिक भवनमा अस्थायी रूपमा बस्दै आएकी रुपमाला पोत्रेललाई ६ जनाको परिवारको ओतको चिन्ता छ । उनको परिवार अहिले उक्त सामुदायिक भवनको एउटा कोठामा कोचिएरै निर्वाह गरिरहेका छन् । ऋणधन गरेर बनाएको घर पहिराले लगेपछि उनको परिवारको बिचल्ली भएको हो । कालिञ्चोक गाउँपालिका५ रानीवनका पहिरोपीडितलाई वाग्मती प्रदेशले अस्थायी आवास बनाउन तत्काल २५ हजार रुपैयाँ दिने भनेको २ महिना बितिसक्दा पनि पीडितले पाएका छैनन् । मन्त्रीसहित आएर अस्थायी आवास बनाउन रकम दिने भनेको अहिलेसम्म पाएका छैनौं, रुपमालाले दुःख मान्दै भनिन्, हाम्रो अवस्था हेरेर आश्वासन त दिए तर गएपछि सबैले बिर्सदा रहेछन् । छोराछोरी खोला तरेर विद्यालय जाँदा प्रत्येक दिन मनमा चिसो पस्छ रूपमालाको । सामुदायिक भवनमा कति बस्न पाइन्छ थाहा छैन, उनले गुनासो गरिन्, चाडबाड नजिक आइसक्यो । सानो आफ्नै कटेरो पनि हाल्न सकिएन । सामुदायिक भवनमै रूपमालाको यस वर्षको चाड बित्ने पक्कापक्की छ । दुवै मृगौला फेल भएर प्रत्यारोपण गरेका प्रेमबहादुर लाम्गादे पनि पहिरोले घर लगेपछि सामुदायिक भवनमै बस्दै आएका छन् । भूकम्पपछि बनेका ३ घर पहिरोको जोखिममा परेपछि कहिले भाइको घर कहिले सामुदायिक भवन चाहरेको ३ महिना वितिसक्यो ।सरकारले घर बनाउन रकम दिन्छ भनेर पर्खेको, उनले भने आएर, हेरेर पनि फर्के । सबैलाई हाम्रो घर पहिरोले लगेको रमिता बनेको छ । जो आए पनि आश्वासन मात्रै दिन थालेपछि केही गर्लान् भन्ने विश्वास पनि लाग्न छाडेको उनले वताए । तीन तहको सरकार छ, मर्दापर्दा कोही हुँदो रहेनछ, उनले भने हुने खाने नै थिए । सबै घरजग्गा लगेर सुकुम्वासी बनायो, मासिक २० हजार रुपैयाँको त औषधि नै खानुपर्छ । वाग्मती प्रदेशका तत्कालीन सामाजिक विकासमन्त्री सरस्वती बस्नेत र आन्तरिक मामिला तथा कानुनमन्त्री केशवराज पाण्डेले गत साउन २३ मा स्थलगत अनुगमन गरेर पीडित परिवारलाई अस्थायी आवासका लागि २५ हजार रुपैयाँका दरले सहयोग दिने घोषणा गरेका थिए । तर २ महिना बित्न लाग्दासमेत पीडितले अस्थायी आवास निर्माणका लागि रकम पाएका छैनन् । घर पूर्ण क्षति भएका १४ परिवारमध्ये केही सामुदायिक भवन र केही माथिल्लो भेगमा गोठ बनाएर बसेका छन् । बाढी पसेर घर छाडेकाहरू पानी कम भएपछि भने सोही घर फर्केका छन् । कहीं कतैबाट नहेरेपछि बाढीको लेदो सफा गरेर घरै फर्केको उत्तमकुमारी थामीले बताइन् । अर्काको बारीमा गोठ बनाएर बसेको थिएँ, उनले गुनासो गरिन्, लामो समयसम्म कोही आएनन्, बारीको चिसोले बच्चा बिरामी भए, पानी थामिएला भनेर सफा गरेर बस्न लागेका हौं । उनीजस्तै ४० परिवार पुरानै घरमा फर्केका छन् ।रानीवनमा असार पहिलो साताबाट गएको पहिरो अझै थामिएको छैन् । यस क्षेत्रमा पानी पर्यो भने डेढ सय परिवार घर छाडेर अन्यन्त्र बास बस्न जाने गरेको वडा अध्यक्ष सुवास थामीले वताए । लगत संकलन पुनः गर्नु भनेपछि विस्थापितलाई फाराम भर्न लगाएका छौं, उनले भने यो सातासम्ममा २० परिवारलाई अस्थायी आवासको रकम निकासा माग्छौं । सुरुमा ९३ परिवारको लगत संकलन भएपनि प्रदेश सरकारले पुनः लगत संकलन गर्न भनेको छ । बाढीसँगै गएको पहिराले सयौं रोपनी धानखेत र बारी बगाएको वडा अध्यक्ष थामीले वताए । रानीवनका ४० घर पहिरोको उच्च जोखिममा छन्, उनले भने, पहिराले तानेका घर चर्किएका छन् । वाग्मती प्रदेश सामाजिक विकास मन्त्रालयले पहिरोबाट विस्थापित परिवारलाई वितरणका लागि २ साताअघि १० लाख रुपैयाँ रकम जिल्ला प्रशासनमा पठाएको प्रमुख जिल्ला अधिकारी टेकराज निरौलाले वताए । कार्यविधि नभएकाले वितरण नगरिएको उनले सुनाए ।"
मौलिक शैलीमा ठडियो शिलु महादेव,"(भक्तपुर)  भक्तपुर दरबार स्क्वायर परिसरको शिलु महादेव (फसिःदेग) मन्दिर १९९० सालअघिकै स्वरूप शिखर शैलीमा पुनर्निर्माण भएको छ । २०७२ वैशाखको भूकम्पका कारण क्षतिग्रस्त गुम्बज शैलीको शिलु महादेव मन्दिरलाई स्मारक संरक्षण तथा दरबार हेरचाह कार्यालय (पुरातत्त्व विभाग) ले प्राप्त स्केच, तस्बीर, अभिलेखमा उपलब्ध डिजाइनको आधारमा शिखर शैलीमै पुनर्निर्माण गरेको हो । करिब ४ करोड रुपैयाँ लागतमा बनेको मन्दिर पुनर्निर्माणको कार्य ९६ प्रतिशत सम्पन्न भएको पुरातत्व विभाग भक्तपुर प्रमुख अरुणा नकर्मीले बताइन् । मन्दिरको गजुर र दुईवटा उड्ने सिंह राख्न बाँकी छ, उनले भनिन्, । शिलु महादेव मन्दिर दरबार स्क्वायर परिसरको पूर्वी चोकको उत्तरमा अवस्थित छ । शिलुलाई नेवारी भाषामा गोसाइँकुण्ड भनिन्छ । इतिहासविद् डापुरुषोत्तमलोचन श्रेष्ठका अनुसार गोसाइँकुण्ड जान नसक्ने बालबालिका, जेष्ठ सदस्य र अशक्त भक्तजनका लागि यो मन्दिर सत्रौं शताब्दी तिर बनेको देखिन आउँछ । मन्दिर निर्माणको यकिन मिति भने पत्ता नलागेको इतिहासविद् श्रेष्ठ बताउँछन् । १९१० सालमा हेनरी एम्ब्रोस ओल्डफिल्डले कोरेको चित्रमा शिलु महादेवलाई शिखर शैलीको नेपालकै ठूलो मन्दिरका रूपमा चिनाइएको छ । यद्यपि, शिखर शैली नेपालको मौलिक शैली होइन, सत्रौं शताब्दीमा भित्र्याइएको मुगल शैली हो । तर, यही शैलीमा पनि नेपालीपन मिसाइएको छ, मन्दिरको चारै दिशामा वायुपंखी सिंह (उड्ने सिंह) राखिएको चित्रमा देखिन्छ । शिलु मात्र होइन, भक्तपुरकै शिखर शैलीको नृत्यवत्सला मन्दिर र पाटनको कृष्ण मन्दिरमा पनि यस्तै उड्ने सिंह देख्न सकिने उनी बताउँछन् । यसले मन्दिर जमिनमा नभई आकाशमा उडिरहेको सन्देश बुझिने संस्कृतिविद्हरू बताउँछन् । दुर्भाग्य, १९९० सालको भूकम्पले शिलु महादेवलाई तहसनहस बनायो । तर, मन्दिरको पेटी र तलदेखि क्रमशः राखिएका हात्ती, सिंह र साँढेका आकर्षक मूर्तिमा क्षति पुगेन । १९९० अगाडिको तस्बिरमा शिलु महादेवको बायाँपट्टि हरिशंकर मन्दिर देखिन्छ । जुन मन्दिर पनि भूकम्पले क्षतिग्रस्त भयो । विडम्बना पुनर्निर्माण गर्न कसैले चासो देखाएनन् । अहिले यो मन्दिरको भौतिक अस्तित्व करिब हराइसकेको छ । हरिशंकर झैं शिलु महादेवलाई बेवास्ता त गरिएन तर शिखर शैलीमा नभई गुम्बज शैलीमा ठड्याइयो । मन्दिरको शैली र बनोट मात्र फेरिएन, इँट्टाले बनेको मन्दिरमा सेतो रङ पोतियो । मन्दिरको स्वरूप फर्सीजस्तै बाटुलो भएकाले नामै बदलियो । १९९० पछि यसले फसि ः देग अर्थात् फर्सीजस्तो नामले परिचितसमेत भएको श्रेष्ठ बताउँछन् । नगरपालिका, इतिहास तथा संस्कृतिविद्हरूको सल्लाह र प्राप्त स्केच, तस्बिरलगायत अभिलेखको आधारमा शिखर शैलीमा मन्दिर बन्यो । तर, मन्दिरको पुनर्निर्माणसँगै मन्दिरको चारै दिशामा जडान गरिएको अगाडि पञ्जा उठाएको उड्ने सिंह राख्ने विषयमा भने विवाद चल्यो । मन्दिर गुम्बज शैलीमा बनेपछि चारैतिरका उड्ने सिंह त्यसै राखिएकोमा २ वटा नगरपालिकाको पुरानो भवन पुनर्निर्माण हुँदा (१९९० सालपछि) ढोकाको दुईतिर राखिएको जानकारहरू बताउँछन् । बाँकी दुईवटा उड्ने सिंह गोलमढीको गहिरो ढुंगेधारा मर्मत गर्दा राखियो । विभागले चारवटै सिंहलाई शिलु महादेव मन्दिरमा पुनर्स्थापना गर्ने योजना बनाएको थियो । त्यसैअनुसार विभागले नगरपालिकाको पुरानो भवनको ढोकाको दुईतिर राखेको उड्ने सिंह निकालेर मन्दिरमा राखिसकेको छ भने तर, गोलमढीको ढुंगेधाराका सिंहलाई स्थानीयको अवरोधका कारण ल्याउन सकिएको छैन । वास्तुशास्त्रअनुसार उड्ने सिंह धारामा पानी खस्ने ठाउँमा राखिँदैन । मन्दिरमा राखे पनि मन्दिरको ढोकाका दायाँबायाँ र पेटीको तहमा राखिन्छ । भगवान्को पहरेदारको रूपमा राखिन्छ । त्यसैले त्यतिबेला यो ढुंगेधारामा राखिए पनि मन्दिर बनिसकेपछि मन्दिरमै राख्नुपर्ने सम्पदा र संस्कृतिको संरक्षणमा रुचि राख्ने विशेष अदालतका पूर्वअध्यक्ष गौरीबहादुर कार्की बताउँछन् । ढुगेंधाराको सिंह लैजान प्रयास नभएको पनि होइन । त्यसका लागि भक्तपुर नगरपालिका, वडा कार्यालयले स्थानीयसँग छलफल गरेर ढुंगेधाराका उड्ने सिंह निकाल्ने निर्णय गरे पनि स्थानीयको आक्रोशपछि त्यत्तिकै फर्किएको पुरातत्त्व विभाग प्रमुख नकर्मीले बताइन् । स्थानीयले ढुंगेधारामा राखिएको सिंह निकाल्न नदिएपछि विभागले उड्ने सिंह राख्ने ठाउँ खाली राखेर मन्दिर निर्माण गरेको छ ।"
कमलपोखरीमा डुबेर बालकको मृत्यु,भक्तपुर (कास) मध्यपुर थिमि८ बोडेस्थित कमलपोखरीमा डुबेर बुधबार ६ वर्षीय एक बालकको मृत्यु भएको छ । मृत्यु हुनेमा खोटाङ जन्तेढुंगा गाउँपालिका घर भई बोडेमा पाटीमा बस्ने रमेश खड्काका छोरा ६ वर्षीय रोशन रहेकोमहानगरीय प्रहरी परिसर भक्तपुरले जनाएको छ । पोखरीमा डुबेर सिकिस्त बालकलाई गठ्ठाघरको नागरिक कम्युनिटी अस्पतालमा उपचारार्थ लगिएको थियो । उपचारका क्रममा उनको मृत्यु भएको महानगरीय प्रहरी परिसरका प्रवक्ता डीएसपी दीपक गिरीले बताए ।
यस वर्ष खड्ग जात्रा हुने,"ललितपुर (कास) कोरोना महामारीका कारण गत वर्ष रोकिएको पाटन दरबारक्षेत्रमा हुने प्रायः खड्ग जात्रा यस वर्ष सञ्चालन हुने भएको छ । ललितपुर महानगरपालिकाले मंगलबार सरोकारवाला गुठियार, गुठी संस्थान, पाटन संग्रहालय, ललितपुर उद्योग वाणिज्य संघलगायतसँग छलफल गरेर यस वर्ष जात्रा सञ्चालन गर्ने निर्णय गरेको हो । जात्रामा विभिन्न ३२ खलक आवश्यक पर्छ । रोकिएको जात्रा २०७५ मा २३ वर्षपछि पुनः सञ्चालनमा आएको थियो । ललितपुर महानगर प्रमुख चिरीबाबु महर्जनले पाटन दरबार क्षेत्रमा सञ्चालन हुने अमूर्त संस्कृति सम्पदालाई विश्व सम्पदामा सूचीकृत गर्न विज्ञ टोलीसँग छलफल भइरहेको बताए ।"
सयौं कर्मचारी फाजिलमा,"कर्मचारी संघको, कमान्ड प्रदेशको समायोजनका बेला संघमा पदस्थापन गरेर फाजिलमा राखिएका वनका कर्मचारीको प्रदेशमा कमान्ड गर्ने निकाय नै छैन । प्रदेशमा काम गरिरहेकालाई समायोजन गर्दा ७ सयभन्दा बढी सशस्त्र वन रक्षकको पद संघमा राखिएको छ । वनको सुरक्षाका लागि पदपूर्ति गरिएका उनीहरू अहिले प्रदेशअन्तर्गतको डिभिजनल वन अधिकृत (डीएफओ) को मातहतमा छन् । कानुनतः उनीहरूको सरुवा र खटनपटन वन विभागले मात्र गर्न सक्छ । उनीहरूलाई बन्दुक दिइएको छ । वनको सुरक्षाका लागि गोली चलाउन सक्छन् । तर सशस्त्र वन रक्षकलाई गोली चलाउने आदेश प्रदेशअन्तर्गत रहेका डीएफओले दिन सक्दैनन् । संविधानमा हातहतियार चलाउने र फौजदारी अभियोगमा मुद्दा चलाउने अधिकार संघीय सरकारलाई दिइएको छ । वन तथा भूसंरक्षण विभागका महानिर्देशक मनबहादुर खड्का समायोजनका बेला मिलाउन नसकेकाले यो विषय समस्याका रूपमा रहेको स्विकार्छन् । सशस्त्र वन रक्षकलाई संघअन्तर्गत राखेर प्रदेशअन्तर्गतको अधिकारीले कमान्ड गर्ने विषय अप्ठ्यारो भएको उनले बताए । वन रक्षकहरूको विषय मिलाउन आफूले प्रयास गरिरहेको दाबी उनले गरे । प्रदेशले संगठन तथा व्यवस्थापन (ओएन्डएम) सर्वेक्षण गरेका छैनन् । प्रदेशले नयाँ कर्मचारी भर्ना गरिरहेको छ । प्रदेशले संघले पठाएका कर्मचारी नराख्ने भएकाले भूसंरक्षण अधिकृतहरू, सशस्त्र वन रक्षक र वन रक्षक यता न उता भएको अधिकारीहरू बताउँछन् ।"
देउवासिटौला समीकरण बन्दै !,"महाधिवेशनलगत्तै साथ२०७२ फागुनमा भएको १४ औं महाधिवेशनमा सभापतिमा देउवा, पौडेल र सिटौलाबीच प्रतिस्पर्धा भएको थियो । पहिलो चरणमा कसैले पनि ५१ प्रतिशत मत ल्याउन नसकेपछि दोस्रो चरणमा सिटौलाले देउवालाई सहयोग गरेका थिए । त्यसपछि २ सय ५८ मत थप्दै देउवा सभापति निर्वाचित भएका थिए । त्यसयता पार्टी सञ्चालनमा देउवासिटौला सहकार्य हुँदै आएको छ । केन्द्रीय कार्यसमिति, पार्टीका विभाग, भ्रातृ संस्था र अन्य निकायमा हुने मनोनयन र नियुक्तिमा देउवाले सिटौलालाई भाग छुट्याउने गरेका छन् । यतिसम्म कि देउवाले पछिल्लो समय सदस्यता विवाद समाधान गर्ने समितिको संयोजकसमेत सिटौलालाई बनाएका छन् । महाधिवेशनपछि हरेक अप्ठेरो समयमा सिटौलाले देउवालाई सहयोग गरेको देखिन्छ, सिटौलानिकट एक नेताले भने, यसले दुई नेता (समूह) बीच भविष्यमा सहकार्य हुने सम्भावनालाई संकेत गरेको छ ।ती नेताका अनुसार आगामी महाधिवेशनमा सिटौलाको मतले पनि केही हदसम्म प्रभाव पार्न सक्छ । १३ औं महाधिवेशनमा सिटौलाले ३ सय २४ मत र उनको समूहबाट महामन्त्री लडेका गगन थापाले ५ सय ८४ मत ल्याएका थिए । पछिल्लो समय थापाले साथ छोडेका छन् । यस पटक थापाले साथ छोडे पनि टिमका अन्य नेताहरू उहाँसँगै हुनुहुन्छ, ती नेताले भने, अघिल्लो महाधिवेशनको तुलनामा प्रतिनिधिको संख्या बढेकाले हाम्रो टिमबाट पनि त्यही अनुपातमा संख्या बढ्ने अपेक्षा गरेका छौं ।अहिले सिटौला समूहमा केन्द्रीय सदस्यहरू उमाकान्त चौधरी, प्रदीप पौडेल, शिवप्रसाद हुमागाईं, सुधीरकुमार सिवाकोटी र भीमसेनदास प्रधानलगायत छन् । प्रधान र चौधरी सांसद हुन् ।"
चाडबाड ताकेर मूल्यवृद्धि नगर,"जब चाडबाड नजिकिन थाल्छन्, बजारमा खाद्यान्नको भाउ उकालो लागिहाल्छ । विगतमा झैं यस वर्ष पनि खाद्यान्नको अनियन्त्रित मूल्यवृद्धिले निरन्तरता पाइरहेको छ । चाडबाडका बेला माग बढ्ने भएकाले व्यवसायीले मूल्यवृद्धि गरेका हुन् । सरकारले मूल्यवृद्धि रोक्न बजार अनुगमन गरिरहेको बताइरहेको छ । जिल्ला प्रशासन कार्यालय, वाणिज्य आपूर्ति तथा उपभोक्ता संरक्षण विभाग, गुणस्तर विभागलगायत नियामक निकायले संयुक्त अनुगमन गरिरहेको भनिरहेका छन् । तर त्यसको सकारात्मक प्रभाव बजारभाउमा परेको छैन । मूल्य नियन्त्रण भएको देखिन्न । यसबाट बजार अनुगमन केवल देखावटी कर्म मात्र भइरहेको देखिन्छ ।खुद्रा व्यापार संघको तथ्यांक हेर्ने हो भने खानेतेलको मूल्य एक वर्षमै प्रतिलिटर एक सय रुपैयाँसम्म बढेको छ । गेडागुडी, चामल, चिउरासहित अन्य खाद्यान्नको मूल्य पनि अचाक्ली आकासिएको छ । यसरी मूल्य निरन्तर बढिरहँदा बजार प्रणालीमाथि समेत प्रश्न उठ्न थालेको छ । उत्पादक, आयातकर्तादेखि खुद्रा बिक्रेता र उपभोक्तासम्म आइपुग्दा जति तहमा किनबेच हुन्छ, यसले पनि महँगी बढाउने काम गरिरहेको छ । वाणिज्य विभागले नै तयार पारेको प्रतिवेदनअनुसार, उत्पादकदेखि उपभोक्तासम्म आइपुग्दा ५ देखि ६ तहसम्म पार गर्नुपर्छ, जसले बजारभाउ बढाउन सघाइरहेका छन् । खाद्यान्नको मूल्य बर्सेनि बढिरहनुमा बजार प्रणाली नमिल्नु पनि कारण हो । तसर्थ बजारभाउ बढ्नुका अन्य कारण पत्ता लगाउनेतर्फ पनि सरकारको ध्यान जानुपर्छ । चालु आर्थिक वर्षको साउनमा तेल र घिउको मूल्य २९०७ प्रतिशतले बढेको राष्ट्र बैंकको तथ्यांक छ । अघिल्लो वर्ष तेल र घिउको मूल्यवृद्धि ६४८ प्रतिशत मात्रै थियो । साउनमा मात्रै समग्र मूल्यवृद्धि ४३५ प्रतिशत पुगेको छ । अघिल्लो वर्षको साउनमा यस्तो मूल्यवृद्धि ३४९ प्रतिशत थियो । यो बढ्दो प्रवृत्तिमाथि नियन्त्रण नगर्ने हो भने यसले आम नागरिकको दैनिकी र अन्ततः सामाजिक सुव्यवस्थामै असर पार्ने प्रस्ट छ । सबैभन्दा भाउ बढेको वस्तुमध्ये एक खानेतेलमा मुलुक पूर्णतः परनिर्भर हुनुपरेको र अन्तर्राष्ट्रिय बजारमा मूल्यवृद्धि भएकाले यहाँ पनि मूल्य बढेको नेपाल वनस्पति घिउतेल उत्पादक संघको भनाइ छ । यहाँका उद्योगलाई आवश्यक कच्चापदार्थ क्रुड सोयाबिन तेल, क्रुड सनफ्लावर तेल र तोरीका दाना ब्राजिल, अर्जेन्टिना, क्यानडा, अस्ट्रेलिया, युक्रेनलगायतका मुलुकबाट आयात हुने गरेका छन् । तर अन्तर्राष्ट्रिय बजारमा बढेको अनुपात र यहाँ भएको मूल्यवृद्धिको तुलनात्मक विश्लेषण राम्रोसँग गर्ने गरिएको छैन । व्यवसायीको आयात प्रज्ञापनपत्र, लागत खर्च, मुनाफा र बजार मूल्यबारे पनि अध्ययन जरुरी छ ।यसबीचमा चिनीको मूल्य पनि बढेर प्रतिकेजी ९५ रुपैयाँ पुगेको छ । एक वर्षमा हरियो केराउ प्रतिकिलो २० रुपैयाँ बढेर १४० रुपैयाँ पुगेको छ । सानो केराउ, राजमा, रहर दाल, मुसुरो दाललगायतको मूल्य पनि किलोमै २० रुपैयाँसम्म वृद्धि भएको छ । चामलको मूल्य बोरामा ५०६० रुपैयाँ वृद्धि भएको संघको तथ्यांकले देखाउँछ । ड्राई फुड, काजु, पेस्तालगायतको मूल्य विगतका वर्षभन्दा दोब्बर पुगेको छ । सीमित आयातकर्ताले मौज्दात राख्दा एक वर्षअघिको तुलनामा मूल्य दोब्बर भएको हो । हरियो तरकारी र फलफूलको मूल्य छोइनसक्नु भएको छ । थोक बजारमा केही तरकारीको मूल्य शतप्रतिशत बढेको कालीमाटी फलफूल तथा तरकारी बजार विकास समितिको तथ्यांक छ । पछिल्लो समय समग्र मूल्यवृिद्ध ५ देखि १० प्रतिशत रहेको व्यवसायीको भनाइ छ । संघको तथ्यांकलाई राष्ट्र बैंकको विवरणले पनि पुष्टि गर्छ । यसरी अनियन्त्रित रूपमा भइरहेको मूल्यवृद्धिको कारण पत्ता लगाएर तिनको तत्काल नियन्त्रण पनि अत्यावश्यक भइसकेको छ । बजारमा आफूखुसी मूल्य बढ्न नदिन उपभोक्ता आफैं पनि जागरुक हुनुपर्छ । सरकारले पनि बजार अनुगमन प्रणालीलाई चाडबाडकेन्द्रित मात्र नभई बाह्रै महिना स्वचालित बनाउनुपर्छ । संघीय संरचनाअनुसार बजार अनुगमनको अभिभारा पाएका स्थानीय सरकार यसमा सचेत हुनुपर्छ । बजार अनुगमन र मूल्य नियन्त्रणको प्रमुख दायित्व उनीहरूकै हो । तर स्थानीय तथा प्रदेश सरकारले अनुगमन गरेको देखिँदैन । छिटफुट रूपमा हुने अनुगमन पनि स्वार्थप्रेरित हुने गरेको उपभोक्ताकर्मीहरूको आरोप छ । संघीय सरकारका वाणिज्य विभाग, खाद्य प्रविधि तथा गुण नियन्त्रण विभाग, गुणस्तर विभाग, कृषि विभागलगायत नियामक निकायको भूमिका पनि यसमा प्रस्ट हुन जरुरी छ । उनीहरूबीच आवश्यक समन्वय नहुने अर्को समस्या छ । पेसागत जवाफदेही हरेक व्यवसायीमा पनि हुनुपर्छ । उद्योगी, आयातकर्ता, होलसेल र खुद्रा व्यापारी आफ्नो सामाजिक उत्तरदायित्वबाट पन्छिन मिल्दैन । ऐननियमअनुसार जायज मुनाफा राख्न पाउने अधिकार उनीहरूको भए पनि चाडबाडको मौकामा कालोबजारी गर्न मिल्दैन ।बजारमा विभिन्न तह हुँदै उपभोक्तासम्म खाद्यान्न आइपुग्दा मूल्य अत्यधिक बढेको छ । खाद्य संस्थानले कम्पनीबाट सीधै तेल किनेर सर्वसाधारणलाई बिक्री गर्दा भने बजारभाउभन्दा सस्तो देखिएको छ । बिक्रीका सन्दर्भमा बजारमा हुने विभिन्न तह घटाउन सके मूल्य नियन्त्रण सहज हुन्छ भन्ने यो एउटा उदाहरण पनि हो । यसका लागि संघीय उद्योग वाणिज्य तथा आपूर्ति मन्त्रालयले तत्काल कदम चाल्नुपर्छ । उपभोक्ताको हकहितका लागि खोलिएका उपभोक्तावादी संस्था पनि उपभोक्ताभन्दा निहित स्वार्थमा लागेको आरोपसमेत लाग्ने गरेको छ । ती संस्था पनि जवाफदेही बन्नुपर्छ । जसरी हुन्छ, मूल्यवृद्धिमाथि नियन्त्रण कायम गर्नैपर्छ । उपभोक्ता ठगिइरहने अवस्था हुनु हुन्न । तसर्थ, मूल्यवृद्धि नियन्त्रणमा पहलकदमी थाल्न राजनीतिक तहबाटै अग्रसरता लिन जरुरी छ ।"
उदाहरणीय शिक्षक,"रारा घुम्न आएका अमेरिकी पर्यटक इलाइहुँ डेलले मुगुका विद्यालय पनि अनुगमन गरे । विद्यार्थीहरूसँगको अन्तरक्रियाबाट, उनीहरूको कठिनाइ अनुभव गरी अंग्रेजी भाषाको अप्ठ्यारोलाई सहजीकरण गरिदिने उद्देश्यले, डेल दुई वर्षदेखि मुगुमै छन् । यसका लागि उनले श्रम मन्त्रालयबाट अनुमतिसमेत लिएका छन् । नेपाली भाषामा समेत दखल भएका डेलले अंग्रेजी भाषाका कक्षाहरू लिनुका साथै विद्यार्थीहरूलाई नैतिकता र अनुशासनको पाठ पनि पढाउने गरेका छन् । विद्यालय रहेको समुदायसमेत उनले प्रदान गर्ने गरेको नैतिक र सरसफाइसम्बन्धी शिक्षाबाट लाभान्वित भएको छ । विद्यालयको विद्यार्थी निरन्तरता कायम हुनुको साथै भर्ना दरमा वृद्धि भइरहेको छ । सात समुद्रपारि अमेरिकाबाट नेपाल घुम्न आएका पर्यटक डेललाई नेपालीको दुःख देखी सहयोग गर्ने भावना जागृत भएकोबाट दुर्गममा नियुक्ति लिई सुगममा काज बसिरहेका, शिक्षितप्रशिक्षित नेपालीले पनि केही सिक्ने हो कि ? महेन्द्रसिंह बम, टीकापुर१, कैलाली"
'अर्ली इलेक्सन को हावा,"मंगलबार पत्रकार सम्मेलन गरी केपी शर्मा ओलीले ताजा जनादेशमा जानुपर्छ भने । उनलाई लागेको छ, अब आउने चुनावमा आफ्नो मुख हेरेर एमालेलाई जनताले सके दुईतिहाइ नभए पनि बहुमत दिनेछन्, जुन उनको भ्रमसिवाय केही होइन । गएको चुनावमा दुई पार्टीको बलियो गठबन्धन थियो र पो जनताले पत्याए । तर, अहिले माओवादी मात्र अलग भएको होइन आफ्नै एमाले पनि विभाजन भै नेकपा एकीकृत समाजवादी बनिसक्यो, जसले गर्दा ओलीको शक्ति एकतिहाइमा खुम्चेको छ । यस्तो बेला एमालेले दुईतिहाइ वा बहुमत ल्याउँछु भन्नु मूर्खतासिवाय केही होइन । अहिले ताजा जनादेशमा गए कुनै पार्टीको बहुमत आउँदैन । बरु एमालेको भोट कांग्रेसको पोल्टामा जाने खतरा छ । हुन त, शेरबहादुर देउवाको अकर्मण्यताले गर्दा कांग्रेसको भोट पनि खासै बढ्ने देखिँदैन । तथापि नेकपा र एमालेको विभाजनले आउने चुनावमा कांग्रेस पहिलो हुने संकेत भने देखिएको छ । तर, कांग्रेसले पनि बहुमत पाउने छाँट भने छैन । यस्तोमा ४७ अर्ब खर्च गरेर चुनाव गराउनु र चुनावपछि पनि हङ पार्लियामेन्ट नै बन्ने अवस्था देखिनुले ताजा जनादेशमा जानुको कुनै अर्थ हुँदैन । वास्तवमा अहिले अर्ली इलेक्सन चाहिने कांग्रेसलाई मात्र हो । वामपन्थीहरू झगडा गरिरहेको यो अवस्थामा फाइदा पाउने भनेकै कांग्रेसले हो । त्यसमाथि पनि कांग्रेसका धेरै प्रभावशाली नेताहरू गत चुनावमा पराजित भै संसद्बाहिर छन् । उनीहरूलाई यो बेला चुनाव भए, जित्ने आस पलाएको छ । यस अवस्थामा कांग्रेस र एमालेको कुरा मिलिरहेको प्रतीत हुन् । अन्यथा कानुनमन्त्री ज्ञानेन्द्र कार्की पटकपटक ओलीको निवास पुग्ने कुनै आवश्यकता थिएन । कार्कीओलीको बारम्बारको भेटले गठबन्धन पार्टीहरूमा शंकाउपशंका उब्जिएको छ । गठबन्धन सरकार लामो समय चलेमा ओलीको शक्ति घट्ने र माधव नेपालपुष्पकमल दाहालको शक्ति र संगठन बढ्ने हुन्छ । ओली माओवादी र समाजवादी पार्टीको शक्ति र संगठन नबढोस् भन्ने चाहन्छन । त्यसैका लागि बरु कांग्रेसलाई हरतरहको सहयोग गरी अर्ली इलेक्सन गराउन चाहन्छन् । आफूहरूले सरकारलाई बाहिरबाटै समर्थन दिएर भए पनि माओवादी र समाजवादीलाई सरकारबाट विस्थापित गर्न ओली चाहन्छन् । तर कांग्रेसले बुझ्नुपर्छ आफ्नो प्रमुख प्रतिस्पर्धी पार्टी माओवादी र समाजवादी होइन एमाले नै हो भनेर । एमाले बलियो बने घाटा कांग्रेसलाई नै लाग्ने हो । अहिलेको अवस्थामा चुनावमा गए कुनै पनि पार्टीको बहुमत आउँदैन र यसले पुनः अर्को ५ वर्ष देशलाई अस्थिर पार्नेछ । गोपाल देवकोटा, गोकणेश्वर८, काठमाडौंअर्ली इलेक्सन को चर्चा सुरु भएको छ । यसको चर्चा गर्दैगर्दा ओली आफ्नो एजेन्डाको जित भएको देखाउन चाहन्छन् भने कांग्रेस एमाले फुटको फाइदा उठाउने रणनीतिमा देखिन्छ । संसद् विघटन ठीक थियो र अर्ली इलेक्सन को विकल्प थिएन भन्ने मान्यतालाई स्थापित गर्दै आगामी चुनावमा त्यही मुद्दालाई स्थापित गर्ने दाउमा रहेका एमाले अध्यक्ष ओलीको पथमा देउवा बहकिन सक्ने आधारहरू बिस्तारै तयार हुँदै गर्दा परिस्थितिको मूल्यांकन नै नगरी कांग्रेसभित्र समेत अर्ली इलेक्सन को हावा चल्न थालेको छ । अर्ली इलेक्सन नै ठीक थियो भने ओलीको संसद् विघटनविरुद्ध किन उत्रियो कांग्रेस ? ओलीले गर्दा ठीक नहुने तर देउवाले गर्दा अर्ली इलेक्सन ठीक हुने हो त ? झन्डै दुईतिहाइको सरकारलाई सम्हाल्न नसक्दा सत्ताच्युत भएका ओलीका लागि अर्ली इलेक्सन नै एउटा गतिलो चुनावी मुद्दा हुनेछ, त्यसबखत फेरि कांग्रेस प्रतिरक्षात्मक भूमिका निर्वाह गर्न बाध्य हुनेछ । त्यसैले यसबखत कुनै पनि मूल्यमा सरकारलाई पूरा अवधि कसरी चलाउने भन्नेमा विशेष ध्यान जानु कांग्रेसको हितमा हुनेछ । जनता सचेत छन्, अर्ली इलेक्सन का लागि चाहिने खर्चका बारेमा उनीहरू जानकार छन् । निर्वाचन लोकतन्त्रिक अभ्यास हो तर पटकपटकको निर्वाचनले अर्थतन्त्रलाई ठूलो असर पार्न सक्ने विषयमा जनता भ्रममा छैनन् । एमालेप्रतिको वितृष्णा भनेकै संसद्लाई पूरा समय चल्न नदिनु नै हो । कांग्रेसले यसबखत ओलीका कर्मलाई सच्याउने सर्तमा सरकारको नेतृत्व गरिरहेको सत्यलाई चटक्क बिर्सियो भने, ७२ को भूकम्पलाई चटक्कै बिर्सेका जनताले ओलीको कर्तुतलाई पनि नबिर्सेलान् भन्न सकिन्न । अर्ली इलेक्सन गत चुनावमा संसद्बाहिर बस्नुपरेका केही प्रभावशाली नेताहरूको आवाज हो भन्ने बुझाइ यदि गलत होइन भने, कांग्रेस उनीहरूको मात्र बपौती हो र ? के अब नयाँ पुस्ताको भूमिकालाई नकार्न मिल्छ र ? अब देउवालगायत पुराना नेताहरूले नयाँ पुस्ताका लागि मार्गप्रशस्त गर्नुपर्छ । हिजो निर्वाचन हारेकाहरू अब अभिभावक बनेर बस्दा कांग्रेसको साख जोगिन्छ भने, त्यसतर्फ योगदान गर्ने बेला भएन र ? गणेशमान, कृष्णप्रसादहरूले पार्टीको साख गिर्न दिएनन्, बरु राजनीतिबाट संन्यास लिए । उनीहरूबाट सिक्न किन सक्दैनन्, पुराना नेताहरू ? उत्तम पुडासैनी, जोरपाटी, काठमाडौं"
महँगीको मारमा उपभोक्ता,"चाडबाड नजिकिँदै गर्दा बजार भाउ आकासिएको छ । पछिल्लो एक महिनामा एक लिटर तोरीको तेलको भाउ सय रुपैयाँ बढ्यो । दाल, नुन, चामल, गेडागुडी, चिउरालगायत दैनिक उपभोग्य वस्तुको पनि भाउ बढिरहेको छ । यतातिर सम्बन्धित निकायको ध्यान जान सकेको छैन । मूल्यवृद्धिले गर्दा मध्यम तथा निम्न वर्गका परिवारलाई दैनिकी चलाउन हम्मेहम्मे परेको छ, उनीहरूले कसरी जीवन चलाउने ? बजार नियन्त्रण तथा अनुगमनको जिम्मा पाएको उद्योग, वाणिज्य तथा आपूर्ति मन्त्रालयले के काम गरिरहेको छ ? सरकारले चाडबाडलाई मध्यनजर गरी सहुलियत पसल खोल्ने गरेको छ । तर, ती कहाँकहाँ छन्, केके पाइन्छजस्ता सूचना पाइँदैनन् । पाए पनि, एकदम कम संख्यामा खोलिएका त्यस्ता पसलबाट उपभोक्ता लाभान्वित हुँदैनन् । सहुलियत पसल खोज्नै दिनभरि लाग्छ । यस्ता पसलले मात्र महँगीबाट नागरिकलाई जोगाउन सकिँदैन । यसका लागि बजार अनुगमनलाई प्रभावकारी बनाउनुपर्छ । सरकारी निकाय अनुगमनमा जानुअघि नै पसलवालाहरूलाई खबर पुगिसक्छ, तँ पिटेजस्तो गर्, म रोएजस्तो गर्छु भन्ने तरिकाले चल्दैन । किसानहरूले आफ्नो मिहिनेतअनुसारको भाउ पाउँदैनन्, बजार ल्याइपुर्याउनेहरूले मनलागी भाउ बढाउने गरेका छन्, जसको मार किसान र उपभोक्ता दुवैलाई परिरहेको छ । सरकारले नै बजारसम्म पुर्याउने जिम्मा नलिएसम्म यस्तो चलनको अन्त्य हुँदैन र महँगी पनि नियन्त्रणमा आउँदैन । त्यस्तै सरकारले कृषिका लागि बर्सेनि करोडौं रुपैयाँ छुट्ट्याउँछ तर त्यो लक्षित वर्गसम्म कहिल्यै पुग्दैन । धान पसाउने बेलासम्म पनि मल पाइँदैन, सिँचाइको पनि भरपर्दो व्यवस्था छैन । कृषि मन्त्रालयले किसानका यस्ता समस्या समाधान गर्न सकिरहेको छैन । किसानमुखी कार्यक्रम नल्याएसम्म उत्पादन बढ्दैन । कृषिप्रधान देशमा पनि वार्षिक करोडौंको खाद्यान्न आयात गर्नुपरिरहेको छ । यतातर्फ पनि सम्बन्धित निकायले ध्यान दिनु जरुरी छ । पुरुषोत्तम घिमिरे, जोरपाटी, काठमाडौं"
हाम्रो राजनीतिको समस्या : के हो दलाल पुँजीवाद ?,"के हो दलाल पुँजी ?माथि भनिएझैं, मार्क्सले औद्योगिक पुँजीको व्याख्या गर्दा पुँजीको उत्पादक चरणको सर्वोपरि महत्त्वका बारेमा व्याख्या गरे । पुँजी जस्तोसुकै रूपमा भए पनि त्यसले कुनै न कुनै बेला उत्पादक पुँजीको चरणबाट गुज्रिनैपर्छ भन्ने मार्क्सको व्याख्या थियो । अर्थात्, नगद पुँजीले उत्पादक पुँजी र माल पुँजी हुँदै जति चक्कर लगाए पनि अन्ततः औद्योगिक पुँजीको रूप लिनैपर्छ । त्यसैले, व्यापारिक वा ब्याङ्क पुँजी औद्योगिक पुँजीको अधीनस्थ हुन्छ भन्ने उनको ठम्याइ थियो । संक्षेपमा, माल पुँजी नगद पुँजीमा र फेरि त्यो नगद पुँजी माल पुँजीमा रूपान्तरण पुँजी निर्माणका अनुत्पादक चरण हुन् भनेर स्पष्ट पारे पनि उनी त्यो अनुत्पादक चरण लामो समय रहन्न भन्ठान्थे । उनको समयको पुँजीवादी उत्पादनमा कुनै समाज पुँजीवादी भएर पनि अर्थतन्त्रको मुख्य चरित्र अनुत्पादक हुन सक्छ भन्ने तथ्यहरूमाथि बहस भएन वा त्यस्ता तथ्यहरू अगाडि आइसकेका थिएनन् । तर औद्योगिक पुँजीसम्बन्धी मार्क्सकै विश्लेषण पद्धतिका आधारमा अनुत्पादक पुँजी र अनुत्पादक पुँजीको वर्चस्व भएको अर्थतन्त्र अथवा ऋण दिएर नाफा कमाउने, त्यस्तो नाफा निरन्तर बढ्दै जाने र औद्योगिक पुँजीसमेत वित्तीय पुँजीको अधीनस्थ बन्ने अवस्थाको व्याख्या अरू अर्थशास्त्रीहरूले गरे । त्यसका आधारमा लेनिनले वित्तीय एकाधिकारले कसरी पुँजीवादलाई साम्राज्यवादमा पुर्यायो भनेर व्याख्या गरे । वित्तीय पुँजीको विकास पुँजीवादकै मृत्युशय्याको तयारी हो भन्ने लेनिनको घोषणा थियो । उनले पनि औद्योगिक पुँजीको विकास नभैकन उपनिवेशहरूमा पुँजी र पुँजीपति वर्गको विकास हुन सक्छ भन्नेतर्फ ध्यान दिएनन् । माओले उद्योगमा लगानी नै नगर्ने तर पुँजीवादीसाम्राज्यवादी मुलुकको दलाली गर्ने र चीनको औद्योगिकीकरणलाई तहसनहस पार्दै पराधीन बनाउन सहयोग गरेर नाफा आर्जन गर्ने वर्गलाई दलाल पुँजीपति भने । त्यसपछि उनको व्याख्या संसारव्यापी भयो । यद्यपि त्यसको विस्तृत अर्थशास्त्रीय व्याख्या भएन । आधुनिक पुँजीवादले विश्वव्यवस्थालाई शोषणका केन्द्र, उपकेन्द्र र किनारामा कसरी बाँड्छ र आफूलाई जीवित राख्छ जस्ता विषयको अध्ययन पछिका अरू अर्थशास्त्रीसमाजशास्त्रीहरूले गरे । तीमध्ये समीर अमिनले जुन पुँजीले श्रमलाई उद्योगमा ल्याउँदैन, त्यो पुँजी दलाल बन्छ भनेर दलाल पुँजीको चरित्रलाई परिभाषित गरे । सारतः यो मार्क्सकै विश्लेषणीय पद्धति हो । त्यस आधारमा हामी के निष्कर्षमा पुग्छौं भने ः एक, जुन पुँजी औद्योगिक पुँजीको चरणबाट गुज्रिन्न, त्यसले वास्तविक मूल्य उत्पादन गर्दैन । दुई, त्यसको मुख्य चरित्र वित्तीय हुन्छ । तीन, त्यसले औद्यागिक पुँजीको विकासमा नकारात्मक भूमिका खेल्छ । चार, त्यसको परिणामस्वरूप पछौटे अर्थतन्त्र पछौटे नै रहिरहन्छ । त्यस्तो पुँजी दलाल पुँजी हो । यसैसाथ ध्यान दिनुपर्ने अरू केही कुरा छन् । उत्पादक पुँजीको रूप वा चरणबाहेक अरू सबै रूपमा पुँजीको हिँडडुल व्यापारका रूपमा मात्रै हुन्छ । हामीले त्यस्तो पुँजीलाई डुलुवा पुँजी भने पनि हुन्छ । व्यापारीले किनेको दाम (प्राइस) बढाएर नाफा कमाउन त सक्छ तर उसले नयाँ मूल्य (भ्यालु) थप्दैन । त्यसैले त्यो उत्पादक पुँजी होइन । दुईवटा अवस्थामा व्यापारले दलाल पुँजीलाई बढाउँछ । १) मानौं, रामले उत्पादन गरेको कपडा श्यामले किनेर सूर्यलाई बेच्यो, सूर्यबाट किनेर चन्द्रले सृजनालाई बेच्यो र सृजनाले कपडा लगाई । उत्पादक रामले पाउने फाइदाभन्दा श्याम, सूर्य र चन्द्रले लिने फाइदा धेरै हुन्छ त्यो अनुत्पादकदलाल पुँजी हो । देशको सम्पूर्ण पुँजीमा यस्तो पुँजी बढी हुँदा त्यो मुलुकको अर्थतन्त्र अनुत्पादकदलाल हुन्छ । २) माथि भनेझैं, व्यापारले उद्योगसँग जोडिएर उत्पादनमा सहयोग गर्छ । तर एउटा देशको सामान ल्याएर अर्को देशमा बेच्ने व्यापारले सामान उत्पादन हुने देशको उत्पादक पुँजीलाई सहयोग गर्छ । मानौं, नेपालमा बनेका जुत्ता कुनै व्यापारीले बजारमा बेच्छ भने उसले नेपाली उद्योगलाई सहयोग गर्छ । यस्तो पुँजी उत्पादकराष्ट्रिय पुँजीको अंग बन्छ । तर चीन वा भारतमा बनेका जुत्ता नेपालमा बेच्छ भने त्यस व्यापारले चीन वा भारतकै उद्योगलार्ई सेवा गर्छ, लगानीको त्यो अंश दलाल हो । त्यस्तै, सबै विदेशी लगानी वा पुँजी दलाल हुँदैन । बरु उक्त लगानी के कुरामा लगानी हुन्छ भन्ने कुरा महत्त्वपूर्ण हुन्छ । जुन पुँजी उत्पादक पुँजीको चरणबाट गुज्रिन्छ वा जुन पुँजीले यहाँ रोजगारी सृजना गर्छ वा नेपालको उत्पादक क्षमता बढाउँछ, त्यो उत्पादक पुँजी हो भने जुन विदेशी पुँजीले उत्पादक क्षमतालाई बढाउँदैन, त्यो अनुत्पादक वा दलाल हुन्छ । व्यापार मालको मात्रै होइन, मुद्रा (पैसा) को पनि हुन्छ । ब्याङ्क वा साहूहरूले पैसाको किनबेच गर्छन् । मानौं, १ लाख रुपैयाँ ऋण दिएर वर्षको अन्त्यमा १ लाख १५ हजार लिन्छन् भने त्यहाँ पनि नाफा त हुन्छ तर पैसाको किनबेचले मात्रै उपयोग मूल्य बढ्दैन । फेरि, यदि त्यही ब्याङ्कले उद्योगलाई ऋण दिन्छ भने त्यसले रोजगारी दिन्छ र वास्तविक मूल्य उत्पादन गर्छ, त्यसैले त्यो लगानी उत्पादक पुँजी हुन्छ । नेता वा राजनीतिको आडमा सम्पत्ति कमाउनेहरू दलाल पुँजीपति नै हुन्, किनकि उनीहरूको आयको स्रोत दलाली हो । त्यस्तै, न्यायाधीश, कर्मचारी, सुरक्षा निकायका हाकिमहरूले काम गरिदिएर अकुत पैसा लिन्छन् काला बजारिया र सेटिङ का ठेकेदारहरूले पनि त्यसरी नै राष्ट्रिय ढुकुटी लुट्छन् । त्यस्तो आय उत्पादक पुँजीको चरणबाट नगुज्रिने हुँदा ती सबै रूपहरू अनुत्पादक वा दलाल हुन् । हामीकहाँ विकास र समृद्धिका समस्याको चर्चा गर्दा वित्तीय पुँजी, नोकरशाही (ब्युरोक्रेटिक) पुँजी, कुत खाने (रान्टियर) पुँजी, आफन्ती (क्रोनी) पुँजी, क्यासिनो पुँजी, एकाधिकार पुँजीजस्ता शब्दहरू प्रयोग गरिएका छन् । तर वित्तीय पुँजीले यसको उत्पादक शक्तिलाई क्षय गर्ने चरित्रलाई बताउँदैन । नोकरशाही पुँजीले कर्मचारीको मिलेमतोमा गरिने भ्रष्टाचारलाई मात्रै बताउँछ । क्रोनी पुँजीवादले मूलतः नातेदारी र आफन्तवादलाई जोड दिन्छ । क्यासिनो पुँजीवादले अर्थतन्त्रका खासखास अवस्थामा पुँजीपतिको जुवाडे चरित्रलाई बढी चित्रण गर्छ । एकाधिकार पुँजीवादले स्वामित्वको रूपमा बढी जोड दिन्छ । वस्तुतः अनुत्पादक पुँजीको स्रोत श्रमशक्तिको विकास नगर्ने पुँजी हो । त्यसैले त्यसको आधारभूत चरित्र अनुत्पादक नै हो । व्यापारमा आधारित नाफा, ब्याज वा सूदमा आधारित नाफा, राजनीतिक पार्टीका आडमा नेताकार्यकर्ताहरूले प्राप्त गर्ने सम्पत्ति, कर्मचारीले कमाउने सम्पत्ति, नातेदारीका आधारमा थुपार्ने सम्पत्ति मूलतः बिचौलियादलालकै कारणले प्राप्त गर्ने नाफा हो । नाफाका यी सबै रूपहरूलाई दलाल पुँजीवाद भन्नु उपयुक्त हुन्छ । त्यस्तो पुँजीले अर्थतन्त्र मात्रै होइन, यहाँको राजनीतिलाई पनि आफूअनुकूल बनाउँछ । निर्वाचन, न्याय प्रणाली, कर्मचारीतन्त्र, राजनीतिक दलहरू, नेताकार्यकर्ताको सम्बन्ध सबैमा आफ्नो अनुकूल व्यवस्था बनाउँछ । त्यसरी समाज र राजनीतिमा विस्तारित भएको दलाल पुँजीको वर्चस्वलार्ई हामी दलाल पुँजीवाद भन्छौं । हाम्रो अर्थतन्त्र ः राष्ट्रिय र दलाल पुँजी नेपालमा आधुनिक उद्योगको सुरुआत भएको ८० वर्षभन्दा बढी भैसकेको छ तर आज पनि राष्ट्रिय अर्थतन्त्रमा उद्योगको योगदान किन जम्मा ६ प्रतिशत मात्रै छ ? हामीकहाँ दलाल पुँजीको वर्चस्व छ भन्नुको अर्थ राष्ट्रिय पुँजी नै छैन त ? यी प्रश्नका उत्तर पनि मार्क्सको पद्धतिका आधारमा खोज्न सकिन्छ । मार्क्सले व्याख्या गरेको यो पद्धतिले स्वयं पुँजीवादी मुलुक पनि औद्योगिक पुँजीको हिसाबले किन पछौटे नै रहिरहन्छ भन्ने विषयमा प्रकाश पार्छ । क) पुँजीको साधारण पुनरुत्पादन ः पुँजी उत्पादन तथा पुनरुत्पादनका प्रक्रियाका दुइटा चरण हुन्छन् साधारण पुनरुत्पादन र विस्तारित उत्पादन । पुँजीले उत्पादनको हरेक चरणमा निश्चित मात्रामा नाफा कमाउँछ तर अर्को चरणको उत्पादनभन्दा अगाडि नै त्यो नाफाको सबै अंश आफ्नो उपभोग र ज्याला आदिमा खर्च हुन्छ र त्यही प्रक्रिया दोहोरिइरहन्छ भने त्यसलाई मार्क्सले साधारण पुनरुत्पादन भन्छन् । यसअन्तर्गत हरेकपटक उत्पादन त हुन्छ तर निजी उपभोगमै सकिन्छ, पुनः लगानी गर्दा पनि त्यही परिमाणमै लगानी गर्नुपर्ने हुन्छ । जस्तै, एउटा पुँजीपतिले १००० रुपैयाँ लगानी गरेर एउटा उद्यम सुरु गर्यो र अन्त्यमा ५०० रुपैयाँ बढी उत्पादन गर्यो, त्यसरी ऊसँग १५०० रुपैयाँ भयो । त्यसमध्ये १५० रुपैयाँ श्रमिकलाई ज्याला दियो र लगानीको ब्याजसहित ३५० रुपैयाँ आफ्नो निजी उपभोगका लागि खर्च गर्यो । अर्को अर्थमा, नाफाजति खर्च गर्यो भने ऊसँग अब फेरि १००० रुपैयाँ नै बाँकी रहन्छ । उसले फेरि त्यो १००० रुपैयाँ लगानी गरेर उत्पादन गर्छ र १५०० रुपैयाँ पुर्याउँछ । अर्को पटक पनि १५० रुपैयाँ ज्याला र ३५० रुपैयाँ आफ्नो निजी उपभोगका लागि खर्च गर्छ । यही क्रम पाँच वर्ष चलिरह्यो भने के देखिन्छ भने ऊसँग अझै पनि १००० रुपैयाँ मात्रै बाँकी छ । झट्ट हेर्दा के देखिन्छ भने उसलाई केही पनि नाफा भएको छैन, किनकि ऊसँग आरम्भमा जुन पुँजी थियो, त्यही नै बाँकी छ । तर वास्तविकता अर्कै हुन्छ । ती पाँच वर्षमा उसले ७५० रुपैयाँ श्रमिकलाई ज्याला दिएको हुन्छ र १७५० रुपैयाँ निजी उपभोगमा खर्च गरिसकेको हुन्छ । अर्थात्, सुरुको १००० रुपैयाँभन्दा बाहेक २५०० रुपैयाँ बढी उत्पादन भएको छ । यसरी पुनरुत्पादन भैरहेको हुन्छ, नाफा भैरहेको हुन्छ तर पुँजीको मात्रा बढ्दैन, बरु घट्न सक्छ । त्यो साधारण पुनरुत्पादन हो ।ख) पुँजीको विस्तारित पुनरुत्पादन ः साधारण पुनरुत्पादनको विपरीत, विस्तारित पुनरुत्पादनमा उत्पादनको हरेक चरणमा पुँजीको उत्पादन बढी हुँदै जान्छ । मानौं, त्यही व्यक्तिले आफूसँग भएको १००० रुपैयाँ लगानी गर्यो र अन्त्यमा बढी ५०० रुपैयाँ उत्पादन गर्यो । त्यसमध्ये १५० रुपैयाँ ज्याला दियो, २५० रुपैयाँ निजी उपभोगमा खर्च गर्यो भने अन्त्यमा ऊसँग ११०० रुपैयाँ बाँकी भयो । माथि भनिएको साधारण पुनरुत्पादनका क्रममा ऊसँग हरेक नयाँ चरणको लगानीका लागि १००० रुपैयाँ मात्रै हुन्थ्यो भने अब पहिलेको १००० मा १०० रुपैयाँ थपियो । अर्थात्, पहिलो वर्ष १०० रुपैयाँ (१० प्रतिशत) बढी नाफा भयो । हरेक वर्षको नाफामा १० प्रतिशत नाफा जोडिँदै जान्छ र पाँच वर्षको अन्त्यमा ऊसँग जम्मा १६१० रुपैयाँ हुन्छ । यसरी पाँच वर्षमा उसले आफ्नो सुरुको लगानी (१००० रुपैयाँ) बाहेक पनि अब त्यही व्यवसायबाट आर्जन गरेको पुँजी ६१० रुपैयाँ रहन्छ । यसरी पुँजीको पुनरुत्पादन विस्तारित रूपमा हुन्छ । यस्तो प्रक्रियालाई मार्क्सले विस्तारित पुनरुत्पादन भनेका छन् । माथिको ढाँचामा नेपालको उत्पादनलाई हेर्दा, हाम्रो औद्योगिक पुँजीको विकास साधारण पुनरुत्पादनका रूपमा भएको छ । हाम्रा उद्योगमा केही न केही उत्पादन त हुन्छ, तर त्यो स्वयं पुँजीपतिको उपभोग, तलब, कर, चन्दा वा घूस आदिमै खर्च हुन्छ, सकिन्छ । पुनर्लगानी गर्दा पुँजीको मात्रा बढ्दैन, किनकि पुँजीपतिले बढी पुनर्लगानी गर्नका लागि नाफा वा बचत पाएको हुँदैन । हाम्रो राजनीतिले उद्योगीले नाफा कमाउने र त्यो नाफालाई पुनर्लगानी गर्ने व्यवस्था बनाएन । अर्कातर्फ, अनुत्पादक वा दलाल पुँजीको विकास विस्तारित पुनरुत्पादनका रूपमा भएको छ । यो बढेकोबढ्यै छ । अर्थात्, राजनीतिक व्यवस्थाले दलाल पुँजीको पुनरुत्पादनलाई, पुँजीलाई संरक्षण दियो । यस्तो पुँजी जतिजति बढ्दै छ, त्यतित्यति राजनीतिक पार्टीहरू, राजनीति र राज्य दलाल पुँजीको कब्जामा पर्दै गए । आज हामीकहाँ यही भइरहेको छ । केही उदारवादी अर्थशास्त्रका बौद्धिकहरूले पनि बेलाबेलामा यस्ता तथ्यमाथि प्रकाश पारेका छन्, तर राजनीतिक समुदायले यसलाई देख्दै देखेन वा देखेर पनि नदेखेझैं गर्नुमै आफ्नो हित देख्यो । के छ उपाय ? माथिको सन्दर्भले के देखाउँछ भने, नेपालले लिनुपर्ने आजको बाटो दलाल पुँजीको ठाउँमा राष्ट्रिय पुँजीको विकास हो । त्यसको अर्थ पुनरुत्पादनको प्रक्रियालाई उल्ट्याउने हो । अर्थात्, औद्योगिक पुँजीलाई विस्तारित पुनरुत्पादनमा लैजाने र दलाल वा अनुत्पादक पुँजीको विकासलाई साधारण पुनरुत्पादनमा सीमित गर्ने हो । हाम्रा सबै योजनाको मुख्य उद्देश्य हाम्रो पछौटे श्रमलाई उद्यमशील श्रममा रूपान्तरण गर्नु हो । यसका लागि ठोस कार्यक्रम आवश्यक हुन्छ । त्यस कार्यक्रममा मुख्यतः कृषिलाई उद्योगमा ल्याउँदै र उद्योगको बचतलाई फेरि झन् विस्तारित औद्योगिकीकरणमा लैजाने, त्यस क्रममा उत्पादनका अन्य क्षेत्र र वितरणको व्यवस्थालाई प्रभावकारी बनाउँदै जाने आदि योजना हुनेछन् । संविधानमा उल्लेख गरिएझैं, सार्वजनिक, सहकारी र निजी क्षेत्रलाई योजनाबद्ध र प्रभावकारी रूपमा विकास गर्दै जानेÙ औद्योगिक पुँजीको विस्तारित पुनरुत्पादनका लागि आवश्यक पर्ने शिक्षा तथा स्वास्थ्य प्रणाली, कर्मचारीतन्त्र, संसदीय तथा कानुनी व्यवस्था र न्यायालय तथा प्रशासन निर्माण गर्नेजस्ता योजनाहरू पर्छन् । संक्षेपमा यो राजनीति र समाजलार्ई नै उत्पादक राजनीति र समाजमा बदल्ने कार्यक्रम हुनेछ ।तर, यस लेखको सुरुमै उल्लेख गरिएझैं, दलाल पुँजी आर्जन गर्नु नै हाम्रो राजनीतिको मुख्य प्रवृत्ति हुन पुग्यो । त्यस्तो राजनीतिले उत्पादक पुँजी विकासको ढोका खोल्नै दिँदैन । दलाल राजनीतिले पार्टीहरूलाई आफूअनुकूल बनाउँछ । अर्थात्, दलालीकै आधारमा चल्ने पार्टीहरूको पुनरुत्पादन गर्छÙ त्यसले त्यस्तै सांसद, न्यायाधीश र राज्यका अरू निकाय खोज्छ र दलाल राज्य व्यवस्थाको पुनरुत्पादन गर्छ । त्यसैले दलालअनुत्पादक पुँजीको पुनरुत्पादनको दुश्चक्र रोक्न सक्ने र उत्पादक पुँजीको पुनरुत्पादनको कार्यक्रम बोक्न सक्ने राजनीतिक पार्टीको निर्माण गर्नु आजको राजनीतिको मुख्य कार्यभार हो । अन्त्यमा, दलाल पुँजीवाद हाम्रो वर्तमान मात्रै होइन, बरु सिंगो आधुनिक इतिहास हो । यसलार्ई नरोक्ने हो भने त्यो हाम्रो भविष्य पनि हो, नियति हो । सबै मुख्य पार्टीहरू अहिले आआफ्ना महाधिवेशनको मुखमा छन् । ती मञ्चहरू राजनीतिलाई दलाल पुँजीवादको कब्जाबाट मुक्त गर्नेतर्फ कति सार्थक हुन्छन् भन्ने कुराले नेपालको आगामी दिशानिर्देश गर्नेछ ।"
'संवैधानिक इजलास गठनसम्बन्धी विवाद त्यही इजलासमा पठाउन कठिन,"(काठमाडौं)  प्रधानन्यायाधीश चोलेन्द्रशमशेर जबराले संवैधानिक इजलास गठनसम्बन्धी विवाद त्यही इजलासमा पठाउन कठिन रहेको बताएका छन् । संवैधानिक कानुन व्यवसायी मञ्चका नवनिर्वाचित पदाधिकारीसँगको छलफलमा प्रधानन्यायाधीश जबराले आफूलाई संवैधानिक इजलास सञ्चालन नियमावलीले बाँधेको बताएका हुन् । अधिवक्ता गणेश रेग्मीले संवैधानिक इजलासमा प्रधानन्यायाधीशको अनिवार्य सहभागिता माग गर्दै रिट दायर गरेका थिए । विभिन्न संवैधानिक निकायमा गरिएका ५२ जना पदाधिकारीको नियुक्ति बदर गर्न माग गरिएका मुद्दाको सुनुवाइबाट प्रधानन्यायाधीश अलग हुने अवस्था आएपछि अधिवक्ता रेग्मीले त्यस्तो रिट दर्ता गरेका थिए । संवैधानिक परिषद् सदस्यका रूपमा जबराले गरेको निर्णयको न्यायिक पुनरावलोकन उनकै नेतृत्वको संवैधानिक इजलासमा हुन नहुने माग उठेपछि उनले सुनुवाइबाट अलग हुन बिदा बस्ने घोषणा गरेका थिए । त्यसपछि दर्ता भएको रिटमा सुनुवाइ गर्दै न्यायाधीश हरिप्रसाद फुयालको इजलासले यो मुद्दाको टुंगो नलागेसम्म संवैधानिक नियुक्तिसम्बन्धी विवादमा सुनुवाइ नगर्न अन्तरिम आदेश दिएका थिए ।न्यायाधीश फुयालको यस्तो आदेशपछि संवैधानिक नियुक्तिसम्बन्धी विवादमा सुनुवाइ हुन सकेको छैन । त्यसप्रति असन्तुष्ट कानुन व्यवसायीले संवैधानिक इजलास गठनसम्बन्धी विवाद त्यही इजलासबाट टुंग्याउनुपर्ने माग गर्दै आइरहेका छन् । भदौ २८ मा बसेको बारबेञ्च समन्वय समितिको बैठकमा प्रधानन्यायाधीश जबराले उक्त विवादलाई संवैधानिक इजलासमा पठाउन आफू तयार भएको बताएका थिए । तर, त्यसलगत्तै उनले उक्त मुद्दाको सुनुवाइका लागि प्रकाशकुमार ढुंगाना र मनोजकुमार शर्मा सम्मिलित संयुक्त इजलास गठन गरेका थिए । त्यसप्रति असन्तुष्टि जनाउँदै नेपाल बार र सर्वोच्च अदालत बारले अदालतको आग्रहबमोजिम एमिकस क्युरी पठाउनसमेत अस्वीकार गरेका छन् ।प्रधानन्यायाधीश जबरासँगको भेटमा बुधबार संवैधानिक कानुन व्यवसायी मञ्चका पदाधिकारीले उक्त मुद्दाको सुनुवाइबारे चासो राखेका थिए । संवैधानिक नियुक्तिविरुद्ध परेका रिटमा सुनुवाइ अवरुद्ध हुँदा सर्वोच्च अदालतको गरिमामा प्रतिकूल असर परेको छ, त्यसमा तत्काल सुनुवाइ हुने व्यवस्था गर्न हामीले आग्रह गरेका छौं, मञ्च अध्यक्ष दिनेश त्रिपाठीले कान्तिपुरसँग भने । त्रिपाठी संवैधानिक नियुक्तिविरुद्ध रिट दायर गर्नेमध्येका कानुन व्यवसायीसमेत हुन् । आफूहरूका कुरा सुनेपछि प्रधानन्यायाधीश जबराले उक्त मुद्दाको सुनुवाइबारे आफू संवेदनशील रहेको जनाएको त्रिपाठीले बताए । उहाँले त्यो मुद्दामा मेरो कुनै व्यक्तिगत रुचि छैन तर मलाई नियमावलीले बाँधेको छ भन्नुभयो ।नियमावलीले सर्वोच्च अदालतको कुनै इजलासमा विचाराधीन मुद्दामा गम्भीर संवैधानिक व्याख्याको प्रश्न समावेश भएको र त्यसको निरूपण संवैधानिक इजलासबाट हुन उपयुक्त भएको भनी सम्बन्धित इजलासले प्रधानन्यायाधीशसमक्ष पेस गर्न आदेश दिएमा प्रधानन्यायाधीशले संवैधानिक इजलासमा पेस गर्ने व्यवस्था छ । त्यस्तै मुद्दाका पक्षले नै उक्त विवादमा गम्भीर संवैधानिक प्रश्न रहेको भन्दै संवैधानिक इजलासबाटै सुनुवाइ गरिपाऊँ भनेर प्रधानन्यायाधीशसमक्ष निवेदन दिएमा उक्त इजलासमा पेस हुन सक्छ ।प्रधानन्यायाधीश जबराले नियमावलीको यही व्यवस्थाले जटिल बनाएको र संयुक्त इजलासबाट सिफारिस भई आएमा आफूले संवैधानिक इजलासमै पेस गर्ने बताएका थिए । जवाफमा मञ्चका अध्यक्ष त्रिपाठीले अधिवक्ता रेग्मीको उक्त निवेदन दर्ता नै गर्न नमिल्ने, दर्ता गरिहालेमा पनि सुरुमै संवैधानिक इजलासबाट सुनुवाइ हुनुपर्ने भन्ने आफूहरूको मत कायमै रहेको बताएका थिए ।"
हवाई सुरक्षा अध्ययन गर्न समिति,"काठमाडौं (कास) बुद्ध एयरका दुइटा एटीआर७२ विमानमा समस्या देखिएको तीन दिनपछि प्रधानमन्त्री शेरबहादुर देउवाले पर्यटन मन्त्रालयका सहसचिवको नेतृत्वमा छानबिन समिति बनाएका छन् । पर्यटन मन्त्रालयको समेत जिम्मेवारी सम्हालिरहेका देउवाले नागरिक उड्डयन महाशाखाका सहसचिव बुद्धिसागर लामिछानेको संयोजकत्वमा ५ सदस्यीय समिति गठन गरेका हुन् । मन्त्रालयले बुधबार विज्ञप्ति जारी गर्दै केही वर्षयता आन्तरिक उडान भर्ने वायु सेवा कम्पनीहरूका हवाईजहाज र हेलिकोप्टरमा विभिन्न समस्या देखापरेकाको सन्दर्भमा उडान सुरक्षालाई त्रुटिरहित बनाउँदै हवाई क्षेत्रको प्रभावकारिता एवं विश्वसनीयता थप अभिवृद्धि गर्न छानबिन समिति बनाइएको जनाएको छ । मन्त्रालयका अनुसार समितिले हवाई क्षेत्रको प्रभावकारिता एवं विश्वसनीयता थप अभिवृद्धि गराउन, उडानका क्रममा हुन सक्ने घटना, दुर्घटनाबाट जनधनको क्षतिलाई रोक्न, नागरिक उड्डयन प्राधिकरण र सम्बन्धित वायु सेवा कम्पनीहरूबाट भइरहेको मर्मतसम्भार, आइकाओ मापदण्डको परिपालना, सुरक्षा व्यवस्थालगायत विषयमा उच्चस्तरबाट सघनताका साथ सम्परीक्षण गर्नेछ । तीन महिना अध्ययन अवधि पाएको समितिले नेपालमा दर्ता भएका हवाईजहाज, हेलिकोप्टरहरूको भौतिक, यान्त्रिक र अभिलेखीय अवस्थाको अध्ययन, अवलोकन गरी प्रत्येक वायुयानसहित सबै वायु सेवाको सम्परीक्षण गर्नुपर्नेछ । समितिले इजाजत प्राप्त वायुयान चालक दलले स्वीकृत मापदण्ड पालना गरेनगरेको सम्परीक्षण गर्नुपर्नेछ । सम्परीक्षणका क्रममा मापदण्ड पालना नभए त्यस्ता हवाईजहाज तथा हेलिकोप्टरलाई भूमिस्थ गर्ने अधिकार समितिलाई दिइएको छ । समितिमा नागरिक उड्डयन प्राधिकरणका पूर्वनिर्देशक भेषराज सुवेदी, नेपाल वायु सेवा निगमका पूर्ववरिष्ठ क्याप्टेन कृष्णबहादुर पौडेल क्षत्री, मन्त्रालयका वरिष्ठ एटीसी अधिकृत प्रमोद नेपाल र प्राधिकरणका प्रबन्धक लक्ष्मण देवकोटा सदस्य छन् ।"
चालकदल सम्मानित,"काठमाडौं (कास) कोभिड१९ को संक्रमण सुरु भएलगत्तै चीनको वुहानमा अलपत्र परेका १ सय ८० नेपाली विद्यार्थीलाई उद्धार गर्ने नेपाल वायु सेवा निगमको पहिलो चार्टर उडानका चालक र क्याबिन क्रुलाई सरकारले सम्मान गरेको छ । विश्व पर्यटन दिवसका अवसरमा संस्कृति, पर्यटन तथा नागरिक उड्डयन मन्त्रालयका तर्फबाट सचिव यादवप्रसाद कोइरालाले सोमबार पर्यटन बोर्डमा उनीहरूलाई सम्मान गरेका हुन् । चालकदलका तर्फबाट तत्कालीन क्याप्टेन मोहम्मद अवेस आरिफ र क्याबिन क्रुका तर्फबाट एयरहोस्टेस सुपरभाइजर सुमिली सुब्बालाई सम्मानित गरिएको हो । २०७६ फागुन ३ मा निगमको वाइडबडी ३३० ले वुहानमा अलपत्र नेपालीलाई एयर लिफ्ट गरेर काठमाडौं ल्याएको थियो । संक्रमणको त्रासका कारण निगमका नेपाली पाइलटले अन्तिम समयमा उद्धार उडान गर्न अस्वीकार गरेका थिए । त्यसपछि निगमले पाकिस्तानी पाइलट मोहम्मद अवेस अरिफको नेतृत्वमा टोली बनाएको थियो । कोपाइलट सुनील श्रेष्ठ, इन्जिनियर जर्जी इभानोभ, फ्लाइट डिस्प्याचर चक्र नकर्मी, टेक्निसियन सुनीलकुमार थारू, क्याबिन क्रुहरू सुमिली सुब्बालगायत वुहान गएका थिए ।"
'सहरवासीले तथ्यांक दिन मानेनन्,"१५ दिनमा ४५ लाख घरपरिवार सूचीकृतराष्ट्रिय जनगणना पहिलो चरणको घर तथा घरपरिवार सूचीकरणका निम्ति घरदैलो भएको बुधबार १५ दिन पुगेको छ । अहिलेसम्म ४५ लाख घरपरिवारको सूचीकरण भइसकेको विभागका निर्देशक लामिछाने बताएका छन् । करिब ७० लाख घरपरिवार रहेको अनुमान गरिएको छ, उनले भने । तथ्यांक ऐन २०१५ अनुसार राष्ट्रिय जनगणनामा लिइने हरेक व्यक्ति र परिवारको विवरण गोप्य रहन्छ, निर्देशक लामिछानेले भने, त्यसैले ढुक्क भएर विवरण दिन र भराउन सबै नागरिकलाई अनुरोध छ । यही असोज १८ गते पहिलो चरणको सूचीकरण सम्पन्न हुनेछ । मुख्य जनगणना आगामी कात्तिक २५ गतेबाट मंसिर ९ भित्र देशभरि एकसाथ हुनेछ । त्यसका निम्ति ३९ हजार जना गणक छनोट प्रक्रिया अघि बढाएको छ ।"
भत्ता अपचलन गर्ने ५ कर्मचारीलाई मुद्दा,"काठमाडौं (कास) सामाजिक सुरक्षा भत्ता हिनामिना आरोपमा अख्तियार दुरुपयोग अनुसन्धान आयोगले उदयपुरका साबिक रामपुर ठोक्सिला गाविसका तत्कालीन पाँच जना कर्मचारीविरुद्ध भ्रष्टाचार मुद्दा दर्ता गरेको छ । प्रवक्ता नारायणप्रसाद रिसालका अनुसार ८१० वर्ष पहिल्यै मृत्यु भइसकेका व्यक्तिको नामबाट भत्ता लिएको फेला परेपछि मुद्दा चलाइएको हो । अख्तियारले बुधबार विशेष अदालतमा केशवप्रसाद आचार्य, लोकेन्द्र कार्की, विशाल सुन्दास, माधवप्रसाद खतिवडा र पुष्पराज सिग्देलविरुद्ध मुद्दा दर्ता गरेको हो । उक्त गाउँ विकास समितिका कर्मचारीहरूले आर्थिक वर्ष २०६३६४ देखि २०७१७२ सम्म सामाजिक सुरक्षा भत्ताबापतको १६ लाख ४० हजार ५ सय रुपैयाँ दुरुपयोग गरेको आरोप अख्तियारको छ । उक्त अवधिमा भत्ता प्राप्त गर्ने व्यक्तिहरूको मृत्यु भएपश्चात् घटना दर्ता गरेर लगत कट्टा गर्नुपर्नेमा त्यसो नगरी भर्पाइ बनाएर आफैंले दुरुपयोग गरेका थिए । आचार्यविरुद्ध ९ लाख ९० हजार ५ सय, तत्कालीन गाविस सचिव लोकेन्द्र कार्कीविरुद्ध ७८ हजार, सुन्दासविरुद्ध ८२ हजार, खतिवडाविरुद्ध ३ लाख १४ हजार र सिग्देलविरुद्ध १ लाख ७६ हजार रुपैयाँ दुरुपयोग गरेको भन्दै त्यति नै बिगो कायम गरेर अख्तियारले मुद्दा चलाएको हो । आचार्य हाल मालपोत कार्यालय उदयरपुरमा नायब सुब्बा छन् । कार्की हाल रौतामाई७ का वडासचिव, सुन्दास तथ्यांक कार्यालयमा खरिदार र खतिवडा रौतामाई गाउँपालिकामा अधिकृत छैटौं तहमा कार्यरत छन् । सिग्देलले भने जागिरबाट अवकाश पाइसकेका छन् ।"
चरित्रहत्या आरोपमा ४ युट्युबर पक्राउ,"काठमाडौं (कास) चरित्र हत्या हुने भिडियो, अन्तर्वार्ता तथा फोटोसहितको विवरण प्रसारण गर्ने ४ युट्युबरलाई प्रहरी प्रधान कार्यालय साइबर ब्युरोको टोलीले पक्राउ गरेको छ । पक्राउ पर्नेमा दैनिक खबर च्यानलका सञ्चालक दाङ घर भई काठमाडौंको गोकर्णेश्वर बस्ने २१ वर्षीय प्रदीप भण्डारी, हरेक पलको खबर च्यानलका सञ्चालक नुवाकोट घर भई काठमाडौं नेपालटार बस्ने २७ वर्षीय शिशिर अधिकारी, सराइचुली मिडिया च्यानलकी सञ्चालक मोरङ घर भई पेप्सीकोला बस्ने ३५ वर्षीया पिंकला कार्की र मोर्डन अनलाइन टीभी च्यानलका सञ्चालक दोलखा घर भई गोकर्णेश्वर बस्ने २४ वर्षीय रोधन तामाङ छन् ।युट्युब च्यानलमार्फत महिलाको तस्बिरसहित चरित्रहत्या तथा इज्जत प्रतिष्ठामा आँच पुर्याउने कार्य गरेको आरोपमा उनीहरूलाई पक्राउ गरिएको साइबर ब्युरोका प्रवक्ता एसएसपी नविन्द अर्यालले जानकारी दिए । विद्युतीय कारोबार ऐन, २०६३ अन्तर्गत कसुरमा मुद्दा दायर गरिएका उनीहरूमाथि जिल्ला अदालत काठमाडौंबाट म्याद थप गरी अनुसन्धान भइरहेको छ ।"
'सनैया लाई नवोदित कृति अवार्ड,"काठमाडौं (कास) पत्रकार होम कार्कीको गैरआख्यान सनैया २०७८ सालको नवोदित कृति अवार्डबाट पुरस्कृत भएको छ । कतारमा स्थापित नवोदित साहित्यिक वाचनालयले त्यहाँ बसेका वा बसाइ सकेर विश्वको जुनसुकै स्थानमा बसेका सर्जकद्वारा प्रकाशित कृतिमध्ये एक उत्कृष्ट कृतिलाई प्रत्येक दुई वर्षमा यो अवार्ड प्रदान गर्दै आएको छ । यो पुरस्कारमा कदरपत्र र नगद राशि ५ हजार ५ सय ५५ रुपैयाँ छ । नवोदितका अध्यक्ष टीका खड्काले सनैया ले कतारसहित अरब क्षेत्रमा कार्यरत नेपाली मजदुरको वास्तविकतालाई उत्कृष्ट ढंगले चित्रण गरेकाले पुरस्कृत गरिएको बताए । मोतीराम भट्टको जन्मजयन्तीको दिन कतारमा यो अवार्ड अर्पण गरिन्थ्यो । तर, यसपटक कोरोनाकालको विशेष परिस्थितिका कारण काठमाडौंमा लेखकलाई आज हस्तान्तरण गरिएको हो, बुधबार काठमाडौंमा आयोजित कार्यक्रममा पूर्वअध्यक्ष प्रेमप्रसाद भट्टराईले भने । सनैया मा वैदेशिक रोजगारीका नाममा चलिरहेको आप्रवासी मजदुरहरूको उत्पीडन र संघर्षलाई विभिन्न पात्र र कथाका माध्यमबाट चित्रण गरिएको छ ।"
मनास्लुमा क्यानाडेली आरोहीको मृत्यु,गोरखा (कास) मनास्लु हिमाल आरोहणका क्रममा एक क्यानाडेली नागरिकको मृत्यु भएको छ । ३७ वर्षीय ब्रेन्ट सिलको मंगलबार चौथो क्याम्पभन्दा सय मिटर अगाडि मृत्यु भएको प्रहरीले जनाएको छ । स्नो होराइजन कम्पनीमार्फत आरोहणका लागि उनी मनास्लु पुगेका थिए । मृतकको शव बेसक्याम्प झारेर बुधबार कैलाश एयरको हेलिकोप्टरबाट आर्खेत ल्याइएको जिल्ला प्रहरी कार्यालय गोरखाका डीएसपी प्रकाश दाहालले बताए । आर्खेतमा शवको जाँच तथा मुचुल्कालगायतका प्रारम्भिक अनुसन्धान गरी बुधबार नै शिक्षण अस्पताल महाराजगन्ज काठमाडौं पठाइएको प्रहरीले जनाएको छ ।
पुर्खाका कला जोगाउँदै,"(काठमाडौं)  आजभन्दा १ सय ३ वर्षअघि कलाकार तथा फोटोग्राफर दीर्घमान चित्रकार पैदलै मुक्तिनाथको यात्रामा निस्के । विभिन्न स्थानका २ सयभन्दा बढी तस्बिर खिचे, जहाँ नेपाल बुझाउन पर्याप्त ठाउँ समेटिएका छन् । चन्द्रशमशेरसँग सन् १९०८ सालमा बेलायत भ्रमणमा गएका दीर्घमानले युरोपेली कलालाई समेत नेपाल भित्र्याए । दरबार र तत्कालीन समयलाई कैयौं फोटोमा उनले कैद गरे । सिंगो नेपालको तत्कालीन समाजको इतिहास बुझाउने कृति यतिबेला भीमसेनथानस्थित घरमा पुरानो एल्बमभित्र सीमित छन् । यी तस्बिर मात्र होइन, एक शताब्दीभन्दा धेरै इतिहास बोकेका पुर्खाका कलाकृति सम्हाल्न अहिले नाति किरणमान चित्रकारलाई हम्मेहम्मे छ । हजुरबुबा दीर्घमान र बुबा गणेशमानका कलाकृति मात्र होइन, आफ्ना दसौं पुस्तासम्मका कलाकृतिलाई उनी जोगाउने प्रयास गर्दै छन् । दीर्घमानदेखि उनका पनि बुबा मोहनलालले सिर्जना गरेका कैयौं मुहारचित्र किरणमानसँग सुरक्षित छन् । जंगबहादुर राणा र उनकी पुतली महारानी, माथवरसिं थापालगायतका मुहारचित्रहरू उनको संग्रहमा पाइन्छन् । ती कलाकृतिलाई किरणमानले घरैमा दीर्घमान र गणेशमान चित्रकार आर्ट फाउन्डेसन मार्फत ग्यालरीमा सजाएका छन् । कोरोना महामारीले हाल ग्यालरी बन्द छ । २०४२ सालमा बुबा गणेशमानको निधनपछि पुर्खाको कृति सम्हाल्नतिर आफू अग्रसर भएको उनले सुनाए । तीन दकशभन्दा बढी फोटोग्राफीको अनुभव उनीसँग छ । मक्किएको फ्रेम तथा मेटिँदै गएको राणा प्रधानमन्त्री चन्द्रशमशेर र उनकी रानीको फोटो देखाउँदै उनले भने, प्रिन्टहरू यसरी बिग्रेर जाँदै छन् । यस्ता प्रिन्ट मसँग धेरै छन् तर अब कता राख्नु । मिलाएर जोगाउन सानोतिनो रकम र स्थानले पुग्दैन । हाम्रो इतिहास बोकेको यस्ता कलाकृति नास हुँदै गएको देखेर साह्रै पीर परेको छ । राज्यले साथ दिए दसपुस्ते कलाकृतिलाई आम समुदायमा पुर्याउन भव्य कला संग्रहालय बनाउने उनको लक्ष्य छ । यसका लागि लामो समयदेखि उनी मात्र होइन, छोरी क्रिस्टिना र छोरा स्वराज पनि प्रयासरत छन् । यस्तो छटपटी किरणमानलाई मात्र होइन । अग्रज कलाकारका सिर्जनामा राज्यले बेवास्ता गरेपछि तिनका सन्तति आफ्नै बलबुतामा कला संरक्षणमा लागिपरेका छन् । कलाकार तथा कला लेखक मदन चित्रकार अहिले बुबा तेजबहादुर चित्रकारको सिर्जना जोगाउन ब्यस्त छन् । पुस्तकका रूपमा बुबा र कला इतिहासलाई संरक्षण गर्न लागको उनले बताए । पहिलोपटक कलकत्तामा औपचारिक कला शिक्षा अध्ययन गरेर नेपालमा पश्चिमा वस्तुवादी, यथार्थपरक कला भित्र्याउने श्रेय चन्द्रमानसिंह मास्के र तेजबहादुरलाई जान्छ । उनीहरूले नै परम्परागत धारमा चलेको कलालाई नयाँ युगतिर अघि बढाएका थिए । असन तेउडास्थित घरमा मदनले तेजबहादुरका एक सयभन्दा धेरै चित्र संग्रह गरेका छन् । सात दशकभन्दा अघिको असन क्षेत्र, त्रिशूली नदीको ल्यान्डस्केप, काठमाडौंबाहिरको सामाजिक जीवन, उपत्यकाको काष्ठकलाका कलाकार तथा संस्कृति देखाउने चित्रलाई उनले एउटा कोठामा थन्क्याएर राखेका छन् । ग्यालरी नै बनाएर कलाकृति सजाउने उनको मन नभएको होइन तर उनी आफैंले गर्न सक्ने सामर्थ्य छैन । यो अँध्यारो कोठामा रहेका बुबाका चित्र चाङ लगाएर राख्दा मन पोल्छ, उनले दुःखेसो पोखे, झुन्डाएर राख्न घरमा ठाउँ छैन । प्लास्टिकले बेरेर भए पनि संरक्षण गरिरहेको छु । उनी आफैं पनि कला सिर्जना र लेखनमा अग्रसर रहेकाले बुबाको कलाकृति संरक्षण गर्नुपर्छ भन्ने चेत उनमा छ । बुबाका सबै चित्रलाई क्रमबद्ध पुस्तकाकार रूपमा सार्वजनिक गर्ने उनले बताए । बुबाको मात्र होइन, देशको इतिहास बोकेका कलाकृति संवर्द्धन गरिरहेको उनको भनाइ छ । छोरा कला क्षेत्रमा आबद्ध नरहेकाले अब बुबा र उनका कलाकृतिको हालत के होला भन्ने चिन्ताले उनलाई सताएको छ । भन्छन्, मेरो शेखपछि छोराले मेरो मात्र होइन मेरो बुबाको पनि कला संरक्षण गर्ने जिम्मेवारी लिनुपर्ने हुन्छ । होइन भने हामी दुवैको कला सिर्जना लथालिंग भएर हराएर जान्छ । कलाप्रति सम्बन्धित निकायको बेवास्ता देखिएपछि अर्का अग्रज कलाकार केशव दुवाडीका परिवारले त आफ्नै घरमा कला संग्रहालय स्थापना गरेको छ । २०७१ सालमा केशव दुवाडी स्मृति प्रतिष्ठान नेपाल र २०७४ मा गौरीघाटस्थित घरमा केशव दुवाडी कला संग्रहालय सुरु भएको हो । कला तथा कलाकारको संरक्षणका लागि स्थापित नेपाल ललितकला प्रज्ञा प्रतिष्ठानले अग्रज कलाकारप्रति गरेको बेवास्ताले परिवारकै पहलमा संग्रहालय खोलेको उनका छोरा प्रदीपले सुनाए । केशवको जीवनी, कलाकृति तथा कामलाई समेटेर पुस्तक सार्वजनिक हुँदै छ । सुरुमा ललितकला प्रतिष्ठानले प्रकाशन गर्ने कुरा भएको थियो । पछि नगर्ने भएपछि आफैंले प्रकाशन गर्दै छौं, प्रदीपले भने । कलाकार रामानान्द जोशीका परिवार भने आरएन जोशी कला संग्रहालय बनाउन लागिपरेको छ । दुई वर्षदेखि संग्रहालय बनाउने क्रममा रहेको रामानन्दका छोरा नवीनले बताए । निर्माणाधीन संग्रहालयमा अहिले रामानन्दका युरोपियन शैली, सामाजिक जीवन तथा परम्परागत तथा सांस्कृतिक तन्त्रसँग सम्बन्धित ६ दर्जनभन्दा बढी कलाकृति छन् । लक्ष्मण श्रेष्ठ, शशी शाहलगायतका चित्र पनि यहाँ समेटिएका छन् । दुई वर्षभित्र पुस्तकालय, क्याफेसहितको संग्रहालय सुरु गर्ने जोशी परिवारको लक्ष्य छ । पञ्चायतकालमा नेपालमा आधुनिक कलाको विकास, तथा कला प्रदर्शनीको लहर ल्याउन रामानन्दको ठूलो देन छ । ललिलकला प्रतिष्ठान स्थापनाका लागि पनि उनले योगदान पुर्याए । सन् १९७० मा पार्क ग्यालरी सञ्चालनमा ल्याएर कला शिक्षालाई आम मानिससम्म पुर्याए । सन् १९७७ मा उनले ग्यालरीलाई पुलचोकस्थित आफ्नै घरमा सञ्चालनमा ल्याएर प्रदर्शनीको थालनी गरे । अग्रजका कलाकृतिमाथि राज्यको नजर परेन भनेर त्यतिकै लथालिंग छाड्नुभन्दा सक्नेले व्यक्तिगत तहबाटै कलाको संरक्षण गरौं भन्ने उत्प्रेरणा दिन पनि संग्रहालय खोल्न लागेका हौं, नवीनले भने । कलाकारका सन्ततिहरू आफ्नै बलबुतामा कलाकृति संरक्षणमा लागिरहँदा नक्सालस्थित ललितकला प्रज्ञा प्रतिष्ठानमा भने ३ सयभन्दा बढी कलाकृति एउटा कोठामा थन्किएका छन् । सीता भवन २०७२ को भूकम्पले क्षतिग्रस्त भएपछि कला संग्रहालयका लागि भवन नै छैन भन्ने प्रतिष्ठानलाई बहाना भएको छ । भवनको वीरेन्द्र आर्ट ग्यालरीमा रहेका दिवंगत कलाकारका कृति अस्थायी टहराको कोठामा छन् । भूकम्पपछि निकालिएका चित्र हामीले चलाएका छैनौं, प्रतिष्ठानका कुलपति केके कर्माचार्य भन्छन्, प्रदर्शनीमा राख्ने भवन नबनेसम्म चित्रहरू चलाउने हेर्ने कुरा भएन । फेरि बिग्रने सम्भावना धेरै हुन्छ । प्रतिष्ठान परिसरमै हालसालै राष्ट्रिय पुनर्निर्माण प्राधिकरणको सहयोगमा बनेको आर्ट ग्यालरी त्यतिकै खाली छ । त्यतातिर कलाकृति राख्ने प्रतिष्ठानको कुनै योजना छैन । सरकारले आर्थिक वर्ष २०७७०७८ मा प्रतिष्ठानलाई ५ करोड ४२ लाख ९१ हजार रुपैयाँ बजेट दिएको थियो । आर्थिक वर्ष २०७८०७९ मा भने बजेट बढेर ५ करोड २३ लाख रुपैयाँ पुगेको छ । सरकारले हरेक वर्ष तलबभत्ता र कार्यालय सञ्चालन खर्चबाहेक चित्रकला, मूर्तिकला, लोककला, परम्परागत कलाको संरक्षणका लागि पनि बजेट विनियोजन गर्छ । अग्रजका कला संरक्षणमा प्रतिष्ठानले किन काम गर्न सकेको त ?कुलपति कर्माचार्य भन्छन्, ललितकलाको विकासका लागि हामीसँग योजना र खाका छन्, बजेट र ठाउँको अभाव रहेकाले काम अगाडि बढ्न सकिरहेको छैन ।"
विदेशी मुद्रा सटहीमा राष्ट्र बैंकको कडाइ,"(काठमाडौं)  राष्ट्र बैंकले विदेशी मुद्रा सटहीमा कडाइ गर्न थालेको छ । शोधनान्तर स्थिति घाटामा र विदेशी विनिमय सञ्चिति दबाबमा पर्न थालेपछि बैंक तथा वित्तीय संस्थाका प्रतिनिधि डाकेर तोकिएको सीमासम्मका लागि पनि सीमित मात्रामा मात्रै नगद भुक्तानी गर्न र बाँकी कारोबारमा विद्युतीय कार्ड प्रयोगमा प्रोत्साहन गर्न राष्ट्र बैंकको बैकिङ विभागले मौखिक निर्देशन दिन थालेको हो । विभागले सोमबार र मंगलबार बैंकका प्रतिनिधिलाई बोलाएर मौखिक रूपमा यस्तो निर्देशन दिएको राष्ट्र बैंक स्रोतले बताएको छ । तर विदेशी मुद्रा सटहीसम्बन्धी विद्यमान नीतिगत व्यवस्थामा परिवर्तन गरिएको छैन । आवश्यक परेका व्यक्तिले मात्र विदेशी मुद्रा पाउन् र त्यसको अपचलन नहोस् भन्नका लागि बैंकहरूसँग छलफल भएको राष्ट्र बैंकले स्विकारेको छ । हाल कायम व्यवस्थाअनुसार विदेशमा रोजगारीका लागि जाने कामदारले प्रतिव्यक्ति बढीमा २ सय अमेरिकी डलर र घुम्न (पर्यटक भिसामा) जानेले प्रतिव्यक्ति बढीमा १ हजार ५ सय अमेरिकी डलर सटही गर्न पाउँछन् । खासगरी कोरोना संक्रमणको जोखिम घट्दै गएपछि बैंकहरूबाट पर्यटक भिसाका लागि धेरै विदेशी मुद्रा सटही भएको भेटिएपछि कडाइ गर्न राष्ट्र बैंक तातेको हो । राष्ट्र बैंकले स्थलगत अनुगमन गर्दा पर्यटक भिसामा जानेले धेरै मुद्रा सटही गरेको भेटाएको थियो । यसकारण औचित्य पुष्टि हुने गरी सीमित नगद र बाँकी कार्डमार्फत सटही सुविधा दिन बैंकहरूलाई आग्रह गरिएको राष्ट्र बैंकका प्रवक्ता देवकुमार ढकालले बताए । हामीले विद्युतीय कार्डको प्रयोगलाई प्रोत्साहन गर्न खोजेका हौं, विदेशी मुद्रा सटहीमा कडाइ गरिएको छैन, उनले भने ।कोरोना महामारीको प्रभाव घट्दै गएपछि यूएईलगायत मुलुकले कामदार भिसा जारी गर्न थालेका छैनन् तर पर्यटक भिसा लिई जाने र काम खोज्ने क्रम बढेको छ । यसमा धेरै एजेन्ट (दलाल) र केही म्यानपावर कम्पनीको पनि संलग्नता भेटिएको स्रोतको दाबी छ । यसरी पर्यटक भिसामा जाने कामदारबाटै धेरै विदेशी मुद्रा सटही भएकाले उक्त मुद्रा अपचलन भएको हुन सक्ने आंशका राष्ट्र बैंकको छ । पर्यटक भिसामा उड्ने कामदारमार्फत एजेन्टले विदेशी मुद्रा सटही गर्ने र पछि फिर्ता लिने गरेको पाइएको स्रोत बताउँछ ।पर्यटन भिसामा विदेश जाँदा विमानस्थलस्थित अध्यागमन विभागमा ५ सयदेखि १ हजार अमेरिकी डलरसम्म देखाउनुपर्ने प्रावधान छ । विभागका अनुसार खासगरी कोरोनाको दोस्रो लहरपछि धेरै कामदार पर्यटक भिसामा गएका छन् । ती कामदारको नाममा सटही गरेको सबैजसो विदेशी मुद्रा सम्भव भए नेपालकै विमानस्थलमा (जाँच सकिएपछि) र नभए गन्तव्य मुलुकका विमानस्थलमा पुगेपछि एजेन्टमार्फत फिर्ता लिइँदो रहेछ, स्रोतले भन्यो । यस्तो गतिविधि रोक्न पनि राष्ट्र बैंकले विदेशी मुद्रा सटहीमा कडाइ गर्ने आन्तरिक निर्णय गरेको हो । यो विषय राष्ट्र बैंकमा गभर्नर, डेपुटी गभर्नर, विदेशी विनिमय विभाग हुँदै बैंकिङ विभागसम्म आइपुगेको छ । उक्त निर्णयअनुसार नै विभागले बैंकहरूलाई डाकेर विदेशी मुद्रा सटहीमा संयमित हुन निर्देशन दिएको हो ।आयात निरन्तर बढिरहेको, रेमिट्यान्स घटेको, पर्यटन गतिविधि सुस्ताएको लगायत कारण यो आवमा विदेशी मुद्रा सञ्चिति र शोधनान्तर दबाबमा पर्ने निश्चित छ । यसको सुरुवात गत जेठदेखि नै भइसकेको छ । यद्यपि गत असारमा रेमिट्यान्स केही बढेपछि शोधनान्तर स्थिति सामान्य बचतमा देखिएको थियो । जुन १ अर्ब २३ करोड अमेरिकी डलर थियो । तर त्यो अवस्था साउनसम्म पनि टिकेन । जसका कारण साउनमा शोधनान्तर स्थिति ३८ अर्ब ७५ करोड रुपैयाँले घाटामा गयो । अघिल्लो वर्षको सोही अवधिमा शोधनान्तर स्थिति ५१ अर्ब ४६ करोड रुपैयाँले बचतमा थियो । मुलुकबाट ठूलो परिमाणमा विदेशी मुद्रा बाहिरिन थालेपछि त्यसको प्रत्यक्ष असर विदेशी मुद्रा सञ्चितिमा पनि पर्न थालेको छ । राष्ट्र बैंकको तथ्यांकअनुसार गत असारमा १३ खर्ब ९९ अर्ब रुपैयाँ बराबरको विदेशी मुद्रा सञ्चिति रहेको थियो । उक्त सञ्चितिले ११२ महिनाको वस्तु आयात र १०२ महिनाको वस्तु तथा सेवा आयात धान्न पर्याप्त रहने दाबी राष्ट्र बैंकले गरेको थियो । तर एक महिनामै विदेशी मुद्रा सञ्चिति ३२ प्रतिशतले कमी आयो । जसअनुसार गत साउनमा कुल विदेशी विनिमय सञ्चिति १३ खर्ब ५३ अर्ब रुपैयाँमा सीमित भयो । गत साउनको आयातलाई आधार मान्दा बैकिङ क्षेत्रसँग रहेको विदेशी विनिमय सञ्चिति ९३ महिनाको वस्तु आयात र ८३ महिनाको वस्तु तथा सेवा आयात धान्न पर्याप्त रहने देखिन्छ, राष्ट्र बैंकले भनेको छ ।अहिले विदेशी मुद्रा सटहीमा कडाइ गर्नुको प्रमुख कारण बाह्य क्षेत्रमा देखिएको चाप पनि प्रमुख रहेको जानकारहरू बताउँछन् । आयात बढ्ने दर नरोकिएकाले बाह्य क्षेत्रमा अझै चाप पर्ने निश्चित छ । यो सुरुवाती अवस्था हो । धेरै नै दबाब पर्न थालेपछि नीतिगत रूपमै सटही दरमा कमी ल्याउनुपर्ने अवस्था आउने उनीहरूको तर्क छ ।विगतमा जस्तै अनावश्यक वस्तुको आयातमा प्रतिबन्ध लगाउने विषयमा पनि राष्ट्र बैंकले छलफल थालेको छ । दुई वर्षअघि राष्ट्र बैंककै सुझावअनुसार सरकारले सुपारी, केराउ, मरिचलगायत वस्तुको आयातमा कडाइ गरेको थियो । जुन व्यवस्था अहिले पनि कायम छ । अब थप के कस्ता वस्तुको आयातमा कडाइ गर्दा मुलुकमा अभाव पनि नहुने र विदेशी मुद्रा पनि कम बाहिरिने हुन्छ, त्यसबारे अध्ययन सुरु भएको राष्ट्र बैंक स्रोत बताउँछ । हामीसँग आयातमा कडाइ गर्ने अधिकार छैन । सरकारलाई सुझाव दिने मात्र हो, राष्ट्र बैंकका एक अधिकारीले भने, बाह्य क्षेत्र दबाबमा रहन थाले पनि त्यो न्यूनीकरणका लागि सम्भावित उपाय खोजी गर्ने काम सुरु भएको छ । भदौमा आयातको अवस्था र त्यसले शोधनान्तर र विदेशी विनिमय सञ्चितिमा पार्ने असरका आधारमा आयात प्रतिबन्ध, विदेशी मुद्रा सटही सम्बन्धमा नीतिगत व्यवस्था गरिने ती अधिकारी बताउँछन् ।"
३ वर्षसम्म पनि भएन डिजाइन,"(काठमाडौं)  चक्रपथ दोस्रो खण्ड विस्तारका लागि रूख कटान, भौतिक संरचना पन्छाउन, खानेपानी पाइपलाइन व्यवस्थापन र विद्युत्, टेलिकमका पोल हटाउन (साइट क्लियर) थालेको ३ वर्ष भयो । तर अहिलेसम्म पूरा हुन सकेको छैन । यसकै कारण सडकको डिजाइन निर्माणसमेत रोकिएको छ । कलंकीदेखिधोबीखोला (गोपीकृष्ण हलनजिकको पुल) सम्मको ११६ किलोमिटर सडक चीन सरकारको अनुदान सहयोगमा विस्तार हुन लागेको हो । तर चिनियाँ टोलीले साइट क्लियर नभएसम्म नआउने अडान राखेपछि डिजाइनको काम अघि बढ्न नसकेको हो । सडक विस्तारको प्रारम्भिक डिजाइनको काम भने भइसकेको भौतिक पूर्वाधार तथा यातायात मन्त्रालयका सहसचिव केशवकुमार शर्मा बताउँछन् । तर अन्तिम (फाइनल) डिजाइन गरेपछि मात्र ठेक्का प्रक्रिया अघि बढ्छ । त्यसका लागि चिनियाँ टोली आउनुपर्छ । चिनियाँ पक्षको भनाइ साइटमा केही अवरोध बाँकी रहनुभएन भन्नेछ, सहसचिव शर्माले भने, सडक विभागले रूख काट्ने, पर्खाल हटाउने, खानेपानीको पाइप व्यवस्थापनलगायत सबै काम सकेको छ ।उनका अनुसार केही स्थानमा विद्युत्का तार र पोल हटाउने काम भइरहेको छ । स्वयम्भूमा भने चैत्य भत्काउन समस्या भएको छ । चैत्य भएको ४०५० मिटर ठाउँमा समस्या छ, उनले भने, यसलाई पछाडि सार्ने र त्यसका लागि महानगरपालिकाले ठाउँ दिने भन्ने सहमति भएको छ । बढी समस्या महाराजगन्जको २ सय ६५ मिटर क्षेत्रमा छ । यो खण्डमा पर्ने १९ घर भत्काइएको छैन । उक्त खण्डमा घर हटाएर जग्गा सरकारले लिनुपर्ने हो, उनले भने, मुआब्जा निर्धारण गर्ने प्रशासन र मालपोत कार्यालय हुन्, जुन भेरिफाई गर्ने क्रममा छ । यी दुई स्थानको अवरोध नहटेकाले चिनियाँ पक्ष आउन नमानिरहेको हो ।चक्रपथ विस्तार आयोजना प्रमुख अर्जुन सुवाल भने साइटमा कुनै समस्या नरहेको दाबी गर्छन् । कहींकतै विद्युत्का तार र पोल हटाउन बाँकी छ, त्यो पनि हट्नेछ, उनले भने, महाराजगन्जमा पर्ने घरले मात्र बढी समस्या गरेको छ । घरको क्षतिपूर्ति दिन भवन विभागसँग समन्वय गरिए पनि ७ वटा घरको मात्र कागजात भेटियो, अरूको फेला नपर्दा समस्या भएको हो । घरका सम्बन्धमा महानगरपालिकासँग बुझ्दा रेकर्ड नै फेला नपरेको उनले सुनाए । नक्सा नै स्वीकृत नगराई घर बनाएको हो कि, यसबारे बुझ्न आवश्यक छ, उनले भने, जग्गाको मुआब्जाका लागि भने फाइल भौतिक पूर्वाधार तथा यातायात मन्त्रालय पठाएका छौं, निर्णय भइसकेको छैन ।रूख कटान भएको लामो समयसम्म पनि विस्तारको काम अघि नबढ्दा योजना नै रोकिएको हो कि भन्ने आशंका सर्वसाधारणमा परेको छ । तर समझदारीपत्र (एमओयू) मा शतप्रतिशत साइट क्लियर हुनुपर्ने उल्लेख रहेकाले चिनियाँ पक्ष त्यसकै पर्खाइमा छ । त्यसमाथि चक्रपथ पहिलो खण्डको सडक विस्तारका क्रममा संरचना नहटाई काम थाल्दा ढिलासुस्ती भएपछि यस पटक चिनियाँ कम्पनीले यस्तो अडान लिएको देखिन्छ ।तपाईंहरू डिजाइन गर्दै गर्नू, त्यो फाइनल नहुँदै हामी साइट क्लियर गरिसक्छौं भनेका थियौं, आयोजना प्रमुख सुवालले भने, तर एमओयूमै शतप्रतिशत क्लियर हुनुपर्ने लेखिएको रैछ, जसले गर्दा सबै खाली नभई नआउने अडान चिनियाँ पक्षले लिएका छन् । काममा कुनै अवरोध नआओस् भनेर यस्तो माग राख्नु स्वाभाविक भएको उनको भनाइ छ । महाराजगन्जदेखि धोबीखोला पुलसम्मको साइट क्लियर नभएकाले त्यसलाई छोडेर बाँकी खण्ड (८ किमि) को विस्तार थाल्न चिनियाँ पक्षसँग छलफल भइरहेको उनले बताए । साइट क्लियर भएका स्थानको डिजाइजनको काम अघि बढाउन काठमाडौंस्थित चिनियाँ दूतावासमार्फत सम्बन्धित पक्षलाई सूचना पठाइएको छ, उनले भने । डिजाइन नभएका कारण सडक विस्तारको जिम्मा कुन कम्पनीले पाउने भन्नेबारे पनि अहिलेसम्म निर्क्योल भएको छैन । डिजाइन नआई लागत इस्टिमेटबारे पनि थाहा हुँदैन, उनले भने ।यसअघि चीन सरकारकै सहयोगमा चक्रपथ पहिलो खण्ड (कोटेश्वरकलंकी सडक) ८ लेनमा विस्तार भइसकेको छ । जसको दूरी १०३९ किमि छ ।"
कोरोना बिमा भुक्तानीको विकल्प ल्याउन निर्देशन,"काठमाडौं (कास) कोरोना बिमा भुक्तानी सम्बन्धमा बिमा समितिले बुधबार अर्थमन्त्री जनार्दन शर्मासँग छलफल गरेको छ । सरकारले पैसा नदिएको कारण करिब ६ महिनादेखि बिमितले भुक्तानी पाउन नसकिरहेको बेला समितिले अर्थमन्त्रीलाई भेटेर समस्याको गाँठो फुकाउन आग्रह गरेको हो । भेटका क्रममा अर्थमन्त्री शर्मासँग कोरोना बिमाबापत सरकारले भुक्तानी गर्नुपर्ने रकम कसरी व्यवस्थापन गर्न सकिन्छ भन्ने विषयमा छलफल भएकोबिमा समितिका अध्यक्ष सूर्यप्रसाद सिलवालले बताए ।हामीले तीनचारवटा विकल्प दिएका छौं, उनले भने, अर्थमन्त्री व्यस्त रहेकाले सबै विकल्पबारे छलफल हुन पाएन । अर्को भेटमा पुनः सम्भावित विकल्पबारे छलफल गर्छौं । भेटका क्रममा अर्थमन्त्री शर्माले भुक्तानी गर्नुपर्ने रकम धेरै रहेकाले तत्काल नगदै भुक्तानी गर्न सक्ने सम्भावना नरहेको बताएका थिए । सोही कारण समस्या समाधानका अरू विकल्पबारेमा उनले छलफल गर्न चाहेको स्रोतले बताएको छ ।लामो समयसम्म पनि सरकारले पैसा नदिएपछि बिमा समितिले रकम भुक्तानीको विभिन्न विकल्पसहित अर्थमन्त्रीलाई भेट्न गएको हो । समितिले पेस गरेका विकल्पमा राष्ट्रिय बिमा संस्थान सरकारी स्वामित्वको भएकाले कोरोना बिमामा उक्त कम्पनीले भुक्तानी गर्नुपर्ने रकमबारे सरकारले केही निर्णय गर्न सक्ने, छलफलका आधारम बिमा समिति, बिमा कम्पनी र पुनर्बिमा कम्पनीले थप रकम व्यहोर्न सक्ने, अहिले कम्पनीले रकम भुक्तानी गर्ने र पछि सरकारले सो रकम कम्पनीले तिर्नुपर्ने करमा मिलान गरिदिनेलगायत छन् । उल्लेखित विकल्पबारे थप अध्ययन गरी अर्को छलफलमा ल्याउन अर्थमन्त्री शर्माले समितिलाई निर्देशन दिएका छन् ।हालसम्म कोरोना बिमाबापत १ लाख ४३ हजार ७ सय ४८ वटा दाबी परेको समितिको तथ्यांक छ । यी दाबीबापत कम्पनीहरूले १३ अर्ब ७१ करोड ४७ लाख ८० हजार २ सय ६६ रुपैयाँ भुक्तानी गर्नुपर्नेमा ४ अर्ब ७८ करोड ८१ लाख ७१ हजार रुपैयाँ भुक्तानी भइसकेको छ । यो औसतमा ४७ हजार ८ सय दाबीबापतको हो । यसका आधारमा अझै झन्डै १ लाख दाबीको भुक्तानी बाँकी छ । ती दाबीबापत कम्पनीले बिमितलाई करिब ९ अर्ब रुपैयाँ भुक्तानी दिन बाँकी रहेको बिमा समितिले बताएको छ । भुक्तानी गर्न बाँकी दाबीमध्ये धेरैजसो प्रतिव्यक्ति १ लाख रुपैयाँका छन् ।"
जनवरी १ देखि पोखराबाट क्षेत्रीय उडान,"पोखराका राजनीतिकर्मी, उद्योगी, व्यवसायीले भने धावनमार्गलाई ३ हजार मिटर बनाएर भए पनि वाइड बडी विमान ल्याउनुपर्ने बताउँदै आएका छन् ।कार्यदल संयोजक गौतम भने मध्यम दूरीबाट आउने न्यारो बडी जहाज मात्रै पोखरामा अवतरण गर्न सक्ने बताउँछन् । वाइड बडी नआउँदैमा वा थोरै मान्छे आउँदैमा अन्तर्राष्ट्रिय नहुने भन्ने होइन, उनले भने, नयाँनयाँ प्रविधि भित्रिरहेकाले सम्भावना सकिइसकेको पनि होइन । थप विस्तार गर्न नसकिने पनि होइन । चौबिसै घण्टा सञ्चालन गरेको अवस्थामा पोखरालाई चाहिने पर्यटकलाई सेवा दिन सक्षम विमानस्थल बन्ने उनको भनाइ छ । आरसीसी गरिएको धावनमार्ग भएको, उपकरण अवतरण प्रणाली (आईएमएस) भएकोले मौसम बिग्रँदा पनि सञ्चालनमा आउने भएकाले तत्कालको लागि धावनमार्ग साँघुरो भएर पर्यटक फर्कनुपर्ने स्थिति भने नआउने उनको दाबी छ ।उनका अनुसार सुरुवातमा पोखराबाट हङकङ, दिल्ली, दोहा र थाइल्यान्डमा सिधा उडान गर्ने प्राधिकरणको तयारी छ । यी सहरलाई ट्रान्जिट बनाएर अन्य मुलुकबाट पनि यहाँ जहाज आउन सक्छन् । नेपालीको सम्पर्क भएका तथा धार्मिक र पर्यटकीय दृष्टिकोणले पनि महत्त्वपूर्ण भएकाले यी स्थान छानिएको उनले बताए । कोरोना महामारीले थलिएको पर्यटनलाई यसले तत्काल राहत दिन्छ, उनले भने । विमानस्थलका लागि हवाइ प्रवेश मार्गका रूपमा सिमरा प्रयोग गर्न सकिने भए पनि भैरहवा प्रयोग गर्न सके उडान समय र लागत घट्ने उनी बताउँछन् । पहिलो दिन नै अन्तर्राष्ट्रिय उडान निर्बाध सञ्चालनमा ल्याउन केही महिनाअघि नै आन्तरिक उडान सुरु गर्नुपर्ने आवश्यकता उनले औंल्याए । मुख्यमन्त्री कृष्णचन्द्र पोखरेलले विमानस्थल निर्माण समयमै सक्न प्रदेश सरकारबाट आवश्यक समन्वय र सहजीकरण हुने बताए । उनले त्यसका लागि प्रदेश सरकारसमेतको सहभागितामा समन्वय समिति बनाउनुपर्नेमा जोड दिए । विमानस्थलमा अन्तर्राष्ट्रिय उडान सिंगल अप्रोच बाट हुनेछ । पूर्वपट्टिबाट मात्रै अन्तर्राष्ट्रिय जहाजले उडान र अवतरण गर्नेछन् । आन्तरिकतर्फ धावनमार्गको दुवैतर्फबाट उडान तथा अवतरण गर्न मिल्छ । विमानस्थलमा ११ वटा जहाज पार्किङ गर्न सकिन्छ । तीनवटा अन्तर्राष्ट्रिय, चारवटा एटीआर र चारवटा ट्वीनअटर जहाज पार्किङ गर्न सकिन्छ । आन्तरिकतर्फ दैनिक ४८ र अन्तर्राष्ट्रियतर्फ ६ वटा उडान तथा अवतरण गर्ने प्राधिकरणको तयारी छ । विमानस्थलले वार्षिक ८ लाख यात्रुलाई सेवा दिन सक्ने बताइएको छ ।सन् २०१४ को मे ३१ मा नागरिक उड्डयन प्राधिकरण र ठेकेदार कम्पनी चाइना सीएएमसी इन्जिनियरिङ कम्पनी लिमिटेडबीच विमानस्थल निर्माणको ठेक्का सम्झौता भएको थियो । २०१६ मार्च २१ मा नेपाल र चीनको एक्जिम बैंकबीच ऋण सम्झौंता भयो । नेपाल सरकार र प्राधिकरणबीच २०१९ जुन ५ मा अनुदान ऋण सम्झौता भयो । एक्जिम बैंकले २०१७ मे ३१ बाट ऋण प्रवाह गर्यो । झन्डै २२ अर्ब रुपैयाँ लागतमा सन् २०१७ नोभेम्बरदेखि ३ हजार ८ सय ९९ रोपनीमा विमानस्थल निर्माण भइरहेको हो ।"
जलविद्युत्को सेयरमा संस्थागत लगानीकर्तालाई अंकुश,"(काठमाडौं)  जलविद्युत् कम्पनीको सेयर किनबेचमा संस्थागत लगानीकर्तालाई विद्युत् नियमन आयोगले अंकुश लगाइएको छ । आयोगले हालै जारी गरेको विद्युत्सम्बन्धी कम्पनीको सेयरको सार्वजनिक निष्कासनको पूर्वस्वीकृति तथा नियमनसम्बन्धी निर्देशिका २०७८ मार्फत कडाइ गरिएको हो । नयाँ व्यवस्थाअनुसार कानुनी व्यक्ति (कम्पनी वा संस्था) ले सेयर किन्नुअघि सर्वसाधारणका लागि सूचना जारी गर्नुपर्नेछ । विद्युत् नियमन आयोगलाई पनि जानकारी दिनुपर्नेछ ।निर्देशिकाका परिच्छेद ३ को बुँदा ११ मा संगठित संस्थाको सेयरको खरिदबिक्रीसम्बन्धी व्यवस्था छ । उक्त व्यवस्थाअनुसार कुनै संगठित संस्था वा कम्पनीले आफूसँग भएको सेयर खरिदबिक्री गर्नुपर्दा १५ दिन अगावै त्यसको विवरण सर्वसाधारणको जानकारीका लागि सार्वजनिक गरी आयोगमा समेत जानकारी दिनुपर्ने प्रावधान छ । उक्त दफाको स्पष्टीकरणमा भनिएको छ, यस दफाको प्रयोजनका लागि संगध ठित संस्था भन्नाले प्रचलित कानुनबमोजिम स्थापना वा दर्ता भएको कम्पनी वा संस्थान वा निगम जस्ता कानुनी व्यक्ति सम्झनुपर्नेछ । आयोगले आफ्नो क्षेत्राधिकार बाहिर गएर संस्थागत लगानीकर्तालाई सेयर किनबेचमा कडाइ गर्न लागेको भन्दै चौतर्फी विरोध भएको छ । संस्थागत लगानीकर्तालाई यो सेयर किनबेच भनेर भन्ने अधिकार आयोगलाई नभएको धितोपत्र बोर्डका एक अधिकारीले बताए । कम्पनीहरूलाई नियमन गर्ने अधिकारी आयोगसँग नहुने भएकाले निर्देशिकामा उक्त व्यवस्था राखेर गल्ती गरिएको ती बोर्ड स्रोतको भनाइ छ ।संस्थागत लगानीकर्तालाई जलविद्युत्को सेयर किनबेचमा कडाइ गर्ने उद्देश्य नरहेको विद्युत् नियमन आयोगका प्रवक्ता रामप्रसाद धितालको भनाइ छ । हामीले जलविद्युत् कम्पनीका संस्थापक लगानीकर्ताको सेयर किनबेच गर्नुअघि आयोगलाई जानकारी दिनुपर्ने व्यवस्था गर्न खोजेका हौं । निर्देशिकाको ११ नम्बर बुँदामा रहेको उक्त व्यवस्था अलि स्पष्ट भएनछ । अब छिट्टै आयोगको बैठकबाट निर्णय गराएर थप स्पष्ट पार्छौं । संस्थागत लगानीकर्तालाई सेयर किनबेचमा कुनै कडाइ नगरेको उनले दोहोर्याए । प्रवक्ता धितालको भनाइबाट संस्थागत लगानीकर्तालाई जलविद्युत् कम्पनीको सेयर किनबेचमा कडाइ गर्ने निर्णयबाट आयोग पछि हट्न चाहेको स्पष्ट हुन्छ । निर्देशिकामा संस्थागत लगानीकर्तालाई नै सेयर किनबेचमा कडाइ गर्न खोजिएको हो, आयोग स्रोतले भन्यो, उक्त विषयमा धेरै विरोध आएपछि बोर्डले उक्त व्यवस्था परिमार्जन गर्ने तयारी गरेको हो । निर्देशिकामा जलविद्युत् कम्पनीहरूलाई हकप्रद सेयर निष्कासन सम्बन्धमा धेरै व्यवस्था गरिएको उनले बताए । कम्पनीहरूको हकप्रद सेयर निष्कासन प्रक्रिया व्यवस्थित बनाउन केही नयाँ व्यवस्था गरिएको उनको भनाइ छ । अनुमति प्राप्त कम्पनीले आफू मुख्य कम्पनीको हैसियतमा ५१ प्रतिशत वा त्यसभन्दा बढी सेयर रहने गरी आफ्नो मातहतको आयोजना वा आफ्नो सहायक कम्पनीको आयोजनामा वा नयाँ सहायक कम्पनी स्थापना गरी आयोजना निर्माणका लागि संस्थागत लगानी गर्न हकप्रद सेयर निष्कासन गर्न सक्नेछन्, निर्देशिकामा भनिएको छ । जलविद्युत् कम्पनीहरूको सूचना प्रणालीलाई व्यवस्थित र पारदर्शी बनाउन कम्पनीहरूलाई विशेष निर्देशन जारी भएको पनि उनले जानकारी दिए ।"
३ दिनपछि बढ्यो नेप्से,"काठमाडौं (कास) अघिल्ला तीन कारोबार दिनमा लगातार घटेको नेप्से बुधबार ५०५८ अंकले बढेको छ । उक्त वृद्धिसँगै समग्र नेप्से २ हजार ६ सय ६५९४ बिन्दुमा पुगेको छ । अघिल्लो दिनको तुलनामा यो करिब २ प्रतिशतले बढी हो । आइतबार, सोमबार र मंगलबार उच्च अंकले घटेको थियो ।बुधबार ६३ हजार ९ सय कारोबारबाट २ सय २९ कम्पनीका ९८ लाख ९४ हजार ४ सय ६८ कित्ता सेयर किनबेच भए । ती किनबेचबाट ५ अर्ब २ करोड रुपैयाँ बराबरको सेयर कारोबार भएको छ । कारोबार रकम अघिल्लो दिनको तुलनामा कम हो । मंगलबार ५ अर्ब ७४ करोड रुपैयाँ बराबरको सेयर कारोबार भएको थियो । नेप्से परिसूचक उकालो लागेसँगै सेयर बजारको आकार कुल बजार पुँजीकरण पनि बढेर ३७ खर्ब ३१ अर्ब रुपैयाँ कायम भएको छ । अघिल्लो दिन कुल बजार पुँजीकरण ३६ खर्ब ६१ अर्ब रुपैयाँ थियो ।अघिल्ला दिनहरूमा जस्तै बुधबार पनि वित्त कम्पनी उपसमूहको परिसूचक सबैभन्दा बढी ४८७ प्रतिशतले बढ्यो । यस्तै, बैंकिङ उपसमूहको परिसूचक १०९, व्यापारको २५७, होटल्स तथा पर्यटनको १०६, विकास बैंकको ३१८, हाइड्रोपावरको ४२२, निर्जीवन बिमाको २२५, उत्पादन तथा प्रशोधनको १६४ र अन्यको २५ प्रतिशतले बढेको छ । लघुवित्त, जीवन बिमा, सामूहिक लगानी कोष र लगानी उपसमूहको परिसूचक पनि उकालो लागेको छ ।अघिल्ला दिनहरूमा बजार लगातार घट्दा पनि नियामक निकायले चासो नदिएको भन्दै लगानीकर्ताहरूले ध्यानाकर्षण भएको बताएका छन् । सेयर लगानीकर्ता आबद्ध विभिन्न संघसंस्थाले विज्ञप्ति निकालेर यस्तो बताएका हुन् । राष्ट्र बैंकले मौद्रिक नीतिमार्फत सेयर कर्जाको सीमा तोकिदिएपछि बजार घटेको भन्दै उक्त नीति फिर्ता लिन लगानीकर्ताले आग्रह गरेका छन् ।"
यमाहाको एमटी१५ बीएस ६ बजारमा,"काठमाडौं (कास) यमाहाले एमटी१५ बीएस ६ मोडलको मोटरसाइकल नेपाली बजारमा सार्वजनिक गरेको छ । यसमा एफआई इन्जिन, एबीएस, एसिस्ट स्लिपर क्लच, भीभीए, १४० एमएम रेडियल रेयर टायर जडित छन् । यसअघिको एमटी१५ बीएस ४ भन्दा यो मोडल धेरै भेरियन्टमा उपलब्ध रहेको कम्पनीले जनाएको छ । जसमा आइस फ्लुड एन्ड निओन ग्रिन, मेटालिक ब्ल्याक, डार्क म्याट ब्लु र आइस फ्लुड भर्मिलिन कलर छन् । नेपाली बजारमा यसको माग धेरै रहेको भन्दै कम्पनीले प्रिबुकिङको व्यवस्था समेत गरेको थियो ।"
जावा मोटरसाइकल किन्दा ज्याकेट र कस्टम हेल्मेट,काठमाडौं (कास) जावाले दसैं तथा तिहारका अवसरमा आफ्नो ग्राहकमुखी योजना ल्याएको छ । यस योजनामा ग्राहकले नयाँ जावा मोटरसाइकलको खरिदमा राइडिङ ज्याकेट र कस्टम हेल्मेट पाउनेछन् । जावाको उक्त ज्याकेट चारै मौसमका लागि उपयुक्त हुने जनाएको छ । नेपालमा जावा मोटरसाइकल अग्नि मोटोइन्क प्रालिले भित्र्याएको हो ।
होन्डाको कारमा फेस्टिभ बोनान्जा,"काठमाडौं (कास) नेफालका लागि होन्डा कारको आधिकारिक बित्रेता स्याकार ट्रेडिङ कम्पनीले होन्डाको फेस्टिभ बोनान्जा योजना ल्याएको छ । यो योजनाअनुसार नयाँ होन्डा कार खरिद गर्ने ग्राहकले २ लाख रुपैयाँसम्मको नगद छुट, १ वर्षसम्मको निःशुल्क इन्स्योरेन्स, एक वर्षसम्मका लागि निःशुल्क सडक कर, तीन वर्षका लागि निःशुल्क सर्भिसिङ र तीन वर्षसम्म स्पेयर पार्ट्समा ७ प्रतिशत छुट पाउनेछन् । हरेक १५ दिनमा एक जना भाग्यशाली ग्राहकले ३५ लाख रुपैयाँसम्मको क्यास ब्याक जित्न सक्ने कम्पनीले जनाएको छ । यो योजना होन्डाका सीमित कारमा मात्र लागू हुनेछ ।"
शाहले जिते टीभीएस योजनामा १० लाख,"काठमाडौं (कास) नेपालका लागि टीभीएस टूह्विलर्सको आधिकारिक वितरक जगदम्बा मोटर्सले सञ्चालन गरेको टीभीएस ६ प्राइजको सरप्राइज योजनाका पहिलो विजेता सार्वजनिक गरेको छ । यस योजना विजेता सप्तरीका राजकुमार शाहले १० लाख रुपैयाँ पाएका छन् । शाहले टीभीएसको मोटरसाइकल किन्नुअघि ७ हजार, मोटरसाइकल खरिद गर्ने क्रममा १० लाख रुपैयाँ जितेका हुन् ।"
जोन डियर ट्र्याक्टरको नयाँ मोडल बजारमा,काठमाडौं (कास) जोन डियर ट्र्याक्टरको नयाँ मोडल बजारमा आएको छ । अमेरिकाको डीयर एन्ड कम्पनीको सहायक कम्पनी जोन डीयर इन्डिया प्रालिले ५० एचपी फोर ह्विल ड्राइभ ट्र्याक्टर ल्याएको हो । विभिन्न विशेषतासहितको अत्याधुनिक प्रविधिको यो ट्र्याक्टरले उत्पादकत्व बढाई किसानको आम्दानीसमेत बढाउने कम्पनीले विश्वास लिएको छ । कम्पनीले जोन डियरको दशौं हजार नम्बरको ट्र्याक्टरसमेत बिक्री गरेको जनाएको छ ।
उद्योग परिसंघ र चार्टर्ड एकाउन्टेन्ट्स संघबीच समझदारी,काठमाडौं (कास) आपसी सहकार्य र सहयोग विस्तार गर्ने उद्देश्यले नेपाल उद्योग परिसंघ र नेपाल चार्टर्ड एकाउन्टेन्ट्स संघबीच समझदारी भएको छ । बुधबार परिसंघ अध्यक्ष विष्णुकुमार अग्रवाल र संघ अध्यक्ष आनन्दराज शर्मा वाग्लेले समझदारीपत्रमा हस्ताक्षर गरे । औद्योगिक विकासका लागि स्थिर आर्थिक नीति तर्जुमा गर्न सरोकारवाला निकायसँग सहकार्य गर्न दुवै संस्था एकै ठाउँमा उभिएका हुन् । आफ्ना सदस्यहरूको क्षमता अभिवृद्धिका लागि पनि काम गर्ने समझदारीपत्रमा उल्लेख छ । समझदारीअनुसार परिसंघका विभिन्न समितिमा संघको तर्फबाट पदेन सदस्यको रुपमा प्रतिनिधित्व रहनेछ ।
आरबीबीको पीओएस कारोबारमा क्यासब्याक,काठमाडौं (कास) राष्ट्रिय वाणिज्य बैंक (आरबीबी) को पोइन्ट अफ सेल (पीओएस) कारोबारमा क्यासब्याक पाइने भएको छ । बैंकले चाडबाडको अवसर पारेर यस्तो अफर ल्याएको हो । बैंकको पीओएस माध्यमबाट एक हजार रुपैयाँभन्दा बढीको कारोबारमा ग्राहकले क्यासब्याक पाउनेछन् । यो योजना असोज २१ देखि कात्तिक २४ सम्म लागू हुने बैंकले जानकारी दिएको छ ।
'लिडिङ पार्टनर बैंक को उपाधि लक्ष्मी बैंकलाई,काठमाडौं (कास) एसियाली विकास बैंक (एडीबी) ले सन् २०२१ को लिडिङ पार्टनर बैंक को उपाधिबाट लक्ष्मी बैंकलाई सम्मानित गरेको छ । उक्त उपाधि एडीबीको ट्रेड तथा सप्लाई चेन फाइनान्स योजनाअन्तर्गतको हो । एडीबीसँगको सहकार्यमा सबैभन्दा बढी कारोबार गर्ने बैंकलाई यो उपाधि प्रदान गरिन्छ । लक्ष्मी बैंकले यो उपाधि लगातार दोस्रो वर्ष प्राप्त गरेको हो ।
ग्लोबल आइएमई र गुल्मीका पालिकाबीच सम्झौता,"काठमाडौं (कास) वित्तीय मूल प्रवाहमा साना किसानको पहुँच बढाउने र कृषि उत्पादन वृद्धि गर्ने उद्देश्यसहित ग्लोबल आइएमई बैंक र गुल्मीका विभिन्न पालिकाबीच सहुलियतपूर्ण कृषि कर्जा प्रवाह सम्झौता भएको छ । हेफर प्रोजेक्ट नेपालको समन्वयमा बाख्रापालन सामुदायिक विकास परियोजना अन्तर्गत किसानलाई प्रोत्साहन गर्ने उद्देश्यले यस्तो सम्झौता भएको हो । गुल्मीको तम्घासमा बैंकका तर्फबाट लुम्बिनी प्रादेशिक कार्यालय प्रमुख रवि श्रेष्ठ र मुसीकोट नगर प्रमुख सोमनाथ सापकोटा, इस्मा अध्यक्ष लक्ष्मणबहादुर विष्ट, मालिका अध्यक्ष रितबहादुर थारू, मदाने अध्यक्ष धनबहादुर केसी र धुर्कोट अध्यक्ष भूपाल पोखरेलले सम्झौतापत्रमा हस्ताक्षर गरे । हेफर प्रोजेक्ट नेपालका तर्फबाट परियोजना संयोजक अनन्तराज सिलवालले हस्ताक्षर गरेका छन् ।"
एसियाको उत्कृष्ट १५ मा भैरव टेक्नोलोजी,काठमाडौं (कास) नेपालमा स्थापित भैरव टेक्नोलोजी विश्वका एमएसएसपी प्रदायकमध्ये १५१औं र एसियामा उत्कृष्ट १५ भित्र परेको छ । सन् २०१८ मा स्थापना भएको भैरवले विभिन्न राष्ट्रिय र बहुराष्ट्रिय कम्पनीलाई साइबर सेक्युरिटी सोलुसन प्रदान गर्दै आएको छ । आर्टिफिसियल इन्टेलिजेन्ससहितको सेक्युरिटी अपरेसन्स सेन्टर (एसओसी) को साइबर थ्रेट मनिटरिङ सिस्टमद्वारा कम्पनीहरूलाई साइबर सुरक्षा प्रदान गर्छ ।
चाडपर्वमा एनआईसी एसिया क्यापिटलको सेयर योजना,"काठमाडौं (कास) एनआईसी एसिया क्यापिटलले चाडपर्वका अवसरमा महासेयर लगानी महोत्सव योजना ल्याएको छ । धितोपत्र तथा मुद्रा बजारमा उपलब्ध हुने उपकरणलाई एकमुस्ट लगानी गर्न सकिने गरी कम्पनीले योजना ल्याएको हो । जसअन्तर्गत लगानी व्यवस्थापन सेवा लिने ग्राहकले उत्कृष्ट सेवा निःशुल्क प्राप्त गर्नेछन् । योजनामा सेवाग्राहीले पहिलो निःशुल्क लगानी व्यवस्थापन सेवा, निःशुल्क वार्षिक तथा अर्धवार्षिक मुनाफा निकाल्न सकिनेलगायत सुविधा पाउनेछन् ।"
क्यान उपाध्यक्ष र सचिवको राजीनामा,"(काठमाडौं)  उपाध्यक्ष राजुबाबु श्रेष्ठ र सचिव अशोकनाथ प्याकुर्यालले बुधबार आकस्मिक राजीनामा दिएपछि नेपाल क्रिकेट संघ (क्यान) को कार्यदिशाले नयाँ मोड लिएको छ । आफूले २०३८ सालमा राष्ट्रिय क्रिकेट प्रतियोगिता खेल्दादेखिको फेहरिस्त प्रस्तुत गर्दै प्याकुर्यालले बुधबार सञ्चारमाध्यमसामु नेपाली क्रिकेटको सर्वोच्च निकायबाट अलग भएको घोषणा गरेका थिए । श्रेष्ठ २०६३ सालमा कोषाध्यक्ष र प्याकुर्याल २०६० सालमा सदस्यका रूपमा क्रिकेट संघमा प्रवेश गरेका थिए । दुई वर्षअघि सम्पन्न निर्वाचनबाट श्रेष्ठ उपाध्यक्ष र प्याकुर्याल सचिवमा निर्वाचित भएका थिए । एसियाली क्रिकेट परिषद् (एसीसी) को विकास समिति सदस्यमा पनि रहेका प्याकुर्याल यसअघि क्यान महासचिव थिए । २०६८ मा चितवनमा भएको निर्वाचनमा महासचिव भएयता उनी क्यानको शक्तिकेन्द्रका रूपमा रहेका थिए । एउटा समय खण्डमा क्यान नेतृत्वको केन्द्रबिन्दु रहेर तत्कालीन परिस्थिति र आवश्यकतामा सहभागी भएका हामीले त्यस्तै खाले स्पिरिटमा भावी क्यानको आवश्यकताका लागि नयाँ योजनाको बाटो बनाउनुपर्छ, जुन नयाँ योजनाले क्यानको नेतृत्व गर्न सकोस्, अवधारणाहरू ल्याउन सकोस्, क्यानलाई थप मजबुत बनाउन सकोस् भन्ने हाम्रो विश्वास छ, संयुक्त राजीनामा सुनाउँदै प्याकुर्यालले भने, आजकै मितिबाट क्यानसँग हाम्रो लामो समयदेखिको संलग्नताबाट अलग हुने निर्णयमा पुगेका छौं । हाम्रो यो एक दशकभन्दा लामो अभियानमा साथ दिने सम्पूर्ण सरोकारवालालाई धन्यबाद दिन चाहन्छौं ।सचिवले सञ्चारमाध्यमलाई बुधबार बिहान व्यक्तिगत रूपमा अन्तरक्रिया भन्दै बोलाए पनि क्यानका अरू पदाधिकारी यसबारे बेखबर थिए । ठीक दुई वर्षअघि क्यानको निर्वाचनमा क्लिन स्वीप नै गरे पनि लगत्तै अध्यक्ष चतुरबहादुर चन्द र सचिव प्याकुर्याल समूहको कित्ताकाट भएको थियो । पछिल्लो समय यी दुई समूहबीच ठूलो मनमुटाव आएपछि सचिव समूहले निकासका लागि राजीनामाको बाटो समातेको बताइएको छ । तर उपाध्यक्ष र सचिवले राजीनामा आफूहरूको व्यक्तिगत निर्णय भएको जनाउँदै कसैमाथि आरोप लगाएनन् र आक्रोश पनि पोखेनन् । क्यान वा अध्यक्षलाई राजीनामाबारे अवगत नगराएको हो भन्ने प्रश्नमा सचिव प्याकुर्यालले भने, मैले राजीनामा दिँदैछु भनेर श्रीमतीलाई पनि भनेको छैन । किनभने यो मेरो व्यक्तिगत विचार र निर्णय हो । मान्छेहरूलाई कल्पना बढी गर्ने भएका हुनाले क्यानमा द्वन्द्व छ, धारहरू छन् भन्ने लागेको छ । यस्ता चिजहरू मेरो सोचभन्दा पर हो । हामीले यसका लागि क्यानमा संघर्ष गरेका पनि होइनौं ।आफूहरूको राजीनामाले नेपाली समाजमा एउटा उदाहरण प्रस्तुत गरेको दाबी प्याकुर्यालको थियो । आजको यो निर्णयले जसरी हुन्छ, जे हालतमा हुन्छ, जस्तोसुकै परिस्थितिमा हुन्छ, पदमा बसिरहनुपर्छ भन्ने नेपालमा पद्धति विकसित भएको छ, यो एउटा उदाहरण बन्न सक्छ भन्ने हामीलाई लागेको छ, उनले भने, क्यान एउटा स्वयंसेवी संस्था हो । एउटा समयमा हामीले सम्पूर्ण तनमन लगाएर काम गरेका छौं । तर यसमै अन्तिमसम्म र यसलाई नै अविष्टका रूपमा लिएर रहिरहनुपर्छ भन्ने हाम्रो मान्यता पनि छैन ।सन् २०१९ को अक्टोबरमा अन्तर्राष्ट्रिय क्रिकेट परिषद् (आईसीसी) ले क्यानमाथिको निलम्बन फुकुवा गरेलगत्तै आफूहरू यो स्थितिमा पुगेका हौं तर अहिले राजीनामाका लागि सही समय आएकाले क्यानबाट अलग हुने निर्णय गरेको उनले सुनाए । क्यानमा आवश्यक कर्मचारी नियुक्ति गर्नुपर्ने हामीले धेरै पहिले हो, आईसीसी र एसीसीले यसका लागि निकै दबाब दिइरहेका थिए । त्यो बेला विभिन्न कारणले गर्न पनि सकिएन, आफूहरू जिम्मेवारीबाट नपन्छिएको दाबी गर्दै उपाध्यक्ष श्रेष्ठले भने, बोर्ड भनेको नीतिगत कुरामात्र हो, दिनका दिन अफिस अपडेट गर्न जानुपरेन । म कोषाध्यक्ष हुँदा हरेक दिनजस्तो चेक, भौचरमा हस्ताक्षर गर्नुपर्थ्यो । नीतिगत भनेको बोर्ड बैठक ३४ महिनामा एक पटक बस्छ । सबै नीति अहिले पारदर्शी हुन्छ । हरेक कमिटीले गर्नुपर्ने कामकर्तव्य प्रस्ट छ । नीतिगत काम सबै सकिसकेको छ, अब भनेको कसरी हुन्छ खेललाई अगाडि बढाउने हो । कागजले बोलेपछि मान्छेहरू चाहिँदै चाहिँदैन ।खासगरी सुरुआती दिनदेखि विधानमा क्यानको स्थिरता, क्यानलाई निलम्बनबाट फुकुवा गराउँदै पूर्ण क्रियाशील बनाउने अठोट जुन आफूहरूले लिएको त्यो पूरा भएसँगै अभियान सकिएकाले यस अर्थमा राजीनामाले निकास गरिदिएको तर्क उनीहरूको थियो । आगामी दिनमा क्यान थप सक्षम, सबल बन्ने विश्वास लिँदै उनीहरूले पनि शुभकामना दिए । क्यानमाथि आईसीसीले लगाएको निलम्बन फुकुवा गरे पनि आर्थिक पाटोमा अझै विश्व क्रिकेटको सर्वोच्च निकायकै नियन्त्रण छ । आईसीसीको नियन्त्रणका कारण सन् २०१४ को अन्त्यदेखि क्यानले आर्थिक पक्षमा स्वतन्त्र हिसाबमा काम गर्न पाएको छैन । सचिव प्याकुर्यालले भने आर्थिक पाटो क्यानकै हातमा रहेको दाबी गर्दै आईसीसीको नियन्त्रणमा नरहेको जनाए ।"
ललितपुर र विराटनगरको पीडा,आजका खेलचितवन टाइगर्सविरुद्ध काठमाडौं किंग्स इलेभेनभैरहवा ग्लाडियटर्सविरुद्ध ललितपुर प्याट्रियट्स
मेसीको पहिलो गोल र सेरिफको तहल्का,"पेरिस (एएफपी) लियोनल मेसीले फ्रान्सेली टोलीका लागि गोलको खाता खोलेको खेलमा बुधबार पेरिस सेन्ट जर्मेन (पीएसजी) ले म्यानचेस्टर सिटीलाई पराजित गर्यो भने च्याम्पियन्स लिगको नयाँ टोली सेरिफ टिरास्पोलले रियल म्याड्रिडलाई स्तब्ध पार्यो ।मेसीले आकर्षक गोल गर्नुअघि पीएसजीलाई पहिलो हाफमा इद्रिसा गुयेले अगाडि बढाएका थिए । गत वर्षको उपविजेताविरुद्ध २० को जितसँगै पीएसजी समूह ए को शीर्षस्थानमा उक्लियो । पेप ग्वार्डिओलाको टिमले पहिलो हाफमै दुईपल्ट बल पोस्टमा प्रहार गर्यो । पोर्चुगिज प्लेमेकर बर्नार्डो सिल्भाले पीएसजीका गोलकिपर जियानलुइजी डोनारुम्मा मैदानमै केही गर्न नसक्ने अवस्थामा रहेका बेला पनि दुई मिटर नजिकबाट गोल अवसर गुमाए ।उपाधि दाबेदारजस्तो ठूलो टिमविरुद्धको जित नै महत्त्वपूर्ण हो, मेसीले भने, मैले यहाँ (पार्क डे प्रिन्सेस) मा एकपल्ट मात्रै खेलेको छु । तर, विस्तारै टिमसँग अभ्यस्त भइरहेको छु । समूह डी मा सेरिफले प्रतियोगिताको समूह चरणमा अहिलेसम्मकै दोस्रो खेलमात्रै खेलिरहँदा पनि कीर्तिमान १३ पल्टको विजेता रियल म्याड्रिडलाई स्पेनी राजधानीमा २१ ले स्तब्ध पार्यो ।उज्वेकिस्तानी विंगर जेसर जेक्स्बिाएभले माल्दोभाको क्लबलाई खेलले आधा घण्टा हुने बेला अग्रता दिलाएका थिए । करिम बेन्जेमाले ६५ औं मिनेटमा रियललाई बराबरीमा पुर्याए । प्रतियोगितामा उनले सिजनको १७ औं गोल गरेका हुन् । यो उपलब्धि यसअघि ३४ वर्षीय मेसीले मात्रै हात पारेका छन् । माल्दोभायुक्रेनको सीमास्थित ट्रान्सनिस्ट्रियाका सेबास्टियन थिल हिरो भए । उनी लक्जेम्बर्गका आक्रामक मिडफिल्डर हुन् । २७ वर्षीय उनले नियमित समय सकिन ६२ सेकेन्डअगाडि हाफ भली मार्फत् सान्टियागो बेर्नाबेउमा निर्णायक गोल गरे । सेरिफले समूह चरणको पहिलो खेलमा साख्तर डोनेस्कलाई पराजित गरेको दुई सातापछि रियललाई सिकार बनाएको हो । यस खेलपछि हामी सबै क्रेजी भयौं । क्लबमा धेरै विदेशी छन् । हामी सबै खालका देशबाट आएका छौं । यो नै हाम्रो बलियोपन हो, थिलले भने, हामी सबै खुसी छौं ।रियलका कासेमिरोले सेरिफका ग्रिक गोलकिपर गोर्गियोस एथानासियाडिसको अगाडि रूमल्लिएको बताए । उनले भने, यो फुटबल हो । हामीले २० वा त्योभन्दा बढी प्रहारबाट एक गोलमात्रै गर्यौं । उसले (सेरिफ) ले दुईपल्टै प्रहारमा गोल भयो । हामीले अझै ध्यान दिएर खल्नुपर्छ । विशेषतः डिफेन्समा । यसअघि यो समूहमा सिरी ए च्याम्पियन इन्टर मिलान साख्तरसँग गोलरहित खेलेपछि अझै जितविहीन रहेको थियो । अघिल्लो दिनमात्रै एन्थोनी जोसुआलाई हराएर क्रुजवेट र हेभिवेटमा विश्व च्याम्पियन बन्ने तेस्रो बक्सर भएका युक्रेनी ओलेक्जेन्डर युसेक पनि किभमा दर्शक थिए ।समूह बी मा मोहम्मद सलाह र रोबर्टो फिर्मिनोले दुईदुई गोल गरेपछि लिभरपुलले एफसी पोर्टोमाथि ५१ को ठूलो जित हात पार्यो । लुइस स्वारेजले ९७ औं मिनेटमा निर्णायक गोल गर्दै इटालीमा एसी मिलानमाथि एट्लेटिको म्याड्रिडलाई २१ को जित दिलाए ।योर्गन क्लोपको टिमले लिभरपुलका पूर्वस्ट्राइकर रोजर हन्टको ८३ वर्षको उमेरमा अघिल्लो दिन मृत्यु भएपछि हातमा कालोपट्टि बाँधेर खेलेको थियो । फ्रान्क केसीले रातो कार्ड बेहोरेपछि मिलानले १० खेलाडीमै एक घण्टा खेल्नुपर्यो । त्यसैले सातपल्टको युरोपेली च्याम्पियन सन् २०१३ यता अझै पहिलो जित हात पार्न असफल भयो ।आइभोरीकोस्टका स्ट्राइकर सेवास्टिन हेलरले यो सिजन १० खेलमा १० गोल पुर्याएपछि अयाक्स २० ले हराएर बेसिकटासलाई समूह सी को शीर्षस्थानमा रह्यो । नेदरल्यान्ड्सका विंगर डोनयेल मालेनले पनि नयाँ क्लबका लागि गोल गरे ।बोरुसिया डर्टमन्डले स्पोर्टिङ लिस्बनलाई १० ले पन्छायो । अमेरिकी जेसे मार्चको नेतृत्वमा ९ खेलमा पाँचौं हार बेहोर्ने क्रममा आरबी लाइप्जिगलाई उसैको घरमा क्लब ब्रुगले २१ ले हरायो । यसले लाइप्जिगलाई अन्तिम १६ मा पुग्न कठिन भएको छ ।"
साफ अनुभव आधाभन्दा कमसँग,"(काठमाडौं)  नेपाली राष्ट्रिय फुटबल टोलीको जिम्मेवारी पाएयता प्रशिक्षक अब्दुल्लाह अल्मुताइरीले दुई तथ्यमा बढी जोड दिएका छन् । पहिलो तथ्य हो, आक्रामक रणनीति । त्यो भनेको रक्षात्मक भएर नखेल्ने । जस्तै प्रतिद्वन्द्वी भए नि आक्रमणमै जोड दिने । दोस्रो तथ्य भनेको युवा टिमप्रतिको जोडे हो । उनी सकेसम्म युवा टिममा बढी विश्वास गर्छन् । त्यसको अर्थ उनको जोड युवा खेलाडीमै छ । जतिबेला नेपाली टोली साफ च्याम्पियनसिप २०२१ का लागि मैदानमा उत्रनेछ, त्यो युवा नै हुनेछ ।त्यसको अर्थ के हो भन्दा यसपल्ट साफ खेल्न लागेको २३ सदस्यीय टिममा १० खेलाडीसँग मात्र यसअघि साफ च्याम्पियनसिप खेलेको अनुभव छ । त्यो भनेको टोलीका सदस्यमा आधाभन्दा कम भयो । यस्तोमा १३ खेलाडीका लागि दक्षिण एसियाली फुटबलको सर्वोच्च र सर्वाधिक महत्त्वको प्रतियोगिता नयाँ अनुभव हुनेछ । नेपाली टोली जस्तै युवा भए तापनि दुई यस्ता खेलाडी छन्, जो अनुभवी र पुराना खेलाडी हुन् । उनीहरू हुन्, कप्तान किरण चेम्जोङ र रोहित चन्द ।साफ च्याम्पियनसिप खेलेको आधारमा किरणभन्दा पनि अनुभवी छन् रोहित । खासमा रोहितको नाममा नेपालका लागि सर्वाधिक साफ च्याम्पियनसिपका खेल खेलेको अनुभव छ । उनी प्रत्येकमा पहिलो रोजाइका खेलाडी भएका छन् । नेपालका लागि ६९ क्याप जितिसकेका रोहितले सन् २००९ को साफ च्याम्पियनसिपमा पहिलोपल्ट खेलेका थिए । त्यसयता उनी लगातार खेलिरहेका छन् । यस्तोमा उनले साफ च्याम्पियनसिपका १७ खेल खेलिसकेका छन् । जुन आफैंमा कीर्तिमान हो ।उनको ठीक पछाडि किरण नै छन् । उनको अहिले क्याप संख्या ७४ रहेको छ । उनी नेपालका लागि सर्वाधिक खेल खेल्ने खेलाडी हुन् । उनको क्याप बढ्दै छ । यो अन्यका लागि छुन झन् झन् गाह्रो हुनेछ । रोहित पूर्वकप्तान विराज महर्जनपछि नेपालका लागि सबैभन्दा बढी खेल्ने आउटफिल्डका खेलाडी हुन् । किरण आफैंले भने पहिलोपल्ट सन् २०११ को साफ च्याम्पियनसिप खेलेका थिए । उनले साफमा १४ खेल खेलेका छन् ।त्यसपछि तीन खेलाडीको नाम आउने गर्छ, जसले सन् २०१५ को साफ च्याम्पियनसिप खेलेका थिए । उनीहरू हुन् अञ्जन विष्ट, नवयुग श्रेष्ठ र विशाल राई । त्यसमध्ये अञ्जनले ६, नवयुगले ५, विशालले ४ खेल खेलेका छन् । सन् २०१८ को पछिल्लो साफ च्याम्पियनसिपमा पहिलोपल्ट खेलेका खेलाडीमा अनन्त तामाङ, दिनेश राजवंशी, सुजल श्रेष्ठ, सुमन अर्याल र सुनील बल छन् । सुजल पुराना खेलाडी रहे पनि उनले साफ च्याम्पियनसिपमा मौका पाएको पछिल्लो संस्करणमै मात्र हो ।यस्तोमा यसपल्ट साफ च्याम्पियनसिपमा डेब्यु गर्नसक्ने अवसरबाट गुज्रिने खेलाडी हुन्, गोलरक्षकमा दीप कार्की र विशाल श्रेष्ठ । विशालले भर्खरै भारतविरुद्धको दोस्रो अन्तर्राष्ट्रिय खेलमा नेपालका लागि डेब्यु गरेका थिए । उनको क्याप संख्या मात्र एक हो । दीप कार्कीले त नेपालका लागि खेल्ने अवसर पाएका छैनन् । साफ च्याम्पियनसिपका लागि घोषित टिममा बिना क्याप का उनी एकमात्र खेलाडी हुन् । सम्भवतः उनको पर्खाइ पनि विशालकै जस्तो हुन बेर छैन ।पहिलोपल्ट साफ च्याम्पियनसिप खेल्न लागेका खेलाडीमा आशिष लामा, आयुश घलान, गौतम श्रेष्ठ, कमल थापा, मनीष डाँगी, नितिन थापा, पूजन उपरकोटी, सन्तोष तामाङ, सुमन लामा, सुरजज्यू ठकुरी र तेज तामाङ छन् । प्रशिक्षक अल्मुताइरीका लागि पनि यो साफ च्याम्पियनसिप पहिलो रहेको छ । उनी आएको एक वर्ष भएको छैन । उनको नेतृत्वमा खेल्न लागेको यो पहिलो ठूलो औपचारिक प्रतियोगिता हुनेछ । उपाधि जित्न सकेन भने यो उनको अन्तिम प्रतियोगिता पनि हुनेछ । किनभने उनले यस्तै घोषणा गरेका छन् ।"
क्यासल र शंखमूल नजिकिँदै,"प्रभातफेरीलाई रेलिगेसन डरस्काइ गोल्ससँग रोमाञ्चक खेलमा ५४ गोलले पराजित भएपछि प्रभातफेरी क्लबले रेलिगेसन जोखिम रहेको महसुस गर्न थालेको छ । ६ खेलमा १ जित र १ बराबरीसहित ४ अंक जोडेको प्रभातफेरी पुछारबाट तेस्रो स्थानमा छ । यो नतिजाबाट गोल्सको भने शीर्ष चारभित्र पर्ने आस बढेको छ । समान ६ खेलबाट स्काइको ९ अंक छ । सन्तलाल गुरुङले आत्मघाती गोल गरेपछि स्काइले पहिलो मिनेटमै अग्रता बनायो । सातौं मिनेटमा विशाल सारु मगरले प्रभातफेरीका लागि बराबरी गोल फर्काए । आठौं मिनेटमा स्काइका कप्तान निर्मल गुरुङ र नवौं मिनेटमा प्रभातफेरीका विशालले व्यक्तिगत दोस्रो गोल गर्दा पहिलो हाफ २२ को बराबरी टुंगियो । २३ र २४ औं मिनेटमा क्रमशः श्रीकृष्ण श्रेष्ठ र आशिष सुनामले गोल गरेपछि स्काइले पुनः अग्रता बनायो । ३२ औं मिनेटमा अखिलेश कार्कीले प्रभातफेरीका लागि एक गोल फर्काएका थिए । खेलको अन्तिम मिनेटमा प्रभातफेरीका धिरज जोशीलाई स्काइका गोलरक्षक लक्ष्मण थापाले बक्स बाहिरबाट ट्याकल र हातले बल छोएकामा रेफ्रीले फाउल नदिएको भन्दै खेल सकिएपछि प्रभातफेरीका अफिसियलहरू रेफ्रीसँग झगडा गर्न उत्रिएका थिए । जहिले पनि एउटै कुरा गर्नुपरेको छ । अन्तिमतिर विपक्षी गोलरक्षकले बाहिर आएर हातले बल छोएर अझ खुट्टा पनि तानिदिएको छ । यसो हुँदा पनि रेफ्रीले फाउल दिएन । सुरुदेखि नै रेफ्रीले हामीलाई पक्षपाती व्यवहार गरिरहेको थियो, प्रभातफेरीका प्रशिक्षक सरोज थापाले भने, हामी जित्न भनेर आएका थियौं तर रेफ्रीले हराइदियो । रेफ्रीकै कारणले हारेपछि अब हामीलाई रेलिगेसन डर सुरु भएको छ ।गोल्सका प्रशिक्षक रमेश सिन्केमानले पनि रेफ्रीको निर्णय अझै परिपक्व र विश्वासलाग्दो हुन नसकेको गुनासो गरे । मुस्किलले जित निस्किएकोमा भने उनी खुसी थिए । पाएको अवसरमा गोल हुन नसक्दा अन्तिमतिर धेरै नै दबाब भयो । रेफ्रीले पनि राम्रो निर्णय गर्न सकिरहेका छैनन् । आज पनि त्यो देखियो, आफ्नो टिमको प्रदर्शनबारे उनले भने, खेलाडीले धेरै फाउल खेलिरहेका छन् । उनीहरूलाई खेलको माहौल बुझेर खेल्न भनिरहेको छ् ु। खेलाडीले अझै वास्तविक फुटसल खेल्न सकिरहेका छैनन् । फुटबलकै शैलीमा फुटसल खेलिरहेका छन् । प्रशिक्षक सिन्केमानले शीर्ष चारभित्र पर्न बाँकी तीनै खेल जित्ने प्रयासमा रहने बताए । स्काइ गोल्सले अब शंखमूल, ढुकु र लुम्बिनी फुटसलसँग खेल्न बाँकी छ ।"
मन्देकाजी र मुकुन्द्र जर्मनी जाने,"काठमाडौं (कास) सागका पदकधारी कराते खेलाडीद्वय मन्देकाजी श्रेष्ठ र मुकुन्द्र महर्जन चिम्निज ओपन अन्तर्राष्ट्रिय कराते च्याम्पियनसिपमा खेल्न बिहीबार जर्मनीको चिम्निज जाने भएका छन् । अक्टोबर २ मा हुने प्रतियोगिताको पुरुष एकल काता मन्देकाजी तथा ७५ केजीमुनि मुकुन्द्र महर्जनले प्रतिस्पर्धा गर्नेछन् । १३ औं दक्षिण एसियाली खेलकुद (साग) मा मन्देकाजीले दोहोरो स्वर्ण र मुकुन्द्रले कांस्य पदक जितेका थिए ।उनीहरूलाई पारागन पब्लिकका प्रबन्ध निर्देशक साकिर उद्दिन, भारोत्तोलन संघका अध्यक्ष रामकृष्ण श्रेष्ठ, जुमाका प्रबन्ध निर्देशक विश्वास लामाले आवश्यक पोसाक प्रदान गरेका थिए । खेलाडीद्वयलाई राष्ट्रिय खेलकुद परिषद्का सदस्यसचिव रमेशकुमार सिलवाल र सदस्य राजेश गुरुङले बिदाइ गरे ।"
नामग्याललाई टुरिजम गल्फ,"काठमाडौं (कास) ढुन्डुल नामग्यालले नेपाल टुरिजम कप गल्फको कर्पोरेट इभेन्ट जितेका छन् । बुधबार १० ह्यान्डिक्याप लिएर खेलेका उनले ४१ स्टेबलफोर्ड स्कोर बनाउँदै उपाधि जितेका हुन् । नरेन्द्र गुरुङ ३८ अंकसाथ दोस्रो भए भने वाङचेन ढोन्डुपले ग्रस उपाधि जिते । वाङचेनले बोगी फ्री राउन्डमा ४ बर्डिज गर्दै ४० स्कोर गरेका थिए । उनले सर्वाधिक बर्डिजको उपाधि पनि पाए । सुष्मा कोइराला ३३ स्टेबलफोर्ड अंक जोड्दै महिलातर्फ विजेता बनिन् । कश्मिरा शाह ३० अंकसाथ उपविजेता भइन् । टीजी श्रेष्ठ ३४ अंकसहित सिनियरतर्फ विजेता र गोकर्ण गल्फ क्लबका अध्यक्ष सुहृद घिमिरे ३३ अंकसहित उपविजेता रहे । टासी डोङले लङगेस्ट ड्राइभ र सुरेन्द्र फुयालले क्लोजेस्ट टु द पिनको उपाधि जिते । अघिल्लो दिन आर्मी अफिसर्स गल्फ क्लबले क्लब च्याम्पियनसिप जितेको थियो । नेपाल गल्फ संघद्वारा आयोजित तीनदिने प्रतियोगितामा कर्पोरेटका ८० खेलाडी सहभागी थिए । विजेतालाई राखेपका सदस्यसचिव रमेशकुमार सिलवाल, सदस्य गोविन्द भट्टराई, नेपाल टुरिजम बोर्डका सीईओ धनन्जय रेग्मी, गल्फ संघका अध्यक्ष टासी घले, गोकर्ण गल्फका अध्यक्ष सुहृद घिमिरे, क्याप्टेन जोसेफ नाथन, कतार राजदूतावासका डीसीएम खालिद अब्दुल्लाह अल इब्राहिमले पुरस्कृत गरे ।"
ओलम्पियन्समा दीपक,"काठमाडौं (कास) नेपाल ओलम्पियन्स संघको बुधबार सम्पन्न निर्वाचनबाट दीपक विष्ट अध्यक्षमा चुनिएका छन् । सातदोबाटोस्थित ओलम्पिक मुख्यालयमा भएको निर्वाचनमा सागका चार स्वर्णधारी दीपकले रविराज थापालाई हराएका थिए । ३४ प्रत्यक्ष मतदाता र १५ इमेलबाट गरी ४९ खसेको मतमा दीपकले ४१ मत पाएका थिए । उपाध्यक्षमा प्रवीण तुलाधर र संगीना वैद्य, महासचिवमा राजेन्द्र भण्डारी, सचिवमा देवु थापा र कोषाध्यक्षमा स्नेह राज्यलक्ष्मी राणा चुनिए । सदस्यमा राजकुमारी पाण्डे, विमला रानामगर, कान्छीमाया कोजु, प्रमिला रिजाल, विष्णुबहादुर सिंह, टीकाराम श्रेष्ठ, मुकुन्दहरि श्रेष्ठ, सफलराम श्रेष्ठ र रन्जन श्रेष्ठ निर्वाचित भएका थिए । ओलम्पियन्स संघ नेपाल ओलम्पिक कमिटी (एनओसी) मा आबद्ध छ । ओलम्पियन्स संघ दशकअघि गठन भएको थियो ।"
