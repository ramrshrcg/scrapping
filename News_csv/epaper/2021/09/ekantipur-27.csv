शीर्षक,विवरण
"साढे दुई महिनापछि मन्त्रिपरिषद् विस्तारको चटारो, दौडधुपमा सांसद","सरकारले साउन ३२ गते प्रतिनिधिसभा बैठक हठात् अन्त्य गरेर दल विभाजनसम्बन्धी अध्यादेश ल्याएको थियो ।भदौ २ मा राष्ट्रपतिबाट जारी भएको अध्यादेशका आधारमा एमाले विभाजित भई माधवकुमार नेपाल नेतृत्वमा नेकपा एकीकृत (समाजवादी) र जनता समाजवादी पार्टी (जसपा) विभाजित भई महन्थ ठाकुरको नेतृत्वमा लोकतान्त्रिक समाजवादी पार्टी (लोसपा) दर्ता भएका छन् । संवैधानिक अड्चन नभए पनि आफैंले ल्याएको अध्यादेश खारेज गर्दा नैतिक र राजनीतिक प्रश्नबाट भने गठबन्धनले उन्मुक्ति पाउने छैन । तर, सरकारले यी सबै विषय बेवास्ता गर्दै अध्यादेश खारेज गर्दै छ । सम्भवतः अध्यादेश सोमबारको मन्त्रिपरिषद् बैठकले खारेज गर्ने सिफारिस गर्नेछ, त्यसपछि मन्त्रिपरिषद् विस्तारको बाटो खुल्छ, बालुवाटार स्रोतले भन्यो, अध्यादेश खारेज गर्नुपर्छ भन्नेमा उपेन्द्र यादवजी र गर्न हुन्न भन्नेमा माधव नेपालजीहरूको अडान थियो । तर, माधवजी लचिलो भएपछि प्रधानमन्त्रीलाई सजिलो भएको छ । देउवा प्रधानमन्त्री भएकै दिन असार २९ मा कांग्रेसका २ र माओवादी केन्द्रका २ मन्त्रीले शपथ लिएका थिए । साउन १० मा उमेश श्रेष्ठलाई स्वास्थ्य राज्यमन्त्री र असोज ६ मा संयुक्त राष्ट्रसंघको महासभामा पठाउन नारायण खड्कालाई परराष्ट्रमन्त्री नियुक्त गरिएको थियो । त्यसबाहेकका १६ मन्त्रालय प्रधानमन्त्रीकै जिम्मामा छन् ।आइतबार सत्ता गठबन्धनको बैठकमा सहभागी जसपा नेता महेन्द्रराय यादवले अध्यादेश फिर्ता र मन्त्रालय भागबन्डाको टुंगो लगाउन सत्ता गठबन्धनका पाँच शीर्षस्थ नेतालाई जिम्मेवारी दिइएको बताए । अध्यादेशलाई निकास दिएर लगत्तै मन्त्रिपरिषद् विस्तार गर्नुपर्छ भन्ने सहमति भएको छ, यादवले भने, सोमबार अध्यादेश खारेज भएमा दुईतीन दिनभित्रै मन्त्रिपरिषद् विस्तार हुनेछ, अब समय लाग्दैन ।"
प्रभाव र बजेट बढी भएका मन्त्रालयमा सबैको दाबी,"त्यस्तै शिक्षा, स्वास्थ्य तथा जनसंख्या, महिला, बालबालिका तथा ज्येष्ठ नागरिक, युवा तथा खेलकुद मन्त्रालयलाई सामाजिक समूहमा राखिएको छ । अरूमा कुनै समस्या छैन, विकासे मन्त्रालयमध्ये सबैभन्दा धेरै बजेट भएका दुईतीन वटा मन्त्रालयमा बढी तानातान छ, कांग्रेसका एक नेताले भने, तर, अध्यादेशमा सहमति भएकाले मन्त्रालय भागबन्डा छिट्टै टुंगिने अवस्था छ ।कांग्रेस, माओवादी केन्द्र, नेकपा (एस) र जसपाबीच प्रतिनिधिसभामा प्रतिनिधित्व गर्नेलाई मात्रै मन्त्री बनाउने मोटामोटी मापदण्ड बनेको छ । तर यी दलका शीर्ष नेताले कुनै पनि बेला जस्तोसुकै मापदण्ड बनाउन सक्छन् भन्ने सांसदहरूको विश्लेषण छ । कांग्रेसबाट प्रधानमन्त्रीसहित पाँच जना नियुक्त भइसकेका छन् । ती सबै देउवा समूहका हुन् । मन्त्री बनाउँदा सल्लाह नभएको भन्दै कांग्रेस वरिष्ठ नेता रामचन्द्र पौडेल पक्षले असन्तुष्टि जनाउँदै आएको छ । कांग्रेसले अब पाउने तीन मन्त्रालयमा पौडेल पक्षबाट २ र पूर्वमहामन्त्री कृष्णप्रसाद सिटौला पक्षबाट १ मन्त्री पठाउने तयारी छ । पौडेल समूहमा पनि उनको सिफारिसमा तेजुलाल चौधरी वा दिलेन्द्र बडूमध्ये एक जनालाई सिफारिस गर्ने सम्भावना छ । त्यस्तै महामन्त्री शशांक कोइरालाको सिफारिसमा सुजाता कोइराला वा मीनेन्द्र रिजालमध्ये एक जना मन्त्री बन्ने सम्भावना रहेको पौडेलपक्षीय एक नेताले बताए । त्यस्तै सिटौला समूहबाट भीमसेनदास प्रधान वा उमाकान्त चौधरीको नाम सिफारिस हुने सम्भावना छ । मन्त्रालय के मिल्छ, त्यसले पनि मन्त्रीको नाम प्रभावित हुनेछ, एक नेताले भने । माओवादी केन्द्रबाट मन्त्री छान्न अध्यक्ष दाहाललाई अधिकार दिइएको छ । पारदर्शी पद्धति नभएको भनेर पार्टीभित्रै असन्तुष्टि छ । माओवादीबाट अब तीन जना मन्त्री र एक राज्यमन्त्री बन्न पाउनेछन्, जसका लागि हरिबोल गजुरेल, देवन्द्र पौडेल, अञ्जना विशंखे, शशि श्रेष्ठ, मातृका यादव, हितबहादुर तामाङ, महेश्वर गहतराजलगायत चर्चामा छन् । नेकपा (एस) का नेता न्यौपानेले पनि आफ्नो पार्टीबाट मन्त्री छनोट गर्न जिम्मेवारी अध्यक्ष नेपाललाई दिइसकेको बताए । एसबाट विरोध खतिवडा, रामकुमार झाँक्री, भवानी खापुङ, शेरबहादुर कुँवर, प्रेम आले, किसान श्रेष्ठ, जीवनकुमार श्रेष्ठ चर्चामा छन् ।जसपाबाट उपप्रधानमन्त्री पाएमा अध्यक्ष यादव आफैं सरकारमा जाने योजनामा छन् । तर, प्रधानमन्त्री देउवा भने कसैलाई पनि उपप्रधानमन्त्री बनाउने पक्षमा छैनन् । उपप्रधानमन्त्री बनाउँदा कांग्रेसभित्र शक्ति सन्तुलन मिलाउन समस्या पर्ने देउवाको बुझाइ छ । जसपाबाट राजेन्द्र श्रेष्ठ, महेन्द्रराय यादव, मृगेन्द्र सिंह, प्रमोद साह, रेणु यादव मन्त्री बन्ने चर्चा छ । गोविन्द बन्दी पनि मन्त्री ?वरिष्ठ अधिवक्ता गोविन्द बन्दीलाई पनि मन्त्री बनाउन प्रधानमन्त्री देउवा र माओवादी केन्द्रका अध्यक्ष पुष्पकमल दाहालबीच छलफल चलेको छ । गैरसांसद पनि ६ महिना मन्त्री बन्न पाउने संवैधानिक व्यवस्था छ । शान्ति प्रक्रियालाई ६ महिनाभित्र टुंगोमा पुर्याउने गरी बन्दीलाई मन्त्री बनाउन देउवा र दाहाल दुवै सकारात्मक छन् । दुवै नेताले उनलाई आन्तरिक तयारी गर्न भनेको पनि स्रोतले जनाएको छ ।कानुनमन्त्री ज्ञानेन्द्रबहादुर कार्कीलाई अरू कुनै मन्त्रालयको जिम्मेवारी दिएर बन्दीलाई कानुनमन्त्री बनाएर शान्ति प्रक्रियालाई चाँडै टुंग्याउने देउवादाहालको भनाइ छ । शान्ति प्रक्रिया तत्काल टुंगोमा पुर्याउने विषयमा देउवा र दाहाल दुवैको चासो छ, तर बन्दीलाई मन्त्री बनाउन कसले आफ्नो कोटा कटाउने भन्नेमा भने सहमत भएको स्थिति छैन, एक नेताले भने ।"
पालिकाबाटै तीव्र प्रतिस्पर्धा,"कञ्चनपुरको भीमदत्त नगरपालिकामा लेखक समूहका अच्युत कलौनीले साउद समूहका आशिष खत्रीलाई पराजित गरेका छन् । देउवाको वर्चस्व भए पनि कञ्चनपुरका ९ पालिकामध्ये ३ पालिकामा पौडेल समूहले सभापति जितेको छ । भक्तपुरमा समेत देउवा गुटभित्र विवाद हुँदा पौडेल समूहलाई फाइदा भएको छ । काभ्रेपाल्चोक र दोलखामा देउवा समूह र कृष्णप्रसाद सिटौला समूहबीच समीकरण भएको छ ।पालिकाको नेतृत्व र केन्द्रीय महाधिवेशनका लागि महाधिवेशन प्रतिनिधि छनोटमा क्षेत्रीय प्रतिनिधिले मतदान गर्छन् । त्यसैले पालिकाको निर्वाचन परिणामले धेरै हदसम्म केन्द्रीय महाधिवेशनलाई समेत संकेत गर्ने गर्छ । कांग्रेसबारे जानकार पत्रकार धर्मेन्द्र झा पालिकाको अधिवेशनपछि वास्तविक समीकरण निर्माण सुरु भएको बताउँछन् । सम्पूर्ण रूपमा पालिकाको नतिजा आयो भने केन्द्रीय महाधिवेशनको परिणाम आकलन गर्न सकिन्छ, उनले भने, त्यसैले पालिकाबाटै समीकरण बनेको देखिन्छ । १३ औं महाधिवेशनसम्म स्थानीय निर्वाचनमा सबै क्रियाशील सदस्यले मतदान गर्थे । त्यसैले केन्द्रीय महाधिवेशनको अड्कल गर्न प्रतिनिधिसभा निर्वाचन क्षेत्रस्तरीय अधिवेशन पर्खनुपर्थ्यो । (प्रदेश ब्युरोहरूको सहयोगमा)"
सुरक्षित पोखरा मा राजदूतहरू,"उनीहरूले सोमबार विश्व पर्यटन दिवस (सेप्टेम्बर २७) का दिन कास्कीकोटमा रहेको एसियाकै पहिलो अपांगतामैत्री पहुँचयुक्त पदयात्रा मार्गमा हाइकिङ गर्ने छन् । कास्कीकोट दरबार, कश्यपताल हुँदै सराङकोटसम्म पुग्नेछन् । सोमबारै पोखराका मुख्य पर्यटकीय गन्तव्यको पनि टोलीले भ्रमण गर्नेछ । बेलुका लेकसाइडमा हुने मिनी सडक महोत्सवमा उनीहरू सहभागी हुनेछन् । प्रदेशका पर्यटन, उद्योग, वाणिज्य तथा आपूर्ति मन्त्रालयका सचिव ज्ञानेन्द्र पौडेलले भने, गण्डकी प्रदेशमा पर्यटनका गतिविधि खुला छन् भन्ने सन्देश दिन कूटनीतिक व्यक्तित्वलाई ल्याएका हौं । यसले पर्यटन व्यवसायीलाई निरन्तर व्यवसाय सञ्चालन गर्न प्रोत्साहन मिल्ने पोखरा पर्यटन परिषद्का अध्यक्ष गोपीबहादुर भट्टराईले बताए । उनका अनुसार पोखराका ६० प्रतिशत पर्यटन व्यवसायी, कर्मचारी र मजदुरले कोरोनाविरुद्धको खोप लगाइसकेका छन् ।राजदूतहरूमार्फत नेपालको पोखरा खुला र सुरक्षित रहेको सन्देश ती देशसम्म पुर्याउन कार्यक्रम गरिएको पर्यटन बोर्ड प्रदेश कार्यालय पोखराका प्रमुख काशीराम भण्डारीले बताए । गण्डकी प्रदेशका सबै पर्यटकीय गन्तव्य खुला भइसकेका छन् । मुक्तिनाथ मन्दिर आइतबारबाट खुला गरिएको छ । साहसिक पर्यटनका गतिविधि पनि सञ्चालनमा आएका छन् ।"
सुरक्षा अंगमा 'शक्ति राष्ट्र को चासो,"(काठमाडौं)  प्रभुराम शर्मा कायममुकायम प्रधानसेनापति बनेको चार दिन नबित्दै गत साउन २९ मा भारतीय राजदूत विनयमोहन क्वात्रा उनलाई भेट्न सैनिक मुख्यालय जंगी अड्डा पुगेका थिए । कामु सेनापतिकै हैसियतमा रहेका बेला शर्मालाई सैनिक मुख्यालयमै भेटेर नेपालका लागि इजरायली राजदूत हनान गोदेरले भदौ १६ मा बधाई दिए । शर्मा प्रधानसेनापति नियुक्ति भएको २ साता नबित्दै असोज ६ मा नेपालका लागि चिनियाँ राजदूत होउ यान्छीले जंगी अड्डा पुगेर बधाई दिइन् ।तीनवटै देशका राजदूतको भेटलाई सेनाले द्विपक्षीय आपसी हित र पारस्परिक सम्बन्धका विषयमा छलफल भएको भनेको छ । तर एउटा मुलुकको राष्ट्रिय सुरक्षा संयन्त्र प्रमुखको नियुक्तिले पूर्णता नपाउँदै र पूर्णता पाएको केही दिनमै शक्ति राष्ट्र्रका राजदूतहरूबाट यसरी भेटघाट गर्नुलाई कूटनीतिक मामिलाका जानकार र सुरक्षा विज्ञहरूले अस्वाभाविक मानेका छन् । चीन र भारत नेपालका छिमेकी र सैन्य सहयोग गर्ने मुलुकमात्रै होइनन्, नेपालमा दुवै छिमेकका सुरक्षा स्वार्थ छुट्टाछुट्टै छन् । इजरायल नेपालका लागि हतियार बिक्री गर्ने मुलुक हो । पूर्वपरराष्ट्रमन्त्री रमेशनाथ पाण्डे सुरक्षा निकायमा विदेशीहरूबाट बढेका चासो र संलग्नता एवं सक्रियतालाई राजनीतिक नेतृत्वको असफलता र अयोग्यताको परिणाम भनेर टिप्पणी गर्छन् । राजनीतिक अस्थिरता र नेतृत्वको अपत्यारिलो छविका कारण विदेशीहरूको चासो सुरक्षा निकायमा बढेको हो, उनले भने । माओवादीको सशस्त्र द्वन्द्व उत्कर्षमा पुगेका बेला २०५८ माघमा अमेरिकी विदेशमन्त्री कोलेन पावेलले नेपाल भ्रमण गरेका थिए । त्यसबेला प्रधानमन्त्री शेरबहादुर देउवा थिए । देउवासँगको भेटपछि पावेल सिधै जंगी अड्डामा उच्च सैनिक अधिकारीहरूसँग छलफल गर्न गएका थिए । त्यस बेलाका जानकार एक सुरक्षा अधिकारीका अनुसार भेटबारे रक्षा मन्त्रालय र परराष्ट्रका प्रतिनिधिलाई जानकारी गराइएको थिएन । पावेलले जर्नेलहरूसँग माओवादीका सशस्त्र गतिविधि नियन्त्रणका लागि सैन्य सहायतासम्बन्धी विषयमा छलफल गरेका थिए । पछिल्लोपटक २०७७ मंसिरमा नेपाल भ्रमणमा आएका चिनियाँ रक्षामन्त्री एवं स्टेट काउन्सिलर जनरल बेई फेङ्हेलाई नेपाली सेनाले जंगी अड्डामा नै स्वागत गरेको थियो । तत्कालीन प्रधानसेनापति पूर्णचन्द्र थापासँग उनले जंगी अड्डामा भेटघाट गरेका थिए । विदेशीले बिस्तारै सिभिलियन बडी भन्दा सेक्युरिटी एजेन्सी सँग निकटता बढाउन थालेको एक उच्च सुरक्षा अधिकारीको बुझाइ छ । सेनाकै एक पूर्वजर्नेल पनि नेपालको राष्ट्रिय सुरक्षा संयन्त्रमा आफूहरूको चासो रहेको सन्देश दिनकै लागि विदेशबाट आएका उच्च पदस्त अधिकारी र नेपालमै रहेका नियोगका प्रतिनिधिहरूले सुरक्षा अधिकारीसँग निकटता बढाउन थालेको बताउँछन् । विगतमा पनि यस्ता भेटघाट नहुने होइनन्, तर अहिले अस्वाभाविक रूपमा हुन थाल्यो । यो हाम्रा लागि शुभ संकेत होइन, उनले भने, नियुक्तिले पूर्णता नपाउँदै सेनापतिलाई भेटेर दिन खोजेको सन्देश अर्थपूर्ण छ । राजदूतहरूका भेटघाटलाई परराष्ट्र्र मन्त्रालयमार्फत व्यवस्थित गर्नुपर्ने हो । तर नेपालस्थित शक्ति राष्ट्र्रका राजदूतहरू आफ्ना मिलिटरी अट्याची (सैनिक सहचरी) मार्फत सिधै जंगी अड्डासम्म पहुँच राख्छन्, जसलाई जंगी अड्डाले पनि सहजै स्वीकार गरेको देखिन्छ । मर्यादाक्रममा प्रधानसेनापतिलाई मन्त्रालयका सचिवभन्दा माथि राखिएको हुन्छ । त्यसले गर्दा पनि सेना यदाकदाबाहेक राजदूतहरूसँगका यस्ता धेरैजसो भेटघाट मन्त्रालयलाई पूर्वजानकारी गराएरभन्दा सिधै भेट्ने गरेको रक्षा स्रोत बताउँछ । अरू कूटनीतिक भेटघाटमा पनि परराष्ट्र्रको उपस्थिति न्यून देखिएको छ । राष्ट्रिय अनुसन्धान विभागका पूर्वप्रमुख देवीराम शर्मा राष्ट्रिय सुरक्षासँग जोडिएका क्षेत्रमा विदेशीको प्रत्यक्ष संलग्नता, सहयोग र सहभागितालाई रोक्नुपर्ने बताउँछन् । राष्ट्रिय हित र सुरक्षाका क्षेत्रमा विदेशीले सहयोगको अफर गरे पनि निर्णय लिनुअघि राष्ट्रिय सुरक्षा परिषद्मा गहन छलफल र विश्लेषण गर्नुपर्ने र त्यसको सुझावका आधारमा निचोडमा पुग्नुपर्नेमा उनले जोड दिए । तर सरकार मूकदर्शक बनेको छ, उनले भने । सुरक्षामा विदेशीको प्रत्यक्ष सहयोग कति उपयुक्त ?सरकारले सामरिक महत्त्वका क्षेत्रमा भौतिक संरचना र तालिम सञ्चालनदेखि सैनिक हाताभित्रै भवन निर्माणसम्ममा विदेशी सहयोग स्वीकार गरिरहेको छ । नेपालमा मुख्य सहयोग चीन, अमेरिका र भारतबाट हुँदै आएको छ । सुरक्षा निकायमा दाताका कतिपय सहयोग अर्थ मन्त्रालयमार्फत आउने गरे पनि सुरक्षा स्वार्थ जोडिएका अनुदानलगायत सहायता सिधै आउने गरेको छ । नेपाली सेनाले सन् १९७५ मा मुस्ताङको जोमसोममा स्थापना गरेको उच्च शिखर शिक्षालयप्रति अमेरिकी रुचि बढी रहेको स्रोतको भनाइ छ । शिक्षालयबाट दिइने माउन्टेन वारफेयर मा अहिले पनि अमेरिकी सैनिक तालिमरत छन् । त्यहाँ हरेक वर्ष तालिम लिन अमेरिकी सैनिक आउँछन् । तालिम सञ्चालनका लागि विगतमा अमेरिकी सहयोग पनि आएको थियो । नेपालचीन सीमा क्षेत्रबाट नजिकैको भूभागसमेत भएकाले उक्त क्षेत्र सामरिक सुरक्षाका दृष्टिकोणले महत्त्वपूर्ण मानिन्छ । तिब्बतीले गतिविधि गर्न सक्ने भएकाले त्यस क्षेत्रमा चीनको पनि चासो छ । त्यस क्षेत्रबाट स्वतन्त्र तिब्बतको पक्षमा गतिविधि हुन नदिन चिनियाँ पक्षले नेपाली अधिकारीलाई विशेष आग्रह गर्ने गरेका छन् । सन् १९७४ मा स्वतन्त्र तिब्बत स्थापनाका लागि नेपाली भूमि प्रयोग गरेर भएको गुरिल्ला वार भएको थियो । नेपाली भूमि प्रयोग गरी चीनविरुद्ध भएको उक्त युद्ध नियन्त्रण गर्न नेपाली सेनाले योगदान गरेको थियो । त्यसको एक वर्षपछि सन् १९७५ मा जोमसोममा हिमाली क्षेत्रमा लडाइँ सैनिक तालिम दिने युनिट स्थापना गरिएको हो । सरकारले मनाङमा हिमाली लडाइँ र त्यस क्षेत्रमा आइपर्ने विपद् व्यवस्थापनका लागि तालिम सञ्चालन गर्न सशस्त्र प्रहरी पर्वतीय तालिम शिक्षालय स्थापना गर्न गत वैशाखमा स्वीकृत दिइसकेको छ । सरकारबाट स्वीकृत हुनु अगावै शिक्षालय सञ्चालनका लागि चाहिने हिमाली बन्दोबस्तीउपकरण सहयोग गर्ने वचन चीनले दिइसकेको गृह मन्त्रालय स्रोतले जनाएको छ । शिक्षालय बनाउनकै लागि २०७७ चैत २३ को मन्त्रिपरिषद्ले मनाङको ङिस्याङ गाउँपालिका४ (साविक मनाङ गाविस९) मा स्थानीय ७ जनाका नाममा भएको १ सय १५ रोपनी जग्गा अधिग्रहण गर्न स्वीकृति दिएको छ ।अमेरिकी र नेपाली सेनाबीच संयुक्त सैन्य अभ्यास ब्यालेन्स नेल सन् २०१२ (२०७२) बाट बर्सेनि चलिरहेको छ । अमेरिकी सेनाको साविक एसिया प्यासिफिक कमान्ड (हाल इन्डोप्यासिफिक कमान्ड) को सहयोगमा काठमाडौंको छाउनीस्थित विशेष फोर्स (रेञ्जर गण) हाताभित्र करिब १८ करोड लागतमा रिजनल क्राइसिस म्यानेजमेन्ट सेन्टर सन् २०१७ जुन १९ मा बनाएर सेनालाई हस्तान्तरण गरिएको थियो । सैन्य हाताभित्र विदेशी सेनाको सहयोगमा भवन बनाइएकामा जंगी अड्डाको आन्तरिक बैठकमा विरोधसमेत भएको थियो । सुरक्षा विज्ञ एवं सेनाका पूर्वसहायक रथी सुरेश शर्माले सुरक्षा निकायमा विदेशीको प्रत्यक्ष सहयोग नै स्वीकार गर्न नहुने बताए । अझ सैनिक हाताभित्र संरचना बनाउनै विदेशी सेनाको सहयोग लिँदा सबैतिरबाट प्रश्न उठ्ने उनको भनाइ छ । सुरक्षा निकायका नाममा दाताबाट आउने सहयोग सरकारी बास्केटमा जम्मा भएर नेपाल सरकारको प्राथमिकता, तजबिजी र खटनपटनबाट खर्च हुने थिति बसाल्न ढिला भइसक्यो, उनले भने, अहिले एउटा मुलुकले सुरक्षा निकायलाई दिएको सिधा सहयोग हतारहतार स्वीकार गर्दा भूराजनीतिक स्वार्थबाट अर्को मुलुकले पनि सहयोग गर्छु भन्ला, त्यसबेला हामीले के गर्ने ? त्यसैले सुरक्षा क्षेत्र लक्षित विदेशी सहयोग सरकारको बास्केटमार्फत मात्रै आउनुपर्छ, यसलाई बेवास्ता गर्दा हामी अरूको स्वार्थबाट अघि बढ्नुपर्ने बाध्यतामा फस्न सक्छौं । त्रिभुवन अन्तर्राष्ट्रिय विमानस्थललगायत नेपालका अन्तर्राष्ट्रिय सीमा व्यवस्थापनका लागि अमेरिकी सफ्टवेयर पर्सनल आइडेन्टिफिकेसन सेक्युअर कम्पारिजन एन्ड इभालुएसन सिस्टम (पीआईएससीईएस) राख्न २०७४ जेठ ४ मा मन्त्रिपरिषद्ले स्वीकृति दियो । १ अर्ब रुपैयाँभन्दा बढी लगानीमा अमेरिकी सफ्टवेयर राख्न लागिएको थियो । तर, देशको गोप्य डाटासमेत रहने अध्यागमन प्रशासनमा विदेशी सफ्टवेयर राख्दा गोपनीयता कायम नहुने भन्दै विरोध भएपछि २०७६ मा सरकारले निर्णय रद्द गर्यो । त्यसपछि सरकारी खर्चबाटै नेपाली पोर्ट नामक सफ्टवेयर विमानस्थलमा जडान गरियो । त्यसबाट अहिले विदेशी नागरिकको आवागमन अभिलेख र व्यवस्थापन गरिँदै आएको छ । सीमा सुरक्षाको जिम्मा पाएको सशस्त्र प्रहरीका लागि काठमाडौंको मातातीर्थमा ३ सय १८ रोपनीमा चीनले सशस्त्र प्रहरी प्रशिक्षण प्रतिष्ठानको संरचना बनाइवरी २०७४ असार १४ मा हस्तान्तरण गरिसकेको छ । चीनले ३ अर्ब ६० करोड रुपैयाँ लागतमा एकेडमी बनाइदिएको हो । तत्कालीन प्रधानसेनापतिहरू छत्रमानसिंह गुरुङ र गौरवशमशेर राणाको चीन भ्रमणका बेला एक अर्ब बढीको सैन्य सहायता आएको थियो । पछिल्लोपटक राजेन्द्र क्षत्री प्रधानसेनापति रहेका बेला विपद् व्यवस्थापन र सेनाको क्षमता वृद्धिका लागि भन्दै २ अर्ब रुपैयाँभन्दा बढीको सहयोग चीनबाट आएको थियो । नेपाल प्रहरीका लागि भारतले ८ अर्ब ७९ करोड रुपैयाँ लागतमा काभ्रेको पनौतीमा राष्ट्रिय प्रहरी प्रशिक्षण प्रतिष्ठानको संरचना निर्माण गर्ने घोषणा गरिसकेको छ । तर निर्माणको सबै आर्थिक खटनपटन र निर्माणको तजबिजी आफैंबाट हुनुपर्ने दाबी भारतले गरेपछि अहिले यो परियोजना अघि बढ्न सकेको छैन । एकेडेमी निर्माणको खटनपटन भारतलाई दिए नेपालको सार्वजनिक खरिद नियमावली नै उसले भनेअनुसार संशोधन गर्नुपर्ने हुन्छ । भारतको प्रस्तावमा नेपाल प्रहरी असहमत हुँदा एकेडेमीको काम अघि नबढेको हो । भारतको पूणेमा २०७५ भदौ २५ बाट भएको बिमस्टेक सदस्य राष्ट्रका सेनाको संयुक्त सैनिक अभ्यास विवादित भएपछि नेपाली सेनाले भाग लिएको थिएन । सम्मेलन समापनका बेला २०७५ भदौ ३१ मा भारतीय तत्कालीन स्थल सेनाध्यक्ष जनरल विपिन रावतले सैन्य अभ्यासमा नेपाली सेनाले सहभागिता नजनाएकामा असन्तुष्टि जनाएका थिए । उनले भूगोलका कारण पनि नेपाल र भुटानजस्ता मुलुक भारततिर नजिक हुनुपर्ने बताएका थिए । भूगोलले यी राष्ट्रको झुकाव भारतसँग अनुकूल छ, जहाँसम्म चीनसँगको निकटताको कुरा अस्थायी हो, रावतले भनेका थिए । रावतको यो टिप्पणीले पनि नेपालको राष्ट्रिय सुरक्षामा छिमेकीका स्वार्थ र सम्बन्ध कसरी विस्तार हुने गरेको छ भन्ने स्पष्ट पार्छ । रक्षा मन्त्रालय स्रोतका अनुसार २०७० तिर भारतले गोलीगठ्ठा र विस्फोटक पदार्थ उत्पादनका लागि नेपाली सेनाको सुन्दरीजल आर्सनल र मकवानपुरको मनहरीस्थित सुनाचरी इमल्सन प्लान्ट अनुदान सहायतामा स्थापना गरिदिने तर त्यसका लागि भारतीय सुरक्षाकर्मी र प्राविधिक टोलीले स्थलगत निरीक्षण गर्न पाउनुपर्ने सर्त राखेको थियो । भारतीय प्रस्तावमा जंगी अड्डाले असहमति जनाएपछि भारतले गर्ने भनिएको सहयोग स्थगित भएको थियो । पछि नेपाली सेनाका अधिकारीको चीन भ्रमणका क्रममा चीनले इमल्सन प्लान्ट राख्न उपकरण सहयोग गर्ने प्रतिबद्धता जनाएको थियो । त्यो सुइँको पाएपछि भारतले सेनालाई विस्फोटक पदार्थ उत्पादनका लागि चाहिने कच्चा पदार्थ नै मागअनुसार उपलब्ध गराएन । सुनाचरी र सुन्दरीजलमा अत्याधुनिक प्लान्ट जडान गरेर विकास निर्माणका लागि चाहिने विस्फोटक पदार्थ एवं इन्सास र एम१६ सिरिजका हतियारका गोलीगठ्ठा नेपालमै उत्पादन गर्ने सेनाको योजना भारतकै कारण सफल भएन । राष्ट्रिय अनुसन्धान विभागका पूर्वप्रमुख देवीराम शर्मा विदेशीले नेपालमा भूराजनीति, सामरिक र राष्ट्रिय सुरक्षामा प्रभाव जमाउनकै लागि प्रत्यक्ष सहयोगका प्याकेज र परियोजना ल्याएको बताउँछन् । सुरक्षा संयन्त्रका लागि चाहिने आर्थिक जोहो सरकारबाटै गर्नुपर्ने र प्राविधिक वा नेपालमा उपलब्ध नहुनेका लागि मात्रै सहयोग स्विकार्नुपर्ने उनको भनाइ छ । त्यो सहयोग पनि अर्थ मन्त्रालयमार्फत आउनुपर्ने उनी बताउँछन् । विगतमा पनि विदेशी सहयोग आउने गरेको थियो तर त्यसअघि राष्ट्रिय सुरक्षा परिषद्मा छलफल हुने गर्थ्यो । एकडेढ दशकयता त्यो अभ्यास हराएर सिधा सुरक्षा निकायसँग डिल हुन थालेको छ, उनले भने ।"
"३१ करोड खर्च, २५ किमि मात्र कालोपत्र",सडक खण्ड पेप्सीकोलासल्लाघारीठेकेदार कम्पनी कान्छारामपीआरउमा एन्ड कम्पनीदूरी ४५० किमिठेक्का २०७४ असार ३०सकिनुपर्ने २०७६ पुस २९प्रगति ६५ प्रतिशत
विश्वासको मत लिने तयारीमा मुख्यमन्त्री,"(मकवानपुर)  वाग्मती प्रदेशकी मुख्यमन्त्री अष्टलक्ष्मी शाक्यले विश्वासको मत लिने तयारी गरेकी छन् । सरकार जोगाउन सत्तारूढ एमालेले प्रदेशमा प्रतिनिधित्व गर्ने विभिन्न दलसँग सहकार्यको प्रयास गरे पनि सम्भव नभएपछि शाक्य विश्वासको मत लिने निष्कर्षमा पुगेकी हुन् । शाक्य नेतृत्वको सरकार अल्पमतमा परेको दुई साता बितिसकेको छ । एमाले विभाजन भएर १३ सांसदले नेकपा (एकीकृत समाजवादी) रोजेसँगै प्रदेश सरकार अल्पमतमा परेको हो । एमाले उपाध्यक्ष शाक्यले गत भदौ २ गते नेपालकै पहिलो महिला मुख्यमन्त्रीका रूपमा सत्तारोहण गरेकी थिइन् । नेकपा एसलाई निर्वाचन आयोगले भदौ २५ मा मान्यता प्रदान गरेसँगै मुख्यमन्त्री शाक्यले एक महिनाभित्र संसद्बाट विश्वासको मत लिनुपर्ने कानुनी बाध्यता छ । ५६ सांसदसहित एकल बहुमतबाट मुख्यमन्त्री बनेकी शाक्य अहिले ४३ सांसदमा खुम्चिएकी छन् । प्रदेशमा सरकार टिकाउन ५५ सांसद चाहिन्छ । साना दलसँगको सहकार्यमा शाक्यको पद जोगिने सम्भावना छैन । प्रदेशमा गठबन्धनमा रहेका माओवादी केन्द्रका २३, नेपाली कांग्रेसका २२ र नेकपा (एकीकृत समाजवादी) का १३ सांसदको संयुक्त सरकार बन्ने निश्चित छ । सरकार अल्पमतमा छ वा बहुमतमा यसै भन्न सकिने अवस्था छैन । हामी अब विश्वासको मत लिन्छौं । दल विभाजन भएपश्चात् विश्वासको मत लिनु हाम्रो बाध्यता पनि हो, सरकारका प्रवक्ता एवम् भौतिक पूर्वाधार विकासमन्त्री केशवराज पाण्डेले भने । उनले प्रदेश सरकार संवैधानिक व्यवस्थाअनुसार पछिल्लो राजनीतिक घटनाक्रम फेस गर्दै अगाडि बढ्ने बताए । हाल वाग्मती प्रदेशसभाको अधिवेशन स्थगित छ । सरकारले छिट्टै मन्त्रिपरिषद्को बैठक राखेर प्रदेशसभाको नवौं अधिवेशन डाक्ने मन्त्री पाण्डेले बताए । असोज २५ गतेभित्र अधिवेशनको आह्वान गर्छौं । सरकारले त्यसको तयारी गरिरहेको छ, उनले भने ।मुख्यमन्त्रीले विश्वासको मत लिने तयारी गरिरहेकाले विपक्षी दलहरूले पनि असोज २५ सम्म कुनै पनि कदम नचाल्ने भएका छन् । विपक्षी दलहरूले अविश्वासको प्रस्ताव ल्याएर अगाडि बढ्ने तयारी गरे पनि संवैधानिक व्यवस्थाअनुसार सरकारलाई विश्वासको मत लिन समय दिनुपर्ने बाध्यता छ । मुख्यमन्त्री शाक्य अल्पमतमा परिसकेको र विश्वासको मत पनि पाउने सम्भावना नभएको भन्दै राजीनामा दिएर मार्गप्रशस्त गर्नुपर्ने विपक्षी दलहरूको भनाइ छ ।एमाले वाग्मती प्रदेशका मुख्य सचेतक दीपक निरौलाले १४ सांसदको कारबाहीलाई सर्वोच्चले सदर गरेमा नेकपा एस दर्ता वैधानिक नहुने भए कारण विश्वासको मत लिन हतारो नगरेको बताए । एमालेले कारबाही गरिसकेको सांसदलाई समेटेर बनेको नेकपा एस वैधानिक छैन । माधवकुमार नेपालले २० प्रतिशत पुर्याउनुभएको छैन । सर्वोच्चले केन्द्रमा हाम्रो कारबाही सदर गर्यो भने प्रदेशमा फेरि बहुमतमा आउँछौं, निरौलाले भने । विपक्षी गठबन्धनमा विवाद सुरु भइसकेका कारण पाँच दलबीच लामो समय सहकार्य नहुने निष्कर्षमा एमाले पुगेको छ ।"
"कतै पानीमाथि, कतै फल्याक राखेर वारपार","(सिन्धुपाल्चोक)  घर पुग्ने हतारोमा देखिएकी हेलम्बु गाउँपालिका७ महाकाल गाउँकी ६३ वर्षीया सुनमाया तामाङ गोरेखोला छेउ पुगेपछि एकाएक रोकिइन् । पक्की मोटरेबल पुलमाथि नै खोला बगिरहेकाले पार गर्न उनलाई सजिलै आँट आएन । चप्पल हातमा लिइन् अनि पुलको छेउको भाग समात्दै बिस्तारै तर्दै गर्दा उनी आत्तिइन् । पुलभरि खोलाले ढुंगा, गेगर, सिसा थुपारेको छ, कतिखेर खोला बढेर बाढी आउने हो ठेगान छैन, यसरी ज्यान हत्केलामा राखेर यात्रा गर्नुपर्छ, उनले भनिन् ।गत असार १ मा हेलम्बुको भेमेथाङ चौर सोहोरिएर आएको मेलम्ची बाढीले ह्योल्मोभूमिको चनौटे रातो मोटरेबल पुललगायत बजार क्षेत्रमा क्षति पुर्याएको थियो । त्यसयता यहाँ हिँडडुल गर्न यसैगरी जोखिम मोल्नुपरेको छ । तामाङ पनि बजार क्षेत्र र अस्पताल जान यसरी नै आउजाउ गरिरहेकी छन् । अरू विकल्प नभएपछि यही पुल नतरी सुख छैन, तर्न यस्तो डर मर्नु छ, उनले भनिन् । हेलम्बु७ का सुरेन्द्र पण्डितलाई विद्यालय छुट्टी हुनासाथ घर पुगिँदैन जस्तै लाग्छ । स्थानीय भुमेश्वरी माध्यमिक विद्यालयमा कक्षा ७ मा अध्ययनरत पण्डित गोरे खोलाको मोटरेबल पुल तर्न दाइदिदीको सहारा लिन्छन् । यही पुल पार गर्दै उनी दिनहुँ विद्यालय पुग्छन् र फर्कन्छन् । बर्खामासको ठाडो खोला तर्न निकै गाह्रो हुन्छ, त्यसैले अरू कसैको साथ लिएर तर्ने गरेका छौं, एक्लै तर्दा खोलाले बगाउला जस्तो हुन्छ, उनले भने ।असार १ र साउन १७ मा मेलम्ची खोलामा आएको बाढीको लेदोसहित छालले गोरे खोला तर्ने पुल पुरेको थियो । बाढीमा हेलम्बुका स्थानीय र मेलम्ची खानेपानी आयोजनाको कर्मचारी गरी पाँचले ज्यान गुमाएका थिए । उक्त बाढीमा बेपत्ता भएका २० जना अझै भेटिएका छैनन् । खोलाले पुरिएकाले पुलको सतह देख्न सकिँदैन । बाढी आउँदा यो खोला पार गर्न नसकिने गरी झनै ठूलो हुन्छ । पुल माथिबाट खोला बगेपछि स्थानीयलाई आवतजावतमा अप्ठ्यारो भएको छ । हेलम्बुको मुख्य बजारमध्ये चनौटेको रातो पुल बगाएपछि महाकाल हुँदै हेलम्बुको १, २ र ७ नम्बर पुग्न गोरे खोला नतरी अर्को विकल्प छैन । सवारी साधनलाई गुडाउनसमेत समस्या हुने गरेको चालकहरू बताउँछन् । कतै खाल्डा छ कि भन्ने भयले सवारी चलाउनुपर्छ, दुर्घटना हुन सक्ने डर उत्तिकै छ, सवारी चालक सुमन लामाले भने । पानीलाई पुलमुनिबाट पठाउने गरी व्यवस्थापन गर्न जुटिरहेको गाउँपालिका अध्यक्ष निमाग्याल्जेन शेर्पाले बताए । दीर्घकालीन व्यवस्थापनमा जुटेका छौं, उनले भने । मेलम्चीबाट हेलम्बुसम्मको बाढीले टुटेको सडक जोड्ने काम गर्न धमाधम सुरु गरिएको उनले बताए । हेलम्बुको चनौटे पुलमा रूखको खाँबो तेर्स्याएर फल्याकको साँघु हाल्न थालिएको छ ।"
प्रदेश प्रमुख शर्माको मुटुमा समस्या,मकवानपुर (कास) वाग्मती प्रदेश प्रमुख यादवचन्द्र शर्मालाई मुटुसम्बन्धी समस्या देखिएपछि अस्पताल भर्ना गरिएको छ । काठमाडौंस्थित मनमोहन कार्डियोथोरासिक भास्कुलर तथा ट्रान्सप्लान्ट सेन्टरमा शर्माको उपचार भइरहेको छ । उनका स्वकीय उपसचिव पारशमणि फुयाँलले शर्माको स्वास्थ्यमा क्रमिक सुधार भइरहेको जानकारी दिए । असोज ४ मा शर्मालाई उपचारका लागि गंगालाल हृदयरोग केन्द्रमा भर्ना गरिएको थियो । उपचारका क्रममा स्वास्थ्य अवस्था जटिल बनेपछि थप उपचारका लागि शनिबार उपेन्द्र मेमोरियल न्युरो अस्पताल रिफर गरिएको थियो । त्यहाँबाट पनि आइतबार मनमोहन कार्डियोथोरासिक भास्कुलर तथा ट्रान्सप्लान्ट सेन्टरमा रिफर गरिएको थियो । २०७२ मा शर्माको मुटुमा पेस मेकर राखिएको थियो ।
पालिकामा देउवा पक्षको वर्चस्व,"(हेटौंडा)  नेपाली कांग्रेसको पालिका अधिवेशनअन्तर्गत वाग्मती प्रदेशका अधिकांश स्थानमा सभापति शेरबहादुर देउवा पक्षले विजय हासिल गरेको छ । मकवानपुरका १० स्थानीय तहमध्ये आठमा निर्वाचन र दुईमा सर्वसम्मतबाट नेतृत्व चयन भएको थियो । जसमध्ये सभापति देउवा समूहका ६ जना र इतरका चार जना सभापतिमा निर्वाचित भएका छन् । देउवा समूहबाट हेटौंडामा उत्सव इटेनी, मनहरीमा प्रकाश बर्तौला, मकवानपुरगढीमा राजवीर लामा, कैलाशमा राजेन्द्र घिसिङ, बकैयामा दिलबहादुर भोम्जन र इन्द्रसरोवर गाउँपालिकामा विश्व लामा निर्वाचित भएका छन् । रामचन्द्र पौडेल समूहबाट थाहा नगरपालिकामा प्रमोद जोशी, भीमफेदीमा सञ्जीव श्रेष्ठ, वाग्मतीमा फणीन्द्र तिमल्सिना र राक्सिराङमा वीरेन्द्र जिम्बा सभापतिमा चयन भएका छन् ।काभ्रेमा देउवा र नेता कृष्णप्रसाद सिटौला पक्ष हाबी देखिएको छ । जिल्लामा सिटौला समूहको नेतृत्व केन्द्रीय सदस्य शिवप्रसाद हुमागार्इंले गर्छन् । देउवा पक्षको नेतृत्व भने संविधानसभा सदस्य तीर्थ लामाले गर्छन् । जिल्लामा नेतृत्व टुंगिएका १२ मध्ये १० पालिकामा सिटौलादेउवा समूह विजयी भएका छन् । उक्त समूहबाट बनेपामा महेशकुमार कर्माचार्य, धुलिखेलमा विदुरबहादुर बस्नेत, बेथानचोकमा प्रेमबहादुर तिमल्सिना र तेमालमा ज्ञानबहादुर लामा निर्वाचित भए । सर्वसम्मत भएका नमोबुद्धका कुन्साङ लामा, पनौतीका रामशरण भण्डारी, रोशी गाउँपालिकाका दुधराज तामाङ, भुम्लुका दावा लामा, चौरीदेउरालीका शेरबहादुर तामाङ, खानीखोलाका दोर्जेमान जिम्बा पनि सोही समूहका हुन् । जिल्लामा सिटौला र देउवा समूह मिलेर निर्वाचनमा उम्मेदवारी दिएका थिए । वरिष्ठ नेता रामचन्द्र पौडेल पक्षबाट मण्डनदेउपुरमा कश्यप पौडेल निर्वाचित र पाँचखालमा सञ्जय तामाङ सर्वसम्मत भए । जिल्ला सभापति मधुप्रसाद आचार्य, पूर्वराज्यमन्त्री कञ्चनचन्द्र बादे पौडेल समूहमा छन् । केन्द्रमा विमलेन्द्र निधिनिकट मानिने पाँचखाल नगर प्रमुख महेश खरेल जिल्लामा सोही समूहमा छन् ।चितवनका सात पालिकामध्ये पाँचवटाको परिणाम सार्वजनिक भएको छ । भरतपुरमा आइतबार दिउँसो अबेर मतदान सकिएकाले परिणाम आइसकेको छैन । रत्ननगरमा पनि आइतबार साँझसम्म मतगणना जारी नै छ । माडीमा शनिबार भएको मतदानबाट कोमलनाथ भुसाल सभापति रहेको नयाँ कार्यसमिति चयन भएको छ । त्यसैगरी राप्ती नगरपालिकामा देवेन्द्र लामा र खैरहनी नगरपालिकामा गुणराज श्रेष्ठ सभापतिमा चयन भएका छन् । कालिका नगरपालिकामा दीपेन्द्र केसी सभापतिमा विजयी भए । इच्छाकामना गाउँपालिकामा कृतिकुमार श्रेष्ठले चुनाव जितेका छन् । हालसम्म विजयी चितवनका पाँचवटै पालिकाका सभापतिहरू देउवाइतर पक्षका छन् । सिन्धुलीका ९ वटा पालिकामध्ये देउवा पक्षका चार र पौडेल पक्षका चारले नेतृत्व हात पारेका छन् । घ्याङलेख गाउँपालिकाका सभापति भने खुलेका छैनन् । संस्थापन पक्षबाट दुधौलीमा नगर सभापतिमा बलराम कार्की, तीनपाटनमा सोमप्रसाद घिमिरे, हरिहरपुरगढीमा बमबहादुर स्याङ्वा र फिक्कलमा रामबहादुर कार्की चयन भएका छन् । पौडेल पक्षबाट कमलामाई नगर सभापतिमा कमल पोखरेल, सुनकोसीमा चन्द्र श्रेष्ठ, गोलन्जोरमा मोतीराज सापकोटा र मरिणमा रामबहादुर वाइवा नेतृत्वमा आएका छन् । घ्याङलेख गाउँपालिका सभापति गणेश पुलामी भने खुलेका छैनन् । नुवाकोटको कांग्रेसको गाउँनगर अधिवेशनमा देउवा पक्षको वर्चस्व छ । जिल्लाका १२ वटा पालिमध्ये देउवा पक्षका ७ सात र संस्थापनइतर पक्षका ५ जना चयन भएका छन् । रामेछापका ८ पालिकामै तीनवटामा सर्वसम्मत नेतृत्व चयन भएको छ । पाँचवटामा मतदानमार्फत कार्यसमिति चयन गरिएको छ । सबै पालिकाका सभापतिमा पौडेल पक्षले जित हासिल गरेको छ । सुवास बिडारी (मकवानपुर), नगेन्द्र अधिकारी (काभ्रे), रमेशकुमार पौडेल (चितवन), राजकुमार कार्की (सिन्धुली) र कृष्ण थापा (नुवाकोट)"
संवेग प्रदर्शनी,"काठमाडौं (कास) कोरोना महामारीको समयलाई क्यानभासमा उतारेकी कलाकार संगी श्रेष्ठको प्रदर्शनी सुरु भएको छ । ललितपुरको पाटनढोका चाकुपाटस्थित एम क्युब ग्यालरीमा संवेग शीर्षकमा शुक्रबारदेखि सुरु भएको प्रदर्शनीमा दुई दर्जनभन्दा बढी चित्रहरू छन् । १२ वर्षपछि भएको श्रेष्ठको यो दोस्रो एकल प्रदर्शनी हो । मेरो आर्टमा मानिसका भोगाइ त छँदै छन्, साथमा भविष्यको आशा पनि छ, उनी भन्छिन् । प्रदर्शनी आगामी असोज २२ सम्म चल्नेछ ।"
अपहरणको आरोपमा पक्राउ,"मकवानपुर (कास) मकवानपुर प्रहरीले आइतबार अपहरणको आरोपमा चार जनालाई पक्राउ गरेको छ । हेटौंडा११ थानाभर्याङ ४० वर्षीय जितेन्द्र विश्वकर्मालाई अपहरण गरेको आरोपमा उनीहरूलाई पक्राउ गरिएको हो । जिल्ला प्रहरी कार्यालय मकवानपुरका प्रवक्ता प्रहरी नायब उपरीक्षक जयश्वर रिमालका अनुसार पक्राउ पर्नेहरूमा हेटौंडा१० बस्ने ३९ वर्षीय विनोदलाल श्रेष्ठ, ३० वर्षीय अनिल लामा, हेटौंडा५ बस्ने ३२ वर्षीय बुद्ध लामा र हेटौंडा २ बस्ने २७ वर्षीय आदेश लामा छन् । उनीहरूलाई प्रहरीले हेटौंडा५ स्थित मकवानपुर रिकभरिङ समूहको हाताभित्रबाट पक्राउ गरिएको हो । हेटौंडा१० वासुदेवमार्गमा सुनचाँदी पसल चलाउने विश्वकर्माको प्रहरीले उद्धार गरेको छ ।"
३३ किलो सुन र हत्या मुद्दामा अन्तिम सुनुवाइ सुरु,"विराटनगर (कास) साढे ३३ किलो सुन तस्करी र भरिया सनम शाक्य हत्या मुद्दाको जिल्ला अदालत मोरङले आइतबार अन्तिम सुनुवाइ सुरु गरेको छ । अदालतले यो मुद्दालाई बिहीबार हेर्दाहेर्दै को पेसीमा राखेको थियो । आइतबार जिल्ला न्यायाधिवक्ता रामहरि शर्मा काफ्ले र सहन्यायाधिवक्ता मनीषबाबु पोखरेल, उच्च सरकारी वकिल कार्यालयका सहन्यायाधिवक्ता ज्ञानप्रसाद भुसालले न्यायाधीश भरत लम्सालको इजलासमा प्रतिवादीले अवैध सुन ओसारपसार गरेर भन्सार ठगी गरेको दाबी गर्दै बहसको सुरुवात गरेका हुन् । शाक्य हत्या र अपहरणका विषयमा सोमबार पुनः सरकारी वकिलको बहसपछि प्रतिवादी पक्षका कानुन व्यवसायीले पालो पाउने छन् । उनीहरूको बहस सकिएपछि मुद्दाको टुंगो लाग्ने स्रेस्तेदार टिकेन्द्रवीरजंग राणाले बताए । उनका अनुसार उच्च अदालतको आदेशबाट तारेखमा छुटेका प्रतिवादीहरू जिल्ला अदालतको अन्तिम फैसलामा निर्भर रहने छन् ।मुद्दाको मुख्य प्रतिवादी उर्लाबारी मोरङका गोरे भनिने चूडामणि उप्रेतीसहित ७७ जना छन् । तीमध्ये अधिकांश उच्च अदालतको आदेशबाट छुटिसकेका छन् । गोरेको समूहले २०७४ माघ ९ मा दुबईबाट तस्करी गरेर भित्र्याएको साढे ३३ किलो सुन काठमाडौं ल्याएपछि गायब गरेको भन्दै करेन्ट लगाएर यातना दिँदा फागुन १८ मा उर्लाबारी१ का शाक्यको मृत्यु भएको थियो । उनीहरूविरुद्ध मोरङ प्रहरीले चार वर्षअघि आपराधिक समूह चलाएको, सुनको अवैध कारोबार गरेको, अपहरण, शरीर बन्धक र कर्तव्य ज्यान मुद्दामा जिल्ला अदालत मोरङमा दायर गरेको थियो । अभियोग पत्रमा १७ अर्ब १ करोड ८० लाख ७१ हजार ४ सय १३ रुपैयाँ ९० पैसा बिगो माग गरिएको थियो । समूहका मुख्य नाइके भनिएका गोरेलाई प्रहरीले २०७५ जेठ ९ मा काठमाडौंमा पक्राउ गरी जिल्ला अदालत मोरङलाई बुझाएको थियो । अदालतले उनलाई पुर्पक्षका लागि थुनामा राख्ने आदेश दिएको थियो । सुन प्रकरणमा प्रहरीका पूर्वडीआईजी गोविन्दप्रसाद निरौला, तत्कालीन एसएसपी श्यामबहादुर खत्री, देवेश लोहनी, एसपी विकासराज खनाल, डीएसपीद्वय सञ्जयबहादुर राउत र प्रजित केसी, सई बालकृष्ण सञ्जेल र जवान सञ्जीव शाक्यसहित ७७ जनालाई प्रतिवादी बनाइएको थियो । उनीहरूमध्ये खत्री र राउतबाहेक अरू उच्च अदालत विराटनगरको आदेशमा त्यसैबेला छुटेका थिए ।"
मणिपाल कलेज बिक्री रोक्न सांसदको माग,"(काठमाडौं)  प्रतिनिधिसभाको शिक्षा तथा स्वास्थ्य समितिका सांसदले पोखरास्थित मणिपाल मेडिकल कलेजको किनबेच रोक्न माग गरेका छन् । समितिको आइतबारको बैठकमा बोल्ने सांसदहरुले स्वतः सरकारको हुने भन्दै सौदाबाजीको प्रक्रिया रोक्नुपर्ने धारणा राखेका हुन् । सरकारसँग सम्झौता गरेर भारतको मणिपाल एजुकेसन एन्ड मेडिकल ग्रुपले मेडिकल कलेज सञ्चालन गरेको हो । कलेजको स्वामित्व ४९ वर्षपछि सरकारलाई हस्तान्तरण गर्ने सम्झौता छ । पूर्वस्वास्थ्यमन्त्री तथा पोखराका सांसद खगराज अधिकारीले मेडिकल कलेज भारतीय पक्षले छोडेर गए स्वतः नेपाल सरकारको हुने जनाए । पोखराकै व्यवसायी साथीहरूले मेडिकल कलेज किनेको सुनेको छु, सम्झौताअनुसार सरकारको हुने मेडिकल कलेज निजी हुन खोजेको हो ? उनले बैठकमा प्रश्न गरे । गत भदौ दोस्रो साता मेडिकल कलेज बिक्री भएको सार्वजनिक भएको थियो । पोखराकै बापो (बतासपौडेल) होल्डिङ्सले तीन अर्ब रुपैयाँमा कलेज किनेको जनाएको छ । होल्डिङ्समा आनन्दराज बतास अध्यक्ष रहेको बतास अर्गनाइजेसनको ६० प्रतिशत र नारायण पौडेल अध्यक्ष रहेको अटोवेज ग्रुपको ४० प्रतिशत लगानी छ । सांसद अधिकारीले कम्पनी ऐनले नियमन गर्छ भनेर मेडिकल कलेजको किनबेचमा शिक्षा मन्त्रालयले गैरजिम्मेवार बन्न नमिल्ने बताए । सरकारको हुने भनिएको मेडिकल कलेज कसरी निजी कम्पनीले किन्न सक्छ ? उनले भने । छलफलमा अधिकांश सांसदले मणिपाल किनबेच गर्न नहुने धारणा राखेपछि समितिले सरकारसँग भएको सम्झौता मागेको छ । समिति सभापति जयपुरी घर्तीले मेडिकल ग्रुपबीच भएको सम्झौता समितिमा उपलब्ध गराउन सरकारलाई निर्देशन दिइन् । सम्झौता अध्ययन गरेर समितिले थप निर्देशन दिने उनले बताइन् । शिक्षा मन्त्रालयका अधिकारीहरू भने मेडिकल कलेज बिक्री भएको बारे आफूहरूलाई पनि जानकारी नभएको भन्दै पन्छिएका थिए । बैठकमा शिक्षा सचिव रामप्रसाद थपलिया र सहसचिव हरिप्रसाद लम्साल उपस्थित थिए । कम्पनी ऐनअनुसार कलेज खरिद बिक्री हुने प्रावधान रहेकाले मन्त्रालयलाई थाहा नहुने उनीहरूको तर्क थियो । पूर्वशिक्षामन्त्री तथा सांसद गिरिराजमणि पोखरेलले शिक्षा मन्त्रालय, उद्योग मन्त्रालय र स्वास्थ्य मन्त्रालयबीच समन्वय गरेर मणिपालको किनबेच रोक्नुपर्ने बताए ।"
राजदूत : एक नियमित आकस्मिकता,"विशेषतः राजनीतिक आस्था तथा पहुँचका आधारमा राजदूत नियुक्त गरिने नेपालको प्रचलनमा त्यस बेला मात्रै प्रश्न उठ्ने गर्छ, जब सरकार फेरबदल र राजनीतिक परिवर्तनको अवस्था आउँछ । सिंगो मुलुकको प्रतिनिधि बनेर विदेशी मुकाममा पुगेको एक वर्ष पनि नबित्दै यसपटक पनि केही राजदूतहरू घरफिर्तीको सूचीमा परेका छन्, यसमा केही भने प्रभावपहुँचकै जोडबलमा आफ्नो अवधि थप्दै बसिरहनेहरू पनि थिए । गत साता मन्त्रिपरिषद् बैठकले राजनीतिक नियुक्तिका आधारमा बनाइएका सबै राजदूतलाई फिर्ता बोलाउने निर्णय गर्नासाथै अमेरिका, बेलायत, भारत, चीनसहितका एक दर्जन मुलुकबाट राजदूतहरू घरफिर्तीका क्रममा छन् । तर, राजनीतिक पहुँचका भरमा राजदूत नियुक्त भएर जाने र राजनीतिक पहुँचआस्था नमिलेकै आधारमा फिर्ता बोलाइने यो पद्धतिले नीतिगत स्थिरताको पक्षलाई भने सधैंसधैं अर्थहीन बनाइरहेको बोध गर्न सकिन्छ । परराष्ट्र सेवाबाहिरबाट राजदूतमा नियुक्ति पाउने पात्रका हकमा अक्सर ताली र स्याबासीभन्दा आलोचनात्मक दृष्टि प्रकट हुने गरेको छ । अधिकांश राजदूतको नियुक्ति योग्यता र क्षमताभन्दा पनि नातावाद, कृपावाद तथा राजनीतिक पहुँचका कारण हुने भएकाले पनि यस्तो हेराइ बढेको हुन सक्छ । परराष्ट्र मन्त्रालयबाहिरबाट सर्वोच्च कूटनीतिक ओहोदामा पुग्ने पात्रमध्ये विरलैले मात्र आफ्नो कार्यकालमा तोकिएको कार्यसम्पादन पूरा गर्ने गरेको दृष्टान्त छँदै छ । कार्यसम्पादन र क्षमताको कुरा गर्दा परराष्ट्र सेवाभित्रैबाट जानेहरू पनि जोकोही अब्बल तथा अनुकरणीय बन्ने गरेका छन् भन्ने होइन । तर, परराष्ट्र सेवाबाट नियुक्ति पाएका राजदूत भन्नासाथै कूटनीतिक मर्यादाअनुसार त्यति विघ्न राजनीतिक स्वार्थले प्रेरित नहुने भएकाले पनि कम आलोचनामा पर्ने गरेका हुन् । कतिपय स्थितिमा यो अवस्थालाई बुझाउन कूटनीतिक राजदूत र राजनीतिक राजदूत भनेर समेत वर्गीकरण गर्ने गरिन्छ । राज्यको आवश्यकताअनुरूप राजदूतको नियुक्ति दुवै प्रक्रियाबाट गरिनुपर्छ, तर यसमा मुख्य ध्यान दिनुपर्ने पाटो भनेको सम्बन्धित व्यक्तिको क्षमता र कार्यसम्पादन नै हो ।जहाँसम्म एकैचोटि एक दर्जन राजदूत फिर्ता गर्ने हालको निर्णय छ, यसले एकसाथ धेरै नियोगमा नेपालको कूटनीतिक रिक्तता निम्त्याउने सम्भावना त छँदै छ, सँगै अब कस्ता व्यक्तिहरूलाई कहिले नियुक्त गरेर पठाइन्छ भन्ने प्रश्न पनि उठ्छ । अब गरिने नियुक्तिको आधार, अर्थ र औचित्यबारे समयमै गम्भीरतापूर्वक छलफल गरेर मात्र निर्णयमा पुग्नु उचित हुनेछ । विशेषतः उमेरका आधारमा अवकाशप्राप्त नेता, कर्मचारी वा आसेपासेलाई नियुक्तिमा दिइएको प्राथमिकताÙ राजनीतिक पहुँचकै आधारमा एउटै व्यक्तिलाई दोहोर्याउँदै दिइने नियुक्ति र कूटनीतिको क पनि नजान्ने पदाधिकारीले कहीँकुनै दृष्टिबाट पनि कार्यसम्पादन देखाउन नसकेको विगतको यथार्थलाई पनि ध्यानमा राख्नुपर्छ । राजदूत नियुक्तिसम्बन्धी निर्देशिकामा परराष्ट्र सेवा र बाहिरबाट गरेर ५०५० प्रतिशतको अनुपातमा पदाधिकारी चयन गर्ने सर्त पनि राजनीतिक प्रभावपहुँचकै कारण निकम्मा बन्दै आएको अवस्था छ । सम्बद्ध मुलुकसँगको सम्बन्ध, कार्य प्राथमिकता र आवश्यकताका आधारमा राजदूत नियुक्तिमा प्राथमिकता दिइनुपर्नेमा यो पनि लहडकै भरमा मात्र चल्ने गरेको देखिन्छ । वैदेशिक रोजगारीको सुरक्षित र सेवासर्तको भरपर्दो गन्तव्य दक्षिण कोरियामा पाँच वर्षयता राजदूत नियुक्ति नै हुन सकेको छैन भने दक्षिण एसियाली छिमेकी श्रीलंकामा पनि झन्डै दुई वर्षदेखि राजदूत पद रिक्त छ । राजनीतिक समझदारी र सहजीकरण हुन नसकेको अवस्थामा यस्ता महत्त्वपूर्ण गन्तव्यहरूमा परराष्ट्र सेवाभित्रैबाट वरीयताका आधारमा तत्काल राजदूत नियुक्त गर्न जरुरी छ । राजनीतिक दृष्टिले महत्त्वपूर्ण मुलुकहरूमा नेपालको राष्ट्रिय हितलाई केन्द्रमा राखेर कूटनीति सञ्चालन गर्न सक्ने अनुभवी व्यक्तिहरूलाई पठाउनु उचित हुन्छ । तर, यसमा पनि क्षमताभन्दा भागबन्डा र नचाहिँदो राजनीतिक सहमति खोज्ने परिपाटी पछ्याउन थालियो भने सिंगो कूटनीतिक संयन्त्र तथा पद्धति असफल बन्ने विगतकै परिपाटी दोहोरिनेछ । राजदूत नियुक्तिको सन्दर्भमा मात्रै पद्धतिको कुरा गरिरहनुको अर्थ रहन्न । जटिल स्थिति आइपरेपछि मध्याह्नमा परराष्ट्रमन्त्री नियुक्त गरिएको र अपराह्नमा राष्ट्रसंघीय महासभामा पठाइएको नेपालको ताजा उदाहरणबाट पनि हाम्रा सरोकार तथा प्राथमिकतालाई विश्व समुदायले आकलन गर्न सक्छ । अहिले फिर्ता बोलाइएकासहित झन्डै डेढ दर्जन मुलुकमा हाल राजदूत पद रिक्त रहेको यथार्थमाझ अबको चरणमा गरिने राजदूत सिफारिसको आधारले पनि प्रधानमन्त्री शेरबहादुर देउवाको कार्यशैली र कार्यदिशालाई स्पष्ट पार्नेछ । राजदूतको पनि कार्यसम्पादन हेरेर कारबाही र मूल्यांकन गर्ने परिपाटी बसाल्न नसकिने होइन । अन्यथा नियमित आकस्मिकताझैं मौसमअनुसार राजदूत पठाइनु र फिर्ता बोलाइनुलाई कुनै सरकारी अड्डामा गरिएको राजनीतिक कार्यकर्ताको अस्थायी भर्तीभन्दा परतिरको गरिमायुक्त कदम मान्न सकिन्न ।"
पर्यटन क्षेत्र बामे सर्दै,"पर्यटक बढेपछि व्यवसायी उत्साहित समाचारले गतिहीन बनेको पर्यटन क्षेत्रलाई वामे सर्न मद्दत पुर्याउनेछ । असोज १ बाट प्रशासनले निषेधाज्ञा पूर्ण रूपमा फुकुवा गरेपछि पोखरामा पर्यटकको चहलपहल बढिरहेको छ । आन्तरिक पर्यटकको मात्र भीड लाग्दा पनि, यतिबेला पोखराका ८० प्रतिशत होटलले पूर्ण र २० प्रतिशतले आंशिक सेवा सुरु गरेका छन् । यसले त्यहाँको होटल व्यवसायसँगै अन्य किसिमका व्यापार, क्रियाकलापलाई पनि सकारात्मक प्रभाव पर्नेछ । भारतीय, चिनियाँलगायत फ्री भिसा पाउने अन्य देशका पर्यटकको फौज पनि मिसिन थाल्यो भने पर्यटन व्यवसाय झनै तंग्रिनेछ । नेपाल विश्वको प्रमुख पर्यटकीय गन्तव्यका रूपमा स्थापित भइरहँदा पनि सरकारको नालायकीपनका कारण यसबाट अर्थतन्त्रलाई सोचेअनुरूपको फाइदा पुगेको छैन । पोखराझैं अरू ठाउँको पर्यटन प्रवर्द्धनमा सरकारको बिलकुलै ध्यान पुगेको छैन । पर्यटन र आर्थिक विकासको क्षेत्रमा प्रादेशिक सरकारको भूमिका शून्यप्रायः छ । पाइलापाइलामा पर्यटनको प्रचुर सम्भावना रहेको यथार्थ प्रदेश सरकारहरूले बुझ्न सकिरहेका छैनन् । थोरै लगानीबाटै अर्थतन्त्रमा उल्लेख्य सुधार हुने यो क्षेत्र निरन्तर ओझेलमा पर्नुलाई विडम्बना मान्नुपर्छ । के कुनै बेला सरकारको आँखाको कालोपट्टी खुल्न सक्ला ? पर्यटन क्षेत्रको विकासले देशको मुहार फेरिएला ? भुवनेश्वर शर्मा, चन्द्रागिरि२, काठमाडौं"
सहुलियत पसल र दसैं,"सरकारले हरेक वर्ष दसैं र तिहारलगायत चाडबाडका बेला खाद्यान्न वितरणका लागि देशैभरि सहुलियत पसल खोल्ने गरेको छ । ती पसलहरूबाट आमनागरिकले सुविधा पाइरहेका छन् कि छैनन् भन्नेबारे सरकारका सम्बन्धित निकायहरूले अध्ययनअनुसन्धान गरेका छैनन् । कति प्रतिशत उपभोक्ताहरूसम्म ती पुगिरहेका छन्, कति जनसंख्याका लागि कति पसल चाहिन्छ र तिनमा हाल कति पसल सञ्चालन भैरहेका छन् भन्ने तथ्यांक नभई खालि सहुलियत पसल खोलियो भनेर फुक्दैमा आम उपभोक्ताले सहुलियत पाउन सक्दैनन् । त्यसका लागि नीति र योजना चाहिन्छ । काठमाडौंमा करिब ५० लाख नागरिक बस्छन्, यस जनसंख्याका लागि न्यूनतम कतिवटा सहुलियत पसल चाहिने, कति कुनकुन ठाउँमा सञ्चालनमा छन्, ती पसलहरूमा केके सामान कुनकुन मूल्यमा पाइन्छन्, यसबारे सरकारले यस विषयमा आम नागरिकलाई पर्याप्त सूचना दिइरहेको छ ? खाद्य संस्थानको थापाथलीमा, नेसनल ट्रेडिङको सिंहदरबारमा, साल्ट ट्रेडिङको कालीमाटी र जडीबुटीमा सहुलियत पसल छन् भन्ने सुनिन्छ । आधा दर्जन सहुलियत पसलले काठमाडौंका बासिन्दालाई पुग्छ ? जोरपाटीमा बस्नेले दुई किलो चिनी लिन सिंहदरबार वा कालीमाटी पुग्नु कति सम्भव र व्यावहारिक छ ? आपूर्ति मन्त्रालयले यस्ता विषयमा अध्ययन गर्नुपर्यो । उद्देश्य राम्रो छ, तर व्यावहारिक छैन, आमउपभोक्ताले यसबाट लाभ लिन पनि सक्दैनन् । ५० लाख नागरिकका लागि ५६ वटा पसल चलाउनु भनेको हात्तीको मुखमा जिरासमान हो । यसर्थ वास्तविक रूपमै सेवा र सहुलियत दिन चाहेको हो भने कम्तीमा पनि १ लाख जनसंख्याका लागि एक सहुलियत पसलको अवधारणाअनुरूप काम गर्नुपर्छ । २७ किमि लामो चक्रपथको प्रत्येक २ किमिमा एक पसल सञ्चालन गर्न सके धेरैले सुविधा पाउन सक्छन् । होइन केवल झारा टार्न हो भने, अहिलेजस्तो छ त्यस्तै छोडे हुन्छ । गोपाल देवकोटा, जोरपाटी, काठमाडौं चाडबाड नजिकिएसँगै व्यापारीले आफूखुसी बजार भाउ बढाउन थालेका छन् । यसप्रति सम्बन्धित निकायको ध्यान जान सकेको छैन । स्थानीय सरकारले आफ्नो क्षेत्रको बजार अनुगमन गर्ने हो भने केही हदसम्म नागरिक महँगीबाट बच्ने थिए । तर, स्थानीय सरकार यस विषयमा मौन छ । किसानले आफ्नो उत्पादनको मूल्य पाइरहेका छैनन् । बिचौलियाले टन्न फाइदा लिइदिँदा उपभोक्ताले महँगोमा सामान किन्नुपरिरहेको छ । वाणिज्य विभाग अनुगमनमा जाँदा पहिल्यै हामी आउँदै छौं भनेर सूचना दिएर जाने गर्छन्, जसले फाइदा पुर्याउने व्यापारीलाई नै हो । दिनभरि मजदुरी गरेर बिहानबेलुकाको छाक टार्नेहरूलाई साह्रै गाह्रो भएको छ । उसका लागि कुनै सरकार छैन । पुरुषोत्तम घिमिरे, जोरपाटी, काठमाडौं"
अछुत भन्दै दाहसंस्कारबाटै वञ्चित,"दलितसँग विवाह गरेका कारण पोखराका कृष्णबहादुर भुजेललाई आमाको दाहसंस्कार गर्न रोक लगाइएको समाचार दुःखद मात्र हैन, अन्यायको परकाष्ठा पनि हो । सदियौंदेखि जातको जाँतोमा पिँधिइरहेका दलित समुदायले विभेदमुक्त समाज कहिल्यै पाउने भएनन् । जातीय विभेदका विभिन्न प्रकृतिका घटनाहरू गाउँसहर जताततै छरपस्ट छन् । यस्ता घटनाले दलित समुदायको आत्मसम्मानमाथि नै प्रहार भइरहेको छ । कथित गैरदलितहरूबाट जातीय विभेदजस्तो अमानवीय व्यवहार निरन्तर भइरहँदा पनि यसलाई रोक्ने योजनाबद्ध अभियान कहीँकतैबाट सुरु हुन सकेको छैन । दलितले छोएमा देउता रिसाउने, कुल बिग्रने, ठूला भनिने जातिहरूको मृत्यु संस्कारमा दलितको छोइछिटो भएमा मृतक स्वर्गमा नजानेजस्ता अन्धविश्वास समाजमा झनै मौलाइरहेका छन् । र, यसले विभेदको खाडल गहिरिँदै गएको देखाउँछ । गाउँघरतिर जातीय विभेदका घटना भए भोलि यही समाज चाहिन्छ, तिनै छिमेकी चाहिन्छ, यहीँ बस्नुपर्छ भनेर दलितहरूलाई उजरी नगर्न थर्काउने गरेका थुप्रै उदाहरण छन् । जातीय विभेदजस्तो नारकीय व्यवहार गर्ने अनि समाजको डर देखाइदिने पुरातनवादी सोचले भरिएकाहरू समाजमा धेरै छन् । जसले गर्दा जातीय विभेदजस्तो घृणित व्यवहार गर्न बल पुगिरहेको छ । जातीय विभेदको घटनाका पीडितलाई न्याय दिन समाज बोल्दैन तर विभेदजन्य व्यवहार गर्नचाहिँ सधैं उद्यत हुन्छ । अन्धविश्वास र गैरमानवीय व्यवहारमा गर्न तम्सिने यो समाज दलितहरूका लागि जहिल्यै प्रतिकूल बनिरह्यो । दलितगैरदलितबीच विवाह भयो भने, ती नवदम्पतीसँग समाज नै बोल्दैन । समाजका अगुवा तथा स्थानीय नेताहरूले पनि जातीय विभेदका घटनालाई सामान्य रूपमा लिइरहेका छन् । दलित जनप्रतिनिधिहरू आफैं विभेदमा परिरहेका छन् । जातीय विभेदको मुद्दालाई सार्वजनिक सरोकारको विषय बनाउन यो राज्य मनै गर्दैन । यससम्बन्धी बहसहरू हुन थाले भने, दलितहरूमाथि अनेक लाञ्छना लगाइने क्रम तीव्र हुन्छ, समाजिक सञ्जालमा दलितहरूलाई अपमानित गर्ने शब्दहरू पोख्न थालिन्छ, तर राज्य भने यस्तो हुँदा पनि जहिल्यै बेखबर बनिरहन्छ । त्यसैले आमदलित राज्यको व्यवहारप्रति आक्रोशित छन् । दलित समुदायको न्यायका लागि राज्य कठोर भएर कहिल्यै उभिएन, आगामी दिनमा उभिन्छ भन्ने आस पनि छैन । गोविन्द विक, बूढानीलकण्ठ१२, काठमाडौं"
लोकतान्त्रिक पद्धतिका लागि नेतृत्व परिवर्तन,"महाधिवेशनको जिम्मेवारीविषम परिस्थितिबीच हुन लागेको कांग्रेसको चौधौं महाधिवेशन देश र जनताको उज्ज्वल भविष्य निर्माण गर्ने अवसर बन्नुपर्छ । यो महाधिवेशन पार्टीको आन्तरिक लोकतन्त्र मात्र नभएर समग्र राष्ट्रमा लोकतान्त्रिक संस्कृति निर्माण गर्ने अवसर र थलो हुनु आवश्यक छ । माथिका विषयहरू निश्चय पनि महाधिवेशनअन्तर्गतका प्रक्रियामा सहभागी भइरहेका पार्टी कार्यकर्ताहरूका लागि सोचनीय छन् । गुटहरूमा विभाजित कार्यकर्ताले नेताको मात्रै माया गर्ने कि पार्टीको पनि ? पार्टीको मात्रै माया गर्ने कि लोकतन्त्र र देशको पनि ? यी प्रश्नसमेत गम्भीर छन् ।कुनै देशको भविष्य त्यो देशको राजनीतिक सिद्धान्त, प्रणाली र आचरणले निर्धारण गर्छ । हामी लोकतान्त्रिक समाजवादी सिद्धान्तमा विश्वास राख्ने मानिस हौं । सरकार मात्र होइन, हाम्रो पार्टी पनि यही सिद्धान्तबाट निर्देशित हुनुपर्छ । तर हाम्रो पार्टीमा लोकतान्त्रिक पद्धतिको क्षयीकरण भैराखेको महसुस हुन्छ । विधानअनुरूप नचल्ने, राम्रालाई भन्दा हाम्रालाई मौका दिनेजस्ता कुराले पार्टीको साख गिराएको छ ।लोकतन्त्रको जीवनाधार एवं जनमत अभिव्यक्तिको आधार आवधिक निर्वाचन हो । यसमा कुनै हेलचेक्य्राइँ हुनु हुँदैन । कम्युनिस्ट फुटे हाम्रो फलिफाप हुनेछ भन्ने सोचाइ नादान हो । कांग्रेस आफ्नै दूरदर्शी दृष्टिकोण, खँदिलो विचारशक्ति, संगठनकौशल र निष्ठाको बलमा राष्ट्र र जनताको सेवा गरेर सम्पूर्ण नेपालीलाई आकर्षित गर्ने पार्टी बन्नुपर्छ । कठोर परिश्रम तथा नैतिक र चारित्रिक शक्तिको बलमा बहुसंख्यक मतदाताले सहजै पत्याउने पार्टी बन्नुपर्छ । आफ्ना आदर्श र सिद्धान्त पूरा गर्न कांग्रेसलाई सुदृढ र एकताबद्ध पार्टी पंक्ति आवश्यक पर्छ । भाग्यमा भर पर्ने हैन कर्ममा विश्वास गर्ने कर्मशील कांग्रेस मेरो विश्वास हो । मिहिनेतको फल सारगर्भित हुन्छ, सर्वजन हिताय हुन्छ । लोकतन्त्र वचाउन, राष्ट्र जोगाउन र राष्ट्रको सर्वतोमुखी उन्नति गर्न कर्मशील कांग्रेस चाहिन्छ । त्यसैले काग्रेसको लोकतन्त्रीकरण हुनुपर्छ । जनताको भरोसाको केन्द्र बन्ने गरी पार्टी सुदृढीकरण हुनुपर्छ । अन्तमा, कुनै पनि समाजको बानीबेहोरा र संस्कारलाई त्यो देशको नेतृत्व वर्गको संस्कारले असर पार्छ भन्नेमा म विश्वास गर्छु । जर्ज वासिङ्टन, चर्चिल, महात्मा गान्धी, मन्डेला यसका उदाहरणहरू हुन् । सत्तरी वर्षको संघर्षबाट निर्माण भएको अहिलेको बहुलवादमा आधारित बहुदलीय लोकतान्त्रिक संसदीय प्रणालीका पनि कतिपय कमजोरी होलान् । समसामयिक सुधारका साथ यसैलाई चिरस्थायी बनाएर अघि लानुको विकल्प नेपालसँग छैन । बारम्बारको अस्थिरता र नयाँनयाँ प्रयोग अब नेपालले धान्न सक्तैन । यसैअन्तर्गत अकुण्ठित मौलिक हक, विधिको शासन र सुसभ्य समाज निर्माण हाम्रो लक्ष्य हो । नेपाली कांग्रेसको वर्तमान नेतृत्व पार्टीलाई क्षयीकरण गर्न उद्यत छ । निष्ठावान् कार्यकर्ताको अवमूल्यन, पार्टीको विधान र सिद्धान्तप्रति पूर्णत उदासीन, सीमित कोटरीबाट पार्टी सञ्चालन, स्वार्थी तत्त्वहरूको हालीमुहालीजस्ता कुराले गर्दा पार्टी कम्युनिस्टहरूको फुटमा रमाउनुपर्ने अवस्थामा पुगेको छ । अतः पार्टीलाई पुनर्जीवित गरी पुनः आम नागरिकको आशा र भरोसाको केन्द्र बनाउन आगामी महाधिवेशनले नेतृत्व परिवर्तन गर्नुको विकल्प छैन ।"
रेबिजबाट जोगिन खोप अनिवार्य,"रेबिज मानव सभ्यताले झेल्दै आएका पुराना रोगहरूमध्ये पर्छ, तैपनि अझै यसबाट विश्वभरि बर्सेनि ५९ हजारभन्दा बढी मानिसको मृत्यु भइरहेको अनुमानित तथ्यांक छ । नेपालमा पनि बर्सेनि लगभग १०० जनाले रेबिजका कारण जीवन गुमाउनु परिरहेको आकलन छ । रेबिज पुरानो रोग भए पनि यससम्बन्धी विभिन्न हल्लाका कारण मानिस डराइरहेको पाइन्छ । तथ्यको प्रचार र गलत हल्ला कम गर्न सके रेबिजको नियन्त्रण गर्न सकिन्छ । रेबिज रोकथामका लागि पशु र मानिस दुवैका लागि प्रभावकारी खोप उपलब्ध छ । पशु सेवा विभाग मातहतको राष्ट्रिय खोप उत्पादन प्रयोगशालामा पशुको रेबिज खोप बर्सेनि डेढ लाख हाराहारीमा उत्पादन भैरहेको छ । जनशक्ति थपे यसलाई अझ बढाउन सकिन्छ । मानिसलाई लगाउने रेबिज खोप भने आयात गरिन्छ, तर सरकारले चाहे यो पनि नेपालमै उत्पादन गर्न सकिन्छ । मानिसमा देखिनेमध्ये ९५ देखि ९९ प्रतिशतसम्म रेबिज बहुला कुकुरको टोकाइबाट सर्ने गर्छ । त्यसकारण घरपालुवा र भुस्याहा कुकुरहरूलाई वर्षको एकपटक रेबिज खोप लगाउन सके जोगिन सकिन्थ्यो । कुकुर, बिरालो, स्याल, फ्याउरो आदिले टोकेमा तुरुन्तै नजिकको स्वास्थ्य चौकीमा गई खोप लिनुपर्छ । आफैंले पालेको वा खोप लगाएकै कुकुरले टोके पनि स्वास्थ्यकर्मीसँग परामर्श लिनुपर्छ, अवस्थाको आकलन गरी आवश्यकताअनुसार खोप दिनेनदिने उनीहरूले निर्णय गर्छन् । संघीयस्तरमा टेकु, काठमाडौंको शुक्रराज ट्रपिकल तथा सरुवा रोग अस्पताल रेबिजका लागि विशेषज्ञ स्वास्थ्यकेन्द्र हो । दूरदराजमा काम गर्ने स्वास्थ्यकर्मीहरूमा रेबिज खोप प्रयोग सम्बन्धमा द्विविधा छ भने, टेकु अस्पतालका रेबिज विशेषज्ञसँग वा इपिडेमियोलोजी तथा रोग नियन्त्रण महाशाखाका विशेषज्ञहरूसँग सोधखोज गर्न सकिन्छ । यदि बहुला कुकुर, बिरालो र जंगली जनावरले टोकेर रेबिजको लक्षण देखा पर्यो भने मृत्यु लगभग निश्चित छ, लक्षण देखा परेपछि खोपले पनि काम गर्दैन । तर, टोक्नासाथ पूरा मात्रा खोप लगाएमा बच्न सकिन्छ । रेबिजको मानिसमा देखिने प्रमुख लक्षण भनेकै पानीसँग डराउने हो । र्याल काढ्ने, ज्वरो आउने, टाउको दुख्ने, वाकवाकी लाग्ने, तनाव हुने, निल्न गाह्रो हुने, आक्रामक हुने, झम्टिने, बिस्तारै पक्षाघात हुने जस्ता लक्षण पनि देखिन्छन् । रेबिज लागेको पशुमा पनि लगभग समान लक्षण हुन्छ । रेबिज लागेपछि कुनै पशु निष्क्रिय हुन्छ त कुनै एकदमै आक्रामक, कसैमा पक्षाघात पनि देखिन्छ र केही दिनभित्र त्यो मर्छ । रेबिजबाट हुने मृत्यु एकदमै हृदयविदारक हुने हुँदा यस्तो अवस्था आउन दिनु हुँदैन । रेबिजबाट धेरैजसो १५ वर्षमुनिका बालबालिका प्रभावित हुन्छन् किनभने उनीहरूले कुकुरले टोके पनि अभिभावकलाई भन्न डराउने गर्छन् । त्यसैले अभिभावकहरूले आफ्ना बच्चालाई कुकुरले टोकेमा खबर गर्न सिकाउनुपर्छ । रेबिजबारेका भ्रमहरूका कारण सर्वसाधारण अनावश्यक त्रसित हुन्छन्, फलस्वरूप कुकुरहरूलाई विष खुवाएर वा अमानवीय तरिकाले मार्ने गरेको घटना बारम्बार सार्वजनिक भइरहेका छन् । कुकुर मानिसको साथी प्राणी हो, स्वस्थ कुकुरले रेबिज सार्ने पनि होइन । कुकुरहरूलाई मारेर मात्र रेबिज नियन्त्रण भएको उदाहरण संसारमा कतै छैन । बरु यिनीहरूलाई माया गरेर वर्षको एकपटक रेबिज खोप लगाएर सुरक्षित पार्न सकिन्छ । यसमा पालिकाको भूमिका महत्त्वपूर्ण हुन्छ, आफ्नो तहभित्रका सामुदायिक कुकुरहरूलाई खोप लगाउने दायित्व तिनले लिनुपर्छ । घरमा पालिने कुकुरको हकमा, पाल्ने मानिसले दायित्व लिनुपर्छ । विकसित देशमा झैं यहाँका पालिकाहरूले कुकुरपालकलाई कुकुर दर्ता र खोप अनिवार्य गराउनुपर्छ । हाम्रोमा कुकुरका छाउराछाउरीले टोक्दा रेबिज लाग्दैन भन्ने भ्रम छ, जुन गलत हो । पंक्तिकारलगायतको टोलीले केही महिनाअघि काभ्रेमा रेबिज प्रकोपका कारण दुई जनाको मृत्यु भएको घटनाको अन्वेषण गर्दा तीनमहिने छाउराको टोकाइबाट रेबिज सरेको पाइएको थियो । त्यसकारण कुकुरले टोकेमा त्यसको उमेर नहेरी खोप लिनुपर्छ । अनि रेबिज रोग नियन्त्रणका लागि सामुदायिक र भुस्याहा कुकुरहरूको संख्या नियन्त्रण गर्नुपर्छ अनि यसका लागि कुकुरहरूलाई मानवीय ढंगबाट समातेर पशु अस्पताल, क्लिनिक आदिमा अपरेसन गरी बन्ध्याकरण गर्नुपर्छ । घाउ निको भएपछि रेबिजविरुद्घको खोप र जुकाविरुद्घको सुई लगाई पहिलाकै ठाउँवरिपरि छोडिदिने उपाय बढी प्रभावकारी र स्वीकार्य हुँदै गएको छ । दीर्घकालीन रूपमा सामुदायिक र भुस्याहा कुकुरहरूको संख्या नियन्त्रणका लागि फोहोर व्यवस्थापन र यत्रतत्र सञ्चालित खुला वधशालाहरू व्यवस्थित गर्नुपर्छ । २१ औं शताब्दीमा पनि रेबिजजस्तो रोगबाट मानिसहरू मर्नुपर्ने विडम्बनाको अन्त्य गर्नु जरुरी छ । यसका लागि पशु स्वास्थ्य र मानव स्वास्थ्यको समन्वयमा संघ, प्रदेश र स्थानीय तहबीचको सहकार्यमा एक स्वास्थ्य नीतिअनुसार काम गर्नुपर्छ । यसअन्तर्गत सामुदायिक र भुस्याहा कुकुरहरूमा व्यापक खोप अभियान सञ्चालन, तिनको संख्या नियन्त्रण र समुदायमा जनचेतना जगाउने काम हुनुपर्छ । यस पालिको विश्व रेबिज दिवस (सेप्टेम्बर २८) मा पर्याप्त बजेटसहितको राष्ट्रिय रेबिज रोग नियन्त्रण अभियान चलाउन सके सन् २०३० सम्ममा कुकुरको टोकाइबाट सर्ने रेबिजबाट हुने मानिसको मृत्युलाई शून्यमा झार्ने विश्वव्यापी लक्ष्य हासिल गर्न सकिन्छ । कार्की पशु चिकित्सक र इपिडेमियोलोजी विषयमा विद्यावारिधि हुन् ।"
आमाले सिकाउनुभएको नारीवाद,"नारीवादी हुर्काइका लागि मुरीमुरी धन्यवाद तपाईं दुवैलाई । केही दिनअघि छोरीले चिमामान्डा ङ्गोजी आदिचेका दुई पुस्तकको सिरानमा यस्तो लेखेर पठाइन् । छोरीले नै अनुवाद गरेका, वी सुड अल बी फेमिनिस्ट र डियर इजियावेले, अर अ फेमिनिस्ट्स मेनिफेस्टो इन फिफ्टिन सजेसन्स का नेपाली संस्करण हामी सबै नारीवादी हुनुपर्छ र अर्को डियर इजियावेले अर्थात् नारीवादी घोषणापत्रका लागि पन्ध्र सुझाव पढेपछि जानीनजानी हामीले पनि छोराछोरीलाई केही हदसम्म नारीवादी हुनुपर्छ भनेर हुर्काएका रहेछौं भन्ने लाग्यो । छोरीबाट धन्यवाद पाएपछि म पनि आफ्नो बाल्यकाल र किशोरावस्थातिर पुगें । तीनताक पल्टने बुवाको अनुपस्थितिमा हामीलाई वर्षका एघार महिना घरमूली भएर साक्षर आमाले हुर्काउनुभयो । आज सम्झँदा, मुखले केही नभने पनि व्यवहारले आमाले हामी दुई दिदीबहिनीलाई नारीवादी हुनुपर्छ भन्दै हुर्काउनुभयो जस्तो लाग्छ । मभन्दा झन्डै दस वर्षपछि जन्मेका भाइलाई उहाँले कसरी हुर्काउनुभयो भन्ने म त्यति सम्झिन्नँ, तर भाइ जन्मनुअघिसम्म हामी छोरीहरूलाई आमाले पढे सुख नपढे दुःख पाइन्छ है छोरी हो भन्दै शिक्षाको महत्त्वसमेत बुझाउनुभयो ।घरमा काम गर्दा होस् वा खेतबारीमा, आमाको रेडियो सुन्ने बानी पनि गज्जबै थियो । सन् सत्तरीको दशकमा भारतकी तत्कालीन प्रधानमन्त्री इन्दिरा गान्धीबारे समाचार सुनेपछि आमाले मलाई बेलाबेला भनिरहनुहुन्थ्यो, एइ मधु, आइमाई पनि पढ्यो भने त प्रधानमन्त्री हुने रैछ । राम्ररी पढ् । यस अर्थमा आमाको नारीवादसम्बन्धी व्यावहारिक सिकाइको स्रोत पक्कै पनि रेडियो र त्यसको सामग्री हुनुपर्छ, जसले उहाँलाई नारीवादी हुनुपर्छ भनेर सिकायो र छोरीहरूलाई पनि त्यसतर्फ प्रेरित गर्यो । तीनताक छोरीहरूले विरलै सर्टप्यान्ट लगाउँथे । आमाले हामी छोरीहरूको नारीवादी हुर्काइको सुरुआत हाम्रो पहिरनबाट थाल्नुभो । कक्षा ९ पुगेपछि मलाई सर्टप्यान्ट किनिदिनुभो र पछि कलेज पढ्दा पनि मैले धेरैजसो सर्टप्यान्ट नै लगाएँ । र आजपर्यन्त तिनै सर्टप्यान्ट मेरा लागि प्रिय पहिरन बनेका छन् । मभन्दा दुई वर्ष कान्छी बहिनीलाई छोराको जस्तै कपाल काटेर आमा हाफ प्यान्ट र सर्ट लगाइदिनुहुन्थ्यो ।यसरी बाल्यकालदेखि किशोरावस्थासम्म ममा नारीवादी सोच र व्यवहारको बीजारोपण गरिदिने आमाका ती गुणहरू आज आफ्ना छोराछोरीमा प्रतिविम्बित भएको देख्दा गर्व लाग्छ । छोरीले आफूले सिकेको ज्ञान र सञ्चारको सीपमार्फत बोलेर हुन्छ कि लेखेर हुन्छ कि, नारीवादी सोचको पैरवी गर्दै आएकी छन् । पछिल्लो समय उपर्युक्त दुई पुस्तक अनुवाद गरेर छोरीले नेपाली समाजमा नारीवादी सोचलाई जनस्तरसम्म पुर्याउने प्रयास गरेकी छन् । वास्तवमा विभेदरहित घरपरिवार र समाज निर्माण गर्न पनि हामी सबै नारीवादी हुनुपर्छ भन्ने चिमामान्डाका दुई पुस्तक नेपाली अभिभावकका लागि पठनीय मात्र छैनन्, उनले सुझाएका ती बुँदागत भनाइहरू मनन गरी छोराछोरी हुर्काउने हो भने उनीहरूको सोच र व्यवहारमा नारीवाद झल्कन सक्छ । र उनीहरूलाई नारीवादी हुनुपर्छ भनिरहनु पनि पर्दैन । विडम्बना, पितृसत्तात्मक हाम्रो घरपरिवार र समाजमा अझै पनि छोरा र छोरीको हुर्काइमा विभेद गरिन्छ । टाढाको के कुरा गर्नु, हाम्रै टोलछिमेकमा अझै यस्ता अभिभावकहरू बग्रेल्ती भेटिन्छन्, जसले स्कुले शिक्षापछि छोराका लागि उच्च शिक्षा र छोरीका लागि ज्वाइँको सपना देख्न थाल्छन् । यस्ता अभिभावकले छोरीलाई पनि छोरासरह समान शिक्षा र अवसर दिनुपर्छ भनेर सोचेको देखिँदैन । यसरी नेपाली घरपरिवार र समाजमा पितृसत्तात्मक सोच हावी भएका कारण पनि छोरी र महिलाप्रति घरपरिवार र समाज अनुदार रहँदै आएको देखिन्छ । विशेष गरी गृहिणीहरू छोरीबुहारीप्रतिको पुरातन सोच र व्यवहारलाई शिरोधार्य गर्न बाध्य छन् भने कतिपय शिक्षित कामकाजी महिलाहरूले समेत जानीनजानी यस्ता सोच र व्यवहारलाई निरन्तरता दिइरहेका छन् । छोरीले पनि छोरासरह उच्च शिक्षा र अवसर पाउनुपर्छ भन्नेमा अभिभावक, विशेष गरी आमाहरू स्वयं निरीह देखिन्छन् । नेपालको वर्तमान शिक्षाले पनि विद्यार्थीलाई औपचारिक ज्ञान मात्रै दिने गरेको छ । यसमा शिक्षक र अभिभावकलाई मात्र दोष दिन मिल्दैन । किनभने हाम्रा शिक्षक र अभिभावकहरूको हुर्काइ पनि उस्तै र उही परिवेशमा भएकाले शिक्षकहरूले दिने गरेको शिक्षा पनि पढाइ र लेखाइमा मात्र सीमित भएको छ । यस्तो विषम परिस्थितिमा मानिसको व्यक्तित्व र व्यवहारसँग प्रत्यक्ष जोडिने नारीवादका कुराहरू एकादेशको कथाजस्तो लाग्नु स्वाभाविक हो ।त्यसो त नारीवादका कतिपय कुरा पुरुषद्वेषी छन् भन्ने बुझाइ नेपाली समाजमा व्याप्त छ । नारीवादसम्बन्धी चर्चापरिचर्चा पढेलेखेका जमातहरूबीच बेलाबेला हुने गरे पनि जनस्तरसम्म यसबारे बहस वा छलफल हुन सकेको छैन । नारीवाद भनेको छोराछोरी र महिलापुरुषका सबै क्षेत्रमा समान पहुँच हुनु हो भन्ने बुझाइको कमीले पनि यसमा विषयान्तर हुने गरेको छ । पढेलेखेका बहुसंख्यकले अरू वादको कुरा गरे पनि नारीवादसम्बन्धी चर्चा विरलै गरेको पाइन्छ । त्यस्तै, समाजवादभित्र समानताको कुरा परे पनि महिला र पुरुषबीच समान व्यवहार र सबै क्षेत्रमा महिलाको पहुँच हुनुपर्ने भन्नेबारे दुर्लभै चर्चा हुने गरेको छ । बहुसंख्यक दलभित्र पुरुषवादी चिन्तन हावी भएका कारण पनि महिलाहरूको अर्थपूर्ण सहभागिता हुन सकेको छैन भन्ने कुरा बेलाबेला जनसमक्ष आउने गरेको छ । राजनीतिक वृत्तमा समाजवाद र पुँजीवादबारे चर्चापरिचर्चा गर्नेहरूले नेपाली समाजमा कम्तीमा यसबारे कुरा गर्ने र बोल्ने जमात तयार गर्दै छन्, तर महिला र पुरुषबीचको समान व्यवहार र पहुँच हुनुपर्ने भनी वकालत गर्ने नारीवादको चर्चा कहीँकतै सुनिँदैन । जुन विषयमा चर्चापरिचर्चा बढी गरिन्छ, त्यसबारे मानिसको चासोचिन्ता बढ्छ भने नेपाली समाजमा नारीवादबारे चर्चापरिचर्चा गर्ने व्यक्ति र समूह नहुँदा नारीवादी हुनु भनेको पुरुषद्वेषी चरित्र निर्माण गर्नु हो भन्ने बुझाइ स्थापित भएको छ । त्यसो त सबै महिला नारीवादी हुँदैनन् भने कतिपय पुरुष नारीवादको वकालत मात्रै गर्दैनन्, नारीवादी पनि हुन्छन् । छोरीबुहारी र श्रीमतीप्रति नारीवादी पुरुषहरूको सकारात्मक र प्रगतिशील व्यवहारकै परिणाम भन्नुपर्छ, आज हरेक क्षेत्रमा महिलाहरूको सहभागिता उत्साहजनक छ । तथापि सहभागिताले मात्र पुग्दैन, नीतिनिर्माणकै तहमा पुग्नुपर्छ भन्ने नारीवादी सोच भएका महिला र पुरुषको संख्या पनि बढ्दै छ । हुन त, नारीवादी सोचलाई जनस्तरमा पुर्याउन सञ्चार माध्यमले अपेक्षित भूमिका निर्वाह गर्न सकेका छैनन् । छापामा मात्र हैन, विद्युतीय सञ्चार माध्यमहरूमा पनि नारीवादबारे खासै चर्चापरिचर्चा गरिँदैन । यसो हुनुको कारण हो सञ्चारकर्मीहरूको चासोचिन्तामा नारीवाद नपर्नु । यी र यस्ता कतिपय कारणले गर्दा पनि नारीवादसम्बन्धी आधारभूत कुराहरू जनस्तरसम्म पुग्न सकेका छैनन् । नारीवादी चिन्तनलाई जनस्तरसम्म पुर्याउन सञ्चार माध्यमहरूले संवाहकको भूमिका निर्वाह गर्न जरुरी छ । यसका लागि नारीवादसम्बन्धी कार्यक्रम प्रचारप्रसार गर्नुका साथै बहस कार्यक्रम सञ्चालन गर्न सकिन्छ । यसो हुँदै गए हिंसामुक्त घरपरिवार र समाज निर्माण हुँदै जान्छ । अर्को कुरा, नारीवादसम्बन्धी पुस्तक पढ्ने र लेख्ने काम नारीवादी चिन्तन गर्ने महिलाहरूको मात्रै हो भन्ने बुझाइ गलत हो । महिलापुरुष सबैले यस्ता पुस्तक पढ्ने र आफ्नो लेखनमा नारीवादी चिन्तनलाई मिसाउने हो भने हामीकहाँ पनि नारीवादबारेको सही बुझाइ जनस्तरसम्म पुग्छ । नारीवादी चिन्तनलाई जनस्तरसम्म पुर्याउन सके र सोहीअनुरूप व्यवहार गर्न सके सबै क्षेत्रमा महिलाहरूको अर्थपूर्ण सहभागिताको वातावरण तयार हुँदै जान्छ ।"
संयुक्त संयन्त्रबाट दीर्घकालीन समाधान खोज्न सुझाव,"काठमाडौं (कास) हुम्लाको नाम्खासँग जोडिएको नेपालचीन सीमा क्षेत्रमा देखिएका समस्यालाई द्विपक्षीय संयुक्त संयन्त्रबाट समाधान गर्न अध्ययन समितिले सरकारलाई सुझाव दिएको छ । गृह मन्त्रालयका सहसचिव जयनारायण आचार्यको संयोजकत्वमा रहेको नेपाल प्रहरी, सशस्त्र प्रहरी, राष्ट्रिय अनुसन्धान विभाग र नापी विभागका अधिकारी सम्मिलित अध्ययन समितिले दशगजाका कतिपय क्षेत्र अन्तर्राष्ट्रिय प्रोटोकल अनुसार नभएको औंल्याएको छ । गृहले अध्ययनपछि तयार प्रतिवेदनमा उल्लेख गरिएका विषयमा विस्तृत जानकारी दिएको छैन । समितिले सीमालगायतको द्विपक्षीय विषयहरू संयुक्त निरीक्षण समूह, संयुक्त विज्ञ समूह र संयुक्त निरीक्षण समितिमार्फत समाधान गर्न सुझाव प्रस्तुत गरेको छ, गृह मन्त्रालयका प्रवक्ता फणीन्द्रमणि पोखरेलले विज्ञप्तिमा भनेका छन् । मन्त्रिपरिषद्को निर्णयबाट अध्ययन समिति गठन भएकाले मन्त्रिपरिषद्ले प्रतिवेदन ग्रहण नगरी बाँकी विषयमा बोल्न नमिल्ने प्रवक्ता पोखरेलले बताए । स्रोतका अनुसार अध्ययन समितिले सीमा सुरक्षामा खटिएका सशस्त्र प्रहरी बललाई मौसमअनुसार धान्न सक्ने बन्दोबस्तीको व्यवस्था गर्न पनि सुझाव दिएको छ । सीमा क्षेत्रमा बोर्डर आउटपोस्ट (बीओपी) बढाउन पनि भनिएको छ । मन्त्रिपरिषद्ले २०७८ भदौ १६ मा हुम्लाको नाम्खा गाउँपालिका वडा नम्बर ५ र ६ सँगको नेपालचीन सीमा निरीक्षण गर्ने निर्णय गरेको थियो । त्यसको एक सातापछि गृह मन्त्रालयले सहसचिव आचार्यको संयोजकत्वमा नेपाल प्रहरीका एसएसपी उमेशराज जोशी, सशस्त्र प्रहरीका एसएसपी प्रदीपकुमार पाल, राष्ट्रिय अनुसन्धान विभागका सहअनुसन्धान निर्देशक किशोर श्रेष्ठ, नापी विभागका उपमहानिर्देशक सुशील डंगोल, नापी विभागका निर्देशक (उपसचिव) दयानन्द जोशी र शाखा अधिकृत कपिल कटुवाल सम्मिलित ८ सदस्यीय टोली गठन गरी स्थलगत अध्ययन र निरीक्षणमा नाम्खा पठाएको थियो ।भदौ २५ मा हुम्ला प्रस्थान गरेको अध्ययन टोली ११ नम्बरबाहेकका ५ देखि १२ नम्बर स्तम्भसम्मका सीमास्तम्भ निरीक्षण गरी असोज २ मा काठमाडौं फर्किएको थियो । मौसमी प्रतिकूलताका कारण ११ नम्बर स्तम्भमा पुग्न नसकिएको अध्ययन समिति संयोजक आचार्यले बताए । यो स्तम्भ भएको क्षेत्र लिमीबाट करिब ७७ किमिमा रहेको बताइन्छ । टोलीले सुझावसहितको प्रतिवेदन आइतबार गृहमन्त्री बालकृष्ण खाँणलाई बुझाएको हो । सीमामा केही समस्या देखिएका छन्, तत्काल र भविष्यमा गर्नुपर्ने समाधानबारे रिपोर्टमै उल्लेख गरेका छौं, प्रतिवेदन हस्तान्तरण गर्ने क्रममा आचार्यले भनेका थिए, कतिपय दशगजा क्षेत्र इन्टरनेसनल प्रोटोकलअनुसार पनि छैन, प्रोटोकलअनुसार व्यवस्था गर्न तत्कालीन र दीर्घकालीन समाधानका लागि संयुक्त संयन्त्रबाट काम गर्नुपर्ने देखिन्छ । गृहमन्त्री खाँणले प्रतिवेदनका सुझाव कार्यान्वयनका लागि आफूले पहल गर्ने प्रतिबद्धता जनाएका छन् । सीमास्तम्भ भएको ठाउँबाट दशगजा क्षेत्रभित्र दुवै देशले कुनै पनि भौतिक संरचना बनाउन पाउँदैनन् । सीमास्तम्भ पनि दुवै देशले आफूखुसी मर्मत गर्न पनि पाउँदैनन् । तर केही सीमा क्षेत्रमा चीन पक्षबाट तारबार लगाइएकालगायतका कैफियत समितिले औंल्याएको स्रोतले बतायो । यसअघि २०७७ असोजमा हुम्लाका तत्कालीन प्रमुख जिल्ला अधिकारी चिरञ्जीवी गिरी र सुरक्षा निकायका जिल्लास्थित प्रमुखहरूले लिमी पुगेर १२ नम्बर सीमास्तम्भ अवलोकन गरी प्रतिवेदन बनाए पनि त्यो अझै सार्वजनिक गरिएको छैन ।"
अध्ययन भिसा पाएका १० हजार विद्यार्थी अलपत्र,"(काठमाडौं)  कोभिड१९ को विश्वव्यापी महामारीका कारण विदेशमा आवतजावत रोकिँदा वैदेशिक अध्ययनमा जाने तयारीमा रहेका र बिदामा नेपाल आएका विद्यार्थीको शैक्षिक भविष्य अन्योलमा फसेको छ । वैदेशिक अध्ययनका लागि अनुमति र सम्बन्धित मुलुकको भिसासमेत पाइसकेका विद्यार्थी पनि आवतजावत नखुल्दा स्वदेशमै अलपत्र परेका छन् । जापान, अस्ट्रेलिया, कोरियामा अध्ययन भिसा पाइसकेका १० हजारभन्दा बढी विद्यार्थी ती देशमा कहिले जान पाउने हुन् भन्ने अझै अनिश्चित छ । चीन, बंगलादेश, अस्ट्रेलियामा पढ्दापढ्दै नेपाल आएका विद्यार्थी अझै फर्कन पाएका छैनन् ।यसैबीच, प्रतिनिधिसभाको शिक्षा तथा स्वास्थ्य समितिले अलपत्र परेका यस्ता विद्यार्थीलाई सम्बन्धित मुलुकमा पठाउने व्यवस्था गर्न आइतबार सरकारलाई निर्देशन दिएको छ । विदेश जान नपाएर रोकिएका विद्यार्थीको विषयमा शिक्षा मन्त्रालयसँग समितिका सदस्यहरूले छलफल गरेका थिए । छलफलपछि समितिले कूटनीतिक पहल गरी अलपत्र विद्यार्थीलाई सम्बन्धित देशमा पठाउने व्यवस्था गर्न सरकारलाई निर्देशन दिएको हो । समिति सभापति जयपुरी घर्तीेले शिक्षा मन्त्रालयले परराष्ट्र मन्त्रालयसँग समन्वय गरेर विद्यार्थीलाई अध्ययन पूरा गर्न विदेश पठाउनुपर्ने बताइन् । कूटनीतिक पहल गरी रोकिएका विद्यार्थीलाई विदेश पठाउनुपर्छ, उनले थपिन्, पठाउन नसक्ने भए यहीँ पढ्ने वातावरण मिलाउनुपर्छ, यसरी अलपत्र छाड्न हुँदैन, निकास दिनुपर्छ ।छात्रवृत्तिमा अध्ययनरत र अध्ययन गर्न जाने विद्यार्थी पनि सम्बन्धित मुलुकको शिक्षण संस्थामा पुग्न सकेका छैनन् । त्यहाँका शिक्षण संस्थामा भर्ना भएर महँगो शुल्कमा अनलाइन कक्षा लिइरहेका भए पनि प्रयोगात्मक कक्षामा सहभागी हुन नपाउँदा उनीहरूको शैक्षिक भविष्य नै जोखिममा परेको छ । बंगलादेश, अस्ट्रेलियालगायत मुलुकमा अध्ययनरत विद्यार्थी पनि त्यहाँ जान नपाएर रोकिएका छन् । शिक्षा मन्त्रालयका अनुसार कोभिड सुरु भएयता (सन् २०२० देखि) जापान जान १४ हजार र अस्ट्रेलिया जान ९ हजार जनाले अध्ययन अनुमतिपत्र (एनओसी) लिएका छन् । यीमध्ये अधिकांश विद्यार्थी रोकिएका हुन् । जापान, अस्ट्रेलिया, कोरियालगायत मुलुकमा अध्ययन गर्न जाने नयाँ विद्यार्थी रोकिएका नेपाल शैक्षिक परामर्श संघका पूर्वअध्यक्ष विष्णुहरि पाण्डेले बताए । यी मुलुकमा पढ्न जाने अनुमति र भिसा पनि पाएका १० हजार विद्यार्थी त्यता जान पाएका छैनन् । संघको जानकारीमा ४ हजार २ सय विद्यार्थी अस्ट्रेलिया र करिब ७ हजार विद्यार्थी जापान जान नपाएर रोकिएको उनले जनाए । यी विद्यार्थीले शिक्षण संस्थामा भर्ना भएर पैसा पठाइसके तर जान पाएका छैनन्, पाण्डेले भने, अनलाइन कक्षा भनेर जान रोकिएको छ । अध्ययन गर्न विदेश जाने तयारीमा रहेका विद्यार्थीअभिभावक तनावमा रहेका राष्ट्रिय शैक्षिक परामर्श संघका अध्यक्ष सन्तोष प्याकुरेलको भनाइ छ । अमेरिका, बेलायत, क्यानडालगायत मुलुकमा भने विद्यार्थी आउजाउ गरिरहेका छन् । कोभिडपछि विदेश पढ्न जाने विद्यार्थी र अभिभावकमा छटपटी छ, केही देशमा विद्यार्थी छिर्नै पाएका छैनन्, उनले भने । आफ्नै खर्चमा अनिवार्य क्वारेन्टाइन बस्नुपर्ने तथा स्वास्थ्य बिमाको व्यवस्था गरिएकाले खर्च बढेको शैक्षिक परामर्शकर्ताहरूले बताए । बेलायत, क्यानडालगायत मुलुकमा क्वारेन्टाइन खर्च मात्रै करिब दुई लाख लाग्छ । त्यस्तै, चीनमा मेडिकल शिक्षा अध्ययनरत सयौं नेपाली विद्यार्थीको शैक्षिक भविष्य पनि अन्योलमा छ । महामारीको कारण देखाउँदै चीनले प्रवेश रोक लगाएपछि उनीहरू नेपालमा रोकिएका हुन् । जसले गर्दा उनीहरूले इन्टर्नसिप गर्न पाएका छैनन् । चीन जान नपाएपछि उनीहरूले नेपालमै इन्टर्नसिप गर्न दिनुपर्ने माग राख्दै आन्दोलन गरिरहेका छन् । सन् २०१५ र २०१६ मा चीनमा एमबीबीएसलगायत विषय अध्ययन गर्न गएका विद्यार्थी कोभिड महामारीका कारण स्वदेश फर्केका थिए । उनीहरूले प्रयोगात्मक पढाइ मात्रै बाँकी रहेकाले नेपालमा नै इन्टर्नसिप गर्न पाउनुपर्ने भन्दै आइतबार पनि माइतीघर मण्डलमा प्रदर्शन गरे । सन् २०१५ र २०१६ मा चीन अध्ययन गर्न जान २ हजार विद्यार्थीले अनुमति पाएका शिक्षा मन्त्रालयको तथ्यांक छ । २०१४ का विद्यार्थी इन्टर्नसिप पूरा नगर्दै नेपाल फर्केपछि नेपाल मेडिकल काउन्सिलले १ सय ६५ जनालाई नेपालमा नै प्रयोगात्मक कक्षा गराउने निर्णय गरिसकेको छ । त्यसपछिका व्याचका विद्यार्थीले यही इन्टर्नसिप गर्न पाउनुपर्ने माग राखेका हुन् ।शिक्षा मन्त्रालयका सहसचिव हरिप्रसाद लम्सालले विदेशमा पढेर फर्केका तर पढाइ पूरा नगरेका विद्यार्थीका समस्याबारे अध्ययन भइरहेको बताए । यसरी फर्कनेमा अधिकांश एमबीबीएसका विद्यार्थी छन् । मेडिकल काउन्सिल र चिकित्सा शिक्षा आयोगका पदाधिकारी नेपालमा नै इन्टर्नसिप गराउनेभन्दा पनि पढाइ पूरा गर्न सम्बन्धित शिक्षण संस्था पठाउने व्यवस्था मिलाउनुपर्ने बताउँछन् । नेपालमा नै इन्टर्नसिप गराउने सुविधा दिँदा त्यस्ता विद्यार्थीको संख्या थपिँदै जाने उनीहरूको भनाइ छ । सन् २०१७ देखि २०१९ सम्म चीन पढ्न जान ३ हजार ३ सयभन्दा बढी विद्यार्थीले अनुमति लिएका छन् । कोभिड महामारी सुरु भएयता जम्मा १ सय ४३ जनाले मात्र अनुमति लिएका छन् । सन् २०१४ का विद्यार्थीलाई नेपालकै अस्पतालमा इन्टर्नसिप गराउने व्यवस्था मिलाउन लागिएको हो । त्यसयताका विद्यार्थीको इन्टर्नसिपका विषयमा विज्ञहरूको टोलीले अध्ययन गरिरहेको लम्सालले बताए ।"
आठपहरियाको मातृभाषा कक्षा बन्द,"(धनकुटा)  अल्पसंख्यक आठपहरिया जातिको मातृभाषा कक्षा बन्द भएका छन् । मुलुकभरमा धनकुटा नगर क्षेत्रमा कक्षा बन्द भएपछि भाषागत समस्याका कारण विद्यालयमा विद्यार्थीको उपस्थित न्यून हुँदै गएको छ ।नगरका सबैजसो वडामा बसोबास भए पनि वडा ८ मुख्य बाहुल्य क्षेत्र हो । उक्त वडामा आठपहरिया जाति मात्र ९७ प्रतिशत रहेकाले चार विद्यालयमा उक्त जातिको भाषा कक्षा पढाइ हुँदै आएको थियो । १० वर्षसम्म पठनपाठन भइसकेका कक्षा बन्द भएको देउराली माविका प्रधानाध्यापक यमबहादुर बस्नेतले बताए । पाठ्यपुस्तक बनाएर २०६६ देखि २०७६ सम्म नियमित पठनपाठन भए पनि त्यसपछि शिक्षकको दरबन्दी अभाव भन्दै बन्द भएको उनको भनाइ छ । दरबन्दीको शिक्षक सरुवा भएर गए । अरु शिक्षक व्यवस्थापन हुन नसक्दा भाषा कक्षा बन्द भएको हो, उनले भने, भाषा कक्षाका लागि शिक्षक ल्याउन कसैले चासो दिएनन् । वडा ८ को याक्तेमा रहेको जिमी प्राथमिक विद्यालय, टेकुनालास्थित जनता राष्ट्रिय आधारभूत विद्यालय, सान्ताङको देउराली माध्यमिक विद्यालय र च्याङ्जिबुङको चुलीवन प्राथमिक विद्यालयमा पढाइ हुँदै आएको थियो । स्रोतको समस्या र भाषा शिक्षकसमेत अभाव भएपछि भाषा कक्षा स्थगित भएको जनता राष्ट्रिय आधारभूत विद्यालयका प्रधानाध्यापक शुक्रबहादुर लिम्बूले बताए । अन्य विषयगत पढाइ भए पनि मातृभाषाको कक्षा नहुँदा बालबालिकाको संख्या कमी हुने अभिभावक संघका अध्यक्ष सोमबहादुर आठपहरियाको पनि भनाइ छ । इमिली कार्यक्रमअन्तर्गत २०६६ सालदेखि उक्त विद्यालयमा आठपहरिया भाषा कक्षा पढाइ हुँदै शिक्षा विकास तथा समन्वय एकाइले जनाएको छ । कक्षा १० वर्षपछि स्थगित भएको एकाइ प्रमुख मोहन लिंखा राईले बताइन् ।"
भीरबाट धकेल्नुअघि पनि करणी,"(ताप्लेजुङ)  फुङलिङ८ दोखु चारपाटे क्षेत्रबाट शुक्रबार बिहान दूध बिक्री गर्न सदरमुकाम फुङलिङ बजार आउनेले पैदल मार्गको तल्लोपट्टि एक युवती लडिरहेको अवस्थामा देखे । शरीरको माथिल्लो भाग नाङ्गै र तल्लो भाग सुरुवाल लगाएको अवस्थामा देखिएकी ती युवतीले हलचल नगरेको देखेपछि मरेको हो कि अचेत भन्दै जिल्ला प्रहरी कार्यालयमा खबर गरे । सादा पोसाकमा प्रहरीको विशेष टोली बिहान साढे ८ बजेतिर घटनास्थल पुग्यो । बर्दीधारी टोली करिब ९ बजे घटनास्थल पुग्यो र वरिपरि रेखांकन गर्यो । घटनास्थलको अवलोकन गर्ने क्रममा शव रहेको स्थानदेखि करिब एक सय मिटरमाथि ढुंगाको पहाडमा एउटा ज्याकेट र मेटासिडको खाली बोतल फेला पार्यो । त्यो बोतल भेट्ने प्रहरीका अनुसार भर्खरै प्रयोग गरेको हो कि जस्तो गन्ध आइरहेको थियो । डीएसपी वालनरसिंह राणा नेतृत्वको टोलीले घटनास्थलमा जम्मा भएकालाई आलोपालो गराएर शव देखायो । कसैले पनि पहिचान गर्न सकेनन् । त्यसपछि फुङलिङ नगरपालिका७ का वडाध्यक्ष राजन गुरुङको रोहबरमा शव उठाएर प्रहरीले जिल्ला अस्पतालको शवगृहमा पुर्यायो । त्यतिबेलासम्म एक युवती मृत भेटिएको खबर पहाडी बजारमा सनसनीपूर्ण भइसकेको थियो । मध्याह्नपछि पहिचान खुल्यो । ती युवती फक्ताङलुङ३ लिंखिम घर भई फुङलिङको भानुजन माविमा कक्षा ११ मा अध्ययनरत १८ वर्षीया पुष्पा लिम्बू हुन् । वीरबहादुर लिम्बूकी साइँली छोरी । उनी आफ्नै दिदी र आफन्तसँग फुङलिङ बिहीबारेमा बसेर स्कुल जान थालेकी थिइन् । उनले यसै वर्षमात्रै युवा वर्ष मावि कैजलेबाट एसईई उत्तीर्ण गरेकी थिइन् । भानुजन माविका प्रधानाध्यापक किशोर राईका अनुसार अघिल्लो सोमबार मात्रै शिक्षा विषय लिएर पढ्न विद्यालयमा भर्ना भएकी हुन् । डाँडामा मेटासिडको बोतल भेटिएको र त्यसको तल शव भेटिएकाले प्रहरीले यतिबेलासम्म उनले आत्महत्या गरेको हुन सक्ने आकलन गरिरहेको थियो । डीएसपी राणा त्यो बेलाको घटनाक्रमले त्यस्तो देखिए पनि हत्या भएको हो कि भन्ने पाटोबाट पनि अनुसन्धान गरेको दाबी गर्छन् । परिवारका सदस्य पुष्पाले आत्महत्या गरेको मान्न तयार भएनन् । फुपाजु केदारजंग ताप्मादेनका अनुसार उनीहरूलाई फुङलिङ१० फुरुम्बुका २४ वर्षीय ट्र्याक्टर चालक रामकुमार कार्कीमाथि शंका थियो । प्रहरीलाई भने पनि गम्भीरतापूर्वक लिएको जस्तो लागेन । कार्की फुङलिङबाट फुरुम्बु, लिंखिम हुँदै तापेथोकतिर ट्र्याक्टर चलाउँछन् । पुष्पासँग उनको कुरा भइरहने दिदीले सुइँको पाएकी थिइन् । त्यसका आधारमा उनीहरूले कार्कीमाथि शंका गरेका थिए । प्रहरीले चासो नदिएपछि शनिबार दिउँसो पुष्पाका बाबु, आमा, गाउँपालिका अध्यक्ष सरोज एभेङलगायतको टोली घटनास्थलमा गए, हेरे । निष्कर्ष निकाले पुष्पाको हत्या नै भएको हुनुपर्छ । प्रहरीले अनुसन्धानमा ध्यान नदिएको र जबर्जस्ती आत्महत्या भन्न खोजेको भन्दै आइतबार बिहान उनीहरूले पत्रकार सम्मेलन गरे र सोमबारदेखि हडताललगायत कार्यक्रम गर्ने घोषणा गरे । यसअघि नै अपराधीको खोजी नभएसम्म पोस्टमार्टम नगर्न भनेका उनीहरूले शव नबुझ्ने बताइसकेका थिए । त्यही बिहान प्रहरीले परिवारले नै दाबी गरेका कार्की पक्राउ परेको र उनले हत्या स्वीकार गरेको जनायो । राणाका अनुसार आठनौ महिनाअघि चिनजान भएका उनीहरूबीच प्रेमसम्बन्ध भई शारीरिक सम्पर्कसमेत भएको थियो । गत शुक्रबार बिहान करिब ३ बजे कार्कीले फोन गरेर आफ्नो डेरा रहेको ठाउँ सुकेटार जाने सडकमा पुष्पालाई बोलाए । मोटरसाइकलमा राखेर वडा नम्बर ४ को सेती चौतारा पुर्याए । त्यहाँ करणी गरेको बयान कार्कीले प्रहरीलाई दिएका छन् । करणीपछि विवाह गरौं भन्दा नमानेका कारण केही विवाद भएको र पुष्पाले तेरो इज्जतमाथि दाग लगाइदिन्छु भनेपछि टाउकाको पछाडिको भागमा ढुंगाले प्रहार गरेको बताएका छन् । जमिनमा लडाएपछि मलाई नमार्नु भन्दाभन्दै साथमा बोकेको मेटासिडको बिर्को खोलेर पुष्पाको मुखमा हालिदिएर भीरबाट धकेली झारिदिएको उनले बयान दिएको राणाले बताए । घटनास्थलमा स्वीटर, चप्पल, विषादीको बट्टा र उनको मोबाइलसमेत पुष्पालाई लडाएतिरै फालेपछि मरेकी छैन भने मार्ने भन्दै कार्कीले अर्को गोरेटो बाटो केही तल गई हेरेका थिए । कोल्टे अवस्थामा सास फेरिरहेको जस्तो देखेपछि पुनः हात समाई केही तलसम्म तानी बाटोमुनि खसाई फर्किएको उनले बयानमा उल्लेख गरेको प्रहरीले जनाएको छ । त्यसपछि सुकेटारतर्फ गएका उनी त्यहाँबाट फर्किएर ग्यारेजमा गई मोटरसाइकल धोइपखाली कोठामा पुगेका थिए । घटनापछि पनि शनिबार कार्कीले ट्र्याक्टर लिएर तापेथोक गएको स्थानीयले देखेका थिए । प्रहरीले उनलाई शनिबार राति पक्राउ गरेको दाबी गरेको छ । पुष्पाको मोबाइल अहिलेसम्म फेला नपरेको र कार्कीले फालेको भनेको ठाउँमा खोजिरहेको प्रहरीले जनाएको छ । पुष्पाकी दिदीले अघिल्लो दिन बेलुका पनि आफूहरू सुत्दा बहिनी कोहीसँग बोलिरहेको बताएकी छन् । तर आफैं मर्ने वा तनावको मुडमा भने उनी थिइनन् । पुष्पाको आइतबार बेलुका पोस्टमार्टम भएको छ । विषसमेत खुवाइएको खुलेकाले घटनामा कार्कीबाहेक अरूको संलग्नता भए नभएको पाटो पनि प्रहरीले केलाउँदै छ । परिवारले पनि मिहिन ढंगले अनुसन्धान गर्न दबाब दिएका छन् । पोस्टमार्टम रिपोर्ट आएपछि अझ तथ्य खुल्ने डीएसपी राणाले बताए ।"
निजामती कर्मचारीको पदपूर्ति ठप्प,"(काठमाडौं)  डेढ वर्षअघि गरिएको समायोजनका क्रममा भएको त्रुटि र लापरबाहीका कारण लोक सेवा आयोगमार्फत हुने कर्मचारीको पदपूर्ति ठप्प भएको छ । समायोजनका क्रममा गरिएको कर्मचारी खटनपटनविरुद्ध सर्वोच्च अदालतले हप्तैपिच्छे परमादेश जारी गरेपछि लोक सेवाका परीक्षा अनिश्चितकालका लागि स्थगित भइरहेका छन् । सर्वोच्चले कर्मचारीसम्बन्धी रिटमा संघीय मामिला तथा सामान्य प्रशासन मन्त्रालय र आयोगका नाममा ३० वटाभन्दा बढी परमादेश जारी गरिसकेको छ । अदालतले कर्मचारी पदपूर्तिसम्बन्धी सबै प्रक्रिया तत्कालका लागि रोक्न आदेश दिएपछि प्रशासनिक, प्राविधिक र लेखा समूहका हजारभन्दा बढी कर्मचारीको लिखित तथा मौखिक परीक्षा एवं नतिजा प्रकाशन अनिश्चित बनेको आयोगका प्रवक्ता तोयनारायण सुवेदीले बताए । यसबाट हजारौं परीक्षार्थी अन्योलमा परेका छन् । राजपत्रांकित तृतीय श्रेणी (शाखा अधिकृत) परराष्ट्र, प्रशासन र लेखा समूह, इन्जिनियरिङ, संसद् समूह सबैका परीक्षा रोकिएका छन् । धनकुटा, सुर्खेत, दिपायल, पोखरा, जलेश्वर, बुटवलका प्रदेश आयोगबाट नायब सुब्बाका लागि लिइएको अन्तर्वार्तासम्बन्धी सबै प्रक्रिया रोकिएको छ । प्रधानन्यायाधीश चोलेन्द्रशमशेर जबराको एकल इजालसले कर्मचारीका सबै विषय एकै पटक पेस गर्न गत भदौ अन्तिम साता आदेश गरेको थियो । अदालतको अर्को आदेश नभएसम्मका लागि आयोगले तालिकाअनुसारको परीक्षा स्थगन गर्दै आएको छ । आयोगले पछिल्लो पटक शुक्रबार र शनिबार लिने भनिएको झन्डै तीन सय इन्जिनियरको अन्तर्वार्ता पनि रोकिएको छ । सोही समयमा सञ्चालन गर्ने भनिएको विद्यालय निरीक्षकको अन्तर्वार्ता पनि रोकिएको छ । कोभिड महामारी र पदाधिकारीको अभावले गत वर्ष परीक्षा सञ्चालन हुन सकेको थिएन । आयोगले यस वर्ष भने रोकिएको परीक्षाको तालिका बनाएर सञ्चालन गर्न थालेको थियो । आयोगका अनुसार आर्थिक वर्ष २०७६७७ मा ३ सय ९२ जना अधिकृतका लागि लिइएको परीक्षाको अन्तिम नतिजा प्रकाशन रोकिएको छ । आव २०७७७८ का लागि एक सय ५० जना अधिकृतको मूल लिखित परीक्षा स्थगन गरिएको छ । आयोगको उपत्यका बाहिरका ७ वटा कार्यालयबाट लिइने पाँच सयभन्दा बढी नायब सुब्बाको अन्तर्वार्ता पनि रोकिएको छ । २०७६७७ मा निर्धारण गरिएको खरिदारको र दुई सयभन्दा बढी सबओभरसियरको अन्तर्वार्ता रोकिएको छ । तालिका नै परिवर्तन गर्नुपर्ने भएपछि मिति तोकिएका परीक्षा रोक्नुको विकल्प नरहेको आयोगले जनाएको छ । प्रदेश र स्थानीय तहमा समायोजन भएका अधिकृतस्तरका पौने दुई सय कर्मचारी अदालतको आदेशमा संघको दरबन्दीमा पदस्थापन गर्नुपर्ने भएपछि कर्मचारीतन्त्रमा असर परेको हो । पदपूर्तिका लागि अन्तर्वार्ता दिएर नतिजाको प्रतीक्षामा रहेका र प्रदेश एवं स्थानीय तहबाट संघको दरबन्दीमा पदस्थापन हुन पर्खिरहेकाले दायर गरेको रिटका आधारमा सर्वोच्चले कर्मचारीको समस्या एकै पटक हेरेर अन्तिम निर्णय दिने भनेको हो । अदालतले कर्मचारीसम्बन्धी सबै प्रक्रिया जहींका तहीं राख्न आदेश दिएको छ । अर्को आदेश नआएसम्म समायोजनसँग जोडिएको विषयमा परीक्षा सञ्चालन गर्न सक्दैनौं, आयोगका प्रवक्ता सुवेदीले भने ।प्रदेश र स्थानीय तहबाट फर्काइएका अधिकृतहरूले अदालतको आदेशमा जतिसक्दो छिटो संघको दरबन्दीमा पदस्थापन हुन चाहेका छन् । उता अन्तर्वार्ता दिएर बसेका परीक्षार्थीले नतिजा प्रकाशन छिटो हुनुपर्ने माग गर्दै आएका छन् । उनीहरूले हप्तैपिच्छे आयोगको कार्यालयमा प्रदर्शन गर्दै आएका छन् । अदालतले समायोजनमा परेका कर्मचारीको पदस्थापन नगरी नयाँ पदपूर्ति नगर्न आदेश दिएकाले अधिकृतको सिट संख्या घट्ने परीक्षार्थीको आकलन गरेका छन् । अदालतले समायोजनमा परेकालाई प्राथमिकता दिएको देखिएपछि परीक्षार्थी बढी सशंकित भएका हुन् । अदालतकै आदेशअनुसार गत भदौमा ३४ जना अधिकृत संघको दरबन्दीमा पदस्थापन भइसकेका छन् । त्यसपछि १ सय २० अधिकृतलाई पनि अदालतले संघमा सायोजन गर्न आदेश दिएको थियो । अदालतकै आदेशमा उक्त निर्णय कार्यान्वयन भएको छैन । अहिले उनीहरू स्थानीय तहमै काम गरिरहेका छन् । समायोजन ऐनअनुसार एक पटकका लागि २०७६ चैतसम्म संघ, प्रदेश र स्थानीय तहमा ९९ हजार कर्मचारीको दरबन्दी मिलाइएको थियो । समायोजन ऐनमा भएको त्रुटिका कारण अदालतले प्रदेश र स्थानीय तहमा गएका कर्मचारीको सरुवालाई धमाधम उल्ट्याइरहेको छ । पदपूर्तिबाट आउने अधिकृतमध्ये झन्डै एक सय जना स्थानीय तहमा पठाउने तयारी संघीय मन्त्रालयले गरेको छ । जिल्ला प्रशासन कार्यालयमा अधिकृतको ८० भन्दा बढी दरबन्दी रिक्त छ । मालपोत कार्यालमा कर्मचारी अभाव छ । संघीय मन्त्रालयका प्रवक्ता तथा सहसचिव वसन्त अधिकारीका अनुसार सबैभन्दा धेरै समस्या स्थानीय तहमा रहेको छ । सय स्थानीय तहमा रिक्त अधिकृत पठाउन लोक सेवाले पदपूर्ति गर्नुपर्ने छ । स्थानीय तहमा ६६ हजार ९ सय ८ जनाको दरबन्दी रहेकामा झन्डै १४ हजार रिक्त रहेको छ ।"
महासभा अध्यक्षसँग परराष्ट्रमन्त्री खड्काको भेटवार्ता,"काठमाडौं (कास) न्युयोर्कमा जारी संयुक्त राष्ट्रसंघका ७६ औं महासभाका दौरानमा परराष्ट्रमन्त्री नारायण खड्काले शनिबार महासभाका अध्यक्ष अब्दुल्ला साहिद, भारतीय विदेशमन्त्री एस जयशंकर र बंगलादेशका विदेशमन्त्री अब्दुल मोमेन भेटवार्ता गरेका छन् । न्युयोर्कस्थित राष्ट्रसंघका लागि नेपालको स्थायी नियोगका अनुसार महासभाका अध्यक्ष साहिदसँगको भेटवार्तामा परराष्ट्रमन्त्री खड्काले बधाई दिएका थिए । माल्दिभ्सका पूर्वविदेशमन्त्री साहिद यस पटक संयुक्त राष्ट्रसंघको महासभाका लागि अध्यक्ष चुनिएका हुन् । परराष्ट्रमन्त्री खड्काले अन्तर्राष्ट्रिय शान्ति, सुरक्षा, विकास, मानव अधिकार, राष्ट्रसंघीय शान्ति स्थापना मिसन र कम विकसित मुलुकलाई सहयोगलगायत विषयमा कुरा राखेका थिए । साहिदले आफू यूएनमा रहँदा नेपालको प्राथमिकतामा सहयोग गर्ने प्रतिबद्धता व्यक्त गरेका थिए । साहिदको कार्यकाल एक वर्षको हुन्छ । मन्त्री खड्काले साहिदको कार्यकालमा नेपालका तर्फबाट पूर्ण रूपमा सहयोग हुने प्रतिबद्धता व्यक्त गरे । मन्त्री खड्का र भारतीय विदेशमन्त्री जयशंकरबीच दुई मुलुकको विशेष सम्बन्धलाई थप अगाडि बढाउने विषयमा छलफल भएको थियो । खड्का र बंगलादेशका विदेशमन्त्री मोमेनबीच द्विपक्षीय, क्षेत्रीय र बहुपक्षीय सहयोग प्रवर्द्धनका बारेमा विचार आदानप्रदान भएको थियो । छलफलमा व्यापार, लगानी, जलविद्युत् विकास र सीमापार ऊर्जा व्यापारलगायत क्षेत्रमा आवश्यकताअनुसार सहकार्य गर्ने विषयमा केन्द्रित थियो, नियोगद्वारा जारी विज्ञप्तिमा उल्लेख छ । दुई देशबीच सम्बन्धबारे चर्चा गरेका दुवै नेता पारस्परिक हितका क्षेत्रमा थप सहकार्य बढाउन सहमत भएका थिए । परराष्ट्रमन्त्री खड्कालाई शनिबार राति न्युयोर्कस्थित यूएनका लागि नेपालका तर्फबाट स्थायी नियोगका प्रमुख अमृतकुमार राईले आफ्नो निवासमा रात्रिभोज आयोजना गरेका थिए । मन्त्री खड्का यूएनको ७६ औं महासभामा नेपालको टोलीको नेतृत्व गर्दै न्युयोर्क गएका हुन् । खड्काले यसअघि शुक्रबार यूएनको पिस अपरेसन विभाग का उपमहासचिव जिनपियरे लाक्वा र कुवेतका परराष्ट्रमन्त्री शेख अहमद नासिर अलमोहमद अलसवाहसँग भेटवार्ता गरेका थिए ।"
एमालेमा फरक मत राख्ने १० नेता तितरबितर,"(काठमाडौं)  एमालेमा दसबुँदे सहमतिका पक्षधर नेताहरूले विधान सम्मेलनमा उठ्ने मुद्दाहरूमा व्यक्तिगत असन्तुष्टि राख्ने रणनीति तय गरेका छन् । पार्टी विभाजनसँगै आफूहरूको शक्ति क्षयीकरण भएको निष्कर्षसहित उनीहरूले औपचारिकता का लागि व्यक्तिगत रूपमा आफ्ना असन्तुष्टि राख्ने रणनीति लिएका हुन् । अध्यक्ष केपी शर्मा ओलीनिकट नेताहरूले यसलाई मुद्दाका आधारमा नेता बन्ने परम्परा तोडिएको भनेर अर्थ्याएका छन् । एमाले उपाध्यक्ष भीम रावल, उपमहासचिव घनश्याम भुसाललगायत नेताहरू दसबुँदे सहमति कार्यान्वयन हुने विश्वासमा पार्टी विभाजनतिर लागेका थिएनन् । तर पार्टी नेतृत्वले अहिले सहमति कार्यान्वयन नगर्दा उनीहरू असन्तुष्ट छन् । पार्टी विभाजनपछि पहिला जस्तो दबाब दिएर असहमति वा असन्तुष्टि सम्बोधन गराउन सक्ने शक्ति हामीसँग अहिले छैन । त्यसैले सामूहिक र संस्थागत नभई मुद्दामा व्यक्तिगत असन्तुष्टि राख्ने रणनीति तय गरेका छौं, एमालेका एक स्थायी कमिटी सदस्यले भने । ओलीपक्षीय नेता कर्ण थापाले भने एमालेमा मुद्दा का आधारमा नेता बन्ने प्रवृत्ति अन्त्य भएको दाबी गरे । शुक्रबारको केन्द्रीय कमिटी बैठकमा दसबुँदे सहमति कार्यान्वयनलाई एजेन्डा बनाउन माग गरेका उपाध्यक्ष रावल आइतबारको बैठकमा केहीबेर बसेर निस्किएका थिए । रावलको अनुपस्थिति असन्तुष्टिको संकेत हो, एमालेका एक केन्द्रीय सदस्यले भने । दसबुँदे सहमतिअनुसार सुदूरपश्चिम इन्चार्जको जिम्मेवारी नपाएकामा रावल असन्तुष्ट छन् । उनले शुक्रबार दसबुँदे सहमति कार्यान्वयन नभए खारेज गर्नसमेत माग गरेका थिए । एमाले उपाध्यक्ष युवराज ज्ञवालीले १० नेता भन्दै सबैको एउटै मत नहुने बताए । प्रतिवेदनमा धेरै विषय सच्याउनुपर्नेछ । हामीले आआफ्ना विचार लिखित र मौखिक रूपमा राखेका छौं, उनले भने, आगामी दिनमा पनि चित्त नबुझेका विषय आआफ्ना ढंगले सम्बन्धित ठाउँमा राख्दै जान्छौं । विधान महाधिवेशनमा पेस गरिने तीन प्रतिवेदनमाथि केन्द्रीय कमिटी बैठकमा भएको समूहगत छलफलमा दसबुँदे सहमति पूर्ण कार्यान्वयन गर्नुपर्ने र त्यसले मात्र पार्टीलाई बलियो बनाउने आवाज उठेको थियो । बैठकमा अध्यक्ष ओलीले दसबुँदे सहमति आवश्यकताअनुसार कार्यान्वयन हुने बताएका थिए । दसबुँदे सहमति कार्यान्वयन हुन्छ । तर यसको कार्यान्वयन गर्दा माओवादीबाट एमालेमै रहनुभएका साथीहरूको पनि सम्मान गर्नुपर्छ । सहमति गर्ने साथीहरूको पनि सम्मान गर्छौर् ंर माओवादीबाट आएका साथीहरूको पनि सम्मान गर्दै दसबुँदे सहमति कार्यान्वयन गर्छौं, उनको भनाइ थियो । असन्तुष्टिका बाबजुद केन्द्रीय कमिटी बैठकमा अध्यक्ष केपी शर्मा ओलीको राजनीतिक प्रतिवेदन, महासचिव ईश्वर पोखरेलको संगठनात्मक प्रस्तावसम्बन्धी मस्यौदा र उपमहासचिव विष्णु पौडेलको विधान संशोधनसम्बन्धी प्रस्ताव परिमार्जनसहित पारित गरिएका छन् । बैठकपछि प्रचार विभाग प्रमुख योगेश भट्टराईले तीनवटै प्रतिवेदन सुझावसहित पारित भएको जानकारी दिए । एमालेको विधान महाधिवेशन यही १५, १६ र १७ गते गोदावरीमा हुँदै छ । भट्टराईका अनुसार विधान महाधिवेशनमा ५ हजार प्रतिनिधि सहभागी हुनेछन् । एमाले उपाध्यक्ष ज्ञवालीले दसबुँदे सहमति कार्यान्वयनमा अझै केही समस्या देखिएको बताए । अधिकांश ठाउँमा दसबुँदे सहमति कार्यान्वयन भइसकेको छ । तर सुदूरपश्चिममा धेरै समस्या देखिएको छ, उनले भने, इमान्दारीपूर्वक सहमति कार्यान्वयनमा जाँदा प्रदेशको इन्चार्ज भीम रावल हो । तर यसबारे सोमबार बस्ने स्थायी कमिटी बैठकमा छलफल हुन्छ । ओलीले पनि सोमबारको स्थायी कमिटी बैठकमा दसबुँदे सहमति कार्यान्वयनबारे थप छलफल हुने बताएका छन् । एमालेमा खासगरी पूर्वमाओवादी नेताहरूको जिम्मेवारीलाई लिएर दसबुँदे सहमति कार्यान्वयनमा जटिलता देखिएको छ । ओली दसबुँदे सहमति गर्ने नेताहरूप्रति व्यक्तिगत रूपमा असन्तुष्ट छन् । उनले आफ्नो प्रतिवेदनमै दसबुँदे सहमति गर्नेहरू उपाध्यक्ष रावल, उपमहासचिव भुसाल, सचिव गोकर्ण विष्ट, स्थायी कमिटीका सदस्य सुरेन्द्र पाण्डे र रघुजी पन्तसहितका नेताको भूमिकामाथि प्रश्न उठाएका छन् । प्रतिवेदनमा उनीहरूले विपक्षीको सेवा गरेको आरोपसहित एमाले नेतृत्वको सरकारलाई जुनसुकै मूल्यमा अपदस्थ गर्न, प्रदेशहरूमा एमाले सरकारलाई विफल पार्न, पार्टीका उम्मेदवारलाई पराजित गर्न र आन्दोलनलाई विपक्षीहरूको सेवामा समर्पित गर्न गतिविधि गरेको ओलीले उल्लेख गरेका छन् । ओलीले प्रतिवेदनमा लेखेका छन्, विभाजनका योजनाकार नवौं राष्ट्रिय महाधिवेशनदेखि नै पार्टीका नीति र नेतृत्वका विरुद्ध अन्त्यहीन गुटबन्दी, किचलो र असहयोगमा संलग्न थिए । यिनीहरू नै एमाले नेतृत्वको सरकारलाई विस्थापित गर्ने भित्री योजनाकार थिए र नेकपालाई सके कब्जा, नभएमा विभाजित गर्ने पुष्पकमल दाहालको अभियानका सारथि पनि । आफूहरूको भूमिकामाथि प्रतिवेदनमै अध्यक्ष ओलीले नकारात्मक टिप्पणी गरेको भन्दै नेताहरू असन्तुष्ट छन् । आइतबारकै बैठकमा उपमहासचिव भुसालले प्रतिनिधिसभा विघटनको मुद्दालाई लिएर अध्यक्ष ओलीको प्रतिवेदनमा असन्तुष्टि मात्र राखेनन्, यसलाई फरक मतकै रूपमा प्रस्तुत गरे । ओलीले दुई पटक प्रतिनिधिसभा विघटन गर्दा एमालेको तत्कालीन माधवकुमार नेपाल समूहले प्रतिवाद गरेको थियो । प्रतिवेदनमा ओलीले प्रतिनिधिसभा विघटनलाई तत्कालीन राजनीति संघर्षको बाध्यात्मक कदम भनेका छन् । भुसालले भने विघटनलाई गल्तीका रूपमा स्वीकार गर्नुपर्ने मत राखेका छन् । खासगरी कम्युनिस्ट आन्दोलनले जुन धक्का खाएको छ, त्यो सानोतिनो छैन । यसलाई अझ जिम्मेवारीपूर्वक, वस्तुगत ढंगले मूल्यांकन गरिनुपर्छ । हाम्रै पनि केके कमजोरी भएका हुन्, त्यसबारेमा नलुकाईकन भन्नुपर्छ, बैठकपछि उनले भने । भुसालले बैठकमा समाजवादमा जाने ठोस कार्यक्रम बनाउनुपर्नेमा पनि जोड दिएका छन् । समाज परिवर्तन भइसक्यो । अब समाजवादको गन्तव्य हो । निजी सम्पत्तिको अन्त्य गर्ने समाजवाद आजै सम्भव छैन । त्यस्तै हामीले जबजको कुरा गरेका छौं । जबज के हो भन्ने कुरा सिद्धान्तका रूपमा परिभाषित गरेका छैनौं । यो विषयमा यसरी लामो समय जाँदैनौं । यसर्थ जबजलाई पनि परिपूर्ण गरौं भनेर स्थायी र केन्द्रीय कमिटी बैठकमा राखेको छु, उनले भने । भुसालले राखेका विषयमा दसबुँदे सहमतिका पक्षधर दस नेता को समान धारणा नभएको उपाध्यक्ष ज्ञवालीले बताए । संसद् विघटन गलत हो, यसलाई स्वीकार गर्नुपर्छ भन्नेमा हाम्रो एउटै मत छ । अन्य केही विषयलाई हेर्ने दृष्टिकोण र मत एउटै नहुन सक्छ, उनले भने, त्यो स्वाभाविक पनि हो । उनका अनुसार स्थायी कमिटीभन्दा माथि रहने गरी प्रस्ताव गरिएको केन्द्रीय सचिवालयका विषयमा पनि एउटै बुझाइ छैन । एमालेमा स्थायी कमिटीभन्दा माथि रहने गरी तत्कालीन नेकपामा जस्तै ७ सदस्यीय सचिवालयको प्रस्ताव गरिएको थियो । यसअघि केन्द्रीय कमिटीका पदाधिकारीमध्येबाट छनोट गरेर ७ सदस्यीय सचिवालय रहने प्रस्ताव गरिएको थियो । तर त्यसमा केही नेताहरूले विरोध जनाएपछि केन्द्रीय कमिटीका पदाधिकारी सबै सचिवालयमा रहने गरी परिमार्जन भएको उपाध्यक्ष ज्ञवालीले जानकारी दिए । उनका अनुसार यो विषयमा पनि स्थायी कमिटीले निर्णय गर्ने भएको छ ।"
लियोनार्दोको चस्मा,"(बर्दिया)  सामान्य झगडामा आफन्त, छिमेकी, साथीभाइबीच बोलचाल बन्द हुन्छ । वर्षौं दुस्मनी रहन्छ । यस्तै शत्रुता पाल्दा हुन् भने मधुवन३ खाताका ५३ वर्षीय भदै थारुको स्वभाव बेग्लै हुन्थ्यो होला । बाघले उनको एउटा आँखा फुटायो । दुईपटक वन्यजन्तुले आक्रमण गर्दा मुस्किलले ज्यान जोगियो । तैपनि उनी वन्यजन्तु संरक्षणका काममै क्रियाशील छन् ।केही वर्षअघिसम्म खाता जैविक मार्गमा सितिमिति बाघ देखिँदैनथ्यो । अहिले दिनहुँ देखिन थालेपछि थारू गद्गद् छन् । पहिले चोरी सिकार गर्न कोही आए कि भनेर एक्लै वनमा निगरानी गर्थें, उनले भने, अहिले आँट आउँदैन, बाघले कति बेला आक्रमण गर्छ पत्तै हुन्न । त्यसैले समूहमा वनमा गस्ती सुरु गरेको उनले सुनाए । दिनमा एकपटक स्थानीय गौरी सामुदायिक वनको नियमित अनुगमन गर्छन् । उनका अनुसार सामुदायिक वनमा बाघ, हात्ती र गैंडाको संख्या बढेको छ । त्यसैले वन हेरालुसहित समूहमा जाने गरेको उनले बताए । एक साताअघि बाघले आक्रमण प्रयास गर्यो, उनले भने, भागेर ज्यान बचायौं । त्यसबेला खाता समन्वय समितिका कर्मचारी र पदाधिकारीमाथि बाघले आक्रमण प्रयास गरे पनि भागेर ज्यान बचाएको संरक्षणकर्मी माया योगीले बताइन् । दिनहुँ बाघ आउने गरेको छ, उनले भनिन्, वनमा जाने अवस्था छैन । वन अहिले हराभरा र घना भइसकेको उनले बताइन् ।१० वर्षअघि हलिउड अभिनेता लियोनाद्रो डिक्याप्रियो बर्दिया राष्ट्रिय निकुञ्ज अवलोकनका लागि आउदा थारूलाई भेटेका थिए । संरक्षणमा उनको योगदानबारे जानकारी पाएकाले भेटेको लियोनार्दोले बताएका थिए । त्यो हिरोले ग्वाम्मै अँगालो हालेर यु आर ग्रेट, यु आर हिरो भन्यो, थारूले सम्झिए, त्यसबेला केहीबेर बाघ संरक्षणसम्बन्धी कुराकानी भयो । हलिउड अभिनेताले सम्झनास्वरूप दिएको चस्मा थारूले अहिलेसम्म साँचेर राखेका छन् । संरक्षणका काममा जहाँ गए पनि चस्मा लगाएर जान्छु, उनले भने । करिब दुई दशकअघि उनी गौरी सामुदायिक वन अनुगमनमा जाँदा बाघले झम्टिएर आँखा फुटाएको थियो । त्यसबेला उनी वन उपभोक्ता समूहका अध्यक्षमा पहिलोपटक निर्वाचित भएका थिए । निकुञ्जमा खरखडाई खुलेको थियो । वनमा प्रवेश गरेका उपभोक्ताले वन र वन्यजन्तुमा कुनै हानिनोक्सानी नपुर्याऊन् भनेर अनुगमनमा गएका बेला आफूमाथि बाघले आक्रमण गरेको उनले बताए । बाघले पन्जाले आँखामा हिर्काएको थियो, उनले सम्झना गरे, त्यो बेला म मुस्किलले बाघबाट बाचेँ । घटनापछि उनी एक महिना अस्पताल बसे । नेपालगन्जमा उनको आँखाको शल्यक्रिया भएको थियो । बाघले आफ्नो बासस्थानमा मानिसबाट खतरा भए मात्र आक्रमण गर्छ, उनले भने ।बाघसँगको जम्काभेटको ठूलो मूल्य चुकाएका उनी उक्त घटनापछि पनि संरक्षणका काममा पहिले जसरी नै क्रियाशील छन् । बाघ बचाउ अभियान नै चलाएका छन् । चोरी सिकार नियन्त्रणमा उनले युवा दस्ता बनाएर परिचालित गरेका छन् । त्यसताका नेपालभारतको सीमावर्ती जंगल भएका कारण खाता क्षेत्रलाई जैविक मार्गका रुपमा संरक्षित वन घोषणा गरिएको थियो । नेपालभारतबाट वन्यजन्तु ओहोरदोहोर गर्ने यस मार्गमा चोरी सिकारीको बिगबिगी थियो । संकटकालका समय तीन जना चोरी सिकारीलाई बाघ मारेको अभियोगमा तत्कालीन विद्रोही माओवादीले पक्राउ गरी बेपत्ता बनाएका थिए । यस जैविक मार्गमा एक वर्षयता ६ जनाको बाघले ज्यान लिइसकेको छ ।"
दसैंलाई दिनहुँ १० करोडका नयाँ नोट,"दसैं र तिहारका लागि नयाँ नोटको माग बढ्दो छ । मागअनुसार राष्ट्र बैंकले बर्सेनि वितरण गरिने नयाँ नोटको परिणाम पनि बढाउँदै आएको छ । यसले बजारमा मुद्रा आपूर्ति बढाउँछ । यसको अर्थ नागरिकको हातहातमा धेरै पैसा पुग्छ । हात हातमा पैसा भएपछि खर्च गर्ने प्रवृत्ति बढ्छ । खर्च गर्ने क्षमता बढेपछि माग बढ्छ । माग बढेपछि बजारमा वस्तु तथा सेवाको मूल्य बढ्छ । यसले समग्र राष्ट्रको मूल्य वृद्धिदर बढाउँछ । मूल्य वृद्धिदर बढ्नु भनेको पैसाको क्रयशक्ति (भाउ) घट्नु हो । यसकारण पैसाको मूल्य तीव्र रूपमा घट्न नदिन अर्थशास्त्री सुझाउँछन् । नयाँ नोट वितरण राष्ट्र बैंकका लागि चुनौतीपूर्ण बन्दै गएको उनीहरूले बताएका छन् ।राष्ट्र बैंकले नोट छपाइ, वितरण तथा व्यवस्थापनमा वार्षिक करिब ३ अर्ब रुपैयाँ खर्च गर्छ । नोटको माग बढेअनुसार यस्तो खर्च पनि बढ्छ । यसले राष्ट्रको व्ययभार बढाउँछ । यो क्षेत्रमा गरिने लगानी तुलनात्मक रूपमा अनुत्पादक मानिन्छ । नोटको आयु यति नै वर्ष हुन्छ भन्ने नतोकिए पनि जतनले उपयोग गरे धेरै वर्षसम्म टिकाउन सकिन्छ । यो वर्ष वितरण गरेको नयाँ नोट राष्ट्र बैंकमा फर्किंदा पुरानो भएर आउँछ । नागरिकको माग पूरा गर्न राष्ट्र बैंकले ठूलो धनराशि खर्च गर्नुपर्छ । यसरी हरेक वर्ष ठूलो मात्रामा नयाँ नोट छपाइ गर्दा प्रयोग नभएकै अवस्थामा स्टकमा रहेको पुरानो नोटको पनि आयु सकिँदै जाने र नयाँ नोटको आयु पनि सकिने जानकार बताउँछन् ।"
अर्धजलाशय र जलाशययुक्त विद्युत् आयोजनालाई सहुलियत प्रस्ताव,यस्ता छन् सुविधा  १५ वर्षसम्म आयकरमा पूर्ण र थप ६ वर्ष ५० प्रतिशत छुट  निर्माण सामग्रीमा भन्सार र मूल्य अभिवृद्धि कर छुट  बैंक ब्याजमा १५ प्रतिशत मात्र अग्रिम कर कट्टी  वैदेशिक ऋणका आयोजनामा १० वर्षसम्म डलरमा पीपीए  भायबिलिटी ग्याप फन्डिङमार्फत सरकारले अनुदान वा सहुलियतपूर्ण ऋण दिने  प्रसारणलाइन निर्माणको खर्च सरकारले व्यहोर्ने
एनआरएनए निर्वाचनमा आचार्य प्यानलको उम्मेदवारी घोषणा,"निर्वाचन भएको सय दिनभित्र यो योजनालाई कार्यान्वयनमा ल्याउनेछु, उनले भने । बेलायतमा रहेका पूर्वगोर्खा सैनिकको मुद्दा वर्षौंदेखि जेलिँदै आएको र बेलायत र नेपाल सरकारसँग उक्त मुद्दा सम्बोधनका लागि पटकपटक समाधानमुखी पहल गरिरहेको आचार्यले बताए । निर्वाचित भएपछि कहिल्यै नबल्झिने गरी गोर्खा मुद्दाको समाधान गर्न निर्णायक पहल गर्नेछु, संघका सल्लाहकार रहेका उनले भने, मध्यपूर्वको श्रमसम्बन्धी जटिलता, युरोप, अमेरिका र अस्ट्रेलियाका विद्यार्थीका समस्या तथा अफ्रिका क्षेत्रको भिसालगायत समस्या समाधानका लागि योजनाबद्ध कार्ययोजना बनाएर अघि बढ्नेछु । आचार्यले आईएलओको सहयोगबाट सञ्चालित परियोजनामा भएको अनियमितताको छानबिन गर्न मागसमेत गरे । आफू अध्यक्षमा निर्वाचित भए संस्थाभित्र गरिएका अनियमिततालाई बाहिर ल्याउने उनको दाबी छ । पर्वतको धाइरिङमा जन्मिएका आचार्य बेलायतमा बसोबास गर्दै आएका छन् । महासचिवमा उम्मेदवारी घोषणा गर्ने पौडेलले दुई कार्यकाल एनसीसी अमेरिकाको नेतृत्व गरिसकेका छन् । कार्यक्रममा जुममार्फत महासचिवमा उम्मेदवारी घोषणा गर्दै पौडेलले संस्थालाई पारदर्शी र परियोजनामुखी बनाउने बताए । संस्थाको साखलाई अझै उँचो बनाउन लागिपर्ने छु, उनले भने । यसअघि अध्यक्षमा संघकी उपाध्यक्ष रविना थापाले उम्मेदवारी घोषणा गरिसकेकी छन् । यसैगरी महिला उपाध्यक्षमा जानकी गुरुङ (बेल्जियम), उपाध्यक्षमा आरके शर्मा (कतार), सचिवमा प्रवीण गुरुङ (कतार) र नारायण आचार्य (हल्यान्ड) लगायतले आचार्यको प्यानलबाट उम्मेदवारी घोषणा गरेका हुन् ।"
उद्यममा रमाउँदै युवा,"(लुम्बिनी)  व्यावसायिक घराना गोयन्का ग्रुपअन्तर्गत अरुण एग्रो इन्डस्ट्रिज र एभरेस्ट रोलिङको निर्देशकका रूपमा २४ वर्षीय अचल गोयन्काले व्यवसाय सम्हालिरहेका छन् । जिजुबाजेको पालादेखि सुरु अचलको व्यावसायिक पृष्ठभूमिले उनको वैज्ञानिक बन्ने सोच फेरियो । त्यसपछि पिताको कामलाई निरन्तरता दिने निर्णय लिएको उनले बताए । हजुरबुबा र बुबाले बनाएको उद्योगीको छवि कायम राख्न उद्योग र व्यापार सम्हाल्नैपर्छ भन्ने लाग्यो, उनले भने, मसँगै नयाँ वस्तुको उत्पादन भित्रिएको छ, विस्तार गर्दै लैजाने सोच छ । रूपन्देहीको ओमसतिया२ स्थित उनको उद्योगमा अहिले ४ सय जनाले काम गर्छन् । २८ वर्षीय धीरज अग्रवाल पश्चिम नवलपरासीस्थित व्यावसायिक घरानामा जन्मिएका हुन् । अहिले उनले पाँचवटा व्यावसायिक उद्योग र ट्रेड सञ्चालन गरिरहेका छन् । घरका जेठा छोरा हुन् । २०६२६३ मा घरको छतमा बसेर बाटो नियाल्दै गर्दा चिप्लिएर खसेपछि मेरुदण्डमा समस्या आएको थियो । अहिले उनले ह्विल चेयरको सहायतामा विभिन्न पाँच प्रतिष्ठानको प्रबन्ध निर्देशक भई काम गरिरहेका छन् । पवन मिष्ठान्न भण्डारका सञ्चालक पवन हलुवाईका छोरा पल्लवले होटल व्यवसाय सम्हालेका छन् । मिष्ठान्न भण्डारसँगै व्यापार विस्तार गर्न व्यवस्थापन संकायमा स्नातक पढेका पल्लवले लुम्बिनीस्थित पाँचतारे पवन प्यालेसको व्यवस्थापन हेरिरहेका छन् । हजुरबुबाकै पालादेखिको व्यापारलाई अघि बढाइरहेको उनले जानकारी दिए । देवदह४, विजयपुरस्थित विन्ध्यवासिनी धातु उद्योगका सञ्चालक हुन्, २२ वर्षीय सचिन पंगेनी । बीबीए पढिरहेका उनले १६ वर्षको उमेरमै उद्योगी बन्ने चाहनास्वरूप बुबाको सहयोगमा उक्त उद्योग खोलेका थिए । बजार बुझ्न, के गर्दा ठीक होला भनी सोच्न र लगानी गर्न सुरुमा उनले धेरै दुःख गरे । थोरै बजेटबाट सुरु गरी चार करोड लगानी पुगेको उनको उद्योगमा ढोकामा फिटिङ गरिने आल्मुनियमका सामान बन्छन् । सुनचाँदीका गहना लगाउने सोख प्रायः नेपालीमा हुन्छ । तिनै सुनचाँदीका गहना बनाउन २०५७ सालमै पर्वतदेखि बुटवल आएका ३८ वर्षीय कमल विश्वकर्माको अहिले विश्व ट्रेघाँटी नामक उद्योग छ । बुटवल११, मझुवामा रहेको उनको उद्योगमा ५३ जनाले रोजगारी पाएका छन् । सुन बनाउने काममा धेरै साहूकहाँ पुगियो, कतिले कामको प्रशंसा गरे, कतिले बेलैमा काम नभ्याउँदा कराए, अहिले आनन्द छ, कमलले विगत सम्झिए, आफूले कमाउने, परिपूर्ण हुनेभन्दा पनि अरूलाई काम गर्ने वातावरण बनाउन सकेकामा खुसी लागेको छ । चितवनका सिद्धार्थ शर्माले बुटवलमा डोसा एक्सप्रेसो खोलेका छन् । २८ वर्षीय उनी लामो समय भारतमा बसे, उहीँ होटल म्यानेजमेन्ट पढे र पाँचतारे होटलमा समेत काम गरे । घरका पाँच सन्तानमध्ये कान्छा उनी र अभिभावक नेपालमै बस्ने भनी फर्किए । र उनले सुरु गरे एक्सप्रेसो । आफैं सेफ भएको र बजारमा मःम, चाउमिन बाहेकका अरु स्वाद मानिसले चाहेको बुझेर उक्त व्यवसाय थालेको उनले बताए । उनी र शंकर शर्मा सञ्चालक रहेको खाजा घर बुटवलको चौराहामा सञ्चालित छ । महिलाले पनि चाहे गर्न सक्छन् भन्ने अठोटसाथ साइप्रसमा होटल म्यानेजमेन्ट पढेर फर्किइन्, जया बराल । अहिले उनको बुटवल र चितवनमा प्रख्यात क्याफे लाइम एण्ड लेमन सञ्चालनमा छ । ३० वर्षीया जयाले १२ कक्षासम्म यहीँ पढेपछि साइप्रस गएकी थिइन् । साढे चार वर्षको पढाइ सकेर उनले नेपालमै सीप प्रयोग गर्ने आशयले फर्किएको उनले बताइन् । आएको डेढ वर्षपछि बुटवलमा क्याफे थालें, उनले भनिन्, बिस्तारै यसलाई अन्यत्रसमेत विस्तार गरिरहेकी छु । उनीसँगै श्रीमान् सागरले पनि साइप्रसकै अध्ययनलाई श्रीमतीसँगै प्रयोगमा ल्याएका छन् । युवा व्यवसायीलाई प्रोत्साहन गरे नेपाली उद्योग थप फस्टाउने र विदेश जाने क्रममा केही नियन्त्रण हुने उद्योग वाणिज्य संघ बुटवलका अध्यक्ष उज्वल कसजुले बताए । पुर्ख्यौली होस् वा आफ्नै सुरुवात, संघसंस्थाले युवालाई प्रोत्साहन गरी हौसला दिएर सल्लाह सुझाव दिने र काममा सहजता प्रदान गर्न सके आफूहरूकै लागि राम्रो हुने उनको भनाइ छ । भैरहवामा अन्तर्राष्ट्रिय विमानस्थल, बुद्ध जन्मस्थल लुम्बिनी, स्थल सीमा नाका रहेको रूपन्देहीका विभिन्न क्षेत्रमा अहिले लगानीका क्षेत्र विस्तार भइरहेका छन् । शिक्षा, स्वास्थ्य, पर्यटन, कृषि र उत्पादनमूलक उद्योगमा लगानी बढिरहेको छ । कोरोना महामारीका बेला यस्ता उद्योग, व्यवसाय विस्तारको जिम्मेवारी युवाको काँधमा देखिएको छ ।"
गुलियो नपस्दै स्याउ बजारमा,"(म्याग्दी)  मुस्ताङका स्याउ बगैंचा यतिबेला स्याउले रंगिएका छन् । पाक्न थालेसँगै स्याउको बजार यात्रा सुरु भएको छ । स्वादले परिपक्व हुन नपाई मुस्ताङी स्याउ बजारमा आउन थालेको छ । मुस्ताङी स्याउको वास्तविक स्वाद आउने समय असोज १५ पछि हो । तर व्यापारीले बढी नाफा पाउने भएपछि पूर्ण रूपमा गुलियो नपसेका स्याउ टिपेर बजारमा ल्याइएका हुन् । यसपालि मुस्ताङमा स्याउ उत्पादन औसत रहेको स्याउ जोन मुस्ताङले जनाएको छ । यस वर्ष ५ सय हेक्टर क्षेत्रफलमा रहेका उत्पादनयोग्य बोटबाट ७ हजार १ सय ५० टक स्याउ उत्पादन हुने आकलन छ । थप १२ सय हेक्टर क्षेत्रफलमा इटालीबाट आयातित उच्च घनत्वमा आधारित स्याउका बेर्ना हुर्किरहेका छन् । मुस्ताङमा प्रतिहेक्टर स्याउको उत्पादकत्व १४ दशमलव २ टन छ ।किसानले पूरै बगान नै ठेकेदारलाई बिक्री गर्ने र व्यापारीले समयअघि नै टिप्ने हुँदा स्याउको स्वादमा गुणस्तर खस्किएको गुनासो आएको स्याउ जोन मुस्ताङमा प्रमुख सुधीर थापाले बताए । स्याउको क्वालिटी कन्ट्रोलमा लागेका छौं, उनले भने, यो वर्ष पनि कोरोनाको प्रभाव पर्दा मुस्ताङी स्याउको मूल्यमा केही असर पर्ने देखिन्छ । यस वर्ष मुस्ताङमा थोकमा मूल्य प्रतिकिलो ६०७० रुपैयाँ र खुद्रा मूल्य एक सयदेखि १ सय ५० रुपैयाँ राखिएको किसानको भनाइ छ । स्याउलाई ए, बी, सी र डी ग्रेड गरिएको छ । डी ग्रेड ब्रान्डी वा रक्सी बनाउनेले लैजान्छन् । कोरोनाका कारण मुस्ताङ भ्रमणमा आउने पर्यटक घट्दा स्याउका ग्राहक घटेपछि स्याउको राजधानी मार्फाका किसानले साना किसान कृषि सहकारीमार्फत काठमाडौं पुर्याएर किसानको पोको भन्दै बिक्री गर्न लागेका छन् । बारीबाट घरमा ल्याएर प्याकिङ गरी सडकमार्गबाट काठमाडौं पुर्याउँदा ग्रेडिङ गरेको स्याउको मूल्य प्रतिकिलो १ सय ७० रुपैयाँसम्म पर्ने सहकारी संस्थाकी अध्यक्ष तथा कृषक कमला लालचन बताउँछिन् । पर्यटक नआएपछि साना किसानका स्याउलाई ससानो पोको पारेर काठमाडौं पुर्याएर बेच्दै छौं, उनले भनिन् । मुस्ताङको मार्फा, सौरु, चोखोपानी, चिमाङ, कोबाङ, टुक्चे, जोमसोम, कागबेनी, पाक्लिङ, लुप्रा, ताम्बे आदि गाउँमा गोल्डेन, डेलिसियस, रिचारेड, रेड डेलिसियस र फुजी जातका स्याउ खेती गरिन्छ ।"
नेप्से ६१ अंक घट्यो,"काठमाडौं (कास) अघिल्ला तीन कारोबार दिन उकालो लागेको नेप्से आइतबार ६१२७ अंक घटेको छ । अघिल्लो कारोबार दिनको तुलनामा यो करिब २१७ प्रतिशत कम हो । आइतबार बजार खुलेदेखि नै नेप्से घट्न थालेको थियो । कारोबार अवधिभर नेप्से उतारचढावपूर्ण रह्यो । अन्त्यमा सवा ६१ अंक घटेपछि समग्र नेप्से २ हजार ७ सय ५८४८ बिन्दुमा ओर्लेको छ । सो दिन कारोबारमा आएकामध्ये सामूहिक लगानी कोषबाहेक बाँकी सबै उपसमूहको परिसूचक घटेपछि नेप्सेमा दबाब परेको हो । आइतबार ६ अर्ब ५० करोड रुपैयाँ बराबरको सेयर कारोबार भएको छ ।आइतबार करिब ७३ हजार ७ सय कारोबारबाट २ सय ३३ कम्पनीका १ करोड ४४ लाख ९४ हजार २ सय ६० सय कित्ता सेयर किनेबच भए । ती किनबेचबाट ६ अर्ब ५० करोड रुपैयाँ बराबरको सेयर कारोबार भएको छ । अघिल्लो दिनको तुलनामा कारोबार रकम कम हो । गत बिहीबार सेयर बजारमा ७ अर्ब ७२ करोड रुपैयाँ बराबरको सेयर कारोबार भएको थियो । सो दिन सामूहिक लगानी कोषको परिसूचक ०२१ प्रतिशत बढ्यो । वित्त कम्पनी उपसमूहको परिसूचक सबैभन्दा ५८९ प्रतिशत घट्यो । त्यसैगरी लगानी उपसमूहको परिसूचक ३३८, जीवन बिमाको २३७, लघुवित्तको २२९, अन्यको २४८, उत्पादन तथा प्रशोधनको १७७, निर्जीवन बिमाको २८५ प्रतिशत घटे । उक्त दिन हाइड्रोपावर उपसमूहको परिसूचक ४३, विकास बैंकको २५, होटल एन्ड टुरिजमको २६९, व्यापारको ३१५ र बैंकिङ उपसमूहको परिसूचक करिब १ प्रतिशतले घटेको छ ।"
चितवनको जितमा घरेलु खेलाडी उम्दा,भाग्यमानी पोखराभैरहवा ग्लाडियटर्सले दोस्रो खेलमा निकै जोडदार सुरुआत गर्यो । तर वर्षाका कारण खेल रद्द हुन पुगेपछि पोखरा पल्टन निकै भाग्यमानी साबित भयो । ट्यालेन्ट हन्टबाट आएका बलर दुर्गेश गुप्ताले ३ विकेट लिँदै भैरहवाबाट सानदार प्रदर्शन गरे । पोखरा १०१ ओभरमा ६५ रन बनाउँदा ७ विकेट गुमाएको अवस्थामा वर्षा भएपछि थप खेल हुन सकेन । श्रीलंका भेट्रान बलर धम्मिका प्रसादले पहिलो ओभरमै रिचर्ड लेभीलाई आउट गरी पोखरालाई ठूलो धक्का दिए । त्यसपछिको खेल दुर्गेशमा केन्द्रित रह्यो । उनले आफ्नो पहिलो ओभरमै विपिन रावललाई ६ र कप्तान विनोद भण्डारीलाई लगातार बलमा आउट गरे । पहिलो बलको सामना गरिरहेका विनोदको दुर्गेशले लेगस्टम्प उडाइदिए । उनले अर्का ओपनर सुनील धमलालाई १ रनमा बोल्ड गरे । लोकेश बमलाई अविनाश बोहराले शून्यमा आउट गरे । श्रीलंकाका असेला गुणरत्नेले १६ बलमा २ चौका र १ छक्कासहित २३ रन बनाए । उनलाई बंगलादेशका तमिम इकवालले सिधा थ्रोमा रनआउट गरे । तुलबहादुर थापाले वेस्ट इन्डिजका केसरिक विलियम्सलाई पहिलो बलमै एलबीडब्लू आउट गरे । विवेक यादव १६ बलमा १६ रन बनाई अविजित रहे । ११ औं ओभरको पहिलो बलमा विक्रम सोबले तुलबहादुरलाई छक्का प्रहार गरेपछि पानी पर्न थालेको थियो ।
गोल्डेन डकको शृंखला,"शनिबार सुरु प्रतियोगिताको पहिलो खेलको पहिलो बलमै ललितपुर प्याट्रियट्सका कप्तान कुशल भुर्तेललाई काठमाडौं किंग्स इलेभेनका जितेन्द्र मुखियाले आउट गरेका थिए । नेपाली टोलीमा उनका ओपनिङ ब्याटर जोडी आसिफ शेखको आइतबार पनि त्यही हालत बन्यो । चितवनविरुद्ध आसिफ आफूले सामना गरेको पहिलो बलमै आउट भए । त्यो सोमपालको बलिङ थियो ।यी दुईले वैशाखमा भएको तीनदेशीय ट्वान्टी२० अन्तर्राष्ट्रिय शृंखलामा अविश्वसनीय ब्याटिङ गरेका थिए । नेदरल्यान्ड्सविरुद्धको पहिलो खेलमा आसिफ र कुशल दुबैले अर्धशतक बनाए, जुन दुबैको डेब्यु ट्वान्टी२० अन्तर्राष्ट्रिय खेल थियो । कुशलले पहिलो तीन खेलमै अर्धशतक बनाएका थिए । उनीहरूबीचको यो समानता ईपीएलमा पनि देखियो । दुवै पहिलो बलमा आउटमात्र भएनन्, आउट हुने शैली पनि एकैखाले थियो । काठमाडौं किंग्सका अर्का खेलाडी सुवास खकुरेल पनि अघिल्लो दिन गोल्डेन डक नै आउट भएका थिए । तर उनको आउट हुने शैली फरक थियो । आफूले सामना गरेको पहिलो बलमै उनी रनआउट भए । दोस्रो दिनको खेलमा पहिलो बलमै आउट हुने सूचीमा विराटनगरका सुमित महर्जन र प्रतिश जिसी तथा पोखराका विनोद भण्डारी, लोकेश बम र केसरिक विलियम्स थपिएका छन् । विलियम्स आउट हुँदा यति स्तब्ध थिए कि अम्पायरको निर्णयमा उनी केही समय मैदानमै रोकिएर हाउभाउ प्रदर्शन गरिरहेका थिए ।"
साफ टोली घोषणा,"काठमाडौं (कास) मुख्य प्रशिक्षक अब्दुल्लाह अल्मुताइरीले आइतबार माल्दिभ्समा हुने साफ च्याम्पियनसिप २०२१ मा सहभागी हुने नेपाली राष्ट्रिय फुटबल टिमको घोषणा गरेका छन् । घोषित टोली २३ सदस्यीय रहेको छ । प्रतियोगिता तयारीका लागि नेपाली टिम कतारमा छ र त्यहाँबाट सिधै माल्दिभ्स जानेछ । प्रतियोगिता असोज १५ देखि ३० सम्म आयोजना हुनेछ । घोषित टिममा किरण चेम्जोङ, दीप कार्की, विशाल श्रेष्ठ, दिनेश राजवंशी, सुरजज्यू ठकुरी, अनन्त तामाङ, गौतम श्रेष्ठ, सुमन अर्याल, नितिन थापा, विशाल राई, सुनील बल, आशिष लामा, पूजन उपरकोटी, सुमन लामा, तेज तामाङ, अञ्जन विष्ट, सुजल श्रेष्ठ, सन्तोष तामाङ, नवयुग श्रेष्ठ, आयुश घलान, मनीष डाँगी, कमल थापा र रोहित चन्द छन् । कतारमा रहेको टिमबाट दुई खेलाडी विकेश कुथु र राजन गुरुङ साफका लागि समावेश गरिएको छैन । नेपालले असोज १५ गते उद्घाटन खेलमा माल्दिभ्सको सामना गर्नेछ । त्यसपछि नेपालले असोज १८ मा श्रीलंका, २४ मा भारत र २७ मा बंगलादेशको सामना गर्नेछ । राउन्ड रोबिनका आधारमा हुने प्रतियोगिताको लिग चरणपछि शीर्ष दुई स्थानमा रहने टिमले फाइनल यात्रा तय गर्नेछन् ।"
सुष्मीलाई स्वर्ण,"काठमाडौं (कास) क्योकुसिन काइकानकी सुष्मी श्रेष्ठ तेस्रो राष्ट्रिय आईएफकेके तौल समूह फुल कन्ट्याक्ट करातेमा च्याम्पियन भएकी छन् ।इन्टरनेसनल फेडरेसन अफ क्योकुसिन काइकान कराते नेपाल (आईएफकेके) द्वारा आयोजित प्रतियोगिताअन्तर्गत खुला तौलको फाइनलमा सुष्मीले आईकेकेएफकी चन्दा भुजेललाई हराइन् ।त्रिपुरेश्वरस्थित राखेपको सेमिकभर्डहलमा पुरुष ३० केजीमुनि केन्द्रीय डोजो आईएफकेकेका प्रिन्स पुजारी विजेता भए । उनले फाइनलमा ठेचोका रमित महर्जनलाई हराए । ३५ केजीमुनि केन्द्रीय डोजोका शेख रिच्बोन्डले गुडस्टारका सुशान्त सापकोटा, ४५ केजीमुनि आईकेए एयरपोर्टका अनमोल माझीले आईएफकेकेका सुरज बिक, ५० केजीमुनि आईकेएका विजय राईले आफ्नो टिमका अभिषेक माझीलाई हराएर स्वर्ण जिते । ६५ केजीमुनिसन्तोष विश्वकर्माले सौरभ बस्नेतलाई हराए । दुवै क्योकुसिन कानका हुन् ।"
एनभीएमा गल्कोटको सुरुआत,"काठमाडौं (कास) विभागीय टोली त्रिभुवन आर्मी, एपीएफ र पुलिस क्लबसँगै गल्कोट स्पोटर््स क्लबले छैटौं संस्करणको एनभीए राष्ट्रिय क्लब भलिबल च्याम्पियनसिपको पहिलो दिन पुरुषतर्फ विजय नतिजा निकालेका छन् ।त्रिपुरेश्वरस्थित राखेप कभर्डहलमा आइतबार आर्मीले कर्णाली प्रदेशलाई २५८, २५१४, २५७ को सोझो सेटमा हरायो । एपीएफले ढोरपाटन स्पोटर्््स क्लबमाथि ३१ को सेटमा जित निकाल्यो । पहिलो सेट २६२८ ले गुमाएको एपीएफले त्यसपछि खेलमा पुनरागमन गरेको थियो । २५१८, २५१३, २५१५ ले सेट आफ्नो पक्षमा पार्दै एपीएफले सुखद सुरुआत गर्यो ।अर्को खेलमा बाग्लुङको गल्कोट क्लबले वाग्मती प्रदेश टिममाथि सफलता पायो । गल्कोटले २५१८, २५१७, २५१७ को सेटमा खेल जितेको हो । नेपाल पुलिस क्लबले दाँवली मिलन क्लबलाई ३० को सोझो सेटमा हरायो । २५१७, २५२१, २५१३ को सेटमा पुलिस अगाडि बढ्यो । असोज १६ सम्म चल्ने च्याम्पियनसिपमा पुरुषतर्फ १२ टिमले भाग लिएका छन् । महिलातर्फको खेल असोज १२ देखि सुरु हुनेछ । पुरुषतर्फ सहभागी टोलीलाई चार समूहमा विभाजन गरिएको छ । हरेक समूहका शीर्ष दुई टोली क्वाटरफाइनल पुग्नेछन् । पुरुष र महिला दुवैतर्फ च्याम्पियनले ४ लाख, दोस्रोले २ लाख तथा तेस्रो हुने टोलीले १ लाख रुपैयाँ जित्नेछन् । पाँचौ संस्करणमा पुरुषतर्फ हेल्प नेपाल र महिलामा एपीएफ क्लब च्याम्पियन हुन् ।"
युभेन्ट्सको दोस्रो जित,"टुरिन (एएफपी) युभेन्ट्सले साम्पडोरियालाई ३२ ले पन्छाउँदै आइतबार इटालियन सिरी ए मा दोस्रो जित हात पारेको छ । तर, खेलमा चोट लागेका अर्जेन्टिनी फरवार्ड पाउलो डिबालाबिना नै युभेन्ट्सले च्याम्पियन्स लिगमा चेल्सीविरुद्ध खेल्नुपर्ने हुनसक्छ ।एलियान्ज एरिनामा डिबालाले सुरुमै गोलको खाता खोलेका थिए । अरू गोल लियोनार्डो बोनुची र म्यानुयल लोकाटेलीले गरे पनि युभेन्ट्स ८ अंक बनाएर नवौं स्थानमा उक्लियो । चोटग्रस्त खेलाडीको लामो सूची थपिने क्रममा २७ वर्षीय डिबालाले आँसु बगाउँदै मैदान छाड्नुपर्यो ।मासिमिलानो एलेग्रीको टिमले च्याम्पियन्स लिगको समूह चरणको दोस्रो खेलमा बुधबार च्याम्पियन चेल्सीविरुद्ध प्रतिस्पर्धा गर्दै छ । यी प्रशिक्षकले सोमबार हुने परीक्षणमा डिबालाको सकारात्मक नतिजा आशा गरेका छन् । यो सिजन प्रतियोगितामा तेस्रो गोल गर्दै डिबालाले उत्कृष्ट सुरुआत गरेका थिए । लोकाटेलीको प्रहार रोकेपछि डिबालाले पाएको अवसरमा नवौं मिनेटमा आकर्षक गोल गरेका थिए ।घरेलु टिमलाई डिबालाको चोटले भावनात्मक बनाइदियो । उनीबिना युभेन्ट्सको प्रदर्शन पनि खराब रह्यो । बोनुचीले ४३ औं मिनेटमा पेनाल्टीमार्फत गोल गरे । तुरुन्तै फाबियो क्वाग्लिएरेलाले साम्पडोरियालाई खेलमा फर्काउने प्रयास गरेपछि माया योसिदाले पाहुना टिमका लागि पहिलो गोल गरे । त्यसमा उनले एन्टोनियो क्यान्ड्रेभाको क्रस उपयोग गर्दै पहिलो हाफमै युभेन्ट्सको अन्तर छोट्याएका थिए । सुरुका ५ खेलमा युभेन्ट्सले तीनपल्ट जित नजिक पुगेर पनि अंक गुमाएको थियो । तर, लोकाटेलीले ५७ औं मिनेटमा गोल गर्दै युभेन्ट्सलाई दुई गोलको अग्रता दिलाए । उनले युभेन्ट्सका लागि पहिलो गोल गरेका हुन् । उनले तीन डिफेन्सलाई छक्याएर प्रहार गरेको बल भने पेनाल्टी क्षेत्रमा व्यस्त साम्पडोरियाका डिफेन्सले रोकिदिए । खेल सकिन ७ मिनेटअघि क्यान्ड्रेभाले गोल गरेपछि युभेन्ट्स समर्थक फेरि चिन्तित भएका थिए ।"
ढुकुको बढ्यो ढुकढुकी,"(पोखरा)  चिरपरिचित प्रतिद्वन्द्वी शंखमूल फुटसलसँग ६२ गोलले पराजित भएपछि ढुकु फुटसल हबका प्रशिक्षक राज महर्जनले ए डिभिजन राष्ट्रिय फुटसल लिगमा शीर्ष चारको दौडबाट पछि परेको स्वीकारेका छन् । पाँचौं खेलका तेस्रो हार बेहोरेपछि ढुकु टिम रेलिगेसन टार्नेतिर केन्द्रित हुनुपर्ने स्थिति आएकोप्रति प्रशिक्षक महर्जनले शुभचिन्तकसँग माफीसमेत मागेका छन् । शंखमूल र ढुकुलाई नेपालमा फुटसल विकास गर्ने सुरुआती टोली मानिन्छ । यी दुईबीचको प्रतिस्पर्धा सधैं रोमाञ्चक हुँदै आएको छ । यसअघि दुईपल्ट राष्ट्रियस्तरको फुटसल लिगको फाइनलमा यी टोलीले नै उपाधि प्रतिस्पर्धा गरेका थिए । तर, यसपल्ट अवस्था फरक रह्यो । वास्तविक फुटसल मैदानमा पहिलोपल्ट अन्तर्राष्ट्रिय नियममा आधारित रहेर आयोजित प्रतियोगितामा शंखमूल र ढुकु दुवैले अपेक्षाकृत प्रदर्शन गर्न सकेनन् । नयाँ फिल्डको अनुभव नहुनाले खेलाडीमा चोटको समस्या अधिक रह्यो । त्यही चोटले शंखमूलको तुलनामा ढुकुलाई बढी सतायो । हाम्रो सेटका पाँच खेलाडी चोटग्रस्त छन् । उनीहरूको अनुस्थितिले हामी कमजोर भइरहेका छौं, प्रशिक्षक महर्जनले भने, यो खेल हाम्रो लागि जित्नैपर्ने थियो ।ढुकुका विशाल सिलवाल, अमित लामा, पेमा नोर्बु लामा, गोलरक्षक सुमितकुमार आले र आइतबारको खेलमा समन श्रेष्ठलाई पनि घुँडामा चोट लागेपछि घाइते खेलाडी संख्या ५ पुगेको छ । अर्का मुख्य खेलाडी आदिल हामिद यू२३ राष्ट्रिय फुटसल टोलीको बन्द प्रशिक्षणमा परेपछि प्रतियोगिताअघि नै ढुकुको आत्मविश्वास गुमेको थियो । ढुकु टिम यही प्रतियोगितालाई चैतमा आयोजित वाग्मती प्रदेश छनोटको फाइनलमा शंखमूलसँगै पराजित भएका थियो । हामीले नराम्रो खेलेका होइनौं । खेलाडीले सक्ने जति खेलेका छन् । यो खेल हाम्रा लागि जित्नैपर्ने थियो । तर, हार भएपछि हाम्रो शीर्ष चारको सम्भावना सकियो, नेपाल राष्ट्रिय फुटसल व्यवसायी संघका अध्यक्ष रहेका प्रशिक्षक महर्जनले भने, अब रेलिगेसनबाट जोगिनेतर्फ लागेका छौं र अर्को संस्करणका लागि तयारी गर्नेछौं । यस संस्करणमा हाम्रो सम्भावना सकिएको हुनाले सबै शुभचिन्तकसँग माफी माग्छु ।शंखमूलले पहिलो हाफमै ३० को अग्रता बनायो । सुसान श्रेष्ठले २ र जेनिश प्रजापतीले १ गोल गरे । दोस्रो हाफमा अरुज सिंह, मणि लामा र कृजल खड्काले शंखमूलबाट गोल गरे । ढुकुका सुब्रत नरसिंह केसी र अमित लामाले ११ गोल गरे । शंखमूलका लागि यो नतिजा सफलताको कोसेढुंगाकै रूपमा रह्यो । ५ खेलबाट ३ जित र २ बराबरीको नतिजासहित शंखमूल ११ अंक लिएर अंकतालिकाको शीर्षस्थानमा उक्लिएको छ । प्रतियोगितामा नहार्ने टोली शंखमूल र स्पोर्ट्स क्यासल हुन् । हाम्रा लागि यो खेल महत्त्वपूर्ण थियो । ढुकु इन्ज्युरी र कार्डका कारण पूर्ण टोली थिएन । त्यसैले आज अलिकति फाइदा भएको हो । बलियो टोलीसँग अंक लिनु सकारात्मक पक्ष हो । विपक्षीलाई राम्रोसँग चिनेकाले जित निकाल्न धेरै सजिलो भयो, आगामी रणनीतिबारे शंखमूलका प्रशिक्षक प्रकाश परियारले भने, शीर्षमा पुगेपछि त्यहाँ टिकिरहन निकै कठिन हुन्छ । हामीले सबै टोलीलाई कमजोर लिएका छैनौं तर, अंकतालिकाको पुछारमा रहेका टोलीसँग खेल्न बाँकी छ । त्यसबाट हामीलाई सजिलो हुन्छ कि भन्ने आशा गरेका छौं । अर्को खेलमा धरानको राइजिङ युथ क्लब र घरेलु टोली सविन मेमोरियलले ५५ गोलको बराबरी खेल्दै अंक बाँडेका छन् । राइजिङमाथि खेल नियन्त्रणमा राखे पनि गोल अवसरमा चुक्दा सविन मेमोरियलले शीर्षस्थान उक्लने अवसर गुमाएको छ । सविनका प्रशिक्षक राजेन्द्र तामाङले खेलाडीहरू अधिक आत्मविश्वासी भएका कारण समस्या भएको सुनाए । चोट र कार्डका कारण कमजोर देखिएको राइजिङले सुरूआती तीन खेल जितेर सनसनी मच्चाएको थियो । राइजिङका सुदीप गुरुङले ह्याट्रिक पूरा गरे भने हेमन्त थापामगरले २ गोल गरे । सविन मेमोरियलका तर्फबाट अविनाश तामाङले २ गोल गरे । उनी १० गोल गरेर सर्वाधिक गोलकर्तामा अगाडि छन् । मनीष क्षेत्रीले २ र सुनील बिकले १ गोल गरे । दोहोरो पहेँलो कार्डका कारण बिकु तामाङ र बिरामी भएका कारण रेवस मास्केको अनुस्थिति राइजिङलाई निकै खड्कियो ।यो बराबरीले ५ खेलबाट १० अंक जोडेका दुवै टोली गोलअन्तरमा सविन मेमोरियल तेस्रो र राइजिङ चौथोमा छन् । एक खेल कम खेलेको पोखरेली टोली स्पोर्टस क्यासलको पनि १० अंक नै छ । हामीलाई तालिकाको शीर्षमा जाने अवसर थियो । त्यो गुम्यो । बिहानैदेखि मेरा खेलाडीहरू अधिक आत्मविश्वासी देखिएका थिएँ । उनीहरूको हाउभाउले हामी जस्तो कोही छैन, हामी नै सर्वेसर्वा हौं भन्नेजस्तो बुझिन्थ्यो, सविनका प्रशिक्षक तामाङले भने, खेलाडीमा गम्भीरता नै देखिनँ । हामीलाई धेरैभन्दा धेरै अंक चाहिएको छ । तर खेलाडीहरू यति भए पुग्यो भन्ने हिसाबको प्रदर्शन गरिरहेका थिए । फिल्डभित्र टिमलाई नेतृत्व दिने खेलाडी अभाव भएको छ । राइजिङ युथका प्रशिक्षक युवेन्द्र गुरुङले आफूसँग उपलब्ध खेलाडीको प्रदर्शनबाट पूर्ण सन्तुष्टि रहेको बताए । मेरो सेटका खेलाडीमध्ये चारजना चोटग्रस्त छ । गोलरक्षकले सकिनसकी खेलिरहेको छ । उसलाई डाक्टरले नै दुईदेखि तीन सातासम्म आराम गर्नु भन्ने सल्लाह दिएको छ । तर, धरानको फुटसल जोगाउन उसले योगदान गरिरहेको छ, प्रशिक्षक गुरुङले भने ।"
याक एन्ड यती टेनिस सुरु,"काठमाडौं (कास) विमल वाइबा र उत्तम के लामाले याक एन्ड यती टेनिस प्रतियोगितामा विजयी सुरुआत गरेका छन् । विमलले विकास राणालाई ६४, ६१ ले र उत्तमले चाम्बा ढोन्डुपलाई ६२, ६१ को सेटमा पराजित गरे । याक एन्ड यती होटलको आयोजनामा आइतबार सुरु प्रतियोगितामा ३५ वर्ष, ४५ वर्ष र ५५ वर्षमाथि गरी तीन विधामा सिंगल र डबल्समा प्रतिस्पर्धा भइरहेको छ । इम्ब्राहिम मुस्लिमले पृथ्वी थकालीलाई ४६, ६१, ५० (रिटायर्ड हर्ट) ले र विष्णुवरसिंह थापाले राम राणालाई ६१, ६२ ले पराजित गरेका छन् । अन्य खेलमा कर्मा घलेले जोली टार्गेनलाई ७५, ६० ले, स्कट हेन्जिइरले राजेश मधिकर्मीलाई ६१, ६१ ले, सिजर गुरुङले किरण नेपाललाई ६३, ६४ ले, धर्म शाहीले अशोक सिंहलाई ६४, ४६, १०७ ले र हरि बस्नेतले शिव सेढाईंलाई ६३, ६२ ले पराजित गरे । उत्तम बोगटीले तेन्जिङ शेर्पा, यज्ञ भण्डारीले डेगेन्द्र श्रेष्ठ र अभिषेक सिग्देलले प्रताप जे पाण्डेबाट वाकओभर पाए । प्रतियोगिताका विजेतालाई ट्रफीसँगै गिफ्ट ह्याम्पर प्रदान गरिने आयोजकले जनाएको छ ।"
च्याम्स विजयी,"सुनसरी (कास) धरानमा सुरु च्यारिटेबल प्रथम सिंगापुर मितेरी फुटसल प्रतियोगिताको उद्घाटन खेलमा च्याम्स टिम विजयी भएको छ ।च्याम्सले सिओन स्कुललाई ५२ गोलले हरायो । असिम राईले दुई तथा दिवस सुनुवार, रोचक तिवारीे र साजन राईले ११ गोल गरेका थिए । सिओनका सुदीप तामाङ र आशिष दर्नालले एक गोल गरे । मितेरी फुटसल र सिंगापुर लिफ टिमको संयुक्त आयोजनामा भएको प्रतियोगितामा ३६ टिमले भाग लिएको आयोजकका अध्यक्ष लुकेन्द्र राईले बताए । विजेताले १ लाख ११ हजार १ सय ११ तथा उपविजेताले ५५ हजार ५ सय ५५ रुपैयाँ पुरस्कार प्राप्त गर्नेछन् ।"
