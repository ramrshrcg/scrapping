शीर्षक,विवरण
नेपथ्यमा 'अर्ली इलेक्सन,रामचन्द्र पौडेलकृष्णप्रसाद सिटौलाशेखर कोइरालागोपालमान श्रेष्ठविमलेन्द्र निधिपूर्णबहादुर खड्काविश्वप्रकाश शर्मारामशरण महतअर्जुननरसिंह केसीमहेश आचार्यप्रकाशशरण महतरमेश लेखकचन्द्र भण्डारीबलबहादुर केसीआनन्दप्रसाद ढुंगानाएनपी साउदमहालक्ष्मी उपाध्याय (डिना)धनराज गुरूङमहेन्द्र यादवशंकर भण्डारीप्रदीप पौडेलगुरूराज घिमिरेहृदयराम थानीकल्याणकुमार गुरूङमोहनबहादुर बस्नेतशिवप्रसाद हुमागाईंदीपक गिरीफरमुल्लाह मन्सुरभीष्मराज आङ्देम्बेकमला पन्तगोविन्द भट्टराईचीनकाजी श्रेष्ठरमेश रिजालअम्बिका बस्नेतश्यामकुमार घिमिरेकिरण यादव
चुनावमा जानुपर्छ : ओली,"काठमाडौं (कास) एमाले अध्यक्ष केपी शर्मा ओलीले संसद्ले काम गर्न नसकेको दाबी गर्दै चुनावमा जानुपर्ने बताएका छन् । संसद्ले काम गर्न सकेन । साढे २ महिनामा पनि सरकारले पूर्णता पाउन नसक्ने अवस्था कसरी चल्छ ? एमालेले मंगलबार सञ्चारकर्मीसँग गरेको अन्तर्क्रियामा ओलीले भने, यस्तो अवस्था चिर्नलाई चुनावमा जानुपर्छ ।ओलीले अबको चुनावमा एमालेले बहुमत ल्याएर सरकार चलाउने दाबी गरे । सरकारले एमाले फुटाउने कुत्सित मनसायका साथ राजनीतिक दलसम्बन्धी अध्यादेश ल्याएको भन्दै उनले असन्तुष्टि पनि प्रकट गरे । मैले ल्याएको अध्यादेश ठीक थियो । अहिलेको गलत छ । कुनै एकमा २० प्रतिशत हुने गरी अध्यादेश ल्याउनुमा एमालेलाई विभाजन गर्ने कुत्सित मनसाय थियो, उनले भने ।एमाले अध्यक्ष ओलीले एमसीसी सम्झौता गर्दाताका सरकारको नेतृत्व गरेका दलहरू नै अहिले सरकारमा रहेका बेला सम्झाउन अमेरिका अगाडि आउनुपरेको बताए । सरकारको स्मरण शक्ति कम भएको हो कि के हो ? उहाँहरूले नै सम्झौता गर्नुभएको हो । त्यतिखेरकै सम्झौता गर्नेहरू कोही प्रधानमन्त्री, कोही किङमेकर हुनुहुन्छ । साझा न्यूनतम कार्यक्रममा पनि आएन, एमसीसी सम्झाउन फातिमा सुमार नै आउनुपर्ने हो कि ? ओलीले भने, यो सरकारको दृष्टिकोण के हो ?"
खोपको असमान वितरणप्रति राष्ट्रसंघमा आवाज,"काठमाडौं (कास) नेपालले कोभिड१९ विरुद्धको खोपको असमान वितरणप्रति असन्तुष्टि जनाउँदै त्यसलेन्यून आय भएका मुलुकमा सामाजिक तथा आर्थिक प्रभाव पारेको बताएको छ । न्युयोर्कमा जारी संयुक्त राष्ट्रसंघको ७६ औं महासभालाई सम्बोधन गर्दै परराष्ट्रमन्त्री नारायण खड्काले नागरिकको जीवनरक्षाका लागि खोपलाई सार्वजनिक वस्तुका रूपमा घोषणा गरिनुपर्ने मागसमेत गरेका छन् । विश्वभर नै शक्तिशाली र धनी मुलुकको मात्र खोपमा पहुँच भइरहेको उल्लेख गर्दै मन्त्री खड्कासहित न्यून आय भएका मुलुकका अधिकांश नेताले खोपको समान वितरणमा जोड दिएका हुन् । मन्त्री खड्काले संकटको समयमा आशा जगाउनु महत्त्वपूर्ण रहेको बताए । मानव जीवन प्राथमिकतामा पर्नुपर्छ, खड्काले भने, विभिन्न अवरोध र चुनौतीबीच नेपालले जनसंख्याको २० प्रतिशतलाई खोप लगाउन सफल भएको छ । उनले कोभिडका कारण विश्वमा थप १५ करोड जनता गरिबीको रेखामुनि पुगेको पनि बताए । कोभिडविरुद्धको लडाइँमा राष्ट्रसंघ र विभिन्न मुलुकको भूमिकाको खड्काले प्रशंसा गरे । संकटका बेला सहयोग गर्ने भारत, चीन, अमेरिका, बेलायत र जापानलगायत मित्रराष्ट्रलाई धन्यवाद दिए । उनले जुनसुकै रूपमा हुने सबै किसिमको आतंकवादको पनि आलोचना गरे । सामूहिक विनाशका सबैखाले हतियार निःशस्त्रीकरण गर्नुपर्ने नेपाल सरकारको धारणा राखे । राष्ट्रसंघ बडापत्रको सिद्धान्त र उद्देश्य, असंलग्न नीति, अन्तर्राष्ट्रिय कानुन र विश्व शान्तिका मान्यता नै नेपालको परराष्ट्र नीतिका आधार भएको मन्त्री खड्काको भनाइ थियो । उनले अफगानिस्तानको पछिल्लो घटनाक्रम साझा चिन्ताको विषय भएको बताए । तालिवानको शासन शैलीलाई लिएर विश्वभर आलोचना भइरहेको अवस्थामा मन्त्री खड्काले त्यहाँको शान्ति, सुरक्षा र स्थायित्वका लागि सबै पक्षलाई सहमति जुटाउन पनि आग्रह गरे । परराष्ट्रमन्त्री खड्काले म्यान्मारमा लोकतन्त्र पुनर्बहालीका लागि सबै पक्षलाई आग्रह गरेका छन् । लिबिया, सिरिया र यमनमा देखिएका समस्या समाधानका लागि पनि उनले त्यहाँका सबै पक्षलाई सहमति जुटाउन आग्रह गरे । त्यस्तै प्यालेस्टाइन र इजरायलबीचको समस्या दुई राष्ट्रिय अस्तित्व मार्फत नै समाधान हुनुपर्ने नेपालको मान्यता रहेको उनाले बताए ।"
पर्यटक बने रारामा शिक्षक,"विदेशी शिक्षकले पढाउन थालेदेखि विद्यार्थी पनि दंग छन् । अरू सरहरूले भन्दा उहाँले बुझाएर पढाउनुहुन्छ, कक्षा ७ की छात्रा रुविना मल्लले भनिन्, नबुझेका कुरा सोध्दा हाँसीहाँसी सिकाउने भएकाले हामीले असल शिक्षक पाएका छौं । डेलले अहिले ५, ६, ७ र ८ का विद्यार्थीलाई अनिवार्य अंग्रेजी पढाइरहेका छन् । ७ कक्षाका छात्र जगत् परियारले भने, हाम्रो अक्षर पनि अहिले राम्रा भएका छन् । पढाएका पाठहरू खर्रर पढ्न सक्ने भएका छौं । विदेशी स्वयंसेवी आएर प्रभावकारी तरिकाले पढाइदिँदा विद्यालयको छवि नै माथि उठेको प्रधानाध्यापक रामप्रसाद सेजुवालले बताए । विद्यार्थी संख्या बढ्दै छ । उहाँको मिहिनेतले विद्यार्थीमा अंग्रेजीको सिकाइ, बोलाइ र लेखाइमा सुधार आएको छ, सेजुवाल भने, अहिले विद्यार्थीहरू हामीसँग पनि अंग्रेजीमा कुरा गर्न थालेका छन् । पढाउने शैली फरक भएका कारण पनि विद्यार्थी डेलको कक्षामा आकर्षित हुने गरेका उनको भनाइ छ ।डेलले २०२० जुलाई ८ देखि श्रम मन्त्रालयको स्वीकृति लिएर मुगुमा पढाउन थालेका हुन् । विद्यार्थी तेज भए पनि अंग्रेजी विषयको सिकाइ कमजोर भएको बुझेर आफू स्वयंसेवी शिक्षक बनेर बसेको उनले बताए । विद्यार्थीको क्षमता देखेर मैले निःशुल्क पढाउने निर्णय गरेको हुँ, उनले भने, यहाँका विद्यार्थीको दिमाग तेज छ, पढाएको कुरा छिटो सिक्ने प्रयास गरिरहेका छन् । विद्यार्थीहरूको सिकाइ स्तरमा सुधार ल्याउन ३ वर्षसम्म यहाँ पढाउन दिने निर्णय गरिएको विद्यालय व्यवस्थापन समितिका अध्यक्ष हस्तराज बमले बताए । दुर्गमको विद्यालय हो, विद्यार्थीहरू अंग्रेजीमा कमजोर थिए, उनले भने, उहाँले हामीलाई गुन लाउनुभएको छ । २०११ सालमा स्थापित विद्यालयमा झन्डै दुई सय विद्यार्थी र आठ शिक्षक छन् ।"
ढलको धराप राख्नेलाई कारबाही खोइ ?,"(काठमाडौं)  उनी ११ महिनाको छँदा आमाले अर्कै बिहे गरिन्, नाबालक छाडेर गइन् । बाबुले पनि जिम्मेवारी लिन रुचि राखेनन्, केही महिनापछि नै सम्पर्कविहीन भए । आमाबाबुको माया उज्ज्वललाई हजुरबुबाहजुरआमाले दिए । वृद्ध दम्पती उनका लागि सहारा थिए, उनी उनीहरूका सहारा । कपन बस्ने धरानका ६३ वर्षीय मंगले कामी, उनकी पत्नी धनमाया विश्वकर्माको एउटै सहारा गत साता ढलमा खसेर ढल्यो । काठमाडौं महानगर६ र बूढानीलकण्ठ नगरपालिका१२ को संगम खहरे आरम्भचोकको धराप ढलमा खसेर बेपत्ता भएका १० वर्षीय उज्ज्वल विकको खोजीमा प्रहरी, सशस्त्र र स्थानीय बासिन्दाले ६ दिन बिताए । तर, भेट्टाउन भने सकेनन् ।आइतबार बिहान उज्ज्वलको शव ललितपुरको वाग्मती गाउँपालिका१ घुसेलमा भेटियो । वाग्मती नदीको भेलले शव किनारमा ल्याएर छाडेको थियो । उनले लगाएको लुगाका आधारमा शव पहिचान भयो । मंगले र धनमायाले शव बुझ्न मानेका छैनन् । शव पाटन अस्पतालमा राखिएको छ । न्यायको टुंगो नलागुञ्जेल शव बुझ्दैनौं, धनमायाले भनिन्, मेरो नातिको खोलाले होइन, राज्यले हत्या गरेको हो ।ज्यामी काम गरेरै भए पनि भोकै राखेको थिइनँ, हजुरबुबा मंगलेले भने, बुढेसकालको सहारा नाति थियो, त्यो पनि दैवले हर्यो । पाथीभरा आधारभूत विद्यालय कक्षा २ मा पढ्ने उज्ज्वल असोज ५ को बिहान जेठी फुपू अनिता कोइरालाको पसल खरिबोटमा गएका थिए । सोही दिन साँझ नातिलाई लिन हजुरबुबा पनि पसलमै पुगे । साँझ पर्न थालेपछि मंगले र उज्ज्वल घर फर्किन हिँडे । बीच बाटोमा आइपुग्दा पानी पर्यो, ओत लाग्यौं, मंगले स्मरण गर्छन्, पानी पर्दै थियो, केटो हिँड्यो । एकैछिनमा बच्चा ढलमा खस्यो भन्ने सुनें, म पनि झन्डै त्यही ढलमा खसेको प्रहरीले बचायो ।उनले सोचे, उज्ज्वल फुपूको पसलमै फर्कियो होला । मदिराले लट्ठ मंगले त्यो साँझ छिट्टै निदाए । हजुरआमा धनमायाले सोचिन्, उज्ज्वल फुपूकामै बस्यो । फुपू अनिताले सोचिन्, उज्ज्वल घर पुग्यो । स्थानीय, प्रहरीलगायतले बालक ढलमा खसेर बेपत्ता भयो भन्दै खोला किनारमा खोज्दा पनि उनको परिवार बेखबर थियो । परिवारलाई भोलिपल्ट मात्र थाहा भयो, उज्ज्वल बेपत्ता छन् । बुधबार मात्र उनको परिवारले महानगरीय प्रहरी प्रभाग कपनमा उज्ज्वल बेपत्ता भएको भन्दै निवेदन दिए । प्रहरीमा निवेदन दिए पनि उज्ज्वलको पर्खाइमा हजुरआमाबुबा, फुपू थिए । आइतबार बिहानै वाग्मती खोला किनारमा बालकको शव फेला परेको र पहिचानका लागि प्रहरीले बोलाउँदा उनीहरू आत्तिए । सडेर चिन्न नसक्ने भइसकेको रैछ, कपडाले चिन्यौं, फुपू अनिताले भनिन् ।उज्ज्वलको शव पहिचान भएपछि पोस्टमार्टमका लागि पाटन अस्पताल पुर्याइएको छ । उनको परिवारले मृतक बालकको न्याय, राहत, क्षतिपूर्तिको माग राख्दै शव उठाउन मानेका छैनन् । ज्यानको क्षतिपूर्ति भन्ने त हुँदैन तर अरूका सन्तान त्यही खहरेको ढलमा खसेर ज्यान गुमाउन नपरोस्, उज्ज्वलकी हजुरआमा धनमायाले भनिन् । बूढानीलकण्ठ नगरपालिका१२ का वडाध्यक्ष शम्भु भट्टराईका अनुसार खहरेको ढलमा खसेर मृत्यु भएका बालकको आफन्तसँग मंगलबार साँझसम्म सहमति हुन सकेको छैन । मृतकको परिवारलाई काठमाडौं महानगर र बूढानीलकण्ठ नगरले २२ लाख रुपैयाँ राहत दिने विषयमा छलफल भए पनि टुंगो नलागेको उनले बताए ।कपनको पछिल्लो घटनाले सरकारी निकायहरूको चरम लापरबाही पनि सतहमा ल्याएको छ । त्यस क्षेत्रमा बाढी आएर सडक नै जलमग्न भएको यो पहिलो पटक होइन । बर्सेनि सडकमा बग्ने भेलले आउजाउ नै अवरुद्ध हुने गरेको छ । स्थानीयका अनुसार बूढानीलकण्ठ जगडोल, पयुटार, आनी गुम्बा, कपन, तेन्जिङचोक, आरम्भचोक, मिलनचोक, साततले हुँदै धोबीखोलामा मिसिने खहरे खोलामा ह्युमपाइप राखेदेखि ती क्षेत्रहरू बाढी र डुबानमा पर्ने गरेका हुन् । खोलाको बहावलाई बेवास्ता गरेर सानो ह्युमपाइप राखेकाले ओभरफ्लो भई बाढी बस्तीमा छिरेर नोक्सान पुर्याइरहेको स्थानीय केदार आचार्य बताउँछन् ।प्रत्येक वर्षको बाढी र डुबानको समस्या समाधानका लागि स्थानीय तह, वाग्मती प्रदेश सिँचाइ विभागको समन्वयमा ती क्षेत्रका खहरे खोलामा ढलानको काम सुरु गरिएको छ । तर ग्राभेल र ढलान सडकको बीचमा लामो समयदेखि ह्वाङ्गै छाडिएका ढलमा खसेर उज्ज्वल विक बेपत्ता भएका हुन् । वडाध्यक्ष भट्टराईका अनुसार सिँचाइ विभागले सडक ढलान गर्दै आएको भए पनि बर्खा सुरु भएपछि ढललाई ह्वाङ्गै छाडिएको थियो । विभागले स्थानीय तहसँग समन्वय नगरी काम गर्दा दुखद् घटना भएको बताए । उज्ज्वलको मृत्युपछि उक्त स्थानलाई फलामको रेलिङले बारिएको छ । विभागले हामीसँग समन्वय नै गरेन । ढलानको काम रोकिएपछि त्यो ठाउँलाई बार्नुपर्थ्यो । त्यसो नगर्दा दुखद घटना भयो, भट्टराईले भने । उनका अनुसार धोबीखोलादेखि आनीगुम्बासम्मका २३ सय मिटरमा राखिएका ह्युमपाइप हटाएर ढलान गर्ने योजना छ । जसमध्ये साततलेदुर्गा मन्दिरसम्मको करिब १६ सय मिटर दूरीमा बन्ने ढलानका लागि करिब २८ करोड ७३ लाख रुपैयाँमा लागतमा ठेक्का सम्झौता भइसकेको उनले बताए ।"
"गर्भवतीलाई हवाई उद्धारको प्रचार, स्वास्थ्य पूर्वाधारमा बेवास्ता","विद्या राई (काठमाडौं), राजबहादुर शाही (मुगु) र आश गुरुङ (लमजुङ)"
शान्त महन्थ,"नजिक ओली, टाढा यादवजनकपुरको वेलकम होटलमा मंगलबार जनता समाजवादी पार्टीका अध्यक्ष उपेन्द्र यादव बसेका थिए । ठाकुर र यादव बसेको होटलको दूरी मुस्किलले ५० मिटर छ । ठाकुर बसेको होटलमा भन्दा यादव बसेको होटलमा नेताकार्यकर्ताको चहलपहल बाक्लो थियो । कान्तिपुरसँग ठाकुरले ओलीसँग नजिकिनु र यादवसँग टाढिनुका कारणबारे खुलेर कुरा गरे । मधेस आन्दोलनको माग पूरा गराउन ओलीसँग नजिक भएको र वाम विचार बोकेकाले यादवसित टाढिएको उनले बताए । मधेसको अधिकार र विद्रोहसित फरक मत राख्ने ओलीसित नजिकिनुको कारण मुद्दा सम्बोधन नै रहेको उनको दाबी छ । कानुनी परिबन्दमा परेपछि कानुनी उपचार नै गर्नुपर्छ, उनले भने, हाम्रो माग सरकारले सम्बोधन गर्ने हो । सबै सरकारसित संविधान संशोधन, मुद्दा फिर्ता र नागरिकताको विषय राखेकै छौं । ओलीजीले पूरा गर्ने वाचा गर्नुभयो, हामी नजिक भयौं । नागरिकता अध्यादेश ल्याउनुका साथै संविधान संशोधनका लागि कार्यदल बनाउने, लाल आयोगको प्रतिवेदन सार्वजनिक र आन्दोलनका क्रममा चलाइएको मुद्दा फिर्ता लिने सहमति गरेकाले आफ्नो पार्टी पनि ओलीको सरकारमा सहभागी भएको तर्क उनले गरे । ठाकुरले देउवा सरकारलाई समर्थन रहे पनि उनको सरकारमा सहभागी हुन कुनै छलफल नभएको बताए । देउवा सरकारसित पनि हाम्रो उही माग छ । मधेस आन्दोलनका मुद्दा सम्बोधन होस् । अब उधारो होइन, नगदी नै हुनुपर्छ, उनले भने, अब कति सम्झौता गर्ने । सम्झौताको पुलिन्दा भरिइसक्यो, अब कार्यान्वयन हुनुपर्छ । यादवसँग छुट्टिएकामा ठाकुरमा कुनै अफसोच देखिएन । हाम्रो स्कुलिङ डेमोक्रेसीको हो । उनको वाम विचारधारा हो । कार्यप्रणालीमा समस्या आएपछि हामी छुट्टियौं, उनले भने, एकजुट हुँदा यादवको दल जोगाइदिएकै हो ।"
विभेद ज्युँका त्युँ छ,"महन्थ ठाकुर, अध्यक्ष, लोसपाएउटै माग र एजेन्डामा ३ पटक मधेस विद्रोह भयो । मधेसले मागेको अधिकार कति पूरा भयो ? मधेस आन्दोलनले समानता, समावेशी र विभेदमुक्त देश बनाउने एजेन्डा बोकेको थियो । नेपाल विभिन्न जातजाति र भाषाभाषीको देश हो । विश्वको कुनै यस्तो देश छैन, जहाँ एउटै भाषा र समुदायको मानिस बसोबास गरिरहेको होस् । सबै देशको आआफ्नै विविधता छ । हाम्रो राष्ट्रियताको परिभाषामा अहिले प्वाल परिसकेको छ । तर अहिले पनि त्यही आधारमा राष्ट्रियताको परिभाषा गरिन्छ । भाषा, धर्म, संस्कृति नै पहिचानको आधार हो । यही आधारमा एउटा समुदायलाई स्विकार्ने र अर्कोलाई उपेक्षा गर्नु राम्रो त होइन नि । मधेस आन्दोलनले राजनीतिमा अवसर त बढ्यो । तर अरू माग ज्युँका त्युँ नै छ । विभेद छँदै छ । विभेद अन्त्य गर्ने हाम्रो एजेन्डा थियो, त्यो अनुरूप काम भएन । प्रदेश २ बाहेक अरू प्रदेशको संरचना संघीय ढाँचाअनुसार बनाइएन । राज्यको कर्तव्य हुन्छ, सबैलाई समेटेर लैजानुपर्छ । जुन राज्यले आफ्नो सीमा (मधेस) को सुरक्षा दिन सकेन । सीमा असन्तुष्ट र असन्तोष भए विद्रोह त हुन्छ । तपाईंलाई मधेस आन्दोलनले चिन्दैन भनेर उपेन्द्र यादवले जनकपुरमै आरोप लगाए । किन होला ?(हाँस्दै) त्यसको जवाफ जनताले दिन्छन् । जनताले सबै हेरिरहेका छन् । उनको आफ्नैखाले समस्या हुन्छ । बिहानबेलुकाको समस्या हुन्छ । सामाजिक जीवनमा भाग लिनुपर्छ । जनता हमेसा कुनै एक जनाप्रति प्रतिबद्ध हुँदैनन् । राजनीति पनि पेसा त होइन । उपेन्द्रजीसँग सैद्धान्तिक असहमति नै हो । हाम्रो डेमोक्रेसीको स्कुलिङ हो । उनको वाम विचारधारा हो । मधेस आन्दोलन र मागमा फरक मत राख्ने ओलीसित नजिक हुनुमा के स्वार्थ थियो ? कानुनको परिबन्दमा परेपछि कानुनी प्रावधानले नै निस्कने हो । अर्को कुनै उपाय हुँदैन । त्यसमा सरकारको भूमिका महत्त्वपूर्ण हुन्छ । सजाय भएकालाई माफी दिन सक्छ सरकारले । सबै सरकारलाई संविधान संशोधन र नागरिकताको विषयमा कुरा राख्यौं । अब उधारो होइन, नगदी चाहियो भनेका छौं । ओलीजी हाम्रो मागमा सहमत हुनुभयो । मधेसको माग र मुद्दा मेरो पहिलो प्राथमिकतामा हो । ओलीजीले मधेसको मुद्दा संविधान संशोधन, नागरिकता समस्या र लाल आयोगको प्रतिवेदन सार्वजनिक गर्न सहमत हुनुभयो । मुद्दा फिर्ता लिन तयार हुनुभयो । नागरिकता अध्यादेश नै ल्याइयो । तर सर्वोच्च अदालतले अस्वीकृत गरिदियो । ओलीजीले कोसिस त गर्नुभएको हो नि, त्यसैले हामी नजिकियौं ।"
विपक्षी गठबन्धनभित्रै मतभेद,"(मकवानपुर)  अल्पमतमा परिसकेको अष्टलक्ष्मी शाक्य नेतृत्वको प्रदेश सरकारविरुद्ध अविश्वासको प्रस्ताव दर्ता गराउन विपक्षी गठबन्धनभित्रै मतभेद भएको छ । एमाले विभाजन भएर १३ सांसदले नेकपा (एकीकृत समाजवादी) रोजेसँगै शाक्य नेतृत्वको सरकार अल्पमतमा परिसकेको छ । शाक्यले एक महिनाभित्र संसद्बाट विश्वासको मत लिनुपर्ने कानुनी बाध्यता छ । तर संसद् अधिवेशन स्थगन गरेर सत्ता लम्ब्याउने ध्याउन्नमा शाक्य छिन् । उनी दल विभाजनसम्बन्धी सर्वोच्चमा विचाराधीन मुद्दा र असोज २५ भित्र विश्वासको मत लिने समयसीमालाई देखाउँदै प्रदेशसभाको नवौं अधिवेशन आह्वान गर्न अटेर गरिरहेकी छिन् । जसकारण विपक्षी गठबन्धनमा मुख्यमन्त्रीविरुद्ध अविश्वासको प्रस्ताव दर्ता गराइहाल्ने वा केही समय विश्वासको मत लिनका लागि समय दिने भन्नेमा मतभेद देखिएको हो ।एकीकृत समाजवादी तत्काल अविश्वासको प्रस्ताव दर्ता गराएर अगाडि बढ्ने मनस्थितिमा छ भने माओवादी र कांग्रेस सरकारले विश्वासको मत लिने समयसीमासम्म कुर्नुपर्ने पक्षमा छन् । यसबारे विपक्षी दलको दुई पटकको बैठक निर्णयमा पुग्न सकेन । यो विधि र कानुनी विषय हो । त्यसकारण संवैधानिक व्यवस्थाअनुसार विश्वासको मत लिन सरकारलाई समय उपलब्ध गराउनुपर्छ, कांग्रेस सचेतक छिरिङ दोर्जे लामा भने । उनी असोजभित्रमा यो सरकार विस्थापित भइसक्ने दाबी गर्छन् । विपक्षी गठबन्धनबाट को मुख्यमन्त्री बन्ने भन्ने निश्चित नहुँदा पनि यो विवाद अझै लम्बिएको हो । अविश्वासको प्रस्ताव दर्ता गराउन भावी मुख्यमन्त्रीको नाम टुंगो लगाउनुपर्छ । तर प्रदेश नेताहरू केन्द्रीय तहबाटै मुख्यमन्त्री टुंग्याउनुपर्नेमा छन् । केन्द्रमा मन्त्रिपरिषद्ले पूर्णता पाउनेबित्तिकै प्रदेशको समस्या समाधान हुने माओवादी नेता शालिकराम जम्मकट्टेलको दाबी छ ।"
संकटमा धुलिखेल अस्पताल,"७ सय स्वास्थ्यकर्मीले जोखिम भत्ता पाएनन् कोरोनाको पहिलो र दोस्रो लहरमा ज्यान जोखिममा राखेर काम गरेका स्वास्थ्यकर्मी र अन्य कर्मचारी गरी ७ सय जनाले अझै जोखिम भत्ता पाएका छैनन् । सरकारबाट भुक्तानी नभएकै कारण भत्ता उपलब्ध गराउन सकिएको छैन, श्रेष्ठले भने, स्वास्थ्य मन्त्रालयले मागेपछि ड्युटी रोस्टर, हाजिरी, तलब विवरण सबै पठाएका थियौं तर भुक्तानी भएको छैन । मन्त्रालयसँगको सम्झौतामा भने अस्पतालले नै जोखिम भत्ता उपलब्ध गराउनुपर्ने उल्लेख छ ।अस्पताल सञ्चालनमा नै समस्या भएपछि पहिलो लहरमा अस्पतालमा कार्यरत अधिकृत तहभन्दा माथिल्लो पदमा रहेर काम गर्ने चिकित्सक तथा कर्मचारीको २५ प्रतिशत र त्यसभन्दा तल्लो तहमा कार्यरतको हकमा १० प्रतिशत तलब कटौती गरिएको थियो । काम गर्दैनौं भन्न नैतिकताले दिँदैन तर उत्साह भने छैन, अस्पतालका एक स्वास्थ्यकर्मीले भने ।"
"बिरामी घटे, आम्दानी बढ्यो","(चितवन)  क्यान्सर रोगको उपचार हुने देशकै मुख्य सरकारी अस्पताल भरतपुरको बीपी कोइराला मेमोरियल क्यान्सर अस्पतालमा अघिल्लो वर्षको तुलनामा गत वर्ष (सन् २०२०) उपचारका लागि बहिरंग विभाग (ओपीडी) मा आउने बिरामी लगभग एक तिहाइ कम भए । तर आम्दानी १० करोड रुपैयाँ बढी भएको अस्पताल प्रशासनले जनाएको छ । कोरोना संक्रमणका कारण अस्पतालको उपचार सेवा प्रभावित भएको हो ।सेवा शुल्कबाट अस्पतालले सन् २०१९ मा गरेको आम्दानी २९ करोड २४ लाख ६४ हजार रुपैयाँ थियो । गत वर्ष सेवा शुल्कबाट आम्दानी ३९ करोड ७४ लाख ७९ हजार रुपैयाँ पुग्यो, अस्पतालका कार्यकारी निर्देशक डा देजकुमार गौतमले भने । तर अघिल्लो वर्षको तुलनामा ५० हजार कम बिरामी अस्पताल आएको उनले बताए । अस्पतालले सेवा शुल्कमा कुनै वृद्धि नगरेको उनले जनाए । सन् २०२० मा अस्पतालमा ९० हजार ५ सय ७१ जना बिरामी आएका थिए । अघिल्लो वर्ष १ लाख ४० हजारको हाराहारीमा बिरामी आएका थिए । कोरोना संक्रमण बढेसँगै २०७६ चैत ११ बाट देशव्यापी लकडाउन भयो । जसका कारण लामो समय अस्पतालको सेवा ठप्पजस्तै भयो । त्यसैले बिरामीहरू घटेको उनले सुनाए ।बिरामी घटे पनि आम्दानी बढ्नुको प्रमुख कारण पनि कोरोना नै देखिएको उनको भनाइ छ । अस्पतालले गत वर्षको जेठ ४ बाट पीसीआर परीक्षण र यो वर्षबाट संक्रमितको उपचार सेवासमेत सुरु गर्यो । सन् २०२० मा ५३ हजार ३ सय ८६ जनाले पीसीआर परीक्षण गराए । त्यसैबाट आएको शुल्कले आम्दानी बढाउन मद्दत पुगेको उनले बताए । अस्पतालले कोरोना परीक्षणबापत प्रतिव्यक्ति एक हजार रुपैयाँ लिँदै आएको छ ।कोरोनाले गर्दा अस्पतालले सेवा बन्द गर्नुपर्यो । अत्यावश्यक बिरामीहरू पनि होटलमा बस्न पाएनन् । अस्पतालको बेडले थेगेन । चौर र बरन्डामा अलपत्र परेका थिए । यस्तो बिजोग भएपछि जो आवश्यक छन् उनीहरू मात्रै आए । त्यसैले बिरामीको संख्या घट्यो, डा गौतमले भने, आम्दानी बढ्नुको ठूलो कारण त कोरोना परीक्षण शुल्क नै हो । तर बिरामीको संख्याअनुसार आम्दानी नदेखाउने विगतको परिपाटी रोक्न हामीले कडाइ पनि गर्यौं । यसले पनि आम्दानी बढ्न मद्दत पुग्यो । अस्पतालको ओपीडीमा आउने बिरामी ह्वात्तै घटे पनि क्यान्सर प्रमाणित बिरामीहरू गत वर्ष खासै कम भएनन् । गत वर्ष क्यान्सर प्रमाणित भएका ४ हजार ६ सय ८ जना बिरामी आएको अस्पतालको तथ्यांक छ । अघिल्ला वर्षहरूमा पनि यही हाराहारीमा क्यान्सर प्रमाणित बिरामीहरू अस्पतालमा सेवा लिन आउँथे । कोरोनाको पहिलो लहरमा अस्पतालको सेवा प्रभावित भए पनि दोस्रो लहरका बेला भने त्यसरी सेवा प्रवाह नघटेको अस्पतालका उपकार्यकारी निर्देशक डा कृष्णसागर शर्माले बताए ।"
दाम्पत्य सम्बन्ध जब हत्यामा टुंगिन्छ,"(काठमाडौं)  सम्बन्धको न्यानोपनाबीच अघि बढ्ने दाम्पत्य जीवन एकअर्काको हत्या गर्ने तहसम्म कसरी पुग्छ ? किन यस्ता घटनाको शृंखला नियमित आकस्मिकताझैं बन्न पुग्छ ? यसको उत्तर केलाउनुअघि असोज ४ मा पुगौं, जुन दिन जिल्ला प्रहरी कार्यालय सिरहाले गोलबजार नगरपालिका४ निपनियाकी हरिहरदेवी मोचीलाई पक्राउ गर्यो । उनले भारतीय नागरिक मुकेश यादवको समूहलाई ६० हजार रुपैयाँ सुपारी दिएर आफ्नै ३९ वर्षीय पति दुखरन महरा मोचीको हत्या गराएको प्रहरी अनुसन्धानले पुष्टि गर्यो । ४ सन्तानकी आमा हरिहरदेवी श्रीमान्को हत्या गराउने बिन्दुमा पुग्नुका पछाडि लामो कथा छ । वैदेशिक रोजगारीका क्रममा १० वर्ष कतार बसेर फर्केका दुखरन गाउँमै व्यवसाय गरेर बसिरहेका थिए । कतार छँदाको कमाइ श्रीमतीले हिनामिना गरेको आरोपमा उनीहरूबीच झगडा हुन थाल्यो । दुखरन मदिरा पिउँथे, श्रीमतीमाथि हातपातमै उत्रिन्थे र अनेक मानसिक यातना दिइराख्थे । यातनाको शृंखलाबाट मुक्ति पाउन हरिहरदेवीले पतिको हत्याको योजना रचिन् । दुई वर्षअघि हरिहरदेवी उपचारका क्रममा सीमावर्ती भारतीय बजार जयनगर पुगेकी थिइन् । त्यही बेला उनको भारतीय नागरिक मुकेश यादवसँग चिनजान भयो । श्रीमान्सँगको बिग्रँदो सम्बन्धकै बेला उनी मुकेशसँग नजिकिइन् । अन्ततः उनले मुकेशकै सहयोग लिएर श्रीमान्को हत्या गराइछाडिन् । जिल्ला प्रहरी कार्यालय गोरखाले असोज १२ मा गोरखा नगरपालिका७ पौवाखेतबाट ५५ वर्षीय माइली कामीलाई पक्राउ गर्यो । उनले सँगै सुतेका ५६ वर्षीय श्रीमान् आइतबहादुर कामीको घाँटी थिचेर हत्या गरेको अभियोगमा प्रहरीले अनुसन्धान गरिरहेको छ । चार छोराछोरीकी आमा माइली र उनका श्रीमान्बीच सम्बन्धको चिसो ल्याउने कारण थियो मदिरा । प्रहरीको प्रारम्भिक अनुसन्धानमा उनले लामो योजना बनाएरभन्दा पनि सधैंको झगडाबाट मुक्ति पाउन क्षणिक आवेगमा घटना गराएको देखिन्छ । हरिहरदेवी र माइलीको दुवै घटनामा देखिने एउटै समानता भनेको पतिबाट निरन्तर हुने यातना, हिंसा र दाम्पत्य जीवनमा हुर्किरहेको शंकासहितको चिसोपना हो । एक साताको अवधिमा सिरहा र गोरखामा सार्वजनिक भएजस्तो घटना देशैभरि निरन्तर भइरहेका छन् । पत्नीले पतिको हत्या गरेका घटना २० प्रतिशत र पतिले पत्नीको हत्या गरेका घटना ८० प्रतिशत देखिन्छ । प्रहरी प्रधान कार्यालयका अनुसार पछिल्ला ५ वर्षमा मात्रै ४ सय २३ जना महिलाको हत्या श्रीमान्बाट भएको देखिन्छ । त्यस्तै यही अवधिमा ८५ पुरुषको हत्या पत्नीबाट भएको छ । दुवैबाट हत्या गर्ने प्रवृत्ति पछिल्ला वर्षमा बढ्दो छ । आर्थिक वर्ष २०७३७४ मा प्रहरीमा दर्ता भएका कुल व्यक्ति हत्याका १ सय ७० वटा घटनामध्ये पतिले पत्नी र पत्नीले पतिको हत्या गरेका घटना मात्रै कुल व्यक्ति हत्याको २९ प्रतिशत थियो । यस्तो प्रतिशत आर्थिक वर्ष २०७४७५ मा ३३, आर्थिक वर्ष २०७५७६ र आर्थिक वर्ष २०७६७७ मा ३२३२ प्रतिशत थियो । आर्थिक वर्ष २०७७७८ मा यो तथ्यांक ह्वात्तै बढेर करिब ५० प्रतिशत पुगेको छ । अर्थात् यो वर्ष कर्तव्य ज्यान मुद्दाका २ सय ६६ घटना प्रहरीमा दर्ता भएका थिए । जसमध्ये पतिले पत्नीको हत्या गरेका घटना १ सय १४ थिए भने पत्नीले पतिको हत्या गरेको घटना जम्मा २० थिए । पतिपत्नी हत्याका कुल घटनामध्ये औसतमा ८० प्रतिशतभन्दा धेरै घटना पतिद्वारा पत्नी हत्याका छन् । आर्थिक वर्ष २०७३७४ मा ६७ घटनामा पतिले पत्नीको हत्या गरेका थिए भने १८ घटनामा पत्नीले पतिको हत्या गरे । घटनाको यो प्रवृत्ति चार वर्षपछि केलाउँदा पनि उस्तै देखिन्छ । आर्थिक वर्ष २०७७७८ मा १ सय १४ जना पत्नीको हत्या पतिबाट भएको छ, २० जना पतिको हत्या पत्नीबाट भएको छ । प्रहरीले जेठ २८ मा इलामको देउमाई नगरपालिका४ बस्ने ४६ वर्षीय सुर्जामाया तामाङको हत्या गरेको आरोपमा उनका श्रीमान् ताकबहादुर तामाङलाई पक्राउ गर्यो । प्रहरीले जेठ ६ मा काभ्रेको चौरीदेउराली गाउँपालिका९ का सोनाम लामा र उनका बाबु च्याङ्बा भनिने चन्दवज्र लामालाई पक्राउ गर्यो । सोनामले बाबुको सहयोगमा २२ वर्षीय पत्नी सुमिना गुरुङको हत्या गरेको प्रहरी अनुसन्धानले देखायो । २ वर्षअघि प्रेमविवाह गरेका र १८ महिने छोरा हुर्काइरहेको यो दम्पतीबीचको सम्बन्धमा चिसो आएको महिनौं भइसकेको थियो । बारम्बार सल्किरहेको घर कलहकै बीच सोनाम पत्नी सुमिनाको हत्या गर्ने बिन्दुमा पुगेको प्रहरीको भनाइ छ । असोज १ मा दाङको घोराहीबाट ५० वर्षीय छविनारायण चौधरीको हत्या गरेको आरोपमा उनकी श्रीमती मनसरा घर्ती पक्राउ परिन् । सम्पत्तिको विवाद चर्किंदै जाँदा हत्यामा परिणत भएको प्रहरीले निष्कर्ष निकाल्यो । म्याग्दीको मालिका गाउँपालिकाका ३४ वर्षीय शिव जीसीको हत्या गरेको अभियोगमा उनकै श्रीमती २५ वर्षीय रञ्जना जीसी साउन ४ मा पक्राउ परिन् । दाङको तुलसीपुर उपमहानगरपालिका३ की ५६ वर्षीय देवीकुमारी योगीले भदौ १३ मा ७८ वर्षीय श्रीमान् खिमलाल पुरीलाई हँसिया र बाँसको लट्ठी प्रहार गरी हत्या गरिन् । प्रहरी बयानमा देवकुमारीले घरायसी विवाद चर्किंदै जाँदा रिसको झोकमा श्रीमान्माथि प्रहार गरेको बताइन् । उनले रिस थाम्न नसक्दा श्रीमान्को ज्यान गयो । पतिले पत्नीको वा पत्नीले पतिको हत्या गरेका यस्ता दर्जनौं घटना केलाउँदा दाम्पत्य जीवनमा हुर्किरहेको अविश्वास, विवाहेत्तर सम्बन्ध, यौन र आर्थिक कारोबारले निम्त्याएको विवाद मुख्य कारण देखिन्छ । यस्ता घटना कुनै उमेर समूहमा मात्रै सीमित देखिँदैन । दाङ, तुलसीपुरमा ५६ वर्षीया देवकुमारीले ७८ वर्षीय पतिको हत्या गरेकी थिइन् । गोरखा७ पौवाखेतमा ५५ वर्षीया माइली कामीले ५६ वर्षीय श्रीमान्को हत्या गरेको देखिन्छ । प्रहरी प्रवक्ता एसपी वसन्त कुँवरको बुझाइमा पतिपत्नी हत्याका अधिकांश घटना आवेगप्रेरित देखिन्छन् । उनले विवाहेत्तर सम्बन्ध, घरेलु हिंसा, दाइजोको विषय, मादक पदार्थको सेवनपछि उत्पन्न झगडा अधिकांश हत्याको कारण हुने गरेको बताए । पति वा पत्नीको हत्यामा सुरुवाती अनुसन्धानको सुई नै परिवारभित्रै केन्द्रित गर्ने प्रचलन जस्तै भइसक्यो, उनले भने । फौजदारी अपराधसम्बन्धी मुद्दामा दख्खल राख्ने वरिष्ठ अधिवक्ता लव मैनालीले पतिले पत्नी र पत्नीले पति हत्या गरेका दर्जनौं मुद्दा देखे, सुनेका र पैरवी गरेका छन् । दाम्पत्यभित्र हुने हत्याका अधिकांश घटनाको अन्तर्य पैसा, यौनसम्बन्ध वा विवाहेत्तर सम्बन्ध रहेको देखिन्छ, उनले भने, कानुन कडा बनाएर अपराध घट्छ भन्ने भ्रम धेरैमा देख्छु । तर यो त संरचनागत समस्याका कारण हुने घटना हो । समाजशास्त्री मीना उप्रेती पतिपत्नी एकअर्काको हत्यामा पुग्नुका कारण खोतल्न सामाजिक र संरचनागत अवस्थासम्मै पुग्नुपर्ने ठान्छिन् । उनले दाम्पत्य सम्बन्धलाई धर्म, संस्कार र चरित्र जस्ता सामाजिक अवयवका आधारमा हेरिने परम्पराले पनि मनमुटाव हुने बताइन् । पश्चिमाहरू सहज हुन्जेल सम्बन्धमा बस्छन् र असहज भएपछि आफ्नो बाटो लाग्छन् । तर हामीकहाँ जबर्जस्ती सम्बन्धमा बसाउने सामाजिक अभ्यास छ । यसले कुनै बिन्दुमा एकअर्काको हत्यासम्म गराउँछ, उनले भनिन् । उनी बहुसंख्यक घटनामा पतिले पत्नीको हत्या गरेको देखिनु वर्चस्वशाली पुरुषप्रधान संरचनाको उत्पादन ठान्छिन् । सानो संख्यामा महिलाले पनि पतिको हत्या गरेको देखिन्छ । तर त्यसका पछि सहनुसम्म सहेर वा सहनै नसक्ने भएपछि अन्तिम विकल्पमा मात्रै पत्नीले पतिको हत्या गरेको देखिन्छ । जबकि पतिले गरेका हत्याका कारण सामान्य शंका र उपशंकाजस्ता विषय धेरै छन्, उप्रेतीले भनिन् ।"
मोक्षभूमि र भक्तराजलाई पद्मश्री,"काठमाडौं (कास) २०७७ सालको पद्मश्री साहित्य पुरस्कार केशव दाहालको उपन्यास मोक्षभूमि ले पाउने भएको छ । त्यस्तै पद्मश्री साधना सम्मान गायक तथा संगीतकार भक्तराज आचार्यलाई दिइने भएको छ । खेमलालहरिकला लामिछाने समाज कल्याण प्रतिष्ठानका अध्यक्ष जीवा लामिछानेले एक विज्ञप्तिमार्फत यस्तो जानकारी दिएका हुन् । प्रतिष्ठानले हरेक वर्ष कला, साहित्य र प्राज्ञिक क्षेत्रका एकएक जना व्यक्तित्वलाई पुरस्कृत र सम्मानित गर्दै आएको छ ।किताब पब्लिसर्सद्वारा प्रकाशित मोक्षभूमि दासहरूको मुक्तिका विषयमा केन्द्रित छ । खस साम्राज्यका चक्रवर्ती सम्राट क्राचल्लदेवले गरेको युद्ध अपराध र पापको प्रायश्चितका लागि १० हजार दासहरूलाई मुक्त गरिएपछि त्यसपछि सिन्जामा आएको उथलपुथलसँगै आर्यखस जातीय श्रेष्ठता र मानव श्रेष्ठताको बहस सुरु भएको यसले औंल्याएको छ ।त्यस्तै भजन शिरोमणिका रूपमा चिनिने आचार्य वरिष्ठ संगीत साधक हुन् । पद्मश्री साहित्य पुरस्कार र पद्मश्री साधना सम्मानको राशि तीनतीन लाख रुपैयाँ छ । २०६३ सालदेखि खेमलालहरिकला लामिछाने प्रतिष्ठान चितवनले नेपाली साहित्यका वर्षभरि प्रकाशित पुस्तकमध्ये निर्णायक मण्डलले उत्कृष्ट ठहर्याएको एउटालाई पद्मश्री साहित्य पुरस्कार प्रदान गर्दै आएको छ । त्यस्तै २०६७ सालदेखि प्रतिष्ठानले साहित्य, कला, संगीत, अभिनय आदि क्षेत्रमा दीर्घसाधना गर्ने वरिष्ठ साधकलाई पद्मश्री साधना सम्मान गर्दै आएको छ । दुवै सम्मान तथा पुरस्कार प्रत्येक वर्ष कोजाग्रत पूर्णिमाका दिन प्रदान गर्ने गरिएको छ ।"
दाहसंस्कारबाट वञ्चित गर्ने ५ पक्राउ,"पोखरा (कास) छोराले दलित युवतीसँग बिहे गरेको भन्दै आमाबुबालाई दाहसंस्कारबाट वञ्चित गराएका पोखरा२७ अर्चलेका ५ जनालाई जातीय विभेदको अभियोगमा प्रहरीले पक्राउ गरेको छ । प्रहरीले रमा घमाल क्षेत्री, रेशम भुजेल, सरिता भुजेल, भीमबहादुर भुजेल र शिव भुजेललाई पक्राउ गरेको हो । उनीहरूलाई पाँच दिनको म्याद थप गरी जिल्ला प्रहरी कार्यालय कास्कीको हिरासतमा राखिएको प्रहरीले जनाएको छ । राधिका भुजेल, उनका छोरा अमृत र बुहारी पूजा गन्धर्वको जाहेरीपछि छिमेकी र आफन्त आइतबार पक्राउ परेका हुन् । लामो समयको प्रेम सम्बन्धपछि अमृत र पूजाले ३ वर्षअघि बिहे गरेका थिए । जनजाति परिवारका अमृत र दलित परिवारकी पूजाबीच बिहे भएदेखि नै छिमेकी र आफन्तले उनीहरूको परिवारलाई बहिष्कार गर्दै आएका थिए । भदौ १८ मा अमृतकी हजुरआमाको निधनपछि बुबा कृष्णबहादुर र आमा राधिकालाई सामूहिक किरियाकर्मबाट समेत वञ्चित गराइएको थियो । छिमेकी रमा घमाल क्षेत्रीको उक्साहटमा कृष्णबहादुरका भाइबुहारीहरू रेशम, सरिता, भीमबहादुर र शिवले उनी अछूत भएको भन्दै आमाको किरियाकर्म गर्नबाट वञ्चित गराएका हुन् । उनीहरूविरुद्ध शुक्रबार जातीय विभेदको कसुरमा जाहेरी परेको थियो ।"
४ वर्षपछि पुनः मतगणनाको आदेश,महोत्तरी (कास) स्थानीय तह निर्वाचनको ४ वर्षपछि महोत्तरीको एक वडामा पुनः मतगणना हुने भएको छ । मनरा सिसवा नगरपालिका१० मा धाँधली गरी अरुणकुमार चौधरीले वडाध्यक्षको पदभार ग्रहण गरेको भन्दै परेको रिटमा उच्च अदालत जनकपुरले पुनः मतगणना गर्न आदेश दिएको हो । न्यायाधीशद्वय हरिप्रसाद बगाले र रामेश्वर रेग्मीको इजलासले २०७५ असार २१ मा पुनः मतगणना गर्न आदेश दिएको थियो । उक्त आदेशउपर विपक्षी अरुणकुमार चौधरीले सर्वोच्चमा निवेदन दिएका थिए । त्यसपछि सर्वोच्चले पनि उच्च अदालतकै आदेशलाई २०७७ चैत २९ मा सदर गरेको थियो । सर्वोच्चले सदर गरेलगत्तै कोभिडका कारण मिति तोक्न नसकेको उच्च अदालतले आइतबारको आदेशमा कात्तिक ७ बिहान ११ बजेदेखि पुनः मतगणनाको समय तोकेको छ । २०७४ असोज २ मा भएको नतिजा प्रकाशनमा तत्कालीन राजपाले टिकट नदिएपछि स्वतन्त्रबाट चुनाव लडेका रमेशकुमार रायले ६७ मत प्राप्त गरेका थिए । उनका प्रतिद्वन्द्वी कांग्रेसका अरुणकुमार चौधरीले ६४ मत प्राप्त गरेका थिए । निर्वाचन अधिकृत आमबहादुर बानियाँले बदर भएका ३ मत चौधरीको पक्षमा जोड्दै बराबर मत बनाइदिएको रायको आरोप छ । दुवैको ६७६७ मत भएपछि गोलाप्रथाबाट चौधरी निर्वाचित भएका थिए ।
ठेलागाडाको सधैंको संघर्ष,"काठमाडौं महानगरले सडकछेउछाउ ठेलागाडामा चनाचटपटे, फलफूल तथा तरकारी बेच्नेहरूलाई सदैव दिइरहने सास्तीले आर्थिक रूपमा निम्न वर्गलाई थप पिल्स्याउने काम मात्र गरेको छ । महानगरपालिकाले उनीहरूबाट जफत गरिएका ठेलागाडालगायतका सामग्री लिलाम गरी आर्थिक वर्ष २०७५७६ मा ५ लाख ७ सय र २०७६७७ मा १८ लाख रुपैयाँ उठाएको दृष्टान्तले पनि यसलाई प्रस्ट पार्छ । २०७५ वैशाख १२ को नगर कार्यपालिकाको बैठकले महानगरभित्र सहरी सुव्यवस्था कायम गर्न सार्वजनिक अतिक्रमण गरी राखिएका सामान जफत गरी लिलाम गर्ने निर्णय गरेको थियो । त्यसअघि ठेलागाडा र बिक्री सामग्री जरिवाना तिरेपछि फिर्ता पाइन्थ्यो । अहिले सड्नेगल्ने सामग्रीबाहेक अरू सबै जफत र लिलामसमेत गरिन्छ । यसबाट सडकपेटीमा सामान बेचेर सामान्य गुजारा गर्ने वर्गमाथि ठूलो अन्याय भइरहेको छ ।महानगरले गत चार आर्थिक वर्षमा खाद्यवस्तु तथा पशुपन्छी र खुद्रा सामान बेच्ने ४ हजार ७ सय ६२ व्यापारीबाट जरिवानाबापत ३५ लाख ७५ हजार २ सय रुपैयाँ उठाएको तथ्यांक छ । कोभिड प्रकोपका कारण पछिल्लो डेढ वर्ष श्रमबाट जीविका चलाउनेहरूले अत्यासलाग्दो र असहज परिस्थितिको सामना गर्नुपरेको जगजाहेरै छ । यही समयावधिमा महानगरभित्र ठूलो संख्यामा ठेलागाडा, साइकल र सामग्री जफत गरिएको छ । यसबाट दैनन्दिन श्रमबाट गुजारा गर्ने वर्गमाथि थप आघात पुगेको छ । सहरी सौन्दर्य र आवागमनलाई अवरोध पुर्याएको भन्दै यस्तो नीति लिनु महानगरको असंवेदनशीलताको हद हो । यसरी, एक त जफत नै गर्नु हुन्थेन, गरिएका सामान पनि छिटोभन्दा छिटो बरु जरिवाना तिराएरै भए पनि फिर्ता गरिनुपर्थ्यो, त्यसलाई लिलाम गरेर बेचिदिई सामान्यजनको जीविकोपार्जन गर्ने माध्यम नै हरण गर्नु हुन्थेन ।सामान्यतः सहर भन्नेबित्तिकै फराकिलो बाटो, ठूला पूर्वाधार र सफासुग्घर बस्ती हुनुपर्छ भन्ने ठानिन्छ । यही मनोविज्ञानले नगर पदाधिकारी र सरकारी योजनाकारहरूलाई निर्देश गर्ने गरेको छ । उनीहरूको दृष्टिकोण र योजनाभित्र सर्वसाधारण जनता र तिनका सरोकार प्रायः पर्दैनन् । फलस्वरूप, अर्थतन्त्रलाई चलायमान बनाउने सहरी गरिबहरूको जीविकाको सवाल सम्बोधन गर्ने सरकारी तौरतरिका र नीति राहतमुखीभन्दा पनि सकस दिने खालको बन्ने गरेको छ । अझ कोभिडकालमा महानगरले ठेलागाडासाइकलमा व्यापार गर्नेहरूलाई तिराएको जरिवाना रकम अनि जफत गरिएका सामग्रीको परिमाण हेर्दा, त्यो निकै अमानवीय लाग्छ । सार्वजनिक खुला क्षेत्रलाई जीविकाको माध्यम बनाउनेहरूमाथि नगर प्रहरीले जुनसुकै बेला डन्डा चलाउने, खेद्ने र उनीहरूका सरसामान जथाभावी जफत गर्ने गरेको छ । जबकि सोही स्थानमा कसैले ठूला निजी सवारीसाधन राखे पार्किङ शुल्क वा जरिवाना तिराइन्छ, र छाडिन्छ । तर, आवाजहीन वर्गमाथि गरिने व्यवहार यस्तो हुन्न । सहरी गरिब वर्गको व्यवस्थापन कसरी गर्ने भन्नेबारे दीर्घकालीन र तत्कालीन योजना नभएकाले पनि यस्तो अलोकतान्त्रिक व्यवहार भइरहेको छ । र, यसले सहरी जनसंख्याको ठूलो हिस्सालाई अन्यायमा पारेको छ । महानगरले यो शैली फेर्नुपर्छ । सडकश्रमबाट गुजारा गर्नेहरूका बारेमा वैकल्पिक योजना बनाएर अब अगाडि बढ्नुपर्छ ।२०४६ सालपछि आर्थिक उदारीकरणको नीति अवलम्बन गरिएपछि काठमाडौंलगायत अन्य सहरहरू फैलिन थालेका थिए । लगत्तैको माओवादी द्वन्द्वका क्रममा ग्रामीण भेगबाट सुविधा, सुरक्षा र जीविकाको माध्यम खोज्दै आइपुगेकाहरूलाई यी सहरहरूले नै टेको दिए र सपना पनि । तर, हाम्रो अस्तव्यस्त सहरीकरण प्रक्रियासँग यिनका सरोकारलाई सम्बोधन गर्न सक्ने सामर्थ्य भएन । विनाशकारी भूकम्पपछि काठमाडौं आसपासका प्रभावितहरू पनि कामको खोजीको राजधानी सहर आइपुगे । हालैको कोभिड महामारीका कारण रोजगारी छिनिएका ठूलो संख्याको रोजीरोटी जुटाउने ठाउँ यही बनिरहेको छ । सहरी गरिबको यकिन तथ्यांक नभेटिए पनि यो दिनानुदिन बढिरहेको छ । त्यसैले अब सहरीकरणका योजनाहरू बनाउँदा सहरी गरिबीका विविध पक्षलाई सरकारभित्रका र बाहिरका योजनाविद्हरूले पनि केन्द्रमा राख्नुपर्छ, सधैं उनीहरूलाई लखेटेर समस्याको समाधान हुन्न । अझ यसरी सहर आइपुगेकाहरूको रोजगारीको पाटो मात्र होइन, तिनको आवास, शिक्षा, स्वास्थ्यलगायतका अत्यावश्यक मुद्दाहरूलाई पनि सम्बोधन गर्ने प्रयास गर्नुपर्छ । तर, महानगरसँग तिनको व्यवस्थापनका लागि रोजगारी सिर्जना तथा आयवृद्धिसम्बन्धी योजनै थिएनछैन । यस्ता सवाल त टाढाको कुरा भए, उनीहरूले अहिले गरिरहेको कामलाई सघाउने प्रयास मात्र गरे पनि धेरै राहत हुने थियो । तिनलाई बरु ठाउँ ओगटेबापत शुल्क लिए हुन्थ्यो वा खास ठाउँ र समय छुट्याएर निर्धक्कसँग व्यापार गर्ने वातावरण बनाइदिए हुन्थ्यो । तर, यति आधारभूत र सामान्य विषयलाई पनि महानगरले चासो दिएको छैन, समयस्थान व्यवस्थित गर्नेबारे त्यहाँका पदाधिकारीसँग कुराकानी हुँदा यस्तो योजनाधरि नभएको थाहा पाइयो । सहरी गरिबहरूको सवाललाई पन्छाएर समृद्ध सहर बनाउन सकिन्न । सहरी योजनाहरू बनाउन अझै गम्भीर नहुने हो भने आफ्नो भविष्यको खोजीमा भौंतारिरहेकाहरूको दैनिकी झनै कठिन बन्नेछ । हाम्रोमा गरिबी भन्नेबित्तिकै प्रायः ग्रामीण गरिबी भनेर बुझिन्छ । गरिबी निवारणका सरकारी तथा गैरसरकारी कार्यक्रम र योजनाहरू पनि बढी गाउँतिरै लक्षित छन् । जबकि पछिल्लो समय सहरी जनसंख्या, त्यसमा पनि श्रम गर्न आइपुगेकाहरू निकै बढिरहेका छन् । त्यसैले ग्रामीण गरिबीसँगै सहरी गरिबीका पक्षमा पनि नीतियोजना बनाउने दबाब सबैतिरबाट सिर्जना हुन जरुरी छ ।"
शिक्षकहरू राजनीतिमा बढी सक्रिय,"सामुदायिक विद्यालयका केही शिक्षक शिक्षा ऐन २०२८ को दफा १६ (ङ) ले तोकेको राजनीतिक दलको स्थानीय, प्रदेश वा संघीय प्रतिनिधि वा कार्यकारी पदमा रहन नपाउने र सो कार्य गरेमा शिक्षा नियमावली २०५९ को परिच्छेद २३ को नियम १३८ अनुसार कारबाही हुने स्पष्ट कानुनी व्यवस्थाविपरीत विभिन्न राजनीतिक दलको अधिवेशनमा सक्रिय सहभागी भई, विभिन्न प्रतिनिधिमा छनोट भएका छन् । शिक्षकले राजनीतिक आस्था राख्ने र आवधिक निर्वाचनमा आफूले मन पराएको दलका जनप्रतिनिधिहरूलाई मत दिन सक्छन् । तर, कुनै पनि दलको प्रतिनिधि बनेर सेवारत अवस्थामा राजनीतिमा सक्रिय सहभागी भई वडा, स्थानीय तह, क्षेत्रीय, जिल्ला, प्रदेश वा केन्द्रीय पदमा निर्वाचित वा मनोनीत हुनु कुनै हालतमा नैतिक कार्य होइन । राजनीतिक मोह हो भने, पेसाबाट अलग हुनुपर्छ । शिक्षकले आफ्ना पेसागत प्रतिनिधिसँग, संगठनमार्फत् आफ्नो आस्थालाई प्रस्तुत गर्ने गर्छन् । लाखौं विद्यार्थीको भविष्य निर्माता गुरुजीहरू यसरी खुलमखुला दलीय राजनीतिमा प्रतिनिधि बनेर फेसबुक तथा सामाजिक सञ्जालका भित्ता रंगाइरहँदा सरोकारवाला निकायहरूले एक दुइवटा चेतावनीका सूचना निकालेर आफ्नो दायित्व पूरा भएको ठानेका छन् । देशमा बहुदल तथा गणतन्त्र आएपश्चात दलीय कार्यकारी पदमा रहेकै आधारमा कानुनतः कुनै शिक्षकले जागिर गुमाउनुपरेको छैन किन कि सबै दलका शुभेच्छुक संस्थाका नामबाट शिक्षकहरूले सक्रिय राजनीति गर्दै आएका छन्, जुन दुर्भाग्यपूर्ण छ । राजनीतिक सक्रियताले शिक्षकहरूले पूरा समय स्कुललाई नदिने मात्रै होइन, सामुदायिक स्कुललाई राजनीतिको अखडासमेत बनाएका छन् । राष्ट्रिय सतर्कता केन्द्र, अख्तियार दुरुपयोग अनुसन्धान आयोग, गृह मन्त्रालय, राष्ट्रिय अनुसन्धान केन्द्र, शिक्षा मन्त्रालयविभाग, जिल्ला प्रशासन कार्यालय, शिक्षा समन्वय इकाइ आदि सरोकारवाला निकायहरूले यसको अविलम्ब छानबिन गरी शिक्षकलाई राजनीतिक सक्रियताबाट अलग गराउनै पर्छ । सामुदायिक विद्यालयको शैक्षिक गुणस्तरमा ह्रास आउनुको एउटा कारण शिक्षकहरू पठनपाठनमा कम र राजनीतिमा बढी समय सहभागी हुनु पनि हो । गुरुजीहरूले आफ्नो पेसागत मर्यादालाई कायम राखी राजनीतिक सक्रियता त्याग्नै पर्छ । अन्यथा कानुनी उपचारको सामना गर्नुपर्नेछ । कुसुम न्यौपाने, मध्यबिन्दु ११, नवलपरासी (पूर्व)"
संक्रमणको डर,"यसबखत कोरोना संक्रमितको ८६ प्रतिशत बिरामी खोप नलगाएको प्रमाणित भइसक्दा पनि सरोकारवाला निकाय मौन छन् । यता हिजो संक्रमण उच्च अवस्थामा रहँदा छुट्याइएको ३ अर्ब रुपैयाँ खर्च गर्न नसक्ने अवस्थामा सरकार आइपुगेको छ । संक्रमण अहिले कमजोर अवस्थामा पुगेको छ तर शून्य भएको छैन । भोलि भाइरसले चर्को रूप लिने सम्भावना उच्च रहेको चेतावनी स्वास्थ्यविज्ञहरूले दिइरहेका छन् । तर सरकार आफ्नै कुर्सी बचाउने मात्र प्रयासमा छ । भोलि संक्रमण पुरानै अवस्थामामा पुगेर फेरि अस्पताल र अक्सिजन नपाएर ज्यान गुमाउनपर्ने अवस्था आए यसको जिम्मेवारी कसले लिने ? सरकार यति ठूलो क्षतिपछि पनि जिम्मेवार बन्न सकिरहेको छैन । जनताका सवालमा जुनै सरकार आए पनि जहिल्यै मौन रहन्छन् । स्थानीय निकायको निर्वाचन नजिकिँदै छ । राजनीतिक दलहरू अधिवेशनमा जुटिरहेका छन्, खोप लगाएकाहरूको संख्या कमै भएकाले अझै खतरा टरिसकेको छैन । त्यसैले सतर्क भइरहनुपर्छ । सरकारले खोपको व्यवस्था गरिरहेको छ तर धेरैभन्दा धेरै जनसंख्याले खोप नलगाएसम्म ढुक्क भइँदैन । अहिले राजनीतिक दलहरूको अधिवेशन आइरहेकाले यो विषय छायामा पर्नुहुन्न । रामकृष्ण बराल, जोरपाटी५, काठमाडौं"
अझै असुरक्षित विद्यालय,"उपत्यकाका सामुदायिक विद्यालयहरूमा पठनपाठन सुरु भइसकेका छन् । तिनले अवश्य पनि सतर्कता तथा स्वास्थ्यसँग सुरक्षित रहने मापदण्डहरू पुर्याएका होलान् । तर सबै सुरक्षित छन् भनेर ढुक्क हुन सकिन्न । त्यस्तै ती विद्यालयका अभिभावकहरूलाई पनि आफ्ना बालबालिकालाई कोरोना लाग्ने हो कि भन्ने त्रास हुन्छ । विद्यालय जाने उमेरकालाई अर्थात् मुलुकमा १८ वर्षभन्दा मुनिकालाई कोरोनाविरुद्वको खोप आइसकेको छैन । यसले कतै हामीले पठनपाठन सुरु गर्न हत्तार मानेका त होइनौं भन्ने प्रश्न उठेको छ । पहिले पनि विद्यालयहरूले अनलाइन कक्षा चलाइरहेकै थिए । अझ केही समय यसैलाई नै निरन्तता गर्दा हुने थियो । एक जना विद्यार्थी मात्र संक्रमित भए, अरूलाई सर्न सक्छ । यतिका समय त संयमता अपनायौं, अब दसैं र तिहारपछि अवस्था हेरेर मात्र विद्यालय खोल्नु उचित हुन्छ । अच्युतमान सिंह प्रधान, बालुवाटार, काठमाडौं"
कछुवा चालमा कालोपत्र,"पेप्सीकोलासल्लाघारी सडक ः ३१ करोड खर्च, २५ किमि मात्र कालोपत्र समाचारमा विकासनिर्माण कार्यको निराशाजनक परिदृश्य अनुभूत गर्न सकिन्छ । केवल ४५ किलोमीटर दूरीको पेप्सीकोलासल्लाघारी सडक खण्ड कालोपत्र गर्ने काम २०७६ असार ३० मा कान्छारामपीआरउमा एन्ड कम्पनी नामक ठेकेदार कम्पनीसँग २०७६ पुस २९ मा सम्पन्न गर्ने सम्झौता भएको थियो । म्याद सकिएको दुई वर्ष पुग्नलाग्दा पनि ६५ प्रतिशत मात्र प्रगति हुनुले बजेटको दुरुपयोगका साथै सरोकारवाला र सरकारको निम्ति लज्जाको विषय बनेको छ । खण्डहरजस्तो हिलो र पानी जमेको विरहलाग्दो सडकको परिदृश्यले त्यहाँको दुर्दशा अरू प्रस्ट पारेको छ । उल्लेखित सडकखण्डको निकोसेराको दुर्दशा शब्दमा वर्णन गर्न सकिँदैन । पानी पर्नेबित्तिकै हिले सडकमा खोलो बग्ने, सबैतिर खाल्डैखाल्डा हुँदा सडक क्षेत्र धरापजस्तो बन्ने, पानी परेपछि सवारी दुर्घटना भइरहने समस्या त्यहाँको दैनिकी बनेको छ । पैदलयात्रीलाई एकातिर खाल्डोमा जाकिने भय रहिरहन्छ भने चिप्लेर लड्ने र गाडीले हिलो छ्याप्ने त्रासले दौडादौड गर्नुपर्ने स्थिति पनि छ । उता बाहाखा बजारको करिब ८ सय मिटर क्षेत्रमा दुवैतिर घरैघर भएको र भत्काउन खोज्दा स्थानीयको अवरोध भइरहने कम्पनीका प्रमुखले बताएका छन् । उनले थिमि नगरपालिकाका मेयरले काम गरेको सडकमा डोजरै ल्याएर भत्काइदिएको आरोपसमेत लगाएका छन् । ठेकेदार पक्षले स्थानीयको अवरोध प्रमुख बाधक तत्त्व भएको आरोप लगाए पनि कछुवा चालमा भइरहेको कालोपत्र भर्ने कामका लागि प्रतिकिलोमिटर १२ करोड रुपैयाँभन्दा बढी खर्च भएको र बाँकी काम सम्पन्न हुँदासम्म पुरानो कालोपत्र धूलोपीठो हुने सम्भावना पनि छ । योबाहेक देशभरिका अधिकांश सरकारी ठेक्कापट्टाका कामहरू समयमा सम्पन्न भएका छैनन् भने तयार भएका संरचनाहरू कतै गुणस्तरहीन त कतै धरापजस्तो बनेका छन् । यावत् काममा धेरै ठेकेदारले राजनीतिक संरक्षण पाएका छन्, राष्ट्रिय ढुकुटीको दोहन उत्कर्षमा पुगेको छ । ठेक्कापट्टाको काम नियन्त्रण, नियमन र व्यवस्थापन गर्न अधिकार सम्पन्न र कठोर संयन्त्र परिचालन गरिनु अपरिहार्य देखिन्छ । भुवनेश्वर शर्मा, चन्द्रागिरि२, काठमाडौं"
कोभिडपछिको डिजिटल अर्थतन्त्र,"अगाडिको बाटोडिजिटल पूर्वाधारमा लगानी अहिलेको आवश्यकता हो । त्यो भनेको कसरी इन्टरनेट र टेलिकम सेवा बढीभन्दा बढी जनतामा पुर्याउने भन्ने हो । त्यसलाई सस्तो र गुणस्तरीय बनाउन आवश्यक छ । त्यसका लागि निजी र सरकारी साझेदारी बढाउन आवश्यक छ । इन्टरनेट र डिजिटल प्रविधिमा पहुँच सहज बनाउन बिजनेस रूपान्तरणसम्बन्धी नीतिको आवश्यकता छ । खास गरी मोबाइल फाइनान्स, डिजिटल प्रविधि अपनाउन सरकारदेखि व्यावसायिक कारोबार, इन्टरनेट तालिम तथा सेवा र ईकमर्सजस्ता क्षेत्रमा रूपान्तरण ल्याउने गरी नीति हुनुपर्छ । सरकारकै २०१९ डिजिटल नेपाल फ्रेमवर्क ले पनि डिजिटल कनेक्टिभिटीलाई मुख्य प्राथमिकतामा राख्नुपर्ने सुझाव दिएको छ । फ्रेमवर्कले मुलुकलाई पूर्ण रूपमा डिजिटाइजेसनमा जान ८ क्षेत्र र ८० डिजिटल पहलहरूको आवश्यकता औंल्याएको छ । मौलिक अधिकारका रूपमा इन्टरनेटलाई हरेक जनताको पहुँचमा पुर्याउनुपर्ने, सेवाले ओगट्ने क्षेत्र र गुणस्तर बढाउन सेवा प्रदायकहरूको दायरा बढाउनुपर्ने, दक्षिण एसियामा फाइभजी अवलम्बनका लागि नेतृत्व लिनुपर्ने, देशभरि फाइबर नेटवर्क बिछ्याउनुपर्नेजस्ता सुझाव त्यसमा छन् । समग्र अर्थतन्त्र र त्यसभित्रको हरेक क्षेत्रमा केकस्ता परिपूरक नीति र संस्थाहरू आवश्यक छन्, नीतिनिर्माताले सरोकारवालालाई कसरी संलग्न गराउने, गठबन्धन कसरी बनाउने, साझेदारीको खोजी कसरी गर्ने, डिजिटल समावेशीकरणलाई कसरी माथि उकास्दै सुरक्षित बनाउने भन्नेमा नेपालले प्रविधिमा पहिल्यै फड्को मारेका मुलुकहरूबाट सिक्ने अवसर पनि छ ।प्रविधिले मानवकेन्द्रित मूल्यमान्यता, गोपनीयता, सुरक्षा र उपभोक्ता हितको संरक्षणमा उत्तिकै जोखिम पनि ल्याएको छ । त्यसका लागि सबै मुलुकलाई विश्वसनीय प्रविधिमा सहकार्य गर्न अपरिहार्य बनाएको छ । ह्याकिङबाट बच्न र साइबर सुरक्षामा ध्यान दिन पनि उत्तिकै जरुरी छ । यस्तै, टेलिमेडिसिन, भर्चुअल कक्षा, बैंकिङ सिस्टमजस्ता क्षेत्रमा डिजिटल प्रणालीलाई कसरी कार्यान्वयन गर्ने भन्नेबारे स्पष्ट नीतिको आवश्यकता छ । सरकारी र निजी क्षेत्रलाई अब पुरानै म्यानुअल सिस्टम मै रमाएर बस्ने सुविधा छैन । नेपालीहरूको डिजिटल सीप अभिवृद्धिमा लगानी भए मात्रै मुलुकको समग्र डिजिटल विकास हुन सक्छ । अब नारामा मात्रै स्मार्ट भएर हुँदैन, सरकारको हरेक कामकाज देखिने गरी स्मार्ट हुनुपर्छ ।"
चीनको 'साझा समृद्धि नीति र यथार्थ,"चिनियाँ राष्ट्रपति सी चिनफिङले मुलुकको आर्थिक उपलब्धिलाई थप समतामूलक बनाउन भन्दै साझा समृद्धिको नीति प्रस्तुत गरेपछि चीनभित्र र बाहिर विभिन्न बहस, टिप्पणी एवं चासो व्यक्त भएका छन् । यो नीतिका समर्थकहरूले साझा समृद्धिको मार्गले चिनियाँ समाजलाई आर्थिक, सामाजिक एवं न्यायिक किसिमबाट उत्तम बनाउने तर्क गर्छन् भने यसका आलोचकहरूचाहिँ चिनियाँ पुँजीपति एवं धनाढ्य व्यवसायीहरूलाई निरुत्साही गर्ने हुँदा चिनियाँ अर्थतन्त्रका लागि पश्चगामी कदम हुने दाबी गर्छन् । चीनको राजनीतिक इतिहासमा नेतृत्वद्वारा प्रस्तुत साझा समृद्धिको नीति नयाँ त पक्कै होइन, तर विश्व अर्थतन्त्रले यतिखेर अप्ठ्यारो अवस्थाको सामना गरिरहेकै बेला चीनले किन साझा समृद्धिको नीति प्रस्तुत गर्यो र यसबाट ऊ कस्तो उपलब्धि हासिल गर्न चाहन्छ भन्नेबारे चासो देखिएको हो । यस आलेखमा साझा समृद्धिको नयाँ चिनियाँ दृष्टिकोण र यस सन्दर्भसँग जोडिएका विविध पक्षबारे चर्चा गर्न खोजिएको छ । माओले सन् १९५० को दशकमा सबै चिनियाँको प्रगति गर्ने भन्दै साझा समृद्धि कोन्थोन फुयी को नीति ल्याएका थिए । तर खराब आर्थिक मोडलका साथै विविध आन्तरिक एवं बाह्य कारणहरूले गर्दा माओको अभियान सफल हुन सकेन । सन् १९७८ यताको आर्थिक सुधार योजनाका प्रतिपादक तङ सियाओफिङले यो नीतिले सुरुमा केही चिनियाँलाई धनी बनाउन प्रोत्साहन गरे पनि अन्ततोगत्वा साझा समृद्धिको लक्ष्यमा महत्त्वपूर्ण टेवा पुर्याउने जिकिर गरेका थिए । सी चिनफिङले हालै चिनियाँ कम्युनिस्ट पार्टीनिकट केन्द्रीय वित्तीय तथा आर्थिक आयोगद्वारा आयोजित एक कार्यक्रममा आयको पुनर्वितरणलाई प्रभावकारी बनाउँदै साझा समृद्धिको लक्ष्य हासिल गर्नुपर्ने र यही नै समाजवादको मुख्य तत्त्व भएको धारणा राखेका थिए । त्यसलगत्तै चिनियाँ निकायहरूले यो लक्ष्यलाई मूर्तरूप दिन नीतिगत एवं व्यावहारिक सक्रियता बढाएका हुन् । विश्वको दोस्रो ठूलो अर्थतन्त्र चीनमा राजनीतिक दृष्टिकोणबाट चिनियाँ विशेषतासहितको समाजवादको अवधारणा कार्यान्वयन भइरहेको बताइए पनि पछिल्ला दुई दशकयता एकातिर गाउँ र सहरबीच खाडल बढ्दै गएको छ भने धनी र गरिबबीचको असमानता पनि झाँगिदै गएको छ, भ्रष्टाचार पनि बढेको छ । त्यसैकारण चिनियाँ आर्थिकसामाजिक मोडलमा नयाँ किसिमको अप्रेसन जरुरी रहेको दृष्टिकोण चिनियाँ अर्थशास्त्री एवं विज्ञहरूले राख्दै आएका थिए । मुख्य गरी ठूला व्यापारिक घरानाहरूसँग पार्टी तथा उच्च सरकारी अधिकारीहरूको साँठगाँठलाई पछिल्लो पटक नियामक निकायहरूले निसाना बनाइरहेको देखिन्छ । यस्ता कारबाहीको पछिल्लो सिकार हान्चाउका पार्टी सचिव चाउ चियानयोन भएका छन् । उनलाई व्यापारीहरूसँग मिलेर आफ्नो परिवारका लागि ठूलो मात्रामा विभिन्न कम्पनीको सेयर हात पारेको आरोपसहित बर्खास्त गरी कारबाही अगाडि बढाइएको छ । चीनका ठूला टेक कम्पनीहरूका मालिकमाथि आफ्नो क्षेत्राधिकार नाघेर खुला बजार र प्रयोगकर्ताको व्यक्तिगत विवरण दुरुपयोग गरिरहेको आरोपका सन्दर्भमा पछिल्लो पटक कानुनको दायरामा ल्याउने भन्दै थालिएको कारबाहीलाई लिएर पश्चिमा मिडियाहरूले अनेक बहस चलाए पनि चीनभित्र चाहिँ यो अभियान लोकप्रिय भएको पाइएको छ । केही चिनियाँ विज्ञहरू छाडा घोडाजस्ता भएका टेक कम्पनीहरू आर्थिकसामाजिक समस्याको प्रमुख कारक बन्न सक्ने स्थिति सिर्जना भएकाले अप्रिय भए पनि बेइजिङले पछिल्ला कदमहरू चालिरहेको दाबी गर्छन् । चीनमा अहिले विश्वकै धेरै अर्बपतिहरू त छन् तर, चिनियाँ प्रधानमन्त्री ली खछ्याङको भनाइ सापट लिएर भन्नुपर्दा, अझै करोडौं चिनियाँ मासिक रूपमा मुस्किलले १ हजार युआनको कमाइमा निर्भर छन् । यो विषम अवस्थाका कारण पनि चिनियाँ नेतृत्वले नयाँ सुधारहरूको प्रयोग गरिरहेको छ । साझा समृद्धिको नयाँ नीति यही पृष्ठभूमिमा आएजस्तो देखिन्छ ।साझा समृद्धिको नीति कार्यान्वयन गर्न लागिएपछि पश्चिमा मिडिया एवं चीन मामिलाका विज्ञहरूचाहिँ चीनले तङको नीति छाडेर माओको नीति समाउन लागेको, ठूला पुँजीपतिहरूमाथिको अंकुशले चिनियाँ अर्थतन्त्रमा धक्का पुग्न सक्ने, आर्थिक रूपमा चीन थप अनुदार बन्दै जाने खतरा बढेको लगायतका आरोप लगाउँदै आलोचनामा उत्रिएका छन् । तर चिनियाँ अधिकारीहरूचाहिँ पुँजीपति व्यवसायीहरूलाई थप मिहिनेत गरेर अगाडि बढ्न सहयोग गर्दै आर्थिक रूपमा पछाडि परेकाहरूको उत्थानका लागि सहयोग गर्न लागिएको जिकिर गर्छन् । जेजसो भए पनि वर्तमान आर्थिक मोडलमा केही परिवर्तन गर्दै पुँजीको समतामूलक पुनर्वितरणलाई पनि अन्य आर्थिक कार्यक्रमसँगै अगाडि बढाउन खोजिएको बुझ्न सकिन्छ । केही चिनियाँ प्राध्यापकहरूका अनुसार, पुँजीपति वर्गमाथिको करमा केही वृद्धि गर्नु, विपन्न वर्गलाई सामाजिक सुरक्षामा भारी वृद्धि वा आर्थिक सहायता गरेर भए पनि मध्यम वर्गमा उकास्दै अन्य लाभ हासिल गर्न सक्ने बनाउनु नै नयाँ साझा समृद्धि नीतिको लक्ष्य रहेको छ ।चिनियाँ अधिकारीहरूका अनुसार, सीपीसी र स्टेट काउन्सिलको निर्देशनअनुसार केही प्रान्त एवं सहरहरूलाई नमुनाका रूपमा लिएर साझा समृद्धिको नीतिलाई कार्यान्वयन गर्न लागिएको छ । चचियाङ प्रान्तमा यो मोडलको कार्यान्वयन सुरु भइसकेको छ । यस इलाकाभित्रका मजदुरहरूले उच्च आर्थिक लाभ प्राप्त गर्नेछन् भने कम्पनी मालिक तथा पुँजीपतिहरूलाई अगाडि बढ्न विभिन्न प्रोत्साहन दिँदै उनीहरूलाई सामाजिक उत्तरदायित्वतर्फ थप प्रोत्साहन गरिने बताइएको छ । विपन्न समुदायहरूलाई सहयोग पुर्याउन अब धनाढ्य पुँजीपति तथा विभिन्न सामाजिक संस्थाहरूको भूमिकालाई बढाइने चिनियाँ अधिकारीहरू बताउँछन् ।चीन मामिलाका विज्ञ र्यान हसचाहिँ साझा समृद्धिको नीति चिनियाँ समाज र अर्थतन्त्रमा सत्ताको हस्तक्षेप बढाउने हुँदा अनुत्पादक हुने टिप्पणी गर्छन् । राष्ट्रपति सीले भनेजस्तै यसले आर्थिक वृद्धि र स्थिरताबीच सन्तुलन कायम गर्न नसक्ने उनको दाबी छ । तर चीनभित्र बढ्दो असमानता र पुँजीवादको भद्दा प्रयोगलाई सम्बोधन गर्नुपर्ने आवाज उठ्दै आएका कारण हाललाई सीको साझा समृद्धिको नीतिले उल्लेख्य समर्थन पाएको देखिएको छ । खुला बजारको फाइदा उठाउँदै ठूलो मात्रामा पुँजी संकलन गरेका धनी चिनियाँहरूले समाजका विपन्न वर्गको उत्थानका लागि योगदान दिनुपर्ने आवाज केही वर्षयता सामाजिक सञ्जाललगायतमा उच्च रूपमा मुखरित हुँदै आएको थियो । केही समयअगाडि चीनका चर्चित ब्लगर ली कुवानमनले ठूला कम्पनीहरूको अनियमितताविरुद्ध राष्ट्रपति सीको कारबाही बृहत् क्रान्ति भएको भन्दै पुँजी बजार केही खराब व्यक्तिहरू रातारात धनी हुने माध्यम बन्नु नहुने र जनकेन्द्रित नीतिलाई समर्थन नगर्नेहरूलाई दुत्कार्नुपर्ने टिप्पणी लेखेका थिए । उनको भनाइले चिनियाँ सामाजिक सञ्जालमा उल्लेख्य समर्थन पाएको थियो । ठूला व्यापारी तथा पुँजीपतिहरूले भारी मात्रामा कर छली एवं सरकारी अधिकारीहरूसँग साँठगाँठ गर्दै अवैध रूपमा उल्लेख्य मात्रामा पुँजी संकलन गरेकोबारे धेरै कुरा बाहिरिन थालेपछि सरकारी नियामक निकायहरूले केही महिनायता कारबाही कडा पारेका छन् । यसबीचमा ठूला टेक कम्पनीहरू अलिबाबा, थान्सेन, तितीसमेत कारबाहीमा परेका छन् । केही मानिसलाई पहिले धनी बनाएर समग्र मानिसको आर्थिकसामाजिक समृद्धिमा अगाडि बढ्ने नीतिअनुसार केही मानिस धनी भइसके, अब बाँकीलाई माथि उकास्नुपर्ने समय आएको चिनियाँ विज्ञहरू तर्क गर्छन् ।सन् १९७८ यताको आर्थिक सुधार एवं प्राप्त उपलब्धिलाई लिएर चिनियाँ नेतृत्व गर्व गर्ने गर्छ । खुला बजार अर्थनीतिबाट पछि हट्ने कुनै योजना नभएको भए पनि चिनियाँ नेतृत्व, मुलुकको आर्थिक उपलब्धिबाट यथोचित लाभ लिन नसकेका करोडौं नागरिकको उत्थानमा केन्द्रित हुन नसके आउन सक्ने सामाजिक विस्फोट जटिल पनि हुन सक्ने निष्कर्षमा पुगेको देखिन्छ । त्यसकारण तत्काललाई केही जोखिम मोलेरै भए पनि धनीलाई समाजप्रति उत्तरदायी बनाउने र विपन्न समुदायलाई माथि उकास्ने आर्थिक प्रयोग गरेरै छाड्ने अठोटमा चिनियाँ नेतृत्व पुगेको बुझ्न सकिन्छ । निश्चय नै, कतिपय पश्चिमा विज्ञहरूले भनेजस्तै सीपीसी नेतृत्वमाथि एकातिर सन्तुलित आर्थिक विकास कायम गर्दै आर्थिक रूपमा पछि परेकाहरूलाई सम्बोधन गर्नुपर्ने बाध्यता छ भने अर्कातिर उद्योगपतिव्यापारीपुँजीपति वर्गलाई समेत प्रोत्साहन गर्दै अगाडि बढ्नुपर्ने चुनौती छ । विश्वको आर्थिक वृद्धि एवं व्यापारमा चीनको महत्त्वपूर्ण योगदान र सहभागिता रहेकाले त्यस सन्तुलनलाई खलबलिन नदिई आर्थिक उदारीकरण र विश्वव्यापीकरणलाई अगाडि बढाउन विश्व समुदायलाई विश्वासमा लिई काम गर्नुपर्ने जिम्मेवारी पनि उत्तिकै छ । त्यसमाथि चाँडै पहिलो आर्थिक शक्ति बन्ने चरणमा रहेको चीन विश्व आर्थिक स्थिरता, सन्तुलन र विकासमा थप प्रतिबद्ध र सहयोगी बन्नेछ भन्ने सन्देश पनि पुर्याउनु उत्तिकै जरुरी छ । नयाँ सन्दर्भमा चिनियाँ निकायहरूले ठूला टेक कम्पनीहरूको एकाधिकारविरुद्ध कारबाही मात्र होइन, विद्यार्थीहरूका लागि खुलेका अनावश्यक ट्युसन सेन्टरहरूमाथि प्रतिबन्ध, भिडियो गेममा नयाँ रोक, मजदुरहरूको स्वास्थ्य र ज्यालामा सुधार, सेलेब्रिटीहरूको अनावश्यक पश्चिमा शैलीको तडकभडक, करछली र देवत्वकरणमा रोक लगाउनेलगायतका कदमहरू चालेका छन् । यी सबै घटनालाई महत्त्वका साथ प्रस्तुत गरिरहेका चिनियाँ सञ्चारमाध्यमहरू देशमा भइरहेको नयाँ परिवर्तनको आर्थिक, सांस्कृतिक र राजनीतिक महत्त्व रहेको दाबी गर्छन् । तर कतिपय पश्चिमा विज्ञहरूले टिप्पणी गरेजस्तो नयाँ सांस्कृतिक क्रान्तिको अवस्था बिलकुलै नभएको र चीन आर्थिक उदारीकरणको मार्गबाट पछाडि हट्ने कुरा सोच्नै नसकिने पनि ती सञ्चारमाध्यमहरूले उल्लेख गरेका छन् । तर पनि साझा समृद्धिको मार्गचित्रअनुसार समाजवादको यात्रा कति परसम्म जाला, अहिले नै भन्न सकिने अवस्थाचाहिँ छैन । कतिपय चिनियाँ विज्ञहरूले अर्को वर्ष हुन लागेका पार्टीका महत्त्वपूर्ण बैठकहरूले धेरै कुरा तय गर्ने भएकाले अहिले नयाँ नीतिहरू पाइलट प्रोजेक्टका रूपमा प्रयोग भइरहेको बताएका छन् । विश्व अर्थतन्त्रमा कोभिड१९ को प्रभाव, धेरै देशमा व्याप्त आर्थिक जटिलता, चीन मात्र नभई धेरै देशको घरेलु आर्थिक मोडलमा नयाँ सन्दर्भअनुसारको परिवर्तन अनुसरण गर्ने प्रयासलगायतको पृष्ठभूमिमा चीनमा भइरहेका नयाँ प्रयोगहरूको विश्व अर्थतन्त्र एवं सामाजिक जीवनमा सीधा असर पर्ने निश्चित नै छ । शर्मा चीनको सिचुवान प्रान्तस्थित लसान नर्मल विश्वविद्यालयका सहप्राध्यापक एवं सेन्टर फर ट्रान्सहिमालय स्टडिजका सिनियर रिसर्च फेलो हुन् ।"
मुटुलाई मुटुको सम्पर्कमा राखौं,"मुटु रोगबाट बच्नशारीरिक गतिविधि ः हप्तामा कमसेकम पाँच दिन आधा घण्टा ठीकै खालको व्यायाम गरौं । कुनै खेल खेले पनि हुन्छ, नाचे पनि हुन्छ, मजाले हिँडे पनि हुन्छ । घरको काम गर्नाले पनि व्यायाम पुग्छ । सम्भव भएसम्म शारीरिक परिश्रम नै गर्ने बानी गरौं, भरसक लिफ्टको उपयोग नगरेर भर्याङको उपयोग गरौं । साइकल चढेर पुग्ने ठाउँमा मोटर नचढौं । सकिने व्यायाम गरौं । योग र ध्यान गरौं । धूमपान परित्याग ः चुरोट छोड्नु स्वास्थ्य राम्रो पार्ने पहिलो कदम हो । २ वर्ष चुरोट छोडेपछि मुटु रोग धेरै घट्ने गरेको छ । चुरोट छोडेको १५ वर्षमा चुरोटै नखाएको मानिससरह स्वस्थ भइन्छ । अरूले खाएको चुरोटले पनि नराम्रो असर गर्ने भएकाले, सकेसम्म चुरोट खाने बानी लगाउँदै नलगाऔं, लागिहाले भने जतिसक्दो चाँडो छाडौं । आफूले मात्र कोसिस गरेर चुरोट खाने बानी हटाउन सकिएन भने विभिन्न निकायबाट आएका उपायहरू अपनाएर पनि चुरोट चाहिँ छोडौं । चिकित्सकको सहयोग लिएर भए पनि यो कुलतबाट टाढै बसौं । स्वस्थ खाना ः गुलियो पेय पदार्थ छाडिहालौं, त्यसको सट्टा सफा पानी पिउने गरौं । मिठाइ खाने ठाउँमा फलफूल खाने चलन चलाऔं । सकेसम्म मुठीभरि अटाउने फलफूलहरू दिनको पाँच पटकसम्म खाने गरौं । फलफूल ताजा भए पनि हुन्छ, सुकाएको भए पनि हुन्छ । मद्यपान गर्दै नगरौं, गर्नैपरे आफ्नो शारीरिक अवस्था ख्याल राखी चिकित्सकको सल्लाहअनुसार मात्र पिउने गरौं । बजारिया पोके खानाभन्दा घरमै तयार पारिएको खाना खाने चलन चलाऔं । मुटु यस्तो अंग हो, जसले जीवनको सुरुवात गर्छ र अन्त्य पनि । हामी मानव जातिलाई एकअर्कासँग जोडेर राख्ने मुटुले नै हो । यो समाज मुटुकै कारण टिकेको छ । तसर्थ मुटुलाई सधैं मुटुको सम्पर्कमा राख्नु ज्यादै आवश्यक छ । कोभिड महामारीले पनि मानिसमानिस सम्पर्क कति जरुरी रहेछ भनेर बुझाएको छ ।उपाध्याय वरिष्ठ मुटु रोग विशेषज्ञ हुन् ।"
विद्यालय तहमै जात व्यवस्थाको पढाइ,"समाजमा चलेका कुरीति र अन्धविश्वासविरुद्ध आवाज उठाउने शक्ति शिक्षाबाट पाइन्छ । तर समाजका गलत अभ्यासहरू समाज रूपान्तरणको बाधक बनिरहेकोप्रति अहिलेको शिक्षाले ध्यान दिन सकेको छैन । जात व्यवस्थाभित्रको गहिरो सामाजिक विभेदका रूपमा जातीय छुवाछूत मौलाइरहेको छ । जातीय छुवाछूत समाज परिवर्तनको बाधक बनिरहेको छ । करिब ६० लाख जनसंख्या रहेको दलित समुदाय जातीय विभेदको सिकार बनिरहनु, पलपलमा जातीय विभेदका घटनाहरू उकालो लागिरहनु जात व्यवस्थाभित्रको कुरीति मात्रै नभएर समृद्ध समाजको बाधक पनि हो भन्नेबारे पाठ्यक्रम किन बनाइँदैन ? जात व्यवस्थाबारे समाजशास्त्रीहरूले गरेका खोजअनुसन्धानलाई नेपाली सन्दर्भमा मिलाएर विद्यालय तहको शिक्षा दिने वातावरण बनाउन राज्यले आवश्यक नठान्नु विडम्बनापूर्ण छ । सामाजिक व्यवहार र विद्यालय तहको शिक्षाको तालमेल मिल्न सकेको छैन । विशेष गरी विद्यालय तहको शिक्षामा जात व्यवस्थाको पढाइ नहुनु र जातीय विभेदको कालो धब्बालाई नखोतलिनु आम दलित समुदायका लागि दुर्भाग्य नै बनिरहेको छ । दलित र गैरदलित समुदायका बालबालिकाहरू सँगै खान्छन्, सँगै खेल्छन् । उनीहरूलाई को सानो जात र को ठूलो जात, कसले छोएको खान हुने र कसले छोएको खान नहुने भन्ने थाहा हुन्न । उनीहरूले सबै मानिसलाई समान देख्छन्, जातका आधारमा गरिने विभेदजन्य व्यवहारहरूको कुनै ख्याल हुन्न । तर विस्तारै उनीहरू जात व्यवस्थाभित्रका गलत अभ्यासहरूलाई निरन्तरता दिन उक्साउने पुरातनवादी सोचको चंगुलमा फस्दै जान्छन् । यही पक्षलाई विद्यालय तहको शिक्षाले समेट्न सकेको छैन । विद्यालय तहमा जात व्यवस्थाको गलत अभ्यासबारे पढाइ हुनुपर्छ भनी कहीँकतै छलफल भएको सुनिँदैन । बाहिरी संसारको विद्यालय तहको शिक्षा समयअनुसार परिमार्जित र परिष्कृत हुँदै कहाँ पुगिसक्यो, हामी भने अझै क्ष बाट क्षेत्री नै घोकाइरहेका छौं । छुवाछूत तथा जातीय विभेद अमानवीय कार्य हो, यस्ता कार्य कहीँ कसैले गर्नु हुँदैन भन्ने मार्गनिर्देशात्मक विद्यालय तहको शिक्षा आजको आवश्यकता हो । विद्यालय तहमा प्रजनन स्वास्थ्यलाई झैं जात व्यवस्थालाई पनि अनिवार्य पढाउनुपर्ने व्यवस्था हुनुपर्छ । विद्यालय तहदेखि समानता र विभेदरहित समाज निर्माणका लागि नयाँ पुस्तालाई सुसूचित गर्नु, नेपाली समाजअनुकूल शिक्षा विकासमा ध्यान दिनु राज्यको कर्तव्य हो । विद्यालय तहदेखि नै जात व्यवस्थाबारे पढाइ भए बालबालिकाहरूमा जाति भेदको असर देखिन्छ र उनीहरूले विभेद गर्न सिक्छन् भन्ने बुझाइ राज्यको हुन सक्छ, तर भुक्तभोगीहरूको अनुभवले त्यसो भन्दैन । व्यक्तिभित्रको अचेतनको मैला शिक्षाले धुने भएकाले छुवाछूतको जरो उखेल्न विद्यालय तहमा जात व्यवस्थाको पढाइ थाल्दा के अमिल्दो हुन्छ ? जात व्यवस्थाको संरचना यस्तो हुन्छ, जात व्यवस्थाको विशेषता नै सामाजिक विभेद हो, यसभित्र जातका आधारमा गरिने छुवाछूतलाई प्रमुख स्थान दिइएको हुन्छ भन्नेजस्ता गलत सन्दर्भहरूले समाजलाई परिवर्तनको मार्गमा लैजान अवरोध पुर्याइरहेका छन् भन्ने कुरा विद्यालय तहको कुन पाठ्यवस्तुमा समेटिएको छ ? राज्यका निकायहरूमा दलित समुदायको उपस्थिति बाक्लिँदैमा छुवाछूत अन्त्य हुन्छ ? एकातिर समाज बालापनदेखि नै जातीय विभेदको अभ्यास गराउन उद्यत हुन्छ, अर्कातिर जात व्यवस्थाको संरचनाको पढाइ स्नातकोत्तर तहमा राखिएको छ । राज्यका तर्फबाट छुवाछूतको मुद्दामा दलितहरूलाई अलमल्याउने काम भइराखेको प्रतीत हुन्छ । क्रान्तिकारी भाषणले दलितहरूमाथि छुवाछूत रोकिने भए अहिलेको पुस्ताले यो दुर्गति भोग्नै पर्दैनथ्यो । त्यसकारण विद्यालयस्तरको शैक्षिक चेतनाले मात्रै जातीय छुवाछूतजन्य गलत व्यवहारप्रतिको कालो बादल फटाउन मद्दत गर्छ । त्यसैले पनि विद्यालय तहको शिक्षामा पाठ्यवस्तुका रूपमा यस्ता विषय समावेश गर्न आवश्यक छ । विद्यालय तहमा प्रजनन शिक्षा अनिवार्य गरिँदा आज प्रजनन स्वास्थ्यबारे खुलेर छलफल हुन्छ, यसबारे कुरा गर्न गाउँगाउँमा किशोरकिशोरीहरू झुम्मिइराखेका हुन्छन्, खुलेर आफ्ना कुरा राख्छन् । तर जात व्यवस्थाबारे किशोरकिशोरी, युवायुवती कुरै गर्न रुचाउँदैनन्Ù उनीहरूलाई शिक्षाले त्यसतर्फ प्रेरित गरेकै हुँदैन । कति दलित बालबालिका कुरा बुझ्ने भएपछि समूहमा आफ्नो थर बताउन नै हच्किन्छन् । वास्तविक थर भन्यो भने साथीबाट हेपिन्छु भन्ने मनोविज्ञान विकसित भइसकेको हुन्छ उनीहरूमा । जसले गर्दा पछिसम्म पनि थर ढाँट्ने बानी रहिरहन्छ । विभेदको त्रासले थर लुकाएकाहरू राज्यले छुट्याएका आरक्षणलगायतका कोटामा सरकारी सेवाका लागि प्रतिस्पर्धा गर्नबाटै वञ्चित हुने गरेका तथ्यहरू बग्रेल्ती छन् ।गर्वका साथ आफ्नो थर बताउने दलितहरूको सूची त्यति लामो छैन । गाउँमा घरमै विभेद हुन्छ भने सहरमा कोठामा विभेद हुन्छ । अहिलेको विद्यालय तहको शिक्षाले जातिय विभेदजन्य कुरीतिविरुद्ध समाजलाई प्रश्न गर्ने वातावरण बनाएको छैन । विद्यालय तहदेखि नै जात व्यवस्थाभित्रको गलत संस्कारविरुद्ध छलफल चलाउने आधार राज्यले तयार गर्दो हो त जातीय भेदभावजन्य सोचहरू विस्तारै घट्दै जाने थिए । बालमैत्री विद्यालयका बालबालिकाले परिवारभन्दा पनि आफूलाई पढाउने शिक्षकशिक्षिकालाई बढी विश्वास गर्छन् भन्छन् शिक्षा क्षेत्रका मनोविश्लेषकहरू । शिक्षकशिक्षिकाले भनेका कुराप्रति विद्यार्थीहरू सोच्न बाध्य हुन्छन् । जातीय विभेदसम्बन्धी गलत प्रवृत्तिबारे विद्यालयमा सुन्न पाए विद्यार्थीहरूले त्यस्तो छुवाछूतलाई विस्तारै नकार्दै जान थाल्छन् । अनि मात्रै ढिलोचाँडो जातीय विभेदमुक्त समाज, जातीय विभेदमुक्त पुस्ता देखिन सक्छ ।"
"१२ गैंडा मरेका होइनन्, मारिएको खुलासा","१४ वर्ष उमेरमै गैंडा सिकारमा मोक्तान थर लेखे पनि करण चेपाङ हुन् । हाल उनको उमेर २९ वर्ष छ । निकुञ्जको घाँघर क्षेत्र बाटुलेचौरको खोल्सामा गैंडा मारेको आरोपमा गत भदौ ४ मा करण पक्राउ परे पनि उनीविरुद्ध चितवन निकुञ्जमा पाँच वर्षअघि नै एउटा मुद्दा फैसला भएको थियो । करणविरुद्ध २०६७ चैत २७ मा चितवन राष्ट्रिय निकुञ्जमा मुद्दा दायर भएको थियो । निकुञ्जले २०७२ सालको असारमा उनलाई १५ वर्ष कैद र एक लाख रुपैयाँ जरिवाना हुने फैसला सुनाएको थियो । करणका बाबुको नाम बिन्द्रसिंह चेपाङ हो । करणसँगै बिन्द्रलाई पनि यही सजाय भएको थियो । तर करण र बिन्द्र दुवै फरार थिए । बिन्द्र गत जेठ ७ गते तनहुँबाट समातिए । चितवन सिद्धि सैपाम घर भए पनि बिन्द्र लुक्दै हिँडेका थिए । त्यसैगरी करण ठाउँ मात्रै नभएर थर नै बदलेर बसेका थिए ।झन्डै १९ वर्षको हुँदा आफ्नो बाबु बिन्द्रसँगै गैंडा मारेको आरोपमा करणलाई पाँच वर्षअघि सजाय भएको हो । उनी १४ वर्षको हुँदा नै गैंडा मार्न हिँडेको खुलेको छ, निकुञ्जका सूचना अधिकारी रहेका सहायक संरक्षण अधिकृत लोकेन्द्र अधिकारीले भने । गैंडा विश्वबाट लोप हुने अवस्थामा पुगेको दुर्लभ वन्यजन्तु हो । यसलाई मारेमा वा यसको अंग किनबेच र ओसोर पसार गरेमा १५ वर्षसम्म जेल सजाय वा १० लाख रुपैयाँसम्म जरिवाना या जेल र जरिवाना दुवै हुने कानुनी प्रावधान छ ।"
खोरमै मर्यो बाघ,"निउरो टिप्न जंगल गएकी महिलामाथि आक्रमण गरेर ज्यान लिएपछि चितवन राष्ट्रिय निकुञ्जले उद्धार गरेर तीन महिनाअघि खोरमा थुनेको भाले बाघ सोमबार मरेको छ । गत असार ७ मा निकुञ्जको पूर्वी सेक्टर कार्यालय सौराहानजिक जनकौली मध्यवर्ती सामुदायिक वनमा बाघले आक्रमण गर्दा रत्ननगर५ जनकौली मगर टोलकी ३२ वर्षीया गीता अधिकारीको मृत्यु भएको थियो ।घटनाको विरोधमा उत्रिएका स्थानीयले निकुञ्जको पूर्वी सेक्टर कार्यालयमा तोडफोड र आगजनीसमेत गरेका थिए । उक्त बाघलाई निकुञ्जले त्यसै दिन नियन्त्रणमा लिएर सौराहाको खोरमा राखेको थियो । सन् २०१० को क्यामेरा ट्र्यापमा परेको त्यो बाघ १६ वर्ष जतिको होला, निकुञ्जका सूचना अधिकारी लोकेन्द्र अधिकारीले भने । बाघ सामान्यतया १४ देखि १६ वर्षसम्म बाँच्ने उनले बताए । बूढो र अशक्त भएका कारणले नै त्यसले जंगलमा मान्छेमाथि आक्रमण गरेको उनको भनाइ छ । खोरमा रहेको बाघको कालगतिले नै मृत्यु भएको उनले बताए ।यसैबीच, भरतपुर२७ मेघौली धरमपुर खेतमा बसेको एक बाघलाई सोमबार राति निकुञ्जको टोलीले नियन्त्रणमा लिई कसरा ल्याएको छ । अन्दाजी ५६ वर्षको भाले हो, अधिकारीले भने । कसराको खोरमा गत वर्ष पटिहानीबाट ल्याएको अर्को भाले बाघ पनि छ । एउटै खोरमा दुइटा भाले राख्नु जोखिम भए पनि तत्कालका लागि विकल्प नभएको उनले बताए ।"
भारतीय विदेश मन्त्रालयका नेपाल शाखा प्रमुख काठमाडौंमा,"काठमाडौं (कास) भारतीय विदेश मन्त्रालयको नेपाल र भुटानसहित नर्दन डिभिजन हेर्ने जिम्मेवारी पाएका अनुराग श्रीवास्तव मंगलबार काठमाडौं आइपुगेका छन् । तीनदिने भ्रमणका क्रममा कार्यवाहक परराष्ट्र सचिव प्रकाश सुवेदी, अर्थसचिव मधुकुमार मरासिनी र उद्योग, वाणिज्य तथा आपूर्ति सचिव दिनेश भट्टराईलगायतसँग भेटवार्ता गर्ने कार्यक्रम रहेको भारतीय दूतावास र नेपाल सरकारका अधिकारीहरूले जानकारी दिएका छन् । परराष्ट्रमन्त्री नारायण खड्काले भारतीय समकक्षी एस जयशंकरबीच संयुक्त राष्ट्रसंघको ७६ औं महासभामा भेटवार्ता गरेका थिए । त्यसलगत्तै विदेश मन्त्रालयबाट कूटनीतिक अधिकारी नेपाल आएका हुन् । श्रीवास्तवले दुई मुलुकबीचको अर्थ, व्यापार र सम्बन्धका बारेमा छलफल गर्ने बताइएको छ । नेपाल र भारतबीचमा पछिल्लो समय सुमधुर सम्बन्ध छैन । भारतले नेपालको कालापानी क्षेत्रलाई समेत समेटेर नक्सा निकालेपछि नेपालले पनि नयाँ चुच्चे नक्सा जारी गरेयता दुई मुलुकबीचको सम्बन्धमा खटपट आएको हो । कांग्रेस सभापति शेरबहादुर देउवाले सरकारको नेतृत्व सम्हालेपछि तुइन तर्ने क्रममा नेपाली युवक खसेर महाकालीमा बेपत्ता भएको र दार्चुला सदरमुकाममाथि बिनाअनुमति भारतीय हेलिकप्टर उडाएको विषयमा गत भदौमा नेपालले भारतलाई तीन दिनको अन्तरालमा दुई पटक कूटनीतिक नोट पठाएको थियो । त्यसको जवाफ भारतले हालसम्म नदिएको परराष्ट्रका अधिकारी बताउँछन् । दार्चुलामा साउन १५ मा भारतीय सुरक्षा बल (एसएसबी) का सुरक्षाकर्मीको संलग्नतामा नेपाली युवक जयसिंह धामीलाई महाकाली नदीमा तुइन तर्ने क्रममा खसालिएको प्रतिवेदनसहित नेपाल सरकारले भारत सरकारलाई भदौ १८ गते कूटनीतिक नोट लेखेको थियो । भदौ २० मा भने नेपाली आकाशमा हेलिकप्टर उडाएको सम्बन्धमा अर्को नोट पठाइएको थियो । देउवा सरकारमा आएपछि पहिलो पटक भारतीय सरकारी संयन्त्रबाट श्रीवास्तवको नेपाल भ्रमण भएको हो ।"
तमोर बन्दा डुब्ने काबेलीए मा पीपीए संशोधनको खेल,"पीपीए संशोधन भए तत्काल आन्तरिक लगानी खाज्छौं ः काबेली इनर्जी काबेलीए मा विश्व बैंकले लगानी गर्ने भनेकोमा आयोजना विवादित बनेपछि उसले हात झिकिसकेको छ । प्रवर्द्धक कम्पनी काबेली इनर्जी लिमिटेडले भने पीपीएबारे स्पष्टता भए तत्काल लगानी खोजेर तीन वर्षभित्र आयोजना निर्माण सम्पन्न गर्ने दाबी गरेको छ । विगतमा विदेशी ऋणमा आयोजना बन्ने भनेकोमा डलरमा पीपीए भएको र अहिले स्वदेशी लगानीमा बन्ने भएपछि नयाँ पीपीएका लागि माग गरेको कम्पनीका प्रमुख कार्यकारी अधिकृत शेरसिंह भाटले बताए ।हामीले पीपीए संशोधनका लागि नभई प्राधिकरणलाई यसबारे स्पष्ट पारिदिन भनेका हौं । डलरकै पीपीए कायम राख्ने हो वा त्यसलाई नेपाली मुद्रामा पोस्टेड दरमा पीपीए गर्न खोजेको हो, स्पष्ट हुन जरुरी छ, भाटले भने, हामीले नेपाली रुपैयाँमा लगानी गर्ने हुँदा यस्तो असहज र अप्रत्याशित अवस्थामा आपसी सहमतिबाट समाधान निकाल्न सकिनेबारे छलफल भइरहेको छ ।तमोर जलाशययुक्त आयोजना निर्माणबारे काबेली इनर्जीलाई जानकारी नभएको समेत भाटले बताए । हामीलाई तमोर जलाशययुक्त आयोजना निर्माणसँग सम्बन्धित विषय र त्यो आयोजना कहिले बन्छ भन्ने थाहा छैन । तर काबेलीए को उत्पादन अनुमति र आयोजना विकास सम्झौता (पीडीए) भएकाले हामी सुरक्षित छौं । यसले हामीलाई कानुनी सुरक्षा दिन्छ, उनले भने, हामीले आयोजना छाड्नुपर्ने भए तमोरका विकासकर्ता र सरकारले आयोजनाको क्षतिपूर्तिका लागि कहिले कुराकानी सुरु गर्छ भन्नेमा भरपर्छ । आयोजनामा जग्गा अधिग्रहण तथा मुआब्जा, हेडवर्क्स र पावर हाउसम्मको २५ किलोमिटर पहुँच मार्ग निर्माण तथा १ हजार २८० मिटर सुरुङ निर्माणको काम सकिइसकेको पनि भाटले जानकारी दिए । अस्थायी आवासका लागि संरचना निर्माण तथा स्थायी क्याम्पका लागि तयारी, इलेक्ट्रोमेकानिकल प्लान्ड डिजाइनलगायत काम सकिइसकेको उनको भनाइ छ । आयोजना निर्माणका लागि विश्व बैंकसँग ऋण सरकारले ऋण सम्झौता गरेकोमा उक्त सम्झौता २०१९ डिसेम्बर ३१ मा सकिइसकेको छ । सरकारले लिएको ऋणलाई लामो समयसम्म परिचालन नगरेकाले विश्व बैंकले उक्त ऋण सम्झौता नवीकरण गर्न चाहेन । अब आयोजनामा लगानी आफैं जुटाउने काबेली इनर्जीको भनाइ छ । आयोजनाको बाँकी कामका लागि हामीले आन्तरिक लगानी जुटाउने र नेपालकै बैंक तथा वित्तीय संस्थाबाट ऋण लिनुपर्ने हुन्छ, भाटले भने, लगानी जुटाउन पीपीएले महत्त्वपूर्ण भूमिका खेल्छ । यसको स्पष्टता हुनेबित्तिकै ३ वर्षभित्रमा वित्तीय व्यवस्थापनलगायत आयोजना निर्माणको सबै काम सकेर उत्पादन थाल्न सक्छौं ।"
एक वर्षदेखि स्मार्ट लाइसेन्स वितरण ठप्प,"(काठमाडौं)  सरकारले २०७२ सालदेखि वितरण गरिरहेको स्मार्ट लाइसेन्स (चालक अनुमतिपत्र) वितरण एक वर्षदेखि रोकिएको छ । स्मार्ट लाइसेन्स छपाइको ठेक्का लिएको भारतीय कम्पनी मद्रास सेक्युरिटी प्रिन्ट (एमएसपी) ले समयमै कार्ड नदिँदा वितरण ठप्प बनेको हो । विदेश जानेहरूका लागि आकस्मिक रूपमा स्मार्ट लाइसेन्स वितरण भने रोकिएको छैन ।नयाँ लिने र नवीकरण गर्नेसहित सात लाख सेवाग्राही स्मार्ट लाइसेन्सको पर्खाइमा छन् । कात्तिक दोस्रो सातासम्म सम्झौता भएको १४ लाखमध्ये ५० प्रतिशत कार्ड आइसक्ने यातायात व्यवस्था विभागका महानिर्देशक नमराज घिमिरेको दाबी छ । समयमै स्मार्ट लाइसेन्स नपाउँदा सेवाग्राही भने राजस्व तिरेको कागज बोकेर सवारी चलाउन बाध्य छन् । पुरानो ठेक्काअन्तर्गत एमएसपीले सफ्टवेयर र कार्ड प्रिन्टको ठेक्का लिएको थियो । फ्रेन्च कम्पनी सेल्पले भने १४ करोड ८६ लाख रुपैयाँमा कार्ड सप्लाईको ठेक्का पाएको विभागले बताएको छ । कार्ड पर्सनलाइजेसन (प्रिन्टिङ सफ्टवेयरसँग नयाँ आउने कार्ड चिन्ने बनाउने) को सफ्टवेयर अपडेट गर्ने काम सकिएसँगै स्मार्ट कार्ड अर्डर गरिएको महानिर्देशक घिमिरेले बताए । यसका लागि डेलिभर अर्डर दिइसकिएको छ, पहिलाको सम्झौताअनुसार एकैचोटि १४ लाख कार्ड दिनुपर्ने हो, उनले भने, त्यसका लागि तीन महिना समय हुन्छ । अर्डर दिएको मितिले तीन महिनाभित्र सेल्पले सबै कार्ड उपलब्ध गराउनुपर्ने सम्झौता छ । आधा परिमाणका कार्ड एक महिनाभित्र दिन भनेका छौं, घिमिरेले भने, प्राविधिक र आर्थिक रूपमा कुनै समस्या नआए कात्तिक दोसो सातासम्म आधा परिमाणको कार्ड आउँछ । पहिला भने मेसिन, कार्ड सप्लाई र सफ्टवेयर सबैको काम एमएसपी एक्लैले गर्दै आएको थियो । २०७७७८ मा भएको कार्ड सप्लाईको ठेक्का मद्रासलाई नपरेको विभाग स्रोतको भनाइ छ । सेल्प र मद्रासबीच भएको प्रतिस्पर्धामा सेल्पले ठेक्का पायो । सेल्पले कार्ड उपलब्ध गराएपछि मद्रासले कार्डले काम गर्नेनगर्नेबारे कन्फर्मेसन दिनुपर्ने थियो । तर मद्रासले कन्फर्मेसन दिन आलटाल गर्दा स्मार्ट कार्ड वितरण ढिलाइ भएको विभागको भनाइ छ । स्मार्ट लाइसेन्स खारेज गरेर पुरानै प्रविधिको लाइसेन्स वितरण गर्ने चर्चा चलिरहेका बेला विभागले भने यसबारे कुनै छलफल नभएको प्रस्ट्याएको छ । यो सबै बजार हल्ला मात्र हो । यसबारे कुनै छलफल भएको छैन, घिमिरेले भने, यसमा कुनै निकाय वा पदाधिकारीले सोच्दैमा हुने कुरा होइन । स्मार्ट लाइसेन्स विस्थापित गर्ने सरकारको नीति नरहेको उनको भनाइ छ । अहिले एक वर्षका लागि क्यूआर कोडसहितको परीक्षणकालीन सवारी चालक अनुमतिपत्रको व्यवस्था गरिएको घिमिरेले बताए । यो अनुमतिपत्र र स्मार्ट लाइसेन्सको कुरा फरक हो, उनले भने । एक वर्षसम्म सर्वसाधारणलाई सवारी चलाउन सजिलो होस् भनेर अल्पकालीन व्यवस्था गरिएको विभागले जनाएको छ । सवारी तथा यातायात ऐन २०४९ को दफा ५० अनुसार अस्थायी प्रयोजनका लागि मात्र पुरानै ढाँचाको लाइसेन्स दिन लागिएको उनको भनाइ छ । अहिलेसम्म २० लाख स्मार्ट लाइसेन्स वितरण भइसकेको छ । नयाँ लाइसेन्सका लागि तीन लाखले आवेदन दिएका थिए । उनीहरूले एक वर्षमा पाँच पटकभन्दा बढी गल्ती नगरेको प्रमाणसहित आए स्थायी स्मार्ट लाइसेन्स लिन पाउनेछन् । नयाँ ट्रायल दिनेलाई एक वर्षका लागि अस्थायी क्यूआर कोडसहितको लाइसेन्सको व्यवस्था गरिएको छ । अहिले बर्दिबास, जनकपुर, लहान, भैरहवा, काठमाडौं एकान्तकुनालगायत कार्यालयबाट यसको वितरण सुरु गरिएको घिमिरेले जानकारी दिए । नयाँ जसले अहिले ट्रायल पास गरेका छन्, उनीहरूका लागि मात्र हो, उनले भने, स्मार्ट लाइसेन्स अब एक वर्षपछि मात्र सर्वसाधारणले पाउनेछन् ।देशैभर एकै किसिमको अस्थायी लाइसेन्स वितरण गर्न त्यसको अस्थायी लाइसेन्सको डिजाइन र स्पेसिफिकेसन बनाएर विभागले सम्बन्धित यातायात व्यवस्था कार्यालयहरूमा पठाइसकेको छ । ती कार्यालयले कार्ड र मेसिन कानुन र कार्यविधि प्रयोग गरेर लिन सक्नेछन् । १० हजार क्यूआर कार्ड किनेर सबै कार्यालयमा पठाइएको छ ।"
डिमान्ड शुल्क नबढाउन निजी क्षेत्रको माग,"काठमाडौं (कास) औद्योगिक ग्राहकको डिमान्ड शुल्क बढाउने विद्युत् नियमन आयोगको प्रस्ताव लागू नगर्न र नेपाल विद्युत् प्राधिकरणले लामो समयदेखि रोकिराखेको जलविद्युत् आयोजनाको विद्युत् खरिद सम्झौता (पीपीए) फेरि सुरु गर्न निजी क्षेत्रले सरकारको ध्यानाकर्षण गराएको छ । नेपाल उद्योग वाणिज्य महासंघका वरिष्ठ उपाध्यक्ष चन्द्र ढकालसहितको टोलीले मंगलबार ऊर्जा, जलस्रोत तथा सिँचाइमन्त्री पम्फा भुसाललाई भेटेर आयोग र प्राधिकरणका यी दुई विषयबारे गुनासो गरेको हो ।विद्युत्को डिमान्ड शुल्क बढ्दा औद्योगिक लागत बढन गई आर्थिक गतिविधि संकुचित हुने तथा लक्षित आर्थिक वृद्धि र रोजगारी सिर्जनामा समेत प्रतिकूल असर पर्ने निजी क्षेत्रको भनाइ छ । त्यस्तै २०७५ फागुनदेखि रोकिएको खुलाउनुपर्ने पनि उनीहरूको माग छ । मन्त्री भुसाल बजारको सुनिश्चितताका आधारमा पीपीए गर्ने आश्वासन निजी क्षेत्रलाई दिएकी छन् । त्यस्तै विद्युत् महसुलमा सरकारले औद्योगिक र घरायसी दुवै थरी ग्राहकलाई सहुलियतको नीति लिएको समेत उनले बताइन् ।"
मनास्लुमा आरोहीको भीड,"(गोरखा)  पर्यटकीय सिजनसँगै पर्वतारोहीहरूले मनास्लु हिमाल आरोहण थालेका छन् । मनास्लु हिमाल आरोहणका लागि १७ आरोहण दलबाट १७१ जनाले अनुमति लिएको चुमनुब्री पर्यटन विभागले जनाएको छ । यसमा १३३ पुरुष र ३८ महिला छन् ।शेर्पा गाइडको टोलीले हिमालको चुचुरोसम्म डोरी टाँगेर बाटो तयार गरेसँगै शनिबारबाट हिमाल आरोहण सुरु भएको हो । अहिले आरोही आधारशिविरबाट चुचुरोतर्फ उक्लने र फर्कने क्रम चलिरहेको सेभेन समिट ट्रेक्स प्रालिका पासाङ फुर्वा शेर्पाले बताए । तीन दिनमा सेभेन समिटमार्फत २४ जनाले सफल आरोहण गरिसके, उनले भने । सेभेन समिट ट्रेकिङ एजेन्सीमार्फत ६० जना मनास्लु आरोहणका लागि पुगेका छन् । सोमबार कतारकी राजकुमारी सेखा आस्मा अल थानीले मनास्लुको सफल आरोहण गरेकी छन् । सोमबार बिहान साढे १० बजे सेखाले आरोहण गरेको इलाइट हिमाल एडभेन्चरले जनाएको छ । सामागाउँमा रहेको ८१६३ मिटर उचाइको मनास्लु किलर माउन्टेन को रूपमा परिचित छ । यतिबेला आरोही, गाइड र सहयोगी गरी करिब ५ सय जना मनास्लुमा छन् । कोरोना महामारीबीच पाँच महिना सुनसान रहेको मनास्लु क्षेत्रमा हिमाल आरोहणका लागि आउने पर्यटकको संख्या भने उल्लेख्य छ । आरोहीहरू हेलिकप्टरबाट सीधै सामागाउँ आउने गरेका छन् । अक्टोबर, नोभेम्बर, सेप्टेम्बर, अप्रिल र मेलाई मनास्लु भ्रमणका लागि उपयुक्त मानिन्छ । १९५६ को जुलाई ९ मा जापानी नागरिक टोसी इमानोसीले पहिलोपल्ट मनास्लु आरोहण गरेपछि यो हिमाल विदेशी आरोहीको रोजाइमा परेको छ । विशेषगरी अक्टोबर सिजनमा मनास्लु आरोहण गर्नेको संख्या बढी हुने गरेको पर्यटन व्यवसायी बताउँछन् । यस सिजनमा मनास्लु आरोहण गर्ने विदेशीको संख्या अन्य समयको तुलनामा बढी रहेको पर्यटन विभागको तथ्यांक छ ।"
हिमाली जिल्लामा छैनन् पाठ्यपुस्तक,"पढाइ नसकिने चिन्ता नियमित शैक्षिक सत्रभन्दा झन्डै ३ महिनापछि पढाइ सुरु भएको हुम्लाका शिक्षकहरू पढाइ नसकिने देखेर चिन्तित छन् । विगतका वर्षमा फागुन महिनाबाट पढाइ सुरु हुने भए पनि यो वर्ष असारमा विद्यार्थी भर्ना गरिएको थियो । तर पढाइ भने असोजबाट सुरु भएको हो । दसैंतिहार र जाडोमा पढाइ नहुने भएकाले यो वर्ष आधा कोर्स पनि नसकिने रलिङ माविका शिक्षक हिमालय खत्रीले बताए । फागुनमा विद्यालय खुल्दा त मुस्किलले कोर्स सकिन्थ्यो, उनले भने, अब बढीमा ६०७० दिन विद्यालय खुल्ला कसरी कोर्स सक्ने ? उनले कोभिड महामारीका कारण लगातार दुई वर्ष पढाइ अवरुद्ध हुँदा विद्यार्थीको सिकाइस्तर कमजोर बनेको बताए । विद्यार्थीले गत वर्ष पढेका कुरा पनि बिर्सिएपछि पाठ्यक्रम कभर गर्न समस्या भएको खत्रीको भनाइ छ । लगातार दुई वर्ष पढ्न नपाउँदा शिक्षकले पढाएको बुझ्न समस्या भएको विद्यार्थीहरूको भनाइ छ । महामारीको समयमा अनलाइन कक्षा सञ्चालन नहुँदा आफूहरूले धेरै कुरा बिर्सिएको सिमकोट३ स्थित रलिङ माविकी कक्षा ९ की छात्रा छिरिङ लामाले बताइन् । उनका अनुसार लामो समय विद्यालय बन्द हुँदा अंग्रेजी, गणित र विज्ञानका पाठहरू बुझ्न समस्या भएको छ । विद्यालय बन्द हुँदा घरायसी काममै व्यस्त भइयो, उनले भनिन्, उनले भनिन्, धेरैपछि स्कुल खुलेकाले शिक्षकले पढाएको बुझ्न पनि गाह्रो हुन्छ । उनले अझै पाठ्यपुस्तक नपाएको गुनासो गरिन् । अहिले जिल्लाका ७ वटै गाउँपालिकामा पठनपाठन भइरहेको छ । स्वास्थ्य सुरक्षाका सम्पूर्ण मापदण्ड पूरा गरी पढाइ सुरु गरिएको खार्पुनाथ गाउँपालिका अध्यक्ष कर्ण रावलले बताए । उनका अनुसार सकेसम्म कोर्स सक्ने गरी पठनपाठन गर्न विद्यालयलाई निर्देशन दिइएको छ ।"
ट्रकको ठक्करले आमाछोराको मृत्यु,"(लुम्बिनी)  रूपन्देहीको सैनामैना५ का नरनारायण घिमिरे प्रत्येक दिन बिहानी यात्रा (मर्निङ वाक) मा निस्कन्छन् । सधैंजसो मंगलबार बिहान पनि घरबाट निस्किए । नजिकै रहेको पूर्वपश्चिम राजमार्ग पार गर्नका लागि उत्तरतर्फ लम्किँदै थिए । बिहान पौने ५ बजे अँध्यारै थियो । त्यहीबेला उनको सामुन्ने दुर्घटना भयो । देखेर आत्तिए पनि उनले तुरुन्तै प्रहरीलाई खबर गरे ।पूर्वतर्फ जाँदै गरेको ट्रक पार भएपछि बाटो काट्छु भनेर उभिएको थिएँ, त्यहीबेला प्रतीक्षालयनजिक उभिएका आमाछोरालाई ट्रकले कुल्च्यो, उनले भने । रूपन्देहीको सैनामैना५ बुद्धनगरमा ना८ख ४४११ नम्बरको ट्रक पश्चिमबाट पूर्वतर्फ जाँदै थियो । बुद्धनगर चोकमा आएपछि मोडिएर प्रतीक्षालय नजिक उभिएका आमा र छोरालाई किचेको घिमिरेले बताए ।उक्त प्रतीक्षालयमा सबेरै केही मानिस र विंगर माइक्रोबस थियो । टाउकोमा साग र तरकारी बोकेका स्थानीय किसान गाडी चढ्दै थिए । त्यहीबेला चोकमा आएको ट्रकले विंगरलाई बचाउन खोज्दा मोडिएर प्रतीक्षालय नजिक उभिएकी स्थानीय ४२ वर्षीया राधा भट्टराई र उनका छोरा अन्दाजी १८ वर्षका महेश भट्टराईलाई किचेको हो । प्रहरीका अनुसार उनीहरूको घटनास्थलमै मृत्यु भएको छ । तीव्र गति थिएन, ठिकै गतिमा आएको ट्रक किन मोडियो होला भन्ने लाग्यो, प्रत्यक्षदर्शी घिमिरेले भने, ट्रक कता लगेको भनेर चिच्याएँ, त्यसले मानिसलाई ठक्कर दिएको देखें । अँध्यारो भएकाले सुरुमा मानिसलाई नै ठक्कर दिएको प्रस्ट नभएको उनले बताए ।घटनापछि सडक पार गरेर जाँदा ट्रक चालकले दुई जनालाई लाग्यो भनेको आफूले सुनेको उनले बताए । घटना भएपछि टर्च लाइट बालेर स्थानीय एक जना आइपुगे । उनको टर्च लाइटले हेर्दा ट्रकको दाहिने टायरतर्फ राधा र देब्रे टायरतर्फ महेश लडेको देखेको उनले बताए । उनका अनुसार राधाको शरीर टायरमुनि थियो । महेशको जुत्तामात्रै देखिएको थियो । महेश मणिमुकुन्द माविको पोसाकमा थिए । विद्यालय केही साता अघिदेखि मात्रै खुलेको थियो । ११ मा भर्ना भएका महेश दिनहुँ उक्त प्रतीक्षालयमा आएर विद्यालयको गाडी पर्खिन्थे । स्थानीयका अनुसार मंगलबार राधा छोरालाई गाडी चढाइदिन आएकी थिइन् ।घटनालगत्तै इलाका प्रहरी कार्यालय सालझन्डीका प्रहरी निरीक्षक दिवाकर रिजालसहितको टोली घटनास्थल पुगेको थियो । ट्रकले च्यापेको अवस्था रहेकाले क्रेन र एक्स्काभेटर बोलाइ ट्रक उचालेर आमाछोरालाई झिकिएको थियो । तत्कालै एम्बुलेन्स बोलाई लुम्बिनी प्रादेशिक अस्पतालमा पुर्याइयो तर जाँच गर्दा दुवैको मृत्यु भइसकेको जानकारी चिकित्सकले गराएको रिजालले बताए । घटनाको केहीबेरमा राधाका श्रीमान्ले श्रीमती र छोराको पहिचान गरेका थिए । गाडी मोड्नुपर्ने, अवस्थै थिएन, उनले भने, विंगरमा ठोकिन्छ कि भनेर मोड्दा उनीहरूलाई नदेखेको हुन सक्छ । विंगर प्रतीक्षालय अगाडि नरोकेको भए घटना नहुन सक्ने प्रत्यक्षदर्शीले बताए । ठक्कर दिने ट्रक र चालकलाई प्रहरीले नियन्त्रणमा लिएको छ । मृतक आमाछोराको लुम्बिनी प्रादेशिक अस्पतालमा पोस्टमार्टम गरेपछि दिउँसो घरपरिवारलाई शव बुझाइएको प्रहरीले जनाएको छ । परिवारमा मृतक राधाका श्रीमान् मात्र छन् ।"
चीनबाट फर्केका विद्यार्थीसँग इन्टर्नसिपका लागि आवेदन माग,"(काठमाडौं)  विदेशमा मेडिकल शिक्षा पढेर कोभिड१९ का कारण इन्टर्नसिप पूरा गर्न नपाएका विद्यार्थीसँग शिक्षा मन्त्रालयले आवेदन मागेको छ । सन् २०१५ ब्याचमा चीन अध्ययन गर्न गएका विद्यार्थीलाई लक्षित गरेर मन्त्रालयले आवेदन माग गरेको हो । सन् २०१४ देखि २०१७ सम्मका विद्यार्थीले इन्टर्नसिप पूरा गर्न पाएका छैनन् । विश्वव्यापी कोरोना महामारीका कारण पढाई रोकेर सयौं विद्यार्थी नेपाल आएका थिए । उनीहरू चीन फर्कन नपाउँदा शैक्षिक भविष्य नै अन्योलमा परेको छ । चीनले आवतजावतमा रोक लगाएका कारण विद्यार्थीहरू अध्ययन गरेको शिक्षणसंस्था पुग्न नसकेका हुन् । इन्टर्नसिप मात्रै पूरा गर्न बाँकी रहेका विद्यार्थीलाई यहीँका अस्पतालमा इन्टर्नसिप पूरा गर्न दिने व्यवस्था मिलाउन आवेदन माग गरिएको शिक्षा मन्त्रालयले जनाएको छ । तर, इन्टर्नसिप पूरा गर्न बाँकी विद्यार्थीको संख्या यकिन छैन । यसअघि सन् २०१४ ब्याचका चीनबाट फर्केका १ सय ६५ छात्रछात्रालाई नेपाल मेडिकल काउन्सिलले नेपालमै इन्टर्नसिप गराउने प्रक्रिया सुरु गरिसकेको छ । त्यसपछिका ब्याचका विद्यार्थीसँग आवेदन माग गरिएको शिक्षा सचिव रामप्रसाद थपलियाले जानकारी दिए । आवेदन आएपछि छानबिन गरेर इन्टर्नसिप मात्रै बाँकी भए यतै पूरा गर्ने व्यवस्था मिलाउने तयारी छ । चीनबाट फर्केका विद्यार्थीले आफ्नो अध्ययन पूरा गराउन भन्दै दैनिक मेडिकल काउन्सिलमा धर्ना दिइरहेका छन् । विद्यार्थीले विदेशको सम्बन्धित शिक्षण संस्थामा फर्कने व्यवस्था मिलाउन र नेपालमै इन्टर्नसिप पूरा गर्न दिन माग राख्दै प्रदर्शन थालेका हुन् । चीनका अधिकांश विश्वविद्यालयले विद्यार्थीलाई नेपालमै इन्टर्नसिप पूरा गर्न सुझाव दिएका छन् । सरकारले पनि त्यहीअनुसार प्रक्रिया अघि बढाएको हो । मुख्यसचिव शंकरदास वैरागीको अध्यक्षतामा बसेको सरोकारवालाको बैठकले २०१५ ब्याचका विद्यार्थीसँग आवेदन माग गर्ने निर्णय गरेको हो । इन्टर्नसिप पूरा गर्न बाँकी विद्यार्थीले असोज २२ गतेसम्म आवेदन दिन सक्ने मन्त्रालयले जारी गरेको सूचनामा उल्लेख छ । यसअघि चिकित्सा शिक्षा आयोगका निर्देशक डा दिलीप शर्माको संयोजकत्वमा विज्ञ सम्मिलित कार्यदलले सैद्धान्तिक अध्ययन पूरा गरी प्रयोगात्मक कक्षा पूरा गर्न नपाएकालाई नेपालमै इन्टर्नसिप अनुमति प्रदान गर्न सकिने सुझाव दिएको थियो । त्यस्ता विद्यार्थीलाई स्वास्थ्य मन्त्रालयको समन्वयमा मन्त्रालयअन्तर्गतका अस्पतालमा प्रयोगात्मक अभ्यास गर्न अनुमति प्रदान गर्न सकिने विज्ञहरूको सुझाव छ । शिक्षा मन्त्रालयका अनुसार २०१५ मा ८ सय ४६ जना, २०१६ मा १ हजार १ सय ३८ जना, २०१७ मा १ हजार ८ सय २२ जना र २०१९ मा २ हजार १ सय २७ जनाले चीनका लागि वैदेशिक अध्ययन अनुमतिपत्र लिएका छन् । २०१९ को अन्तिमदेखि कोरोना महामारी सुरु भएका कारण त्यसपछि चीन पढ्न जान अनुमति लिने विद्यार्थीको संख्या १ सय ४३ मात्रै छ ।"
"बलियो उपस्थिति, कमजोर प्रदर्शन","(काठमाडौं)  कुनैकुनै प्रतियोगिता कोही कसैलाई फाप्ने गर्दैन । किन फाप्दैन ? यसको खासै कारण हुन्न । नेपालका लागि साफ च्याम्पियनसिप फुटबल यस्तै प्रतियोगिता हो । यसको पूरा इतिहास पल्टाउने हो भने नेपालको प्रदर्शन कमजोर रहने गरेको छ । तर, ठीक यहींनिर उल्लेखनीय पक्ष के छ भने साफ च्याम्पियनसिपको प्रत्येक संस्करणअगाडि नेपाललाई बाँकी प्रतिद्वन्द्वीले कहिल्यै कमजोर मानेको छैन । अझ सके उपाधिकै दाबेदार मान्ने गर्छ ।भारतविरुद्धको दुई मैत्रीपूर्ण अन्तर्राष्ट्रिय खेलअगाडि नेपाली राष्ट्रिय फुटबल टोलीका प्रशिक्षक अब्दुल्लाह अल्मुताइरीले ठीकै भनेका थिए, तथ्यांकमात्र आधार मान्ने हो भने नेपाल साफ च्याम्पियनसिपमा सबैभन्दा कमजोर टिममध्ये एक हो । ठट्टाको पारामा उनी भन्थे, हामी त पुछारकै टिम हौं । उनी के तथ्यमा ढुक्क थिए भने साफ च्याम्पियनसिप २०२१ मा नेपालले प्रस्तुत गर्ने चुनौती यसपल्ट कमजोर हुने छैन । नेपालको प्रदर्शन त्यस्तो हुनेछ, जसमा समर्थकले गर्व गर्न सक्छन् ।यसपल्टको प्रतियोगिता माल्दिभ्सको मालेमा हुँदै छ । संयोगले नेपालको पहिलो खेल माल्दिभ्सविरुद्ध नै रहेको छ । कुनै समय त्यस्तो थियो, जतिबेला नेपालले माल्दिभ्सलाई सजिलै हराउने गर्थ्यो । पछि त्यस्तो दिन आयो, जतिबेला माल्दिभ्सले नेपाललाई सजिलै हराउन थाल्यो । बंगलादेशमा भएको सन् २०१८ को पछिल्लो साफ च्याम्पियनसिपमै पनि नेपाल सेमिफाइनलमा माल्दिभ्ससँगै रोकिएको थियो । पछि माल्दिभ्सले ढाकामा साफ च्याम्पियनसिपको ट्रफी उचाल्यो ।आफ्नै भूमिमा हुने प्रतियोगितामा माल्दिभ्स यसपल्ट डिफेन्डिङ च्याम्पियनका रूपमा प्रस्तुत हुँदै छ । नेपालले अबको शुक्रबार हुने उद्घाटन खेलमा माल्दिभ्सको सामना गर्दा एउटा तथ्यले झस्काउने छ । त्यो हो, नेपालले अहिलेसम्म साफ च्याम्पियनसिपको इतिहासमा यो प्रतिद्वन्द्वीलाई हराउन सकेको छैन । नेपालले अहिलेसम्म माल्दिभ्सको सातपल्ट सामना गरेको छ, त्यसमध्ये दुई खेलमा मात्र बराबरी नतिजा निकालेको छ, बाँकी ५ खेलमा पराजित छ ।नेपालले आफ्नो दोस्रो खेलमा श्रीलंकाको सामना गर्नेछ । पछिल्लो समय श्रीलंकाली फुटबल पनि आफैं राम्रो समयबाट गुज्रिइरहेको छैन । घरेलु लिगसम्म नहुँदा श्रीलंकाली फुटबल धराशायी हुने स्थितिमा थियो । त्यसपछि श्रीलंकाली फुटबलमा आपसी कलह चर्को न चर्को छ । यही श्रीलंकाविरुद्ध पनि नेपालको प्रदर्शन उत्तिकै कमजोर छ । सन् २०१५ मा भारतको त्रिवेन्द्रममा भएको साफ च्याम्पियनसिपको आफ्नो पहिलो खेलमा नेपाल यही श्रीलंकाविरुद्ध पराजित रह्यो ।श्रीलंकाविरुद्ध नेपालले साफ च्याम्पियनसिपमा ५ खेल खेलेको छ । त्यसमा नेपाल एकैपल्ट मात्र विजयी छ । एक अर्को खेल बराबरी खेलेको छ । बाँकी ५ खेलमा नेपाल पराजित छ । मालेमा चल्ने राउन्ड रोबिनको तेस्रो खेलमा नेपालको भेट भारतविरुद्ध हुनेछ । भारतविरुद्ध पनि नेपालले एकै जितमात्र निकालेको छ । त्यो सन् २०१३ को साफ च्याम्पियनसिपमा हो, जुन काठमाडौंमै भएको थियो । अन्यथा बाँकी सबै ५ खेलमा नेपाल पराजित छ ।अब रह्यो, नेपालको चौथो प्रतिद्वन्द्वी बंगलादेश । बंगलादेशविरुद्ध नेपालको प्रदर्शन केही हदसम्म राम्रो छ । दुई टिमबीचका ७ खेलमध्ये नेपाल ३ खेलमा विजयी छ । बाँकी ४ खेलमा भने पराजित नतिजा छ । यो तथ्यांकको सबैभन्दा उल्लेखनीय पक्ष के भने ७ खेलमध्ये सुरुआती ४ मा नेपाल लगातार पराजित रह्यो, त्यसपछिका तीन खेलमा भने नेपाल लगातार विजयी छ । पछिल्लो साफमा नेपालले बंगलादेशमाथि ढाकामै सनसनीपूर्ण जित निकालेको थियो ।केही हदसम्म पाकिस्तान र धेरै हदसम्म भुटानविरुद्ध नेपालको प्रदर्शन राम्रो छ । तर यी दुवै टिम यसपालि माल्दिभ्समा हुने छैनन् । त्यसैले यी टिमविरुद्धको पुरानो इतिहासले अर्थ राख्ने छैन । पुराना संस्करणमा त्यस्ता धेरै हार रहेका छन्, जहाँ एक खेलमा सम्हालिन नसक्दा नेपाल चुकेको छ । यसपल्ट प्रतियोगितामा सहभागी ५ टिम सबैले एकअर्काविरुद्ध खेल्नुपर्नेछ । त्यसैले केही हदसम्म सबैसँग सम्हालिने अवसर पनि हुनेछ ।ठीक यहाँनिर फेरि दोहोर्याए भन्नुपर्ने हुन्छ, प्रत्येक संस्करणका साफ च्याम्पियनसिप सुरु हुनुअगाडि नेपाललाई कसैले पनि कमजोर आँकेका छैनन्, न त आँक्ने भूल गर्न सक्छन् । भारतीय टोलीका कप्तान सुनील क्षेत्रीले काठमाडौंमा खेल्दा ठीकै भनेका थिए, जतिजति बेला नेपालले भारतको सामना गर्छ, हामीलाई बराबरीको टक्कर दिने गर्छ । फुटबलमा सफलता र असफलताबीचको अन्तर भनेको रौंजत्तिको नै हो । हाम्रो प्रश्न भने त्यही हो, यो बराबरीको टक्करले नेपाललाई साफ च्याम्पियनसिपमा राम्रै सफलता भने कहिले दिलाउँछ ? सायद यसपालि ?"
स्वर्णधारी अनुले मस्कोमा खेल्ने,सुमन जर्मनी जानेचिम्निज ओपन अन्तर्राष्ट्रिय कराते च्याम्पियनसिपमा भाग लिन कराते खेलाडी सुमन तिमल्सिना बिहीबार जर्मनीको चिम्निज जाने भएका छन् ।अक्टोबर २ मा हुने प्रतियोगितामा सुमनले पुरुष सिनियर कातामा प्रतिस्पर्धा गर्नेछन् । अफिसियलमा स्वछम गुरुङ छन् । टोलीको हवाई टिकट सागा एडभेञ्चर टुर्सले प्रायोजन गरिदिएको हो ।
एसपीसीलाई फुटसल उपाधि,"सुनसरी (कास) प्रथम च्यारिटेबल सिंगापुर मितेरी फुटसलको उपाधि एसपीसी धरानले जितेको छ । मंगलबार फाइनलमा एसपीसीले ग्याटिस टिमलाई ५० गोलले हरायो । एसपीसीले १ लाख ११ हजार १ सय ११ रुपैयाँसहित ट्रफी जितेको छ । उपविजेता ग्याटिसले ५५ हजार ५ सय ५५ रुपैयाँ प्राप्त गर्यो । मितेरी फुटसलमा भएको फाइनलमा एसपीसीका अर्जिन भण्डारीले दुई, सुदर्शन श्रेष्ठ, अंकित भुजेल र एजी श्रेष्ठले ११ गोल गरे । अर्जिन सर्वाधिक गोलकर्ता बने । उनले १० गोल गरे । उत्कृष्ट खेलाडी ग्याटिसका समिर गुरुङ र उत्कृष्ट गोलकिपर एसपीसीका सारांश भट्टराईले जितेका थिए । उनीहरूले जनही २ हजार ५ सय प्राप्त गरे । विजेतालाई आयोजक मितेरी फुटसलका अध्यक्ष लुकेन्द्र राई, एन्फाका केन्द्रीय सदस्य किरण राई, सिंगापुर लिफ टिम सदस्य विपिन लिम्बूलगायतले पुरस्कार वितरण गरे ।"
कोलकाताको जित,शारजहाँ (एजेन्सी) सुनिल नारिनले १० बलमा निर्णायक साबित २१ रन बनाएपछि कोलकाता नाइट राइडर्सले मंगलबार इन्डियन प्रिमियर लिगमा दिल्ली क्यापिटल्सलाई ३ विकेटले पराजित गरेको छ । यो जितपछि कोलकाताको प्लेअफ खेल्ने सम्भावना जीवन्त बनेको छ । जितनिम्ति १ सय २८ रन पछ्याइरहेको कोलकाता एक समय ५ विकेट गुमाएर ९६ रनको स्थितिमा थियो । तर नारिनले कागिसो रबाडाको १६ औं ओभरमा २१ रन बनाए । उनी जितसम्म पुग्नु ६ रनअगाडि आउट भए । नितिश राणाले १० बल बाँकी छँदै आफ्नो टिमलाई जितसम्म पुर्याए । नितिशले अविजित ३६ रन बनाए । दिल्लीका अवेश खानले तीन विकेट लिएका थिए । दिल्लीले भने ९ विकेटमा १ सय २७ रन बनाएको थियो । त्यसमा कप्तान ऋषभ पन्त र स्टिभ स्मिथ दुवैले ३९ तथा शिखर धवनले २४ रन बनाए । यो जितपछि ८ टिमको प्रतियोगितामा कोलकाता (१०) चौथो स्थानमा रह्यो ।
दुई धराने क्लबको सनसनी,"(पोखरा)  ए डिभिजन राष्ट्रिय फुटसल लिगमा मंगलबार दुवै धरानका टोलीले सानदार पुनरागमन जित रचेका छन् । राइजिङ युथ क्लबले काठमाडौंको ढुकु फुटसल हबलाई ५३ र फुटसल फाइभले पोखरेली टोली सविन मेमोरियलमाथि ५४ को जित दर्ता गरेका हुन् ।राइजिङले दोस्रो हाफको दुई मिनेटभित्र ४ गोल गरी ढुकुमाथि जित निकाल्यो । पहिलोमा अग्रता बनाएको ढुकुले दोस्रो हाफमा सोही लय कायम राख्न सकेन । ६ खेलबाट राइजिङको १३ अंक भएको छ । एक खेल कम खेलेको शीर्षस्थानको स्पोर्टस क्यासलसँग अंक बराबर भए पनि गोलका आधारमा पछि पर्दै राइजिङ दोस्रोमा छ ।आठौं मिनेटमा अमित लामाले गोल गरेपछि ढुकुले अग्रता लियो । २५ औं मिनेटमा हेमन्त थापाले गोल गर्दा खेल बराबरी भयो । तर, ढुकुले २८ औं मिनेटमा पुनः अग्रता बनायो । गोल प्रसिद्ध मगरले गरेका थिए । ३५ देखि ३६ मिनेटको बीचमा ४ गोल गरेपछि राइजिङले खेलमा एकाएक अग्रता बनाएर अन्तिमसम्म कायम राख्न सक्यो । ३४ औं मिनेटमा सुदीप राई, एक मिनेटपछि विवेक राई र लगत्तै मिलन राईले २ गोल गरेका थिए । ३५ औं मिनेटमा अजय राणाले ढुकुबाट तेस्रो गोल गरे ।यो जित राइजिङका लागि शीर्ष चारभित्र पर्ने लक्ष्यको महत्त्वपूर्ण ३ अंक हो । तीन खेल बाँकी रहँदा कम्तीमा एक जितले पनि उसको शीर्ष चारमा दाबी गर्नसक्ने समीकरण बन्दै गएको छ । राइजिङले धरान डर्बीमा फुटसल फाइभ, लुम्बिनी फुटसल र घरेलु टोली स्पोटर््स क्यासलसँग खेल्न बाँकी छ ।यो हाम्रो खेल सोचेअनुसार नै भयो । हाम्रो मुख्य समस्या भनेको गोलरक्षक हो । गोलरक्षक चोटग्रस्त भएकाले हामीले धेरै गोल खायौं । ऊ फिट थियो भने हामीले अझै फराकिलो अन्तरले जित्ने थियौं, राइजिङका प्रशिक्षक युवेन्द्र गुरुङले भने, यो खेलपछि शीर्ष चारभित्र दाबेदारी पेस गर्न सजिलो भएको छ । १३ अंक भयो । बाँकी तीन खेलमा राम्रो प्रदर्शन हुने र शीर्ष चारभित्र पर्नेमा आशावादी छौं ।उपाधि दाबेदारको छविमा प्रतियोगिता सुरु गरेको ढुकु फुटसललाई भने अब रेलिगेसन जोगाउने चुनौती छ । ६ खेलबाट ढुकुको ४ अंकमात्रै भएको छ । छनोट प्रतियोगितामा वाग्मती प्रदेश च्याम्पियन ढुकु लगातार हारिरहेको छ । टोलीले यसअघि नै उपाधि दाबेदारितामा नरहेको बताइसकेको छ । यो हारले धेरै नै पीडा भएको छ । पीडा भनेको अब रेलिगेसन डर हो । आजको खेलमा पनि हामीलाई रेफ्रीको पक्षपातपूर्ण निर्णय महसुस भएको छ । हामी भिडियो हेरेर उजुरी गर्नेछौं, ढुकुका प्रशिक्षक राज महर्जनले भने, अघिल्लो खेलदेखि नै हामी उपाधि दौडबाट बाहिरिइसकेका थियौं । अब रेलिगेसन जोगाउन पनि कठिन हुन्छ कि भन्ने चिन्ता सुरु भएको छ ।अधिकांश समय खेल नियन्त्रणमा राख्ने तर सही समयमा गोलको प्रयास गर्ने नसक्ने समस्या आफ्नो टोलीको लगातार खराब प्रदर्शन कारक रहेको प्रशिक्षकको बुझाइ छ । हामीलाई पहिलो खेलदेखि नै इन्ज्युरीले सतायो । अग्रता जोगाउन नसक्ने ढुकुको रोग नै भइसक्यो । मानिसहरूले डिफेन्समा कमजोर भयो भनेका छन्, उनले थपे, तर हामीले धेरैधन्दा धेरै पोस्ट आक्रमणमा चुकिरहेका छौं । बल पोजिसन लिने चक्करमा पोस्ट आक्रमण भइरहेको छैन ।अर्को खेल झनै रोमाञ्चक रह्यो । ४२ गोलअन्तरको अग्रता उल्टाउँदै फुटसल फाइभले घरेलु टोली सविन मेमोरियलमाथि ५४ को जित निकाल्यो । यो जितमा फुटसल फाइभले क्वालिफायर प्रवेशको सम्भावना बलियो पारेको छ भने सविन मेमोरियललाई शीर्ष चारभित्रको यात्रामा कठिन देखिएको छ । दुवैले लिगमा ३ खेल खेल्न बाँकी छ ।मनोज गुरुङले पहिलो मिनेटमै घरेलु समर्थकलाई खुसी पार्दै गोल गरे । अर्को मिनेटमा अविनाश तामाङले गोल गरे । चौथो मिनेटमा कप्तान अनुप रानामगरले गोल गर्दा सविन मेमोरियलले खेल सुरु भएलगत्तै ३० को अग्रता बनायो । चौथो मिनेटमा रञ्जित गुरुङले फुटसल फइभका लागि पहिलो गोल फर्काए । लिगका सर्वाधिक गोलकर्ता अविनाशले १२ औं मिनेटमा गोलसंख्या १२ पुर्याउँदा सविन मेमोरियल ४१ ले अगाडि बढ्यो । १७ औं मिनेटमा प्रवेश जोशीले फुटसल फाइभबाट गोल गरेपछि पहिलो हाफ ४२ को स्थितिमा थियो ।दोस्रो हाफको अन्त्यतिर ४ मिनेट अन्तरमा तीन गोल गरी फुटसल फाइभ नतिजा उल्टाउन सफल रह्यो । ३२ औं मिनेटमा विजय श्रेष्ठले गोल गरे । लगत्तै केही सेकेन्डपछि विजयकै पासमा प्रवेशले व्यक्तिगत दोस्रो गोल गरे । विजयले ३६ औं मिनेटमा टिमलाई अग्रता दिलाए । त्यसयता गोल हुन नसकेपछि फुटसल फाइभ ३ अंकको हकदार बन्यो ।यो जितले फुटसल फाइभको ६ खेलबाट ११ अंक भएको छ । टोली तालिकाको चौथो स्थानमा पुगेको छ । सविन मेमोरियल १० अंकसहित पाँचौं स्थानमा छ । घरेलु टोलीमाथिको पुनरागमन जितले फुटसल फाइभका प्रशिक्षक विश्वास लामा दंग देखिए । घरेलु दर्शकको दबाबबीच पछि परेको स्थितिबाट जित पाउँदा हाम्रो आत्मविश्वास बढेको छ । अबका तीन खेल कठिन छन् तर शीर्ष चारभित्र छिर्नेमा हामी आशावादी छौं ।सविनका प्रशिक्षक राजेन्द्र तामाङले कम अनुभवी आफ्ना खेलाडीहरू धेरै आत्मविश्वासी रहेको बताए । उनले रिजर्भ खेलाडीहरू प्रेसरमा खेल्न नसक्दा हार बेहोर्नुपरेको स्वीकारे । टिम गेम भएकाले टिम मिल्यो भने राम्रो हुने हो । पहिलो हाफमा राम्रो भएको थियो । तर, दोस्रो हाफ बिग्रियो । मैले पहिल्यैदेखि भन्दै आएको छु हामीसँग फिल्डभित्र नेतृत्व लिने एउटै खेलाडी छैनन्, प्रशिक्षक तामाङले कान्तिपुरसँग भने, खेलाडीहरूले अग्रता लिइरहेको अवस्थामा विपक्षीको रणनीति बुझेर खेल नियन्त्रणमा राख्न सकेनन् । अबका कठिन खेल छ, अघिल्लो खेल बराबरीमा रोकिनुपरेको छ । यसले हामीलाई शीर्ष चारभित्र पुग्न कठिन भएको छ ।"
एपीएफ र न्यु डायमन्ड विजयी,"काठमाडौं (कास) छैटौं एनभीए क्लब च्याम्पियनसिप भलिबलमा महिलातर्फ साबिक विजेता विभागीय टोली एपीएफ क्लबले ढोरपाटन स्पोर्ट्स क्लबमाथि सोझो सेटको नतिजा निकाल्दै विजयी सुरुआत गरेको छ ।दशरथ रंगशालास्थित राखेप कभर्डहलमा मंगलबार एपीएफले २५११, २५७, २५१३ ले सेट जितेर ३ अंक जोडेको हो । न्यु डायमन्ड एकेडेमीले एभरेस्ट भलिबल ट्रेनिङ सेन्टरलाई २५६, २५५, २५१३ को सेटमा हरायो । पुरुषतर्फ गण्डकी प्रदेशले मणिमुकुन्द क्लबलाई ३२ सेटमा हराएको छ । प्रतिस्पर्धात्मक खेलमा भारतीय खेलाडीसम्मिलित गण्डकीले पहिलो २६२४ र दोस्रो सेट ३६३४ ले आफ्नो पक्षमा पारेको थियो । तर, मणिमुकुन्दले तेस्रो २५१८ र चौथो सेट २७२५ ले जितेर खेलमा पुनरागन गर्यो । निर्णायक सेट गण्डकीले १५१३ ले आफ्नो पक्षमा पार्दै खेल जितेको थियो । समूह बी मा पुलिस ६ अंकसहित शीर्षस्थानमा छ । गण्डकीको ५ अंक छ । दुवैले नकआउट चरणको यात्रा तय गरेका छन् ।हेल्प नेपालले प्रदेश २ लाई ३० को सोझो सेटमा हरायो । अघिल्लो दिन वाग्मतीलाई हराएको हेल्प नेपालले मंगलबार प्रदेश २ माथि २५२१, २५१७, २५१६ को नतिजा निकालेको थियो । समूह ए मा हेल्प नेपाल र गलकोट स्पोर्ट्स क्लब समान ६ अंकसाथ नकआउट चरणमा पुगेका छन् ।"
च्यासललाई युक्यानको साथ,प्राविधिक निर्देशकमा मान्सनली मान्सनलाई च्यासलले प्राविधिक निर्देशकमा नियुक्त गरेको छ । लिग टोलीले प्राविधिक निर्देशक राख्न लागेको यो दुर्लभ हो । स्कटिस मान्सन २५ वर्षयता फुटबलमा सक्रिय छन् । उनी पछिल्लो समय लाओस एफसीका प्राविधिक निर्देशक थिए । च्यासलले मुख्य प्रशिक्षकको नियुक्ति चाँडै घोषणा गर्ने जनाएको छ ।
आर्मी अफिसर्सलाई उपाधि,"काठमाडौं (कास) आर्मी अफिसर्स गल्फ क्लबले नेपाल टुरिजम कप गल्फको क्लब च्याम्पियनसिप जितेको छ । १३ औं दक्षिण एसियाली खेलकुदमा दोहोरो स्वर्ण जितेका सुवास तामाङ र निश्चयजंग रायमाझीले अघिल्लो दिनको स्कोरमा २ स्ट्रोकले पछाडि रहे पनि टिमलाई उपाधि जितेका हुन् ।सुवास र निश्चयको जोडीले गोकर्ण गल्फ क्लबमा १२ ओभर ३ सय स्कोर गरेका थिए । स्कोर बराबरी भएपछि काउन्ट ब्याकका आधारमा उनीहरू उपाधि हात पार्न सफल भए । सुवासले मंगलबार २ अन्डर ७० र निश्चयले ५ ओभर ७७ को स्कोर गरे । गोकर्ण गल्फका सदभाव आचार्यले इभन पार ७२ र टासी छिरिङ ५ ओभर ७७ को स्कोर गर्दै कुल १२ ओभर ३ सयको कार्ड बनाए पनि कान्टब्याकका आधारमा पछाडि परेका थिए । हिमालयन गल्फ कोर्स पोखरा ४९ ओभर ३ सय ३७ को स्कोर गर्दै तेस्रो भयो । धरान गल्फ क्लब ५२ ओभर ३ सय ४० स्कोरसाथ रोयल नेपाल गल्फ क्लबलाई एक स्ट्रोकले पछाडि पार्दै चौथो भयो । सुवास व्यक्तिगत उच्च स्कोरतर्फ अगाडि रहे । उनले एक अन्डर १ सय ४३ स्कोर गरे । सदभावले ५ ओभर १ सय ४९ र टासीले ७ ओभर १ सय ५१ स्कोर गरेका थिए । टिम च्याम्पियनसिप ३६ होलमा खेलाइएको थियो । कर्पोरेट गल्फ बुधबार हुनेछ । स्टेबलफोर्ड फर्म्याटमा ३४ ह्यान्डीक्यापमा हुने प्रतियोगितामा ९२ खेलाडी प्रतिस्पर्धा गर्दैछन् । नेपाल गल्फ संघको आयोजनामा विश्व पर्यटन दिवसको अवसर पारेर आयोजित प्रतियोगितालाई राष्ट्रिय खेलकुद परिषद, गोकर्ण फरेस्ट रिसोर्ट, गोर्खा ब्रुअरी, सामसुङ, केल्मी र एभरेस्ट बेभरेजले सहयोग गरेका छन् ।"
ईपीएल तालिका,काठमाडौं (कास) बजाज पल्सर एभरेस्ट प्रिमियर लिग (ईपीएल) खेलतालिका एकै दिनमा दुईपल्ट परिमार्जित गरिएको छ । वर्षाका कारण लगातार चौथो खेल रद्द भएपछि ईपीएलले मंगलबार नयाँ खेल तालिका पुनः प्रकाशित गरेको हो । वर्षाले आइतबार भैरहवा ग्लाडियटर्स र पोखरा राइनोजबीचको खेल १०१ ओभरपछि अवरुद्ध परेको थियो । त्यसयता भने कुनै खेल हुन सकेको छैन । पछिल्ला तीन खेल टस नै नगरी रद्द भएको छ । त्यसपछि आयोजकले मंगलबार बिहान यी खेल पुनः खेलाउने हिसाबमा खेलतालिका मिलाएर सार्वजनिक गरेको थियो । मंगलबार काठमाडौं किंग्स इलेभेन र पोखरा राइनोजबीचको खेल पनि रद्द भएपछि दिनमै दोस्रोपल्ट खेलतालिका प्रकाशित गरिएको हो । दुई दिनदेखि परिरहेको वर्षाले भिजेको मैदान सुक्न नपाउँदै पुनः वर्षा भएको थियो । सोमबार रद्द भएको काठमाडौं किंग्स र विराटनगर वारियर्स तथा भैरहवा र चितवन टाइगर्सबीचको खेल बिहीबार तथा मंगलबार रद्द काठमाडौं र पोखराबीचको खेल शुक्रबार सारिएको छ । आइतबार खेलेका भैरहवा र पोखरालाई ११ अंक प्रदान गरिएको छ ।
