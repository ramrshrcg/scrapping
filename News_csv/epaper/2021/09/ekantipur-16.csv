शीर्षक,विवरण
"अमेरिका जानु, नेपालको बाटो ?","शरणार्थीलाई नेपाल सरकारले कुनै सुविधा दिएको छैन, खासमा उनीहरू कति छन् भनेर गणनासमेत गरेको छैन । तर नेपाल सरकारप्रति उनीहरूको कुनै गुनासो छैन, नेपाल सरकारले केही दिएको छैन तर लखेटेको पनि छैन, हाम्रा लागि यो पनि ठूलो कुरा हो, उसमान भन्छन् । अहिले करिब साढे चार सय रोहिंग्या नेपालमा भए पनि हरेक दिन यो संख्या बढ्दै छ । किनकि अमेरिका जाने सपना देखेर शरणार्थी हरेक साताजसो काठमाडौं आइरहेका छन् । सन् १९८२ देखि म्यान्मारमा विभेद खेप्दै आएका रोहिंग्या समुदाय लगातार विस्थापित भइरहेका छन् । म्यान्मारमा बस्न नसकेका रोहिंग्या समुदाय भारत, बंगलादेश, पाकिस्तान, थाइल्यान्ड, मलेसियासँगै अमेरिकासम्म पुगेका छन् । सुरक्षित र सम्मानजनक जीवनको खोजीका क्रममा उनीहरू नेपाल पनि आइपुगेका हुन् । नेपालीलाई ग्वाटेमाला, होन्डुरस र निकारागुआ पुर्याएजस्तै अमेरिका जान खोज्ने रोहिंग्या शरणार्थीलाई मानव तस्करले नेपाल ओसार्दै छन् । तर नेपाल आएपछि उनीहरूका दुःख कमी भएका छैनन् । ज्यान जोगाउन बंगलादेश हुँदै भारत पुगेकी बेगम बानु विभिन्न सहरमा ५ वर्ष हन्डर खाएपछि बंगलादेश फर्केकी थिइन् । ८ महिनाअघि रोहिंग्या शिविरमै आएका एक दलालले उनलाई अमेरिकाको सपना देखायो । त्यही सपनाको जालमा परेर ६ बच्चासहित उनी काठमाडौं आइपुगिन् । शनिबार कालीमाटी आइपुगेको उनको परिवार सिधै यूएनएचसीआरको कार्यालय पुगेको थियो । तर बिदाको दिन उनको काम भएन । आश्रयको खोजीमा उनी रोहिंग्याहरूले बनाएको शिविर खोज्दै लसुनटार पुगेकी थिइन् । तर महानगरीय प्रहरी प्रभाग कपनका प्रहरीले परिवारलाई नियन्त्रणमा लियो । प्रहरी परिसर काठमाडौंका प्रवक्ता एसपी रमेशकुमार बस्नेतका अनुसार उनीहरूलाई सोही दिन अध्यागमन विभागमा बुझाइएको छ । अध्यागमन विभागका महानिर्देशक नारायणप्रसाद भट्टराईले रोहिंग्याको विषयमा अनुसन्धान भइरहेको र गम्भीरताका आधारमा मन्त्रालयसँग छलफल चलिरहेको बताए ।कालीमाटीलगायत स्थानहरूमा थप रोहिंग्या भित्रिएको सूचना आए पनि यकिन तथ्यांक आइनसकेको एक प्रहरी अधिकृतले बताए । खुला सीमा भएर भित्रिसकेका रोहिंग्यालाई अध्यागमन विभाग पठाउने हो, मानवताका हिसाबले पनि नियन्त्रणमा लिएर कुनै कारबाही गर्न सक्ने अवस्था रहन्न, नेपाल प्रहरीका प्रवक्ता एसएसपी वसन्त कुँवरले भने, सामाजिक अपराधजन्य गतिविधि नगर्नेलाई बस्ने छुट छ ।दुई साताअघि मात्र काठमाडौं आइपुगेका तीन रोहिंग्या परिवार बूढानीलकण्ठ१३ चुनिखेलमा जग्गा भाडामा लिएर टहरामा बस्न थालिसकेका छन् । हामीले यूएनएचसीआरको अस्थायी कार्ड प्राप्त गरिसक्यौं, मासिक २ हजार रुपैयाँ तिर्ने गरी टहरा भाडामा लियौं, अब्दुर रहमानले भने ।३६ वर्षीय अब्दुर रहमान र २६ वर्षीया मोसना बेगम दम्पती छोरा र २ छोरीसहित आएका छन् । काठमाडौंसम्म आइपुग्न उनीहरूले स्वदुला आमिन नाम गरेको दलाललाई २२ हजार भारु (करिब ३५ हजार रुपैयाँ) बुझाएको बताउँछन् । नेपालमा रोहिंग्याका लागि खानेबस्ने राम्रो सुविधा छ, बालबालिकाको निःशुल्क पढाइ हुन्छ, भत्ता पाइन्छ भनेर आएको हो, उनले भने, दलालले केही वर्ष नेपाल बसेपछि अमेरिका जान पाइन्छ भनेको छ ।बर्माबाट लखेटिएपछि अब्दुरको परिवार सन् २०१२ मा बंगलादेश पुगेको हो । दुई वर्ष त्यहाँ बसेर उनको परिवार कामको खोजीमा भारतको जम्मुकश्मीर पुग्यो । ज्यामी काम गरेर परिवार धानिरहेका बेला अब्दुरलाई नेपालमा पाइने सुविधा र अमेरिकाको सुन्दर भविष्यको प्रलोभनले तान्यो । चार दिनको यात्रापछि उनी सपरिवार महाराजगन्ज आइपुगेका हुन् । तर यसरी रोहिंग्या थपिँदै जाँदा सबैभन्दा दुःखी यही समुदायका शरणार्थी छन् । आफूले पाउँदै आएको सेवा सुविधाबाट वञ्चित हुने र बसोबास गर्दै आएको ठाउँ छोड्नुपर्ने डरले उनीहरूले नयाँ रोहिंग्यालाई तिरस्कार गर्छन् । हामीलाई यूएनएचसीआरले दिने सुविधामा कटौती हुँदै आएको छ, राममन्दिर रोहिंग्या कम्युनिटीका संयोजक रोफिक आलमले भने, रोहिंग्यालाई बस्तीका लागि ठाउँकै अभाव छ । राममन्दिरलाई नै रोहिंग्या कम्युनिटीले वार्षिक ६ लाख रुपैयाँ भाडा तिर्दै आएको उनले बताए । त्यस्तै लसुनटारस्थित रोहिंग्या कम्युनिटीले भने बसोबासका लागि लिएको जग्गाको भाडा वार्षिक १ लाख २० हजार रुपैयाँ तिर्दै आएको उसमानले बताए । चुनिखेलमा नै भेटिए ३१ वर्षीय अब्दुल मलिक, २६ वर्षीया प्राविन अक्टेर दम्पती । २ वर्षको हुँदा म्यान्मारबाट आमासँगै बंगलादेश पुगेका उनी त्यहीँ हुर्किए । एक गैरसरकारी संस्थामा राम्रै कमाइ पनि गर्थे । ७ वर्षीया छोरीका पिता मलिक भन्छन्, राम्रो कमाइ थियो, जीवन ठीकै चलेको थियो । तर लगातार चोरीडकैती भयो । असुरक्षा भएपछि आफूहरू बंगलादेश छोडेर हिँडेको उनले बताए । तीन महिनाअघि भारतको नयाँदिल्ली आइपुगेका उनीहरूलाई आईएस भनिने भारतीय दलालले १० हजार भारुका लागि कलंकी ल्याइपुर्याएको रहेछ । उनले भने, काँकडभिट्टासम्म त आईएससँगै आएका थियौं, त्यसपछि हामीलाई बस चढाएर ऊ फर्कियो । एक रोहिंग्या शरणार्थीका अनुसार अहिले दलालको काम गरिरहेका स्वदुला आमिन तीन वर्ष लसुनटारमै बसेका थिए । अहिले प्रेम विवादले भारत फर्किए पनि उनी उतै मोटो रकम लिएर रोहिंग्या नेपाल छिराउने काममा सक्रिय छन् । ती शरणार्थीले स्वदुलाले मात्रै सन् २०२२ भित्रमा ११ सय थप रोहिंग्या नेपाल ल्याउने योजना सुनाएको बताए । संगठित मानव तस्करको गिरोहको पासोमा परेर बंगलादेशबाट रोहिंग्या शरणार्थीहरू नेपाल भित्रिरहँदा पनि सरकारी निकायलाई भने यसबारे पत्तो छैन । रोहिंग्यालगायत शरणार्थी अन्तर्राष्ट्रिय नाकाबाट भित्रिन नदिन नेपाल प्रहरीलाई सुरक्षा व्यवस्था कडा गर्न निर्देशन छ, गृह मन्त्रालयका प्रवक्ता फणीन्द्रमणि पोखरेलले भने, तर के कति रोहिंग्या भित्रिए र कसरी भित्रिन्छन् भन्ने जानकारी छैन । भित्रिसकेका शरणार्थीलाई फर्काउन सजिलो छैन ।"
चीनले प्रवेश रोक्दा नेपाली विद्यार्थीको एमबीबीएस अपूरो,"चीनले आवतजावत खुला नगरेका कारण पनि अध्ययनका लागि फिर्ता जान नसकेको विद्यार्थीको गुनासो छ । मेडिकल काउन्सिलका अनुसार सन् २०१४, २०१५ र २०१६ मा वर्सेनि ८ सयको हाराहारीमा नेपाली विद्यार्थी चिकित्सा शिक्षा अध्ययनका लागि चीन गएका थिए । उनीहरूले ट्युसन शुल्कबापत करिब ३० लाख रुपैयाँ तिरेका छन् । २०७५ देखि लागू भएको चिकित्सा शिक्षा ऐनले विदेशमा चिकित्सा शिक्षा अध्ययनका लागि पनि एकीकृत प्रवेश परीक्षा उत्तीर्ण गर्नुपर्ने अनिवार्य गरेपछि भने चीन जाने विद्यार्थीको संख्यामा उल्लेख्य कमी आएको छ । चिकित्सा आयोग र मेडिकल काउन्सिलका पदाधिकारी भने दुई देशबीच सरकारीस्तरबाट छलफल गरेर विद्यार्थीले अध्ययन गरेको विश्वविद्यालयबाटै पढाइ पूरा गर्नु व्यवस्था मिलाउनुपर्ने बताउँछन् । सन् २०१४ का विद्यार्थीको समस्या लगभग सुल्झिसकेको छ । उनीहरूले यहीँ इन्टर्नसिप गर्न पाउँछन्, काउन्सिलका अध्यक्ष डा भगवान कोइरालाले भने, अन्य ब्याचका विद्यार्थीले सकभर सम्बन्धित विश्वविद्यालयबाटै पढाइ पूरा गर्ने पहल गर्नुपर्छ । कानुनतः विद्यार्थीले अध्ययन गरेकै शिक्षण संस्थाबाट पढाइ पूरा गर्नुपर्छ । विद्यार्थीले भने चीन र नेपाल सरकारको बेवास्ताको कारण शैक्षिक यात्राको भविष्य नै अन्धकार बनेको दुखेसो गरेका छन् । यहाँ पनि प्रयोगात्मक अभ्यास गरेर पढाइ पूरा गर्न पाएका छैनौं, चीनका विश्वविद्यालयले पनि बोलाएका छैनन्, ती छात्रले भने ।एमबीबीएसको अन्तिम वर्षको पढाइमा इन्टर्नसिप हुनेगर्छ । २०१४ ब्याचका विद्यार्थीको ३ महिनादेखि एक वर्ष इन्टर्नसिप बाँकी थियो । २०१५ र २०१६ का विद्यार्थीले भने पूरा एक वर्ष नै इन्टर्नसिप गर्नुपर्छ । २०१४ का विद्यार्थीसँग आवेदन माग गरेर एक सय ६५ जनालाई नेपालमा नै प्रयोगात्मक अभ्यास गर्न अनुमति दिएको आयोगका उपाध्यक्ष श्रीकृष्ण गिरीले जनाए । उनका अनुसार आयोगका निर्देशक दिलीप शर्माको संयोजकत्वमा कार्यदल गठन गरेर अध्ययन भइरहेको छ । असार २५ गते आयोगले सूचना जारी गर्दै इन्टर्नसिप पूरा गर्न विद्यार्थीसँग आवेदन मागेको थियो । त्यसका आधारमा एक सय ९३ जनाले आवेदन दिएका थिए । तीमध्ये २८ जनाको हकमा आवश्यक कागजात नपुगेकाले मगाइएको आयोगका उपसचिव सीताराम कोइरालाले जनाए । त्यसपछि भने २०१५ र २०१६ ब्याचका विद्यार्थीले पनि नेपालमै इन्टर्नसिप गर्न पाउनुपर्ने माग राखेका हुन् । सरकारले चीनसँग आवश्यक पहल गरे यी विद्यार्थीलाई त्यही पठाउन सकिने जानकारहरू बताउँछन् । विदेशमा पढ्न गएकालाई पढाइ पूरा नगरी यहीँ अवसर दिँदा भविष्यमा समस्या आउन सक्ने उनीहरूको दाबी छ । आयोगले यसअघि कोभिडका कारण विदेशमा चिकित्सा शिक्षा अध्ययनरत विद्यार्थीले इन्टर्नसिप पूरा गर्न नपाएका भए एकपटकलाई देशभित्रै पूरा गर्न दिने निर्णय गरेको थियो । सन् २०२० को अप्रिल अन्त्यमा अन्तिम परीक्षा उत्तीर्ण गरी सम्बन्धित विश्वविद्यालयमा इन्टर्नसिप पूरा गर्ने अवस्था नभएका विद्यार्थीसँग आयोगले आवेदन माग गरेको थियो ।"
आँखाको संक्रमण फैलाउँदै पुतली,"रोकथामका उपायधेरै उज्यालो बत्ती नबाल्नेसेतो धर्से पुतलीको संसर्गबाट टाढा रहनेसुत्ने बेला बत्ती निभाएर झुलको प्रयोग गर्ने शंका लागे तुरुन्त आँखा उपचार केन्द्र वा अस्पताल लानेझ्याल, ढोकामा जाली राख्ने वा बेलुका झ्यालढोका बन्द गर्ने"
७ प्रश्न बोकेर ७० लाख घरमा गणक,"ताप्लेजुङको फुङलिङ७ दोखुमा स्थानीय वृद्धासँग जनगणनाका लागि घरपरिवारको विवरण लिँदै सुपरिवेक्षक प्रकाश पौडेल । बुधबार सुरु भएको जनगणना २०७८ को प्रारम्भिक चरणअन्तर्गत परिवार संख्या, आर्थिकसामाजिक विवरणसहितका सात प्रश्न लिएर ८ हजार ५ सय सुपरिवेक्षक परिचालित भएका छन् । उनीहरूले करिब ७० लाख घरपरिवारका मूलीलाई भेटेर केन्द्रीय तथ्यांक विभागले तयार पारेका प्रश्न सोध्नेछन् । निर्धारित तालिकाअनुसार सूचीकरण कार्य २० दिनभित्र सम्पन्न हुनेछ ।तस्बिर ः आनन्द गौतमकान्तिपुर"
पुस्तान्तरणको मुद्दाले दबाबमा देउवा,"आफ्नै टिमबाट चुनौतीदेउवाले राष्ट्रिय मुद्दालाई पनि राज्य र पार्टी सत्ताको अनुकूलताप्रतिकूलतासँग जोडेर हेर्ने गरेकाले सरकार गतिहीन बन्न पुगेको कांग्रेसकै नेताहरूले बताउन थालेका छन् । देउवाको कार्यशैलीलाई मुद्दा बनाएर पार्टीमा नेतृत्व परिवर्तनका लागि ध्रुवीकरण बढेको छ । देउवानिकट नेताहरूले प्रधानमन्त्री भएपछि सभापति बन्न अनुकूल हुने ठान्दै आएका थिए तर सरकार सञ्चालनको दुई महिनाको अनुभवले सोचेजस्तो नभएको संस्थापन पक्षकै एक नेताले बताए ।मन्त्रिपरिषद् विस्तार र आफ्नो निजी सचिवालय चाँडै बनाउन प्रधानमन्त्रीजीलाई धेरै पटक भन्यौं, गठबन्धन दलले निर्णय दिन नसके पनि कम्तीमा कांग्रेस र माओवादीका भागमा परेका मन्त्रालयमा मन्त्री पठाउन सकिन्थ्यो, ती नेताले भने, पार्टी सञ्चालनमा सहमति नजुटे बहुमतीय प्रक्रियाबाट भए पनि अघि बढ्नुपर्छ भन्यौं तर सहमति खोज्दाखोज्दै ६ वर्षसम्म पार्टीले काम गर्न सकेन । अहिले सरकार सञ्चालनमा पनि यस्तै शैली अपनाउने हो भने महाधिवेशनमा पनि धेरै जोखिम हुने देखेको छु । महाधिवेशनमा आफ्नै टिमबाट समेत थ्रेट बढ्न थालेपछि देउवाको सम्पूर्ण ध्यान सरकार सञ्चालनको मार्गमा नभएर महाधिवेशनबाट सभापति कसरी बन्ने भन्नेतिर छ । आगामी महाधिवेशनबाट सभापति दोहोर्याउने, आफ्नै नेतृत्वमा आगामी निर्वाचनमा देशभर टिकट बाँड्ने र चुनावपछि छैटौंपटक प्रधानमन्त्री बनेर गिरिजाप्रसाद कोइरालाले रेकर्डलाई तोड्ने मार्गचित्र देउवाले बनाएका छन् ।सरकारका निर्णय, खासगरी राजनीतिक नियुक्तिहरू पार्टीको आसन्न महाधिवेशनलाई लक्षित गरेर मात्रै गर्ने तयारीमा देउवा छन् । पार्टीभित्रका असन्तुष्टहरूको व्यवस्थापन गरेर बलियो टिम खडा गर्न देउवाले सरकारका महत्त्वपूर्ण राजनीतिक नियुक्तिमा ढिलाइ गर्दै आएको बुझाइ नेताहरूको छ । दुई महिनाको अवधिमा भतिजा भानु देउवालाई प्रमुख स्वकीय सचिवमा राख्नेबाहेक आफ्नै निजी सचिवालयका विज्ञसल्लाहकारको टिम बनाएका छैनन् । पार्टीभित्रै नेतृत्व पुस्तान्तरणको मुद्दा आक्रामक ढंगले उठ्न थालेपछि देउवा दबाबमा परेका छन् । इतरखेमाले एउटै टिम बनाएर आफूविरुद्ध मोर्चाबन्दी गर्न गरिरहेको पहल र आफ्नै टिमबाट भइरहेको थ्रेट ले देउवा ठूलो दबाबमा छन् । १३ औं महाधिवेशनमा सभापति बनाउन महत्त्वपूर्ण पिलर मानिएका उपसभापति बिमलेन्द्र निधि अहिले आफैं नेतृत्वको दाबी गरिरहेका छन् । उमेरले ७० कटे पनि देउवासँगै रहेका अर्का नेता गोपालमान श्रेष्ठले नेतृत्व पुस्तान्तरणकै मुद्दालाई केन्द्रमा राखेका छन् । श्रेष्ठको निष्कर्ष दुवै मोर्चामा देउवा सफल हुन नसक्ने भन्ने छ । उहाँले अब पार्टी चलाउन सक्नु हुन्न, सरकारलाई समय दिएर राम्रो काम देखाउन सक्नुपर्छ । पार्टीको जिम्मेवारी अब हामीलाई दिने हो, उनले भने, प्रधानमन्त्री भएको व्यक्तिले जोखिम लिएर प्रतिस्पर्धामा उत्रन पनि हुन्न ।देउवाका लागि प्रवक्ता विश्वप्रकाश शर्मा सार्वजनिक रूपमा देखाउने अनुहार थिए । शर्माले पनि देउवा टिमको प्रतीक्षा नगरी महामन्त्रीको घोषणा गरिसकेका छन् । देउवा टिमबाट महामन्त्रीमा उम्मेदवार बन्ने सम्भावना कम देखेपछि शर्मा निधिको टिमबाट उम्मेदवारी दिने तयारीमा छन् । देउवानिकट नेता एनपी सावद पहिलो पुस्ताका नेताहरूमा समझदारी नभएसम्म नेतृत्व हस्तान्तरण हुन कठिन हुने दाबी गर्छन् । नेतृत्व हस्तान्तरण गर्ने कुरा सहमतिमा टुंग्याउनुपर्ने हुन्छ । सहमतिका आधारमा नेताहरूले अभिभावक र संरक्षकत्वमा बस्न मञ्जुर गरे भने नेतृत्व दोस्रो पुस्तामा आउँछ, उनले भने, सहमति भएन भने प्रतिस्पर्धाको कुरा हो । एकाधबाहेक प्रतिस्पर्धा पहिलो पुस्ताकै बीचमा हुने मैले देखिरहेको छु । अरू धेरैको प्रतिस्पर्धा पदाधिकारीसम्ममा देखिन्छ । पहिलो पुस्ताका नेताहरूको सहमतिमै आधारितबाहेक नेतृत्व दोस्रोमा आउँछ भन्नेमा मलाई विश्वास छैन । पदाधिकारी व्यवस्थापनमा कठिन सभापतिमा निधि र श्रेष्ठ तथा महामन्त्रीमा शर्माले लिएको प्रतिस्पर्धाको बाटोले देउवालाई क्षति पुर्याइसकेको छ । अरु नेताहरूको आकांक्षाको सम्बोधन नभएमा थप क्षति पुग्ने अड्कलबाजी भएका छन् । दुई उपसभापति, दुई महामन्त्रीमा आकांक्षीहरूको व्यवस्थापन गर्न देउवालाई ठूलो चुनौती छ । उपसभापतिमा विजय गच्छदार र पूर्णबहादुर खड्कालाई अघि सार्न खोजिए पनि महामन्त्रीका लागि निर्णय लिन देउवालाई हम्मे छ । ज्ञानेन्द्रबहादुर कार्की, बालकृष्ण खाँण, प्रकाशशरण महत, एनपी सावद, रमेश लेखक र सुरेन्द्र पाण्डेले महामन्त्रीमा दाबी गर्दै आएका छन् । लेखक र पाण्डे सहमहामन्त्रीमा बस्न तयार हुन सक्छन् तर सावद, कार्की, खाँण र महतको दाबी महामन्त्री वा उपसभापतिमै छ । देउवाको भित्री दाउ अर्को पक्षका असन्तुष्ट नेतालाई आफ्नो टिममा ल्याउन सकिन्छ कि भन्नेमा छ । यसअघिको १३ औं महाधिवेशनमा उनले नेता अर्जुननरसिंह केसीलाई भित्र्याएर महामन्त्री लडाएका थिए । अहिले पनि त्यस्तै खोजी हुन सक्छ तर त्यसले झन् नराम्रो स्थिति ल्याउन सक्छ, संस्थापन पक्षका एक नेताले भने, विधानअनुसार पनि शेरबहादुर दाइको मौका अन्तिमपटक हो । भविष्य भएको नेताले कम्तीमा दसपन्ध्र वर्षको राजनीति हेरेर लाग्छ । यसपटक पनि महामन्त्री र उपसभापति भइएन भने किन शेरबहादुरको पछि लाग्ने भनेर अर्को टिममा पुगेर लड्न सक्छ । सहमहामन्त्री प्रकाशरण महतले टिम व्यवस्थापन गर्न नसकेर तितरबितर हुने सम्भावना नभएको तर आफू महामन्त्रीभन्दा तलको पदमा चुनाव नलड्ने बताए । पौडेल पक्षले एउटै टिम खडा गर्न नसके देउवाका लागि सबैभन्दा ठूलो शक्ति मिल्नेछ । देउवाबाट नेतृत्व लिने हो भने एउटै टिम बनाउनुपर्छ भन्दै तलदेखि माथिसम्मका नेता तथा कार्यकर्ताले पौडेल पक्षलाई निरन्तर दबाब दिँदै आएका छन् तर पौडेल पक्षमा नेतृत्वका लागि मिल्ने संकेत भेटिएको छैन । यो समूहमा आबद्ध ५० भन्दा बढी जिल्लाका सभापति छन् । उनीहरूको दबाबमा वडा अधिवेशन सुरु हुनु अघिल्लो दिन भदौ १७ मा चारै जना आकांक्षीसँगै बसेर एक हुने सन्देश दिएका थिए । त्यसपछि महामन्त्री शशांक कोइरालाले आफ्नो निर्वाचन क्षेत्र नवलपरासी पुगेर सभापतिको उम्मेदवारी हुने अभिव्यक्ति दिए । वरिष्ठ नेता पौडेल पनि अन्तिमपटक मौका दिन हारगुहार गर्दै छन् ।नेतृत्वका आकांक्षीद्वय प्रकाशमान सिंह र शेखर कोइरालाले देउवाबाट मात्रै नभई अबको हाँकलाई नेतृत्व दिने क्षमता पौडेलसँग पनि नभएको बताए । यी दुवै नेताले पौडेललाई प्रधानमन्त्रीका रूपमा अघि सार्न सकिने बताउँदै आएका छन् । शेरबहादुरजी पाँचपटक प्रधानमन्त्री बन्नुभयो, कांग्रेस (प्रजातान्त्रिक) र नेपाली कांग्रेसको सभापति भइसक्नुभयो, उहाँहरूका बेलामा प्रजातन्त्रका लागि ठूलो योगदान दिएर आउनुभएको हो, अब शेरबहादुरजी र रामचन्द्रजी दुवैले अभिभावकको भूमिकामा बस्नुपर्छ भनेर मैले भन्दै आएको छु, सिंहले भने, १४ औं महाधिवेशनको मुद्दा भनेकै नेतृत्व पुस्तान्तरणको हो । संस्थापनबाहेक पक्षबाट एउटै टिम खडा गर्न नेताहरू अर्जुननरसिंह केसी, रामशरण महत, बलबहादुर केसी, मीनेन्द्र रिजाल, चन्द्र भण्डारी, गुरुराज घिमिरे, गगन थापा, प्रदीप पौडेल, धनराज गुरुङ, जीवन परियारलगायतका नेता कस्सिएका छन् । जिल्ला सभापतिहरूले पनि निरन्तर दबाब दिएका छन् । यो टिम एक भएर अघि बढ्न सक्यो भने प्रधानमन्त्रीमै रहेर पनि देउवालाई नेतृत्व लिन धेरै कठिनाइ पर्छ, भएन भने अर्को पाँच वर्ष हामीले यस्तै भोग्नुपर्छ, पौडेलले भने, पहिला पुस्ताका दुई नेतालाई सम्मानजनक रूपमा बाहिर राखेर दोस्रो पुस्तामा नेतृत्व ल्याउन सक्यौं भने कांग्रेसमा नयाँ जागरण आउँछ ।"
कुन समूह कता ?,"साझा उम्मेदवार बनाउन चुनौतीनिधि अलग्गिएपछि देउवा आफ्नो समूहमा एकल उम्मेदवार छन् । वरिष्ठ नेता रामचन्द्र पौडेल पक्षले साझा उम्मेद्वार बनाउने दाबी गरे पनि त्यति सजिलो देखिएको छैन । उक्त समूहबाट पौडेलका साथै प्रकाशमान सिंह, शशांक कोइराला र शेखर कोइराला पनि आकांक्षी छन् । शशांकले भदौ २६ मा गृहजिल्ला नवलपरासी पुगेर जसरी गिरिजाप्रसाद कोइराला गृहजिल्ला मोरङबाट महत्त्वपूर्ण घोषणा गर्नुहुन्थ्यो, म पनि मेरो गृहजिल्ला (नवलपुर) बाट सभापतिमा लड्ने निर्णयबाट पछि नहटेको सार्वजनिक गर्छु, भनेका थिए । उनले टिमको सहमतिअनुसारै उम्मेदवारी घोषणा हुने बताए । १३ औं महाधिवेशनमा सर्वाधिक मत ल्याएर केन्द्रीय सदस्य बनेका शेखरलगत्तै सभापतिमा चुनाव लड्ने घोषणासहित देश दौडाहामा छन् । गत महाधिवेशनमा महामन्त्रीको दौडमा रहेका उनी अन्तिम समयमा भाइ (शशांक) सँग चुनाव नलड्ने भनेर केन्द्रीय सदस्यमा झरेका थिए । उनले यसपटक आफूलाई सभापतिमा सहयोग गर्न शशांकलाई आग्रह गरेका छन् । राजनीतिक विश्लेषक आचार्य कोइराला समूहबाट शेखरको दाबेदारीलाई बलियो देख्छन् । शशांकले नेतृत्वका लागि मौका पाएर पनि आफूलाई खरो रूपमा उतार्न सक्नुभएन, उनले भने, शेखरले भने अघिल्लोपटक त्याग गरेकोदेखि सभापतिका लागि ४५ वर्षदेखि पर्याप्त तयारी गरेको देखिन्छ । महामन्त्रीमा उम्मेदवारी घोषणा गरेका गगन थापादेखि चन्द्र भण्डारीसम्मले शेखरलाई साझा उम्मेदवार बनाउन प्रयास गरिरहेको उनको भनाइ छ ।पौडेल भने अन्य आकांक्षीलाई पदाधिकारीमा व्यवस्थापन गरेर सभापतिको साझा उम्मेदवार बन्ने प्रयासमा छन् । पौडेलको प्रयास सफल भए उनको समूहका सभापतिका आकांक्षीले उनीसँगै रहन्छन् वा देउवासँग सम्झौता गर्छन्, त्यसले चुनावी प्रतिस्पर्धालाई थप रोचक बनाउनेछ । पौडेलनिकट केन्द्रीय सदस्य गुरुराज घिमिरे महाधिवेशनमा एउटै उम्मेदवार हुने बताउँछन् । अन्य तीन आकांक्षीले पौडेललाई समर्थन गरेर आफूहरू पदाधिकारीमा बस्ने वा पौडेलले आफू अभिभावकीय जिम्मेवारीमा रहेर एक जनालाई उम्मेदवार घोषणा गर्ने दुइटा विकल्प छन्, उनले भने, यसमा हाम्रो समूह सफल हुन्छ भन्ने विश्वास छ । त्यसो भयो भने पहिलो चरणमै चुनावी नतिजा हामीले सोचेजस्तो हुनेछ ।साइत हेरेर उम्मेदवारी घोषणा गरेका निधि सभापतिको दौडबाट पछि फर्किने मनस्थितिमा छैनन् । देउवासँग असन्तुष्ट र महाधिवेशनमा उक्त समूहबाट उम्मेदवार बन्ने सम्भावना कम भएका नेतालाई उनले आफ्नो समूहमा भित्र्याउने रणनीति बनाएका छन् । देउवाले केन्द्रका साथै प्रदेश र जिल्लामा आकांक्षी व्यवस्थापन गर्न नसके निधिलाई लाभ हुन सक्ने आकलन गरिएको छ । मतदातामा नजर मंसिरमा हुने महाधिवेशनमा करिब ४ हजार ४ सय मतदाता (महाधिवेशन प्रतिनिधि) सहभागी हुनेछन् । कांग्रेसमा विजयकुमार गच्छदारको नेपाल लोकतान्त्रिक फोरम, राप्रपाको सुनिल थापा समूह र कुमार खड्का नेतृत्वको अखण्ड नेपाल पार्टी समायोजन भएका छन् । ती पार्टीबाट करिब ५० हजार क्रियाशील सदस्य थपिएका छन् । राजनीतिक विश्लेषक आचार्य ती मतदाताले स्थानीय तह र जिल्ला तहको निर्वाचनलाई प्रभाव पारे पनि केन्द्रीय नेतृत्व चयनमा भने खासै प्रभाव नपार्ने बताउँछन् । बढी महाधिवशेन प्रतिनिधि चुनिने भनेको गच्छदारको पार्टीबाट हुन्, तर तिनीहरू कांग्रेस पृष्ठभूमिकै भएकाले सबै उम्मेदवारतिर बाँडिनेछन्, उनले भने, कांग्रेसको निर्वाचन प्रणालीले अन्य पार्टीका नेताकार्यकर्तालाई महाधिवेशन प्रतिनिधिमै आउन हम्मे हुने अवस्था छ । महाधिवेशनमा आउने युवा मतदाताले भने चुनावी परिणामलाई धेरै हदसम्म प्रभाव पार्नेछ ।"
अब दाइहरू अभिभावक बनेर बस्नुपर्छ,"पौडेल पक्षमा एकमत हुने सभावना छ ?१३ औं महाधिवेशनमा रामचन्द्रजीलाई अघि बढाएकै हो । विभिन्न कारणले जिताउन सकिएन । अहिले देशभरका कार्यकर्तामा शेरबहादुर देउवाले पार्टी चलाउन सक्नु भएन, तौरतरिका भएन, कमीकमजोरी भए भनेर नेतृत्व परिवर्तन गर्नुपर्ने आवाज उठेको छ । देउवा मात्रै नभएर समकालीनलाई पनि हाँक्न कठिनाइ हुन्छ भन्ने भावना छ । पहिलो लेयरका दुई नेता (देउवा र पौडेल) ले अब नयाँलाई सम्मानजनक निकास दिनुपर्छ । यो कुरा रामचन्द्र दाइलाई मैले अनुरोध गरिसकेको छु । हामीले सहयोग गर्दैमा अब नेताकार्यकर्ताले पहिलो पुस्तालाई भोट हाल्ने स्थिति देखिन्न । १३ औं महाधिवेशनमा जित्न नसकेपछि पौडेल दाइलाई यसपटक झन् गाह्रो छ । उहाँहरूले प्रजातन्त्रको अभियानमा विशेष योगदान गर्नुभएको छ । अब सम्मानजक निकास दिने समय आएको छ । हाम्रो अभिभावक बनेर बस्नुपर्छ ।एउटै टिम बन्न सकेन भने त्यसको लाभ सभापतिलाई नै पुग्छ होला नि ?अबको नेतृत्व शेरबहादुरजी जस्तो व्यक्ति हुन हुन्न भनेर पार्टीका साथीहरूले उदाहरण दिने गर्छन् । समय छँदा अधिवेशन गराउन सक्नु भएन । उहाँको नेतृत्वमा पार्टी झन् कमजोर भयो । जिल्लाबाट साथीहरूले यस्तो नेतृत्वलाई राखिराख्ने तपाईंहरूको पनि कमजोरी हो भन्न थाल्नुभएको छ । नेतृत्व दिन नसक्नेहरूलाई पदमा राख्न हुन्न भन्ने दबाब छ । शेरबहादुर दाइ १३ औं महाधिवेशनबाट निर्वाचित सभापति भएपछि पार्टी निकै कमजोर भयो । कांग्रेस कमजोर हुँदा कम्युनिस्टको दुस्साहस बढ्यो । दुईतिहाइ समर्थन प्राप्त प्रधानमन्त्री केपी ओलीले दुईदुई पटक संसद् विघटन गरेको कांग्रेस कमजोर भएकैले हो ।तपाईं आफैंले दाबी छाड्नुहुन्छ ?म गणेशमानको छोरा भएर मात्रै राजनीतिमा आएको होइन । नेविसंघको साधारण सदस्य, जिल्ला सभापति, पार्टीको जिल्ला सभापति बन्दै संघर्ष गरेर यहाँसम्म आएको हुँ । पार्टीको उपसभापति, महामन्त्री भइसकें । सरकारमा उपप्रधानमन्त्री भइसकें । मेरो काम गर्ने शैली र सक्रियता साथीहरूलाई थाहा छ । कांग्रेस बनाउन यत्रो लगानी गरेको मान्छे चुप लागेर बस्न हुन्न भन्ने दबाब छ । यो पार्टी चलाउन मैले सक्छु भनेरै अघि बढेको छु ।पौडेल, शशांक, शेखर र तपाईंमध्ये को हुने हो त उम्मेदवार ?हामी चार जना अहिले एकै ठाउँमा छौं । बैठक भइरहेको छ । व्यक्तिगत कुराकानी भइरहेका छन् । समझदारी बनाउन सजिलो छैन । सबैको चाहना छ । जबर्जस्ती गर्ने कुरा भएन । सबैको चित्त बुझाएरै गर्ने हो । जिल्ला, क्षेत्रका अधिवेशन सम्पन्न भएर प्रतिनिधि आएपछि एउटा तस्बिर आउँछ । त्यसपछि को कति बलियो हुन्छ भन्ने प्रस्ट हुन्छ । त्यतिबेला आफैंले मूल्यांकन गरेर एउटा टिम बनाउन सहयोग गर्ने हो ।एउटै टिम बन्न सक्छ त ?राजनीति हो भन्न सकिन्न । केही अघि यहीं (चाक्सीबारीमा) हाम्रो बैठक बसेको थियो । पार्टी सभापतिमा शेरबहादुरलाई राखिराख्ने हो भने यो पार्टी अझ तहसनहस हुन्छ । राम्रो हुन्न । १४ औं महाधिवेशनमा हामी सबै मिलेर टिम बनाएर जानुपर्छ भन्ने निष्कर्ष निकालिएको हो । एउटै टिम बनाउन सक्यौं भने नेतृत्व लिन सकिन्छ भन्ने दृढ विश्वास छ । त्यसैको अभ्यास अहिले भइरहेको छ ।"
गठबन्धन सत्ताले स्थिरतामा धक्का,"संघीय सरकार कांग्रेस (६१), माओवादी केन्द्र (४९), एकीकृत समाजवादी (२३), जसपा (१९), राष्ट्रिय जनमोर्चा (१) प्रदेश १ (कुल सदस्य ९२)कांग्रेस (२१), माओवादी केन्द (१५), एकीकृत समाजवादी (१०), जसपा (३) संघीय लोकतान्त्रिक राष्ट्रिय मञ्च (१)प्रदेश २ (कुल सदस्य १०४)जसपा (३८), कांग्रेस (१९), एकीकृत समाजवादी (१३), माओवादी केन्द्र (८) वाग्मती प्रदेश (कुल सदस्य १०९)माओवादी केन्द्र (२३), कांग्रेस (२२), एकीकृत समाजवादी (१३) गण्डकी प्रदेश (कुल सदस्य ५९)कांग्रेस (१५), माओवादी केन्द्र (१२), जसपा (२), राष्ट्रिय जनमोर्चा (२), स्वतन्त्र (१) लुम्बिनी प्रदेश (कुल सदस्य ८१)कांग्रेस (१९), माओवादी केन्द्र (१९), जसपा (३), एकीकृत समाजवादी (१) राष्ट्रिय जनमोर्चा (१) कर्णाली प्रदेश (कुल सदस्य ३५)माओवादी केन्द्र (१२) कांग्रेस (६), एकीकृत समाजवादी (३) सुदूरपश्चिम प्रदेश (कुल सदस्य ५२)एकीकृत समाजवादी (१४), माओवादी केन्द्र (१३), कांग्रेस (१२), जसपा (२)"
प्रदेश १ मा मन्त्रिपरिषद् विस्तार,"मोरङ (कास) अल्पमतमा परेका प्रदेश १ का मुख्यमन्त्री भीमप्रसाद आचार्यले बुधबार मन्त्रिपरिषद् विस्तार गरेका छन् । संखुवासभाका प्रदेश सांसद तुलसीप्रसाद न्यौपाने आर्थिक मामिला तथा योजनामन्त्री, झापाका हीराकुमार थापा भूमि व्यवस्था, कृषि तथा सहकारीमन्त्री तथा सोलुखुम्बुका उत्तमकुमार बस्नेत उद्योग, पर्यटन, वन तथा वातारण राज्यमन्त्री, मोरङका ज्ञानेश्वर राजवंशी भूमि व्यवस्था, कृषि तथा सहकारी राज्यमन्त्री र लीलावल्लभ अधिकारी आन्तरिक मामिला तथा कानुन राज्यमन्त्री नियुक्त भएका हुन् । नवनियुक्त मन्त्रीलाई प्रदेश प्रमुख सोमनाथ अधिकारीले र राज्यमन्त्रीलाई मुख्यमन्त्री भीमप्रसाद आचार्यले बुधबारै पद तथा गोपनीयताको शपथ गराएका छन् । मुख्यमन्त्री आचार्यले मोरङकी यशोदा अधिकारीलाई मन्त्री बन्न आग्रह गरे पनि उनले अस्वीकार गरेको मुख्यमन्त्रीको सचिवालय स्रोतले जनाएको छ । अधिकारीले अस्विकार गरेपछि उदयपुरकी प्रदेश सांसद अम्बिका थापाको नाममा छलफल भए पनि अन्तिम समयमा थाति राखेर अन्य मन्त्री तथा राज्यमन्त्रीको शपथग्रहण गराइएको हो । यसअघि सामाजिक विकासमन्त्री बलबहादुर साम्सोहाङ र उद्योग, पर्यटन, वन तथा वातावरण मन्त्रीमा लछुमन तिवारी नियुक्त भइसकेका छन् । एकीकृत समाजवादीका सांसदले मुख्यमन्त्री आचार्यलाई समर्थन नरहने पत्र आइतबार प्रदेशसभा सचिवालयमा दर्ता गराएका छन् । योसँगै आचार्य अल्पमतमा परेका छन् । संविधानमा मुख्यमन्त्रीले प्रतिनिधित्व गर्ने दल विभाजित भए ३० दिनभित्र विश्वासको मतका लागि प्रदेशसभासमक्ष प्रस्ताव राख्नुपर्ने उल्लेख छ । मन्त्रिपरिषद्ले विश्वासको मत लिन प्रदेशसभाको हिउँदे अधिवेशन असोज २२ मा आह्वानका लागि प्रदेश प्रमुखको कार्यालयमा सिफारिस गर्ने निर्णय बुधबार गरेको छ । निर्वाचन आयोगले एमालेका १० सांसद एकीकृत समाजवादीमा गएको निर्णय भदौ २५ मा गरेको थियो । विपक्षी गठबन्धनले भने आयोगको भदौ ९ को निर्णयले एकीकृत समाजवादी बनेकाले असोज ८ गतेअगावै सदनमा विश्वासको प्रस्ताव राख्नुपर्ने बताउँदै आएको छ ।"
३ किलो सुनका गहनासहित २ जना पक्राउ,"काठमाडौं (कास) त्रिभुवन अन्तर्राष्ट्रिय विमानस्थलमा आन्तरिक उडानतर्फको ब्यागेज क्षेत्रबाट प्रहरीले दुई जनालाई पक्राउ गरेको छ । ३ किलो ३ सय ६० ग्राम सुनका गहना भेटिएपछि कैलालीको बर्दगोरिया१ का ३० वर्षीय बोधराज भण्डारी र धनुषाको जनकपुरधाम२ का ४७ वर्षीय मुरारीराज अधिकारीलाई प्रहरीले पक्राउ गरेको हो । श्री एयरलाइन्सको उडानद्वारा विराटनगर जान लागेका उनीहरूको ब्याग एक्सरे मेसिनमा जाँच गर्दा सुनका गहना भेटिएका थिए । भण्डारीको साथबाट २२ क्यारेटको ५ सय १५ ग्राम र अधिकारीको साथबाट २४ क्यारेटको ५ सय ९७ ग्राम, २२ क्यारेटको १ हजार ५ सय ५२ ग्राम तथा पत्थर जडित १४ क्यारेटको ६ सय ९६ ग्राम सुनका गहना बरामद भएपछि दुवैले त्यो वैध रहेको प्रमाण देखाउन नसकेकाले सोमबार पक्राउ गरेको प्रहरीले जानकारी दिएको छ । सुनसहित उनीहरूलाई कारबाहीका लागि राजस्व अनुसन्धान विभाग पुल्चोक पठाइएको विमानस्थल सुरक्षा कार्यालयले जनाएको छ ।"
एकतर्फी सडकले समय र जोखिम दोब्बर,"(रामेछाप)  रामेछाप जिल्ला सदरमुकाम जोड्ने मुख्य सडक मन्थलीखुर्कोट खण्डमा झरेको पहिरो महिनौंसम्म पन्छाइएको छैन । पहिरो नपन्छाउँदा सडकमा एकतर्फीमात्र यातायात सञ्चालनमा छ । एकतर्फी सडकका कारण यात्रामा दोब्बर समय र दुर्घटनाको जोखिम बढेको छ, सवारी चालक मीनबहादुर श्रेष्ठले बताए । श्रेष्ठका अनुसार मन्थलीदेखि खुर्कोटसम्मको १५ किलोमिटर सडक खण्डमा अधिकांश स्थानमा पहिरो छ । सानोठूलो गरी १ सय २० स्थानमा पहिरो झरेको छ श्रेष्ठ भन्छन्, कतिपय स्थानमा पहिरोले गर्दा सडकमा सवारी आएको देख्न सकिने अवस्था छैन ।दैन । आधा घण्टामा पूरा हुने यात्रा एक घण्टा लाग्ने गरेको छ । मन्थलीदेखि खुर्कोटसम्मको खण्डमा सडक डिभिजन कार्यालय खुर्कोट र मन्थली नगरपालिकाले पहिरो पन्छाएर एकतर्फी यातायात खुलाएका हुन् । पानी परिरहेकाले बाँकी पहिरो पन्छाएर दुईतर्फी बनाउनका लागि अझै केही दिन पर्खनुपर्ने अवस्था रहेको डिभिजन सडक कार्यालय खुर्कोटका प्रमुख किरण कार्कीले बताए । पानी परिरहेकाले थप पहिरो झर्ने क्रमसमेत छ, कार्कीले भने पहिरो झरिहालेमा तत्कालै एकतर्फी बाटो खोल्ने तयारी अवस्थामा छौं , सवै पन्छाउनचाँहि केही समय लाग्छ ।उनका अनुसार डिभिजन कार्यालयमा अख्तियारी नआएकोले थप मेसिन जुटाएर पहिरो पन्छाउन कठिनाइ भएको हो । उधारो तेल हालेर एउटा मेसिन चलाउँदै आएका छौं, उनले भने, पानी रोकिएपछि त्यसैलाई परिचालन गरेर आवागमन सहज बनाउँछौं । यस वर्ष रामेछापमा विगतका वर्षहरूमा भन्दा बढी पानी परेकाले अधिकांश सडकमा पहिरो झर्ने र भासिएको भाग धेरै छ । मन्थलीदेखि खिम्ती र मन्थलीदेखि रामेछापतर्फको सडकमा समेत दर्जनौं स्थानमा पहिरो झरेकाले यातायात एकतर्फी मात्र सञ्चालन भएको स्थानीय नारायणप्रसाद घिमिरेले बताए । घिमिरेका अनुसार मन्थली रामेछाप १३ किलोमिटर खण्डमा समेत ३० भन्दा बढी स्थानमा सडक धसिएको छ ।"
त्रिवि पुस्तकालयलाई एक लाखको पुस्तक उपहार,"(काठमाडौं)  झट्ट सुन्दा पत्याउन गाह्रो पर्छ । तर, कीर्तिपुरस्थित त्रिभुवन विश्वविद्यालयको केन्द्रीय पुस्तकालयले झन्डै एक लाख मोलको पुस्तक यसै साता उपहारमा पाएको छ । लेखक उल्रिच भोन स्क्रोइडरले नै पुस्तकालयलाई यस्तो महँगो दुई सेट पुस्तक उपहारमा दिएका हुन् । पुस्तक हो नेप्लिज स्टोन स्कल्प्चर्स (नेपालको प्रस्तर मूर्तिकलाहरू) । स्क्रोइडरद्वारा लिखित पुस्तक हिन्दु (हिन्दु मूर्तिकला) र बुद्धिस्ट (बौद्ध मूर्तिकला) गरी दुई भागमा प्रकाशित छ । स्विडेनको भिजुअल ड्रामा पब्लिकेसन्सले छापेको पुस्तकको मूल्य ८ सय अमेरिकी डलर राखिएको छ । पुस्तकालयमा संगृहीत पुस्तकमध्ये यो नै सबैभन्दा बढी मूल्यको हो । पुस्तकालयले अहिलेसम्म एउटा पुस्तक बढीमा ३० हजार रुपैयाँसम्म मूल्यमा किनेको प्रमुख पूर्णलाल श्रेष्ठले बताए । नेपालको ऐतिहासिक, पुरातात्त्विक महत्त्वका प्रस्तर मूर्तिकलाहरू समेटेर लेखिएको पुस्तक अहिलेसम्मकै बृहत् पुस्तक यही नै हो, उनले भने, देशको मूर्तिकला सम्पदा अध्ययन गर्नेका लागि यो ज्यादै महत्त्वपूर्ण छ । मूल्य सुन्दै अत्यासलाग्दो छ, धन्न उपहारमा पाइयो । इतिहास, संस्कृति तथा पुरातत्त्व केन्द्रीय विभागलाई पनि लेखकले प्रतिनिधिमार्फत उक्त पुस्तकको सेट उपलब्ध गराएका छन् । राष्ट्रिय पुस्तकालय, लुम्बिनी बौद्ध विश्वविद्यालय, राष्ट्रिय अभिलेखालय, हनुमानढोका दरबार हेरचाह अड्डा र पाटन संग्रहालयले पनि उपहारस्वरूप पुस्तक पाएका छन् । पुस्तकभित्र तीन हजारभन्दा बढी ऐतिहासिक तथा पुरातात्त्विक मूर्तिकलाका तस्बिर छन्, तिनको आधिकारिक स्रोत र विवरण पनि खुलाइएको छ । श्रेष्ठका अनुसार तीमध्ये ९० प्रतिशत काठमाडौं उपत्यकाकै मूर्तिकलासम्बन्धी छन् । एक सेट संग्रह गर्ने र अर्को सेट सर्वसाधारण र अनुसन्धाताका लागि उपलब्ध गराउने पुस्तकालयको योजना छ । लेखकले पुस्तकका अतिरिक्त पुस्तकमा समेट्न नसकिएका विभिन्न मूर्तिका १५ हजार डिजिटल तस्बिरको संग्रहसमेत पुस्तकालयलाई दिएका छन् । नेप्लिज स्टोन स्कल्प्चर्स पुस्तकलाई नै आधार बनाएर नेपालबाट चोरी भएर बिदेसिएका मूर्ति नेपाल फर्काउने प्रयास पनि सुरु भएको छ । यही पुस्तकमा समावेश तस्बिर र विवरणको आधारमा नेपालबाट चोरी भएको प्रमाणित भएपछि हालैमात्र एउटा मूर्ति अमेरिकाबाट फिर्ता आएको छ । उक्त मूर्ति अहिले स्वयम्भूमा राखिएको श्रेष्ठले जनाए । लेखक स्क्रोइडर सन् १९६५ मा पहिलोपटक नेपाल आएका थिए । यहाँ रहँदा उनले मूर्तिकलाको अध्ययन, अनुसन्धान गरेका थिए । छ महिनाअघि पुस्तक लिएर ७८ वर्षीय स्क्रोइडर आफैं नेपाल आएको र केही संस्थालाई पुस्तक उपहार दिएको फोटोग्राफर सुनील डंगोलले बताए । वर्षौंदेखि नेपालको मूर्तिकला अध्ययन गर्नुभयो तर फोटोग्राफी राम्रो नभएपछि पुस्तक प्रकाशनमा ल्याउन सक्नुभएको थिएन, पुरातत्त्वसम्बन्धी फोटोग्राफर डंगोलले भने, उहाँले लिनुभएको फोटो क्वालिटी राम्रो थिएन । मैले करिब १० वर्षदेखि गुणस्तरीय फोटो उपलब्ध गराएपछि उत्साहित भएर पुस्तक प्रकाशनमा ल्याउनुभएको हो । केन्द्रीय पुस्तकालयमा ४ लाख २० हजार किसिमका पुस्तक तथा पत्रिका (बाउन्ड भोलुम) छन् । पुस्तकालयकी सहप्रशासक इन्दिरा घिमिरे (कोइराला) का अनुसार पुस्तकालयमा मूर्तिकलासम्बन्धी १ सय ५० शीर्षकका पुस्तक छन् । तीमध्ये लैनसिंह वाङ्देलको मूर्तिकला पुस्तक निकै चर्चित छ । त्रिवि इतिहास, संस्कृति तथा पुरातत्त्व केन्द्रीय विभागका पूर्वप्रमुख प्रा प्रेमकुमार खत्रीका अनुसार नेपालको मूर्तिकलाको इतिहास इसापूर्व दोस्रो शताब्दीयताका प्रमाण फेला परेका छन् । हाँडीगाउँमा फेला परेको जयबर्माको मूर्ति दोस्रो शताब्दीको मानिएको छ, उनले भने, तेस्रो र चौथो शताब्दीमा किरातकालीन मूर्तिकला प्रारम्भ भएको हो । त्यसको उदाहरण पशुपतिनाथ परिसरमा विरुपाक्षको मूर्तिलाई लिइएको छ । त्यतिखेर हिन्दु वा बौद्धको मूर्तिकला सुरु भएकै थिएन । लेखक स्क्रेइडरले लिच्छविकालपछिको मूर्तिकलाको अध्ययन गरेको उनले जनाए ।"
अर्कैको जग्गा बिक्री गर्ने भन्दै ठगी,काठमाडौं (कास) जग्गा बिक्री गर्ने भन्दै ६८ लाख ९० हजार रुपैयाँ ठगी गरेको अभियोगमा प्रहरीले एक जनालाई पक्राउ गरेको छ । पक्राउ पर्नेमा काठमाडौं३२ बस्ने धरान९ का ३६ वर्षीय रुसिल कटुवाल छन् । काठमाडौं१० बस्ने मोरङको केराबारीका धीरजकुमार दाहालसँग मिलेर कटुवालले एक व्यक्तिबाट मोरङको जग्गाको मूल्य कायम गरी काठमाडौंको सुकेधारामा बैना गरेका थिए । उक्त रकम लिई जग्गा पास नगरी सम्पर्कविहीन भएपछि पीडितले प्रहरीलाई जानकारी गराएका थिए । साविक केराबारी गाविस६ मा रहेको कित्ता नम्बर ६३८ को क्षेत्रफल ०११० र कित्ता नम्बर ६४० को क्षेत्रफल ०७२० को जग्गाको मूल्य कायम गरी बैना लिएपछि उनीहरू फरार भएको पीडितको भनाइ छ । मालपोत कार्यालय मोरङमा गई बुझ्दा अन्य व्यक्तिहरूकै नाममा बिक्री भइसकेको जग्गा पुनः आफूलाई बिक्री गर्ने योजना बनाएको बुझेको पीडितले बताए । कटुवाललाई महानगरीय अपराध महाशाखाले मंगलबार पक्राउ गरी ठगी कसुरमा थप अनुसन्धानका लागि काठमाडौं परिसर पठाएको छ ।
प्रधानमन्त्रीद्वारा विद्यालय उद्घाटन,"कास (काठमाडौं) ललितपुर लगनखेलस्थित नमुना मच्छिन्द्र माध्यमिक विद्यालयको पुनर्निर्मित भवनको बुधबार प्रधानमन्त्री शेरबहादुर देउवाले उद्घाटन गरेका छन् । कार्यक्रमलाई सम्बोधन गर्दै प्रधानमन्त्री देउवाले भूकम्पपछिको पुनर्निर्माणले विद्यालयको भौतिक पूर्वाधारमा सुधार आएकाले गुणस्तरीय शिक्षामा ध्यान दिनुपर्ने बताए । जापान सरकारको सहयोगमा राष्ट्रिय पुनर्निर्माण प्राधिकरणले विद्यालय भवनको पुनर्निर्माण गरेको हो । संविधानले विद्यालय शिक्षाको अधिकार स्थानीय तहलाई दिए पनि सामुदायिक विद्यालयको गुणस्तर अभिवृद्धि गर्न संघीय सरकारले विभिन्न कार्यक्रम सञ्चालन गरिरहेको प्रधानमन्त्रीले जनाए । विद्यालयमा १८ वटा कक्षाकोठा, प्रयोगशाला, पुस्तकालय, कम्प्युटरलगायत संरचना बनाइएका छन् । १२ करोड ३० लाख रुपैयाँ लागतमा पुनर्निर्माण गरिएको हो । २००८ सालमा स्थापित विद्यालयमा ९ सयबढी विद्यार्थी छन् । विद्यालयमा दृष्टिविहीन विद्यार्थी पनि पठनपाठन गर्छन् । पुनर्निर्माणको क्रममा १८ वटा कक्षाकोठा मात्रै निर्माण भएकाले विद्यालयलाई अझै भवनको अभाव रहेको प्रधानाध्यापक राधाकृष्ण महतले गुनासो गरे ।"
घट्दै स्तनपान,"(काठमाडौं)  भक्तपुरकी निशा श्रेष्ठले छोरी जन्माएको दुई महिनासम्म मात्र बिदा पाइन् । महाबौद्धस्थित एक फाइनान्समा काम गर्ने उनले तेस्रो महिनादेखि कार्यालय जानुपर्यो । बिहान ९ देखि बेलुकी ५ बजेसम्म छोरीलाई परिवारका सदस्यको रेखदेखमा छोड्थिन् । छोरी भोकाएको थाहा पाएपछि उनीहरूले ल्याक्टोजिन खुवाइदिन्थे । बच्चालाई आधाएक घण्टामा दूध चुसाइरहनुपर्छ, उसैका लागि जागिर छोड्ने कुरा भएन, गुजारा चलाउनैपर्यो, ल्याक्टोजिन खुवाएरै हुर्कायौं, उनले भनिन् । करिब ६ महिनासम्म बच्चालाई स्तनपान गर्ने समयमा आमाको स्तन चर्किने, चुहिने हुन्थ्यो । छोरी डेढ वर्षकी भइन् । कार्यालयको समयमा ल्याक्टोजिन, डेरीको दूध र अन्य खानेकुरा खुवाउँदै आएकी छन् । कामकाजी आमाहरूले स्तनपान गराउने उमेरका बच्चालाई निशाको जस्तै उपाय रोज्न थालेपछि स्तनपान गर्ने दर घटिरहेको तथ्याकंहरूले देखाएका छन् । जन्मेदेखि छ महिनासम्म पूर्ण स्तनपान पाएका शिशुहरूको देशभरको दर ६२ प्रतिशत छ । यो दर राष्ट्रिय जनसांख्यिक स्वास्थ्य सर्वेक्षण २०१६ देखि मल्टिपल इन्डिकेटर क्लस्टर सर्भे २०१९ सम्म आइपुग्दा ४ प्रतिशतले घटेको हो । केही क्षेत्रमा त योभन्दा घटेको छ । गण्डकी प्रदेशमा ६ प्रतिशत र सुदूरपश्चिममा १० प्रतिशतले घटेको छ । मल्टिपल इन्डिकेटर क्लस्टर सर्भे २०१९ को अन्तिम प्रतिवेदन गत वर्ष मंसिरमा सार्वजनिक गरिएको थियो ।यसैगरी प्रतिवेदनले जन्मेको एक घण्टाभित्र आमाको दूध खान पाउने शिशुहरूको दर १३ प्रतिशतले घटेको देखाएको छ । राष्ट्रिय जनसांख्यिक स्वास्थ्य सर्वेक्षण २०१६ मा देशभरका ५५ प्रतिशत शिशुले जन्मेको एक घण्टाभित्र आमाको दूध खान पाउँथे । मल्टिपल इन्डिकेटर क्लस्टर सर्भे २०१९ मा यो दर घटेर ४२ प्रतिशतमा झरेको हो । यी तीन वर्षमा जन्मेको एक घण्टाभित्र आमाको दूध खान पाउने शिशुहरूको दर प्रदेश १ मा ९ प्रतिशत, वाग्मती र गण्डकीमा २६२६ प्रतिशत, लुम्बिनीमा १२ प्रतिशत, कर्णालीमा २८ प्रतिशत र सुदूरपश्चिममा २१ प्रतिशतले घटेका छन् । प्रदेश २ मा भने जन्मेको एक घण्टाभित्र आमाको दूध खान पाउने शिशुहरूको दर चार प्रतिशतले बढेको छ ।कामकाजी आमाहरूले गर्दा मात्रै स्तनपान दर घटेको छैन । कतिपय आमाहरूको बच्चा जन्मेको दुईतीन दिनसम्म दूध नै आउँदैन । यस्तो अवस्थामा बच्चालाई बोतलको दूध खुवाउनुपर्ने हुन्छ । सिन्धुपाल्चोक, त्रिपुरासुन्दरी गाउँपालिका धुस्कुनकी २३ वर्षीया गंगा तामाङले ६ महिनाअघि थापाथलीको प्रसूतिगृहमा बच्चा जन्माइन् । आमाको दूध नआएपछि नर्सले बच्चालाई चम्चाबाट ल्याक्टोजिन खुवाइन् । तीन दिनपछि आमाको दूध आउन थाल्यो तर बच्चालाई पुग्दो भएन । उनीहरूले अहिले ल्याक्टोजिन पानीमा घोलेर बोतलबाट खुवाउँदै आएका छन् । फर्मुला दूध अर्थात् बोतल दूधको बढ्दो आयातले पनि स्तनपान दर घटिरहेको तर्फ संकेत गर्छ । व्यापार तथा निकासी प्रवर्द्धन केन्द्रको तथ्यांकअनुसार आर्थिक वर्ष २०७७७८ मा ७० करोड रुपैयाँको बच्चाले खाने दूधजन्य खानेकुराको आयात भएको थियो । त्यस्तै बच्चाहरूलाई दूध खुवाउन प्रयोग गरिने बोतल ५ करोड ६४ लाख रुपैयाँ बराबरको आयात भएको थियो । आर्थिक वर्ष २०७६(०७७ मा भने बच्चाले खाने दूधजन्य खानेकुरा ६६ करोड रुपैयाँको र बच्चाहरूलाई दूध खुवाउन प्रयोग गरिने बोतल ३ करोड १४ लाख रुपैयाँ बराबरको आयात भएको थियो । त्यस्तै आर्थिक वर्ष ०७५७६ मा बच्चाले खाने दूधजन्य खानेकुरा र बच्चाहरूलाई दूध खुवाउन प्रयोग गरिने बोतल क्रमशः ६१ करोड र र ३ करोड १२ लाख ३३ हजार रुपैयाँको आयात भएको थियो । यी दुई वर्षमा आयात भएको बच्चालाई खुवाउने दूधको तथ्यांक भने भन्सारसँग छैन ।विश्व स्वास्थ्य संगठन (डब्लूएचओ) का अनुसार बच्चालाई स्वस्थ, तन्दुरुस्त बनाउन जन्मेको ६ महिनासम्म आमाको दूध मात्रै खुवाउनुपर्छ । त्यसपछि ५० प्रतिशत थप खाना खुवाउनुपर्छ तर कतिपयलाई आमाको दूध नपुगेर र कतिपय आमाहरू कामकाजी भएर बच्चाहरूले पर्याप्त मात्रामा स्तनपान गर्न पाउँदैनन् । स्वास्थ्य विभागमा पोषण शाखा प्रमुख केदार पराजुली भन्छन्, पहिलो त आमाहरूलाई बच्चालाई स्तनपान गराउनुपर्छ भन्ने पर्याप्त सचेतना पुगेको छैन, अर्कोचाहिँ अस्पताल, स्वास्थ्यकर्मीले नै आमाको दूधभन्दा पनि बोटल फिडिङ लाई बढावा दिएका छन् । बढ्दो सहरीकरण, व्यस्त जीवनशैली र कामकाजी आमाहरूले गर्दा स्तनपान दर घटिरहेको उनको भनाइ छ ।युनिसेफका अनुसार आमाको दूधमा बालबालिकालाई आवश्यक पर्ने पर्याप्त पानी (८७ प्रतिशत) र खनिज तत्त्व हुन्छ । यसमा झाडापखाला तथा श्वासप्रश्वाससम्बन्धी संक्रमणविरुद्ध लड्ने प्रतिरोधात्मक तत्त्वहरू हुन्छन् । यो सधैं तयारी अवस्थामा र उपयुक्त तापक्रममा उपलब्ध हुन्छ । ६ महिना पूरा नभएसम्मका बालबालिकाका लागि आमाको दूधमा उसलाई आवश्यक पर्ने सम्पूर्ण पोषक तत्त्वहरू पर्याप्त मात्रामा हुन्छ । स्वास्थ्य सेवा विभागका अनुसार पहिलो ६ महिनासम्ममा स्तनपान गरेको शिशुमा भन्दा स्तनपान नगरेको शिशु मर्ने सम्भावना १४ गुणा बढी हुन्छ । विश्वभर गरिएको अध्ययनअनुसार ६ महिना स्तनपान गराउँदा र कम्तीमा एक वर्षसम्म थप खानाको साथै निरन्तर स्तनपान गराउँदा बालमृत्युदरलाई १३ प्रतिशतले कम गर्न सकिने तथ्यांक सार्वजनिक भएका छन् ।स्तनपानले जीवन जोगाउन सक्ने भए पनि, नेपालका ६६ प्रतिशत बालबालिकाले मात्रै पूर्ण स्तनपान पाइरहेको र नवजात शिशुहरूलाई फर्मुला खुवाउने चलन बढ्दै गइरहेको युनिसेफले अक्टोबर २०१९ मा प्रकाशित गरेको विश्वका बालबालिकाको अवस्था २०१९ ः बालबालिका, खाना र पोषण प्रतिवेदनमा भनिएको छ । त्यस्तै प्रतिवेदनमा ६ महिना पुगेपछि बालबालिकालाई नरम वा ठोस खानेकुरा खुवाउनुपर्नेमा धेरै बालबालिकालाई सुरुमै गलत खानेकुरा खुवाउन सुरु गरिने चिन्तासमेत व्यक्त गरिएको छ ।डाक्टर अरुणा उप्रेती भन्छिन्, आमा, बच्चा र परिवारलाई स्वस्थ र निरोगी राख्न स्तनपानको विशेष भूमिका रहन्छ । स्तनपान नगराउनाले बच्चालाई मात्रै होइन, आमा र परिवारलाई पनि जोखिम बढाउँछ । आमा छिट्टै गर्भवती हुने, आमा र बच्चाको सामीप्यमा कमी आउने, आमालाई रक्तअल्पताको जोखिम बढ्ने, सुत्केरी अवस्थामा हुने उदासीनता बढ्ने, आमाको पाठेघर र स्तन क्यान्सर हुने सम्भावना बढी हुने हुन्छ ।"
३७ वर्षपछि परिवारसँग मिलन,"(सिन्धुली)  सैतीस वर्षदेखि श्रीमान्को कुनै खुटखबर नपाएपछि सीता रुम्बा शुक्रबार वडा कार्यालय पुगिन् । झन्डै चार दशक एक्लो जीवन बिताइरहेकी उनको मनमा के चलिरहेको थियो कुन्नि, सामाजिक सुरक्षा भत्ताका लागि एकल महिलाको फारम भरिन् । भोलिपल्टै श्रीमान् कृष्णबहादुर टुप्लुक्क आँगनमा देखापरे । सीता एकछिन त अवाक् भइन् र तलदेखि माथिसम्म ठम्याइहेरिन् । अनुहारमा मुजा पर्न थालिसकेका कृष्णबहादुरको शरीर कमजोरीले थलिएजस्तो देखिन्थ्यो । यत्तिका समयपछि फर्किंदा उनलाई घर पत्ता लगाउन निकै मुस्किल पर्यो । नातेदार भरत योञ्जनका अनुसार कृष्णबहादुरले छोडेका तीन जना लालाबाला आफैं पौरख गर्न सक्ने भएर घरबाट निस्किइसकेका छन् । घरमा सीता मात्रै छन् । आमा भने बसाइँ सरेर माइलो छोरा श्यामसँग सिन्धुलीमा बस्न थालेकी थिइन् । कृष्णबहादुरले ९५ वर्षकी आमा चन्द्रमायालाई बुधबार सिन्धुलीको कमलामाई नगरपालिका४ रानीखोला ढाक्रेबासमै पुगेर भेट गरे । २०४१ को माघयता आमाछोराको भेट भएको थिएन । चन्द्रमायाले पनि सुरुमा एकछिन त छोरालाई चिन्न सकिनन् । उनी कान कम सुन्ने भइसकेकी थिइन् । छेउमा बसेका माइला छोराले आमालाई कृष्णबहादुरको पहिचान गराइदिए । लौरोको साहारामा वरिपरि हिँडडुल गर्नुपर्ने अवस्थाकी चन्द्रमाया वर्षौंपछि छोरोलाई देख्दा भक्कानिइन् । अनि सेते भन्दै सुम्सुम्याउन थालिन् । सानैदेखि उनी कृष्णबहादुरलाई सेते भनेर बोलाउँथिन् । कृष्णबहादुर पनि सम्हालिन सकेनन् । लक्का जवान छँदै घरबाट हिँडेका कृष्णबहादुर ७२ वर्ष पुगिसकेका छन् । छोराको कमजोर शरीर देखेर आमा सोधिरहेकी थिइन्, के भयो सेते, बिरामी भइस् ?जफेबाट कान्छा भाइ हरिबहादुरका साथ लागेर आमा भेट्न आएका कृष्णबहादुरको बोली टड्कारो थिएन । आमालाई सन्चोबिसन्चो सोध्दा पनि कानेखुसी गर्दै थिए । हरिबहादुरका अनुसार नेपाली सेनामा १२ वर्ष जागिर खाएपछि विरक्तिएर हिँडेका कृष्णबहादुरको अत्तोपत्तो थिएन । उनी केही दिनअगाडि मात्र घर आइपुगेका हुन् । रोगले जीर्ण देखिएका उनी धुलिखेल अस्पतालमा ६ दिन उपचार गरेपछि केही तंग्रिएका छन् । हरिबहादुरका अनुसार फर्कंदा उनको साथमा केही जोर कपडा र १८ हजार भारु थियो । यतिका वर्ष आफूले भारतको सिलोङमा कोइलाखानीमा चौकीदारी गरेको कृष्णबहादुर बताउँछन् । तर उनीसँग कुनै फोटो, मोबाइल भने छैन, दाइको उता पनि घरजम छ कि भन्ने शंका छ तर केही भनेका छैनन्, हरिबहादुरले भने, बिरामले गर्दा होला, थिरका कुरा पनि गर्दैनन् । एकचोटि फेरि आसाम जानुपर्छ भन्छन् । हिन्दी भाषा मिसाएर कुरा गर्ने कृष्णबहादुरले अलि सन्चो भएपछि एकपल्ट जानुपर्छ भन्दा सँगै रहेकी आमाले अब पर्दैन जानु, बरु मै पाल्छु भनेर ढाडस दिइन् । २०६८ सालमा बाबु बित्दा पनि कृष्णबहादुरको खुबै सोधीखोजी भएको थियो, तर उनको कतै पत्तो लागेन । सिलोङतिर पाखुरी बजाउन्जेल मालिकले राख्ने र बिरामी हुन थालेपछि घर फर्काइदिने चलन जस्तै रहेको अर्का नातेदार सोम स्याङ्तानले बताए । उमेरमा कमाए, रमाए, बूढो हुँदै गएर रोगी शरीर भएपछि आफ्नै थातथलो नआई उपाय भएन, उनले भने ।"
बजेट होलिडे : अनुत्तरदायी राजनीति,"संसद् सञ्चालनका लागि सरकारले प्रमुख प्रतिपक्षी दललाई विश्वासमा लिन नसक्दा र प्रतिपक्षले पनि नागरिक हित र आफ्नो दायित्वभन्दा पार्टी स्वार्थलाई माथि राख्दा मुलुकको इतिहासमै पहिलो पटक सरकारी खर्च गर्ने बाटो बन्द हुनु दुर्भाग्यपूर्ण छ । तत्कालीन अर्थमन्त्री विष्णु पौडेलले गत जेठ १५ गते अध्यादेशमार्फत ल्याएको बजेट संवैधानिक व्यवस्थाअनुसार बुधबारसम्म संसद्बाट अनुमोदन गरिसक्नुपर्नेमा प्रमुख प्रतिपक्षी एमालेको अवरोधका कारण प्रतिनिधिसभा बैठक नै असोज ४ सम्मका लागि स्थगन गरिएपछि ढुकुटीमा पैसा भएर पनि सरकार बेखर्ची हुन पुगेको हो । बुधबार मध्यरातपछि विकासनिर्माण, कर्मचारीको तलबभत्ता, पूर्वकर्मचारीको पेन्सन र नागरिकको हितमा खर्च गर्न बन्देज लागेको हो । यसरी प्रमुख राजनीतिक दलहरूबीच आपसी द्वन्द्वको सिकार संसद्लाई बनाइनु र त्यसको मार सरकारी खर्च प्रणालीमा पर्नु निन्दनीय छ । सरकारी खर्च प्रणालीबारे निःसन्देह सरकार सबैभन्दा बढी संवेदनशील हुनुपर्थ्यो नै, यो विषय राज्य सञ्चालन र नागरिकलाई प्रत्यक्ष लाभसित जोडिएकाले प्रतिपक्ष पनि उत्तिकै जिम्मेवार बन्नुपर्थ्यो । सरकारलाई मात्र नभएर राज्य सञ्चालन र नागरिकलाई नै अप्ठ्यारो पर्ने परिस्थिति आउनु संसद्का सबै राजनीतिक शक्तिहरूको चिन्ताको विषय होहुनुपर्छ ।यो प्रकरणका दोषी अवश्य पनि सरकार र प्रमुख प्रतिपक्ष दुवै हुन् । सरकारले पहिलो त यस्तो संकट आउन सक्ने पूर्वाभास हुँदाहुँदै पनि समय घर्केपछि मात्रै संसद् बैठक बोलायो । अलि पहिल्यै बैठक डाकिएको भए विवाद समाधानका लागि पर्याप्त समय उपलब्ध हुने थियो । दोस्रो, सभामुखलाई तारो बनाउँदै प्रमुख प्रतिपक्षी एमालेले निरन्तर संसद् अवरुद्ध तुल्याउँदा सत्तापक्षले मध्यस्थताको उचित पहल गर्नै सकेन । प्रतिपक्षले पनि सभामुखसितको इबीको मारमा बजेटलाई पार्ने दुष्कर्म गर्नु हुँदैनथ्यो । एमालेले राष्ट्रिय अनिवार्यताको सवालमा आवश्यक संयम र संवेदनशीलता देखाउन सक्नुपर्थ्यो । दुवै पक्षको संवेदनहीनताकै कारण मुलुकको सात दशकको बजेटइतिहासमा पहिलो पटक यस्तो अवस्था निम्तिनु विस्मयजनक छ । जस्तोसुकै राजनीतिक संक्रमणकालीन अवस्थामा पनि यस्तो बजेटबेहाल भएको थिएन । २०६५ असारमा दलहरूबीचको द्वन्द्वका कारण यस्तै अवस्था हुन लाग्दा तत्कालीन अन्तरिम संविधान संशोधन गरेर तीन महिनाका लागि अन्तरिम बजेट ल्याएर निकास दिइएको थियो । त्यसपछि २०६७ मंसिरमा तत्कालीन अर्थमन्त्री सुरेन्द्र पाण्डेलाई माओवादीले बजेट प्रस्तुत गर्नबाट रोक्दा सरकारले संसद् अधिवेशन अन्त्य गरी अध्यादेश ल्याएको थियो । अहिले संविधानसभानिर्मित संविधान जारी भएपछि मुलुकले राजनीतिक र नीतिगत स्थायित्वतर्फ पाइला चाल्नुपर्ने बेलामा पनि यस्तो दुरवस्था आउनुले सुखद संकेत गरेको छैन । देशलाई बजेट होलिडेको दुर्दशामै पुर्याउने खेलाँचीबाट प्रमुख दलहरूको दरिद्र राजनीतिक संस्कार फेरि प्रस्फुटन भएको छ । यिनीहरूले नागरिकप्रति उत्तरदायी राजनीति गरिरहेका छैनन् भन्ने यसबाट पुनर्पुष्टि हुन्छ । मुख्य राजनीतिक शक्तिहरूको अकर्मण्यता र असंवेदनशीलताका कारण अब सरकारले राजस्व संकलन गर्न पाए पनि उक्त रकम विकासनिर्माण वा आम नागरिकको हितमा खर्च गर्न पाउनेछैन । सार्वजनिक खर्चका निम्ति नेपाल सरकारको सञ्चित कोषबाट चेक काट्न पाइँदैन । त्यसैले सक्दो चाँडो बजेटलाई पारित गर्ने वातावरण मिलाएर बजेट होलिडेको अवस्था अन्त्य गर्नुपर्छ । यस्तो अवस्थामा अरू केही विकल्प नभएका भने होइनन् । बुधबार रातिसम्म सरकारले संसद् अधिवेशन अन्त्य गरेर अध्यादेश जारी गर्न सक्थ्यो, जुन गरेन संसद् अधिवेशन अन्त्य गरेर उक्त विकल्प रोज्नु उपयुक्त पनि हुँदैनथ्यो । कर संकलनका लागि भने समसामयिक कर असुली ऐन, २०१२ प्रयोगमार्फत सरकारले पहिल्यै गाँठो फुकाइसकेको छ । भन्सार महसुल या अन्तःशुल्क या अरू कुनै कर तुरुन्त लगाउन वा बढाउन वाञ्छनीय छ भन्ने चित्तमा लागेमा सरकारले सूचित आदेशद्वारा लगाउन वा बढाउन सक्ने व्यवस्था उक्त ऐनले गरेको छ । सरकारले प्रतिस्थापन विधेयक पेस गरेकै दिन गत २५ गते यही व्यवस्थाअनुसारको आदेश जारी गरिसकेको छ । तथापि राजस्व उठाउन पाइए पनि खर्चतर्फ भने उच्चपदस्थ शासकीय तथा संवैधानिक पदाधिकारीहरूको पारिश्रमिक तथा सुविधा, ऋणको साँवा र ब्याज, वैदेशिक सहायताअन्तर्गतको वस्तुगत सहायता प्रदान गर्न मात्रै पाइन्छ । संघीय सरकारले आम नागरिकलाई दिने सेवा तथा सुविधा र कर्मचारीको तलबभत्ता, पूर्वकर्मचारीको पेन्सन र विकास कार्यमा खर्च गर्न पाइनेछैन । संघले प्रदेश तथा स्थानीय तहलाई कुनै शीर्षकमा बजेट निकासा दिन पनि पाउँदैन ।तत्कालीन संकट निवारणका निम्ति पेस्की बजेट ल्याउने उपाय भए पनि सरकारको प्राथमिकता संसद्बाटै पूर्ण प्रतिस्थापन विधेयक पारित गर्नेमा हुनुपर्छ । संसद् बैठक हुने दिन आगामी ४ गते यो बजेट पास गर्ने गरी सत्तापक्षले एमालेसित समन्वय गर्नुपर्छ, यसका निम्ति खास गरी प्रधानमन्त्रीले नै अग्रसरता लिनुपर्छ । एमालेले पनि सभामुखको निहुँमा प्रतिनिधिसभा नियमावलीले तय गरेको बाटोबेगर संसद्लाई बन्धक तुल्याएर बजेट रोक्न मिल्दैन । सबै पक्षले गम्भीरता प्रस्तुत गरी राज्य प्रणालीलाई अविच्छिन्न काम गर्न दिनुपर्छ । राजनीतिक झगडालाई राजनीतिकस्तरमै निवारण गर्ने उपाय खोजेर सबैले देश र नागरिकप्रतिको जिम्मेवारीबोध गर्नुपर्छ, र प्रतिस्थापन विधेयकलाई जसरी पनि संसद्बाट पारित गर्ने वातावरण बनाउनुपर्छ । आगामी ४ गते पनि यस्तो वातावरण बन्न सकेन अर्थात् राजनीतिक दलहरूले बजेटमाथिको अन्योल अन्त्य गरेनन् भने हाम्रा दलहरू देश र नागरिकप्रति उत्तरदायी छैनन् भन्ने थप पुष्टि मात्र हुनेछैन, यो व्यवस्थाप्रति नै जनस्तरमा वितृष्णा जाग्न सुरु हुनेछ । त्यसबाट यो प्रणाली मन नपराउने पक्षलाई मलजल पुग्नेछ । त्यसकारण लोकतन्त्रमा राजनीतिक टकराव स्वाभाविक भए पनि राज्यप्रणाली र आम सर्वसाधारणलाई नै असर पुग्ने गरी कुनै कार्य गर्न आफूहरूलाई छुट नभएको हेक्का दलहरूले राख्नैपर्छ ।"
नेताहरूको अहम्को चेपुवामा संसद्,"एमालेभित्र सल्किएको रुष्टताको सिकार प्रतिनिधिसभा बनिरहेको छ । एमालेबाट चोइटिएर गएका माधव नेपाललगायतका १४ सांसदलाई गरेको कारबाही सभामुखले कार्यान्वयन नगरेको आक्रोश एमालेले सिंगो मुलुकलाई बन्दी बनाएर पोखिरहेको छ । पार्टीभित्रका केही नेताप्रतिको झोंकमा संसद् विघटन गरेर संविधानले निर्देश गरेबमोजिम बजेट ल्याउन एमाले चुकेको थियो । अध्यादेशबाट शासन चलाउने अभ्यासमा मस्त एमाले सरकारले बजेट पनि अध्यादेशबाटै ल्याएको थियो । त्यही बजेटलाई अनुमोदनका लागि प्रतिस्थापना विधेयक पेस हुँदा एमालेकै अवरोधका कारण प्रक्रिया ठप्प छ । बुधबारमध्य रातिबाट विकास र जनताका हितमा खर्च गर्न नपाउने अवस्था दलहरूकै कारण सृजना भएको छ, जुन गैरजिम्मेवारीपनको परकाष्टै हो । जनताबाट उठाएको कर जनताकै हितमा खर्च गर्न नपाउने अवस्था केही नेताको अहमताका कारण सृजित हुनुले जनताप्रति नेताहरू कति संवेदनशील छन् भन्ने प्रस्ट पारेको छ । राष्ट्रपति, प्रधानमन्त्री र सभामुखहरूको खर्च नरोकिने, उनीहरूको सेवासुविधामा खर्च गर्न बाधा नपार्ने तर जनसेवामा दिनरात नभनी खटिने कर्मचारीको तलब रोकिने, वृद्धभत्ताले जीविकोपार्जन गर्नेहरूको पैसा रोकिने, कस्तो किसिमको व्यवस्था हो यो ? सर्वसाधारणले दैनिक जीवन सहज होस् भन्नका लागि विकास खोजेका हुन् । त्यसैको आसमा नेतालाई भोट दिन्छन् । तर तिनै नेताको लडाइँले विकास रोकिनु दुर्भाग्य छ । बजेटको सवालमा सत्ताप्रतिपक्ष दुवै संवेदनशील देखिएनन् । सत्तापक्ष गठबन्धनको धक्कु लाएर कछुवागतिमा छ, प्रतिपक्ष त झनै सत्ता फुत्किएर भोकाएको सिंहजस्तो भएको छ । उनीहरूको प्रतिशोधको सिकार सिंगो मुलुक र जनता हुँदै छन् । सरकारले ल्याएका महत्त्वपूर्ण विधेयक निष्क्रिय हुने अवस्थामा छन् । हिन्दुहरूको चाड दसैं संघारमा छ । यस्तोमा कर्मचारीको तलब रोकिँदा उनीहरूको अवस्था के होला ? सरकारमा हुँदा संविधानअनुसार शासन गर्न बिर्सिएका विष्णु पौडेलहरू आज कानुनअनुसारै संसद् र सरकार चलोस् भन्ने चाहना भएको बताउँदै छन् । सरकारले प्रतिपक्षतिर देखाउने प्रतिपक्षले सरकारतिर, त्यसको सिकार जनता हुने यो कुन लोकतन्त्रिक अभ्यास हो ? सभामुखसँगको रिसमा सिंगो पद्धतिलाई नै असफल बनाउने ध्याउन्नमा एमाले लाग्नु हुन्न । विधि र कानुनको सहायतामा सभामुखसँग लडाइँ गर्नुपर्छ । विमति पोख्ने विभिन्न विकल्प हुन्छन् तर मुलुकलाई बन्दी बनाएर जनतालाई पीडा दिने विकल्पबाट एमाले टाढा हुनु जरुरी छ । गोविन्द विक, बूढानीलकण्ठ१२, काठमाडौं"
कति दिन फोहोर बाटोमै थुपार्ने ?,"अन्तर्राष्ट्रिय जगत्ले फोहोर सदुपयोग गरेर आम्दानीको स्रोत बनाउँछन् । हाम्रोमा भने यसको सदुपयोग त परे जाओस्, कुनै निश्चित स्थानमा लगेर थुपार्न पनि समस्या पर्छ । काठमाडौंका विभिन्न स्थानमा फोहोर थुप्रिएको निकै भइसक्यो । तर, यसको व्यवस्थापनका लागि चाहिले दीर्घकालीन तथा तत्कालीन दुवै योजना बनाउन र कार्यान्वयन गर्न महानगरपालिका तथा नगपालिकाहरू कमजोर साबित भइरहेका छन् । फोहोरको डगुरले बाटो हिँड्नै नसकिने गरी गन्हाएको छ, संक्रमणको जोखिम पनि बढिरहेको छ । स्वच्छ वातावरण बस्नहिँड्न पाउनु नागरिकको आधारभूत आवश्यकता हो, जुनबाट काठमाडौंवासी वञ्चित छन् । सडकमा फोहोर थुप्रिए पनि नगरपालिका भने महिना पुग्न नपाई पैसा लिन ढोकैमा आइपुग्छ । पैसाचाहिँ असुल्ने तर फोहोरको व्यवस्थापन नगर्न कसरी मिल्छ ? आफ्नो जिम्मेवारी पनि नचिन्ने नगरपालिकाहरूबाट के नै आस गर्न सकिन्छ र ? अहिले गोकर्णेश्वर नगरपालिकाको शंखरापुर अस्पतालवरिपरि फोहोरका डंगुर छन् । काठमाडौंका अन्य स्थानहरूजस्तै । एक दिन होइन दुइ दिन होइन कति दिन फोहोर बाटोमै थुपारेर, दुर्गन्धित पार्ने ? अस्पतालअगाडिको फोहोरको डंगुरले उपचारका लागि आएकाहरू फोहोरकै कारण झन् बिरामी होलान् भन्ने डर भइसक्यो । जोरपाटीमा आकाशेपुल बनाउन हतारिने यहाँका मेयरलाई फोहोर व्यवस्थापन चाँडो गर्नुपर्छ भन्ने किन लाग्दैन ? त्यस्तै अरू मेयरहरू पनि अतिआवश्यक योजनामा नलागेर बिस्तारै गर्दा पनि हुने काममा समयबजेट खर्च गरिरहेका छन् । आफ्नो प्राथमिकता र दायित्वबाट पन्छिरहेका छन् । पुरुषोत्तम घिमिरे, जोरपाटी, काठमाडौं"
जैविक मलको अपरिहार्यता,"उत्पादन बढाउन अध्ययनअनुसन्धान एवं आवश्यकताबिनै किसानले अन्धाधुन्ध रासायनिक मल प्रयोग गर्ने चलन मौलाउँदै छ । उत्पादन त बढाएको छ, तर यसको दीर्घकालीन असर भने निकै छ । रासायनिक मलले बाली हरियोपरियो, हृष्टपुष्ट देखिन्छ तर हाम्रो शरीर यसको निरन्तर सेवनबाट क्यान्सर, डाइबिटिजलगायत विभिन्न दीर्घकालीन रोगको घर बन्न सक्छ । रसायनयुक्त तरकारीफलफूल तथा अन्न खाँदा भोक नमेटिने, अल्छी हुने तथा रोग प्रतिरोधात्मक क्षमतामा कमी आउने हुन्छ, जसले कार्यक्षमतामा समेत असर गरिरहेको छ । यसको असर जलीय जनावरमा पनि परेको छ, पानीमा हुने अक्सिजनलाई पूर्णतः निष्क्रिय गराउने क्षमता रासायनिक मलमा हुन्छ जसले गर्दा जलीय जीवको श्वासप्रश्वास प्रक्रियामा असर पर्छ, त्यसैले यस्ता जीव विनाश हुने खतरामा छन् । अनि रासायनिक मल पानीमा अत्यधिक प्रवेश हुँदा, त्यहाँ अस्वाभाविक रूपमा वनस्पति उम्रने गर्छन्, जसले जलीय जीवको बासस्थानलाई असर गर्नुका साथै नदीनालाको बहाव नै पनि रोकिदिन सक्छ । जलीय जीवले पर्याप्त मात्रामा खुलेर विचरण गर्न पनि सक्दैनन् । पछिल्ला समय थुप्रै पोखरी यसरी नै पुरिँदै गएका छन् ।आधुनिक युगमा रासायनिक मलको प्रयोगलाई रोक्न गाह्रो हुन्छ, तर यसको दुरुपयोगलाई भने नियन्त्रण गर्न सकिन्छ । किसानमा जति धेरै रासायनिक मल हाल्यो, त्यति धेरै उत्पादन हुन्छ भन्ने भ्रम छ । र, यसले वातावरण र मानव स्वास्थ्यमा कति धेरै असर गर्छ भन्नेमा उनीहरू अनविज्ञ छन् । सरकारले आधुनिक कृषि प्रणालीबारे किसानलाई बताएर, सक्षम बनाउन सकेको छैन । हाम्रोमा सरकार कहिल्यै किसानमुखी भएन । अन्य देशहरूले रासानिक मललाई कसरी विस्थापित गर्न सकिन्छ भनेर योजना बनाइरहेका छन्, अन्यत्र यसको प्रयोगलाई निरुत्साहित गरिन्छ । तर, हाम्रो सरकारले भने आयात गरेरै भए पनि किसानलाई मल उपलब्ध गराइदिन्छ, यसको प्रयोग, असरहरू र विकल्पबारे भने किसानलाई जानकारी दिइँदैन । किसानले जैविक मलको उत्पादन र प्रयोगमा जोड दिनुपर्छ । यसो गर्न सके मलको हाहाकार पर्दा किसानलाई समस्या पर्दैन । उत्पादन बढाउन, किसानलाई जैविक मल बनाउने तरिकाबारे समयसमयमा तालिम दिई अन्य सुविधा तथा सहयोगको व्यवस्था गर्नुका साथै पशुपालनका लागि आर्थिक सहयोग पनि गर्नुपर्छ । यसरी किसानलाई उत्साही बनाउन सकिन्छ । तर, सरकार भने कमिसनको लोभमा, व्यापारीलाई आडभरोसा दिँदै, मलको हाहाकार निम्त्याउने र महँगोमा किसानलाई रासायनिक मल बेच्नमै लागिपरेको देखिन्छ । यस्ता खेलमा नलागेर अब सरकारले समयसमयमा माटो परीक्षण गरी रासायनिक मल प्रयोग गर्ने मात्रामा सुधार ल्याउनुपर्छ । प्रत्येक जिल्लामा कृषि कार्यालय छन्, कर्मचारीहरू छन्, तिनले तलबभत्ता खानेबाहेक केही गर्न सकिरहेका छैनन् । मूलतः कृषिक्षेत्र सुधार्ने उनीहरूले नै हो । तर, सरकारले किसानलाई दिने सामग्री र सुविधाको दुरुपयोग उनीहरूले गरिरहेका उदाहरणहरू प्रशस्तै भेटिन्छन् । यस्ता कार्यको रोकथामतिर सरकारको ध्यान जानुपर्छ अनि किसानलाई जैविक मलमा आकर्षित गरी वातावरण र मानव स्वास्थ्य जोगाउनुपर्छ । मनोजकुमार शर्मा, अर्नमा गापा५, सिरहा"
ठगिनु नै हाम्रो नियति हो ?,"लेखेको पाइन्छ, देखेको पाइँदैन भन्ने भाग्यवादी उक्तिमा मलाई विश्वास लाग्दैनथ्यो । मिहिनेत, परिश्रम र इमानदारीले भाग्य निर्धारण गर्छ भन्नेमा अगाध विश्वास थियो । तर अब यो विश्वास धर्मराउन थालेको छ । कारण, भुइँमान्छेहरू ठगिइरहनु । सम्पन्नले विपन्नलाई ठगेर शक्ति आर्जन गर्ने र अझ बढी शक्तिशाली हुने प्रवृत्ति देशव्यापी भएको छ । जो जति बढी विपन्न हुन्छ ऊ सम्पन्नको ठगीको मारमा त्यति नै बढी परिरहेको हुन्छ । बहुसंख्यक हामी विपन्न छौं । विदेशीले पनि ठग्ने मौका चुकाउँदैन । के हाम्रो नियतिमै ठगिनु लेखेको छ ? यो प्रश्नले दिनरात घचघच्याउने गर्छ । राजगद्दीमा आसीन युवा राजा वीरेन्द्रले अमेरिकी साप्ताहिक न्युजविक का प्रतिनिधिसँगको पहिलो अन्तर्वार्ताका क्रममा कोसी र गण्डक सम्झौताले नेपाली ठगिएको महसुस गर्छौं भन्दिए । मुखबाट झ्वाट्ट निस्केको उक्त भनाइका कारण पछि युवक राजा भारतका लागि आँखाको कसिंगरतुल्य रहे । सोभियत संघका निमित्त भारतका तत्कालीन राजदूत (जो पछि परराष्ट्रमन्त्री एवं प्रधानमन्त्रीसमेत भएका थिए) इन्द्रकुमार गुजरालले आत्मवृत्तान्तमा उल्लेख गरेअनुसार, भारतीय प्रधानमन्त्री इन्दिरा गान्धीले सोभियत राष्ट्राध्यक्ष लियोनाइड ब्रेजनिभसँगको भेटवार्तामा नेपाल तथा भुटानका दुई अल्लारे राजाहरूले मलाई दिक्क तुल्याउँदै छन् भन्दै सिकायत गरेकी थिइन् । हिजोका राजादेखि गणतन्त्रका प्रजासम्म सबैलाई भारतले मौका पाउनासाथ ठग्दै आएको छ भन्ने आम विश्वास छ । भारतबाट सीमा अतिक्रमण, कालापानी हडप्ने प्रयास, सीमा सुरक्षा बलको दैनिक ज्यादतीको शृंखला बढ्दो छ । आर्थिक नाकाबन्दी, सुरक्षाकर्मीको गोली लागेर नागरिकको मृत्यु तथा तुइन फुस्काएर उर्लिएको महाकाली नदीमा खसाल्नेजस्ता कार्य हुँदा नेपाल सरकार मौन धारण गर्छ । सन् १९५० को मैत्री सन्धि होस् अथवा सन् १९६६ मा उक्त सन्धिमा थपिएका प्रावधान, तिनले दुई राष्ट्रबीचको सम्बन्धलाई समान मान्दैनन् । भारत राजी भयो, दुई देशबीचको सम्बन्ध पुनरवलोकन गर्न दुवै सरकार तयार भए । दुवैतर्फबाट चारचार प्रबुद्ध व्यक्तिलाई त्यसका लागि मनोनीत गरियो । आठ प्रबुद्ध व्यक्तिले दुई वर्षसम्म अनवरत परिश्रम गरेर सहमतिमा प्रतिवेदन तयार गरे । नेपाल सरकारले उक्त प्रतिवेदनको अनुमोदनसहित भारतसमक्ष अनुमोदनका निम्ति पेस गर्यो । तर दुई वर्षदेखि उक्त प्रतिवेदनले साउथब्लकको कुनै कुनामा धूलो संकलन गरिरहेको छ । भारतीय स्वार्थपूर्तिका खातिर उठाइएका एकपक्षीय कदमहरूको मूल्य नेपालले चुकाउनुपरिरहेको छ । भारतले सीमावर्ती क्षेत्रमा निर्माण गरेका बाँध, तटबन्ध तथा सडकले नेपाली भूभाग जलमग्न हुने गर्छ । अर्कातिर, कैयौं जलविद्युत् आयोजना भारतीय कम्पनीहरूले वर्षौंदेखि ओगटिरहेका मात्र छन् । भारतलाई गन्तव्य तुल्याउने नेपाली श्रमिकहरूको हरिबिजोग हुने गर्छ । भारतीय भूमिमा नेपाली श्रमिकहरू वर्षौंदेखि अधिकारविमुख भई अपमान खेपेर अनिश्चित वातावरणमा पेट पाल्न बाध्य हुँदै आएका छन् । बहुचर्चित रोटी बेटी को सम्बन्धको चिसो पाटोमध्ये एउटा हो भारतमा विवाह गर्ने नेपाली चेलीको अवस्था । भारतीय नागरिकसँग वैवाहिक बन्धनमा बाँधिएका नेपाली चेलीले त्यहाँको नागरिकता पाउन कम्तीमा सात वर्ष कुर्नुपर्छ । नेपाली नागरिकता त्यागेपछि भारतीय नागरिकताको आवेदन दिन पाइन्छ । अर्थात्, नेपाली चेली सात वर्षसम्म नागरिकताविहीन अवस्थामा हुने प्रबल सम्भावना हुन्छ । आर्थिक र व्यापारिक सम्बन्धका विषयमा प्रकाशित तथ्यांक आफैं बोल्छन् भारतमा उत्पादित औषधि नेपालमा छ्यासछ्यास्ती उपलब्ध हुन्छ, नेपाली औषधि भारतीय बजारमा निषेधित छ । चीनले ठग्दैन भन्ने भरोसा थियो, नेपालीलाई । चीनको समृद्धि बढ्न थालेपछि तथा ऊसँग हाम्रो हिमचिम बाक्लिन थालेपछि भने उक्त विश्वासमा धमिरा लाग्न थालेको छ । पञ्चशीलको सिद्धान्तमा आधारित सम्बन्ध अर्थात् आन्तरिक मामिलामा हस्तक्षेप नगर्ने चिनियाँ प्रतिबद्धता इतिहासमा सीमित हुँदै छ । नेपाली नेताहरूको लर्को भारतीय दूतावासमा जस्तो चिनियाँ दूतावासमा त लाग्दैन तर नेपाली नेताहरूका चोक, आँगन, भान्सामा चिनियाँ राजदूत पुग्ने क्रम बाक्लिँदै छ । भीमकाय चिनियाँ कम्पनीहरूले निर्माण ठेक्का लिने तर काम नगर्ने अथवा गर्दै गरेका काम अलपत्र पारेर पलायन हुने घटना उत्तिकै छन् । नेपाली व्यापारिक ट्रकहरू महिनौंमहिना चिनियाँ सीमामा अलपत्र हुने क्रम बढ्दो छ । सात समुद्रपारि सुशासन, धार्मिक स्वतन्त्रता तथा लोककल्याणकारी राज्य प्रणालीका हिमायती नर्डिक राष्ट्रहरू पनि यहाँ विवादित छन् । ती मुलुकका कतिपय नागरिक नेपाल पसेर उताको धर्मको प्रचारमा संलग्न हुने गरेका छन् । सशस्त्र द्वन्द्वकालमा उनीहरूले माओवादीलाई प्रत्यक्ष सहयोग गरेको आरोप छ । स्वच्छ व्यापारमार्फत राष्ट्रको उन्नति गरेको राष्ट्र स्विडेनको सञ्चार कम्पनी नेपालको भ्रष्टाचारी प्रणालीबाट भरपूर फाइदा उठाउँदै कर छली गरेर अनुचित मुनाफा कुम्ल्याई पलायन भएको घटना ताजै छ । दुई शताब्दीदेखि मानव श्रमशक्ति निर्यात गर्दै आएको राष्ट्र हो नेपाल । घरपरिवारलाई चरम विपन्नताबाट उन्मुक्ति दिने साधन र स्रोत हुँदै आएको छ वैदेशिक रोजगारी । वैदेशिक रोजगारीको आयले राष्ट्रिय अर्थतन्त्रलाई ऊर्जा दिँदै आएको छ । नेपालीलाई संगठित रोजगारी ब्रिटिस औपनिवेशिक सरकारले दिएको हो । रणभूमिमा गोर्खालीले गरेको बहादुरीको प्रशंसा गर्दै कैयौं ब्रिटिस लेखकले पुस्तक प्रकाशन गरेका छन् । कुन हदसम्म नेपाली युवाको श्रम शोषण वा ठगी हुँदै आएको छ, त्यसको वृत्तान्त लेखक एवं पूर्वगोर्खा सैनिक टिम आई गुरुङलिखित पुस्तक आयो गोर्खा ले कहन्छ । ३०३५ वर्षयता देशभरि छरिएका हजारौं वैधअवैध म्यानपावर एजेन्ट तथा सरकारद्वारा स्वीकृति पाएका म्यानपावर कम्पनीहरूमार्फत युवा कामदार लाई खाडीका मुलुकहरूमा निर्यात गरिँदै आएको छ । त्यस्ता गन्तव्य मुलुकमा श्रमिकको अधिकार, सुरक्षा, पारिश्रमिकसहित अन्य सुविधा, कार्यस्थलको अवस्था, कामको प्रकृति तथा वातावरण, स्वास्थ्यस्थिति आदि विषयहरूमा दर्जनौं अध्ययन भैसकेका छन् । राष्ट्रिय र अन्तर्राष्ट्रिय संघसंस्थाहरू (आईएलओ, ह्युमन राइट्स वाच, एमनेस्टी इन्टरनेसनल, एसिया फाउन्डेसन, अक्सफार्म, रेफवर्ल्ड आदि) तथा पत्रकारहरूले श्रमिकको शोषण तथा ठगी प्रकरणका गाथाहरू थुप्रै प्रस्तुत गरिसकेका छन् । मरुभूमि राष्ट्रहरूमा हुने शोषण र ठगीका प्रमाणसहितको कारुणिक गाथा पत्रकार होम कार्कीलिखित पुस्तक सनैया मा सचित्र प्रस्तुत छ । श्रमिकसँग नेपालमा गरिएको सम्झौता, कार्यविवरण तथा सेवासर्तहरूलाई मिल्क्याएर कसरी उनीहरूलाई आधुनिक दासको व्यवहार गरिन्छ, यसका प्रमाणहरू समावेश छन् त्यस पुस्तकमा । गन्तव्य मुलुक टेकुन्जेल श्रमिकका सेवासर्त र कल्याणकारी प्रावधान मात्र होइन, गन्तव्य मुलुकसमेत परिवर्तन हुन्छ । त्यसो त जोर्डनमा रोजगारीको सम्झौता गरेका १४ युवकलाई मानव तस्करको सञ्जालले इराक पुर्याउने क्रममा भएको हत्या प्रकरण तथा मृतक परिवारलाई न्यायोचित क्षतिपूर्ति दिलाउनका निम्ति भएको संघर्षको गाथा ब्रिटिस पत्रकार क्याम सिमसनले आफ्नो पुस्तक द गर्ल फ्रम काठमान्डू मा वर्णन गरेका छन् । अन्य प्रमुख गन्तव्य मुलुक मलेसिया, दक्षिण कोरिया, इजरायल, हङकङ, मकाउ तथा माल्दिभ्सका विषयमा धेरै चर्चा हुँदैन । तर त्यहाँ कार्यरत श्रमिकहरूले सुनाउने ठगीगाथाहरू चारित्रिक रूपमा अरब मुलुकका भन्दा धेरै पृथक् हुँदैनन् । जहाँ पुगे पनि नेपालीले प्रस्थानपूर्व गरेको सम्झौताअनुरूपको, सेवासर्तबमोजिमको सुविधा विरलै पाउने गर्छन् । सात समुद्रपारि उच्च आयवाला रोजगारी छेलोखेलो पाइने प्रलोभन देखाइएकाÙ अमेरिका, क्यानाडा, अस्ट्रेलिया तथा ब्रिटेन आदि विकसित राष्ट्र पुगिने सपना बोकेका हजारौं युवालाई मानव तस्करले प्यासिफिक आइल्यान्डका टापु, दक्षिण अमेरिका तथा अफ्रिकामा अलपत्र तुल्याएका घटनाहरू बढ्दा छन् । वैदेशिक रोजगारीको सपना देखाई स्वदेशमै ठगी गरेर पलायन हुने गिरोहको गाथा अर्कै छ । हामी नेपालीहरू स्वदेशमै पनि पाइलापाइलामा ठगिइरहेका हुन्छौं । देशभित्रको अवस्था आत्मसात् गर्दा कसले कसलाई ठग्न बाँकी राखेका छन् र भन्ने हुन्छ । राजतन्त्रकालमा सर्वसाधारणले आफैंले विष्णु भगवान्को अवतार मानेका राजाहरूबाट ठगिएको महसुस गरे । त्यसरी ठगिएका नागरिकले संघर्ष गरेर राजाबाट उन्मुक्ति पाए । प्रजातन्त्रको पुनःस्थापनाका निम्ति क्रान्ति गर्नेदेखि घरेलु हतियारले वर्गशत्रुको सफाया गर्नेसम्मका राजनीतिक शक्तिहरूले राजामहाराजाकै शैलीमा नागरिकलाई ठग्ने संस्कार अख्तियार गरेका छन् । निर्वाचनका क्रममा घरदैलो चहारेर सेवक बन्ने प्रतिबद्धता जाहेर गर्ने राजनीतिक पात्रहरू निर्वाचित भएको भोलिपल्टदेखि मालिक मा परिणत हुँदा जनविश्वासमा ठगी भएको अनुभव हुन्छ । राजधानीमा रहेको सिंहदरबार स्थानीय तथा प्रान्तीय तहमा पुग्यो । तीनै तहका सत्तामा आसीन पात्रहरूले भुइँमान्छेको गाँस खोसी संकलन गरेको तिरो भुइँमान्छेको उन्नति र कल्याणमा भन्दा आफ्नै तडकभडक तथा राजसी जीवनशैलीमा बेपरबाह उडाउने गरेका छन् । किसानले किन्ने सामग्रीमा व्यापारी, सहकारी, बैंकदेखि सरकारी निकायसम्मले ठगी गर्छन् । उब्जाएका वस्तुहरूमा ठगी बिचौलियादेखि मिलमालिकसम्मले गर्छन् । निजी, सरकारी तथा गैरसरकारी प्रत्येक निकायमा प्रवेश गर्ने सर्वसाधारणले बाहिरिँदा नगद मात्र होइन, प्रतिष्ठासमेत ठगिएको अनुभव गर्छन् । निजीका होऊन् वा सरकारीका, प्रायः विद्यार्थी र अभिभावक आफू ठगिएकै महसुस गर्छन् । स्वास्थ्य केन्द्र वा अस्पतालहरूमा सेवा लिन पुग्नेहरूको अवस्था यस्तै छ । ठगी प्रकरणबाट आर्जित सम्पत्तिको लगानी स्वदेशमा हुने भए भोलिका पिँढीले लाभ पाउँछन् भनेर चित्त बुझाउन सकिने थियो । दुर्भाग्य, त्यस्तो कमाइको अत्यधिक ठूलो हिस्सा विदेश पलायन हुन्छ । स्वीस बैंकमा वर्षैपिच्छे थन्किँदै गएको रकमको अनुमानित अवस्था ज्ञात भए पनि भर्जिन आइल्यान्ड, साइप्रस, सिंगापुर, लक्जेम्बर्ग, ब्रिटेन, अमेरिका, अस्ट्रेलिया र भारतमा थुप्रिँदै गरेको रकमको अत्तोपत्तो हुन्न । नेपाल सरकारले संकलन गर्ने कुल राजस्वको आधा हिस्साबराबर बाहिरिने अनुमान छ । अन्तर्राष्ट्रिय मापदण्डअनुसार दाँज्दा यस्तो सूचीका १८० मुलुकमध्ये नेपाल ११७ औं स्थानमा पर्छ । अर्थात्, हामी स्वदेशबाट विदेश रकम पलायन गर्ने राष्ट्रहरूको अग्रपंक्तिमा पर्छौं । स्वदेशमा ठगेको धन बाहिर कसले थुपार्दै छन् ? उत्तर खोज्न टाउको दुखाइरहनु आवश्यक छैन । जवाफ हो राजनीतिक नेता, व्यापारी, बिचौलिया तथा प्रभावशाली कर्मचारीहरूले । घरभित्र वा घरबाहिर जता रहे वा गए पनि ठगीको सामना गर्नु आम नेपालीको नियति भएको छ ।"
विकासको 'रुकतापुर,"हुलाकी सडकअन्तर्गत सिरहाधनुषा जोड्ने कमला नदीको पुल भासिएको खबर जसरी फैलियो त्यसरी नै सेलायो पनि । १० वर्षदेखि बनिरहेको पुल उद्घाटनको मिति नजिकिँदै गर्दा बाढीका कारण गत असारमा भासिएको हो । आखिर यो खबर सेलाएर जानु नै थियो । किनभने पुल निर्माणमा ढिलासुस्ती हुने गरेको, निर्माण कार्य बीचमै छाडिएको, गुणस्तरीय सामान प्रयोग नभएको जनगुनासो त्यस्ता अनेकौं पुलसँग जोडिएको छ । तराईकै नदीहरूमा त्यस्ता कैयौं पुल छन् जो अधुरै, अपूरै छाडिएका छन् । कमला पुलसँग जोडिएर स्थानीय बासिन्दाको लामो समयदेखि दबाबमूलक कार्यक्रम चल्दै थियो, चाँडै निर्माण होस् भनेर । अरू पुल निर्माणका कथाव्यथा त केवल ग्रामीण चियाचौतारीका गफमै सीमित हुन पुगेका छन् । वाग्मती नदीमा केकति पुल बन्दै छन्, तिनको हविगत के छ भन्ने प्रश्न त्यति विघ्न जनचासोमा छैन । जुन पुल निर्माण भैसकेको भनिएको छ, त्यसबाट आवागमन सुचारु र सहज हुन केले छेकेको छ, त्यसको हेक्का सरोकारवालालाई छैन । यस्तै हो, यसै गरी सरकारी प्रयत्न चल्दै गर्छन्, आममानसमा यही सोच स्थापित छ ।धान गोड्ने बेला मुलुकभर रासायनिक मलको अभाव देखियो । किसानले पैसा हालेर पनि मल किन्न पाएका छैनन् । बालीमा बेलैमा मल राख्न नपाए अपेक्षित उत्पादन हुँदैन तर पनि सरकारमा दायित्वबोध देखिएन । यो वर्षौंदेखिको नियति हो । वर्षमा एक पटक आयोजित हुने कुनै विशेष दिवसका बेला जसरी त्यस सन्दर्भसँग जोडिएर विषयवस्तुको उठान हुन्छ र फेरि वर्षभरिका लागि चुप लागिन्छ, यस पटक पनि मलको सवाल त्यसै गरी सेलाएर जान्छ । यसरी समस्या प्रकट हुने, समान प्रकृतिका चूकहरू दोहोरिँदै रहने र त्यसलाई सहज रूपमा लिने समाजको सदस्य भएका छौं हामी । यसको कारण के हो, कोही पनि सीधा कुरा गर्दैन । त्यसैले यस्तो प्रवृत्ति दोहोरिँदै जानु वार्षिक तालिका बन्न पुगेको छ, जसलाई रुकतापुर प्रवृत्ति भन्न सक्छौं । छिमेकी भारतीय राज्य बिहारलाई केन्द्रित गरी त्यहाँका पत्रकार पुष्यमित्रले हालै एउटा किताब ल्याएका छन् रुकतापुर । यो शीर्षक उनले बिहारको देहात भ्रमणका क्रममा जुराएका रहेछन् । भएछ के भने, लेखक ट्रेनमा यात्रा गर्दै थिए, जुन निर्धारित समयभन्दा निकै ढिलो थियो । अचानक एक ठाउँमा ट्रेन रोकियो । त्यो कुनै स्टेसन थिएन तर पनि रोकियो । यसबारे जिज्ञासा राख्दा एक यात्रीले उनलाइ भने, जहाँ जहाँ ट्रेन बिनाकारण रोकिन्छ, त्यसलाई आममान्छेले परिहासमा रुकतापुर भन्छन् । यसपछि लेखकले सिंगो बिहारलाई रुकतापुर नामकरण गरे । आफूले निर्धारित गरेको गन्तव्यमा समयमै नपुग्नु, अलमलमा पर्नु, लक्ष्यमा पुग्ने हौसला नहुनु वा कहाँ जानु छ भनेर बिर्सनु पनि रुकतापुर हो भनी उनले अर्थ्याएका छन् ।उनी तर्क दिन्छन् पटनाको वैभव हेर्नुस् र सरकारी दाबी हेर्नुस्, तपाईं एक छिन पत्याउनुहुन्छ । हो, बिहारमा बदलाव आएकै हो । लालुप्रसाद यादवको संरक्षकत्वमा लगातार १५ वर्षसम्म सामाजिक बदलावको राजनीति चल्यो । लालु कमजोर तप्काको आवाज बने । सँगै त्यस बखत सामाजिक न्यायको राजनीतिको आवरणमा उच्छृंखलता र राजनीतिक हिंसालाई आफ्नो सत्ता टिकाउने उपक्रम बनाइयो । त्यसपछि उदाए नीतीश कुमार । उनलाई सुशासन बाबू भनियो, भनाइयो । सन् २००५ पछि बिहारमा सकारात्मक बदलाव नभएको होइन । सडकहरू सुध्रिए, बिजुलीको नियमितता थपियो, सुरुआतमा केही हदसम्म अपराध नियन्त्रण भयो, अस्पताल र स्कुलको पूर्वाधारलाई सपारियो । सरकारका तर्फबाट खुब खर्च गरेर सडक र सञ्चारमाध्यममा प्रचार गरियो । नीतीश बिहारको नेतृत्वमा रहेको पनि १५ वर्षभन्दा बढी भयो । पुष्यमित्र आमजनसमक्ष जिज्ञासा राख्छन् बिहारमा जेजति भएको छ, त्यो नै काफी छ ? आखिर जे जुन कारणले बिहार द्रुत गतिमा आफ्नो गन्तव्यमा पुग्नुपर्थ्यो त्यसरी नगुडेर सुस्त चाल किन ? किन रुकतापुर स्टेसनको झझल्को मानसमा आइपुग्छ ? ती को हुन् जसले स्टेसन पुग्नुअगावै ट्रेन रोकिदिन्छन् ? हामीले आफ्नो सन्दर्भमा रुकतापुरको नियति तोड्न संस्थागत जुर्मुराहट (बहुतहका सरकार) देखाएको लामो समय भयो तर यसलाई ज्यादै प्रभावकारी बनाउने हाम्रो प्रतिबद्धता अझै सन्दिग्ध छ । यदि तिमी मसँग कुरा गर्न चाहन्छौ भने आफ्ना शब्दहरूलाई परिभाषित गर भनेका थिए भोल्तेयरले । पछिल्ला वर्षहरूमा हामीले बदलाव र विकासजस्ता शब्दहरूमाथि मनग्य बहस गर्र्यौ तर यसलाई भुइँमान्छेले बुझ्ने गरी परिभाषित गर्न सकेनौं । हाम्रो सामाजिक धरातलमा बदलाव कसरी ल्याउने र विकासको असली स्वरूप के हुने, त्यसलाई उपयुक्त ढंगले बुझ्न र बुझाउन सकेनौं । भिक्टर ह्युगोले भनेका छन्, दुनियाँको कुनै पनि तागतले त्यस सोचलाई रोक्न सक्दैन जसको समय जुराइसकिएको छ । हाम्रो राजनीतिले यतिखेर राजनीतिक, सामाजिक र आर्थिक बदलाव गरिनु पनि त्यस्तै सोच हो भन्न सकेन । भ्रष्टाचार अब कुनै मुद्दा रहेन । कुनै पनि राजनीतिक शक्ति भ्रष्टाचारबाट सायदै अछुतो छ । अहिले तीन तहका सरकारमध्ये जनताको सबैभन्दा नजिकको मानिएको स्थानीय सरकारका जेजति बेथितिहरू चुहिएका छन् त्यति नै काफी छन् भ्रष्टाचारको आयतन देखाउन । पक्षविपक्षको भेद समाप्तप्रायः हुँदै गएको छ र त्यसको कारण अरू केही होइन, सरकारी स्रोतको मिलीजुली दोहन गर्नु हो । जहाँकहीँ विपक्षले औंला उठाएको छ, त्यसको मूल कारण आफ्नो हिस्साको खोजी नै हो । हो, थोरै ठाउँमा बेथितिबारे इमानदार विरोध छ । यस्ता परिदृश्य उपस्थित हुनु भनेको अनियमितताप्रति दलहरूको सफ्ट दृष्टि विकसित हुनु हो । त्यसै गरी प्रदेश सरकारहरूको हेरफेरमा भइरहेको खेलले अनेक संशय उत्पन्न गरेको छ । आफैंले विगतमा जुनजुन पात्र र प्रवृत्तिमाथि प्रश्न गरे, आज तिनैलाई अचानक किन आलिंगन गरिँदै छ, यसबारे रहस्यमय चुप्पी छ । हो, लोकतन्त्रमा राजनीतिक समीकरणहरू फेरिन्छन्, त्यसको जगमा सरकार बदलिन्छ तर आफ्नो अनुकूलतामा मुद्दाको उठान र मृत्यु घोषणा गरिँदैन । तर हामी त्यस्तै नियतिको साक्षी बन्न विवश छौं ।लोकतन्त्रमा प्रत्येक विषयको अन्तिम निर्णय लोकमतद्वारा गरिन्छ । लोकमतको अर्थ हो साधारण जनताको मत । अर्थात्, प्रत्येक विषयमाथि विशेषज्ञको मतको जुन मूल्य हुन्छ, त्यही मोल अनपढका मतको पनि हुन्छ । अर्को कुरा, वर्तमान समयमा प्रचार एउटा यस्तो शक्तिशाली साधन बन्दै गएको छ जसले गर्दा हरेकले लोकमतलाई आफ्नो हातमा लिन पुग्छन् । त्यतिखेर तिनमा स्वतन्त्र भएर सोच्ने शक्ति रहँदैन । लोकमतले केवल इच्छालाई अभिव्यक्त गर्छ । अर्थात्, हामी थाहा पाउन सक्छौं कति जना के चाहन्छन् भनेर । तर तिनीहरूको चाहनाले सत्य तथा सार्वजनिक हितका दृष्टिले महत्त्व राख्छ भन्न सकिन्न । आममान्छेलाई केवल प्रतिनिधि छनोट गर्ने अधिकार हुन्छ । न्यायको निर्माण तथा सञ्चालन ती प्रतिनिधिहरूको हातमा हुन्छ, प्रत्यक्ष जनताको हातमा हुँदैन । न्याय प्रत्येक क्षेत्रमा चाहिन्छ चाहे त्यो शासकीय जवाफदेही नै किन नहोस् । एक पटक मत हालिसकेपछि अर्को निर्वाचन नहुन्जेल ऊ चुप बस्नुपर्ने चलन छ । जोजो चुनिएका छन् ती योग्य र सक्षम हुन पनि सक्छन्, नहुन पनि सक्छन्, त्यसको ठेगान हुन्न । जुनजुन व्यक्तिका हातमा प्रचारको साधन छ ती पित्तलहरूले सुनलाई विस्थापित गरी राजनीतिक स्पेस ओगट्छन् । राजनीतिले कोल्टो फेर्दा त्यसले नयाँ युगको सुरुआत गर्न सक्छ वा अँध्यारोतिर पनि फर्काउन सक्छ । पञ्चायतका बखत भ्रष्ट मानस फुनगीमा थियो, गणतान्त्रिक चरणमा त्यो भुइँयासम्म सामाजिकीकरण हुन पुगेको छ ।अहिले सबभन्दा चुनौती थरीथरीका अतिवादका तर्फबाट उठ्दै गरेको खतरासँग जुध्नु हो । आआफ्ना जातिसमुदाय प्रतिको अन्ध सम्मोहनले गर्दा कतिपय उठ्नैपर्ने प्रश्नहरू त्यसै तुहाइएका छन् । विकास वा न्यायको कुरा गरिए पनि निसाना जाति माथि नै हुन्छ । दलको बचाउ त्यस्तै अतिवाद हो जहाँ दलका मान्छेले अपराध गरे पनि भएभरको शक्ति लगाएर तिनलाई चोख्याउने गरिन्छ । जिल्लाजिल्लामा प्रशासन, राजनीतिक बिचौलिया, सञ्चारकर्मी र अवैध धन्धा गर्नेहरूको यस्तो संगठित संरचना बन्दै गएको छ जहाँ ठूलठूला अपराध र अनियमितताहरू छोपिँदै गएका छन् । यस्तोमा बशीर बद्रका यी पंक्तिहरूको सम्झना हुन्छ, जी बहुत चाहता है कि सच बोलें, क्या करें मगर हौसला नहीं होता ।२०७६ पुस २५ मा क्रसर उद्योगीको टिपर ठक्करबाट धनुषाको मिथिला नगरपालिका५ का २४ वर्षीय ओमप्रकाश महतो दिलीप ले ज्यान गुमाएका थिए । दिलीप क्रसर व्यवसायीको अवैध नदीदोहन रोक्ने कार्यमा सक्रिय थिए । र उनको यही सक्रियता मृत्युको कारण बन्यो । तर अझै चुरेको दोहन रोकिएन । जहाँ जेजति जंगल बचेको छ, त्यहीँ त्यसलाई मास्ने अनेकौं शक्ति सक्रिय छन् । चुरेको दोहनले लाइफ लाइन मानिने तराईको भूमि खलबलिँदै गयो, सबैलाई थाहा छ तर त्यसमा विराम लाग्न सकेन । तराईमा जति नदीहरूको लम्बाइ छैन, त्योभन्दा लामो तटबन्धहरू बन्दै गएका छन् र आउँदा समयमा यसको थप विस्तारको सरकारी योजना छ । सडकहरूको निर्माण र सहरीकरण यसरी गरिँदै छ, त्यसले जल डुबान र जमावको समस्या निम्त्याइरहेको छ । विकासको गाडी सही लिकमा छैन । अस्पतालको पूर्वाधार र सेवासुधारभन्दा आस्थाका गृहहरूको निर्माणमा बढी सरकारी स्रोत खर्चिइएको छ । विकासका होर्डिङ बोर्डहरू प्रशस्त ठड्याइएका छन् भनी विभिन्न मञ्चबाट गफ दिइन्छ तर भुइँतहमा कुनै ठोस बदलाव देखिँदैन । वा भनौं, त्यो गतिमा काम हुँदैन जति खाँचो छ । अहिलेका लागि यो मधेस रुकतापुर स्टेसन भएको छ जहाँ केही समयका लागि कोही फर्केर जानकै लागि आउँछन् र फेरि कमाउन गइहाल्छन् । उपचारका लागि सिलिगुडी, पटना, गोरखपुर, बनारस, लखनउ र दिल्ली धाउँछन् ।सरकारहरूका सीमा र सम्भावनाका सम्बन्धमा चिन्तन गरिराख्दा हामीले के गर्यौं भनेर पनि सोच्नुपर्छ । जनता लापरबाही गर्ने अनि जनताका सपनाहरूचाहिँ साकार हुँदै जाने हुन्न । तपाईंहामी नबदलिएसम्म रुकतापुरको हविगत पनि फेरिँदैन । आफैंले आफैंसँग प्रश्न नगरेसम्म यो बदलाव सोम शर्माको सातुजस्तै असम्भव सपना नै रहिरहन्छ । आफ्ना प्रतिनिधि शासनमा पठाउने अनि आफूचाहिँ सुतिरहने गरे तिनै प्रतिनिधिले तपाईंहाम्रा सपनालाई रुकतापुरमा अनुवाद गरिदिन्छन् ।"
निजी वनका फाइदा,"कुनै जमाना थियो, किसानहरू वनजंगल फाँडेर अन्नबाली लगाउथे । खेतबारी भनेपछि अन्नबाली लहराएको क्षेत्र बुझ्नुपर्थ्यो । तर, अहिले तराईका फाँटमा वन पैदावार रोपिएका छन् । पहाडका बारीमा पनि रूखका बिरुवा हुर्कंदै छन् । कतिपय किसानले अन्नबाली मासेर खेतबारीभरि रूख लगाएका छन् । कतै त खेतका फाँट जंगल नै बनिसके । किसानले वन पाल्न, संरक्षण गर्न र बेच्न पाउने पारिवारिक निजी वनको अवधारणा आएपछि यस्तो परिवर्तन भएको हो । नेपालमा ०६० सालदेखि पारिवारिक निजी जग्गामा रूख पाल्ने अभियान सुरु भयो, जुन क्रम बर्सेनि बढ्दो छ । किसानहरू वन रोप्न उत्साहित छन् ।निजी वन भएपछि बिरुवा रोपणसँगै अदुवा, बेसार, पिँडालु, सखरखण्डलगायतका घुसुवा बाली लगाउन सकिन्छ, जसबाट सहायक आम्दानी भइरहन्छ । धेरै किसानले जडीबुटी लगाएर सुरुकै वर्षदेखि आम्दानी गरेका छन् । वनबाट मुख्य आम्दानी लिन भने केही वर्ष कुर्नुपर्छ । सामान्यतया वनमा लगाएका रूखका हाँगा चारवर्षपछि दाउराका रूपमा बेच्न सकिन्छ, त्यसपछि आम्दानीका दिन सुरु हुन्छन् । १५ वर्षभित्रमा सबै रूख तयार हुन्छन् । तिनलाई बेच्न सके एक बिघा जग्गामा रोपेको वनले एक करोडभन्दा बढी आम्दानी दिन्छ, जुन अन्नबालीबाट भन्दा पाँचौं गुणा बढी फाइदा हो । आफैंले खेतीबाली लगाउन नसक्नेहरूका लागि रूख रोप्दा झनै फाइदा हुन्छ । लुम्बिनी प्रदेशमा ९ सय ४ सहित देशभरि ३ हजार ७ सय ५३ निजी वन छन् । वन तथा वातावरण मन्त्रालयअनुसार यसले १० लाख हेक्टर क्षेत्रफल ओगटेको छ, जुन देशको ११ प्रतिशत भूभाग हो । अघिल्लो आर्थिक वर्षमा देशभरिमा १ करोड ८० लाख क्युबिक फिट काठ उत्पादन भएको थियो, जसमध्ये १ करोड २० लाख क्युबिक फिट काठ निजी वनले उत्पादन गरेका थिए । वनप्रति किसानको चासो बढेसँगै पारिवारिक निजी वन प्रवर्द्धनका लागि वन मन्त्रालयले माग र आवश्यकताका आधारमा निःशुल्क बिरुवा र प्राविधिक सहयोग उपलब्ध गराउन थालेको छ । निजी जग्गामा लगाएका आँप, लहरेपीपल, नीम, सिसौ, टिक, कदम, मसला, टुनी, बबुल, काभ्रोलगायतका २३ प्रजातिका रूख किसानले स्थानीय तहमा जानकारी गराएर आफूखुसी काट्न पाउँछन् । यही कारण किसानले वनबाट अरू बालीसरह नियमित आम्दानी लिन थालेका छन् । स्थानीय तहबाहिर लैजाँदा वा बेचबिखन गर्दा मात्रै छोडपुर्जी लिनुपर्छ । आफ्नो पालिकाभित्र भने चाहेको बेला बेच्न सकिन्छ । यो नियमले धेरै वनपालक किसान लाभान्वित छन् । निजी वन पहिले जिल्ला वा डिभिजन वन कार्यालयमा दर्ता हुन्थे, संघीय व्यवस्था लागू भएसँगै यसको संरक्षण र संवर्द्धनको जिम्मा प्रदेश हुँदै स्थानीय सरकारमा आइपुगेको छ । वन ऐन२०७६ ले निजी वन स्थानीय तहलाई दर्ता गर्ने अधिकार दिएको छ । साथै वन कार्यालयको एकाइ स्थानीय तहमा बस्ने र त्यसले नै रूख काट्ने र बिक्री वितरणको स्वीकृति दिने पनि प्रावधान बनाएको छ । स्थानीय तहमा वनको अधिकार आउँदा किसान खुसी छन् । तर, ऐन कार्यान्वयनमा आएको डेढ वर्षपुग्दा पनि धेरै स्थानीय तहमा वन कार्यालयको एकाइ छैनन् । यसले गर्दा अधिकांश पारिवारिक निजी वन दर्ता हुन सकेका छैनन् । दर्ताविहीन वनका काठपैदावार निकाल्न र बेच्न पनि पाइएको छैन । ऐन कार्यान्वयनमा नल्याउँदा रूखबिरुवा सडेर जाने तर किसानले बेच्न नपाउने भएको छ । यसले किसानको आम्दानीलाई पनि रोकेको छ । वन ऐनमा एउटै जिल्लाको फरक स्थानीय तहमा लैजाँदा स्थानीय तहले छोडपुर्जी दिने र फरक जिल्लामा लैजाँदा डिभिजन वन कार्यालयले छोडपुर्जी दिने प्रावधान छ । एउटै जिल्लाभित्रका स्थानीय तहमा पनि छोडपुर्जी लिनुपर्दा वन पालक किसान समस्यामा परेका छन् । त्यस्तै निजी वनमा लगाएको भए पनि साल, साज, ओखर, पाँचऔंले र जटामासीलगायत केही प्रजातिका रूख व्यक्तिगत रूपमा कटान गर्न रोक लगाइएको छ । अन्नबाली मासेर रूख लगाएका किसानले काठदाउरा पनि अन्नबालीसरह बेच्न पाउनुपर्ने माग गरिरहेका छन्, जसको सुनुवाइ अझै भएको छैन । वन जोगाउन अन्य बालीसरह रूखको बिमा हुनुपर्छ, वनलाई बैंकमा धितो राख्न पाउनुपर्छ । सहजै अर्को स्थानीय तह र जिल्लामा लैजान सकिने बनाउनुपर्छ । यसो गर्दा वनपालक किसानलाई प्रोत्साहन मिल्छ । साथै नांगो डाँडा र बाँझो जमिनमा वन क्षेत्र बढाउन सकिनुका साथै यसको विनाश र अवैध काठ ओसारपसार रोक्न सकिनेछ । वन खेतीबालीजस्तै नियमित आम्दानीको स्रोत हो । यसमा राज्य गम्भीर बन्नुपर्छ किनकि वन पाल्दा किसानलाई मात्र होइन, वातावरण संरक्षण भएर राष्ट्रलाई नै फाइदा पुग्छ ।"
औद्योगिक विकासका लागि लागत न्यूनीकरण,"(घ) वित्तीय स्रोत व्यवस्थाएक्काइसौं शताब्दीको औद्योगिकीकरणको विशेषता हो प्रविधिमा आधारित पुँजीप्रधान उद्योगहरूको स्थापना । पुँजीको स्रोत र लागत महत्त्वपूर्ण साधनका रूपमा रहेको छ, जसले प्रतिएकाइ उत्पादनमा प्रत्यक्ष प्रभाव पारिरहेको हुन्छ । नेपालको बैंकिङ प्रणालीमा प्रस्ट रूपमा औद्योगिक कर्जाजस्तो प्रोडक्ट नै छैन । यो अहिलेसम्म पनि व्यावसायिक कर्जाको अंग रहँदै आएको छ । छुट्टै औद्योगिक कर्जा शीर्षकमा कर्जाको दरमा कम्तीमा १ प्रतिशत विन्दुमा कम ब्याजदर निर्धारण गर्नुपर्छ । साना, मझौला, ठूला सबै प्रकारका उद्योगहरूमा प्रवाह भएको कर्जाको ब्याजको पुँजीकरण उद्योग निर्माणाधीन अवधिसम्म बिनासर्त हुनुपर्छ । छुट्टै इन्डस्ट्रियल बैंकको स्थापना वा पूर्वाधार बैंकको विशिष्टीकरणमार्फत औद्योगिक क्षेत्रमा लगानी विस्तार र स्रोत व्यवस्थापन गर्न आवश्यक छ । अन्य गैरबैंकिङ वित्तीय स्रोत परिचालन गर्न सक्ने प्राइभेट इक्विटी र भेन्चर क्यापिटल जस्ता क्षेत्रलाई उद्योगमा लगानी गर्न प्रोत्साहन गर्ने नीतिगत व्यवस्था गर्न सकिन्छ ।माथि उल्लिखितबाहेक पनि थुप्रै प्रणालीगत सुधार एवं निजी क्षेत्रले औंल्याएका व्यवसायसम्बद्ध झन्डै चौधवटा कानुनमा सुधारको अपेक्षा छ । यसबाट व्यावसायिक लागत न्यूनीकरणमा थप मद्दत पुग्नेछ । बजार अर्थशास्त्रमा समग्र व्यापार मुख्यतया दुइटा महत्त्वपूर्ण पक्षमा आधारित हुन्छ वस्तु तथा सेवाको मूल्यस्तर र गुणस्तर । जहाँसम्म प्रतिस्पर्धी मूल्यको कुरा छ, यसलाई उत्पादन र व्यवसायको लागत, करको दर र प्रशासन पूर्वाधारमा सरकारको लगानीजस्ता पक्षहरूले निर्धारण गर्छन् । यसले सरकारी नीति, कार्यक्रम र व्यवहारको सकारात्मक संलग्नताको अपेक्षा गर्छ । तर विश्वस्तरको गुणस्तर उत्पादनमा उद्योगीको महत्त्वपूर्ण भूमिका छ । त्यसमा नेपाली निजी क्षेत्र सक्षम हुँदै अगाडि बढिरहेको छ । आजको दुनियाँंमा उन्नाइसौं शताब्दीमा जस्तो प्रविधि हस्तान्तरणको विषय सरकारसरकार सम्झौतामा आधारित नभएर सार्वजनिक बिक्रीका माध्यमले हुन्छ । पुँजीको स्रोतको विकास हुन सके निजी उद्यमले नै विश्वस्तरको प्रविधि भित्र्याउन सकिन्छ ।निष्कर्षमा, औद्योगिक लागत न्यूनीकरणका माध्यमबाट औद्योगिक क्षेत्रको लगानी आकर्षण गर्न राष्ट्रिय संकल्पसहितको अभियात सुरु गर्नुपर्छ । यसप्रति समग्र राजनीतिक दल, आर्थिकबौद्धिक जगत्, स्थायी सरकारी संयन्त्र, मिडिया र समाजको सकारात्मक सोच र योगदान हुनु जरुरी छ । नेपालको निजी क्षेत्र परिणाममुखी उद्यमशीलताका लागि तयार छ । एक पटक गहिरिएर मनन गरौं, औद्योगिक संस्थाले मुलुकलाई वर्षौंसम्म योगदान दिइरहेको हुन्छ । आचार्य नेपाल उद्योग वाणिज्य महासंघ, उद्योग समितिका सभापति हुन् ।"
वस्तु बिक्रीका नाममा नेटवर्किङ धन्दा,"(काठमाडौं)  वस्तुको प्रत्यक्ष बिक्रीका नाममा इजाजत लिएका कम्पनीहरूले ऐनविपरीत कारोबार गरिरहेको प्रारम्भिक अध्ययनले देखाएको छ । वाणिज्य, आपूर्ति तथा उपभोक्ता हित संरक्षण विभागले ९ कम्पनीमा छापा मारी संकलन गरेको कागजात र कारोबारको अध्ययनले ती कम्पनीहरूले वस्तुको प्रत्यक्ष बिक्री (व्यवस्थापन तथा नियमन गर्ने) ऐन २०७४ तथा नियमावली २०७६ को उद्देश्यविपरीत काम गरेको पाइएको निष्कर्ष निकालेको हो ।गत वर्ष करिब ७ वटा कम्पनी र ३ महिनाअघि २ कम्पनीले इजाजत पाएका थिए । ऐनमा वस्तुको प्रत्यक्ष बिक्रीको उद्देश्य स्वदेशी उत्पादनलाई प्रोत्साहन गर्ने, आर्थिक गतिविधि बढाउने, आयात प्रतिस्थापन गरी सर्वसुलभ मूल्यमा सर्वसाधारणलाई उपलब्ध गराउनु थियो, विभागका महानिर्देशक प्रकाश पौडेलले भने, यहाँ त्यसको उल्टो देखियो । स्वदेशी उत्पादन, संकलन, प्रशोधन गरेको देखिएन । कम्तीमा ५० प्रतिशत स्वदेशी बेच्नुपर्नेमा त्यो पनि भएको छैन । त्यसो नहुँदा स्वदेशी वस्तुको प्रवर्द्धन कसरी भयो ? रोजगारी सिर्जना कहाँ भयो ? त्यसैले ऐनको उद्देश्यभन्दा फरक हो कि भन्ने देखिन्छ ।ऐनमा तोकिएको जस्तो नेपाली उत्पादन प्रस्टसँग बिक्री गरेको नपाइएको पौडेलले बताए । पछिल्लो २ सातायता विभागले नेचर हर्ब्स इन्टरनेसनल प्रालि, न्यु विवेक इन्टरप्राइजेज प्रालि, हेल्दी लिभिङ नेपाल प्रालि, ग्लोबल ओरियन्स प्रालि, आइबोस ग्लोबल लाइफ इन्टरनेसनल प्रालि, केयर मार्ट्स इन्टरप्राइजेज प्रालि, यु टर्न इन्टरनेसनल प्रालि, अपी लाइफ इन्टरनेसनल प्रालि र केयर नेसन इन्टरनेसनल प्रालिको कार्यालयमा अनुगमन गरेर कागजात नियन्त्रणमा लिएको थियो । त्यस क्रममा कम्पनीहरूले बिक्री गरेका वस्तुको आयव्यय विवरण, बैंक इस्टेटमेन्ट, बिक्री गर्न राखेका केही नमुनाहरू ल्याएर विभागले अध्ययन सुरु गरेको थियो ।व्यवसायीहरूले केन्द्रदेखि विक्रेतासम्म मूल्य फरक राखेको प्रारम्भिक अध्ययनमा आशंका गरिएको छ । केन्द्रीय कार्यालयमा राखेका नमुनाको मूल्यमा एउटा तह भए पनि तल्लो तहमा (९९९ जना विक्रेता नै राखेका छन्) कतिसम्ममा बिक्री गरियो, एक पटकको अनुगमनले निष्कर्ष निस्कँदैन, महानिर्देशक पौडेलले भने, त्यहाँ जाँदा मूल्य फरक छ भन्ने आशंका छ । गुनासो त्यहाँबाट पनि छ । त्यता पनि अनुगमन हुन्छ । जानकारहरूका अनुसार ती व्यवसायीको सामान खरिद गर्दा अनिवार्य सदस्य बन्नुपर्छ । सामान सिधै कम्पनीबाट खरिद गर्न पाइँदैन । सदस्यमार्फत खरिद गर्नुपर्छ । सदस्य बन्नका लागि केही रकम जम्मासमेत गर्नुपर्छ । यो भनेको सरासर नेटवर्किङ नै हो, स्रोतले भन्यो, इजाजत लिँदा नाम मात्रै फरक गरेका हुन् । प्रत्यक्ष बिक्रीका नाममा नेटवर्किङलाई वैधानिकता दिइएको छ । महानिर्देशक पौडेलका अनुसार केही कम्पनीले कोभिडका कारण ऐन कार्यान्वयन गर्न नसकेको स्पष्टीकरण दिएका छन् । तर घरेलु तथा साना उद्योगबाट संकलन भएका वस्तुलाई परिमार्जन गर्ने र ठूला उद्योग सञ्चालन गर्ने भनिएको छ तर कारोबार त्यो खालको देखिँदैन, महानिर्देशक पौडेलले भने, व्यवसायीले टिपिकल सामानलाई मात्रै प्रत्यक्ष बिक्रीमा ल्याएका छन् । त्यही भएर राष्ट्रिय वस्तुको उत्पादनबिक्री गरेको देखिँदैन । विभागका अनुसार व्यवसायीहरूले ३३ महिनामा कर विवरण बुझाउनुपर्ने भनिएको छ तर बुझाएका छैनन् । विभागका अनुसार वस्तुको प्रत्यक्ष बिक्रीको इजाजतका लागि व्यवसाय दर्ता गर्न उनीहरूले वर्षौंअघिदेखि कुरेका थिए । तर इजाजत पाएपछि पछिल्लो समय सेयर परिवर्तनमा चासो दिएका छन् । नेचर हर्ब्सले सेयर परिवर्तन गरिसकेको छ भने अन्य केही कम्पनीले पनि सेयर परिवर्तनका लागि अनुमति मागेका छन् । नेपालको कानुनअनुसार सेयर होल्डर परिवर्तन गर्न पाउनुपर्ने भन्दै अनुमति मागेको अवस्था छ । तर जुन विषयका लागि उहाँहरू वर्षौंदेखि कुर्नुभयो, अहिले हतारमा सेयर परिवर्तन गर्न खोज्नुभएको छ, महानिर्देशक पौडेलले भने, सेयर नामसारी किन गरे, अन्यले किन इच्छा देखाए ? यही बीचमा नेटवर्किङ गरिरहेको गुनासो आएको छ, सेयर नामसारीको विषय नोटिफिकेसनमा राख्ने कुरा भयो । महानिर्देशक पौडेलका अनुसार सेयर होल्डर नै नभएका व्यक्ति डाइरेक्ट सेलिङ एसोसिएसनको अध्यक्ष बनेको भन्नेसमेत प्रश्न उठेको छ । त्यो पनि अध्ययन भइरहेको उनले बताए । यहाँ धेरै प्रश्न उठेको छ, विभागले सल्लाहमा अनुगमन गरेको छैन । गुनासो आएको वस्तुमा सल्लाह पनि हुँदैन, उनले भने, व्यवसायीहरूको विरुद्ध बाहिर प्रश्न उठेपछि बाहिर सहज बनाउन उहाँहरूले सल्लाह भएरै अनुगमन भएको भन्नुभएको होला । तर वाणिज्य विभाग सल्लाह, प्रभाव वा दबाबमा पर्दैन । कानुनी दायित्वअनुसार रिपोर्ट पनि सार्वजनिक गर्छ । यस्तै, विदेशी डाइरेक्ट सेलिङ कम्पनीका नाममा दर्ता भएर विदेशकै सामान बिक्री भइरहेको छ । विदेशी सामान जस्ताको त्यस्तै आयात गरेर बिक्री गर्न पाउँछन्पाउँदैनन्, त्यो अस्पष्ट रहेको विभागले जनाएको छ । अहिले देखेका विषय पहिलो चरणमा प्रतिवेदन बनाएर उद्योग वाणिज्य तथा आपूर्ति मन्त्रालयमा पठाइने महानिर्देशक पौडेलले बताए । अनुगमनमा देखिएका त्रुटि सच्याउन दिइन्छ, सच्चिने खालको अवस्था नदेखिए कारबाहीस्वरुप व्यवसाय नै स्थगन हुन्छ, उनले भने, इजाजत अनुमति रद्द गर्न सक्ने अधिकार कानुनमा पनि छ । त्यो पनि प्रयोग गर्न सकिन्छ ।"
भारतीय निजी रेल पहिलोपल्ट नेपालमा,"(पर्सा)  सिर्सिया सुक्खा बन्दरगाहमा बुधबार पहिलो पटक भारतको निजी क्षेत्रको मालबाहक रेल आइपुगेको छ । बिहान करिब सवा १० बजे भारतीय हिन्द टर्मिनल प्रालिको रेलवे र्याक बन्दरगाहमा प्रवेश गरेको थियो । इन्टर मोडल यातायात विकास समितिका कार्यकारी निर्देशक आशिष गजुरेलले हरियो झन्डा देखाएर उक्त रेललाई स्वागत गरेका थिए ।भारत, कोलकातानजिकको हल्दिया बन्दरगाहबाट छुटेको ४० घण्टापछि ८८ टन मालबाहक कन्टेनर बोकेर उक्त रेल नेपाली भूमिमा प्रवेश गरेको हो । हिन्द टर्मिनल्स प्रालिका जेनरल म्यानेजर अभिनव गुप्ताका अनुसार सबै कन्टेनरमा नेपाली आयातकर्ताले तेस्रो मुलुकबाट आयात गरेका गेडागुडी र खाद्यान्न थियो । अब नेपाली आयातकर्ताहरूको माग र आवश्यकताअनुसार तत्काललाई साताको २ पटकसम्म कोलकाता र हल्दिया बन्दरगाहबाट वीरगन्जसम्म रेल्वे र्याक ल्याइनेछ । योसँगै भारतीय रेलवेको भगिनी संस्था कोंकरको सीमापारि रेल ल्याउन १७ वर्षदेखि रहेको एकाधिकार तोडिएको छ । कोंकरको नेपालमा रहेको एकाधिकार तोडिएको मात्र छैन । अब प्रतिस्पर्धाको फाइदा नेपाली आयातकर्तालाई नै हुन जान्छ, उनले भने ।भारतीय निजी क्षेत्रका कम्पनीहरू पनि नेपालमा आफ्नो मालबाहक रेल ल्याउन प्रयासरत रहेकाले भविष्यमा अझै प्रतिस्पर्धा बढेर जाने र यसबाट सस्तो भाडादरमा कन्टेनर ढुवानीको लाभ लिन सकिने उनको भनाइ छ । सिर्सिया सुक्खा बन्दरगाहस्थित भन्सार कार्यालयका सूचना अधिकृत चूडामणि शर्मा कट्टेलले पनि भारतीय सरकारी र निजी क्षेत्रको रेलबीच प्रतिस्पर्धा भएपछि रेलवे भाडा सस्तो हुने बताए । प्रतिस्पर्धाले सुक्खा बन्दरगाहमा नेपाली आयात तथा निर्यातकर्तालाई लाभ हुनेछ, भन्सार कार्यालयको प्रशासनिक प्रक्रियामा भने कुनै अन्तर आउने छैन, उनले भने, अब नेपाली आयातकर्ताको कन्टेनर लामो समय भारतीय बन्दरगाह तथा सिर्सिया सुक्खा बन्दरगाहमा अड्किने समस्या पनि समाधान हुनेछ । ढुवानीमा सहजता भएपछि यो बन्दरगाहबाट कार्गो आयात पनि बढ्न सक्छ । २ महिनाअघि नेपाल र भारत सरकारबीच भएको रेल सेवा सम्झौताअनुसार नेपाली, भारतीय वा विदेशी निजी कम्पनीले पनि मालबाहक रेल चलाउने स्वीकृति पाउँछन् । यसकै आधारमा रही यो रेल नेपाल ल्याइएको इन्टर मोडल यातायात विकास समितिका कार्यकारी निर्देशक आशिष गजुरेलले बताए । प्रतिस्पर्धाले ट्रान्जिट समय र लजिस्टिक कस्ट पनि घट्छ, उनले भने, भविष्यमा नेपाल रेलवेले पनि यसरी आफ्नो मालबाहक रेल चलाउन सक्नेछ ।हालको सुक्खा बन्दरगाहको पूर्वाधार कम भएको उल्लेख गर्दै उनले अब सुक्खा बन्दरगाह र एकीकृत सुरक्षा जाँच चौकीबीचको ६२ बिघा जग्गा अधिग्रहण प्रक्रियालाई छिट्टै टुंग्याउनुपर्नेमा जोड दिए । वीरगन्ज उद्योग वाणिज्य संघका अध्यक्ष सुबोध गुप्ताले निजी रेल नेपालभारत आवतजावत हुँदा २ वटा फाइदा हुने बताए । यसले एकातिर ढुवानी सेवामा प्रतिस्पर्धा बढ्छ, त्यसले ढुवानी लागत कम हुन जान्छ, उनले भने, नेपाली आयातनिर्यातकर्ताको समयको पनि बचत हुन जान्छ । २०६१ सालदेखि सञ्चालनमा आएको मुलुककै पहिलो सुक्खा बन्दरगाह सिर्सियामा स्थापनाकालदेखि नै कोंकरको रेलकै एकाधिकार थियो । कोंकरले समयमा कन्टेनर तथा बल्क कार्गो वस्तु ढुवानी नगरिदिने, रेल्वे भाडा बढी लिने तथा खाली कन्टेनरहरू वीरगन्जबाट फिर्ता लग्न समय लगाउनेजस्ता गुनासो लामो समयदेखि नेपाली आयातकर्ताहरूको रहँदै आएको थियो ।यो सुक्खा बन्दरगाह भारतको रेलवे सञ्जालसँग जोडिएकाले नेपाली आयातकर्ताले तेस्रो मुलुकबाट आयात गरेका सामग्री कोलकाता, हल्दिया तथा विशाखापटनम बन्दरगाहसम्म ल्याएपछि त्यहाँबाट रेलमा ढुवानी गरी यहाँसम्म ल्याइन्छ । सडक मार्गभन्दा रेल मार्गबाट कन्टेनर तथा मालवस्तु ढुवानी गर्दा ढुवानी लागत सस्तो पर्न जाने, मालबस्तु हराउने समस्या नहुने तथा टुटफुटसमेत नहुने भएकाले नेपाली आयातकर्ताले पछिल्लो समय रेलबाटै मालवस्तु ढुवानी गर्न रुचाउन थालेका छन् । भारतबाट चिनी, रासायनिक मल, फलाम, गेडागुडी आदि बल्क कार्गो वस्तु आयात गर्न पनि रेल अत्यन्त उपयोगी सावित हुँदै आएको छ ।"
पुनर्निर्माणका बाँकी काम हस्तान्तरण,"काठमाडौं (कास) राष्ट्रिय पुनर्निर्माण प्राधिकरणले बाँकी रहेका पुनर्निर्माणका काम सम्बन्धित मन्त्रालय, विभाग र निकायमा हस्तान्तरण गर्न थालेको छ । निजी आवास, बस्ती विकास, सरकारी एवं सार्वजनिक भवन, स्वास्थ्य संस्था, शैक्षिक संस्था, गुम्बा तथा सडक एवं पुलहरूको बाँकी पुनर्निर्माणको काम हस्तान्तरण थालिएको हो । बुधबार प्राधिकरणमा आयोजित कार्यक्रममा निजी आवास तथा बस्ती विकासतर्फका बाँकी काम सहरी विकास मन्त्रालयअन्तर्गत सहरी विकास तथा भवन निर्माण विभागलाई हस्तान्तरण गरिएको छ ।भूकम्प गएको ६ वर्षमा निजी आवासतर्फ समग्रमा ८४७७ प्रतिशत निर्माण सम्पन्न भएको छ । अहिलेसम्म ८ लाख २९ हजार ६ सय ६७ जनाले अनुदान सम्झौता गरे भने ८ लाख २८ हजार ७ सय ६३ जनाले पहिलो किस्ता बुझेका छन् । त्यस्तै, दोस्रो किस्ता लिने ७ लाख ५० हजार ४ सय ५९ र तेस्रो किस्ता बुझ्ने ७ लाख ३ हजार ३ सय ७ जना छन् । सरकारी एवं सार्वजनिक भवन, स्वास्थ्य संस्था, गुम्बाहरूको पुनर्निर्माणसम्बन्धी काम पनि उक्त विभागलाई नै हस्तान्तरण गरिएको प्राधिकरणले जनाएको छ । केन्द्रीय आयोजना कार्यान्वयन इकाइ (अनुदान व्यवस्थापन तथा स्थानीय पूर्वाधार) ले गर्दै आएको निजी आवास तथा बस्ती विकासतर्फको वित्तीय एवं प्राविधिक व्यवस्थापनसहितका काम सहरी विकास तथा भवन निर्माण विभागलाई नै हस्तान्तरण गरिएको प्राधिकरणका प्रमुख कार्यकारी अधिकृत सुशील ज्ञवालीले बताए ।९२ प्रतिशत निजी आवास सम्पन्नको चरणमा छन्, उनले भने, कोभिडका कारण केही ढिलाइ भएकै हो तर पनि समग्रमा सबै क्षेत्रमा प्रगति सन्तोषजनक नै छ । पुरातात्त्विक सम्पदाको काम भने हस्तान्तरण हुन बाँकी छ । धरहरा, रानीपोखरी र सिंहदरबारको बाँकी रहेका काम प्राधिकरणले नै सम्पन्न गर्ने कुरा भएको छ, मंसिरभित्रै सक्छौं, उनले भने ।"
एनआरएनएमा परराष्ट्रको ॅहस्तक्षेप,"(काठमाडौं)  परराष्ट्र मन्त्रालयले पत्र लेखेर आफ्नो १० औं महाधिवेशनको सम्पूर्ण प्रक्रिया रोक्न गरेको निर्देशनसँगै गैरआवासीय नेपाली संघ (एनआरएनए) चिढिएको छ । जसले गर्दा परराष्ट्र मन्त्रालय र एनआरएनएबीच विवाद चर्किएको छ । कतिपयले यसलाई परराष्ट्रको अनावश्यक हस्तक्षेप भनेका छन् ।एनआरएनले नेतृत्वले संघको विधानअनुरूप नै निर्वाचनको तयारी गरिरहेको बताएको छ । तर मन्त्रालयले भने महाधिवेश प्रतिनिधि छनोटका विषयमा प्रश्न उठाउँदै उजुरी परेपछि छानबिनका लागि तत्काललाई निर्वाचन प्रक्रिया अघि नबढाउन निर्देशन दिएको दाबी गरेको छ । जसका कारण एनएनएनए अध्यक्ष कुमार पन्त, महासचिव हेमराज शर्मालगायत पदाधिकारीहरू परराष्ट्र मन्त्रालयविरुद्ध खुलेरै विरोधमा उत्रिएका छन् । महाधिवेशन प्रतिनिधिको अन्तिम नामावली सूची प्रकाशन नहुँदै परराष्ट्रले अनावश्यक हस्तक्षेप गरेको अध्यक्ष पन्तको भनाइ छ । तर एनआरएनए मन्त्रालयमा दर्ता भएकाले कानुनले दिएको अधिकार प्रयोग गर्दै एनआरएनएलाई पत्र पठाएको परराष्ट्रका एक अधिकारीले दाबी गरे । एनआरएनले मंगलबार विज्ञप्ति जारी गर्दै संघको १० औ अन्तर्राष्ट्रिय महाधिवेशन आगामी अक्टोबर २३२५ तारिखमा सम्पन्न गर्न सम्पूर्ण आन्तरिक तयारी लगभग सकिएको अवस्थामा आश्यर्चजनक रूपमा परराष्ट्र मन्त्रालयबाट पत्र प्राप्त भएको जनाएको छ । ्गैरआवासीय नेपाली संघका प्रवक्ता डीबी क्षत्रीद्वारा जारी विज्ञप्तिमा भनिएको छ, विश्वभरि छरिएका गैरआवासीय नेपालीहरूले उत्साहका साथ तयारी गरिरहेको अवस्थामा अन्तर्राष्ट्रिय समन्वय परिषद् (आईसीसी) आसन्न निर्वाचन प्रक्रिया रोक्न परराष्ट्र मन्त्रालयबाट एक पत्र प्राप्त भएको छ । उनले एनआरएनएजस्तो जिम्मेवार संस्थाले नेपाल सरकारले प्रमाणीकरण गरेको विधानभन्दा बाहिर गएर प्रतिनिधि छनोट गर्न नसक्ने उल्लेख गर्दै आफूहरूबीचको एकता खल्बल्याउने गतिविधि नगर्न चेतावनी पन िदिएका छन् । क्षत्रीले सांकेतिक रूपमा मन्त्रालयले एनआरएनएबीचको एकतालाई खल्बलाउन अग्रसर भएको बताएका हुन् । गैरआवासीय संघका तीन जना सदस्यहरूले प्रतिनिधि छनोट प्रक्रियामाथि प्रश्न उठाउँदै निवेदन दिएपछि मन्त्रालयले भदौ २५ मा संघलाई पत्र लेखेको थियो । प्रवक्ता क्षत्रीले भने ती एनसीसीहरूले आआफ्नो अधिवेशन सम्पन्न गरी अन्तर्राष्ट्रिय महाधिवेशनका लागि प्रतिनिधिहरू छनोट गरी काठमाडौंस्थित सचिवालयमा नामावली पेस गरिसकेका उल्लेख गरेका छन् । यस्तो अवस्थामा मन्त्रालयबाट आफ्नो गतिविधिलाई रोक्नु ठीक नभएको एनआरएनए अध्यक्ष पन्तले स्पष्ट पारिसकेका छन् । एनआरएनए चुनाव रोक्न पत्र पठाएपछि परराष्ट्र मन्त्रालयको कार्यशैलीप्रति प्रश्न उठेको छ । तर यो मन्त्रालयको कार्यक्षेत्रभित्र पर्ने कूटनीतिज्ञ अर्जुनकान्त मैनालीले बताए । कसैले निवेदन लिएर आयो भने परराष्ट्रले त्यसमा काम गर्नुपर्ने हुन्छ, उनले भने, यो उसको अधिकार क्षेत्रभित्रै पर्छ । तर एनआरएनए पदाधिकारी भने संघको कामकारबाहीबारे मन्त्रालयले अनावश्यक प्रश्न उठाएको बताउँछन् । एनआरएनए महासचिव शर्माले संघको सचिवालयले अन्तिम नामावली नै सार्वजनिक नगर्दै परराष्ट्रले पत्र काट्नु गलत भएको बताए । नामावालीमाथिको दाबी विरोध गर्ने समय नसकिँदै प्रतिनिधि चयनमा प्रक्रिया मिलेनमिलेको मन्त्रालयलाई कसरी थाहा भयो ? उनको प्रश्न छ । मन्त्रालयले निवेदनबारे पदाधिकारीलाई सोधपुछ नगरी सीधै पत्र लेख्नु राजनीतिक हस्तक्षेप भएको उनको ठहर छ ।"
हात्ती बेच्न रोक,"काठमाडौं (कास) सर्वोच्च अदालतले चितवनको सौराहाका घरपालुवा हात्तीको बेचबिखन रोक्न अन्तरिम आदेश दिएको छ । न्यायाधीश कुमार रेग्मीको एकल इजलासले अधिवक्ता सञ्जय अधिकारीलगायत वन्यजन्तु अधिरकारकर्मीले संयुक्त रूपमा दर्ता गराएको निवेदनमा सुनुवाइ गर्दै त्यस्तो आदेश दिएको हो । कोभिड१९ का कारण पर्यटक घटेसँगै चितवन राष्ट्रिय निकुञ्जमा सफारीका लागि पालिएका हात्ती व्यापारीले भारतमा बेच्दै आइरहेका छन् । चितवनमा व्यापारीले घरपालुवा जनावरका रूपमा थुप्रै हात्ती पाल्दै आएका छन् । यद्यपि, ती हात्ती हालसम्म राष्ट्रिय निकुञ्ज तथा वन्यजन्तु संरक्षण विभागमा दर्ता गरिएको छैन ।"
सीडीओ सरुवामा 'मनमौजी,"(काठमाडौं)  गृह मन्त्रालयले मनमौजी पारामा एक दर्जन जिल्लामा प्रमुख जिल्ला अधिकारी (सीडीओ) को हेरफेर गरेको छ । गृहमन्त्री बालकृष्ण खाँणले बुधबार १४ सहसचिव र २ उपसचिवको सरुवा गर्दा १२ जिल्लामा सीडीओ फेरिएका हुन् । उपत्यकाका तीनवटै जिल्लामा १ वर्ष अवधि नपुग्दै सीडीओको सरुवा भएको छ । २०७७ मंसिर १० मा काठमाडौंको सीडीओ भएका कालीप्रसाद पराजुलीलाई ९ महिना नबित्दै प्रदेश १ को आन्तरिक मामिला तथा कानुन मन्त्रालयमा पठाइएको छ । उनको ठाउँमा गृह मन्त्रालयमा रहेका गोविन्दप्रसाद रिजाललाई सरुवा गरिएको छ । २०७७ मंसिर १५ मा भक्तपुरका सीडीओ भएका प्रेमप्रसाद भट्टराई पनि ९ महिना बित्न नपाउँदै प्रधानमन्त्री कार्यालय सरुवा भएका छन् । उनको ठाउँमा गुल्मीकी सीडीओ रुद्रादेवी शर्मालाई पठाइएको छ । २०७७ पुस ६ मा गृहबाट ललितपुरको सीडीओका रूपमा सरुवा भएका ढुण्डीप्रसाद निरौला ८ महिना नबित्दै गृहमा तानिएका छन् ।संखुवासभाका सीडीओ टेकनारायण पौडेललाई ५ महिना बित्न नपाउँदै गृहमा काज सरुवा गरी मन्त्रालयमा कार्यरत नूरहरि खतिवडालाई पठाइएको छ । यसअघि संखुवासभामा सीडीओ उपसचिव तहका कर्मचारी रहेकामा यसपटक सहसचिव खतिवडालाई पठाइएको हो । चितवनमा ६ महिना नपुग्दै सीडीओ प्रेमलाल लामिछानेलाई रक्षा मन्त्रालय पठाएर उनको ठाउँमा रूपन्देहीका सीडीओ आस्मान तामाङलाई काज सरुवा गरिएको छ । लामिछानेलाई २०७७ फागुन २३ मा गृहबाट चितवन सरुवा गरिएको थियो । गृहमन्त्रीको जिल्लासमेत रहेको रूपन्देहीमा गृहका ऋषिराम तिवारीलाई पठाइएको छ । उदयपुरमा पनि एक वर्ष नपुग्दै सीडीओ तुल्सीराम सेढाईंलाई हटाएर वीरेन्द्रकुमार यादवलाई पठाइएको छ । रामेछापको सीडीओमा २०७७ फागुन २५ मा गौलोचन सैंजुको सरुवा भएकामा उनलाई हटाएर दीपककुमार पहाडीलाई पठाइएको छ । २०७७ फागुन १९ मा गोरखा पुगेका शालिकराम शर्मा पौडेललाई हटाएर शंकरहरि आचार्यलाई लगिएको छ । मोरङका कोषहरि निरौला, दोलखाका वासुदेव घिमिरेलगायत केही जिल्लाका सीडीओलाई भने एक वर्ष अवधि पुगेपछि सरुवा गरिएको छ । धेरैजसो जिल्लामा अघिल्लो सरकारको प्राथमिकतामा परेका सीडीओ अहिले मन्त्रालय तानिएका हुन् । सुशासन कायम, अपराध अनुसन्धान तथा नियन्त्रण र मुद्दा मामिलामा अर्धन्यायिक अधिकार प्रयोगदेखि जिल्लाका सबै कार्यालयमाथि नियमन र नियन्त्रणको समेत अधिकार सीडीओमा रहन्छ । सीडीओ गृहमा कार्यरत कर्मचारीका लागि आकर्षक पद हो । सामान्यतः सरुवाको १ वर्ष नभएसम्म सीडीओ हेरफेर नगर्ने अभ्यास छ । निजामती सेवा ऐन २०४९ को दफा १८ र नियमावली २०५० मा एकपटक सरुवा भएका कर्मचारीलाई सुगम जिल्लामा २ वर्ष र दुर्गममा डेढ वर्ष सेवा गर्न दिइने उल्लेख छ । औचित्य, आवश्यकता, विशेष परिस्थिति पुष्टि भए समय अगावै पनि कर्मचारी सरुवा गर्न सकिने व्यवस्था छ । नियमित शान्तिसुरक्षा व्यवस्थापन, कानुन कार्यान्वयन र प्रदेश तथा स्थानीय तहसँग समन्वय, केन्द्र सरकारको प्रतिनिधि मात्र होइन, चुस्त प्रशासनिक सेवा प्रवाहमा समेत महत्त्वपूर्ण भूमिका रहने सीडीओलाई काम गर्न नै नदिएर अस्थिर बनाउन खोजिएको छ । एक वर्ष नपुग्दै सरुवा भएका एक सीडीओले मन्त्री र सचिवको निकट हुन नसक्दा अस्वाभाविक सरुवामा परिएको भन्दै गुनासो गरे । सरुवा स्वाभाविक कि अस्वाभाविक छ भनेर मूल्यांकन त हुनुपर्ला नि, सरुवामा परेका ती सीडीओले कान्तिपुरसँग भने, यसरी नै अस्थिर र तजबिजी अनि निकटताका आधारमा सरुवा हुने हो भने सुशासनको जति नै गफ लगाए पनि बेथिति नियन्त्रण गर्न सकिँदैन । गृह मन्त्रालयका प्रवक्ता फणीन्द्रमणि पोखरेलले सीडीओ सरुवालाई नियमित प्रक्रिया भन्दै अन्यथा लिन नहुने बताए ।"
कतारले प्रहरीमा नेपाली भर्ना नलिने,"(काठमाडौं)  कतार सरकारले प्रहरीमा नेपालीलाई तत्काल भर्ना नगर्ने निर्णय गरेको छ । यसबारे कतारले दोहास्थित नेपाली दूतावासलाई जानकारी दिएको छ । नेपाल सरकारले समयमै निर्णय नगरेकाले कतारले भर्ना नगरेको हो । यो निर्णयबाट भर्नाका लागि छनोट भएका दुई सय जना जान नपाउने भएका छन् ।कतारले सन् २०२१ का लागि प्रहरीमा लैजान अघिल्लै वर्ष माग गरेको थियो, त्यसको आवश्यकता, करारका साथसाथै कुन ठाउँमा काम गर्ने भनेर दूतावासलाई जानकारी गराएको थियो, कतार सरकारको भनाइ उद्धृत गर्दै राजदूत नारदनाथ भारद्वाजले कान्तिपुरसँग भने, नेपालले लामो समयसम्म जवाफ नदिएकाले अहिलेको आवश्यकता अन्यन्त्रबाट पूरा गरेका छौं ।कतारले गत मंसिरबाटै प्रहरी सेवामा भर्ना गर्न खोजेको थियो । म्यानपावर कम्पनी वा सरकारी संयन्त्रमार्फत भर्ना गर्ने भन्नेमा विवाद भएपछि यो प्रक्रिया अगाडि बढेको थिएन, गत मंसिरको पहिलो साता मागपत्र प्रमाणीकरण नभई म्यानपावर कम्पनीले अन्तर्वार्ता राखेपछि वैदेशिक रोजगार विभागले हस्तक्षेप गरेको थियो । त्यसबेला अन्तर्वार्ता लिनका लागि कतारका उच्च अधिकारीहरू काठमाडौं आएका थिए । कतारको आन्तरिक मन्त्रालयले अल तौकेत ओभरसिजमार्फत दुई सय नेपालीलाई भर्ना गर्ने भन्दै मंसिर अन्तिम साता नेपाली दूतावासमा प्रमाणीकरणका लागि मागपत्र पेस गरेको थियो । दूतावासले मागपत्र प्रमाणीकरण गर्ने कि नगर्ने भनेर श्रम, रोजगार तथा सामाजिक सुरक्षा मन्त्रालयलाई पत्र पठाएको थियो । आर्थिक चलखेलमा फसेको मन्त्रालयले समयमै यसबारे निर्णय पठाएन । मैले यसबारे निर्णय गर्न तत्कालीन प्रधानमन्त्री केपी शर्मा ओलीलाई पनि भनेको हुँ, उहाँ सकारात्मक हुनुभयो तर मन्त्रालयमा केके कारणले हो, निर्णय भएन, राजदूत भारद्वाजले भने, हामीले निर्णय गर्न ढिलो गरेको हो । नेपाली युवाका निम्ति यो राम्रो अवसर थियो । वाइट कलरमा नेपालीको प्रवेश सुरुवात थियो । जुन तत्कालका लागि गुम्न पुग्यो ।श्रम मन्त्रालयसमेत हेरेका प्रधानमन्त्री शेरबहादुर देउवाले मागपत्र प्रमाणीकरण गर्न भदौ ८ मा नेपाली दूतावासलाई निर्देशन दिएका थिए । दूतावासले मागपत्र प्रमाणीकरण गरेर पठाएको पत्रको जवाफ दिँदै कतारले भर्ना नगर्ने जनाएको भारद्वाजले बताए । कतार प्रहरीमा छनोट भएका युवासँग कुनै पनि शुल्क लिन नपाउने कतार सरकारको सर्तविपरीत अल तौकेत ओभरसिज नेपालले भने दुई सय जनासँग झन्डै १४ करोड रुपैयाँ उठाइसकेको छ । उसले प्रतिव्यक्ति कम्तीमा ७ लाख उठाएको हो । भर्ना नलिने भएपछि म्यानपावरले रकम फिर्ता गर्नुपर्नेछ ।अल तौकतले गत सोमबार औपचारिकता पूरा गर्नमात्रै अन्तिम अन्तर्वार्ता लिएको छ । उनीहरूले सीधै म्यानपावरको खातामा भने पैसा जम्मा गरेका छैनन् ।"
राडुकानु र त्यस्तै सफलता,"डगलसले टाइसनलाई ढालेपछिमाइक टाइसनलाई जेम्स बुस्टर डगलसले के ढाले, उनी विश्व बक्सिङमा सदाबहार सुनिने कथाका नायक भए । विश्व हेभीवेट बक्सिङमा डगलसले टाइसनलाई नकआउट पार्नु अहिलेसम्मकै सबैभन्दा ठूलो अप्रत्याशित नतिजा मानिन्छ । त्यतिबेला टाइसनको जगजगी थियो । उनी भएभरका प्रतिद्वन्द्वीलाई हराइरहेका थिए । यसको ठीकविपरीत डगलस औसत खेलाडीमात्र थिए । तर यिनै कमजोर आँकिएका डगलसले टाइसनलाई पछारेर बने विश्व च्याम्पियन । डेलीमेलबाट"
म्यानचेस्टर स्तब्ध,"पेरिस (एएफपी) म्यानचेस्टर युनाइटेडले युरोपेली च्याम्पियन्स लिग फुटबलको आफ्नो पहिलो खेलमा मंगलबार योङ ब्वाइजको हातबाट २१ को स्तब्धपूर्ण हार बेहोरेको छ । क्रिस्टियानो रोनाल्डोले म्यानचेस्टरका लागि गोल गरे पनि त्यो हार टार्न पर्याप्त रहेन । डिफेन्डिङ च्याम्पियन चेल्सीले भने जेनिटलाई १० ले हराएर विजयी सुरुआत लिएको छ । रोबर्टो लेवान्डोस्कीको दुई गोल मदतमा जर्मन च्याम्पियनले बार्सिलोनालाई नोउ क्याम्पमा ३० ले हरायो । बार्सिलोनाले लियोनल मेसीबिना पहिलोपल्ट युरोपमा खेलिरहेको हो । च्याम्पियन्स लिगमा सर्वाधिक गोलको कीर्तिमान आफ्नो नाममा रहेका रोनाल्डोले १३ औं मिनेटमा गोल गरेका थिए । यो उनको प्रतियोगितामा १ सय ३५ औं गोल रह्यो । तर म्यानचेस्टरले आरोन वान बिसाकालाई गुमाएयता योङ ब्वाइजले दुई गोल फर्काएको थियो । क्रिस्टोफर मार्टिन्समाथि डरलाग्दो ट्याकल गरेका कारण म्यानचेस्टरका डिफेन्डर आरोनलाई रातो कार्ड देखाएको हो । खेलपछि प्रतिक्रिया दिँदै म्यानचेस्टरका कप्तान ह्यारी मगाएरले भने, समूह चरणमा यो पहिलो गोल हो, हामीसँग प्रतियोगितामा फर्कने धेरै अवसर छ । अबको खेलमा हाम्रो लक्ष्य स्पष्ट ३ अंकका लागि रहनेछ र त्यसपछि हामी लय समात्ने प्रयास गर्नेछौं । दुई सातापछि म्यानचेस्टरले भिल्लारियलको आतिथ्यता गर्नेछ । भिल्लारियलले नै गत सिजनको युरोपा लिग फाइनलमा म्यानचेस्टरलाई हराएको थियो । यसपल्ट भने उसले समूह एफ मा एटलान्टासँग २२ को बराबरी खेल्यो । चेल्सीले स्टानफोर्ड ब्रिजमा प्राप्त १० जितमा रोमेलु लुकाकुले ६९ औं मिनेटमा निर्णायक गोल गरे । मे महिनामा हुने प्रतियोगिताको फाइनल जेनिटकै गृहमैदान क्रस्टोभ्स्की स्टेडियममा हुनेछ । समूह एच को खेलमा लुकाकुले हेडबाट गोल गरेका हुन् । योसँगै थोमस टचेलको टिम विजयी सुरुआत लिन सफल रह्यो । टचेलले पछि भने, एकै गोलले पूरा खेलको निर्णय हुने गर्छ, त्यसैले यस्तो गोलको महत्त्व बढी हुने गर्छ ।यो समूहमा युभेन्ट्स शीर्षस्थानमा छ । टोलीले अर्को खेलमा स्विडेनको माल्मोलाई ३० ले हरायो । युभेन्ट्सका एलेक्स सान्ड्रोले सुरुआती गोल गरेपछि पाउलो डिबाला र अल्भारो मोराटाले गोल थपे । बायर्नले भने च्याम्पियन्स लिगमा घरबाहिर आफ्नो अपराजित यात्रा १९ खेल पुर्याएको छ । गत वर्ष च्याम्पियन्स लिगमै बायर्नले क्वाटरफाइनल चरणमा बार्सिलोनालाई ८२ ले हराएको थियो । यसपल्ट थोमस मुलरले ३४ औं मिनेटमा पहिलो गोल गरेपछि रोबर्ट लेवान्डोस्कीले दुई गोल थपे । यो जितले बायर्न समूह ई को शीर्षस्थानमा रह्यो । जितपछि लेवान्डोस्कीले भने, हामी यो खेल जित्न आएका थियौं र ठीक यही बेला बार्सिलोनाप्रति हाम्रो सम्मान छ । क्याम्प नोउमा बार्सिलोनाविरुद्ध खेल्न कहिले पनि सजिलो हुन्न । दिनका अन्य खेलमा डिनामो किभले बेन्फिकासँग ०० र सेभियाले साल्गबर्गसँग ११ को बराबरी खेले । फ्रान्सेली लिग विजेता लिले र बुन्डेसलिगाको शीर्षस्थानको उल्भसबर्गले पनि ०० खेलेका छन् ।"
एनभीए च्याम्पियनसिप असोज १० देखि,"काठमाडौं (कास) नेपाल भलिबल संघले एनभीए राष्ट्रिय महिला तथा पुरुष क्लब भलिबल च्याम्पियनसिप असोज १० देखि आयोजना गर्ने भएको छ । एक साता चल्ने प्रतियोगितामा पुरुषतर्फ १२ र महिलातर्फ ६ टोलीको सहभागिता रहनेछ । भलिबल संघले बुधबार पत्रकार सम्मेलन गरी दिएको जानकारीअनुसार प्रतियोगिताबाट पुरुषतर्फ उत्कृष्ट ७ र महिलातर्फ उत्कृष्ट ५ टोलीबीच चैत महिनामा छैटौं एनभीए राष्ट्रिय महिला तथा पुरुष क्लब भलिबल लिग सञ्चालन गरिने छ । च्याम्पियनसिपमा हेल्प नेपाल, नेपाल प्रहरी, त्रिभुवन आर्मी, एपीएफ, ढोरपाटन स्पोर्टस, गण्डकी प्रदेश, गल्कोट स्पोर्टस, मणिमुकुन्द, वाग्मती प्रदेश, दंगाली मिलन, नयाँबजार सामाजिक युथ र कर्णाली प्रदेश गरी १२ टोलीबीच प्रतिस्पर्धा हुनेछ । महिलातर्फ न्यु डायमन्ड एकेडेमी, एपीएफ, त्रिभुवन आर्मी, नेपाल पुलिस, एभरेस्ट क्लब बुटवल र ढोरपाटन स्पोर्टस क्लब गरी ६ टोलीको प्रतिस्पर्धा रहनेछ । यसवर्ष पुरस्कार राशिमा वृद्धि गरिएको छ । महिला तथा पुरुषतर्फको विजेताले ४ लाख, उपविजेताले २ लाख र तेस्रो हुने टिमले १ लाख रुपैयाँ पुरस्कार पाउनेछन् । महिला र पुरुषतर्फ सर्वोत्कृष्ट खेलाडीले २५२५ हजार पुरस्कार पाउनेछन् । विधागततर्फ उत्कृष्ट ६ जनाले जनही १० हजार पुरस्कार पाउनेछन् । प्रतियोगिता त्रिपुरेश्वरस्थित राखेप कभर्डहलमा हुनेछ ।"
सहारामा नयाँ नेतृत्व,कान्तिपुरकर्मी परियार पुरस्कृतसहारा खेलकुद पत्रकारिता पुरस्कारबाट कान्तिपुर दैनिकका पोखरा संवाददाता दीपक परियार सम्मानित भएका छन् । क्लबको २३ औं वार्षिकोत्सव समारोहमा गण्डकी प्रदेशका युवा तथा खेलकुदमन्त्री राजीव गुरुङले परियारलाई पुरस्कार हस्तान्तरण गरे । पुरस्कार राशि २० हजार ५ सय ५५ रुपैयाँ छ । क्लबका सल्लाहकार नारायण कार्कीको संयोजकत्वमा गठित प्रतिभा छनोट समितिले परियारलाई उत्कृष्ट खेल पत्रकारको रूपमा छनोट गरेको थियो । खेलकुदलाई प्राथमिकतामा राखेर समाचार प्रकाशन एवं प्रशारणमा योगदान पुर्याउने एक खेल पत्रकारलाई क्लबले हरेक वर्ष वाषिकोत्सवमा सम्मान गर्दै आएको छ । यसअघि १५ पत्रकार पुरस्कृत भइसकेका छन् ।
राइजिङलाई युवा खेलाडीको भर,"(पोखरा)  उदाउँदा युवा खेलाडीको टिम राइजिङ क्लब ए डिभिजन राष्ट्रिय फुटसल लिग खेल्न धरानबाट पोखरा आइपुगेको छ । असोज २ देखि २२ सम्म पोखरा रंगशालाको कभर्डहलमा हुने लिगका लागि क्लबले मंगलबारदेखि खेलस्थलमै अभ्यास थालेको छ । प्रदेश १ मा भएको छनोट खेलमा उपविजेता हुँदै ए डिभिजन क्लबमा दरिएको राइजिङमा सबै खेलाडी २३ वर्षमुनिका छन् । यिनै युवा खेलाडीको भरमा क्लबले पोखरामा प्रतिस्पर्धा गर्दै छ । टिममा १४ नियमित र ३ वैकल्पिक खेलाडी हुनुपर्ने भए पनि क्लबले १३ जनामात्रै ल्याएको छ । टिमका प्रशिक्षक युवेन्द्र गुरुङ बुधबार पोखरा आएका छन् । व्यवस्थापक रवि राई असोज १ मा पोखरा आइपुग्ने छन् । हाल सहायक प्रशिक्षक हेमन्त थापा मगरले टिम सम्हालेका छन् । २०७० मा धरानकै स्थानीय युवाको सक्रियतामा स्थापित राइजिङ क्लब विभिन्न फुटबल गतिविधिमा सक्रिय रहँदै आएको छ । पूर्वमा हुने फुटबल प्रतियोगिताहरूमा सक्रिय सहभागिता जनाउने यो क्लबले धरानकै स्थानीय खेलाडी समेटेर फुटसल टिम बनायो । लिगका लागि छनोट खेलमा प्रदेशका अन्य ९ टिमसँग भिड्यो । फुटसल फाइभसँग पराजित भएर उपविजेता बन्दै प्रदेश १ बाट लिगमा सहभागी हुने २ टिममध्येमा पर्यो । क्लबको नामजस्तै धरानमा फुटसल संस्कृति उदाउँदो अवस्थामा छ । चार वर्षअघि मात्रै धरानमा फुटसल भित्रिएको हो । धरान बजारमा हाल तीन फुटसल सञ्चालनमा छन् । केही बन्ने क्रममा छन् । प्रदेश १ का विराटनगर, दमक, इटहरीलगायत मुख्य सहरमा फुटसल छन् । प्रदेश १ मै फुटसलको क्रेज बढ्दो छ । फुटबलका लागि मैदान अभाव हुने भएकाले पनि फुटसलमा आकर्षण बढेको राइजिङका सहायक प्रशिक्षक थापा मगर बताउँछन् । हाम्रोतिर फुटसल भर्खरै स्थापित हुँदै छ, उनले भने, विस्तारै व्यावसायिक हुने र विस्तार हुनेक्रममा छ । फुटसलको गतिविधि बढ्दै गएको उनको अनुभव छ । राइजिङलाई धरानको बिग फुट फुटसल, मितेरी फुटसलको साथ छ । छनोट पछि झन्डै डेढ महिना यिनै फुटसलमा टिमले अभ्यास गर्यो । लकडाउनले गर्दा बीचबीचमा अभ्यास छुट्न पुग्यो । धरानमा टर्फमै अभ्यास गरेको टिमले काठमाडौंमा एक दिन म्याटमा म्याच खेल्यो । त्यसपछि पोखरा आएर नै अभ्यास थालेको हो । टर्फभन्दा म्याटमा केही अप्ठेरो हुँदोरहेछ, उनले भने, खेलाडीलाई बानी परोस् र यहाँको वातावरणसँग घुलमिल पनि होस् भनेर केही दिनअगाडि आयौं । टिममा सातदोबाटो र ब्याइज युनियनबाट खेलेका फुटबलर छन् । केही यसअघि पोखरा आएर खेलिसकेका फुटबलर छन् । धरानबाट आए पनि पोखरासँग परिचित भएकाले खेल प्रदर्शनमा कुनै असर नपर्ने टिमको ठम्याइ छ । खेलाडीबीचको टिमवर्क नै आफ्नो बलियो पक्ष भएको सहायक प्रशिक्षक बताउँछन् । पोखरा आउने सबैको इच्छा हुने र यहाँको वातावरण पनि राम्रो हुने भएकाले बसाइ पनि राम्रो हुने उनले ठानेका छन् । सचिन श्रेष्ठको कप्तानी रहेको टिममा सुदीप गुरुङ, रिवास मास्के, विशन श्रेष्ठ, मिलन लिम्बु आशालाग्दा खेलाडी हुन् । क्लबसँग अरू टिमको खेलकौशलबारे कमै जानकारी छ । सबै टिम उत्तिकै प्रतिस्पर्धी रहेको क्लबको बुझाइ छ । अन्य टिमजस्तै राइजिङको पनि उपाधि जित्ने नै लक्ष्य छ । यद्यपि अन्तिम ४ मा समेटिन पाउँदा पोखरासम्मको यात्राले सार्थकता पाउने टिमको अपेक्षा छ । एक नियमित खेलाडी र ती वैकल्पिक खेलाडीबिनै मैदानमा उत्रने तयारी गरेको यो टिमलाई सोचेजस्तो सहज भने हुने छैन । हाम्रो फरवार्डलाइन राम्रो छ, सहायक प्रशिक्षक थापामगर थप्छन्, लिगका लागि राम्रै तयारी छ । मैदानमा राम्रो फुटसल खेल्ने हो । एकताबद्ध भएर खेल्छौं । टिमका मुख्य प्रशिक्षक युवेन्द्र गुरुङ विराटचोक भेट्रान फुटबलका अध्यक्ष हुन् । उनैको निर्देशनअनुसार रणनीति तयार गर्ने टिमको तयारी छ । टिमलाई व्यवस्थित बनाउन व्यवस्थापक रवि राई पनि उत्तिकै खटिएका छन् । धरानकै गोकुलम रिसोर्टले प्रायोजन गर्दा टिमलाई आर्थिक हिसाबले राहत मिलेको छ । भिन्टेज, बराह ज्वेलर्सलगायत व्यावसायिक समूहले पनि टिमलाई साथ दिएका छन् ।एन्फाको आयोजना र टर्नपाइक इभेन्टको व्यवस्थापनमा हुने लिगका सम्पूर्ण खेल कान्तिपुर टेलिभिजन र ईकान्तिपुर डटकमबाट प्रत्यक्ष प्रशारण हुनेछन् । प्रतियोगितामा सहभागी हुने १० टिममध्ये २ टिम पोखराकै छन् । प्रदेश १ को राइजिङ क्लब र वाग्मतीको ढुकु फुटसल पोखरा आइसकेका छन् । अन्य टिम असोज १ अगावै पोखरा आइपुग्ने छन् । राइजिङ टिम ः सचिन श्रेष्ठ (कप्तान), मिलन लिम्बु, रिवस मास्के, दोर्जे तामाङ, बिकु तामाङ, अनिश भुजेल, सुदीप गुरुङ, भिषण श्रेष्ठ, सुशान्त राई, विवेक राई, कृष्ण राई, नगेन राई, केशव लिम्बु । रवि राई (व्यवस्थापक), युवेन्द्र गुरुङ (प्रशिक्षक), हेमन्त थापा मगर (सहायक प्रशिक्षक) ।"
फुटसल फाइभको समावेशी टिम,"(काठमाडौं)  फुटसल फाइभले ए डिभिजन राष्ट्रिय फुटसल लिगका लागि आफ्नो तयारी अन्तिम चरणमा पुर्याएको छ । पूर्वको च्याम्पियन बनेर प्रतियोगिताका लागि छनोट भएको यो क्लबले उत्कृष्ट प्रदर्शनसहित आफ्नो साख कायम राख्ने लक्ष्य लिएको छ । फुटसल फाइभ सुनसरीको धरानमा दर्ता भएको क्लब हो । यसकै आधारमा टोलीले प्रदेश १ को छनोट प्रतियोगितामा सहभागिता जनायो । च्याम्पियनका रूपमा फाइनल प्रतियोगिता खेल्न पाउने भयो । पूर्वबाट उदाएको यो क्लबले आफूलाई पूर्व वा धरानमा मात्र सीमित नराखी समावेशी रूपमा देशका खेलाडी छनोट गरेर टिम बनाएको छ । यो क्लबको आफ्नै मैदान छैन । उसले काठमाडौंमै रहेर काष्ठमण्डप फुटसलमा तयारी गरेको थियो । पछिल्लो एक सातादेखि टोलीले म्याटमा हुने प्रतियोगितामा अभ्यस्त हुन मनाङ ट्रस्टले स्वयम्भूमा सञ्चालन गरेको कोर्टमा अभ्यास गरिरहेको छ । अखिल नेपाल फुटबल संघ (एन्फा) ले फुटसल ए डिभिजन राष्ट्रिय लिग सञ्चालनका लागि छनोट प्रतियोगिता गर्नु अगाडि मात्र फुटसल फाइभ दर्ता गरिएको हो । तर यसले पाँच वर्षदेखि नै क्लबका रूपमा विभिन्न प्रतियोगितामा सहभागिता जनाउँदै आएको छ । छनोटमा गरेको उत्कृष्ट प्रदर्शन कायम राखेर फाइनलसम्मको लक्ष्य बनाएको छ । दर्ताको हिसाबमा नयाँ क्लब भए पनि यो टिमले पाँच वर्षदेखि एकसाथ खेल्दै आएको छ । हामीले काठमाडौं र धरानका स्थानीय प्रतियोगिताहरू खेलेका छौं, टिम म्यानेजरसमेत रहेका क्लबका प्रवन्ध निर्देशक जीवन आलेमगरले कान्तिपुरसित भने, पूर्वबाट आएको भए पनि हामीसँग समावेशी टिम छ । काठमाडौं, गोरखा, सुनसरी, सिन्धुपाल्चोक, दोलखा, सर्लाही, नुवाकोट जिल्लाका खेलाडी टिममा छन् ।नेपालमै पहिलोपल्ट आयोजना हुन लागेको प्रतियोगिता नछुटाउने उद्देश्यले नै टिममा सल्लाह गरी फुटसल फाइभ स्थापना गरिएको आलेमगरले जानकारी दिए । चैतमा छनोट प्रतियोगिता भएपछि फाइनल प्रतियोगिता आयोजनाका लागि दुईपल्ट मिति सर्दा आफूहरूलाई तयारी समय पर्याप्त मिलेको आलेले बताए । सुरुमा छनोट भएपछि अर्को महिना फाइनल प्रतियोगिता खेल्नुपर्ने थियो । देशभरका उत्कृष्ट टोलीबीच प्रतिस्पर्धा गर्न कठिन हुने भएकाले तयारी समय पुगेन कि भन्ने लागेको थियो । प्रतियोगिता सरेपछि हामीले पर्याप्त समय पायौं, आलेले थपे, तर साउन २३ गते निर्धारण गरिएको मिति पनि सरेपछि चाहिँ प्रतियोगिता नै नहुने हो कि भन्ने डर लागेको थियो ।क्लब सञ्चालक आलेले आफ्नो टिमले ठ्याक्कै यही लक्ष्य बनाएको भनेर प्रस्ट भनेनन् । तर छनोटको च्याम्पियनको हैसियतबाट राम्रो प्रदर्शन गर्ने दाबी गरे । यसका लागि उनको टिममा अनुभव, युवा जोस र राम्रो सन्तुलन छ । हामीसँग दुई राष्ट्रिय फुटसल टोलीका खेलाडी छन् । त्यसबाहेक युवा खेलाडीको जोस र लगाव पनि उत्तिकै छ, उनले भने, एकपछि अर्को खेल जित्दै गएमा मात्र सफल हुने हो । हामी हरेक खेल जित्न चाहन्छौं । विजय श्रेष्ठ र सरोज तामाङ यसअघि राष्ट्रिय फुटसल टोलीबाट खेलिसकेका खेलाडी हुन् । फुटसलमा निरन्तरताका लागि क्लब स्थापना गरेको बताउँदै आलेले पूर्वाधार निर्माणमा पनि योजना बनाएर अगाडि बढ्ने जानकारी दिए । क्लबले हालै मात्र नेपाल सुपर लिगको फ्रेन्चाइज क्लब विराटनगर सिटी एफसीसँग रणनीतिक साझेदारीका लागि सम्झौता गरेको थियो । एन्फाले टर्फ मैदानमा छनोट प्रतियोगिता गरेर अहिले वास्तविक फुटसलको विधि अनुशरण गरी म्याटमा प्रतियोगिता गर्न लागेको छ । टर्फमा बानी परेका खेलाडीहरूका लागि म्याटमा खेल्न कठिन हुन्छ नै, चोटको सम्भावना पनि उत्तिकै रहन्छ । यो सहभागी सबै क्लबहरूको डर र चिन्ताको कारक हो । एन्फाले फुटसलको टिममा फुटबल खेलाडीलाई पनि सहभागी गराउन छुट दिएकामा आले सन्तुष्ट छैनन् । दुवै खेलको आआफ्नै महत्त्व भएको र खेलाडीलाई कुनै एउटा खेलमा मात्र केन्द्रित गराउनुपर्ने माग आफूहरूले लामो समयदेखि राखेको आलेले सुनाए । उनको टिममा पनि ५ खेलाडी फुटबलबाट आएका छन् । तर एनएसएलमा सहभागी टिममध्ये सबैभन्दा थोरै फुटबलर सहभागी भएको फुटसल फाइभमा हो । आलेले यसलाई आफ्नो टिमको सकारात्मक पक्ष मान्छन् । टर्नपाइक इभेन्टको प्रायोजन तथा व्यवस्थापनमा हुने यो प्रतियोगिताका सम्पूर्ण खेल कान्तिपुर टेलिभिजन र ईकान्तिपुर डटकमबाट प्रत्यक्ष प्रशारण हुनेछ ।फुटसल फाइभ टिम ः सन्दीप कार्की (कप्तान), विजय श्रेष्ठ, सरोज तामाङ, रञ्जित गुरुङ, प्रवेश जोशी, किरण चौधरी, सुजन खड्का, धिरज तामाङ, नीरव खड्का, सन्जीव तामाङ, नयल श्रेष्ठ, विश्वजीत राई, सुजन लामा र शशांक कुमार रुम्बा । प्रशिक्षकविश्वास लामा, म्यानेजरजीवन आलेमगर, फिजियोसुरजकुमार लामा ।"
लुम्बिनीसँग अल्फा बिटा र लिनिङ,"(काठमाडौं)  लुम्बिनी फुटसल क्लबले आसन्न ए डिभिजन राष्ट्रिय फुटसललिगका लागि मुख्य प्रायोजक र प्रायोजकसँग सम्झौता गरेको छ । बुधबार आयोजित कार्यक्रममा मुख्य प्रायोजकका रुपमा अल्फा बिटा थिटा र प्रायोजकमा लिनिङ र ज्ञानी पोलिट््यांकस एन्ड पाइप कम्पनीसँग सम्झौता गरेको हो ।अमेरिकाको टेक्ससमा मुख्य कार्यालय रहेको अल्फा बिटा आईटी कम्पनी हो । यसको नेपालमा कार्यालय छ । कम्पनीले लुम्बिनी फुटसललाई ४ लाख रुपैयाँ प्रदान गरेको छ । कार्यक्रममा लुम्बिनी फुटसलका सञ्चालक तथा टिमका प्रशिक्षक प्रज्वल श्रेष्ठ र अल्फा बिटाका सीईओ मिजेश श्रेष्ठले सम्झौतापत्रमा हस्ताक्षर गरे ।सम्झौतापछि अल्फा बिटाका सीईओ श्रेष्ठले आफू पनि फुटबलर नै रहेको र खेल विकासका लागि आएको प्रस्ताव सहजै स्विकार गरेको जनाए । उनले लुम्बिनीलाई उत्कृष्ट प्रदर्शनका लागि शुभकामनासमेत दिए । लुम्बिनीको जर्सीमा अल्फा बिटाको लोगो प्रयोग हुनेछ ।सोही कार्यक्रममा चर्चित खेल सामग्री उत्पादन कम्पनी लिनिङले प्रतियोगिताका लागि जर्सी सेटसहितको खेल सामग्री हस्तान्तरण गर्यो । लिनिङको आधिकारिक बिक्रेता चाइना ट्रेड लिंकका मार्केटिङ म्यानेजर कृतराज महर्जन र लुम्बिनीका प्रज्वलले सम्झौतापत्रमा हस्ताक्षर गरे । महर्जन आफैं लुम्बिनी क्लबका खेलाडी हुन् ।उनले आफ्नो टिमको सन्तुलन राम्रो रहेको र लामो समयदेखि तयारी गरेकाले उत्कृष्ट नतिजा आउने विश्वास व्यक्त गरे । लिनिङले जर्सी सेट, पोलो टिसर्टलगायत २ लाखबराबर सामग्री प्रदान गरेको उनले जानकारी दिए ।लुम्बिनी फुटसललाई बुटवलमै रहेको ज्ञानी पोलिट्यांक्स एन्ड पाइप कम्पनीले पनि १ लाख ५० हजार रुपैयाँ प्रायोजन गरेको छ । स्थानीय क्लबको प्रचार र राम्रो प्रदर्शनका लागि प्रोत्साहनस्वरुप कम्पनीले सहयोग गरेको हो ।असोज २ देखि २२ सम्म पोखरा रंगशालास्थित कभर्डहलमा हुने प्रतियोगितामा १० टोलीको सहभागिता छ । तीन प्रदेशको एउटै छनोट प्रतियोगिता जितेर फाइनल प्रतियोगितामा आएको लुम्बिनीले आफ्नो पहिलो खेलमा सहरी प्रतिस्पर्धी झरना स्पोर्ट्स क्लब रूपन्देहीसँग खेल्नेछ । क्लबले प्रतियोगितामा शीर्ष चारभित्र रहने लक्ष्य राखेको छ ।"
प्रभातफेरीको बिदाइ,"काठमाडौं (कास) पोखरामा आयोजना हुने ए डिभिजन राष्ट्रिय फुटसल लिगमा सहभागी हुन जाने प्रभातफेरी युथ क्लब टोखालाई नेपाल लोकतान्त्रिक खेलकुद संघ वाग्मती प्रदेशले बुधबार बिदाइ गरेको छ । वाग्मती प्रदेशबाट छनोट भएको चार टोलीमध्येमा परेको प्रभातफेरीका खेलाडी, अफिसियल तथा प्रशिक्षकलाई पूर्वमन्त्री एवं नेपाली कांग्रेसका सहमहामन्त्री प्रकाशशरण महतले बिदाइ गरे ।नेता महतले उच्च मनोबलका साथ प्रतियोगितामा सहभागी हुँदै विजयी हासिल गरेर फर्कन शुभकामना दिए । नेपाल लोकतान्त्रिक खेलकुद संघका सचिव मनिष जोशीले टोखाको नेतृत्व गर्दै प्रतियोगितामा भाग लिने क्लब तथा खेलाडीलाई शुभकामना दिए ।लिगको आफ्नो पहिलो खेलमा प्रभातफेरीले पोखराको स्पोर्ट्स क्यासलसँग खेल्दैछ ।"
एनआरटीलाई केल्मीको प्रायोजन,काठमाडौं (कास) पाँचपल्टको सहिद स्मारक लिग ए डिभिजन च्याम्पियन एनआरटीले बुधबार केल्मीसँग चार वर्षका लागि खेल पोसाक र सामग्रीका लागि प्रायोजन सम्झौता गरेको छ । त्यसमा एनआरटीका अध्यक्ष सुन्दर नरसिंह जोशी र केल्मीको आधिकारिक बिक्रेता कामरु ट्रेडिङका प्रबन्ध निर्देशक प्रदीप न्यौपानेले हस्ताक्षर गरेका छन् । सम्झौताअनुसार केल्मी क्लबको किट पार्टनर भएको छ । केल्मीले अब आवश्यकताअनुसार क्लबलाई खेल पोसाक र सामग्री उपलब्ध गराउने छ । कात्तिक २९ देखि सुरु हुने नयाँ संस्करणको ए डिभिजनमा एनआरटीले केल्मीको जर्सी लगाएर खेल्नेछ । त्यस अवसरमा क्लबका अध्यक्ष जोशीले केल्मीसँग जोडिन पाएकोमा खुसी व्यक्त गरे ।
