शीर्षक,विवरण
एमसीसी अनुमोदन गराउन संसद्,"उनले मंगलबार सत्तारूढ दलको बैठकमा पनि छलफल गरेका थिए । एमसीसी अनुमोदन नहुँदा अमेरिकाले नेपाललाई दिएको अनुदान सहयोग फिर्ता हुन सक्ने बताएका थिए । यो परियोजना फिर्ता भए अन्तर्राष्ट्रिय समुदायमा नेपाल सरकारप्रतिको विश्वसनीयता गुम्न जाने र त्यसले लगानीका बहुक्षेत्रमा प्रभाव पार्ने संकेत देउवाको थियो । माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष नेपालले भने आफूहरूको संवेदनशीलतालाई बुझिदिन आग्रह गरेका थिए । तर, देउवाले सम्झौता फर्किए धेरै ठूलो असर पर्ने भन्दै अनुमोदन गर्नुपर्ने अडान त्यसपछिका बैठकमा निरन्तर राख्न थालेका छन् । प्रधानमन्त्री देउवा एमसीसी सम्झौता अनुमोदन गराउने मनस्थितिमै अघि बढेपछि सत्ता गठबन्धन दलबीच खटपट नआओस् भनेरै मध्यमार्गी जुक्ति निकालिएको छ । त्यसैले सम्झौताका विवादित विषयमा प्रस्ट पार्न एमसीसी मुख्यालयलाई पत्राचार गरिएको छ । मन्त्रालयले पठाएका चासोलाई एमसीसीले सकारात्मक रूपमा सम्बोधन गर्नेमा प्रधानमन्त्री पहिले नै ढुक्क छन् । जनस्तरमा उठेको शंका निवारण हुने गरी जवाफ पठाउन एमसीसी तयार रहेको संकेत आएको छ, दुई पक्षको मौखिक समझदारीमै पत्र लेखिएको हो । उताबाट औपचारिक जवाफ आएपछि सरकार र दलहरूलाई फेस सेभ गर्न सजिलो हुनेछ, अर्थ मन्त्रालयका एक अधिकारीले भने । उनका अनुसार एमसीसीले नेपालको संविधान, कानुन र सार्वभौमिकतालाई सम्मान गरेको लगायतका विषय पठाएपछि त्यसैका आधारमा संसद्बाट अलग्गै संकल्प प्रस्तावसहित सम्झौता अनुमोदन गराउने सरकारी तयारी छ । एमसीसीको विषयमा प्रधानमन्त्री देउवा गठबन्धनभन्दा पनि प्रतिपक्षी दलका नेता केपी शर्मा ओलीसँग बढी आशावादी छन् । प्रतिनिधिसभा विघटन र नयाँ सरकार गठनका विषयमा ओलीसँग बिग्रेको सम्बन्ध सुधार्न देउवाले कानुनमन्त्री कार्कीलाई गत मंगलबार बालकोट पठाएका थिए । कार्कीले भेटमा एमसीसीकै विषयमा ओलीको धारणा बुझेका थिए । त्यतिबेला ओलीले प्रधानमन्त्री देउवासँग संसद्मा १६५ सांसद रहेको भन्दै आफूहरूको सहयोग आवश्यक नहुने जवाफ दिएर पठाएका थिए । शनिबार कार्यकर्ता सम्मेलनमा पनि ओलीले एमसीसीबारे प्रधानमन्त्री देउवा र माओवादी केन्द्रका अध्यक्ष दाहालले बोल्नुपर्ने बताउँदै अनुमोदन गर्न चुनौती पनि दिए । उता, माओवादी केन्द्रका प्रमुख सचेतक देव गुरुङ प्रधानमन्त्री देउवाको त्यस्तो चाहना भए पनि राष्ट्र अहितमा रहेका बुँदा संशोधन नभएसम्म र राजनीतिक दलबीच समझदारी नहुँदासम्म एमसीसी अनुमोदन हुन नसक्ने बताउँछन् । उनका अनुसार अहिले एमसीसीको विषय सत्ताघटक दलहरूबीच छलफलको एजेन्डा नै बनेको छैन । बुधबार अर्थ मन्त्रालयले संशोधनका लागि पठाएको ११ बुँदे चासोको जवाफसमेत एमसीसीबाट आउन बाँकी रहेको गुरुङले बताए । नेपालले पठाएको ११ बुँदे प्रश्नमा अमेरिकीहरू सकारात्मक हुने कि नहुने, त्यसको जवाफ आएको छैन । संशोधनका लागि तयार भए पनि दुई पक्षबीच बसेर छलफल गर्नुपर्ने हुन्छ, उनले भने, त्यसपछि मात्रै सत्ताघटक दलहरूबीच छलफल हुन्छ । त्यस्तै, एमसीसी अघि बढाउन सक्ने कानुनी आधार छैन । अहिले संसद्को एउटा टेबुलमा लगेर राखिएको छ । त्यो प्रक्रियासम्मत छैन । अध्यादेशको चाङसहज राजनीतिक वातावरण बने प्रतिनिधिसभाको पहिलो बैठकमा बजेटलगायत १५ अध्यादेश अघि बढाउने तयारी गरेको छ । ओली सरकारले ल्याएको बजेटसँग सम्बन्धित तीन अध्यादेश (आर्थिक, राष्ट्र ऋण र विनियोजन) पारित भएका छैनन् । संसद् बैठक बोलाएपछि तथा चलिरहेको बेला अध्यादेश ल्याउन मिल्दैन । नियमित छलफल गरेर बजेटसम्बन्धी प्रतिस्थापन विधेयक पारित गर्न कम्तीमा दुई साता लाग्छ । ओली सरकारले जारी गरेको यौन हिंसाविरुद्धका केही ऐनलाई संशोधन गर्ने अध्यादेश, तेजाब तथा अन्य घातक रासायनिक पदार्थ (नियमन) अध्यादेश, नेपाल नागरिकता (पहिलो संशोधन) अध्यादेश, कोभिड१९ संकट व्यवस्थापन अध्यादेश, औषधि (तेस्रो संशोधन) अध्यादेश, स्वास्थ्यकर्मी तथा स्वास्थ्य संस्था, बेपत्ता परिवारका व्यक्तिको छानबिन, सत्य निरूपण तथा मेलमिलाप आयोगको तेस्रो संशोधन, फौजदारी कसुर तथा फौजदारी कार्यविधि, नेपाल प्रहरी तथा प्रदेश प्रहरी कार्यसञ्चालन तथा सुपरिवेक्षण, सामाजिक सुरक्षा एवं सुरक्षासम्बन्धी पहिलो संशोधन अध्यादेशलगायत छन् । यी अध्यादेश पारित गराउने हो भने सबै अध्यादेशको प्रतिस्थापन विधेयक ल्याउनुपर्छ । ओली सरकारले नै जारी गरेको संवैधानिक परिषद्सम्बन्धी अध्यादेशलाई भने सरकारले राष्ट्रपतिबाट फिर्ता गराइसकेको छ । साउन ३ मा सुरु भएको संघीय संसद्को आठौं अधिवेशनमा १० वटा बैठक बसे पनि पूर्ववर्ती सरकारले जारी गरेको अध्यादेशमाथि छलफल भएन । आठौं अधिवेशन गत साउन ३२ गते अन्त्य गरिएको थियो ।"
बजेटको अप्ठ्यारो बाटो,तीन विकल्प अघिल्लो सरकारकै अध्यादेश पास (सरकार अनिच्छुक)प्रतिस्थापन विधेयक पेस (एमालेद्वारा अवरोधको संकेत) नयाँ बजेटका साथ पेस्की विधेयक (समय अपर्याप्त)
दुई महिनाभित्र ६० लाख डोज खोप ल्याइँदै,"डा बिच्छाका अनुसार कोभाक्समार्फत भेरोसेल, अक्सफोर्ड अस्ट्राजेनेका, जोन्सन एन्ड जोन्सनमध्येबाट कुनै खोप आउने सम्भावना छ । नेपालमा एक तिहाइभन्दा बढी (३४३५ प्रतिशत) ले खोप लगाएका छन् । १६१० प्रतिशतले पूर्ण र १८२५ प्रतिशतले पहिलो डोज लगाएका हुन् । पछिल्लो २४ घण्टामा १ लाख ७ हजार ५ सय ९८ जनाले खोप लगाएका छन् । मन्त्रालयका अनुसार शनिबारसम्ममा एक डोज लगाउनेको संख्या १ करोड ३ लाख ७५ हजार ७ सय ६४ पुगेको छ । साउन १२ गते कम्तीमा एक डोज लगाएका ४९ लाख २० हजार १० जना थिए, पछिल्लो ४० दिनमा ५४ लाख ५५ हजार ७ सय ५४ जना थपिएका छन्, डा बिच्छाले भने, पछिल्लो समय दिनमा सरदर डेढ लाखदेखि दुई लाख मात्रासम्म खोप लगाइरहेका छौं ।स्वास्थ्य कार्यालय काठमाडौंका प्रमुख जनस्वास्थ्य प्रशासक बद्रीबहादुर खड्काका अनुसार शुक्रबारसम्म काठमाडौंका ४० प्रतिशत नागरिकले पूर्ण खोप पाएका छन् भने ४८ प्रतिशतले पहिलो डोज लगाएका छन् । काठमाडौंका ११ पालिकामध्ये शंखरापुर र दक्षिणकाली नगरपालिकाका १८ वर्षमाथिका सबै नागरिकले पहिलो डोज खोप लगाइसकेको खड्काले जानकारी दिए । स्वास्थ्य मन्त्रालयले १८ वर्षमाथिका सबैलाई चैत मसान्तसम्म पूर्ण खोप लगाउने लक्ष्य लिएको छ । असोज मसान्तसम्म ३३ प्रतिशत जनसंख्यालाई खोप लगाउने भनिएकामा अभियान लक्ष्यअनुसार नै अघि बढेको डा बिच्छाको दाबी छ । एक डोजले समेत संक्रमणसम्बन्धी जटिलता, मृत्युदर आदिलाई धेरै घटाइरहेको देखिएको छ, उनले भने । मन्त्रालयले अघिल्लो साता सार्वजनिक गरेको कोभिड१९ संक्रमणको दोस्रो राष्ट्रिय सेरो प्रिभ्यालेन्स सर्वेक्षणको प्रारम्भिक नतिजामा खोपको प्रभावकारिता राम्रो देखिएको छ । एक डोज लगाएकामा ८० प्रतिशत र पूर्ण खोप लगाएका ९० प्रतिशतमा कोभिडविरुद्घको एन्टिबडी बनेको सर्वेक्षणले जनाएको छ । बालबालिकाका लागि एक करोड डोज खोप ल्याइने स्वास्थ्य मन्त्रालयले डिसेम्बरदेखि सन् २०२२ को मार्चसम्म बालबालिकाकिशोरकिशोरीका लागि करिब एक करोड डोज खोप ल्याउने तयारी थालेको छ । डब्लूएचओले १२ देखि १८ वर्ष उमेर समूहका लागि मोडर्ना र फाइजर खोपलाई मात्र आकस्मिक अनुमति दिएको छ । सरकारले यिनै दुई कम्पनीका खोप ल्याउने तयारी थालेको हो । डा बिच्छाले डिसेम्बरसम्म ६० लाख डोज फाइजरमध्ये ५० लाख आउने बताए । बाँकी १० लाख डोज भने २०२२ को जनवरीदेखि मार्चसम्ममा आउन सक्ने सम्भावना छ । त्यस्तै, २०२२ को जनवरीदेखि मार्चसम्म मोडर्नाको ४० लाख डोज खोप पनि आउने डा बिच्छाले बताए ।"
"चिनियाँ सीमाबारे दुई प्रतिवेदन गोप्य, फेरि समिति","आचार्यलाई समितिमा राखिएपछि उनको ठाउँमा दार्चुलाको तुइन घटना छानबिन समितिका संयोजक सहसचिव जनार्दन गौतमलाई पठाइएको छ । सरकारको निर्णयपछि शुक्रबार नेपालस्थित चिनियाँ दूतावासले चासो जनाउँदै नेपालसँग कुनै पनि सीमा विवाद नरहेको दाबी गरेको छ । त्यसको भोलिपल्ट पूर्वप्रधानमन्त्री तथा एमाले अध्यक्ष ओलीले राजधानीमा आयोजित पार्टी कार्यक्रमलाई सम्बोधन गर्ने क्रममा चीनसँग सीमा विवाद नरहेको भन्दै कसलाई खुसी पार्न समिति बन्यो ? भनेर सरकारलाई प्रश्न गरेका थिए ।पूर्वपरराष्ट्रमन्त्रीसमेत रहेका राष्ट्रिय प्रजातन्त्र पार्टीका अध्यक्ष प्रकाशचन्द्र लोहनीले नेपाली आकाशमा भारतीय हेलिकोप्टर आएको, एसएसबीले तुइन खुस्काएर जयसिंह धामीलाई महाकालीमा खसाएको जस्ता गम्भीर विषयमा सरकारमा बसेर विगतमा टुंगो लागिसकेको नेपालचीन सिमानालाई विवादित बनाउन खोज्नु दुःखद भएको बताए । भारतीय हेलिकोप्टर नेपाली आकाशमा बिनाअनुमति आएकामा चुप लाग्ने, जयसिंह धामीको खोजबिनबारे मौन बस्ने तर विगतमा प्राविधिक टोलीले टुंगो लगाइसकेको हुम्लाको विषय किन एकाएक सरकारको प्राथमिकतामा पर्यो ? लोहनीले कान्तिपुरसँग भने, यो विस्मयकारी छ, असन्तुलित विदेशनीतितर्फ मोडिएको छ, यसले गर्दा नेपालले दुवै छिमेकीको विश्वास गुमाइरहेका छौं । यदाकदा सिमानामा समस्या देखिए संयुक्त संयन्त्रबाट निराकरण गर्नुपर्नेमा त्यसलाई पनि बेवास्ता गरिएको उनले बताए । पूर्वपरराष्ट्रमन्त्री प्रदीप ज्ञवाली पनि नाम्खामा विगतका प्रतिवेदनबाट कुनै विवाद नभएको स्पष्ट पारिसकेको तर सरकारको पछिल्लो निर्णयले नभएको विवादलाई जबर्जस्त स्थापित गर्न खोजेको बताउँछन् । विषय जयसिंह धामीको छ, नेपाली आकाशमा भारतीय हेलिकोप्टर अनधिकृत रूपमा उडाइएकोबारे छ । यसमा सरकारले भारतसँग जवाफ माग्नुपर्नेमा विषयान्तर गरेर नाम्खामा जबर्जस्ती विवाद छ भनेर स्थापित गर्न खोजेको देखियो, उनले भने, सरकारलाई विश्वास लागेन भने विगतका अध्ययनप्रतिवेदन हेरे भइहाल्यो, अनुगमननिरीक्षण नै आवश्यक ठानिए स्थायी संयन्त्र प्रयोग गर्नुपर्ने थियो ।नेपालस्थित चिनियाँ दूतावासले सीमा विवादलाई अस्वीकार गरेको छ भने प्रमुख प्रतिपक्षी एमालेले नाम्खामा सीमा विवाद नभएको धारणा सार्वजनिक गरिसकेको छ । सीमासम्बन्धी विगतका समिति प्रतिवेदन गोप्य राख्ने र सरकार परिवर्तनपिच्छे पुनः अध्ययनमा आफूअनुकूलका निर्णय लिने प्रवृत्तिले अन्तर्राष्ट्रिय सीमा मामिलामा आधिकारिक अडान र धारणामै दलहरूबीच विवाद देखिएको छ । नेपालचीन करिब १ हजार ४ सय १४ किमि लम्बाइको सीमा रहेकामा सगरमाथाको उचाइबारे दुवै देशले फरकफरक दाबी गरेका थिए । यस्तै दोलखाको लामाबगरबाट उत्तरतर्फ लाप्ची गाउँको कोर्लाङस्थित टिप्पामा पनि सीमा विवाद देखिएपछि ३० वर्षदेखि दुई देशबीच बाउन्ड्री प्रोटोकलमा हस्ताक्षर हुन सकेको छैन । दुवै देशका प्राविधिक टोली खटाएर गरिएको अध्ययन र मापनपछि सगरमाथाको विवाद २०७७ मंसिर २३ बाट निरूपण भइसकेको छ । तर, दोलखाको लामाबगरबाट उत्तरतर्फ टिप्पामा भने ५७, ५८ र ५९ नम्बरको स्तम्भ क्षेत्रको करिब ६ हेक्टर जमिन मिचिने गरी गाडिएको भन्दै चीनसमक्ष विवाद सल्टाउन नेपालले पहल गरिरहेको छ । नेपालको आग्रहअनुसार चीनले तत्परता नदेखाउँदा यही विषयका कारण दुवै मुलुकका प्राविधिक टोलीले सीमा क्षेत्रको अद्यावधिक विवरण तयार पार्न सकेका छैनन् । जसले गर्दा हरेक १० देखि १५ वर्षमा दुई देशबीच बाउन्ड्री प्रोटोकल मा हस्ताक्षर हुन सकेको छैन । यसअघि सन् १९८८ मा बाउन्ड्री प्रोटोकलमा हस्ताक्षर भएको थियो । सन् २००६ मा यससम्बन्धी विवरण अद्यावधिक गर्ने क्रममा लामाबगरको विषयमा सहमति नजुटेपछि विवाद सल्टिन बाँकी रहेको बताइन्छ । पूर्वराजदूत हिरण्यलाल श्रेष्ठले सीमाक्षेत्र यताउता परेको भए दुवै मुलुकको संयुक्त टोली खटिएर तथ्य र प्रमाणका आधारमा विवाद निरूपण गर्नुपर्नेमा सरकारले हालसाल घटेका घटनालाई विषयान्तर गर्न नाम्खामा सीमा अध्ययन टोली खटाएको टिप्पणी गरे । यसले दुई देशबीचको सम्बन्धमा तिक्तता ल्याउने मात्र होइन, सीमा र विदेश नीति अमूक व्यक्तिशक्तिको तुष्टि मात्रै पूरा गर्ने बताए । अन्तर्राष्ट्रिय सीमाको अद्यावधिक नभएको तीन दशक भइसक्यो, अहिलेको प्राथमिकता बाउन्ड्री प्रोटोकलमा हुनुपर्ने थियो, श्रेष्ठले कान्तिपुरसँग भने, तर, सरकार त्यतातिर नगएर यसअघि विवाद छैन भनेको विषयमा प्रवेश गरी चीनलाई चिढ्याउने अनि अमूक शक्तिलाई खुसी पार्ने नियतका साथ अघि बढेको छ, यसबाट सन्तुलित परराष्ट्रनीति खलबलिनेबाहेक अरू केही हुँदैन । सरकारले नाम्खा अध्ययनपछि प्राप्त प्रतिवेदनका आधारमा सीमाको अवस्थाबारे यकिन हुने बताएको छ । तर, एमाले विदेश विभाग प्रमुख राजन भट्टराईले सीमा मामिलामा सरकारले विगतका तथ्य र प्रमाण अनि छानबिन प्रतिवेदनलाई बिर्सिएर समिति गठन गरेको बताए । त्यसले मुलुकको असन्तुलित विदेश नीतिको संकेत गरेको छ । नेपालको एक इन्च पनि भूमि मिचिनु हुँदैन, तर विवादै नभएको ठाउँमा जबर्जस्त विवाद देखाउन खोज्नु राष्ट्रको अहितमा छ, उनले भने, विगतमा सरकारबाटै टुंगो लगाइएको विषय अर्को सरकार आउनेबित्तिकै विवाद छ भनेर स्थापित गर्न खोज्नुले हामीलाई पुर्याउने कहाँ हो, सरकारलाई हेक्का होस् ।"
संक्रमणकालीन न्याय असफलतातर्फ,"(काठमाडौं)  बागलुङको साविक राङ्खानी गाविस७ का १३ वर्षीय गणेश केसीलाई सुरुमा माओवादी कार्यकर्ताले घरबाट लिएर गए । उनका बुबा विमलबहादुर क्षत्रीका अनुसार उनलाई माओवादीले बन्दोबस्तीका सामान बोकाउँदै हिँडाएका थिए । २०५८ साल असार ३ मा माओवादी कार्यकर्ताको झोला बोकेर हिँडिरहेका बेला नारायणस्थान भन्ने ठाउँबाट सेनाको गस्ती टोलीले नियन्त्रणमा लियो । बुबा विमलले उनलाई त्यहाँबाट कालीदल गुल्मसम्म पुर्याइएको जानकारी पाए । तर त्यसयता गणेशको केही खबर छैन । छोराको खोजीमा २० वर्ष भौंतारिएपछि अहिले विमलले प्रहरी कार्यालयमा जाहेरी दिएका छन् । सुरुमा सेनाविरुद्ध उजुरी गर्न सक्ने अवस्था थिएन । शान्ति प्रक्रियापछि बेपत्ता आयोग बन्नेछ र त्यसैले खोज्नेछ भनेर हामीलाई अल्झाइयो, उनले भने, आयोग बनेको पनि ६ वर्ष भयो । केही काम नगरेपछि जाहेरी दिन गएका हौं । दर्ता भने गरेको छैन ।विमलले कालीदल गुल्मका तत्कालीन गुल्मपति चन्दबहादुर पुन, गस्तीमा खटिएका टोलीका कमान्डर र गुल्मको अप्रेसन डेक्समा कार्यरत तत्कालीन सैनिक अधिकृतहरूलाई पहिचान गरी गैरकानुनी थुना, यातना र बलपूर्वक बेपत्ता पारेको अपराधमा कारबाही माग गरेका छन् । त्यस्तै बागलुङकै साविक बोहरागाउँ९ झिम्पाकी सुशीला शर्मालाई २०६२ साल मंसिर १६ मा माओवादी कार्यकर्ताले पसलबाटै बलपूर्वक नियन्त्रणमा लिए । शर्माका परिवारले अहिलेसम्म उनको खबर पाएका छैनन् । सुरुमा सुशीलालाई पार्टीको श्रम शिविरमा लगेको बताएका माओवादी कार्यकर्ताले त्यसपछि भने खबर दिएनन् । अहिले सुशीलाका पति खुमलाल शर्माले प्रहरीमा जाहेरी दिएका छन् । गैरकानुनी रूपमा नियन्त्रणमा लिई बेपत्ता पारेको कसुरमा तत्कालीन नेकपा माओवादीकी एरिया इन्चार्ज मीना, तत्कालीन गाउँ जनसरकार प्रमुख अर्जुन भन्ने गोपाल विक, सहइन्चार्ज भीषण, आजाद भनिने टेकबहादुर केसीलगायतलाई कारबाही गर्न माग गरेका छन् । गत भदौ १३ गते बागलुङका क्षत्री र शर्माले जस्तै कास्की, मोरङ, रूपन्देही, बाँके र कञ्चनपुरबाट द्वन्द्वको समयमा बेपत्ता पारिएका व्यक्तिका कम्तीमा १२ परिवार जाहेरी लिएर प्रहरी कार्यालय पुगेका छन् । तर, जाहेरी दर्ता भइसकेको छैन । बेपत्ता व्यक्तिका परिवारजनलाई शान्ति प्रक्रिया सुरु भएपछि भविष्यमा संक्रमणकालीन न्यायिक संयन्त्रका रूपमा स्थापना हुने सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगले काम गर्छन् भन्ने आश्वासन दिइएको थियो । तर शान्ति प्रक्रिया सुरु भएको ८ वर्षपछि २०७१ माघमा दुइटा आयोग गठन भए पनि साढे ६ वर्षसम्म एउटासम्म उजुरी टुंगो लागेको छैन । त्यसका कारण आयोगहरूप्रति पीडितको विश्वास छैन । विभिन्न बहानामा उनीहरूलाई झुलाउने तर न्याय नदिने भएपछि उनीहरू नियमित फौजदारी प्रक्रियामा लागेका हुन्, मानवअधिकारकर्मी चरण प्रसाईंले भने, द्वन्द्वपीडितलाई न्याय दिने मनसाय कसैको छैन । २०७१ को माघ २८ मा गठन भएको बेपत्ता पारिएका व्यक्तिको छानबिन आयोगका पदाधिकारीलाई सुरुमा दुई वर्षमा काम सक्ने म्यान्डेट थियो । तर, दुई पटकसम्म एकएक वर्षका लागि पदावधि थप गरिँदा पनि काम सकेनन् । २०७५ माघपछि एक वर्ष आयोग खाली रह्यो । २०७६ को माघमा एक वर्षका लागि भनेर नयाँ पदाधिकारी नियुक्ति गरियो । उच्च अदालतबाट सेवानिवृत्त न्यायाधीश युवराज सुवेदीको अध्यक्षताको आयोगमा विश्वप्रकाश भण्डारी, गंगाधर अधिकारी, सुनीलरञ्जन सिंह र सरिता थापा सदस्य छन् । तोकिएको समयमा काम नसकिएपछि सरकारले २०७७ को माघमा १९ दिनका लागि कार्यकाल थप्यो । त्यसपछि पाँच महिना र गत असार मसान्तपछि एक वर्षका लागि पदावधि थपिएको छ । अध्यक्ष सुवेदी भने कानुनले दिएको म्यान्डेटअनुसार काम गरिरहेको दाबी गर्छन् । गठन भएको झन्डै साढे ६ वर्षको अवधिमा आयोगले २ हजार ५ सय १३ जना व्यक्ति बेपत्ता रहेको ठहर गरेको छ । ३१ जना व्यक्ति फेला पारेको र ५ सय ३२ जनालाई पीडित परिचयपत्र दिएको जनाएको छ । आयोगहरूले समस्या सुल्झाउने गरी काम गरेका छैनन् । कि संक्रमणकालीन न्यायिक प्रक्रियाले न्याय दिनुपर्यो, कि नियमित फौजदारी संयन्त्रले काम गर्नुपर्यो, बागलुङका बेपत्ता परिवारलाई कानुनी परामर्श दिँदै आएका कानुन व्यवसायी राम शर्मा भन्छन्, अपराध गर्नेले कहिलेसम्म उन्मुक्ति पाइराख्ने ? शान्ति प्रक्रिया सुरु भएपछिका १४ वर्ष अड्डा अदालत धाउन थालेका पीडितहरूलाई न्याय दिनुको साटो सधैं दुःख मात्र दिइरहने ?२०६३ सालको विस्तृत शान्ति सम्झौता र अन्तरिम संविधानमा सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगमार्फत द्वन्द्वकालीन घटनाको सम्बोधन गर्ने व्यवस्था गरिएको थियो । कानुन नबनेसम्म शान्ति सम्झौता र संविधानका ती प्रावधान कार्यान्वयन हुँदैनथे । तर, ऐन बनाउन भने दलहरूले लामो समय प्रयास नै गरेनन् । त्यससम्बन्धी विधेयक २०६६ सालमा मात्रै संविधानसभामा पेस गरियो । विधेयक पेस भएपछि पनि कुनै काम नगरी संसद्मा अर्को तीन वर्ष गुजारियो । २०६९ साल जेठ १४ मा संविधानसभा विघटन भएपछि विधयेक स्वतः निष्क्रिय भए । त्यसपछि खिलराज रेग्मी मन्त्रिपरिषद्को अध्यक्ष भएका बेला बेपत्ता भएका व्यक्तिको छानबिन सत्य निरूपण तथा मेलमिलाप आयोग अध्यादेश, २०६९ ल्याइयो । उक्त अध्यादेश अन्तरिम संविधान, विस्तृत शान्ति सम्झौता र सर्वोच्च अदालतका नजिरको विपरीत थियो । सर्वोच्च अदालतको न्यायाधीशका रूपमा रेग्मी र कल्याण श्रेष्ठले २०६४ सालमा जबर्जस्ती व्यक्ति बेपत्ता पार्ने कार्यलाई अपराध मान्ने कानुन बनाउन आदेश दिएका थिए । रेग्मी मन्त्रिपरिषद्ले ल्याएको अध्यादेशले स्वयं रेग्मी संलग्न इजलासको आदेशलाई पनि कुल्चिएको थियो । जसलाई अधिवक्ता माधव बस्नेत तथा द्वन्द्वपीडित परिवारका रामकुमार भण्डारीले त्यसै वर्षको चैत १९ मा सर्वोच्च अदालतमा चुनौती दिए । सर्वोच्चको विशेष इजलासले २०७० पुस १८ मा अध्यादेशका प्रमुख दफाहरूलाई असंवैधानिक भन्यो । सर्वोच्चले यसअघिका आदेशलाई मार्गनिर्देशक सिद्धान्त मान्दै अध्यादेश संशोधन गर्न भन्यो । तर, सरकारले संशोधन गरेन । २०७१ सालमा ल्याइएको बेपत्ता पारिएका व्यक्तिको छानबिन, सत्य निरूपण तथा मेलमिलाप आयोगको सम्बन्धमा व्यवस्था गर्न बनेको ऐन मा पनि अध्यादेशका त्रुटि दोहोर्याइयो । त्यसपछि फेरि २०७१ जेठ २० मा सुमन अधिकारीसहित २ सय ३४ जना द्वन्द्वपीडितले सर्वोच्च अदालत गुहारे । विशेष इजलासले त्यसै वर्षको फागुन १४ मा ऐन संशोधन गर्न सरकारलाई अर्को आदेश दियो । अदालतले भन्यो, संविधान, शान्ति सम्झौता, अन्तर्राष्ट्रिय मापदण्ड र सर्वोच्च अदालतका नजिरबमोजिम कानुन संशोधन गर्नू । गम्भीर अपराधमा क्षमादान नदिनू, मेलमिलाप गराउन सकिने सामान्य प्रकृतिका घटनामा पनि पीडितको सहमति लिनू ।२०६३ बाट सुरु भएको शान्ति प्रक्रियाका अधिकांश काम सकिएका थिए । अन्तरिम विधायिका गठन, संविधानसभाको निर्वाचन, गणतन्त्र घोषणा, संविधान निर्माण, माओवादी लडाकुको व्यवस्थापन जस्ता काम क्रमशः सकिँदै थिए । शान्ति प्रक्रियाको मुख्य एलिमेन्ट मध्ये संक्रमणकालीन न्यायसँग सम्बन्धित काम मात्रै बाँकी थियो । त्यसैले सर्वोच्चको आदेशपछि सरकारले ऐन संशोधन गर्नुपर्ने थियो । पीडितहरूको विश्वास जित्ने गरी आयोगहरू गठन गर्नुपर्ने थियो । तर, त्यसविपरीत २०७२ साउन ११ मा सरकारले सर्वोच्च अदालतलाई भन्यो, आदेशबमोजिम कानुन संशोधन गर्न सकिँदैन । बरु त्यो आदेश नै बदर गरिपाऊँ । यस्तो मागसहित आदेश पुनरावलोकनका लागि सरकारले दर्ता गराएको निवेदन ५ वर्षपछि २०७७ को वैशाख १४ मा सर्वोच्च अदालतले खारेज गरिदिएको छ ।सर्वोच्चको बृहत् पूर्ण इजलासले पुरानो आदेशलाई पुनरावलोकन गर्न आवश्यक छैन भन्यो । यसको अर्थ संक्रमणकालीन न्यायिक प्रक्रियामा माइलस्टोन मानिएको २०७१ साल फागुन १४ को आदेश कार्यान्वयन गर्नुको विकल्प सरकार सामु छैन । सर्वोच्च अदालतले अन्तिम पटक आदेश दिएको पनि डेढ वर्ष बित्यो । सरकारले कार्यान्वयनको सुरसार गरेको छैन । मानवअधिकारकर्मी विकास बस्नेत भन्छन्, पीडितलाई न्यायबाट वञ्चित गराउने संयन्त्रका रूपमा बेपत्ता छानबिन र सत्य निरूपण आयोगलाई प्रयोग गरिएको छ । द्वन्द्वपीडितलाई निरन्तर बेवास्ता गरिएकाले उनीहरू नियमित फौजदारी प्रक्रियाबाट न्याय खोज्न लागिरहेका छन् ।संक्रमणकालीन न्यायलाई नै असफल पार्ने गरी भएको सरकारी अकर्मण्यताका कारण पीडितहरू नियमित फौजदारी प्रक्रियामा जान खोजेका हुन् । अहिले ६ जिल्लाका १२ परिवार मात्र निवेदन लिएर गएका छन्, द्वन्द्वपीडित विश्वस्त हुन सकेनन् भने देशैभरबाट यस्तो निवेदन आउन थाल्नेछन्, लामो समयदेखि संक्रमणकालीन न्यायको क्षेत्रमा क्रियाशील अधिवक्ता काशीराम ढुंगानाले भने । अहिलेसम्म पनि जबर्जस्ती बेपत्ता पार्ने अपराधलाई नियन्त्रण गर्ने छुट्टै कानुन बनाइएको छैन । २०७५ को भदौ १ देखि कार्यान्वयनमा आएको मुलुकी अपराध संहिताले बेपत्ता पार्ने कार्यलाई कसुर मानेका कारण द्वन्द्वपीडितहरूले त्यही कानुनअनुसार जाहेरी दिन थालेका हुन् । मानवअधिकारकर्मी तथा अधिवक्ता राजु चापागाईं उजुरी दर्ता नगरे पीडितहरू प्रहरीकै माथिल्लो निकाय र सरकारी वकिलको कार्यालयमा जान सक्ने बताउँछन् । त्यहाँ पनि दर्ता गरिएन भने अदालत जाने विकल्प पीडितसँग बाँकी नै रहन्छ, उनले भने, सधैं यसैगरी पन्छाउन सकिँदैन भन्ने राज्यले बुझ्नुपर्यो । नेपालका घटना अन्तर्राष्ट्रियकरण भइसकेका छन् । त्यसैले सधैं यसरी उन्मुक्ति पाइँदैन । अहिले पीडित आफैंले समस्या समाधानका लागि पहलकदमी लिएका छन् । सरकार गम्भीर बनोस् ।"
ओभाएनन् पीडितका आँखा,"(बाँकेबुटवल)  बाँकेको कोहलपुर११ कालिकानगरकी देउसरा कामी घटना विवरणको मिसिल बोकेर आइतबार जिल्ला प्रहरी कार्यालय पुगिन् । तर, प्रहरीले मुद्दा दर्ता गर्न मानेन । उनी यसरी न्यायका लागि धाउन थालेको ३ दशक बितिसक्यो, सधैंझैं यसपालि पनि उनी आश्वासन लिएर फर्किइन् ।एसपी श्यामकृष्ण अधिकारीलाई मुद्दा दर्ता गरिदिनूस् हजुर भनेर पटकपटक आग्रह गरिरहिन् । उनले ध्यान दिएर मिसिल पढे तर पनि मुद्दा दर्ता गर्न चाहेनन् । मुलुकभरको समस्या भएकाले बुझेर दर्ता गरुँला भन्दै देउसरालाई निराश बनाए । आयोगले काम गरेन, प्रहरीले मुद्दा हेरिदिन्छ कि भन्ने आसले आयौं, उनले भनिन्, फेरि उस्तै । देउसराका श्रीमान् धनसिंहलाई २०५९ वैशाख १३ गते राति सुरक्षाकर्मीले बेपत्ता बनाएका थिए । धनसिंहसँगै कोहलपुरका अन्य ५ जना अझै भेटिएका छैनन् । १९ वर्षअघिदेखि बेपत्ता श्रीमान्को केही पत्तो छैन । तर, देउसराले आस नै भने मारिसकेकी छैनन् । उनको निधारमा रातो टीका छ । अन्तरमनमा एक दिन श्रीमान् फर्केर आउलान् भन्ने विश्वास त छ तर कसले ल्याइदिने ? करिब २ दशकदेखि राज्यसमक्ष उनी यही प्रश्न गर्दै आएकी छन् । मानव अधिकारवादी संघसंस्थामा सक्रिय भएर खोजीका लागि अपिल गरे पनि अहिलेसम्म श्रीमान्को कुनै खुटखबर छैन । राज्यले न एकल बनायो न दुकल, उमेरले ६ दशक पार गरेकी उनले भनिन्, न्याय नपाउँदासम्म लडिरहन्छु । न्यायको आशा बोकेर बेपत्ता पारिएका श्रीमान्को खोजीमा मुद्दा दायर गर्न चन्द्रकला उप्रेती पनि उनीसँगै आएकी थिइन् । नेपालगन्ज धम्बोझी१ की उनका श्रीमान् भूपेन्द्रराज उप्रेतीलाई सेनाले २०६० मंसिर २३ गते बिहान बेपत्ता बनाएको थियो । श्रीमान् राज्यले गायब पारेकाले राज्यले नै फिर्ता गराउनुपर्ने उनको अडान छ । द्वन्द्वपीडित महिला राष्ट्रिय सञ्जालकी अध्यक्ष रहेकी उनी न्यायका लागि निरन्तर संघर्षरत छन् । तर, बेपत्ताको अवस्थाबारे खोजी गर्न गठित सत्य निरूपण तथा बेपत्ता पारिएकाको छानबिन आयोगले अहिलेसम्म न्याय दिन नसक्दा उनीजस्ता थुप्रै द्वन्द्वपीडित राज्यप्रति रुष्ट छन् । दुई वर्षका लागि खोलिएको आयोगले अहिलेसम्म पीडितलाई न्याय दिन सकेन, उनले भनिन्, त्यसैले हामी आफैं प्रहरी कार्यालयमा मुद्दा जाहेरी दिन आएका हौं । सरकारले द्वन्द्वपीडितका एउटै पनि घटनाको स्थिति पत्ता लगाउन सकेको छैन । यो फौजदारी मुद्दा हो भन्दै पीडित न्यायका लागि प्रहरीसमक्ष पुग्न थालेका छन् । प्रहरीले त्यसको अनुसन्धान गरेर पीडितलाई न्याय दिन जरुरी रहेको अधिवक्ता वसन्त गौतमले बताए । उनका अनुसार बाँकेमा ६५ जना बेपत्ता पारिएका परिवार छन् । त्यससँगै विभिन्न जिल्लाबाट बसाइँसराइ गरी आएका परिवार पनि यहाँ छन् । मध्यपश्चिम क्षेत्र सबैभन्दा बढी बेपत्ता भएको क्षेत्रमा पर्छ । बर्दियामा २ सयभन्दा बढी परिवार बेपत्ता पारिएका छन् । द्वन्द्वको घाउ सुकिसक्यो तर बेपत्ता पारिएका परिवारको आँसु सुकेको छैन, अधिवक्ता गौतमले भने, राज्यले न्याय नदिई सुखै छैन । विद्रोही र राज्य दुवैतर्फबाट भएको अपराधलाई राजनीतीकरण गर्दा पीडितले न्याय पाउन सकेनन् । सशस्त्र द्वन्द्वमा बेपत्ता भएका आफन्तको स्थितिबारे तिनका परिवार तड्पिइरहेका छन् । १६ वर्षअघि श्रीमान् कमलप्रसाद बेपत्ता भएपछि विक्षिप्त बनेकी रूपन्देहीको गजेडीकी धनकुमारी थारूको अवस्था अझै सामान्य भएको छैन । उनी कमै मानिससँग मात्र बोल्छिन, त्यो पनि बोल्न सुरु गर्यो कि रुन थाल्छिन् । बेलाबेलामा झस्केर बेहोस पनि हुने गर्छिन् । भारतबाट रोजगारी गरी फर्केको ३ दिनपछि कमलप्रसाद २०६२ भदौ ११ गते पर्रोहाबाट सेनाको कब्जामा परेका थिए । त्यसबेला धनकुमारी २२ वर्षकी थिइन् । उनका साथमा दुईमहिने छोरी र ६ वर्षे छोरा थिए । नाबालकसहित माइतीघर बसेकी धनकुमारी अझै घरमा स्थापित हुन सकेकी छैनन् । श्रीमान्को सास कि लास माग गर्दै तीन तहकै सरकार र संघसंस्था धाउँदा उनी थाकिसकिन् । हावाले ढोका ठेल्दा पनि उहाँ आएको झल्कोले सताउँछ, उनले भनिन् । कानुनले १२ वर्षसम्म बेपत्ता व्यक्तिलाई मृतकसरह मानेर हकवालालाई सम्पत्तिको अधिकार दिन्छ । धनकुमारी यसबाट वञ्चित छन् । उहाँ नभेटिएपछि कुसको प्रतिमा बनाएर काजकिरिया गरौं, मृत्यु दर्ता गराऔं भन्दा सासूससुराले मान्नुभएन, उनले भनिन्, अहिले वडा कार्यालयले मिल्दैन भनेर फर्काउँछ । मृत्यु दर्ता नहुँदा उनले घरपरिवारको सम्पत्तिमा हकदाबी गर्न पाएकी छैनन् । अन्य महिलासरह एकल महिलाको सामाजिक सुरक्षा भत्ता पाउनबाट वञ्चित भएकी छन् । १८ वर्षअघि श्रीमान् गोपाल रिजाल बेपत्ता भएपछि विक्षिप्त बनेकी सैनामैनाकी कमलाको अवस्थामा पनि अझै सुधार आएको छैन । संगीसाथी देख्दा भक्कानिन्छिन् । २०६० मंसिर २८ गते माओवादी आशंकामा राज्य पक्षले गोपाललाई बेपत्ता बनाएको उनको भनाइ छ । परिवार र समाजले अन्तिम संस्कार नगरे पानी नचलाउने भनेपछि बाध्य भएर गरेको उनले बताइन् । साँझमा कालो छाया देख्दा पनि उहाँ उभिएजस्तै लाग्छ, कमलाले भनिन्, सपनामा पनि झस्कन छोडेकी छैन । श्रीमान् बेपत्ता हुँदा कमला २५ वर्षकी थिइन् । त्यसबेलाका ५ वर्षे छोरा अहिले हुर्किसकेका छन् ।"
पुराना नेतालाई जित्नै धौधौ,"सिन्धुली (कास) फेरिएका मुद्दा र समयअनुसार सशक्त भएर अगाडि आउन नसकेका पुराना नेतालाई कांग्रेस प्रतिनिधिमा निर्वाचित हुन गाह्रो परेको छ । पूर्वस्वास्थ्यमन्त्री विपिन कोइराला सुनकोसी गाउँपालिका१ को दुम्जाबाट क्षेत्रिय प्रतिनिधिका लागि भएको मतदानबाट तेस्रो मतसहित विजयी भएका छन् । नेपाल विद्यार्थी संघका संस्थापक सभापति कोइराला सिन्धुलीको कांग्रेसमा दुई कार्यकाल सभापति र ०५१ सालमा क्षेत्र नं १ बाट प्रतिनिधिसभा सदस्य भएका थिए । पुर्ख्यौली थलो सुनकोसीको दुम्जाबाट कांग्रेस क्रियाशील सदस्य भएका उनको वडामा क्षेत्रीय प्रतिनिधि खुल्ला र दलित प्रतिनिधिका लागि आकांक्षी बढी हुँदा मतदान भएको थियो । खुल्लातर्फको ६ जनाका लागि १० जनाको उम्मेदवारी परेको थियो । स्थानीय नेता कपिल कोइरालाले १ सय २४, देवराज नेपालले १ सय १७ मत पाउँदा पूर्वमन्त्री कोइराला १ सय १३ मत पाएर तेस्रो भएका थिए । दुई दशक अघिसम्म कांग्रेसको उपल्लो निकाय महासमिति सदस्यहरू छनोट गर्दा पूर्वमन्त्री कोइराला एकल रूपमा तोक्ने गर्थे । महाधिवेशन प्रतिनिधि र जिल्ला कार्यसमितिको सूचीले कोइरालाको गोजी भरिएको हुन्थ्यो, कांग्रेस नेता मीनबहादुर श्रेष्ठले स्मरण गरे, अहिले क्षेत्रीय प्रतिनिधि (बुथ) पहिलो खुड्किलोका लागि नै कठिन संघर्ष गर्नुपरेको छ ।बीपी र गिरिजाप्रसाद कोइरालाको खटनपटनबाट चल्ने पूर्वमन्त्री कोइराला पछिल्लो समय राजतन्त्रको वकालत गर्न थालेका थिए । पुस्ता फेरिएको छ, राजतन्त्रभन्दा युवाहरूको चाहना गणतन्त्र नै भएकाले कोइराला ओरालो लाग्दै गएका हुन्, सिन्धुली बहुमुखी क्याम्पसका प्राध्यापक सन्तोष शर्मा भन्छन्, चार बीस हुन लागेका कोइरालाका धेरै दौतरी अहिले छैनन् । पछिल्लो पुस्तालाई आकर्षण गर्ने मुद्दाबाट टाढा भएपछि स्वाभाविक रूपमा पछि पर्नुको विकल्प हुन्न । पूर्वसांसद मोहनप्रसाद बराल क्षेत्र नं १ को कमलामाई नगरपालिका१३ रानीबासबाट क्षेत्रीय प्रतिनिधि चयन भएका छन् । केन्द्रिय सदस्य, संघ तथा प्रदेशका सांसद तथा उमेदवार, बहालवाला पाटी सभापति स्वतः क्षेत्रीय प्रतिनिधि चयन हुने कांग्रेस विधानमा व्यवस्था छ । १३ औं महाधिवेशनका महासमिति सदस्य दिनेश अधिकारी भने दुधौली नगरपालिका१ की २ मा नामावली भन्दाभन्दै क्षेत्रीय प्रतिनिधिबाट वञ्चित भएका छन् । दुधौली९ मा क्षेत्रीय प्रतिनिधि खुलाका लागि मतदान हुँदा ८ जना आकांक्षी बाहिरिएका छन् । सिन्धुलीका नौ स्थानीय तहका ७९ वडामा शुक्रबार र शनिबार वडा अधिवेशन सम्पन्न भएको छ । कतै मतदान र कतै निर्विरोध गरेर ७९ वडा सभापतिसहित करिब एक हजार पाँच सय क्षेत्रीय प्रतिनिधि चयन भएको निर्वाचन अधिकृत लिखतबहादुर खड्काले बताए ।"
कुपोषणको पुस्तैनी चक्र,"(काठमाडौंवीरेन्द्रनगर)  विश्व स्वास्थ्य संगठन (डब्लूएचओ) ले नवजात शिशुको तौल २५ किलोदेखि ३४ किलोसम्म हुनुपर्छ भन्छ । मुगुको सोरु गाउँपालिका५ की २१ वर्षीया मीना शाहीको बच्चा जन्मँदा एक किलो आठ सय ग्रामको थियो । डाक्टरले दिएको मितिभन्दा दुई दिन ढिला उनले बच्चा जन्माएकी थिइन् । कम तौलको बच्चा भएकाले विशेष स्याहार गर्न स्वास्थ्यकर्मीले सल्लाह दिए । यसलाई मीनाले सामान्य ठानिन् । बच्चाले तीन महिनामै प्राण त्याग्यो । मेरो खानपिन त अरू बेलाजस्तै थियो, काम पनि गर्थें, उनले भनिन्, बिस्तारै बच्चा बढ्दै जाला भन्ने सोचेँ, बच्चा गुमेपछि मात्रै थाहा भयो म पनि कुपोषित रहेछु । हुम्लाको अदानचुली गाउँपालिका२ की मैनसरा विकको १६ वर्षमा विवाह भयो । ६ महिनापछि गर्भ बसे पनि मेलापात, घाँसदाउरा गर्दागर्दै उनले खानपिनमा ध्यान दिन पाइनन् । पौष्टिक आहार र आराम नपाउँदा तीन महिनामै गर्भ खेर गयो । त्यसपछिका दुईवटा गर्भ पनि अडिन सकेनन् । चौथो पटककी गर्भवती उनलाई २०७६ पुस १३ मा बेथा लाग्यो । बच्चा पेटमै मरिसकेको रहेछ । त्यसको तेस्रो दिनमा २० वर्षकी मैनसराले पनि ज्यान गुमाइन् । मैले त दिदीलाई उतिबेलै भनेकी थिएँ, आफ्नो पनि ख्याल गर भनेर, मैनसराकी आफन्त पवित्रा विकले भनिन्, यत्ति काम गरे के हुने हो र भनिराख्थिन्, एकछिन आराम नलिएर भोकै पेट काम गर्दा आफू नै रहिनन् । गर्भावस्था र सुत्केरीपछि आमा र बच्चाले पौष्टिक आहार नपाउँदा कुपोषण भएर ज्यान गुमाउनुपरेका यी प्रतिनिधि घटना हुन् । प्रदेश स्वास्थ्य सेवा निर्देशनालयका अनुसार कर्णालीका पाँच वर्षमुनिका बालबालिका अधिक पोषण, न्यून पोषण, मोटोपन, पुड्केपन, ख्याउटे, कम तौल र सुकेनासजस्ता समस्याबाट ग्रसित छन् । पाँच वर्षमुनिका ३७४ प्रतिशत बालबालिका कम तौलका छन् भने ६० प्रतिशत बालबालिकाले जन्मेको एक घण्टाभित्र आमाको दूध पिउन पाउँदैनन् । धेरैले सधैं एकै प्रकारको खाना खाइरहेका छन्, निर्देशनालयकी नर्सिङ अधिकृत मानकुमारी गुरुङले भनिन्, गरिबीका कारण अधिकांश अभिभावकले बालबालिकालाई सन्तुलित भोजन खुवाउन सकेका छैनन् । कर्णालीका २९५ प्रतिशतले मात्रै खानामा विविधता उपभोग गर्न पाएको उनले जानकारी दिइन् । स्वास्थ्य विभागमा पोषण शाखा प्रमुख केदार पराजुलीका अनुसार भान्सामा खानाको विविधता मिलाउन नसक्दा र पोषणयुक्त भोजन खान नपाउँदा कुपोषणको चक्र पुस्तान्तरण हुँदै जान्छ । पुड्कोपन भएकी आमालाई गर्भावस्थामा फोलिक एसिड पुगेन भने गर्भाशय राम्ररी विकसित हुँदैन, गर्भाधान प्रक्रियामा असर पर्छ, भ्रूणको राम्ररी विकास हुन पाउँदैन, उनले भने, यसले गर्दा पुड्को बच्चा जन्मन्छ । पुड्कोपन (कडा कुपोषण) भएपछि फेरि निको पार्न सकिँदैन । ख्याउटेपन, कम तौलजस्ता कुपोषणलाई भने उचित पोषणले निको पार्न सकिन्छ । स्वास्थ्य तथा जनसंख्या मन्त्रालयको राष्ट्रिय पोषण रणनीति २०७७ अनुसार गर्भावस्थामा भ्रूणको विकासदेखि शिशु, बाल्यावस्था, किशोरावस्था, वयस्क, प्रजनन उमेरदेखि वृद्धावस्थासम्ममा उचित पोषण चाहिन्छ । विज्ञहरूका अनुसार विशेषगरी गर्भावस्थामा कुपोषण हुँदा शिशु पनि कुपोषित जन्मिन्छ । कुपोषित शिशुलाई उचित खानपान र स्याहार नपुगे बढ्दै जाँदा उनीहरू कुपोषित अवस्थामै प्रजनन उमेरमा पुग्छन् । त्यस्ता कुपोषित गर्भवतीबाट जन्मिने शिशु पनि कुपोषित नै हुन्छन् । यसरी कुपोषणको चक्र पुस्तान्तरण हुँदै जान्छ । पोषण शाखाका अनुसार मानव विकास सूचकांकमा कमजोर रहेका बाजुरा, बझाङ, मुगु, हुम्ला, सर्लाही, सिरहा, कपिलवस्तुलगायत १७ जिल्लाका गरिबीको रेखामुनि रहेका परिवारमा कुपोषणको चक्र चरम छ । शाखाका प्रमुख पराजुलीले पाँच वर्षमुनिका तीन लाख बालबालिका कुपोषित छन्, तीमध्ये एक लाखलाई चरम कुपोषण छ । त्यस्तै १० देखि १९ वर्षका २२ प्रतिशत किशोरीमा रक्तअल्पता छ । नेपालमा जति पनि गर्भवती आमा हुन्छन्, ५० प्रतिशतमा कुपोषण (रक्तअल्पता) छ, उनीहरूले जन्माएका त्यति नै बच्चा रक्तअल्पता भएर जन्मन्छन्, उनले भने । सरकारले आमा र पाँच वर्षमुनिका बच्चाकेन्द्रित बहुक्षेत्रीय पोषण कार्यक्रम देशव्यापी लागू गरेको छ । यसबाट भविष्यमा आमा बन्ने किशोरीहरू भने छुटिरहेको २५ वर्षदेखि पोषणको क्षेत्रमा काम गर्दै आएकी ललितपुरको सुनाकोठीस्थित पोषण पुनःस्थापना गृहकी कार्यक्रम प्रमुख सुनिता रिमालको तर्क छ । बाल र मातृमृत्युदर बढी भएकाले सरकार यतै केन्द्रित भएको हुनुपर्छ, उनले भनिन्, स्कुलहरूमा किशोरीकेन्द्रित कार्यक्रम छन् तर सबै किशोरीलाई पुगेको छैन । किशोरीलाई पर्याप्त ध्यान नपुग्नु भनेको कुपोषण चक्र निम्त्याउनु हो । उनको अनुभवमा १० वर्षअघिसम्म किशोरीहरू पोषण कार्यक्रमबाट छुटिरहेका थिए । कुपोषणको चक्रले मानव जीवनचक्रमा प्रत्यक्ष असर पार्छ । आमालाई न्यून पोषण भएको अवस्थामा मात्रै होइन अधिक तौल हुँदा पनि गर्भावस्थामा समस्या हुन्छ । जनस्वास्थ्यविद्का अनुसार अत्यधिक मोटोपना भएकी आमाले बच्चा जन्माउँदा ज्यानको जोखिम हुन्छ । युनिसेफको विश्वका बालबालिकाको अवस्था २०१९ ः बालबालिका, खाना र पोषण प्रतिवेदनअनुसार नेपालमा, बालबालिका र किशोरकिशोरी (५ देखि १९ वर्ष) मा हुने मोटोपना पछिल्लो चार दशकमा २९ गुणाले बढेको छ । नेपालमा यो उमेर समूहका १३ मध्ये एक जनामा मोटोपना छ । आर्थिक रूपले सम्पन्न र सहरिया परिवारमा मोटोपना हुने सम्भावना धेरै रहन्छ । प्रतिवेदनले अनुपयुक्त बजारीकरण र विज्ञापनले सहरसँगै ग्रामीण क्षेत्रमा तयारी र अत्यधिक गुलियो पेयपदार्थजस्ता प्रशोधित खानेकुराको खपत बढिरहेको देखाएको छ । सबै खालका कुपोषणको ठूलो भार गरिब र सीमान्तकृत समुदायका बालबालिका र किशोरकिशोरीमा देखिन्छ । कुपोषणलाई न्यूनीकरण गर्न, पोषणमा समान पहुँच पुर्याउन र उपभोगमा सुधार ल्याउन सरकारले राष्ट्रिय योजना आयोगको संयोजकत्वमा २०६९ सालदेखि बहुक्षेत्रीय पोषण योजना लागू गरे पनि कुपोषणको स्थिति भने अपेक्षाकृत रूपमा घट्न नसकेको प्रतिवेदनहरूले देखाउँछन् । जस्तै ः मल्टिपल इन्डिकेटर क्लस्टर सर्भे २०१९ अनुसार नेपालमा पाँच वर्षमुनिका १२ प्रतिशत ख्याउटेपनबाट प्रभावित छन् । यो राष्ट्रिय जनसांख्यिक स्वास्थ्य सर्वेक्षण २०१६ को भन्दा दुई प्रतिशतले बढी हो । कर्णालीमा ५ वर्षमुनिका बालबालिकामा १० प्रतिशतले ख्याउटेपन वृद्धि भएको मल्टिपल इन्डिकेटर क्लस्टर सर्भे २०१९ ले देखाएको छ । सन् २०१६ को भन्दा सन् २०१९ मा सुदूरपश्चिममा ५ प्रतिशत, लुम्बिनीमा ६ प्रतिशत, गण्डकी र प्रदेश १ मा २२ प्रतिशत र वाग्मतीमा एक प्रतिशतले पाँच वर्षमुनिका बालबालिकामा ख्याउटेपन बढेको छ । स्थानीय सरकारका जनप्रतिनिधि र प्रशासकीय अधिकृत पोषण कार्यक्रममा संवेदनशील नभइदिँदा कुपोषणको ग्राफ घटाउन नसकिएको स्वास्थ्य विभाग पोषण शाखा प्रमुख केदार पराजुलीको भनाइ छ । बहुक्षेत्रीय पोषण योजना भए पनि सेवा प्रवाह भएन, उनले भने, स्वास्थ्य संस्थाहरूमा दक्ष जनशक्ति भएनन्, पालिका प्रमुख, उपप्रमुख र प्रशासकीय अधिकृतहरू संवेदनशील भएनन् । पोषण पुनःस्थापना गृहकी प्रमुख रिमाल स्थानीय सरकार र राजनीतिक दलले पोषणलाई संवेदनशील सवालका रुपमा उठान गर्नुपर्ने बताउँछिन् । कुपोषितलाई हर्लिक्स, औषधिका चक्की लेखिदिएर भएन, हरियो सागपात, सिजनल फलफूल खान सिकाउनुपर्यो, उनले भनिन्, बाटोघाटो बनाएर मात्रै भएन, त्यहाँ हिँड्ने मान्छे पनि त चाहियो, नेताहरूले पोषणलाई छुट्टै नजरले हेर्नुभएन । डा अरुणा उप्रेती खानपानको व्यवहार परिवर्तन गर्न, परम्परागत तथा घरायसी खानालाई प्राथमिकता दिन सुझाव दिन्छिन् । हाम्रै खेतबारीका मकै, कोदो, फापर, सागसब्जी, फलफूलमा शरीरलाई चाहिने पानी, कार्बोहाइड्रेड, प्रोटिन, खनिज, चिल्लो पदार्थ र भिटामिनका तत्त्व छन्, उनी भन्छिन्, सरकार, विकास साझेदार र स्थानीयले तिनको उत्पादन, सन्तुलित प्रयोग र प्रवर्द्धनमा ध्यान केन्द्रित हुनुपर्छ ।"
हराएकाको दिल्लीमा पुनर्मिलन,"(नयाँदिल्ली)  काठमाडौंबाट उद्धार गरी ल्याइएका दुईजना भारतीय महिलालाई शनिबार नयाँ दिल्लीमा परिवारजनको जिम्मा लगाइएको छ । एक दशकदेखि आफ्नो घरपरिवारबाट हराएकी उत्तरप्रदेशको बरेली शिवपुरीकी ६० वर्षीया लीलावती देवी र १२ वर्षदेखि घरबाट वेपत्ता हुन पुगेकी झारखण्ड मास्मोनाकी ३२ वर्षीया अतवरियालाई काठमाडौंबाट दिल्ली ल्याइएको हो । लीलावतीलाई लिन उनका ३२ वर्षीय छोरा आछुबाबु दिल्लीस्थित झारखण्ड भवन आएका थिए । लीलावती सन २०१२ को मार्चबाट हराएकी थिइन् । त्यस्तै, अतवरियालाई लिन दिदी मञ्जु र भिनाजु विजय आएका थिए । लीलावती र अतवरिया दुवैले काठमाडौं कसरी पुगे भन्ने बताउन सकेनन् । वर्षौंपछि आमालाई भेट्न पाएका छोरा र बहिनीलाई भेटेका दिदीको खुसीको सीमा थिएन । परिवारबाट बिछोडिएका आफन्तको उनीहरूले धेरैतिर खोजतलास गरेका थिए । तर, कतै पत्ता नलागेपछि उनीहरू फर्किन्छन् भन्ने आस मारिसकेका थिए । चण्डीगढ प्रहरीले केही दिनअगाडि दुवै परिवारलाई हराइरहेका उनीहरूका आमा र दिदी काठमाडौंमा रहेको जानकारी गराएको थियो । आफन्त नेपाल नामक संस्थाले काठमाडौंको मंगलासाहना दीर्घकालीन पुनःस्थापना केन्द्रको आश्रयमा रहेका ती दुई भारतीय महिलालाई उनीहरूको परिवारसम्म पुर्याउने भूमिका खेलेको हो । आफन्त नेपालका दिल्ली प्रमुख नवीन जोशीले केही समय अगाडि दिल्लीस्थित नेपाली दूतावासमार्फत् काठमाडौंमा दुई जना घरठेगाना नखुलेका महिला रहेको जानकारी दिएपछि, उनीहरूको परिवारजनको खोजी थालिएको बताए । भारतका सबै प्रदेशका प्रहरी र संघसंस्थालाई महिलाबारे जानकारी पठाएपछि धेरैपछि उनीहरू झारखण्ड र उत्तरप्रदेशको रहेको पत्ता लागेको उनले बताए । यसकार्यमा चण्डीगढ प्रहरीको अनुसन्धान ब्युरोले आफूहरूको काममा सक्रिय साथ दिएको उनले जानकारी दिए । झन्डै १० वर्षपछि आमालाई भेटेका आछुबाबु भावविभोर थिए । कान्तिपुरसँगको कुराकानीमा आफ्नी आमालाई संरक्षण दिएको र आफूसमक्ष ल्याइदिएको नेपाली संस्थाहरूलाई आभार प्रकट गर्ने शब्द आफूसँग नरहेको उल्लेख गरे । मेरो आमा अब फर्किंदिनन्, उनी मरिसकिन् भन्ने ठानेका थियौं, उनले भने अकस्मात् एक दिन चण्डीगढ प्रहरीमार्फत् आमाबारे खबर आएपछि आमालाई भेट्न आतुर थिएँ । आज भेट भयौं धेरै खुसी छु ।"
सरकार आफैं तर्सिएको छ,"सरकारले अचानक संसद्को अधिवेशन बोलाएको छ, प्रतिपक्षसँग पनि परामर्श भएको थियो कि थिएन ? कानुनमन्त्री ज्ञानेन्द्रबहादुर कार्की एकपटक भेट्न आउनुभएको थियो । त्यतिबेला प्रतिपक्षसँग निरन्तर सल्लाह र सम्पर्कमा रहौं भन्ने कुराकानी भएको हो । हामी जिम्मेवार प्रतिपक्ष हुन्छौं । प्रधानमन्त्रीलाई बधाई दिँदा पनि भनेका छौं । संसद्को पहिलो बैठकमा अध्यादेशहरू पेस गर्नुपर्ने संवैधानिक व्यवस्था छ । उहाँहरूले संसद्को पहिलो दिनमै अवरोध गर्नुभएको थियो तर हामीले त्यस्तो गरेनौं, जिम्मेवार प्रतिपक्षको भूमिका निर्वाह गर्छौं भन्ने हाम्र्रो दृष्टिकोण राखेका छौं । अस्ति अन्त्य गरेर फेरि संसद् बोलाइएको छ, एजेन्डाका विषयमा समझदारी बनेको छ कि छैन ? साउन ३० मा संसद् हठात् बन्द गरियो । त्यति बेला प्रतिपक्षसँग कुनै परामर्श भएन । भोलिपल्टै अचानक दल विभाजनसँग सम्बन्धित अध्यादेश ल्याइयो । त्यसले एमाले विभाजित भयो । सरकारले हामीसँग एकपटक बाहेक कुनै सरसल्लाह गरेको छैन । अध्यादेशलाई अघि बढाउन प्रतिपक्षसँग समझदारी बनेको हो ?होइन, कानुनमन्त्रीसँगको भेटमा पनि अरू अध्यादेश होइन, बजेटसँग सम्बन्धित विषयमा मात्र छलफल भएको थियो । सरकारका लागि बजेट अध्यादेशलाई पारित गर्ने प्राथमिकता भएजस्तो लाग्यो । बजेटका सन्दर्भमा सबै राजनीतिक दल एक ठाउँमा उभिने चलन हुन्छ । बजेट अध्यादेश पारित गर्ने सवालमा पनि तपार्इंका अनेक कुरा छन्, व्यवहारमा कसरी आउनुहुन्छ, त्यसमा भर पर्छ भनेका छौं । विश्वमा पनि त्यही अभ्यास छ । सरकारका अनेक कुरा छन् । बजेटलाई सबै तोडमोड गरेर ल्याइयो भने ठीक हुँदैन । त्यतिबेला प्रतिपक्षको जिम्मेवारी हामी पूरा गर्छौं । सभामुखको भूमिका र दलसम्बन्धी अध्यादेशको विषयलाई लिएर तपाईंहरूले संसद् अवरुद्ध गर्दै हुनुहुन्छ ? बाहिर आए जस्तो होइन । सभामुख र संसद्का बारेमा सार्वजनिक रूपमा म धेरै टीकाटिप्पणी गर्दिनँ । तर जुन कुरा बाहिर आएका छन्, त्यसले निश्चय नै प्रश्न खडा गरेको छ । तर संसद् अवरुद्ध गर्ने भन्ने कुरा सोचिएको छैन । सरकार आफैं तर्सिएको छ ।"
अनुगमनको अर्थ,"विभिन्न डेरीबाट उत्पादित सामग्रीहरूको नमुना परीक्षणमा कैफियत देखिँदा पनि दोषीलाई कुनै कारबाही नगरिनु आश्चर्यलाग्दो छ । तीन वर्षयता काठमाडौं उपत्यकाका २९ डेरीबाट संकलित दूध, दहीको नमुना परीक्षण गर्दा अधिकांश न्यून गुणस्तरको पाइएका छन् । तैपनि ती डेरीविरुद्ध मुद्दा चलाइएको छैन । खाद्य वस्तुको गुणस्तर नियमनसुधार गर्ने दायित्व पाएको खाद्य प्रविधि तथा गुण नियन्त्रण विभागले कैफियत देखिँदादेखिँदै सम्बन्धित डेरीहरूलाई उन्मुक्ति दिनुले अनुगमनको औचित्य र अर्थमाथि प्रश्न उठाएको छ । यति मात्र होइन, नमुना ल्याएर डेरीलाई तर्साउने तर उत्पादन न्यून गुणस्तरको हुँदा पनि त्यसै उन्मुक्ति दिने गर्नाले विभागको नियतमाथि पनि आशंका उब्जाएको छ । यो प्रवृत्ति कायम रहेमा उत्पादनहरूको गुणस्तरमा सुधार आउने सम्भावना त कम हुनेछ नै, जिम्मेवार सरकारी संयन्त्रप्रतिको आम विश्वास पनि ओरालो लाग्नेछ । त्यसैले विभागले कैफियत भेटिएका डेरीहरूलाई कारबाही प्रक्रिया अघि बढाउनुपर्छ, र गुणस्तरीय दुग्ध पदार्थ उपभोग गर्न पाउने उपभोक्ताहरूको हक सुनिश्चित गर्नुपर्छ । खाद्य ऐनअनुसार गुणस्तर न्यून पाइएका डेरीविरुद्ध मुद्दा दायर गर्नुपर्ने हो, तर न्यून गुणस्तर र फ्याटको मात्रा कमी रहेको पुष्टि हुँदा पनि परीक्षणप्रतिवेदन देखाएर तर्साउनेबाहेक अरू काम भएको छैन । गत असोजकात्तिकमा चारवटा निजी डेरीबाट नमुना संकलन गरी परीक्षण गर्दा एउटामा मात्र कैफियत देखिएको थिएन । तीन वर्षअघि चारवटा डेरीका उत्पादनमा कैफियत भेटिएपछि सरकारी वकिलको कार्यालयमा पठाइएका ४ वटा फाइल फिर्ता आएपछि थप प्रक्रिया अघि बढेको छैन । दुई वर्षअघि पनि ११ डेरीबाट दहीको नमुना संकलन गर्दा कैफियत भेटिए पनि कुनैविरुद्ध मुद्दा दर्ता गरिएन । त्यही साल ९ वटा अरू डेरीका नमुना परीक्षण गरिएकामा त्यसको दुई वर्षपछि गत साउनमा मात्र तीमध्ये तीन डेरीको फाइल सरकारी वकिल कार्यालयमा पठाइएको छ । विभागको वार्षिक प्रतिवेदनमा अरू तीन डेरी सञ्चालकको हकमा बारम्बार पत्राचार गरिएको र मान्छे नभेटिएको दाबी गरिएको छ । कोही पेसेवर अपराधी पो लामो समय फरार रहन सक्छ, चल्तीको उद्योगको सञ्चालक सधैं नभेटिने, त्यो पनि सरकारले खोज्दा, हुनै सक्दैन । त्यसैले मान्छे फेला नपरेको भन्नु विभागको हदैसम्मको गैरजिम्मेवारी हो । संकलित नमुना परीक्षण गर्दा न प्रशोधनमा ध्यान दिइएको पाइन्छ न सरसफाइमा । दहीमा कोलिफर्म पाइएको छ भने दूधमा हुनैपर्ने गुणस्तर कम । दूधका केही नमुनामा ठोस पदार्थ कम र कोलिफर्म भेटिएको छ । तैपनि सम्बन्धित डेरीलाई कारबाही नहुनु रहस्यमय छ । यहाँ प्रश्न उद्योगीहरूले उन्मुक्ति पाए भन्ने मात्र होइन, यसबाट उपभोक्ताको स्वास्थ्यमाथि उत्तिकै खेलबाड भैरहेको छ भन्ने पनि हो । विभागले बुझ्नुपर्छ यो प्रवृत्तिले व्यवसायीहरूलाई आफ्नो डेरीलाई मापदण्डबमोजिम सञ्चालन गर्न प्रेरित गर्दैन । तसर्थ, विभागले यस्तो विषयलाई गम्भीरतापूर्वक लिनुपर्छ । कैफियत भेटिएका डेरीहरूलाई कारबाही प्रक्रिया अघि बढाउने क्रममा कुनै अनुचित दबाब तथा प्रभाव आउँछ भने पनि विभागले त्यसलाई झेल्न सक्नुपर्छ । बालबालिका, वृद्ध, बिरामीलगायत सबैजसो उमेर समूह र स्वास्थ्य अवस्था भएका व्यक्तिले उपभोग गर्ने दूधमै पनि गुणस्तर कायम नगरेको विषयलाई खेलाँचीका रूपमा लिने भूल कसैले पनि गर्नु हुँदैन । त्यसैले जसरी हुन्छ, मापदण्डविपरीतका डेरी उत्पादनहरूलाई नियमनमा ल्याएर अनिवार्य रूपमा तिनको गुणस्तरमा सुधार ल्याउनुपर्छ । बयान लिएर मुद्दा प्रक्रियामा लैजाँदा तथा सरकारी वकिलको कार्यालयले सबै प्रक्रिया पुर्याउँदा केही समय अवश्य लाग्न सक्छ, तर पनि इच्छाशक्ति र तदारुकता भएमा यसका लागि वर्षौं लाग्ने हुन सक्दैन । अर्को अचम्म त, काठमाडौं उपत्यकामा सरकारी स्वामित्वको डीडीसीको दुग्ध वितरण आयोजना बालाजु र लैनचौरविरुद्ध मुद्दा दायर गरे पनि निजी डेरीविरुद्ध भने विभाग प्रायः मौन छ । यसले कतै नियोजित रूपमै मिलोमतोमा निजी डेरीहरूको मुद्दा टुंग्याइएको त होइन भन्ने संशय जन्माएको छ । उपत्यकाबाहिर बरु, आर्थिक वर्ष २०७६७७ मा विभागको पर्सा र हेटौंडा डिभिजन कार्यालयले दहीघिउ न्यून गुणस्तरीय भएको भन्दै ५ डेरीविरुद्ध मुद्दा दायर गरेको छ । २०७७ मा दहीमा लेबल नभएको भन्दै हेटौंडाको एउटा डेरीविरुद्ध मुद्दा चलाएको छ । डेरीहरूलाई आफ्ना उत्पादनप्रति जवाफदेह बनाउने कार्यमा विभाग र सम्बन्धित खाद्य निरीक्षकहरू जिम्मेवार हुनुको विकल्प छैन । उनीहरूले परीक्षणका क्रममा दोषी पाइएकाहरूलाई आवश्यक कारबाही गरी भविष्यमा यस्तो हेलचेक्य्राइँ नहुने सुनिश्चित गर्नुपर्छ । अनि मात्रै अनुगमनको औचित्य र अर्थ स्थापित हुन्छ । कारबाही प्रक्रिया अघि नबढाउने र विकृतिलाई त्यसै ढिसमिस गरिदिने प्रवृत्तिले कसैको पनि उत्पादन गुणस्तर बढ्दैन, अझ खस्किँदै जान्छ । यस्ता विषयमा सम्बन्धित नेतृत्व संवदेनशील भएमा मात्रै कसैले पनि गल्ती दोहोर्याउने दुस्साहस गर्दैन । यस्तै, डेरीहरूले पनि कारबाहीको डरले मात्र नभएर, पेसागत दायित्वकै आधारमा आफ्ना उत्पादनहरूको गुणस्तरमा ध्यान दिनुपर्छ । सबै पक्षको गुण मापन गरेर मात्रै उनीहरूले आफ्ना उत्पादनहरू बजारमा पठाउने थिति बसाल्नुपर्छ ।"
'मह को उपलब्धि,"मित्रताको लोगोमह पढेपछि केही लेख्न मन लाग्यो । परिवारका सदस्यबाहिरको व्यक्तिसँग चार दशक निरन्तर सहकार्य गरिरहेको मह जोडीको जस्तो मित्रता नेपाली समाजमा विरलै देख्न पाइन्छ । मह जोडीका लागि अहंकार कहिल्यै दुस्मन बनेन । हाम्रो राजनीति संस्कार र सहकार्यमा अहंकार सधैं दुस्मन बन्ने गर्छ । विभिन्न देशमा सत्ता र शक्तिको आडमा देखाइने अहंकारले शासकहरूलाई सडकमा पुर्याएका उदाहरणहरू धेरै छन् । नेपालको राजनीतिमा मौलाएको भ्रष्टाचार र शासकहरूका अहंकारले गर्दा पछिल्ला चार दशकभित्र यहाँ निकै उथलपुथल भयो । दुइटा जनआन्दोलन भए, व्यवस्था नै परिवर्तन भयो । नयाँ पार्टीहरू बने, कति जुटेका पार्टी पनि नेताहरूको अहंकारले फुटायो । अहंकारकै कारण नेताहरूमा पानी बाराबार छ । उनीहरूको अहंकार जनताले देख्ने गरी छताछुल्ल हुने गरेका छन् । मह जोडीको मित्रता र सहकार्यले नेपाली राजनीतिलाई नराम्रोसँग गिज्याइरहेको आभास भइरहेको छ । मह जोडीलाई दर्शकले ठूलो इज्जत दिनु, जातीय सद्भावको दृष्टिले हेर्नु, उनीहरूको उपलब्धि हो । के हाम्रा नेताहरूको इतिहासलाई पनि जनताले यस्तै सम्मान दिन्छन् ? उनीहरूले कस्तो कर्म गरिरहेका छन् ? त्यसले जनतालाई जोडेको छ कि तोडेको ? नेपालको इतिहासमा मह जोडीको जस्तो पहिचान कमैले बनाएका छन् । मह जोडी हामी सबैका लागि प्रेरणाका स्रोत हुन् । विशेष गरी मह जोडीको हास्यव्यंग्यले राजनीतिक चेतना छरेको छ । जनतालाई मनोरञ्जन दिएको छ भने नेताहरूलाई असल काममा लाग्न प्रेरित गरेको छ । उनीहरूको मित्रता र अनुशासन सबैका लागि लोभलाग्दो बनेको छ । मह जोडीको मित्रताबाट समाजको हरेक तप्का, विशेष गरी राजनीतिक क्षेत्रले केही त सिकौं, अनुसरण गरौं । नोदनाथ त्रिताल, चौबिसे गाउँपालिका३, धनकुटा"
"एमसीसी, सरकार र हल्ला","अमेरिकी सहयोग नियोग मिलेनियम च्यालेन्ज कर्पोरेसनसँगको सम्झौताका बारेमा बजारमा अनेक हल्ला फैलिएका छन् । २०७४ भदौ २९ गते तत्कालीन प्रधानमन्त्री शेरबहादुर देउवाको पालामा सम्झौता भएको एमसीसीका बारेमा नेपालमा अनेक जायजनाजायज हल्ला चलिरहेका छन् । एमसीसीका बारेमा जारी अनेक हल्लामाझ अब नेपाल इराक बन्ने भयो, अफगानिस्तानको हालत नेपालले बेहोर्नुपर्छ, भियतनामजस्तै बन्नेछ नेपालजस्ता अनेक प्रोपोगन्डा व्याप्त छन् । नाम चलेका व्यक्तिहरूसमेत हात धोएरै एमसीसीलाई नेपाल भित्र्याउन नहुने कुरा सामाजिक सञ्जालमार्फत व्यक्त गरिरहेका छन् । एमसीसी सरकारका लागि घाँटीको पासोका रूपमा खडा भएको छ भने जनतामा यसबारे व्यापक भ्रम छरिएको छ । एमसीसी परियोजनामा करिब ६० अर्ब रुपैयाँको अनुदान सम्झौताअनुसार ५ वर्षभित्रमा नेपालको पूर्वाधार विकासमा उक्त रकम खर्च गर्ने उल्लेख छ । तर, यसभित्रका प्रावधानले नेपालको अस्मिता र नेपालीको आत्मसम्मानमा असर पार्न सक्ने विषयमा व्यापक प्रचार गरिएका छन् । अमेरिकी सेनालाई नेपाल प्रवेशमा एमसीसीले भूमिका निर्वाह गर्ने विषयमा अनेक प्रकारका प्रचार र अड्कलबाजी गरिएका छन् । आखिर सत्य के हो ? अमेरिकी सेनालाई नेपाल प्रवेशको आधार एमसीसीले खडा गर्ने नै हो ? एमसीसीको प्रवेशले नेपालको अस्मिता खतरामा पर्ने नै हो ? एमसीसीका प्रावधानहरू केके छन् ? जनतालाई जानकारी गराउनुपर्यो । नेपाल र नेपालीको अस्मितामाथि प्रहार हुने कुनै बुँदा सम्झौतामा उल्लेख छन् भने ती प्रावधान हटाउन अमेरिकी सहयोग नियोगसँग आग्रह गर्नुपर्यो । एमसीसीलाई राजनीतिक पूर्वाग्रह साध्दै निषेध गर्ने र जनतामा भ्रम छर्ने काम बन्द गर्नुपर्यो । के हामी विदेशी सहयोगबिना नै आफूलाई समृद्ध बनाउन सक्छौं त ? एमसीसीसँगै यस्ता प्रश्नमा पनि बहस हुनुपर्छ । उत्तम पुडासैनी, जेरपाटी, काठमाडौं"
नेटवर्किङ कम्पनीलाई कारबाही गरियोस्,"केही समयदेखि कान्तिपुर दैनिकमा नेटवर्किङ धन्दाबाट ठगी हुने गरेका समाचार निरन्तर आइरहेका छन्, जसले कयौं युवायुवतीलाई ठगिनबाट जोगाएको छ । सामाजिक सञ्जालबाट जोडिएर सेल्फ बिजनेसको नाममा किशोरकिशोरी नेटवर्किङमा लागिरहेका छन् । विशेष गरी विभिन्न औषधि कम्पनीको उत्पादन महँगो शुल्कमा लिन लगाउने र सदस्य बनाएर मार्केटिङका लागि प्रेरित गर्ने काम व्यापक रूपमा भैराखेको छ । फेसबुकबाट साथी बनाएर ठूलाठूला सपना देखाएर सोझासाझा, बीचमै पढाइ छोडेका र बेरोजगारीले भौंतारिएका युवायुवतीलाई आबद्ध गर्ने गिरोहहरू छ्याप्पछ्याप्ती छन् । प्रत्यक्ष वस्तु वितरणका लागि इजाजत लिएर ठगी धन्दा चलाउनेहरूलाई राज्यले नै संरक्षण गर्नु गैरकानुनी मात्र नभएर गैरजिम्मेवारपनको परकाष्ठा नै हो । सदस्यता बढाउँदै लग्यो भने कम्पनीबाट कमिसन आउने आस देखाइन्छ र औषधि कम्पनीहरूको उत्पादन महँगो शुल्कमा किन्न बाध्य पारिन्छ । पैसा फसाएपछि त्यसलाई असुल्न नेटवर्किङमा अरूलाई तान्नुपर्छ, र यही ध्याउन्नमा युवायुवती हुन्छन् । नेटवर्किङ शब्द कतिपय मानिस सुन्नै चाहँदैनन् । नेटवर्किङ धन्दामा लागेर कतिपय युवयुवती डिप्रेसनमै गएका घटनाहरू धेरै छन् । सदस्यहरूबाट पैसा उठाएर, ठूल्ठूला सेमिनारमा लगेर सेल्फ बिजनेसम्यान हुनका लागि अतिरञ्जित सपनाहरू देखाइन्छ । आफ्नै घर, आफ्नै गाडीका सपना देखाएर युवायुवतीलाई चुर्लुम्म डुबाउनेहरू समाजमा बग्रेल्ती छन् । युवायुवतीको ब्रेन वास गर्न माहिर प्रशिक्षकहरूलाई नै पत्तो हुन्न नेटवर्किङबाट भविष्य सुनिश्चित हुन्छ कि हुन्न भनेर । राजनीतिक संरक्षणको आडमा कम्पनी दर्ता गरी वैधानिक भएको विश्वास दिलाउन पछि पर्दैनन्, यस्ता कम्पनीका मालिकहरू । सदस्यता बढाएर, उत्पादनको बिक्री गर्यो भने कमिसन आउने र सहजै छिटै पैसा कमाउने आसमा युवायुवतीलाई अलमल्याइन्छ । यस्ता आश्वसन र झुटो सपना देखाउनेहरूको खोजी गरी सरकारले कारबाहीको दायरामा ल्याउनुपर्छ । भ्रम छरेर नेटवर्किङ धन्दा चलाउनेहरूलाई कानुनी कठघरामा ल्याएर युवायुवतीलाई ठगिनबाट जोगाउनु जरुरी छ । अनि अनेक साइनो लगाएर नेटवर्किङमा जोड्नेहरूबाट सबै जना सतर्क हुन पनि उत्तिकै आवश्यक छ । नेटवर्किङमा लागेर धनी बन्ने सपना देखेर, देखाएर ठगको ट्याग भिर्नुभन्दा उत्पादनशील र सृजनशील काममा युवाहरू लाग्नुपर्छ । नेटवर्किङमा लागेर समय खेर फाल्नु भनेको आफूले आफैंलाई अन्धकार सुरुङतर्फ धकेल्नु हो । पढ्दापढ्दैका युवायुवती पनि यस धन्दामा होमिनु दुःखद छ । गोविन्द विक, बूढानीलकण्ठ१२, काठमाडौं"
वैकल्पिक राजनीतिको मतिभ्रम,"केही वर्षयता नेपालमा वैकल्पिक राजनीतिको बहस पटकपटक उठ्दै सेलाउँदै जाने प्रकरण चलिरहेछ । चालु राजनीतिक व्यवस्थाभित्रका पार्टीहरूको यथास्थितिवादी प्रवृत्तिले उब्जाएको सामाजिक दिग्दारी र आक्रोशका बीचमा वैकल्पिक राजनीतिका विभिन्न दाबी जन्मिनु स्वाभाविक छ । यस्तो दाबी प्रस्तुत गर्ने संगठनहरू जन्मिएपछि तिनीहरूतिर एक पटक सबैको ध्यान जाने नै भयो । सिंगो समाजको आधारभूत समस्या समाधान गर्ने नयाँ विकल्प वा कम्तीमा समाजको आंशिक समस्या मात्र पनि समाधान गर्ने सही विकल्प प्रस्तुत गर्ने राजनीतिलाई जनताले तीव्र गतिमा सहर्याउने, साथ दिने गरेको इतिहास छ । परिस्थितिका विभिन्न बिब्ल्याँटाहरूका कारण त्यस्तो वैकल्पिक राजनीतिको विकासको गति कहिले तीव्र कहिले धीमा हुन सक्छ, त्यो भने अर्कै विषय हो । त्यसै गरी यदि वैकल्पिक राजनीतिको दावालाई प्रचार त गर्ने तर त्यसको अन्तर्वस्तु वैकल्पिक छैन भने त्यस्ता संगठनहरू या त अकर्मण्यताको दलदलमा भासिँदै निस्तेज हुन थाल्छन्, या चालु यथास्थितिवादी राजनीतिकै विभिन्न भँगालामा अस्तित्वरक्षाका निम्ति विलीन हुन बाध्य हुन्छन् । यस्तो परिदृश्य पनि नेपालमा थुप्रै पटक देखिँदै आएकै छ । वैकल्पिक राजनीतिको दावा गर्नेमध्येको एउटा पार्टी विवेकशील साझा पार्टी पनि हो । त्यसका एक नेता रवीन्द्र मिश्रले आफूलाई राजावादी धारमा उभ्याएपछि त्यो पार्टी फुटको झमेलामा फस्न पुगेको छ । विमर्श यही प्रसंगबाट सुरु गर्दा समसामयिकता पनि गाँसिनेछ ।विवेकशील पार्टी र साझा पार्टी दुवैले वैकल्पिक राजनीति आवश्यक छ भन्दै निकै सशक्त प्रचार गरे । उनीहरूले एकता गरे, फुटे, फेरि एकता गरे र आज फेरि फुटउन्मुख छन् । तर के त्यो पार्टीले वास्तवमै वैकल्पिक राजनीति बोकेको थियो ? त्यस पार्टीको वैकल्पिक राजनीतिको सार भनेको सुशासन हो । सुशासन वा कुशासन भनेका त परिणाम हुन् वा रूप मात्र हुन्, कारण वा अन्तर्वस्तु होइनन् । कुशासनको कारण भनेको शासक वर्गको वर्गीयता, सामाजिक व्यवस्थाको संरचना र गलत वैचारिकी हो । कुशासनका आधारभूत त्यस्ता तत्त्वहरूबारे त्यो पार्टी प्रवेश नै गरेको थिएन । यथार्थमा कुशासन वा सुशासनबारे त्यो पार्टी रूपवादी अल्लारे थियो भन्दा फरक पर्दैन । त्यसैले त त्यस पार्टीका नेताहरू भ्रष्टाचारीलाई पाप लाग्ला है भनेर सुधार्न चाहन्छन् । बूढानीलकण्ठजस्तो स्कुल खोल्यो भने जात व्यवस्था खत्तम हुन्छ भन्छन् अनि महिलाले पितृसत्तात्मक दासता खेपेर पुरुषलाई फुक्काफाल हुन सघाएको विषयलाई गतिलो प्रेमका रूपमा व्याख्या गर्छन् । हुँदाहुँदा त अर्को पार्टीले राज्यसँग माग राखी गरेको आन्दोलनविरुद्ध जुलुससमेत निकाल्छन् मानौं त्यो पार्टी आफैं राज्य हो !त्यस पार्टीले प्रचार गरेको अर्को वैकल्पिक राजनीति भनेको युवाले राजनीति गर्नुपर्यो भन्ने आह्वान हो । प्रचार हेर्दा यस्तो लाग्थ्यो मानौं नेपालका अरू पार्टीमा युवा नै छैनन् अनि बूढा भएका नेताले पनि राजनीति बुढेसकालमैं मात्र सुरु गरेका हुन् । युवा भनेको उमेर हो, विचार होइन भन्ने हेक्कासम्म नराखी युवाले जिम्मा लिएपछि सब चीज ठीक हुन्छ भनेर जसरी प्रस्तुत गरियो, यो आफैंमा विसंगत चेतना थियो । वैकल्पिक र सुशासनको राजनीति अनि मध्यमवर्गीय पेसागत क्षेत्रमा नाम चलेकाले नेतृत्व गर्नेजस्ता रूपवादी प्रचारले सहरिया मध्यमवर्गीय युवाको एउटा जमातलाई आकर्षित गर्यो । देशमा चल्दै आएको लगातारको भिडन्तको माहोलबाट डराएको र दिग्दार भएको मध्यमवर्गको सानो हिस्सा साफसुथरा गतिविधि गर्छु भन्ने पार्टीतिर आकर्षित हुनु अस्वाभाविक थिएन । युवालाई रूप पक्षले छिट्टै आकर्षित गर्छ, त्यो उमेरको विशेषता हो । त्यस पार्टीको रूपवादी प्रचारको लपेटमा एक जमात युवा संगठित त भए तर समाजको पीँधको अन्तरविरोधको समाधान र व्यापक श्रमिक वर्गको मुक्तिका सन्दर्भमा आधारभूत कार्यक्रम र दिशा त केही पनि थिएन । एउटा चुत्थो संसद्वादी पार्टीले जस्तै पाँच वर्ष रूपवादी लफ्फाजी गर्नु र कहिले चुनाव आउँछ भनेर अघिल्लो चुनावमा फाटेको जाल सिलाउँदै बस्नुबाहेक यथार्थमै वैकल्पिक काम त केही बन्न सकेन किनभने त्यस पार्टीसँग प्रचार गरिएजस्तो वैकल्पिक राजनीति नै थिएन । यस प्रकारको स्थितिले त्यस पार्टीमा संकट उत्पन्न हुनु स्वाभाविक थियो । नेपाल बन्द गर्दैनौं, पार्टी अफिस सानदार ढंगले सजाएका छौं जस्ता मध्यमवर्गीय रूपवादी नाराबाट संसदीय स्वार्थ पूरा नहुने देखेपछि रवीन्द्र मिश्रहरू प्रतिगामी कित्तामा ध्रुवीकरण भएरै भए पनि सफल हुने बाटामा लागे । यो स्वाभाविक नै हो किनभने रूपले सधैं गुदीलाई छोपछाप पार्न सम्भव नै हुँदैनथ्यो, त्यो अन्ततः प्रकट भइछाड्यो । मिश्र नेतृत्वको जमातसँग सम्बन्धविच्छेदको स्थितिमा पुग्नु विवेकशील पक्षका लागि एउटा अवसर पनि बन्न सम्भव छ । यदि विवेकशील पक्षले पुरानै रूपवादी ढर्रालाई छाडेर नेपाली समाजका वास्तविक अन्तरविरोधहरूका जरा खोतल्न र त्यसको समाधानका निम्ति वैज्ञानिक दर्शन, सिद्धान्त र बाटो आत्मसात् गर्न साहस गरेमा त्यसले वास्तवमै वैकल्पिक राजनीतिमा योगदान गर्नु सम्भव पनि हुन सक्ला । विवेकशील पक्षले प्रदर्शनका नयाँनयाँ तरिका अवलम्बन गर्न खोज्नु ठीक कुरा हो, टिकटकमा समेत नाचेर विरोध व्यक्त गर्नु पनि ठीक छ । तर ती त कार्यक्रमका रूप मात्र हुन्, आर्थिकसामाजिक रूपान्तरणका अन्तर्वस्तु होइनन् । भीषण जनसंघर्ष र वर्गसंघर्षको दिशामा नगई साफसुथरा तरिकाबाट मात्र परिवर्तन नै कथंकदाचित् भएछ भने पनि त्यो मुठीभर सुकिलामुकिलाका निम्ति मात्र हुनेछ ।२०४७ पछिको मात्र कुरा गर्दा, माओवादी आन्दोलन एउटा वैकल्पिक राजनीति थियो । त्यो यसकारण कि त्यसले आर्थिक, सामाजिक र राजनीतिक परिवर्तनको एजेन्डा बोकेर युद्धलाई त्यो प्राप्त गर्ने बाटो बनाएको थियो । संविधान बनाउने समयसम्म पुग्दा त्यस आन्दोलनको नेतृत्वको मुख्य डफ्फाले आत्मसमर्पण गर्दा पनि गणतन्त्रलगायतका सुधारहरू संस्थागत हुन पुगे । मधेस आन्दोलन पनि एउटा वैकल्पिक राजनीति थियो । त्यो सिंगो नेपालको समग्र परिवर्तनमा केन्द्रित नभए पनि वर्षौंदेखिको पहाडे हिन्दु उच्चजातीय सत्तालाई समावेशी बनाउन र मधेसी जनतालाई सम्मानित बनाउने एजेन्डा लिएर भीषण संघर्षमा व्यक्त भएको थियो । त्यो आंशिक रूपमा भए पनि वैकल्पिक राजनीति थियो । संविधान बनेसँगै त्यस आन्दोलनको नेतृत्व डफ्फाले एजेन्डालाई सत्तामा पुग्ने दाउपेचको सामग्रीको स्तरमा गिराउन पुग्यो । त्यसपछि भने मधेसवादी पार्टीहरूको राजनीति वैकल्पिक राजनीति रहेन, बरु चालु व्यवस्थाकै एउटा अंग बनिसकेको छ । त्यस्तै, नयाँ वैकल्पिक राजनीति जन्माउने भन्दै बाबुराम भट्टराईहरूले नाम नै नयाँ शक्ति राखेर पार्टी गठन गरे । मार्क्सवादको खण्डनका नाममा वैज्ञानिक मानवतावादको संश्लेषण गरेको प्रचार पनि गरे । तर नामसँगै उर्लिएको भीड संगठित रहिरहन सकेन किनभने अन्य संसद्वादी पार्टीको भन्दा आधारभूत रूपमै नयाँ र सही वैकल्पिक आर्थिकराजनीतिकसामाजिक रूपान्तरणको कार्यक्रम एवं संघर्षको नयाँ दिशा नयाँ शक्तिसँग थिएन । त्यसैको परिणाम हो उपेन्द्र यादवहरूको उदारवाद र मनचिन्ते समाजवादमा बाबुराम भट्टराईहरूको विलय । भर्खरै माधव नेपालहरूले एमालेबाट अलग भएर नयाँ पार्टी गठन गरेका छन् । एमालेको कार्यदिशा जुन बहुदलीय जनवाद हो, त्यही कार्यदिशा बोकेर नयाँ पार्टी बनाइएको छ । किन नयाँ पार्टी भन्ने प्रश्नको उत्तर मुख्य गरी एउटै छÙ अर्थात्, ओली निरंकुश भए, उनले टिक्न दिएनन् । अब कतिपयले यस पार्टीलाई पनि वैकल्पिक राजनीतिको पगरी गुथाउन बेर छैन तर माधव नेपालहरूको राजनीति कदापि वैकल्पिक होइन भन्ने स्पष्ट छ । बहुदलीय जनवादको कार्यदिशा पारित गरेको तीन वर्षपछि एमाले लगातारजसो शासनमा छ । यसको मतलब आफू शासनमा हुँदा त्यस पार्टीले बहुदलीय जनवादी कार्यक्रम नै लागू गर्दै आयो । करिब दुईतिहाइ बहुमतको ओली नेतृत्वको सरकार बन्दा त झन् लागू गर्ने नै भयो । होइन, बहुदलीय जनवाद लागू गर्नै पाएको छैन भन्ने हो भने त्यसलाई प्राप्त गर्ने त्यस पार्टीको बाटो नयाँ क्रान्ति हुनुपर्योÙ चल्तीको चुनावबाहेक त अर्को बाटो त्यो पार्टीले देखाएको छैन । त्यसैले बहुदलीय जनवाद २०४७ देखि आजसम्मको व्यवस्था नै हो भन्ने कुरा अकाट्य रूपमा पुष्टि हुन्छ । यस प्रकार २०५१ देखि बहुदलीय जनवाद लागू गर्दाको परिणाम के भयो त ? सबैले देख्ने गरी कुरूप यथार्थ त छर्लंग नै छ । त्यही असफल कार्यक्रम बोक्ने माधव नेपालहरूको राजनीति वैकल्पिक कसरी होस् र !के दुई पार्टी व्यवस्था भएको बेलायतका कन्जरभेटिभ पार्टी र लेबर पार्टी एकअर्काका निम्ति वैकल्पिक राजनीति बोकेका पार्टी हुन् ? बिलकुल होइनन् । अन्तर्वस्तु एउटै भएका पुँजीपति वर्गका अलगअलग गुटका पार्टी हुन् । निश्चित अवधिपछि पुँजीवादी व्यवस्थाबाट दिग्दार हुने जनताको आक्रोशलाई फरक पार्टीमा मत हाल्न लगाएर शान्त पार्न नै पुँजीपति वर्गले फरकफरक पार्टीको भ्रम सृजना गरेका हुन्, आधारभूत रूपमै अलग नीति अख्तियार गर्न फरक पार्टी बनाएका होइनन् । नेपालमा पनि दलाल पुँजीपतिका फरकफरक झुन्डहरूको प्रतिनिधित्व विभिन्न संसदीय पार्टीहरूले गरिरहेका छन् । उनीहरूको आधारभूत आर्थिक कार्यक्रम नवउदारवादमा आधारित छ, साम्राज्यवादसँग विमति होइन बरु त्यसको दलाली गर्ने नै छ । तब विद्यमान दलाल पुँजीवादी संसदीय व्यवस्थाभित्रै रहेर कसैले वैकल्पिक राजनीति गर्छु भन्छ भने त्यो बिलकुल नमिल्ने कुरा हो । आजको नेपालमा वैकल्पिक राजनीतिका रूपमा अगाडि आउनका लागि कम्तीमा पाँच नयाँ समाधान र दिशा दिन सक्नुपर्छ ।एक, आज नेपालको अर्थतन्त्र दलाल पुँजीवादी छ जसको नेतृत्व दलाल पुँजीपति वर्गले गरेको छ । यस वर्गले नेपालमा आधारभूत र बहुआयामिक उद्योगधन्दाको विकास हुनै दिन्न, केवल विदेशी सामानको बजारका रूपमा देशलाई थला पारेको छ । संसद्वादी पार्टीहरूले यही दलाल पुँजीवादलाई विकास गर्दै र साम्राज्यवादी नवउदारवादको कार्यक्रम लागू गर्दै समृद्ध अर्थतन्त्र बनाउने विचार बोकेका छन् जुन असम्भव छ । दलाल पुँजीपति वर्गलाई अगाडि लगाएर दलाल पुँजीवादी अर्थतन्त्रकै अन्त्य कसरी सम्भव हुन्छ ? कदापि सम्भव हुन्न । त्यसैले अबको वैकल्पिक राजनीतिले दलाल पुँजीवादी अर्थतन्त्रको विकल्पको समग्र मोडल अघि सार्नु सक्नुपर्छ । घनश्याम भुसाल प्रवृत्तिले भनेझैं हामी दलाल पुँजीपति वर्गलाई राष्ट्रिय पुँजीपतिमा रूपान्तरण गरिदिन्छौं जस्ता असैद्धान्तिक व्याख्यानचाहिँ वैकल्पिक मोडल हुन सक्दैन । दुई, पुँजीवादी राजनीतिक प्रणालीका विभिन्न मोडलले व्यापक श्रमजीवी जनताको हितको प्रतिनिधित्व गर्न सकेनन् । विश्वव्यापी रूपमै पुँजीवादमा श्रमिक वर्ग आफ्नो हितका निम्ति निर्णय गर्न सक्षम हुनै सकेन । संसदीय व्यवस्थामा त जति लोकतन्त्रको कुरा गरे पनि आखिरमा शासन गर्ने ठूलो पुँजीपति वर्गले नै हो । कतिपयले प्रत्यक्ष निर्वाचित राष्ट्रपति प्रणालीलाई अचुक उपचारका रूपमा प्रचार गर्छन् तर त्यसले पनि समस्याको समाधान गर्न सक्दैन । त्यसले मुख्यतः व्यापक श्रमजीवी वर्गको समस्या समाधानमा भूमिका खेल्न सक्दैन । त्यसैले अबको वैकल्पिक राजनीतिले व्यापक श्रमजीवी जनता कसरी आफ्नाबारेमा आफैं निर्णय गर्न पाउने गरी सार्वभौमसत्तासम्पन्न हुन्छन् र प्रतिनिधिमूलक राज्यका अंगहरू कसरी यथार्थमैं जनताको सेवक बन्न बाध्य हुन्छन् भन्ने राजनीतिक प्रणालीको खाका प्रस्तुत गर्न सक्नुपर्ने हुन्छ ।तीन, नेपाली समाज सधैंभरि विश्व सम्बन्धमा प्रताडित हुँदै आएको छ । वैकल्पिक राजनीतिले केवल देशभक्तिको कुरा गरेर मात्र पुग्दैन, बरु नेपाली समाज सधैंभरिको वैदेशिक प्रताडनाबाट स्थायी मुक्तितिर कसरी जान सक्छ भन्ने दीर्घकालीन नीति प्रस्तुत गर्न सक्नुपर्ने हुन्छ किनभने आजसम्मको राजनीति र कूटनीतिले वैदेशिक हस्तक्षेप एवं प्रताडनाको समस्यालाई हल गर्न सकेन, अझै सक्ने देखिँदैन । आर्थिक प्रगतिले यो समस्यालाई समाधान गर्छ भन्ने तर्क महत्त्वपूर्ण त छ तर आर्थिक प्रगति हुनेबित्तिकै वैदेशिक प्रताडना स्वतः घट्ने कुनै ग्यारेन्टी छैन । त्यसो त आर्थिक प्रगति कतिलाई मान्ने र आर्थिक प्रगति विश्वस्तरमा नभएसम्म हस्तक्षेप एवं अत्याचार स्वाभाविक रूपमा खपिरहनुपर्ने हो त भन्ने प्रश्न स्वतः जन्मिन्छ ।चार, राजनीतिक प्रणालीमा पटकपटक हेरफेर भयो तर नेपाली समाजको जात व्यवस्था र पितृसत्तावादमा आधारित सामाजिक, आर्थिक र सांस्कृतिक संरचना एवं संस्कृतिमा आधारभूत परिवर्तन हुन सकेन । विद्यमान राजनीतिक व्यवस्थाबाट जात व्यवस्था, उत्पीडित राष्ट्र एवं समुदायमाथिको उत्पीडन र पितृसत्तात्मक उत्पीडन लगायतका समस्याहरू समाधान हुनुको साटो झन्झन् नयाँ रूपमा अनन्त लम्बिँदै जाने नै देखिएको छ । यसर्थ, वैकल्पिक राजनीतिले यी समस्यालाई समाधान गर्ने नयाँ खाका र बाटो प्रक्षेपण गर्न सक्नुपर्ने हुन्छ ।पाँच, यस्ता नयाँ वैकल्पिक व्यवस्था र राजनीतिक लक्ष्य प्राप्त गर्न संघर्षको तरिका पनि ठोस रूपमा निरूपण गर्न सक्नुपर्ने हुन्छ । सबैलाई प्रस्ट छ, राज्य सशस्त्र बलमा टिकेको छ, जनता निःशस्त्र छ । तब नयाँ वैकल्पिक राजनीतिक उद्देश्यप्राप्तिका नीति बलप्रयोगसहित वा नितान्त शान्तिपूर्ण कुन बाटो जाने, किटान गर्नैपर्छ । नितान्त शान्तिपूर्ण बाटो सम्भव छ भने कसरी ? तथ्य र विश्वक्रान्तिका अनुभवसहित भन्न सक्नुपर्छ । बलप्रयोगसहित हो भने आजको एक्काइसौं शताब्दीमा त्यो कसरी ? त्यसको पनि खाका प्रस्तुत गर्न सक्नैपर्छ । यस प्रकार, वैकल्पिक राजनीति भनेको नयाँ पार्टी होइन, बरु नयाँ दिशा र कार्यक्रम हो । नयाँ दिशा र कार्यक्रमबिनाको चालु संसद्वादभित्रकै एक थान पार्टीको वैकल्पिक राजनीतिको दाबी वा पगरी त केवल मतिभ्रम हो ।"
हरित अभियान किन ?,"जलवायु परिवर्तनले गर्दा नेपालमा मनसुनी प्रणालीमा आएको फेरबदलका कारण अति वृष्टि, अना वृष्टि, वर्षाको फैलावट र वितरणमा परिवर्तन, जाडो मौसममा हुने वर्षामा कमी देखिएको छ । यस कारण आइपर्ने मरुभूमीकरण, बाढी, डुबान, भूक्षयजस्ता विभिन्न वातावरणीय समस्या तथा प्रकोपसँग जुध्न र यसलाई व्यवस्थापन गर्न आवश्यक पारिस्थितिक प्रणालीहरू अत्यन्तै खण्डित भएका छन् । अव्यवस्थित सहरीकरण, अव्यवस्थित विकासनिर्माण, प्राकृतिक स्रोतको अनियन्त्रित उत्खनन र वन अतिक्रमणले गर्दा समग्र कृषि प्रणाली नै प्रभावित भएको छ । आईपीसीसीको यस वर्षको ताजा रिपोर्टले प्रस्टसँग भनेको छ मानवसृजित जलवायु परिवर्तनको असर सामान्य जलवायु परिवर्तनको भन्दा अधिक र निरन्तर बढ्ने क्रममा छ । यसले विश्वभर नै अकल्पनीय घटनाहरू निम्त्याइरहेको तथ्यांकमै प्रमाणित भैसकेको छ । केही हजार वर्षमा हुनुपर्ने घटनाक्रमहरू हाल केही दशकमा भइरहेका छन्, जसबाट वैज्ञानिकहरू पनि अवाक् भएका छन् । आगामी दशकमा सम्भावित औसतभन्दा १५ डिग्री तापक्रमको वृद्धिले निम्त्याउन सक्ने विश्वव्यापी संकटको अनुमान हेर्दा समस्या सोचेभन्दा धेरै विकराल छ ।नेपाल प्राकृतिक रूपले तीन भागमा विभाजित छ । भूबनोटले यी तीनै भाग अन्तरसम्बन्धित छन् । उदाहरणका लागि, नेपालको हिमाली क्षेत्रमा जाडो याममा पर्ने हिउँमा कमी हुँदा नदी तथा जमिनमुनि भण्डारण हुने पानीको स्रोतमा ह्रास आएको छ भने पहाडी तथा तराई क्षेत्रमा माटोमा आवश्यक आद्रता घटेको छ । महाभारतको दक्षिणतर्फ अवस्थित चुरे क्षेत्रमा भएको घना जंगलले पानी सोसेर जमिनमा भरण हुने प्रक्रियालाई मद्दत गर्छ र यसले दक्षिणी समथर भूभागका लागि पानी सञ्चित गरी भूमिगत जल भण्डारको महत्त्वपूर्ण भूमिका खेलिरहेको छ ।अध्ययनअनुसार, चुरेमा बसोबास गर्ने ६ प्रतिशत मानिसको भूस्वामित्व देखिन्छ भने ९४ प्रतिशत मानिसको जमिन ऐलानी छ । चुरेमा बसोबास भएका ८२ प्रतिशत परिवारलाई आफ्नो जमिनको उत्पादनले वर्षदिन खान पुग्दैन । चुरेमा बसोबास गर्ने समुदायहरूको जमिनमा स्वामित्व नहुँदा अपनत्वको भावना विकास हुन सकेको छैन र संरक्षणका कार्यक्रमहरूको प्रभाव कम देखिएको छ । चुरे क्षेत्रका सबै ठाउँमा एकैनासको बस्ती छैन । भौतिक पूर्वाधार पर्याप्त भएको उब्जाउ जमिनदेखि बाढीपहिरो जान सक्ने अति संवेदनशील ठाउँहरूसम्ममा मानवबस्तीहरू छन् ।चुरेमा १३ किसिमका पारिस्थितिक प्रणाली (इकोसिस्टम) छन् जुन मुख्यतः कृषि अर्थतन्त्रका लागि निकै महत्त्वपूर्ण मानिन्छ । त्यहाँ भएको वातावरणीय ह्रासको प्रत्यक्ष असरले गर्दा भूमिगत पानीको सतह निरन्तर घटिरहेको छ र यसले तराईको उर्वर भूमिलाई मरुभूमीकरण गरिरहेको देखिन्छ । त्यसैले यो समस्या तराईको भविष्यसँग गाँसिएको छ । त्यसै गरी वनजंगलको अतिक्रमण, भूक्षय, बाढीपहिरोका कारण जैविक विविधतामा समेत ह्रास आएको छ । पानीका मूलहरू सुक्ने, भूउत्पादकत्वमा कमी आउनेजस्ता समस्याले चुरेमा बसोबास गर्ने समुदायको जीविकोपार्जनलाई पनि प्रतिकूल असर पारिरहेको छ । मुख्यतः हाल बढिरहेको वन डढेलोको प्रकोप, जलस्रोतमा ह्रास, ढुंगागिट्टीबालुवाको अव्यवस्थित उत्खनन, अव्यवस्थित बसोबास, नदीखोला कटान, नदीखोलाहरूको सतहमा वृद्धिले गर्दा महत्त्वपूर्ण क्षेत्रहरू मरुभूमीकरणतर्फ उन्मुख भएको अध्ययनहरूले देखाउँछन् । हरेक वर्ष हुने यस्ता प्रकोप र वातावरणीय समस्याले गर्दा नेपालको विकासमै बाधा पुगेको छ भने निर्मित पूर्वाधारहरूको पनि अत्यधिक मात्रामा क्षति भएको छ । हालैका दिनमा मेलम्ची र मनाङमा देखिएका घटना यसका साक्षी हुन् । चुरे संरक्षणका सन्दर्भमा भिन्नभिन्न विचारहरू आइरहेका छन् । मानवरहित संरक्षण वा चुरेवासीको व्यवस्थापनसहित संरक्षण भन्ने विषयमा मतभिन्नता देखिन्छ । राष्ट्रपति चुरेतराई मधेस संरक्षण विकास समितिको स्थापना र यसको गुरुयोजना कार्यान्वयनका क्रममा छ र ८ वर्षको अन्तरालमा करिब १० अर्ब खर्च भइसकेको छ । चुरे संरक्षणका लागि विशेष एकीकृत ऐनको आवश्यकता महसुस भए पनि निर्माणको दिशामा अघि बढेको छैन ।चुरेमा रहेका नदीहरूको स्वरूप अन्य क्षेत्रको भन्दा फरक छ । हरेक वर्ष यस क्षेत्रमा हुने भूक्षय र नदी कटानले गरिब जनता आश्रित भएका भूमिहरूको नास गरेको छ । चुरे क्षेत्रको जोखिम हामीले समयमै आकलन गर्न सकेनौं भन्ने प्रस्ट देखिन्छ । चुरेका नदीहरू तथा अन्य नदीतटीय क्षेत्रहरूको सुरक्षा गर्न सके मात्रै जनताको सुरक्षा गर्न सकिन्छ । स्रोत संरक्षणमा जनचेतनाको कमी, चुरेमधेसतराई क्षेत्रमा जलस्रोतको सदुपयोगमा व्यवस्थापकीय कमजोरी, चुरे भावर र तराईको एकीकृत व्यवस्थापनमा समन्वयको कमीका कारण समस्या समाधानमा झन् जटिलता बढेको छ । चुरेलाई दीर्घकालीन रूपले संरक्षण गर्न नदीको माथिल्लो तटीय क्षेत्र, मध्य तटीय क्षेत्र तथा तल्लो तटीय क्षेत्रका समुदायहरूका बीचमा भावनात्मक तथा सकारात्मक सोचको विकास हुनुपर्छÙ नदी प्रणालीको उपचार तथा एकीकृत जलाधार व्यवस्थापनको अवधारणाअनुसार कार्यक्रम सञ्चालन हुनुपर्छ । स्रोत संरक्षण तथा बाँडफाँटमा सहभागितामूलक सोचको विकास हुन सकेको छैन । यसका लागि हामीले दृष्टिकोणको प्रस्टतासहित एउटा व्यापक हरित अभियान सञ्चालन गर्नुपर्ने आवश्यकता देखेका छौं ।चुरेमधेसतराई क्षेत्रमा देखिएको अनियन्त्रित चरीचरन, नदीखोला कटान, अत्यधिक भूक्षय, भूउत्पादकत्वमा कमी, वनडढेलोको प्रकोपजस्ता समस्याहरूलाई नियन्त्रण गर्नका लागि जलाधार व्यवस्थापन गर्न सबैभन्दा पहिला घाँस तथा वृक्षरोपण गर्न आवश्यक छ । यसका लागि समुदायमा आधारित बृहत् वृक्षरोपण तथा आर्थिक उपार्जनको योजना आवश्यक छ । घाँस, डाले घाँस, कृषि वनको प्रवर्द्धन गर्न एक पालिका एक नर्सरी को कार्यक्रम आवश्यक छ । नदीको बहाव क्षेत्रमा वृक्षरोपण गरी नदीकिनारमा हरियाली क्षेत्र निर्माण गरी नदी तटलाई सुरक्षित गर्न आवश्यक छ । समुदायमा भएका गरिब, विपन्न, उत्पीडित, पिछडिएका र भूमिहीन वर्गको जीविकोपार्जनलाई अभिवृद्धि गर्ने उद्देश्य राखेर संरक्षणमा अपनत्व विकास गर्न जरुरी छ । ग्रिन इकोनोमी को अवधारणाअन्तर्गत निजी क्षेत्रलाई आबद्ध गर्ने सम्भावनाहरू पनि प्रबल छन् । अति संवेदनशील जलाधारहरूको पहिचान गर्ने, निर्धारण गर्ने, कमजोर तथा संवेदनशील क्षेत्रमा प्राकृतिक स्रोतको दोहनलाई नियन्त्रण गर्ने, नदीजन्य स्रोतको उत्खननलाई नियमन गरी नदी प्रणालीको अवस्थामा सुधार गर्ने र उत्खनन तथा क्षयीकरण भएका क्षेत्रहरूमा वातावरणको पुनःस्थापना तथा पुनर्भरण कार्यक्रम, वैज्ञानिक भूपुनःस्थापना कार्यक्रम सञ्चालन गर्न जरुरी छ । दीर्घकालीन रूपले चुरे संरक्षण गर्न स्थानीय स्रोत र साधनलाई परिचालन गरी प्रकृतिमुखी समाधान (नेचरबेस्ड सोलुसन) तथा बायो इन्जिनियरिङ प्रविधिलाई बढी प्रयोगमा ल्याउन आवश्यक छ । जलवायु परिवर्तनको असर र विपत् न्यूनीकरण गर्न, भूक्षय र नदी कटान कम, कृषि व्यवस्थित गर्नका लागि प्राकृतिक प्रविधिहरूको प्रयोग गर्न आवश्यक छ । वातावरणमा ह्रास गराउने क्रियाकलापहरूमा कमी गर्ने, भूउत्पादनशीलता वृद्धि गर्ने, पारिस्थितिक प्रणालीमा आधारित कृषि प्रविधिको प्रवर्द्धन, वर्षातको पानीको संकलन तथा पुनर्भरण, कृषि पोखरी, अर्ग्यानिक कृषि प्रविधिको विस्तार गर्न आवश्यक छ । चुरेमधेसतराई क्षेत्रमा भएका वातावरणीय प्रक्रिया, नदी प्रणाली, जलाधारको स्थिति, जलवायु परिवर्तनको असर, समुदायका समस्याहरूको अध्ययन गरी समयसापेक्ष समाधानका उपायहरू पहिल्याउन विश्वविद्यालयसँग समन्वय गरी अनुसन्धानका क्रियाकलाप र अध्ययन गराउन, समाधान कार्यक्रमहरूलाई कार्यान्वयन गर्नका लागि आवश्यक जनशक्ति तयार गर्नकै लागि तालिम दिने स्रोत र साधन भएको ज्ञान केन्द्रको स्थापना गर्न, यस क्षेत्रमा रहेका विद्यालयहरूमा स्थानीय स्तरका वातावरणीय समस्याहरूलाई विश्लेषण गर्न सक्ने शैक्षिक सामग्री तयार गर्न र स्थानीय सरकारद्वारा कार्यान्वयन गराउन आवश्यक छ । यस बहुआयामिक हरित अभियानलाई सम्भव बनाउन उपयुक्त सस्थागत संरचना स्थानीय सरकारको मातहतमा हुनु जरुरी छ । यसको व्यवस्थापकीय जिम्मा संघीय सरकारले लिएर सम्भव छैन । स्थानीय सरकार, समुदाय तथा प्रदेश सरकारलाई नै जिम्मेवार बनाउने गरी अघि बढ्नुपर्छ । नेपाल विज्ञान तथा प्रविधि प्रज्ञाप्रतिष्ठान एवम् राष्ट्रपति चुरेतराई मधेस संरक्षण विकास समितिजस्ता उच्चतम प्राविधिक निकायहरूको समन्वयात्मक भूमिका अत्यन्तै महत्त्वपूर्ण हुन्छ । हरित अभियान सम्पूर्ण मानव तथा प्रकृतिबीचको स्वस्थ सम्बन्धलाई पुनःस्थापित गराउने पहल हो र यसले समुदायले भोगिरहेका विभिन्न समस्यालाई क्रमैसँग निर्मूल पार्न सहयोग गर्छ । वातावरणीय समस्याहरूको समाधान गर्नका लागि सरकारी क्षेत्रबाट मात्रै पहल गरेर सम्भव हुँदैन, हरेक क्षेत्रले उत्तिकै प्राथमिकतासाथ लाग्नुपर्छ । सरकारी निकायबाट प्राकृतिक स्रोतको उत्खननलाई प्रोत्साहन गर्ने नीति निर्माण हुँदा समुदायले आफ्नो वातावरणको संरक्षण गर्न गरेको योगदानको अवमूल्यन हुन्छ । त्यस्तै, निजी क्षेत्रले अप्राकृतिक दोहन गर्दा त्यहाँ बसोबास गर्ने समुदायहरूले विभिन्न विपत्को सामना गर्नुपरेको छ । प्राकृतिक स्रोतमा आश्रित समुदायले भोगेको जलवायु परिवर्तनको विकराल समस्यालाई कुनै एक पक्षले मात्रै समाधान गर्न सम्भव छैन । यसका लागि सबै सरकारी, गैरसरकारी, निजी, नागरिक समाज, स्थानीय समुदाय, विद्यालयहरूले अभियानकै रूपमा अघि बढाउने समय आएको छ ।"
सरकारी खर्च नहुँदा तरलता अभाव,"आर्थिक वर्षको अन्त्यमा सरकारी खर्च बढ्ने अनुमानका आधारमा त्यति बेला (गत जेठमा) बैंकहरूले रणनीतिक रूपमा सरकारी ऋणपत्रमा लगानी गरे । तरलता कम भएपछि बैंकहरूले अन्तरबैंक र एसएलएफमार्फत स्रोत व्यवस्थापन गरे । असार लागेपछि सरकारी खर्ब बढ्यो । बजारमा पैसा आयो । वित्तीय प्रणालीमा तरलता सहज बन्यो । तर त्यो अवस्था लामो समय टिकेन । निक्षेप निरन्तर घटिरह्यो । आयातसँगै कर्जा प्रवाह पनि निरन्तर बढिरह्यो । रेमिट्यान्स आप्रवाहमा कमी आयो । सरकार परिवर्तनसँगै चालु आर्थिक वर्षको बजेट पूर्ण रूपमा कार्यान्वयन हुन सकेन । सरकार प्रतिस्थापन बजेटको तयारीमा छ । यही कारण सरकारी खर्च हुन सकेन । यो नै वित्तीय प्रणालीमा तरलता अभावको प्रमुख कारण रहेको जानकारहरू बताउँछन् । साउन मसान्तसम्म वित्तीय प्रणालीमा ३ खर्ब रुपैयाँभन्दा बढी थन्किएको छ । यसअनुसार गत असारमा सरकारका विभिन्न खातामा १ खर्ब ९४ अर्ब ७० करोड (प्रदेश सरकार तथा स्थानीय तहको खातामा रहेको रकमसमेत) नगद मौज्दात थियो । मुलुकको आयात र बैंक तथा वित्तीय संस्थाको कर्जा प्रवाह सामान्य अवस्थामा जस्तै बढिरहेको र सरकारी खर्च नहुँदा निक्षेप वृद्धि हुन नसकेकाले तरलता अभाव देखिएको राष्ट्र बैंक अनुसन्धान विभाग प्रमुख प्रकाशकुमार श्रेष्ठले स्विकारे । यस्तो अवस्थामा बैंकहरूको ब्याजदर अलिअलि त बढ्छ, उनले भने, कति बढ्छ भन्ने सरकारी खर्चमा निर्भर हुन्छ । नयाँ आर्थिक वर्षको डेढ महिनामै राजस्व लक्ष्यको करिब १२ प्रतिशत संकलन भए पनि खर्च करिब २ प्रतिशत मात्र भएकाले तरलता कम भएको उनले बताए । आयात बढिरहेको छ, गत साउनमा पनि रेमिट्यान्स घटेको संकेत छ, उनले थपे, यी कारणले ब्याजदरमा पनि गत वर्ष जस्तो सहज अवस्था हुँदैन । तरलता व्यवस्थापनका लागि गत शुक्रबार रिपोमार्फत २० अर्ब रुपैयाँ बजारमा पठाइएको उनले बताए । राष्ट्र बैंकले २० अर्बका लागि रिपो आह्वान गरेकोमा बैंकहरूबाट करिब सोढे ६४ अर्ब रुपैयाँको माग आएको थियो । गत शुक्रबारसम्म सरकारले १ खर्ब २५ अर्ब रुपैयाँ राजस्व संकलन गरिसकेको छ । सोही अवधिमा कुल सरकारी खर्च ३० अर्ब ५७ करोड रुपैयाँ मात्र भएको छ । यो लक्ष्यको करिब २ प्रतिशत मात्र हो । राष्ट्र बैंकका अनुसार गत असारको तुलनामा साउनमा रेमिट्यान्स धेरै घटेको छ । असारमा करिब ९० अर्ब रुपैयाँ रेमिट्यान्स आएको थियो ।"
डिजाइन नमिल्दा चन्द्रौटा सडकमा खाल्डा,"काम ४० प्रतिशत, भुक्तानी ३३ प्रतिशतजेठमा सकिनुपर्ने काम अहिले ४० प्रतिशत पूरा भएको छ । भुक्तानी ३३ प्रशित मात्र पाएको निर्माण कम्पनीका प्रतिनिधि नवीन गुरुङले बताए । नयाँ बनाइएको इस्टिमेट डिजाइन र लागतअनुसार काम गर्दा रकम पाउनेनपाउने अन्योल हुन्छ, उनले भने, त्यही भएर काम गर्नेनगर्ने भन्ने दोधार हुन्छ । स्वीकृत नगराई काम गर्दा किन गरिस् भन्ने डर, नगरौं समय र लागत बढ्दै जाने गुरुङको भनाइ छ । २०७७ असारमा भेरिएसन अर्डर (भीओ) नयाँ इस्टिमेट डिजाइनअनुसार गरिएको कामको स्वीकृतिसहित भुक्तानी मागिएको थियो । एक वर्षपछि असारमा स्वीकृत भयो र भदौमा रकम दिइयो । काम गरेको झन्डै २० प्रतिशत रकम नपाउँदा काम गर्न गाह्रो भइरहेको उनले सुनाए । यो रकम ४५ दिनअघि मात्रै पाएको भए रुद्रपुर र जवाभारीमा ५ किमि कालोपत्र गरिसक्थ्यौं, गुरुङले भने, अहिले वर्षाको समय छ । त्यही भएर काम सम्भव भएन । हातले गर्ने धेरै काम सम्पन्न भइसक्यो । कालोपत्रको काम वर्षा र जाडोमा हुँदैन । असोजमा घाम लाग्यो भने गर्छौं र नभए फागुनयता कालोपत्रको काम हुँदैन, उनले भने । फागुनदेखि जेठ र असारसम्म कालोपत्रको काम गर्नु राम्रो मानिन्छ । योजनाअन्तर्गत ३२ स्ल्याब कल्भर्ट, २० किमिसम्म दायाँबायाँ ७७ मिटर माटो फिलिङ, डेढ मिटर चौडा र डेढ फुट अग्लो ३ किमि डिभाइडर र कालोपत्र बनाउन सबबेस बनाइएको छ । २१ मिटर चौडा बाटोमा १४ मिटर कालोपत्र हुन्छ । मुख्य काम कालोपत्र गर्नेछ । कृष्णनगर बजारमा दुई किमि बिजुलीको पोल र खानेपानीको पाइप हटाउन समस्या भइरहेको छ । त्यसका लागि भीओ पठाएका छौं, उनले भने, स्वीकृत भएर आएपछि हटाउँछौं । नेपालतिरबाट स्वीकृत भइसकेको छ । भारत गएको छ, उताबाट आउनासाथ काम अघि बढाउने उनले सुनाए । सडक सुधार विकास आयोजनाअन्तर्गत बजेट बढेर ८६ करोड लागतमा बाटो निर्माण हुन लागेको हो । सडक सुधार विकास आयोजना र एक्जिम बैंक भारतबीच सडक बनाउने सम्झौताअनुसार सडक निर्माण थालिएको हो । ठेक्का कालिका दिनेशचन्द्र जेभीले लिएको छ । कालिका नेपाली निर्माण कम्पनी हो । दिनेशचन्द्र जेभी भारतीय हो । नयाँ इस्टिमेट डिजाइन गर्दा समय लागेकाले ६ महिना र गत वर्षको कोरोना संक्रमणका कारण ६ महिना गरी एक वर्ष समय थपिएको छ । २०७९ असारमा सम्पन्न गर्ने लक्ष्य दिइएको छ । तर काम सक्न गाह्रो छ ।"
उखु किसानले पाएनन् अनुदान,"पर्सा (कास) यस वर्षको उखु क्रसिङ सिजन नजिकिए पनि पर्साबाराका किसानले सरकारबाट गत वर्षकै उखुको अनुदान रकम पाएका छैनन् । पर्सा र बाराका किसानले सरकारबाट अनुदान बापतको करिब ७ करोड रुपैयाँ नपाएको उखु उत्पादन संघ पर्साका अध्यक्ष असर्फी साहले जानकारी दिए । सरकारले चिनी मिलसँग किसानको तथ्यांक लिएर प्रतिक्विन्टल ६५ रुपैयाँ २८ पैसा अनुदान किसानलाई दिन्छ । त्यसैले चिनी मिलले किसानलाई उखु खरिद गरेबापत रकम भुक्तानी गर्दा प्रतिक्विन्टल ६५ रुपैयाँ २८ पैसा कम दिन्छन् । किसानले त्यति नै रकम सरकारबाट अनुदान पाउँछन् । सरकारले कोष तथा लेखा नियन्त्रण कार्यालयमार्फत किसानलाई यो रकम बर्सेनि वितरण गर्छ । कोष तथा लेखा नियन्त्रक कार्यालय (कोलेनिका) ले किसानको बैंक खातामै अनुदान रकम जम्मा गर्छ । पर्सा, बाराका किसानले बाराको रिलायन्स सुगर मिल र रौतहटको कटहरियास्थित बाबा बैजुनाथ सुगर एन्ड केमिकल इन्डस्ट्रिज प्रालिलाई उखु बिक्री गर्छन् । त्यसमध्ये उखुको ठूलो हिस्सा रिलायन्सलाई नै बिक्री गर्छन् । गत वर्ष सरकारले उखुको मूल्य प्रतिक्विन्टल ५ सय ४२ रुपैयाँ निर्धारण गरेको थियो । दुवै जिल्लाका किसानको अनुदान रकम कोलेनिका बारामा आउने भएकाले यस सम्बन्धमा आफूलाई कुनै जानकारी नभएको कोष तथा लेखा नियन्त्रण कार्यालय वीरगन्जका सूचना अधिकारी विष्णु सुवेदीले बताए । मैले पर्सा कोलेनिकामा यो रकम आएको जानकारी पाएको छैन, सुवेदीले भने, उद्योग बारामै भएकाले सरकारले त्यहाँकै कोलेनिकामार्फत अनुदान रकम वितरण गर्छ ।"
चितवनमा महिन्द्रा ट्र्याक्टरको सोरुम,काठमाडौं (कास) नेपालका लागि महिन्द्रा ट्र्याक्टरको आधिकारिक वितरक अग्नि ग्रुपले चितवनको मिलन चोकमा नयाँ सोरुम सञ्चालनमा ल्याएको छ । कम्पनीले यसका लागि बतास ब्रदर्स प्रालिलाई डिलरसिप प्रदान गरेको जनाएको छ । यो सोरुम सञ्चालनमा आएसँगै अब ग्राहकले महिन्द्राका विभिन्न मोडलका ट्र्याक्टर र स्पेयर पार्ट्स खरिद गर्न सक्छन् ।
"'हिरोको बेला, हिरोको मेला","काठमाडौं (कास) नेपालका लागि हिरो मोटरसाइकलको आधिकारिक विक्रेता नेपाल जनरल मार्केटिङले हिरोको बेला हिरोको मेला योजना सार्वजनिक गरेको छ । हिरोले नजिकिँदै गरेको दसैं र तिहारलाई लक्ष्य गरेर यो योजना ल्याएको हो । यस योजनाअर्न्तगत हिरो मोटरसाइकल तथा स्कुटर किन्ने ग्राहकले ६ हजार रुपैयाँ छुट, स्क्रयाच कार्डमार्फत १ लाख रुपैयाँसम्म पाइने र बम्पर लक्की ड्रमार्फत एक जनाले १ लाख रुपैयाँ नगद पाइनेछ । सबै हिरो मोटरसाइकल र स्कुटरमा शून्य प्रतिशत ब्याजमा ५० प्रतिशत फाइनान्स सुविधा उपलब्ध हुने कम्पनीले जनाएको छ ।"
खल्तीबाट विद्युत् प्राधिकरणको आवेदन शुल्क भुक्तानी,काठमाडौं (कास) खल्ती डिजिटल वालेटले अनलाइनबाटै नेपाल विद्युत् प्राधिकरणका विभिन्न पदको आवेदन फारम शुल्क आफ्नो मोबाइलबाटै भुक्तानी गर्न सकिने व्यवस्था गरेको छ । आवेदकहरूले विभिन्न पदका लागि प्राधिकरणको आधिकारिक वेबसाइटबाट आवेदन फाराम भरी त्यसमा लाग्ने दस्तुर खल्तीबाट भुक्तानी गर्न सकिने कम्पनीले जनाएको छ ।
प्रोटोनको 'दसैं दक्षिणा,काठमाडौं (कास) चाडपर्वहरू नजिकिएसँगै प्रोटोन गाडीले दसैं दक्षिणा नामक योजना ल्याएको छ । योजनाअन्तर्गत ग्राहकले प्रोटोनको सागा र एक्स ७० गाडी खरिदमा एक लाखदेखि ६ लाख रुपैयाँसम्मको अफरयुक्त दक्षिणा पाउने कम्पनीले जनाएको छ । यसअन्तर्गत कुनै पनि ब्रान्डको पुरानो गाडीसँग नयाँ प्रोटोन एक्सचेन्ज गरे ग्राहकले ५० हजारदेखि २ लाख रुपैयाँसम्म एक्सचेन्ज बोनस पाउने पनि कम्पनीको भनाइ छ ।
एसियन कंक्रिटो अब नेपाली बजारमा,काठमाडौं (कास) एसियन कंक्रिटोले नेपाल गुणस्तरअनुसार उत्पादन सुरु गरेको छ । युरोपियन तथा भारतीय मापदण्डअनुसार निर्माणजन्य सामग्री उत्पादन गर्दै आएको एसियन कंक्रिटोले अब नेपालमा पनि उत्पादन थालेको हो । कंक्रिटोका निर्माण सामग्री उत्पादनमा पायोनियर एसियन कंक्रिटोले वैशाख ७ मा नेपाल गुणस्तर तथा नापतौल विभागबाट नेपाल गुणस्तर चिह्न (एनएस) पाएपछि सोहीअनुसार उत्पादन गरिरहेको कम्पनीका अध्यक्ष मनीष रुंगटाले जानकारी दिए । उद्योगले हाल ३० वटा विभिन्न निर्माणजन्य सामग्री उत्पादन गर्दै आएको छ । कर्बस्टोन र इन्टरलक ब्लक सरकारले बनाउने पूर्वाधार विकासमै ८०९० प्रतिशतसम्म खपत हुने गरेको कम्पनीको भनाइ छ ।
सानिमा बैंकको तीज योजना,"काठमाडौं (कास) सानिमा बैंकले तीज विशेष योजना ल्याएको छ । योजनाअनुसार नारी बचत खाता खोल्दा ग्राहकले निःशुल्क डेबिट र क्रेडिट कार्ड, मोबाइल बैंकिङ, मेरो सेयर, डिम्याट खाताका साथै लकर सुविधामा ७५ प्रतिशतसम्म छुट पाउनेछन् । साथै पहिलो पीओएस कारोबारमा १० प्रतिशत वा ५ सय रुपैयाँ क्यासब्याक उपलब्ध गराउने बैंकले जानकारी दिएको छ ।"
एनएमबीका ग्राहकलाई दराजबाट किस्ताबन्दीमा सामान,"काठमाडौं (कास) एनएमबी बैंकका ग्राहकले अनलाइन सपिङ दराजबाट किस्ताबन्दीमा सामान खरिद गर्न सक्ने भएका छन् । बैंक र दराजबीच भएको सम्झौताअनुसार बैंकको क्रेडिक कार्ड प्रयोगकर्ताले दराजबाट आफूलाई आवश्यक सामान किस्ताबन्दीमा खरिद गर्न सक्छन् । यसका लागी ग्राहकले दराजबाट भुक्तानी गरी समान खरिद गर्नेछन् । र, उक्त खरिद रकमलाई बैंकले ईएमआईमा रूपान्तरण गर्नेछ ।"
युवालाई आइडिया पिचिङमा भाग लिन कोकाकोलाको आह्वान,काठमाडौं (कास) कोकाकोला नेपालले नेपाल युवा परिषद्सँगको सहकार्यमा नवीन प्रतियोगिताका लागि सिड फन्डिङ दिने भएको छ । प्रतियोगिताले प्रत्येक प्रदेशबाट आउने उत्कृष्ट विचारलाई यसको सामाजिक पहल युथ इन्गेजमेन्ट इनक्लाइमेट एक्सन इनिसिएटिभ अन्तर्गत पुरस्कार प्रदान गर्नेछ । सन् २०२१ को सेप्टेम्बर ७ भित्र प्रतियोगितामा भाग लिन सकिनेछ । सूचीकृत परियोजना सेप्टेम्बरको २१ मा सार्वजनिक हुनेछन् । युवा परिषद्को आधिकारिक इमेलमा पठाएर प्रतियोगितामा सहभागी हुन सकिन्छ ।
एनआईसी एसियाको मोबाइल बैंकिङबाट रेमिट्यान्स,काठमाडौं (कास) एनआईसी एसिया बैंकको मोबाइल बैंकिङमार्फत निःशुल्क आन्तरिक रेमिट्यान्स पठाउन सकिने भएको छ । यो योजनामा बैंकका मोबाइल बैंकिङ प्रयोगकर्ताले दुई महिनासम्म निःशुल्क आन्तरिक रेमिट्यान्स पठाउन सक्छन् । यो योजना कात्तिक १४ सम्म लागू हुने बैंकले जानकारी दिएको छ ।
बाह्रबिसेमा बजाजको नयाँ सोरुम,काठमाडौं (कास) नेपालका लागि बजाज मोटरसाइकलको अधिकृत वितरक हंसराज हुलासचन्द एन्ड कम्पनीले सिन्धुपाल्चोकको बाह्रबिसेमा नयाँ सोरुम सञ्चालनमा ल्याएको छ । यसका लागि कम्पनीले सिन्धु अटो कन्सर्न प्रालि का प्रोपाइटर राजेश श्रेष्ठलाई डिलरसिप प्रदान गरेको छ । गोल्छा ग्रुपका निर्देशक अभिमन्यु गोल्छाले उक्त सोरुमको उद्घाटन गरे ।
मैत्रीपूर्णभन्दा माथिको खेल,"(काठमाडौं)  नेपालले दक्षिण एसियाली फुटबल महासंघ (साफ) च्याम्पियनसिपमा अहिलेसम्म सेमिफाइनल पार गरेको छैन । छिमेकी भारतको भने सबैभन्दा फितलो प्रदर्शन नै सेमिफाइनलमा रोकिनु हो, जुन एकपल्ट भएको थियो । फाइनलमा तीनपल्टमात्रै चुकेको भारत दक्षिण एसियाकै सर्वाधिक सफल टिम हो । यस क्षेत्रको महारथी नै हो भारत । तैपनि उसलाई बारम्बार नेपालले टक्कर दिने गरेको छ ।फुटबलमा नेपाल र भारतको प्रतिस्पर्धा भनेपछि जोस नै अर्कै हुन्छ । खेलको रौनक, रोमाञ्च, आकर्षण नै विल्कुलै फरक हुन्छ । सीमावर्ती क्षेत्रमा भारतको हेपाह प्रवृत्ति र अनाहकमा लगाइएको नाकाबन्दीको कारण आमनेपालीमा भारतविरोधी मानसिकता बढिरहेको छ । यसले पनि यी दुई देशका टिमको फुटबल मैदानको प्रतिस्पर्धाले ध्यान खिच्न मलजल गरेको छ । आमनेपाली आफ्नो टिमले मैदानमा भारतलाई पराजित गरेको हेर्न चाहन्छन् । भारत पनि के कम ? आफ्नो प्रभुत्व कायमै राख्न चाहन्छ ।त्यसैले त कुनै प्रतियोगिताको तयारी वा खाली समयमा हुने मैत्रीपूर्ण खेल पनि त्योभन्दा माथिल्लो स्तरकै हुने गर्छ । एउटा प्रयोगात्मक अभ्यासको प्रतिस्पर्धाको नतिजालाई दुवै टिम आफ्नो पक्षमा पार्न चाहन्छन् । अर्थात्, खेल मैत्रीपूर्णभन्दा माथिकै हुन्छ । कुनै प्रतियोगिताको जम्काभेटजस्तै हुने गर्छ । यसनिम्ति दशरथ रंगशालामा भएको बिहीबारको खेल विश्लेषण गर्दा छर्लंगै हुन्छ । विशषगरी दोस्रो हाफको प्रदर्शन कुनै प्रतियोगिताको नकआउटको प्रतिस्पर्धाभन्दा कम थिएन । त्यो हाफ भारतले राम्रो खेल्यो । अन्त्यतिर नेपाली खेलाडीहरू केही थाकेजस्ता देखिन्थे । तर पाहुना टिमका खेलाडीलाई रोक्न कुनै कसर बाँकी राखेका थिएनन् । उदाहरणका लागि कप्तानगोलकिपर किरण चेम्जोङले पेनाल्टी क्षेत्रबाहिरै बल हातले रोकेको दृश्य पर्याप्त छ । विपक्षीलाई रोक्ने प्रयासमा गरिने फाउल त सामान्य भइहाले ।यसपालिको साफ २०२१ अक्टोबर ११६ मा माल्दिभ्समा हुँदै छ । यसैको तयारीमा नेपालसँग दुई मैत्रीपूर्ण खेल खेल्न भारतीय टिम काठमाडौं आएको हो । यो यात्रामा भारतको अर्को स्वार्थ पनि छ, नेपाललाई पराजित गरेर फिफा वरीयतामा माथि उक्लिँदै एसियन कप २०२३ छनोटको तेस्रो चरण ड्र को पट १ मा पर्ने । अक्टोबरको वरीयताले छनोटको तेस्रो चरणमा प्रतिस्पर्धा गर्ने २४ टिमको वरीयता निर्धारण गर्छ । नेपाललाई हराएर वरीयता अधिकतम अंक बटुल्दै छनोट टिममध्ये शीर्ष ६ मा रहने भारतको दाउ हो । तर क्रोएसियन प्रशिक्षक इगोर स्टिमेकलाई सजिलो छैन भन्ने बिहीबार ११ मा टुंगिएको खेलले पनि देखाइदियो ।नेपालको योजना पनि साफ तयारीमात्रै होइन, वरीयता सुधार गर्ने हो । भारतविरुद्धका मैत्रीपूर्ण दुई खेल र मालेमा हुने साफ च्याम्पियनससिपमा पर्याप्त अंक बटुल्न सके नेपालले पनि वरीयतामा फड्को मार्न सक्छ, जसले एसियन छनोटमा कमजोर टिमहरू रहने पट ४ बाट उकास्न सक्छ । प्रशिक्षक अब्दुल्लाह अल्मुताइरीले प्रस्टै भनिसकेका छन् कि भारतविरुरद्ध जित्नैका लागि खेल्नेछौं । यसमा नेपाललाई पनि सजिलो छैन । किनभने भारतविरुद्धको खेल प्रतिष्ठाको लडाइँमात्रै होइन, राष्ट्रभक्ति देखाउने अवसर पनि हो । त्यसैले यो ठूलो छिमेकी देशविरुद्धको फुटबल मैत्रीपूर्णभन्दा माथिकै हुने गर्छ । नेपालले बिहीबार अञ्जन विष्टले ३६ औं मिनेटमा अग्रता लिए पनि अनिरुद्ध थापाको गोलमा भारतले ६० औं मिनेटमा बराबरी गरेको थियो । भारतीय डिफेन्डर सिङ्लेनसाना सिंहको ब्याकपास अञ्जनलाई उपहार नभएको भए खेलको कथा अर्कै हुनसक्थ्यो । किनभने दोस्रो हाफमा भारतको प्रदर्शन उत्कृष्ट थियो । कप्तान सुनील क्षेत्री दशरथ रंगशालामा आठौं खेलसम्मै गोलविहीन भए पनि उनको प्रहारमा किरणले रोकेको बलमा अनिरुद्ध बराबरी गरेका थिए । त्यो मुभ पेनाल्टी क्षेत्रमा दिनेश राजवंशीभन्दा पछाडि रहेका उनले जसरी बल पछ्याए, त्यसैको मिहिनेत थियो बराबरी गोल । दिनेश वा किरण अलि चनाखो भएको भए त्यो गोल नहुन सक्थ्यो । सुनील बाहिरिएपछि अर्का फरवार्ड मनवीर सिंहले बारम्बार नेपाली डिफेन्सलाई चिरेका थिए ।भारतले गेम चेन्जर अनिरुद्धसहित चार खेलाडीलाई मैदानमा उतारेसँगै आक्रामक रूप लिएको थियो । अन्तर्राष्ट्रिय फुटबलमा डेब्यु गरेका डिफेन्ड सेरिटन फर्नान्डेज र रहिम अली पनि थिए । अली त दोस्रो हाफमात्रै खेलेर म्यान अफ द म्याच भए । नेपाली मिडफिल्डर नितिन थापाले पनि डेब्यु गरे । नेपालले छोटाछोटा पासमा केही सुधार गरेको देखियो । तर ती सुधार माथिल्लो स्तरमा टिमविरुद्ध प्रतिस्पर्धा गर्न पर्याप्त छैन । नेपालले गोलको स्पष्ट अवसर सिर्जना गर्न नसक्दा स्टिमेकले भनेजस्तै भारत जितको हकदार थियो । आफ्नै गल्तीको मूल्य उसले चुकाउनुपर्यो ।एउटा प्राविधिक कर्मचारीको हैसियतमा रहेका प्रशिक्षक अब्दुल्लाह सामाजिक सञ्जालमा राजनीतिक चरित्र मा देखिएका छन् । पछिल्लोपल्ट उनको चर्चा राष्ट्रिय टिमको जिम्मेवारीभन्दा बढी फेसबुक स्टाटसको कारण भइरहेको छ । आलोचकलाई चुप लगाउन उनी भारतमाथि आफ्नो टिमको जित चाहन्छन् । यसले केही हदसम्म मैदानबाहिरको आलोचना मत्थर पान सक्छ । तर, यसनिम्ति आईएसएलका खेलाडीले भरिएको टिमलाई पराजित गर्नैपर्छ ।नेपाली मूलका आईएसएल स्टार अनिरुद्धले बिहीबार दोस्रो हाफमा गरेको प्रदर्शनलाई आइतबार सुरुबाटै निरन्तरता दिन चाहेको बताएका छन् । गोलकिपर गुरप्रित सिंह सन्धुले पनि नेपाली टिम संगठित रहेको र प्रतिस्पर्धा गर्न कठिन भएको प्रतिक्रिया दिएका छन् । प्रशिक्षक स्टिमेकको भनाइ उद्धृत गर्दै एआईएफएफले लेखेको छ, पक्कै पनि हामीसँग अझै ऊर्जाको कमी छ । तयारी दोस्रो सातामात्रै हुँदै छ । खुट्टाहरू अझै भारी छन् । तर, राम्रो प्रदर्शन गर्नेछौं । केही परिवर्तन गर्नेछौं, जसले पासमा सहयोग गर्न सक्छ, थप आत्मविश्वासी बनाउन सक्छ, सजिलो पार्न सक्छ ।स्टिमेकको टिमलाई रोक्ने मात्रै होइन, नेपाली खेलाडीले अब्दुल्लाहले एन्फामा गरेको उद्घोषजस्तै वरीयतामा ६३ स्थानमाथिको टिमविरुद्ध नडराईकन आक्रामक रणनीतिमा खेल्न आवश्यक छ । पहिलोपल्ट साफ च्याम्पियनसिप जित्ने हो भने अझ धेरै सुधार गर्नुपर्ने देखिएको छ । अब्दुल्लाहले पनि दोस्रो खेलमा कमजोरी सच्याउने र नयाँ खेलाडीलाई अवसर दिने बताएका छन् ।"
लैंगिक अल्पसंख्यक पारा ओलम्पियनका कुरा,"टोकियो (एएफपी) बेलायतका दुई लैंगिक अल्पसंख्यक ह्विलचियर बास्केटबलले पारा ओलम्पिकले अपांगता भएका लैंगिक अल्पसंख्यकलाई हेर्ने घारणा परिवर्तन गर्ने अपेक्षा गरेका छन् । हाँसीमजाकमा यो जोडीले आफूलाई अमेरिकी मेगन रापिनो र सु बर्डको जोडीको बेलायती संस्करण मानेका छन् ।लौरी विलियम्स र रोविन लभ ६ वर्षदेखि समलिंगी सम्बन्धमा छन् । उनीहरूले गत वर्ष इन्गेजमेन्ट गरेका छन् । टोकियोमा ब्रिटिस टोली सातौं भएको छ । समाचारहरूमा जनाइएअनुसार टोकियो पारा ओलम्पिकमा ३० अपांगता भएका लैंगिक अल्पसंख्यक (एलजीबीटीक्यू) खेलाडीको सहभागिता छ । यो रियो पारा ओलम्पिकको तुलनामा तीन गुणा बढी हो । विलियम्सको विचारमा सामाजिक सञ्जालको लोकप्रियताले लैंगिक अल्पसंख्यक खेलाडीलाई सार्वजनिक रूपमा स्विकार्न सहयोग मिलेको छ । र, पारा ओलम्पिकले यो क्रमलाई अझै बढावा दिनेछ भन्ने उनको अपेक्षा छ । हामी यहाँ अपांगता भएका लैंगिक अल्पसंख्यक खेलाडी पनि छन् भन्ने कुरा देखाउने प्रयास गरिरहेका छौं । त्यसकै सकारात्मक प्रतिनिधित्वलाई आएका हौं, विलियम्सले भनिन्, हाम्रो उपस्थितिले कसैलाई सकारात्मक प्रभाव पार्छ भने यो सफलता हो ।विलियम्स र लभ पहिलोपल्ट टिममेटका रूपमा भेटेका थिए र लगत्तै उनीहरूले डेटिङ सुरु गरे । गत वर्ष फेब्रुअरीमा फ्रान्स भ्रमणका क्रममा लभले इफेल टावरमुनि प्रस्ताव गरेसँगै उनीहरूको इन्गेजमेन्ट भएको छ । कोरोना महामारीका कारण उनीहरू विवाह योजना स्थगित गरेका छन् । लभले मजाक गर्दै उनीहरू अमेरिकी फुटबल सुपरस्टार रापिनो र उनकी मङ्गेतर बर्डभन्दा हाइप्रोफाइल नभएको बताइन् । तर, आफ्नो पनि त्यस्तो प्रोफाइल बन्ने विश्वास भने गरेकी छन् । तत्कालका लागि उनीहरू कोर्टभित्र र बाहिर पनि प्रभाव जमाउन सकेकामा खुसी छन् । लभको विचारमा यस्ता कुरामा चेतना फैलाउन खेलकुद एउटा शक्तिशाली माध्यम हो । हामीले एक होइन, दुईवटा अल्पसंख्यक समूहको प्रतिनिधित्व गरिरहेका छौं, हामी अपांग छौं र लैंगिक अल्पसंख्यकको पनि प्रतिनिधि हौं, लभले भनिन् । एक भाइरसको प्रतिक्रियाका कारण विलियम्सको खुट्टामा पक्षघात भएको थियो । लभलाई भने दुवै खुट्टाको तल्लो भाग नबढ्ने समस्या छ ।लभले सधैं ह्विलचियरको प्रयोग गर्दिनन् । विलियम्सलाई भेटेपछि मात्र अपांग अनुहार देख्नेबित्तिकै विभेद गर्ने मानसिकताविरुद्ध उनको आँखा खुलेको हो । पसल वा सपिङ मार्टमा जाँदा पसलेले उनको अलावा ह्विलचियर गुडाउने मानिससँग कुरा गरेकामा उनलाई दुःख लाग्थ्यो । अपांगता भएका मानिसलाई सशक्त बनाउन पारा ओलम्पिकले सहयोग गर्ने आशा उनको छ । लभ र विलियम्स दुवैलाई टोकियोमा आफ्नो टोली सातौं भएकामा दुःख लागेको छ । कोरोना महामारीका कारण अभ्यास खेल कम हुनाका कारण राम्रो नतिजा नआएको भन्ने कुरामा दुवै सहमत छन् । ब्रिटेनले ह्विलचियर बास्केटबलमा महिला टिममात्र पठाएको थियो । पारा ओलम्पिकबाट बाहिरिएपछि उनीहरू डिसेम्बरमा हुने युरोपेली च्याम्पियनसिपको तयारीमा केन्द्रित हुनेछन् । लभले अर्को वर्ष हुने कमनवेल्थ खेलकुदमा स्कटल्यान्ड टिमबाट थ्री वान थ्री बास्केटबल खेल्नेछिन् ।"
एकल पुम्सेमा भिजनलाई स्वर्ण,काठमाडौं (कास) मूलपानी तेक्वान्दो डोजाङका भिजन तामाङले १० औं कोरियन एम्बासडर राष्ट्रिय खुला भर्चुअल पुम्से तेक्वान्दोको पुरुष एकल १२१४ वर्षमा स्वर्ण पदक जितेका छन् । शनिबार उनले ६०४ अंक जोडेर गोदावरी इन्टरनेसनलका साइरस थापालाई (५९९ अंक) लाई पछाडि पारे । मूलपानीका महेश आङथापु र सुपरस्टारका कृश पाण्डे तेस्रो बने ।दक्षिण कोरियाली राजदूतावासको सहयोगमा नेपाल तेक्वान्दो संघद्वारा आयोजित प्रतियोगिताको पेयर १५१७ वर्षमा गोदावरीका श्रृजल श्रेष्ठ र रोशनी सिलवाल (६५९ अंक) ले स्वर्ण तथा चन्द्रसूर्यका यज्ञ राई र हिमाला अधिकारी (६११ अंक) ले रजत जिते । नेपाल टाइगरका मन्दीप राई र मनीषा पराजुली तथा चन्द्रसूर्यका अरुण तिवारी र सोनी शेर्पा तेस्रो भए ।पेयरतर्फ १८३५ वर्षमा १३ औं सागका कांस्य विजेता जितबहादुर बोटे र स्वर्णधारी पार्वती गुरुङ विजेता भए । नेपाल प्रहरीका उनीहरूले ७२३ अंक जोडे । ७१४ अंकसाथ १३ औं सागकी स्वर्ण विजेता निशा दर्नाल र १३ औं सागका कांस्य विजेता अस्मिन राउतको जोडी दोस्रो भयो । १३ औं सागका स्वर्ण विजेताद्वय आर्मीका आयशा शाक्य र सन्जिवकुमार ओझा तथा १३ औं सागकी स्वर्णधारी सन्जिला तिमल्सिना र रजत विजेता कृष्णबहादुर तामाङको जोडीले तेस्रो स्थानमा रहे ।
कान्तिपुरकर्मीलाई सहाराको पुरस्कार,पोखरा (कास) यस वर्षको सहारा खेलकुद पत्रकारिता पुरस्कारबाट कान्तिपुर दैनिकका पोखरा संवाददाता दीपक परियार पुरस्कृत हुने भएका छन् । मोफसलकै प्रतिष्ठित फुटबल प्रतियोगिता आहारारा गोल्डकप आयोजना गर्दै आएको सहारा क्लबले पुरस्कार प्रदान गर्ने भएको हो । भदौ ३० मा हुने क्लबको २३ औं वार्षिकोत्सवमा परियारलाई पुरस्कृत गरिने महासचिव रामजीप्रसाद अधिकारीले बताए । पुरस्कारको राशि २० हजार ५ सय ५५ रुपैयाँको छ । क्लबका सल्लाहकार एवं पत्रकार नारायण कार्कीको संयोजकत्वमा गठित प्रतिभा छनोट समितिले परियारलाई यस वर्षको उत्कृष्ट खेलपत्रकारका रूपमा सिफारिस गरेको थियो । क्लबका अध्यक्ष केशवबहादुर थापाको अध्यक्षतामा शुक्रबार बसेको बैठकले प्रतिभा छनोट समितिको सिफारिस अनुमोदन गरेको हो । कान्तिपुरकर्मी परियार डेढ दशकदेखि पोखरामा रहेर पत्रकारिता गरिरहेका छन् ।
शंखमूललाई कुजुको प्रायोजन,काठमाडौं (कास) कुजु नेपालले राष्ट्रिय फुटसल लिग खेल्ने शंखमूल फुटसल टोलीलाई लिगका लागि प्रायोजन गरेको हो । अखिल नेपाल फुटबल संघ (एन्फा) ले सञ्चालन गर्ने लिग असोजमा पोखरा रंगशालास्थित कभर्डहलमा हुनेछ । एन्फाले यसअघि जिल्ला हुँदै प्रदेशबाट राष्ट्रिय लिग खेल्न अन्तिम १० टोली छनोट गरिसकेको छ । सोही लिगका लागि शंखमूल फुटबल टोलीलाई कुजु नेपालले मुख्य प्रायोजकको रूपमा सम्झौता गरेको हो । कुजु नेपालका निर्देशक उमित श्रेष्ठ र शंखमूल फुटसलका निर्देशक नरेश अवालेले सम्झौतापत्रमा हस्ताक्षर गरे । कुजु नेपालका उमित श्रेष्ठले शंखमूलसँग जोडिन पाउँदा खुसी लागेको र फुटसललाई आफ्नो तर्फबाट सहयोग रहिरहने बताए । सम्झौताअनुसार कुजु नेपालले शंखमूललाई २ लाख नगद र जर्सीलगायत आवश्यक सामान उपलब्ध गराउने छ । शंखमूल फुटबल दुई पटकको राष्ट्रिय च्याम्पियन हो । क्लबले मुख्य प्रशिक्षकको जिम्मेवारी प्रकाश परियारलाई दिएको छ । १० टोली सहभागी हुने लिग असोज २२२ सम्म पोखरामा हुँदै छ । विजेताले १० लाख रुपैयाँ जित्नेछ ।
ट्रस्टले आफ्नै भवन बनाउने,विराटनगर (कास) यसपालिको विराट गोल्टकप फुटबल प्रतियागिताबाट ८ लाख रुपैयाँ फाइदा गरेको छ । फाइदा रकम गोल्डकप ट्रस्टको खातामा जम्मा हुनेछ । ट्रस्टमा करिब २५ लाख जम्मा भएको छ ।ट्रस्टलाई विराटनगर महानगरपालिकाका प्रमुख भीम पराजुलीले निःशुल्क ऐलानी जग्गा उपलब्ध गराउने आश्वासन दिएपछि आफ्नै भवन बनाउने तयारी गरेको ट्रस्टका सदस्य शंकर खरेलले बताए । उनका अनुसार महानगरले जमिन उपलब्ध गरेलगत्तै ट्रस्टको भवन निर्माण कार्य सुरु हुनेछ ।वैशाख पहिलो साता सकिएको प्रतियोगितामा १ करोड ४७ लाख ७४ हजार ५ सय ९४ रुपैयाँ आम्दानी गरेर १ करोड ३९ लाख ७२ हजार खर्च भएको आयोजकका संयोजक मनोजविक्रम शाहले बताए । उनका अनुसार प्रतियोगिताबाट ८ आख आम्दानी भएको र उक्त रकम ट्रस्टमा जम्मा गरिएको छ । प्रदेश सरकारले ४० लाख रुपैयाँ दिने मौखिक सहमति गरे पनि १५ लाखमात्र दिएपछि आयोजक समस्यामा परेको थियो । महानगरले पनि १५ लाख दिएको थियो । टिकट बिक्रीबाट ५९ लाख आम्दानी भएको थियो । विजेता एपीएफले १५ लाख १५ हजार र उपविजेता पन्जाब पुलिस क्लबले ७ लाख ७१ हजार रुपैयाँ पाएका थिए ।
रुबिनालाई केआईको प्रायोजन,"काठमाडौं (कास) भारतीय क्रिकेट सामग्री उत्पादन कम्पनी खेले इन्डिया (केआई) ले नेपाली महिला क्रिकेट टोलीकी कप्तान रुबिना क्षेत्रीलाई प्रायोजन गरेको छ । दिल्लीमा अवस्थित केआईले अगस्ट २ बाट लागू हुने गरी एक वर्षे अनुबन्धन गरेको हो । आफ्नो कम्पनीको प्रवर्द्धन गरेवापत रुबिनाले रकम पाउने छिन् । तर दुवै पक्षले रकमबारे खुलाएका छैनन् । नेपालको खेलकुद व्यवस्थापन कम्पनी लेभिन स्पोर्टस म्यानेजमेन्ट प्रालिको समन्वयमा रुबिना र केआईबीच सम्झौता भएको हो । केआई स्पोर्टसको सबै क्रिकेट सामग्रीबाट म सन्तुष्ट छु । म दीर्घकालिन समन्वयको प्रतीक्षामा छु, रुबिनाले भनेकी छन्, महिला क्रिकेट प्रवर्द्धन र यसमा लगानी भित्र्याएकोमा म लेभिन स्पोर्टसलाई धन्यबाद दिन चाहन्छु । महिला क्रिकेटको प्रवर्द्धनमा निजी क्षेत्रको आकर्षण देख्दा खुसी लागेको छ । यसले महिला क्रिकेटको सुधार भइरहेको देखाउँछ, रुबिना र केआईबीचको सम्झौतापछि क्रिकेट संघ (क्यान) का कोषाध्यक्ष रोशन सिंहले भने, यस्तो सम्झौताले अन्य महिला क्रिकेटरलाई पनि हौसला मिल्नेछ ।"
श्रीलंकाका प्रसाद भैरहवामा,"काठमाडौं (कास) भैरहवा ग्लाडियटर्सले अर्का श्रीलंकाली खेलाडी खेलाडी धम्मिका प्रसादलाई बजाज पल्सर एभरेस्ट प्रिमियर लिग (ईपीएल) मा खेलाउने भएको छ । यसअघि टोलीले पहिलो विदेशी खेलाडीका रूपमा पनि श्रीलंकाकै पूर्वकप्तान उपुल थारंगालाई अनुबन्धन गरेको थियो । ३८ वर्षे तीव्र गतिका बलर प्रसादले २५ टेस्ट, २४ एकदिवसीय अन्तर्राष्ट्रिय र एक ट्वान्टी२० अन्तर्राष्ट्रिय खेलेका छन् । तर उनले सन् २०१५ यता कुनै अन्तर्राष्ट्रिय खेलेका छैनन् । २००६ मा एकदिवसीय अन्तर्राष्ट्रियमा डेब्यु गर्दा उनले पहिलो ओभरमै लगातार बलमा २ विकेट लिएका थिए । उनी १४० किमि प्रतिघण्टाको गतिमा निरन्तर बलिङ गर्दै योर्कर, बाउन्स फाल्न सक्षम छन् । उनले ७५ टेस्ट र ३२ एकदिवसीय अन्तर्राष्ट्रिय विकेट लिएका छन् । यसअघि टोलीले पहिलो विदेशी खेलाडीका रूपमा श्रीलंकाकै दिनेश चण्डिमाललाई अनुबन्ध गरेको घोषणा गरे पनि उनी राष्ट्रिय टोलीसँग रहनुपर्ने भएपछि उनको स्थानमा थारंगालाई लिएको थियो । शरद भेषावकरको कप्तानीमा रहने भैरहवाको प्रशिक्षकमा श्रीलंकाकै पूर्व क्रिकेटर पुबुदु दासानायके छन् । भैरहवा पछिल्लो दुई सिजन फाइनलमा पराजित भएको थियो ।"
उपराष्ट्रपति कप फुटबल हुने,"काठमाडौं (कास) रामेछापको दोरम्बा सैलुङ गाउँपालिकामा प्रथम उपराष्ट्रपति कप फुटबल प्रतियोगिता हुने भएको छ । वडा नम्बर ६ को गुराँसेदेवी युवा क्लबको आयोजनामा हुने प्रतियोगिता असोज ३१ देखि कात्तिक ४ सम्म हुनेछ । क्लबले शनिबार गाउँपालिका प्रमुख कमानसिंह मोक्तान र उपप्रमुख तृसला घिसिङसमेत बोलाएर काठमाडौंमा गरेको पत्रकार सम्मेलनमा प्रतियोगिता घोषणा गरेको हो । पालिका प्रमुखले प्रतियोगितालाई आवश्यक सबै सहयोग गर्न तयार रहेको बताए । ५१ लाख लागत अनुमानको प्रतियोगिता राष्ट्रियस्तरको हुने आयोजकको दाबी छ । क्लबका अध्यक्ष मदन थापामगरका अनुसार प्रतियोगितामा देशभरका टिमले सहभागिता जनाउन सक्नेछन् । तर, ३२ भन्दा बढी टोली सहभागी नगराइने उनले सुनाए । विजेताले २ लाख र उपविजेताले १ लाख रुपैयाँ पुरस्कार पाउनेछन् । तेस्रोले ५० र चौथो हुनेले २५ हजार पाउनेछन् । सर्वोत्कृष्ट खेलाडीले २० हजार तथा विधागततर्फ उत्कृष्टले जनही ५ हजार पाउनेछन् ।"
