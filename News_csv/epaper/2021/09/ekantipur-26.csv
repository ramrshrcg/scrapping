शीर्षक,विवरण
५४ जिल्लामा कांग्रेसको पालिका अधिवेशन,"काठमाडौं (कास) कांग्रेसले शनिबार ५४ जिल्लामा गाउँपालिका र नगरपालिकाको अधिवेशन गरेको छ । ६४ जिल्लामा एकै साथ अधिवेशन गर्ने तयारी रहे पनि वडा अधिवेशनमा ढिलाइ हुँदा काठमाडौं, ललितपुरलगायत १० जिल्लामा अधिवेशन हुन सकेन । ती जिल्लामा अबको १० दिनभित्र अधिवेशन गर्नुपर्ने निर्वाचन समितिका सचिव जगन्नाथ श्रेष्ठले बताए । सदस्यता विवादका कारण १३ जिल्लामा भने अझै वडा अधिवेशन हुन सकेको छैन । अन्य राजनीतिक दलबाट कांग्रेसमा प्रवेश गरेका नेता तथा कार्यकर्ता समायोजनका नाममा दिइएको सदस्यताका कारण ती जिल्लामा विवाद भएको हो । पूर्वमहामन्त्री कृष्णप्रसाद सिटौला नेतृत्वको समितिले विवादलाई सैद्धान्तिक रूपमा टुंग्याए पनि त्यसलाई कार्यान्वयन गर्न नेताहरूले अवरोध गरेका छन् । १३ औं महाधिवेशनको भन्दा बढी सदस्यता दिइएका ठाउँमा बराबारी हुने गरी सदस्यता संख्या घटाउने निर्णय समितिले गरेको थियो । त्यसरी घटाउँदा कसको नाम काट्ने भन्नेमा नेताहरूबीच विवाद छ । पार्टीको पदाधिकारी बैठकले १३ जिल्लाको वडा अधिवेशन असोज २० भित्र गर्ने निर्णय गरेको थियो । निर्वाचन समितिले भने शनिबारसम्म सदस्यताको सूची नपाएको जनाएको छ । त्यसैले कहिले अधिवेशन गर्ने भन्ने अन्योल रहेको समितिका सचिव श्रेष्ठले बताए । नेताहरूले हिमाली जिल्लाबाहेकका प्रदेश, प्रतिनिधिसभा क्षेत्र र जिल्ला अधिवेशन दसैंपछि गर्ने निर्णय गरेका छन् । हिमाली क्षेत्रका २१ जिल्लामा भने पूर्वनिर्धारित असोज १२ मा प्रदेशसभा, असोज १५ मा प्रतिनिधिसभा (एक जिल्ला भएको क्षेत्रमा जिल्लासमेत) र असोज १८ मा जिल्ला अधिवेशन गर्ने तालिका छ । प्रदेश अधिवेशन कात्तिक १०१३ र केन्द्रीय महाधिवेशन मंसिर ९१३ मा गर्ने तालिका छ ।"
अक्सिजन प्लान्ट र भेन्टिलेटर किन्न छुट्याइएको सवा ३ अर्ब फ्रिज,"सबै काम केन्द्रले गरिदियोस् भन्ने चाहेर पनि हुँदैन, केही दिनअघि उनले भनेका थिए, मन्त्रालयले तय गरेको दर केन्द्रले स्वीकृत मात्र गर्ने हो । उता संसद् पुगेको ६० दिनसम्म पनि पारित हुन नसकेपछि कोभिड१९ संकट व्यवस्थापन अध्यादेश निष्क्रिय भएसँगै सीसीएमसी पनि स्वतः निष्क्रिय भएको छ । आपत्कालीन खर्च भनेर ६ अर्ब ८१ करोड ८५ लाख रकम विनियोजन भएकामा असार मसान्तसम्म १४ अस्पतालले ५७ करोड ६३ लाख रुपैयाँ बराबरको स्वास्थ्य सामग्री खरिद गरेका थिए । समय अभाव भएको भन्दै अधिकांश अस्पतालले पूर्वाधार खरिद र स्थापना नगरेपछि सरकारले भदौ मसान्तसम्म म्याद थपेको थियो । थपिएको म्यादमा पनि आधा रकम मात्र खर्च हुन सक्यो । सरकारी निकायबीच समन्वय नभएपछि आफ्नै तरिकाले सामग्री खरिद गरेको अस्पतालहरूले बताएका छन् । सरकारले वीर, कान्ति, शुक्रराज ट्रपिकल, सहिद गंगालाल, त्रिवि शिक्षण, पाटन, ट्रमा, कर्णाली स्वास्थ्य विज्ञान प्रतिष्ठान, नेपाल एपीएफलगायत ३१ ठूला अस्पतालका लागि ३ अर्ब ९० करोड १३ लाख रुपैयाँ छुट्याएको थियो । ती अस्पतालले २ अर्ब १८ करोड ९८ लाख रुपैयाँको मात्र स्वास्थ्य सामग्री खरिद गरे । शिक्षण, शुक्रराज ट्रपिकल, सहिद गंगालाल, भरतपुर र निजामती कर्मचारी अस्पतालले यो बीचमा पूर्वाधार जोडेनन् । त्रिवि शिक्षण अस्पतालका उपनिर्देशक डा सन्तकुमार दास समयमा दर र स्पेसिफिकेसन नपाएकाले स्वास्थ्य सामग्री खरिद गर्न नसकेको बताउँछन् । दर र स्पेसिफिकेसन तय भएको भए कोभिड अध्यादेशमा व्यवस्था भएअनुसार आधिकारिक विक्रेता वा अन्तर्राष्ट्रिय संस्थासँग सिधै सम्झौता गरेर खरिद गर्न सकिन्थ्यो, उनी भन्छन् । सार्वजनिक खरिद ऐनको प्रक्रिया निकै झन्झटिलो भएको समेत उनको भनाइ छ । ऐन पालना नगरेपछि मुद्दा पर्दा १० ठाउँबाट चिठी आएर हैरान हुन्छ, उनी भन्छन्, मन्त्रालयले निर्णय गरिदिएर मात्र समस्या समाधान हँॅदैन, कानुनी बाटो पनि खोलिदिनुपर्छ । पाटन अस्पतालका निर्देशक रवि शाक्यले सार्वजनिक खरिद ऐनअनुसार अगाडि बढ्दा बीचमा उजुरी परेकाले ढिलाइ भएको बताए । तैपनि टेन्डर प्रक्रिया सकेर कतिपय सामान आइसकेका छन्, कतिपय आउने क्रममा छन्, उनले भने । वीर अस्पतालका प्रमुख डा भूपेन्द्र बस्नेतले आफू आउनुअघिको विषय भएकाले यसबारेमा जानकारी नभएको प्रतिक्रिया दिए । मन्त्रालयका अनुसार प्रदेश २ का ६ अस्पतालका लागि छुट्याइएको ३३ करोडमध्ये जनकपुर प्रादेशिक अस्पतालले २१ करोड ७९ लाख मात्र खर्च गरेको छ । सर्लाही अस्पताल, लहान, सिरहा, कलैया र जलेश्वर जिल्ला अस्पतालका लागि छुट्याइएको क्रमशः ३ करोड, ८० लाख, एक करोड ९५ लाख, ३ करोड र ७५ लाख रुपैयाँ फ्रिज भएको छ जबकि स्वास्थ्य पूर्वाधारका हिसाबले प्रदेश २ निकै पछाडि छ । कर्णाली प्रदेशका ८ अस्पतालका लागि ३८ करोड ५५ लाख छुट्याइएकामा कालीकोट अस्पतालले मात्रै २ करोड ८१ लाखको पूर्वाधार किनेको छ । सुर्खेत, मुसीकोट, मुगु, मेहलकुना, जाजरकोट, दैलेख, सल्यान अस्पतालले यो अवसर गुमाए । कर्णाली प्रदेश स्वास्थ्य निर्देशनालयका निर्देशक डा रविन खड्काले जाजरकोट र मुसीकोट अस्पतालमा अक्सिजन प्लान्ट र आईसीयूभेन्टिलेटर राख्न टेन्डर आह्वान गरिसकेको बताए । तर यो थपिएको म्याद पनि भदौ मसान्तमा सकिएको तथा अध्यादेश नै खारेज भएकाले खरिद प्रक्रिया पूरा गर्न जटिलता छ । मन्त्रालयका अनुसार प्रदेश १ का १३ अस्पताल, प्रदेश २ का ६, वाग्मतीका ८, गण्डकीका ७, लुम्बिनीका १३, कर्णालीका ८ र सुदूरपश्चिमका ९ अस्पतालका लागि बजेट पठाइएको थियो । स्थानीय तहतर्फ समेत ११ अस्पताललाई बजेट विनियोजन गरिएको मन्त्रालयले जनाएको छ । भोजपुर अस्पतालका प्रशासकीय प्रमुख यज्ञमणि खतिवडाले दर समयमा नआउँदा ढिलाइ भएको बताए । सार्वजनिक खरिद ऐनको प्रक्रियामा जाँदा झन् ढिलो भयो, उनले भने, अधिकांश जिल्ला अस्पतालको समस्या उस्तै छ । उनका अनुसार दुईचार दिनमा अस्पतालले टेन्डर आह्वान गर्ने तयारी छ । जनस्वास्थ्यविद् डा बाबुराम मरासिनी दर र स्पेसिफिकेसन प्राविधिक र विज्ञले तयार पार्न सक्ने भएकाले यसको जिम्मेवारी मन्त्रालयकै भएको बताउँछन् । यो प्राविधिक विषय हो । स्वास्थ्य मन्त्रालय यसको जिम्मेवार निकाय हो । भौगोलिक संरचनाका आधारमा दररेट तयार पार्न ढिलाइ गर्नु हुँदैन, अनि मात्र अस्पतालले प्रक्रिया बढाउन सक्छन्, उनी भन्छन्, मन्त्रालय आफैंले सामग्री खरिद गरेर सम्बन्धित अस्पतालमा पठाउन सक्छ । महामारीको जोखिम अझै टरिनसकेकाले स्वास्थ्य सामग्री खरिदमा यस किसिमको ढिलाइ राम्रो होइन ।"
"मैले पढ्नु छ, किनकि म छोरी हुँ","महिला स्वतन्त्र नभएसम्म पुरुष पनि स्वतन्त्र हुन नसक्ने उनको धारणा थियो । सामाजिक वैज्ञानिकका रूपमा उनी विकास, शिक्षा, लैंगिक समानता र आमसञ्चारका क्षेत्रमा ३५ वर्षभन्दा बढी सक्रिय थिइन् । सन् १९७२ को राजस्थानको ग्रामीण भेगबाट उनले आफ्नो अभियान चलाएकी थिइन् । सन् १९७६ देखि २००१ सम्म राष्ट्रसंघीय नियोग खाद्य तथा कृषि संगठन (एफएओ) मा उनले काम गरेकी थिइन् । सन् २००२ मा उनले राष्ट्रसंघको जागिर छाडेर संगत मार्फत विभिन्न अभियान चलाएकी थिइन् । भारतमा जस्तै पाकिस्तानमा पनि भासिन उत्तिकै चर्चित थिइन् । उनी भारतको नारीवादी आन्दोलनमा करिब आधा शताब्दीदेखि सक्रिय रहेकी थिइन् । नेपालमा पनि अधिकारकर्मीहरूको भासिनसँग राम्रो सम्बन्ध रहेको थियो । उनीहरूले भासिनको निधनप्रति दुःख व्यक्त गरेका छन् ।"
सन्तुलित सम्बन्ध विस्तारको चुनौती,"(काठमाडौं)  दुई छिमेकी मुलुकहरूसँग नेपालको सम्बन्ध कमजोर स्थितिमा रहेका कांग्रेस नेता नारायण खड्का परराष्ट्रमन्त्री भएका छन् । एमसीसी सम्झौताको प्रसंगले अमेरिकासँग सम्बन्ध कसरी अघि बढ्छ भन्ने विषयमा पनि यति बेला आमचासो छ । मन्त्री खड्काका लागि सीमाका विषय उठिरहेका बेला दुवै छिमेकी भारत र चीनसँग विश्वासको वातावरण तयार गर्दै अन्य मुलुकसँग सम्बन्ध विस्तार गर्नु मुख्य चुनौती देखिएको छ । कोरोनाविरुद्धको खोप आयात र दुवैतर्फका नाका सञ्चालनका लागि परराष्ट्र मन्त्रालयले कसरत गर्नुपर्ने स्थिति छ । एमाले अध्यक्ष केपी शर्मा ओली नेतृत्वको सरकार परराष्ट्रनीति बलियो बनाउन चुकेको थियो । कांग्रेस सभापति शेरबहादुर देउवा नेतृत्वको सरकारले पनि परराष्ट्र नीति सुधारमा सकारात्मक कदम चालेको छैन । अन्तर्राष्ट्रिय अध्ययन मामिलाका प्राध्यापक खड्ग केसी सत्ता गठबन्धन र परराष्ट्र मामिलामा दलहरूको आआफ्नै भनाइले परराष्ट्रमन्त्री खड्कालाई काम गर्न सहज नभएको मान्छन् । चार दल मिलेर बनेको सरकारको परराष्ट्र नीति असन्तुलित हुन्छ कि भन्ने आशंका छ । दक्षिण छिमेकीसँगको सीमा समस्या समाधान नगरीकन यही सरकारले उत्तरी छिमेकसँग नभएको सीमा विवादलाई अघि बढाएको देखिन्छ, उनले कान्तिपुरसँग भने, कतै लोयल्टी हुन र कसैलाई इरिटेट गर्न खोजेको देखिन्छ । प्राध्यापक केसीले देउवा सरकार आएपछि दुई पक्षीय, बहुपक्षीयलगायत विषयमा परराष्ट्र सम्बन्ध असन्तुलित भइरहेको संकेत आइरहेका बेला खड्का परराष्ट्रमन्त्री भएको उल्लेख गर्दै भने, उहाँ (मन्त्री खड्का) ले कसरी आफ्नो बौद्धिक क्षमता प्रयोग गर्न सक्नुहुन्छ भन्ने मुख्य कुरा हो । नेपालको विशेष सम्बन्ध रहेको मुलुक भारतसँग केही वर्षयता एकपछि अर्को समस्या आइरहेका छन् । लिम्पियाधुरासम्मै समेटेर जारी गरिएको चुच्चे नक्सा, तुइन फुस्काइँदा महाकाली नदीमा खसेर जयसिंह धामी बेपत्ता, अन्य सीमा विवादलगायत विषयले पछिल्लो समय नेपालभारत सम्बन्ध सौहार्द छैन । नेपालभारत प्रबुद्ध समूहको प्रतिवेदन तयार भएको ३ वर्ष भइसक्दा पनि भारतले बुझेको छैन । अर्को छिमेकी चीनसँग बेल्ट एन्ड रोड इनिसिएटिभ (बीआरआई) अन्तर्गत भएका सम्झौताको कार्यान्वयन अघि बढ्न सकेको छैन । नेपालले बीआरआईअन्तर्गत रहने ९ आयोजनाको प्रस्ताव चीनलाई पठाएको थियो । गठबन्धन सरकार बन्नेबित्तिकै हुम्लामा नेपालचीन सीमा अध्ययन गर्न सरकारले कार्यदल बनाइएको छ । जबकि यसअघि ओली सरकारले चीनसँग नेपालको कुनै सीमा विवाद नभएको जनाइसकेको थियो । सत्ताको नेतृत्व गरेको कांग्रेसका केही नेताले हुम्लाको नाम्खामा चीनबाट नेपाली अतिक्रमण भएको दाबी गरिरहेका छन् । सीमाको विषय उठाइएकामा नयाँ सरकारसँग चीन चिढिएको छ । त्यसैले अहिले चीनसँग विश्वासको वातावरण तयार गर्नु नै सरकारका लागि चुनौतीपूर्ण बनेको छ । तत्कालीन प्रधानमन्त्री ओलीलाई सुरुवातमा चीनतिर पूरै ढल्किएको आरोप लागेको थियो । जसले गर्दा नेपालको भारतसँग सम्बन्ध जम्न सकेको थिएन । भूराजनीतिकविज्ञ प्राध्यापक श्रीधर खत्री नेपालको परराष्ट्र नीतिलाई जगदेखि नै सुधार गर्नुपर्ने ठान्छन् । हाम्रामा नेताहरूले परराष्ट्र नीतिलाई व्यक्तिगत बनाउने बानी बसेको छ, उनले भने, अहिले प्रधानमन्त्री (देउवा) ले परराष्ट्र नीतिमा सामूहिक निर्णय होस् भन्ने सोचेको देखियो । पूर्वप्रधानमन्त्री केपी शर्मा ओलीजीले त आफ्नै पार्टीभित्र पनि परराष्ट्र नीतिमा एकरूपता ल्याउन सक्नुभएन । जसले गर्दा नेकपा फुट्यो । प्राध्यापक खत्रीले परराष्ट्र मन्त्रालयलाई सुदृढ बनाउनुपर्नेमा जोड दिए । तर नेतृत्व एक्लैले केही गर्न सक्दैन, नेतृत्वलाई सहयोग गर्न अन्य संस्था र व्यक्ति चाहिन्छ, उनले भने, संगठन बलियो बनाउने क्रममा नेपालले आफ्ना कूटनीतिक नियोगहरूमा अब्बल र प्रभावकारी रूपमा काम गर्ने राजदूतहरू पठाउनुपर्छ । अहिले २३ मुलुकमा नेपालका नियोग प्रमुख खाली भएका छन् । मन्त्री खड्काले भारत, चीन, अमेरिका, बेलायत, खाडीलगायत अन्य अत्यन्तै महत्त्वपूर्ण मुलुकहरूमा नियोग प्रमुख खाली हुन नदिने परिपार्टीको विकास गर्नुपर्ने देखिन्छ । नवनियुक्त परराष्ट्रमन्त्रीका लागि एमसीसी सम्झौता पनि चुनौतीको विषय रहेको प्राध्यापक खत्री बताउँछन् । अन्य विषय पनि छन् । बीआरआई, भारतसँगको सीमा विवाद, चीनसँगको सीमा, ईपीजी प्रतिवेदनलगायत विषय पनि छन्, उनले भने, आन्तरिक रूपमै परराष्ट्र नीतिमा सहमति गराएर अघि बढ्नु चुनौती छ । किनकि परराष्ट्र नीति आन्तरिक नीतिको विस्तार हो । एमसीसी सम्झौतालाई लिएर सत्ता गठबन्धनभित्रै विवाद छ । सम्झौतालाई टुंगोमा पुर्याएर अमेरिकासँग विश्वासको वातावरण बनाई सम्बन्धलाई थप बलियो बनाउनु मन्त्री खड्काका लागि चुनौती देखिएको छ । संसद्को अन्तर्राष्ट्रिय सम्बन्ध समितिका सदस्य तथा परराष्ट्र मामिला जानकार दीपकप्रकाश भट्ट यो गठबन्धन कहिलेसम्म जान्छ भन्ने विषयले परराष्ट्र मामिलामा नयाँ मन्त्रीले के काम गर्न सक्छन् भन्ने निर्धारण गर्ने बताउँछन् । कम्तीमा पनि यो गठबन्धन निर्वाचनसम्म गए मात्र बाह्य नीतिमा जाने हो । नत्र कार्यक्रममा सहभागी भएरै पुग्छ, एमालेका सांसद उनले भने । उनले सुरुवातमा सत्ता गठबन्धनका पार्टी र त्यसपछि विपक्षी पार्टीलाई आन्तरिक नीतिमा एउटा दिशा दिनुपर्ने र त्यसपछि मात्र परराष्ट्र नीतिमा जानुपर्ने बताए । तर यो गृहकार्य गर्न मन्त्री खड्कालाई गाह्रो छ, उनले भने । चीनले अघि सारेको बीआरआई, अमेरिकाले ल्याएको इन्डो प्यासिफिक रणनीति र पछिल्लो समय भएका विभिन्न मुलुकबीचको अन्तर्राष्ट्रिय गठबन्धनलगायत कारण विश्व राजनीतिमा शक्ति सन्तुलन फेरबदल आइरहेको छ । जसको बाछिटा नेपालमा पर्ने देखिन्छ । परराष्ट्र मामिला अध्ययन प्रतिष्ठानका उपकार्यकारी निर्देशक रूपक सापकोटा परराष्ट्रमन्त्री खड्का विश्व राजनीतिमा आइरहेको शक्ति सन्तुलनको फेरबदललाई सामना गर्दै राष्ट्रिय हित र स्वार्थअनुकूल अघि बढ्नु मुख्य चुनौती रहेको मान्छन् । विश्वराजनीतिमा आएको फेरबदललाई हेर्दै नेपालले परराष्ट्र नीति र परराष्ट्र सम्बन्ध राष्ट्रिय हितलाई केन्द्रमा राखेर अघि बढाउनुपर्ने देखिन्छ, उनले भने । सापकोटाले नेपालले सार्क अध्यक्षको हैसियतमा संगठनलाई प्यारालाइसिस हुनबाट जोगाउँदै क्षेत्रीय हितमा काम गर्न अग्रसरता देखाउनुपर्ने पनि बताए ।"
न्युयोर्कमा साइडलाइन भेटवार्ता जारी,"काठमाडौं (कास) संयुक्त राष्ट्रसंघको ७६ औं महासभामा नेपाली प्रतिनिधिमण्डलको नेतृत्व गर्दै न्युयोर्क पुगेका परराष्ट्रमन्त्री नारायण खड्का साइडलाइन भेटवार्तामा व्यस्त भएका छन् । परराष्ट्रमन्त्री खड्काले शुक्रबार राष्ट्रसंघको पिस अपरेसन विभाग का उपमहासचिव जिनपियरे लाक्वा र कुवेतका विदेशमन्त्री शेख अहमद नासिर अलमोहमद अलसवाहसँग भेटवार्ता गरे ।न्युयोर्कस्थित राष्ट्रसंघका लागि नेपालको स्थायी नियोगद्वारा जारी विज्ञप्तिअनुसार शुक्रबार मन्त्री खड्काले उपमहासचिव लाक्वासँगको भेटवार्तामा शान्ति सैनिक पठाउने सम्बन्धमा सहकार्यलाई अझै बलियो बनाउनुपर्नेमा जोड दिएका थिए । नेपाल सबैभन्दा बढी शान्ति सैनिक पठाउने सूचीमा बंगलादेशपछि दोस्रो नम्बरमा छ । नेपालले एक वर्षमा करिब १० हजार शान्ति सैनिक पठाउँदै आएको छ । शान्ति मिसनमा नेपालले उत्कृष्ट काम गरे पनि बलियो कूटनीतिक लबिइङ र पहुँचका कारण उच्च तहका पदहरूमा नेपाली सुरक्षा अधिकारीहरू पुग्न सकेका छैनन् । मन्त्री खड्काले नेपाली सुरक्षा अधिकारीहरूलाई पनि उच्च तहमा स्थान दिन पहल गरेका हुन् । खड्काले कुवेतका विदेशमन्त्री अलसवाहसँगको भेटमा दुई मुलुकका साझा चासोको विषयमा कुराकानी गरेका थिए । वैदेशिक कामदारको सहयोगबाट व्यापार, पर्यटन र लगानीको भूमिका खेल्ने विषयमा पनि कुराकानी भएको थियो । दुवै मन्त्रीले उच्चस्तरीय भ्रमणको आदानप्रदान, सहकार्य र समन्वय गर्ने विषयमा समझदारी गरेका छन् । मन्त्री खड्काले सोमबार नेपालका तर्फबाट ७६ औं महासभामा सम्बोधन गर्ने कार्यक्रम छ ।"
एमालेमा उपाध्यक्ष घटाउने प्रस्ताव,"(काठमाडौं)  एमालेमा उपाध्यक्ष संख्या कटौती हुने गरी विधान संशोधन प्रस्ताव ल्याइएकामा अधिकांश नेताले असन्तुष्टि जनाएका छन् । संगठन विभागले तयार पारेको विधान संशोधन प्रस्तावमा उपाध्यक्षको संख्या ५ बाट घटाएर ३ र सचिवको संख्या ५ बाट बढाएर ७ पुर्याउने उल्लेख छ । केन्द्रीय कमिटीको जारी बैठकमा अधिकांश समूहले उपाध्यक्षको संख्या सातसम्म पुर्याउन सुझाव दिएका छन् । विधान मस्यौदामाथि छलफल गर्ने अधिकांश समूहले शनिबारको बैठकमा एक प्रदेश एक उपाध्यक्षको व्यवस्था गरेर शीर्ष नेतृत्वको व्यवस्थापन गर्न सुझाव दिनुभएको छ, केन्द्रीय सदस्य नीरज आचार्यले भने । विधान महाधिवेशनमा प्रस्तुत गर्न तयार पारिएको विधान मस्यौदामा गरिएको व्यवस्था कार्यान्वयन भए आगामी महाधिवेशनमा उपाध्यक्ष चयन रोचक बन्ने देखिन्छ । विधानमा अधिकार खासै नभए पनि अध्यक्ष हाराहारीका वरिष्ठ नेताहरूको व्यवस्थापन गर्न यो पद उपयोगी हुँदै आएको थियो । पछिल्लो समय अध्यक्ष केपी शर्मा ओलीले धेरै उपाध्यक्ष बनाउन नहुने धारणा राख्दै आएका छन् । सचिवको संख्या थपेर उपाध्यक्षको घटाउन ओलीले जोड गरेको एमाले नेताहरू बताउँछन् । विधानको मस्यौदामा ३ उपाध्यक्ष, एक महासचिव, २ उपमहासचिव र ७ सचिवको व्यवस्था गरिएको छ । यस्तो अवस्था भए ओलीकै हाराहारी योगदान र उमेर भएका धेरै नेता पार्टीको आगामी महाधिवेशनबाट बाहिरिने सम्भावना धेरै छ । नवौं महाधिवेशनबाट उपाध्यक्षमा वामदेव गौतम, भीम रावल, विद्यादेवी भण्डारी, अष्टलक्ष्मी शाक्य र युवराज ज्ञवाली निर्वाचित भएका थिए । भण्डारीले राष्ट्रपतिमा निर्वाचित भएपछि एमाले छाडेकी थिइन्, अर्को उपाध्यक्ष गौतमले अध्यक्ष ओलीसँगको असहमतिपछि हालै पार्टी परित्याग गरेका छन् । रावल, शाक्य र ज्ञवाली तीनै पहिलो कार्यकालका उपाध्यक्ष हुन् । उनीहरूलाई उपाध्यक्ष हुनका लागि पार्टी विधानले रोक्दैन । तीनै जना शीर्ष स्थानमा नपाए पनि अहिलेको जिम्मेवारीभन्दा तल झर्न चाहँदैनन् ।लगातार दोस्रो पटक महासचिव बनिसकेका ईश्वर पोखरेल त्यही पदमा दोहोरिन पाउँदैनन् । पोखरेलको स्थान अब अध्यक्ष वा उपाध्यक्षका लागि हुन्छ । अध्यक्षमा ओली नै दोहोरिए पोखरेलका लागि जाने ठाउँ उपाध्यक्ष मात्र हुन्छ ।नवौं महाधिवेशनमा निर्वाचित भएपछि पहिलो पटक आयोजना गरिएको औपचारिक कार्यक्रममा ओलीले एक कार्यकालमा मात्रै अध्यक्ष हुने घोषणा गरेका थिए । उनी निकटका नेताहरूले पनि एक कार्यकाल अध्यक्षमा ओली नै दोहोरिने बताएका छन् । कम्तीमा एउटा आम निर्वाचन र एक कार्यकाल उनैले नेतृत्व गर्ने स्थायी कमिटीका सदस्य शंकर पोखरेलले एक अन्तर्वार्तामा बताएका थिए । बुटवलमा भएको आठौं महाधिवेशनले एमालेलाई बहुपदीय प्रणालीमा लानुका साथै एकै व्यक्ति दुई कार्यकालभन्दा बढी उही कार्यकारी पदमा बस्न नपाउने व्यवस्था गरेको थियो । एमालेमा उपाध्यक्षको सम्भावित उम्मेदवारमा नेता सुवास नेम्वाङ पनि देखिएका छन् । एमाले र माओवादीबीच एकीकरण हुनुअघि नै भण्डारी राष्ट्रपति भएपछि रिक्त भएको उपाध्यक्षमा नेम्वाङलाई लैजाने चर्चा थियो तर कार्यान्वयन भएन । नेकपाभित्र विवादले उग्र रूप लिँदा पार्टी वा सरकारमा ओलीको स्थानमा नेम्वाङलाई लगेर विवादलाई समाधान गर्ने विषयमा दोस्रो तहका नेताहरूले छलफल पनि सुरु गरेका थिए । पार्टीको अन्तरसंघर्षमा नेम्वाङले ओलीलाई साथ दिँदै आएका छन् । सम्भावित उपाध्यक्ष आकांक्षीको सूचीमा रामबहादुर थापा पनि थपिएका छन् । गत फागुन २३ को सर्वोच्च अदालतको फैसलापछि माओवादी केन्द्रमा नफर्की थापा एमालेमै रहेका छन् । उनलाई अध्यक्ष ओलीले महत्त्व दिँदै आएका छन् । एमालेको रिक्त उपाध्यक्षमा थापालाई ल्याउने विषय यसबीचमा पटकपटक उठेको थियो । तर त्यो कार्यान्वयन हुन सकेन । अध्यक्ष ओलीले एमालेमै माओवादीतर्फका धेरै नेता रहेको भन्दै उदाहरणका रूपमा थापासहितका नेतालाई देखाउने गरेका छन् । खुला विश्वविद्यालयमा राजनीतिशास्त्रका सहप्राध्यापक खगेन्द्र प्रसाईं दलहरूमा कुनै निश्चित भूमिका नतोकीकन पद दिएर अहिले व्यवस्थापनको काम भइरहेको बताउँछन् । उनले एमालेको विधान मस्यौदामा गरिएको पद संख्याको प्रस्ताव अध्यक्ष ओलीले आलोचकलाई तह लगाउने र बफादारलाई जिम्मेवारी दिने गरी गरिएको छ, उनले भने । हाल उपाध्यक्ष रहेका तीन नेता रावल, शाक्य र ज्ञवाली पार्टीको अन्तरसंघर्षमा अध्यक्ष ओलीको चर्को आलोचक रहँदै आएका थिए । १० बुँदे सहमतिपछि उनीहरू विभाजित एकीकृत समाजवादीतर्फ नलागेर एमालेमै रहेका हुन् । प्रसाईं दलहरूमा संगठन कस्तो बनाउने र यो पदका लागि कस्तो मानिस आवश्यक छ भन्ने विषय छलफल नै नभएको बताउँछन् । एमालेको उपाध्यक्ष भनौं वा उपमहासचिव वा अन्य दलमा हेर्ने भने पनि उहाँहरू कतिवटा निर्णयमा सहभागी हुनुभयो, पद आवश्यक छैन भन्ने देखिँदैन ? प्रसाईंले भने, पद दिएपछि नेताहरू पनि खुसी हुने गरेका छन् । एमालेको विधानमा उपाध्यक्षको काम र कर्तव्यमा अध्यक्ष अनुपस्थित हुँदा उनले गर्ने काम गर्ने, अध्यक्षले प्रत्यायोजन गरेको काम गर्ने, अध्यक्षलाई सहयोग गर्ने र केन्द्रीय कमिटी तथा स्थायी कमिटीले तोकेको अन्य काम गर्ने उल्लेख छ ।"
"झोला मा विदेशी कलेज, मन्त्रालयकै संरक्षणमा करोडौं ठगी","(काठमाडौं)  विदेशी विश्वविद्यालयका सम्बन्धनमा खुलेका कलेजको सेयर दिने प्रलोभनमा करोडौं ठगी भइरहेको खुलेको छ । मापदण्डबिनै यस्ता कलेजको सम्बन्धन, ठाउँसारी, नामसारीमा राजनीतिक पहुँच देखिन्छ भने शिक्षामन्त्रीदेखि मन्त्रालयका कर्मचारीसमेत मुछिने गरेका छन् । यस्तै ठगी गर्नेमध्येका एक हुन्, केन्ट कलेज अफ टेक्नोलोजी एन्ड म्यानेजमेन्टका अध्यक्ष सञ्जयकुमार झा । उनले एकभन्दा बढी कलेज दर्ता गर्ने र ती कलेजमा सेयर दिने भन्दै करोडौं ठगी गरेको पीडितहरूले बताएका छन् । झाले शिक्षा मन्त्रालयबाटै फर्जी कागजात बनाई अन्य सेयर सदस्यलाई झुक्याएर ३ करोड रुपैयाँभन्दा बढी ठगी गरेको भेटिएको छ । उनले मन्त्रालयका उच्चशिक्षा महाशाखाका उपसचिव लक्ष्मीकुमार खड्कासँग आर्थिक लेनदेनमा ठगी धन्दा सञ्चालन गरेको पीडितहरू बताउँछन् । आरोपित झा ठगी आरोपमा जिल्ला अदालत काठमाडौंको आदेशमा पुर्पक्ष थुनामा छन् । उनलाई भदौ दोस्रो साता काठमाडौं प्रहरीले पक्राउ गरी अदालतमा पेस गरेको थियो । शिक्षकसमेत रहेका प्रवीणकुमार झाको उजुरीमा उनी पक्राउ गरेका हुन् । उनले प्रवीणकुमारसँग नयाँ कलेज दर्ता गर्न भनेर २०७४ अघि नै ५ लाख रुपैयाँ लिएका थिए । कलेज दर्ता हुन नसकेपछि सञ्चालनमै रहेको कलेजको सेयर दिने भनेर त्यसपछि थप रकम लिए । झाले त्यतिबेला आईसीएचएम नामको कलेज देखाएर सेयर रकम उठाएका थिए । प्रवीणसँग दुई करोड रुपैयाँ लिइसकेपछि उनले कलेजको नाम परिवर्तन गरेर केन्ट कलेज बनाए । त्यसपछि सम्बन्धन लिएको विश्वविद्यालय र कलेजको स्थानसमेत परिवर्तन गरियो । तत्कालीन शिक्षामन्त्री गोपालमान श्रेष्ठले मापदण्डबिनै कलेजलाई धरान सार्न अनुमति दिएका थिए । २०७४ पुस १३ गते उक्त कलेजको विश्वविद्यालय, नाम र स्थान परिवर्तन गर्न तत्कालीन शिक्षामन्त्री श्रेष्ठले अनुमति दिएका हुन् । जबकि धरानमा कलेज सञ्चालन गर्न पूर्वाधार, जग्गा, भवन नै थिएन । विदेशी विश्वविद्यालयको सम्बन्धनका शिक्षण संस्था सञ्चालन निर्देशिका २०५९ मा भने कलेजको स्थान परिवर्तन गर्नुअघि पूर्वाधारको अनिवार्य अनुगमन हुनुपर्ने प्रावधान छ ।धरानमा कलेज सञ्चालनको अनुमति पाएको प्रमाण देखाएर मनोज श्रेष्ठलगायत ३ जनाबाट सेयर दिने भन्दै एक करोड रुपैयाँभन्दा बढी रकम उठाए । मेरो दुई करोड रुपैयाँ लगानी भइसकेको थियो, मलाई नै थाहा नदिई काठमाडौंको कलेज धरान सारियो, प्रवीणले भने, सेयर माग्दा कलेज चलाउने भए धरान जानू भनियो, धरानमा सम्पर्क गर्दा केन्ट कलेज हाम्रो हो, १ करोड रुपैयाँ लगानी गरेका छौं भन्ने साथीहरू पो भेटिए । झा, कलेजका लेखा अधिकृत मुकेश महर्जन र केन्ट प्रालिका अध्यक्ष दीपकप्रसाद मिश्रलाई बैंकबाट रकम बुझाएको प्रवीणको भनाइ छ । सञ्जय सरले कम्पनीहरूको सेयरधनी बनाइदिन्छु भनी मौखिक तथा इमेल संवादसमेतबाट विश्वास दिलाउनुभयो । तर आजको मितिसम्म न पैसा फिर्ता गर्नुभयो न सेयर नै दिनुभयो, प्रवीणले थपे, मैले जग्गा धितो राखेर बैंकबाट ऋण लिएर लगानी गरेको हुँ, बैंकले जग्गा लिलाम गर्ने बेला भइसक्यो । उनले महर्जन र मिश्रलाई समेत विपक्षी बनाएर ठगी मुद्दा दर्ता गराएका छन् । ठगीमा परेका मनोज श्रेष्ठले पनि झाविरुद्ध उजुरी दर्ता गराउने तयारी भइरहेको जनाए । कान्तिपुरलाई प्राप्त करारनामामा धरानमा केन्ट कलेज सञ्चालन गर्न २०७५ साउनमै उनीहरूबीच सम्झौता भएको देखिन्छ । जसअनुसार श्रेष्ठ समूहले झालाई ३ किस्तामा रकम दिएको सम्झौतामा उल्लेख छ । त्यतिबेलै शिक्षा मन्त्रालयमा कलेजको ठाउँसारीलगायतका लागि २० लाख रुपैयाँ राजस्व शुल्क बुझाउने सम्झौता गरिए पनि अहिलेसम्म कलेज धरान सारिएको छैन । बरु कलेजलाई पुनः काठमाडौं सार्न झाले २०७७ मा मन्त्रालयमा निवेदन दिइसकेका छन् । कलेजको सेयर पनि पाएनौं, लगानी पनि फिर्ता पाएको छैन, श्रेष्ठले भने, प्रवीणको मुद्दा किनारा लाग्नेबित्तिकै सञ्जयविरुद्ध ठगी मुद्दा हाल्छौं ।विद्यार्थीको बिचल्लीनिर्देशिकामा मापदण्ड पूरा गरेर विश्वविद्यालय, नाम, स्थान र कार्यक्रम परिवर्तन (स्वीचिङ) गर्न पाइने व्यवस्था छ । शिक्षा मन्त्रालयका अनुसार विद्यार्थी नै नभएको केन्ट कलेजले २०७१ यता प्रत्येक वर्ष जस्तो स्वीचिङ गरेको देखिन्छ । यसरी अस्वाभाविक रूपमा कलेजको स्वीचिङ गर्न शिक्षा मन्त्रालयले नै अनुमति दिएको बुझिन्छ । झाले प्रवीणलाई सेयर दिने भनेको ललितपुरको आईसीएचएम कलेज २०७१ सालसम्म मलेसियाको निलाई विश्वविद्यालयबाट अनुमति लिएर सञ्चालन भइरहेको थियो । २०७३ सालमा मलेसियाकै लिंकन विश्वविद्यालयमा त्यसको सम्बन्धन सारियो । झाले २०७४ कात्तिकमा पुनः स्वीट्जरल्यान्डको ईएचई युरेका विश्वविद्यालयमा सम्बन्धन परिवर्तन गर्न मन्त्रालयमा निवदेन दिए र तत्काल अनुमति पनि पाए । यसरी मन्त्रालयले मापदण्डविपरीत एकैपटक एउटै कलेजलाई दुई फरक मितिमा दुईवटा विश्वविद्यालयबाट सम्बन्धनको अनुमति प्रदान गरेको थियो । कलेजमा विद्यार्थी पढिरहेका हुन्छन्, यसरी स्थान, विश्वविद्यालय र कार्यक्रम परिवर्तन गर्दा विद्यार्थीको बिचल्ली हुने गरेको छ, मन्त्रालयका एक उपसचिवले भने, दर्ता गरेर झोलामा बोकेर हिँड्ने कलेजलाई खारेज गर्नुपर्ने हो, मन्त्री फेरिएपछि स्वीचिङ गरेर मनोमानी गर्न छुट दिइन्छ । २०७५ यता भने केन्ट कलेजमा विद्यार्थी भर्ना भएका छैनन् । २०७४ मा विश्वविद्यालय परिवर्तन गर्दा उक्त कलेजका एक सयभन्दा बढी विद्यार्थी अलपत्र परेका थिए ।यसरी स्वीचिङ गर्नमा झाले उपसचिव खड्कामार्फत आर्थिक चलखेल गर्ने गरेको पीडितहरूको आरोप छ । केन्ट कलेजले २०७४ मा मन्त्रालयका लागि भनेर ५ लाख रुपैयाँ खर्च गरेको सञ्चालकहरूले बताए । प्रवीणले पनि प्रहरीलाई दिएको जाहेरीमा ५ लाख रुपैयाँ बिल भर्पाईबिनै मन्त्रालयमा खर्च गरेको उल्लेख गरेका छन् । कलेजको नामसारी, ठाउँसारीलगायत स्वीचिङका लागि २० लाख रुपैयाँ शुल्क लाग्छ । झाले भने पटकपटक कलेज स्वीचिङ गराउँदा मन्त्रालयमा राजस्व शुल्क बुझाएको तथ्यांक भेटिँदैन । उपसचिव खड्काले पुरानो कुरा आफूलाई जानकारी नभएको र हाल कलेज पनि बन्द अवस्थामा रहेको प्रतिक्रिया दिए । जबकि कान्तिपुरले प्राप्त गरेको कागजातमा २०७४ पुस १३ मा उनले नै कलेजलाई स्वीचिङ गर्न पत्र दिएको देखिन्छ । त्यतिबेला उनी उच्चशिक्षा शाखाको जिम्मेवारीमा थिए । २०७७ फागुनदेखि उनी तेस्रो पटक उक्त शाखाको प्रमुखको जिम्मेवारीमा छन् । पुस १३ गते मन्त्रालयले एउटै चलानी नम्बरमा दुई छुट्टाछुट्टै पत्र लेखेर आईसीएचएम (केन्ट) कलेजको स्वीचिङ भएकाले २० लाख राजस्व जम्मा गर्न निर्देशन दिएको थियो । मन्त्रालयले लेखेको एउटा पत्रमा कलेजको विश्वविद्यालय, कार्यक्रम, स्थान परिवर्तन खुलाइएको थियो । अर्कोमा भने विश्वविद्यालय, कार्यक्रम र स्थान परिवर्तन गरिएको उल्लेख भए पनि कसरी भयो भन्ने खुलाइएको थिएन । त्यसरी दुईवटा पत्र लेख्नुका पछाडि झा र खड्काबीच साँठगाँठ रहेको पीडितहरू बताउँछन् । उनीहरूको भनाइमा झाले ललितपुरमा रहेको कलेजलाई बानेश्वर सार्ने भनेर प्रवीणसँग पैसा लिएका थिए तर गोप्य रूपमा कलेज धरान सार्ने भनेर श्रेष्ठ समूहसँग पनि पैसा उठाए । प्रवीणलाई उनले कलेज बानेश्वर सार्ने बताएका थिए । प्रवीण र श्रेष्ठ समूहसँग दुई फरक ठाउँमा कलेज सार्ने भनेर डिल गरेको हुँदा उनले खड्कासँगको मिलेमतोमा दुईवटा भिन्नाभिन्नै पत्र जारी गर्न लगाएको देखिन्छ । मन्त्रालयले स्वीचिङ गर्ने निर्णय गरेपछि मैले चिठी दिएको हुँ, उनले भने, त्यतिबेला म त्यो शाखाको जिम्मेवारीमा थिइनँ, अर्को साथी नभएकाले मैले चिठी तयार पारेको हो, अरू मलाई थाहा भएन ।"
२२ दिनसम्म उठेन महिलाको शव,"(लुम्बिनी)  रूपन्देहीको तिलोत्तमा४ स्थित भण्डारी रेस्टुरेन्ट रहेको घरमा दिनहुँ बाक्लो आवतजावत हुन्छ । रुवाबासी चल्छ । घरको दोस्रो तलास्थित कोठाका भित्तामा टाँगिएका तस्बिर हेरेर एक दम्पती आगन्तुकका सामुन्ने बिलौना गर्छन् । २७ वर्षीया सीता भण्डारी पौडेल गत भदौ २० को बिहान तिलोत्तमा५ स्थित घरको कोठामा झुन्डिएको अवस्थामा भेटिएकी थिइन् । त्यसयता उनको माइतीमा रुवाबासी छ । बाबुआमा र भाइ सुरज सीतालाई सम्झिएर शोकमग्न छन् । न्याय नपाउन्जेल अन्त्येष्टि नगर्ने उनीहरूको अडानका कारण २२ दिनदेखि शव लुम्बिनी प्रादेशिक अस्पतालमा छ । घटनाको निष्पक्ष छानबिन माग गर्दै आफन्त र अधिकारकर्मीले प्रदर्शन गर्दै आएका छन् । पोस्टमार्टम रिपोर्टबाट आत्महत्या प्रमाणित भएको प्रहरीको दाबी छ । परिवारले पत्याएका छैनन् । सीताको दुई वर्षअघि तिलोत्तमा५ का टीका पौडेलसँग विवाह भएको थियो । विवाहपछि उनीहरूले पाल्पाको तानसेनमा दी दरबार रिसोर्ट सञ्चालन गर्दै आएका थिए ।तीजका लागि भदौ ६ मा माइत आएकी सीतालाई जेठाजुका छोराको जन्मदिन परेको भनी घरमा बोलाइएको थियो । भदौ १९ को दिउँसो उपहारसमेत किनेर सीता घर पुगिन् । भोलिपल्ट बिहान आफ्नो कोठामा चुन्नीको पासोमा झुन्डिएको अवस्थामा भेटिइन् । परिवारका अनुसार सीताका श्रीमान् टीका भदौ १९ को साँझ मदिरा सेवन गरी ससुराली पुगेका थिए । उनले सासूससुरालाई सीता अब बितरा पर्ने भई भन्दै सुनाएका थिए । सीताका बाबु हरिप्रसाद भण्डारीलाई उनले भदौ २० को बिहान जरुरी काम छ भनेर घरमा बोलाएका थिए । छोरीको घर पुग्दा ज्वाइँछोरी दुवै थिएनन् । सोधपुछ गर्दा मृत पाएको बताइएको थियो । छोरीको शव सिरानीको आडमा घोप्टिएको अवस्थामा थियो, हरिप्रसादले भने, त्यसको जीउमा नीलडाम र मुखमा रगत देखिएको थियो । शव भुइँमा घोप्टो पारेर राखिएको देखिनु, घरका अन्य सदस्यलाई सीताको मृत्युबारे थाहा नहुनु, मुखबाट रगत बगेकाले उनको आत्महत्या नभई हत्या भएको हरिप्रसादको दाबी छ । घटनापछि ज्वाइँले आफ्नी दिदीका कारण भएको आफूहरूलाई सुनाएको हरिप्रसादले बताए ।सीताको मृत्युपश्चात् इलाका प्रहरी कार्यालय बुटवलमा श्रीमान् टीका, आमाजू विष्णु र जेठाजु हरिविरुद्ध आत्महत्या दुरुत्साहन प्रयास र ज्यानसम्बन्धी जाहेरी दर्ता भएको डीएसपी सत्यनारायण थापाले बताए । तीन जनालाई हिरासतमा राखी अनुसन्धान भइरहेको उनले जानकारी दिए । घटनाको अनुसन्धान केन्द्रीय अनुसन्धान ब्युरोले पनि गर्दै छ । सीताका भाइ सुरजले सीआईबीले सकारात्मक नतिजा दिएमात्र शवको अन्त्येष्टि गर्ने बताए । अब अन्तिम विश्वास सीआईबीकै हो, उनले भने ।"
बेलायतमा पहिलो भीसी विजेता गोर्खाको सालिक,"लन्डन (कास) बेलायती सेनाको सबैभन्दा विशिष्ट पदक भिक्टोरिया क्रस (भीसी) पाउने पहिलो गोर्खा राइफल म्यान कुलवीर थापाको सालिक अनावरण भएको छ । अल्डरसटस्थित प्रिन्सेस गार्डेनमा निर्मित सालिक शनिबार बौद्ध परम्पराअनुसार लामा र हिन्दु परम्पराअनुसार पण्डितले पूजापाठ गरेपछि अनावरण गरिएको हो । बेलायती रक्षा तथा भेट्रान्स राज्यमन्त्री लियो डोचेर्टी, ह्याम्पसायर काउन्टीका डेपुटी लर्ड लेफ्टिनेन्ट मणिकुमार राई, बेलायती सेनाका कमान्डर होम कमान्ड एन्ड स्ट्यान्डिङ जोइन्ट कमान्डर लेफ्टिनेन्ट जनरल इयान केभ सीबी, दूतावासकी उपनियोग प्रमुख रोशन खनाललगायतले सालिक अनावरण गरेका हुन् । ग्रेटर रसमोर नेपलिज् कम्युनिटीको नेतृत्वमा नेपाली तथा विदेशीबाट चन्दा संकलन गरी सालिक बनाइएको हो । प्रोजेक्ट म्यानेजर क्याप्टेन रिटायर्ड ग्यारी घलेका अनुसार सालिक बनाउन १ लाख ७० हजार पाउन्ड खर्च भएको छ । मूर्ति बनाउन मात्र कलाकार एमी गुडम्यानलाई करिब ७५ हजार पाउन्ड दिइएको हो । रसमोर बरो काउन्सिलले इजाजत दिएपछि सन् २०१९ को फेब्रुअरीमा काम सुरु भएको थियो । घलेले गोर्खाहरूको योगदानको स्मरणका लागि सालिक बनाउने योजना बनेको बताए । गोर्खाहरू बेलायतनेपाल सम्बन्धको मुख्य आधारस्तम्भ हुन् । गोर्खा भर्तीको इतिहास लगभग २०५ वर्ष लामो छ । बहादुरी र योगदान स्मरण गर्न पनि सालिक बनाइएको हो, म्यानेजर घलेले कान्तिपुरसँग भने ।"
"कतै निर्विरोध, कतै मतदान","(हेटौडा)  नेपाली कांग्रेसको १४औं महाधिवेशन अन्तर्गत वाग्मती प्रदेशका केही पालिकामा सर्वसम्मत नेतृत्व चयन गरिएको छ । केही पालिकामा आइतबार मतदानको तयारी छ, कतै विवादका कारण स्थगित भएको छ । शनिबार काभ्रेको नमोबुद्ध, पनौती, पाँचखाल नगरपालिका र रोशी, चौरीदेउराली, खानीखोला र भुम्लु गाउँपालिकामा कांग्रेस गाउनगर समितिमा सर्वसम्मत नेतृत्व चयन भएको हो । नमोबुद्धमा कुन्साङ लामा, पनौतीमा रामशरण भण्डारी, पाँचखालमा सञ्जय तामाङ र रोशीमा दुधराज तामाङ, भुम्लुमा दावा लामा चौरीदेउरालीमा शेरबहादुर तामाङ, खानीखोलामा दोर्जेमान जिम्बा सर्वसम्मत चयन भएका हुन् । बनेपा, धुलिखेल र मण्डनदेउपुर नगरपालिका, बेथानचोक, तेमाल गाउँपालिकामा निर्वाचन भए पनि अबेरसम्म परिणाम आइसकेको छैन । विवादका कारण महाभारत गाउँपालिकामा प्रक्रिया अघि बढ्न सकेको छैन । चितवनका सातवटै पालिकामा नया कार्यसमिति चयनका लागि मतदान हुने भएको छ । भरतपुर महानगरका मतदान अधिकृत श्रीराम दवाडीले सभापति पदका लागि पाँच जनाको उम्मेदवारी परेको बताए । वर्तमान सभापति भरत अधिकारीसहित चित्रसेन अधिकारी, हिरामणि अधिकारी, बच्चन कार्की र अर्जुन रिजालले उम्मेदवारी दर्ता गरेका छन् । भरतपुरमा १५२ जनाको कार्यसमिति निर्वाचित हुनेछन् । आइतबार मतदान हुने दवाडीले बताए । जिल्ला मतदान अधिकृत कोमल मोहन पोख्रेलका अनुसार रत्ननगर नगरपालिका र इच्छाकामाना गाउँपालिकामा पनि आइतबार नै मतदान हुने भएको छ । यीबाहेक अरु पालिकामा शनिबार साँझसम्म मतदान सकिएको उनले जानकारी दिए । मकवानपुरमा ४ वटा गाउपालिकाको अधिवेशन शनिबार सकिएको छ । इन्द्रसरोबर गाउँपालिकाको सभापतिमा विश्व लामा सर्वसम्मत भएका छन् । बकैया गाउँपालिका सभापतिमा दिलबहादुर भोम्जन, मनहरीमा प्रकाश बर्तौला र भीमफेदीको सभापतिमा सञ्जिव श्रेष्ठ विजयी भएका छन् । मकवानपुरमा १० पालिका छन् । तीमध्ये कतै मतदान भइरहेको छ भने हेटौंडा उपमहानगरमा उम्मेदवारी दिने काम सकिएको छ ।सिन्धुलीको सुनकोसी गाउँपालिकामा चन्द्र श्रेष्ठ सर्वसम्मत सभापति चुनिएका छन् । कमलामाई र दुधौली नगरपालिकाको सभापतिमा ७ जना युवा आकांक्षीले उम्मेदवारी दर्ता गराएका छन् । नगर सभापतिलाई स्थानीय तहको निर्वाचनमा नगर प्रमुखको प्रत्याशीका रूपमा हेरिन्छ । सिन्धुलीका ७ गाउँपालिकामध्ये हरिहरपुरगढी, मरिण, घ्याङलेख, गोलन्जोर, फिक्कल, र तीनपाटन गरी ६ वटा गाउँपालिकामा पनि सभापतिलगायत पदका लागि उम्मेदवारी परेको छ । निर्वाचन समितिका प्रमुख लेखतबहादुर खड्काका अनुसार सर्वसम्मत हुन नसकेको पालिकामा सहमतिअनुसार आइतबार बिहानबाट मतदान प्रारम्भ हुनेछ । नुवाकोटको किस्पाङमा रणबहादुर तामाङ र लिखुमा विनोद पाठक सभापतिमा सर्वसम्मत चयन भएका छन् । अन्य गाउँपालिका र नगरमा मतदान गरिएको छ । बेलकोटगढी नगरपालिका ४ मा विवादका कारण वडा अधिवेशन नै हुन सकेको छैन । सिन्धुपाल्चोकमा केन्द्रीय निर्वाचन समितिले तोकेको मितिमा जिल्लाका तीन वडामा अधिवेशन गर्न नसक्दा अन्योल बढेको छ । शुक्रबार जिल्ला निर्वाचन कार्यालयले पालिकाको अधिवेशन स्थगित भएको सूचना जारी गरेको थियो । दोलखाका ८ वटा पालिकामा सहमतिमा सभापति चयन भए पनि कालिञ्चोक गाउँपालिकामा विवादका कारण शनिबार निर्वाचन हुन सकेन । ९ वटा स्थानीय तहमध्ये शनिबार ३ वटामा निर्वाचन तय भएको थियो । त्यसमध्ये जिरी नगरपालिका र मेलुङ गाउँपालिकामा पालिकाको सभापति सहमतिमा टुंग्याइएको छ । कालिञ्चोक गाउँपालिकामा भने संस्थापन र इतरपक्षको विवादका कारण अधिवेशन हुन सकेन । सहमति हुन नसकेपछि अधिवेशन स्थगित भएको निर्वाचन समितका संयोजक गोविन्द मानन्धरले वताए । सहमति नजुटे आइतबार निर्वाचन गरिने उनले बताए । ६ वटा पालिकामा भने भदौं २७ गते नै सहमति गरेर अधिवेशन गरिएको थियो । रसुवामा विवादका कारण कुनै पनि पालिकाको अधिवेशन हुन सकेको छैन । नगेन्द्र अधिकारी (काभ्रे), रमेशकुमार पौडेल (चितवन), सुवास विडारी (मकवानपुर), राजकुमार कार्की (सिन्धुली), कृष्ण थापा (नुवाकोट), अनिश तिवारी (सिन्धुपाल्चोक) र केदार शिवाकोटी (दोलखा)"
एकीकृत बस्ती सुनसान,"(दोलखा)  भीमेश्वर नगरपालिका१ पानीपोखरी पुग्नेलाई राता जस्तापाताले सिँगारिएका एकनास घरहरूले लोभ्याउँछ । आकर्षक देखिने पानीपोखरी बस्ती जिल्लाको पहिलो एकीकृत नमुना बस्ती हो । त्यहाँ पुगेर धेरैले तस्बिर खिच्ने र घुम्ने गर्छन् । बस्ती पुग्ने धेरैको एउटै प्रश्न हुन्छ, किन सुनसान ? भूकम्पले जमिन चिरिएर थातथलोमा बस्न अयोग्य भएपछि राष्ट्रिय पुनर्निर्माण प्राधिकरणले पहिलो पटक एकीकृत नमुना बस्तीको अवधारणा ल्यायो । सीमान्तकृत थामी समुदायका लागि बस्ती स्थानान्तरण गरेर चिटिक्क परेको एकीकृत नमुना बस्ती बन्यो । तर यहाँ भूकम्पपीडित बस्दैनन् । उनीहरू पुरानै चिरिएको जोखिमयुक्त थातथलोमा बसिरहेका छन् । एकीकृत बस्तीका अधिकांश घरमा ताला लागेको छ । सुरुमा ८४ परिवारका लागि आवास बनाइने भनिएको थियो । निर्माणमा ढिलाइ भयो, घर पनि ५५ परिवारका लागि मात्र बन्यो । दुई घर दलित समुदाय रहेको उक्त बस्तीमा अन्य सबै थामी समुदायका छन् । नमुना बस्तीमा हाल ८ परिवारमात्रै बस्ने गरेका स्थानीय भोला थामीले बताए । अरू उतै खेतीपाती गरेर बसेका छन्, दसैंमा आउँछन् होला । ठूलो पानी पर्यो भने राति बास बस्न आउने गरेका छन् । रोजगारी छैन, भएको खेतीपाती बस्तुभाउ सबै उतै छ, उनले सुनाए, ढिलो बस्ती बनेकाले कतिले उतै पनि घर बनाएका छन् । पानीपोखरी एकीकृत बस्तीबाट बोसिम्पा पुग्न ४५ मिनेट लाग्छ । एकीकृत बस्तीका सबैलाई सरकारले लालपुर्जासमेत बनाइदिएको छ । १० वर्षसम्म उक्त बस्तीमा बनेका घर बेचबिखन गर्न नपाउने सर्तमा बस्ती स्थानान्तरण भएको हो । ६ वर्ष बित्दासमेत बस्ती अझै पूरा हुन सकेको छैन । अधिकांशका घर बने पनि ढोका, खापा, झ्याल हालिएको छैन, जसका कारण स्थानीय बस्तीमा आउन नसकेको भक्तबहादुर थामीले बताए । ३ लाखमा घर बन्छ भने, तर सबैको घर १० लाख रुपैयाँभन्दा कममा बनेन, उनले गुनासो गरे, बस्तीका सबै ऋणमा डुबेका छन्, छानामात्रै छाएको घरमा कसरी बस्न सकिन्छ ? घर बनाउन प्राधिकरणले ३ लाख र नगरपालिकाले ३० हजार रुपैयाँ दिएको थियो । अपुग रकम स्थानीयले नै हालेका हुन् ।दक्ष कामदार र प्राविधिकहरू नआएपछि स्थानीयले अर्मपर्ममा काम गरेर आफ्नो घर निर्माण गरेका ज्ञानकृष्ण थामीले बताए । अर्मपर्ममा बस्तीका घर बनायौं, उनले भने, बस्ती बन्न समय लाग्छ, आर्थिक अभावले झन् समस्या परेको छ । एकीकृत बस्ती बन्ने भनेपछि खुबै हौसिएका उनी घर बनाउँदा ऋण लागेपछि निराश बनेका छन् । जग्गा सम्याउनेदेखि भेल तर्काउन नालालगायतका एकीकृत बस्ती आकर्षण बनाउन बगैंचासहितका संरचना बनेका छन् । जिल्ला कार्यान्वयन इकाइ आवास तथा अनुदान व्यवस्थापनका प्राविधिक रामशरण न्यौपानेले भने एकीकृत बस्तीको काम सकिएको बताए । अधिकांश स्थानीयलाई थातथलो नै प्यारो लागेकाले बस्तीमा नआएको उनको भनाइ छ । हामीले बस्तीका सबै संरचना तयार पारिदिएका छौं, उनले भने, रोजगारी र खेतीपातीकै लागि थातथलोमै बस्ने गर्दा बस्ती सुनसान छ । नमुना बस्तीमा सडक, विद्युत्, खानेपानी, बालउद्यानलगायतका पूर्वाधार बनेका छन् । नजिकै विद्यालय र स्वास्थ्य चौकीसमेत छन् ।"
नारायणगोपाल स्मृति सम्मान श्रेष्ठलाई,"काठमाडौं (कास) नारायणगोपाल संगीत कोषले नारायणगोपाल स्मृति सम्मान २०७७ बाट साधक रत्नमान श्रेष्ठलाई शनिबार सम्मान गरेको छ । कोषले सात दशक लामो संगीत साधना गरेकामा प्रशंसा गर्दै श्रेष्ठलाई सम्मान गरेको हो । श्रेष्ठको आधुनिक, देशप्रेम र आध्यात्मिक संगीतको क्षेत्रमा योगदान रहेको कोषले जनाएको छ ।"
साउदीको राष्ट्रिय दिवस,"काठमाडौं (कास) साउदी अरबको ९१ औं राष्ट्रिय दिवसका अवसरमा काठमाडौंस्थित दूतावासले एक कार्यक्रम गरेको छ । समारोहमा साउदी अरब भिजन२०३० को विषयमा जानकारी गराइएको थियो । भिजन २०३० साउदी अरबको अर्थतन्त्रमा तेलमाथि रहेको निर्भरतालाई कम, अर्थतन्त्रलाई विविधीकरण गर्ने, तेलबाहेकको अन्तर्राष्ट्रिय व्यापारलाई विस्तार गर्ने, शिक्षा, स्वास्थ्य, मनोरञ्जनसहितको क्षेत्र विकास गर्नेसहितका योजना छ । साउदीको कुल निर्यातमध्ये ८५ प्रतिशत हिस्सा तेलले ओगट्छ । अर्थतन्त्रमा ४२ प्रतिशत योगदान पेट्रोलियम उत्पादनको छ ।साउदी राजकुमार मोहम्मद बिन सलमानले सन् २०१६ मा साउदी अरब भिजन २०३० अघि सारेका हुन् । शुक्रबार साँझ भएको समारोहमा कानुन, न्याय तथा संसदीय मामिलामन्त्री ज्ञानेन्द्रबहादुर कार्कीे प्रमुख अतिथि थिए । समारोहमा सरकारका उच्चपदस्थ अधिकारीहरू, विभिन्न देशका राजदूत, व्यवसायी, राजनीतिक दलका नेताहरू, सांसद तथा विभिन्न संघसंस्थामा सम्बन्ध व्यक्तिहरूको उपस्थिति थियो । सन् १९३२ सेप्टेम्बर २३ का दिन तत्कालीन राजाले नेज्द एन्ड हेजाजलाई साउदी अरब नामकरण गरेको दिनको स्मरणमा राष्ट्रिय दिवस मनाउने गरिएको छ ।"
मोती शोभाका लघु उपन्यास सार्वजनिक,"काठमाडौं (कास) लामो समय सरकारी सेवामा बिताएकी मोती शोभा श्रेष्ठले चार लघु उपन्यास सार्वजनिक गरेकी छन् । महिला पात्रमा केन्द्रित श्रेष्ठका प्रकृति, सम्झनाको डायरी, सत्य र आमा र आँसु लघु उपन्यासहरू पूर्वप्रधानमन्त्री तथा साहित्यकार लोकेन्द्रबहादुर चन्द, कवि तथा गीतकार कालीप्रसाद रिजाल, साहित्यकार तथा पूर्वअर्थमन्त्री शंकर कोइराला, साहित्यकार तथा चलचित्र निर्देशक यादव खरेललगायतले शनिबार राजधानीमा लोकार्पण गरेका हुन् । उपन्यासमा पितृसत्तात्मक नेपाली समाजमा सामान्य परिवार, महिलाको जीवन हेर्ने, बुने र महसुस गर्ने तरिका तथा तिनका भोगाइहरू समेटिएको श्रेष्ठले बताइन् । मैले पहिलो लकडाउनको तीनचार महिनामा नै यी उपन्यासहरू तयार पारें, श्रेष्ठले भनिन् । प्रकृति मा श्रेष्ठले नेवारी समाजका रीतिरिवाज, आर्थिक अवस्था र युवापिँढी विदेशिन बाध्य हुनुका कारणहरू समेटेकी छन् । सम्झनाको डायरी मा मानिसमा साहस, हिम्मत भएमा समाज र राज्यका लागि योगदान गर्न सक्ने र समयको सही सदुपयोगले जीवन सुखमय हुन्छ भन्ने भाव समेटिएको छ । सत्य र आमा कृतिमा भने उनले बालश्रम शोषणबारे उल्लेख गरिएको छ । भोको पेट र टुक्रिएको हृदयले जीवनमा महत्त्वपूर्ण पाठ सिकाउने कुरालाई मनन गरी यो उपन्यास लेखेकी छु, उनले लेखेकी छन् । चौथो कृति आँसु मा उनले नेपालको ग्रामीण परिवेशमा जन्मीहुर्की, सानै उमेरमा विवाह गरेर संघर्षरत एक महिलाको कथालाई समेटेकी छन् । काठमाडौंको मरुटोलमा जन्मिएकी श्रेष्ठ श्रम तथा यातायात व्यवस्था मन्त्रालयमा सहसचिव, वाणिज्य विभागमा निर्देशक, जनसंख्या तथा वातावरण तथा उद्योग मन्त्रालयमा उपसचिवको जिम्मेवारी सम्हालेकी थिइन् । श्रेष्ठले यसअघि नेपालमा घरेलु उद्योगका विकास नामक पुस्तक प्रकाशित गरेकी थिइन् ।"
मन्त्रिपरिषद् विस्तार छिट्टै : नेपाल,"मकवानपुर (कास) एकीकृत समाजवादीका अध्यक्ष माधवकुमार नेपालले मन्त्रिपरिषद्ले छिट्टै पूर्णता पाउने दाबी गरेका छन् । हेटौंडामा शनिबार आयोजित पार्टीको मकवानपुर जिल्ला भेलामा उनले पाँच दलको गठबन्धन दिगो हुने पनि बताए । सरकारले पूर्णता पाएपछि पाँच दलको गठबन्धन प्रदेश हुँदै जिल्ला र वडा तहसम्म पुग्छ । हामी समन्वय र सहकार्य गरेर अगाडि बढ्छौं, उनले भने । अध्यक्ष नेपालले एमालेका अध्यक्ष केपी शर्मा ओलीलाई तानाशाही र स्वेच्छाचारीको संज्ञा दिए । आगामी निर्वाचनमा ओलीको पार्टीलाई टर्च बालेर खोजे पनि नभेटिने उनको भनाइ थियो । हामीले एमालेभित्र रहँदा ओलीको कमजोरी र गलत कार्यविरुद्ध पटकपटक आवाज उठायौं तर आलोचना गर्नेलाई सिध्याउने नीति उनले लिए, नेपालले भने, पार्टीमा एकलौटी रूपमा अघि बढ्ने नीति लिएपछि हामीले विद्रोह गरेका हौं । नेता नेपालले सुदूरपश्चिम, कर्णाली र प्रदेश २ मा एमालेभन्दा आफ्नो पार्टी अगाडि रहेको उल्लेख गर्दै वाग्मती र प्रदेश १ मा छिट्टै गठबन्धनको सरकार बन्ने दाबी गरे ।"
लाइभ आत्महत्या : प्रहरीले थाहा पाउँदा पुनर्जीवन,"(काठमाडौं)  महानगरीय प्रहरी कार्यालय रानीपोखरीको कन्ट्रोल रुममा २०७७ मंसिर ११ को राति १२ः१५ बजे एक पुरुषले फेसबुक लाइभमा आत्महत्या गर्दै छ भन्ने सूचना प्राप्त भयो । कन्ट्रोल रुमले तत्काल साइबर ब्युरोलाई जानकारी गरायो । ब्युरोबाट खटिएका प्रहरी अधिकृतले आत्महत्या गर्दै छु भन्ने व्यक्तिको युजर डिटेल पत्ता लगाइदिन फेसबुकको कार्यालयमा अनुरोध गरे । फेसबुकले तत्कालै ती पुरुषको युजर डिटेल पठाइदियो । फेसबुकमार्फत परिवारका सदस्यहरूको पत्ता लाग्यो । त्यसपछि प्रहरीले ती पुरुषकी पत्नीको सम्पर्क नम्बरसमेत पत्ता लगायो । फोन नम्बरको लोकेसन ट्र्याक गर्दा ती पुरुष पशुपतिनाथको जंगलमा गएको खुल्यो । ब्युरोले तत्काल महानगरीय प्रहरी वृत्त गौशालाको समन्वयमा उनलाई बचाउन दौडधुप बढायो । आत्महत्या गर्न मोटरसाइकलमा जंगल पुगेका पुरुष भेटिए । र, उनको ज्यान जोगियो । जंगलमै परामर्श दियौं । लकडाउनपछि उब्जिएको निराशाले आत्महत्याको प्रयासमा पुगेका रहेछन्, प्रहरी प्रधान कार्यालय साइबर ब्युरोका प्रवक्ता एसएसपी नविन्द अर्यालले भने, रातको सवा २ बजे हामीले उनलाई घट्टेकुलोस्थित डेरामा पुर्यायौं । आत्महत्या गर्न गएकालाई सकुशल परिवारमा फर्काउन सफल भइयो । न्युरोडको एक मोबाइल पसलमा काम गरेर परिवार धान्दै आएका ती पुरुषको लकडाउनका कारण बेरोजगार भएका थिए । निराश भएर उनले त्यस्तो कदम उठाउन लागेका थिए । हाल उनी पुनः काममा फर्किएको प्रहरीले जनाएको छ । ििि रामेछाप घर भई सतुंगल बस्दै आएका एक युवक अर्काको ट्याक्सी चलाउँथे । झन्डै एक दशक साहुको ट्याक्सी चलाएर दुई सन्तानसहित चार जनाको परिवार धान्दै आएका उनले सोचे आफ्नै काम गरेर स्वाबलम्बी किन नबन्ने ? ऋण गरेर ट्याक्सी किने । लगत्तै लकडाउन भयो । ट्याक्सी चलाउन पाइएन । परिवारसँगै डेरामै थुनिए । ऋण तिर्न नसक्ने पिरलोमा उनले आफैंलाई सिध्याउने (आत्महत्या) गर्ने सोच बनाए । युट्युब च्यानल मा आत्महत्या गर्दै छु भन्दै अन्तर्वार्ता नै दिए । सोही अन्तर्वार्ताका आधारमा साइबर ब्युरोले उनलाई बोलायो । मनोपरामर्श दिएर प्रहरीले आत्महत्या नगर्ने प्रतिबद्धतासहित काममा फर्किने वातावरणसम्म पुर्यायो । उनी पुनः काममा फर्किएका छन् । िििमहामारीका कारण पटकपटकको लकडाउन हुँदा धेरैको सपना चकनाचुर भएको छ । कतिले जागिर गुमाएका छन् भने कतिको व्यवसाय डुबेको छ । बेरोजगारीकै कारण जीवनदेखि नै विरक्तिएका कतिपयले आत्महत्या गरे भने कति जना डिप्रेसनको सिकार छन् । चरम निराशाका बीच आत्महत्याको नजिक पुगेका केहीलाई भने प्रहरीले उद्धार गरेको छ । साइबर ब्युरोले स्वदेशमा मात्र नभई विदेशमा कार्यरत नेपालीहरूलाई समेत आत्महत्या गर्नबाट बचाएको अनुसन्धान अधिकृत प्रहरी निरीक्षक राजकुमार खड्गीले बताए । उनका अनुसार विदेशका सम्बन्धित प्रहरीसँग समन्वय गरेर आत्महत्याको प्रयास गर्दै छु भन्नेहरूको खोजी गरी तत्काल उद्धार हुँदै आएको छ ।२०७७ भदौ ३० को साँझ ८ः३० बजे । काठमाडौं घर भई वैदेशिक रोजगारीका क्रममा दुबईमा रहेका एक युवकले फेसबुकमा आत्महत्या गर्दै छु भन्ने पोस्ट गरे । त्योबारे उनको साथीमार्फत साइबर ब्युरोलाई सूचना प्राप्त भयो । तत्कालै ब्युरोका फिल्ड अफिसरले फेसबुकलाई ती युवकको आईडीको इमर्जेन्सी युजर डिटेल मागे । फेसबुकले उपलब्ध गराएका आधारमा ब्युरोले दुबई प्रहरीलाई जानकारी दियो । दुबई प्रहरी तत्काल ती युवककहाँ पुगे र सम्झाए । मनोपरामर्शपछि ती युवकले सामाजिक सञ्जालको त्यो पोस्ट हटाए, उनी काममा फर्किए । काठमाडौं बूढानीलकण्ठ११ कपन घर भई यूएईमा कार्यरत एक युवतीले टिकटकमा मेरो चरित्र हत्या हुने भिडियो पोस्ट भएकाले आत्महत्या गर्दै छु भनेको सूचना ब्युरोलाई प्राप्त भयो । ब्युरोले उनका साथी र परिवारमार्फत यूएईमा सम्पर्क गर्यो । पीडित युवतीले आफ्नो अर्धनग्न भिडियो कसैले टिकटकमा पोस्ट गरेर बेइज्जत गरेकाले आत्महत्या गर्न बाध्य बनाएको बताइन् । प्रहरीले उनलाई मनोपरामर्श नै दिनुपर्यो । ती युवतीको मनोदशा फेरियो । उनले भनेको भिडियो प्रहरीले टिकटकबाट हटाउन लगाइदियो । ब्युरोले फेसबुकमा भिडियो लाइभ गरेर आत्महत्या गर्दै गरेका तीन जनालाई भने बचाउन सकेन । दाङको तुलसीपुर५ की एलिजा गौतमले २०७७ असार १८ को राति लाइभ स्ट्रिमिङ मा आई आत्महत्या गर्न लागेको थाहा पाउनेबित्तिकै फेसबुकमा आकस्मिक अनुरोध गरी ब्युरोको समन्वयमा स्थानीय प्रहरी परिचालन भयो । प्रहरीले घटनास्थल पुग्दा गौतमको मृत्यु भइसकेको थियो । ब्युरोले तत्काल सम्बन्धित भिडियो पोस्ट गर्ने साइटहरू बन्द गर्न लगायो । त्यस्तै चितवन भरतपुर स्याउली बजारकी विद्या पाण्डेले पनि फेसबुक लाइभ स्ट्रिमिङ गरी आत्महत्या गरिन् । २०७७ जेठ १५ मा मोरङको बेलबारी४ का जीवन लिम्बूले आत्महत्या गरेको भिडियो फेसबुकमा पोस्ट गरे । प्रहरीले तत्काल उद्धार गर्न सकेन । कतिपय अवस्थामा तत्काल कुनै ठाउँमा पुगिहाल्न पनि सकिन्न, ब्युरोका एक अनुसन्धान अधिकृतले भने, बचाउन खोज्दाखोज्दै पनि स्पटमा ढिला पुगेको केस थोरै छन् । कोरोना महामारीका कारण होस् वा अन्य कुनै कारण, आत्महत्याको सोच आउनु आफैंमा अनौठो होइन । तर जो यस्तो कठोर कदम चाल्न तयार हुन्छन्, सूचना पाए बचाउने सक्रियता प्रहरीले देखाएको छ । साइबर ब्युरोले स्थापनाको तीन वर्षमा आत्महत्याको प्रयास गरिरहेकै अवस्थाबाट २४ जनाको जीवनरक्षा गरिसकेको छ । ब्युरोका प्रवक्ता एसएसपी अर्यालका अनुसार विरक्तिएर आत्महत्या प्रयाससम्म पुगिसकेकाहरूलाई बचाउने प्रयास जारी छ । ब्युरोको समन्वय, सहकार्यमा जीवनरक्षा गर्न सफल व्यक्तिहरूले पछि कृतज्ञ हुँदै धन्यवाद दिएको उनी बताउँछन् । जीवन त्यागिसकेको थिएँ, बचाइदिनुभयो भन्दै धन्यवाद दिन फोन गर्छन्, उनले भने, परिवार, छरछिमेकीले समेत प्रहरीप्रति आभार व्यक्त गर्छन् । प्रहरीका अनुसार ज्यान जोगिएकाहरूले घटनालाई सम्झन पनि चाहँदैनन् । आत्महत्या प्रयासबाट उद्धार गरेका महिलालाई महिला प्रहरी अधिकृत, पुरुषलाई पुरुष प्रहरी अधिकृतले नै परामर्श दिने गर्छन् । साइबर अपराध, आत्महत्यालगायतको न्यूनीकरणका लागि विशिष्ट प्राविधिक विश्लेषक तथा दक्ष प्राविधिक जनशक्ति थप गर्न सके अझै प्रभावकारी रूपमा काम गर्न सकिने ब्युरोको भनाइ छ । सुरक्षा मामिलाका जानकारहरू अपराधको बदलिँदो प्रकृतिसँगै दक्ष प्राविधिक जनशक्तिको आवश्यकता रहेको औंल्याउँछन् । नेपाल प्रहरीका पूर्वडीआईजी हेमन्त मल्ल दक्ष प्राविधिक जनशक्ति उत्पादनका लागि सरकारले सोही किसिमको प्रविधि र साधन उपलब्ध गराउनुपर्ने बताउँछन् । प्रहरी संगठनले मात्र समयानुकूलको प्रविधि जुटाउन सक्दैन, उनले भने, अपराधमा नयाँ नयाँ प्रविधि प्रयोग हुन थालेको छ, नियन्त्रणका लागि सोही अनुरूपका अनुसन्धान प्रविधिमा दक्ष जनशक्ति जरुरी छ । सरकारले सामाजिक सञ्जालका सेवा प्रदायक कार्यालयहरूसँग सिधा सम्पर्क हुने वातावरण तयार गरिदिनुपर्नेसमेत उनी बताउँछन् ।"
जब आमाको दाहसंस्कार गर्न दिइएन,"(पोखरा)  लामो समयको प्रेम सम्बन्धलाई अमृत भुजेल र पूजा गन्धर्वले ३ वर्षअघि विवाहमा परिणत गरे । अमृत जनजाति परिवारका हुन् भने पूजा दलित परिवारकी । पोखरा२७ अर्चलेका छिमेकी र आफन्तले भने उनीहरूको बिहे देखिसहेनन् । अमृतको परिवार बहिष्कारमा पर्यो । दुईबीच २०७५ पुस ६ मा अदालतमा विवाह भएको हो । २७ वर्षीय अमृत भेटेरिनरीको गाडी चलाउँछन्, २४ वर्षीया पूजा स्नातक तेस्रो वर्षमा पढ्छिन् । उनीहरूको बिहेलाई परिवारले सहजै स्विकारे पनि आफन्त र छिमेकीले पचाएनन् । अमृतले तल्लो जातकी केटी बिहे गरेको भन्दै परिवारलाई नै छिःछिः र दुरदुर सुरु भयो ।तीन भाइमध्ये अमृतका बुबा कृष्णबहादुर जेठो छोरा हुन् । हजुरबुबा वर्षौंअघि बितिसकेका थिए । हजुरआमा दुर्गीमाया अमृतकै घरमा बस्थिन् । पूजालाई भित्र्याएपछि भने हजुरआमा माइलो छोरा रेशम र कान्छो भीमबहादुरकहाँ बस्न थालिन् । दसैंमा कृष्णबहादुरलाई टीका लगाउनै छोडिन् । काकाहरूले अमृत र पूजालाई घरमा बोलाउन परै जाओस् बाटोमा भेट्दासमेत नराम्रो व्यवहार गर्न थाले । न पूजाआजामा बोलाइयो न बिहेवर्तनमा । बुबाको वार्षिक श्राद्धमा पनि कृष्णबहादुर छुटाइए । सार्वजनिक धारोमा अमृतको परिवारले पानी थाप्दा छिमेकीले सुनपानी छर्किन थाले । भदौ १८ मा अमृतकी हजुरआमा दुर्गीमाया बितिन् । कृष्णबहादुरलाई घाटमा कपाल काट्न दिइएन । छोराले दलित बिहे गरेकाले कृष्णबहादुर अछूत भइसकेको भन्दै दाहसंस्कारबाट वञ्चित गराइयो । मलामी फर्किएपछि भीमबहादुरको घरमा किरिया बस्ने सल्लाह भयो । त्यति नै बेला छिमेकी रमा घमाल क्षत्रीले कृष्णबहादुरलाई १३ दिने किरियामा नमिसाउन रेशम र भीमबहादुरलाई उक्साइन् । जेठी बुहारी राधिकालाई पनि माइली सरिता र कान्छी शिवसँग ५ दिनको ठाडो किरियामा नमिसाउन भनिन् । उपस्थित सबैले हो मा हो मिलाए । माइली र कान्छी बुहारीले त राधिकालाई लुछ्नै गए । किरिया बस्ने घरमा टेक्न दिएनन् । राधिका भाग्दै आफ्नो घर पुगिन् । स्थानीय अगुवा गोविन्द वाग्ले र प्रहरीको करकापले कृष्णबहादुरलाई भने अरू दुईसँग मिसाइयो तर पकाउन दिइएन । दुई जनाभन्दा केही परै राखियो । राधिका आफ्नो घरमा एक्लै ठाडो किरिया बसिन् । छोराले पूजालाई विवाह गर्दादेखि नै विभेद खेप्दै आएकी राधिकाको मन यसपल्ट नराम्रोसँग भाँचियो । मेरो छोराले गन्धर्व बिहे गरेपछि समाज नै बोलेनन् । आफन्तले नाता नै टुटाए, उनले भनिन्, आफन्त हुन्, छिमेकी हुन् भनेर सहेर बसियो । यसपल्ट अति नै भयो । १३ दिनको संस्कार सकिएपछि उनी अर्चलेको बतासेबाट न्याय खोज्दै पोखरा झरिन् । उनलाई छोराबुहारीले दह्रो साथ दिए । छिमेकी गोविन्द वाग्लेको आड पाए । उनीहरू असोज ५ मा जिल्ला प्रहरी कार्यालय कास्की पुगे । छिमेकी रमा घमाल क्षत्री, आफन्त रेशम भुजेल, सरिता भुजेल, भीमबहादुर भुजेल र शिव भुजेलले आफूहरूमाथि जातीय विभेद गरेको भन्दै जाहेरी दिन खोजिन् । प्रहरीले प्रमाण नपुगेको भन्दै साक्षी र भिडियो रेकर्ड ल्याउन भन्यो । उनीहरूले भोलिपल्ट साक्षी लिएर पुगे । त्यस दिन पनि प्रहरीले जाहेरी लिएन । अर्को दिन बिहीबार प्रहरीले दुवै पक्षलाई बोलायो । सकेसम्म आपसमा मिल्न भन्यो । कांग्रेसका जिल्ला उपसभापति राजेन्द्रमणि पौडेल र एमालेका २७ नम्बर वडा कमिटी अध्यक्ष सूर्यमणि लामिछानेले पनि मिलापत्र गर्न दबाब दिए । उनीहरूले उल्टै पीडितलाई आफन्त, छरछिमेक चाहिने भन्दै जाहेरी नदिन धम्क्याए । गाउँको कुरा गाउँमै मिलाउनुपर्छ, भोलि यही समाजमा नबसेर कहाँ जाने भनेर हामीलाई तर्साएका थिए, राधिकाले भनिन्, खुट्टै ढोगे पनि अब कानुनी बाटोबाटै जान्छु भनेर ढिपी कसें । अमृत र पूजा पनि कानुनी उपचारकै बाटो जानेमा अडान लिए । प्रहरीले ५ जनाविरुद्ध जातीय तथा अन्य सामाजिक छुवाछूत र भेदभावसम्बन्धी कसुरमा राधिकाको जाहेरी दर्ता गर्यो । प्रहरीका अनुसार सबै जनाविरुद्ध पक्राउ पुर्जी जारी भएको छ । मुलुकी अपराध संहिता, २०७४ को दफा १६८ बमोजिम अपमानजनक वा अमानवीय व्यवहार गर्न वा गराउन हुँदैन । गरेमा पाँच वर्षसम्म कैद र ५० हजार रुपैयाँसम्म जरिवाना हुने व्यवस्था छ ।"
नेताहरूको छुद्र वाणी : अब यहीँ रोकियोस्,"अचेल नेपाली नेताहरू, तिनमा पनि शीर्ष भनिएका अगुवा नेताहरूको भाषण सुन्यो भने लाग्छ उनीहरू कुनै तर्क, विवेक, दृष्टिकोण र योजना नभएका मामुली झगडियासिवाय केही होइनन् । एक महिनायता उनीहरूले सार्वजनिक भाषणमा एकअर्काविरुद्ध प्रयोग गरेका, अझ बारम्बार दोहोर्याएका केही शब्दहरू हेरौं कुहिएको फर्सी, कुपात्र, मगन्ते, फोहोरको झिँगा, राक्षस, बेइमान, बाँदर, छट्टु, गद्दार, देशद्रोही, संसारमै सबैभन्दा लाजसरम पचेको मान्छे, धोकेबाज, दिमागमा गोबर भरिएको मान्छे, हरिया साँपहरू, भैंसी र भेडाभन्दा पनि काम नलाग्ने मान्छे आदि । नेताहरूलाई प्रिय लाग्न थालेका यस्ता शब्द सबै राख्ने हो भने सूची निकै लामो हुन्छ । अझ कतिपय शब्द त शब्दकोशमै नभेटिने र कुनै गाली त यहाँ उद्धृतसम्म गर्न नमिल्ने किसिमका हुन्छन् । हामीले गत साता यस सम्बन्धमा एउटा समाचार सामग्री छापेका थियौं, त्यसै दिन शीर्ष तहलाई सायद झनै फुर्यो होला, भाषणहरूमा थप चर्को उत्तेजना सुनियो । यसबाट स्वाभाविक प्रश्न उठ्छ, हाम्रा नेताहरूले किन आफैंले आफूलाई यसरी झन्झन् तल गिराउँदै गएका हुन् ? यसले समाजमा कुन स्तरको नकारात्मकता फैलाउँदै छ ?गालीशिरोमणि बन्ने यो प्रतिस्पर्धामा खास गरी वामपन्थी नेताहरू अगाडि देखिन्छन् । यो मामिलामा नेकपा एमालेका अध्यक्ष केपी शर्मा ओलीले त महारथ नै हासिल गरेजस्तो भान हुन्छ, उनका हरेकजसो सार्वजनिक अभिव्यक्ति सुन्दा । माओवादी अध्यक्ष पुष्पकमल दाहाल र नवगठित एकीकृत समाजवादीका अध्यक्ष माधवकुमार नेपाल पनि यो होडबाजीमा ओलीलाई नेता मानेर पछ्याउँदै दगुरेको देखिन्छ । जहाँसम्म प्रधानमन्त्री शेरबहादुर देउवाको कुरा छ, उनीचाहिँ चाहिएजति पनि बोल्दैनन् (र, काम पनि गर्दैनन्), त्यसैले शीर्ष नेताबीच चलिरहेको यो प्रतिस्पर्धाबाट संयोगवश अलि बाहिरै छन् । तर उनले पनि सार्वजनिक मञ्चबाटै हप्काएको र अनावश्यक रूपमा रिसाएको भिडियो बेलाबखत भाइरल भइरहेकै हुन्छ । प्रधानमन्त्रीसमेत भइसकेका व्यक्तित्वहरूबाट छुद्र वाणीको बौछार आफैंमा दिक्कलाग्दो कुरा हो । उनीहरू राजनीतिक दलका प्रमुख मात्र होइनन्, समाजलाई बाटो देखाउनुपर्ने अगुवासमेत हुन् । उनीहरू सिद्धान्ततः जनताले आदर र श्रद्धा गर्नुपर्ने जिम्मेवारीमा छन् । तर त्यहीँबाट बारम्बार गाली र घृणा प्रवाह भएपछि सर्वसाधारणले के सिक्ने ? नयाँ पुस्ताले के अनुकरण गर्ने ? समाजले त्यस्तो नेतृत्वलाई किन मान्ने ? विडम्बना त के भएको छ भने, दोस्रो तहका नेताहरूले पनि त्यही दुर्गुण सिक्न थालेका छन् । बिस्तारै यो प्रवृत्ति पार्टी पंक्तिको तल्लो तहसम्मै पुग्दै छ । आखिर कार्यकर्ताले पनि उपल्ला नेताहरूकै बोली, व्यवहार र शब्द टिप्ने हुन् । नकारात्मकताको यो चक्रीय प्रभावबाट समग्र समाज प्रभावित हुन थालेको छ । त्यसै पनि नेपाली समाज परम्परा र आधुनिकता, गाउँ र सहर, राम्रो र नराम्रोको जटिल संक्रमणबाट गुज्रिरहेको छ । यो जटिलताको आगोमा नकारात्मकताको घिउ थप्ने काम राजनीतिक नेतृत्व तहबाटै हुनु सबभन्दा घातक कुरा हो । अधिकांश नेताको भाषणमा अचेल एकअर्काविरुद्ध गाली र तुकहीन आरोपको अंश बढ्दै गएको छ । कतिपयले चाहिँ आफ्ना निजी कुण्ठा पोख्ने र तल्लो तहमा झरेर अर्काको खिसीटिउरी गर्ने गरेका छन् । कसैको बोलीमा आफ्नो असफलता र ईर्ष्यामिश्रित आक्रोश पनि झल्कन्छ । यो सबैबाट मूलतः समाजमा घृणा फैलाउने काम नै भइरहेको छ । कतिपय नेताको उटपट्याङ र हावादारी कुराले मानिसहरूलाई नराम्रोसँग दिग्भ्रमित पनि पारिरहेको छ । समग्रमा सार्वजनिक मञ्च र माइक पाएपछि जे पनि बोल्ने प्रवृत्ति हामीकहाँ झाँगिएको छ । महिला, जनजाति र मधेसीलाई होच्याएर बोल्ने क्रम पनि रोकिएको छैन । अझ यस्तो प्रवृत्ति संसद्भित्रको बहसमा समेत देखिनु आपत्तिजनक छ । यो क्रम यथाशीघ्र बन्द गरिनुपर्छ । अहिले युट्युबमा आउने र टिकटकमा छाउने उद्देश्यले चर्का कुरा गर्नेहरू पनि बढेका छन् । यो परिवेशमा समाजलाई सही बाटोतर्फ डोर्याउनुपर्ने नेताहरू स्वयं चर्कोवाद को सिकार हुनु र चर्को कुरा गरेन भने कसैले सुन्दैन भन्ने मनोविज्ञानतिर आकर्षित हुनु निकै डरलाग्दो विषय हो । यथार्थमा गाली गर्न, आक्षेप लगाउन र घृणा फैलाउन कुनै रचनात्मकता चाहिन्न । यसका लागि केही परिश्रम गर्नुपर्दैन । तर्कका बलमा आफ्नो कुरा राख्न नसकेपछि मुखमा जे आउँछ, त्यही भन्नु सबभन्दा सजिलो काम हो । त्यसका निम्ति कुनै वस्तुगत तयारी गर्नैपर्दैन । कुनै दृष्टिकोण र योजना प्रस्तुत गरिरहने झन्झटै हुँदैन । कार्यकर्तालाई अगाडि राख्यो, चर्को कुरा गर्यो, थप्पडी बजाउन लगायो अहिले भाषण भनेकै यहीजस्तो भएको छ । भावावेशमा मानिसहरूलाई उराल्नुलाई नै राजनीति ठान्ने गल्ती गरिँदै छ । नेताहरू अब यहीँ रोकिनुपर्छ । यसै पनि अहिले राजनीतिक दल र त्यसमा पनि नेताहरूप्रति आम रूपमा वितृष्णा छाउन थालेको छ । हामीलाई दल र नेताका बारेमा त समाचार नै नलेखे हुन्थ्यो भनेर सुझाव दिने शुभेच्छुक पाठकहरूको संख्यासमेत बढ्दो छ । निराशाले समाजमा क्रमशः अराजनीतिक सोच बढाइरहेको द्योतक हो यो । यस्तो बेला नेताहरू आफैंले आफ्नो ओज गिराउने र राजनीतिविरोधी जनमत बढाउने गल्ती गर्नु हुन्न । खासमा गैरजिम्मेवारीपूर्ण बोली, हल्काफुल्का अभिव्यक्ति र तथानाम गालीगलौजले नेताहरूको ओज मात्र घटाइरहेको छैन, यसले लोकतान्त्रिक प्रणाली र समग्र समाजकै हुर्मत लिइरहेको छ । त्यसैले यो सिलसिला अब यहीँ बन्द गरिनुपर्छ । शीर्ष नेताहरूले आफ्नो बोली र व्यवहारको आत्मसमीक्षा गर्नुपर्छ ।"
मानव तस्करको जालो,"मानव तस्करीको अर्को आयाम सम्पादकीयले धेरै पैसा कमाउने लालचमा मानिस जस्तोसुकै पतित र आपराधिक कार्य गर्न अग्रसर हुँदै गएको देखाउँछ । मानव तस्करहरूले धेरै पहिलेदेखि नै महिला, बालबालिका नेपालबाट विभिन्न देशमा लगी बेचबिखन गर्दै आएको भए पनि म्यानमारका रोहिंग्या भित्र्याउनुले अनेक चिन्ता र शंका उब्जाएको छ । केही वर्षपहिले पनि बंगलादेशबाट सयौं बंगाली नेपाल ल्याएर नेपाली राहदानी बनाई केही म्यानपावर कम्पनीले मलेसिया र अन्य देशमा पठाउने गरेको समाचारले ठूलो तरंग ल्याएको थियो । नेपाली चेलीबेटीदेखि चराचुरुंगी, वन्यजन्तु, कीटपतंग तस्करी गर्दै आएका तस्करहरूले विभिन्न देशका शरणार्थीहरूका लागि नेपाललाई ट्रान्जिट साथै बसोबासको थलो बनाउनु गम्भीर चिन्ताको विषय हो । यस्तो आपराधिक कार्य कुनै एक वा दुई व्यक्तिबाट मात्र गरिन सम्भव छैन, ठूलै गिरोह नै लागेको हुनुपर्छ । अस्थिर राजनीतिक घटनाक्रम, भ्रष्ट र कमजोर सरकार, कानुनको फन्दामा परे पनि राजनीतिक पहुँचका कारण सजिलै उम्कने हुँदा अपराध दिनानुदिन मौलाउँदै गएको छ । भ्रष्टाचारले तलदेखि माथिसम्म जरो गाडेका कारण अपराधीहरू सजिलै छुटिरहेका छन् । केही असल र कुशल प्रहरी र प्रशासकहरू पनि भ्रष्टहरूको हालीमुहालीका कारण ओझेलमा परेका छन् । निर्दोष र असहाय व्यक्तिहरूलाई अमेरिका वा अन्य देश पठाउने प्रलोभनमा पारेर ललाईफकाई नेपाल ल्याउने जोसुकैलाई कडा दण्ड दिनुपर्छ । पहुँच र पैसाको बलमा यस्ता अपराधीहरूले सजिलै उन्मुक्ति पाउने हो भने, मुलुक राष्ट्रियअन्तर्राष्ट्रिय अपराधीहरूको क्रीडास्थल बन्नेछ । रोशन भट्टराई, इनरुवा३, सुनसरी"
सफाइ संस्कृति र वाग्मती,"वाग्मती सफाइ अभियानको हप्ता बढेको बढ्यै छ । अभियान सुरु गर्दाको उत्साह अब बाँकी नरहेको आकलन आम रूपमा हुँदै गर्दा खास अभियन्तामा भने जोस र जाँगर अरू बढेको छ । अभियानको गन्तव्य भनेकै सफा र सुन्दर वाग्मती हो । तर, यस्तो वाग्मतीको परिकल्पना तब मात्र साकार हुन सक्छ, जब मानिसको सोच र शैलीमा व्यापक परिवर्तन आउँछ । वाग्मती सफा हुनपूर्व मानिसका मन सफा हुनु जरुरी छ । त्यसभन्दा ज्यादा मान्छेका भान्सादेखि सडक र गल्ली सफा हुँदा मात्र वाग्मती सफा रहन्छ । यस अर्थमा वाग्मती सफाइ अभियानको निकै लामो र कठिन यात्रा हो । यस्तो अभियानका वाहकहरूमा थकान र आलस्यता आउनु स्वाभाविक पनि हो । यद्यपि ९ वर्षदेखि यो अभियान निरन्तर जारी रहनुले शुभसंकेत पनि पक्कै दिएको छ । वाग्मती सभ्यतासँग जोडिएको छ, भने वाग्मती सफाइ अभियान मानवीय स्वास्थ्य र धर्म, संस्कृति अनि आत्मसम्मानसँग जोडिएको अहं सन्दर्भ हो । वाग्मती अभियानले यावत् प्रश्नहरूको सम्बोधन गर्दै गर्दा वाग्मती अभियानको उपलब्धि के हो भन्नेमा पनि धेरैको चासो छ । पहिलो उपलब्धि अभियन्ताभित्रको आत्मसन्तुष्टि हो भने दोस्रो यसले नयाँ पुस्तामा सफाइसम्बन्धी भरपूर चेतना फैलाएको छ । यीबाहेक पनि वाग्मती सफाइको अर्को प्रमुख उपलब्धि राष्ट्रिय भावनाको विकास हो । यत्रो ठूलो अभियान सञ्चालन हुँदै गर्दा हाम्रै समाजमा आज पनि लुकीछिपी वाग्मतीमा फोहोर फाल्नेहरूको संख्या ठूलो छ । आफ्नै संस्कृति र सभ्यताको छातीमा कुल्चेर वाग्मतीमा फोहोर फाल्नेहरू पाखण्डी हुन्, यस्तालाई कारबाही गर्ने अभियान पनि सँगै चलाउनुपर्छ । यो अभियानले घरभित्रै फोहोरको व्यवस्थापन गर्ने तरिका नसिकाएको होइन तर त्यसको पालना धेरैले अझै गरिरहेका छैनन् । तर, कोसिस गर्यो भने सफाइ सम्भव छ भन्ने सन्देश भने समाजलाई दिएको छ । यसमा सरिक हुने कतिपय अभियानकर्ताले वातावरण सरसफाइको क्षेत्रमा निकै गहकिला काम पनि गरेका छन्, जुन काम प्रकाशमा आउन सकेको छैन । संस्कारहीनहरूको बोलवाला भएको समाजमा फोहोर व्यवस्थापन निकै ठूलो चुनौतीका रूपमा खडा भैरहँदा वाग्मती अभियानबाट प्राप्त अनुभव र ऊर्जाले अब यो देशमा सफाइ संस्कृतिको सुरुआत गर्न सहयोग गर्ला कि ! उत्तम पुडासैनी, जोरपाटी, काठमाडौं"
सेक्युरिटी प्रेस स्थापनामा ढिलाइ किन ?,"देशभित्र सरकारी लगानीमा रहेको जनक शिक्षा सामग्री केन्द्रलगायत केही निजी क्षेत्रका उच्च प्रविधियुक्त अत्याधुनिक छापाखाना हुँदाहुँदै, सुरक्षा मुद्रणसम्बन्धी विद्यमान कानुनलाई देखाउँदै राजस्व विभागले एक अर्ब सत्तरी करोड बराबरको राजस्व स्टिकर छपाइको जिम्मा भारतीय मुद्रण उद्योगलाई दिएको छ । यसले सञ्चित विदेशी मुद्रामा घाटा लाग्ने देखिन्छ । यद्यपि सर्वोच्चमा परेको रिट निवेदनका कारण उक्त प्रक्रिया हाल स्थगित छ । राजस्वका स्टिकर, हुलाक टिकट, राजस्व टिकट, नोट, बोर्ड, विश्वविद्यालय र लोकसेवा आयोगका प्रश्नपत्रजस्ता सुरक्षित र गोप्य मुद्रण हुनुपर्ने खालको सेक्युरिटी प्रेस ल्याउने, प्रक्रियागत नियम कानुनसहित सञ्चालन गर्ने भनी विगतका सरकारहरूले बेलाबेलामा निर्णय गरे पनि त्यसलाई गम्भीरतासँग लिएको पाइँदैन, न त कार्यान्वयनका ठोस योजना नै बन्न सके । यसबाट सरकारी कामकारबाहीमा ढिलाइ हुनुका साथै आर्थिक नोक्सानीसमेत राज्यले बेहोर्नुपरेको छ । नियन्त्रणबाहिरका छापाखानाबाट मुद्रण गराइएका सामग्रीको, नक्कली संस्करण भित्रिने खतरा पनि त्यत्तिकै रहन्छ । विगतमा नक्कली राजस्व स्टिकरको ठूलो परिमाण भेटिएको खबर अझै सेलाएको छैन । सुरक्षा मुद्रण र प्रेस संरचनासम्बन्धी आवश्यक नियम कानुन निर्माण गरी, सुदृढ संरचनासहितको सेक्युरिटी प्रेस स्थापना गर्न सरकारले ढिलाइ गर्नु हुँदैन । महेन्द्रसिंह बम, टीकापुर१, कैलाली"
गणेशमान सिंह र आजको कांग्रेस,"यतिखेर नेपाली कांग्रेस चौधौं महाधिवेशनको चरणमा छ । गणेशमान सिंहको निधन भएको २४ वर्ष भइसकेको छ । निधन हुनुभन्दा तीन वर्षअघि नै उनले कांग्रेस छाडेको घोषणा गरेका थिए । यहाँ गणेशमान सिंहको सन्दर्भ जोड्नुको के अर्थ छ भन्ने पाठकहरूलाई लाग्न सक्छ । न गणेशमान छन्, न उनले चाहेको कांग्रेस नै । त्यतिखेर उनको चरम विकर्षणका पात्र गिरिजाप्रसाद कोइराला पनि छैनन्, तर कांग्रेस सुध्रिएको छैन । पार्टी त किसुनजीले पनि छाडेका हुन् । किसुनजीले छाड्नु र गणेशमान सिंहले छाड्नुमा ठूलो अन्तर छ । किसुनजीलाई गणतन्त्र स्वीकार्य भएन, तर गणेशमानको कदम कांग्रेसमा आन्तरिक सुधारकेन्द्रित थियो, पुनःस्थापित प्रजातन्त्रको अभ्यासमा अपेक्षित नेतृत्वको खोजी थियो । पार्टी आर्थिकसामाजिक रूपान्तरणको माध्यम बन्नुको सट्टा सत्ता र सुविधाको अस्त्र मात्र भयो भन्ने थियो । पार्टीभित्र मौलाएको गलत प्रवृत्तिका विरुद्ध अन्तिम साससम्म गणेशमान सिंहको संघर्ष जारी रह्यो, तर पार्टी हाँक्नेको प्रवृत्ति आज पनि त्यही छ । कांग्रेसले न त्यसबाट पाठ सिक्यो, न गणेशमान सिंहलाई छाड्न सक्यो । छाड्न सक्ने कुरा पनि होइन । गणेशमान सिंहको नाम झिक्दा कांग्रेसको इतिहास नै बन्दैन । कांग्रेस विधानको प्रस्तावनामा बीपी कोइराला, सुवर्णशमशेर, गणेशमान सिंहको योगदानको स्मरण पनि गरिएको छ । कांग्रेसको हरेक कार्यक्रम बीपी कोइराला र गणेशमान सिंहका फोटामा माल्यार्पण गरेर प्रारम्भ हुने गर्छ । राजनीतिक दलहरूमा आफ्ना संस्थापक एवं शीर्ष नेताहरूको विचार र योगदानलाई उनीहरूको नाम र फोटामा अनुसरण गर्नु विश्वव्यापी प्रचलन नै हो । पार्टीको पहिचान र प्रचारको सबैभन्दा चर्चित साधन पनि ।महाधिवेशनको पूर्वसन्ध्यामा मैले दुई कारणले यो प्रसंग यहाँ उठाउन खोजेको हुँ । पहिलो, गणेशमान सिंह कहिल्यै कांग्रेसको सभापति भएनन् तर कांग्रेसमा उनको भूमिका र स्थान कुनै पनि सभापतिको भन्दा विशिष्ट र उच्च रह्यो । पार्टीमा गणेशमान सिंहको कुनै गुट थिएन, सायद त्यसैले होला सभापति भएनन् । बिनापद, बिनागुट पनि पार्टीमा शीर्ष स्थान पाउन र सर्वमान्य नेता बन्न सकिन्छ भन्ने उदाहरण हुन् गणेशमान सिंह । चौधौं महाधिवेशन नजिकिँदै गर्दा कांग्रेसमा नेतृत्व र पदाधिकारीका प्रत्याशीहरूको होडबाजी तीव्र हुँदै छ । सभापति र महामन्त्रीे पदका लागि कांग्रेसजनबीच चर्को हानथाप छ । आफ्नो पक्षको विजय सुनिश्चित गर्न कांग्रेसभित्रको प्रत्येक गुटउपगुटको मुख्य ध्यान सदस्यता वितरणमा हुने गर्छ । यसको गठजोडमै कसले नेतृत्व हात पार्ने भन्ने निर्भर गर्छ । नेतृत्वका लागि स्वस्थ प्रतिस्पर्धा छैन ।गणेशमान सिंहको निधनपछि राजनीतिमा पनि धेरै उथलपुथल भएको छ । गणतन्त्र, संघीयता, समावेशिता, समानुपातिक प्रतिनिधित्व राज्यप्रणालीका महत्त्वपूर्ण तत्त्व बनेका छन् । बीपी कोइरालाजस्तै गणेशमान सिंहले पनि राजासँग चरम विवादको बावजुद कहिल्यै गणतन्त्रको परिकल्पना गरेनन् । तर मुलुकको राजनीतिक हविगत भने, जीवनका पछिल्ला वर्षहरूमा उनी जति असन्तुष्ट र उदास थिए, अहिले पनि त्यस्तै छÙ अझ खराब भएको छ । परिवर्तनका वाहक शक्तिहरूले बाटो बिराएका छन् । सत्ताको लेनदेन, आफ्नै वरिपरि पद र सुविधाको बाँडफाँट नै राजनीतिको पर्याय बनेको छ । जनतामा सन्तोष दिने र उत्साह भर्ने काम राजनीतिले गर्न सकेको छैन । जो आए वा गए पनि स्थिति उस्तै हो भन्ने छ । मलाई लाग्छ, गणेशमान सिंह बाँचिराखेका भए पक्कै विद्रोहकै पक्षमा हुने थिए । राजनीति उनका लागि सत्ताको भर्याङ थिएनÙ स्वतन्त्रता, समानता र न्यायका लागि निरन्तर सचेतनाको धुकधुकी थियो । राणा शासन र निर्दलीय पञ्चायत फाल्नु मात्र थिएन, लोकतन्त्रको सुदृढीकरण र सोअनुकूल शासन पनि जनताले अनुभूति गर्न पाऊन् भन्ने थियो ।नजिकबाट चिनेका धेरैले भन्छन्, गणेशमान सिंह नेपालको इतिहासमा अद्भुत मान्छे हुन् । तर उनमा विद्यमान त्यो अद्भुत पक्षलाई थोरैले खोतलेका छन् । वास्तवमा उनको योगदान र बहुआयामिक व्यक्तित्वका बारेमा राम्रोसँग अध्ययनअनुसन्धान हुन सकेको छैन । घनेन्द्रपुरुष ढकालले आफ्नो पछिल्लो पुस्तकमा त्यो प्रयत्न गरेका छन् । लौहपुरुष शीर्षक दिएर लेखकले गणेशमान सिंहको विश्लेषणात्मक जीवनगाथा प्रस्तुत गरेका छन् । जीवनको पछिल्लो चरणमा लेखक अध्यात्म चिन्तनमा बढी केन्द्रित हुन थालेकाले होला, गीताको सन्दर्भ दिँदै गणेशमानमा पनि विराट् रूप को तुलना गरेका छन्Ù उनको कर्मका विविध पक्षलाई उजागर गरेका छन्, तर एउटा मान्छेका रूपमा । सुपर ह्युमन भने पनि गणेशमानलाई उनले देवत्वकरण गरेका छैनन् । चेतनाको पहिलो अनुभूतिदेखि निरंकुश सत्तासँग अथक र अविचलित संघर्ष एवं सामाजिक रूपान्तरणका विविध पक्षलाई लेखकले समेटेका छन् ।घनेन्द्रपुरुषले गणेशमान सिंहसँग कलिलो विद्यार्थी जीवनमै भारतमा निर्वासित भएदेखि नजिकबाट संगत गर्न पाएका हुन् । त्यसपछि उनको जीवनपर्यन्त निकट संवादमा पनि रहे जसले पुस्तकमा अभिव्यक्त धारणा र विश्लेषणलाई आधिकारिकता दिएको छ । त्यसैले यो पुस्तक अनुसन्धानका प्राविधिकताभन्दा पनि लेखको निजी अनुभूति, अवलोकन र विश्लेषणले युक्त छ । यो पछिको पुस्तासम्म गणेशमान सिंहलाई चिनाउने एउटा ऐतिहासिक महत्त्वको स्रोत साबित हुने अपेक्षा गर्न सकिन्छ । गणेशमान सिंह बीपी कोइरालाजस्तो विचारमा वाचाल होइनन् । बीपीसँग राष्ट्रियअन्तर्राष्ट्रिय तहमा विचारको बहसलाई अग्रता दिने क्षमता थियो । गणेशमानको चिनारी त्यो होइन । त्यसैले होला, आफूपछि गणेशमानले कांग्रेसको एकल नेतृत्व सम्हाल्छन् भन्नेमा बीपी विश्वस्त भएनन् । किसुनजीले मात्रै सक्छन् भन्ने पनि विश्वास भएन । त्यसैले गणेशमान, किसुनजी र गिरिजाको संयुक्त नेतृत्वलाई जोड दिए । यो प्रयोग २०४८ सालको आमचुनावसम्म कुनै रूपमा कायम रह्यो । तर चुनावपछि राजनीति गणेशमानले चाहेजसरी अघि बढ्न सकेन । किसुनजीको पराजय र गिरिजाको नेतृत्वप्रति सुरुआती दिनदेखि नै उनको असहमति बढ्न थाल्यो । यसबारे एउटा भनाइ बढी प्रचार भयो आफ्नो भतिजो दुर्गेशमानलाई योजना आयोगको उपाध्यक्ष नबनाएकामा गणेशमान गिरिजासँग चिढिएका हुन् । तर त्यसका पछाडि केवल सत्ताकेन्द्री कुरा थिएन । प्रजातन्त्र पुनःस्थापनाको आन्दोलन सफल भएपछि गणेशमानले आर्थिक क्रान्ति को कुरा गर्न थालेको हामी सबैले सुनेकै हौं । त्यसका लागि आर्थिकसामाजिक रूपान्तरणको एउटा सोच र कार्यक्रमको खाका पनि रहेछ, जुन सार्वजनिक चर्चामा त्यति आएको थिएन । त्यसको लिखित दस्तावेज चुनावको पूर्वसन्ध्यामा घोषणापत्रमा परोस् भनेर दिइएको रहेछ । हाल उपलब्ध नभए पनि घनेन्द्रपुरुषले सम्झनाका आधारमा आन्दोलनपछि, गणेशमान के चाहन्थे भनेर त्यसलाई बुँदागत रूपमा प्रस्तुत गरेका छन्् । यसले आन्दोलनपछि गणेशमानको आर्थिकसामाजिक विचारलाई उजागर गर्छ । उनीसँगको निकट संवादमा त्यसको केही झल्को पाइए पनि यसबारे अहिलेसम्म खासै चर्चा भएको थिएन । ढिलै भए पनि त्यो अहिले चर्चामा आएको छ ।नेपाली कांग्रेसको इतिहासको चर्चा गर्दा हामी प्रायः बीपी कोइरालाको विचार र संघर्षकै वरिपरि सीमित हुने गर्छौं । यसले गणेशमानको व्यक्तित्व र योगदानलाई पनि ओझेल पार्ने गरेको छ । वास्तवमा गणेशमानको व्यक्तित्व कांग्रेस भएर बनेको होइन, कांग्रेसको स्थापनाभन्दा पहिले प्रजापरिषद् काण्डदेखि नै क्रान्तिकारी पहिचान बनिसकेको थियो । त्यसमाथि राणा सरकारको जेल तोडेर निस्केपछि त उनको त्यो छवि अझ चुलिएको थियो । बीपीका लागि पनि आफूले निर्माण गर्न खोजेको राजनीतिक संगठन र क्रान्तिको लक्ष्य हासिल गर्न गणेशमानको साथ अपरिहार्य थियो । १९९७ सालको प्रजापरिषद् काण्डदेखि २०४६ सालमा प्रजातन्त्र पुनःस्थापनाको आन्दोलन र त्यसपछि जनजागरण अभियानसम्म हेर्दा गणेशमानको स्थान नेपालको राजनीतिक संघर्षको यात्रामा विशिष्ट र अद्वितीय छ । जुन प्रजातन्त्र पुनःस्थापना सुवर्ण र बीपीबाट सम्भव भएन, त्यो गणेशमानबाट सम्भव भयो । उनका बारेमा अध्ययन गर्दा यो पाटो विशेष महत्त्वको छ ।नेपालमा व्यापक स्तरको निर्णायक जनविद्रोह वा आन्दोलन गर्न सकिन्छ भन्नेमा बीपी कोइरालामा धेरै ठूलो विश्वास देखिँदैन । त्यसैले उनमा आन्दोलन वा क्रान्तिलाई दबाबको अस्त्रका रूपमा उपयोग गर्न र आवश्यक पर्दा शासकलाई आफ्ना तर्क र विश्लेषणले परिवर्तनका पक्षमा ल्याउन सकिन्छ भन्ने ठूलो विश्वास थियो र त्यसका लागि प्रयत्न गर्थे । क्रान्तिको मैदानमा छँदा पनि बीपीले वार्ताको सम्भावनालाई कहिल्यै छाडेनन् । उनले यो रणनीति पद्मशमशेरदेखि राजा वीरेन्द्रसम्म उपयोग गरेको पाइन्छ । तर गणेशमान सधैं वार कि पार का पक्षमा रहे । निरंकुश शासक र तानाशाहले वार्ताको भाषा बुझ्दैन भन्ने उनको निचोड थियो । २०४६ र २०६२६३ सालका आन्दोलनले पनि सिद्ध गरे नेपालमा व्यापक तर शान्तिपूर्ण जनविद्रोह सम्भव रहेछ ।बीपीको निधनपछि गणेशमान निर्दलीय पञ्चायतको आवरणमा चलिरहेको राजाको निरंकुश शासनमाथि निर्णायक प्रहार गर्न उपयुक्त समयको प्रतीक्षामा थिए । यसका लागि कम्युनिस्टहरूसँग पनि एकता गर्नु आवश्यक थियो । राजनीतिक असहमतिको सम्मान गर्ने उच्च संस्कृति भए पनि बीपी कम्युनिस्टहरूसँग पार्टीगत सहकार्य गर्न कहिल्यै तयार भएनन् । बरु नेपालमा कम्युनिस्ट कब्जाको जोखिम देखाएर प्रजातन्त्रका पक्षमा अन्तर्राष्ट्रिय दबाब बढाउन चाहन्थे । कम्युनिस्टसँग हात मिलाउँदा त्यसको अन्तर्राष्ट्रिय सन्देश के पर्छ भन्नेमा बीपी चाहिनेभन्दा बढी संवेदनशील देखिन्छन् । गणेशमानलाई यसको त्यति परबाह थिएन, २०४६ सालमा आइपुग्दा कम्युनिस्ट पार्टीको राष्ट्रियअन्तर्राष्ट्रिय परिवेश पनि बदलिएको थियो । सोभियत संघको विघटन र नेपालमै पनि तत्कालीन मालेलगायतका कम्युनिस्ट घटकहरूले बहुदलीय राजनीतिक प्रतिस्पर्धालाई स्वीकार गरेको अवस्था थियो । बहुदलीय प्रजातन्त्र सबैको एउटा साझा राजनीतिक चौतारी बनेको थियो । सम्झौताका लागि राजा तयार नभएका भए २०४६ सालकै आन्दोलन गणतन्त्रका पक्षमा प्रवेश गर्ने निश्चित थियो ।गणेशमान सिंह सहिदको रगतप्रति सर्वाधिक निष्ठावान् राजनेता हुन् । हाम्रो रगत नबिर्सनुहोला भन्ने सहिद गंगालालको सन्देश सधैंभरि उनको धुकधुकीमा बस्यो । २०४६ सालको आन्दोलनको सफलतापछि मात्र सहिदको वचन पूरा गरेर आफू उऋण भएकामा उनले सन्तोषको लामो सास फेरे । संघर्षको कुरा गर्दा गणेशमानलाई दक्षिण अफ्रिकी नेता नेल्सन मन्डेलासँग तुलना गर्न सकिन्छ । दुवै समकालीन पनि हुन् । दुवैले आफ्नो संघर्षलाई लक्षित उद्देश्यमा पुर्याए । मन्डेला एक कार्यकाल सरकारको नेतृत्व गरेर राजनीतिबाट अलग भए, सामाजिक अभियानमा लागेÙ गणेशमान आफ्नै पार्टीमा मौलाउन थालेको गलत प्रवृत्तिविरुद्धको संघर्षमा ।आन्दोलनको सफलतापछि गणेशमानले प्रधानमन्त्रीको पद स्विकारेनन्, किसुनजीलाई अघि बढाए । जीवनभर राजनीतिक संघर्षमा लागेको व्यक्तिले आफैंले नेतृत्व गरेको आन्दोलन सफल भएपछि सरकारको नेतृत्व नगर्नु धेरैलाई अप्रत्याशित लाग्छ । चर्चामा दुई कारण बढी आउँछन् शौचालयमा घण्टौं बिताउनुपर्ने, आफैं सरकारमा गएपछि सत्ताकेन्द्री विवादका कारण आन्दोलनको उपलब्धिलाई संस्थागत गर्न समय दिन नसक्ने भएकाले बाहिर बसेर राजनीतिक संक्रमणलाई अपेक्षित रूपमा छिटो टुंग्याउने । गणेशमान आफैंले पनि यसको पुष्टि गरेका छन् । तर यी तर्कहरू त्यति चित्तबुझ्दाछैनन् । घनेन्द्रपुरुषले यसको अन्तर्य थप खोतल्ने प्रयत्न गरेका छन् कतै गान्धी बन्ने मनसाय त होइन ?महात्मा गान्धीको प्रभाव गणेशमानमा गहिरोसँग परेको थियो । गान्धीसँग आफूलाई तुलना गर्ने अहंकार उनमा थिएन । तर नजानिँदो ढंगले राज्यसत्ता र पदीय वीतराग गान्धीकै प्रभाव हो भन्नु अन्यथा हुँदैन । वास्तवमा आन्दोलनपछि गणेशमान पार्टीको घेराभन्दा माथि उठ्न चाहेको देखिन्छ । गान्धीले त स्वतन्त्रतापछि भारतीय कांग्रेस विघटन गरेर ग्रामीण स्वराजमा जानुपर्छ भनेर सार्वजनिक घोषणा नै गरेका थिए । स्वतन्त्रतापछि प्रधानमन्त्री भएका जवाहरलाल नेहरूसँग उनको मतभेद बढिरहेको थियो । उनको असामयिक हत्या नभएको भए त्यो मतभेदले के रूप लिन्थ्यो, अनुमान गर्न सकिन्छ । पार्टीगत घेराभन्दा माथि उठेको राजनेताको अवाज कुनै पनि शासकलाई अप्रिय हुन्छ, अव्यावहारिक लाग्छ । २०४८ सालको चुनावपछि गणेशमान र नेपाली कांग्रेसको अवस्था पनि त्यस्तै रह्यो । उनको असन्तुष्टि र विवाद गिरिजासँग मात्र थिएन, पार्टी सभापति किसुनजीसँग पनि थियो । त्यो विवादको अन्तर्यलाई केलाउन नसक्ता नेपालको संसदीय प्रणालीको विकास अवरुद्ध भयो, राजनीति दुर्घटनाग्रस्त भयो । त्यसको निरन्तरता आज पनि कायम छ । राजनीतिसँग जनताको भरोसा समाप्त भएको अवस्था छ । पार्टी सत्तामा जानु मात्र उपलब्धि होइन, त्यससँग जनताको विश्वासलाई जोड्न सक्नुपर्छ । अधिवेशनबाट आउने नयाँ नेतृत्वले जनतामा राजनीतिक उत्साह जगाउन सके मात्र अधिवेशनको औचित्य सिद्ध हुन्छ, कांग्रेसको भविष्य पनि सुरक्षित हुन सक्छ ।"
महिला हिंसाको फेरिँदो स्वरूप,"सन् १९७७ मा प्रकाशित एउटा लेखमा अमेरिकी समाजशास्त्री इर्भिङ गफम्यानले भनेका छन् मानव समाजको अफिम दार्शनिक कार्ल मार्क्सले भनेजस्तो धर्म नभएर जेन्डर अर्थात् लिंग हो । सन् १८४३ मा लेखिएको दार्शनिक हेगेलको आलोचनासम्बन्धी पुस्तकमा मार्क्सले धर्मलाई उत्पीडित प्राणीको सास, हृदयविहीन संसारको अनुभूति र आत्महीन परिस्थितिको आत्माका रूपमा चित्रण गरेका छन् । अंग्रेजीमा अनूदित उक्त पुस्तकले धर्मलाई अफिमसँग तुलना गरेको अंश बुझ्न कठिन हुन्छ । पश्चिमा विद्वान्हरूले गरेको विवेचनाअनुसार जसरी अफिमले मानिसलाई आफ्नो जीवन र परिस्थितिको नमीठो यथार्थबाट उम्कने बहाना दिन्छ, त्यसै गरी एउटा आत्मिक अफिम अर्थात् धर्मले उत्पीडितलाई आफूले भोगेको पराधीनता र शोषणलाई सतहमा बुझ्ने र सहने सजिलो विधि र प्रणाली दिन्छ ।समाजशास्त्री गफम्यानका अनुसार, पितृसत्ताको नशामा लिप्त पुरुषले बजार वा सार्वजनिक क्षेत्रमा दिनदहाडै हुने उत्पीडन र हिंसा बिस्तारै फिक्का हुँदै गएको सन्दर्भमा आफ्नो निजी आवासमा महिला र केटाकेटीमाथि दमन गरेर आफ्नो तलतल मेटाउने प्रयत्न गर्छ । जेन्डर अर्थात् लिंग मानव समाजको सबैभन्दा पुरानो संरचनात्मक सिद्धान्त हो । सयौं वर्षदेखि महिला र पुरुषबीच हिंसा र उत्पीडनको सम्बन्ध कायम छ र त्यो सम्बन्धलाई जति सुधार गर्न प्रयास गर्यो, त्यति नै यो अफिमको लतझैं फर्किरहन्छ । पछिल्लो समयमा महिलापुरुषबीचको सार्वजनिक र अर्थराजनीतिक सम्बन्धमा समानता र समावेशिताजस्ता सुस्पष्ट अवधारणाहरूको प्रयोग भइरहे पनि इन्टरसेक्सनालिटी अर्थात् उत्पीडनको अन्तरसम्बन्धताले ती अवधारणाको प्रयोग अधिकतर महिलासम्म पुग्न सकेको छैन र मल्टिपल डोमिनेन्ट मास्कुलिनिटिज अर्थात् उत्पीडकको बहुप्रबल पुरुषत्वले असमानता र हिंसालाई विभिन्न स्वरूपमा जोगाइराख्न सहयोग पुर्याउँछ । खुला समाजमा जहाँका सार्वजनिक र अर्थराजनीतिक बजारमा महिला स्वतन्त्रता र समानता धेरथोर कायम भएको मानिन्छ पनि हिंसाको वैधता फरक ढंगले कायम भइरहेको हुन्छ । हिंसाको स्वरूपमा भइरहेको गुणात्मक परिवर्तनलाई खुट्याउन भने निकै कठिन हुन्छ ।पहिलेपहिले स्वच्छन्द रूपमा प्रकट गरिने र अहिले अपराध भनेर किटान गरिएको भौतिक हिंसाको मात्रामा निकै नभए पनि केही न केही कमी पक्कै आएको छ । साथसाथै, राजनीतिक र आर्थिक क्षेत्रहरूमा पनि महिलाहरूको सहभागिता बढ्दै गएको छ । तर, घोत्लिएर हेर्दा यसरी देखिने परिवर्तन पनि थोरै छ । त्यसमाथि आधुनिक, सहरिया र शिक्षित समाजको परिदृश्यअनुरूपको पितृसत्ताले महिलालाई भौतिक र अरू सुस्पष्ट हिंसाका रूप र प्रकारहरूले दमन गर्नुपर्दैन, त्यसको संकेतले मात्र पनि लिंगभेदलाई कायम राखिराख्न सम्भव हुन्छ । त्यसैले, सांकेतिक दमन हिंसाको यस्तो परिष्कृत प्रकार हो जहाँ पीडक र पीडितबीच अव्यक्त मन्जुरी कायमसमेत हुन सक्छ जसलाई बुझ्न, व्यक्त र रेजिस्ट गर्न गाह्रो हुन्छ । प्रारम्भिक हुर्काइ र सामाजिकीकरणद्वारा महिला र पुरुषमा फरकफरक सामाजिक, सांस्कृतिक, व्यावहारिक र नैतिक चेतनाको जग हाल्ने गरिन्छ । शारीरिक भिन्नताका आधारमा स्त्रीकरण र पुलिंगीकरण गर्न छुट्टाछुट्टै सामाजिक वातावरणको सृजना गर्ने गरिन्छ, र फरकफरक तरिकाले सोच्ने मानसिक संरचनाको निर्माण गरिन्छ, जुन दैनिक व्यवहार, शीलस्वभाव र अनुभवमा प्रतिविम्बित हुँदै एउटा सोपानतन्त्रमा परिणत हुन्छ । त्यही सोपानतन्त्र वा स्तरीकरण नै सांकेतिक हिंसाको जड र जरो हो । महिला र पुरुषबीचको भेद समाजशास्त्री गफम्यानले जेन्डर एडभरटाइज्मेन्ट्स (सन् १९७६) मा भनेजस्तै महिलाले शिर निहुर्याएको र पुरुषले कुनै वस्तु अँठ्याएको विम्बजत्तिकै फरक हुन्छ । फ्रान्सेली समाजशास्त्री पेरे बार्दुले मास्कुलिन डोमिनेसन (सन् १९९८) मा लेखेअनुसार, पितृसत्तात्मक दमनको स्थायित्व र सांकेतिक हिंसाबारे बुझ्न महिलाहरू कुनकुन क्षेत्रमा कम सहभागी छन् वा उनीहरूलाई कुनकुन क्षेत्रमा प्रवेश निषेध गरिन्छ, र कुनकुन क्षेत्रमा बढी प्रवेश गराइन्छ भन्ने बुझेर मात्र पुग्दैन, कुनै पनि संरचनाको सोपानतन्त्रमा कस्तोकस्तो स्वभावको अपेक्षा गरिन्छ भनेर बुझ्न पनि जरुरी हुन्छ । उदाहरणका लागि, पुँजीवादी व्यवस्थाको तीव्र विस्तारको समयमा श्रम बजारमा महिलाको उपस्थिति बाक्लिँदै गएको छ तैपनि त्यसलाई नियालेर हेर्दा लिंग भेद स्पष्ट देखिन्छ । रिसेप्सनिस्ट, होस्टेस (परिचारिका) र नर्सजस्ता केयर र हस्पिट्यालिटी क्षेत्रका पेसामा धेरै महिलाले काम गर्छन् जुन आफैंमा उनीहरूले परम्परागत रूपमा गर्ने घरेलु कामकै विस्तारित रूप हुन् । परम्परागत रूपमा महिलाहरूले गर्ने खाना पकाउने र लुगा सिलाउनेजस्ता कामहरूको सार्वजनिक विस्तार पुरुषहरूबाट हुने गर्छ । महिलाले सित्तैंमा गर्ने वा गराइने कामहरू पुरुषले सार्वजनिक ठाउँमा सेफ वा डिजाइनरका रूपमा गर्दा तिनको अधिमूल्यन हुने गर्छ । यस्ता धेरै कामले सार्वजनिक जीवनमा कलाको रूप लिने गर्छन् ।शिक्षाको कुरा गर्दा, पुरुषको आधिपत्य कायम रहेका इतिहास, भूगोल, मनोविज्ञान, समाजशास्त्र, अर्थशास्त्र, अनुसन्धान, पत्रकारिता, साहित्य र वातावरणजस्ता जति क्षेत्र छन्, तिनमा पछिल्लो समय महिलाहरूले पनि विज्ञता हासिल गरिरहेका छन् । तर, मिडियादेखि सार्वजनिक समारोहसम्म विज्ञका रूपमा अधिकांशतः पुरुषहरूलाई मात्र उभ्याइन्छ किनभने उनीहरूमा चाहिनेभन्दा बढी आत्मविश्वासी देखिने प्रवृत्ति हावी हुन्छ । उनीहरूमा आफ्नो विद्वत् प्रवचन र अन्तर्वार्तामा ज्ञानप्रति सन्देह हुँदैन र हरेक कुरामा ठोकुवा गर्ने बानी हुन्छ, जुन शैली सार्वजनिक खपतका लागि उत्कृष्ट मानिन्छ । कोरोना महामारीमा पनि मिडियामा विज्ञका रूपमा पुरुषहरू नै निरन्तर छाइरहेका छन् । चर्चामा आउनु र मिडियामा निरन्तर छाइरहनु उनीहरूको विज्ञता मात्र नभएर जन्मँदै पाएको संरचनात्मक लाभांश र सांकेतिक पुँजी पनि हो । यो नै बहुप्रबल पुरुषत्वको एउटा स्पष्ट उदाहरण हो । विज्ञता आफैंमा उच्च वर्ग र उच्च जातको घोतक हो । पुरुष विज्ञले निरन्तर आर्थिक, सामाजिक, सांस्कृतिक र सांकेतिक पुँजीको निर्माण र पुनर्निर्माण गरिरहेको हुन्छ, जसको समष्टिगत रूपलाई प्राज्ञिक पुरुषत्व मान्न सकिन्छ । भर्जिनिया वुल्फले टु द लाइटहाउस (सन् १९२७) उपन्यासमा बीसौं शताब्दीको सुरुतिरका बौद्धिक मिस्टर राम्जीमार्फत प्राज्ञिक पुरुषत्वको चरित्र चित्रण गरेकी छन् । समाजशास्त्री बार्दुले मास्कुलिन डोमिनेसन मा मिस्टर राम्जीको वर्णन यसरी गरेका छन्, बीसौं शताब्दीको सुरुतिरका प्राज्ञिकबौद्धिक मिस्टर राम्जी यस्तो पुरुष हो जसका वाणीहरू शाश्वत सत्य मानिन्छन्, भविष्य जसको अनुमानअनुरूप चल्छ, जसको पौरुषले विज्ञान र ज्ञान दुवैको भविष्यवाणी गर्छ अनि जसले भविष्यलाई भूतकालमा पठाउन सक्छ । मिडियामा उत्तर दिने पुरुषहरू देखिनका लागि अति आत्मविश्वासी हुन्छन् भने अन्तर्वार्ताकारहरू पनि पुरुष नै हुन्छन् । मिडिया र विशेष गरी टेलिभिजनमा देखिने काम गर्नेहरूमध्ये अधिकांश महिलाले समाचार वाचन, स्वास्थ्य, सौन्दर्य, कलासम्बन्धी कार्यक्रमहरू चलाउँछन् भने पुरुषहरूले कथित बौद्धिक र राजनीतिक कार्यक्रमहरू, जसको टीआरपी र सांकेतिक मूल्य धेरै र जसद्वारा लोकरिझ्याइँ गर्न सजिलो हुने गर्छ ।विज्ञताको क्षेत्रबाट महिलाहरूलाई प्रायः सांकेतिक हिंसाको प्रयोगद्वारा विस्थापित वा प्रवेश निषेध गर्ने प्रयास गरिन्छ । अधिकतम महिलाकेन्द्रित पत्रिका, पृष्ठ र कार्यक्रमहरूमा कुनै सफल महिलाको अस्तित्वलाई शारीरिक रूपमा आकर्षक, मनोवैज्ञानिक रूपमा बोल्ड र मृदुभाषीका रूपमा चित्रण गर्ने गरिन्छ । नयाँ पुस्ताका महिला, जो व्यवसाय गरेर सफल बनेका हुन्छन्, उनीहरूलाई अप्रासंगिक तवरले ब्युटी विथ ब्रेन भनेर परिभाषित गरिन्छ मानौं कि उनीहरूको सफलताको सूत्र र मापन नै सौन्दर्य हो । साथै, ती एकाध महिलाको प्रसंगलाई उप्काएर नितान्त समूहगतराजनीति र स्रोतमाथिको पहुँचसँग सम्बन्धित सशक्तीकरणको फुर्को जोडिन्छ जसद्वारा समाजमा पितृसत्ता फिक्का रहेको र मिहिनेत, साहस र लगन भयो भने महिलाका लागि संसार मुठीमा हुन्छ झैं गरी भ्रामक प्रचार गरिन्छ । यसरी महिलाले पाएको व्यक्तिगत सफलतालाई सौन्दर्यमा अवमूल्यन र सशक्तीकरणमा अधिमूल्यन गर्ने गरिन्छ जसले महिला मुक्तिका खातिर कुनै सामूहिक भूमिका खेल्न सक्दैन । यसरी लिंग भेदको संरचनालाई नयाँ तर अस्पष्ट तरिकाले पुनरुत्पादन गर्दै लगिएको छ ताकि उनीहरूको सहभागितालाई सोपानतन्त्रमा सधैं तल राख्न र कमजोर पार्न सकियोस् ।अहिले विश्वका अरू ठाउँमा झैं नेपालमा पनि महिलाहरूले धेरै क्षेत्रमा प्रवेश पाउँदै गएका छन् । स्कुलदेखि र विश्वविद्यालयसम्म पढ्न अनि रोजगारीका धेरै क्षेत्रमा काम गर्न पाइरहेका छन् । महिलाले सानो कक्षामा राम्रो गरे वा उनीहरूको उपस्थिति बाक्लो भए पनि माथिल्ला कक्षाहरू पुलिंगीकरण भइसकेका हुन्छन् । शिक्षाले डोसाइल अर्थात् स्कुले संरचनाप्रति आज्ञाकारी विद्यार्थी मन पराउने भएकाले छात्राहरूले राम्रो गर्न सके पनि पछि घरेलु काम र सामाजिक दबाबले उनीहरूको ध्यान र समय निजी स्पेसतिर मोडिन्छ । माथिल्लो कक्षासम्म पढ्न पाएका महिलाहरूले जुनसुकै संकाय पढे पनि उनीहरूको विधा, रोजगारीको क्षेत्र र तह यसरी छुट्टिन्छ कि उनीहरूको अध्ययन र कामको अवमूल्यन हुने गर्छ । समाजशास्त्री बार्दुका अनुसार, अध्ययनशील पुरुषको काम प्रतिष्ठित, सैद्धान्तिक र संश्लेषणात्मक अनि महिलाको कामलाई कम प्रतिष्ठित, प्रयोगात्मक र विश्लेषणात्मक मानिन्छ । कुनै काम आफैंमा ठूलो वा सानो नभए पनि सामाजिक संरचना र व्यक्तिहरूले दिने मोलले महिलाहरूले गर्ने कामको महत्त्व कम देखाइदिन्छ । नेपालका मिडिया र सार्वजनिक समारोहहरूमा पनि विश्लेषणात्मकभन्दा संश्लेषणात्मक प्रवचन दिने भनेर चिनिएका विद्वान्हरूको माग र आपूर्ति बढी हुने गर्छ । चाहे बैंक होस् वा अस्पताल, विश्वविद्यालय वा अनुसन्धान संस्था, जहाँ पनि महिलाहरू ग्राहकलाई स्वागत गर्नुपर्ने र सल्लाह दिनुपर्ने रिसेप्सनजस्ता तहमा व्यस्त हुन्छन् । पढाइ र जागिरको सोपानतन्त्रको माथिल्लो श्रेणीमा प्रायः यस्तो योग्यता र व्यवहार आवश्यक मानिन्छ जुन परम्परागत रूपमा र सानैदेखि पुरुषलाई मात्र सिकाइएको हुन्छ ।पितृसत्ताले महिलाहरूलाई जुनसुकै सामाजिक संरचनाका माथिल्ला श्रेणीहरूमा रहने दायित्व र प्राधिकार दिन चाहँदैन । समावेशी र समानुपातिक प्रक्रियाबाट निर्वाचित महिला राजनीतिकर्मीहरूलाई प्रायः कार्यकारी भूमिकामा राखिँदैन । व्यवस्थापिका, कार्यपालिका र न्यायपालिकाजस्ता राज्यका हाँगाहरूमा महिलाहरूको उपस्थिति एकदमै न्यून हुन्छ । त्यो न्यून जनशक्ति पनि प्रायः कार्यकारी भूमिकामा नभएर संरचनाको दिनप्रतिदिनको प्रकार्यमा सघाउ पुर्याउने खालको हुन्छ । यी तीन हाँगाभन्दा बाहिरका शिक्षा, व्यापार र गैरसरकारी क्षेत्रमा, जहाँ जवाफदेही राज्यको भन्दा कम हुन्छ, त्यहाँ पितृसत्ता पहिलेजस्तो नभए पनि परिष्कृत रूपमा व्याप्त छ । समाजशास्त्री बार्दुका अनुसार, पितृसत्ता र पुरुषको दमनलाई निरपेक्ष ढंगले हेरेर प्रगतिको मापन हुँदैन । हो, अहिलेसम्म भएका आन्दोलनहरूले महिलाको उपस्थितिलाई राज्यका अंगहरूमा बढाउन सहयोग त पुर्याएका छन् तर सापेक्षतामा हेर्दा दमनको स्वरूपमा परिवर्तन भएको छ, सारमा निकै कम ।पितृसत्ताको दमनविरुद्ध अहिलेसम्म थुप्रै आन्दोलन र निरन्तर संघर्ष चलिरहेका छन् । भौतिक रूपमा अझै पनि लैंगिक दमन कायम रहिरहनुका पछाडि महिलावादी र उनीहरूको मागलाई कार्यान्वयन गर्ने निकायहरूले उत्पीडितको सामाजिक अन्तरसम्बन्धतालाई ख्याल नगरेर टपडाउन विधिबाट काम गर्दा सीमित सामाजिक वर्गका महिलाहरूले मात्र प्राप्त अधिकारको लाभ लिइरहेका छन् । पछिल्लो समय लागू भएका समावेशी र समानुपातिक व्यवस्थाबाट महिला सहभागिताको दायरा तुलनात्मक रूपमा बढ्दै गएको छ । अर्कातर्फ, उत्पीडक व्यक्ति र समाजको बहुप्रबल पुरुषत्वले गर्दा हिंसाको रूप परिवर्तन भइरहेको र त्यसको प्रतिरोधमा जटिलता थपिरहेको छ । विवाह र घरजम यस्ता संरचना हुन् जहाँ शोषण यथावत् छ । यद्यपि, त्यो शोषण बिस्तारै सांकेतिक रूपमा परिवर्तित हुँदै गएको छ । जस्तो कि, कामकाजी र समानतामा विश्वास गर्ने महिलाहरू पनि घरमा पुरुषभन्दा बढी काम गर्छन् अनि खाना तयारी र हेरचाहलाई आफ्नो सोख वा स्वतन्त्रताका रूपमा अर्थ्याउँछन् तर, त्यो सोख र स्वतन्त्रता प्राकृतिक नभई वर्षौंदेखिको घोषित हिंसाको सांकेतीकरण अर्थात् महिलाकै सहमतिमा गरिएको हिंसा हो भन्ने हेक्का कतिपयलाई हुँदैन । घरभित्र हुने केयरएक्सप्लोइटेसन अर्थात् निःशुल्क हेरचाह गर्न लगाएर गरिने शोषण बिस्तारै परिवर्तित रूपमा शिक्षा र रोजगारीजस्ता सबै क्षेत्रमा विस्तार भइरहेको छ, जसलाई कतिपय अवस्थामा महिलाहरूले आफ्नो नितान्त व्यक्तिगत छनोटका रूपमा लिने गर्छन् । यसरी महिलाले त्यस्ता कामहरूमा आफ्नो सम्मति, सोख र स्वतन्त्रता छ भनेर अर्थ्याउनु सांकेतिक हिंसा हो । तसर्थ, शोषण, असमावेशिता र असमानताका प्रस्ट आधारहरूमा मात्र नभएर नारीवादी आन्दोलनले पितृसत्ताका सांकेतिक हिंसाको स्वरूपलाई केलाउनु पनि उत्तिकै अपरिहार्य हुन्छ ।"
खेतीपातीले बिराएको बाटो,"सामान्य कामकाजी मानिस अक्सिजन, पानी र खाना नभए कति दिन बाँच्ला ? यसको सहज उत्तर हो क्रमशः तीन मिनेट, तीन दिन र तीन हप्ता । हाम्रो जीवन सम्भव बनाउन हावा, पानीपछि सबैभन्दा नभई नहुने खानेकुरा र यो उब्जाउने, थन्काउने र बनाउने १० हजार वर्ष पुरानो खेतीपाती गत सात दशकमै विश्वभरि नै यति धेरै विषाक्त र उद्यमी किसान यति छिट्टै उपेक्षित हुन कसरी सम्भव छ ? यो प्रश्न अहिले सबैभन्दा पेचिलो भएको छ । हाम्रो जीवन सम्भव बनाउने अक्सिजन (हावा) र पानी (धेरै स्वास्थ्यकर नभए पनि) अहिलेसम्म जसोतसो प्रकृतिबाट सजिलै पाएका छौं तर यी दुईजत्तिकै महत्त्वपूर्ण खानेकुरा भने मानिसले आफैं व्यवस्था गर्नुपर्छ । यो प्रकृतिका सबै जीवमध्ये उत्कृष्ट हुने विशेषता हो, दिगो कृषिका जापानी अभियन्ता फुकुयामाले भनेझैं, मानव जीवनको पूर्णतातर्फको यात्रा हो । विडम्बना, मानव जातिकै सभ्यता र संस्कृतिको आधार खानाका लागि गरिने खेतीपाती अहिले सबैभन्दा उपेक्षित छ । मानिस घरमा बस्न थालेदेखि सुरु भएको खेतीपातीको अन्तर्य खानेकुरा उब्जाउने नै थियो र अहिले पनि त्यही नै हो । अहिलेलाई मानवताको पूर्णतातर्फको यात्रा सम्भव बनाउने ऊर्जाको स्रोत यही हो । परम्परादेखि नै खेतीपातीबाट परिवारको खाना, नाना र छानाको बन्दोबस्त गर्ने गरिन्थ्यो । तर पछिल्ला ३०० वर्षमा प्रकृतिदोहनको यात्रामा निस्केको उपनिवेशी शासक वर्ग र त्यसलाई सघाउने प्रविधिको विकाससँगै यो परम्परागत समाज व्यवस्थामा अकल्पनीय फेरबदल आयो । विज्ञान र प्रविधिमा भएको विकाससँगै खेतीपातीका तौरतरिका फेरिए । मूलतः यस्तो प्रविधिले खनिज र अन्य प्राकृतिक स्रोत, र त्यस क्षेत्रका समुदायको नियन्त्रण र ओसारपसारमा आधिपत्य जमायो । यो नै खेतीपातीको औद्योगिकीकरणको जग थियो । यसै जगमा ठडिएको खेतीपातीको व्यापारीकणसँगै खानेकुराको नियन्त्रण अहिले किसानको हातबाट व्यापारी र बिचौलियामा सरेको छ । योसँगै खानेकुराको रैथाने ज्ञान, सीप र संस्कृति निरन्तर विघटन हुँदै लोप हुने अवस्थामा पुगेको छ । यो नै अहिले खेतीपाती विषाक्त र परचक्री नियन्त्रणमा पुग्ने मूल आधार हो । घाम नअस्ताउने बेलायती उपनिवेशको चमकधमक देखेर रौसिएका राणा शासकहरूले उनीहरूको आधुनिक कृषिको नक्कल गर्दै विकासे बीउ, घोडा र गाई सिंहदरबारको पुतलीबगैंचामा भित्र्याएका थिए । यो नै बाह्य विकासमा आधारित खानाका लागि गरिने खेतीपातीको परनिर्भरताको कोसेढुंगो थियो । यो हेरेरै तत्कालीन भारदारी योजनाकारले नेपालको खानेकुरा र खेतीपातीको युरोपेली औद्योगिकीकरण योजनाको सोचमा शासकीय मुन्टो हल्लाए । विश्वयुद्धपछि भने अमेरिका सबैतिर हावी भयो, नेपाल यसमा अछुतो हुने कुरै भएन । अहिलेको कृषिको समग्र ढाँचा यही कृषिसोचमा आधारित छ । सँगै, पहिलो र दोस्रो विश्वयुद्धमा होमिन पठाइएका पुस्ताले भित्र्याएको चिनी र समुद्री नुन, लाहुरे मसला, कपडा र प्रविधिले क्रमशः खाना, नाना र छानाको रैथाने उद्यम उन्नत बनाउनेभन्दा उतै भर पर्ने संस्कृतिको जग बस्यो । दोस्रो विश्वयुद्धको अन्त्यसँगै फेरिएको विश्व समाज, शक्ति सन्तुलन, सामाजिकआर्थिक परिवेशमा आएको फेरबदलले किसानीमा आधारित खाना र खेतीपातीका आयाममा फेरबदल मात्र भएनÙ यसले दिएको रासायनिक हतियारको उपहार नै विषादीमा आधारित कृषिको आधार बन्न पुग्यो । विश्वयुद्ध समाप्तिसँगै शिक्षा र स्वास्थ्यजस्ता नयाँ आयाम थपिँदा परिवारमा आधारित परम्परागत खानाका लागि गरिने खेतीपाती धरमरायो । यसको फाइदा उठाउँदै खाना र खेतीपाती दुवै प्रणालीमा बाह्य प्रभाव थप विस्तार भयो । यो नै आजको नाफाका लागि मात्र गरिने व्यापारिक कृषिको जग हो ।शिक्षा र बढ्दो जनचेतनाका कारण परम्परागत पारिवारिक खेतीपातीको लय त फेरियो तर यसले स्वस्थ खानाका लागि दिगो खेतीपातीको मर्म आत्मसात् गर्ने सचेत पुस्ता तयार गर्न भने सकेन । किनकि यसको खेतीपाती उन्नत बनाउने मूल ढाँचा आयातित थियो र यो स्थानीय परिवेशअनुकूल थिएन । यस्तो अव्यावहारिक ढाँचा किसानमैत्री हुन सकेन । यसमाथि विद्यालयमा आधारित शिक्षा प्रणालीले पारिवारिक खेती प्रणाली सबैतिर भत्किँदै गयो । यो सबै देखेभोगेका किसानले आफ्ना पढेलेखेका केटाकेटीलाई खेतीपातीबाट पलायन हुन उक्साइरहे । अहिलेको पुस्ताको युरोप र अमेरिकाको यात्रा यही उक्साहटको उपज हो । नेपालको खेतीपाती तहसनहस भैसक्दा पनि किन बलियो आवाज उठ्दैन ? समाज अध्ययनको गम्भीर प्रश्न हो यो । शासकीय जाँतोमा पिसिएका किसानको आवाज मधुरो हुने नै भयो, त्यसमाथि बाहिरकै राम्रो भन्ने सामाजिक मनोविज्ञानको ऐतिहासिक पृष्ठभूमि भएको नेपाली समाजमा पर्ख र हेर त छँदै थियो । आधुनिक कृषि बनाउने भन्दै भित्र्याइएको कृषि प्रसारका तरिकाले गाउँघरका ठालु र अगुवा किसानवरिपरि मात्र चक्कर लगाएर जागिर खाने कृषि प्राविधिकको जत्था मात्र तयार गर्यो । यीमध्येको एक त यही पंक्तिकारसमेत हो । परिणामतः पढेलेखेकाले खेतीपाती गर्न हुँदैन भन्ने सामाजिक मनोविज्ञान झनै बलियो हुँदै गयो । किसानी जीवन पद्धति निरीह दरियो । परम्परागत आत्मनिर्भर खेती प्रणाली रातारात निर्वाहमुखी भयो । यसबाट किसानीको अन्तरसम्बन्धको जालो भत्कियो र आफ्नो स्वामित्वमा जमिन नभएका जनजाति किसान र पेसागत समुदायहरू कमैया, हलिया हुन र सहरी मजदुरी गर्न विवश भए । अहिले सक्ने मुग्लान पसेका छन्, नसक्ने गाउँघरमै छन् । निर्वाहमुखी किसानले खानका लागि गर्ने खेतीपातीबाहेक यो आम्दानी र रोजगारीका लागि मात्र गरिने उद्योगका रूपमा बुझिएको छ । पढेलेखेका र चेतनशील भनिएका बौद्धिक जमात र नीतिनिर्माताले यस्तो बुझाइलाई आलोचनात्मक चेतले हेर्न नसक्दा यसले पलायनको बाटो समाएको हो । खानाका लागि गरिने खेतीपातीको आधारभूत मर्म आत्मसात् गरेर यसको योजनाको प्राथमिकता छुट्याउन नसक्दा यो उल्टो भएको हो । अहिले कोरोना महामारीले प्रकृति र समाज विकासका धेरै आयाममध्ये खाना र खेतीपातीको समग्र चेतनामा गम्भीर प्रश्न उठाएको छ । नाफाका लागि मात्र गरिने, कृत्रिम रसायन र विषादीमा आधारित खेतीपातीका कारण खानेकुरा विषाक्त बन्न पुगेको छ । विश्वव्यापी समस्या हो यो र अरू मुलुकले यसलाई सच्याउने प्रयास थालेका छन् । हामी भने यस्तै विषाक्त खेतीपाती बढाउनेमै बिचौलिया र दलालको काँध थापिरहेका छौं ।स्वस्थ र पोषणयुक्त खानेकुरा पाउने नैसर्गिक र संवैधानिक अधिकार र यसका लागि खाद्य, कृषि, भूमिलगायत जीवनयापनका प्राथमिक आधार तथा अन्य प्राकृतिक स्रोतमाथि किसान समुदायको न्यायिक हक सँगसँगै खोज्नुपर्नेछ । खाद्यान्नको जोहो गर्ने किसान समुदायको न्यायिक हक स्थापित गर्न प्रतिबद्ध नभई नेपालको खेतीपाती उन्नत हुँदैन । योसँगै हामीले चाहेमा स्वच्छ खेतीपातीबाट स्वस्थ र पोषणयुक्त खाना सबै र सधैंका लागि उपलब्ध गराउन सक्छौं भन्नेमा दृढ अठोट चाहिएको छ । यसको मर्मअनुसार व्यवहार गर्ने काम सरकार या सरोकारवाला संस्थाहरूको मात्र होइन, हरेक परिवार र व्यक्तिको हो । आम नागरिकले यसको दायित्व नलिएसम्म नेपालको खेतीपाती सपि्रँदैन ।"
"हराउँदै, कोठीमा बेचिँदै","(सुर्खेत)  सात वर्षअघि उनी गाउँबाट हराएकी थिइन् । गुर्भाकोट नगरकी १३ वर्षीया ती किशोरी लामो समयसम्म नफिर्दा गाउँ, समाज र आफन्तले कतै घरजम गरेर बसेको हुनुपर्ने लख काट्थे । गत भदौ २३ मा उनी अचानक गाउँ आइपुगिन् । त्यसपछि उनले जे बताइन्, त्यो आफन्तले अनुमानसम्म गरेका थिएनन् । २०७१ जेठ १८ मा उनी माइजू नन्दकली कामीसँग भारत लागेकी थिइन् । कामीले भनेकी थिइन्, दिल्लीमा मेरा छोरीहरूसँग किताब कारखानामा नोकरी गर्नू, खुब पैसा हुन्छ । काम गाह्रो छैन, दुःखका दिन दूर हुन्छन् । माइजूले ललाइफकाई उनलाई कोठीमा लगेर छाडेकी रहिछन् । उनलाई जबर्जस्ती देहव्यापारमा लगाइयो । एकै दिन धेरै जना पुरुषले उनको शरीरसँग खेल्थे । ६ महिनापछि उनको पेट केही बढेको जस्तो थियो । अस्पताल पुर्याइयो र पाठेघर निकालियो । बच्चा बसेको रहेछ, मलाई थाहा थिएन । तिम्रो पेट सुन्निएको छ, औषधि खाए हुन्छ भन्दै अस्पताल लगिएको थियो, उनले भनिन्, डाक्टरहरूले अप्रेसन गरेपछि पो थाहा भयो, मेरो पेटमा बच्चा थियो भनेर । कोठीमा झन्डै १५ महिना बसेपछि उनलाई फेरि अस्पताल लगियो । अस्पतालबाटै भागेर उनी मुम्बई पुगिन् र त्यहीं काम गर्न लागिन् । कोठीमा पाएको पीडा र परिवारको आर्थिक अवस्था कमजोर हुँदा त्यतिबेला नेपाल फर्कन पाइनन्, उनले भनिन्, अहिले कोरोना महामारीका कारण भारतमा पनि काम रोकिएपछि नेपाल फर्किएकी हुँ । उनले उजुरी दिएपछि माइजू नन्दकली कामी र दुई छोरीहरू तारा र ममतालाई भदौ २८ मा पक्राउ गरी प्रहरीले कारबाही प्रक्रिया अघि बढाएको छ । उनीहरूविरुद्ध मानव बेचबिखन तथा ओसारपसारको मुद्दा दर्ता गर्ने तयारी गरिएको जिल्ला प्रहरी प्रमुख एसपी पदम विष्टले बताए । चौकुने गाउँपालिका४ की दुई १३ वर्षीया बालिकालाई पनि दुई वर्षअघि उनीहरूकै नाता पर्ने दुरा विक र धर्मा विकले भारत पुर्याएका थिए । भारतीय कोठीमा बेचिएका उनीहरू त्यहाँ पुगेको पहिलो दिनमै भाग्न सफल भए । उनीहरूको उजुरीका आधारमा पक्राउ परेका दुरा र धर्मा अहिले पुर्पक्षका लागि थुनामा छन् ।कर्णाली प्रदेशमा पछिल्लो तीन वर्षको तथ्यांकअनुसार १ हजार ९ सय २ जना महिला तथा बालबालिका हराएका छन् । त्यसमध्ये अझै ८ सय ९६ जना नभेटिएको प्रदेश प्रहरी कार्यालयको तथ्यांक छ । २०७५७६ मा ४ सय १३ महिला, १ सय ७३ बालक र २ सय ९५ बालिका हराएका थिए । त्यस्तै २०७६७७ मा २ सय ५० महिला, १ सय २२ बालक र १ सय ३७ बालिका हराएका छन् । गत वर्ष ४ सय महिला, ८५ बालक र १ सय ४० बालिका हराएको प्रदेश प्रहरी कार्यालयले जनाएको छ । एसपी विष्टका अनुसार आफन्तकै प्रलाभनमा परी धेरै महिला तथा बालबालिका मानव बेचबिखनको सिकार भएका छन् । बेचबिखन हुने र हराउनेमा १३ देखि ४५ वर्षसम्मका बढी छन् । सबैभन्दा धेरै दलित र जनजाति परिवारका महिला बेचबिखनमा पर्ने गरेको उनले जानकारी दिए । विपन्न परिवारका बढी हराउने गरेका छन्, उनले भने, आफन्तद्वारा बेचिएर फर्किएकाले मात्र प्रहरीमा उजुरी दिन्छन् र पीडक पक्राउ पर्छन्, उजुरी नदिएकाहरूको अवस्था भने हामीलाई पनि थाहा हुँदैन । कतिपयलाई भारतीय बाटो हुँदै विदेश पुर्याउने बहानामा पनि कोठीमा पुर्याइने गरिएको अधिकारकर्मी पवित्रा शाहीले बताइन् ।"
विदेशी लगानी ६५ प्रतिशत घट्यो,"(काठमाडौं)  चालु आर्थिक वर्षको पहिलो महिना (गत साउन) मै प्रत्यक्ष विदेशी लगानी (एफडीआई) साढे ६५ प्रतिशत घटेको राष्ट्र बैंकको मासिक प्रतिवेदनले देखाएको छ । गत आर्थिक वर्षको भदौ र असारबाहेक सबै महिनामा घटेको विदेशी लगानीमा चालु आर्थिक वर्षको सुरुमै उच्च दरले कमी आएको हो । कोभिड संक्रमणका कारण विश्वव्यापी रूपमा विदेशी लगानी प्रभावित भइरहेका बेला नेपालमा पनि त्यसको असर परेकाले विदेशी लगानी घटेको जानकारहरू बताउँछन् ।गत साउनमा खुद प्रत्यक्ष वैदेशिक लगानी ६५५ प्रतिशत घटेर ४८ करोड ६ लाख कायम भएको छ, प्रतिवेदनमा भनिएको छ, अघिल्लो वर्षको सोही अवधिमा खुद प्रत्यक्ष वैदेशिक लगानी १ अर्ब ३९ करोड रुपैयाँ थियो । गत आर्थिक वर्षको १० महिना विदेशी लगानी घट्यो भने २ महिना बढ्यो । २०७७ भदौमा २३३ प्रतिशत र गत असारमा ०२ प्रतिशत मात्र विदेशी लगानीमा सुधार आएको थियो । बाँकी सबै महिनामा विदेशी लगानी घटेको थियो । यद्यपि गत आर्थिक वर्षका पछिल्ला महिनामा विदेशी लगानीको घट्ने दरमा भने कमी आएको थियो । गत आर्थिक वर्षमा १९ अर्ब ५१ करोड रुपैयाँ विदेशी लगानी मुलुक भित्रिएको छ । अघिल्लो आर्थिक वर्षको तुलनामा गत आर्थिक वर्षमा नेपाल भित्रिएको विदेशी लगानी ०२ प्रतिशत मात्र बढेको हो । अघिल्लो आर्थिक वर्षमा १९ अर्ब ४८ करोड रुपैयाँ विदेशी लगानी भित्रिएको थियो । विदेशी लगानीको प्रवृत्तिलाई विश्लेषकहरूले कोभिडको प्रभावसँग जोडेर हेरिएको छ । कोभिडको असरका कारण विदेशी लगानी पनि प्रभावित बनेको राष्ट्र बैंकले जनाएको छ । कोभिडको अवस्थामा यति लगानी आउनुलाई पनि सन्तोषजनक मान्नुपर्ने राष्ट्र बैंक अनुसन्धान विभाग प्रमुख प्रकाशकुमार श्रेष्ठले बताए । यसअघि लगानी सम्मेलनमा प्रतिबद्धता गरिए पनि अवस्था सामान्य नभएकाले लगानी नआएको उनको दाबी छ । पछिल्ला महिनामा मुलुकमा राजनीतिक अस्थिरता बढ्दै गएकाले चालु आर्थिक वर्षमा पनि विदेशी लगानी बढ्ने सम्भावना न्यून रहेको जानकारहरू बताउँछन् । तत्कालका लागि विदेशी लगानी घट्नुको कारण कोभिड देखिए पनि नेपालको संरचनागत र प्रक्रियागत अवरोधकै मुख्य कारण भएको उनीहरूको भनाइ छ । लगानीमैत्री वातावरणका लागि अझै पनि धेरै प्रक्रियागत अवरोध रहेको देखिएको उनीहरूको दाबी छ । आर्थिक वर्ष २०७६७७ का सबै महिनामा विदेशी लगानी उच्च दरले बढेको थियो । तर गत आर्थिक वर्षको सुरुकै महिनामा घटेको थियो । यसअनुसार २०७७ साउनमा विदेशी लगानी ३३ प्रतिशत घटेर १ अर्ब ४४ करोड रुपैयाँमा सीमित भएको थियो । भदौमा विदेशी लगानी २३३ प्रतिशत बढेर २ अर्ब ४४ करोड रुपैयाँ भित्रियो । असोजदेखि गत जेठसम्म घटिरहेको विदेशी लगानी अन्तिम महिनामा झिनो सुधार भएको हो । यसअनुसार गत असोजमा विदेशी लगानी २६८, कात्तिकमा २४, मंसिरमा साढे ३१, पुसमा ३७२, माघमा ३७३, फागुनमा ३४८, चैतमा २५, वैशाखमा १९२, जेठमा १३४ र असारमा ०२ प्रतिशत घटेको थियो । पछिल्ला वर्षमा नेपाल भित्रिने विदेशी लगानीमध्ये अधिकांश हिस्सा जलविद्युत् आयोजनामा आउने गरेको छ । गत तीन आर्थिक वर्षमा मुलुक भित्रिएको एफडीआईमध्ये जलविद्युत् क्षेत्रमा आएको लगानी औसत ९० प्रतिशत हाराहारी रहेको राष्ट्र बैंकको तथ्यांक छ ।नेपाल भित्रिएर लगानीमा रहेको कुल एफडीआईमध्ये सबैभन्दा धेरै भारतबाट आएको छ । यो नेपालमा आएर लगानीमा रहेको (स्टक) एफडीआई हो । हरेक वर्ष विदेशी लगानीको आप्रवाह (फ्लो) हेर्दा भारतभन्दा धेरै लगानी अन्य राष्ट्रबाटै आएको देखिन्छ । नेपालमा रहेको कुल लगानीमध्ये भारतको हिस्सा ३१५ प्रतिशत छ, प्रतिवेदनमा भनिएको छ, सो अवधिसम्म भारतबाट ६२ अर्ब ४४ करोड रुपैयाँ विदेशी लगानी आएको छ । भारतबाट आएको कुल लगानीमध्ये ३९१ प्रतिशत उत्पादनमूलक, ४२२ प्रतिशत बिजुली, ग्यास र पानी, २३ प्रतिशत बैंक तथा बिमा र ३७ प्रतिशत अन्य क्षेत्रमा छ । भारतपछि धेरै विदेशी लगानी नेपाल आउने राष्ट्र चीन हो । हाल चिनियाँ लगानीकर्ताबाट ३० अर्ब ९७ करोड रुपैयाँ लगानी भएको देखिन्छ । यो कुल विदेशी लगानीको करिब १५६ प्रतिशत हो । चीनबाट आएको कुल लगानीमध्ये ४१३ प्रतिशत उत्पादनमूलक, ५८४ प्रतिशत बिजुली, ग्यास र ०३ प्रतिशत अन्य क्षेत्रमा रहेको प्रतिवेदनले देखाएको छ ।कर छल्न सजिलो मानिएको ट्याक्स हेवन भनिने सेन्ट किट्स एन्ड नेभिसबाट नेपालमा कुल १५ अर्ब २६ करोड लगानी आएको देखिन्छ । यो कुल लगानीको करिब साढे ७ प्रतिशत मात्र हो । आर्थिक वर्ष २०७५७६ सम्म उक्त राष्ट्रबाट करिब २४ अर्ब रुपैयाँ विदेशी लगानी आएको थियो । आयरल्यान्डबाट कुल लगानीको ६५, सिंगापुरबाट ६३, अस्ट्रेलियाबाट ५५, यूएईबाट ३६ र दक्षिण कोरियाबाट ३६ प्रतिशत विदेशी लगानी छ । यस्तै अमेरिकाबाट ३१, बंगलादेशबाट २७ र अन्य शीर्षकमा करिब १४ प्रतिशत विदेशी लगानी रहेको राष्ट्र बैंकको प्रतिवेदनले औंल्याएको छ ।"
तथ्यांकबिनै बक्यौता भुक्तानीको ताकेता,"(काठमाडौं)  नेपाल विद्युत् प्राधिकरण र इन्टरनेट, टेलिफोन तथा केबल टेलिभिजन सेवा प्रदायक कम्पनीबीच चलिरहेको भाडा विवादमा प्राधिकरणले आधिकारिक तथ्यांकबिनै बक्यौता भुक्तानीका लागि ताकेता गरिरहेको पाइएको छ । प्राधिकरणसँग नै आफ्नो पोल र अप्टिकल फाइबरलगायत संरचना कहाँ र कति संख्यामा प्रयोग भएका छन् भन्ने तथ्यांक नरहेको देखिएको छ । प्राधिकरण र दूरसञ्चार सेवा प्रदायक कम्पनीबीच पछिल्लो तीन वर्षदेखि विद्युत् पोल र अप्टिकल फाइबरको भाडादरका विषयमा विवाद छ । तर जुन विषयमा विवाद देखिएको हो, त्योसँग सम्बन्धित आधिकारिक तथ्यांक तथा विवरण प्राधिकरण र सेवा प्रदायक दुवैसँग छैन । अहिले कुन कम्पनीले कहाँकहाँ तार तानेका छन् भन्ने नै स्पष्ट छैन । कसको कुन भन्ने नै छुट्याउन सक्ने अवस्थामा प्राधिकरण छैन, नेपाल विद्युत् प्राधिकरण ग्राहक तथा वितरण सेवा निर्देशनालयका उपकार्यकारी निर्देशक मनोज सिलवालले भने । सेवा प्रदायक कम्पनीले मनलाग्दी तरिकाले जथाभावी तार तान्ने गरेको र पछिल्लो १ वर्षदेखि प्राधिकरणसँग कुनै समन्वयसमेत नगरेको उनले बताए । एउटाबाहेक कुनै सेवा प्रदायकले अनुमति लिएर तार तानेका छैनन् । २०७७ साल भदौपछि सम्झौता नवीकरण गर्न र उनीहरूले प्रयोग गरेको संरचना कति हो, विवरण बुझाउन बारम्बार ताकेता गरिरहेका छौं । तर उनीहरू सम्पर्कमा आउँदैनन्, सिलवालले भने । नेपाल विद्युत् प्राधिकरण अप्टिकल फाइबर केबल सेवा सञ्चालन निर्देशिका, २०७३ का अनुसार सेवा प्रदायकहरूले आफैं उनीहरूले प्रयोग गरिरहेको संरचनाको विवरण बुझाउनुपर्ने प्राधिकरणको भनाइ छ । यही व्यवस्थाका आधारमा जीपीएस कोअर्डिनेटेड नक्सा तथा दूरी खुल्ने कागजात पेस गर्न सेवा प्रदायकहरूका नाममा पटकपटक सूचना जारी गरिरहेको सिलवाल बताउँछन् । सेवा प्रदायकहरू आफैंले कहाँकहाँ तार तानेको छ भन्ने खुलाउनुपर्छ । त्यसपछि उनीहरूसँग प्राधिकरणसमेतको संयुक्त टोली गएर भेरिफाई गर्छ, सिलवालले भने, जबसम्म उनीहरू आफैं आएर विवरण बुझाउँदैन्, तबसम्म हामी यसको तथ्यांक निकाल्न सक्दैनौं । यो विषय पनि टुंगो लाग्दैन ।प्राधिकरणले आफूसँग तथ्यांक नरहेको र सेवा प्रदायकसँग पटकपटक माग्दासमेत उपलब्ध नगराएको बताइहेको छ । सेवा प्रदायकले भने बक्यौताको तथ्यांक र प्रयोग भएको संरचनाको विवरण नहुनुमा प्राधिकरण आफैं दोषी रहेको आरोप लगाइरहेका छन् । कुन ठाउँमा कति पोल प्रयोग भए र त्यसको भाडा कति हो भन्ने जानकारी प्राधिकरणसँग नहुनु उसैको कमजोरी रहेको इन्टनेट सेवा प्रदायक संघ (आइस्पान) का अध्यक्ष सुधीर पराजुलीको दाबी छ । कुन विद्युत् पोलमा कति तार तानिएको छ भनेर थाहा नपाउनु प्राधिकरणकै कमजोरी हो । हामीसँग विवरण मागिएको छ । तर भाडादर नघटेसम्म हामी त्यो उपलब्ध गराउँदैनौं, पराजुलीले भने । प्राधिकरणले जीपीएस नक्साका आधारमा कहाँ कति तार तानिएको छ भन्ने विवरण माग गर्नुमा दुःख दिने नियत रहेकोसमेत उनको भनाइ छ । प्राधिकरण आफैंसँग जीपीएस तथ्यांक छैन भने उसले हामीसँग माग्ने पनि अधिकार छैन, उनले भने । यसैबीच इन्टरनेट शुल्क बढाइदिन भन्दै सेवा प्रदायकहरूले नेपाद दूरसञ्चार प्राधिकरणमा दिइएको निवेदनबारे प्राधिकरणले मन्त्रालयसँग सल्लाह मागेको छ । सेवा प्रदायकहरूले शुल्क बढाउन दिएको निवेदन र विद्युत् प्राधिकरणसँगको विवादबारे सञ्चार तथा सूचना प्रविधि मन्त्रालयसँग सल्लाह मागेको प्राधिकरणका प्रवक्ता सन्तोष पौडेलले बताए । हामीले विद्युत् प्राधिकरणलाई छलफलका लागि पटकपटक बोलाएका थियौं । तर उनीहरू आएनन् । प्राधिकरणले पोलको भाडा बढाउँदा सेवा प्रदायकहरूले पनि मूल्य बढाउने भएकाले भाडा नबढाउन सिफारिससहित समन्वय गरिदिन मन्त्रालयका पत्र पठाएका छौं, पौडेलले भने ।"
विनिमय दर प्रणालीमा सुधार जरुरी,"स्थिर वा परिवर्तनशील विनिमय दर प्रणालीको चयन नेपालको नीतिगत सुधारको गन्तव्यसँग जोडेर पनि हेर्नुपर्नेमा प्रतिवेदनले जोड दिएको छ । सन् १९९० को दशकमा नेपालले आर्थिक उदारीकरण, निजीकरण र भूमण्डलीकरणसम्बन्धी सुधारका काम अगाडि बढायो, प्रतिवेदनमा भनिएको छ, यी सुधारले गर्दा बैंकिङ, उड्डयन, दूरसञ्चार, पर्यटन क्षेत्रको विकास भएको छ । र निजी क्षेत्रको भूमिका बढेको छ । यी नीतिगत सुधारका कारण नेपाली अर्थतन्त्रको आधुनिकीकरण भएको छ । साथै नेपाली अर्थतन्त्र यहाँसम्म आइपुगेको छ ।पहिलो चरणको सुधारले नेपाली अर्थतन्त्रमा केही ऊर्जा थपेको र अर्थतन्त्रलाई चलायमान गराउन सघाएको बताइएको छ । विप्रेषण आप्रवाहमा उछाल देखिए तापनि आर्थिक वृद्धि अपेक्षाकृत देखिँदैन । वित्तीय क्षेत्रमा हाल गतिशीलता देखिँदैन, प्रतिवेदनमा भनिएको छ, विद्यमान नेपाली अर्थतन्त्रका विशेषताले माग गर्ने विनिमय दर प्रणाली कायम गरी स्थिरतालाई थप कसिलो बनाउने वा विनिमय दर प्रणालीलाई अर्थतन्त्रलाई गतिशील बनाउन अप्टिमाइज गर्ने विकल्पमा काम गर्ने चुनौती नेपाललाई छ । २०१७ साल पहिलो नेपालमा मूलतः खुला बजार विनिमय दर प्र्रणाली थियो । २०१७ मा नेपालले भारतीय मुद्रासँग स्थिर विनिमय दर प्रणाली अवलम्बन गरेदेखि २०४९ सम्म विनिमय दर प्रणाली र विनिमय दर दुवैमा समसामयिक परिमार्जन गर्ने केही प्रयास भएको थियो । २०४० सालमा नेपालले मुद्रा डालो (करेन्सी बास्केट) प्रणालीमा जाने नीतिगत प्रयास गर्यो । मुद्रा डालोमा भारतीय मुद्रा समावेश भए पनि त्यसबाहेकका मुद्रासँगको विनिमय दर मुद्रा डालोअनुसार निर्धारण हुने पद्धति २०४० देखि २०४८ सम्म चल्यो ।"
चीनमा क्रिप्टोकरेन्सी कारोबार अवैध,"काठमाडौं (कास) चीनले क्रिप्टोकरेन्सी (भर्चुअल मुद्रा) को कारोबारमा बन्देज लगाएको छ । पिपल्स बैंक अफ चाइनाले शुक्रबार भर्चुअल मुद्राको कारोबारलाई अवैध भन्दै त्यससँग जोडिएका कुनै पनि गतिविधि नगर्न निर्देशन दिएको हो । भौतिक अस्तित्व नभएका बिटक्वाइनलगायत सबै प्रकारका क्रिप्टोकरेन्सीको कारोबार र माइनिङलाई उसले अवैध भनेको छ । यस्ता मुद्राको कुनै अस्तित्व नभएकाले मूल्यसमेत नहुने अभिव्यक्ति चीनको केन्द्रीय बैंकले दिएको छ ।केन्द्रीय बैंक, धितोपत्रको नियामक निकाय तथा विदेशी विनियमको कारोबार गर्ने संस्थाहरूले भर्चुअल मुद्राको कारोबारलाई निस्तेज पार्न संयुक्त रूपमा पछिल्लो कदम चालिएको जनाइएको छ । त्यहाँका वित्तीय संस्था, भुक्तानी तथा इन्टेरनेट कम्पनीलाई क्रिप्टोकरेन्सीसँग सम्बद्ध क्रियाकलाप नगर्न भनिएको छ । यससँगै यस्ता अभौतिक मुद्राको मूल्यमा विश्वव्यापी रूपमा गिरावट आएको छ । चीन आफैंमा क्रिप्टोकरेन्सी कारोबारका लागि ठूलो बजार मानिँदै आएको थियो । चीनले सन् २०१३ र २०१७ मा पनि क्रिप्टोकरेन्सी कारोबारसँग सम्बन्धित क्रियाकलापलाई दुरुत्साहन गर्ने नीति अपनाएको थियो । उसको पछिल्लो कदमलाई भने भर्चुअल मुद्राको प्रयोगलाई निस्तेज नै पार्ने कडा नीतिका रूपमा अर्थ्याइएको छ ।"
नेपालमै पाइलट तालिम दिन सोनाकागीता एभिएसन सम्झौता,"पेरिस (कास) नेपालमा पाइलट तालिम दिन नेपालको गीता एभिएसन र बेल्जियमको सोनाका एयरक्राफ्टबीच सम्झौता भएको छ । गीता एभिएसनका प्रमुख कार्यकारी निर्देशक क्याप्टेन जनक अधिकारी र सोनाका एयरक्राफ्टका बजार प्रवर्द्धन निर्देशक पियर भान वेटेरबीच हालै सम्झौता भएको हो । पाइलट तालिम दिन गीता एभिएसनलाई सोनाका २०० मोडलका चार वटा दुईसिटे विमान सन् २०२२ जुलाईसम्म उपलब्ध गराउने लिखित सम्झौता भएको सोनाका एयरक्राफ्टका बजार व्यवस्थापन निर्देशक पियर भान वेटेरले कान्तिपुरलाई बताए । हिमाल, पहाड, तराईको भूबनोट नेपालमा रहेकाले पाइलट तालिमका लागि उत्कृष्ट स्थल रहेको उनको भनाइ छ । नेपालमा तालिम लिएका पाइलट विश्वको जुनसुकै ठाउँमा पनि फिट हुन सक्छन्, उनले भने । सोनाका एयरक्राफ्टसँग सम्झौता हुने भएपछि गीता एभिएसनले जर्मनीको बर्लिनस्थित स्थानीय विमानस्थलमा सोनाका विमान परीक्षण उडाउनसमेत गरेको छ । पाइलट तालिमका लागि नेपालीहरू जर्मनी पनि आउने गरेका थिए, बर्लिनका नेपाली चिकित्सक एवं परीक्षण उडानमा सहभागी डा सरोज चुडालले भने, अब नेपालमै हुनु खुसीको कुरा हो । गीता एभिएसनले पर्यटन मन्त्रालयबाट पाइलट तालिमका लागि स्वीकृति लिइसकेको र पर्यटनमन्त्री नियुक्त हुनासाथ तालिमका लागि विमानस्थल तोकिदिने क्याप्टेन जनक अधिकारीले बताए । विमानस्थल तोकिदिनासाथ हामीले तालिम दिन थाल्छौं । युरोपेली मापदण्डअनुसारकै तालिम दिइने उनको भनाइ छ । अहिले नेपालबाट बर्सेनि करिब एक सय जना पाइलट तालिमका लागि युरोप, अस्ट्रेलियालगायत देश मुलुक जाने गरेको उनले बताए । सोनाकाले बेलायत, बेल्जियम, फ्रान्स, जर्मनीलगायत मुलुकमा तालिम दिने विमान बिक्री गरिरहेको छ । गीता एभिएसनले किन्न लागेको सोनाका २०० विमानको मूल्य दुई लाख ३७ हजार अमेरिकी डलर पर्ने जनाइएको छ ।"
चाडबाडले ततायो अटोबजार,"नाडा अटो सो फागुनमा यसैबीच एसोसिएसनले यस वर्षको नाडा अटो सो आगामी फागुनमा गर्ने तयारी रहेको बताएको छ । आउँदो मंसिरमा हुने एसोसिएसनको साधारणसभाले यसबारे निर्णय गर्ने अध्यक्ष दुलालले जानकारी दिए । कोभिडका कारण गतवर्ष अटो सो हुन सकेन, उनले भने, अब भने कोभिडको अवस्था हेरेर अटो सो गर्नेछौं । त्यसका लागि भृकुटीमण्डपस्थित प्रदर्शनी स्थल बुकिङ गरिसकिएको उनको भनाइ छ । अटो सोमा सहभागिताका लागि व्यवसायीलाई नाडाले रजिस्ट्रेसन खुलाइसकेको उनले बताए । नाडा अटो सो व्यवसायीका लागि आफ्ना उत्पादन प्रदर्शन र व्यवसायको प्रवर्द्धन गर्ने माध्यम हो ।"
ईपीएलको कनेक्टेड पार्टनरमा एनसेल,काठमाडौं (कास) एनसेल आजियाटा बजाज एभरेस्ट प्रिमियर लिग (ईपीएल) को कनेक्टेड पार्टनरका रूपमा जोडिएको छ । कीर्तिपुर त्रिभुवन अन्तर्राष्ट्रिय क्रिकेट मैदानमा शनिबादेखि सुरु हुने ईपीएलमा फोरजी सेवाका साथ जोडिएको एनसेलले जनाएको छ ।
एभरेस्टको सीईओमा खालिङ,काठमाडौं (कास) एभरेस्ट बैंकको प्रमुख कार्यकारी अधिकृत (सीईओ) मा सुदेश खालिङ नियुक्त भएका छन् । एभरेस्टमा असोज ८ देखि औपचारिक कार्यकाल सुरु गरेका खालिङसँग ३५ वर्षदेखि बैंकिङ क्षेत्रमा काम गरेको अनुभव छ ।
सिटिजन्स बैंकको १६ प्रतिशत लाभांश घोषणा,काठमाडौं (कास) सिटिजन्स बैंक इन्टरनेसनलले आफ्ना सेयरधनीलाई १६ प्रतिशत लाभांश दिने घोषणा गरेको छ । राष्ट्र बैंकको स्वीकृति तथा बैंकको आगामी वार्षिक साधारणसभाले पारित गरेपछि लागू हुने गरी शुक्रबार बसेको बैंकको सञ्चालक समिति बैठकले उक्त प्रस्ताव स्वीकृत गरेको हो । आर्थिक वर्ष २०७७७८ मुनाफाबाट नगद लाभांश र बोनस सेयरसहित १६ प्रतिशत लाभांश वितरण स्वीकृत गरिएको बैंकले जानकारी दिएको छ ।
कञ्चनबारीमा सानिमाको शाखा,काठमाडौं (कास) सानिमा बैंकले विराटनगरको कञ्चनबारीमा आफ्नो नयाँ शाखा सञ्चालनमा ल्याएको छ । बैंकले शुक्रबारदेखि उक्त शाखा सञ्चालनमा ल्याएको हो । कलाकार मदनकृष्ण श्रेष्ठ र हरिवंश आचार्यले संयुक्त रूपमा शाखा कार्यालयको उद्घाटन गरे ।
कामना बैंकको 'केएस डीजी वालेट,काठमाडौं (कास) कामना सेवा विकास बैंकले केएस डीजी वालेट सञ्चालनमा ल्याएको छ । बैंकले मनम इन्फोटेकको सहकार्यमा उक्त डिजिटल वालेट सेवा सञ्चालनमा ल्याएको हो । बैंकका प्रमुख कार्यकारी अधिकृत प्रवीण बस्नेतले उक्त सेवाको उद्घाटन गरे । यसमार्फत ग्राहकले खाता खोल्न र कर्जा आवेदन दिनेलगायत सेवा प्रयोग गर्न सक्नेछन् ।
साओमी टीभीमा 'मी लेको छैन ? अफर,काठमाडौं (कास) साओमी नेपालले यसपालिको चाडबाडका लागि मी लेको छैन ? अफर सार्वजनिक गरेको छ । यो अफरअन्तर्गत ग्राहकले साओमीको मी एलईडी टीभी र अन्य सामान खरिदमा छुट पाउनेछन् । चाडबाडका बेला ग्राहकलाई कम्पनीले ल्याएका नयाँ सामान खरिद गर्न यस्तो अफर ल्याइएको साओमी नेपालका कन्ट्री जनरल म्यानेजर सौरभ कोठारीले जानकारी दिए । यो अफरपछि ग्राहकले साओमीको मी एलईडी टीभी ४ ए प्रो ३४ हजार ९ सय ९९ रुपैयाँ खरिद गर्न सक्छन् । साथै मी एलईडी टीभी४ ए ४० पनि अफरमा ३९ हजार ९ सय ९९ रुपैयाँ खरिद गर्न सकिने कम्पनीले जानकारी दिएको छ ।
एभरेस्ट प्रिमियर लिगका लागि साझेदारी गर्दै एचएमडी ग्लोबल,"काठमाडौं (कास) एचएमडी ग्लोबल, होम अफ नोकिया फोन्सले नेपालको घरेलु टी २० प्रतियोगिता एभरेस्ट प्रिमियर लिग (ईपीएल) मा काठमाडौं किङ्स इलेभेन (केकेएक्सआई) को आधिकारिक स्मार्टफोन साझेदार बन्ने घोषणा गरेको छ । असोज ९२३ सम्म सञ्चालन हुने ईपीएलको साझेदार हुन पाउँदा उत्साहित भएको एचएमडी ग्लोबल प्यान एसियाका जनरल मेनेजर रवि कुँवरले बताए । दराजको दसैं धमाका सुरु काठमाडौं (कास) अनलाइन सपिङ दराजले दराज दसैं धमाका सुरु गरेको छ । आइतबारदेखि सुरु धमाकाअन्तर्गत ग्राहकले १० लाखभन्दा बढी उत्पादनमा छुट पाउने जनाइएको छ । यसमा ग्राहकले कुनै पनि सामानको खरिदमा अनलाइन प्रिपेमेन्ट गर्दा २० प्रतिशत छुट, निःशुल्क सिपिङ, ५ हजार रुपैयाँसम्मको मेगा भौचर र एक रुपैयाँमै ५० हजार रुपैयाँ बराबरको उत्पादन जित्ने सकिने अवसर छ । बम्पर उपहारमा ग्राहकले टीभीएस एनटर्क १२५ स्कुटरसमेत जित्न सक्नेछन् ।"
गल्छी गाउँपालिकासँग नबिलको दिगो बैंकिङ सम्झौता,काठमाडौं (कास) धादिङको गल्छी गाउँपालिकासँग नबिल बैंकले दिगो बैंकिङअन्तर्गत उद्यमशीलता विकास र वित्तीय पहुँचको सम्झौता गरेको छ । बैंकका वाग्मती प्रदेश प्रमुख अमित श्रेष्ठ र गाउँपालिकाका अध्यक्ष कृष्णहरि श्रेष्ठले सम्झौतापत्रमा हस्ताक्षर गरे । सम्झौतामार्फत स्थानीय स्तरमा सञ्चालित विभिन्न उद्यमसम्बन्धी कार्यक्रम तथा तालिम लिई उद्यम गर्न इच्छुकलाई गाउँपालिकाले सिफारिस गरेपछि बैंकले कर्जा उपलब्ध गराउनेछ ।
"अफ्रिदीसँग आशा, चम्किए बर्ल","जितेन्द्रको बल र पवनको ब्याटयसअघि पवन सर्राफको अर्धशतकमा टस हारेर ब्याटिङमा आएको ललितपुरले निर्धारित २० ओभरमा ८ विकेट गुमाई रन १ सय ५७ बनाएको थियो । जितेन्द्र मुखियाले पहिलो ओभरमै २ विकेट लिएको स्थितिमा सम्भवतः ललितपुरले यो स्कोर कल्पना गरेको थिएन । ४० बलमा अर्धशतक बनाएका पवनले कुल ४४ बल खेल्दै ५ चौका र चार छक्का प्रहार गर्दै ६१ रन बनाए । ललितपुरको सुरुआत निकै दयनीय भएको थियो । जितेन्द्रले पहिलो बलमै ललितपुरका कप्तान कुशल भुर्तेललाई आउट गरेका थिए भने ओभरको अन्तिम बलमा सेन्डोन विराकोडीलाई २ रनमा आउट गरी काठमाडौंलाई निकै उत्कृष्ट सुरुआत दिलाए । कुशलले लेग स्टम्पतिर गएको बल हावामा उडाउन पुगेका थिए ।शंकर रानाले २७ बलमा १४ रनमात्र बनाए पनि उनले पवनलाई राम्रो साथ दिए । पवनले त्यसपछि योगेन्द्रसिंह कार्कीसँग अर्को राम्रो साझेदारी गरे । योगेन्द्रले २० बलमा तीन छक्कासहित ३३ रन बनाए । पवन र योगेन्द्रलाई बर्लले लगातार बलमा आउट गरे । राशिद खान १ रनमै आउट भए । ईपीएल खेल्ने पहिलो भुटानी खेलाडी बनेका मिक्यो दोर्जी १३ बलमा १ चौका र १ छक्का प्रहार गरी १७ रन बनाई अविजित रहे । नारायण जोशी ४ बलमा १२ रन बनाई अन्तिम ओभरमा आउट भए । जितेन्द्रले ४ ओभरमा १८ रनमात्र खर्चेर ४ विकेट लिए । बर्लले ४ ओभरमा २० रन खर्चेर २ विकेट लिए । गुलशन झाले ४ ओभरमा ३५ रन खर्चेर २ विकेट लिए । आफ्नो टोलीले सोचेभन्दा २०३० रन कम बनाएको कुशलले बताए । हाम्रो टिममा बलिङ राम्रै छ, तर आज केही मिलेन, सोचेजस्तो बलिङ भएन । ललितपुर साबिक विजेता हो, फाइनल खेल्ने नै अपेक्षा गरेका छौं, पहिलो खेल हारे पनि हामीसँग चार खेल बाँकी छ, त्यसमा राम्रो खेल्ने प्रयास गर्नेछौं, नियमित कप्तान ज्ञानेन्द्र मल्लले अन्तिम समयमा ईपीएल नखेल्ने निर्णय गरेपछि टिमको नेतृत्व गरिरहेका कुशलले भने ।"
वाग्मतीमा खेलकुदलाई न्यून बजेट,"कुन जिल्लालाई कति बजेट ?खेलकुदको पूर्वाधार निर्माण तथा खेलकुद प्रतियोगिताका लागि प्रदेश सरकारको खेलकुद बजेटबाट मकवानपुरले १० करोड ४२ लाख र चितवनले ६ करोड ७३ लाख बजेट प्राप्त गर्दा प्रदेशमा सबैभन्दा बढी बजेट सिन्धुपाल्चोकलाई १३ करोड ५० लाख बजेट विनियोजन गरिएको छ । रामेछापलाई ७ करोड ६ लाख, सिन्धुलीलाई ५ करोड ८९ लाख, नुवाकोटलाई साढे ४ करोड, धादिङलाई ३ करोड ३० लाख, काठमाडौंलाई एक करोड ११ लाख, काभ्रेलाई ४६ लाख, ललितपुरलाई ४४ लाख तथा भक्तपुर, दोलखा, र रसुवालाई ३९३९ लाख रुपैयाँ विनियोजन गरिएको परिषदले जनाएको छ ।"
चेल्सीसँग सिटीको बदला,"लन्डन (एएफपी) म्यानचेस्टर सिटीले च्याम्पियन्स लिग फाइनलमा बेहोरेको हारको बदला लिँदै चेल्सीविरुद्ध शनिबार स्टामफोर्ड ब्रिजमा १० को जित निकाल्दै प्रिमियर लिगमा ३ अंक जोडेको छ ।ग्याब्रियल जेससले प्रहार गरेको बल डिफ्लेक्ट हुँदै दोस्रो हाफको आठौं मिनेटमा भएको गोलले खेलमा दुई टिमबीचको फरक छुट्याइदियो । तर, यसअघि लगातार तीन जित निकालेको चेल्सीमाथि सिटीले योभन्दा सहज जित हात पार्न सक्थ्यो । गत सिजन सिटीको चेल्सीविरुद्ध सबैभन्दा पीडादायी हार पोर्टोमा भएको थियो । जसलाई अबुधाबीले सन् २००८ मा स्वामित्व लिएपछि पहिलोपल्ट च्याम्पियन्स लिगको उपाधि जित्नबाट वञ्चित गरिदिएको थियो ।पछिल्लोपल्ट गत मेमा भएको भेटमा होल्डिङ मिडफिल्डरबिना टिमलाई उतार्ने पेप ग्वार्डिओलाको निर्णयको खुबै आलोचना भएको थियो । त्यो गल्तीलाई फेरि प्रतिस्पर्धामा फर्कंदा रोड्रीमार्फत् सुधार गर्ने प्रयास गर्दै ग्वार्डिओलाको टिम बल पोसेसनमा पूर्णतः हाबी भयो । तर, सिटीको यस्तो वर्चस्वमा पनि फेरि राम्रो गोलकर्ताको अभाव खड्कियो । ग्वार्डिओलाले चेल्सीका रोमेलु लुकाकु वा म्यानचेस्टर युनाइटेडका क्रिस्टियानो रोनाल्डोजस्ता बक्स (पेनाल्टी क्षेत्र) मा खेलको निर्णय गर्न सक्ने हतियार नभएकामा शुक्रबार पश्चाताप गरेका थिए ।तैपनि सिटीले राम्रो टिममा केभिन डी ब्रुयन, फिल फोडेन, ज्याक ग्रेलिस र बर्नार्डो सिल्भालाई पहिलो रोजाइमा राख्दै समग्रमा सबैलाई अवसर दिएर खेलाए । धैर्य भएको सिटी पहिलो हाफमै अग्रता नजिक पुगेको थियो । रोड्रीले गोलकिपर एडुवार्ड मेन्डीको परीक्षण गरे । तर, त्यसमा बेल्जियन डे ब्रुयनले बल बाहिर प्रहार गरिदिए । सर्जियो अग्युरो गएपछि उनको स्थानमा यो सिजन जेससलाई खेलाइएको छ ।ब्राजिलियन खेलाडीले पहिलो हाफमै सिटीको सबैभन्दा राम्रो अवसर पाएका थिए । तर, सिल्भाको क्रसमा उनको प्रहार पोस्टभन्दा टाढा गयो । तर, जस्तोसुकै भए पनि सिटीको प्रदर्शन योग्य अग्रता दिलाउने काम जेससले ५३ औं मिनेटमा गरे । उनले प्रहार गरेको बल जोर्गिन्होसँग डिफ्लेक्ट हुँदै मेन्डीलाई उछिनेर गोलमा परिणत भयो । थोमस टचेल चेल्सीको प्रशिक्षक भएयता प्रिमियर लिगका २५ खेलमा उनको टिमले बेहोरेको १५ औं गोल हो त्यो । गोल स्कोररका लागि भन्दा पनि ग्रेलिसमाथि गत समरमा सिटीले १० करोड पाउन्ड लगानी गरेकोमा प्रश्न तेर्सियो । तर, मध्यान्तरपछि इंग्ल्यान्डका अन्तर्राष्ट्रिय खेलाडीले एकपल्ट सनसनीपूर्ण प्रहार गरे, जसलाई मेन्डीले रोकिदिए । उनको अर्को उत्कृष्ट प्रदर्शनमा थियागो सिल्भाले बल गोललाइनबाट क्लियर गरिदिए । टचेलले पोर्टोको एकमात्र गोलकर्ता काई हार्भटेजलाई उतारे पनि उनी लुकाकुसँग सहकार्य गर्दा अफसाइड भइदिए । सिटीले निरन्तर अवसर सिर्जना गर्यो । यस्तो फेरि एकपल्ट ग्रेलिसलाई मेन्डीले असफल पारिदिए ।सिटीलाई अर्को फाइदा के पनि भयो भने म्यानचेस्टर युनाइटेडलाई एस्टन भिल्लाले १० ले स्तब्ध पार्यो । ग्वार्डिओलाको टिमले चेल्सी, युनाइटेड र शीर्षस्थानको लिभरपुलसँग समान १३ अंक बनायो ।"
