शीर्षक,विवरण
"एसएसबीकै दोष किटानसहित प्रतिवेदन, सरकारको परीक्षा सुरु","महिना दिन लामो अध्ययनपछि तयार पारिएको प्रतिवेदन बुझ्दै गृहमन्त्री बालकृष्ण खाँणले प्रतिवेदन कार्यान्वयन गर्न सरकार प्रतिबद्ध रहेको बताए । प्रतिवेदन कार्यान्वयन गर्न सरकार प्रतिबद्ध छ, खाँणले भने, प्रतिवेदन कार्यान्वयन प्रक्रिया थाल्न गृह सचिवलाई निर्देशन दिन्छु । मन्त्री खाँणले निर्देशन दिँदा सचिव टेकनारायण पाण्डे पनि कार्यक्रममै थिए । यससम्बन्धी विषय समेटेर गृह सचिव पाण्डेले बुधबार परराष्ट्रमा पत्राचारको तयारी गरेका छन् । यो विषय भारतीय पक्षसँग जोडिएकाले राजनीतिक र कूटनीतिकस्तरमा कस्तो पहल हुन्छ भन्ने तथ्य महत्त्वपूर्ण हुनेछ । प्रतिवेदन आएकाले अब भने दोषीलाई ढाकछोप गर्न सरकारलाई पनि गाह्रो छ । यद्यपि प्रतिवेदन बुझेपछि गृह मन्त्रालयले जारी गरेको विज्ञप्तिमा अस्पष्ट भाषा प्रयोग गरिएको छ । घटना भारतीय एसएसबीका सुरक्षाकर्मीको उपस्थितिमा घटेको देखिएकाले निजहरूको संलग्नताका सम्बन्धमा अनुसन्धान गरी दोषीउपर कानुनी कारबाही गर्न र जयसिंह धामीका परिवारलाई उचित क्षतिपूर्ति र राहत उपलब्ध गराउन भारतीय पक्षसँग कूटनीतिक माध्यमबाट पहल गर्न साथै आश्रित परिवारलाई नेपाल सरकारका तर्फबाट पालनपोषण र शिक्षादीक्षाको व्यवस्थापन गर्न सिफारिस गरेको छ, गृह प्रवक्ता फणीन्द्रमणि पोखरेलद्वारा मंगलबार जारी विज्ञप्तिमा भनिएको छ । विज्ञप्तिमा एसएसबीका सुरक्षाकर्मीको उपस्थितिमा घटना भएको भनिए पनि उनीहरूको संलग्नताबारे अनुसन्धान गर्न भनिएको मात्र उल्लेख छ । दार्चुला प्रशासनले गृह मन्त्रालयमा आधिकारिक जानकारी दिएपछि गृहमन्त्री बालकृष्ण खाँणले साउन १७ मा सत्यतथ्य पत्ता लगाउन सहसचिव जनार्दन गौतमको संयोजकत्वमा नेपाल प्रहरीका डीआईजी पुरुषोत्तम कँडेल, राष्ट्रिय अनुसन्धान विभागका अनुसन्धान निर्देशक हुतराज थापा, सशस्त्र प्रहरीका एसएसपी सुरेशकुमार श्रेष्ठ र दार्चुलाकी सहायक प्रमुख जिल्ला अधिकारी ज्योत्स्ना भट्ट सम्मिलित पाँच सदस्यीय छानबिन समिति गठन गरेका थिए । समितिलाई १० दिनभित्र प्रतिवेदन बुझाउन भनिएकामा समय अपुग भएको भन्दै साउन २५, भदौ १ र ८ मा गरी तीन पटक म्याद थपिएको थियो । उता भारतीय पक्षले भने निरन्तर असहयोग गर्दै आए पनि नेपाल सरकारले कूटनीतिक पहलकदमी लिएको छैन । सीमावर्ती इलाकामा अपराध रोकथाम तथा नियन्त्रण र सूचना आदानप्रदान गर्न फिल्डमा नेपालतर्फ सशस्त्र प्रहरी बल (एपीएफ) र भारतमा सशस्त्र सीमा बल (एसएसबी) का आआफ्नै संयन्त्र छन् । यी निकायले कुनै विवाद अनौपचारिक छलफल वा औपचारिक बैठकबाट निरूपण गर्ने अभ्यास छ । तर, यति ठूलो घटना हुँदा पनि अनुसन्धानमा यी संयन्त्रबीच सार्थक बैठक भएको छैन । सुरक्षाकर्मीबाट समाधान नभएका समस्याबारे छलफल गर्न नेपालतर्फ प्रमुख जिल्ला अधिकारी र भारततर्फ डीएम (जिल्ला अधिकारी) रहेको साझा संयन्त्र हुन्छ । तर भारतीय प्रशासनले यो विषयमा बैठक र अनुसन्धान गर्नेभन्दा पनि असहयोग गर्ने र निष्क्रिय बस्ने रबैया देखाएको छ । तुइन खुस्काइएको स्थान मालघाटपारि भारतको पाङ्ला, गस्कु इलाकामा सब इन्स्पेक्टर (सई) को कमान्डमा एसएसबीका जवानहरू खटिन्छन् । घटना भएको दिन पनि एसएसबीका जवानहरू गस्कुमा खटिएको स्विकारोक्ति पिथौरागढका डीएम आनन्द स्वरूपले लिखित रूपमै गरेका छन् । दार्चुलाका प्रमुख जिल्ला अधिकारी सिद्धराज जोशीले घटनाकै दिन लेखेको पत्रको जवाफमा डीएम स्वरूपले यो विषय उल्लेख गरेका छन् । जयसिंह तुइनबाट नदी पार गर्ने क्रममा गस्कु क्षेत्रमा एसएसबीका जवानहरूलाई देखेपछि आत्तिएर नदीमा खसेको दाबी उनको छ । घटना हुँॅदा पिथौरागढको डीएम आनन्द स्वरूप थिए । घटनाको ४ दिनपछि नै उनको सरुवा भएको छ । स्वरूपको ठाउँमा साउन २० देखि आशिष चौहान आएका छन् । २०७७ माघ २९ देखि डीएम रहेका आनन्द स्वरूपले महाकाली नदी तटीय क्षेत्रमा सीमा अतिक्रमण, बाटो, पुलपुलेसा नष्ट गर्ने क्रम रोक्न नेपाली पक्षले पटकपटक पत्राचार र आग्रह गर्दा जवाफ नै फर्काएका थिएनन् । नयाँ डीएमले पनि अनुसन्धानमा सहयोग गरेका छैनन् । साउन २१ मा गृह मन्त्रालयबाट गएको छानबिन टोली भारतको गस्कुस्थित घटनास्थल पुगेको थियो । त्यहाँबाट मुस्किलले १ किमि माथि एसएसबीको पाङ्ला ब्यारेक छ । ब्यारेकमा भएका जवानले तुइन खुस्काएको आरोप लाग्दा पनि एसएसबीका कमान्डर महेन्द्र प्रतापले ब्यारेकबाट थप जानकारी दिएनन् । छानबिन टोली तुइन भएको ठाउँबाटै फर्किएको थियो । नेपाली पक्षले एसएसबीका जवानमाथि अनुसन्धान गर्न आग्रह गर्दा भारतीय पक्षले प्रमाण दिनुस्, हामी कारबाही गर्छौं भन्ने जवाफ दिएको थियो । तर, नेपाली प्रत्यक्षदर्शीको भनाइलाई उनीहरूले वास्ता गरेका छैनन् । घटनापछि गस्कु र पाङ्ला क्षेत्रमा वारिपारि गर्न र स्थानीयबीच घुलमिल र आउजाउमा एसएसबीले कडाइ गरेको छ ।"
कूटनीतिक पहलमा आलटाल,"जानकारी आएपछि बोलूँला ः राजदूत आचार्यनयाँदिल्ली नेपाली राजदूत नीलाम्बर आचार्यले दार्चुलाको तुइन घटनाको प्रतिवेदनबारे आफूलाई औपचारिक च्यानलबाट कुनै जानकारी प्राप्त भइनसकेको बताएका छन् । रिपोर्ट बुझाएको सुनेको छु, अब त्यसबारे सरकारले लिने निर्णयबाटै कूटनीतिक काम अगाडि बढ्छ, उनले भने, सरकारका तर्फबाट केही जानकारी आएपछि बोलूँला ।दूतावास स्रोतका अनुसार सरकारले प्रतिवेदन कार्यान्वयन गर्न परराष्ट्र मन्त्रालय पठाएमा परराष्ट्रले काठमाडौंस्थित भारतीय राजदूतलाई बोलाएर कूटनीतिक नोट दिन वा पठाउन सक्छ । त्यसको जानकारी दिल्ली दूतावासमा आएपछि भारतको विदेश मन्त्रालयमा कूटनीतिक नोट बुझाउन सकिन्छ । परम्परा त्यही हो, सरकारले परराष्ट्र मन्त्रालयलाई प्रतिवेदनको सिफारिसअनुसार प्रक्रिया अगाडि बढाउन निर्देशन दिएपछि मात्रै भारतसम्म कुरा पर्याइन्छ, दूतावासका एक अधिकारीले भने, सार्वजनिक चासोका विषयमा धेरै ढिलो गरी रिपोर्ट आएको छ, त्यो पनि सामान्यीकरण गरेर । अहिले परराष्ट्रमन्त्री पनि प्रधानमन्त्री आफैं हुनुहुन्छ । उहाँले के निर्देशन दिनुहुन्छ, त्यहीअनुसार मन्त्रालयले दार्चुला घटनामा भारतसँग कुरा राख्नेछ । भारतसमक्ष आफ्ना चासो कसरी राख्ने भन्नेमा धेरै बाटा रहेको उल्लेख गर्दै उनले मन्त्रालयले त्यसबारे तय गरेपछि दिल्ली दूतावासको भूमिका स्पष्ट हुने बताए ।"
देउवाको जोड एमसीसी अनुमोदन,"ओलीसँग सम्बन्ध सुधार्न खोज्दै देउवाप्रधानमन्त्री शेरबहादुर देउवाले प्रमुख प्रतिपक्षी दल एमालेका नेता केपी शर्मा ओलीसँग सम्बन्ध सुधार गर्ने प्रयास थालेका छन् । राजनीतिक दलसम्बन्धी अध्यादेश ल्याएर एमाले विभाजन गराएकामा आक्रोशित ओलीसँग कुरा गर्न प्रधानमन्त्री देउवाले आफ्ना विश्वासपात्र कानुनमन्त्री ज्ञानेन्द्र कार्कीलाई मंगलबार राति बालकोट पठाएका थिए । ओली र कार्कीबीच साढे दुई घण्टा कुराकानी भएको थियो । संसद्को सबैभन्दा ठूलो दल एमालेको सहयोगबिना संसद् सञ्चालन गर्न अप्ठ्यारो पर्ने देखेपछि देउवाले ओलीसँग सम्बन्ध बढाउन चाहेका हुन् । देउवाले मंगलबार बिहान मात्रै एमसीसी सम्झौता अनुमोदनसहित अध्यादेश अघि बढाउने एजेन्डामा सत्तारूढ दलसँग छलफल गरेका थिए । प्रमुख प्रतिपक्षले सहयोग गरे सरकारले तत्काल प्रतिनिधिसभा बैठक बोलाएर अध्यादेशलाई प्रतिस्थापन विधेयकमार्फत अघि बढाउने योजना बनाएको छ । अबको दुई साताभित्र पारित हुन नसक्दा अध्यादेश स्वतः निष्क्रिय हुन्छ । बजेटसम्बन्धी लगायत १५ वटा अध्यादेश ओली नेतृत्वकै सरकारले ल्याएको थियो । ती अध्यादेश पारित गराउन प्रक्रिया नछोट्याई सम्भव छैन । त्यसका लागि नियम निलम्बन गर्नुपर्ने हुन्छ । प्रतिपक्ष एमालेले सभामुखको भूमिका र राजनीतिक दलसम्बन्धी अध्यादेशको विरोधमा संसद् अवरुद्ध गर्ने संकेत दिएकाले सरकारले प्रतिनिधिसभा बैठक बोलाउनै सकेको छैन । तपाईंहरूसँग १ सय ६५ को संख्या छँदै छ, हाम्रो सहयोग किन चाहियो र ? ल्याउनुहोस् पारित गर्नुहोस्, कानुनमन्त्रीसँगको भेटमा ओलीको भनाइ उद्धृत गर्दै स्रोतले भन्यो, एमसीसी पारित गर्न पनि हाम्रो सहयोग आवश्यक छैन । तपाईंहरूसँग बहुमत भएपछि हामीले किन सहयोग गरिराख्नुपर्यो ? स्रोतका अनुसार ओलीले २० प्रतिशतमै पार्टी फुटाउन मिल्ने गरी राजनीतिक दलसम्बन्धी अध्यादेश ल्याएर एमाले विभाजन गराएको, पार्टीबाट कारबाहीमा परेका माधवकुमार नेपालसहितका १४ सांसदलाई सभामुख अग्नि सापकोटाले पूर्वाग्रही ढंगले जोगाएको र कारबाहीमा परेका सांसदलाई सनाखत गराएर निर्वाचन आयोगले पनि पार्टी विभाजन गराउने भूमिका खेलेको भन्दै कार्कीसँगको भेटमा चर्को असन्तुष्टि पोखेका थिए । कार्कीले मंगलबार नै एमाले संसदीय दलका उपनेता सुवास नेम्वाङसँग पनि कुराकानी गरेका थिए ।"
"वाग्मती सरकार अल्पमतमा, नयाँ सरकारको पहल सुरु","सुवास बिडारी (मकवानपुर), देवनारायण साह (मोरङ), अर्जुन शाह (धनगढी), सन्तोष सिंह (धनुषा), घनश्याम गौतम (रूपन्देही) र प्रतीक्षा काफ्ले (गण्डकी)"
भारतीय कप्तानको नेपाल साइनो,"बंगाली ज्वाइँ नेपाली मूलका भारतीय फुटबल हस्ती सुनील बंगालीका ज्वाइँ हुन् । भारतीय फुटबलका यी नायकले कोलकाताकी सोनम भट्टाचार्यसँग बिहे गरेका छन् । पूर्वफुटबलर तथा मोहन बगानका कप्तान सुब्रतो भट्टाचार्यकी छोरी सोनमसँग उनले कोलकातामा २०१७ डिसेम्बरमा लगनगाँठो कसेका हुन् । सन् २००३ देखि सुनील र सोनमबीच प्रेमसम्बन्ध झाँगिएको थियो । स्कटल्यान्डबाट बिजनेस म्यानेजमेन्ट पढेर फर्किएकी सोनमले कोलकातामा थ्री स्टार होटल सञ्चालन गरिरहेकी छन् । जब म मोहन बगानबाट खेल्थें त्यही समयदेखि सोनमको प्रेममा परेको थिएँ, सुनीलले भारतीय सञ्चारमाध्यमसँग भनेका थिए । सुनीलका ससुरा मोहन बगानका पूर्वकप्तान मात्रै होइनन्, सुनीलका मेन्टर पनि हुन् । सुनीलको बिहेमा पश्चिम बंगालका मुख्यमन्त्री ममता बनर्जीसहित विशिष्ट व्यक्तित्वको उपस्थिति थियो ।"
उपत्यकाको फोहोर आजदेखि उठ्ने,"(काठमाडौं)  सिसडोलवासीको अवरोध र वर्षाका कारण ल्यान्डफिल साइटसम्म पुग्ने सडक भत्किँदा उठ्न नसकेको काठमाडौं उपत्यकाको फोहोर बुधबारदेखि नियमित रुपमा उठ्ने भएको छ । फोहोर व्यवस्थापनमा गम्भीर नभएको भन्दै महानगर नेतृत्वको चर्को आलोचना भएपछि काठमाडौं महानगरपालिका प्रमुख विद्यासुन्दर शाक्यको संयोजकत्वमा मंगलबार काठमाडौंका प्रमुख जिल्ला अधिकारी, सडक विभागका महानिर्देशक, काठमाडौंका प्रहरी प्रमुखसहितको बैठकले यस्तो निर्णय गरेको हो । सिसोडोलवासी र महानगरबीच मंगलबार साँझै फोहोर बिसर्जनमा अवरोध नगर्ने सहमति जुटेपछि बुधबारदेखि फोहोर उठ्ने निश्चित भएको हो ।फोहोर विर्सजन कार्य अवरुद्ध हुँदा महानगरका चोकचोकमा फोहोरका डंगुर थुप्रिएको छ । लामो समयसम्म फोहोर नउठाउँदा उपत्यकामा प्रदूषण बढ्ने भएकाले सरोकारवाला निकायसँगको छलफलपछि फोहोर उठाउने निर्णयमा पुगेका छौं, शाक्यले भने, हामीले हल गर्न सक्ने स्थानीयका समस्या समाधान गर्छौं । समाधान गर्न नसक्ने समस्या भए सम्बन्धित निकायसँग समाधानका लागि पहल गर्छौं । तर लामो समयसम्म फोहोर नउठाउने कुरा हुँदैन ।गत भदौ ६ मा नुवाकोटको ककनी गाउँपालिका१ सिसडोलकी ७० वर्षीया पुतली बलामीको मृत्यु भए पछि स्थानीयले भदौ १० बाट ल्यान्डफिल साइटमा फोहोर लैजान अवरोध गर्दै आएका थिए । स्थानीयले फोहोरका कारण पानीको मुहान प्रदूषित हुँदा हैजाकै कारण बलामीको मृत्यु भएको दाबी गर्दै आएका थिए । स्थानीयमा हैजा फैलिएको त्रासबीच महानगरले त्यस क्षेत्रबाट भदौ १० मै ५ जना व्यक्तिको दिसा र ४ परिवारले पिउने पानीको नमुना संकलन गरेर भदौ ११ मा राष्ट्रिय जनस्वास्थ्य प्रयोगशाला पठाएको थियो । त्यसमा ३ वर्षीया बालिका, २७, ३८ र ५८ वर्षका ४ जना महिला र ६९ वर्षीय १ पुरुषको नमुना संकलन गरिएको थियो । भदौ १३ मा प्राप्त रिपोर्टअनुसार पानी र दिसा दुवै नमुनामा हैजाको जीवाणु नभेटिएको महानगरले स्पष्ट पारेको थियो । तर स्थानीयले अवरोध कायमै राखेका थिए । मंगलबार साँझ भने स्थानीय र महानगरका प्रतिनिधिबीच १४ बुँदे सहमति भएपछि उक्त अवरोध हटेको छ । मृतकका परिवारलाई क्षतिपूर्तिको विषय भने महानगर प्रमुख शाक्यको उपस्थितिमा टुंग्याउने दुवै पक्षबीच सहमति भएको छ ।शाक्यले स्थानीयहरूलाई कुनै पनि असर नपर्ने गरी फोहोर व्यवस्थापन गर्न लागिपरेको बताए । महानगरले विगतका दिनमा पनि सिसडोलबासीका विभिन्न माग सम्बोधन गर्दै आएको छ, शाक्यले भने, अहिले पनि उहाँहरूका जायज र महानगरले सम्बोधन गर्न सक्ने माग पूरा गर्न हामी सकारात्मक छौं । यसअघि प्रमुख शाक्यले फोहोर व्यवस्थापनका लागि सहयोग गरिदिन प्रधानमन्त्री शेरबहादुर देउवालाई समेत आग्रह गरेका थिए ।काठमाडौंका प्रजिअ कालीप्रसाद रिजालले महानगर प्रमुखको संयोजकत्वमा बसेको बैठकले बुधबार बिहान ६ बजेबाट फोहोर उठाउने निर्णय गरेको जानकारी दिए । फोहोर उठाउन र त्यहाँ व्यवस्थापन गर्ने सन्दर्भमा सुरक्षा चुनौती देखियो भने शान्तिसुरक्षाको व्यवस्था गृह प्रशासनले मिलाउने भन्ने भएको छ, उनले भने, त्यसका लागि जिल्ला प्रशासन कार्यालय नुवाकोट र काठमाडौंबीच समन्वय गरेर सुरक्षाको प्रवन्ध मिलाउने र तत्काल फोहोर व्यवस्थापन गर्ने निर्णय भएको छ ।पराजुलीले स्थानीय अवरोध भए बल प्रयोग गरेर भए पनि फोहोर व्यवस्थापन गर्ने बताए । फोहोर नगरपालिकाले उठाउँछ । स्थानीय ससाना विषय भए त्यो महानगरपालिकाले समन्वय गर्छ, पराजुलीले भने, मैले प्रहरीलाई स्पष्ट आदेश दिएको छु । उहाँहरूको स्थानीय समस्या भए लेखेर दिनुहोला । कसले सम्बोधन गर्ने हो छलफल गरेर अघि बढ्छौं । तर अवरोध गर्ने भन्ने हुन्न । हामी सकेम्म सम्झाइबुझाई गरेर शान्तिसुरक्षा कायम गर्दै फोहोर व्यवस्थापन गर्छौं । भएन भने बल प्रयोगको नियम प्रयोग गरेर भए पनि व्यवस्थापन गर्छौं ।काठमाडौंका प्रहरी प्रमुख प्रहरी वरिष्ठ उपरीक्षक अशोक सिंहले पनि सकेसम्म शान्तिसुरक्षा कायम गर्दै फोहोर व्यवस्थापन गर्ने र नभए बल प्रयोग गर्ने जानकारी दिए । स्थानीय व्यक्तिका समस्या छन् भने त्यसको सुनुवाई गर्ने प्रयास हुन्छ, सिंहले भने, त्यति गर्दा पनि अवरोध कायम भए कारबाहीको दायरामा ल्याएर भए पनि फोहोर व्यवस्थापन गर्छौं ।"
मकवानपुरका आइसोलेसन बन्द,"२५ प्रतिशतले लगाए पूर्ण खोपमकवानपुरका १८ वर्षमाथिका झन्डै २५ प्रतिशतले कोरोनाविरुद्धको खोपको पूर्ण मात्रा लगाएका छन् । संघीय सरकारले माघ १४ देखि ७ वटै प्रदेशबाट खोप अभियान सुरु गरेको थियो । त्यस दिन जिल्लाका १ सय १३ जना स्वास्थ्यकर्मी अभियानमा सामेल भएका थिए । त्यसयता भदौ १४ सम्म ७५ हजार ६ सय ७७ जनाले खोप लगाइसकेका कार्यालयका सूचना अधिकारी लक्ष्मण घिमिरेले बताए । जिल्लामा ४ लाख ६४ हजार ६ सय १३ जनसंख्या छ । १८ वर्षभन्दा बढी उमेर भएकाको संख्या ३ लाख ४ हजार ६ सय ४७ छ । त्यसमध्ये खोप लगाउनेको प्रतिशत २४८४ छ, उनले भने, पहिलो मात्रा लगाउने संख्या १ लाख ९ हजार ७ सय ५५ छ ।"
सुरुङ मार्गनजिक दिनैजसो पहिरो,"(काठमाडौं)  नागढुंगासिस्नेखोला सुरुङ मार्ग आयोजनाको धादिङतर्फको प्रवेशद्वार धुनीबेंसी९ मा पानी पर्नासाथ पहिरो खस्ने गरेको छ । सिस्नेखोलास्थित खत्रीपौवा डाँडोबाट लेदो माटोसहितको पहिरो खस्दा सडक अवरुद्ध हुने गरेको छ । झरिसकेको पहिरोलाई पालले छोपिएको भए पनि माथिबाट लेदो खसिरहेको छ ।गत असारयता पानी पर्नासाथ यो खण्डमा पहिरो झर्ने गरेको धुनीबेंसी९ का वडाध्यक्ष साइँला राईले बताए । पहिरोका कारण १२ घर जोखिममा छन् । तीमध्ये ६ घरलाई आयोजनाले कोठा भाडा बेहोरेर छुट्टै राखिदिएको छ । त्रिभुवन राजपथको नागढुंगानौबिसे सडकअन्तर्गत यो खण्ड भएर दिनहुँ ६ हजारभन्दा बढी सवारीसाधन गुड्छन् । जनप्रतिनिधिलाई जानकारी नै नदिई आयोजनाले काम गर्ने गरेको राईको दाबी छ । आयोजनाले पहिला सुरुङमा पर्ने जग्गाको मुआब्जा दिन र स्थानीयलाई मिलाउन सहयोग गरे पनि अहिले बेवास्ता गर्दै आएको छ, उनले भने । अहिलेको मुख्य चुनौती पहिरो रहेकाले नियन्त्रण गरेर अघि बढ्नुको विकल्प नभएको उनले बताए । पहिरोले गर्दा सडक साँघुरो भएको छ । काठमाडौं प्रवेश गर्ने नाका भएकाले पहिरो झरेपछि सवारी जाम पनि उत्तिकै हुने गरेको छ ।गाउँबस्ती नै जोखिममा पर्ने खतरा भएपछि केही समयअघि धादिङका प्रमुख जिल्ला अधिकारी, प्रहरी प्रमुख, सांसद, जनप्रतिनिधिलगायतको टोलीले पहिरोको अनुगमन गरी तत्काल संरक्षण गर्न पहल गर्ने निर्णय गरेको थियो । आयोजनासामु टोलीले पाँचबुँदे प्रस्ताव राखेको थियो, उनले भने, डाँडा काटेर हुन्छ कि पालले छोपेर, तत्काल उक्त क्षेत्रको सुरक्षा हुनुपर्यो । अन्यथा खोला नजिकैका बस्ती र फाँट तहसनहस हुन सक्ने जोखिम औंल्याएका थियौं । १२ घरको उचित व्यवस्थापन गर्न पनि सुझाव दिएको राईको भनाइ छ । जोखिममा परेका घरलाई मुआब्जा दिएर जग्गा अधिग्रहण गर्न भनेका थियौं, राईले भने, आयोजनाले प्रस्ताव लग्छौं र समस्या समाधान गर्छौं भने पनि अहिलेसम्म दिगो समाधान हुन सकेको छैन । सुरुङ निर्माणस्थल वरपरका डाँडाको माटो परीक्षण नै नगरी काम गर्दा यस्तो भएको हुन सक्ने उनको बुझाइ छ । सुरुङ खन्ने ठाउँको माटो परीक्षण गरियो तर अहिले पहिरो खसेको डाँडाको गरिएन, उनले भने, माटो परीक्षण नै नगरी विस्फोटन गराउँदा समस्या आएको हो कि ? २०७२ सालको भूकम्पले तहसनहस बनाएको जमिनमा विस्फोटको धक्काले समस्या निम्त्याएको उनको भनाइ छ । त्यसमाथि बर्खामा पानी पर्दा अर्को समस्या थपियो, राईले भने, यसबारे आयोजनालाई पटकपटक ध्यानाकर्षण गराइसकेका छौं, सुनुवाइ भने भएको छैन । मुख्य रूपमा पहिरोले असर गरेका ६ घरलाई ६ महिनाको घर भाडा दिएर अन्यत्र सारिएको नागढुंगासिस्नेखोला सुरुङ आयोजनाका निर्देशक नरेशमान शाक्यले जानकारी दिए । पानी परेपछि पहिरो सफा गर्दै सडक चलाउने गरिएको उनको भनाइ छ । डाँडोको एकदमै ठाडो स्लोप छ, उनले भने, ३० डिग्रीभन्दा माथि स्लोप भयो भने काम गर्न गाह्रो हुन्छ । भित्र चट्टान भएको र बाहिर माटो मात्र भएर समस्या भएको उनको भनाइ छ । वर्षा कम हुनासाथ उक्त ठाउँको भौगर्भिक अध्ययन हुने उनले बताए । त्यसपछि माटोको अवस्था कस्तो छ, थाहा हुन्छ, उनले भने, त्यसका लागि ड्रिलिङ मेसिन राख्न सकिएको छैन । अहिले चौबीसै घण्टा कर्मचारी राखेर पहिरो आउनासाथ मनिटरिङ गर्ने गरिएको उनले बताए । पहिरो गएर बीचमा बसेको माटो पानी पर्नासाथ झर्ने गरेको छ, ठूलो पहिरो भएर भने झर्दैन, शाक्यले भने, लेदो बगेर सडकमा झर्ने गरेको छ, जसले डेढ सय मिटर सडकलाई असर गरेको छ । पानी परेपछि पहिरोको समस्या बढ्दै गएको उनको भनाइ छ । ६ वटा घरलाई उक्त स्थानमा बस्न नमिलेको खण्डमा क्षतिपूर्ति दिएर सुरक्षित ठाउँमा स्थानान्तरण गरिने उनले जानकारी दिए । चालु आर्थिक वर्षमा पहिरोको समाधान र ५ सय मिटर सडक कालोपत्र गरिनेछ । पूर्वप्रधानमन्त्री केपी शर्मा ओलीले २०७६ कात्तिकमा सुरुङ मार्गको शिलान्यास गरेका हुन् । ४२ महिनामा सक्नुपर्ने सुरुङको निर्माण थालेको २२ महिना भयो । निर्माणको जिम्मा जापानिज कम्पनी हाज्मा एन्डोले लिएको छ । अहिलेसम्म धादिङ र काठमाडौं दुवैतर्फ गरेर १२ सय ५० मिटर सुरुङ खनिसकिएको छ । आयोजनाको अहिलेसम्मको भौतिक प्रगति २० प्रतिशत पुगेको छ । ६ सय कामदार निर्माणस्थलमा खटिएका छन् । २६८ किलोमिटर दूरी रहने सुरुङ निर्माणका लागि जापानको साढे १६ अर्ब रुपैयाँ ऋण सहयोग छ । निर्माण ठेक्का भने साढे २२ अर्ब रुपैयाँको छ । यसमा ६ अर्ब रुपैयाँ नेपाल सरकारले बेहोर्नेछ । अहिले नागढुंगादेखि सिस्नेखोलासम्म साढे ८ किमि दूरी छ ।"
"भदौ १६ : अनि, बदलियो वैदेशिक रोजगारीको आयाम","(काठमाडौं)  भदौ १६ भन्नासाथ धेरैको मानसपटलमा १७ वर्षअघिको घटना आउँछ, जुन दिन राजधानीमा आक्रोशित भीड तोडफोड र आगजनीमा उत्रिएको थियो । सरकारी कार्यालय, मस्जिद, मदरसा, वैदेशिक रोजगारसम्बन्धी संस्था, व्यापारिक प्रतिष्ठान, सञ्चार गृह उनीहरूको निसानामा परेका थिए । आक्रोशको कारण थियो अघिल्लो दिन इराकमा १२ नेपालीको हत्या भएको भिडियो सार्वजनिक हुनु । त्यस घटनापछि वैदेशिक रोजगारीमा नेपाली श्रमिकलाई कसरी पठाइँदै छ, उनीहरू कहाँ गइरहेका छन् भन्नेमा आमचासो बढ्यो । त्यति बेलासम्म वैदेशिक रोजगारीसम्बन्धी कुनै प्रस्ट नीति राज्यसँग थिएन । कुन देशमा कामदार पठाउने, कुनमा नपठाउने भन्ने मापदण्ड थिएन । भिसा र करारपत्र भएकै भरमा श्रमिकलाई उड्न दिइन्थ्यो । वैदेशिक रोजगार सम्बन्धित कामदार, दलाल र म्यानपावर कम्पनीको मात्र सरोकारमा थियो । त्यतिखेर वैदेशिक रोजगार ऐन (२०४२) त थियो तर निकै कमजोर । म्यानपावर कम्पनी खोल्न सजिलो थियो । श्रमिकको सुरक्षाप्रति राज्यको ध्यान थिएन, नेपाल वैदेशिक रोजगार व्यवसायी संघका पूर्वअध्यक्ष बलबहादुर तामाङले सम्झिए, कमजोर कानुनको फाइदा उठाउने प्रवृत्ति हावी थियो ।तामाङका भनाइमा इराक घटनापछि नै वैदेशिक रोजगारको क्षेत्रमा सरकार गम्भीर बनेको हो । त्यो घटनाबाट पाठ सिकेर सरकारले वैदेशिक रोजगारको क्षेत्रलाई व्यवस्थित गर्ने ऐन र नियम जारी गर्यो, उनले भने । वैदेशिक रोजगार ऐन, २०६४ वैदेशिक रोजगारको क्षेत्रलाई व्यवस्थित, सुरक्षित र मर्यादित बनाउने आधारभूमि बन्यो । त्यसपछि म्यानपावर कम्पनी खोल्न ७ लाख रुपैयाँ नगद र २३ लाख रुपैयाँ बैंक धरौटी चाहिने भयो । ठगी नरोकिएपछि र ठूलो संख्यामा श्रमिक ठगिँदा क्षतिपूर्ति रकम नपुग्ने भएपछि सरकारले दुई वर्षअघि म्यानपावर कम्पनी खोल्न चाहिने नगद र बैंक धरौटीमा बढाएको छ । पठाउने कामदार संख्याका आधारमा २ करोडदेखि ६ करोड रुपैयाँसम्म नगद र बैंक ग्यारेन्टी राख्नुपर्ने बाध्यकारी व्यवस्था गरिएको छ । २०६४ को ऐनले श्रमिकको स्वास्थ्य परीक्षण, अभिमुखीकरण तालिम, अनिवार्य बिमा, अंगभंग, घाइते र मृतक श्रमिकको परिवारलाई राहत दिन र अलपत्र श्रमिकको उद्धार गर्न योगदानमा आधारित कल्याणकारी कोषको व्यवस्था गरेको छ । श्रमिकलाई ठगीबाट जोगाउनका लागि नै पूर्वश्रम स्वीकृति र अन्तिम श्रम स्वीकृतिको प्रावधान ल्याइयो, वैदेशिक रोजगार ऐन, २०६४ जारी गर्दाका श्रममन्त्री रमेश लेखकले भने, म्यानपावर कम्पनीलाई दण्डजरिवाना, पीडित श्रमिकलाई क्षतिपूर्तिदेखि छिटो गतिमा न्याय सम्पादन गर्न वैदेशिक रोजगार न्यायाधिकरणको व्यवस्था भयो । यो ऐन लागू भएयता मात्रै कम्तीमा ४० लाख नेपाली श्रम स्वीकृति लिएर वैदेशिक रोजगारीमा गइसकेका छन् । तीमध्ये करिब ८८ प्रतिशत खाडी र मलेसिया गएका हुन् । यही ऐनमा टेकेर नै सरकारले श्रमिकका अधिकारलाई संरक्षण गर्न भन्दै मलेसिया, संयुक्त अरब इमिरेट्स, कतार, बहराइन, जोर्डन, दक्षिण कोरिया, मोरिसस, जापान र इजरायलसँग श्रम सम्झौतासमझदारी गरेको छ । श्रमसम्बन्धी अन्तर्राष्ट्रिय नीति, सिद्धान्त र मापदण्डलाई हेरी श्रम सम्झौतासमझदारी गर्ने अवस्थालाई महत्त्वपूर्ण उपलब्धिका रूपमा हेरिनुपर्छ, श्रम विज्ञ गणेश गुरुङले भने, तर श्रम सम्झौता गरेर मात्रै भने पुग्दैन । त्यसलाई दुई देशले कति महत्त्वका साथ कार्यान्वयन गरिरहेका छन् भन्नेले पनि अर्थ राख्छ । तत्कालीन श्रममन्त्री गोकर्ण विष्टले यो क्षेत्र सुधारका लागि थप काम गरेका थिए । काठमाडौंबाहिर ६ स्थानबाट पुनः श्रम स्वीकृति दिने व्यवस्था उनकै पालामा गरिएको हो । वैदेशिक रोजगारसम्बन्धी कुनै पनि विषयमा वैदेशिक रोजगार विभागमा मात्र नभएर प्रमुख जिल्ला अधिकारीसमक्ष उजुरी दिन समेत सकिने व्यवस्था गरियो । कल्याणकारी कोषबाट पाउने राहत रकम पाउन पालिकामार्फत निवेदन दिन सकिने व्यवस्था भयो । अभिमुखीकरण तालिमको पाठ्यक्रममा सुधार गरियो । विभाग र नेपाल प्रहरीको मानव बेचबिखनविरुद्धको ब्युरोबीच सम्झौता भयो । विदेशमा कानुनी प्रतिरक्षाका लागि सहायता उपलब्ध गराउने, नेपाली नियोगबाट मात्रै माग प्रमाणीकरण गर्ने र शून्य लागतमा प्राथमिकता दिई श्रम सम्झौता गर्नेमा जोड दिन थालियो । कानुनी र संरचनागत सुधार भए पनि श्रमिक समस्यामुक्त भने छैनन् । रोजगारदाता कम्पनीबाट श्रमिकविरुद्ध चरम शोषण र ज्यादती कायमै छ । राष्ट्रिय मानव अधिकार आयोगको पछिल्लो प्रतिवेदनअनुसार ५५६३ प्रतिशत श्रमिकलाई भर्ना प्रक्रियामा बताइएअनुसारको तलब, खाना खर्च वा अतिरिक्त कामको पारिश्रमिक नदिइने, समयमा भुक्तानी नहुने र रकम कटौती वा रोक्का गरिने समस्या अझै छ । ३६६२ प्रतिशतलाई भर्ना गर्दा एउटा काम भनेर गन्तव्यमा पुगेपछि रोजगारदाताले अर्को काममा लगाएको वा करारपत्रमा भनिएको भन्दा फरक काम गर्नुपरेको छ, प्रतिवेदनमा भनिएको छ, एउटा रोजगारदाताका नामबाट श्रम स्वीकृति लिएर भर्ना गरी गन्तव्य मुलुकमा पुगेपछि अर्को रोजगारदाताकहाँ पठाउने गरिएको छ । श्रमिकमाथि भइरहेको शोषणका सम्बन्धमा संसदीय समितिहरूले समेत चासो राख्दै आएका छन् । व्यवस्थापिका संसद्, अन्तर्राष्ट्रिय सम्बन्ध तथा श्रमसम्बन्धी संसदीय समितिको उपसमितिले २०७४ मा खाडी मुलुकको स्थलगत अनुगमन निरीक्षण गरी तयार गरेको प्रतिवेदनमा दोहोरो करारपत्रले श्रमिकमाथि ठूलो शोषण भइरहेको उल्लेख छ । खाडीका मुलुक पुग्ने ९० प्रतिशतभन्दा बढी कामदारलाई दोहोरो श्रम सम्झौता गर्न बाध्य पारिएको छ, प्रतिवेदनमा भनिएको छ, नेपालमा बढी तलब सुविधा भएको सम्झौतापत्र बनाई करार गराउने र उक्त करारबाट कामदार पठाएपछि गन्तव्य देशमा पुर्याएर पहिलाको सम्झौताभन्दा कम तलब तथा बढी करार अवधि भएको अर्को सम्झौतापत्र बनाई करार गराउने व्यापक प्रचलन रहेको पाइयो ।वैदेशिक रोजगारसम्बन्धी मागपत्र जाँचबुझ निर्देर्शिका, २०७५ को व्यवस्थाअनुसार दूतावासबाट प्रमाणीकरण भएका मागपत्रको प्रावधान पालना गरिएको छैन । रोजगारदाताले टिकट र भिसा खर्च व्यहोर्ने भनिएकामा श्रमिकलाई लागतको भार बोकाउने अभ्यास कायमै छ । २०७५ फागुनमा एजेन्टको व्यवस्था खारेज गरिएको छ । तर एजेन्सीहरूले अनधिकृत एजेन्टहरूमार्फत श्रमिक भर्ना गरिरहेकै छन् । वैदेशिक रोजगारीमा गएका वा जाने तयारीमा रहेका ९० प्रतिशतभन्दा बढीलाई व्यक्तिगत एजेन्टले मध्यस्थता गर्ने गरेका छन् । घरेलु श्रमिकले कानुनी प्रक्रिया पूरा गरेर गन्तव्य स्थानमा जान पाइरहेका छैनन्, आप्रवासी श्रमिकमाथि अध्ययन गरिरहेको इक्विडियम रिसर्च सेन्टरका दक्षिण एसिया निर्देशक रामेश्वर नेपालले भने, एजेन्ट र म्यानपावर कम्पनीले अनौपचारिक तवरले रोजगारीका लागि प्रशस्त मात्रामा पठाइरहेका छन् । भारतलगायतका देशको बाटो गरेर खाडी देश र इराकमा लैजाने गरेको भेटिन्छ । युरोप र अमेरिका लगिदिने भनेर ठूलो रकम असुल्ने र अलपत्र पार्ने घटना प्रशस्तै छन् । यसरी अनौपचारिक तवरले जानेको कतै अभिलेख हुँदैन । उनीहरू थप जोखिममा छन् । श्रमिकको लागत खर्च कटाउन सरकारले १० हजार रुपैयाँ सेवा शुल्क र शून्य लागतको नीति ल्याए पनि त्यो नै पछिल्लो समयमा सबैभन्दा बढी चुनौतीपूर्ण बनेको छ । मलेसिया र यूएईमा श्रमिक शून्य लागतमा जान पाउने द्विपक्षीय श्रम सम्झौता छ । तर यसको कार्यान्वयन पक्ष निकै फितलो छ । श्रमिकले पैसा तिर्ने तर तिरेको पैसाको रसिद नपाउने अवस्था छँदै छ । राष्ट्रिय मानव अधिकार आयोगले म्यानपावर व्यवसायीले लिएको रकमको रसिद नदिने अभ्यास व्यवस्थित र व्यापक तवरले भइरहेको भन्दै सरकारको ध्यानाकर्षण गराइसकेको छ । लागत शुल्कसम्बन्धी नीति नै व्यावहारिक छैन । यसबाट श्रमिक र म्यानपावर कम्पनीले समस्या भोगिरहेका छन्, नेपाल वैदेशिक रोजगार व्यवसायी संघका महासचिव सुजित श्रेष्ठले भने, सरकारले कि शून्य लागतमा पठाउने वातावरण बनाउनुपर्यो । होइन भने श्रमिकको एक महिनाको तलब बराबर सेवा शुल्क लिने व्यवस्था गर्नुपर्छ । सेन्टर फर द स्टडी अफ लेबर एन्ड मोबिलिटीका सहायक निर्देशक जीवन बानियाँले श्रमिकको हित र सुरक्षाका लागि रोजगारदाता मुलुकमा नेपाली कूटनीतिक नियोगलाई प्रदान गरिएको भूमिकालाई अझै बढाउन जरुरी रहेको बताए । कामदारलाई दोहोरो करार गराइएको भेटिए सम्बन्धित कम्पनीमाथि नै कारबाही गर्नका लागि दूतावासबाटै पहल हुनुपर्छ । श्रम स्वीकृतिको प्रक्रियालाई छरितो बनाइनुपर्छ, उनले भने, मानव बेचबिखन, तस्करी र वैदेशिक रोजगारबीचको अन्तरसम्बन्धको उचित ढंगले सम्बोधन हुनुपर्छ । श्रम विज्ञ गुरुङका अनुसार आफ्नो रोजीरोटीका लागि नेपालीले अझै जोखिम मोलिरहेका छन् । इराक घटनाले सबैको सातो खायो । तर त्यसपछि पनि नेपाली इराक जान रोकिएका छैनन् । अहिले पनि २५३० हजार नेपाली इराकमा कार्यरत छन्, उनले भने, पेट भोकै भएपछि मान्छे जस्तो पनि जोखिम लिन तयार हुन्छन् । राज्यले रोकेर मात्रै हुँदैन । त्यसलाई वैदेशिक रोजगारको च्यानलभित्र ल्याउनुपर्छ ।"
जुम्लाको स्याउलाई टेको देऊ,"लकडाउन को हल्ला जुम्ला पुगेसँगै भदौ तेस्रो सातातिर गुलियो पस्ने स्याउ गत साताबाटै टिप्न थालिएको छ । कोरोना संक्रमण दर ह्वात्तै बढेर देशका सहरी भूभागहरू बन्द हुन थाले भने स्याउ बारीमै कुहिने पीरले किसानहरू अतालिएका हुन् । अघिल्लो वर्ष पनि कोभिडका कारण बजार नपाएका उनीहरू अहिले यसरी हतारिनु अस्वाभाविक होइन । काँचै स्याउ बेच्नुपर्ने किसानको बाध्यताले यो खेतीसँग जोडिएको असुरक्षाको पाटो उजागर गरेको छ । यो समस्या आजको भने होइन, कोभिडले यसलाई सतहमा ल्याइदिएको मात्र हो । स्याउको आपूर्ति प्रणाली सहज र व्यवस्थित नभएसम्म यस्तो जोखिम रहिरहनेछ । त्यसैले सम्बद्ध सरकारी निकायलगायतका सरोकारवालाले स्याउको भण्डारण र बजारीकरणलगायतका पक्षलाई मजबुत बनाउने पहल थाल्नु अपरिहार्य छ । केही गरी बजार पाएनन् भने मकै र कोदो फलाउन छाडेर स्याउ रोपेका किसानहरू भोकै पर्छन् । यो सम्भावना किन पनि छ भने, कर्णाली राजमार्गमा कुन बेला कहाँ पहिरो खस्छ ठेगान छैन, बर्खामा बाटो अवरुद्ध हुनु सामान्य बनिरहेको छ । यस्तोमा बजार पुर्याउन दुईचार दिन मात्र ढिला भएमा स्याउको रस, रंग र स्वाद सबै बिग्रन्छ, अनि व्यापारी र उपभोक्ताको रोजाइमा पर्दैन । कोल्डस्टोरसहित व्यवस्थित स्याउ भण्डारणस्थलहरू हुन्थे भने किसानहरू हतारिनु पर्दैनथ्यो । जहिले भाउ पाइन्छ, उनीहरूले त्यस बेला स्याउ बजार पठाउन सक्थे । अहिले नै पनि समयअगावै टिप्नु पर्दैनथ्यो । जुम्लामा करिब ३ हजार ८ सय हेक्टर जमिनमा स्याउ खेती गरिने बताइन्छ, यसबाट यो फल स्थानीय अर्थतन्त्रको अभिन्न हिस्सा भइसक्यो भन्ने देखिन्छ । त्यसैले पनि फस्टाउँदो स्याउ खेतीलाई थप बल पुर्याउन यो व्यवसायसित जोडिएका जोखिम न्यूनीकरण गर्न पनि उत्तिकै ध्यान दिनुपर्छ । जब २०६७६८ सालतिर कर्णाली राजमार्गमा मोटर गुड्न थाल्यो, जुम्लाको खलंगा सुर्खेतसँग जोडियो । र मोटरसँगै पुग्यो एक घर, एक स्याउ बगैंचा को नारा पनि । त्यसपछि, राजमार्ग छेउछाउका गाउँ, रारा, लिही, तातोपानी र खलंगा बजारवरिपरि स्याउ रोप्ने, हुर्काउने र टिप्ने तालिम दिन गैरसरकारी संस्थाहरूको लर्को लाग्यो । जिल्ला कृषि कार्यालय पनि सक्रिय नै थियो । जुम्लाको स्याउ प्रांगारिक, रसिलो, गुलियो र गुणस्तरीय हुन्छ भनेर व्यापक प्रचारप्रसार गरियो । जिल्लामा चुनाव लड्ने सबै खाले नेताको चुनावी नारा बन्यो स्याउ, अझै बन्नेछ । पछिल्लो समय त यो देशैभर प्रसिद्ध बनिरहेको छ । काठमाडौंमै यहाँ जुम्लाको स्याउ पाइन्छ भन्ने साइनबोर्ड ठाउँठाउँमा देखिन थालेका छन् । नेपालगन्ज, सुर्खेत त सधैंको बजार भइहाल्यो । यसरी जडीबुटीमा निर्भर हिमाली अर्थतन्त्रको विकल्पका रूपमा स्याउ खेती उदाइरहेको छ, जुन निकै सकारात्मक पाटो हो ।जुम्ला अर्थतन्त्रका अन्य पक्ष पनि छन् । यहाँका पूर्वी तथा उत्तरी भेगका बासिन्दाहरूको जीवन मुगुको यार्सा र अन्य स्थानीय जडीबुटीले धानेका छन् । दक्षिणी तथा पश्चिमी क्षेत्रका गाउँहरू यतिखेर रित्तै छन्, दसैं लागेपछि मात्र भारतबाट फर्केकाहरूले भरिन्छन् ती बस्तीहरू । त्यसपछि पनि कात्तिक पूर्णिमासम्म बसेर उनीहरू उतै फर्किन्छन् । सिँचाइ अभावका कारण मकै, कोदो, सिमी फलाउन मुस्किल छ यो क्षेत्रमा । खलंगावरिपरिको तिला कर्णालीको तरेलीमा मार्सी धान फलाइन्छ, यो पनि जुम्लाको अनुहारै बनिसक्यो, अचेल त विदेशै पुगिसक्यो । बाटो पुगेसँगै जुम्लाको एक बोरा सिमी नेपालगन्जका दुई बोरा चामलसँग साटिन थालेको छ । हिमा र तिला नदीको छेउछाउमा व्यावसायिक तरकारी खेती पनि भइरहेका छन्, खलंगा बजारले खपत नगरेको तरकारी मान्म र सुर्खेत पुग्छन् । यसैमाझ अर्थोपार्जनको मजबुत आधारका रूपमा स्याउ खेती देखिन थालेको छ । किसानले बारीमै किलोकै ५० रुपैयाँ पाउँछन्, आफ्नै बगैंचा हुनेहरूको जीवनस्तर यसले उकासिदिएको छ ।जुम्लाको हावापानी स्याउका लागि उपयुक्त छ । तर स्याउ फलाउने उत्प्रेरणाका लागि अरू पक्ष पनि उत्तिकै महत्त्वपूर्ण हुन्छन् । एक घर, एक बगैंचा नीति तब मात्र सफल हुन्छ, जब यहाँको उत्पादन सहजै बजार पुर्याउन सकिन्छ । यसका लागि पालिकाहरूले कोल्डस्टोरसहितको भण्डारणस्थल बनाउनुपर्छ । निश्चित क्षेत्रको उत्पादन मात्रा यकिन गरेर यस्ता केन्द्रहरू बनाउनु उचित हुन्छ । यसमा प्रदेश र संघले बजेट र प्राविधिक सहयोग पुर्याउनुपर्छ । अहिले कोभिडको समस्या देखिए पनि यातायात सञ्जाल भरपर्दो नभएकाले भण्डारण सधैंकै सवाल हो । राम्रो बजार भाउ पाउन पनि यो जरुरी पर्छ । भण्डारण सुविधा भएपछि, किसानले उपयुक्त समयमा आफ्नो उत्पादन बजार पुर्याउन सक्छन् । अनि मूल्य नपाउँदा पनि स्याउ बेच्नुपर्ने बाध्यताबाट छुटकारा पाउँछन् । स्याउको जुस, जाम र मदिरालगायतका उद्योगहरू जुम्लामै खोल्न सक्दा पनि किसानहरूलाई राहत हुन सक्छ । यसतर्फ पनि सरकारले विचार पुर्याएर निजी क्षेत्रको ध्यान खिच्नुपर्छ ।"
जयसिंह धामीको नियति र सरकार,"तुइन घटना थामथुम पार्ने सरकारको प्रयास समाचारले निराश बनायो । भारतको हेपाहा प्रवृत्तिका कारण सीमानाका र उतै रोजगारीका लागि पुग्ने नेपालीहरूले अनेकन ज्यादत भोग्दै आएका छन् । देश गणतन्त्रसम्म आइपुग्दा पनि नेपालीले तुइन चढेरै जीवन चलाउनुपरेको छ । योजस्तो विडम्बना अरू के हुन सक्छ । अझ आफ्नै देशमा आवतजावत गर्दा पनि अर्काको भूमि प्रयोग गर्नुपर्ने बाध्यताले हाम्रा नेताहरूलाई गिज्याइरहेको छ । यो कहिलेसम्म ? जयसिंह धामीको जस्तै हबिगतमा नेपालीहरूले कहिलेसम्म भोगिरहनुपर्ने हो ? सम्बन्धित निकायले छिटोभन्दा छिटो आफ्नै भूमिबाट आउजाउ गर्ने वातावरण मिलाउनुपर्छ । अनि यस्तो घटना नदोहोर्याउन भारत सरकारलाई कूटनीतिक माध्यमबाट ध्यानाकर्षण गराउन सक्नुपर्छ । अनि मात्र देशमा सरकार भएको आभास मिल्नेछ । बलराम थापा, क्षेत्रपाटी, काठमाडौंगत साउन १५ गते मान्छेले हेर्दाहेर्दै भारतीय सीमा सुरक्षा बलका सदस्यबाट भएको जघन्य अपराधको अनुसन्धानमा नेपाल चुकेको छ । गतहप्ता भारतीय विदेश विभागका प्रमुखको नेपाल आगमनका क्रममा एक जना नेपालीमाथि भारतीय सीमा सुरक्षा बलका सदस्यबाट भएको घटनाबारे चुइँक्कसम्म पनि आवाज नउठ्दा आमनेपाली झस्किएका थिए । एक जना नेपालीले पार गर्दै गरेको तुइन फुस्काइदिने भारतीय अपराधकर्मी नेपालका तर्फबाट कूटनीतिक पहलबिना नै उन्मुक्ति पाउँछ भने सीमामा रहेका नेपालीको दिगो सुरक्षाको सुनिश्चितता के होला त ? नेपाली राजनीतिमा भारतीय हस्तक्षेप, नेपाली भूभागमा भारतीय अतिक्रमण अनि नेपाली जीवनमाथि भारतीय ज्यादतीजस्ता कुराहरूले हाम्रा स्वाभिमान कतै लिलाममा परेको त होइन ? एक जना नागरिकका लागि आत्मसम्मान र स्वाभिमान सबैभन्दा प्यारो हुन्छ । बारम्बारको भारतीय हेपाइ र पेलाइले नेपाली मनहरू टुटिरहेको बखत फेरि पनि दिनदहाडै एक जना नेपाली चढेको तुइन फुस्काइदिनेजस्तो जघन्य अपराधको छानबिनमा नेपाली पक्षबाट देखाइएको उदासीनताले कुन नेपालीको मन आन्दोलित नहोला ? घटना भारतीय सीमा क्षेत्रमा भएको हो । तत्कालीन जनआक्रोशलाई साम्य पार्ने उद्देश्यले नेपालको तर्फबाट छानबिन समिति पनि गठन भयो । उक्त छानबिन समितिलाई भारतीय सीमानाभित्र अनुसन्धान गर्न दिइएन भन्ने समाचार यसअघि नै सार्वजनिक भइसक्दा, यसतर्फ कूटनीतिक पहल किन भएन ? उक्त घटना भारतीय भूमिमा र भारतीय पक्षबाट भएको सत्यतालाई मध्यनजर राख्दै भारतीय पक्षबाट नै छानबिन समिति गठनका लागि पहल गर्दै कूटनीतिक प्रयास किन गरिएन ? यसअघि भएका क्रस क्राइमका घटनामा नेपाल र भारतीय पक्षबीच हुने गरेका सहमति र सहकार्य यसपटक हुन नसक्नुमा कतै नेपाल पक्षको उदासीनता त जिम्मेवार छैन ? एकातर्फ घटनाको छानबिनका लागि समिति गठन गरेको अवस्था र अर्कातर्फ सरकारले राहतस्वरूप १० लाख उपलब्ध गराउने निर्णयले घटनाको ढाकछोपमा सरकारी संलग्नता रहेको स्पष्ट बुझ्न सकिन्छ । एक जना व्यक्तिको ज्यान जाने गरी भारतीय पक्षबाट भएको यत्रो ठूलो घटनामा नेपाली पक्षको मौनताले हाम्रो स्वाभिमान र आत्मसम्मान अरू ज्यादा खतरामा परेको अनुमान लगाउन सकिन्छ । यस्तो गम्भीर अपराधमा संलग्न अपराधी उम्कन नपाओस् । सरकारले आफ्नो उपस्थिति देखाओस् । उत्तम पुडासैनी, जोरपाटी, काठमाडौं"
विमानमा उडाइएको जनताको कर,"ग्राउन्डेड चिनियाँ जहाजको घाटा अकासिँदो समाचारले मन दुःखायो । किनभने नेपाल वायु सेवा निगमलाई आन्तरिक उडानमा अब्बल बनाउन सरकारले सात वर्षअघि चीनबाट ल्याइएका ६ वटा जहाज सञ्चालन गर्दा २०७७ असारसम्म साढे २ अर्ब घाटा भएको देखाई, ती जहाज नउडाउने गरी ग्राउन्डेड गरिएको छ । विमानहरू ग्राउन्डेड भएपछि ग्राउन्ड बिमाबापत दैनिक साढे ३ लाख तथा एक वर्षमा बिमाको रकम १२ करोड थपिएको छ । सरकारले झन्डै १० अर्ब रुपयाँ लगानी गरेका जहाज थन्किँदा बुद्ध एयरले झन्डै ९ अर्बमा ७२ सिट क्षमता भएका १७ वटा सेकेन्ड ह्यान्ड एटिआर जहाज किन्न पुग्छ । यता २०७१ वैशाखपछि पटकपटक गरी चार वर्ष लगाएर ल्याएका चिनियाँ जहाज पूर्ण क्षमतामा उड्न नपाउँदै १३ महिनादेखि थन्किएर खिया लाग्दै छ । राष्ट्रिय ध्वजावाहक विमान ग्राउन्डेड गरे पनि पार्किङ, बिमा रकम अन्यको दाँजोमा ३५ प्रतिशत बढी रहेको अन्य जहाजको तुलनामा पार्टपुर्जा खर्च ४ गुणासम्म महँगो पर्ने पाइलटको अभाव र पाइलट तयार गर्दा हाल सञ्चालित एयरबस ३२० का पाइलटको भन्दा महँगो पर्ने निर्णय गरेको समाचार छ । त्यति मात्र नभई यी जहाजले म्यानुअलमा उल्लेख गरेभन्दा २५ देखि ६७ प्रतिशतसम्म कम भार बोक्ने, पाइलट तालिम खर्च अन्यको तुलनामा ७८ प्रतिशतसम्म महँगो पर्ने, इन्धन खपत पनि बढी, टाइप रेटिङ तालिम खर्च पनि ३० प्रतिशतले बढी, ८ जना पाइलटको न्यूनतम तलब, डिप्रिसिएसन कट्दा ७ लाख, बिमाबापत ३ लाख, पार्किङ शुल्क ५ हजार ७ सय, कामविहीन पाइलटहरूलाई न्यूनतम तलब १६ हजार गरी प्रत्यक्ष खर्च १० लाखभन्दा बढी देखिन्छ । हुन त निगमले चिनियाँ जहाज उडाएको दोस्रो वर्ष (२०७२) देखि नै सञ्चालन गर्न नसकिने भन्दै आएको र गत आर्थिक वर्षदेखि चिनियाँ जहाज सञ्चालन गर्दा थुप्रै समस्या देखिएकाले आफ्नो बेडा ( फ्लिट) बाट हटाउने निर्णय गरेको थियो ।यसरी चिनियाँ जहाजको हरेक पाइलापाइलामा खर्च, भारबहन क्षमतामा कमी, इन्धन खपत बढी, पाइलटको अभाव, पाइलट टिम तयार गर्न तालिम खर्च महँगो, यिनै जहाजका लागि २० जनासम्म पाइलट राखेर पनि उडान भर्न समस्या, जहाज ग्राउन्डेड गर्दा पनि खर्च बढिरहने, यी जहाज उडाउँदा भइरहेको सञ्चालन घाटा देखाउँदै महालेखाले २०७१ देखि २०७७ सम्म बर्सेनि राम्ररी सञ्चालन गर्न दिएको निर्देशनलाई लत्याई ६ वर्ष किन गुजार्यो ? आखिर ग्राउन्डेड गर्नुपर्ने जहाज खरिद गर्नाको कारण के हो ? जहाज खरिद गर्नुभन्दा पहिले गन्तव्य र पाइलटको योजना किन गरिएन ? अनि अहिले ग्राउन्डेड गरेर पनि खर्च व्यहोरिरहने जहाजलाई लिलाम बिक्री गर्न किन सकिएन ? विमान खरिद गर्ने निर्णय कसको पालामा भएको थियो ? राम्ररी छानबिन गरी कारबाही गर्न किन सकिन्न ? मुलुकका गन्तव्यमा उडान भर्न नमिल्ने र आम्दानीभन्दा खर्च बढी गराउने यस्ता बेकम्मा जहाज खरिद गर्ने निर्णय गर्नाको कारण के हो ? वाइडबडी विमानको कमिसन कुम्ल्याएर ऋण बोकेजस्तै यी जहाज थन्काएर ऋण बोक्ने ? खरिद प्रक्रिया र सञ्चालनका तौरतरिकाबारे छानबिन किन भएन र जहाज बिक्री, भाडामा दिने वा चीनलाई नै फिर्ता गर्न किन सकिएन ? यस्ता प्रश्नको जवाफ निगमले दिनु पर्दैन ? गंगाराज अर्याल, पाणिनि८, अर्घाखाँची"
वित्तीय अराजकताको पराकाष्ठा,"महालेखा परीक्षकको ५८ औं वार्षिक प्रतिवेदनले आव २०७६७७ मा तीन तहकै सरकारका विभिन्न अंग र निकायमा गरेको कुल लेखापरीक्षण अंक ५३ खर्ब २७ अर्ब ९१ करोड रुपैयाँमध्ये १ खर्ब ४ अर्ब ३८ करोड बेरुजु देखाएको छ । कुल बेरुजु रकममा असुल गर्नुपर्ने २६ प्रतिशत, नियमित गर्नुपर्ने ५९६५ प्रतिशत र पेस्की रकम १४३४ प्रतिशत छ । आर्थिक कार्यविधि तथा वित्तीय उत्तरदायित्व ऐन२०७६ अनुसार, बेरुजु भनेको प्रचलित कानुनबमोजिम पुर्याउनुपर्ने रीत नपुर्याई, राख्नुपर्ने लेखा नराखी अनियमित वा बेमनासिब तरिकाले गरिएको आर्थिक कारोबार हो । बेरुजु भनेको सरकारी आर्थिक कारोबारको अनियमित रकम नै हो, जुन अद्यावधिक हुन सकेको छैन, जथाभावी खर्च गरिएको छ । बेरुजुको अंक बढी हुनु भनेको वित्तीय अनुशासनहीनता पनि हो । कानुन र विधिको शासनमा बेरुजु देखिनुलाई राम्रो मानिँदैन ।तीन तहकै सरकारको बेरुजु रकम कहालीलाग्दो छ । तर प्रदेश र स्थानीय तहभन्दा संघीय निकायहरूले कानुन पालनामा अलि बढी लापरबाही गरेका छन् । असुल गर्नुपर्ने रकमको ग्राफ धेरै ठूलो छ । संघीय मन्त्रालय तथा निकायहरूको कुल बेरुजु रकममा करिब ४६ प्रतिशत असुल गर्नुपर्ने खालको छ, नियमित गर्नुपर्ने ४१ प्रतिशत र पेस्की रकम १३ प्रतिशत छ । प्रदेश र स्थानीय तहको कुल बेरुजुमा असुल गर्नुपर्ने रकम क्रमशः ९७९ प्रतिशत र १३४१ प्रतिशत छ । नियमित गर्नुपर्ने र पेस्की रकम प्रदेशको ७४३५ प्रतिशत र १५८६ प्रतिशत छ भने स्थानीय तहको क्रमशः ६९०१ प्रतिशत र १७५८ प्रतिशत । संघीय मन्त्रालय र निकायका तुलनामा प्रदेश र स्थानीय तहको असुल गर्नुपर्ने रकमको विवरण थोरै छ । यस तथ्यले संघीय सरकारका तुलनामा प्रदेश र स्थानीय तह अलि अनुशासित छन् भन्ने पुष्टि गर्छ । तर कुल लेखापरीक्षण अंकलाई हेर्दा स्थानीय तहको बेरुजु प्रतिशत सबभन्दा धेरै (५० प्रतिशत) छ भने प्रदेशको २७४ प्रतिशत र संघको २८५ प्रतिशत । कुल बेरुजु रकम अन्य निकायको भन्दा प्रदेशको न्यून छ । नजिक भएका कारण नागरिकलाई स्थानीय तहले बेरुजुलगायतका सम्बन्धमा जवाफ दिनुपर्ने हुन्छ । तत्कालीन ओली सरकारसँग करिब दुईतिहाइको बहुमत थियो । सरकारको इच्छाशक्ति भएको भए वित्तीय सुशासन कायम गर्न सकिने सम्भावनाहरू प्रशस्तै थिए । तर वित्तीय सुशासनको त कुरै छाडिदिऔं, योजना तथा कार्यक्रमको कार्यान्वयनमा पनि खासै सुधार हुन सकेन । राष्ट्रिय गौरवका परियोजनासहित कतिपय रणनीतिक महत्त्वका आयोजनाहरूको कार्यान्वयनको गति कछुवाको जस्तै रह्यो । महालेखाको प्रतिवेदनअनुसार, राष्ट्रिय गौरवका आयोजनाहरू २४ वटा रहे पनि यिनको भौतिक प्रगति १५ प्रतिशतभन्दा न्यून छ । आव २०६७६८ मा सुरु गर्ने भनिएको पश्चिम सेती जलविद्युत् आयोजना करिब साढे तीनवर्षे ओली शासनकालमा पनि सुरु हुन सकेन । एमाले र माओवादी केन्द्रको संयुक्त चुनावी घोषणापत्रमा चार वर्षमा सक्ने लक्ष्य लिइएको काठमाडौंतराई मधेस द्रुतमार्ग (फास्ट ट्र्याक) को भौतिक प्रगति ११ प्रतिशत छ । आव २०८०८१ मा सक्ने भनिएको सुनकोसी मरिन डाइभर्सन आयोजनाको प्रगति शून्य दशमलब ५ प्रतिशत मात्र छ । रेलवे तथा मेट्रो विकास आयोजनाको प्रगति २० प्रतिशत छ । मुलुकको सामाजिकआर्थिक विकास लगायतमा महत्त्वपूर्ण योगदान पुर्याउने यस्ता गेमचेन्जर परियोजनाहरूको कार्यान्वयनको सुस्त गतिले नै ओली सरकार विकासप्रति त्यति संवेदनशील थिएन भन्ने पुष्टि गर्छ । कोभिड१९ का कारण आयोजनाहरू प्रभावित भएको भन्ने हो भने पनि यसको प्रभाव आव २०७६७७ का पछिल्ला तीन महिनापछि मात्र परेको हो । अघिल्ला अढाई वर्ष र कोभिडकालका नौ महिना त सामन्य र सहज नै थिए । राष्ट्रिय गौरवका आयोजनाहरू मात्र हैन, भूकम्पबाट विस्थापित व्यक्ति तथा परिवारको पुनर्बास र स्थानान्तरण एवं अन्य आवश्यक पूर्वाधार निर्माणमा समेत अपेक्षित उपलब्धि हासिल हुन सकेको छैन । जस्तो ६४ वटा एकीकृत बस्ती विकास गर्ने भनिएकामा ३१, विश्वविद्यालय तथा कलेज भवन ६९ वटा पुनर्निर्माण गर्ने भनिएकामा १४, ७७९९९ वटा निजी आवास प्रबलीकरण गर्ने भनिएकामा जम्मा ३०२ वटा मात्र गरिएका छन् । धरहराको वित्तीय प्रगति ५५ प्रतिशत र भौतिक प्रगति ४५ प्रतिशत हुँदाहुँदै जबर्जस्ती उद्घाटन गरिएको बेहोरा पनि महालेखाको प्रतिवेदनमा छ । आयोजनाहरूको कार्यान्वयनसँग सम्बन्धित ठेक्का व्यवस्थापनमा पनि लापरबाहीको पराकाष्ठाको चित्रण छ । आर्थिक कार्यविधि नियमावलीले ठेक्कापट्टा स्वीकृत गर्ने काम पहिलो चौमासिक अवधिमा सक्नुपर्ने व्यवस्था गरेको छ । तर कुल ठेक्का बन्दोबस्तीको ८००९ प्रतिशत दोस्रो र तेस्रो चौमासिकमा गर्ने गरिएको छ । कुल ठेक्का रकमको ३२ प्रतिशत असार महिनाको छ । ठुल्ठूला ठेक्कापट्टामा बालुवाटारबाट सीधै हस्तक्षेप हुने गरेका कारण पनि आयोजना कार्यान्वयन प्रभावकारी हुन नसकेको सार्वजनिक खरिद अनुगमन कार्यालय र अन्य सरोकार निकायका कर्मचारीहरू नै बताउँछन् । भौतिक पूर्वाधार र कतिपय विकासे मन्त्रालयका मन्त्रीहरू ठेकेदार र कर्मचारीहरूसँग मोलमोलाइमा लाग्ने गरेको गाइँगुइँ अहिले पनि सिंहदरबारका भित्ताहरूमा सुनिन्छ । आयोजनाहरू समयमा सुरु नहुनु, सुरु भए पनि कार्यान्वयनको गति सुस्त हुनु, पटकपटक म्याद थप गर्दा पनि ठेकेदारले नटेर्नुजस्ता कारण जोकोहीले भन्न सक्छ आयोजनाहरूमा मिलेमतो र लेनदेन हुने गरेकै छ । ठेकेदारसँग सम्झौता भएको १० वर्षसम्म पनि परियोजनाको थालनी नभएको जस्तो विडम्बनापूर्ण विवरणसमेत महालेखा प्रतिवेदनमा छ । कार्यालयमै उपलब्ध जनशक्तिबाट गर्न सकिने कामसमेत परामर्श सेवाबाट गर्ने गरिएको छ । भौतिक पूर्वाधार तथा यातायात, सहरी विकास, ऊर्जा जलस्रोत तथा सिँचाइ र खानेपानीलगायतका १० वटा मन्त्रालय र निकाय मातहतका एकाइले २ अर्ब ६० करोड रुपैयाँको परामर्श सेवा लिई खर्च गरेका छन् । निश्चय पनि यस्ता गतिविधिका कारण परियोजनाहरूको लागत बढ्छ । कर्मचारीहरूले अपेक्षित काम नगर्ने तर केही कर्मचारी परामर्शसेवामै गुप्त रूपमा संलग्न हुने गरेको पनि सुनिएको छ । प्रतिवेदनमा यीलगायत अनियमितताका दर्जनौं तथ्य छन् । जस्तो नेपाल ट्रस्टका नाममा रहेको गोकर्ण फरेस्ट रिसोर्ट निर्माण तथा सञ्चालनका लागि लिजमा दिइएको २ हजार ७ सय ९२ रोपनी जग्गाको ३० वर्षे म्याद सकिन ६ वर्ष बाँकी छँदै बिनाप्रतिस्पर्धा २०८२ देखि लागू हुनेगरी २५ वर्षका लागि थप गरिएको छ । सम्पत्तिको वर्तमान र भविष्यको लाभ लागत विश्लेषण नगरी बिनाप्रतिस्पर्धा लिज अवधि बढाउनु नीतिगत भ्रष्टाचार हो कि हैन ? यसको जवाफ ओली सरकारले दिनुपर्दैन ? महालेखाले समेत यसलाई औचित्यपूर्ण नभएको ठहर गरेको छ (पृष्ठ ४१) । यस विषयमा सञ्चारमाध्यमहरूले त्यस बेलै व्यापक टीकाटिप्पणीसमेत गरेका थिए । ओली सरकारका पालामा रकमान्तरको अनियमितताले पनि सीमा नाघेको छ । १० प्रतिशतभन्दा बढी रकमान्तर गर्न नपाइने विनियोजन ऐनको भावनाविपरीत ५३२ प्रतिशतसम्म रकमान्तर र स्रोतान्तर गरिएको छ (पृष्ठ ५५ र २९४) । कुल बजेटकै सन्दर्भमा पनि १५ खर्ब ३२ अर्ब ९६ करोड रुपैयाँमध्ये ३ खर्ब ३३ अर्ब ९७ करोड रकमान्तर गरिएको छ । असारमा मात्र ८५ अर्ब ८३ करोड र असार २५ गतेपछि ३१ अर्ब ३९ करोड रकमान्तर गरिएको छ । आफैंले संसद्मा पेस गरेपछि बनेको कानुनको मर्मविपरीत जथाभावी रकमान्तर र स्रोतान्तर गर्नु वित्तीय अनुशासनका दृष्टिले गम्भीर अपराध हो । यस्ता विषयमा संसद्को लेखा समितिलगायतले बोल्नुपर्ने हो तर ओली शासनकालमा संसद्का समितिहरू नै निकम्माजस्तै भएबनाइए । स्वतन्त्र तरिकाले छलफल गर्दा पनि बालुवाटारबाट सीधै धम्क्याउने गरिएको समितिहरूका केही सभापति नै स्वीकार गर्छन् । नयाँ शासन व्यवस्थाको सुरुवातसँगै आर्थिक वर्ष प्रारम्भ हुनुभन्दा डेढ महिनाअगाडि बजेट प्रस्तुत गर्ने संवैधानिक व्यवस्था भए पनि आयोजनाहरूको कार्यान्वयन तथा खर्च गर्ने प्रवृत्तिमा खासै सुधार भएको छैन । जस्तो आव २०७६७७ को कुल खर्च १० खर्ब ९१ अर्ब रुपैयाँमा असारमा मात्र २ खर्ब १० अर्ब (१९२५ प्रतिशत) खर्च भएको छ । आर्थिक कार्यविधि नियमावलीअनुसार असार २५ गते खाताबन्दी गर्नुपर्ने हुन्छ तर २५ गतेदेखि ३१ गतेसम्म १ खर्ब ९ अर्ब ११ करोड रुपैयाँ (१० प्रतिशत) खर्च भएको छ । कानुनअनुसार खाता बन्द गर्नुपर्नेमा उल्टै १० प्रतिशत खर्च गर्नु कानुन र विधिको शासनलाई गिज्याउनु त हुँदै हो, ओली शासनकालको वित्तीय अराजकताको नमुना पनि हो ।वैदेशिक सहयोगका सम्बन्धमा, त्यति बेला ओली प्रधानमन्त्री हुनेबित्तिकै सार्वजनिक गरिएको श्वेतपत्रमा विदेशी दातृ निकायबाट प्राप्त विकास सहायता रकमको ३५ देखि ४० प्रतिशत नेपाल सरकारको कोषमा जम्मा नभई सीधै भुक्तानी हुने उल्लेख छ । यसको तात्पर्य हो दाताहरूले त्यो सहयोग बजेट प्रणालीमा त देखाए तर ४० प्रतिशतसम्म खर्च आफ्नै अनुकूलतामा गरे । श्वेतपत्रमै उल्लेख गरेर अघिल्लो सरकारलाई दोष दिएपछि यसमा व्यापक सुधार गरिनुपर्थ्यो । तर सुधार हुनु त कता हो कता, झन् बिग्रेको छ । महालेखा प्रतिवेदनअनुसार दाताहरूले आफूअनुकूल खर्च गर्ने प्रवृत्ति घटाउनुको सट्टा झन् बढाएर ४७ प्रतिशत पुर्याएका छन् (पृष्ठ ५७) । ओली मन्त्रिपरिषद्ले २०७६ जेठ ६ मा राष्ट्रिय लोकमार्ग संघीय सरकार, प्रदेश लोकमार्ग प्रदेश सरकार र स्थानीय सडक स्थानीय तहबाट निर्माण तथा मर्मत गर्ने निर्णय गरेको थियो । त्यसअनुसार देशभरका ८० राजमार्ग संघीय सरकारको कार्यक्षेत्रमा राखी बाँकी प्रदेश र स्थानीय तहमा हस्तान्तरण गरिएका थिए । तर आफ्नै निर्णयविपरीत ओली सरकारले प्रदेश र स्थानीय तहको कार्यक्षेत्रमा हस्तक्षेप गरेको बेहोरासमेत प्रतिवेदनमा छ । प्रतिवेदनमा ३३ सडक डिभिजन कार्यालयहरूले प्रदेश र स्थानीय तहको कार्यक्षेत्रभित्र प्रवेश गरेको उल्लेख छ । ओली सरकारले पालिकास्तरका ससाना योजना तथा कार्यक्रममा समेत हात हाल्यो । जस्तो संघीय सरकारले नै कार्यान्वयन गर्ने गरी चालु आव २०७८७९ मा २४ लाख रुपैयाँका १६ सय योजनाहरू सडक पूर्वाधार विकास कार्यक्रम र तराई मधेस पूर्वाधार विकास कार्यक्रमबाट मात्रै विनियोजन गरिएको छ । सडक पूर्वाधारका यस्ता योजनाहरू जस्तै सबैजसो विकासे मन्त्रालयले विभिन्न परियोजनाका नाममा प्रदेश र स्थानीय तहको अधिकार क्षेत्रमा हस्तक्षेप गरेका छन् । ससर्त योजनाहरूको स्थिति केलाउने हो भने त अवस्था झन् विकराल छ । संघीय सरकारले पालिका र प्रदेशको कार्यक्षेत्रभित्र हात हाल्नु संघीयताको भावनाविपरीत त छँदै छ, संविधानको ठाडो उल्लंघनसमेत हो । ओली सरकारको शासनकालको वित्तीय अनुशासन र सुशासनसहित सबै क्षेत्रको यथार्थ तस्बिर महालेखा प्रतिवेदनमा छ । यसलाई साँच्चिकै मनन गर्ने हो भने ओली सरकारको समयमा वित्तीय अराजकताले सीमै नाघेको देखिन्छ । समग्रतामा, महालेखाको प्रतिवेदनले धेरै विषयको उठान गरेको छ । कानुन, विधि, पद्धतिलगायतका सार्वजनिक खर्च व्यवस्थापनसँग सम्बन्धित आर्थिक अनुशासन, वित्तीय तथा बजेट व्यवस्थापन, राजस्व प्रशासन, सार्वजनिक जवाफदेही तथा सुशासन, विकासनिर्माण, सार्वजनिक सेवा प्रवाह, वैदेशिक सहायता, आयोजना व्यवस्थापन, सार्वजनिक खरिद व्यवस्थापन, अनुगमन र नियमन, मानव संसाधन लगायत प्रदेश र स्थानीयसमेतका विवरणहरूको विश्लेषण प्रतिवेदनमा छ । प्रतिवेदनमा उल्लिखित सुझावहरूको कार्यान्वयन गर्ने दायित्व राज्यका अंगहरूको हो, यसले औंल्याएका विषयहरूलाई लिएर संसद्का सम्बन्धित समितिहरूमा पनि छलफल हुन जरुरी छ ।"
जसपा विभाजन र प्रदेश २ को उकुसमुकुस,"देउवा सरकारले ल्याएको राजनीतिक दलसम्बन्धी (दोस्रो संशोधन) अध्यादेशको आवरणमा दुई दल विभाजित भएका छन् । सत्तारूढ नेपाली कांग्रेसको सत्तायात्रा निर्विघ्न तुल्याउन ती दलहरूको विभाजन आवश्यक थियो । अझ अहिलेको सत्तासमीकरणको रूपरेखा तय गर्ने सिलसिलामा चर्किएको अन्तर्पार्टी द्वन्द्व निरूपणका लागि पनि दलहरू चोइटिनैपर्ने अवस्था रह्यो । अहिले विधिसम्मत ढंगले नेकपा एमाले र जनता समाजवादी पार्टी (जसपा) बाट दुई नयाँ दल अवतरित भएका छन् । यसरी अस्तित्वमा आएका नयाँ दलहरू नेकपा (एकीकृत समाजवादी) र लोकतान्त्रिक समाजवादी पार्टी (लोसपा) को आकार र ल्याकत हेर्दा संसदीय सत्ता राजनीतिका लागि आवश्यक संख्यात्मक बलचाहिँ तिनमा देखिँदैन । राष्ट्रिय राजनीतिका तन्तुहरू खुकुलो हुँदा त्यसको प्रत्यक्ष प्रभाव तराईमधेसको राजनीतिक वर्गमा पर्ने गर्छ । कहिले राजनीतिक वर्गको दिशा बदलिन्छ त कहिले थप वेगवान् बन्ने गर्छ, आँधीहुरीकै शैलीमा ।दुई फरक दल तर चुनावी साझेदारी अनि सत्तारोहणको पृष्ठभूमिमा तत्कालीन संघीय समाजवादी पार्टी र राष्ट्रिय जनता पार्टी नेपालबीचको एकीकरण अवश्यम्भावी नै थियो । भयो पनि तर टिकेन । यसको सीधा असर प्रदेश २ को तत्कालीन सत्ता संरचनामा पर्यो । सरकारबाट तत्कालीन राजपा पक्षधर नेताहरू बाहिरिए । कित्ताकाटका बेला सती नजाने तर सत्ता जोगाउने मनस्थितिमा रहेका दुई मन्त्री भने धार नै फेरेपछि जोगिए । त्यसपछि अहिले केन्द्रीय गठबन्धनको सहमति अनुसरण गर्दै प्रदेश २ सरकारमा नेपाली कांग्रेस र माओवादी केन्द्र सहभागी भएका छन् । अब प्रदेश सरकारको सत्ता घटक बन्ने पालो नेकपा (एकीकृत समाजवादी) को हो ।नयाँ सत्ताको अभ्यास पनि अनौठो र उदेकलाग्दो हुन्छ । यसमा आपसी समझदारी कम र ढिपी बढी हुन्छ । त्यसमा पनि संयुक्त सरकार सञ्चालनमा दलीय दम्भ र फरक दृष्टिकोणले सदैव संकट सिर्जना गरिरहेको हुन्छ । प्रादेशिक सत्ता सञ्चालनको डोरो केन्द्रीय नेतृत्वकै हातमा रहने हुँदा त्यहाँ हुने खटपटको प्रतिविम्ब प्रदेश तहमा पनि देखिने गर्छ । अर्थात्, प्रदेश सरकारको अहिलेको अन्तरदलीय सहभागिता पनि द्वन्द्व निरूपणको पटाक्षेप होइन । बजेट व्यवस्थापन, मन्त्रालयका कामकारबाही र लाभमा आधारित लेनदेनका विषयमा प्रदेश सरकारको एउटा घटक नेपाली कांग्रेसका मन्त्रीहरूले सम्हाल्दै आएका मन्त्रालयहरूबीच उत्पन्न विवाद उत्कर्षमा पुगेको छ । अझ विवाद निरूपणका लागि उच्च अदालतसम्मै धाउनुपर्ने दुर्भाग्यपूर्ण र अनिष्टकारी काम भएको छ । यसले अन्तरदलीय मनमुटाव मात्र होइन कि प्रदेश सरकारका घटक दलहरूका मन्त्रीहरू आफ्नै सहकर्मीसँग दूरस्थ भइरहेको र अन्ततः यसको कोपभाजनमा प्रदेश सरकारको साख पर्ने आकलन गर्न सकिन्छ । मन्त्रीहरूबीचको संवादहीनता, मन्त्रालयहरूबीचको कमजोर समन्वय र लडभीडले गर्दा प्रदेशको सत्ता राजनीति अस्तव्यस्त भइरहेको छ । यसले समग्रमा प्रदेशको राजनीतिक अस्थिरतालाई मलजल दिएको छ । यसबाट मधेसकेन्द्रित दलहरूमा प्रतिकूल प्रभाव पर्ने निश्चित छ । प्रादेशिक सत्ता गठबन्धनको खटपट भावी दिनमा अझै चुलिँदै जानेछ । अहिले नै माओवादी र कांग्रेस तालमेलबाट सकसमा परेको राउत सरकारका लागि आगामी दिन थप कष्टप्रद बन्ने निश्चित छ । खासगरी शपथ ग्रहणका बेला मुख्यमन्त्री राउतले प्राथमिकता तय गर्दै गरेको पाँच वटा स (सुशासन, शिक्षा, स्वास्थ्य, सडक र सिँचाइ) को प्रतिबद्धताअनुसारको व्यवहार प्रदेश सरकारमा सहभागी अन्य दलका मन्त्रीबाट कसरी गराउलान्, पर्खाइको विषय बनेको छ । मन्त्रीहरूको स्वेच्छाचारिताका समाचारकथा दिनहुँ आइरहेका बेला सर्वसाधारणमा यस्तो जिज्ञासा हुनु स्वाभाविकै हो । भ्रष्टाचारविरुद्ध शून्य सहनशीलताको कुरा गर्ने राउत सरकार आरम्भदेखि नै उपभोक्ता समितिको विकास मोडलमार्फत नेताकार्यकर्ता पोस्ने काम गरिरहेको भनी आलोचित छँदै थियो ।संघ सरकारले प्रदेशलाई चाहिने जनशक्ति नदिने, भएका जनशक्तिको पनि घरीघरी सरुवा गर्ने, संघबाट आएका कर्मचारीहरूले राजनीतिक नेतृत्वलाई नटेर्ने र ती कर्मचारीलाई राजनीतिक नेतृत्वले काम गर्ने वातावरण नदिने समस्याले प्रदेश सरकारको कामकाज बाधित हुँदै आएको छ । आर्थिक तथा वित्तीय अनुशासन कायम नहुनुले पनि प्रदेश सरकारको छविमा ग्रहण लागेको छ । प्रदेश २ संसद्का १०४ जना सांसदमध्ये जसपाका ३६, लोसपाका १९, एमालेका ८, नेकपा (एकीकृत समाजवादी) का १३, नेपाली कांग्रेसका १९, माओवादी केन्द्रका ८ र रिजवान अन्सारीको संघीय समाजवादी पार्टीका १ जना छन् । १०७ सांसद रहने प्रदेश २ मा एमालेतिर लागेका माओवादी केन्द्रका ३ सांसद निष्कासनमा परेका थिए । प्रदेशसभाको यो गणितले पनि सरकारलाई कुर्सी बचाउन दलीय गठबन्धनलाई दरिलो बनाउनुपर्ने विवशता छ । खासगरी प्रदेश नामांकन र राजधानी निर्धारण गर्न नसकेको राउत सरकारलाई यो दुष्कर कार्यका लागि पनि अहिलेको सत्तासमीकरणलाई दुर्घटनाबाट जोगाउनैपर्ने हुन्छ । केपी ओली सरकारको पतनसँगै दुई कित्तामा विभाजित मधेसकेन्द्रित दलका नेताकार्यकर्ताबीच एकअर्कालाई भित्तामा टाँस्ने गरी हुर्मत लिने काम गरियो, जसले फुटको असर मस्तिष्कको नसासम्मै पुगेको अनुभूति दिन्छ । आरोप, प्रत्यारोप र विषवमनको यो शृंखलाले सामाजिक सञ्जालका भित्ताहरूलाई समेत भद्दा बनाउँदै आएको छ । यसै कारण मधेस राजनीतिमा आवेगी गति भए पनि लयहीन सुस्तता देखिँदै छ । वैमनस्यको कर्कश र कठोर बहावले तन्द्राहरण गर्ने खालको केटौलेपनले मधेस राजनीतिलाई गाँजेको छ । फुट हुँदा अनुहार हेरेर किनारा लाग्ने नेताकार्यकर्ताको चरित्रका कारण मधेसकेन्द्रित दलको नेतृत्वमा मधेसवादको आवरणभित्र पलाएका सत्तालिप्सा, भाइभतिजावाद, आफन्तकार्यकर्ता पोस्ने काम, अनियमितता र भ्रष्टाचारलाई बढावा दिने प्रवृत्ति पहिलेभन्दा बढी खतरनाक भएर अगाडि आएको छ । ऐतिहासिक जनआन्दोलन२ र मधेस आन्दोलन१२ का जगमा गणतन्त्र स्थापना भएसँगै मधेसवादी दलहरू प्रभावशाली र शक्तिशाली देखिए । पहिलो संविधानसभामा चौथो शक्ति रहेका मधेसवादी दलहरूको स्थिति भने दोस्रो संविधानसभासम्म आइपुग्दा नाजुक बन्यो । टुटफुटको लामो र नैराश्यपूर्ण यात्राबाट गुज्रिँदै पछिल्ला दिनहरूमा एकीकृत हुँदै गएका मधेसवादी दलहरूप्रति मधेसी जनतामा अलिकता भए पनि भरोसा पलाएकै थियो । तर, जसपा विभाजनसँगै त्यो भरोसामा पनि चट्याङ परेको छ । यसले मधेसी जनताको दिग्दारी बढाएको छ । लोकतन्त्रमा पार्टी निर्माण र विनिर्माण हुनु अप्राकृतिक र अनौठो कुरा होइन । दर्शन, सिद्धान्त, उद्देश्य, राजनीतिक दिशा, रणनीति, कार्यनीति, कार्यक्रम र कार्यशैलीमा मतभिन्नता विनिर्माणको आधार हुनुपर्ने हो । तर, पछिल्लो जसपा विभाजन मधेसी मताधारमा अस्वाभाविक र निम्छरो शैलीमा पकड बनाउने होडबाजीको दुष्परिणाम हो । विधि, प्रक्रिया र शैलीका कुराहरू त विभाजनलाई अर्थपूर्ण देखाउने स्यालहुइयाँ मात्र रहेको छरपस्ट भइसकेको छ ।विचार विदीर्ण भएको पार्टीभित्र वैचारिक नेतृत्वको अवसान हुन्छ । अनि संगठनको आधार विचारबीज नभएर लाभहानि बन्न पुग्छ । यस्तोमा पार्टीको अवस्था गन्जागोल हुन्छ । यहीँनेर पार्टी फुटका लागि अन्तर्राष्ट्रिय र राष्ट्रिय शक्तिहरूले सहजीकरण गरिदिने काम नेपाली राजनीतिक दलको विभाजन कथाले देखाउँछ । नेतृत्वको व्यक्तिगत स्वार्थ र अजेय शक्ति हासिल गर्ने तृष्णाले पनि पार्टी फुटाउन मार्गप्रशस्त गर्छ । जसपा विभाजनका सारभूत कुरा यिनै हुन् । समयसापेक्ष नीति अवलम्बन गर्न सक्ने सबल, सक्षम र उदार नेतृत्वले मात्र जनसमर्थन र सहयोग प्राप्त गर्दै तथा पार्टीलाई आवधिक निर्वाचनमा जनताबाट अनुमोदित गराउँदै आएको कुरालाई विगतमा भएको राजनीतिक दलको संकुचन र फैलावटबाट पनि थाहा पाउन सकिन्छ । पार्टी र नेतृत्वको विश्वसनीयता संकटमा परेपछि जनताले पनि रामराम मात्र भन्छन्, काँध थाप्दैनन् । मधेसवादी दलहरूमा सधैं बल्झिने एउटा रोग छ सिद्धान्त र व्यवहारमा, नीति र निर्माणमा तथा भाषण र क्रियाकलापमा फरक हुनु । यसले गर्दा पार्टी नेतृत्व र पार्टी दुवै अनुकरणयोग्य बन्न सकेका छैनन् । अन्धभक्ति आदर्श हुन सक्दैन । अन्धता वा भ्रमछराइबाट पनि राजनीतिक सत्ता तयार त हुन्छ तर त्यो टिकाउ हुँदैन । मधेसवादीसँगै देशका अन्य राजनीतिक दलले पनि पार्टीका अन्तर्विरोधलाई सही ढंगले हल गर्न सकेका छैनन् । वास्तवमा पार्टी विभाजनको विषालु झार रोपिने बेलामै नउखेल्ने हो भने यसले जरा गाड्दै जान्छ । र, अन्त्यमा पार्टीभित्रका मतविरोधीहरू समाधानको ढोका थुन्दै अलगथलग हुनैमा बेस ठान्ने गर्छन् । जसपा पनि यस्तै अभ्यासले गर्दा यो नियतिमा पुगेको हो । मधेसवादी दलहरूबीच समयसमयमा भएका एकीकरण र पृथकीकरण सैद्धान्तिक तथा राजनीतिक अवधारणाअनुरूप भएका हुन् कि थ्रेसहोल्ड, भारतीय इसारा, हैसियतको मूल्यांकन, जनदबाब र कार्यकर्ताको प्रभावले भन्ने खुट्याउनु जरुरी छ । तीन तहका निर्वाचन नजिकिँदै जाँदा गाउँसहरका प्रमुख चोक तथा सामाजिक सञ्जालमा मात्र मधेसको डिस्कोर्स फिँजाउने मधेसवादी दललाई केन्द्रदेखि वडासम्म आफ्नो संगठन विस्तार गर्नु प्रमुख चुनौती हुन सक्छ । कार्यकर्ताको स्वाभिमान, योग्यता, क्षमता तथा प्रभावका आधारमा उचित व्यवस्थापन, पदभार वितरण तथा जरैसम्म पार्टीका निर्णय कार्यान्वयन गराउनु नेतृत्वको अर्को अस्वीकार गर्न नसकिने चुनौती हो । यस्तै, जातीय माइजन हरूको पार्टी भएको आरोप खेप्दै आएका ती दलहरूले नेतृत्वभित्र सन्तुलन मिलाउने जटिलताबाट पार पाउनुपर्ने हुन्छ ।व्यक्तिगत टकराव र गुटगत अस्तित्वले विगतमा झैं अहिले पनि पार्टीलाई लैनचौरको पोल्टामा पुर्याउन बेर लाउनेछैन भन्ने पनि बुझ्न जरुरी छ । तर नेतृत्वपंक्तिको अहम् अहिले पनि मलिन भएको छैन । त्यसैले माथिदेखि तलसम्मको नेतृत्व चयनमा निकै जटिलता र चर्को विवाद नआउला भन्न सकिन्न ।पार्टीका अल्पकालीन र दीर्घकालीन नीति, कार्यक्रम र योजनालाई सेलाएर सरकारमा जान मात्र तँछाडमछाड गर्ने नेताकार्यकर्ताको अहंकार र चरित्रका कारण पनि मधेसवादी दलहरू दुर्दशाग्रस्त हुँदै आएका हुन् । पार्टीभित्र नेताकार्यकर्ताको मूल्यांकन, जिम्मेवारी विनियोजन र भूमिका निर्वहनमा सहजीकरण नगर्ने हो भन्ने कुपोषित हुँदै गएका मधेसवादी दलहरूलाई बलियोबांगो बनाउन सकिँदैन । कठोर आत्मसमीक्षा गर्दै मधेसकेन्द्रित दलहरू जनता, गणतन्त्र, समावेशिता, संघीयताको पक्षमा सक्रिय हुनुको विकल्प छैन ।"
सहरका रूखका दुःख,"म हानगरको फुटपाथमा हिँड्दै गर्दा सधैं प्रश्न उठ्ने गर्छ, फुटपाथ कसका लागि ? रूखका लागि या पैदल यात्रुका लागि ? त्यसै त दोहोरो आवागमनमा कठिनाइ हुने साँघुरो फुटपाथ, त्यसमा पनि कपूर, धुपीजस्ता ठूला जातका रूख हुर्कंदै गरेका । पछि तिनका फेदले नै पूरै फुटपाथ ढाकिनेछ । त्यस बेला पैदल यात्रु कहाँ हिँड्ने ? महानगरमा सडक विस्तार गर्न बर्सेनि घर तथा पसलहरू भत्काइन्छन्, यसै क्रममा मुस्किलले साना फुटपाथ बन्छन् । फुटपाथका ससाना बिरुवा रोप्ने बेला सुन्दर देखिन्छन्, केही समयपछि तिनका फिँजारिएका हाँगाबिगाले माथि टाँगिएका बिजुली, टेलिफोन, इन्टरनेट र टेलिभिजनका तारमा अवरोध पुर्याउन थाल्छन् । त्यसपछि ती रूख काट्नुपर्ने बाध्यता आइपर्छ । यसरी जथाभावी ठुन्क्याइएका रूखले महानगरको सौन्दर्यलाई उपहास गरेझैं लाग्छ । बिरुवा रोप्नु पर्यावरणीय दृष्टिले महत्त्वपूर्ण छ । त्यसैले त विकसित मुलुकका सडक पेटीमा रूख रोपिएको हुन्छ । त्यहाँको हरियाली देखेर हामी पनि मोहित हुन्छौं । सायद यही मोहका कारण हाम्रो महानगरले पनि बिरुवा रोप्ने अभियानलाई प्राथमिकता दिँदै आएको छ तर ती मुलुकमा गरिने वृक्षरोपणबारे थप जान्ने प्रयास भने गरेको देखिँदैन । त्यहाँ कुन ठाउँमा कस्ता बिरुवा हुर्कन्छन्, तिनलाई कसरी काटछाँट गर्ने भन्ने विषयमा अध्ययन गरिन्छ, सोअनुसार रोपिन्छ । साथै बोटबिरुवाको स्वास्थ्यका बारेमा पनि उनीहरू सचेत हुन्छन् । सडकवरिपरिका बोटबिरुवा हेर्ने छुट्टै संयन्त्र बनाइएको हुन्छ । उतातिर नगर योजनाअन्तर्गत सडकछेउका निश्चित क्षेत्रफल हरियालीकै लागि छुट्याइएको हुन्छ । तर, हाम्रोमा यस्ता पक्षमा ध्यानै दिइन्न । यहाँको सहरीकरण अव्यवस्थित छ, घर धमाधम बनाउनु नै सहर बनाउनु हो भन्ने ठानियो । त्यसैले त हाम्रा सहरहरूमा बर्सेनि सडक चौडा पार्नुपर्ने हुन्छ । यसरी सडक चौडा बनाउँदा घर जोगाउनै पर्यो, परिणामतः फुटपाथ सानो हुन पुग्छ । त्यसैमा पनि सौन्दर्य बढाउन भन्दै वृक्षरोपण अभियान चलाइन्छ, जसको आयु दुईचार वर्षभन्दा बढी हुन्न । एकातिर ती बिरुवा हुर्कंदै गएर सडक तथा पसलहरूलाई बाधा पुर्याउँछन्, अर्कातिर हावाहुरी आएका बेला थप जोखिम पनि बढ्छ । हामीकहाँ अचेल वृक्षरोपण फेसनै बनेको छ । विभिन्न अवसर पारेर बिरुवा रोप्ने प्रतिस्पर्धा चल्छ, तर रोपिसकेपछि फर्केर पनि हेरिन्न । ती बिरुवा त्यसै मरेर जान्छन् । सार्वजनिक स्थल, सडक पेटी, विद्यालय प्रांगण, कलेज परिसर कतै पनि खाली जग्गा देख्नै हुन्न, वृक्षरोपण गरिहालिन्छ । त्यहाँका बिरुवा देख्दा, रोप्नेहरूलाई दुई बिरुवाबीच कति दूरी राख्नुपर्छ भन्ने थाहा नभएजस्तो देखिन्छ । धान, मकै रोपेजस्तै बिरुवा रोपेर, उनीहरू मक्ख पर्दै जान्छन् र फर्केर पनि आउन्नन् । सायद, रूख रोप्ने बजेट हुने तर गोडमेल गर्नेचाहिँ नहुने भएर हो कि ? रूख रोप्नु सरकारी तथा गैरसरकारी संघसंस्थाको बजेट पचाउने माध्यम मात्र हो त ? अन्यथा यस सम्बन्धमा अध्ययनअनुसन्धान एवम् दीर्घकालीन सोच राखिएको देखिँदैन, किन ? एक थरीले रूख रोप्दै जाने, केही समयपछि अर्का थरीले त्यसलाई काट्दै जाने त हाम्रो महानगरको विशेषतै बनेको छ । विद्युत् प्राधिकरणले तार छुन लागेपछि रूख काट्दै हिँड्छ । दीर्घकालीन सोचबिना बिरुवा रोपिनाले रोप्दा पनि र काट्दा पनि सरकारी तथा गैरसरकारी क्षेत्रको लगानी पर्छ तर प्रतिफल शून्य । अनि अर्को पक्ष, जहाँ तार छोयो भनेर रूख काटिन्छन्, त्यहाँ पुनः बिरुवा रोपिएको देखिँदैन । महानगरमा रूख रोप्दा त्यससम्बन्धी विस्तृत अध्ययन गरिनुपर्छ । सडक पेटीमा कुन जातका बिरुवा रोप्ने, सडकबीचको ग्रिनबेल्टमा कस्ता बिरुवा हुर्काउँदा सवारी आवागमनमा बाधा पुग्दैन, रोपिएका बिरुवालाई कुन आकारप्रकारमा नियमित काटछाँट गर्ने आदि दीर्घकालीन योजना बनाएर मात्र बिरुवा रोप्नु प्रभावकारी हुन्छ । उद्यानहरूमा बिरुवा रोप्दा पनि सोहीअनुरूप दीर्घकालीन सोचको आवश्यकता पर्छ । यसका साथै बिरुवा हाम्रो माटो र हावापानी सुहाउँदो पनि हुनुपर्छ । सहर तथा उद्यानको सौन्दर्य बढाउन विदेशी महँगा बिरुवा रोपे तिनलाई हुर्काउन नसकेर लगानी खेर जाने गर्छ । प्रायः उद्यानमा यस प्रकारका बोटबिरुवा रोपिएका त हुन्छन् तर कालान्तरमा त्यसै हराएर जान्छन् । यस्तो हुन नदिन महानगरपालिकाले आफ्ना तर्फबाट सक्दो विचार पुर्याउनुपर्छ । यसका साथै महानगरले सडकका पेटीहरू तथा सडकबीचमा वर, पीपल, शमी, कपूरजस्ता विशालकाय रूख रोप्ने अदूरदर्शिता पनि त्याग्नुपर्छ । साँघुरा फुटपाथलाई कसरी चुस्त बनाउने भन्ने सोचका साथ ससाना बिरुवा रोपेर तिनलाई नियमित काटछाँट गरेमा सडक पेटी सुरक्षित र सुन्दर बन्न सक्छन् ।"
"बिदेसिन चाँजो, फर्किन भाँजो","मौलिक समायोजनको खाँचोअहिले विभिन्न संघसंस्थाको अतिरिक्त सरकारी दस्तावेजमा समेत वैदेशिक रोजगारबाट फर्केका नेपालीहरूको आर्थिक, सामाजिक, राजनैतिक, सांस्कृतिक तथा धार्मिक अधिकारको समायोजनमा समेत पैरवी गरेको पाइन्छ । स्मरणीय छ, नेपाली नागरिकको नाताले उनीहरूमा राजनैतिक अधिकार स्वतः स्थापित छ । धर्मसंस्कृति परिवर्तन वा परित्याग गरेर फर्केको अवस्था खासै नभएकाले सांस्कृतिक वा धार्मिक अधिकार दिलाउन जोड गर्नुपर्ने अवस्था होइन । नेपालीहरू रोजगारीमा जाँदा स्वेच्छाले अर्को मुलुक गएका हुन्, शरणार्थी वा जबर्जस्ती धपाइएका पनि होइनन् । यसर्थ राजनैतिक, सांस्कृतिक, धार्मिक वा अन्य अधिकारको स्थापनाको पैरवी गरिरहनु आवश्यक छैन । यी त केवल द्वन्द्वग्रस्त मुलुकबाट अन्यत्र शरण लिन पुगेका वा शरणार्थीलाई तेस्रो मुलुकमा व्यवस्थापन गर्दा अपनाइने रणनैतिक कार्यपद्धति मात्र हुन् । रोजगारीबाट फर्केका नेपाली नागरिकलार्ई सामाजिक, आर्थिक तथा मनोवैज्ञानिक समायोजन पर्याप्त हुन्छ । यसमध्ये आर्थिक समायोजन महत्त्वपूर्ण पक्ष हो, सामाजिक र मनोवैज्ञानिक परामर्श यसमा अन्तर्निहित पूरक विषय हुन् । संकटापन्न अवस्थामा उद्धार गरी स्वदेश फर्काइएका महिला तथा पुरुषहरूमा भने स्वभावतः मनोवैज्ञानिक, सामाजिक तथा पुनर्मिलनका कार्यक्रम आवश्यक पर्न सक्छन् ।कोरोना भाइरसको बढ्दो संक्रमणले भविष्यमा ठूलो आर्थिक मन्दी भएमा निकट भविष्यमा धेरै नेपाली स्वदेश फर्किने सम्भावनालाई नकार्न सकिँदैन । यसले नेपाली श्रमबजारमा अझ ठूलो चाप पर्ने निश्चितप्रायः छ । यसर्थ सरकार तथा सम्बद्ध सरोकारवालाहरू यो विषयमा गम्भीर हुन आवश्यक छ । यहाँस्थित विकास साझेदारहरूले समेत अबको योजनामा सुरक्षित आप्रवासनका अतिरिक्त सुरक्षित समायोजनमा समेत खर्चिने योजना बनाउनु आवश्यक छ । सरकारले वैदेशिक रोजगारीबाट फर्केकालाई प्रदान गर्ने सुविधाको एकीकृत र वैज्ञानिक कार्ययोजना बनाउन जरुरी छ । यसका लागि वैदेशिक रोजगारीबाट फर्केकाहरूको श्रम, पुँजी र ज्ञानको सदुपयोग गर्ने तथा संकटग्रस्त अवस्थामा फर्केकालार्ई उचित संरक्षणका कार्यक्रम लागू गर्नु अपरिहार्य छ ।"
रोग लुकाउादा झन् पीडा,"(काठमाडौं)  बानेश्वरकी २५ वर्षीया टीका दाहाललाई महिनावारी अघि र पछि कहिलेकाहीं गुप्तांग चिलाउने र पोल्ने समस्या हुन्थ्यो । भदौ पहिलो साता एक्कासि दुखाइ बढ्यो । बिहान उठ्दा गुप्तांग सुन्निएको थियो । योनिको भित्री भाग च्यातिएको र दायाँपट्टि सुन्निएर लत्रिएको देखिन् । कसरी यस्तो भयो, ठूलै रोग लाग्यो कि भनेर बेस्सरी डराएँ, उनले भनिन् । त्यसपछि गुगल र युट्युबमा समस्याबारे खोजिन् । आफ्नो लक्षणसँग मिल्दो समस्या पत्ता लगाइन्, जसलाई लेबिया माइनोरा भनिने रहेछ । यसका विभिन्न आकारबारे अध्ययन गरिन् । त्यसमध्येको एउटा आकार योनिको एक छेउ अर्कोभन्दा लामो हुने रहेछ । र, लेबिया मेजोराको अलिकति तल झुन्डिएको हुन्छ । २०७७ चैतमा प्रकाशित एम्नियोन ग्राफ्ट भजाइनोप्लास्टी इन भजाइनल एजेनेसिस को केस रिपोर्ट पनि उनले भेट्टाइन् । यसमा उनकै जस्तो समस्या लिएर काठमाडौं मोडेल अस्पतालमा उपचार गर्न पुगेकी नुवाकोटकी १९ वर्षीया किशोरीको समस्याबारे पढिन् । रिपोर्ट पढिसक्दा समग्र महिलाले आफ्नो जीवनकालमा कस्ताकस्ता समस्या भोग्ने रहेछन् भन्ने थाहा पाइन् । तैपनि मनबाट डर हटेको थिएन । आफ्नो समस्याबारे थोरै भए पनि जानकारी लिएपछि भोलिपल्ट उनले चिनेकै एक जना जनस्वास्थ्यविद् महिलालाई फोन लगाइन् । जनस्वास्थ्यविद्ले सामान्य अवस्था भएकाले नडराउन ढाडस दिइन् । दुखाइ कम गर्न मनतातो पानीमा अलिकति नुन र तीतेपाती राखेर सेकाउन सल्लाह दिइन् । दुई दिन यो विधि अपनाएर निको नभए स्त्रीरोग विशेषज्ञ सिफारिस गरिदिने वचन पाएपछि टीका ढुक्क भइन् । त्यसपछि चार लिटरजति पानी मनतातो बनाइन् । फराकिलो भाँडोमा खन्याएर अलिकति नुन मिसाइन् अनि १५ मिनेटजति गुप्तांग डुब्ने गरी बाटामा बसिन् । आराम महसुस भएपछि उनले सुत्ने बेला यही विधि अपनाउन थालिन् । बिहानबेलुकी यो विधि अपनाउँदा दोस्रो दिन दुखाइ पूरै निको भयो, उनले भनिन्, ठूलै पीडाबाट मुक्ति पाएझैं राहत महसुस भयो, घरायसी उपचार विधिले मलाई झन् सजिलो बनायो । स्वास्थ्य सेवा विभागको परिवार कल्याण महाशाखाकी डा पुण्या पौडेलका अनुसार सबैजसो महिलाले आफ्नो जीवनकालमा कुनै न कुनै बेला गुप्तांगमा संक्रमणको समस्या झेल्छन् । महिनावारीमा सफाइ नपुग्दा, धेरै जनासँग यौन सम्बन्ध राख्दा, अधिक तनावले गर्दा पनि गुप्तांगमा संक्रमण हुने गर्छ । शौचालय सफा नहुँदा आफूले स्कुल जीवनमा यस्तै समस्या भोग्नुपरेको २६ वर्षकी युवतीको अनुभव छ । उनी त्यतिबेला १६ वर्षकी थिइन् । दिनभरमा चार पटकजति शौचालय जानुपर्थ्यो तर उनी पढेको गाउँको स्कुलको शौचालयमा पानी थिएन । महिनावारी भएका बेला सबैभन्दा धेरै सकस पर्थ्यो । स्कुल नजिकैका होटलमा २० रुपैयाँको खाजा खाने निहुँ बनाएर शौचालय छिर्थिन् । दुर्गन्धित र फोहोर शौचालय प्रयोग गर्न थालेको एक वर्षपछि गुप्तांग चिलाउने भयो । उनले आफन्त पर्ने नर्सलाई समस्या राखिन् । शौचालयमा पानी नभएकाले खासगरी महिनावारीको बेलामा सफाइ नपुगेर त्यो समस्या भएको उनीबाट थाहा पाएँ, उनले सुनाइन् ।२०७५ चैतमा प्रकाशित नेपाल मेडिकल कलेजको जर्नलका लागि गरिएको सर्वेक्षणमा ८२६७ प्रतिशत महिलाले चिलाउने समस्या भएको बताएका थिए । ३२ प्रतिशतले रातोपना, २६६७ प्रतिशतले गुप्तांगमा पोल्ने, २४२४ प्रतिशतले दुखाइ र सेतोपनाको समस्या बताएका थिए । २० महिना लगाएर गरिएको सर्वेक्षणमा काठमाडौं र बाहिरका ७५ जना महिला सहभागी थिए । जसमध्ये ५० प्रतिशतभन्दा बढी गृहिणी थिए । संयुक्त रूपमा लेखिएको उक्त लेखकी प्रमुख शोधकर्ता छाला तथा यौन रोग विशेषज्ञ डा स्मिता जोशीका अनुसार गुप्तांग चिलाउँदा, दुख्दा, पोल्दा वा घाउ आउँदा धेरैजसोले यौन रोग नै भन्ठान्छन् । छालाका अन्य समस्या वा सरसफाइमा ध्यान नपुर्याएका कारण पनि यस्तो समस्या देखिन्छ । ठूलो समस्या नभए पनि यौनांगमा संक्रमणबारे महिलाहरूले खुलेर समस्या राख्दैनन् । यसले दिनचर्यामा निकै असर गरेको हुन्छ, उनले भनिन्, महत्त्वपूर्ण सवाल हुँदाहुँदै पनि स्वास्थ्यको क्षेत्रमा यसबारे खासै बहस हुँदैन, त्यसमा सबैको ध्यानाकर्षण गराउन सर्वेक्षण गरेका हौं । डा अरुणा उप्रेतीका अनुसार गुप्तांगमा संक्रमण हुन नदिन दिनदिनै नुहाउने, भित्री वस्त्र सुतीको प्रयोग गर्ने र दिनदिनै फेर्ने, सातामा एक पटक निम, तीतेपाती वा नुनपानीले गुप्तांग धुने गर्नुपर्छ । यस्तो घरायसी विधिले निको नभएमा चिकित्सकलाई देखाउनुपर्छ, उनले भनिन्, महिनावारीको समयमा प्याडको रूपमा लुगाका टुक्रा प्रयोग गर्नु हुँदैन । कस्सिएका जिन्स पाइन्ट लगाउनु हुन्न । अधिक तनावले प्रतिरक्षा प्रणाली कमजोर बनाउने भएकाले यसको असर महिलाको संवेदनशील अंगमा पुग्ने डा पौडेलको भनाइ छ । हामी जसरी बाहिरी अंगको सफाइ गर्छौं, गोप्य अंगलाई अझ बढी सफा राख्नुपर्छ, उनले भनिन्, समस्या देखिनेबित्तिकै स्वास्थ्यकर्मी, स्वयंसेविकाबाट सल्लाह लिनुपर्छ । रोग लुकाउनु हुन्न तर हाम्रो समाजमा महिलाहरू यस्तो समस्या भन्न लजाउँछन् । अन्तिम अवस्थामा पुगेपछि मात्रै थाहा दिइन्छ, त्यतिन्जेलमा संक्रमणले ठूलो रोगको रूप लिइसकेको हुन्छ ।"
रंगमञ्चमा युद्धका घाउ,"(काठमाडौं)  अर्घाखाँचीको सिद्धधारामा २०६० असोज २५ मा सेनासँगको दोहोरो भिडन्तका क्रममा सल्यानको कुमाख२ खारखोलाका लालबहादुर वलीको आँखामा गहिरो चोट लाग्यो । उपचार गर्न जाने क्रममा पक्राउ परेका उनलाई हिरासतमा करेन्ट लगाएर यातना दिएपछि उनको आँखाको ज्योति गुम्यो । माओवादी घाइते लडाकु, सल्यान दमाचौरकी सीता केसीसँग बिहे गरेका वलीले ऋण गरेर नै बमको छर्राबाट हड्डीमा क्यान्सरपीडित श्रीमतीको उपचार गरे । सशस्त्र द्वन्द्वले उज्यालो ल्याउने आसमा युद्धमा होमिएका वली दम्पतीको संसार नै अन्धकार छ । शारीरिक, मानसिक मात्र होइन, आर्थिक अभावको चपेटामा पिरोलिएका छन् दम्पती । केही महिनाअघि मात्र दाङबाट कान्तिपुरका लागि दुर्गालाल केसीद्वारा प्रेषित सशस्त्र युद्धमा होमिएका लडाकुहरूको पीडा समेटिएको समाचारमा वली दम्पती दसवर्षे सशस्त्र द्वन्द्वका प्रतिनिधिमूलक पात्र हुन् । द्वन्द्वका क्रममा हजारौंले ज्यान गुमाए, कैयौं घाइते भए । बेपत्ता र यौनहिंसामा परेकाहरूको यकिन तथ्यांक राज्यसँग नै छैन । विस्थापितहरूको पीडा ज्युँका त्युँ छ । यस्तै पीडालाई मण्डला थिएटरले रंगमञ्चका माध्यममा देखाउने जमर्को गर्यो । सन् २०१५ देखि हरेक वर्ष बेपत्ताविरुद्धको अन्तर्राष्ट्रिय दिवसका अवसरमा सोमबार थिएटरले युद्धका घाउहरू शीर्षकमा चारवटा लघु नाटक थाहा, भँवर, लिई र जिउँदो लास मञ्चन गराएको हो । मण्डला ड्रामा स्कुल पहिलो ब्याजका १६ जना प्रशिक्षार्थीर्मार्फत तयार गरिएको १२ देखि २० मिनेटका यी लघु नाटकलाई दर्शकले भर्चुअल माध्यममा नै हेरे । थाहा नाटकमा सशस्त्र द्वन्द्वमा बेपत्ता पारिएका परिवारको पीडा प्रस्तुत गरियो । आवाजविहीन बनेका द्वन्द्वपीडित परिवारको आवाज न त राज्यले सुन्यो न त सत्ताले । हराएका परिवारका सदस्यको अवस्था के छ, कहाँ छन् र कहिले फर्किने आशामा रहेका परिवारको पीडा नाटकमा समेटिएको छ । यसलाई लेखन तथा निर्देशन प्रदीप ढुंगाना, शिव परियार, आदित्य मिश्रा र निरज चौधरीले गरेका हुन् । भँवर ले भने द्वन्द्वकालमा यौनजन्य हिंसाबाट प्रभावितहरूको कथा समेटेको छ । यौनजन्य हिंसाका विषयमा काम गरिएको द किचन स्टारी सँग छलफल गरेर पीडितहरूको भोगाइ र अनुभवलाई समेटेर नाटक तयार गरिएको हो । यसमा तत्कालीन समयमा विभिन्न उमेर तथा वर्गका महिलाले भोगेका पीडा, उनीहरूको स्वास्थ्य अवस्था, सामाजिक तथा राजनीतिक दृष्टिकोण र राज्यले गरेको उपेक्षा समेट्ने प्रयास गरिएको थियो । नाटकको परिकल्पना, लेखन, निर्देशन तथा अभिनय समृद्धि नेपाल, पासाङ ल्हामु शेर्पा, सुस्मिता पोखरेल, अनिल कुर्मी र सुस्मिता गुरागाईंले गरेका हुन् । लिई मा तामे भान्जा भनिने गाउँको शिल्पी दलित पात्रको जीवन भोगाइ समेटिएको थियो । ग्रामीण भेगमा शिल्पमार्फत कृषिमा चाहिने उपकरण, दैनिक प्रयोगमा आउने हातहतियार बनाएर जीविका चलाइरहेका दलित समुदायका व्यक्तिलाई द्वन्द्वकालमा कसरी क्रान्तिकारीका रूपमा यातना दिइयो भन्ने कारुणिक दृश्य नाटकले जीवन्त रूपमा देखाएको थियो । क्रान्तिलाई सघाएको आरोपमा हातको औंला नै काटिदिएको पात्रको सत्य कथा समेटिएको नाट्य समूहको भनाइ छ । यसमा परिकल्पना, लेखन, निर्देशन सुमित्रा पेहिम र सञ्जय विश्वकर्माले गरेका हुन् भने विश्वकर्माको नै एकल प्रस्तुति रहेको थियो । त्यसैगरी, जिउँदो लास भने सशस्त्र द्वन्द्वमा सेनाले आतंककारी घोषित गर्दै अनाहकमा ज्यान लिएकाका परिवारले भोग्नुपरेका पीडा समेटिए । धादिङको जोगीमारा गाउँका १७ जनालाई कालीकोटमा काममा खटिएकै बेला तत्कालीन शाही सेनाबाट हत्या गरी आतंककारी घोषित गरिएको थियो । घरको भार थेग्ने घरमूली नै मारिएपछि विपन्न परिवारले भोगेको कथा नाटकमा छ । मोहन मैनालीको पुस्तक मान्ठ डराएको जुग र उनकै वृत्तचित्र जोगीमाराका जिउँदाहरू लाई आधारमा तयार गरिएको हो । सरिता कठायतको लेखन, अकाश नेपालीको निर्देशन, हाङ्ग ओ हाङ्ग राईको मञ्च परिकल्पना र दीक्षा चौधरीको प्रकाश परिकल्पना नाटक मञ्चन गरिएको हो । महामारीलाई मध्यनजर गर्दै रंगकर्मीहरूले थिएटरमै नाटक लेखन, निर्देशन तथा अभ्यास गरे । दर्शकको अनुपस्थितिमा सुनसान बन्दै गएको रंगमञ्चलाई भर्चुअल माध्यमबाट जीवन्तता दिने प्रयास गरिएको रंगकर्मी सोमनाथ खनालले बताए । यसले महामारीकै बीच रंगमञ्च र दर्शकबीचको दूरी नजिक बनाउने उनको मत छ ।"
स्वास्थ्य चौकीको जग्गा व्यक्तिका नाममा !,"(दोलखा)  निजी जग्गामा भवन बनेको खुलेपछि यहाँको एक स्वास्थ्य चौकीको सेवा प्रवाहमा समस्या भएको छ । भवन बनेको जग्गा आफ्नो भएको दाबी गर्दै एक स्थानीय लालपुर्जा लिएर आएपछि जिरी नगरपालिका९ ठूलोपातालको स्वास्थ्य चौकी वडा कार्यालयको छिँडीमा सर्नुपरेको छ । नयाँ भवनमा प्रसूति सेवा दिने तयारी थालेका थियौं, स्वास्थ्य चौकी प्रमुख जंगबहादुर शाहले भने, कि भाडा दिनु नभए तुरुन्त जग्गा खाली गर्नू भनेर एक जना लालपुर्जासहित आइपुगेपछि हामी सर्न बाध्य भयौं । ५ कट्ठामा बनेको स्वास्थ्य चौकीको जग्गा व्यक्तिको नाममा रहेको आफूलाई पहिले थाहा नभएको उनले बताए । ४ दशकदेखि सेवा दिँदै आएका थियौं, जग्गा व्यक्तिको रहेछ, शाहले भने । भूकम्पले क्षति पुर्याएपछि उक्त जग्गामा स्वास्थ्य चौकीको अस्थायी भवन बनाइएको थियो । २०७७ वैशाखमा स्थानीय सोमबहादुर तामाङ स्वास्थ्य चौकी बनेको भवन आफ्नो जग्गामा रहेको प्रमाणसहित नगरपालिकामा निवेदन लिएर पुगेका थिए । पञ्चायतकालमै स्वास्थ्य चौकी बनेको हो, प्रमुख शाहले भने, त्यसबेलै कसैले स्वास्थ्य चौकीको नाममा जग्गा ल्याउन पहल नगर्दा यस्तो समस्या आएको हो । हाल वडा कार्यालयको ३ वटा कोठामा स्वास्थ्य चौकीले सेवा दिन थालेको छ । नयाँ भवन छाड्नुपर्दा औषधि राख्नेदेखि अन्य सेवा प्रवाहका लागि पर्याप्त ठाउँको अभाव छ । यसका कारण सबैभन्दा बढी गर्भवती प्रभावित भएको प्रमुख शाहले बताए । ठूलोपाताल जिरी नगरपालिका९ को सबैभन्दा विकट क्षेत्र हो । स्वास्थ्य चौकीले पूर्ण सेवा दिन नसकेपछि यहाँका गर्भवतीलाई उपचारका लागि ४ घण्टा हिँडर जिरी पुग्नुपर्ने बाध्यता छ । स्वास्थ्य चौकीमा १ एचएसहित ५ जना स्वास्थ्यकर्मी छन् ।"
खुल्न थाले विद्यालय,"(काठमाडौं)  कोभिड१९ को दोस्रो लहर फैलिएसँगै बन्द गरिएका विद्यालय महामारी नसकिँदै खुल्न थालेका छन् । काठमाडौं उपत्यकाभित्र तथा बाहिरका स्थानीय तहले शिक्षक र अभिभावकसँग सल्लाह गरेर भौतिक कक्षा सुरु गरेका हुन् । विद्यालय खुलाइए पनि स्वास्थ्य मापदण्डलाई पालना गरिएको उनीहरूको भनाइ छ । काठमाडौंको गोकर्णेश्वर नगरपालिकाले मंगलबार विद्यार्थीको भौतिक उपस्थितिमा पठनपाठन थाले पनि जिल्ला प्रशासन कार्यालयले रोक लगाउन निर्देशन दिएको छ । तर नगर प्रमुख सन्तोष चालिसेले विद्यालय सञ्चालनलाई निरन्तरता दिने बताए । हामीले अभिभावक र शिक्षकसँग सल्लाह गरेर विद्यालय खोल्ने निर्णय गरेका हौं । जिल्ला प्रशासन कार्यालयले भन्दैमा बन्द गर्न सकिँदैन । कि विकल्प दिनुपर्यो, उनले भने, विद्यार्थीलाई सधैं थुनेर राख्न सकिँदैन । गोकर्णेश्वर नगरपालिकाका प्रशासकीय प्रमुख रामप्रसाद आचार्यले संक्रमण दर अत्यन्तै न्यून रहेकाले विद्यालय सञ्चालन गर्ने नगरस्तरीय भएको जानकारी दिए । भौतिक दूरी कायम गर्नेगराउनेलगायतका सुरक्षा मापदण्ड अपनाउने काम विद्यालयले नै गर्नुपर्ने नगरपालिकाको भनाइ छ । मापदण्ड पालना नगर्ने विद्यालयलाई कारबाही गर्ने नगरपालिकाले जनाएको छ । काठमाडौं उपत्यकामा जिल्ला प्रशासन कार्यालयले भौतिक उपस्थितिमा पठनपाठन गराउन रोक लगाएका छन् । तर कतिपय स्थानीय तहमा विद्यालयले आफूखुसी भौतिक उपस्थितिमा कक्षा सञ्चालन गर्दै आएका छन् । वीरगन्ज महानगरपालिकाले कक्षा ६ देखि १२ सम्मका कक्षा भौतिक उपस्थितिमा सञ्चालन गराउँदै आएकामा आगामी सातादेखि कक्षा १ देखि नै भौतिक रूपमा पठनपाठन गराउने भएको छ । संक्रमणको जोखिम नदेखेपछि महानगरपालिकाले स्कुल खोल्ने निर्णय लिएको हो, मेयर विजयकुमार सराबगीले भने । शिक्षा मन्त्रालयले गत वर्ष नै जारी गरेको विद्यालय पुनः सञ्चालन कार्यढाँचाअनुसार कक्षा सञ्चालन गरिएको महानगरले जनाएको छ । गत वर्ष सोही ढाँचाअनुसार स्थानीय तहले विद्यालय सञ्चालन गर्दा जिल्ला प्रशासन कार्यालयहरूले रोक लगाएका थिए । वीरगन्ज महानगरपालिकाले विद्यालय खोल्ने र बन्द गर्ने निर्णय लिएर जिल्ला प्रशासन कार्यालयलाई जानकारी दिने गरेको छ । विद्यालय सञ्चालन गर्ने जिम्मेवारी पालिकाको हो, त्यहीअनुसार अवस्थाको विश्लेषण गरेर खोल्ने र निर्णय गर्ने गरेका छौं, मेयर सराबगीले भने । अनलाइन कक्षा प्रभावकारी हुन नसकेकाले स्वास्थ्य मापदण्ड ख्याल गरेर विद्यालय खोल्नुको विकल्प नभएको उनले बताए । तनहुँस्थित भानु नगरपालिकामा पनि मंगलबारदेखि विद्यालय खुलेका छन् । नगर शिक्षा समितिले विद्यार्थी संख्या धेरै भएका विद्यालयमा दुई सिफ्टसहित भौतिक उपस्थितिमा नै कक्षा सञ्चालन गर्ने निर्णय गरेको प्रशासकीय प्रमुख भीमप्रसाद तिवारीले जानकारी दिए । लामो समय विद्यालय बन्द हुँदा बालबालिकाको सिकाइमा ठूलो क्षति पुगेको निष्कर्ष निकाल्यौं, अहिले संक्रमणको पनि खासै जोखिम देखिएको छैन, उनले भने । स्थानीय तहले धमाधम स्कुल सञ्चालनको निर्णय गर्न थालेपछि शिक्षा मन्त्रालयले पनि जोखिमको अवस्था हेरेर विद्यालय खोल्नुपर्ने निष्कर्षमा पुगेको छ । कोभिड१९ संकट व्यवस्थापन केन्द्र (सीसीएमसी) ले पनि विद्यालय सञ्चालनका विषयमा कार्ययोजना माग गरेको मन्त्रालयका प्रवक्ता दीपक शर्माले जानकारी दिए । उनका अनुसार सरकारले गर्ने लकडाउनको चार प्रकृतिअनुसार पठनपाठनका गतिविधि अघि बढाउन सकिने गरी मन्त्रालयले कार्ययोजना तयार पारेर सीसीएमसीमा पेस गरेको छ । हार्ड (रातो), मिक्स्ड (गाढा पहेंलो), सफ्ट (हल्का पहेंलो) र मिनिमल (हरियो) कुन क्षेत्रमा कसरी शैक्षिक गतिविधि सञ्चालन गर्ने कार्ययोजनामा उल्लेख गरिएको हो । जसअनुसार रातो क्षेत्रमा प्रधानाध्यापकसहित केही शिक्षक आलोपालो विद्यालय आउने र विद्यार्थीलाई वैकल्पिक माध्यमबाट पठनपाठन गराउने प्रस्ताव गरिएको छ । गाढा पहेंलो क्षेत्रमा ५० प्रतिशत शिक्षक विद्यालयमा उपस्थिति भएर विद्यार्थीलाई समूहअनुसार सिकाइ सहजीकरण गर्ने तयारी छ । हल्का पहेंलो क्षेत्रमा शिक्षक विद्यालयमा उपस्थित भई विद्यार्थीलाई सिकाइ सहजीकरण गर्ने उल्लेख छ । विद्यार्थीलाई पनि ससाना समूह बनाएर मात्रै सिकाइ सहजीकरण गर्नुपर्ने योजना बनाइएको छ । हरियो क्षेत्रमा विद्यालय पुनः सञ्चालन कार्यढाँचाअनुसार भौतिक उपस्थितिमा नै पठनपाठन सञ्चालन गर्न सकिने कार्ययोजनामा उल्लेख छ । संक्रमणको जोखिम नरहेको वा कम रहेको स्थानमा आलोपालो सिफ्ट वा अन्य विधि प्रयोग गर्न सकिनेछ । प्रवक्ता शर्माले वैकल्पिक माध्यमलगायत आलोपालो कक्षा सञ्चालन गर्न मन्त्रालयले समेत विद्यालयहरूलाई प्रोत्साहन गर्ने गरेको बताए । जिल्ला प्रशासन कार्यालयको समन्वयमा स्थानीय तहले विद्यालय सञ्चालन गर्न सक्ने उनको भनाइ छ । मन्त्रालयले विद्यालय पुनः सञ्चालन गर्दा कार्यविधिको परिपालना गर्न आग्रहसमेत गरेको छ । कोभिडको दोस्रो लहर बढ्दै जाँदा वैशाख पहिलो सातादेखि नै विद्यालय बन्द गरिएका थिए । यो अवधिमा अनलाइन, टेलिफोन, घरदैलोलगायत वैकल्पिक माध्यमबाट पठनपाठन गरिएको थियो । शिक्षा तथा मानव स्रोत विकास केन्द्रले नेपाल टेलिभिजन र रेडियो नेपालबाट १० कक्षासम्मको पाठ प्रसारण गरेको छ । केन्द्रले निजी टेलिभिजन च्यानलबाट पनि श्रव्यदृश्य पाठ प्रसारण गर्न आवेदन मागेको छ ।"
अफ्रिकामा कोभिडको नयाँ भेरिएन्ट,"काठमाडौं (कास) कोभिड१९ को नयाँ भेरिएन्ट दक्षिण अफ्रिकामा पुष्टि भएको छ । एजेन्सीका अनुसार नेसनल इन्स्टिच्युट फर कम्युनिकेबल डिजिजले सी१२ देशका सबै प्रान्तमा भेटिएको सोमबार जनाएको हो । हालसम्म फैलिएका भेरिएन्टमध्ये डेल्टा सबैभन्दा बढी संक्रामक मानिएको छ । नयाँ भेरिएन्ट कति संक्रामक र जोखिमयुक्त भन्ने विषयमा अध्ययन जारी रहेको जनाइएको छ । विश्व स्वास्थ्य संगठनले सी१२ भेरिएन्ट अफ इन्टरेस्ट वा भेरिएन्ट अफ कन्सर्न का रूपमा सूचीकृत गर्ने मापदण्डमा परिनसकेको जनाएको छ । हालसम्मका अध्ययनमा भने यो भेरिएन्टको संक्रमण दर न्यून रहेको र थोरै जनसंख्यामा देखिएको डब्लूएचओको भनाइ छ । युनिभर्सिटी अफ सिड्नीको सेन्ट्रल क्लिनिकल स्कुलको इम्युनोलोजी तथा इनफेक्सियस डिजिजकी भाइरोलोजिस्ट तथा उपप्राध्यापक डा मेगन स्टेयनले अन्य भेरिएन्टमा देखिएका स्वरूप परिवर्तन सी१२ पनि देखिएको बताइन् । भेरिएन्टबारे विस्तृत जानकारीका लागि वैज्ञानिकहरूलाई अझै केही समय लाग्ने उनको भनाइ छ ।यो भेरिएन्ट दक्षिण अफ्रिका तथा अफ्रिका, युरोप, एसिया तथा ओसियान क्षेत्रमा देखिएको पुष्टि भइसकेको छ ।"
मापदण्ड पालना गर्दै पढाइ,"(बझाङ)  लामो समय बन्द बझाङका सामुदायिक तथा निजी विद्यालयमा मंगलबारदेखि पठनपाठन सुरु भएको छ । जिल्ला कोभिड संकट व्यवस्थापन केन्द्र (डीसीसीएमसी) को सोमबारको बसेको बैठकले जोखिम घटेको भन्दै विद्यालय खोल्ने निर्णय गरेको हो । पछिल्लो केही दिनयता जिल्लामा संक्रमितको संख्या शून्य भएको र स्थानीय स्तरमा विद्यालय खुलाउनुपर्ने आवाज उठ्न थालेपछि यो निर्णय लिइएको जिल्ला कोभिड संकट व्यवस्थापन केन्द्रले जनाएको छ ।सरकारले जारी गरेको स्मार्ट लकडाउनसम्बन्धी कार्यविधि २०७८ ले जोखिमको मूल्यांकन गरी आवश्यक योजना जिल्लास्तरमा नै तयार गर्न सक्ने व्यवस्था गरेको थियो । यही कार्यविधिमा टेकेर स्वास्थ्य मापदण्ड पालना गर्दै भौतिक उपस्थितिमा पठनपाठन सञ्चालन गर्ने निर्णय गरिएको डीसीसीएमसीका अध्यक्षसमेत रहेका प्रमुख जिल्ला अधिकारी मोहन अधिकारीले बताए । सबै पालिकामा कोरोना संक्रमण घट्दो क्रममा छ । केही दिनयता संक्रमण दर पनि शून्यमा झरेकाले विद्यालय सञ्चालन गर्ने निर्णय गरिएको हो, प्रजिअ अधिकारीले भने, अरू सबै क्षेत्र खुलिसकेकाले विद्यालय मात्र बन्द गर्न नहुने चौतर्फी दबाब आइरहेको थियो । यो सबै कुरालाई मध्यनजर गरेर विद्यालय खोल्ने निर्णय गरिएको हो । जिल्लामा संक्रमणको अवस्था मूल्यांकन गर्दा स्वास्थ्य सुरक्षाका मापदण्ड पालना गरेर भौतिक रूपमा कक्षा सञ्चालन गर्दा फरक नपर्ने देखिएकाले पठनपाठन सुचारु गरिएको प्रजिअ अधिकारीले बताए । कक्षा सञ्चालन भए पनि स्वास्थ्य सुरक्षाका मापदण्डहरू पालना गर्नेप्रति सबै सचेत हुन भने जरुरी छ, उनले भने । पछिल्लो समय संक्रमणको अवस्था पत्ता लगाउन परीक्षणको दायरा बढाइएको थियो । सार्वजनिक सेवा लिन आएकाहरूलाई समेत परीक्षणको दायरामा ल्याई जिल्लामा शून्य संक्रमण रहेको निष्कर्ष निकालिएको जिल्ला स्वास्थ्य कार्यालयले जनाएको छ । मंगलबार मात्रै जिल्ला प्रशासन कार्यालयमा सेवा लिन आएका ६९ जनामा परीक्षण गर्दा शून्य संक्रमण भेटिएको थियो । यसअघि जिल्लाको विकट साइपाल गाउँपालिकाले भने साउन महिनादेखि नै विद्यालय सञ्चालन गरेको थियो । कोभिडको संक्रमण दर घट्न थालेपछि जिल्लाका अधिकांश निजी विद्यालयहरूले पनि भदौको सुरुदेखि नै पठपाठन सुचारु गर्दै आएका थिए । यस्तै डीसीसीएमसीको बैठकले जिल्लामा कोभिडको संक्रमण दर घट्दै गएको र संक्रमितको संख्या शून्य रहेको भए पनि जोखिम भने कायमै रहेको निष्कर्ष निकालेको छ ।छिमेकी जिल्ला र भारतबाट मानिसहरू आवतजावत भइरहेकाले संक्रमण फैलन सक्ने भन्दै (न्यून जोखिम) एक्लो लकडाउन गर्ने निर्णय भएको हो । भदौ ३० गतेसम्म जिल्लाका १२ स्थानीय तहमध्ये साइपाल गाउँपालिकाबाहेकका सबै ठाउँमा सभा सम्मेलन, जुलुस जस्ता कार्य निषेध गर्ने निर्णय गरिएको छ । साइपाल गाउँपालिकाका सबैले कोभिडविरुद्ध खोप लगाइसकेको हुँदा साइपाल गाउँपालिकालाई जोखिममुक्त क्षेत्रमा राख्ने निर्णय संकट व्यवस्थापन केन्द्रले गरेको छ ।"
वर्षाको 'चरित्र बदलिँदा ठूलो क्षति,"(काठमाडौं)  मनसुन प्रवेश भएको चौथो दिन जेठ ३१ मै मनाङको हुम्डे विमानस्थल क्षेत्रमा ठूलो वर्षा भयो । ३ हजार ३ सय ८८ मिटर उचाइको विमानस्थलस्थित मौसम मापन केन्द्रले उक्त दिन २९६ मिलिमिटर वर्षा रेकर्ड गरेको थियो । त्यहाँ असार १ मा ४०९ र असार २ मा ५०२ मिमि वर्षा भयो । यो परिमाणको वर्षा हिमाली क्षेत्रका लागि अनपेक्षित थियो । हिउँद र अन्य मौसममा पनि धेरै समय हिउँले ढाक्ने त्यो क्षेत्रमा मनसुन अवधिमा विरलै वर्षा हुन्थ्यो । लगातारको वर्षापछि मर्स्याङ्दी नदीमा ठूलो बाढी आयो । त्यसले सदरमुकाम चामेसहित तल्लो तटीय क्षेत्रको तालगाउँ डुबायो । मानवीय क्षति थोरै भए पनि त्यहाँका पुल, जलविद्युत् आयोजना, विद्यालय र घरलगायतका धेरै संरचनामा क्षति पुग्यो । त्यसो त, यो वर्ष मनसुन सुरु हुनुअघि (प्रिमनसुन) को वर्षाले पनि मनाङमा रेकर्ड ब्रेक गरेको थियो । मौसमी प्रारूप (क्लाइमेट मोडल्स) मा विद्यावारिधि गरेकी जल तथा मौसम विज्ञान विभागकी वरिष्ठ मौसमविद् इन्दिरा कँडेलका अनुसार मनाङमा मार्चदेखि मेसम्मै ठूलो वर्षा भएको थियो । यो अवधिलाई प्रिमनसुन मानिन्छ । अप्रिल र मेमा सरदरभन्दा २३ सय प्रतिशत बढी वर्षा भएको थियो । मे महिनाभरिमा औसत २४ मिमि वर्षा हुने हुम्डे क्षेत्रमा १६६ मिमिसम्म वर्षा भएको छ, कँडेलले कान्तिपुरसँग भनिन्, जुनभरिमा त्यो क्षेत्रमा ४२ मिमि वर्षा हुनुपर्नेमा १६ जुनभित्रै १९७ मिमि वर्षा भयो, त्यसकै कारण बाढी निम्तियो । यो वर्ष मनसुन अवधिका १ सय दिनमा नेपालका धेरै भागमा सरदरभन्दा बढी वर्षा हुन्छ भनेर विभागले वैशाख तेस्रो साता आकलनसहितको प्रतिवेदन सार्वजनिक गरेको थियो । हामीले हिमाली र उच्च पहाडी भागमा सरदरभन्दा बढी वर्षा हुने भनेर आकलन गरेका थियौं, कँडेलले भनिन्, मनसुन प्रवेश हुनेबित्तिकै उच्च भागतिर बढी वर्षा भयो । सिन्धुपाल्चोकदेखि मुस्ताङसम्म उस्तै प्रकृतिको वर्षा रेकर्ड भएको छ । यो वर्ष ठूलो विपद् निम्तिएको मेलम्ची क्षेत्रभन्दा माथिल्लो भागमा पनि मनसुन सुरु भएको भोलिपल्टै जेठ २९ मा ठूलो वर्षा भएको थियो । एकै पटक धेरै वर्षा हुने भएकाले विज्ञहरूले त्यस्तोलाई आरीघोप्टे वर्षा भनेका छन् । जेठ २९ मा सिन्धुपाल्चोकको सेर्माथान क्षेत्रमा २४ घण्टा अवधिमा ११०२ मिमि वर्षा भएको थियो । त्यही दिन गुम्थाङ क्षेत्रमा ५० मिमि वर्षा भयो । धाप क्षेत्रमा असार ९ मा १०५ मिमि वर्षा भएको थियो । त्यहीं असार १७ मा ९०६ मिमि वर्षा भएको रेकर्ड छ । हिमाली क्षेत्रका लागि त्यो ठूलो वर्षा हो । मनसुनअघिकै वर्षाले मनाङ र मुस्ताङमा जस्तै त्यहाँको माटो पनि कमजोर बनाइसकेको थियो । पछि थपिएको वर्षाले बाढीपहिरो निम्त्यायो । असार १ मा मेलम्ची बजारसम्मै ठूलो मात्रामा धनजनको क्षति भयो । साउन १६ मा भेमाथान र त्योभन्दा माथिबाट बगेर आएको गेग्रानले दोस्रो पटक तल्लो तटीय क्षेत्रका बस्ती र भौतिक संरचना ध्वस्त गरेको थियो । उक्त क्षेत्रमा ठूलो वर्षा भए तल्लो तटीय क्षेत्रमा अझै जोखिम रहेको विज्ञ बताउँछन् । असार १ मा गोरखाको बिरेनचोक क्षेत्रमा ९७१ र असार २० मा ८७६ मिमि वर्षा भएको थियो । त्यति बेला गोरखाको उत्तरी क्षेत्रमा भएको वर्षाले उत्तरी क्षेत्रका ३ हजार मिटरभन्दा माथिल्लो बस्तीमा धेरै पहिरो निम्त्याएको छ । वर्षाको चरित्र बदलिएका कारण यो वर्ष उच्च हिमाली भागमा अतिवृष्टि (एक्सट्रिम रेनफल) भएको विज्ञहरू बताउँछन् । विगतमा हिमाली क्षेत्रलाई मनसुन स्याडो क्षेत्र मानिए पनि यो वर्षको मनसुन सिधै हिमाली क्षेत्र सोझिएको जलवायुविज्ञ ङमिन्द्र दाहालले बताए । चुरे, महाभारत हुँदै मध्यपहाडी क्षेत्रमा सक्रिय हुने मनसुन यसपालि सिधै हिमाली भागमा सक्रिय भएको छ, यो चाहिँ फरक चक्र हो, उनले भने, हिउँ परे पनि पानी विरलै पानी पर्ने सिन्धुपाल्चोक, मनाङ, मुस्ताङका माथिल्ला भागमा भेलबाढी नै आयो, यो हाम्रा लागि राम्रो खबर होइन । उनका अनुसार विगतमा पनि मनसुन अवधिमा अतिवृष्टि हुन्थ्यो । तर, अहिले त्यस्तो प्रकृतिको वर्षा हुने दिनको संख्या बढिरहेको छ । धेरै स्थानमा थोरै अवधिमा धेरै वर्षा (हेभी रेनफल) भएको उनले बताए । वार्षिक वर्षाको ८० प्रतिशत वर्षा मनसुन अवधिमा हुन्छ भनिन्छ । मनसुनमा हुने वर्षाको मात्रा ८० प्रतिशतभन्दा माथि गइरहेको छ र सुक्खा दिनहरू बढिरहेका छन्, उनले भने । १ मिनेटमा १ मिमि वर्षा हुनु भनेकै ठूलो वर्षा हो । १ मिमि वर्षा हुँदा पनि भल बग्छ । मौसमविद् कँडेलका अनुसार बतासा केन्द्रमा १० मिनेटमा २१ मिमिसम्म वर्षा भएको थियो । थोरै समयमा धेरै वर्षा भयो भने बाढी, पहिरो र डुबानको सम्भावना अत्यधिक हुन्छ । राष्ट्रिय विपद् जोखिम न्यूनीकरण तथा व्यवस्थापन प्राधिकरणका कार्यकारी अध्यक्ष अनिल पोखरेल गत वर्षको मनसुनसँग अहिलेको मनसुनी विपद् दाँज्दा मानवीय क्षति कम भएको देखिए पनि मनसुनी चरित्र बदलिएको बताउँछन् । मनसुन सुरु भएको केही दिनमै हिमाली भागका ५ स्थानमा मिसाइल पड्काएजस्तै गरी मनसुनी विपद् निम्तियो, उनले भने, एकै पटक उच्च भागमा भारी वर्षाका कारण भेलबाढीले क्षति निम्त्यायो, यसले मनसुनको चरित्र बदलेको पुष्टि हुन्छ । विभागले २४ घण्टामा १५० मिमि वर्षाको सम्भावना भएमा सतर्कता अपनाउन सूचना जारी गर्न थालेको छ । कुनै ठाउँमा २४ घण्टामा १५० मिमि वर्षा भएमा त्यो क्षेत्रमा पहिरोको सम्भावना अत्यधिक हुने अध्ययनको निष्कर्ष छ । भूगोलविद् नरेन्द्रराज खनालका अनुसार हिमाली क्षेत्रमा १ सय मिमिभन्दा बढी वर्षा भएमा जोखिम बढी हुन्छ । विपद् जोखिम न्यूनीकरणका क्षेत्रमा कार्यरत दीनानाथ भण्डारी हिउँको सट्टामा पानी पर्न थालेका क्षेत्र र त्यहाँबाट हुन सक्ने पहिरो र बाढीको जोखिमबारे तत्कालै गहन अध्ययन गरी जोखिममा रहेका बस्ती सुरक्षित ठाउँमा नसारिए ठूलो क्षति हुन सक्ने औंल्याउँछन् । मेलम्ची र मनाङको बाढी निकट भविष्यमा हुन सक्ने ठूला प्राकृतिक प्रकोपहरूको पूर्वदृश्य हो, उनले भने, हिमाली क्षेत्रका बाढीपहिरोबाट हुने जोखिम थाहा पाउन र जनधनको रक्षा गर्ने उपाय खोज्न ढिला नगरौं । भूगोलविद् खनालका अनुसार २०५० साउन ४ मा अत्यधिक वर्षाकै कारण मकवानपुरको कुलेखानी बाँध भत्किएको थियो । उक्त क्षेत्रमा २४ घण्टामा ५४० मिमि वर्षा भएको थियो । त्यसले तल्लो तटीय क्षेत्रका रौतहट र सर्लाहीसम्मै ठूलो क्षति गरेको थियो भने कैयौं स्थानमा ठूला पहिरो निम्त्याएको थियो । भूगर्भविद् शिव बाँस्कोटा उच्च हिमाली क्षेत्रमा मौसमी चक्रको परिणाम देखिन थालेकाले त्यस क्षेत्रमा हावापानीको बदलाव बुझ्न मौसममापन केन्द्र बिस्तार गर्न सुझाउँछन् । माथिल्लो तटीय क्षेत्रमा जलवायुजन्य गतिविधि बढ्दै गएकाले वैज्ञानिक अध्ययनका लागि अनुसन्धानको पाटोलाई ध्यान दिन उनको सुझाव छ । पानी पर्ने प्रणाली नै बदलिएको छ, हिमक्षेत्रमा के कति पानी परिरहेको छ भन्ने बुझ्न उच्च भागहरूमा मापन केन्द्र बिस्तार गर्नु आवश्यक छ, उनले भने । विभागका महानिर्देशक सरजुकुमार वैद्य उच्च हिमाली भागमा वर्षाको अवस्था मापनका लागि केन्द्र राखिए पनि मौसमी गतिविधिका कारण चलाउन नसकिएको बताउँछन् । तिब्बतसँग जोडिएका क्षेत्रमा छिनछिनमा मौसम बदलिरहने र तापक्रमसमेत कम हुने, आउजाउ महँगो हुने र अब्जर्भ गर्न नसकिने हुँदा मापन स्टेसन राखे पनि चलाउन गाह्रो छ, उनले भने, स्याटेलाइट प्रणालीबाट अध्ययन गर्न सकिन्छ कि भनेर हामी अध्ययन गर्दै छौं ।"
मार्तडी सडक सम्पर्कबाट विच्छेद,"(धनगढी)  बाजुरा सदरमुकाम मार्तडी सडक सञ्जालबाट विच्छेद हुँदा अत्यावश्यक दैनिक उपभोग्य सामग्रीको अभाव हुनुका साथै मूल्य वृद्धि भएको छ । थप उपचारका लागि जिल्ला बाहिर लैजानुपर्ने बिरामी सबैभन्दा ठूलो समस्यामा छन् । असार पहिलो सातादेखि बाजुरा सडक अवरुद्ध भएको हो । साँफेमार्तडी सडक खण्डअन्तर्गत बार्जागाडदेखि जडांगासम्मको करिब १७ किलोमिटर खण्ड क्षतविक्षत छ । दर्जनौं ठाउँमा पहिरो खसेका छन् भने ताप्रीसेराको पक्की पुल बगेको छ । बल्देदेखि द्वारी क्षेत्रको करिब दुई किलोमिटर सडकमा माथिबाट पहिरो र तलबाट बुढीगंगा नदीले कटान गरेपछि पैदल आवागमन जोखिमपूर्ण छ । बडिमालिका नगर प्रमुख पदमबहादुर बडुवालले भने, सडकको त नामोनिसान नै छैन । सदरमुकामदेखि जिल्लाको पूर्वोत्तर कोल्टी क्षेत्रसम्मको सडक सञ्जाल पनि पूर्ण रूपमा अवरुद्ध छ । यातायात चलेका बेला धनगढीदेखि कोल्टीसम्मको ढुवानी खर्च प्रतिकिलो ९ रुपैयाँ पर्ने गरेकामा हाल २५ रुपैयाँ तिर्नुपर्ने कोल्टीका स्थानीय व्यापारीहरूले बताएका छन् । व्यापारी हस्तबहादुर मल्लले भने, कोल्टी क्षेत्रमा दैनिक उपभोग्य सामग्रीको हाहाकार छ । ढुवानीका साधन चल्दा मोटा चामल प्रतिकिलो ५२ रुपैयाँ थियो, अहिले ६२ रुपैयाँ पर्छ । अन्य अत्यावश्यक सामग्री नेपालगन्जबाट जहाजमा ढुवानी हुने गरे पनि भाडा अचाक्ली महँगो भएको मल्लले बताए । उनका अनुसार जहाजले प्रतिकिलो ५० देखि ९० रुपैयाँसम्म ढुवानी भाडा लिने गरेको छ । लामो समयदेखि सडक यातायात अवरुद्ध हुँदा अत्यावश्यक दैनिक उपभोग्य सामग्रीको अभाव हुनुका साथै मूल्य वृद्धि भएको प्रमुख जिल्ला अधिकारी गोपालकुमार अधिकारीले बताए । बुढीगंगा नदीको वारिपारि अम्कोट र पैमा क्षेत्रमा बर्सेनि पहिरो खस्दा नदी नै थुनिने अवस्थामा छ ।"
अफगानिस्तानबाट अमेरिकी सेनाको बहिर्गमनसँगै सुरक्षा चिन्ता,"ॅसार्कको केही गर्ने ठाउँ छैनअफगानिस्तानको घटनापछि नेपालमा सार्कलाई सक्रिय बनाएर भूमिका खेल्नुपर्ने आवाज उठिरहेका बेला भारतीय कूटनीतिज्ञ तथा अन्तर्राष्ट्रिय मामिलाका जानकारहरूले अहिले सार्कको ठाउँ देख्दैनन् । नेपाल सार्कको अध्यक्ष राष्ट्र हो । नेपालका केही कूटनीतिज्ञहरूले सार्कले भूमिका देखाउनुपर्ने लबिइङ गरिरहेका छन् । दिल्लीस्थित साउथ एसिया विश्वविद्यालय अन्तर्राष्ट्रिय सम्बन्ध विभागका सहायक प्रध्यापक डा धनञ्जय त्रिपाठी भारत र पाकिस्तानबीचको समस्याले निष्क्रिय बन्न पुगेको सार्कले अहिलेको परिस्थितिमा भूमिका पाइहाल्ने देख्दैनन् । बरु, भारत र पाकिस्तानबीच तालिवानकै विषयलाई लिएर चिसोपन बढ्ने र त्यसले सार्कको भविष्य थप संकटमा पर्ने उनले बताए । अफगानिस्तानमा तालिवानको उपस्थितिले पनि सार्कको भूमिका कमजोर बनाउँदै लाने उनको विश्लेषण छ । पूर्वराजदूत सिन्हा अहिलेको अवस्थामा सार्कको भूमिका खासै हुन नसक्ने बताउँछन् । सार्कभित्रको राजनीतिक मतभेद का कारण पनि समस्या रहेको उनले बताए । ५ वर्षयता सार्क शिखर सम्मेलन हुन सकेको छैन । २०७३ को कात्तिक २४२५ मा पाकिस्तानको इस्लामाबादमा हुने भनिएको सार्क सम्मेलन अझै भएको छैन । भारत र पाकिस्तानबीचको विवादका कारण सार्क बैठक हुन नसकेको हो ।"
"२० सभाहल निर्माणको समय सकियो, काम सकिएन","त्यसका लागि साना हलको क्षमताले धान्ने देखिन्न, प्रवक्ता शर्माले भने, ठूलो संख्याको जनशक्ति राखेर कार्यक्रम गर्न छुट्टै सभाहल आवश्यक परेर निर्माण थालिएको हो । निर्माणकै क्रममा रहेका केही सभाहलबारे महालेखा परीक्षकको प्रतिवेदनमा निर्माण र ठेक्कामा देखिएका त्रुटि पनि औंल्याइएको छ । कैलालीस्थित धनगढी सभाहल निर्माणका लागि बिकोई एमकेरोयल जेभी काठमाडौंले ठेक्का लियो । २०७८ असार ९ भित्र सक्ने गर्ने गरी २०७५ माघ २ मा ठेक्का सम्झौता भयो । अहिलेसम्म यसको भौतिक प्रगति ८५ प्रतिशत छ । विशेष भवन निर्माण आयोजनाले भक्तपुरको मध्यपुर ठिमी नगरपालिकामा ५ हजार क्षमताको सभाहल बनाउन विस्तृत आयोजना प्रतिवेदन तयार गर्न परामर्शदाता नियुक्त गरी ३७ लाख ९० हजार भुक्तानी गरेको छ । बजेट वक्तव्य २०७६७७ मा सार्वजनिक निजी साझेदारमा पाँच हजार सिट क्षमताको बहुउद्देश्यीय सभाहल निर्माण गर्ने उल्लेख छ । तर उपत्यकाकै ललितपुरस्थित गोदावरीमा सभाहल बनिरहँदा प्रतिफलको विश्लेषण गरेर मात्र भक्तपुरमा सभाहल निर्माणमा लगानी गर्नुपर्ने प्रतिवेदनले सुझाएको छ । दमकमा निर्माणाधीन १ हजार ५ सय क्षमताको सभाहल २०७८ असोज ३० भित्र सकिसक्नुपर्ने पनि प्रतिवेदनमा उल्लेख छ । ३७ करोड ५४ लाख रुपैयाँमा २०७४ असार २५ मा ठेक्का भएको आयोजनामा २३ करोड ८४ लाख रुपैयाँ भुक्तानी भइसकेको छ । यसको भौतिक प्रगति ७५ प्रतिशत छ । १७ कट्ठा जग्गामा फैलिएको सभाहलको स्थलगत निरीक्षण गर्दा गाडी पार्किङका लागि जग्गा अभावले पार्किङस्थलको व्यवस्था नै नरहेको तथा सभाहलको लागत तथा प्रतिफलको विश्लेषण गरेको नदेखिएको महालेखाको प्रतिवेदनमा उल्लेख छ । सम्भाव्य देखिएको स्थानमा मात्र संरचना निर्माण गर्नुपर्ने महालेखाको सुझाव छ ।"
व्यावसायिक निरन्तरता कर्जा लिने ऋणी एक जना मात्र,"कोभिडबाट प्रभावित घरेलु, साना तथा मझौला उद्यम एवं पयर्टन व्यवसायका श्रमिक र कर्मचारीको पारिश्रमिक भुक्तानी तथा व्यवसाय सञ्चालन निरन्तरताका लागि प्रभावकारी ढंगले कर्जा उपलब्ध गराउने उद्देश्यले २०७७ मंसिरमा सरकारले कार्यविधि जारी गरेको हो ।"
दुई दिनमा १२० अंक घट्यो नेप्से,"काठमाडौं (कास) मंगलबार सेयर बजारमा करिब ७० अंकको गिरावट आएको छ । यससँगै सेयर कारोबार मापक नेप्से परिसूचक २ हजार ९ सय ७५८४ अंकमा बन्द भएको छ । अघिल्लो दिनको तुलनामा यो २२७ प्रतिशत कम हो । सो दिन कारोबारमा आएका सबै उपसमूहको परिसूचक घटेपछि समग्र नेप्से दबाबमा परेको हो । आइतबार नेप्से करिब ५० अंकले घटेर ३ हजार ४४ अंकमा बन्द भएको थियो । यो साताका दुई कारोबार दिन (आइतबार र मंगलबार) मा नेप्से करिब १ सय २० अंक घटिसकेको छ । सोमबार सार्वजनिक बिदा भएकाले सेयर कारोबार भएन । आइतबारको तुलनामा मंगलबार कारोबार रकम पनि घटेको छ । मंगलबार करिब १३ अर्ब २६ करोड रुपैयाँ बराबरको सेयर कारोबार भएको थियो । आइतबार यस्तो रकम १५ अर्ब ६५ करोड रुपैयाँ थियो । परिसूचकसँगै सेयर बजारको आकार कुल बजार पुँजीकरण पनि घटेर ४१ खर्ब ५७ अर्ब रुपैयाँ कायम भएको छ । आइतबार कुल बजार पुँजीकरण ४२ खर्ब ५४ अर्ब रुपैयाँ थियो । करिब १ लाख ३० हजार ७ सय ७४ कारोबारबाट २ सय २७ कम्पनीका २ करोड ३१ लाख ९ हजार ७ सय १३ कित्ता सेयर किनबेच भए । सो दिन सेन्सेटिभ परिसूचक २१९ प्रतिशत र फ्लोट परिसूचक २१४ प्रतिशतले घटे । यस्तै, कारोबारमा आएका १३ वटा उपसमूहका परिसूचक घटे । जसअनुसार विकास बैंक उपसमूहको परिसूचक सबैभन्दा धेरै ३४८ प्रतिशतले घट्यो भने, सामूहिक लगानी कोष उपसमूहको परिसूचक सबैभन्दा कम ०७७ प्रतिशतले ऋणात्मक रह्यो । मंगलबार जलविद्युत्, वित्त कम्पनी र अन्य उपसमूहको परिसूचक ३ प्रतिशतभन्दा धेरैले घटे ।"
काँक्राको बीउ बेचेर तीन करोड,"(पर्वत)  कोरोनाका कारण व्यवसायका सबैजसो क्षेत्र ठप्पप्रायः बनेका बेला पर्वतको जलजला गाउँपालिका७ धाइरिङ सल्यान गाउँका किसानले भने कोरोनाकालको सदुपयोग गरेका छन् । निषेधाज्ञामा उनीहरूले काँक्राको बीउ उत्पादन गरेर तीन करोड रुपैयाँ गाउँ भित्र्याएका छन् । गाउँका ८० किसानले काँक्राको बीउ उत्पादन गरी यो वर्ष उक्त रुपैयाँ बराबर आम्दानी गरेका हुन् । डेढ दशकदेखि निरन्तर भक्तपुर लोकल जातको काँक्राको बीउ उब्जाइरहेका किसानले यो वर्ष अहिलेसम्मकै धेरै परिमाणमा उत्पादन गरेको बताएका छन् । अहिले किसानले बीउ उत्पादनमै जोड दिएको अगुवा किसान एवं सल्यान कृषि उत्पादन समूहका अध्यक्ष एकनारायण पौडेलले जानकारी दिए । लकडाउन भएकाले बाहिर रोजगारीमा भएका युवा पनि गाउँ फर्किए, उनले भने, गाउँभरि काँक्रो खेती भएपछि सबैले बीउमै जोड दिए । अहिलेसम्मकै धेरै बीउ उत्पादन भयो । यहाँ उत्पादित बीउ धेरैजसो काठमाडौंस्थित ग्रेस्को तथा कालीमाटीका विभिन्न व्यवसायीले लैजाने गरेका छन् । व्यवसायीले सिजनअघि नै बीउ अर्डर गर्ने अर्का किसान नरबहादुर केसीले बताए ।विगतमा पनि किसानले काँक्रा, गोलभेंडा, घिरौंला, करेलालगायत बीउ उत्पादन नगरेका होइनन् । तर अरूभन्दा सजिलो हुने भएकाले अहिले काँक्राकै बीउ उत्पादन गरेको किसान हरि आचार्यले बताए । यस वर्ष एउटा किसानले १ देखि १० लाख रुपैयाँसम्मको बीउ बेचेका छन् । सुकाएर तयार पारेको बीउ प्रतिकिलो ४ देखि ५ हजार रुपैयाँमा बिक्री हुन्छ । समथर फाँट र उत्तरपूर्वी मोहडामा फैलिएको सल्यान गाउँमा सिँचाइ सुविधा छ । किसानले बीउ मात्रै नभएर हरियो बेमौसमी तरकारीबाट समेत बर्सेनि करोडौं रुपैयाँ आम्दानी लिने गरेका छन् । यहाँको तरकारी धौलागिरिका बेनी, बागलुङ, कुश्मा र मुस्ताङका अलावा पोखरासम्म पनि पुग्छ । दशकअघिसम्म परम्परागत शैलीमा तरकारी उत्पादन गर्दर् ैआएका किसानले प्लास्टिकको हाइटेक टनेल, मिनी टिलरलगायत आधुनिक प्रविधिसमेत अपनाउन थालेका छन् । हिउँदमा यहाँ जुन खेती पनि फाल्दिए फल्छ, अध्यक्ष पौडेलले भने, बर्खाको भलबाढीमा फलाउन पानीबाट जोगाउनुपर्छ । त्यसकै लागि टनेल हाल्नुपर्ने हो । किसानले अहिलेसम्म काँक्रा, गोलभेंडा, करेलालगायतको बीउ भने परम्परागत शैलीमै उत्पादन गर्दै आएका छन् । बीउ निकाल्ने, सुकाउने र ग्रेडिङ गर्नेलगायतमा आधुनिक उपकरण भए अझै धेरै उत्पादन गर्न सकिने किसानले बताएका छन् । तर यहाँ त्यस्तो प्रकारको कुनै उपकरण छैन । हातैले सबै काम गर्ने हो, किसान तीर्थबहादुर केसीले भने । उपकरण भए बीउ सुकाउन र ग्रेडिङ गर्न अझै सहज हुने र बीउको गुणस्तरसमेत बढ्ने किसानको अपेक्षा छ । कुनै वर्ष बीउ बिक्रीमा समस्या हुने भएकाले बर्सेनि उब्जाएको बीउको बजारीकरणमा राज्यले सहयोग र सहजीकरण गरिदिने उनीहरूको माग छ । व्यावसायिक तरकारी र बीउ उत्पादन गर्ने किसानलाई गाउँपालिकाले मल, बीउ, साना औजारलगायतमा सहयोग गर्दै आएको वडाध्यक्ष टुंगनाथ आचार्यले बताए । पालिकास्तरबाट हुने सहयोगमा कुनै कमी छैन, उनले भने, सानोतिनो सहयोगले ठूल्ठूला उपकरण खरिद गर्न सकिन्न । यहाँ चाहिएको बीउ प्रशोधन मेसिन हो ।"
यामाहाको शोरुम बल्खुमा,"काठमाडौं (कास) यामाहा नेपालले काठमाडौंको बल्खुमा शोरुम सञ्चालनमा ल्याएको छ । यामाहा नेपालका प्रबन्ध निर्देशक विष्णु अग्रवालले शोरुमको उद्घाटन गरे । शोरुममा यामाहा मोटरसाइकल बिक्री र स्पेयर पार्ट्सका सेवा उपलब्ध हुने कम्पनीले जनाएको छ । साथै शोरुममा एक्सचेन्ज मेला पनि सुरु भएको छ । मेलामा ग्राहकले पुराना मोटरसाइकल वा स्कुटरमा १५ हजार रुपैयाँ बजार मूल्यांकन, ७ हजार रुपैयाँ नगद छुट, शून्य प्रतिशत ब्याज र न्यून डाउन पेमेन्ट र न्यून किस्ताका सुविधा ग्राहकले पाउनेछन् ।"
एनसेलको 'पहिलो सिम योजना,"काठमाडौं (कास) एनसेल आजियाटा लिमिटेडले पहिलो सिम योजना सार्वजनिक गरेको छ । एनसेलले २०७८ सालको माध्यमिक शिक्षा परीक्षा (एसईई) दिएका विद्यार्थीका लागि उक्त योजना ल्याएको हो । यो योजनामा एसईईका विद्यार्थीले मात्र १ रुपैयाँमा प्रिपेड सिम खरिदमा बोनस ब्यालेन्स, निःशुल्क माइफाइभ सेवा र बोनस डेटा प्राप्त गर्नेछन् ।"
खल्तीबाट सहकारीमा निःशुल्क रकम ट्रान्सफर,काठमाडौं (कास) खल्ती डिजिटल वालेटबाट सहकारी खातामा निःशुल्क रकम पठाउन सकिने भएको छ । खल्तीमा उपलब्ध चार सयभन्दा बढी सहकारी खातामा ग्राहकले निःशुल्क रकम पठाउन सकिने सेवा ल्याइएको हो । यो सेवाअन्तर्गत प्रयोगकर्ताले खल्तीबाट आफ्नो सहकारी खातामा प्रत्येक पटक २५ हजार र दिनको १ लाख रुपैयाँसम्मको रकम निःशुल्क पठाउन वा जम्मा गर्न सक्छन् ।
दराजको ड्रप अफ पोइन्ट्स घोषणा,"काठमाडौं (कास) अनलाइन सपिङ बजार दराजले ग्राहकका लागि अनलाइन सपिङलाई थप सुविधाजनक बनाएको छ । आईएमई पेसँग साझेदारी गरी देशका विभिन्न भागमा नयाँ ड्रप अफ पोइन्ट्स प्रारम्भ गरिएको दराजले घोषणा गरेको छ । यस साझेदारीका माध्यमबाट चयन आईएमई पे हब दराज ग्राहकका लागि ड्रप अफ पोइन्ट्सका रूपमा काममा आउनेछ । र सामान फिर्ताका लागि सुविधाजनक उपाय आउनेछ । ग्राहकले आफ्नो निकटतम आईएमई पे हबमा गएर कुनै पनि उत्पादन सजिलै फिर्ता गर्न सक्नेछन् । जोरपाटी, जावलाखेल, कोटेश्वर, पोखरा, विराटनगर, वीरगन्ज आदि स्थानमा ड्रप अफ पोइन्ट रहेको कम्पनीले जनाएको छ ।"
बेस्ट प्रेजेन्ट एन्युअल रिपोर्टमा एसबीआई दोस्रो,काठमाडौं (कास) नेपाल चार्टर्ड एकाउन्टेन्ट्स संस्था (आइक्यान) द्वारा प्रदान गरिने बेस्ट प्रेजेन्ट एन्युअल रिपोर्ट २०२० मा नेपाल एसबीआई बैंक दोस्रो भएको छ । उक्त पुरस्कार बैंकिङ सेक्टरमा उत्कृष्ट वित्तीय विवरण प्रकाशन गरेबापत आइक्यानले बैंकलाई प्रदान गरेको हो । राजधानीमा आयोजित एक समारोहबीच आइक्यानका अध्यक्ष मदनकृष्ण शर्माले बैंकका नायब प्रमुख कार्यकारी अधिकृत मोहम्मद रिजवान आलमलाई प्रदान गरे ।
जगदम्बा स्टिलको घटनामा संलग्नलाई कारबाही माग,"काठमाडौं (कास) वीरगन्जपथलैया औद्योगिक करिडोर, सिमरामा रहेको जगदम्बा स्टिल प्रालिमा केही दिनअघि भएको तोडफोडको घटनामा संलग्नलाई कारबाही गर्न नेपाल उद्योग वाणिज्य महासंघले माग गरेको छ । यस घटनाप्रति आफ्नो गम्भीर ध्यानाकर्षणसमेत भएको महासंघले जनाएको छ । स्थानीय तहमा सञ्चालित उद्योग व्यवसायले जनतालाई रोजगारी र सो क्षेत्रका जनताको आर्थिक जीवनस्तर सुधारमा सहयोग पुर्याइरहेको हुन्छ, महासंघले जारी गरेको विज्ञप्तिमा भनिएको छ, तर उद्योग समस्यामा परेको मौका छोपी स्थानीय जनता नै जबर्जस्ती उद्योग परिसरमा प्रवेश गरी सरसामान, मेसिन, पार्किङ गरी राखिएका सवारीसाधन तोडफोड गरी ध्वस्त बनाउनु अत्यन्त दुःखद कुरा हो ।"
सिन्धुलीमा नेपाल इन्भेस्टमेन्ट बैंकको शाखा,काठमाडौं (कास) नेपाल इन्भेस्टमेन्ट बैंकले सिन्धुलीमाढीको कमलामाई नगरपालिकामा आफ्नो ८७ औं शाखा सञ्चालनमा ल्याएको छ । नगरपालिकाका मेयर खड्गबहादुर खत्री र बैंकका प्रबन्धक सुशीलकुमार श्रेष्ठले संयुक्त रूपमा शाखा कार्यालय उद्घाटन गरे ।
निजीकरण विवाद : निगममा दुई महिनादेखि आन्दोलन,"(काठमाडौं)  राष्ट्रिय ध्वजावाहक नेपाल वायुसेवाको व्यवस्थापन गर्न अघि सारिएको प्रस्तावले संस्था झन् ठूलो विवादमा छ । हवाई माफियालाई सुम्पिने प्रपञ्च रचेर निजीकरण गर्न लागिएको भन्दै कर्मचारीहरू असार १८ देखि आन्दोलनमा छन् । उता, ट्रेड युनियनले नै ११ वर्षअघि नेपाल वायुसेवा निगमलाई सर्तसहित निजीकरण गर्न सहमति दिएको भन्दै व्यवस्थापनले अहिले भएको आन्दोलनलाई गैरजिम्मेवारपूर्ण भनेको छ । असार १८ देखि निगममा आन्दोलन गरिरहेका कांग्रेस, एमाले र माओवादीनिकट ट्रेड युनियनहरूले निगमका महाप्रबन्धक डिमप्रसाद पौडेलले हवाई माफियासँग साँठगाँठ गरेर निजीकरण गर्न लागेको आरोप लगाउँदै उनलाई कार्यालय प्रवेशमा रोक लगाएका छन् । उनीहरूले साउन १९ मा प्रधानमन्त्री शेरबहादुर देउवालाई ज्ञापन बुझाउँदै निजीकरण हुन नदिन अनुरोध गरे । प्रधानमन्त्री देउवालाई हामीले अहिलेका महाप्रबन्धकले हवाई माफियाको इसारामा निगमलाई कम्पनीकरण गर्न लागेको भनी ब्रिफ गर्यौं, ज्ञापन बुझाउन त्यस दिन बालुवाटार पुगेका आन्दोलनरत ट्रेड युनियनका एक नेताले भने, महाप्रबन्धकले यो प्रस्ताव ल्याएकाले उनलाई बर्खास्त गरिनुपर्ने माग राखेका छौं । निगमको संस्थागत संरचना बदल्नेलगायत विषय समेटेर केपी शर्मा ओली सरकारले २०७८७९ को बजेटमार्फत कार्यक्रम ल्याएको थियो । उक्त कार्यक्रमअनुसार, अर्थले असार १५ गतेसम्म निगमको प्रबन्धपत्र र नियमावलीको मस्यौदा पठाउन निर्देशन दिएको थियो । अहिले आन्दोलनरत तीनवटा ट्रेड युनियनले केपी ओली सरकारसँग ५ वटामात्रै मन्त्री भएको अवस्था र निगमको सञ्चालक समितिका अध्यक्ष सुशील घिमिरेले राजीनामा दिएको समयमा तयार गरिएको निगमको प्रबन्धपत्र र नियमावलीमा शंका गर्दै आन्दोलनको तारोमा महाप्रबन्धक पौडेल, सञ्चालक समितिका सदस्यहरू फुर गेन्जे शेर्पा, ईश्वरी पौडेल र किशोरकुमार प्रधानलाई मुख्य दोषी मानेका छन् । उनीहरूले प्रबन्धपत्र र नियमावली बनाउने जिम्मा दिन आयोजना गरिएको बैठकको अध्यक्षता गर्ने पर्यटन मन्त्रालयका सहसचिव बुद्धिसागर लामिछानेले पनि अधिकारको दुरुपयोग गरी गैरकानुनी तरिकाले सञ्चालक समितिको बैठकबाट निजीकरणको मस्यौदा पास गरेको भनेका छन् । २०६६ सालमा नेपाल सरकारले तत्कालीन पर्यटन मन्त्रालयका सहसचिव मुरारीबहादुर कार्कीको संयोजकत्वमा नेपाल वायुसेवा निगमलाई सार्वजनिक कम्पनीमा परिणत गर्ने कार्यदल गठन भएको थियो । तत्कालीन आधिकारिक ट्रेड युनियन नेपाल वायुसेवा निगम कर्मचारी युनियन र एयरहोस्टेसहरूका तर्फबाट नेपाल वायुसेवा क्याबिन क्रु संघ ले ११ वटा सर्त राखेर सार्वजनिकनिजी साझेदारी (पीपीपी) मोडलमा कम्पनी लैजान सकिने सहमति दिएको प्रतिवेदनमा उल्लेख छ । दुवै संगठनले कर्मचारीहरूको जागिरको सुरक्षालाई केन्द्रमा राखेर आआफ्ना संगठनका लेटरप्याडमा उस्तै खाले ११ बुँदे सम्झौता गरेका थिए । युनियनका तर्फबाट त्यसबेलाका अध्यक्ष राजनप्रसाद उप्रेती र संघका तर्फबाट चित्रलेखा मिश्र शाहले निगमको संरचनालाई कम्पनीमा बदल्न सकिने सम्झौता गरेको प्रतिवेदनमा उल्लेख छ । सहमतिमा अस्थायी कर्मचारीलाई स्थायी बनाइनुपर्ने, सबै स्थायी कर्मचारीलाई एक तह बढुवा गरिनुपर्नेलगायत सर्त पूरा भएमा निगमलाई कम्पनीमा बदल्न सकिने उल्लेख छ ।सरकारले निगमलाई निजीकरण गर्ने नै भए पनि ग्राउन्ड ह्यान्डलिङमा निगमको एकाधिकार हुनुपर्ने, निगम ऐन २०१९ मा उल्लेख गरिएका सबै हकअधिकार कम्पनीमा हस्तान्तरण गरिनुपर्नेलगायत ११ सर्त छन् । त्यसैगरी विभिन्न मितिमा ट्रेड युनियनले व्यवस्थापनसमक्ष पेस गरेका सबै माग समावेश हुनुपर्ने, कम्पनीमा जानुअघि कर्मचारीको तलब समायोजन हुनुपर्ने भनिएको छ । कम्पनी ऐनमा निगम घोषणासँगै निगममा कार्यरत सम्पूर्ण स्थायी कर्मचारीहरूको एक तह बढुवा हुनुपर्ने, प्रतिवेदनमा समेटिएको ट्रेड युनियनको मागपत्रमा लेखिएको छ, कम्पनीको सेयर निष्कासन गर्दा कर्मचारीलाई ५ प्रतिशत सेयर निजीकरण ऐनले व्यवस्था गरेबमोजिम आरक्षण गर्ने, सोमा ५० प्रतिशत लगानी निगमले र ५० प्रतिशत स्वयं कर्मचारीले व्यहोर्ने, लेखिएको छ ।त्यसबेला आन्दोलनको नेतृत्व गरेका अध्यक्ष उप्रेतीले ५१ प्रतिशत सेयर सरकारले आफैंसँग राखेर निगमलाई निजीकरण गर्न सकिने सम्झौता कार्यदलसँग गरेको बताए । हामीले निगमलाई निजीकरण गर्ने भए ५१ प्रतिशत सेयर सरकारमा राखेर, ५ प्रतिशत कर्मचारीलाई दिई बाँकी नेपाली जनतालाई दिएमा निजीकरण गर्न सकिने राय कार्यदललाई दिएका थियौं, उप्रेतीले भने । उनले नेपाल टेलिकमलाई निजीकरण गर्दा अपनाइएको मोडल निगममा पनि अपनाइए त्यो स्वीकार्य हुने बताए, तर अहिले भने निजी कम्पनीलाई पोस्नका लागि निजीकरण गर्न थालिएको आरोप उनले लगाए । अहिले प्रस्ताव गरिएको पुँजी संरचनामा ५१ प्रतिशत संस्थापक (सरकार) लाई, ३० प्रतिशत ख्याति प्राप्त विदेशी वायुसेवा, १४ प्रतिशत नेपाली हवाई सेवा, पर्यटन व्यवसायी र सर्वसाधारण तथा ५ प्रतिशत कर्मचारीलाई सेयर दिने भनिएको छ । उप्रेतीले अहिले प्रस्ताव गरिएको १४ प्रतिशत यती समूह लाई दिन लागिएको आरोप लगाए । यतीलाई दिन लागेको प्रमाण त मसँग छैन तर साथीहरूको कुरा सुन्दा निगम यतीलाई सुम्पिने लक्षण देखिन्छ, उनले भने ।आन्दोलनमा रहेका कांग्रेस, एमाले र माओवादी संगठनका नेताहरूले भने तत्कालीन सहमतिबारे जानकारी नभएको बताए । त्यो प्रतिवेदन सरसर्ती पढेको छु, तर विस्तृत जानकारी भएन, हाल आन्दोलनमा रहेको एमालेनिकट संगठनका उपाध्यक्ष ऋषिकेश पन्थीले भने, हिजोअस्ति के गरियो भन्नेतिर किन जानुपर्यो अहिले ? आजको आवश्यकता निगमलाई निजीकरण गर्ने होइन । उनले त्यसताका ट्रेड युनियनको खासै भूमिका नहुने दाबी गर्दै भने, त्यतिबेलाको ट्रेड युनियनको ज्ञापन संविधान होइन त्यसले खासै अर्थ राख्दैन । पन्थीले निगमबारे हालसम्म सरकारले १३ वटा आयोग, समिति, कार्यदल गठन गरिसकेको जनाउँदै ती सबैले निगमलाई निजीकरण गर्नुपर्छ भनेको बताए । प्रायः सबै प्रतिवेदनको सार निगमलाई निजीकरण गर्नुपर्छ भन्ने देखिन्छ तर ती समितिमा रहेका पदाधिकारीहरू कुन स्कुलिङबाट आएका थिए ? ती कसका एजेन्डा बोकेर आएका थिए भन्नेबारे पनि अध्ययन हुनुपर्छ । अन्तर्राष्ट्रिय अध्ययन, बजारको आवश्यकता र उपभोक्ताको हितका लागि पनि निगमलाई निजीकरण गर्नु हुँदैन ।कांग्रेसनिकट कर्मचारी संघका अध्यक्ष मानबहादुर कुँवरले पनि सहमतिबारे विस्तृत जानकारी नभएको स्विकारे । यसबारे सुन्न त सुनिएको हो तर ठ्याक्कै सम्झौतामा के छ मलाई जानकारी छैन, कुँवरले भने, आन्दोलनमा हुने सभामा पनि तीनवटै संगठनका नेताहरूले यसबारे बोलेका छैनन् । उनले आफ्नो संगठनले सहसचिव कार्कीको संयोजकत्वको कार्यदलको प्रतिवेदन खोजी रहेको बताए । निगममा रहेको माओवादी संगठनका निवर्तमान अध्यक्ष मनोज साहले पनि प्रतिवेदनबारे अनभिज्ञता प्रकट गरे । म पहिलो पटक सुन्दै छु । यसबारे मलाई जानकारी नै छैन, साहले भने । उनले पनि अहिले निगमलाई असल नेतृत्वको आवश्यकता भएको बताउँदै तत्काल निजीकरण गर्नु हुँदैन भन्नेमा कर्मचारी एकमत रहेको दाबी गरे । दुई वर्ष कुनै विदेशी वायुसेवालाई निगमको व्यवस्थापन करार दिन सकिन्छ वा निगमभित्रैबाट ११ तहपछि १२ औं तहको कर्मचारीलाई विद्युत् प्राधिकरणमा जस्तै निगमको नेतृत्व दिई काम गराउन सकिन्छ, साहले भने ।आन्दोलनमा रहेका ट्रेड युनियनहरूले विभिन्न मुलुकमा घाटामा गइरहेका वायुसेवालाई त्यहाँको सरकारले जस्तै आर्थिक सहायता दिनुपर्ने, ऋण तिरिदिनुपर्ने माग राखेका छन् । ४७ अर्ब ऋणमा डुबेको निगमलाई कोभिडका बेला ६ अर्ब साँवाब्याज तिरिदिनुपर्ने उनीहरूको माग छ । ओली सरकारले निगमको संरचना बदलेर आर्थिक सहायता गर्ने भन्दै बजेटबाट कार्यक्रम ल्याएको थियो । त्यो सरकार ढलेसँगै अब निगम कसरी चलाउने भन्नेबारे अहिलेका प्रधानमन्त्री शेरबहादुर देउवाले निगमबारे ज्ञापन बुझाउन जाने सरोकारवालालाई नयाँ पर्यटनमन्त्री आइसकेपछि सल्लाह गरेर निर्णय गर्ने भन्दै आएका छन् । ट्रेड युनियनको आन्दोलन भने दुई महिना बित्न लाग्दा पनि जारी नै छ ।"
"हिमाल आरोहण खुल्यो, २५ विदेशी मनास्लु चढ्दै","काठमाडौं (कास) पर्यटन विभागले यस वर्षको शरद ऋतुमा हिमाल आरोहणका लागि मंगलबार २५ आरोहीलाई अनुमति दिएको छ । आठ देशका आरोहीलाई उत्तरी गोरखाको मनास्लु हिमाल आरोहणको अनुमति दिइएको हो । विभागकी निर्देशक मीरा आचार्यका अनुसार ८ हजार १ सय ६३ मिटर उचाइको मनास्लु हिमाल आरोहणका लागि ५ महिला र २० पुरुषलाई अनुमति जारी गरिएको हो । उनीहरूबाट विभागले प्रतिव्यक्ति ९ सय डलरका दरले २२ हजार ५ सय (१० लाख ५८ हजार ४ सय रुपैयाँ) सलामी दस्तुर लिएको छ । आरोहण अनुमति लिने इमेजिन नेपाल ट्रेक एन्ड एक्सपिडिसनका प्रबन्ध निर्देशक मिग्मा ग्याल्जे शेर्पाले आरोहण दलमा डेनमार्क, क्यानडा, नेदरल्यान्ड्स, चेक रिपब्लिक, स्विडेन, नर्वे, जापान, संयुक्त राज्य अमेरिकालगायत मुलुकका विदेशी छन् । कोभिड महामारीका कारण नेपालले विदेशीलाई हिमाल आरोहण वा पदयात्रामा जानुअघि ७ दिन होटल क्वारेन्टाइनमा बस्नुपर्ने नियम अनिवार्य गरेको छ । नेपाल आउनुअघि विदेशीले ७२ घण्टाको पीसीआर गरी रिपोर्ट नेगेटिभ आएको हुनुपर्छ । नेपालले वसन्त, शरद र ग्रीष्म (हिउँद) गरी तीन ऋतुमा हिमाल आरोहण अनुमति दिने गरेको छ । शरद ऋतुमा हिमाल आरोहण विशेषगरी सेप्टेम्बरदेखि नोभेम्बर महिनासम्म चल्छ । गत वर्ष शरद ऋतुमा विभागले ६ हजारदेखि ८ हजारमाथिका ७ वटा हिमालका लागि ५८ जनालाई आरोहणको अनुमति दिएको थियो । जसमा ९ जना नेपाली थिए । आरोहीले वसन्त ऋतुमा सबैभन्दा बढी र ग्रीष्ममा सबैभन्दा काम सलामी दस्तुर तिर्दा हुन्छ ।"
पलेशाको प्रतिद्वन्द्वी बेलायती,"(काठमाडौं)  टोकियो पारा ओलम्पिक २०२० मा नेपालकी एकमात्र प्रतिस्पर्धी खेलाडी पलेशा गोवर्द्धनले पहिलो खेलमा बेलायती प्रतिस्पर्धी पाएकी छन् । पारा तेक्वान्दो के४४ विधाअन्तर्गत ५८ केजीमुनि तौल समूहका लागि मंगलबार भएको ड्र मा १८ वर्षीया पलेशाले २८ वर्षीया बेलायती खेलाडी बेथ मुनरोसँग खेल्ने निश्चित भएको हो । जारी पारा ओलम्पिकमा तेक्वान्दोको खेल बिहीबार सुरु हुनेछ । यो तौलको सम्पूर्ण खेल शुक्रबार हुनेछ ।यो तौल समूहमा ११ खेलाडी छन् । पोल ए मा शीर्ष वरीयताकी लिसा जेसिङलगायत ५ खेलाडी छन् भने पोल बी मा दोस्रो वरीयताकी चिनियाँ खेलाडी ली युजी, पलेशालगायत ६ खेलाडी छन् । पहिलो खेल जितेको अवस्थामा पलेशाले क्वाटरफाइनलमा टर्कीकी गाम्ज गुर्डालसँग प्रतिस्पर्धा गर्नुपर्नेछ । गुर्डाल तेस्रो वरीयताकी खेलाडी हुन् । यसपल्ट पारा ओलम्पिकमा पदक लक्ष्य राखेकी पलेशाले त्यसका लागि कम्तीमा २ खेल जित्नुपर्नेछ । पहिलो खेलमा पराजित भइन् भने रिपिचेजमा तीन खेल जित्न सके कांस्य जित्न सक्नेछिन् ।टोकियोमा उनीसँगै रहेका प्रशिक्षक दीपक विष्टले तयारी र प्रतिद्वन्द्वीअनुसार पलेशाले पहिलो खेल जित्ने अपेक्षा गरेका छन् । नयाँ खेलाडी हो । तर पलेशाको आत्मविश्वास राम्रो छ । हामी सकारात्मक हुनुपर्छ र प्रतिस्पर्धीअनुसार राम्रो नतिजा आउनेमा हामी आशावादी छौं, उनले भने । पारा ओलम्पिक कमिटीले समयमै नाम दर्ता नगरेका कारण यस संस्करणमा पारा ओलम्पिकमा एकजनाको मात्र प्रतिनिधित्व भएको छ । सन् २०१६ देखि राष्ट्रिय टोलीमा रहेर प्रशिक्षण गरिरहेकी पलेशाले ६ वटा अन्तर्राष्ट्रिय प्रतियोगिता खेलिसकेकी छन् । एसियाली पारा तेक्वान्दो च्याम्पियनसिपकी कांस्य विजेता पलेशाले कोरोना महामारी सुरु भएसँगै दुई वर्षयता प्रतियोगिता खेल्न पाएकी छैनन् । महामारीकै कारण उनले ओलम्पिक छनोटसमेत गुमाउनुपरेको थियो ।"
स्टेयनको संन्यास,"जोहानेसबर्ग (एएफपी) दक्षिण अफ्रिकाबाट सर्वाधिक टेस्ट विकेट लिने डेल स्टेयनले मंगलबार संन्यास घोषणा गरेका छन् । ३८ वर्षे तीब्र बलर उनले सामाजिक सञ्जालमार्फत आफ्नो खेलाडी जीवन टुंग्याएको घोषणा गरेका हुन् । २० वर्षदेखि मेरो जीवन एउटै रफ्तारमा चलिरहेको थियो । प्रशिक्षण, खेल, जित, हार, खुट्टा खुम्च्याउनु, जेटल्याग, खुसी र भाइचारामा दैनिकी चलिरहेको थियो, स्टेयनले सामाजिक सन्जालमा लेखेका छन्, मेरो परिवारका सदस्यदेखि पत्रकार र प्रशंसक सबैलाई यो अविश्वसनीय यात्राका लागि धन्यवाद दिन चाहन्छु ।९३ टेस्टमा ४ सय ३९ विकेट लिएका उनले २०१९ मै पाँचदिने क्रिकेटबाट संन्यास लिएका थिए । उनले त्यो बेलामा आफू सेतो बलमा लगातार खेलिरहने जनाएका थिए र २०१९ मा क्रिकेट विश्वकप लागि इंग्ल्यान्ड जाने टोलीमा रहेका थिए । तर काँधमा लागेको चोटका कारण उनले कुनै खेल नखेली फर्किए । एकदिवसीय अन्तर्राष्ट्रियमा उनले १ सय ९६ विकेट लिएका छन् । उनले २०१९ को मार्चयता यो संरचनामा खेलेका छैनन् । उनले २०२० को फेब्रुअरीमा अस्ट्रेलियाविरुद्ध पछिल्लो पटक ट्वान्टी२० अन्तर्राष्ट्रिय खेलेका थिए । त्यही वर्ष अस्ट्रेलियामा हुने ट्वान्टी२० विश्वकपमा खेल्ने उनको अनुमान रहेको थियो । तर कोभिड१९ का कारण विश्वकप नै स्थगित भएको थियो । उनले यो संरचनामा ६४ विकेट लिएका छन् । उनले पछिल्लोपल्ट खेलेको मार्चमा हो, जब उनले क्वेट ग्लाडियटर्सबाट कराँचीमा पाकिस्तान सुपर लिग खेलेका थिए । आफ्नो उत्कृष्ट समयमा उनी नयाँ बलमा लेट अवे स्विङका महारथी थिए । त्यस्तै पुरानो बलमा रिभर्स स्विङ र उच्च गतिमा बलिङ गर्नु उनको विशेषता थियो । अन्तर्राष्ट्रिय क्रिकेट परिषद् (आईसीसी) को वरीयतामा उनी ६ वर्ष टेस्ट क्रिकेटमा नम्बर एक बलरका रूपमा रहे । उनको विशेष प्रदर्शन २००८ मा अस्ट्रेलियाविरुद्ध मेलबर्न टेस्टमा भएको थियो । उनले त्यसमा ७६ रन बनाए, जुन उनको टेस्टमा उच्च स्कोर पनि हो । त्यसबाहेक उनले उक्त टेस्टमा १ सय ५४ रन खर्चेर १० विकेट लिँदै दक्षिण अफ्रिकालाई अस्ट्रेलियाली भूमिमा पहिलो टेस्ट शृंखला जिताउन महत्त्वपूर्ण भूमिका खेलेका थिए । दक्षिण अफ्रिकालाई ४२ मध्ये २८ एकदिवसीय अन्तर्राष्ट्रिय र २० मध्ये ७ ट्वान्टी२० शृंखला जिताउन उनको भूमिका विशेष रह्यो । उनले २०११ र २०१५ को विश्वकप पनि खेले । दक्षिण अफ्रिका २०१५ को विश्वकप सेमिफाइनलको अन्तिम ओभरमा आयोजक न्युजिल्यान्डसँग पराजित हुँदा उनकै बलिङमा रन प्रहार गरिएको थियो । स्टेयनले सन् २००९ देखि २०१६ सम्म गरी पाँच ट्वान्टी२० विश्वकप खेले । उनी एकदिवसीय अन्तर्राष्ट्रियको वरीयतामा दोस्रो र ट्वान्टी२० अन्तर्राष्ट्रियमा पाँचौं स्थानभन्दा माथि उठ्न सकेनन् । दक्षिण अफ्रिकाका पूर्वकप्तान एबी डी भिलियर्स, इंग्ल्यान्डका तीव्र गतिका बलर जेम्स एन्डरसन, अस्ट्रेलियाका प्याट कमिन्सलगायतले उनलाई महान् खेलाडी भन्दै सामाजिक सन्जालमा स्टेयनको चर्चा गरेका छन् ।"
ईपीएल विजेताले ५० लाख पाउने,"ललितपुरमा भुटानी खेलाडीसाबिक विजेता ललितपुर प्याट्रियट्सले रणजुङ मिक्यो दोर्जीलाई लिएको छ । इमर्जिङ क्रिकेटका उदाइरहेका दोर्जी एक ब्याट्सम्यानका रूपमा असाधारण क्षमताका खेलाडी हुन् । उनको क्षमता सन् २०१९ मा नेपालमा भएको १३ औं दक्षिण एसियाली खेलकुद (साग) मा देखिएको थियो ।नेपालसँगको खेलमा उनले त्रिवि क्रिकेट मैदान कीर्तिपुरमा ४ छक्कासहित भुटानबाट सर्वाधिक २७ रन बनाएका थिए । त्यस बाबजुद भुटानले त्यो खेल १ सय ४१ रनले गुमाएको थियो । ३५ वर्षे दोर्जीले आफ्नो खेलजीवनमा खेलेको एकमात्र त्यही ट्वान्टी२० अन्तर्राष्ट्रियमा कप्तान ज्ञानेन्द्र मल्लले नेपालबाट ५५ बलमै १ सय ७ रन बनाएका थिए । ज्ञानेन्द्रकै कप्तानीमा उनले प्याट्रियट्सबाट ईपीएल खेल्नेछन् । सागमा उनले श्रीलंका यू२३ विरुद्ध १५ बलमा ३ छक्कासहित २२ रन बनाएका थिए । बंगलादेश यू२३ विरुद्ध भने उनी शून्यमै आउट भएका थिए । म साबिक विजेता ललितपुर प्याट्रियट्सबाट ईपीएल खेल्न पाउँदा निकै उत्साही छु र यो अवसर प्रदान गरेकामा सबै सरोकारवालाहरूलाई धन्यवाद दिन चाहन्छु, प्याट्रियट्सको विज्ञप्तिमा उनले भनेका छन्, नेपाली दर्शकमाझ पुनः एक पटक खेल्न पाउने खबरले मलाई धेरै खुसी दिएको छ । म प्याट्रियट्सको सदस्य बन्न पाउँदा गर्वित छु । विदेशीमा भूमिमा फ्रेन्चाइज लिग खेल्ने उनी पहिलो भुटानी खेलाडी हुन् ।"
पदकधारी बक्सरलाई स्वागत,"काठमाडौं (कास) एएसबीसी युथ एन्ड जुनियर बक्सिङ च्याम्पियनसिपका पदक विजेता तीन खेलाडीसहित नेपाली टोली मंगलबार स्वदेश फर्किएको छ । नेपालबाट ६ खेलाडीसहित ११ जनाको टोली यूएई पुगेको थियो । त्यसमा केही खेलाडी यसअघि नै फर्केका थिए । मंगलबार कांस्य पदक विजेता छिरिङ वाङदी शेर्पा, स्वस्तिका तिरुवा र नारिका राईसहित प्रशिक्षक दीपक महर्जन फर्किए । उनीहरूलाई त्रिभुवन अन्तर्राष्ट्रिय विमानस्थलमा नेपाल बक्सिङ संघका अध्यक्ष राम अवालेसहित पदाधिकारीले स्वागत गरे । १२ दिनसम्म चलेको प्रतियोगितााम पुरुष जुनियर ५४ केजीमुनि तौलसमूहमा छिरिङले क्वाटरफाइनलमा कुवेती खेलाडीलाई ५० ले हराएर कांस्य निश्चित गरेका थिए । उनी सेमिफाइनलमा ताजकिस्तानका खेलाडीसँग पराजित रहे । युथ च्याम्पियनसिपमा अझै राम्रो प्रदर्शनका लागि तयारी गर्ने उनले बताए । दुई महिला खेलाडीले भने बाई पाएर सेमिफाइनल पुग्दै कांस्यको हकदार भएका हुन् । जुनियरतर्फ ५२ केजीमुनि तौलमा स्वस्तिका र युथतर्फ ५७ केजीमुनि तौलमा नारिका सेमिफाइनलमा पराजित रहे । कांस्य विजेताले जनही १ हजार डलर पुरस्कार पाएका थिए । बाँकी तीन खेलाडी सुलभ माली, इन्द्रबहादुर सुनार र सुदेन गिरी पहिलो चरणबाटै बाहिरिएका थिए ।"
धावक जोशीको सालिक अनावरण,"काठमाडौं (कास) सातदोबाटोस्थित नेपाल ओलम्पिक कमिटीको मुख्यालयमा मंगलबार नेपाली खेलकुदका पहिलो अन्तर्राष्ट्रिय धावक गजराज जोशीको अर्धकदको सालिक अनावरण गरिएको छ । ढलोटबाट निर्मित सालिक अनावरण गर्दै ओलम्पिक कमिटीका अध्यक्ष जीवनराम श्रेष्ठले नेपाली खेलकुदले पुराना पुस्ताका खेलाडीलाई सम्झनुपर्नेमा जोड दिए । जोशी नेपाली खेलकुद इतिहासमा अन्तर्राष्ट्रिय सहभागिता जनाउने पहिलो पुस्ताका खेलाडी हुन् । नेपाल खेलकुद पत्रकार मञ्चबाट लाइफटाइम एचिभमेन्ट अवार्ड पाएका उनले सन् १९५१ मा भारतको नयाँ दिल्लीमा आयोजित पहिलो एसियाली खेलकुदको म्याराथनमा भाग लिएका थिए । विसं १९७९ सालको गाईजात्राका दिन टोखामा जन्मिएका जोशीको २०६६ फागुन १६ मा निधन भएको थियो । जोशीको सालिक ओलम्पिक भवनको भुईंतलामा नेपाल ओलम्पिक संग्रहालयअगाडि राखिएको छ । संग्रहालयका अध्यक्ष क्षितिजअरुण श्रेष्ठले अन्य दर्जनजति चर्चित खेलाडीको पनि प्रतिमा निर्माणको कार्य भइरहेको बताए ।मूर्तिकार किशोर श्रेष्ठले साढे तीन महिनामा जोशीको अर्धकदको प्रतिमा तयार पारेका थिए । त्यसका लागि चार लाख रुपैयाँ खर्च भएको संग्रहालयका अध्यक्ष श्रेष्ठले जानकारी गराए । उनका अनुसार गजराज जोशी ट्रस्टसहित जोशीसँग सम्बन्धित विभिन्न क्षेत्रका रकम संकलन गरिएको हो । टोखा नगरपालिकाका मेयर प्रकाश अधिकारी, एनओसी महासचिव नीलेन्द्रराज श्रेष्ठले जोशी खेल व्यक्तित्वमात्र नभएर सामाजिक क्षेत्रमा सक्रिय रहेको चर्चा गरेका थिए ।"
