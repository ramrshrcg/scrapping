शीर्षक,विवरण
काली मन्दिरसम्मै बिनाअवरोध गस्ती र आउजाउको प्रस्ताव,"भारतले त्यही क्षेत्र हुँदै चीन जोड्ने सडक बनाएको छ । कालापानीबाट वर तल्लो कौवामा सशस्त्र प्रहरीको बीओपी राख्ने भनिए पनि अहिलेसम्म संरचना निर्माणको काम अघि बढेको छैन । गृह मन्त्रालयले दार्चुलाको व्यास गाउँपालिका१ छाङरुमा २०७७ वैशाख ३१ गते सशस्त्र प्रहरी निरीक्षक लिलीबहादुर चन्दको नेतृत्वमा बोर्डर आउट पोस्ट (बीओपी) स्थापना गरेको थियो । चन्दकै नेतृत्वमा सीमा गस्ती गर्ने क्रममा कालापानीबाट ५ सय मिटर वर पुगेपछि एसएसबीको फौज आएर विवाद गरेको थियो । त्यसपछि सशस्त्र प्रहरी अघि बढ्न सकेको थिएन । त्यस क्षेत्रमा सीमा सुरक्षाका लागि सशस्त्र प्रहरीको तैनाथी नै पहिलोपटक गरिएको थियो । बीओपी स्थापनापछि सशस्त्र प्रहरीले आसपासमा नियमित गस्ती गर्न थालेपछि भारतीय सुरक्षा फौजले पनि सीमा क्षेत्रमा आफ्नो उपस्थिति बढाएको थियो । पछिल्लो समय भने सशस्त्र प्रहरीले एसएसबीसँग नियमित रूपमा सीमा सुरक्षासम्बन्धी बैठक गरिरहेको छ । स्थापनाको करिब साढे ४ महिनापछि बीओपीलाई स्तरोन्नति गरेर गत असोज ९ मा गृहले डीएसपी धीरेन्द्र शाहको नेतृत्वमा गुल्म बनाएको थियो । पछिल्लोपटक डीएसपी शाह नै एसएसबीसँगको नियमित बैठकमा सहभागी हुने गरेका छन् । दार्चुला प्रशासन स्रोतका अनुसार पछिल्लो समय नेपाल र भारतका सीमा सुरक्षा अधिकारीबीच १५१५ दिनमा बैठक बस्ने गरेको छ । छाङरुकै गुल्मलाई नेपालचीन सीमा नाका टिंकर हेर्ने जिम्मेवारीसमेत दिइएको छ । टिंकर पुग्न त्यहाँबाट दुई दिन हिँड्नुपर्छ । मौसम अनुकूल भएका बेला मात्र छाङरुबाट सशस्त्र प्रहरी टोली टिंकरसम्म जाने गरेको छ । त्यस क्षेत्रमा खटिएर नियमित निगरानी गर्न मौसम अनुकूल खाद्य सामग्रीको बन्दोबस्त पनि हुन सकेको छैन । प्रतिकूल मौसमलाई धान्ने सञ्चार सुविधा, अन्य उपकरण, मौसमअनुसारका बन्दोबस्ती, तयारी खाद्यान्नलगायतको यथोचित व्यवस्थापन नहुँदा सशस्त्र प्रहरीलाई नियमित गस्तीमा समस्या हुने गरेको छ । छाङरुमा फौज तैनाथ गरेर ६ महिनासम्मलाई पुग्ने रासन सेनाको हेलिकप्टरबाट ढुवानी गरिए पनि त्यसपछि खाद्यान्न र तरकारी किन्न पनि भारतीय बजारमै जानुपर्ने बाध्यता सशस्त्र प्रहरीलाई छ । छाङरुबाट नजिकैको सीतापुल हुँदै भारतीय बजारबाट सशस्त्रले खाद्य सामग्री ल्याउने गरेको छ । यसका लागि एसएसबीसँग समन्वय गरिएको स्रोतले जनाएको छ । छाङरुमा खटिएका सशस्त्रलाई भौगोलिक अवस्थाअनुसारको भत्ता र बन्दोबस्ती व्यवस्थापन भने हुन सकेको छैन ।"
एक मात्रा लगाए हुने खोप ल्याइँदै,"२६३४ संक्रमित थपिए, १५ को मृत्युपछिल्लो २४ घण्टामा १२ हजार ५ सय ८५ जनाको परीक्षण गर्दा २ हजार ६ सय ३४ जनामा कोरोना संक्रमण पुष्टि भएको छ । सोही अवधिमा १५ जनाको मृत्यु र १ हजार ५ सय ६५ जना निको भएका छन् । स्वास्थ्य मन्त्रालयका अनुसार हाल सक्रिय संक्रमित २५ हजार ८ सय २८ अर्थात् ३९९ प्रतिशत छन् ।"
"बाढीपहिरोपछिको मनाङ खेतबारी बग्यो, खान छैन चामल","(लमजुङ)  मनाङको फु गाउँकी सङ्गे खण्डो लामालाई खाना पकाउँदा चामल अलि कम हाल्न पाए हुन्थ्यो जस्तो लाग्छ । गाउँमा पूजापाठ हुँदा घरघरै उठाउने चामल छैन । मुस्किलले आलु र जौमात्रै खेती हुने फु गाउँमा यस पटक भीषण पानी परेर बाढीपहिरो आउँदा खेतीबाली बगाएको छ । हामी त अब त खाना खान पनि पाउन्नौं जस्तो भइसक्यो, लामाले भनिन्, भनम् कहाँ भन्न जाने, हामी त भोकभोकै मरिएला जस्तो छ । उनका अनुसार पैंचो गरौं भने पनि सबैको पीडा उस्तै छ । खच्चड हिँड्ने बाटो छैन । बजारबाट मान्छेले बोकेर लैजान सक्दैनन् । बाटो सबै बिग्रिएको छ ।फु गाउँ पुग्न मनाङ सदरमुकाम चामे नजिकै कोतोबाट हिँडेर २ दिन लाग्छ । बाढीले बेंसीसहरदेखि चामेसम्मको बाटो र कोतोदेखि नार्पाभूमि (नार र फु) जाने झोलुंगे पुल पनि बगाएको छ । पोल्देन छोपाङले लेकमा फसेकालाई उद्धार गरेर त धर्मै गर्यो, तर रासनका लागि कसैले सोधेन, उनले भनिन् । चामलमात्रै नभएर दाल, तेल, खुर्सानी, मसला सबै सकिएको उनले गुनासो गरिन् ।मनाङ ङिस्याङ गाउँपालिका९ खाङसारका वडासदस्य च्योल्मा गुरुङका अनुसार गाउँ तथा वरपर कामदार धेरै छन् । स्थानीयले १२ बोरा चामल राखेका छन् । तर कामदारसँग खाद्यान्न रित्तिएको छ । उहाँहरूले खोजिरहनुभएको छ । हामीले पनि खोजिरहेका छौं तर पाइएको छैन, उनले भने । बाटो नै नभएकाले खाद्यान्न ल्याउन नसकेको उनले बताए । सबैजना चामल खोजिरहेका छन् । यहाँ त किन्नलाई चामल, दाल, नुन, तेल पाइन छाड्यो, उनले भने । अन्नबाली बाढीपहिरोले लगेको उनले बताए ।अन्नपूर्ण संरक्षण क्षेत्र आयोजना (एक्याप) का मनाङ प्रमुख लेखनाथ गौतमका अनुसार स्थानीयलाई तत्काल गाह्रो नपरे पनि कामदार र कर्मचारीलाई भने हातमुख जोर्न समस्या छ । बेंसीसहरबाट खाद्यवस्तु लगेर खाने गरेका उनीहरू बाटो नहुँदा रित्ता छन् । हामीले पनि गएको वैशाखमा ल्याएको अन्न भदौसम्म पुग्छ जस्तो लाग्छ, उनले भने, लामै समय सडक खुल्ने छाँटकाँट छैन । यस्तै अवस्थामा रहे खाद्यान्न संकट नै आउन सक्छ । उनका अनुसार कामदार र कर्मचारीलाई साउनपछि हाहाकार हुने स्थिति छ ।आलु, करु, जौ र फापरको मात्रै खेती हुने मनाङमा बर्सेनि स्थानीयले बेंसीसहरबाट खाद्यान्न भित्र्याएर दैनिक उपभोग गर्दै आएका छन् । बाढीपहिरोका कारण असार १ देखि ढुवानी बन्द छ । प्रमुख जिल्ला अधिकारी विष्णु लामिछानेले माथिल्लो क्षेत्रका मजदुर तथा कर्मचारीमा खाद्यान्न अभाव हुन थालेको बताए । चामेस्थित खाद्य संस्थानको कार्यालय र माथिल्लो मनाङको हुम्डेस्थित डिपोबाट चामल वितरण थालिएको भए पनि विकटमा खाद्यान्न पुग्न सकेको छैन । नार्पाभूमिमा खाद्यान्नको कार्यालय तथा डिपो नभएकाले अन्य ठाउँमा भन्दा बढी समस्या हुन सक्ने उनले बताए । तल्लो क्षेत्रमा दातृ संस्थाले हेलिकप्टरबाट खाद्यान्न गाउँगाउँ पुर्याएका छन् । माथिल्लो क्षेत्रमा भने खासै आएको छैन, उनले भने । अहिले पो छ । १५ दिनपछि के हुन्छ ? एक महिनापछि के हुन्छ ? के खाने ? भन्ने त्रास सबैमा छ, उनले भने । उनका अनुसार बेंसीसहरचामे सडक तत्काल बन्ने सम्भावना छैन ।चामेस्थित खाद्य कार्यालयमा १ सय ६० क्विन्टल चामल छ । हुम्डेमा १ सय क्विन्टल रहेको प्रजिअ लामिछानेले बताए । माग भएमा एक परिवारलाई १ दिनको १० किलो दिने गरिएको उनले बताए । बढी आवश्यक परेमा वडाको सिफारिस चाहिन्छ । खाद्यान्न संकट हुन नदिन संस्थानसँग माग गरिएको उनले बताए । विश्व खाद्य कार्यक्रमसँग २ सय २५ क्विन्टल चामल, दाल र तेल साथै खाद्य संस्थानलाई १ हजार क्विन्टल चामल माग गरिएको छ ।माग त गरियो, ल्याउने पो कसरी । हेलिकप्टरबाहेक अहिले कुनै विकल्प छैन, उनले भने । हुम्डेस्थित हवाई मैदानमा पोखराबाट खाद्यान्न ल्याउन सकिने विकल्पका लागि विपद् व्यवस्थापन समितिबाट निर्णय गरेर जहाज सञ्चालन गरिदिन पर्यटन तथा नागरिक उड्डयन मन्त्रालयलाई लेखेर पठाएको उनले बताए ।"
मनसुनको पहिलो महिनामै औसतभन्दा बढी वर्षा,"(काठमाडौं)  यो वर्ष मनसुनको पहिलो महिना (जुन) मै औसतभन्दा बढी वर्षा भएको छ । विगतमा मनसुनको पहिलो महिना मनसुन यति धेरै सक्रिय हुँदैनथ्यो । मनसुन सुरु भएलगत्तै लगातार भएको वर्षाले सिन्धुपाल्चोकको मेलम्चीहेलम्बु, मनाङमुस्ताङमा बढी क्षति गरेको छ । यस पालि जेठ २८ (जुन ११) मा मनसुन भित्रिएको थियो । नेपालमा सामान्यतया जुन १० मा मनसुन भित्रिएर करिब १ सय दिन वर्षा हुन्छ । मनसुन अवधिमा दिनहुँ वर्षा हुनैपर्छ भन्नेचाहिँ छैन । जुन महिनाभरिमा औसत (सन् १९९१ यता) २७१६ मिमि वर्षा हुने गरेकामा यो वर्षको जुनका करिब तीन सातामा ३७९५ मिमि वर्षा भएको जल तथा मौसम विज्ञान विभागकी वरिष्ठ मौसमविद् इन्दिरा कँडेलले बताइन् । मुलुकका मुख्य २० वटा स्टेसनमा रेकर्ड भएको वर्षाका आधारमा यो तथ्यांक निकालिएको हो । जुनमा सामान्यतया १९३ मिमि वर्षा हुनुपर्ने हो, कँडेलले भनिन्, यो वर्ष जुनमा २७ प्रतिशत वर्षा भएको छ । जुलाईमा ३३४, अगस्टमा २९१ र सेप्टेम्बरमा १८ प्रतिशत औसत वर्षा हुन्छ ।यस वर्ष कर्णाली, लुम्बिनी, सुदूरपश्चिमका जिल्लामा बढी वर्षा भएको कँडेलले बताइन् । उनका अनुसार जेठ १८ देखि असार २१ सम्म (जुन १ देखि जुलाई ५ सम्म) मात्र ५१४४ मिमि वर्षा भएको छ । यो औसतभन्दा बढी वर्षा हो । २० वटा स्टेशनको आँकडालाई विश्लेषण गर्दा मनसुनका करिब १ सय दिनमा १ हजार ४ सय २ मिमि वर्षा हुन्छ । यो वर्षभरिमा पर्ने वर्षाको करिब ८० प्रतिशत वर्षा । विभागका अनुसार यसपालि सबैभन्दा बढी वर्षा कास्कीको लुम्लेमा भएको छ । मनसुन सुरु भएदेखि असार २१ सम्म लुम्लेमा १५१६३, पोखरामा १२८५, सिमरामा ८१२५, भैरहवामा ७०५१, दाङमा ६०१८, धरानमा ५२६८ र विराटनगरमा ५१६७ मिमि वर्षा भएको छ । यस्तै, जनकपुरमा ४९०६, सुर्खेतमा ४८३८, जिरीमा ४६७९, डडेलधुरामा ३९५९, काठमाडौंमा ३७०२, धनगढीमा ३५३७, ताप्लेजुङमा ३३०४ र दिपायलमा २९६८ मिमि वर्षा भएको छ । नेपालगन्जमा २७५५, ओखलढुंगामा २५९, धनकुटामा २०३५, जुम्लामा १९९ र जोमसोममा १९७ मिमि वर्षा भएको छ । केही वर्षयता पहाडी र हिमाली क्षेत्रसम्मै थोरै ठाउँमा केन्द्रित भएर वर्षा हुने क्रम बढेको र त्यसले बाढीपहिरोजन्य विपद् निम्त्याएको विज्ञहरूको विश्लेषण छ । विज्ञहरूले त्यस्तो वर्षालाई हाँडीघोप्टेमुसलधारे वर्षा भन्ने गरेका छन् । मनाङ र सिन्धुपाल्चोकमा पनि थोरै अवधिमा धेरै वर्षा भएको देखिन्छ, कँडेलले भनिन्, त्यही वर्षाले विपद् निम्त्यायो । जल तथा मौसम पूर्वानुमान महाशाखाले तीन दिनको मौसमको पूर्वानुमान गरे पनि कुन क्षेत्रमा बढी वर्षा हुन सक्छ भन्ने गरेको छैन । महाशाखाले हरेक दिन बेलुकी ६ बजे मौसम पूर्वानुमान बुलेटिन सार्वजनिक गर्ने गरेको छ । बुलेटिनमा ३ दिनसम्म कुन प्रदेशमा वर्षा, भारी वर्षा र चट्याङको सम्भावना छ भन्ने उल्लेख हुन्छ । वर्षाको सम्भावना भएको क्षेत्रमा भूक्षय, पहिरो तथा गेग्रान बहाव (डेब्रिस फ्लो) को जोखिम हुने र नदीनाला तथा खहरे खोलामा पानीको सतह बढ्ने भएकाले सतर्कता अपनाउन अनुरोध गर्ने गरिएको छ । विभागका महानिर्देशक सुरजकुमार वैद्य केही वर्षयता सानो क्षेत्र भएर हुने वर्षाको संख्या बढेको सुनाउँछन् । तर, मौसमी मोडलहरूमा सुधार नगरी हामीले ससानो क्षेत्रको वर्षाको आकलन गर्न सक्दैनौं, उनले भने । वैद्यले केही वर्षयता विभागले प्रदेशस्तरमा हुने वर्षा, भारी वर्षा र अति वर्षाको सम्भावनाबारे आकलन गरिरहेको र त्यो धेरै हदसम्म मिलेको समेत बताए । यो क्षेत्रमा ठ्याक्कै यो स्तरको वर्षा हुन सक्छ भनेर त विश्वमा कहीं पनि आकलन गर्ने गरिएको छैन, उनले भने ।"
तालाबन्दी प्रहरीले खोल्यो,"काठमाडौं (कास) नेपाल वायुसेवा निगमलाई संस्थानबाट कम्पनीमा बदल्ने प्रस्तावको विरोधमा कांग्रेस, एमाले र माओवादी केन्द्रनिकट ट्रेड युनियनले चार दिनदेखि महाप्रबन्धकको कार्यकक्षमा लगाएको ताला मंगलबार प्रहरीले खोलेको छ । निगम अत्यावश्यक सेवामा पर्ने निकाय भएको तथा तालाबन्दीका कारण चीनमा खोप ल्याउन जानुपर्नेलगायतका काममा बाधा पुगेको जनाउँदै पर्यटन मन्त्रालयले गृह मन्त्रालयलाई मंगलबार जानकारी गराएको थियो । महानगरीय प्रहरी वृत्त जनसेवाका प्रहरी नायब उपरीक्षक (डीएसपी) दिलीपबहादुर मल्लको नेतृत्वमा गएको प्रहरीले महाप्रबन्धक डिमप्रसाद पौडेलको कार्यकक्षमा लगाइएको ताला खोलेको हो । ताला खोल्ने विषयमा धरपकड भएको र केही कर्मचारी नेता घाइते भएको निगमका वरिष्ठ अधिकृत प्रशान्तकुमार विकले बताए । डीएसपी मल्लले भने सामान्य धकेलाधकेल मात्रै भएको बताए । निगममा रहेका कांग्रेस, एमाले र माओवादी समर्थित तीनवटा ट्रेड युनियनले निगमको पुनःसंरचना गरी लिमिटेड कम्पनीमा रूपान्तरण गर्नका लागि प्रबन्धपत्र तथा नियमावलीको मस्यौदा निगमको हितविपरीत भएको उल्लेख गर्दै फिर्ता लिनुपर्ने माग राख्दै आएका छन् । संस्कृति, पर्यटन तथा नागरिक उड्डयनमन्त्री लीलानाथ श्रेष्ठले ट्रेड युनियनले विषय नबुझेर आन्दोलन गरिरहेको जनाउँदै हाल निगमको सञ्चालक समितिले बनाएको नियमावली र प्रबन्धपत्रको मस्यौदा निगमको लगानी संरचनाबारे अध्ययन गर्न बनाइएको प्रतिवेदन मात्रै भएको प्रतिक्रिया दिए ।"
नेशनल मेडिकलले फाराम भर्न दिएन,"(काठमाडौं)  निःशुल्क छात्रवृत्तिमा एमबीबीएस अध्ययनरत विद्यार्थीलाई वीरगन्जस्थित नेसनल मेडिकल कलेजले परीक्षा आवेदन फाराम भर्न रोकेको छ । सरकारी छात्रवृत्तिमा अध्ययनरत रामजी राम र पंकज रामलाई अतिरिक्त शुल्क नबुझाएको भन्दै परीक्षा फाराम भर्न नदिइएको हो ।पाँचौं वर्षको परीक्षा फाराम बुझाउने मंगलबार अन्तिम दिन थियो । विभिन्न शीर्षकमा शुल्क माग्दै कलेजले फाराम नलिएको रामजीले बताए । कलेजले उनलाई सोमबारसम्ममा ८ लाख ७३ हजार अतिरिक्त शुल्क बुझाउन भनेको थियो । मंगलबार परीक्षा, रजिस्ट्रेसनलगायत शुल्कबापत १ लाख ७३ हजार मागिएको उनले बताए । भर्ना, ल्याब, लाइब्रेरी, वार्षिक शुल्क मिनाहा गरेर कलेजले अन्य शुल्क मागेको हो । म होस्टल बसेको छैन, इन्टरनेट पनि चलाएको छैन तर शुल्क मागिएको छ, उनले भने, इन्टरनेट नै जडान नगरेका पंकजसँग ७२ हजार रुपैयाँ मागिएको छ । मेडिकल कलेजहरूले विद्यार्थीलाई अनिवार्य होस्टलमा राख्ने र इन्टरनेट, खाना, खाजालगायतमा चर्को शुल्क असुल्ने गरेका छन् । कलेजले मागेजति शुल्क लिएर भोलि (बुधबार) १० बजेसम्म फाराम भर्न आउनू भनेको छ, उनले भने, फाराम भर्ने म्याद सकिए पनि काठमाडौं पठाउन बाँकी रहेको भनिएको छ । उनीहरूलाई यसअघि पनि कलेजले अतिरिक्त शुल्क माग्दै परीक्षाबाट वञ्चित गर्न खोजेको थियो ।परीक्षा फाराम भर्न रोकेपछि त्रिभुवन विश्वविद्यालय चिकित्साशास्त्र अध्ययन संस्थान आईओएम र चिकित्सा शिक्षा आयोगले नेसनल मेडिकल कलेजसँग स्पष्टीकरण मागेको छ । स्पष्टीकरणमा आलटाल जवाफ दिएर कलेजले बढी शुल्क माग गर्दै विद्यार्थीलाई अप्ठ्यारोमा पारेको एक प्राध्यापकले बताए । सरकारले नलिन भनेको शुल्क पनि कलेजले उठाइराखेको विद्यार्थीले गुनासो गरे । कलेजका निर्देशक अबिद हुसेन अन्सारीले बढी शुल्क माग्दै विद्यार्थीसँग मोलमोलाई गर्ने गरेको उनीहरूले बताए ।चिकित्सा शिक्षा आयोगका सदस्यसचिव डिल्ली लुइँटेलले विश्वविद्यालय, डिन कार्यालय र सम्बन्धित कलेजलाई विद्यार्थीको आवेदन फाराम भराएर परीक्षा लिने वातावरण बनाउन निर्देशन दिएको जानकारी दिए । उनले भने, परीक्षाबाट वञ्चित गराउन मिल्दैन । आयोगमा उजुरी परेपछि कार्यकारी समितिले तोकेको भन्दा बढी शुल्क नलिन र छात्रवृत्तिमा पढेकाबाट शुल्क नउठाउन निर्देशन दिएको उनले जनाए । आईओएमकी डिन डा दिव्यासिंह शाहसँग थप कुराकानी गरेर विद्यार्थीलाई परीक्षामा सामेल हुने वातावरण मिलाउने आयोगले जनाएको छ । निर्देशक अन्सारीले भने यस विषयमा आफूलाई जानकारी नभएको प्रतिक्रिया दिए । शुल्कबारे सञ्चालक बसरुद्दिन अन्सारीलाई मात्र थाहा हुने उनले बताए । कलेजले छात्रवृत्तिमा अध्ययनरत ती छात्रलाई आयोगमा उजुरी गरेको आरोपमा स्पष्टीकरण सोधेको थियो । उनीहरूले सोमबार स्पष्टीकरण बुझाएपछि मंगलबार बोलाइएको थियो ।"
जसपामा मिल्ने सम्भावना सकियो,काठमाडौं (कास) जनता समाजवादी पार्टीका दुवै पक्षले मिलेर जान सकिने अवस्था नरहेकाले कानुनी प्रक्रियाबाटै पार्टीको आधिकारिकता विवाद टुंग्याइदिन आयोगलाई सहमति दिएका छन् । आयोगले मंगलबार दुवै पक्षलाई छलफलका लागि बोलाएको थियो । आयोगले पार्टीभित्रको विवाद आपसी छलफलबाट समाधान गर्ने मौका दुवै पक्षलाई दिएको थियो तर दुवै पक्षले अब मिलेर जाने सम्भावनालाई इन्कार गरेका छन् । पार्टीका दुई जना अध्यक्ष महन्थ ठाकुर र उपेन्द्र यादव पक्षबीच चर्किएको विवाद विभाजनको तहमा पुगेको हो । यादवले पार्टीको आधिकारिकतामाथि दाबी गर्दै आयोगमा असार ३ मा निवेदन दिएपछि आयोग त्यसको प्रक्रियामा प्रवेश गरेको हो । प्रमुख निर्वाचन आयुक्त दिनेशकुमार थपलियाले पार्टीको आधिकारिकता विवादलाई कानुनी प्रक्रियाबाट टुंग्याउनुपूर्व दुई पक्षलाई मेलमिलापको अवसर दिइएको बताए । राजनीतिक दलसम्बन्धी ऐनले नै विवादित पक्षलाई मेलमिलापका लागि अवसर दिनुपर्ने व्यवस्था गरेको छ । यादव र ठाकुरले मेलमिलापको सम्भावना अन्त्य भएको भन्दै विवादको टुंगो विधि र प्रक्रियाबाट लगाउन आयोगलाई सहमति दिएका हुन् । प्रारम्भमै बोल्ने मौका पाएका अध्यक्ष यादवले अलगअलग नीति र कार्यक्रमबाट दुई पक्ष हिँड्न थालेकाले अब सहमतिको ठाउँ नरहेको बताएका थिए । ठाकुरले पनि राजनीतिक कित्ता परिवर्तन गरेर आए मात्रै सहमति हुन सक्ने विचार राखेका थिए । दुवै पक्षबाट अन्य नेता पनि छलफलमा सहभागी थिए । सबैजसोले अब छुट्टिएरै जाने खालको विचार प्रकट गरेका थिए । बैठकमा सहभागी नेता लक्ष्मणलाल कर्णले पार्टीमा आधिकारिकताको लडाइँ रहेको र दुवै पक्षले त्यसको दाबी गरिरहेका बेला अब आयोगले नै त्यसको छिनोफानो गर्नुपर्ने छलफलको निष्कर्ष रहेको बताए । यादवपक्षीय नेता राजेन्द्र श्रेष्ठले पार्टीलाई एकताबद्ध बनाएर संस्थागत रूपमा चलाउने पटकपटकको प्रयास विफल भइसकेकाले विधि पद्धतिअनुसार आधिकारिकताको विवाद आयोगले नै छिनोफानो गरोस् भनेर आफूहरूले आग्रह गरेको बताए । उनले कार्यकारिणी समितिमा आफूहरूको बहुमत रहेकाले आधिकारिकता पाउनेमा कुनै शंका नरहेको बताए । ठाकुरपक्षीय नेता केशव झाले भने कार्यकारिणी समितिमा आफूहरू बहुमतमा रहेको र त्यसको जानकारी आयोगलाई गराइसकिएको बताए । यादवले पार्टी गठन हुँदाको कार्यकारिणी समितिमा बहुमत दाबी गरेका छन् भने ठाकुरले कार्यकारिणी समिति पुनर्गठन गरिएको र त्यसमा आफूहरूको बहुमत रहेको दाबी गर्दै आएका छन् । निर्वाचन आयुक्त रामप्रसाद भण्डारीले दुवै पक्षले विधि प्रक्रियाबाटै आधिकारिकता विवाद टुंग्याउन आयोगलाई सहमति दिएकाले अब इजलास गठन गरेर मुद्दाको सुनुवाइ हुने बताए । आयोगले प्रमुख आयुक्त र आयुक्तहरू रहेको पाँच सदस्यीय इजलास बिहीबार गठन गर्दै छ । इजलास गठनपछि दुवै पक्षलाई एक साताको समय दिएर त्यसपछि बहस प्रारम्भ गरिनेछ । कानुनले ४५ दिनको समय सीमा तोकेकाले त्यस अवधिभित्र विवादमाथि निर्णय दिइसक्ने आयुक्त भण्डारीले बताए ।
कांग्रेसमा होला नेतृत्वको पुस्तान्तरण ?,"(काठमाडौं)  कांग्रेसको केन्द्रीय तहमा अहिले तीन पुस्ताको प्रतिनिधित्व छ । पहिलो पुस्तामा सभापति शेरबहादुर देउवा र वरिष्ठ नेता रामचन्द्र पौडेल छन् । विद्यार्थी राजनीतिदेखि नै समकालीन देउवा र पौडेलका उमेरमा दुई वर्षको अन्तर छ । नागरिकताअनुसार सभापति देउवा ७५ वर्ष र पौडेल ७७ वर्षका भए । पार्टीको नेतृत्व लिन देउवा र पौडेलबीच नै प्रतिस्पर्धा चल्नेछ वा पुस्तान्तरण हुनेछ भन्ने बहस यतिबेला कांग्रेसमा चलेको छ । पाँच वर्षअघि १३ औं महाधिवेशनमा देउवा र पौडेलबीचमै मुख्य प्रतिस्पर्धा भएको थियो । यी दुई पछिको पुस्ताका नेता कृष्णप्रसाद सिटौलाले पनि सभापतिको प्रत्याशी भएर हस्तक्षेपको नगरेका होइनन् । पहिलो चरणमा कुनै पनि उम्मेदवारले ५१ प्रतिशत मत नल्याएपछि कम मत ल्याउने सिटौला बाहिरिए । दोस्रो राउन्डमा तिनै सिटौलाको सहयोगमा देउवा सभापति भए । पौडेल पार्टीको प्रतिपक्ष कित्तामा रहे । आगामी भदौ १६१९ मा राजधानीमा हुने महाधिवेशनमा सभापतिमा उठ्ने घोषणा देउवाले गरिसकेका छन् । उनको समूहमा रहेका उपसभापति विमलेन्द्र निधि र गोपालमान श्रेष्ठले पनि सभापतिको उम्मेदवारी दिने घोषणा गरेका छन् । श्रेष्ठको उम्मेदवारलाई बार्गेनिङ कार्डका रूपमा बुझ्ने गरिए पनि निधिको उम्मेदवारीले संस्थापन पक्षमा कम्पन गराएको छ ।देउवा जसरी नै सहजै उम्मेदवारी घोषणा गर्ने स्थितिमा इतर समूहबाट पौडेल छैनन् । संस्थापनइतरपक्षकै महामन्त्री शशांक कोइराला र नेता शेखर कोइराला सभापतिको प्रत्याशीका लागि धेरै अघि बढिसकेका छन् । शशांक बीपीका कान्छा छोरा हुन् भने शेखर बीपीका भाइबुहारी केशवप्रसाद र नोनाका छोरा हुन् । गणेशमान सिंहका कान्छा छोरा प्रकाशमान पनि यसै पटक सभापति बन्ने तयारीमा छन् । तेस्रो धारको नेतृत्व गरिरहेका सिटौलाले पनि उम्मेदवारी दिने धारणा सार्वजनिक गरेका छन् । तर १३ औं महाधिवेशनमा जस्तो उनको उम्मेदवारीको विषयलाई गम्भीरतापूर्वक लिइएको छैन । सिटौलाले उम्मेदवार बन्ने घोषणा गरे पनि युवा नेताहरू गगन थापा, प्रदीप पौडेल र उमाकान्त चौधरी यस पटक उनकै प्यानलबाट प्रत्याशी हुने सम्भावना धेरै कम छ । उनीहरू चुनाव जित्ने गरी संस्थापनइतरपक्षको बलियो खेमा समात्ने पक्षमा छन् । सिटौला पक्षमै रहेका पूर्वमन्त्री भीमसेनदास प्रधान र केन्द्रीय सदस्य शिव हुमागाईंले सिटौलालाई संस्थापनपक्षतिरै लैजान खोजेका छन् । आफ्नै समूहमा संस्थापन र इतरपक्षमा रहेका नेताहरूको तानातानमा परेपछि सिटौलाले आफैं उम्मेदवारी दिने विचार प्रकट गरेका हुन् । तर उनले यस पटक आफैं उम्मेदवार बन्नेभन्दा पनि कसको पक्ष लिन्छन् भन्नेमा बढी चासो कांग्रेसमा छ ।कल्याण गुरुङबाहेक चन्द्र भण्डारी, एनपी साउद, गगन थापा, विश्वप्रकाश शर्मा, गुरुराज घिमिरे, प्रदीप पौडेल, धनराज गुरुङलगायतको तेस्रो पुस्ताले १४ औं महाधिवेशनमै नेतृत्वको दाबी गरेको छैन । उनीहरूले पहिलो र दोस्रो पुस्ताका नेताहरूलाई १४ औं महाधिवेशन अन्तिम रहेको भन्दै आफूहरूले यस पटक पदाधिकारीमा मात्रै दाबी गर्ने बताउँदै आएका छन् । तेस्रो पुस्ताको दाबी यस पटक उपसभापति, महामन्त्री र सहमहामन्त्रीमा केन्द्रित छ । तेस्रो पुस्ताका गुरुङले भने एक्लै सभापतिको प्रत्याशी हुने घोषणा गरेका छन् । नेतृत्वका लागि प्रतिस्पर्धामा उत्रिन लागेका दोस्रो पुस्ताका नेताहरूले पनि उमेर र स्वास्थ्यका कारणले १४ औं महाधिवेशनलाई आफ्नो राजनीतिक भविष्यको अन्तिम करिअर ठानेका छन् । सभापतिमा दाबी गरेका श्रेष्ठ ७४ र सिटौला ७२ वर्षका भएका छन् । अर्का प्रत्याशी शेखर कोइराला पनि ७१ वर्षका भइसकेका छन् । महामन्त्री शशांक ६३, प्रकाशमान ६६ र विमलेन्द्र ६५ वर्षका भएका छन् । उनीहरू सबै १५ औं महाधिवेशन गगन पुस्ताको रहेको स्वीकार्दै यसै पटक आफूलाई अघि सार्ने बताउँदै आएका छन् । संस्थापन पक्षमा तेस्रो पुस्ताको प्रतिनिधित्व गर्ने साउद र पार्टी प्रवक्ता शर्माले महामन्त्री ताकेका छन् । संस्थापनइतर पक्षमा भने पदाधिकारी बाहुल्य बढाउन युवा गोलबन्द नै बनेका छन् । चन्द्र भण्डारी, दीपक गिरी, गगन थापा, धनराज गुरुङ, बद्री पाण्डे, गुरु घिमिरे, प्रदीप पौडेल, जीवन परियार, रामकृष्ण यादव, सरिता प्रसाईं, कमला पन्तलगायतका नेता अहिले एकगठ छन् । उनीहरूले आफूहरू सभापतिको दाबी नगर्ने तर पदाधिकारी नछाड्ने भन्दै संस्थापनइतरपक्षका चारैजना प्रत्याशीलाई दबाब दिने गरेका छन् । इतरपक्षमा जस्तो संस्थापनमा युवाको गठबन्धन बनेको छैन । इतरपक्षमा रहेका युवा नेताले जसको नेतृत्वमा लडे पनि एक ठाउँमा रहने बताएका छन् । पार्टीमा नेतृत्वको पुस्तान्तरण सँगै सोचको हस्तान्तरण पनि गराउन चाहेको भण्डारीले बताए । टाइपराइटरले केही गरेन भन्ने होइन । टाइपराइटरले टाइप गर्न सिकायो । रेडियोले गाउँगाउँमा आवाज पुर्यायो । तर अहिले यी सबैलाई स्मार्ट फोनले विस्थापित गरिसकेको छ, उनले भने, हामीले पहिलो पुस्ताका रामचन्द्रजीलाई तीनवटा विकल्प दिएका छौं । उनका अनुसार पौडेलले सबैलाई मिलाएर आफैं उम्मेदवार बन्ने, त्यसो हुन नसके आफूले दोस्रो पुस्ताका कसैलाई सहमतिमा ल्याएर उम्मेदवार बनाउने र त्यो पनि सम्भव नभए आफू अभिभावक भएर स्वतन्त्र भूमिका निर्वाह गर्ने विकल्प दिइएको हो । हार्नलाई किन चुनाव लड्ने भन्ने भयो भने रामचन्द्रजीले किसनुजीको जस्तै भूमिका निर्वाह गर्न पनि सक्नुहुन्छ, भण्डारीले भने, यस्तो बेला युवाले आफ्नो भूमिका निर्वाह गर्नुपर्छ । थापाले १३ औं महाधिवेशनमा महामन्त्रीमा प्रतिस्पर्धा गरेर नेतृत्वमा आउनका लागि हस्तक्षेप गर्न खोजेका थिए । पराजित भएपछि ब्रेक लाग्यो । यस पटकलाई भने युवा पदाधिकारी बन्ने चाहनालाई थापा स्वाभाविक प्रक्रिया ठान्छन् । यस पटक २०६२६३ को जनआन्दोलन र त्यसअघिको पुस्ताबीच प्रतिस्पर्धा र सहकार्य हो । यिनैमध्येकालाई नेतृत्व मानेर सबै एकै ठाउँमा रहने गरी हामीले छलफल गरिरहेका छौं, उनले भने, एकठाउँमा हुँदा राजनीतिक हिसाबले शक्ति आर्जन गर्न सकिन्छ भने आकांक्षाका विषयमा पनि मिलाउन सकिने प्रशस्त ठाउँ छन् । संस्थापनइतर पक्षका युवाले नेतृत्व आफ्नो समूहमा ल्याउन आकांक्षीहरूलाई मिल्नका लागि दबाबसमेत दिइरहेका छन् । प्रत्याशी चारै जना (पौडेल, शशांक, शेखर र प्रकाशमान) लाई तपार्इंहरू मिलेर आउनुहोस्, मिल्न सक्नुभएन भने एउटा रोज्न बाध्य हुन्छौं भनेका छौं, युवा नेता गुरुराज घिमिरेले भने, यो महाधिवेशन पहिलो र दोस्रो पुस्ताकै लागि अन्तिम संघर्ष हो । १५ औं महाधिवेशन हाम्रो पुस्ताको महाधिवेशन हुन्छ, त्यतिबेला सभापतिसहित पदाधिकारीमा युवाकै प्रतिस्पर्धा हुन्छ । अर्का नेता प्रदीप पौडेल पनि पहिलो र दोस्रो पुस्ताका लागि आसन्न महाधिवेशन अन्तिम हुने बताउँछन् । संस्थापनइतर पक्षमा सभापतिका आकांक्षीहरूबीच एउटै उम्मेदवार तय हुन नसके युवा पुस्ताको आकर्षण शेखरप्रति हुने देखिन्छ । शेखरले पनि युवा बाहुल्य टिम बनाएर अघि बढ्ने बताउँदै आएका छन् । युवासँग सबैभन्दा बढी घुलमिल र छलफलसमेत अरू नेताको तुलनामा शेखरले गरेका छन् । जसलाई युवा नेता घिमिरे स्विकार्छन् । सबै नेतासँग हाम्रो कुराकानी भएको छ । तर तुलनात्मक रूपमा शेखर दाइले युवालाई आफ्नो टिममा राख्न बढी मिहिनेत र सम्पर्क गर्नुभएको छ, उनले भने, स्थानीय तहमा ६०, प्रदेशमा ५० र केन्द्रमा ४० प्रतिशत युवा सहभागी गराउने नारा नै शेखर दाइको छ । नेताहरू मिल्नुभयो भने ठिकै भयो । मिल्नुभएन भने हामी सबै एउटै टिमा गएर लड्छौं । त्यस्तो टिम शेखरसँगै बन्ने सम्भावना रहेको अर्का नेता भण्डारीको पनि भनाइ छ । हाम्रो जोड नै मिलेर आउनुहोस् भन्ने हो । मिल्नुभएन भने परिणाम आउने गरी अघि बढ्न हामी एकठाउँमा उभिने पक्षमा छौं, त्यसबारे अहिले छलफल गरिरहेका छौं, भण्डारीले भने । संविधानमा उल्लेखित क्लस्टर अनुसार नै पार्टीमा ८ वटा सहमहामन्त्रीको व्यवस्था भएकाले पनि युवालाई पदीय व्यवस्थापनमा सहज बनाएको छ । त्यसमाथि दुई उपसभापति, दुई महामन्त्री नै निर्वाचित पद छन् । राष्ट्रपति, उपराष्ट्रपति, प्रधानमन्त्री, सभामुख र पार्टी सभापतिमा युवाले माग गरेका छैनौं, हाम्रो माग रहने पनि छैन, घिमिरेले भने, पार्टीको पदाधिकारीमा भने युवाको बाहुल्य गराउने हाम्रो मुख्य मुद्दा हो ।"
विद्यार्थी चाप निजीबाट सामुदायिकतर्फ,"सन्जु पौडेल (लुम्बिनी), वीरेन्द्र केसी (अर्घाखाँची) र नवीन पौडेल (परासी)"
नारायणगढमुग्लिन सडक अस्तव्यस्त,"(चितवन)  संघीय राजधानी काठमाडौंको लाइफ लाइन मानिने नारायणगढमुग्लिन सडक पाँच दिनदेखि पहिरोले अस्तव्यस्त छ । नारायणगढदेखि २० किमि पर सेती दोभानमा शुक्रबारदेखि निरन्तर पहिरो खसिरहेको छ । प्राविधिकहरू अझै सातादस दिन यस्तै रहने अनुमान गर्छन् । नारायणगढ र भरतपुरका सडकभरि काठमाडौं हिँडेका गाडीहरूको ताँती देखिन थालेको छ । सेती दोभानमा ढुंगासहितको पहिरो खसेपछि सोमबार मध्यरातिबाट नारायणगढ मुग्लिन सडक ठप्प भयो । मंगलबार दिउँसो चार बजेतिर पहिरो सफा भयो र दोहोरै गाडी चल्न थाले पनि जति बेला पनि बन्द हुने जोखिम छ । कति बेला फेरि बन्द हुने हो भन्नै सकिन्न, भरतपुरको डिभिजन सडक कार्यालयका सूचना अधिकारी इन्जिनियर शिव खनालले भने । खनालसँग कुरा हुँदा सडक खुलेको एक घण्टा जति भएको थियो । शुक्रबार साँझपख ठूलो पहिरो आयो । तत्काल सफा गर्न सक्ने अवस्था रहेन, उनले भने, शनिबारदेखि सफा गर्न सुरु भएर बेलाबेलामा गाडी चल्न थालेका छन् । तर कति बेला पहिरो आउँछ र बन्द हुन्छ ठेगानै छैन । भोर्ले नजिक पर्ने सेती दोभानमा प्राविधिकहरूले यसरी पहिरो जाने कल्पना पनि गरेका थिएनन् । शुक्रबारपछि निरन्तर पहिरो गएको र अझै सातादस दिन यसरी नै खस्न सक्ने खनालको अनुमान छ । यहाँ माटोको लेदोसँगै ठूला चट्टान खसिरहेको छ । पाखामा त्यस्ता चट्टान अझै अड्केर बसेका छन् । केही समय या केही दिन गाडी रोकेर बग्दै गरेको माटो र अड्केका सबै चट्टान झार्न मिल्ने सम्भावना पनि छैन । त्यसैले आफ्नै गतिमा कहिलेसम्म सबै खसेर सकिन्छ भनेर कुर्नुपरेको छ खनालले भने । पहिरो खसेको पाखाको बीचबाट पानीको मूल फुटेर दुई इन्च जति पानी आइरहेको छ । त्यसले गलाएको माटो र आडमा रहेको चट्टानहरू झर्न थालेको इन्जिनियर खनालले बताए । भिजेको माटो अझै १० मिटर उचाइ माथिबाट खस्न बाँकी रहेको उनले बताए । माथि गएर हेर्दा कडाखाले चट्टानको सतह देखिएको छ । भिजेको माथिको र भित्रको सबै माटो र चट्टान झरेर सकिएपछि बल्ल पहिरोको दुःख नहोला, खनालले भने । पछिल्लो समय यो सडक खण्डमा यसरी निरन्तर पहिरो खसेको थिएन । नारायणगढमुग्लिन सडकलाई एसियाली मापदण्ड अनुरूपको दुई लेनको फराकिलो सडक बनाउन विस्तारको समयमा ठाउँठाउँमा पहाड काटिएको थियो । त्यस्ता ३२ ठाउँमा ठूला पहिरो गएर दुःख दिएको थियो । तीमध्ये अधिकांश ठाउँमा पहिरो नियन्त्रणपछि समस्या बल्झिएको छैन । चारकिलो भन्ने ठाउँमा पुरानै समस्या छ । तर सेती दोभानमा विस्तारका बेला पहाड र पाखो ताछ्ने काम भएको थिएन । अरू ठाउँमा पहिरो जाँदा सफा गरिन्थ्यो । उही पानी आए फेरि खस्थ्यो नभए यसरी चारपाँच दिनसम्म ह्वारह्वार्ती आएर दुःख भने पाइएको थिएन, खनालले भने । सेती दोभानमा जहाँ पहिरो खसेको छ, त्यसको पाखामाथि इन्द्रमणि भुजेलले मकै छरेका थिए । उनले लगाएको मकै सबै पहिरोमा पर्यो । सात जना परिवार बस्ने घर पहिरोको सिधै माथि छ । घर कुन बेला खस्छ भन्ने डरले उनी छिमेकीको आश्रयमा सरेका छन् । इन्द्रमणिले खेती गरेको २५ वर्ष जति भयो, इन्द्रमणिका छिमेकी तथा त्यहाँको गाईखुरे टोल विकास संस्थाका अध्यक्ष रोमबहादुर गुरुङले भने, जग्गा त ऐलानी हो तर उनले खेती गरेका थिए । त्यो ठाउँमा यसरी पहिरो खसेको मलाई ख्याल नै थिएन । अहिले त इन्द्रमणिको बिजोग भयो । बाटो सत्यानाश भयो । साराले दुःख पाए । गुरुङ त्यहाँ बस्न थालेको ३५ वर्ष भयो । पहिरोको यस्तो विकराल रूप यसअघि नदेखेको उनले बताए । सेती दोभानमा पहिरो जाँदा चारकिलो, पाँचकिलोमा पनि पहिरो गएको थियो । त्यो ठाउँमा अहिले ठूलो पहिरो खसेर गाडी ठप्प हुने समस्या भने नरहेको खनालले बताए । नारायणगढदेखि १४ किमि पर ठूलो ढुंगा खसेको थियो । त्यो चट्टान यति कडा छ कि ब्रेकरले निरन्तर फुटाउँदा पनि अहिलेसम्म आधा पनि नफुटेको खनालले बताए । सेती दोभानमा खस्ने चट्टान पनि ब्रेकरले नै फुटाउनुपर्ने खालका छन् ।संघीय राजधानी काठमाडौंलाई देशको पूर्वी र पश्चिम क्षेत्रसँग जोड्ने भरपर्दो सडक योबाहेक अरू छैन । यो सडक हुँदै दैनिक १० हजारसम्म सानाठूला गाडी, यात्रु बस र मालवाहक ट्रकहरू गुड्छन् । पहिरोले अवरोध गरेपछि राजधानी हिँडेका मालवाहक ट्रक, इन्धन बोकेका ट्यांकर भरतपुरको केन्द्रीय बसपार्क, बाइपास सडक र नारायणगढको पोखरा बसपार्क, आँपटारी रामनगर क्षेत्रमा नै बस्न बाध्य भएका छन् ।"
उकालो लाग्दै संक्रमण,"दोस्रो चरणको खोपजिल्लामा ६२ देखि ६४ वर्ष उमेरसमूहकालाई मंगलबारबाट कोभिडविरुद्धको खोप लगाइएको छ । मंगलबारदेखि बुधबारसम्म भेरोसेलको दोस्रो मात्रा खोप लगाइने स्वास्थ्य कार्यालय काभ्रेका वरिष्ठ स्वास्थ्य प्रशासनक डा नरेन्द्रकुमार झाले बताए । डा झाका अनुसार, चार चरण गरी काभ्रेका ३९ हजार ६५ जनाले कोभिसिल्ड र भेरोसेल खोपको पहिलो मात्रा लगाएका छन् । १४ हजार ९ सय ३१ जनाको दोस्रो खोप लगाएका छन् । ६० देखि ६५ वर्ष उमेर समूहलाई खोप लगाउने गरी तयारी थालिए पनि खोप अपर्याप्त भएपछि ६२ देखि ६४ वर्षसम्मकालाई मात्रै लगाउने निर्णय भएको थियो । स्वास्थ्य सेवा विभागले काभ्रेलाई दुवै डोजका लागि २३ हजार डोज खोप उपलब्ध गराएको छ । यसअघि सरकारले तोकेको मापदण्डअनुसार अग्रफंतिमा खटिने स्वास्थकर्मी, सफाइकर्मी, सञ्चारकर्मी, सुरक्षाकर्मी, ज्येष्ठ नागरिकलगायतलाई प्राथमिकतामा राखेर खोप लगाइएको थियो ।"
करेन्टले माछा मार्नेलाई जरिवाना,"रामेछाप (कास) खिम्ती खोलामा विद्युतीय करेन्ट लगाएर माछा मार्ने नौ जनालाई स्थानीय प्रशासनले जनही ५ हजार जरिवाना गरेर छाडेको छ । मंगलबार खिम्ती खोलामा करेन्ट लगाएर माछा मारिरहेको अवस्थामा प्रहरीले मन्थली नगरपालिका ८ का शेरबहादुर माझी, मिलन माझी, प्रवीण माझी, शमशेर माझी, सन्तबहादुर माझी, विष्णु माझी, सुनील माझी, राजकुमार माझी र विपिन माझीलाई पक्राउ गरेको थियो । जिल्ला प्रहरी कार्यालय रामेछापका प्रहरी नायब उपरीक्षक नवराज ढुंगानाका अनुसार पक्राउ परेकाहरूको साथबाट माछा मार्न प्रयोग हुने ब्याट्री, विद्युतीय रड, जाल र साढे १२ केजी माछा नियन्त्रणमा लिइएको थियो । नियन्त्रण गरिएका सामग्रीसहित पक्राउ परेका सबैलाई जलचर संरक्षण ऐन २०१७ बमोजिम कारबाहीका लागि मंगलबार जिल्ला प्रशासन कार्यालयमा पेस गरिएकोमा प्रजिअ गौलोचन सैजुले जनही ५ हजार जरिवाना गर्ने निर्णय सुनाएका थिए । रामेछापमा सुनकोसी, लिखु, खिम्ती र तामाकोसीमा ब्याट्रीबाट विद्युतीय रड प्रयोग गरी माछा मार्ने कार्य हुँदै आएकाले प्रहरीले मंगलबार छापा मारेको हो । वातावरणविद्हरूले नदीमा विद्युतीय रडको प्रयोगले माछालगायत पानीमा रहने प्राणीको विनाश हुने चेतावनी दिँदै आएका छन् । विद्युतीय रडकै कारण नदीमा माछा न्यून हुँदै गएको छ ।"
१२ घर पहिरोको जोखिममा,धादिङ (कास) धुनिबेसी नगरपालिका९ खत्रीपौवासिस्नेखोलाका १२ घर पहिरोको जोखिममा परेका छन् । नागढुंगासिस्नेलोला सुरुङमार्गले सडक फराकिलो पार्ने क्रममा उपकरणहरूको प्रयोग गर्दा वर्षाका कारण गाउँ नै जोखिममा परेको हो । त्रिभुवन राजपथको नौबिसेनागढुंगा सडक खण्डको खत्रीपौवाका करिब १२ घर जोखिममा परेको स्थानीय अगुवा राजीव लामाले बताए । सुरुङमार्गले सडक विस्तार गर्ने बेलामा नागरिकसँग समन्वय गरी कटिङको काम गर्दा यस्तो समस्या आएको धुनिबेसी नगरपालिकाका मेयर बालकृष्ण आचार्यले बताए । संघीय सरकारको मातहतमा सञ्चालन हुने आयोजनाले नागरिकलाई दुःख दिएको र कुनै पनि कार्यक्रममा नगरपालिकासँग समन्वय नगरेको मेयर आचार्यको आरोप छ । सोमबारमात्र धादिङका प्रमुख जिल्ला अधिकारी ज्ञानप्रसाद ढकालसहितको टोलीले स्थलगत निरीक्षण गरेको थियो । पहिरोको जोखिममा परेकालाई सुरक्षित स्थानमा सार्ने र यो बस्तीको घरजग्गाका लागि मुआब्जा माग गरिने नगर प्रमुख आचार्यले बताए ।
धुजा बने नरहरिनाथका कृति,"(काठमाडौं)  पशुपति मृगस्थलीस्थित योगी नरहरिनाथको आश्रममा रहेका उनका कृति धुजाधुजा भएका छन् । वेद, वेदान्त, पुराण, पुरातत्त्व, इतिहास, कला, साहित्यजस्ता विषयको अन्वेषण गरेर उनले पुस्तक लेखेका थिए । योगी नरहरिनाथबारे बहस चलाइरहेको बृहत् आध्यात्मिक परिषद्का अनुसार योगीले ५ सय ७१ पुस्तक लेखेका थिए । त्यसमध्ये ३ सय ९५ पुस्तक प्रकाशित छन् भने १ सय ७६ वटा अप्रकाशित अवस्थामा छन् । योगी नरहरिनाथको २०५९ सालमा निधन भएपछि मृगस्थलीस्थित उनको आश्रमको स्वामित्व र उत्तराधिकारीबारे विवाद उत्पन्न भएको छ । त्यसपछि गुठी संस्थानले आश्रममा १३ वर्षसम्म ताला लगाएर राख्यो । त्यही क्रममा यहाँका कृति नष्ट हुन पुगेका हुन् । हामीले आश्रम खोलेर कृति संरक्षण गर्न आवाज उठाइरह्यौं, परिषद्का पूर्वमहासचिव विश्व पोख्रेलले भने, तर गुठीले टेरपुच्छर लगाएन । न आफू संरक्षण गर्छ न अरूलाई नै दिन्छ । आश्रममा ताला लागेपछि भित्रको अवस्था थाहा नपाएको पोख्रेलले बताए । २०७२ चैत १५ गतेको हुरीले आश्रमको छाना उठाइदिएपछि मात्र भित्री अवस्थाबारे जानकारी भएको हो । हावाहुरीसँगै आएको पानीले आश्रमभित्र धेरै नै क्षति पुर्याएछ । किताब त सखाप छन्, पोख्रेलले भने, आश्रमभित्रका झन्डै तीन ट्रक किताब सडेका छन् । नरहरिनाथको दाहसंस्कार गर्ने बेलामा उत्तराधिकारी चाहिने भए पनि उनको उत्तराधिकारी तोकिएको थिएन । तत्काल समस्या आउन नदिन चिन्तामणि योगीलाई समाधि व्यवस्थापन समितिको संयोजक तोकिएको थियो । उनकै अगुवाइमा समाधि र काजकिरियासमेत भएको थियो । काजकिरिया सकेपछि गुठीले आश्रममा ताला लगाइदिएको हो । गुरुको आश्रममा बिनाकारण ताला लगाइयो, योगीले भने, ताला लगाएपछि उहाँको जीवन दर्शन, ज्ञान र योगदानमै ताला लगाएजत्तिकै भयो । नरहरिनाथको निधनपछि पनि गोरखनाथ पीठमा नित्य पूजा भने रोकिएको थिएन । आश्रममा ताला लागेपछि अखडामा गुरुकी सेविका हुँ भन्दै तिमिला श्रेष्ठ बसेकी थिइन् । नरहरिनाथले भने योगी श्रीषनाथलाई उत्तराधिकारी तोकेको धेरैपछि मात्रै थाहा भएको थियो । अहिले गोरखनाथ अखडाको मठाधीश योग श्रीषनाथ नै छन् । छानो उठाएर आश्रम खोलेको दिनदेखि नै योगीले आश्रमको मठाधीश पद सम्हालेका छन् । गोरखनाथ परम्परामा अखडा र दर्शन गरी दुई पक्ष हुन्छ । योगी नरहरिनाथले यी दुवै पक्ष सम्हालेका थिए । उनको देहावसानपछि अखडा परम्परा जोगिए पनि विचार पक्ष भने ओझेल परेको चिन्तामणि योगीले गुनासो गरे । परिषद्ले योगीका केही पुस्तक भने संग्रह गरेर पुस्तकालय स्थापना गरेको थियो । २०७२ सालमा योगी नरहरि स्मृति पुस्तकालय तथा संग्रहालय स्थापना भएको थियो । पुस्तकालयमा ३ सय ५९ वटा पुस्तक संग्रहीत छन् । राष्ट्रिय गुरु, शास्त्री, वेलविद्यालंकार, आशुकवित, धर्मशास्त्राचार्य, पुरातत्त्वविद्, इतिहास लेखक, गोभक्त, आजीवन योगाभ्यासी, आवाल ब्रह्माचारी, तीर्थयात्री, वनस्पति परिचयज्ञ, सहस्राधिक पुस्तक लेखक जस्ता विशेषण दिइएका योगीको चर्चित पुस्तक शिखरिणी, सन्धिपत्र संग्रह, हिमवत् खण्डलगायत छन् । पशुपति क्षेत्र विकास कोषले नरहरिनाथका कृतिको प्रभावबारे अध्ययन गरेको जनाएको छ । योगीका कृतिले कस्तो प्रभाव पार्यो भनेर अध्ययन भएको छ, कोषका सदस्य सचिव प्रदीप ढकालले भने, उहाँको कृतिको समितिले रिभ्यु गरिराखेको छ । कृतिको अध्ययन भए पनि कृतिको संरक्षण कसरी गर्ने र कसले गर्ने भन्नेचाहिँ विवादै छ । सम्पदा संरक्षण अभियन्ता अर्जुन लामिछाने पशुपति क्षेत्रको संरक्षण गर्ने दायित्व कोषको भएकाले नरहरिको कृतिको संरक्षण गर्ने जिम्मा पनि कोषकै भएको बताउँछन् । योगीका पुस्तक प्रकाशनको जिम्मा गोरक्ष ग्रन्थमालाले गर्दै आएको थियो । २०४९ सालमा छािपएको उनको चर्चित पुस्तक शिखरिणी यात्रामा प्रकृतिको चित्रण, नेपालको इतिहास, भूगोल, पुराण, पुरातत्त्व, धर्म, दर्शन, जनवजीवन, पशुपन्छी, वनस्पति, पर्यटकीय स्थललगायत समेटिएका छन् । उनको चर्चित पुस्तक सन्धिपत्र संग्रहमा नेपालले विभिन्न समयमा विभिन्न देशसँग गरेका सन्धिसम्झौता संग्रह गरिएको छ । हिमवत् खण्डमा नेपालमा सबै तीर्थस्थल समेटिएको छ । कोटीहोमबाट उठेको पैसाले उनले ठाउँठाउँमा गुरुकुल स्थापना गरेका थिए । उनले वेद र उपनिषद्को उपदेशलाई सरल र सहज रूपमा अर्थ लगाएका थिए । उनी २०७१ सालमा कालीकोटमा जन्मिएका हुन् । ८ वर्षको उमेरमा व्रतबन्ध गरेपछि बलवीरसिंह थापा नै योगी नरहरिनाथ भए । जुम्ला चन्दननाथ मन्दिरका महन्थ छिप्रनाथ योगीका चेला नरहरिनाथले त्यहींको पाठशालामा प्रारम्भिक शिक्षा लिए । पछि भारतमा उच्च शिक्षा लिएपछि गोहत्या निषेध आन्दोलन चलाए । भारतको स्वतन्त्रता आन्दोलनमा समेत सामेल भएका नरहरिनाथलाई भारतले समेत स्वतन्त्रता सेनानी उपाधि दिएको थियो । भारतले जीवनवृत्तिसमेत दिने प्रस्ताव राखे पनि त्यसलाई अस्वीकार गरेर उनी नेपाल फर्किएका थिए । नरहरिनाथ २००४ सालदेखि नै मृगस्थलीमा बस्दै आएका थिए । मृगस्थलीमा चार रोपनी जग्गामा जुद्धशमशेरले गौशालासहितको दुई अखडा बनाइदिएका थिए । २०१८ सालसम्म गोरखनाथ अखडाको मठाधीश भएपछि आफ्नै गुरु छिप्रनाथलाई अखडा सुम्पिएर उनी देश दौडाहामा निस्किए । २०१७ सालमा उनको सम्पत्ति नष्ट गराइएको थियो । २०३३ सालमा छाता ओड्न सक्नेले छाता बोक्न पनि सक्नुपर्छ भनेर राजालाई लक्षित गरेर अभिव्यक्ति दिएको आरोपमा उनी ६ महिना जेल परेका थिए ।"
चितवनको पिप्लेमा प्रदर्शन रोक्न कर्फ्यु,अर्की युवती पनि सम्पर्क बाहिरचितवनको छिमेकी जिल्ला नवलपुर गैंडाकोटकी एक अर्की युवती पनि भरतपुर आएपछि घर गएकी छैनन् । असार १४ को दिउँसो घरबाट निस्केकी गैंडाकोटकी २१ वर्षीया बिना सापकोटा घर नफर्केपछि अहिलेसम्म आफूहरू खोजीमै जुटेको बुबा जयश्वर सापकोटाले बताए । उनी घरबाट भरतपुर४ का प्रवेश कँडेलसँग चितवनतर्फ लागेकी हुन् । प्रवेश र बिनाको पुरानो चिनजान भएको खुलेको छ ।
सार्क र क्षेत्रीय सहयोगमा जोड,काठमाडौं (कास) पाकिस्तानका लागि नेपाली राजदूत तापस अधिकारी र पाकिस्तानी सिनेटकी विदेश मामिला समितिकी सभापति शेरी रहमानबीच मंगलबार इस्लामाबादमा भेटवार्ता भएको छ । भेटमा दक्षिण एसियाली क्षेत्रीय सहयोग संगठन (सार्क) र क्षेत्रीय सहयोगको विषयमा छलफल भएको राजदूत अधिकारीले जानकारी दिए । नेपाल अहिले सार्कको अध्यक्ष हो । पाकिस्तानको इस्लामाबादमा ५ वर्षअघि हुनुपर्ने १९ औं सार्क शिखर सम्मेलन पाकिस्तान र भारतबीचको सम्बन्धमा कटुताका कारण हालसम्म भएको छैन । सार्कको अध्यक्ष नेपाल छिटोभन्दा छिटो शिखर सम्मेलन गराएर आफ्नो जिम्मेवारी सुम्पन चाहन्छ भने पाकिस्तान पनि शिखर सम्मेलन गर्न इच्छुक छ । उक्त पृष्ठभूमिमा अधिकारी र रहमानबीच छलफल भएको हो । भेटवार्तामा क्षेत्रीय सहयोग र यसलाई अझ सुदृढ पार्ने उपायबारे कुराकानी भएको राजदूत अधिकारीले बताए ।
अन्तर्राष्ट्रिय उडान पनि खुल्यो,"काठमाडौं (कास) मन्त्रिपरिषद् बैठकले देशभर हुने आन्तरिक र अन्तर्राष्ट्रिय उडान सबै खुला गर्ने निर्णय गरेको छ । संस्कृति, पर्यटन तथा नागरिक उड्डयनमन्त्री लीलानाथ श्रेष्ठका अनुसार सोमबारको मन्त्रिपरिषद् बैठकले सबै उडान खुलाउने निर्णय गरेको हो । निर्णयको पत्र प्राप्त भएलगत्तै उडानहरू सामान्य दिनमा झैं सञ्चालन हुनेछन्, उनले भने । सरकारले कोरोना संक्रमणका कारण वैशाख २० गतेदेखि बन्द गरेको आन्तरिक उडान ६९ औं दिनपछि गत बिहीबारदेखि आधा संख्यामा सञ्चालनमा ल्याएको थियो । संक्रमण नियन्त्रण गर्न भन्दै मन्त्रिपरिषद् बैठकले भारतनेपालबाहेक सबै अन्तर्राष्ट्रिय उडान वैशाख २३ गते रातिदेखि बन्द गर्ने निर्णय गरेको थियो । त्यसयता सर्तसहित गन्तव्य तोकेर चरणचरणमा अन्तर्राष्ट्रिय उडान खुला गरिँदै ल्याइएको थियो । अब नेपाललाई रोक नलगाइएका मुलुकमा नियमित उडान हुने पर्यटन मन्त्रालयका एक सहसचिवले बताए । उनका अनुसार मन्त्रिपरिषद्को निर्णय प्राप्त हुनेबित्तिकै नागरिक उड्डयन प्राधिकरणलाई यसबारे जानकारी दिइनेछ ।"
एउटा चिह्नक परियोजना,"समयावधि र निर्माण लागत दुई गुणा बढाएर भए पनि अन्ततः माथिल्लो तामाकोसीबाट परीक्षण उत्पादन थालिनुले खुसीको सञ्चार गरेको छ । स्वदेशी लगानीमै निर्मित यो दोस्रो जलविद्युत् आयोजना जलस्रोत क्षेत्रको मात्रै होइन, समग्र मुलुककै एउटा सानदार चिह्नक परियोजना हो । जडित क्षमता ४ सय ५६ मेगावाट रहेको यो आयोजनाका ६ वटा युनिटमध्ये सोमबार पहिलो युनिटबाट परीक्षण उत्पादन थालिएको हो । यति ठूलो परियोजना स्वपुँजीमै निर्माण सम्पन्न हुनुले वास्तवमा नेपालको आत्मविश्वास नै ह्वात्तै बढाएको छ । यसको सफलताबाट बटुलेको विश्वास र निर्माणका क्रममा झेलेको सकसबाट सिकेको पाठलाई अब मुलुकमा अरू ठूला परियोजना निर्माणका क्रममा प्रकाशका रूपमा ग्रहण गर्नुपर्छ । नेपालका निम्ति यो आयोजना आफैंमा अति महत्त्वाकांक्षी थियो । वास्तवमा यसलाई अगाडि बढाउनु नेपाली क्षमताको परीक्षण गर्नु थियो । पहिलो युनिटबाट परीक्षण उत्पादन सुरु भएको हरेक १० दिनमा थप अर्को युनिटबाट विद्युत् उत्पादन सुरु गर्ने आयोजनाको तयारी छ । भदौ १५ सम्म ६ वटै युनिटबाट विद्युत् उत्पादन हुने अनुमान छ । त्यसपछि मुलुकमा बिजुलीको उपलब्धता अर्कै चरणमा पुग्नेछ । त्यसैले अहिले यसमा मिलेको सफलता चानचुने पक्कै होइन । तथापि, यो आयोजना निर्माणका क्रममा केही महत्त्वपूर्ण पाठ पनि सिकिएका छन् । हाम्रो कार्यसीमाहरूको बोध भएको छ । ४८ अर्ब रुपैयाँ लाग्ने र अति सस्तो दरमा बिजुली उत्पादन हुने अनुमान गरिएको आयोजनाको निर्माण अवधि लम्बिँदा लागत बढेर ८४ अर्ब पुगेको छ । अरू परियोजनाका तुलनामा अझै पनि यसको उत्पादन लागत सस्तो नै पर्छ भनिए पनि अनुमानको तुलनामा यो दर निकै अकासिएको सत्य हो । भूकम्प, नाकाबन्दी र कोभिडले खर्चिएको कुल अवधिभन्दा निकै बढी समय यसको निर्माणमा लागेको छ । निर्माणका क्रममा कैयौं प्राविधिक सकस पनि झेल्नुपरेको आयोजनाको प्रस्टोक्ति छ । पाँच वर्षमा सक्ने लक्ष्यसाथ २०६७ मा निर्माण थालिएको आयोजनाको उत्पादन थाल्ने मिति लक्ष्यभन्दा ६ वर्ष पर धकेलिएको हो । यसक्रममा आयोजना निर्माणका लागि ५२ अर्ब र यस अवधिको ब्याजबापत ३२ अर्ब रुपैयाँ खर्च भएर कुल लागत डब्लिएको हो । त्यसलै विभिन्न उल्झन, सिकाइ, पाठ आफ्ना ठाउँमा छन्, तर समयावधि र लगानी दोब्बर हुनुको औचित्य भने जिम्मेवार तहबाट पुष्टि हुनुपर्छ । राष्ट्रिय गौरवको आयोजना सफल हुँदाहुँदै पनि यसउपर उठेका र उठ्ने प्रश्नप्रति पनि जिम्मेवार निकाय तथा पदाधिकारीहरू जवाफदेह बन्नुपर्छ । निर्माण सम्पन्न हुनुको श्रेयका कारण केही जरुरी प्रश्नहरू ओझेलमा पर्नु हुँदैन । भोलि यस्तै ठूला परियोजनाहरू निर्माण हुँदा समयावधि र लागत यसैगरी बढ्नुलाई सामान्य ठानिने अवस्था किमार्थ सृजना हुनु हुँदैन । हामी विकास निर्माणमा वेगले अघि बढ्न चाहन्छौं भने काबुबाहिरको परिस्थितिमा बाहेक समयमै काम सक्ने गम्भीरता र व्यवस्थापन कौशल हामीमा हुनैपर्छ । साथै, आयोजनामाथि प्रश्नहरू तेर्स्याइरहँदा यसले छरेको उज्यालोप्रति पनि पूर्णतः आँखा चिम्लिनु हुँदैन । जिम्मेदार अधिकारीहरू यसको जसअपजसको उचित भागीदार हुनुपर्छ, जुन हाम्रो विकासपथ तथा कार्यसंस्कृतिको एउटा महत्त्वपूर्ण हिस्सा बन्नुपर्छ । मुलुकमा अरू कैयौं परियोजनाजस्तै माथिल्लो तामाकोसी पनि ठेकेदारको ढिलासुस्तीबाट अछुतो रहेन । हाइड्रोमेकानिकल उपकरण जडानका लागि ठेक्का पाएको भारतीय कम्पनी टेक्सम्याको रेलवे एन्ड इन्जिनियरिङ लिमिटेडको कमजोर कार्यसम्पादनका कारण आयोजनाको गति निकै सुस्त बनेको बताइएको छ । यस्तो ठेकेदारको ढिलासुस्तीलाई पनि हामीले उनीहरूसितको सर्त पालना र हाम्रो विकास प्रशासनको ल्याकतसित जोडर मूल्यांकन गर्न सक्नुपर्छ । र आवश्यकताबमोजिम विकास प्रशासनमा सुधार गर्नुपर्छ । ठेकेदारहरूलाई समयमै काम सकाउन लगाउने ल्याकत आयोजना नेतृत्वले राख्नैपर्छ । नत्र, अहिले जारी र अब बन्ने अरू कैयौं परियोजना पनि यही नियतिबाट गुज्रिनुपर्ने निश्चित छ । माथिल्लो तामाकोसीको एउटा सुन्दर पक्ष के हो भने, वार्षिक २ हजार २ सय ८१ गिगावाट आवर ऊर्जा उत्पादन गर्ने यो आयोजनालाई जाडो महिनामा पनि पाँच घण्टा पूर्ण क्षमतामा चलाउन सकिन्छ । यस अतिरिक्त, माथिल्लो तामाकोसीमा रोल्वालिङ खोलाको पानी पनि खसाल्ने तयारी छ, त्यसपछि यसको ऊर्जा उत्पादन क्षमता थप वृद्धि हुनेछ । आयोजनाबाट उत्पादित विद्युत् थप हुँदा जाडो महिनामा भारतबाट आयात हुने विद्युत् ठूलो परिमाणमा घट्नेछ भने वर्षायामको चार महिना करिब ५ सय मेगावाट विद्युत् भारतमा बिक्री गर्न सकिने विद्युत् प्राधिकरणको विश्लेषण छ । आयोजनाको विद्युत् बिक्रीबाट मात्रै प्राधिकरणले वार्षिक १० अर्ब रुपैयाँ नाफा गर्ने बताइएको छ । यसर्थ, अबको सरकारको उचित ध्यान विद्युत् व्यवस्थापन तथा ऊर्जा खपतमा पनि हुनुपर्नेछ । अर्को सवाल, हाल एउटा युनिटबाट मात्रै ७६ मेगावाट उत्पादन सुरु भएको हो । बाँकी युनिटबाट उत्पादन पनि समयतालिका अनुसारै परिणाम देखाउन जरुरी छ । यो आयोजना निर्माणमा निकै उल्झन थपेको टेक्सम्याको रेलवे एन्ड इन्जिनियरिङ लिमिटेडको हाइड्रो मेकानिकलतर्फको ठेक्का सम्झौता सरकारले मंगलबार नै खारेज गरेको छ, जुन काम आफैंले गर्ने तयारी सरकारको छ । त्यसैले जुनसुकै मूल्यमा पनि बाँकी काम यथासमयमै सम्पन्न गरिनुपर्छ । समग्रमा, स्वदेशी लगानीमै निर्माण सम्पन्न भएर मानक बनाएको यो आयोजनाको अवधि र लागत वृद्धि नजिरका रूपमा स्थापित हुनु हुँदैन । यसमा देखिएका कमीकमजोरीको समीक्षा गर्दै तिनलाई अरू आयोजनामा नदोहोर्याउने प्रण सरकारले गर्नुपर्छ । त्यसका निम्ति आयोजनाको सफलता र पाठबाट उचित शिक्षा लिनुपर्छ, ताकि यस्ता गौरवका आयोजनाहरू अरू पनि बनून् र समयमै सकिऊन् ।"
बाढीपहिरोको कहर,"पृथ्वी राजमार्गमा ५ गाडी पुरिए, सवार दुई जनाको ज्यान गयो, गोरखामा घरसँगै पुरिए दम्पती, बगाएका व्यक्तिको उद्धारपछि मृत्यु, सप्तरीमा ५ सयभन्दा बढी घर डुबानमा समाचारहरूले देखाएको भन्दा भयावह स्थिति मुलुकमा छ । सडकहरू क्षतिग्रस्त भएका, सयौं व्यक्ति बिचल्लीमा परेको, घरवारविहीन बनेको दुःखद खबर देशका विभिन्न स्थानबाट आइरहेका छन् । मनसुनको प्रभाव अझै दुई महिनाभन्दा बढी रहन सक्ने स्थितिमा धनजनको अरू क्षति नहोला भन्न सकिँदैन । निर्माणाधीन सडक, पुल क्षतिग्रस्त भएका, बदनामी कमाएका ठेकेदार कम्पनीद्वारा निर्मित पुल भासिएका, उद्घाटन नभई ढलेका खबरहरू पनि आइरहेका छन् । यता बाढीपहिरोका कारण मेलम्ची, मनाङको दुरवस्थादेखि बजेट सिध्याउने हिसाबबाट मच्चिएको असारे विकास माथिको क्षति अंकमा वर्णन गर्न सकिँदैन । यतिबेला सरकारले बाढीपहिरोमा परेकालाई राहतको तयारी गरे पनि बर्सेनि हुने यस्तो विपद् न्यूनीकरण, नियन्त्रणमा अग्रिम योजना बनाएको देखिँदैन । हुन त, केही दिनका लागि गृहमन्त्री बनेका खगराज अधिकारीले प्रदेशका पदाधिकारीहरूसँग छलफल गरेर बाढीपहिरो नियन्त्रणमा पूर्वयोजना बनाउने अग्रसरता देखाएका पनि हुन्, तर पदबाट हटेपछि विकासको योजना पनि गुम भयो । यसलाई व्यक्तिविशेषमाथिको आक्षेपभन्दा नेपाली राजनीतिको चरित्र ठान्नुपर्छ । कुर्सी भेट्नेबित्तिकै विकासको योजना बन्ने, हटेपछि बोली नफुट्ने, पेटको कुरा घाँटीमै अड्किनेजस्ता मनोवृत्ति नेतृत्वमा रहेसम्म प्रकोप नियन्त्रणको त कुरै छाडौं, मुलुक र जनहितमाथि दूरगामी असर पार्ने सानातिना योजना पनि कार्यान्वयनमा आउने देखिँदैन । भुवनेश्वर शर्मा, चन्द्रागिरि२, काठमाडौं"
कहिल्यै नसल्टिने कलह,"गठन हुँदै विघटन हुँदै अन्ततः पुन एमालेको दुवै समूहको कार्यदल ब्युँतिएको छ । केपी शर्मा ओलीले आफ्नो सबैभन्दा ठूलो दुश्मन ठानेका भीम रावलसँग रातभरि वार्ता गरी सुरु गरिएको कार्यदलले नैतिक राजनीतिको पक्षमा कति काम गर्न सक्छ भन्ने सबैको चासोको विषय बनेको छ । तथापि नेपाल समूहका धनश्याम भुसालले प्रतिनिधिसभा विघटन ठीक कि बेठीक भनेर पार्टीमा छलफल नचलाएसम्म अदालतमा भएको हस्ताक्षर फिर्ता सम्भव नभएको भनेर बटमलाइन कोरिदिइसकेका छन् । जतिजति प्रतिनिधिसभा विघटनको मुद्दामा फैसला आउने दिन नजिकिरहेको छ, उतिउति एमालेको संस्थापन समूहले पार्टी एकताको प्रस्तावना अगाडि बढाइरहेको छ । कहीँ यो बैठक अदालतमा चलिरहेको मुद्दालाई प्रभावित पार्न त भैरहेको छैन ? पार्टी एकता हुनु राम्रो हो तर त्यो अनैतिक राजनीतिलाई प्रश्रय दिने खालको नहोस् । अहिले ओलीलाई हुनसम्मको डर पैदा भएको छ, पहिले पनि अदालतले प्रतिनिधिसभा विघटनको निर्णय उल्टाइदिएको थियो । अहिले पनि त्यो गर्ने प्रबल सम्भावना छ । झन् त्यसमाथि आफ्नै पार्टीका २३ सांसदले अदालतमै पुगेर हस्ताक्षर गरेपछि र वैकल्पिक सरकार गठनको सम्भावना देखेपछि आफ्नो सत्ता जाने डर ओलीमा पलाएको छ । त्यसलाई रोक्न उनी विभिन्न योजना बुन्नमा व्यस्त छन् । एकताको नाममा नेपाल समूहलाई अलमलाउन पाए आफ्नो निंरकुश शासन लम्बाउन सकिन्छ कि भन्ने आस ओलीमा रहेको छ । पार्टी एकताका लागि नेपाल समूह पनि लचिलो बनोस् तर एकताको नाउँमा राजनीतिभित्र हुनुपर्ने नैतिकताको उपहास हुने काम भने नगरोस् । गोपाल देवकोटा, जोरपाटी, काठमाडौं"
तामाकोसीको विद्युत् र विश्व बजार,"अन्ततः निकै वर्षको मिहिनेतपछि देशकै सबैभन्दा ठूलो जलविद्युत् आयोजनबाट विद्युत् परीक्षण उत्पादन सुरु भएको छ । यो स्वदेशी लगानीबाट बनेको दास्रो जलविद्युत् आयोजना हो, यत्रो ठूलो योजना देशले नै बनाउन र सफल पार्न सक्दो रहेछ, यसले आमजनलाई हौसला र खुसी एकै साथ दिएको छ । भूकम्प र लगत्तैको नाकाबन्दीले यस योजनाको कम ढिलो भइरहेको थियो, त्यसमाथि कोरोना महामारी । ढिलै भए पनि विद्युत् उत्पादनको परीक्षण गरियो, भदौ १५ सम्म पूर्ण रूपमा यसले विद्युत् उत्पादन गर्छ भन्ने अनुमान लगाइएको छ । तर, उत्पादन भएको विद्युत्को व्यवस्थापन कसरी गर्ने भन्नेमा सरकारको ध्यान जानुपर्छ । सरकारले यो योजनालाई निकै प्राथमिकतामा राखेको थियो । हिँउदमा पनि दैनिक रूपमा केही घण्टा यसले विद्युत् उत्पादन गर्न सकिन्छ । हिँउदमा विद्युत् उत्पादन कम हुने भएकाले, यसको माग बढी हुन्छ । तामाकोसीले त्यसलाई पूर्ति गर्ने आशा राखिएको छ । वर्खामा भने विद्युत् उत्पादन बढी हुने भएकाले भारतलाई हामीले बेच्न सक्छौं । त्यसका लागि अन्तर्राष्ट्रिय प्रसारण लाइनमा हामी जोडिनुपर्छ । विद्युत् उत्पादन गर्नु मात्र ठूलो कुरा होइन, त्यसको व्यवस्थापन र उपयोग कसरी गरिन्छ भन्ने महत्त्वपूर्ण पाटो हो । त्यसका लागि विज्ञहरूको परामर्श लिई तत्कालीन र दीर्घकालीन योजनाहरू बनाउन ढिला गर्नु हुँदैन । विगत केही दशकदेखि देशको ध्यानै विद्युत् उत्पादनमा छ । केही ठूला योजनाहरू बने पनि । तर, त्यसलाई कसरी विदेशमा बेच्ने भन्ने प्रस्ट खाका बन्न सकेको छैन । विदेशी बजारसम्म लौजानका लागि हामीलाई जस्तो खालको प्रविधि चाहिने हो, त्यसमा हामीले ध्यान दिन सकेका छैनौं । विद्युत् बेच्न अन्य देशहरूसँग जोडिने केही माध्यम त हुनुपर्यो ? कुशल व्यवस्थापनका कारण नेपालमा केही वर्षअघि लोडसेडिङको अन्त्य भयो । अहिले उत्पादन पनि बढिरहेको छ, यस्तोमा कसरी हुन्छ, पेट्रोलियम पदार्थलाई विद्युत्ले विस्थापित गर्नुपर्छ, त्यसका लागि सरकारले विभिन्न कार्यक्रम ल्याउनु जरुरी छ । नारायण गौतम, बानेश्बर"
वायुसेवा निगम संकटमा,"निरन्तर घाटामा गइरहेको राष्ट्रिय ध्वजावाहक नेपाल वायुसेवा निगमलाई सञ्चालक समितिबाट निजीकरण गर्न ड्राफ्ट बनाई पास गरेर संस्कृति, पर्यटन तथा नागरिक उड्डयन मन्त्रालयमा पठाएपछि निगमका कर्मचारी चरणबद्ध आन्दोलनमा छन् । सरकारी स्वामित्वको निगमलाई आफ्नो निहित स्वार्थपूर्तिका लागि सञ्चालक समितिले निजीकरणको नाममा हवाई माफियाको जिम्मा लगाउन लागेको आरोप कर्मचारीहरूको छ । प्रायः देशको आफ्नो स्वामित्वको राष्ट्रिय ध्वजावाहक एअरलाइन्स हुन्छन् र ती अर्बौ नाफामा सञ्चालन भइरहेका छन् । विडम्बना हाम्रो निगम भने स्थापनाको केही वर्षदेखि नै चरम अनियमितताबाट गुज्रिरहेको छ । जहाज खरिद प्रक्रियामा अर्बौं भ्रष्टाचार भएको तथ्य बाहिरिने गरे पनि निगम डुबाउने भ्रष्टाचारीहरू राजनीतिक शक्तिको आडमा जोगिँदै आएका छन् । सत्तामा पुगेपछि हरेक दलका लागि निगम कमाइ खाने भाँडो बनेको छ । निजी एअरलाइन्ससँग जोडिएका पात्रहरूलाई सरकारले निगम सञ्चालक समितिमा ल्याउँछ र तिनीहरू दिनरात नभनी निगम डुबाउने खेलमै व्यस्त हुन्छन् । सरकारी स्वामित्वको राष्ट्रिय ध्वजावाहकलाई निजीकरण गर्ने होइन, व्यवस्थापनले सकारात्मक भूमिका खेल्दै नवीन योजनाहरू तत्कालै ल्याउनुपर्छ । तीमध्ये केही यस्ता हुन सक्छन् ः १ निगमभित्रका अर्बौंअर्बका घोटालाहरूको छानबिन गरी दोषीलाई कारबाही गरेर रकम असुल्नुपर्छ । त्यस्तै आवश्यकताभन्दा बढी कर्मचारी दरबन्दीका कारण बोकेको करोडौंकरोड आर्थिक व्ययभार घटाउन विनियमावली नै संशोधन गरी आवश्यक संख्याको मात्र दरबन्दी राखी कर्मचारीको नयाँ भर्ना केही समयका लागि बन्द गर्नुपर्छ । २ नेता तथा अन्य पहुँचवालाहरूको दबाबमा ज्यालादारी र करारको नाममा निगमभित्र भर्ती गराइएका हजारौं अनावश्यक कर्मचारी तत्काल हटाएर आर्थिक बोझ घटाउनुपर्छ । निगमको अप्रेसन विभाग मातहत हुने गरेका अपारदर्शी आर्थिक हिसाब तत्काल छानबिन गरी फिर्ता गराएर योग्य सिनियर चालकलाई सो विभागको जिम्मेवारी दिई पाइलटहरूको गुटउपगुट हटाउनु जरुरी छ । ३ निगमको साधारण सेवा तथा सम्पत्ति व्यवस्थापन विभाग मातहतको सवारी महाशाखाबाट हुने फजुल खर्च, सवारी साधनको अनावश्यक प्रयोग घटाएमा र कर्मचारीलाई दिइँदै आएको अनावश्यक ओभर टाइम भत्ता कटौती गरेमा मात्र पनि करोडौं बचत हुन्छ । ४ सरकारले निगमको महाप्रबन्धक नियुक्त गर्दा लोकसेवा आयोगबाट चयन गरी राजनीतिक नियुक्तिबेगर योग्य व्यक्ति ल्याउने परिपाटी बसाएर सञ्चालक समितिमा स्वार्थरहित स्वतन्त्र विज्ञहरू ल्याउनुपर्छ । ५ निगमको इन्जिनियरिङ विभागमा काम गर्नेहरूका गलत रिपोर्टिङका कारण बेलाबखत करोडौं घाटा हुने गर्छ । स्वदेशमै मर्मत हुने जहाजका पार्टपुर्जा मर्मतका लागि विदेशमा पठाउने खराब नियतका इन्जिनियरलाई छानबिन गरी कारबाहीको दायरामा ल्याउने परिपाटी बसाल्नुपर्छ । त्यस्तै निगमको वाणिज्य विभागअन्तर्गत टिकेटिङ प्रणालीमा ट्राभल एजेन्सीसँग मिलेर निगम डुबाउन गरिने सेटिङ भत्काउन सकेमा निगम जोगिनेछ । हिमांशु बगाले, न्युरोड, काठमाडौं"
गगन र विश्वप्रकाशको काँध,"अब नेपाली कांग्रेसको भारी कसले बोक्ने ? चौधौं महाधिवेशनको पूर्वसन्ध्यामा सर्वाधिक चासोको प्रश्न हो यो । रामचन्द्र पौडेललाई लाग्छ, अब काँध फेर्ने पालो उनको । सभापति शेरबहादुर देउवाको काँध थाकिसक्यो, उनले विश्राम लिनुपर्छ । तर, देउवा विश्रामको मुडमा छैनन् । उनी थप एक कार्यकाल नेतृत्वमा दोहोरिन चाहन्छन् । त्यसको उनले तयारी नै थालिसके । देउवा र पौडेलपछिका पुस्ताका नेताहरूचाहिँ यी दुवैले विश्राम लिनुपर्ने तर्क गर्दै छन् । शेखर कोइराला, विमलेन्द्र निधि, शशांक कोइराला, प्रकाशमान सिंह, कृष्ण सिटौलालगायत नेतृत्वमा पुग्ने दौडधुपमा छन् । शेखर र निधिले सभापतिको उम्मेदवार हुने घोषणा गरिसकेका छन् । नेतृत्वको दाबी यीभन्दा पछिको पुस्ताले पनि गरेको छ । गगन थापा, विश्वप्रकाश शर्मा, प्रदीप पौडेल, गुरु घिमिरे, कल्याण गुरुङ आदि यो पुस्ताका प्रतिनिधि हुन् । यो पुस्ताको निष्कर्ष छ, अब पुरानो पुस्ताले अभिभावकीय भूमिका निर्वाह गर्नुपर्छ र नेतृत्व नयाँ पुस्तालाई सुम्पिनुपर्छ ।महाधिवेशन हुने लगभग पक्का भएपछि कांग्रेस वडादेखि केन्द्रसम्म चलायमान भएको छ । केन्द्रमा नेताहरू लन्च मिटिङ मा व्यस्त छन् भने गाउँटोलमा चियापसलमा । तलदेखि माथिसम्मैको चासो नेतृत्व परिवर्तनमा छ । देउवा नै दोहोरिने हुन् कि दोस्रो पुस्तामा नेतृत्व हस्तान्तरण हुन्छ ? त्यसो भएमा को ? शेखर, निधि, सिंह वा शशांक ? नयाँ पुस्ताका गगन, विश्वप्रकाश, प्रदीप, कल्याण आदिको भूमिका के हुने ? महामन्त्रीलगायत पदाधिकारीस्तरमा यिनको बढोत्तरी होला ? जति पनि यस्ता छलफल र चर्चा भएका छन्, ती मूलतः पदीय भूमिका र भागबन्डाकै कुरामा केन्द्रित छन् । राजनीतिकवैचारिक मुद्दा ओझेलमा परेको छ ।पार्टी बलियो हुन त्यसको नेता को भन्ने कुराले निश्चय पनि अर्थ राख्छ । यद्यपि राजनीतिक कार्यदिशाबिना एउटा सुदृढ पार्टीको कल्पना गर्न सकिँदैन । विचार, सिद्धान्त कुनै पनि दलको अस्त्र हो । यो अस्त्रबिना दल अपुरो हुन जान्छ । कांग्रेसको यो महाधिवेशनको मुद्दा के हो ? नेतृत्वमा पुग्ने होड चलिरहँदा यो प्रश्न कहीँकतै गौण छ, हराएको छ । कांग्रेसको दीर्घकालीन स्वास्थ्यका लागि यो प्रवृत्ति हानिकारक छ । कांग्रेसमा दोस्रो पुस्ता र त्यसपछिको नयाँ पुस्ता नेतृत्वका लागि जुर्मुराउनु सुखद पक्ष हो । जति पनि उम्मेदवारीका घोषणा भएका छन्, त्यसबाट भावी परिदृश्यहरू अनुमान गर्न नसकिए पनि कांग्रेसमा देउवालाई विस्थापन गर्न खोजिएको प्रस्टै बुझिन्छ । गुटगत राजनीतिका हिसाबले देउवा बलियो नेता हुन् । यद्यपि चार पटक प्रधानमन्त्री र पार्टी सभापतिको भूमिकामा रहिसकेका देउवाप्रति कार्यकर्ता पंक्ति र जनस्तर दुवैतिर आम अविश्वास छ । देउवाको उदय गुटगत राजनीतिकै परिणति थियो । कांग्रेसमा गिरिजाप्रसाद कोइराला र कृष्णप्रसाद भट्टराईबीचको अन्तद्वर्न्द्वका बाइप्रोडक्ट हुन् उनी । विद्यार्थी राजनीति गर्दा कार्यकर्ता पंक्तिमा उनीप्रति आकर्षण नै थियो । तर, पटकपटक सत्ता राजनीतिको स्वाद चाख्दै गएपछि उनको छवि स्खलित अनि विवादित हुँदै गयो । अहिले गतिशील कांग्रेसको बाधक बनेका छन् उनी । त्यस हिसाबले कांग्रेसको नेतृत्वमा देउवाको विकल्पको खोजी आवश्यक हो । तर, नेतृत्वको अनुहार मात्रै फेरेर कांग्रेसले गतिशीलता पाउनेछैन । पदीय भूमिका खोज्दै नेतृत्वको आकांक्षा राख्नेहरूले आगामी राजनीतिक रोडम्याप कोर्न सक्नुपर्छ । कांग्रेसको स्थापना जनउत्तरदायी शासन व्यवस्थाको वकालत गर्दै भएको थियो । २००६ सालमा कांग्रेस जन्मिँदा यो पार्टीले स्वेच्छाचारी होइन, संवैधानिक राजाको वकालत गर्यो । र, निर्वाचित जनउत्तरदायी शासन व्यवस्थाको पक्षमा उभियो । संवैधानिक राजा र प्रजातन्त्र कांग्रेसले अनवरत अघि बढाएको विचार थियो । अझ यसमा बीपीको समाजवादको सपना पनि जोडिएको थियो । सारमा बीपीको समाजवाद थियो, एक हल गोरु, एउटा गाई र सानो घर । २०४६ पछि पटकपटक सत्तामा पुगेका कांग्रेसी नेताहरूले बीपीको सपनाको सानो घर होइन, काठमाडौंमै महल ठड्याए । महँगा, विलासी गाडीतिर आकर्षित भए । बीपीको समाजवादको सपना कांग्रेसीहरूका लागि उनको स्मृतिका दिन गाउने गीत मा सीमित भएको छ । गणतन्त्र, संघीयता, धर्मनिरपेक्षता आदि कांग्रेसका मुद्दा थिएनन् । तर, दरबार र संसदीय दलबीच द्वन्द्व बढ्दै जाँदा कांग्रेस गणतन्त्रको कित्तामा उभिन पुग्यो । आफ्नै नयाँ पुस्ता गणतन्त्रको पक्षमा उभिएपछि कांग्रेसले बाध्य भएर संवैधानिक राजतन्त्रको बाटो त्याग्यो । यद्यपि कांग्रेसभित्र अहिले पनि यी विषयलाई लिएर मतभेद छन् । महामन्त्री शशांक कोइरालाले खुलेरै हिन्दु राष्ट्रका पक्षमा मत जाहेर गरेका छन् भने, संघीयताका विषयमा पनि कतिपय नेताका फरकफरक मत सुनिन्छन् । यो सन्दर्भमा कांग्रेसले नीतिगत प्रस्टता खोज्नु आवश्यक छ । मुलुक संघीय लोकतान्त्रिक गणतन्त्रमा छ । संवैधानिक राजतन्त्र पनि इतिहास भइसक्यो । यो परिवशेमा आफ्ना राजनीतिकआर्थिक मुद्दाहरू परिष्कृत गर्दै लैजाने कांग्रेसको कार्यभार बाँकी नै छ । महाधिवेशन यस्तो विमर्शका लागि उपयुक्त थलो हुन सक्छ । मूलतः कांग्रेस यी तीनवटा परिचयले चिनिन्छ । एक, बीपीले सिञ्चित गरेको पार्टी । दुई, लोकतान्त्रिक आन्दोलनहरूमा अग्रणी भूमिका निर्वाह गरेको पार्टी । तीन, जीवित र सक्रियमध्ये सबैभन्दा पुरानो पार्टी । यही परिचयको सीमामा कैद भएर अब कांग्रेस अघि बढ्न सक्दैन । महाधिवेशनलाई नेतृत्वका आकांक्षीहरूले पदप्राप्तिको होडबाट निस्केर वैचारिक मन्थन गर्ने एउटा महत्त्वपूर्ण अवसर बनाउन सक्नुपर्छ । विगतका अभ्यास हेर्दा महाधिवेशनमा वैचारिक डिस्कोर्स निकै कम हुने गरेका छन् । नरहरि आचार्य, प्रदीप गिरी आदि नेताले बेलाबखत सैद्धान्तिक डिस्कोर्स नगरेका होइनन् । पछिल्लो सयम गगन थापाले पनि छलफल अघि बढाउने प्रयत्न गरेका थिए । तेह्रौं महाधिवेशनमा महामन्त्रीको उम्मेदवार हुँदा उनले कांग्रेसको संरचनागत सुधारसहित राजनीतिक प्रस्ताव अघि सारेका थिए, जसमा खासै बहस भएन । त्यसयता पनि उनीलगायत नयाँ पुस्ताका नेताहरूले कांग्रेस सुधारका पक्षमा बेलाबखत आफ्ना प्रस्तावनाहरू अघि सारेका एकाध दृष्टान्त छन् । यद्यपि जुन स्तरमा बहसहरू हुनुपर्थ्यो, त्यो हुन सकेको छैन । नेतृत्वमा अग्रसरता देखाउँदै गरेको नयाँ पुस्ताले पार्टीमा राजनीतिकवैचारिक हस्तक्षेप नै गर्न सक्नुपर्छ । कांग्रेसलाई गणतन्त्रको पक्षमा उभ्याउन नयाँ पुस्ताको भूमिका रह्यो । प्रधानमन्त्री केपी ओलीले संसद् विघटन गरेपछिको दृष्टान्त नै हेरौं न । ओलीले संसद् विघटन गरेपछि कांग्रेस सुरुमा द्विविधाग्रस्त थियो । आन्दोलन गर्ने कि चुनावमा होमिने ? उसले चुनावमुखी आन्दोलन अघि बढायो । तर, ओलीविरुद्ध उभिन आनाकानी गरिरहेका देउवा पार्टीभित्र हस्तक्षेप बढाउँदै लगेपछि पोजिसन लिने ठाउँमा आए । कांग्रेसले पोजिसन लिएपछिका राजनीतिक परिदृश्यहरू फेरिएका छन् । यो पछिल्लो सन्दर्भबाट कांग्रेसमा झन् स्पष्ट र दृढ नेतृत्व आवश्यक रहेको देखिएको छ । अनेक स्वार्थका लाभहानि हेर्ने, ढुलमुले, द्विविधाग्रस्त र प्रतिक्रियाको राजनीतिमा सीमित नेतृत्व होइन, कांग्रेसले नीतिगत रूपमा पुनर्जागृत गर्न सक्ने डाइनामिक लिडरसिप चाहिएको छ । कांग्रेसको सात दशक लामो राजनीतिक यात्रा सधैं सुखद रहेन । लोकतान्त्रिक संघर्षको मोर्चामा अग्रपंक्तिमा रहे पनि यसले पार्टी र सरकार सञ्चालनमा कौशल देखाउन सकेन । समग्रतामा लोकतन्त्रको पहरेदार तर आन्तरिक लोकतन्त्रमा अति नै गरिब कांग्रेसमा अस्वस्थ प्रतिस्पर्धा, सत्ताप्राप्ति र पदप्राप्तिका भद्दा खेलहरू पटकपटक दोहोरिए । जीवनको उत्तरार्द्धमा गणेशमान सिंह, कृष्णप्रसाद भट्टराईजस्ता हस्तीहरूले पार्टी नै परित्याग गर्नुपर्ने अवस्था आयो । सारमा, अस्वस्थ गुटबन्दी, राजनीतिक चिन्तनको अभाव, व्यवहारमा लोकतान्त्रिक नहुनु आदि कारणले कांग्रेस खस्किएको हो । नूर गिरेको कांग्रेसको साख फर्काउने नेतृत्व यो महाधिवेशनले दिन सक्ला ? एकथरी कांग्रेसीको विश्वास छ देउवाको विकल्पमा शेखर, निधि वा जोकोही आए पनि कांग्रेसले पुनर्जीवन पाउनेछ । गगन र विश्वप्रकाश महामन्त्रीमा चुनिएर मुख्य नेतृत्वको सारथि भए भने कांग्रेसले काँचुली फेर्नेछ । अर्काथरीको कथन छ व्यक्ति परिवर्तन गौण हो, पार्टी जीवनमा मूल कुरा विचार हो । कांग्रेसले कस्तो विचार अघि सार्न सक्छ, त्यो विचार बोक्ने नेता त्यसअनुकूल छछैन भन्ने पक्षले मात्रै कांग्रेसको आगामी दिन निर्धारण गर्नेछ । कांग्रेसमा नेतृत्व हस्तान्तरणको बहस चल्दै गर्दा गगन र विश्वप्रकाश रूपान्तरणका विम्ब बनेका छन् । देउवा दोहोरिए वा दोस्रो पुस्ताका अरू कोही नेता सभापति भए पनि तिनले महामन्त्रीमा गगन र विश्वप्रकाशको साथ खोजेका छन् । गगन र विश्वप्रकाश दुवैका लागि यो अवसर र चुनौती दुवै हो । यी दुवै नेताप्रति कांग्रेसले मात्रै होइन, देशले नै आशा गरेको छ । अनुहार बदलेर नेतृत्वमा पुगून् भन्ने शुभेच्छा होइन, पार्टीमा जबर्जस्त वैचारिक हस्तक्षेप गरून् भन्ने अपेक्षा गर्ने जमात ठूलो छ । २०४६ को जनआन्दोलनका बेला स्कुल पढिरहेका गगनको राजनीतिप्रति रुचि त्यही बेलादेखि जागेको हो । नेपाल विद्यार्थी संघमा संगठित भएर विद्यार्थी राजनीतिमा होमिएका उनी सडक आन्दोलनबाट राष्ट्रिय परिदृश्यमा देखिए । २०६३ को आन्दोलन, त्यसपछि कांग्रेसलाई गणतन्त्रको पक्षमा उभ्याउन भूमिका खेले । सांसद भए, संसदीय समितिमा काम गरे, स्वास्थ्यमन्त्री भएर काम गरे । यी परीक्षणमा उनी तुलनात्मक रूपमा सफल देखिए, जसले गर्दा उनीप्रति अहिले पनि आमरूपमा अपेक्षा कायमै छ । विश्वप्रकाशको पृष्ठभूमि पनि विद्यार्थी राजनीतिमै थियो । शालीन ढंगले बोल्न सक्ने र पेचिलो लेख्न सक्ने उनी अहिले कांग्रेसको प्रवक्ताको जिम्मेवारीमा छन् । र, जिम्मेवारी कुशलतापूर्वक निर्वाह गरेका छन् । सन्देह के मात्रै छ भने, गुटगत नेताको छहारी छोडेर पार्टीलाई वैचारिकराजनीतिक दिशानिर्देश गर्न यी दुई नेता सक्षम होलान् ? दुवै नेता गुटका प्रतिनिधि हुन् । विश्वप्रकाश शेरबहादुर गुटका नेता हुन् भने गगन कृष्णप्रसाद सिटौला समूहका नेता । कांग्रेसमा गुट र नेताको फेर समातेर नेतृत्वमा पुग्ने होड छ । सबैजसो अवसरको खोजीमा छन् । गुटको फेरो समातेर नेता बन्ने कि विचारको ? आशा गरिएका दुवै नेता यसबारे प्रस्ट हुनुपर्ने देखिन्छ । तेह्रौं महाधिवेशनमा गगन महामन्त्रीमा ५८४ मत ल्याएर पराजित हुँदा धेरैले ४० नकट्दै साहस गरेको भनेर टिप्पणी गरेका थिए । कतिले गुटको प्रतिनिधि भएर लड्दा पराजित हुनुपरेको विश्लेषण गरे । जे भए पनि तेह्रौं महाधिवेशनले उनलाई नेतृत्वमा अग्रसर हुने जग बनाइदिएको थियो । आज उनलाई सबैजसो सभापतिका उम्मेदवारले महामन्त्रीका रूपमा आफ्नो टिममा आउन आमन्त्रण गर्नुले कांग्रेसमा उनको आकर्षण सिद्ध हुन्छ । तर, उनले नेतृत्वको दाबासँगै वैचारिकराजनीतिक मुद्दालाई पनि बोक्न सक्नुपर्छ । कुनै पनि नेतालाई राजनीतिक कार्यक्रम र मुद्दाले स्थापित गर्छ । गुटगत लेनदेन र सम्झौताहरूबाट नेतृत्वमा पुग्ने कि वैचारिकराजनीतिक हस्तक्षेप गरेर ? गगनविश्वप्रकाशहरूले कांग्रेसको राजनीतिक विरासत बोक्न काँध दरिलो बनाउनुफर्ने बेला आएको छ ।"
अर्थतन्त्रको युवाकरणका लागि स्टार्टअप,"विश्वमा स्टार्टअप अर्थतन्त्रको आकार सुखद गतिमा फैलिँदो छ । स्टार्टअपसम्बन्धी विश्व प्रतिवेदन२०२० अनुसार, यो क्षेत्रको आकारले ३ ट्रिलियन अमेरिकी डलर चुमेको छ । यो भनेको जी ७ मुलुकमध्ये कुनै एक अर्थतन्त्र बराबर हो । स्टार्टअपको चार्टमा उच्च प्रविधिको स्थान निकै उच्च छ । हरेक दसमध्ये सात कम्पनी उच्च प्रविधिमा आधारित छन् । विश्वमानचित्रमा देखा परिरहेको अर्को बढ्दो प्रवृत्ति के हो भने, विगतमा उच्च विकसित मुलुकमा केन्द्रित स्टार्टअपका केन्द्रविन्दुहरू विकासोन्मुख देशहरूमा पनि बढ्न थालेका छन् । उदाहरणका लागि, क्यापिटल भेन्चर र प्राइभेट इक्विटीमा कुनै बेला अमेरिकाको हालीमुहाली थियो भने, अहिले तिनीहरूको उपस्थिति एसियामा तीव्र गतिमा बढ्दो छ । संसारकै दस ठूला क्यापिटल भेन्चरमध्ये चार एसियामा छन् । ती चारमध्ये तीनवटाले चीनको बेइजिङ, सांघाई र हाङ्झु सहरमा अनि एउटाले भारतको बैङ्लोरमा बास गरेका छन् । यसले स्टार्टअपको पावरहाउस एसियातिर सर्दै गएको देखाउँछ । विश्वमा बढ्दो अर्को प्रवृत्ति युनिकर्न्स सँग गाँसिएको छ । १ अर्ब अमेरिकी डलरभन्दा ठूला आकारका स्टार्टअपलाई युनिकर्न्स भनेर चिनिन्छ । खुसीको कुरा, चीन र भारतमा युनिकर्न्सको संख्या बढ्दो छ । एउटा तथ्यांकअनुसार, जुन २०२१ सम्म विश्वभरि ७०० भन्दा बढी युनिकर्न्स छन् । पछिल्ला केही समयमा युनिकर्न्सको विश्वमानचित्र बदलिएर दोस्रोमा चीन र तेस्रोमा भारत उक्लिसकेका छन् । चीनसँग ९२ र भारतसँग ५१ वटा युनिकर्न्स भएको बताइन्छ, जबकि पहिले यससम्बन्धी एकल साम्राज्य भएको अमेरिका १२२ वटा युनिकर्न्ससहित पहिलो नम्बरमा छ । आईटीतर्फ अब एकल सिलिकन भ्याली को जमाना गयो भन्न थालिएको छ । अर्थात्, बहुल सिलिकन भ्याली हरू दुनियाँको स्क्रिनमा जमजमाइरहेका छन् । उद्यमशीलताका कम्तीमा ३० राजधानी संसारका विभिन्न भूभागमा देखा पर्नु कम्ता रोमाञ्चक र लोभलाग्दो छैन ! सन् २०१७ मा सी चिनफिङले चीनलाई नवप्रवर्तन (इनोभेसन) का क्षेत्रमा विश्वकै पावरहाउस बनाउन इन्टरनेट, बिगडाटा र आर्टिफिसियल इन्टेलिजेन्स (एआई) लाई प्राथमिकताका क्षेत्र घोषणा गरेपश्चात् प्रशस्त उपलब्धि हात लागेको छ । यसले त्यहाँ स्टार्टअपलाई ह्वात्तै बढाएको छ । भारतले स्टार्टअपको संख्यामा छलाङ मारेको छ । पछिल्ला केही वर्षमा मात्रै त्यहाँ करिब २० हजार स्टार्टअप उदाए । तीमध्ये ४५ सय जति सूचना प्रविधिमा आधारित देखिए । तिनले भारतमा गरेको लगानी कतिसम्म बढ्यो भने, सन् २०१४१८ को अवधिमा मात्रै तिनमा झन्डै ३० अर्ब डलर लगानी भयो । यसले भारतमा विदेशी लगानी भित्र्याउन लहर नै सृजना गरेको छ । नेपालमा संघीयताले ताते गरिरहँदा राजनीतिक अस्थिरताकै बीच पनि युवाहरू उद्यमशीलतातर्फ उन्मुख छन् । खासगरी भूमण्डलीकरणले नेपाली युवाको सिकाइ ह्वात्तै बढायो । ती युवाले सूचना प्रविधिले भित्र्याएको छालको सहायताबाट व्यावसायिक ढंगले अपनाउन सकिने थुप्रै नवीन समाधान सिके । सन् २०१९ मा गरिएको म्यापिङ अफ नेपाल्स इभोल्भिङ स्टार्टअप इकोसिस्टम नामको अध्ययनले देखाउँछ, नेपालमा राजनीतिले अवनतिको कोर्स लिँदा पनि यतिखेर करिब ४००४५० वटा स्टार्टअप हुर्किरहेका छन् । तिनीहरूले इन्क्युबेसन र एक्सिलेरेसनको प्रक्रियाबाट आफ्नो आकार र गति बढाइरहेका छन् । इन्क्युबेसनले आइडिया को चरणमा रहेका उद्यमशीलतालाई हुर्काउने वा कोरल्ने काम गर्छन् भने, एक्सिलेरेसनले भइरहेका उद्यमशीलतामध्ये उच्च वृद्धिको सम्भावना भएकाको तीव्र स्तरोन्नति वा विस्तारमा सहयोग गर्छन् । यद्यपि त्यस्ता इन्क्युबेटर र एक्सिलेरेटरमध्ये अधिकांशले काठमाडौं उपत्यकालाई केन्द्र बनाएका छन् । नेपालको दुर्भाग्य, नवीनताका क्षेत्रमा नवप्रवर्तन अघिअघि दौडन्छ र नीति बेखबर बसेको हुन्छ । निकै ढिलो गरी नीति जन्मिन्छ र पछ्याउन थाल्छ । प्रविधिले सृजना गरेको बजारअवसरलाई उपयोग गर्न युवा उद्यमी अघि सरिसक्दा पनि नीति जन्मने अत्तोपत्तो हुँदैन । युवाहरूलाई यस मानेमा धन्यवाद दिनुपर्छ, नीतिको उपस्थिति वा सहयोग नहुँदानहुँदै पनि उनीहरू जोखिम मोलेर बजारमा प्रवेश गर्छन् । टुटल र पठाओ यस्तै प्रतिनिधि उदाहरण हुन् । तिनीहरू काठमाडौं उपत्यकामा राइड सेयरिङ को अथाह सम्भावना देखेर बजार प्रवेश गरे । लाखौं यात्रुलाई सेवा दिए, हजारौं युवालाई रोजगारीमा आबद्ध गराए । तर त्यो उद्यमलाई सहजीकरण गर्ने त कुरै छोडौं, कुन नीति र निकायले नियमन गर्छ भन्ने भेउसम्म सार्वजनिक निकायलाई थिएन । जतिखेर भेउ पाए, उल्टै ती व्यवसाय बन्द गर्न तम्सिए । यो खासमा सार्वजनिक नीतिको असफलता हो । यस्ता दर्जनौं उदाहरण आगामी दिनमा प्रकट हुँदै जानेछन्, नीतिको जन्म समयमा भएन भने । हिजोको समयमा ठूलो संख्यामा युवाहरू रोजगारी खोज्दै बर्सेनि श्रम बजारमा छिर्थे । अहिले स्टार्टअपमुखी युवाहरू रोजगार हैन, रोजगारदाता बन्न लागेका छन् । कोभिड१९ को पहिलो लहर र लकडाउन मच्चिएका बेला अरू उद्योगी र व्यवसायीहरू घरमा आश्रय लिएर वाट्सएप का रमाइला मेसेजमा रमाइरहेका थिए भने केही युवा नयाँनयाँ व्यवसाय जन्माइरहेका थिए, तिनलाई सफल परीक्षण गरिरहेका थिए । तिनीहरूले सूचना प्रविधिको सहायताले नवप्रवर्तनको उपयोग गरिरहेका थिए । तर के बजारमा प्रविधि उपलब्ध छ भनेर युवाहरूलाई सधैं रहरले मात्र उद्यमशीलतामा टिकाउन सक्छ ? रहरले हिँड्न त सकिएला, दौडन सकिन्न । दौडने वातावरण बनाउन नीतिले त्यस्ता युवाहरूलाई उत्प्रेरित र सहजीकरण गर्न सक्नुपर्छ । त्यसका लागि अनुकूल इकोसिस्टम सृजना गर्न सक्नुपर्छ । छिमेकीहरू हामीभन्दा केही वर्षअघिदेखि बेतोड दौडिरहेकै छन् । हामीकहाँ युवा पुस्ता भूमण्डलीकरणसँग आबद्ध छँदै छ, प्रविधि भित्रिएको छँदै छ, जे हुन्छ आफैं हुन्छ भन्ने मानसिकताले घर गरेको छ । बजारमा उद्यमीहरू आफैं जन्मिन्छन् र आफैं गरिखान्छन् भनेर राज्य चुप लागेर बस्ने हैन । भाग्यमा छ भन्दैमा डोकामा दूध दुहेर अडिन्न । भोलि फुल्ने हरेक कोपिलालाई पहिचान गर्नु र त्यसलाई समयमै फुल्ने अवसर दिनु राज्यको जिम्मेवारी हुन्छ । नेपालमा स्टार्टअपका बारेमा स्पष्ट नीतिकै अभाव छ । यो अस्पष्टता कस्तो उद्यमलाई स्टार्टअप मान्ने भन्ने चरणदेखि नै सुरु हुन्छ । कुन उद्यम वा व्यवसाय स्टार्टअप हो र कुन होइन, हामीले छुट्ट्याउन सकेका छैनौं । साना घरेलु उद्योग र स्टार्टअपलाई एउटै डालोमा राख्ने गल्ती गरिरहेका छौं । यसबीच स्टार्टअपका लागि च्यालेन्ज फन्ड खडा गरिएको छ तर कसलाई वित्त उपलब्ध गराउने भन्ने अन्योल कायमै छ । त्यसैगरी, स्टार्टअप इकोसिस्टम अन्तर्गत वित्तीय तथा गैरवित्तीय सहयोग दिलाउनुपर्ने हुन्छ । तर यस्तो गैरवित्तीय सहयोगको अभाव छ । वित्तीयतर्फ पछिल्ला केही वर्षदेखि स्वरोजगार र बीउपुँजीसम्बन्धी कनिका मार्का कार्यक्रम त छन् तर तिनले सही स्टार्टअपलाई चिन्दैनन् । बैंकहरू सहुलियत कर्जा नदिनलाई टकटकिन्छन् । त्यस्ता अधिकांश कार्यक्रम लोकप्रियतावादका लागि बजेट कार्यक्रमलाई मसलेदार बनाउन लादिएका हुन्छन् जुन कार्यान्वयन नभएर आर्थिक वर्षको मध्यविन्दु नपुग्दै सरेन्डर हुने कोटिमा पर्छन् । कार्यान्वयन हुने नै भए लोकरिझ्याइँका लागि आसेपासेलाई पोस्ने अभीष्टसाथ ल्याइएका हुन्छन् । यी दुवैखाले प्रवृत्तिले स्टार्टअपलाई कुनै हित गर्दैनन् । त्यस्ता कार्यक्रम कि तुहिन्छन्, कि दुरुपयोग हुन्छन् । स्टार्टअपका लागि भारतमा केही वर्षदेखि ठोस पहलहरू भइरहेका छन् । यसलाई राष्ट्रिय अभियान बनाई सन् २०२१ मा मात्रै ९४७ करोड भारु छुट्ट्याएर भारतभरिबाट छानिएका ३६०० स्टार्टअपलाई अनुदान दिने कार्यक्रम ल्याइएको छ । दलीय कार्यकर्तालाई भरणपोषण गर्न हैन कि अब्बल स्टार्टअपलाई इन्क्वुबेटरमार्फत छानेर उपलब्ध गराउने तयारीसाथ यो कार्यक्रम ल्याइएको हो । केन्द्र सरकार मात्र हैन, २९ वटा प्रदेश सरकार युवा उद्यमीलाई सेवा, सुविधा, छुट, प्रोत्साहन दिन तँछाडमछाड गरिरहेका छन् । यसका लागि कुन प्रदेशले स्टार्टअपका निम्ति केकति काम गर्यो, केन्द्र सरकारले प्रदेश सरकारहरूबीच प्रतिस्पर्धा गराइरहेको छ । यसरी स्टार्टअपको सवालमा सहयोगात्मक मात्र हैन, प्रतिस्पर्धात्मक संघीयताले समेत काम गरिरहेको देखिन्छ । स्टार्टअपलाई रेखदेख वा सहजीकरण गर्ने जिम्मेवारी राज्यको कुन संस्थाको हो, हामीकहाँ अन्योल छ । यो प्रस्ट नहुँदा स्टार्टअप गर्ने युवा उद्यमीहरू भौंतारिएका छन् । यतिखेर के कति संख्यामा स्टार्टअप छन्, लेखाजोखा छैन । तथ्यांक नहुँदा स्टार्टअपलाई लक्षित गरी ल्याइने नीति र कार्यक्रम सही ठाउँमा पर्दैनन् । अहिले स्टार्टअपलाई कृषि वा उद्योगजस्ता क्षेत्रसँग जोड्न सकिएको छैन । स्टार्टअप संलग्न हुन कहाँ सम्भावना छ भन्ने अध्ययनअनुसन्धान अत्यन्तै अल्प छ । यसले गर्दा उद्यम गर्ने युवाहरू केवल रेस्टुरेन्ट र आईटी क्षेत्रमा बत्तीमा पुतलीझैं झुम्मिने डर बढ्दै गएको छ । यस्तो स्थितिलाई चिर्नुपर्छ ।नबिर्सौं, कुनै बेला गुगल र फेसबुक पनि स्टार्टअप नै थिए, हुर्केर युनिकर्न्स भए र आज विश्व अर्थतन्त्रको ठूलो हिस्सा तिनकै काँधमा छ । स्टार्टअपको यो अथाह सम्भावनालाई चिनेर सही बाटो पहिल्याउन सके अर्थतन्त्रको युवाकरण गर्ने ढोका खुल्छ । समाजले अहिले खोजिरहेको युवा नेतृत्व राजनीतिमा मात्र हैन, उद्योगव्यवसायमा पनि हो । यसो हुन सके देशको आर्थिक समुन्नति छिटो हुने र वैदेशिक रोजगारीमा पलायन भइरहेको समाजको कोर्स करेक्सन हुने निश्चित छ । छरछिमेकीको उफलब्धि मात्रै हेर्ने सुविधा हामीलाई छैन ।"
महामारी व्यवस्थापनमा तथ्यांक,"प्राध्यापनबाट अवकाश पाइसकेका, बेलायत बस्ने मेरा एक मित्रले हालै तथ्यांक र यसको पारदर्शिताबारे सामाजिक सञ्जालमा घतलाग्दो स्टाटस पोस्ट गर्नुभयो । कुनै क्षेत्रको सही तथ्यांक भए, त्यहाँ देखा परेका समस्या समाधान गर्न सहज हुन्छ भन्ने आशयको उक्त पोस्टले मलाई केही वर्षअघिको भोगाइ सम्झायो । एकताका म नर्सिङ केयरगिभरका रूपमा इजरायलमा उच्च मधुमेहग्रस्त ९३ वर्षीया वृद्धाको हेरचाह गर्थें । ती आमैको हेरचाहका साथै सुगर लेभल नाप्दै दैनिक तीनचार पटक इन्सुलिन दिनु मेरो प्रमुख जिम्मेवारी थियो । एक दिन सुगर लेभल हेर्दाहेर्दै अचानक आमैले कक्रक्कै परेर फुस्रा आँखा पल्टाउँदै मेरो सातो लगिन् । हायलकायल हुँदै डाक्टर बोलाएँ । त्यसपछि थाहा भयो आमैको सुगर लेभल न्यूनतमभन्दा तल झरेछ । म अचम्मैसँग अतालिएको देखेर छक्क पर्दै ती डाक्टरले भने मधुमेह त्यति साह्रो डरमर्दो होइन । उनले इजरायलमा कति महिला र पुरुष मधुमेहबाट ग्रस्त छन्, बर्सेनि मधुमेहरोगी कुन अनुपातमा बढिरहेका छन्, सरकारले यसको रोकथामका लागि केकस्तो तयारी गरिरहेको छ भन्नेजस्ता तथ्यांक खरखर्ती बताउँदै मधुमेहलाई सन्तुलनमा राख्न केके गर्नुपर्छ भनिरहँदा म ट्वाँ परिरहेकी थिएँ । उनले तथ्यांकलाई यसरी व्यवस्थित तरिकाले बताएको देख्दा यस्तो कसरी सम्भव हुन्छ भन्ने खुलदुली त्यस बेला भएको थियो । पछि थाहा भयो विकसित मुलुकहरूले हरेक क्षेत्र र विषयको सकेसम्म दुरुस्त तथ्यांक राख्दा रहेछन्, जसले सम्बन्धित क्षेत्रको समस्या पहिचान र समाधान गर्न सहज र छिटो हुने रहेछ । तथ्यांकको महत्त्व कोभिड महामारीले झनै मज्जाले दर्साइरहेको छ । यसैको बलमा विकसित भनिएका मुलुकहरूले छिटै महामारीलाई काबुमा ल्याइसकेका छन् । हाम्रोमा भने नजानिँदो गरी कोभिडले सबथोक तहसनहस पारिरहेको छ । यसको रोकथाम तथा नियन्त्रणमा सम्बन्धित निकायहरूले सक्दो कोसिस गरिरहेकै छन् तर तथ्यांक अभावका कारण महामारीको अहिलेको अवस्था कस्तो छ र यसको समाधानका उपायहरू कसरी पहिल्याउने भन्नेमा अन्योल छ । हामीसँग मुलुकभरि कति भेन्टिलेटर वा अक्सिजन प्लान्ट छन्, तीमध्ये कतिले काम गर्छन् वा गर्दैनन्, अक्सिजन चाहिने बिरामीका तुलनामा कति मात्रामा यसको आपूर्ति सम्भव छ, बिग्रेका मेसिन बनाउने विज्ञ तथा इन्जिनियरहरू कति छन् या छैनन्, यस्तो बिग्रँदो हालतलाई नियन्त्रणमा लिन सम्बन्धित निकाय कुन हदसम्म सफल हुने सम्भावना छ भन्नेजस्ता आधारभूत तथ्य हामीकहाँ उपलब्ध छैनन् । जेजति काम भइरहेका छन्, तिनमा प्रायः अन्धाधुन्ध शैली अपनाइएको छ । प्रस्ट छ, महामारीका बेला हतारहतार गरिएका पहलकदमीबीच धेरैले ज्यान गुमाइसके । जुनै समस्याको पनि समाधानको खाका सही तथ्यांकले कोर्ने हो । हाम्रोमा तथ्यांक तर्जुमा तथा व्यवस्थापन नीतिगत रूपमै भइरहेको छैन । भरपर्दो तथ्यांक नहुनुले सम्बन्धित क्षेत्रको समस्या पहिचान गर्न अलमल भइरहेको छ, भ्रष्टाचार र घूसखोरी मौलाउने सम्भावना पनि बढाएको छ । किनकि तथ्यको अपारदर्शिताभित्र व्यक्तिगत स्वार्थ र नीतिगत भ्रष्टता बढ्छ । फलतः हाम्रोजस्तो गरिब देशमा जहिल्यै गन्जागोल भइरहन्छ । कोरोना संक्रमितहरू अक्सिजन नपाएर अस्पतालको बेडमा छटपटाइरहेका बेला हाम्रा जिम्मेवार व्यक्तिहरूले नै अक्सिजन सिलिन्डर बटुल्दै नातेदार तथा आसेपासेका घरमा पुर्याए । सांसदहरूकै घरमा सिलिन्डरहरू थुपारिएको हल्ला पनि चल्यो । कति सिलिन्डर कहाँबाट आए र कसरी वितरण भए भन्ने तख्यांक नहुँदा, हिनामिना तथा अनियमितताको प्रमाण पनि कतै रहँदैन । अनि जसले, जसरी, जस्तो चलखेल गरे पनि भयो । तथ्यांक विश्वसनीय तरिकाले परिपाटी हुँदो हो त यस्तो प्रवृत्ति केही हदसम्म कम हुने थियो । हुन त, हाम्रोमा तथ्यांक राख्ने निकाय नै नभएको वा तथ्यांक नै नराखिने पनि होइन । नेपालमा योजनाबद्ध विकासको सुरुआत २०१३ सालमा प्रधानमन्त्रीको अध्यक्षतामा योजना आयोग गठन भएसँगै भएको मानिन्छ । यही निकायले तथ्यांक संकलनका साथै आर्थिक विकासका लागि स्रोतसाधनको व्यवस्थापन गर्दै आएको छ । विकास योजना, नीति र कार्यक्रमको अनुगमन तथा मूल्यांकन गर्न केन्द्रीय तथ्यांक विभागले संकलन गर्ने तथ्यांक निकै महत्त्वपूर्ण हुन्छ । मुलुकको समृद्धिमा क्षेत्रगत तथ्यांकको भूमिका अहं हुने गर्छ । हाम्रो मुलुकको हरेक क्षेत्रमा व्याप्त भ्रष्टाचार र अस्तव्यस्तता हेर्दा संकलित तथ्यांकहरू पनि भरपर्दा छन् भन्न सकिन्न । यदि हुँदो हो त, कुनै पनि क्षेत्रको समस्या पहिचानबारे सरकारको पहलकदमी यस्तो सुस्त र अस्तव्यस्त हुने नै थिएन । कोरोना महामारी नियन्त्रण गर्न यस्तो सकस पनि हुने थिएन । कहाँ कति बेला केकस्तो काम गर्नुपर्छ भन्नका लागि सम्बन्धित निकायसँग तथ्यांक हुनुपर्छ, योबिना समस्या न्यूनीकरणका लागि सामान्य तयारीसम्म गर्न सकिन्न । यस्तोमा हाम्रा संस्थाहरूले कसरी प्रभावकारी रूपमा काम गर्न सक्छन् ? यस्तो नहोस् भनेरै सरकारी संघसंस्थामा अनुसन्धान तथा मूल्यांकन शाखाको व्यवस्था गरिएको हुन्छ । साथै सरकारी कामकारबाहीको मूल्यांकन गर्ने राज्यको आफ्नै संरचना र तरिका हुन्छ । यस्ता निकायले आफ्नो जिम्मेवारी इमानदारीपूर्वक गरिदिएर अपेक्षित तथ्यांक संकलन गरेमा समस्याको पहिचान र समाधानमा ठूलै उपलब्धि हासिल हुने थियो । साथै अपारदर्शिताको फाइदा उठाउँदै हुने भ्रष्टाचार र मनोमानीमा पनि अंकुश लाग्दै जाने थियो । यतिले पूर्ण रूपमा सुशासन नै कायम त नहोला, तर सुधारको बाटो भने अवश्य खुल्ने थियो ।"
तामाकोसीको उज्यालो,"देशको एउटा रोचक बहसको विषय बन्दै तामाकोसीले एक दशक बितायो । दशकसम्म नेपालको राजनीति र अर्थराजनीतिको केन्द्रभागबाट तामाकोसी बगिरह्यो । राजनेता, जलस्रोतविद्, अर्थशास्त्री, वातावरणविद् र समाजशास्त्रीका लागि तामाकोसी विश्लेषणको विषयवस्तु बनी नै रह्यो । तामाकोसी अर्थात् माथिल्लो तामाकोसीलाई जलविद्युत् उत्पादन गर्ने कारखानाका रूपमा मात्र हेरिएन, राजनीतिक धारका रूपमा हेरियो, आर्थिक मेरुदण्डका रूपमा लिइयो, सामाजिक परिवर्तनको ढोका भन्ने बुझियो, देशको गौरव चित्रण गरियो, अन्तर्राष्ट्रमा देखाइने तागतका रूपमा प्रस्तुत गरियो । ४५६ मेगावाट क्षमताको तामाकोसी बन्छ या बन्दैन भन्दाभन्दै अन्ततः यसको शुभारम्भ गरियो । जेठ २१ को अपराह्नदेखि देशका लागि तामाकोसीको बिजुली प्रसारण गरियो ।देशको उत्तरी कुइनेटोमा प्राकृतिक ड्यामका रूपमा प्रचारित दोलखाको विगु गाउँपालिकास्थित लामाबगर लघु उपत्यकाजस्तै लाग्छ । अति नै रमणीय लामाबगरले प्राचीनकालदेखि चीनको तिब्बती बस्तीका मानिससँग नातागोता र लेनदेनको सम्बन्ध राख्छ । तामाकोसीको किनारैकिनारको यात्राबाट लामाबगर र तिब्बतबीच बिहाबारी चल्छ, मितेरी लगाउने गरिन्छ ।लामाबगरबाट तिब्बत यात्रा तय हुने तामाकोसीको घाँटीमा बाँध बनाइएको छ । त्यहाँबाट गोगरसम्म सुरुङबाट पानी दौडाइएको छ । गोगरमा भूमिगत पावर हाउस बनाइएको छ, जसबाट उज्यालो छर्नु भनेको देशले खपत गरिरहेको जम्मा विद्युत्मा आधा हिस्सा थप्नु हो । हालसम्मकै ठूलो जलविद्युत् आयोजनालाई स्वदेशी पुँजीबाट निर्माण गर्नु पनि हो । नेपाली व्यवस्थापकीय नेतृत्व र निर्णयले ठूलो परियोजनालाई सफलताको चुचुरोमा पुर्याउनु पनि हो ।तिब्बतबाट नेपाल हुँदै भारतको बिहारसम्म प्राचीन व्यापारिक मार्गको मुख्य हिस्सा तामाकोसी किनारैकिनार तिब्बततिर पछ्याउँदै २०५९ को वसन्तकालीन एक मध्याह्न हामी लामाबगर पुगेका थियौं । तामाकोसीको सुसाइ र हावाको वेगको मिश्रणबाट लामाबगरमा अजिब धुन गुन्जिरहेको थियो । छ्यछोतबाट झन्डै तीन घण्टा उकालो यात्रापछि लामाबगर उपत्यकाको दक्षिणी काखमा उभिँदा एउटा बस्ती आँखाअगाडि पर्यो । बस्तीभित्र आआफ्नै कर्ममा रमाइरहेका मानिसहरूको मुस्कान र हार्दिक व्यवहारबाट अभिभूत हुँदै अघि बढ्दा उत्तरतिर अर्को बस्ती देखियो । उस्तै मनमोहक । अग्लो ढुङ्गामा बसेर रिलवाला क्यामेराबाट सीमित तस्बिरहरू कैद गरेपछि सहयात्री इन्जिनियर महेन्द्रबहादुर कार्की र म त्यतै लाग्यौं । त्यो त्यही ठाउँ थियो, जसलाई माथिल्लो तामाकोसी जलविद्युत् आयोजना क्षेत्रको प्राकृतिक बाँधस्थल भनिएको थियो ।त्यो बस्तीतिर अघि बढ्दै गर्दा ढुङ्गाका गारोका बीचबीचमा माने र विभिन्न अक्षर कुँदिएका देखिए । अझ अघि बढेर एउटा नेपाली र अर्को तिब्बती गुम्बालाई फेरो मार्दै हामी बस्तीमा पस्यौं । रैथाने बासिन्दा र तिब्बती शरणार्थीहरू मिलिबसेको सानो संसारमा तिनका आआफ्नै रहनसहन, भाषा र वेशभूषासँग साक्षात्कार भयो ।अहिले मोटरबाट मिनेटमै पुगिने त्यो ठाउँ, लामाबगरको दक्षिण कुनाबाट उत्तर कुना, पुग्न त्यति बेला हामीलाई एक घण्टा लागेको थियो । बालुवामा हिँड्नुपर्दा गलेर खुत्रुक्कै भएका थियौं, सास बढेर भुतुक्कै । त्यति बेला लामाबगरका बासिन्दाका निम्ति बाहिरी मानिस त्यहाँ पुग्नु नै नौलो विषय हुने गर्थ्यो । सोधखोज गर्दै थुन्डु शेर्पाको घर पुग्यौं, जसको सहयोग लिन हामीलाई भनिएको थियो । छुर्पी र जडीबुटीको व्यापार गर्ने थुन्डुले भद्रतापूर्वक आतिथ्य दिएकाले हामी तत्कालै घुलमिल भयौं । उनैकी कान्छी छोरीले मीठो खाना बनाएर खुवाइन् । खाना खाएपछि रिपोर्टिङ गर्दै र तस्बिरहरू लिँदै गर्दा एक युवा हामी भए ठाउँ आए, आफू दोलखाकै पवटीको भन्दै । संयोगवश, उनी केही वर्षदेखि तामाकोसीको बहाव नापेर नेपाल विद्युत् प्राधिकरणमा रिपोर्ट पठाउने काम गर्दा रहेछन् ।हामी उनीसँगै तामाकोसीको किनारैकिनार हालको ड्याम साइटमा पुग्यौं । बालुवा र हिलो भएको फराकिलो किनार । अझ उत्तरतिर आँखा तर्काउँदा कुनै मानिसको घाँटीजस्तै दुवैतिर साँघुरिँदै आएको चट्टानी भीरको काप । त्यो काप हुँदै तामाकोसी बगिरहेको क्षेत्र नै हालको ड्यामस्थल हो । त्यही घाँटीलाई नै ताकेर प्राधिकरणले सस्तोमा विद्युत् उत्पादन हुने आधार खोज्न तामाकोसीमा बग्ने पानीको अनुसन्धान गर्दै थियो । लामाबगर क्षेत्रमा आकर्षक जलविद्युत् आयोजनाको पहिलो खोज अस्ट्रियाली नागरिक डा क्रिस्चियन उल्हरले गरेका थिए । भूगर्भविद् उल्हरले २०५४ देखि २०५७ सम्म अध्ययन गरेर त्यो आयोजना सस्तो र आकर्षक हुने भनेपछि प्राधिकरणले पनि पहल थालेको थियो ।हामी ४५८० मिटर उचाइमा रहेको च्छोरोल्पा हिमतालबाट बगेको पानीबाट बिजुली उत्पादन गर्नेबारेको कामका सिलसिलामा लामाबगर पुगेका थियौं । इन्जिनियर कार्कीको साथ हाइड्रो पावरबारे जान्न मेरा लागि लाभदायक भइरहेको थियो (उहाँकै नेतृत्वमा संसारकै अग्लो ठाउँको लघु जलविद्युत् आयोजनाबाट १५ किलोवाट बिजुली निकालिएका प्रतिवेदनहरू बनेका छन् ।)कार्की दाइकै चिनजानका र त्यति बेला तामाकोसी आयोजना हेर्न खटिएका मृगेन्द्रबहादुर श्रेष्ठलाई मैले काठमाडौं आएपछि प्राधिकरणको केन्द्रीय कार्यालयमा भेटें । उहाँसँग लिएको थप जानकारीसहितको मेरो रिपोर्ट कान्तिपुर दैनिक र नेपाल पत्रिकामा छापियो (माथिल्लो तमाकोसीबारे नेपाली पत्रकारबाट गरिएको स्थलगत रिपोर्टिङ त्यही पहिलो रहेको भनिरहनुहुन्छ तामाकोसी आयोजना प्रमुख श्रेष्ठ) । देश नै उज्यालो बनाउने माथिल्लो तामाकोसीलाई मृगेन्द्रबहादुर श्रेष्ठले निकै कठिन परिस्थितिमा हाँक्नुभयो । सुरुमा आयोजनाको लागत ३५ अर्ब २९ करोड भनिएको थियो । तत्कालका लागि उक्त बजेट तलमाथि परेमा देशलाई ठूलो घाटा हुने ठानिन्थ्यो । तत्कालीन अर्थमन्त्रीहरूले स्वदेशी लगानीमा त्यति ठूलो परियोजना सञ्चालन गर्न आँट गरिरहेका थिएनन् । श्रेष्ठका अनुसार, त्यो साहस जुटाउनमा भीमबहादुर तामाङ, पशुपति चौलागाईंलगायतका दोलखाका नेताहरूको ठूलो योगदान रहेको थियो । नेपालको जल राजनीतिमा एउटा ऐतिहासिक घटना मानिने माथिल्लो तामाकोसीबारे कान्तिपुर पब्लिेकसनका प्रकाशनहरूले प्राथमिकतापूर्वक स्थान दिने गर्थे । मैले २०५८ चैत १५ मा कान्तिपुर दैनिक प्रवेश गरेदेखि २०७७ पुस १४ गतेसम्म माथिल्लो तामाकोसीका लागि धेरै शब्द खर्चिएको थिएँ । नेपाल पत्रकार महासंघको दोलखा शाखामार्फत हामीले सामाजिक र राजनीतिक क्षेत्रमा गरेको सकारात्मक लबिइङले पनि तामाकोसीको विरोधमा उठेका कैयौं ज्वारभाटा शान्त भएका थिए । गलत, बदनियत र खाइमासी भए हिसाबकिताब पछि पनि गर्न सकिन्छ, तर राष्ट्रिय गौरवको आयोजनामा बाधा पर्न हुन्न भन्ने अडान हामीले सुरुदेखि नै राख्दै आयौं । यो वा त्यो बहानामा आयोजनाको गति रोक्न खोज्नु भनेको तामाकोसीको क्षतिमा सहयोग पुर्याउनु हो भन्नेमा हामी दृढ थियौं । यो एक दशकका दौरान माथिल्लो तामाकोसीका नाममा आमहडतालहरू भए, सडक अवरुद्ध गरिए । तामाकोसीका सवारी साधनमाथि प्रतिबन्ध लगाइए । कर्मचारीहरूका लागि हिँडडुल गर्न नपाइने गरी तगारा लगाइए । अदालतमा मुद्दाका ठेलीहरू दर्ता भए । तर, त्यस्ता बाधाअवरोधहरूले पनि तामाकोसी आयोजनालाई लक्ष्यमा पुग्नबाट रोक्न सकेनन् । माथिल्लो तामाकोसीबारे अनेक भ्रम छर्दै आएका दुःखी आत्माहरू अन्तिमसम्म थाकेका थिएनन् । तामाकोसीलाई गर्भमै तुहाउन स्वदेशी र विदेशी दलबलले अन्तिमसम्म तागत लगाई नै रहे । त्यस्ता विज्ञ हरू सुरुसुरुमा स्वदेशी लगानीले बन्न सम्भवै छैन भन्दै कुर्लिए । अलि पछि स्वदेशी व्यवस्थापनले थेग्नै सक्दैन भन्दै बम्किन थाले । कहिले यत्रो महँगो प्रोजेक्ट कसरी बनाउन सकिन्छ भन्दै तर्साउन खोजे । कहिले डिजाइनमै कैफियत छ भन्दै दुष्प्रचारमा लागे । कहिले तामाकोसी बन्दै बन्दैन भन्दै हिँडे । तर तामाकोसीले ती सबैलाई झुटो साबित गरिदियो ।षड्यन्त्र, अप्ठेरा, अवरोध, असहयोग र प्राकृतिक वज्रपातको सामना गर्दै अन्ततः तामाकोसी आयोजनाले दिग्विजय प्राप्त गरेको छ । अब यसबारे भएका असहमतिहरूलाई थाती राखौं, बेइमानी र बेथितिहरू भए खोजी गर्दै गरौं । अहिले भने सबै मिलेर तामाकोसीको जितमा दीप प्रज्वलन गरौं ।"
वन्यजन्तु अंग तस्करीमा चार चिनियाँ पक्राउ,"(काठमाडौं)  केही दिनअघि प्रहरीलाई सूचना आयो वन्यजन्तु र जडीबुटी तस्करी गर्ने चिनियाँ गिरोह ठमेलको एक होटलमा बसेर धन्दा चलाइरहेका छन् । प्रहरीलाई चिनियाँ गिरोहले गैरकानुनी रूपमा जुवा सञ्चालन गर्ने गरेको सूचना पनि आएको थियो ।पछिल्लो सूचनापछि महानगरीय प्रहरी वृत्त लैनचौरको टोली खटियो । टोली ठमेलको ज्याठा गल्लीभित्र पर्ने चिनियाँ नागरिक वेनलोङ सीले चलाएको जियाङघु खाजान होटल पुग्यो । त्यहाँबाट चार चिनियाँलाई नियन्त्रणमा लियो । बालुवाटार बस्दै आएका चीनको युनानका ३१ वर्षीय झाओ पेनुचेङ, ठहिँटी बस्ने हुबेईका ३४ वर्षीय मा जियाङबिन, हेनानका ३१ वर्षीय निउ युलियाङ र गुवाङदोङका २८ वर्षीय पेङ हुई उक्त होटलमा माजोङ नाम गरेको जुवा खेलिरहेको अवस्थामा पक्राउ परे । उक्त होटलमा पक्राउ परेकामध्येकै एक जनालाई हेर्न लगाएर सञ्चालक वेनलोङ सी केही महिनाअघि नै चीन गएको खुलेको छ । होटलको जुवाखालबाट ८ लाख ८९ हजार १ सय ५५ रुपैयाँ, ४ सय १० थान जुवाका गोटी, ७ वटा मोबाइल सेट, चीनका विभिन्न बैंकका ३५ वटा एटीएम, आर्थिक कारोबार गरिएका भौचरका २ सय ५० पाना, खाली भौचर ६८ थान बरामद भएको प्रहरीले जनाएको छ । खानतलासी गर्दै जाँदा होटलका कोठाबाट २० थान कस्तूरीको बिना, १ थान बाघको छाला, एक थान गाईगोरुको जस्तो देखिने छाला, २० केजी रुद्राक्ष, ९ सय थान बोधिचित्तका दाना पनि बरामद भयो । प्रहरीलाई सुरुमा सूचना आएअनुसार नै वन्यजन्तु र जडीबुटी तस्करीमा उक्त चिनियाँ गिरोह संलग्न रहेको पुष्टि भयो । तर चिनियाँलाई तस्करीमा सघाउने नेपाली गिरोह पनि छन् वा चिनियाँबाट मात्रै यो अपराधको धन्दा चलेको भन्ने यकिन भइसकेको छैन । पक्राउ परेका चारै जनालाई ७ दिन थुनामा राखेर अनुसन्धान गर्न प्रहरीले काठमाडौं जिल्ला अदालतको अनुमति पाएको छ । प्रहरीले दोभासेको माध्यमबाट अनुसन्धान अघि बढाएको छ । काठमाडौं प्रहरी प्रमुख एसएसपी अशोक सिंह नेपाली वा अन्य सहयोगीबिना चिनियाँ गिरोहबाट मात्रै यो अपराधको धन्दा सम्भव नभएको बताउँछन् । अपराधको प्रकृति र बरामद दसीप्रमाणलाई हेर्द नेपाली आपराधिक गिरोहको सहयोगीबिना सम्भव छैन भन्ने हाम्रो विश्लेषण छ, उनले भने । बरामद छाला र कस्तुरीको बिना नेपालमै चोरीसिकारीबाट संकलित हो वा बाहिरबाट भित्र्याइएको भन्नेबारे महानगरीय प्रहरी वृत्त लैनचौरको टोलीले अनुसन्धान गरिरहेको छ । होटल सञ्चालक चीनमै रहेका र चिनियाँ एटीएम कार्ड, लेनदेनका खाता पनि भएका कारण यो गिरोह संगठित रूपले सक्रिय रहेको आशंका छ ।"
सीले किन गरे डेढ सय मुलुकका नेतालाई सम्बोधन ?,"(काठमाडौं)  चीनका राष्ट्रपति सी चिनफिङले मंगलबार नेपालसहित १ सय ६० भन्दा बढी मुलुकका करिब ५ सय राजनीतिक पार्टीका नेताहरूको भर्चुअल सम्मेलन गरेर चिनियाँ कम्युनिस्ट पार्टी (सीपीसी) ले सय वर्षमा गरेको उपलब्धि र आगामी बाटोबारे जानकारी गराएका छन् । सीपीसीका महासचिवसमेत रहेका सीले राजनीतिक दलहरू जनउत्तरदायी हुनुपर्ने र मानव जातिको हितमा काम गर्नुपर्ने उल्लेख गरेका थिए । सीपीसीको शतवार्षिकीका अवसरमा सीले जनताका लागि सुखमय जीवन सिर्जना गर्नु नै राजनीतिक पार्टीको कार्यभार भन्ने विषयमा सम्बोधन गरेका हुन् । उनले सम्बोधनमार्फत सीपीसीका उपलब्धि जानकारी दिँदै आफ्नो लक्ष्यबारे सन्देश दिन खोजेका थिए । उनले आफूले हिँड्ने बाटोमा साथ लाग्न घुमाउरो तरिकाबाट अरूलाई आह्वान गरे । चीन विश्वभरबाट सहयोग प्राप्त गरेर विश्वशक्ति बन्ने अभियानमा छ । त्यसको झल्को सीको सम्बोधनमा झल्किएको छ । सीले असार १७ गते बेइजिङको तियाननमेन स्क्वायरमा आयोजित समारोहमा चीन कुनै पनि मुलुकले आफूमाथि गर्ने हेपाहा प्रवृत्तिको सामना गर्ने चेतावनी दिएका थिए । उनको उक्त सन्देश पश्चिमा मुलुकहरूप्रति लक्षित थियो । सीले मंगलबार भने विकासका लागि राजनीतिक दलहरूबीच सहकार्य गरेर अघि बढ्नुपर्नेमा जोड दिए । भर्चुअल सम्मेलनमा नेपालबाट प्रधानमन्त्री तथा एमाले अध्यक्ष केपी शर्मा ओलीका साथै नेपाली कांग्रेस, नेकपा माओवादी केन्द्र, जसपालगायत राजनीतिक दलका टोलीहरू सहभागी भएका थिए । चीनका लागि नेपालका पूर्वराजदूत टंक कार्कीले सीले मंगलबारको सम्मेलनमार्फत सीपीसीको सयवर्षे उपलब्धिबारे सबैलाई जानकारी दिन खोजेको बताए । चीनले अन्य मुलुकको जस्तो साम्राज्य गर्दैन, दुवैलाई सफलता मिल्ने गरी अर्थात् विनविन तरिकाबाट अघि बढ्न चाहन्छ भन्ने सन्देश दिन खोजेको देखिन्छ, उनले भने, द्विपक्षीय रूपमा मिलेर काम गर्दै अघि बढ्न सकिन्छ भन्ने सोच चीनको छ । भविष्यको कुरा थाहा छैन, तर अहिले चीनले अन्य मुलुकले जस्तो ऋण वा अन्य कारणले अरूलाई तारोमा पार्न चाहँदैन । कार्कीले चीन पहिलेको सोभियत युनियनजस्तो कमजोर धरातलमा नउभिएको प्रस्ट पारे । सोभियत युनियनले हतियार र सुरक्षामा बढी जोड दिएको थियो । अहिले चीन आर्थिक वृद्धि, विकाससहित सुरक्षा र हतियारलगायत क्षेत्रमा ध्यान दिएर सँगसँगै अघि बढिरहेको छ, उनले भने ।प्राध्यापक तथा भूराजनीतिक जानकार श्रीधर खत्री भने चीनका राष्ट्रपति सीले सम्मेलनमार्फत सी विचारधारा लाई विश्वभर फैलाउन चाहेको बताउँछन् । सी विचारधारालाई विश्वभर फैलाउन पहल भएको देखिन्छ, उनले भने, सीले अब चीनले विश्वको नेतृत्व लिन सक्छ भन्ने सन्देश पनि दिन कार्यक्रम गरेको हुनुपर्छ । परराष्ट्र मामिला अध्ययन प्रतिष्ठानका उपकार्यकारी निर्देशक तथा भूराजनीतिक जानकार रूपक सापकोटाका अनुसार सीले भर्चुअल सम्मेलनमार्फत चीनमा सीसीपीले नेतृत्व गरेपछि भएको आर्थिक वृद्धि, पूर्वाधार विकास, आन्तरिक राजनीतिक सफलता तथा विश्व राजनीतिमा चीनको उदयबारे जानकारी दिन खोजेका छन् । सम्मेलनको अर्को सन्देश भने अमेरिकी नेतृत्वमा पश्चिमाबाट भइरहेको घेराबन्दीलाई रोक्न विश्वभरका जुनसुकै शासन प्रणाली भएका सत्तापक्ष र प्रतिपक्ष दलका नेताहरूसँग चीनले सहकार्य गर्न खोजिरहेको छ भन्ने हो । पश्चिमा मुलुकले घेराबन्दी गरिरहेका छन् तर चीनले त्यसलाई प्रतिकार गर्न तयारी गरेको पनि देखिन्छ, उनले भने । कूटनीतिज्ञ दिनेश भट्टराई चीन पश्चिमाहरूले भन्दा फरक रूपमा अघि बढ्न खोजेको ठान्छन् । चीनले आर्थिक विकास र पूर्वाधार विकासलाई जोड दिन्छ । तर पश्चिमाले जनताको व्यक्तिगत पक्षलाई ध्यान दिन्छन्, उनले भने, देश बलियो भए मात्र व्यक्ति बलियो हुन्छ भन्ने चीनको भनाइ हो । सम्मेलनमा सीले विकास विश्वमा केही मुलुकको विशेष अधिकार नभएको उल्लेख गर्दै राजनीतिक पार्टीले विभिन्न मुलुकबीचको सहयोगलाई मजबुत बनाउँदै जानुपर्ने बताएका थिए । उनले प्रविधिको नाकाबन्दी, वैज्ञानिक प्रविधिको अन्तर, विकासबाट अलग्याउने कुरामा संयुक्त विरोध गर्नुपर्नेमा जोड दिए । सीले राजनीतिक दलहरूको सहकार्यलाई सुदृढ पार्दै विश्वव्यापी जोखिम र चुनौतीलाई मिलेर सामना गर्नुपर्ने उल्लेख गरेका थिए । उनले चीन सधैं विकासोन्मुख मुलुकमध्ये एक भएको र अन्तर्राष्ट्रिय व्यवस्थापन प्रणालीमा विकासोन्मुख मुलुकको प्रतिनिधित्व र आवाजलाई उकास्न निरन्तर प्रयास गरिरहने बताएका थिए ।"
"उपभोक्तालाई मूल्यवृद्धि, निगमलाई नोक्सान","(काठमाडौं)  अन्तर्राष्ट्रिय बजारमा भइरहेको इन्धनको मूल्य वृद्धि, बलियो बनेको डलर अनि सरकारको करनीति सबैको भार उपभोक्ताले बोक्नुपरेको छ । यिनै कारण नेपाल आयल निगम ६ वर्षपछि घाटामा जाने भएको छ । २०७१ असोज १३ बाट पेट्रोलियम पदार्थमा स्वचालित मूल्य लागू भएपछि निगम लगातार नाफामा थियो । ६ वर्ष लगातार नाफामा रहेको निगम चालु आर्थिक वर्षमा भने करिब ४ अर्ब नोक्सानमा पुग्न लागेको छ ।निगमको विवरणअनुसार रक्सौलमा ६७७७ रुपैयाँमा किनिएको पेट्रोलमा ५६६१ रुपैयाँ कर थोपरिएको छ । डिजेलमा ३९ रुपैयाँ २८ पैसा कर लगाइएको छ । सरकारले लगाएको अचाक्ली करका कारण अन्तर्राष्ट्रिय बजारमा इन्धनको मूल्य वृद्धि भएकै अनुपातमा निगमले यहाँ भाउ बढाउन पाएको छैन । स्वचालित मूल्य पूर्ण रूपमा कार्यान्वयन गर्दा पेट्रोलको भाउ प्रतिलिटर १ सय ४८ रुपैयाँ पुग्छ । तर हामीले २ रुपैयाँ मात्रै बढाएर १ सय २९ रुपैयाँ कायम गरेका छौं, निगमका कार्यकारी निर्देशक सुरेन्द्रकुमार पौडेलले भने । यसले गर्दा निगमले घाटाको व्यापार गरिरहेको र उपभोक्ताले पनि मूल्यवृद्धिको मार खेप्नुपरिरहेको निगमले जनाएको छ । सस्तो हुँदा विभिन्न शीर्षकमा लगाइएको कर पुनरावलोकन भए निगमको घाटा कम र उपभोक्तालाई समेत सस्तोमा इन्धन बिक्री गर्न सकिने निगमको भनाइ छ ।डिसेम्बर १६, २०२० देखि निगम निरन्तर नोक्सानमा रहेको पौडेल बताउँछन् । त्यसयता हालसम्म करिब ९ अर्ब (विगतमा बिक्री भएको इन्धनको परिमाणअनुसार) रुपैयाँ नोक्सान हुने प्रक्षेपण गरिएको छ । तर लकडाउननिषेधाज्ञाका कारण बिक्री परिमाण करिब ३५ देखि ४० प्रतिशतले घटेको छ । बिक्री परिमाण घटेकै कारण चालु आर्थिक वर्षमा कुल घाटा करिब ४ अर्ब मात्रै हुने देखिन्छ, पौडेलले भने । बिक्री परिमाण बढ्दा घाटा झन् बढ्ने थियो ।स्वचालित मूल्य लागू हुँदा अन्तर्राष्ट्रिय बजारमा इन्धनको मूल्यमा प्रतिब्यारेल कच्चा पदार्थ ९७ डलर थियो । त्यस बेला डलर सस्तो (एक डलर बराबार नेपाली ९८ रुपैयाँ) थियो । त्यसपछि अन्तर्राष्ट्रिय बजारमा कच्चा पदार्थको मूल्य निरन्तर आरोलो लागेर जनवरी २०१६ मा प्रतिब्यारेल २९७८ डलर पुगेको थियो । त्यसपछि कच्चा पदार्थ पुनः बढेर मे २०१८ मा ७३४३ डलर पुगेको थियो । तर डलर कमजोर हुँदा सर्वसाधारणले सस्तोमै खरिद गरिरहेका थिए । निगम पनि नाफामा थियो । त्यसपछि अन्तर्राष्ट्रिय बजारमा कच्चा पदार्थको मूल्य पुनः घटेर अप्रिल २०२० मा २१ डलरसम्ममा झरेको थियो । कच्चा पदार्थको मूल्य बढ्दा लगातार नाफा गरिरहेको निगम डिसेम्बर १, २०२० सम्म नाफामा थियो । डिसेम्बर १६, २०२० मा भने निगमको पाक्षिक नोक्सान साढे १३ करोड रुपैयाँ पुग्यो । त्यसपछि अन्तर्राष्ट्रिय बजारमा कच्चा तेलको मूल्य निरन्तर बढिरहेको छ । जुलाई १, २०२१ सम्म आइपुग्दा कच्चा पदार्थको मूल्य बढेर ७५ डलर पुगेको छ । कच्चा पदार्थसँगै डलरको भाउ पनि एक डलर बराबर १ सय १९ रुपैयाँमा कारोबार भएको छ । डलर र कच्चा पदार्थको मूल्य बढ्दा त्यसको प्रत्यक्ष मार उपभोक्तालाई परेको हो । त्यसमा सरकारले थोपरेको करराजस्वले सर्वसाधारणलाई थप भार परेको हो । कच्चा पदार्थको मूल्य निरन्तर बढिरहेको छ । प्रतिब्यारेल १ सय डलरसम्म पुग्ने प्रक्षेपण गरिएको छ । निगमको घाटा प्रत्येक महिना बढ्दै गएको छ, तत्कालका लागि मूल्य बढाउनुको विकल्प नै छैन, पौडेलले भने ।धेरै सहुलियत दिँदा कम्पनी नै डुब्नेकमजोर हुने अवस्था भइरहेको उनले बताए । निगम डुब्नबाट बचाउने विकल्प भनेको मूल्य समायोजन नै हो, उनले भने । यसको असर उपभोक्तामा परिरहेको छ । अन्तर्राष्ट्रिय बजारअनुसार मूल्य समायोजन गर्न नसकेपछि निगम २०५९६० देखि घाटामा गएर ऋण लिई इन्धन आपूर्ति गरेको थियो । त्यसयता निगम निरन्तर घाटामा थियो । २०६५६६ सालमा भने निगमको नाफा ३ अर्ब ११ करोड रुपैयाँ थियो । त्यसपछि पुनः ५ वर्ष निरन्तर घाटामा गएको थियो । निगमभित्रको अपारदर्शिता र ट्यांकरमा हुने चुहावट, अन्तर्राष्ट्रिय बजारअनुसार इन्धनको मूल्य समायोजन नहुँदा घाटा बढेको थियो । घाटा भए पनि आपूर्ति सहज बनाउन कर्मचारी सञ्चय कोष, नागरिक लगानी कोष र वाणिज्य बैंकसँग पटकपटक गरी ३६ अर्ब ८६ करोड रुपैयाँ ऋण लिएको थियो । २०७१ असोज १३ गतेबाट स्वचालित मूल्य प्रणाली लागू भएपछि निगमले नाफा भएकै कारण ऋण चुक्ता गरेको थियो । अहिले भने पुनः घाटामा गएको निगमको दाबी छ । कोभिडको बढ्दो संक्रमण, त्यसको नियन्त्रणका लागि गरिएको लकडाउन र निषेधाज्ञाले बिक्री परिमाणमा करिब ४० प्रतिशत घटेको निगमका प्रवक्ता विनितमणि उपाध्यायले जानकारी दिए । बिक्री परिमाण घट्दा निगम थप नोक्सानीमा जानबाट जोगिएको छ । मासिक ६० हजार किलोलिटर बिक्री हुने पेट्रोल अहिले ३८३९ हजार किलोलिटरमा झरेको छ । डिजेल पनि मासिक २ लाख ३ हजार किलोलिटरसम्म बिक्री भएकोमा अहिले १ लाख ३३ हजार किलोलिटरमा सीमित छ, उपाध्यायले भने, बिक्री कम हुँदा प्रक्षेपित नोक्सानी केही घटेको छ ।नोक्सान हुँदा खर्च गर्नकै लागि निगमले मूल्य स्थिरीकरण कोष पनि स्थापना गरेको छ । २०७१ असोज १ बाट निगमले बिक्री मूल्यमा १ प्रतिशतका दरले रकम संकलन गर्दे आएको छ । तर उक्त कोषमा ११ अर्ब रुपैयाँ मात्रै मौज्दात रहेको निगमका निमित्त नायब कार्यकारी निर्देशक नागेन्द्र साहले जानकारी दिए । कोषमा ११ अर्ब रुपैयाँ छ । त्यो कोषबाट समायोजन गरे पनि यो घाटा हुने देखियो, उनले भने ।इन्धनमा भन्सार र पूर्वाधार शुल्क प्रतिलिटर १५ रुपैयाँ बढाएपछि एक वर्षमै सरकारले ९२ अर्ब राजस्व असुलेको छ । तत्कालीन अर्थमन्त्री युवराज खतिवडाले इन्धनको शुल्क बढाएपछि निगमले आर्थिक वर्ष २०७७७८ असार १६ सम्म ९१ अर्ब ८२ करोड राजस्व बुझाएको छ । निमित्त नायब कार्यकारी निर्देशक साहका अनुसार आर्थिक वर्ष २०६७७७ मा निगमले ६६ अर्ब ८८ करोड राजस्व बुझाएको थियो ।"
ग्याससहित सबै इन्धनको मूल्य बढ्यो,"काठमाडौं (कास) नेपाल आयल निगमले खाना पकाउने एलपी ग्याससहित सबै इन्धनको मूल्य बढाएको छ । अन्तर्राष्ट्रिय बजारमा इन्धनको मूल्य बढेको दाबी गर्दै निगमले ग्यासको मूल्यमा प्रतिसिलिन्डर २५ रुपैयाँ, पेट्रोलमा २ रुपैयाँ, डिजेल र मट्टीतेलमा २२ रुपैयाँ बढाएको हो । भारतीय आयल कर्पोरेसन (आईओसी) ले जुलाई १ मा पठाएको नयाँ मूल्यसुचीअनुसार १५ दिनमा १ अर्ब १० करोड रुपैयाँ घाटा हुने देखिन्छ । तसर्थ स्वचालित मूल्य प्रणालीअनुसार इन्धनमा नयाँ मूल्य कायम गरेका छौं, निगमका प्रवक्ता विनितमणि उपाध्यायले भने, नयाँ मूल्य सूचीअनुसार प्रतिसिलिन्डर ग्यास १४ सय २५, पेट्रोल प्रतिलिटर १ सय २९, डिजेल र मट्टीतेल १ सय १२ रुपैयाँ कायम गरेका छौं । निगमले हवाई इन्धनतर्फ पनि मूल्य समायोजन गरेको छ । हवाई इन्धन आन्तरिकतर्फ २ रुपैयाँ वृद्धि गरेर प्रतिलिटर ८४ रुपैयाँ र अन्तर्राष्ट्रियतर्फ प्रतिकिलोलिटर १९ डलरले वृद्धि गरेर ७ सय ५४ डलर कायम गरेको जनाएको छ । मूल्य समायोजनपछि पाक्षिक घाटा ९१ करोड ३५ लाख रुपैयाँ हुने निगमको दाबी छ ।"
सरकारी खर्चले बढायो तरलता,"(काठमाडौं)  दुई साताअघि वित्तीय प्रणालीमा एक्कासि घटेको अधिक तरलता (लगानीयोग्य रकम) विस्तारै लयमा फर्किएको छ । तरलता बढ्न थालेपछि बैंक तथा वित्तीय संस्थाले राष्ट्र बैंकबाट स्थायी तरलता सुविधा (एसएलएफ) लिन कम गरेका छन् । बैंकबैंकबीचको सापटी (अन्तरबैंक कारोबार) को ब्याजदर पनि चार प्रतिशतभन्दा कम छ ।गत जेठ अन्तिम सातादेखि यही असार दोस्रो सातासम्म वित्तीय प्रणालीमा तरलता एक्कासि घटेको थियो । त्यति बेला अन्तरबैंक कारोबारको ब्याजदर बढेर ५ प्रतिशत हाराहारी पुगेको थियो । बैंकहरूमा पैसा नभएपछि अन्तरबैंक सापटी पाइन छोडेको थियो । झन्डै दर्जन बैंक तथा वित्तीय संस्थाले कर्जा निक्षेप तथा पुँजी अनुपात (सीसीडी) कायम गर्न पनि राष्ट्र बैंकबाट एसएलएफ सुविधा लिनुपरेको थियो ।अहिले परिस्थिति बदलिएको राष्ट्र बैंक अनुसन्धान विभाग प्रमुख प्रकाशकुमार श्रेष्ठको दाबी छ । उनका अनुसार अहिले वित्तीय प्रणालीमा तरलताको अवस्था सहज बन्दै गएको छ । सोही कारण अल्पकालीन ब्याजदर (अन्तरबैंक कारोबारको ब्याजदर) घट्दो क्रममा छ भने बैंकहरूले एसएलएफ लिन कम गरेका छन् । हाल हरेक दिनजसो १० देखि १२ अर्ब रुपैयाँका दरले सरकारी खर्च बढेको छ, उनले भने, अब अल्पकालका लागि तरलताको समस्या हुँदैन । साउनपछिको अवस्था चाहिँ अहिले अनुमान गर्न अप्ठ्यारो हुन्छ । सोमबारसम्म एसएलएफ मार्फत बैंकहरूले करिब १२ अर्ब रुपैयाँ लगेका छन् । हरेक दिन सरकारी खर्च औसतमा १० देखि १२ प्रतिशत बढेकाले एसएलएफमार्फत बैंकमा गएको रकम सामान्य भएको उनले बताए । यसअघि बैंक तथा वित्तीय संस्थाले रणनीतिक रूपमा सरकारी ऋणपत्रमा लगानी गरेकाले दुई साताअघि वित्तीय प्रणालीमा एक्कासि तरलता घटेको थियो । असार आर्थिक वर्षको अन्तिम महिना भएकाले सरकारी खर्च बढ्ने अनुमानका आधारमा बैंक तथा वित्तीय संस्थाले त्यतिबेला आफूसँग भएको पैसा सरकारी ऋणपत्रमा लगानी गरेका थिए । त्यतिबेला बैंकहरूले चारदेखि साढे ४ प्रतिशत हाराहारीमा सरकारी ऋणपत्रमा लगानी गरे । सरकारले आन्तरिक ऋण उठाउने प्रयोजनका लागि जारी भएको ऋणपत्रमा लगानी गरेपछि केही बैंक तथा वित्तीय संस्थालाई सीसीडी कायम गर्न पनि समस्या भयो । सोही कारण बैंकहरूले राष्ट्र बैंकबाट एसएलएफ सुविधा लिएका हुन् ।दुई साताअघि बैंकहरूले चारदेखि साढे चार प्रतिशतका दरमा सरकारी ऋणपत्रमा लगानी गरे, नेपाल बैंकर्स संघका उपाध्यक्ष अनिलकुमार उपाध्यायले भने, बैंकमा पैसा अभाव भएका बैंकहरूले ५ प्रतिशत ब्याजदरमा राष्ट्र बैंकबाट एसएलएफ लिए । बैंकमा पैसा त्यत्तिकै राख्नुभन्दा छोटो अवधिका लागि सामान्य नोक्सान भए पनि बेहोर्ने गरी जाने बुझेरै बैंकहरूले ऋणपत्रमा लगानी गरेका हुन । यसकारण एक दुई साता केही बैंकमा तरलता कमी भयो । अहिले सरकारी खर्च बढेकाले अवस्था सामान्य भएको उनको दाबी छ । निकट भविष्यमै पैसा आउने भएपछि बैंकहरूले सरकारी ऋणपत्रमा लगानी गरे, उनले थपे, अनुमान गरिएअनुसार अहिले सरकारी खर्च बैंकिङ प्रणालीमा आउन थालेको छ । वित्तीय प्रणालीमा अल्पकालीन प्रकृतिको तरलता अभाव हुँदा पनि केही बैंकले हतारमा निक्षेपको ब्याज बढाए । उनीहरूका गतिविधिले अब ब्याजदर बढ्न थाल्यो भन्ने हल्ला फैलियो । वास्तवमा ती बैंकले पनि रणनीतिकै रूपमा निक्षेपको ब्याजदर बढाएको जानकारहरू बताउँछन् । पछिल्ला केही महिनामा बैंक तथा वित्तीय संस्थाको आधार ब्याजदर घट्दो छ । बैंक तथा वित्तीय संस्थाले आधार ब्याजदरकै आधारमा कर्जाको ब्याजदर निर्धारण गर्नुपर्छ । अहिले निक्षेपको ब्याजदर बढाउँदा बैंकको लागत (खर्च) बढ्ने र त्यसले आधार दर पनि वृद्धिमा सघाउँछ । यसकारण आधारदर वृद्धि गर्नकै लागि ती बैंकहरूले निक्षेपको ब्याजदर बढाएको एक वाणिज्य बैंकका प्रमुख कार्यकारी अधिकृतले बताए । लेखेर राख्नुस्, अहिले जुन बैंकले निक्षेपको ब्याज बढाएका छन्, तिनले दुईतीन महिनापछि कर्जाको ब्याजदर बढाउँछन्, ती अधिकारीले भने, स्प्रेड र आधार दर बढाउनकै लागि ती बैंकले यो रणनीति चालेका हुन् ।बैंकहरूको यो चलाखीबारे राष्ट्र बैंक पनि जानकार छ । यस सम्बन्धमा आगामी मौद्रिक नीतिमा केही नीतिगत व्यवस्था गर्ने कि भन्नेबारे राष्ट्र बैंकले आन्तरिक छलफल पनि गरेको बताइएको छ । राष्ट्र बैंकका अनुसार सोमबारसम्म वित्तीय प्रणालीमा २९ अर्ब रुपैयाँ अधिक तरलता छ । आइतबार यस्तो तरलता झन्डै ४० अर्ब रुपैयाँ थियो । बैंक तथा वित्तीय संस्थामा अधिक तरलता बढ्न थालेपछि अन्तरबैंक ब्याजदर पनि घटेको छ ।गत सोमबार यस्तो ब्याजदर ३८४ प्रतिशत कायम भएको राष्ट्र बैंकले जनाएको छ । सरकारी खर्च बढेकै कारण पछिल्ला तीन सातामा वित्तीय प्रणालीमा निक्षेप थपिएको छ । राष्ट्र बैंकका अनुसार जेठ मसान्तदेखि यही असार १८ सम्म वाणिज्य बैंकहरूमा मात्र करिब ५५ अर्ब रुपैयाँ निक्षेप संकलन भएको छ । यसअनुसार जेठ मसान्तमा वाणिज्य बैंकहरूको कुल निक्षेप ३९ खर्ब ९१ अर्ब रुपैयाँ थियो । असार १८ सम्म निक्षेप बढेर ४० खर्ब ४६ अर्ब रुपैयाँ पुगेको छ ।पछिल्लो तीन सातामा वाणिज्य बैंकहरूले करिब २१ अर्ब रुपैयाँ कर्जा प्रवाह गरेका छन् । यसअनुसार असार अन्तिम साता वाणिज्य बैंकहरूको कर्जा तथा सापटी ३६ खर्ब ४६ अर्ब रुपैयाँ थियो । असार १८ सम्म आइपुग्दा कर्जा तथा सापटी ३६ खर्ब ६८ अर्ब रुपैयाँ कायम भएको छ । असार मसान्त नजिकिएकाले बैंकहरू कर्जा प्रवाहभन्दा असुलीमा केन्द्रित छन् । यही कारण पनि अहिले निक्षेप संकलनको तुलनामा कर्जा प्रवाह कम देखिएको बताइएको छ ।पछिल्ला सातामा सरकारले करिब ३७ अर्ब रुपैयाँ आन्तरिक ऋण उठाएको थियो । यो वर्ष सरकारले वर्षभर नै आन्तरिक ऋण उठाएको छ । चालु आर्थिक वर्षमा सरकारले २ खर्ब २५ अर्ब रुपैयाँ बराबर आन्तरिक ऋण उठाउने लक्ष्य तय गरेको थियो । यसअनुसार आर्थिक वर्षको पहिलो चार महिनामा ५७ अर्ब, दोस्रो चार महिनामा ५६ अर्ब र अन्तिम चार महिनामा १ खर्ब १२ अर्ब रुपैयाँ आन्तरिक ऋण उठाउने तालिका राष्ट्र बैंकको थियो । सोहीअनुसार अहिले राष्ट्र बैंकले ऋण उठाइरहेको छ ।"
मल ल्याउन नसक्ने कम्पनी कालोसूचीमा,"काठमाडौं (कास) सरकारले समयमै रासायनिक मल ल्याउन नसक्ने शैलुङ इन्टरप्राइजेज र मुक्तिनाथ कृषि कम्पनी लिमिटेडलाई कालोसूचीमा राखेको छ । प्रधानमन्त्री तथा मन्त्रिपरिषद्को कार्यालयअन्तर्गत रहेको सार्वजनिक खरिद अनुगमन कार्यालयले मंगलबार सूचना प्रकाशन गरेर दुवै कम्पनीलाई कालोसूचीमा राखेको हो ।कृषि सामग्री कम्पनी लिमिटेडले कालोसूचीमा राख्न लेखी पठाएपछि कार्यालयले दुईदुई वर्षका लागि कालोसुचीमा राखेको हो । सस्तोमा ठेक्का पारेका यी कम्पनीले मल आयात नै गरेनन् । मल आयात नहुँदा रोपाइँको मुखमै मलको चरम अभाव भएको थियो । त्यसपछि कृषि सामग्रीले ठेक्का रद्द गरी धरौटीसमेत जफत गरेको थियो । शैलुङले चीन, रसिया, साउदीलगायत मुलुकबाट आयात गर्ने सहमति गरेको थियो । ३० हजार टन युरियाबाहेक शैलुङले तेस्रो ठेक्काअन्तर्गत २५ हजार टन मल आयात गर्ने सम्झैता गरेको थियो । शैलुङ कम्पनीका सञ्चालक शारदाप्रसाद अधिकारी हुन् । उनी नेकपा अध्यक्ष पुष्पकमल दाहालका घरबेटीसमेत हुन् । मुक्तनाथ कृषि कम्पनीले पनि ३२ हजार टन युरिया र २० हजार टन डीएपी मल आयात गर्ने ठेक्का सम्झैता गरेको थियो । नेपाली कम्पनीहरूको व्यवस्थापन पक्ष कमजोर हुँदा आयातमा ढिलाइ भइरहेको कृषि कम्पनीको दाबी छ ।"
तामाकोसीको काममा ढिलाइ गर्ने कम्पनीसँग ठेक्का रद्द,"(काठमाडौं)  माथिल्लो तामाकोसी निर्माणमा ढिलाइको कारक बनेको भारतीय कम्पनी टेक्सम्याको रेलवे एन्ड इन्जिनियरिङ प्रालिसँग आयोजनाले ठेक्का रद्द गरेको छ । आयोजनाको लट दुईअन्तर्गत हाइड्रोमेकानिकल उपकरण जडानको जिम्मेवारी पाएको भारतीय कम्पनीको ढिलासुस्तीका कारण आयोजना निर्माणमा ढिलाइ भएको थियो ।आयोजनामा सन्तोषजनक काम नगरेपछि असार १५ बाट लागू हुने गरी सम्झौता रद्द गरिएको अपर तामाकोसी हाइड्रोपावर लिमिटेडका अध्यक्ष एवं नेपाल विद्युत् प्राधिकरणका कार्यकारी निर्देशक हितेन्द्रदेव शाक्यले जानकारी दिए । ठेक्का रद्द भएपछि भारतीय कम्पनीले राखेको बैंक ग्यारेन्टी जफतका लागि प्रक्रिया सुरु भइसकेको उनले बताए ।टेक्सम्याकोसँग सम्झौता रद्द गरिए पनि आयोजनाको विद्युत् उत्पादन कार्यतालिका प्रभावित नहुने शाक्यको दाबी छ । ४ सय ५६ मेगावाटको आयोजनाले सोमबारदेखि पहिलो युनिटबाट ७६ मेगावाट विद्युत्को परीक्षण उत्पादन सुरु गरेको छ । आयोजनामा ६ वटा विद्युत् उत्पादन युनिट छन् । पहिलो युनिटबाट परीक्षण उत्पादन सुरु गरेको हरेक दुई सातामा थप अर्को युनिटबाट परीक्षण उत्पादन सुरु गर्ने आयोजनाको तयारी छ । टेक्सम्याकोले लिएको कामध्ये अझै केही काम गर्नै बाँकी छ, शाक्यले भने, अब टेन्डरमार्फत उक्त काम अघि बढाउँछौं । बाँकी रहेको काम विद्युत् उत्पादनसँग सम्बन्धित नरहेकाले विद्युत् उत्पादन कार्यतालिकामा यसले कुनै असर नगर्ने शाक्यले बताए । टेक्सम्याकोले आयोजनाको महत्त्वपूर्ण र संवेदनशील मानिएको पेनस्टक पाइप जडानसहित हेडवर्क्स, पावरहाउसलगायत संरचनामा उपकरण जडानको काम पाएको थियो । आफूले पाएको जिम्मेवारी सन्तोषजनक रूपमा पूरा गर्न नसकेपछि आयोजनाको लट तीनको ठेकेदार कम्पनी एन्ड्रिच हाइड्रोसँग टेक्सम्याकोलाई सहकार्य गर्न लगाइएको थियो । टेक्सम्याकोले आयोजनाका लागि आवश्यक उपकरण आपूर्ति गरिसकेकाले ठेक्का रद्द गरी अर्को चरणमा टेन्डर गर्दा आयोजनाको लागत र समय दुवै बढ्ने भन्दै टेक्सम्याकोलाई आफूले गर्न नसकेको काम एन्ड्रिजसँग सहकार्य गरी पूरा गर्न आयोजना व्यवस्थापनले दबाब दिएको थियो ।पेनस्टक पाइपको काम गर्न टेक्सम्याकोले आयोजनालाई अतिरिक्त भार नपर्ने गरी एन्ड्रिज हाइड्रोसँग २०७५ पुस २३ मा सम्झौता गरेको थियो । सम्झौताअनुसार टेक्सम्याकोले पाएको पेनस्टक पाइप जडानको काममा एन्ड्रिजले सघाएको थियो । टेक्सम्याकोले आयोजनाको पेनस्टक पाइपमा जडान गर्नुर्प्ने ज्वाइन्ट एक्सपान्सन पाइप समयमै आपूर्ति गर्न नसकेपछि यसको डिजाइन परिवर्तन गरी आयोजनालाई गति दिइएको थियो ।२०६७ मा सुरु गरेर २०७२ सालमा सक्ने भनिएको माथिल्लो तामाकोसी लक्ष्यभन्दा ६ वर्ष ढिला पूरा भएको हो । २०७२ सालमा आएको विनाशकारी भूकम्पले आयोजनास्थलमा क्षति पुर्याएपछि निर्माण प्रभावित भएको थियो । सोही वर्ष भएको भारतीय नाकाबन्दीका कारण सामान आयातमा भएको ढिलाइले पनि आयोजनाको निर्माण तालिका प्रभावित बनेको थियो । यीबाहेक भारतीय कम्पनी टेक्सम्याकोले काममा गरेको ढिलाइलाई पनि आयोजना पूरा हुने मिति धकेलिनुको कारक मानिएको छ ।आयोजना पुग्न प्रयोग गरिने सिन्धुपाल्चोकको खाडीचौरदेखि चरिकोटसम्मको सडक सुदृढीकरण गर्ने भन्दै वर्षौं अलपत्र पारिँदा आयोजनाका लागि आवश्यक सामान ढुवानीमा समस्या भएको थियो ।आयोजनास्थलसम्म पुर्याउनुपर्ने पेनस्टक पाइपलाई ठूला सवारीमा राखी लान नसकिएपछि सुनकोसीमा महिनौं राखिएको थियो । लट २ को कामका लागि आयोजना व्यवस्थापन र टेक्सम्याकोबीच दुर्ई अर्बभन्दा बढीको ठेक्का सम्झौता भएको थियो ।"
यूएनडीपी एसिया क्षेत्रको प्रमुख आर्थिक सल्लाहकारमा वाग्ले,"काठमाडौं (कास) राष्ट्रिय योजना आयोगका पूर्वउपाध्यक्ष स्वर्णिम वाग्ले संयुक्त राष्ट्रसंघीय विकास कार्यक्रम (यूएनडीपी) मुख्यालय न्युयोर्कमा एसिया प्रशान्त क्षेत्रका लागि प्रमुख आर्थिक सल्लाहकार नियुक्त भएका छन् । आयोगका पूर्वउपाध्यक्ष गोविन्दराज पोखरेलका अनुसार यसअघि वाग्ले यूएनडीपीको एसिया प्रशान्त क्षेत्रको रणनीति, नीति र साझेदारीका लागि वरिष्ठ विशेषज्ञका रूपमा कार्यरत थिए । यो पदमा उनी गत सेप्टेम्बरबाट कार्यरत थिए, वाग्लेनिकट पोखरेलले भने, पदोन्नतिसहित वाग्लेले अर्को नियुक्ति पाएका हुन् । यूएनडीपीले न्युयोर्कस्थित मुख्यालयबाट एसिया प्रशान्त क्षेत्रअन्तर्गत ३६ देशलाई कार्यक्षेत्र बनाएको छ । यसअन्तर्गत बैंककमा क्षेत्रीय कार्यालय छ । अरू २४ देशमा आवासीय कार्यालय छन् । उक्त देश तथा कार्यालयको कार्यक्षेत्रअन्तर्गत प्रमुख आर्थिक सल्लाहकारका रूपमा वाग्लेले जिम्मेवारी पाएका हुन् । पछिल्लो पुस्तामा अन्तर्राष्ट्रिय आर्थिक कूटनीतिमा नेपालीको उपस्थिति कमजोर हुँदै गएको थियो । वाग्लेको यो नियुक्ति मुलुककै लागि एक उपलब्धि हो, पोखरेलले भने, भविष्यमा वाग्ले र उनीजस्तै अन्तर्राष्ट्रिय संस्थामा आबद्ध व्यक्तिलाई मुलुकले परिचालन गरी आर्थिक कूटनीतिलाई थप बलियो बनाउने अवसर मिल्नेछ ।गोरखा बुंकोटका वाग्लेले बूढानीलकण्ठ स्कुलबाट प्रारम्भिक शिक्षा लिएका हुन् । लन्डन स्कुल अफ इकोनमिक्स र अमेरिकास्थित हार्वर्ड विश्वविद्यालयमा अध्ययन गरेका वाग्ले नेपालस्थित सर्वांगीण विकास अध्ययन केन्द्र (आईआईडीएस) का अध्यक्षसमेत हुन् ।"
अपेक्षा र भावनाको भिडन्त,"एपी (लन्डन)  इंग्ल्यान्डमाथि अपेक्षा धेरै बढेको छ । डेनमार्क भने भावनात्मक रूपमा सम्हालिँदै छ । युरो २०२० को सेमिफाइनलमा यिनै दुई टिम बुधबार वेम्बलीमा हुने सेमिफाइनलमा भिड्दा यो अपेक्षा र भावनाको भिडन्त हुनेछ । यो क्षणमा हुनेछ, जतिबेला मैदानमा ज्यान गुमाउन लागेका खेलाडीलाई सम्झना गरिनेछ, जसले डेनमार्कका लागि खेलिरहेको हुने छैन । खेल सुरु हुनुअगाडि इंग्लिस कप्तान ह्यारी केनले १० नम्बर अंकित जर्सी आफ्ना समकक्षी सिमोन केयरलाई प्रदान गर्नेछन् । त्यसमा इंग्लिस टिमका खेलाडीको हस्ताक्षर हुनेछ । जुन १२ मा जतिबेला क्रिस्टियन एरिक्सन फिनल्यान्डविरुद्धको खेलमा मैदानमै ढलेका थिए, त्यतिबेला इंग्लिस टिम बसबाट लन्डन गइरहेको थियो अभ्यासका लागि । इंग्लिस डिफेन्डर किरोन ट्रिपियर टोटेनहममा छँदा एरिक्सन उनका साथी थिए । उनी भन्छन्, त्यो दृश्य हामीले स्क्रिनमा हेरेका थियौं । म एरिक्सनको निकै नजिक छु । यहाँनिर सबैभन्दा ठूलो तथ्य हो, उनी निको हुँदैछन् ।एरिक्सनलाई भएको हृदयघातपछि डेनमार्क टिमले हात पारेको सबैभन्दा ठूलो उपलब्धि भन्नु नै एक प्रकारले अनपेक्षित रूपमा सेमिफाइनल पुग्नु हो । त्यो पनि सन् १९९२ यता पहिलोपल्ट । त्यतिबेला पनि डेनमार्कले अनपेक्षित रूपमै युरो जितेको थियो । डेनमार्क प्रशिक्षक कास्पर हिजुलमन्ड भन्छन्, पछिल्लो चार साता हाम्रा लागि जीवनकै सबैभन्दा भावनात्मक क्षण रह्यो । समूह चरणमै पनि हामी लगभग प्रतियोगिताबाट बाहिरिइसकेको स्थितिमा थियौं । समूह चरणका सुरुआती दुई खेलमा पराजित भएपछि डेनमार्क वास्तवमै बाहिरिने स्थितिमा थियो । त्यसमध्ये फिनल्यान्डसँगको खेल लामो समय रोकिएर फेरि सुरु भएको थियो । अन्तिम खेलमा डेनमार्कले आफ्नो शैलीलाई ४२३१ बाट ३४३ मा ढालेको थियो र यसत्रैक्रममा रुसलाई पराजित गरेको थियो । त्यसपछि उसले इंग्ल्यान्डविरुद्धको सेमिफाइनल भिडन्त जुराउन नकआउट छरणमा सबैभन्दा पहिला वेल्स र त्यसपछि चेक गणतन्त्रलाई ढालेको थियो । यस यात्राक्रममा कास्पर डोलबर्गले तीन गोल गरेका छन्, मध्यपंक्तिमा पिएर एमिली उत्कृष्ट रहेका छन् । अनि कास्पर स्माइकलले सटिक नेतृत्व प्रदान गर्दै शृंखलाबद्ध बचाउ पनि गरेका छन् । मध्यपंक्तिका खेलाडी क्रिस्टियन नोरगार्ड भन्छन्, सुरुदेखि अहिलेसम्म हामीले जुन प्रकारको यात्रा तय गरेका छौं, त्यो अद्वितीय छ । हामीले वास्तवमै सेमिफाइनल पुगेका छौं भनेर निश्चित हुन कहिलेकाहीं आफैले आफैलाई चिमोट्नुपरेको छ ।सन् २०१८ को विश्वकपमा इंग्ल्यान्ड यही स्थितिबाट गुज्रेको थियो । प्रशिक्षक उनै गारेथ साउथगेट थिए । इंग्ल्यान्डले अनपेक्षित रूपमा सेमिफाइनलसम्म यात्रा गय गरेको थियो । इंग्ल्यान्ड यति परसम्म पुग्नेछ, कमैलाई विश्वास थियो । अहिले फेरि एकपल्ट इंग्ल्यान्ड सेमिफाइनल पुगेको छ । यूईएफए नेसन्स लिगमा पनि इंग्ल्यान्ड सेमिफाइनलसम्म पुगेको थियो । अब कम्तीमा तेस्रोपल्ट इंग्ल्यान्डले सेमिफाइनल चरण पार गर्नेछ । अपेक्षा यस्तै छ । त्यसो भनेको सन् १९६६ पछि पहिलोपल्ट कुनै ठूलो प्रतियोगिताको फाइनल पुग्नु हुनेछ । ट्रिपियर थप्छन्, पछिल्ला केही वर्षमा हामीले निकै सुधारिएको खेल प्रदर्शन गरेका छौं । मैले टिमका केही युवा सदस्यसँग छलफल गरेको छु, उनीहरूलाई भनेको छु, मनमा कुनै डर नराख । खेलमा खुसी भएर सहभागी हुनु । यी युवा खेलाडीले यति ठूला प्रतियोगिता अहिलेको जस्तो अनुभव बटुलेको यो पहिलोपल्ट हो । इंग्ल्यान्डले अहिलेसम्म युरोमा तय गरेको यात्राको प्रमुख कारण ठोस रक्षापंक्ति हो । त्यसका एक सदस्य त ट्रिपियर पनि भए । इंग्ल्यान्डले ५ खेलमा अहिलेसम्म कुनै गोल खाएको छैन । वेम्बलीबाहिर रोममा खेलेको एकमात्र खेलमा इंग्ल्यान्डले युक्रेनमाथि ४ गोलको प्रभावशाली जित निकालेको थियो । एटलेटिको म्याड्रिड गएयता प्रशिक्षक डिएगो सिमोनीको नेतृत्वमा उनको खेलमा निकै सुधार आएको छ । पछिल्लो विश्वकपपछि उनको खेलजीवन एक प्रकारले कमजोर भइसकेको थियो, तर अहिले उनको खातामा स्पेनी लिग उपाधि छ । अब त्यसमा उनी इंग्ल्यान्डका लागि उपाधि थप्न चाहन्छन् । उनले भनेका छन्, सिमोनीले आफ्ना खेलाडीलाई मज्जाले रक्षा गर्ने गर्छन्, कम्तीमा ड्रेसिङ रूममा आफ्ना खेलाडीलाई उत्साहित बनाउन कुनै मौका खेर फाल्दैनन् । मैले आफ्नो खेलजीवनमा धेरै संघर्ष गरेको छु । खेलजीवन भनेकै यसरी एकपछि अर्को संघर्ष गर्नु नै हो । अहिले हामी युरोको सेमिफाइनल पुगेका छौं । हाम्रो लागि यो ठूलो मौका हो र म यसलाई दुवै हातले समेट्न चाहन्छु ।"
प्रभाव ग्वार्डिओला शैलीको,"रोरी स्मिथ (लन्डन)  कास्पर हिजुलमन्डको पहिलो फुटबल व्यवस्थापकीय जिम्मेवारीको त्यसरी अन्त्य भएन, जसरी उनले सोचेका थिए । सन् २००८ को सिजनको अन्त्यमा उनले १० वर्ष जति जिम्मेवारी सम्हालेको लियन्गबाइ रेलिगेसनमा पर्यो । सम्भवतः अरू कसैको भएको भए उनको प्रशिक्षक जीवन समाप्त भइसक्ने थियो । तर उनको प्रशिक्षण गर्ने जुन सोच र शैली छ, त्यसबाट एफसी नोरड्सजल्यान्ड अप्रभावित रहन सकेन । लियन्गबाइभन्दा ठूलो क्लब हो, नोरड्सजल्यान्ड । यस क्लबका अध्यक्ष जान लार्सन भन्छन्, लियन्गबाइ पक्कै रेलिगेसनमा परेको थियो, तर टिमले त्यतिबेला योहान क्राएफको झल्को दिने शैलीमा खेलेको थियो । हाम्रो क्लबले पनि त्यसरी नै खेल्न चाहेको थियो । त्यसैले हामीले उनलाई आफ्नो टिमको सहायक प्रशिक्षक बनायौं । लार्सनकै भनाइ मान्न हो भने हिजुलमन्डका दुई आदर्श प्रशिक्षक थिए । त्यसमा एक त क्राएफ भइहाले । त्यसपछि पेप ग्वार्डिओला । यिनी क्राएफकै चेला त हुन् । लार्सन थप्छन्, फुटबल कसरी खेल्नुपर्छ, यसबारे प्रस्ट र सिधा सोच छ हिजुलमन्डको । यसमा उनी कुनै प्रकारले तलमाथि हुन दिँदैनन् । अहिले डेनमार्कले जसरी युरो २०२० मा खेलिरहेको छ, त्यसमा त्यसकै झल्को पाइन्छ । यो एक प्रकारले ग्वार्डिओलाकै सोच हो । उनले यो बार्सिलोनामा सिके, बायर्न म्युनिकमा सटिक प्रयोग गरे र अहिले म्यानचेस्टर सिटीका लागि गरिरहेका छन् । हिजुलमन्डले भने त्यसलाई डेनमार्कको आफ्नै पारामा ढालेका छन् । सेमिफाइनल पुगेका चार टिममध्ये डेनमार्क मात्र ग्वार्डिओलाबाट प्रभावित टिम होइन, खासमा चारै टिम प्रभावित छन् । त्यसो भनेको स्पेन, इटाली र इंग्ल्यान्ड पनि । तर, यी टिममध्ये सबैभन्दा बढी प्रभाव स्वाभाविक रूपमै इंग्लिस टिममा छ । सबैभन्दा पहिला त ग्वार्डिओलाले जोन स्टोन्सलाई एक ठोस डिफेन्डर बन्न मदत गरे । उनले केयल वाल्करलाई पनि ठीक बाटोमा ल्याएका छन् । अहिले वाल्कर पूरापूर फुलब्याक भएका छन् । सिटीका सबैभन्दा प्रभावशाली युवा खेलाडी फिल फोडेन पनि १६ वर्षको उमेरदेखि ग्वार्डिओलाको टिमका विंगर छन् । अहिलेको इंग्लिस टिममा प्रशिक्षक गारेथ साउथगेटले सबैभन्दा बढी विश्वास गर्ने रहिम स्टर्लिङ ग्वार्डिओलाकै रेखदेखमा एक पूर्ण खेलाडी बनिरहेका छन् । यी सबै तिनै खेलाडी हुन्, जसले इंग्ल्यान्डलाई धेरै लामो समयपछि कुनै ठूलो सफलता दिलाउन सक्छ । ग्वार्डिओला आएयता इंग्लिस प्रिमियर लिग आफैंमा परिवर्तनबाट गुज्रेको छ । लिगमा अचेल फरक फुटबल संस्कृति देख्न पाइन्छ । इंग्ल्यान्ड र डेनमार्क सेमिफाइनलमा भिड्दा ग्वार्डिओलाको मिश्रित प्रभाव यस खेलमा स्पष्ट देख्न पाइनेछ । इंग्लिस फुटबलबारे चर्चा गर्दा प्रायः स्वर्णित पुस्ताको कुरा निस्कने गर्छ । जसका प्रमुख सदस्य थिए, स्टेफेन जेरार्डदेखि फ्रान्क लाम्पार्ड अनि रियो फर्डिनान्डदेखि जोन टेरी या डेविड बेकह्यामदेखि वायन रोनीसम्म । यिनै खेलाडीले भरिएको इंग्लिस टिमको प्रदर्शन धेरै हदसम्म निराशाजनक रह्यो । उनीहरूको उपस्थितिमा इंग्लिस प्रिमियर लिग निकै सफल र लोकप्रिय त रह्यो तर इंग्ल्यान्ड आफै अन्तर्राष्ट्रिय फुटबलमा भने असफल रह्यो । अहिले आएर के विश्लेषण गर्न सुरु भएको छ भने त्यो टिममा निकै राम्रा खेलाडीको कुनै कमी थिएन । तर टिममा अनुशासन थिएन कि ? यी खेलाडीले आफ्नो देशका लागि जति सोचिएको थियो, त्यति योगदान दिन सकेनन् कि ? अहिले साउथगेटको इंग्लिस टिमसँग त्यसको तुलना गर्दा यो कठिन हुन्छ । वर्तमान टिममा त्यति ठूला स्टार खेलाडी छैनन् । एउटा अर्को फरक पनि छ, अहिलेको इंग्लिस टिमले युरोअगाडि नै दुई ठूला प्रतियोगिताको सेमिफाइनल यात्रा तय गरिसकेको छ । ती रहे, विश्वकप र यूईएफए नेसन्स लिग । यो टिममा प्रभावशाली प्रतिभा नभएको भए यो पक्कै पनि सम्भव हुने थिएन । सन् १९९० तिर इंग्ल्यान्डले एकसेएक खेलाडी त निस्के तर त्यसको प्रभावशाली प्रयोग भएन । अहिलेको इंग्लिस टिमलाई परिस्कृत गर्न ग्वार्डिओलोको सिधासिधा वा पछाडिपछाडिबाट धेरै योगदान छ । बरू यहाँनिर केही अन्य नाम जोड्न सकिन्छ । जस्तो, अर्जेन्टिनाका माउरिसियो पोचेटिनो, जर्मनीका योर्गन क्लोप र अर्जेन्टिनाकै मार्सेलो बिएस्ला । (न्युयोर्क टाइम्स)"
प्लेयर्स टु वाच,"जोन स्टोन्स, इंग्ल्यान्डप्रिमियर लिग च्याम्पियन म्यानचेस्टर सिटीका सेन्टरब्याक जोन स्टोन्स इंग्ल्यान्डको सेमिफाइनल यात्रामा निकै प्रभावशाली देखिएका छन् । सबै खेल खेल्दै ४३९ मिनेट मैदानमा रहेका उनले १९ पल्ट बल रिकोभर गरेका छन् भने सातपल्ट क्लियर गरे । त्यस्तै, छपल्ट ब्लक गरेका छन् । तीनपल्ट ट्याकल गरेका उनको ९६ प्रतिशत पास सफल भएको छ । २७ वर्षीय उनी २९२ किमिसम्म दौडिएका छन् । उनले इंग्ल्यान्डका लागि सात वर्षयता ४७ खेल खेलिसकेका छन् ।"
ब्राजिल फाइनलमा,रियो दी जेनेरियो (एएफपी) लुकास पाक्वेटाको निर्णायक गोल मदतमा डिफेन्डिङ च्याम्पियन तथा आयोजक ब्राजिल मंगलबार कोपा अमेरिका २०२१ को फाइनल पुगेको छ । ब्राजिलले सेमिफाइनलमा पेरुलाई १० ले पराजित गरेको हो । यसले ब्राजिल उपाधि रक्षाको नजिक पुगेको छ । खेलको एकमात्र गोल पाक्वेटाले ३५ औं मिनेटमा गरेका थिए । नेयमरले सिर्जना गरेको अवसरमा पाक्वेटाले निर्णायक गोल गरेका हुन् । त्यसका लागि नेयमरले विपक्षी तीन डिफेन्डरलाई छलाएका थिए । पेरुले दोस्रो हाफमा ब्राजिलसामु कडा चुनौती पेस गरे पनि गोल फर्काउन सकेन । ब्राजिलले प्रत्येकपल्ट कोपा अमेरिका आयोजना गर्दा उपाधि जितेको इतिहास पाइन्छ । अर्को सेमिफाइनलमा बुधबार अर्जेन्टिना र कोलम्बिया भिड्नेछन् । त्यसको विजेताले उपाधि भिडन्त हुने ऐतिहासिक माराकाना स्टेडियममा ब्राजिलको सामना गर्नेछ । सन् २०१९ को कोपा अमेरिका फाइनलमा ब्राजिलले पेरुलाई नै हराएर नवौंपल्ट प्रतियोगिताको उपाधि जितेको थियो ।
हिमाल र हुमीले जिते गुरिल्ला म्याराथन,"(रुकुम पूर्व)  तेस्रो गुरिल्ला अल्ट्रा म्याराथन जिल्लाकै भूमे गाउँपालिका२ का हिमाल बुढामगरले जितेका छन् । मंगलबार भएको म्याराथनमा १ सय ७ जनालाई पछि पार्दै हिमाल विजेता भएका हुन् । ५२ किलोमिटर दुरीको म्याराथन उनले ५ घण्टा ५३ मिनेट २६ सेकेन्डमा पूरा गरेका थिए । ६ घण्टा १९ मिनेट ३९ सेकेन्डमा दुरी पार गरेका भूमे६ का कर्मा बुढामगर दोस्रो भए भने रुकुम पश्चिम सानीभेरी गाउँपालिका३ का अर्जुन बस्नेत तेस्रो बने । अर्जुनले निर्धारित दुरी ६ घण्टा २२ मिनेट ४३ सेकेन्डमा पूरा गरेका थिए । सोही ठाउँका भुवन ओली चौथो भए । महिलातर्फ प्युठानकी हुमी बुढामगर प्रथम, भूमे४ की रुजिना बुढामगर दोस्रो र वडा ३ दोमैकी निर्मला पुन तेस्रो भए । भूमे गाउँपालिका६ की शान्ति रोका मगर चौथो भइन् । हुमीले ८ घण्टा ३२ मिनेट ४७ सेकेन्ड, रुजिनाले ८ घण्टा ३७ मिनेट सेकेन्डमा ५२ किलोमिटर दुरी पार गर्दा निर्मलाले ८ घण्टा ४० मिनेट ३८ सेकेन्डमा लगाइन् । भूमे युवा विकास केन्द्रले आयोजना गरेको प्रतियोगिताको यो तेस्रो संस्करण हो । भूमे गाउँपालिका६ को महतबाट महतमै आउने गरी म्याराथन गराइएको थियो । महिला पुरुष दुवैतर्फका विजेताले ७५ हजार, दोस्रोले ५० हजार, तेस्रोले ३० हजार र चौथो हुनेले १५ हजार रुपैया प्राप्त गरेका छन् । खेल क्षेत्रको विकास र पर्यटन प्रवर्द्धनका लागि म्याराथन गरिएको केन्द्रका अध्यक्ष सुनिल रोका मगरले बताए । भूमे गाउँपालिकाको आर्थिक सहयोगमा म्याराथन भएको हो । भूमे गाउँपालिका अध्यक्ष रामसुर बुढामगरले महत ऐतिहासिक क्षेत्र भएको भन्दै यसको प्रचारका लागि विभिन्न काम गरिरहेको बताए ।"
