शीर्षक,विवरण
सडक खन्दा दुई गाउँ भासियो १३७ परिवार १६ दिनदेखि जंगलमा अलपत्र,"सडक बनाउँदा प्राविधिक रूपमा ध्यान नपुगेकै कारण गाउँलेको बिचल्ली भएकाले तात्कालिक र स्थायी प्रकृतिको व्यवस्थापनका लागि पहल गरिरहेको गाउँपालिका अध्यक्ष गोविन्द मल्लको भनाइ छ । अघिल्लो वर्ष पनि यो गाउँमा बाढीले क्षति गरेको थियो । उसै पनि जोखिमपूर्ण अवस्थामा रहेको गाउँको मुन्तिरबाट यो वर्ष झन् सडक बनाइदिएपछि भासिएको हो, उनले भने, अब अर्को व्यवस्था नहुन्जेलसम्म के व्यवस्थापन गर्ने भनेर सोचिरहेका छौं । खाद्यान्न, लत्ताकपडा वितरण गर्ने तयारी हुँदै छ । पालको सट्टा जस्तापाता वितरण गर्छौं । विस्थापितलाई अन्यत्र व्यवस्थापन गर्न समय लाग्ने भएकाले जंगलमा जस्ताका टहरा बनाउन सहयोग गर्ने उनले बताए ।प्रदेश सरकारले गाउँपालिकासँग समन्वय नै नगरी सडक निर्माण गरेका कारण विपत् आइलागेको उनको आरोप छ । सडक बनाउँदा हामीलाई थाहै दिएनन् । सांसदहरू आफैं वडाध्यक्ष जस्ता भएर योजना सिफारिस गरे । यो ठाउँमा जोखिम छ, सडक नबनाऊ भन्दा गाउँले उचालेर हामीलाई ढुंगा हान्न लगाउँछन्, उनले भने, कुन बेला सर्भे गरे, कसरी गरे, कसरी बाटो काटे, हामीलाई केही थाहा छैन । अहिले जनतालाई आपत् पर्दा हामीले टाउको दुखाउनुपरेको छ । बाजुराका प्रमुख जिल्ला अधिकारी गोपालकुमार अधिकारीले सुरक्षाकर्मीको टोलीले पहिरो प्रभावित क्षेत्रको निरीक्षण गरेर आइतबार सदरमुकाम फर्किएको बताए । पहिरोपीडितलाई राहतस्वरूप बाँड्न ३० क्विन्टल चामल र पाल गाउँपालिकालाई उपलब्ध गराइएको छ, उनले भने ।"
चोरिएका तीन सम्पदा फर्काइए,"(काठमाडौं)  सन् १९८० को दशकमा काठमाडौं उपत्यकाबाट हराएका, पाँच वर्षअघि मात्रै अमेरिकाको न्युयोर्कस्थित निजी संग्रहालयमा भेटिएका र न्युयोर्ककै न्यायाधिवक्ता कार्यालयले कानुनी लडाइँ लडेर उत्पत्तिको मुलुक फर्काउने सहमतिमा जोडिएका भूस्पर्श मुद्राका बुद्ध, भुइँमा बसेका गणेश र अप्सराको रंगीन टुँडाल आइतबार काठमाडौं ल्याइएको छ ।काठमाडौं उपत्यकाबाट यी सम्पदा कसरी चोरिएर अमेरिका पुगेका थिए भन्नेबारेमा केही नखुलाई हामीलाई न्युयोर्कस्थित नेपाली महावाणिज्य दूतावास कार्यालयले डिप्लोम्याटिककार्गो पठाएको सूचना आएको छ, पुरातत्त्व विभागका महानिर्देशक दामोदर गौतमले कान्तिपुरसँग भने, अब भन्सार छुटाउने प्रक्रिया पूरा गरेर पुरातत्त्वमा ल्याइनेछ । धातुमूर्तिका रूपमा रहेका चौधौंपन्ध्रौं शताब्दीको मानिने भूस्पर्श मुद्राका बुद्ध, पन्ध्रौंसोह्रौं शताब्दीको मानिने भुइँमा बसेका गणेश र १३ औं शताब्दीको रंगीन अप्सरा काष्ठकला (टुँडाल) को तस्करीमा भारतीय मूलका सुभाष कपुर नामका व्यक्ति संलग्न रहेको भन्दै कपुरलाई सुपुर्दगी गर्न अमेरिकाले भारतलाई पत्राचार गरिसकेको जनाइएको छ । पुरातात्त्विक महत्त्वका यी सम्पदाको उत्पत्तिको मूल र पहिचान पहिल्याउँदै गत वैशाख महिनायता सम्पदा घर फर्काउने पहल सुरु भएको थियो । सन् १९७० को युनेस्को अभिसन्धिअनुसार हराएका वा चोरिएका यस्ता सांस्कृतिक सम्पदा भेटिएमा उत्पत्तिको मुलुक (कन्ट्री अफ ओरिजिन) मा फिर्ता गर्नैपर्ने प्रावधान छ । नेपाल र अमेरिका उक्त अभिसन्धिका हस्ताक्षरकर्ता हुन् । गत वैशाख पहिलो साता पाटन, पट्को टोलको वासुदेवकमलाजा मूर्ति अमेरिकाबाट फर्काइएको खबरले अमेरिका तथा युरोपमा रहेका यस्ता सम्पदाजन्य मूर्तिका कलेक्टर ले पुरातत्त्व विभागमा स्वेच्छापूर्वक पत्राचार गर्न थालेको विभागका महानिर्देशक गौतमले बताए । अमेरिका, बेलायत, फ्रान्स, जर्मनीसहितका मुलुकबाट नेपाली सम्पदाको अवस्थितिसहित संग्रहकर्तासँग रहेको नेपाली बहुमूल्य चिजबिजको डिटेल पाउन थालिएको छ, गौतमले भने, कतिपय संग्रहकर्ताले आफ्नो परिचय नखुलाई सम्पदा फर्काउनेबारे सरोकारसमेत राखेका छन् ।न्युयोर्कस्थित कार्यवाहक महावाणिज्यदूतका अनुसार अहिले फर्काइएका तीन सम्पदालाई गिरोहको हातबाट उम्काउन झन्डै ४ वर्ष अदालती न्यायिक सुनुवाइ गर्नुपरेको थियो । न्युयोर्क, म्यानहटन जिल्ला न्यायाधिवक्ताको कार्यालयले दिएको सूचनामा सुवास कपुर समूहको संग्रहमा २५ सयभन्दा बढी पुरातात्त्विक सम्पदा पाइएको र यसमध्ये उत्पत्तिको मुलुक पहिचान भएर केही सम्पदा श्रीलंका, इजिप्ट पठाइएको छ । इतिहासविद् पुरुषोत्तमलोचन श्रेष्ठका अनुसार अहिले घर फर्किएकोमध्ये टुँडालमा कुँदिएकी अप्सरा भने सालभन्जिका मुद्रामा उभिएकी छन् । उनले यो टुँडाल एउटै सग्लो काठमा कुँदिएको र यसमा रतिरागात्मक बिम्ब नरहेका कारण यो सिर्जना तेह्रौं शताब्दीताकाको हुन सक्ने दाबी गरेका छन् । यस्ता सालभन्जिका मुद्राका केही टुँडाल नरदेवीबाट स्वयम्भू जाने बाटोमा पर्ने वास्याद्यो नजिकैको नारायण मन्दिरबाट ४ दशकअघि हराएको थियो । पाटनको रुद्रवर्ण महाविहार र काठमाडौंको इटुम्बहालमा पनि यस्तै मुद्राका टुँडाल इतिहासमा थिए, अहिले पाउनै मुस्किल छ । न्युयोर्क, म्यानहटन जिल्ला न्यायाधिवक्ता कार्यालयले यसअघि जारी गरेको विज्ञप्तिमा यी सम्पदाको मूल्य दुईवटा मूर्तिको १ लाख डलर र टुँडालको २५ हजार डलर तोकिएकोमा सोहीअनुसार बिमा रकम बुझाएर यी सम्पदा नेपाल ल्याउन सकिएको हो । यसअघि डल्लास म्युजियममा भेटिएको वासुदेवकमलाजा मूर्ति घर फिर्ता ल्याउन अमेरिकी कार्गो कम्पनीले सहयोग गरे पनि यस पटक नेपाल सरकारले आफ्नै खर्चमा घर फिर्ता ल्याएको हो ।"
'सबै धाराअनुसार उही व्यक्ति प्रधानमन्त्री ?,"इजलासका ६ प्रश्नवरिष्ठ अधिवक्ता रमण श्रेष्ठले बहस गर्ने क्रममा इजलासबाट न्यायाधीश ईश्वरप्रसाद खतिवडाले रोके । र, आफ्ना केही सवाल रहेको भन्दै पाँचवटा प्रश्नहरू अघि सारे ।शेरबहादुर देउवाले आफूलाई प्रधानमन्त्रीमा दाबी गर्दा पेस गरेको कागजातबारे इजलासले पहिलो प्रश्न राख्यो । सरकारी पक्षले उक्त कागजात रीतपूर्वक पेस नभएको, टिपेक्स लगाइएको, जालझेलपूर्ण रहेको र नक्कली कागजात रहेको आरोप लगाएको थियो । न्यायाधीश खतिवडाले ती कागजातको वैधताबारे प्रश्न गरे । १४६ सांसदले दर्ता गरेको रिट निवेदनको मूल कपीमा निवेदकका रूपमा प्रमुख दलका पाँच शीर्ष नेताको हस्ताक्षर छ । अरू सांसदको हस्ताक्षरलाई साथै राखेर त्यसलाई निवेदनको अभिन्न अंग मानीपाउँ भन्ने व्यहोरा लेखिएको छ । त्यसमाथि प्रश्न उठाउँदै सरकारी वकिलहरूले पाँच जनाको मात्रै निवेदन परेकाले १४६ जना सांसद नै निवेदन लिएर आए भन्न नमिल्ने दाबी गरेका थिए । इजलासले यसैका बारेमा दोस्रो जिज्ञासा राखेको हो । तेस्रो प्रश्न यो मुद्दा संवैधानिक इजलासले किन हेरेको भन्ने विषयसँग सम्बन्धित हो । चौथो प्रश्न, संविधानको धारा ७६ को उपधारा ५ सँग सम्बन्धित थियो । पाँचौं प्रश्नमा न्यायाधीश खतिवडाले भने, अदालतले प्रधानमन्त्री नियुक्त गर्न आदेश दिन मिल्नेनमिल्ने के हो ? त्यसपछि आनन्दमोहन भट्टराईले छैटौं प्रश्न तेर्स्याए । उनले राष्ट्रपतिको अधिकारको दायरा र सीमाका बारेमा कानुन व्यवसायीलाई थप व्याख्या गर्न आग्रह गरे । त्यसपछि प्रधानन्यायाधीश चोलेन्द्रशमशेर जबराले अन्तिम प्रश्न राखे । रिट निवेदक हेर्दा बहुदलीय व्यवस्था र बहुलवादमा आधारित मान्यता क्षतिविक्षत त हुँदैन ? उनले भने, मागबमोजिम गर्दा संविधानको बढोत्तरी गरेको हुन्छ र पश्चगमन हुन्छ ?"
कोरोना परीक्षण ८ हजारमा सीमित,काठमाडौं (कास) पछिल्लो २४ घण्टामा परीक्षण घटेर ८ हजार १ सय ३२ जनामा सीमित भएको छ । पीसीआर र एन्टिजेनसहितको उक्त परीक्षणमा १ हजार ६ सय ३ जनामा कोरोना संक्रमण पुष्टि भएको छ । सोही अवधिमा २७ जनाको मृत्यु र २ हजार ५ सय ५२ जना निको भएका छन् । हाल सक्रिय संक्रमित २६ हजार १ सय ८० अर्थात् ४०६ प्रतिशत रहेको स्वास्थ्य मन्त्रालयले जनाएको छ ।
विपद्मा घर गुमाएकालाई ५० हजार,"काठमाडौं (कास) सरकारले मनसुनजन्य विपद्का कारण घरबार गुमाएकाहरूलाई अस्थायी बसोबासका लागि प्रतिपरिवार ५० हजार उपलब्ध गराउने भएको छ । राष्ट्रिय सभा बैठकमा आइतबार उपप्रधान तथा गृहमन्त्री विष्णु पौडेलले प्रभावित परिवारलाई तत्काल अस्थायी बसोबासको व्यवस्था मिलाउन २ करोड ८६ लाख रुपैयाँ जिल्ला प्रशासन कार्यालयहरूलाई उपलब्ध गराइसकेको जानकारी दिए । यस वर्षको मनसुनजन्य विपद्बाट असार १६ गतेसम्म आंशिक तथा पूर्ण क्षति भएका घरको संख्या ५ सय ७२ छ । उपप्रधानमन्त्री पौडेलले मनसुनजन्य विपद्का कारण पुगेको क्षतिबारे सभालाई जानकारी गराउँदै सरकारले तत्काल उद्धार, राहत र पुनःस्थापनाका लागि सरोकारवालासँग समन्वय गरी निर्देशन दिएको पनि जानकारी दिए । उनका अनुसार यस वर्षको मनसुन विपद्का कारण क्षति भएका सम्पूर्ण निजी घरको समेत विपद् प्रभावित निजी आवास पुनर्निर्माण तथा पुनःस्थापना अनुदान कार्यविधि २०७७ बमोजिम पुनर्निर्माण गर्ने व्यवस्था मिलाइएको छ । सबै प्रदेशमा बाढी तथा पहिरोको लगत संकलन जारी रहेको उपप्रधानमन्त्री पौडेलले बताए । उनले गत वर्षको मनुसनबाट क्षति भएका विभिन्न जिल्लाका ३ हजार ९ सय ४९ परिवारलाई पहिलो किस्ताबापत प्रतिपरिवार ५० हजार रुपैयाँका दरले १९ करोड ९७ लाख रुपैयाँ अनुदान प्रदान गरी पुनर्निर्माण सुरु गरिएको पनि जानकारी दिए ।"
सवारीमा जोरबिजोर हट्यो,"काठमाडौं (कास) उपत्यकाका तीनवटै जिल्ला प्रशासन कार्यालयले निषेधाज्ञाका प्रावधान थप खुकुलो पार्दै सवारीसाधन सञ्चालनमा जारी जोरबिजोर प्रणाली हटाउने निर्णय गरेका छन् । अब माइक्रोबस र टेम्पोलाई पनि चलाउन अनुमति दिइएको छ । काठमाडौं, भक्तपुर र ललितपुर प्रशासनको आइतबारको संयुक्त बैठकले मंगलबारदेखि असार ३१ सम्म निषेधाज्ञाको अवधि भने लम्ब्याएको छ । काठमाडौंका प्रमुख जिल्ला अधिकारी कालीप्रसाद पराजुलीले जनस्वास्थ्यका मापदण्ड पालना गरेर जनजीविकासँग जोडिएका क्षेत्रलाई क्रमशः खुलाउँदै लगिएको बताए । तर, निजी तथा सार्वजनिक सवारीसाधन जनस्वास्थ्यका मापदण्ड पालना गरेर मात्रै चलाउन पाइन्छ, उनले भने, सिट संख्याभन्दा बढी यात्रु राख्न पाइने छैन । अब टेम्पो र नीलो माइक्रो (ग्यासबाट चल्ने) को पछाडि दायाँबायाँ ४४ र अगाडि एक जना यात्रु राख्न पाइनेछ । पछाडिको यात्रुको बीच भागमा प्लास्टिकको छेकबार लगाउनुपर्ने छ । यसैगरी, सम्बन्धित जिल्ला प्रशासन कार्यालयबाट स्वीकृति लिई छोटो, मध्यम र लामो दूरीका सवारीसाधनलाई उपत्यका प्रवेश गर्न दिइनेछ । शैक्षिक संस्थालाई पूर्वनिर्धारित परीक्षा २५ जनाभन्दा नबढ्ने गरी सञ्चालन गर्न अनुमति दिइएको छ । बढी हुने अवस्था आएमा अर्को सिफ्टमा परीक्षा सञ्चालन गर्नुपर्नेछ । यसैगरी गोष्ठी, तालिम, सेमिनार, बैठक, समीक्षा, प्रशिक्षणलगायत सञ्चालन भर्चुअलबाट गर्नुपर्ने र भौतिक रूपमा गर्नुपर्ने भएमा सहभागी २५ जनाभन्दा नबढ्ने गरी हुनुपर्नेछ । यसअघि निषेध गरिएका सभासम्मेलन, सिनेमा हल, पार्टी प्यालेस, डान्सबार, दोहोरी, नाचघर, क्लब, स्विमिङपुल, मनोरञ्जनस्थल, सैलुनब्युटिपार्लर, हेल्थ क्लब, जिमखाना, पुस्तकालय, संग्रहालय, रंगशालामा हुने दर्शकसहितका खेललगायतलाई भने अझै रोक लगाइएको छ । विवाहव्रतबन्धलगायत समारोह कार्य होटलपार्टी प्यालेसमा गर्न पाइने छैन ।"
बीपी प्रतिष्ठानमा चरम बेथिति,"(धरान)  पर्याप्त भौतिक पूर्वाधार र जनशक्ति भएकाले उपचारका लागि भारतका बिरामीसमेत आउने बीपी कोइराला स्वास्थ्य विज्ञान प्रतिष्ठान चिकित्सा शिक्षा पढ्न चाहनेका लागि पनि रोजाइको संस्था हो । क्षमता र सुविधाका हिसाबले अब्बल मानिएको यो संस्था वर्षौंदेखि बेथिति र आन्तरिक किचलोको सिकार भएको छ ।पदाधिकारीको मनोमानी र उनीहरूको बेथितिका कारण यहाँ अचेल हप्तैपिच्छे नयाँनयाँ आन्दोलन हुन थालेको छ । पदाधिकारीबीच आर्थिक अनियमितता र कमिसनको आरोपप्रत्यारोप मात्रै चलेको छैन, उनीहरूविरुद्ध भ्रष्टाचारका थुप्रै मुद्दा पनि छन् ।ठूलो रकम खर्चेर किनिएका उपकरण बिगारेर थन्क्याउने त यहाँ चलनजस्तै भइसक्यो । निरन्तरको आन्दोलनले उपचार सेवा प्रभावित छ भने विद्यार्थीको पढाइ रोकिन पुगेको छ । २८ वर्षअघि स्थापना भएको प्रतिष्ठानले यही अस्तव्यस्तताका कारण सुरुका वर्षहरूमा कमाएको ख्याति गुमाएको छ ।यतिखेर बेथितिविरुद्ध प्रतिष्ठानकै चिकित्सक, नर्स, कर्मचारी आन्दोलित छन् । सुधारको माग गर्दै बाहिर धरान नागरिक दबाब सञ्जालको बेग्लै आन्दोलन छ । मेडिकल उपकरण खरिदमा हुने आर्थिक अनियमितता, भ्रष्टाचार, संस्थामा हुने गरेको राजनीतीकरण, आर्थिक लेनदेनका आधारमा हुने पदाधिकारी नियुक्ति, मेडिकल उपकरण टेन्डर र खरिदमा कमिसन आदि बेथितिको अन्त्य हुनुपर्नेमा दुवै पक्षको आन्दोलन केन्द्रित छ ।सुधारको माग राखेर प्रदर्शन भइरहँदा उपकुलपति ज्ञानेन्द्र गिरी भने लामो समयदेखि काठमाडौं बस्दै आएका थिए । केही दिनअघि मात्र आएका उनी आन्दोलनकारीहरूसँग वार्तामा बसे पनि बेग्लै विवादले वार्ता हुन सकेन । उनी मदिरा सेवन गरेर आएको भन्दै वार्तामा बसेको भन्दै गत बुधबार आन्दोलनकारीले स्वास्थ्य परीक्षण गर्नुपर्ने माग पनि गरे । गिरीले मानेनन्, वार्ता भाँडियो । १५ महिनाअघि तत्कालीन स्वास्थ्यमन्त्री भानुभक्त ढकालको सिफारिसमा प्रधानमन्त्री केपी शर्मा ओलीले डा गिरीलाई उपकुलपति नियुक्त गरेका थिए । आन्दोलनकारीले गिरीको योग्यतामाथि नै प्रश्न गरेका छन् । निरन्तर आन्दोलन भइरहेको, आफूमाथि अनियमितता र संस्थाको प्रतिकूल हुने गरी गतिविधि गरेको भन्ने आरोप लागेका गिरी भने कुनै प्रतिक्रिया दिन चाहँदैनन् ।प्रतिष्ठानको सञ्चित घाटा बजेट सात अर्ब रुपैयाँ पुगिसकेको छ । बेरुजु एक अर्ब रुपैयाँ छ । प्रतिष्ठानको वार्षिक बजेट डेढदेखि दुई अर्ब रुपैयाँ हो । स्थापनाका बेलाको लक्ष्य, उद्देश्य र योजनाका आधारमा प्रतिष्ठान जुन स्थानमा हुनुपर्थ्यो त्यसबाट निकै पछाडि धकेलिएको अग्रज चिकित्सकहरू बताउँछन् । प्रतिष्ठानमा स्थापनाकालदेखि कार्यरत अग्रज चिकित्सकहरू दक्षिण एसियाको नमुना स्वास्थ्य शैक्षिक संस्था बनाउने भनिएको प्रतिष्ठान पदाधिकारीहरूका कारण भ्रष्टाचारको नमुना अखडा बनेको बताउन थालेका छन् । प्रतिष्ठानको संघर्ष समितिका संयोजक डा एसपी रिमालले पदाधिकारीहरूले प्रतिष्ठानमा संस्थागत भ्रष्टाचार गरिरहेको आरोप लगाएका छन् । संस्थाको छवि सुधार्न नै आन्दोलन गर्नुपरेको, उनी बताउँछन् ।प्रतिष्ठानको खस्कँदो अवस्थासँगै यहाँ बिरामीका लागि पनि सास्ती बढेको छ । कुन उपकरण कति बेला बिग्रिन्छ र सेवा ठप्प हुन्छ भन्ने टुंगो हुँदैन । ठूलो लागतका धेरै वटा उपकरण बिग्रिएर थन्क्याएका छन् । यहाँ भर्ना भएका आठ सय जना, दैनिक अप्रेसन गर्नुपर्ने ८०, दैनिक उपचारका लागि प्रदेश १ र २ बाट र १५ प्रतिशत भारतबाट आउने बिरामी गरी करिब ३ हजार ५ सयदेखि ४ हजार बिरामी र दैनिक अढाई सय जना आकस्मिक बिरामीले सास्ती खेप्नुपर्ने अवस्था छ ।प्रतिष्ठानमा सेवा दिन जनशक्ति पनि नभएको होइन । ३ सय ५० जना जुनियर चिकित्सक, ३ सय जना फ्याकल्टी चिकित्सक (असिस्टेन्ट प्रोफेसरदेखि प्रोफेसर), ६ सय नर्स, १ हजार ५ सय विद्यार्थी र २ हजार ३ सय बढी कर्मचारी छन् । तर नेतृत्व नै गुणस्तरीय सेवा सञ्चालनमा उदासीन हुँदा संस्थाको साखमै प्रभाव परेको छ । सन् १९९३ मा स्थापनाताका भारतको नयाँदिल्लीस्थित अखिल भारतीय आयुर्विज्ञान संस्थान (एम्स) जस्तै प्रतिष्ठानलाई बनाउने भनिएको थियो । प्रतिष्ठान स्थापनापछि पहिलो पटक डा मदन उपाध्याय निर्देशक बनेर आएका थिए । उनीपछि डा सुन्दरमणि दीक्षित निर्देशक भए । प्रतिष्ठानको ऐन बनेपछि पहिलो उपकुलपति डा शेखर कोइराला भएका थिए ।उनकै पालामा प्रतिष्ठानका सबैभन्दा बढी भौतिक पूर्वाधार, आवासीय भवनहरू निर्माण भएका थिए । आफ्नो कार्यकाल सकिएसँगै कोइराला राजनीतिमा सक्रिय भए । उनीपछि डा लोकविक्रम थापा र डा पूर्णचन्द्र कर्माचार्य उपकुलपति भए । डा कर्माचार्यको कार्यकालपछि पहिलोपटक प्रतिष्ठानभित्रै हाउस अफिसरबाट अस्पताल निर्देशक बनेका डा बलभद्रप्रसाद दास (बीपी दास) लाई तत्कालीन प्रधानमन्त्री बाबुराम भट्टराईले १० वर्षअघि उपकुलपतिमा नियुक्त गरेका थिए ।दासकै पालादेखि प्रतिष्ठानमा आर्थिक भ्रष्टाचार र अनियमितता मौलाएको नागरिक दबाब सञ्जालका संयोजक सहप्राध्यापक डा राजेन्द्र शर्माले बताए । दासले अस्पताल निर्देशक हुँदै कमिसनको स्वाद चाखिसकेका थिए । तर उपकुलपति हुनलाई उनले नेताहरूलाई ब्रिफकेस बुझाएको चर्चा पनि चलेको थियो, उनले भने । दासले आफ्नो कार्यकाल दोहोर्याउने इच्छा देखाए पनि पुष्पकमल दाहाल प्रधानमन्त्री र गगन थापा स्वास्थ्यमन्त्री भएका बेला प्रतिष्ठानका रेडियोलोजी विभागका प्रमुख प्राडा राजकुमार रौनियार उपकुलपति बनाइए । उनको कार्यकाल २ वर्ष नबित्दै अख्तियार दुरुपयोग अनुसन्धान आयोगले ८ लाख रुपैयाँ घूस लिएको भन्दै पक्राउ गरेपछि प्रतिष्ठान बदनामी कमाउने नमुना संस्थाका रूपमा स्थापित भएको डा शर्मा बताउँछन् ।तत्कालीन उपकुलपति दासले एमसीएच भवन निर्माणमा ७६ करोड लागत मन्त्रालयबाट स्वीकृत गराएका थिए । पछि लागत बढाएर २ अर्ब १८ करोड बनाई ६ पटक बोलपत्र संशोधन गर्दै २ अर्ब १७ करोड ६० लाख रुपैयाँमा मोहन आचार्यको रसुवा कन्स्ट्रक्सन कम्पनीलाई ठेक्का दिएका थिए । क्यान्सर र मुटुरोग उपचार केन्द्र निर्माणका लागि विगतका दास र रौनियारको बदनियत देखिएको अख्तियारले उतिबेलै भनेको थियो । उक्त भवनका लागि १२ करोडमा केज कन्सल्टेन्सीलाई परामर्शदाता नियुक्त गरी ९ करोड भुक्तानी दिइसकेपछि निर्माणको बोलपत्र प्रकाशित गरेर पनि रद्द गरिएको थियो । उक्त प्रकरणमा पूर्वउपकुलपति डा रौनियारको कमिसन मोह ले काम गरेको थियो । भवन निर्माणको रकम रकमान्तर गरी १५ टेस्ला को एमआरआई खरिद गर्न खोजेको र उक्त एमआरआई खरिदसमेतमा ६ करोड रुपैयाँ भ्रष्टाचार भएको आशंकामा उजुरी परेको थियो । त्यसपछि एमआरआई मेसिन नै खरिद गर्न नसकिने वातावरण बनेको प्रतिष्ठानकै अधिकारीहरूले बताएका छन् । पूर्वका विभिन्न निजी अस्पतालले ३ टेस्ला को एमआरआई प्रयोगमा ल्याइरहेका बेला प्रतिष्ठानमा २० वर्ष पुरानो एमआरआईबाट परीक्षण भइरहेको छ ।अख्तियारले त्यसबेला अस्पतालमा चाहिने मेडिकल उपकरण, भवन निर्माण, सामग्री खरिदमा मिलेमतो र रकम हिनामिना गरेर भ्रष्टाचार गरेको आरोपमा उपकुलपतिसहित १० जनाविरुद्ध विशेष अदालतमा मुद्दा दायर गरेको थियो । पूर्वअस्पताल निर्देशकसमेत रहेका प्याथोलोजी विभागमा कार्यरत प्राडा अरविन्द सिन्हा, रजिस्ट्रार तुलबहादुर श्रेष्ठ, लेखा प्रमुख दिनेशराज दाहाल र डेपुटी म्यानेजर अमित श्रीवास्तवविरुद्ध पनि मुद्दा दायर भयो ।यसैगरी मेडिकल उपकरण खरिदमा पदाधिकारी र कर्मचारीसँग मिलेमतो गरेर भ्रष्टाचार गरेको आरोपमा व्यवसायीहरू प्रोसिजन मेडिकल प्रालि तथा बायोमेड इन्टरनेसनल प्रालिका प्रोप्राइटर चेतन अग्रवाल र उनका भाइ सर्जिकेम डिस्ट्रिब्युटर्सका प्रोप्राइटर उमेश अग्रवालविरुद्ध पनि अख्तियारले मुद्दा दायर गर्यो । डा दासले ४ करोड ८ लाख ९८ हजार र डा सिन्हाले ३ करोड ७५ लाख ३० हजार भ्रष्टाचार गरेको मुद्दा दायर गरेको थियो ।यसैगरी प्रतिष्ठानमा चाहिने मेडिकल उपकरण खरिदमा मिलेमतो गरेको भन्दै बायोमेड कम्पनीका चेतन अग्रवालले १ करोड ४ लाख १६ हजार र सर्जिकेम डिस्ट्रिब्युटर्सका प्रोप्राइटर उमेश अग्रवालले ६० लाख ३६ हजार रुपैयाँ भ्रष्टाचार गरेको आयोगले जनाएको थियो । आरोपित सबैलाई सोहीअनुसार बिगो मागदाबी गर्दै परेको मुद्दा तामेली मा छ ।"
सुदृढीकरण अभियानमा पूर्वविद्यार्थीहरू,"बीपी कोइराला स्वास्थ्य विज्ञान प्रतिष्ठान सुदृढीकरण अभियानमा ऐक्यबद्धता जनाउन आइपुगेका पूर्वविद्यार्थी (चिकित्सक) हरूले पदाधिकारीका रूपमा राजनीतिक नियुक्ति पाएका दलाल हरूको सञ्जाल तोड्नुपर्ने बताएका छन् । आइतबार भानुचोकमा भएको विरोधसभामा बुटवलबाट आएका पूर्वविद्यार्थी डा अनुप पन्थीले आफ्नो स्वार्थ पूरा गर्नका लागि दलहरुले उपकुलपति नियुक्ति गर्ने चलनलाई तोड्नुपर्ने बताए । उनले भने, राजनीतिक दलालहरूले नियुक्ति दिलाएका उपकुलपतिले दलालकै मात्र सेवा गर्ने र संस्थालाई दुहुनो गाई बनाउने गरेका छन् । पदाधिकारी र राजनीतिक दलालहरूबीचको नेक्सस तोड्नुको विकल्प छैन । पदाधिकारी नियुक्तिमा राजनीतीकरण रोक्न २४ दिनदेखि आन्दोलनरत चिकित्सक, विद्यार्थी, नर्स र कर्मचारीहरूलाई साथ दिन आयोजित र्यालीका सहभागी पूर्वविद्यार्थीहरूले शिक्षा र स्वास्थ्य क्षेत्रको बेथिति अन्त्य हुनुपर्ने बताए । काठमाडौंबाट आएका पूर्वविद्यार्थी डा भूपेन्द्र साहले राजनीतिक नियुक्ति पाएका पदाधिकारीबाट केही आशा गर्न नसकिने बताए । उनले भने, पदाधिकारीहरूले कमाइखाने भाँडो बनाएकाले प्रतिष्ठान सुधार्छन् भनेर आशा गर्नु बेकार छ । उनीहरूले प्रतिष्ठानका चार पदाधिकारीहरू उपकुलपति प्राडा ज्ञानेन्द्र गिरी, रजिस्ट्रार डा मोहनचन्द्र रेग्मी, शिक्षाध्यक्ष प्राडा गुरु खनाल, अस्पताल निर्देशक प्राडा गौरीशंकर साहको बहिर्गमन र विज्ञ टोली तथा आयोगले दिएको सुझावअनुसार नयाँ नेतृत्वको समेत माग गरेका छन् । झापाबाट आएका पूर्वविद्यार्थी डा भूषण भट्टराईले मुलुककै नमुना प्रतिष्ठानलाई भर्ती केन्द्र बनाएकाले बेहाल भएको बताए । जारी आन्दोलनको समर्थन र ऐक्यबद्धता जनाउन पूर्वविद्यार्थी (चिकित्सक) हरू धरान आउने क्रम जारी छ । प्रतिष्ठानको शुद्धीकरण अभियानका लागि चिकित्सक, नर्स, विद्यार्थी र कर्मचारीहरूको संयुक्त संघर्ष समितिले दैनिक र्याली प्रदर्शन गर्दै रिले अनशन पनि जारी राखेको छ । अहिलेका पदाधिकारीहरूले राजीनामा दिनुपर्ने र प्रधानमन्त्रीले बनाएको उच्चस्तरीय वार्ता टोलीसँग मात्र वार्ता हुने बीपी प्रतिष्ठान सुदृढीकरण अभियानका संयोजक डा एसपी रिजालले बताए ।"
दुई सातामै उप्कियो कालोपत्र,"सिन्धुली (कास) दुधौली नगरपालिकाको लखिमाबाट वडा १३ को अरुण ठाकुर दमार जोड्ने कालोपत्रे सडक बाढी र साना पहिरोले क्षतविक्षत बनाएको छ । १३ किलोमिटर लम्बाइको उक्त सडकको बाँदरे खोलादेखि झन्डै चार सय मिटर पत्रपत्र उप्किएर भत्किएको हो ।स्थानीय पूर्वाधार विकास तथा कृषि सडक (डोलिडार) को ग्रामीण सडक सञ्जाल सुधार आयोजनाबाट आउँदो पुस मसान्तसम्म निर्माण सम्पन्न गर्ने गरी ईसीआईकन्काई जेभीले सडकको ठेक्का लिएको थियो । कम्पनीले भ्याटबाहेक २६ करोड ३१ लाखमा ठेक्का लिएको हो । कालोपत्र भएको दुई सातामात्र पुगेको थियो । सडक छियाछिया भएपछि ३६ लाखको हाराहारीमा क्षति भएको निर्माण कम्पनीको अनुमान छ ।सडक निर्माण गर्दा एकतर्फ मात्रै पानी बग्ने नाला हुनु र झोरामा आउने बाढीको निकासका लागि एउटा मात्र ह्युमपाइप हुँदा सडकमा बाढी पसेर क्षति भएको स्थानीयको भनाइ छ । झोरामा ठूलो बाढी आउँछ, निकास हुने एउटा मात्र ह्युमपाइप राखी तारजालीले घेरिएको छ, स्थानीय कर्ण वलले भने, लच्का बनाउनुपर्ने ठाउँमा पाइप जस्तो राखेपछि बाढी सडकमा गएर क्षति गरेको छ । वडाध्यक्ष मिलन सुनुवारले १० वर्षअघिको डीपीआरबाट इस्टिमेट गरी ठेक्का लगाएको र भौगोलिक वातावरणको अध्ययन नै नगरी कालोपत्रे गर्दा क्षति बेहोर्नुपर्ने परेको बताए । स्थानीय स्तरमा छलफल नै नगरी ठेक्का लगाइन्छ, उनले भने, यहाँको मौसम र वातावरण त यहींका स्थानीयलाई थाहा हुन्छ नि ।"
बजेट पास गराउनै सकस,"मुख्यमन्त्रीले जवाफ दिनेप्रदेशसभा सञ्चालनको विषयमा दलहरूवीच सहमति नजुटेपछि वाग्मती प्रदेशसभाको बैठक सोमबार बस्ने भएको छ । विनियोजन विधेयकप्रति असन्तुष्टि व्यक्त गर्दै शनिबार विपक्षी दलहरूले संसद अवरुद्ध गरेका थिए । बैठक सञ्चालन गर्न सभामुख सानुकुमार श्रेष्ठको हेटौंडा१० स्थित सरकारी निवासमा बसेको सर्वदलीय वैठकमा ठोस सहमति नभएपछि प्रदेशसभाको बैठक एक दिन पर सारिएको हो । आइतबार बिहान ११ बजेका लागि बोलाइएको बैठक सूचना टाँसेर दिउँसो ३ बजेका लागि बोलाइएको थियो । ३ बजे हुने भनिएको प्रदेशसभाको बैठक विशेष कारणले गर्दा सोमबार दिनको १ बजे हुने भएको छ, प्रदेश सचिव कृष्णहरि खड्काले भने । विपक्षी दलहरूले उठाएको विषयमा मुख्यमन्त्रीले सदनमा जवाफ दिने भएपछि बैठक बोलाइएको हो, विवेकशील साझा संसदीय दलका नेता रमेश पौड्यालले भने । उनका अनुसार मुख्यमन्त्रीले बैठकमा दिएको जवाफ चित्तबुझ्दो नभएको खण्डमा पुनः सदन अवरुद्ध गरिनेछ ।सभामुखले बोलाएको सर्वदलीय बैठकमा सत्तापक्ष र विपक्षीको अडान यथावत् रहेपछि कुनै पनि सहमति नभएको सांसद पौड्यालले जानकारी दिए ।"
पतकरबाट कम्पोस्ट मल,"(सिन्धुली)  कमलामाई नगरपालिका५ मधुटारमा अध्ययनअनुसन्धान केन्द्रको विकास गर्न कम्पोस्ट मल उत्पादन सुरु गरिएको छ । पहिलो चरणमा जंगलको पातपतकर, सोत्तर, काम नलाग्ने झारबुटालगायत जैविक वस्तु संकलन गरी कम्पोस्ट मल बनाउन थालिएको हो । योसँगै वडामा रहेका २७ वटा टोल विकास संस्थाको समन्वय समितिले भान्साबाट निस्कने कुहिने फोहोर संकलन गरी कम्पोस्ट मल बनाउने नगरपालिकाको योजना छ ।फोहोर तह लगाउने र प्राङ्गारिक मल बनाई विषादीरहित अन्नबाली तथा तरकारी खेतीलाई प्रोत्साहन गर्नु नै मूल उद्देश्य रहेको कम्पोस्टिङ प्रदर्शन एवं उत्पादन केन्द्रका सचिव नवीन श्रेष्ठले बताए । पातपतकर र भान्साबाट निस्कने फोहोर संकलन गरी त्यसबाट रसायनमुक्त मल उत्पादन गर्न लागि परेका छौं, उनले भने, सफलता हात लागेमा अर्गानिक खेतीका लागि वरदान सावित हुनेछ ।कम्पोस्ट मल बनाउन टोल विकास संस्थाका पदाधिकारीहरूलाई तालिम दिइएको छ । जसअनुसार एकएक घनमिटरका ३ खाल्डोमा मेसिनले टुक््रयाइएको पतकर, सोत्तर, भान्साबाट निस्कने फोहोर हाल्नुपर्छ । खाल्डोमा यम भनिने कुहाउने रसायन हालेर एक महिनासम्म छोप्नुपर्छ । बाहिरको हावा छिर्न पाइप राख्नुपर्छ । दुई महिनामा उक्त फोहोर धूलो भएर कम्पोस्ट मल बन्ने स्थानीय भगवती श्रेष्ठले सुनाइन् । उक्त मल प्याकिङ गरेर बिक्री पनि गर्न सकिन्छ । उत्पादनलाई व्यावसायिक बनाउन सके आम्दानीसमेत हुने उनको भनाइ छ ।मधुटारलाई नगरले प्लास्टिकजन्य फोहोर निषेधित क्षेत्र घोषणा गरेकाले बाहिरी जिल्लाबाट हेर्न आउनेका लागि अध्ययनअनुसन्धान केन्द्र बनाउन मल उत्पादन सुरु गरिएको नगरपालिकाको वातावरण शाखाका प्रमुख सागरकुमार ढकालले बताए । गर्मीयाममा जंगलमा झरेका सुकेका पातलाई संकलन गरी कम्पोस्ट मल बनाउँदा आगलागी नियन्त्रणमा समेत सघाउ पुग्ने उनको दाबी छ । यसरी उत्पादित मल बिक्रीका लागि नगरपालिकाले सहजीकरण गर्ने उनले बताए । नगर प्रमुख खड्गबहादुर खत्रीले कमलामाईलाई अर्गानिक उत्पादनको हब बनाउन मल उत्पादन कारखाना सहायक सिद्ध हुने विश्वास व्यक्त गरे । यसको सफलतासँगै अन्य वडामा अझ ठूलो परिमाणमा मल उत्पादन गर्ने कारखाना खोलिनेछ ।"
१३ वटै जिल्लामा शीतभण्डार बन्दै,"हेटौंडा (कास) वाग्मती प्रदेशले प्रदेशका १३ वटै जिल्लामा शीतभण्डार (कोल्ड स्टोर) निर्माण गरिरहेको छ । स्थानीय सहकारी संस्था र निजी कम्पनीसँगको साझेदारीमा शीतभण्डार निर्माण कार्य अगाडि बढाइएको भूमि व्यवस्था, कृषि तथा सहकारी मन्त्रालयले छ । मन्त्रालयका अनुसार अधिकांश शीतभण्डार निर्माणको अन्तिम चरणमा छन् । यसका लागि मन्त्रालय र साझेदार संस्थाहरूसमेतको गरी ९७ करोड ८३ लाख ६३ हजार रुपैयाँ लगानी भएको छ । किसानद्वारा उत्पादित तरकारी र फलफूललाई धेरै दिनसम्म ताजै राख्न शीतभण्डार निर्माण भइरहेको हो ।प्रदेश सरकारले बजेटमा घोषणा गरेको एक जिल्ला, एक शीतभण्डार कार्यक्रमअन्तर्गत मकवानपुरको थाहा नगरपालिकामा पनि शीतभण्डार निर्माण कार्य अन्तिम चरणमा पुगेको छ । प्रदेश सरकारको ७० प्रतिशत र सहकारीको ३० प्रतिशतको लगानीमा निर्माण भइरहेको कोल्ड स्टोर चालु आर्थिक वर्षबाट सञ्चालनमा आउने नगरपालिकाले जनाएको छ । नगरपालिकाको समन्वयमा थाहा३ मा १० रोपनी क्षेत्रफलमा निर्माणाधीन शीतभण्डारको सञ्चालन सहकारीले गर्ने नगरप्रमुख लवशेर विष्टले बताए । ११ करोड ४७ लाख रुपैयाँमा ठेक्का सम्झौता गरी २०७६ कात्तिक ९ बाट केन्द्रको निर्माण थालिएको थियो । १ हजार ७ सय मेट्रिक टन क्षमताको उक्त शीतभण्डार निर्माणका लागि प्रदेश सरकारले ८ करोड ३ लाख र उत्तरी क्षेत्रका २७ वटा सहकारीले ३ करोड ४४ लाख रुपैयाँ लगानी गरेका छन् । उक्त कोल्डस्टोरबाट तरकारीको पकेट क्षेत्रका रूपमा रहेको थाहा, इन्द्रसरोवर र कैलाश गाउँपालिकाका कृषकहरू लाभान्वित हुनेछन् ।शीतभण्डार निर्माण भएपछि उत्तरी क्षेत्रका किसानले बढी मूल्य तिरेर अन्यत्र भण्डारण गर्नुपर्ने समस्याको अन्त्य हुने र कृषकको ठूलो रकमसमेत बचत हुने विष्टको भनाइ छ । जिल्लामा तरकारी उत्पादनमा अग्रणी थाहा नगरपालिकामा योसँगै सानाठूला ४ वटा शीतभण्डार हुने भएका छन् । थाहा६ मा साना किसान कृषि सहकारी संस्थाले ३ वर्षअघिबाट शीतभण्डार सञ्चालन गर्दै आएको छ । नेपाल सरकारको २० लाख र सहकारीको करिब ६० लाख रुपैयाँ लागतमा शीतभण्डार सञ्चालनमा ल्याइएको हो । ५५ टन क्षमताको उक्त शीतभण्डारमा मुख्य गरी आलु राख्ने गरिएको छ । थाहा२ मा निजी क्षेत्रको मैना कृषि सेवा प्रालिले पनि शीतभण्डार सञ्चालन गरेको छ ।"
"आस पश्चिमाको, भर चीनको","(काठमाडौं)  डेनमार्कले दक्षिण एसियाली मुलुक भुटानलाई अक्सफोर्डअस्ट्राजेनेकाले विकास गरेको २ लाख ५० हजार मात्रा खोप सहयोग गर्ने भएको छ । डेनिस सहयोग निकाय डानिडाले भुटानी जनतालाई कोभिड१९ विरुद्धको खोप आवश्यक परेको उल्लेख गर्दै शुक्रबार सहयोग गर्ने निर्णय गरेको हो । डेनमार्कलाई पर्याप्त भएपछि भण्डारण गरेर राखिएको खोपमध्येबाट भुटानलाई दिन लागिएको हो । डेनमार्कसँग नेपालले पनि खोप सहयोग मागेको थियो । तर उसले सोझै दिन चाहेन ।अमेरिकाले शुक्रबार कोभ्याक्समार्फत दक्षिण एसियाकै अर्को मुलुक पाकिस्तानलाई २५ लाख मात्रा मोर्डना खोप उपलब्ध गराएको छ । उक्त खोप इस्लामावादमा पुगिसकेको पाकिस्तानको विदेश मन्त्रालयले जनाएको छ । अमेरिकाले बंगलादेशलाई पनि २५ लाख मात्रा मोर्डना खोप दिएको छ । प्रधानमन्त्री तथा मन्त्रिपरिषद् कार्यालयले जेठ १० मा स्वास्थ्य तथा जनसंख्या मन्त्रालयले अमेरिकाबाट जोन्सन एन्ड जोन्सनको खोप ५० लाख मात्रा खरिद गर्न पत्राचार गरेको जनाएको थियो । यसका लागि नेपाली दूतावासमार्फत अमेरिकी अधिकारीहरूसँग पहल भए पनि सफल हुन सकेको छैन । अर्कोतर्फ राष्ट्रपति विद्यादेवी भण्डारीले जेठ १३ गते अमेरिकी राष्ट्रपति जो बाइडेनलाई खोप सहयोगका लागि पत्र पठाएकी थिइन् ।डेनमार्कले भुटानलाई र अमेरिकाले पाकिस्तान र बंगलादेशलाई खोप दिनुले भने नेपालको कूटनीतिक क्षमता नपुगेको हो कि नेपाललाई पश्चिमी मुलुकहरूले नपत्याएका हुन् भन्ने प्रश्न उठेको छ । पश्चिमा मुलुकहरूले खोप सहयोगका लागि नेपालले गरेको आग्रहलाई बेवास्ता गरेको देखिएको छ । नेपालमा फागुन अन्तिम साता अक्सफोर्डअस्ट्राजेनेकाले विकास गरेको र भारतीय कम्पनी सिरम इन्स्टिच्युटको उत्पादन कोभिसिल्ड खोपको पहिलो मात्रा लगाएका करिब १४ लाख नागरिक दोस्रो मात्रा कुरिरहेका छन् । उनीहरूले अक्सफोर्डअस्ट्राजेनेकाकै खोप लगाउनुपर्छ तर त्यो खोप कहिले आइपुग्छ भन्ने टुंगो छैन । यो समस्याका बीच सरकारले परराष्ट्र मन्त्रालयमार्फत जेठ तेस्रो साता डेनमार्कको कोपनहेगनस्थित नेपाली दूतावासमार्फत त्यहाँको सरकारलाई खोप सहयोगको आग्रह गरेको थियो । युरोपेली युनियन (ईयू) को सदस्य भएका नाताले डेनमार्कले अन्य मुलुकलाई कोभ्याक्समार्फत नै खोप सहयोग गर्ने जनाएको थियो । तर भुटानले सोझै खोप पाउँदै छ ।अमेरिकाका लागि नेपालका पूर्वराजदूत शंकर शर्मा डेनमार्कले भुटानमा वातावरणसँग सम्बन्धित काम गर्दै आएको र त्यहाँको वातावरण संरक्षणसम्बन्धी कामबाट अति नै प्रभावित भएको हुनाले खोप सहयोग गरेको हुन सक्ने ठान्छन् । उनले डेनमार्कले नेपालमा भने कोभिड१९ को संक्रमण दर बढिरहेको बाहेक केही नदेखेकाले सहयोग नगरेको हुन सक्ने बताए । उनले खोप ल्याउन सबैभन्दा महत्त्वपूर्ण र बलियो पक्ष कूटनीतिक लबिइङ नै भएको प्रस्ट पारे ।अमेरिकाबाट बंगलादेशलाई खोप सहयोग आउनुको पछाडि गार्मेन्ट व्यापार कारण रहेको शर्माको भनाइ छ । दुई मुलुकबीच पहिलेदेखि नै गार्मेन्ट व्यापारको विषय धेरै बलियो छ, उनले भने । पाकिस्तानको अमेरिकासँग पहिलेदेखि नै उच्चस्तरीय सम्बन्ध राम्रो रहेकाले अहिले खोप सहयोग आएको शर्माले बताए । खोप ल्याउन हाम्रो पनि केही न केही विषय हुन आवश्यक छ । अहिले लबिइङ नै ठूलो हो, उनले भने, हामीले सम्बन्धित मुलुकलाई यस्तो विषय देखाउनुपर्यो, जसबाट उनीहरू खोप सहयोग गर्न बाध्य बनून् । उदाहरणका लागि नेपालले बेलायती सेनाबाट अवकाश पाएकाहरूले पहिलो मात्रा खोप लगाएर दोस्रो मात्रा लगाउन नपाएको भन्दै बेलायतलाई आग्रह गर्नुपर्ने उनको सुझाव छ । त्यत्तिकै खोप चाहियो भनेर राष्ट्रपतिबाटै पत्र पठाएर आउने सम्भावना हुँदैन, शर्माले भने ।नेपालले बेलायतसँग पनि ५० लाख मात्रा खोप खरिदका लागि सहयोग गर्न पत्र पठाएको थियो । राष्ट्रपति भण्डारीले जेठ १६ गते नै परराष्ट्र मन्त्रालयमार्फत नेपालस्थित बेलायतको दूतावास हुँदै बेलायती महारानी एलिजाबेथ द्वितीयलाई पत्र पठाएकी हुन् । राष्ट्रपति भण्डारीले अग्रसरता लिएयता चीनबाट मात्रै १० लाख मात्रा खोप अनुदानमा आयो । चीनबाटै थप ४० लाख मात्रा खरिद गरेर ल्याउने पक्का भइसकेको छ ।कूटनीतिज्ञ शम्भुराम सिम्खडा खोपको सन्दर्भमा पश्चिमा मुलुकहरूले नेपाललाई प्राथमिकता नदिएको भन्दा पनि नेपालको कूटनीतिक पहुँच र लबिइङ बलियो नभएको ठान्छन् । अहिले खोपको माग बढी छ, उत्पादन कम छ । यस्तो बेला जसले आफ्नो आवश्यकतालाई बढी पुष्टि गर्न सक्छ, उसैले खोप पाउने हो । जसले पहिलेदेखि नै बलियो सम्पर्क राख्न सकेको छ, उसैले प्राप्त गर्न सक्छ, उनले भने । उनका अनुसार उच्च प्राथमिकतामा नपरेपछि कूटनीतिलाई बलियो गरी अघि बढाउनुपर्छ । चीन र भारतजस्ता मुलुकले हामीलाई मन राख्न खोप दिन सक्छन् । तर अहिले भारत आफैं समस्यामा छ । चीनले नेपाललाई खोप सहयोग गरेको छ, उनले भने । नेपालका राजनीतिज्ञहरूको आन्तरिक शक्ति संघर्षमा लागिरहने क्रियाकलापले गर्दा खोप आयातमा असर परेको उनको बुझाइ छ । सिम्खडाले सरकारको विश्वसनीयतालाई ढाकछोप गर्न राष्ट्रपतिबाट खोप आयातका लागि पत्राचार गरिए पनि नेपालले कूटनीतिक विश्वसनीयता गुमाउँदा खोप आउन गाह्रो भएको दाबी गरे ।राष्ट्रपति भण्डारीले भारतका राष्ट्रपति रामनाथ कोबिन्द र रुसका राष्ट्रपति भ्लादिमिर पुटिनलाई खोप सहयोगका लागि जेठमा पत्राचार गरेकी थिइन् । कुनै पनि पत्रको जवाफ आएको छैन ।संकटमा चीनकै भरकोरोना महामारीमा चीनले नेपाललाई पटकपटक स्वास्थ्य सामग्री सहयोग गरेको छ ।भारतले सुरुमा नेपाललाई अनुदानमा १० लाख मात्रा कोभिसिल्ड खोप उपलब्ध गराएको थियो । भारतीय सेनाले नेपाली सेनालाई थप १ लाख मात्रा खोप सहयोग गरेको थियो । त्यसपछि कोभिसिल्डको उत्पादक सिरम इन्स्टिच्युट अफ इन्डियासँग २० लाख मात्रा खरिद गर्ने सम्झौता भइवरी अग्रिम भुक्तानी गरे पनि १० लाख मात्रा भित्रिएको छ । बाँकी १० लाख मात्रा कहिले आउने ठेगान छैन । केपी शर्मा ओली सरकारले खोप खरिदका लागि भारतलाई प्राथमिकता दिएको थियो । चीनले खोप सहयोगका लागि तसंकेत गर्दा पनि ओली सरकारले वास्ता गरेको थिएन । महामारीको दोस्रो लहरले संकटमा परेपछि भारतबाट खोप निर्यातै बन्द भयो । त्यसपछि सरकारले अन्य मुलुकसँग खोप खरिद गर्न अग्रसरता लिएको हो ।चीनका लागि नेपाली राजदूत महेन्द्रबहादुर पाण्डेले गत वैशाख २३ गते चिनियाँ विदेश मन्त्रालय र चिनियाँ खोप तथा स्वास्थ्य सामग्री उत्पादक कम्पनी सिनो फार्मका पदाधिकारीसँग खोप खरिदका विषयमा छलफल गरेका थिए । अन्ततः नेपाल र चीनबीच ३० लाख मात्रा खोप खरिदका लागि सहमति भएको छ । चीनले यसअघि १८ लाख मात्रा खोप अनुदानमा उपलब्ध गराइसकेको छ । नेपालले कोभ्याक्समार्फत ३ लाख ४८ हजार मात्रा खोप सहयोग पाएको थियो । कूटनीतिज्ञ सुन्दरनाथ भट्टराई नेपाललाई संकटमा पर्दा सधैं सहयोग गर्ने मुलुक चीन नै रहेको बताउँछन् । पश्चिमा मुलुकहरूले दिने भनेर हल्ला मात्र बढी हुन्छ, उनले भने ।"
पीर बोकेर परदेश,"सन्जु पौडेल (रूपन्देही), मधु शाही (बाँके) र मनोज पौडेल (कपिलवस्तु)"
धानमा नपुगेको ध्यान,"मुलुकको कुल गार्हस्थ्य उत्पादनमा एक चौथाइभन्दा बढी हिस्सा कृषि क्षेत्रको छ, जसमा प्रमुख बाली धान हो । यसको उत्पादन घट्नुबढ्नुले जनताको जीविकामा मात्र होइन, मुलुकको अर्थतन्त्रको आकारमै फरक पर्छ । तापनि देशको प्रमुख बालीको उत्पादन गुणात्मक रूपमा बढाउन सरकारी तहबाट सार्थक पहल भएको पाइँदैन । बढ्दो चामल आयातलाई प्रतिस्थापन गर्न यहीँ उत्पादन बढाउनेतर्फ ठोस रूपमा सोचेको देखिँदैन । बर्सेनि असार १५ मा मनाइने धान दिवसको सन्दर्भमा सरोकारवालाले थोरै चिन्ता गरे पनि अरू समयमा यो विषय सरकारको प्राथमिकतामा खासै पर्दैन । किसानले समयमै मलबीउ नपाउने समस्या वर्षौंदेखि उस्तै छ । सिँचाइ सुविधा अभावमा अझै कति किसान आकासे पानीमा निर्भर छन् । यस्ता समस्या न्यूनीकरण गरी सरकारले धानको उत्पादन वृद्धिका निम्ति ठोस कदम चाल्न अपरिहार्य छ । यो वर्ष मनसुन समयमै सक्रिय भए पनि असार १५ सम्म २७१२ प्रतिशत मात्रै धान रोपाइँ भएको छ । जेठ अन्तिम साता नै पूर्वबाट प्रवेश गरेको मनसुन देशैभर फैलिए पनि रोपाइँ भने गत वर्षको यही अवधिको भन्दा ८३६ प्रतिशतले कम भएको छ । कृषि विभागका अनुसार गत वर्षको असार १५ सम्म ३५४८ प्रतिशत रोपाइँ भएको थियो । वर्षा याममा मुलुकभर करिब १३ लाख ७१ हजार हेक्टर क्षेत्रफलमा धान रोपिनेमा असार १५ सम्म झन्डै पौने ४ लाख हेक्टरमा मात्रै रोपाइँ भएको छ । सबैभन्दा बढी उत्पादन हुने क्षेत्र तराईमै रोपाइँ कम भएको छ । अवस्था कस्तो छ भने, यसको ठोस कारणबारे पनि सरकार अनभिज्ञजस्तै छ । यसमा धानको ब्याड राख्न ढिलाइ भएलगायतका कारण अनुमान गरिएको छ । उच्च पहाडमा ४८ हजार १ सय ९३ हेक्टरमा धान खेती हुनेमा १६ हजार हेक्टरमा रोपाइँ भएको छ । मध्यपहाडमा ३ लाख ४६ हजार हेक्टरमध्ये १ लाख ७ हजार हेक्टरमा र तराईमा ९ लाख ७७ हजारमध्ये २ लाख ४८ हजार हेक्टरमा धान रोपिसकिएको छ । तराई क्षेत्रको तुलनामा मध्य र उच्च पहाडमा धान रोपाइँ बढी देखिन्छ, तर देशको समग्र उत्पादन बढ्न तराई क्षेत्रमै पर्याप्त रोपाइँ हुन जरुरी छ । यसपालि औसतभन्दा बढी वर्षा हुने अनुमान गरिएको छ । त्यसैले बर्खे धान रोपाइँ पक्कै बढी नै हुनेछ । तर सिँचाइ सुविधा अभावकै कारण समयै रोपाइँ नहुँदा चक्रीय प्रणालीलाई पनि असर पुग्ने तथ्यलाई यहाँ बिर्सन मिल्दैन । मुलुकभर २५३३ प्रतिशत जमिनमा सिँचाइ सुविधा छ, जुन आफैंमा टीठलाग्दो छ । तसर्थ सिँचाइ सुविधा बढाउन सरकारको ठोस प्रयत्न आवश्यक छ । देशभर गरी चैते धान पनि करिब २ लाख हेक्टरमा लगाइन्छ । खाद्य सुरक्षाका लागि चैत धान वरदान हो । तर यो धानलाई अति बेवास्ता गरिएको छ । जबकि, चामल आयातको अवस्था निकै कहालीलाग्दो छ । यो तथ्यलाई मनन गर्दै आत्मनिर्भरताका लागि उत्पादनमा ध्यान दिन अत्यावश्यक छ । धानलाई राष्ट्रिय गौरबको बालीका रूपमा पहिचान गरेर यसको उत्पादकत्व वृद्धिमा लाग्नुको विकल्प छैन । सिँचाइ र समयमै मलबीउको प्रबन्ध मिलाएर चैते धानलाई पनि उत्तिकै प्राथमिकता दिनुपर्छ ।एकातर्फ रासायनिक मल र गुणस्तरीय बीउ अभावमा उत्पादन बढ्न सकेको छैन भने अर्कातर्फ जमिनको उत्पादकत्व पनि घटिरहेको छ । धानको उत्पादन र उत्पादकत्व बढाउन मल, बीउ, बाली संरक्षण, कृषि यन्त्रको पाटोतर्फ सरकारले उचित चासो दिएको देखिँदैन, यसमा सबै किसानको आफ्नो मात्र क्षमताले धान्दैन । किसानहरूलाई वैज्ञानिक तरिकाले धानको बीउ छान्नेदेखिकै जानकारी आवश्यक पर्छ । बीउ उचित लगाएमा रोग लाग्ने सम्भावना कम हुन्छ, जसले १० देखि १५ प्रतिशतले धान उत्पादन बढ्छ । मलको हाहाकार त सधैंको समस्या भैहाल्यो । अर्कोतर्फ, धान बालीमा रासायनिक र अर्गानिक दुवै मल मिलाएर हाल्नुपर्छ । असन्तुलित प्रयोग हुँदा बाली राम्रो हुँदैन, यसबारे पनि किसानहरूलाई सचेत तुल्याउनुपर्ने आवश्यकता देखिन्छ । धानबालीमा दिइने अनुदानलाई सदुपयोग गर्ने र यसलाई प्रभावकारी बनाउने उपाय सोच्नेतर्फ पनि सरकारले ध्यान दिनुपर्छ । यस्तै, रैथाने धानको जगेर्ना र तिनको ब्रान्डिङ बारे पनि सोच्नुपर्छ । बजारदेखि न्यूनमत समर्थन मूल्यको प्रत्याभूति पनि हुनुपर्छ । मुख्य कुरा त, आधारभूत कृषि सामग्री जुटाउन किसानले बर्सेनि उस्तै हैरानी बेहोर्नुपर्यो भने आत्मनिर्भर अर्थतन्त्रका लागि उन्नत कृषि फगत एक सपना मात्रै हुनेछ । त्यसैले कृषिमा ध्यान दिऔं, र धानबारे सोचौं ।"
दोसाँधमा नेपाल पक्ष,"आफ्नै पार्टीका २३ सांसदको हस्ताक्षरका कारण सत्ता डगमगाएपछि यतिबेला प्रधानमन्त्री खड्गप्रसाद ओली रातदिन हस्ताक्षर फिर्ताको याचना गरिरहेका छन् । उता आफैंले अनैतिक पात्र करार गरेको ओलीलाई साथ दिने कि बहिष्कार गर्ने भन्ने दोसाँधमा माधव नेपाल समूह परेको छ । अदालतमा प्रतिनिधिसभा विघटनको मुद्दा दर्ता गर्दा वैकल्पिक सरकारका लागि बहुमत पुर्याउन गरिएको हस्ताक्षर नेपाल समूहले फिर्ता लिनु आफैंले आफैंमाथि विश्वास नगर्नु हो । हस्ताक्षर फिर्ता लिएमा नैतिक राजनीति गर्ने बाटो बन्द हुनेछ । नेकपा एमालेको सत्ताधारी समूहले भने नेपाल पक्षलाई जसरी पनि हस्ताक्षर फिर्ता लिनैपर्छ भनेर अल्टिमेटम दिएको छ । नेपाल समूहका अधिकांश नेताले संविधान जोगाउन वैकल्पिक सरकार बनाउनुपरेको भनिरहेका छन् । अहिले सबैका आँखा नेपाल पक्षका सांसदतिर सोझिएको छ । प्रतिनिधिसभा विघटनको मुद्दालाई कमजोर पार्न ओली पक्षले हरसम्भव प्रयास गरिरहेको छ । ओलीले सत्ता जोगाउन केकेसम्म गरेनन् ? सुरुमा देउवालाई फकाउन बूढानीलकण्ठ गए, त्यसपछि माधव नेपालसँग चपली हाइटमा भलाकुसारी गरे । अनि महन्थ ठाकुरलगायत मधेसी नेताहरूलाई सरकारमा ल्याए । आफू र राष्ट्रपति दुवैको बदनाम हुने गरी ती पदको चरम दुरुपयोग गरे । अनि केही सीप नलागेपछि अहिले नेपाल पक्षका सांसदहरूलाई हस्ताक्षर फिर्ता लिन निर्देशन दिइरहेका छन् ताकि आफ्नो सत्ताले निरन्तरता पाइराखोस् । ओलीले संवैधानिक व्यवस्था र मर्मविपरीतका कार्य गरिरहेका छन् भन्ने संविधान पढ्न सक्ने जो कोही नागरिकलाई थाहा छ । अदालतलाई थाहा नहुने कुरै भएन । यसअघि प्रतिनिधिसभा विघटन गर्दा सर्वोच्चले संविधानको व्याख्या गरिदिएको थियो । सरकार बनाउने विकल्प हुँदाहुँदै प्रतिनिधिसभा विघटन गरेर ओलीले असंवैधानिक काम गरे । अहिले सरकार जोगाउन नेपाल पक्षलाई धम्क्याइरहेका छन् । नेपाल पक्षको परीक्षाको घडी हो यो । गोपाल देवकोटा, गौरीनगर, कामनपा७"
निगमको अधोगति,"निगममा अयोग्यलाई जिम्मेवारी, उडानमा अनियमितता समाचारले निराश बनायो । नेपाल वायुसेवा निगमको आर्थिक अनियमितताका खबर पटकपटक आइरहन्छन्, यो विषय कुनै नौलो होइन । समाचारअनुसार योग्यता नपुगेका निगमका विमान चालकलाई अपरेसन डाइरेक्टर नियुक्ति, कानुनविपरीत अपरेसन डाइरेक्टरको योग्यता निर्धारणसम्बन्धी मापदण्ड संशोधन, विदेशी विमान चालकले तिर्नुपर्ने आयकरबापतको रकम गैरकानुनी रूपमा छुट दिई निगमबाटै भुक्तानी, विमान चालक अभ्यासका लागि बढी कबोल गर्ने विदेशी कम्पनी छनोट, चालकलाई मासिक दिइने उडान अवसरमा विभेदलगायत थुप्रै अनियमितता निगमभित्र भएको छ । यसअघि पनि निगमले ऋण काढेरै कमजोर र नेपालमा काम नदिने चिनियाँ जहाज किनेको थियो त्यो पनि गन्तव्य र सेवा योजनाबिना । यसो हुनुमा व्यवस्थापन पक्ष भ्रष्टाचारमा लिप्त हुनुलाई मुख्य कारण मानिन्छ । त्यहाँका कर्मचारीकै कारण निगमको आम्दानी बढेन । पहिले निगमको आन्तरिकतर्फ उडान कभरेज मुलुकभरि राम्रो थियो, समयमै उडान भर्थ्यो, बिनाकारण उडान रद्द हुँदैनथ्यो, यात्रीको विश्वास पनि बढेको थियो । प्रायः यात्रुको रोजाइमा निगमकै उडान पर्थ्यो । अहिले भने निगमले आन्तरिक र अन्तर्राष्ट्रिय गन्तव्य घटाएको छ, समयमै उडान भर्दैन अनि सिट खाली भए पनि टिकट दिन आनाकानी गर्छ । यस्ता कारणले निगमको दुरवस्था भएको हो । केही वर्षअघि सुरु भएको नेपालकै बुद्ध एयरको प्रगति लोभलाग्दो छ । यसको तुलनामा निगम स्रोतसाधनको हिसाबमा निकै माथि छ, तैपनि सोचेअनुरूप काम किन भइरहेको छैन ? ऋण काढेर अनावश्यक दुइटा वाइडबडी खरिदमा भएको अनियमितताको गुनासो यसअघि सार्वजनिक लेखा समितिसम्म नभएको होइन । तर, छानबिन गराउनुको साटो प्रधानमन्त्रीले उल्टै भ्रष्टाचार भएकै छैन भनेर ठोकुवा गरे । कर्मचारीहरूले निगमको कमाइ बढाउनुको सट्टा आफ्नै कमाइ खाने भाँडो बनाए । योग्य व्यक्तिभन्दा भनसुनको भरमा नियुक्ति दिइने चलनले गर्दा सक्षम व्यवस्थापक निगममा आउनै पाएनन् । मृतप्रायः निगमलाई ब्युँताउने हो भने, लोकसेवा आयोगबाट सक्षम व्यक्ति छनोट गरी निगमको महाप्रबन्धक पदमा नियुक्त गर्नुपर्छ । साथै निगमलाई निजी कम्पनीमा रूपान्तरण गर्ने, चिनियाँ जहाज लिलाम गर्ने, प्रभावकारी छानबिन गरी भ्रष्टाचारबाट यसअघि कुम्ल्याइएको रकम असुलउपर गर्ने, विद्यमान गन्तव्यमा नियमित उडान भरेर यात्रीको विश्वास जित्ने र अनावश्यक कर्मचारी हटाउनेजस्ता कडा कदम नचाली निगमको अनियमितता हट्दैन । गंगाराज अर्याल, पाणिनि८, अर्घाखाँची"
सडकको बिजोग,"बाढीपहिरोले जताततै सडक क्षतविक्षत समाचारले हाम्रो यथार्थलाई उजागर गरेको छ । मनसुन सुरु हुनेबित्तिकै ग्रामीण सडक मात्र होइन, राजमार्ग नै बाढीपहिरोका कारण अवरुद्ध हुन्छ । यसो हुनुको एउटा कारण सडक तथा राजमार्गको स्तरोन्नति नहुनु हो, अर्को हो डोजरे विकास । सडक बनाउनुलाई विकास ठान्ने हाम्रो मानसिकताका कारण जताततै डोजरैडोजर लगाइएको छ । तल राजमार्ग छ, त्यसको माथिपट्टि अर्को सानो राजमार्ग चाहिएको छ गाउँलेहरूलाई । सबैलाई आफ्नो आँगनसम्मै बाटो पुर्याउनुपरेको छ । यसले गर्दा राजमार्ग प्रयोग गर्ने यात्रीहरूले पहाडै खसेर पुरिदिन्छ कि भन्ने डरमा यात्रा गर्नुपरिरहेको छ । स्थानीयदेखि संघीय सरकारसम्मलाई डोजर लगाए मात्र जनताले आफ्नो काम देख्छन् भन्ने भ्रम छ । खानेपानी, विद्यालय, स्वास्थ्य चौकीका बजेट सबै बाटोमै खन्याइएको छ । यसरी एकै क्षेत्रमा पैसा खन्याउँदा गाउँठाउँको हरेक क्षेत्रको विकास समान रूपमा हुन सकेको छैन । हाम्रोमा गाउँको आवश्यकताअनुरूप योजना तथा कार्यक्रमहरू खासै बन्दैनन् । दुईचार जना भेला भएर गाउँको प्राथमिकता निर्धारण गरिदिन्छन् । यो प्रवृत्ति जसरी पनि हट्नुपर्छ । यदि सडक नै बनाउनु छ भने पनि पर्याप्त अध्ययन र सर्भे गरिनुपर्छ । जता मन लाग्यो त्यतै पहाड खोतल्दा, विकास होइन विनाश नै हुने हो । गाउँगाउँमा खानिएका सडकहरू बर्खामा सवारीसाधन चलाउनै नमिल्ने गरी हिलाम्य हुन्छन् । आफूलाई चाहिने जति सडक खनेर त्यसको स्तरोन्नति गर्न सके यस्तो समस्या आउँदैन थियो । बजेटको पनि सदुपयोग हुने थियो । अनि सडकवरिपरि पानीको निकासका लागि पक्की कुलो बनाइदिए, बर्खामा सडक बिग्रँदैन थियो । पहिरो गइरहने ठाउँका सडक तथा राजमार्गलाई कसरी बर्खामा सुरक्षित गर्ने भन्ने योजना बनाउन सरकारले विशेष पहल गनैपर्छ । नारायण गौतम, माछापोखरी, काठमाडौं"
न्यायाधीशहरूप्रतिको उदारता अव्यावहारिक,"महामारीका बेला न्यायाधीशहरूलाई गाडी किन्न ८१ करोड समाचारले दुनियाँ जाए भाँड में, हमें क्या पडी भन्ने हिन्दी कहावत सम्झाएको छ । कोभिडको सन्त्रासका साथै पटकपटकको लकडाउन र निषेधाज्ञाले जनता कामविहीन भएर दुई छाक टार्न नसकी भोकभोकै बस्नुपरेको र घरभाडा तिर्न नसकेर छट्पटिनुपरेका बेला न्यायाधीशहरूले सोख र विलासिताका लागि ८१ करोड मागेको समाचार पढ्नुपर्दा जनता दुःखी भएका छन् । सरकार अप्ठ्यारोमा परेको बेला र राजनीतिक अस्थिरताको समयमा अदालत, सेना, प्रहरी, प्रशासनका साथै व्यवसायीहरूले समेत नाजायज फाइदा उठाउँदै आइरहेका छन् । यस्तो विषम परिस्थितिमा सरकारलाई खोप ल्याउन र अन्य आवश्यक कार्यका लागि पैसा अभाव भैरहेको बखत न्यायाधीशहरूले मौकाको फाइदा उठाएर आफ्नो लाभका लागि राज्यको ढुकुटीमा लालच देखाउनुले जनतालाई लाजमर्नु बनाएको छ । कुनचैं न्यायाधीशसँग गाडी हुँदैन र राज्यले दिनुपर्ने ? लाखौं तलबभत्ताका साथै सत्ता र शक्तिको आडमा विभिन्न माध्यमबाट मनग्य सम्पत्ति जोडे पनि जहिल्यै दरिद्र मानसिकताका महामहिमहरूले दैनिक ८१० घण्टा काम गरेर मुस्किलले २४ सय कमाउनेहरूको दैनिकीको कल्पनासम्म गरेका छन् ? सरकारले खोपका लागि अनुदान खोजिरहेको छ, बाढीपहिरोको मारमा परेका र कोरोनाले थला पारेका आमनागरिकलाई कुनै सहयोग गर्न सकिरहेको छैन । तर, न्यायाधीशहरूका लागि यति ठूलो उदारता अपाच्य, अव्यावहारिक र गैरजिम्मेवारपूर्ण छ । विभिन्न समयमा विवादमा आइरहने केही न्यायाधीश दोषीलाई सजाय दिई अन्यायमा परेकाहरूलाई न्याय दिलाउनेभन्दा न्यायालयलाई नै दूषित र विवादित बनाउन तल्लीन हुने गरेका छन् । न्यायालय नागरिकको अन्तिम आशाको केन्द्र भए पनि यसको विश्वसनीयता र पारदर्शिताप्रति गम्भीर प्रश्न र आशंका उब्जिन थालेको छ । यस्तो भयावह अवस्थामा राज्य आफैं आर्थिक संकटबाट गुज्रिरहेको र जनता ५ सय, १ हजार रुपैयाँ नपाएर तड्पिरहेको बेला न्यायाधीशहरूलाई नयाँ मोडलका लक्जरियस गाडी खरिद गर्न र खुसी पार्न ८१ करोड निकासा गर्नु अनुचित छ । कविशिरोमणि लेखनाथ पौड्यालले भनेझैं कसैले पनि म खाऊँ, मै लाऊँ सुखसयल वा मोज म गरूँ, म हाँसूँ मै नाचूँ अरू सब मरून् दुर्बलहरू गर्नु भएन । अभावमा परेका जनता आँसुको धारा बगारहेको यस्तो दुःखद घडीमा फजुल खर्च गरेर सरकार उल्टो बाटो कुदिरहेको छ । रोशन भट्टराई, इनरूवा३, सुनसरी"
एउटा पार्टीको सय वर्ष,"चिनियाँ कम्युनिस्ट पार्टी (सीपीसी) का कडा आलोचक मानिने चिनियाँ मूलका अमेरिकी प्राध्यापक मिन्सिन फेईले हाल सालैको आफ्नो एउटा लेख एवं प्रवचनमा मानिस सय वर्ष लागेपछि मृत्युको मुखतर्फै धकेलिएजस्तै सय वर्षको राजनीतिक पार्टी पनि अवसानतर्फ लाग्ने धारणा राखेका थिए । तर स्थापनाको सयौं वार्षिकोत्सव मनाइरहेको सीपीसी भने विभिन्न चुनौतीका बाबजुद झनै आत्मविश्वासी, तन्दुरुस्त, स्पष्ट वैज्ञानिक दृष्टिकोण र आन्तरिक रूपमा थप एकताबद्ध हुन पुग्दा चिनियाँ नेताहरू दंग छन् भने, पश्चिमा शक्तिहरू भिन्न विचारधारा र फरक सभ्यताको भयानक ओजबाट सशंकित भएका छन् । सीपीसीले शतवार्षिकी मनाइरहँदा रोग र अभावले ग्रस्त विश्वलाई स्पष्ट दृष्टिकोण, राजनीतिक दूरदर्शिता, अनुशासन र कडा मिहिनेत हुन सकेमा जस्तै भयानक अप्ठ्याराहरूलाई पनि चिर्दै सम्पन्नता हासिल गर्न सकिन्छ भन्ने व्यावहारिक सन्देश दिएको छ । वर्तमान चीनमा अझै अनेक चुनौती छन्, तर महत्त्वपूर्ण कुरा, ती चुनौती पार गर्न सकिन्छ भन्ने उच्च आत्मविश्वास र आधार नेतृत्वसँग छ । छिन वंशदेखि दोस्रो विश्वयुद्धसम्म अनेक बाह्य आक्रमण बेहोरेको चीनले यतिखेर आएर ओजपूर्ण शक्तिका साथ भन्न थालेको छ चिनियाँ जनतालाई अब कसैले दबाउन सक्नेछैन अनि चीनको इच्छाशक्ति र सामर्थ्यलाई कसैले बेवास्ता नगरे हुन्छ । गत महिना प्रकाशित सीपीसीको श्वेतपत्रमा मार्क्सवादसँगै चीनको संस्कृति, इतिहास, मुलुकको अवस्था र वर्तमानको यथार्थका आधारमा पार्टीले जनताका पक्षमा निर्णय लिने गरेको थप स्पष्ट पारिएको छ । यसै अवस्थालाई नै चिनियाँ नेताहरूले चिनियाँ विशेषतासहितको समाजवाद वा चिनियाँ माटो सुहाउँदो मार्क्सवादी प्रयोग भन्दै आएका छन् । कम्युनिस्ट विचारधारा अँगालेका चिनियाँ नेताहरू व्यक्तिगत सम्पत्ति राख्दैनन् र कुनै पनि वैचारिक प्रयोग चिनियाँ माटोविपरीत भएमा त्यसलाई हुबहु स्वीकार पनि गर्दैनन् । नेपालका कम्युनिस्टहरूको नैतिक पतनको खास कारण नै पैसाका लागि जस्तै दुष्कर्म पनि गर्न तयार हुनु र नेपाली माटो एवं संस्कृति सुहाउँदो प्रयोगबाट पूरै स्खलन हुनु हो । त्यसैले नेपालमा कम्युनिस्टहरूप्रति चरम आक्रोश बढिरहँदा, हार्वर्ड युनिभर्सिटीअन्तर्गतको एउटा थिंक ट्यांकले गरेको सर्भेमा, चिनियाँ कम्युनिस्ट पार्टीप्रति ९३ प्रतिशत चिनियाँ जनताको सन्तुष्टि रहेको देखिएको छ । चीनको थियानचिन विश्वविद्यालयको स्कुल अफ मार्क्सवादका डिन प्राध्यापक छोन यीका अनुसार, सीपीसीले आर्थिक रूपमा पश्चिमाभन्दा फरक चीनका लागि उपयुक्त मोडल अपनाएका कारण यो ऐतिहासिक उपलब्धि हासिल भएको हो । चीनको मोडल अरूका लागि उपयुक्त हुन सक्छ भन्न त सकिँदैन तर चीनको प्रयोग र अनुभवबाट निश्चित रूपमा धेरै जानकारी हुन्छ भन्ने प्राध्यापक यीको टिप्पणी छ । सन् १९८७ मा सम्पन्न सीपीसीको तेह्रौं नेसनल कंग्रेसले तीन तहको विकास रणनीति प्रस्ताव गरेको थियो, जसमा पहिलो सन् १९९० सम्म विद्यमान ग्रस नेसनल प्रोडक्ट (जीएनपी) लाई दोब्बर गर्ने, त्यस्तै शताब्दीको अन्त्यसम्म पुनः दोब्बर गर्ने र अन्तिममा एक्काइसौं शताब्दीको मध्यसम्म प्रतिव्यक्ति जीएनपीलाई आधारभूत रूपमा विकसित मुलुकको अवस्थामा पुर्याउने लक्ष्य थिए । त्यस्तै, चीनबारे विश्लेषण हुँदा धेरै चर्चा हुने गरेको दुई शताब्दी लक्ष्यअनुसार पहिलो शताब्दी लक्ष्य आधारभूत रूपमा समृद्ध समाज निर्माण गर्ने सपना पूरा भएको चिनियाँ राष्ट्रपतिले औपचारिक घोषणा गरेका छन्, साथै दोस्रो शताब्दी लक्ष्य सन् २०४९ सम्म पूरा हुने चिनियाँ नेतृत्वले अठोट लिएको छ । चिनियाँ एवं विदेशी अध्येताहरूले समेत चीनका सन्दर्भमा पटकपटक उल्लेख गर्ने आधरभूत रूपमा समृद्ध समाज अर्थात् चिनियाँ भाषामा सियाओखाङ को अवधारणा २,५०० वर्षअगाडिको एउटा कविताबाट लिइएको हो । यसको खास चिनियाँ अर्थ हुन्छ शान्तिपूर्ण र सुखी जीवन । चीन अहिले यही बाटामा छ । सीपीसी नेतृत्वले आधुनिक चीनको निर्माणका निम्ति विभिन्न प्रयोग गर्ने क्रममा कठिन चुनौतीहरूको सामना नगरेको होइन । ग्रेट लिप फरवार्ड को असफलता, सन् १९५० को दशकका भयानक प्राकृतिक विपत्तिहरू, सोभियत युनियन र भियतनामसँगको युद्ध, विध्वंसकारी सांस्कृतिक क्रान्ति जसबाट नेता तङ सियाओफिङ स्वयं प्रताडित हुनुपरेको थियो । यीलगायतका कठिन अवस्थाबाट गुज्रिँदै र पाठ सिक्दै चीनले सन् १९७८ मा सम्पन्न सीपीसीको एघारौं केन्द्रीय समितिको तेस्रो बैठकबाट सुधार र खुलापन को वैज्ञानिक योजना अख्तियार गर्दै आर्थिक निर्माण अभियानको वर्तमान अवस्थाको यात्रा तय गरेको थियो । यो अभियान सीपीसी नेतृत्वले भनेअनुसार चिनियाँ विशेषतासहितको विकास मोडल हुन पुग्दा चालीस वर्षभित्र चीन दोस्रो अर्थतन्त्र मात्र बनेन, बाह्य लगानी भित्र्याउनेमा पहिलो, क्रयशक्ति समताका आधारमा पहिलो र धेरै देशसँग पहिलो निर्यातकर्तासमेत बन्यो । विभिन्न अन्तर्राष्ट्रिय वित्तीय संस्थाहरूले सन् २०२८ सम्म चीन पहिलो अर्थतन्त्र बन्न सक्ने प्रक्षेपण गरेका छन् । आर्थिक सुधार सुरु गर्दाताका सन् १९८० मा चीनको कुल गार्हस्थ्य उत्पादन (जीडीपी) जम्मा १९१ अर्ब डलर थियो भने प्रतिव्यक्ति आम्दानी जम्मा १९५ डलर । यो भनेको विश्वकै गरिब मुलुकमध्येको एक भएको अवस्था थियो । तर चालीस वर्षपछि सन् २०१९ को तथ्यांकअनुसार, जीडीपी १४ दशलमलव ३ ट्रिलिएन डलर पुग्यो भने प्रतिव्यक्ति आम्दानी १० हजार २ सय ६१ डलर । पेकिङ विश्वविद्यालयका अर्थशास्त्रका प्राध्यापक काओ हफिङको भनाइमा, मुख्य कुरा के हो भने चिनियाँ जनताले यतिखेर जस्तो जीवनस्तर जिउन सकेका छन्, यो आजभन्दा चालीस वर्षअगाडि कल्पनासम्म गर्न सकिँदैनथ्यो ।विश्वकै पहिलो जनसंख्या चीनमा अझै विविध चुनौती कायमै छन् । आर्थिक असमानता, सहर र गाउँबीचको गहिरो खाडल, सबैका लागि उचित शिक्षा र स्वास्थ्य, वातावरणका मुद्दाहरू चिनियाँ नेताहरूका लागि अद्यापि टाउकोदुखाइका विषय हुन् । वासिङ्टन क्बाटर्ली मा प्रकाशित लेखमा स्कट रोजेली र म्याथ्यु बोसवेलले आर्थिक असमानता र धनीगरिबबीचको खाडल पुर्न नसके चीनले विषम अवस्थाको सामना गर्नुपर्ने र चीन उच्च आयस्रोत भएका मुलुकहरूको सूचीमा अट्न नसक्ने चेतावनी दिएका छन् । मिडिल इन्कम ट्र्याप बाट जोगिन चीनले सुविचारित मोर्चा कस्नुपर्ने अर्थशास्त्रीहरूको सुझाव छ । आधुनिक चीनमा धनी र गरिबबीच बढ्दो खाडल, सहर र गाउँबीचको व्यापक असमानतालाई चिनियाँ राष्ट्रपतिले पटकपटक उल्लेख गर्दै यो अवस्था सम्बोधन गर्न नसके पार्टीले भविष्यमा भयानक अवस्था सामना गर्नुपर्नेतर्फ सचेत गराउँदै आएका छन् । पार्टी नेतृत्वमा आएपछिको पहिलो बैठकमा महासचिव सीले भ्रष्टाचार, जनतासँग कार्यकर्ताको दूरी, भद्दा औपचारिकतावाद र प्रशासनतन्त्रजस्ता संगीन विषयमा कडा कदम चाल्न सकिए मात्र पार्टी खास रूपमा सुदृढ हुने र जनविश्वास उच्च हुने बताएका थिए । नेता सी सत्तामा आएपछि भ्रष्टाचारविरुद्ध चालिएको देशव्यापी कडा कदम र जनतासँग कार्यकताको निकटतम साक्षात्कारले पनि उनीप्रति चीनमा लोकप्रियता बढेको यस पंक्तिकारले धेरै चिनियाँबाट सुन्दै आएको छ । स्थापनाका केही वर्ष अलि कमजोर र दिशाहीनजस्तो भएको सीपीसीले सन् १९३५ को चुन्ही सम्मेलनबाट माओ सैन्य प्रमुखका रूपमा आएपछि तीव्रता लिएको थियो । सन् १९४९ पछि माओले समाजवादको विकासका लागि भन्दै विभिन्न प्रयोग गरे पनि यथोचित उपलब्धि हासिल गर्न सकेका थिएनन् । तर पनि माओ चीनले अमेरिकालाई एक दिन पक्कै उछिन्छ भन्नेमा विश्वस्त थिए र आफ्ना कमरेडहरूलाई बारम्बार यो कुरा भनिरहन्थे पनि । माओको मृत्युपश्चात् दोस्रो पुस्ताले पहिलेका उपलब्धिहरू अंगीकार गर्दै र विगतमा भएका गल्तीहरू सच्याउँदै नयाँ गन्तव्य तय गरेको थियो । सन् १९८१ मा सम्पन्न सीपीसीको एघारौं केन्द्रीय समितिको छैटौं बैठकले एउटा प्रस्ताव पारित गर्दै विध्वंसात्मक सांस्कृतिक क्रान्ति र यसको आदर्शलाई अस्वीकार गर्यो, साथै पार्टीको वैचारिक एवं सांगठनिक विकासका लागि माओ विचारधारालाई मार्गदर्शक सिद्धान्तका लागि अनुसरण गर्ने निर्णय पनि गर्यो । त्यो समयमा सबैसँग अत्यन्त नरम र विनम्रतापूर्वक प्रस्तुत हुने नेता तङले छोटो समयमै अन्तर्राष्ट्रिय समर्थन र साथ जुटाएका थिए । नेपाली कम्युनिस्टहरू पदमा पुगिसकेपछि जनता बिर्सिन्छन्, लोभीपापी केही कार्यकर्ता र बिचौलियाव्यापारी भए पुग्छ उनीहरूलाई । तर चीनमा यस पंक्तिकारले देखेको यथार्थ के छ भने, जनता र पार्टीबीचको सम्बन्धलाई नङ र मासुको जसरी लिइन्छ, हर पल जनताको समस्या र आवश्यकता के छ, त्यसमा पार्टीका कार्यकर्ताहरू लागिरहन्छन् । चीनमा कोभिड१९ नियन्त्रणमा प्राप्त सफलतामा पार्टीका कार्यकर्ताहरूको अनवरत जनसेवा र कठोर योगदानलाई पनि उत्तिकै महत्त्व दिइन्छ । सीपीसीका कार्यकर्ताहरू भन्छन् हामीलाई दैनिक स्थानीय नेताहरूबाट जनताको काममा खट्न निर्देशन आइरहेको हुन्छ र हरपल जनकेन्द्रित भएर हामी कार्यक्षेत्रमा खटेका हुन्छौं ।तीव्र विकासका कारण यति बेला चीन विश्वचर्चामा छ । यद्यपि चीनवारे अझै पनि पश्चिमा जगत् भ्रममा छ भन्छन् प्राध्यापकहरू राना मित्तर र इल्सवेथ जोन्सन । पश्चिमले उदार अर्थतन्त्र र लोकतन्त्र एकै सिक्काका दुई पाटा हुन्, लोकतन्त्रबाहेक अन्य राजनीतिक प्रणालीहरू जनअनुमोदित हुन सक्दैनन् र आधुनिक चीनका जनताले पश्चिमाको जस्तै रहनसहन, तौरतरिका र पद्धति अनुसरण गर्नेछन् भन्ने चरम भ्रममा रहिरहँदा चीनलाई खास रूपमा बुझेर गतिलोसँग डिल गर्ने मौका गुमाएको प्राध्यापकद्वयको निष्कर्ष छ । वास्तवमा चीनले सबैजसो समृद्ध मुलुकहरूबाट सिकेर आफ्नो माटो सुहाउँदो प्रयोग गरेको हो । अरू त के कुरा, बुद्ध धर्मबारे चीनमा भइरहेको अभ्याससमेत अरूको भन्दा भिन्न छ भन्छन् चिनियाँहरू । कम बोलेर अरूलाई कुराकानीको विषयवस्तु दिइरहने र धेरै कुराको जानकारी लिने चिनियाँ तरिकाबाट यो पंक्तिकार पनि चकित हुँदै आएको छ । चिनियाँको यो तरिका नबुझेका कतिपय विदेशी विज्ञहरूले चिनियाँहरूलाई पढाएर आएँ भन्दै अहंकार देखाएको यो पंक्तिकारले धेरै पटक देखेको छ । चीनभित्र पनि यति बेला पूर्व अगाडि बढिरहेको छ भन्ने लगभग साझा अवधारणा पाइन्छ । पूर्व भनेर मुख्यतः चीनको समृद्धि र यसको रफ्तारलाई नै इंगित गर्न खोजिएको हो । साँच्चिकै यतिखेर विश्वको समय चीनको पक्षमा देखिन्छ । जस्तै चुनौतीका बीच पनि चीन अबका केही दशक अगाडि नै बढिरहनेछ । कुनै बेला नेता तङले प्रान्तीय नेताहरूलाई प्रोत्साहन गर्दै भन्थे अब पछाडि पर्नेले इतिहासको चुटाइ भेट्छÙ अब पनि विज्ञान, प्रविधि र आधुनिक शिक्षालाई अनुसरण गर्नुको अर्को विकल्प छैन । यो बाटामा चीन हिँडेको पनि देखिन्छ । पार्टी महासचिव सीले आफ्ना कार्यकर्ताहरूलाई हरपल जनतासँग नजिक रहेर काम गर्न निर्देशन दिइरहेका छन् । चीनमा बसेर सीपीसी स्थापनाको शतवार्षिकी नियालिरहँदा यो पार्टीमा व्याप्त उत्कट ऊर्जा, आत्मविश्वास, सामाजिक चेत, वैज्ञानिक दृष्टिकोण र कठोर मिहिनेत गरेर काम फत्ते गर्न सक्ने जबर्जस्त सामर्थ्य देखेर यो पार्टी अझै पनि जवान नै छ कि भन्ने भान पर्छ । पक्कै पनि यसको तन र मनमा शंका गर्नुपर्ने ठाउँ छैन । काम गरेर देखाउने सीपीसीका नेताहरूबाट गफ गरेर जनता बेवकुफ बनाउने नेपालका कम्युनिस्ट नेताहरूले धेरै कुरा सिक्न सक्छन् । आर्थिकसामाजिक गहन रूपान्तरणका लागि चिनियाँ नेताहरूले जस्तै मिहिनेत गर्न नेपालमा पनि नसकिने होइन । यसका लागि त्याग, समर्पण, स्वच्छता र व्यावहारिक तथा वैज्ञानिक दृष्टिकोणचाहिँ निश्चित रूपमा आवश्यक पर्छ । शर्मा चीनको सिचुवान प्रान्तस्थित लसान नर्मल विश्वविद्यालयका सहप्राध्यापक र सेन्टर फर ट्रान्स हिमालय स्टडिजका सिनियर रिसर्च फेलो हुन् ।"
सर्वसाधारणको महामारी अनुभव,"एक दृष्टिकोणमा हाम्रो देशको आर्थिक कथा निरन्तरको अपेक्षा र विस्मातको कथा हो । धेरै पटक केही हुन लागेको हो कि जस्तो हुन्छ अनि अनपेक्षित मोडले त्यो आशालाई भत्काइदिन्छ र गरिबीको खाल्डोबाट घस्रिँदै माथि निस्कन लागेका कैयौं सर्वसाधारणलाई फेरि तल तान्छ । यही लामो कथाको अर्को भागका रूपमा तीन वर्ष लगालग ६ प्रतिशतभन्दा बढीको वृद्धिदरपछि आएको यो महामारीको अनुभवलाई लिन सकिन्छ । सर्वसाधारणको आकांक्षा रोजगारी र विकासको हुन्छ । विकासको परिभाषा फरकफरक हुन सक्ला, तर सडक र खानेपानी नेपालीहरूको आकांक्षाको सूचीमा सबैभन्दा माथि छ । सडक जेनतेन गाउँहरूमा पुग्दै गर्दा रोजगारीको कथा भने निकै गुजुल्टिएको छ । धेरै सर्वसाधारणका लागि मर्यादित रोजगारी एउटा सपनाजस्तो भएको छ । जितपुर, बाराको विपन्न परिवारका अनरुल मियाँको कथा हेरौं । मियाँले बंगाली महिलासँग बिहे गरेका थिए । जेठी छोरी जन्मिइन्, त्यसपछि छोरा समीर जन्मिए । त्यसपछि एक विकलांग छोरी जन्मिएपछि श्रीमतीले मियाँसँग कुनै भविष्य देखिनन् र छोडिदिइन् । केही दिनपछि मियाँ पनि तीन बच्चालाई आफ्नी बूढी आमाको जिम्मा लगाएर एकातिर हिँडे । मियाँकी बूढी आमा आफू जस्तै हन्डर खाएका बीस परिवारसँग लागेर बाराबाट चितवन पुगिन् र एउटा खोलाको तीरमा झुप्रो बनाएर बसिन् । दिउँसो तिनी र नाति नजिकको बस्तीमा गएर सिलौटा बनाउने काम पाए सिलौटा बनाउने, नपाए माग्ने गर्थे । जेठी नातिनी विकलांग बहिनीको रेखदेख गरेर खोलाको तीरकै झुप्रोमा बस्थिन् । स्थानीयहरूका आँखामा तिनीहरू बन्जारा थिए, गरिबहरूलाई आफ्नो ठान्नु अप्ठेरो हुने भएकाले धेरै स्थानीयले तिनीहरूलाई भारतीय भन्ठान्थे । भारतीय मानिएकाले तिनीहरूलाई कोभिडका बेला राहत दिनुपर्ने पनि कसैले सोचेनन् । अन्ततोगत्वा तिनीहरूलाई सानो राहत बाँड्न पुगेका स्थानीय एक युवाले मलाई भने, ती बूढी महिलाले नेपाली नागरिकता देखाउँदा म त छक्क परें । विभेद खेपेकी र भोकसँग अपरिचित नभएकी ती महिला पनि त्यसरी राहत आउँदा छक्क भइन् होला । मागेर चौधपन्ध्र वर्षका अनपढ नातिनातिनालाई पाल्ने ती महिला र तिनका सन्तानदरसन्तान, मुलुकमा रोजगारी सृजना गर्न सक्ने क्षमता नभइन्जेल, पुस्तौंपुस्ता यसरी नै बाँच्न बाध्य हुनेछन् । यीभन्दा अलिकति मात्र माथिको कथा काठमाडौंजस्ता सहरमा फोहोर कपडा लगाएर पोको बोकी हिँड्ने श्यामवर्णका महिलाहरूको पनि छ । कुकुरहरू कराएपछि चोकमा यिनीहरू आएको थाहा हुन्छ । तराईका धेरैजसो दलित भूमिहीन हुन्छन् । बचत नभएका, कतिपय अवस्थामा नागरिकता नभएका, भविष्य पनि राम्रो नभएका, बिरामी हुँदा के गर्ने भन्ने स्पष्ट नभएका, कतै दर्ता नभएका यी व्यक्तिहरू नै हाम्रो नागरिकतासम्बन्धी कडा नीति र ठूलठूला आयोजना सम्पन्न गर्दै धेरै रोजगारी सृजना गर्ने असमर्थतादेखि ससाना रोजगारीमूलक लगानी ल्याउन नसक्दाको दुष्परिणामका सिकार हुन् । यिनीहरू काठमाडौंमा कुकुरहरूसँग संघर्ष गर्दै बस्दा पनि योभन्दा राम्रो विकल्प नभएका कारण खुसी छन् । लकडाउन खुल्नेबित्तिकै फोहोर बटुल्न सबैभन्दा पहिला सहरतिर निस्कने पनि यिनै थिए ।दुईतिहाइ नेपाली खेतीकिसानी गर्छन् । नेपाल उद्योग परिसंघ (सीएनआई) को एउटा अप्रकाशित प्रतिवेदनमा उल्लेख भएअनुसार, सिँचाइको सुविधा भएका खेतभन्दा सुविधा नभएका खेतमा आधा उत्पादन हुन्छ र पनि चारवटा राष्ट्रिय गौरवका सिँचाइ आयोजनाहरू कुनै हतार नभएको व्यक्तिको यात्राझैं बिस्तारै मात्र बनिरहेका छन् । खेतीकिसानी गर्नेहरूमध्ये १० प्रतिशतले मात्र आफूले उत्पादन गरेको धान बेच्छन् । नेपाली किसानले औसतमा माग (१५० हजार टन) भन्दा आधा (७० हजार टन) मात्र मल पाउँछन् । अर्कातिर, बाढीले तिनीहरूलाई समस्यामा पारिराख्छ । चिस्यान तथा भण्डारण सुविधा मुलुकभित्र न्यून भएकाले उत्पादन बेच्ने किसानसँग पनि राम्रो भाउ कुर्ने क्षमता कम छ । खेतीकिसानी त्यसैले बाँच्ने मेसो मात्र भएको छ । जति किसान छन्, ती पनि परिवारमा भएको बचत श्रम (सरप्लस लेबर) लाई घरबाहिर पठाएर ज्याला ल्याई बस्न पाए हुँदो हो भन्ने आशामा छन् ।साधारण अवस्थामा जेनेतेन बाँच्न जान्ने यायावरहरू, भूमिहीनहरू र किसानहरूलाई महामारी र लकडाउनजस्ता आर्थिक शक हरूले अप्ठेरोमा पार्छन् । यस्ता बेला जन्मिएका बच्चाले राम्ररी खान पाउँदैनन्, यस्तो बेला बिरामी हुनेमध्ये धेरैलाई अस्पतालको मुख देख्न गाह्रो हुन्छ । गरिब होऊन् या धनी, सबैलाई यस्तो बेला थोरै ऋण लिन पाए उपभोग स्थिरता (कन्जम्प्सन स्मुथिङ) कायम गर्न सजिलो हुन्छ । साना मान्छेको ऋण लिन सक्ने स्थिति कस्तो छ हेरौं । नेपाली बैंकहरूबाट १० लाख रुपैयाँभन्दा कम ऋण लिने लगभग १० लाख ऋणी भएको र तिनले कुल ३ खर्बभन्दा केही बेसी मात्र ऋण लिएको प्रतिवेदन केहीअघि राष्ट्र बैंकले प्रकाशित गरेको थियो । यो भनेको औसतमा प्रतिव्यक्ति ३ लाख रुपैयाँको ऋण हो । यसबाहेक मुलुकमा लघुवित्तले सेवा पुर्याएका ३० लाख ऋणीको औसत ७० हजार रुपैयाँजति ऋण छ । मुलुकभरि भएका ३० हजारजति सहकारीहरूका ७० लाख सदस्य छन् । सहकारीका ऋणीहरूका बारेमा धेरै भन्न सकिने स्थितिमा हामी छैनौं । के थाहा छ भने, बैंकभन्दा लघुवित्त र सहकारी, लघुवित्त र सहकारीभन्दा व्यक्तिगत ऋणको दर औसतमा धेरै हुन्छ । तर यी सहकारी र अन्य वित्तीय संस्थाबाट ऋण लिएका साना ऋणीहरूमध्ये धेरैको ऋण तिर्ने स्रोत स्वदेशी वा विदेशी मुलुकले सृजना गर्ने रोजगारी हो । काठमाडौंबाहिरका सहरहरूमा महिनाको १ लाख रुपैयाँभन्दा बढी कमाउने जागिर निकै कम छन् । केही डाक्टर र उच्चपदस्थ बैंकर, चार्टर्ड एकाउन्टेन्ट र इन्जिनियरहरूले मात्र त्यस्ता जागिर पाउँछन् । धेरैजसो उच्च आयको स्रोत त्यसैले घरभाडा, पुर्ख्यौली सम्पत्ति र स्वव्यवसाय हो । गाउँबाट यी साना सहरमा सर्ने व्यक्तिहरूका हकमा यी तीनैवटा छनोट हुँदैनन् । त्यसैले गाउँबाट सहर झर्नेको जीवनमा धेरै विकल्प हुँदैनन् । साना खुद्रा पसल र कुनै चिनजानबिना पाइने रोजगारीले उनीहरूलाई आधार दिएको हुन्छ । सर्वसाधारणलाई जागिर दिने दुई प्रमुख स्रोत निजी क्षेत्र र सरकार हुन् । सरकारका नियमित कामहरूले सृजना गर्नेबाहेक अन्य रोजगारी उसको पुँजीगत खर्च गर्न सक्ने क्षमतामा आधारित हुन्छ । त्यो क्षमता कोभिडका बेला निकै क्षय भयो । निजी क्षेत्रका समस्या भने विविध खालका थिए ।धेरैजसो निर्माण व्यवसायीका लागि कोभिड महामारी अचानक आयो । कोभिड आउनुअघि काठमाडौंमा निर्माण व्यवसायीहरू उत्साहित नै थिए, कतिपय युवा व्यवसायीहरू आफू दोस्रो पुस्ताको निर्माण व्यवसायी भएको र यो क्षेत्रलाई आधुनिकीकरण गर्ने सोचमा भएको कुरा गर्थे । व्यवसायीहरूका अनुसार, महामारीअघि निर्माण व्यवसाय क्षेत्रमा १२ लाख कामदार थिए । कोभिडले गर्दा अहिले कामदार ९ लाख ७८ हजार मात्र छन् र २,७७२ आयोजना रुग्ण भएका छन् । कोभिडयता निर्माण व्यवसायीहरू सार्वजनिक खरिद ऐनले निर्दिष्ट गरेबमोजिम सरकारसँग राखिएको ६५ अर्बको रिटेन्सनको सट्टा बैंक ग्यारेन्टी राख्न पाए हुन्थ्यो भन्ने माग गरिरहेका थिए र सरकारले पनि यो वर्षको बजेटमा उक्त मागलाई आंशिक रूपमा सम्बोधन गरिदिएको थियो । पोहोर निर्माण क्षेत्रमा आँखा चिम्लेर लकडाउन गरे पनि यसपालि त्यो क्षेत्रलाई सकेसम्म पछि लकडाउन गर्ने पक्षमा सरकार गएको थियो र चाँडै खोली पनि दिएको छ । रोजगारीमा निर्माण उद्योगको कति महत्त्व छ भन्ने कुरा हामी कहिलेकाहीँ बिर्सिदिन्छौं । पोहोर म केही अर्थशास्त्री मित्रहरूसँग नुवाकोट जाँदा विदुरमा एक स्थानीयले भनेका थिए, निर्माण व्यवसायसम्बन्धी गतिविधिले गर्दा यहाँका मान्छेलाई दिनको हजारपन्ध्र सय कमाउन गाह्रो छैन । कुराकानीमा सिन्धुपाल्चोकको इन्द्रावतीतिरका युवाहरू पनि बालुवा खनेर दिनको हजार रुपैयाँ कमाइन्छ भन्थे । मध्यपहाडी राजमार्गलगायत अन्य सडक यसैले पहाडमा रोजगारीका प्रमुख स्रोत हुन् र तिनैले कतिपय बाबुआमालाई आफ्ना बच्चाबच्चीसँग छुट्टिनु नपर्ने बनाएका छन् । त्यस्तै अर्को सानो सहरमा एक दलित महिलाले मलाई भनेकी थिइन्, घरभित्रको काम हामीलाई सकेसम्म कसैले दिँदैन । निर्माणमा भने छुट्याइँदैन । यसैले मुलुकका सडक आयोजनाहरू पढेलेखेका इन्जिनियरदेखि नपढेका सबैको जीवन बाँच्ने आधार भएका छन् । फराकिला द्रुतमार्गदेखि साना तर राम्रो गुणस्तरका ग्रामीण सडकको माग र आर्थिक महत्त्व उच्च छ । यिनको महत्त्व नबुझेर सडक बन्न दिँदैनौं भन्दै हिँड्ने उरन्ठेउलाहरू र सडक आयोजनाहरू बनाएर भ्याउन अल्छी मान्ने लोभी ठेकेदारहरूले मुलुकको विकासको गति सिमसारमा सकीनसकी हिँड्न बाध्य मान्छेको जस्तो बनाएका छन् र सर्वसाधारणको जीवनयापन गाह्रो बनाएका छन् । अघिल्लो हप्ताको अन्त्यसम्म यो आर्थिक वर्षमा राजस्व, अनुदान आदि सबै गरेर सरकारको कुल आय ८ खर्ब ९७ अर्ब रुपैयाँ थियो भने, सरकारले कुल १० खर्ब २३ अर्ब खर्च गरेको थियो । यसमध्ये चालु खर्च ७ खर्ब ७५ अर्ब र पुँजीगत खर्च १ खर्ब ६४ अर्ब थियो । सरकारको पुँजीगत खर्च धेरै हिसाबले निराशाजनक छ भन्नेमा धेरैले तर्क राखिसकेका छन् । सीएनआई र आईआईडीएसले गरेको एक अध्ययनअनुसार, सन् २०१९ देखि २०३० को बीचमा १० प्रतिशत आर्थिक वृद्धि कायम गर्ने हो भने पूर्वाधारमा हामीले ४५ अर्ब डलर (५५ खर्ब रुपैयाँजति) खर्च गर्नुपर्ने हुन्छन् । मुलुकलाई अगाडि बढाउन त्यसैले एकातिर खर्च गर्ने क्षमता बढाउनुपर्नेछ भने, अर्कातिर खर्च नै बढाउनुपर्नेछ । काठमाडौंको भित्री रिङरोडको जम्मा २७ किलोमिटर सडक फराकिलो बनाउन १५ वर्ष लाग्ने अहिलेको स्थितिबाट हामीले यो देशको भाग्य बदल्न सक्दैनौं । मानौं पुँजीगत खर्च गर्न नसक्ने समस्याबाट हामीले त्राण पायौं र वर्षको ६७ खर्ब रुपैयाँ पूर्वाधारमा खर्च गर्न सक्ने क्षमता विकास गर्यौं । त्यसका लागि स्रोत कसरी जुटाऔंला ? नेपाल र भारतमा हालै गरिएका केही प्रयोगले यसमा कम्तीमा दुईवटा नयाँ बाटा देखाएका छन् । एक, उपल्लो त्रिशूली१ हाइड्रोपावर आयोजनामा जस्तो ब्लेन्डेड फाइनान्सको सुविधा प्रयोग गर्ने । दुई, भारतले जस्तो पूर्वाधार बोन्ड जारी गर्ने । केहीअघि आईसीआईसीआई बैंकले ३० अर्ब भारु पूर्वाधार बोन्ड उठाएको थियो । नेपालमा पनि आम्दानीको स्रोत नखोज्ने, कर नलाग्नेजस्ता प्रावधान राखेर यस्ता बोन्ड जारी गर्न सकिन्छ । आखिर हाइड्रोपावर उद्योगको विकासको पछाडि पनि यस्तै आम्दानीको स्रोत नखोज्ने प्रावधान नै छ । केन्द्रीय सरकारले मूल रणनीतिक सडकहरू बनाउँदै गर्दा स्थानीय सरकारहरूले आर्थिक सम्भाव्यता हेरी सहायक सडक बनाउन यस्ता बोन्ड जारी गर्न पाउने गरेमा मुलुकभरि विकासले सँगसँगै गति लिन सक्छ । यसको अत्यधिक फाइदा ग्रामीण भेगका बचत श्रमले पाऊन् र तिनको जीवनस्तर उकास्न यी लगानीले मद्दत गरून् भन्नेमा भने निकै मिहिनेत गर्नुपर्छ ।मुलुकभित्र धेरैलाई रोजगारी दिइरहेको ऊर्जा उद्योगमा संलग्नहरूका अहिले दुई प्रमुख मुद्दा छन् । एकातिर तात्कालिक रूपमा रन अफ द रिभर आयोजनाहरूको पीपीए रोकिएर बसेको छ । १५ सय मेगावाटसम्म पीपीए खोलिनुपर्छ भन्ने माग धेरै छ । मुलुकको जनशक्ति यतिसम्म उत्पादन गर्न सक्ने क्षमताको भएकाले यो खोल्न जोखिम लिन सकिन्छ भन्ने धेरैको भनाइ छ । विद्युत् निर्माण नगरी यत्तिकै बस्दा मुलुकभित्र धेरै दुःख गरेर तयार गरिएको जनशक्ति खेर जानेछ र कतिपय पलायन हुनेछन् । अर्कातिर, यसको फ्लीप साइड भनेको यो बिजुली वर्षातमा खेर जान्छ र यसबाट प्राधिकरणलाई आर्थिक भार पर्छ भन्ने हो । खेर जानुपर्ने दुई कारण छन् ः एक, भारतसम्म विद्युत् बेच्ने ट्रान्समिसन लाइनहरू अपेक्षा गरिएअनुरूप तयार नहुनु र बन्न तयार भएर बसेको एमसीसीको परियोजनासमेत बेकार विवादमा आएकाले यसमा झन् ढिलाइ हुनु । यो वर्षको बजेटले ट्रान्समिसन लाइनलाई प्राथमिकतामा राखेको त छ, तर यो क्षेत्रमा अझै धेरै आँटिला काम गर्न बाँकी छन् । दोस्रो, मुलुकभित्रको ट्रान्समिसन लाइन र वितरण नेटवर्क पुरानो हुनु । अहिलेको नेटवर्कको क्षमता हेर्ने हो भने साधारण इन्डक्सन चुलोजस्तो उपकरण प्रयोग गर्न सक्ने घरपरिवार पनि जम्मा १७ प्रतिशत छन् भनी उद्यमीहरू बताउँछन् । हाल देशमा बर्सेनि ४० अर्बजतिको कुकिङ ग्यासको आयात गरिन्छ भने, सरकारले गएको वर्षको एक रिपोर्टअनुसार ३८४ रुपैयाँ प्रतिसिलिन्डर अनुदान दिन्छ । यो हटाउँदा र आवश्यक परे ग्यासलाई दिने अनुदान बिजुलीलाई दिँदा विद्युतीय चुलाहरू ग्याससँग प्रतिस्पर्धी हुन्छन्, विद्युत्को खपत बढ्छ र ग्यासको आयात पनि कम हुन्छ । मुलुकभित्र बिजुलीको खपत बढाउन यस्ता कुरामा आवश्यक परे सरसापटी लिएर पनि काम गर्नुपर्छ भन्ने माग धेरै उद्यमीको छ ।विद्युत् उद्योगहरू निर्माणका क्रममा धेरै रोजगारी सृजना हुन्छन् । तिनले सृजना गर्ने सिमेन्टलगायतका उत्पादनको मागले अन्य उद्योगलाई पनि भरथेग हुन्छ । त्यसबाहेक नेपालमा भएका अन्य धेरै उद्योग पनि बिजुली उत्पादन भएपछि प्रतिस्पर्धी बन्न सक्छन् । उदाहरणका लागि, स्टिल तथा आल्युमिनियम उद्योग हेरौं । भारत र चीनबाट कच्चा पदार्थ ल्याई नेपालमा प्रशोधन गरेर बेच्ने स्टिल मिलहरूलाई राज्यले विभिन्न संरक्षण दिएर बचाइरहेको छ र त्यसले मुलुकको वर्षको २० लाख टनको स्टिल तथा आल्युमिनियम उपभोगलाई धान्छ । तर यी उत्पादकहरू बिजुली सस्तो हुने दिन कुरेर बसेका छन् । सम्भवतः बिजुली सस्तो हुँदा, मुलुकभित्र फलाम उत्पादन हुँदा यी कम्पनीहरू भारतका उद्योगसँगै प्रतिस्पर्धी बन्न पनि सक्छन् । यस्तै आशामा सिमेन्ट उद्योगहरू पनि छन् । सरकारले ह्वीलिङ चार्ज लगाएर ट्रान्समिसन लाइन प्रयोग गर्न मात्र दिए आफैं बिजुली उत्पन्न गरी ल्याएर बेच्थ्यौं भन्ने यिनीहरूको माग केही हदसम्म यो वर्षको बजेटले सम्बोधन त गरेको छ तर अन्ततोगत्वा सस्तो बिजुली र मुलुकभित्रै भएको चुनढुंगाको विशाल रिजर्भ प्रयोग गरेर भारत तथा अन्य छिमेकी मुलुकसँग प्रतिस्पर्धी बन्न सकिन्छ भन्ने यी उद्योगको आशा छ । विद्युत् क्षेत्रमा आधारित अन्य धेरै उद्योग पनि मुलुकको विद्युत् क्षेत्रको आधुनिकीकरण कुरेर बसेका छन् । ट्रान्सफर्मर, स्विच, फ्युज, तामाका तार, कंक्रिट पोलहरू नेपालमै बन्छन् । मुलुकको आधुनिकीकरणको अभियानसँगै यी उद्योगहरू फस्टाउनेछन् र त्यहाँ रोजगारी बढ्नेछ । बंगलादेश र चीनजस्ता मुलुकमा टेक्सटाइल उद्योग धेरै गरिबलाई गरिखाने बाटो सृजना गर्ने क्षेत्रका रूपमा चिनिन्छ । वास्तवमा गरिबबाट धनी देश बन्ने क्रममा कृषि उद्योगपछि टेक्सटाइल उद्योग हुँदै मुलुकहरू उच्च प्रविधिका उद्योगमा प्रवेश गरेको देखिन्छ । टेक्सटाइल तथा गार्मेन्ट उद्योग सञ्चालन गर्नेहरूका अनुसार, मल्टिफाइबर अग्रिमेन्टको मिति गुज्रेपछि खस्कँदै गएको नेपाली तयारी कपडा उद्योग वर्षौंपछि आयकर छुट तथा एक्सपोर्ट सब्सिडीजस्ता केही वर्षअघि ल्याइएका प्रावधानले गर्दा अलिअलि तंग्रिन थालेको थियो र सन् २०१९ मा ६ अर्ब रुपैयाँको निर्यात गर्न सफल भएको थियो । अहिले टेक्सटाइल र गार्मेन्ट उद्योगमा गरेर १ लाख २५ हजार व्यक्तिले रोजगारी पाएका छन् भनिन्छ ।यी उद्योगले आयात बन्द भएको लकडाउनका बेला रोजगारी बढाएर भरथेग गर्न सक्थे । तर यिनका समस्या अझै केही बाँकी छन् । टेक्सटाइल उद्योगको अहिलेको प्रमुख समस्या फ्याब्रिकमा भारत र नेपालको फरक मूल्य हुनु हो । भारतमा ५ प्रतिशत जीएसटी लगाउँदा नेपालमा तिनमा १३ प्रतिशत भ्याट लगाइन्छ । सीमानाकाका अवैधानिक गतिविधि नियन्त्रण गर्न नसक्दा यिनलाई समस्या भएको छ ।गरिब देशहरूले भर गर्न सक्ने अर्को क्षेत्र खाद्यान्नमा आधारित उद्योग पनि हो तर नेपालको कृषि उत्पादन क्षमतामा ह्रास आएसँगै उक्त उद्योगको भविष्यमा पनि प्रश्नचिह्न छ । उदाहरणका लागि, बिस्कुट उद्योग नै हेरौं । गुडलाइफ बिस्कुटका मालिकले मसँग केही महिनाअघि खुसी हुँदै कोभिडका कारण भारतबाट आयात कम भएकाले उनको उद्योगले पहिलो पटक नाफा गरेर कर तिर्ने स्थिति भएको छ भनेका थिए । हुन पनि भारतबाटै कच्चा पदार्थ ल्याएर नेपालमा बिस्कुट बनाउँदा यी कम्पनीहरू प्रतिस्पर्धी हुन सकेका छैनन् । एकातिर भारतबाट हामी वर्षको १ अर्बजतिको बिस्कुट आयात गर्छौं भने, अर्कातिर मुलुकभित्र बिस्कुट कम्पनीहरूको संख्या घट्दै गइरहेको छ । खाद्यान्न उद्योगलाई अघि बढाउन मुलुकभित्रको कृषिको उत्पादन ह्वात्तै बढाउने या यी उद्योगलाई चाहिने अन्नको आयातमा कर नलगाएर तिनको मूल्य भारतसँग समान गर्नुको विकल्प छैन । बिस्कुट मात्र नभई चिनीजस्ता अन्य रणनीतिक उद्योगको पनि भविष्य यसमा निर्भर गर्छ । बेलायतमा औद्योगिक क्रान्तिको सुरुआती चरणमै लगभग २ सय वर्षअघि रेल बन्न सुरु भयो । आर्थिक इतिहासकार नियल फर्गुसनका अनुसार, त्यसपछि जर्मनीमा बेलायती रेलवे कामदारलाई जर्मनीका कामदारको भन्दा दुईतीन गुणा बढीसम्म तलब दिएर लगियो । ज्ञान र प्रविधिको उपयोगले मानिसलाई जहाँ गए पनि बाँच्न सजिलो बनाउँछ र उसको तलब बढाउँछ । इतिहासले पटकपटक के देखाएको छ भने, समृद्धिको स्रोत भनेकै प्रविधिको ज्ञान हो । मुलुकभित्र कृषिमा, निर्माण व्यवसायमा, उद्योगधन्दामा जति धेरै मान्छे लाग्छन्, त्यति जहाँ गए पनि नेपालीहरूको जीवन सजिलो हुँदै जानेछ । यसले नै जस्तोसुकै महामारीमा पनि बाँच्न सक्ने नेपालीहरू तयार गर्छ ।हाम्रो विकासको अबको खुड्किलो भने विभिन्न पूर्वाधारका योजनामा हामीले कसरी लगानी ल्याएर तिनलाई सम्पन्न गर्न सक्छौं, उद्योगधन्दालाई कसरी धेरै प्रविधियुक्त तथा धेरै मानिसलाई जागिर दिन सक्ने बनाउँछौं भन्ने हुनेछ । यसमा सबैभन्दा ठूलो बाधक भनेकै हाम्रो संकीर्णता हुनेछ । सरकारको अक्षमता त छँदै छ, त्यसमाथि यो पनि बनाउन हुन्न, त्यो पनि बनाउन दिन्नौं भनी आकाशपाताल जोडेर कुतर्क गर्नेहरूले मुलुकको विकासको यात्रा रोक्छन् । महामारीमा बचत नभएका, ऋण भएका, रोजगारी गुमाएका नेपालीहरूको भविष्य राम्रो बनाउन रोजगारीका स्रोत पहिल्याएर, स्वरोजगारीको आय बढाउन सक्ने औजार पहिल्याएर तिनमा लगानी गर्नुको विकल्प छैन ।"
धराप सडकमा अधैर्य चालक,"(चितवन)  नारायणगढमुग्लिन सडक र पृथ्वी राजमार्ग यति बेला धरापजस्ता बनेका छन् । कतै सडक त्रिशूली नदीतर्फ भासिन थालेको छ, कतै कुन बेला पहिरो खस्छ भन्ने ठेगान छैन । ठाउँठाउँमा खसेका पहिरोले थुनिएका यात्रु र चालक पहिरो खुल्ने प्रतीक्षामा बसेका हुन्छन् । तर, मोटरसाइकल चलाउनेहरू यति हतारमा देखिन्छन् कि पहिरो खसिरहे पनि जोखिमको वास्ता नगरी अगाडि बढ्छन् । ना६ख ७६४७ नम्बरको ट्रक चालक गोविन्दलाल श्रेष्ठ बारा निजगढबाट मकैको पिठो लिएर बनेपाका लागि हिँडेको तीन दिन भयो । शुक्रबार हिँडेको हो, पहिरो खसेकाले अगाडि बढ्न सकिन्न भनेपछि त्यस रात चितवन लोथरमै बसें । शनिबार पनि पहिरो छिचोल्न गाह्रो भएकाले रामनगरमा बास भयो । आइतबार यो बेलासम्म यहीं छु, चालक श्रेष्ठले भने । आइतबार दिउँसो २ बज्दै गर्दा उनी सेती दोभानमा थिए । नारायणगढमुग्लिन सडकको यो ठाउँ नारायणगढदेखि २० किलोमिटर पर पर्छ । उक्त ठाउँमा पहिरो खसेको तीन दिन भयो । शनिबारबाट हटाउन सुरु भए पनि पूरै अवरोध हटिसकेको छैन । आइतबार पहिरो सफा भएर गाडी चलेको खबर पाएपछि श्रेष्ठको ट्रक पनि अगाडि बढ्दै थियो । फेरि रोकियो । उनको ट्रकभन्दा अगाडि पाँच वटा गाडी मात्रै थिए । यस्तो बन्द केही नहुने हो भने म लोड गाडी लिएर निजगढबाट आनन्दले १२ घण्टामा बनेपा पुग्ने गर्छु । हेर्नु त, तीन दिन भयो, अझै यहीँ छु, उनले दुखेसो पोखे । उनकै आँखा अगाडि दर्जनौं मोटरसाइकल दौडिएका थिए । सेती दोभानको पहिरो निकै जटिल बनेको छ । झन्डै तीन सय मिटर माथिबाट एउटा पाखो नै सडकमा झरेको छ । हिलो र बालुवासँगै सानाठूला चट्टान खसेका खस्यै छन्, डिभिजन सडक कार्यालय भरतपुरका सूचना अधिकारी इन्जिनियर शिव खनालले भने । शुक्रबार साँझ अचानक पहिरो झरेपछि शनिबार हटाउन सुरु गरिएको थियो । हिलो र लेदो डोजर र लोडरले पन्छाए पनि ठूला ढुंगा फुटाउन मेसिन नै ल्याउनुपर्यो । आइतबार सफा गरेर ११ बजेबाट एकतर्फी र १२ बजेबाट गाडी चल्न थाले । तर १ बज्दा नबज्दै फेरि माटो र चट्टान आउन थाल्यो । बाटो बन्द भयो । पानी बगेझैं बालुवा र माटो बग्छ । सानाठूला चट्टान भीरबाट गुड्दै सडकमा बजारिन थाल्छन् । यस्तो बेला कुरेर बस्नुको साटो जोखिम मोलेर मोटरसाइकल हुइँकिइरहेका छन् । खतरा देखेर अटेर गर्नेहरू पनि छन् । केही भए दोष सबै हामीलाई आउने हो, इन्जिनियर खनालले भने, रोक्न खोज्छौं, सम्झाउँछौं, एकाध त केही गरे पनि नमान्ने आउँछन् । पहिरो गएको ठाउँमा प्रहरी र ट्राफिक प्रहरी पनि खटिएका छन् । कुनै बेला १५२० जना प्रहरी हुन्छन् । नभए सातआठ जना त प्रायः हुन्छन् । तर चालके अटेरी छन्, जिल्ला प्रहरी कार्यालय चितवनका प्रवक्ता डीएसपी सूर्य थापाले भने ।सेती दोभानमै आइतबार बिहान एउटा कार डीएसपी थापासहितको टोलीले रोक्न खोज्दाखोज्दै अगाडि बढ्यो । त्यसमा माथिबाट झरेको ढुंगाले लागेर सामान्य क्षति पुग्यो । नारायणगढमुग्लिन सडकमा यसपालि मुग्लिनदेखि नारायणगढतर्फ चारकिलो, पाँचकिलो र नारायणगढदेखि मुग्लिनतर्फ चौधकिलो र बीसकिलो सेती दोभानमा भीषण पहिरो गएको छ । चौधकिलोमा झरेको चट्टान फुटाउनै कठिन छ । मुग्लिनसम्म पहिरोको समस्या भएजस्तै मुग्लिन कटेपछि पृथ्वी राजमार्गको फिस्लिङमा सडक नै त्रिशूली नदीतर्फ भाँसिएको छ । सडक भाँसिएपछि तीन मिटर चौडा ठाउँबाट मुस्किलले गाडी पास भएका छन् । धराप ठाउँठाउँमा छ, इन्जिनियर खनालले भने, ठूल्ठूला ढुंगा झरिरहेकाले निकै जोखिम छ, होस विचार गरेर यात्रा गरौं ।"
ब्याजदर आफैं तोक्न पाउनुपर्ने बैंकहरूको माग,"काठमाडौं (कास) ब्याजदर निर्धारणमा राष्ट्र बैंकले हस्तक्षेप नगरी बैंकलाई स्वतन्त्र छाड्न बैंकहरूले माग गरेका छन् । बैंकबीच तीव्र प्रतिस्पर्धा रहेकाले अन्ततः ब्याजदर तल आउने र यसको प्रत्यक्ष लाभ ग्राहकले पाउने भन्दै ब्याजदर निर्धारणमा बैंकहरूलाई स्वतन्त्र छाड्नुपर्ने उनीहरूको माग छ । आगामी मौद्रिक नीतिका लागि सुझाव दिने क्रममा आइतबार बैंकहरूको छाता संगठन बैंकर्स संघले यस्तो माग गरेको हो ।हालको व्यवस्थाअनुसार वाणिज्य बैंकहरूले कर्जा निक्षेपबीचको ब्याजअन्तर बढीमा ४४ प्रतिशत कायम गर्नुपर्छ । तर प्रतिस्पर्धाकै कारण हाल बैंकहरूको औसत स्प्रेड ४४ प्रतिशतभन्दा कम छ । यस्तो अवस्थामा राष्ट्र बैंकले स्प्रेड दर तोक्नुको अर्थ नभएको संघको दाबी छ । हाल बैंकहरूले ४४ प्रतिशतसम्म ब्याजदर अन्तर राख्न पाउने भए पनि बजारको प्रतिस्पर्धाले गर्दा सो औसत हाल ३५ प्रतिशत हाराहारीमा झरिसकेको अवस्थामा ब्याजदर अन्तरको सीमा त्यहाँबाट तोक्नु सान्दर्भिक नदेखिएको, संघको सुझावमा भनिएको छ, भारतलगायतका छिमेकी मुलुकमा समेत ब्याजदर अन्तरको सीमा नतोकिएको । २०७६ चैतको तुलनामा २०७७ चैतसम्म वाणिज्य बैंकहरूको सम्पत्ति २५३८ प्रतिशतले बढेको र कर्जा २४२८ ले बढेको छ । उक्त अवधिमा आधार दर ९३७ प्रतिशतबाट झरेर ६९१ प्रतिशतमा रहेको र ब्याजदर अन्तर ४४ को सीमाभन्दा तल झरेर ३७ प्रतिशतमा आएको छ । जोखिम भारित सम्पत्तिको उच्च वृद्वि तथा सेयर लगानी बिक्रीबाट राम्रो नाफा हासिल गर्दा पनि बैंकहरूको सञ्चालन मुनाफा भने ०१२ प्रतिशत मात्र बढेको छ । यस्तो अवस्थामा स्प्रेड तोकिनु सान्दर्भिक नभएको संघले जनाएको छ ।कर्जा प्रवाह, नवीकरण, स्वापअग्रिम भुक्तानी तथा ग्राहकसँग लिने अन्य केही सेवा शुल्कका सीमा राष्ट्र बैंकबाट तोकिएको छ, संघको पत्रमा भनिएको छ, हाम्रा अधिकांश ऋणी ग्राहकले आफ्नो सामानको मूल्य आफैं निर्धारण गर्ने छुट भएझैं हालको प्रतिस्पर्धात्मक बजारमा शुल्क (मूल्य) सम्बन्धी निर्णय बैंकलाई नै दिनु राष्ट्र बैंक तथा राज्यले अंगीकार गरेको आर्थिक नीतिबमोजिम हुने र यसको लाभ सबै पक्षले पाउने देखिन्छ ।"
पाम आयल निकासी खुला,"(विराटनगर)  भारतले १५ महिनाअघि लगाएको पाम आयल पैठारी प्रतिबन्ध खुला गरेको छ । त्यहाँको डाइरेक्टरेट जनरल अफ फरेन ट्रेडले सूचना प्रकाशन गर्दै पाम आयलको पैठारी डिसेम्बरसम्मका लागि खुला गरेको हो ।भारतले गत वर्ष मेमा नेपालबाट हुने पाम आयलको निकासी बन्द गरेको थियो । सुनसरी मोरङ औद्योगिक क्षेत्रका आधा दर्जन उद्योग प्रभावित थिए । साफ्टा सुविधाअन्तर्गत नेपाल र बंगालदेशबाट तयारी पाम आयल भारत निकासी हुँदै आएकोमा डीजीएफटीले जारी गरेको परिपत्रमा पाम तेल आयातका लागि दिइएका ३९ वटा लाइसेन्स र लाइसेन्सका लागि परेका २३ वटा निवेदन खारेज गरेपछि पामको निकासी रोकिएको थियो । यहाँका स्वस्तिक आयल इन्डस्ट्रिज, बाबा भेजिटेबल, श्रीराम रिफाइनरी, क्वालिटी रिफाइनरी र पशुपति खाद्यतेल उद्योगले पाम आयल निकासी गर्दै आएका थिए । मलेसिया र इन्डोनेसियाबाट क्रुड पाम आयात गरी प्रशोधन गर्ने गरिएको छ । नेपालबाट वार्षिक २५ अर्ब रुपैयाँको पाम आयल निकासी हुँदै आएको थियो । विराटनगर नाकाबाट गत वर्ष १० महिनामा ६ अर्ब ७५ करोडको पाम आयल निकासी भएको थियो । १७ उद्योगमा ६० हजार टन पाम स्टकमा रहेको उद्योग संगठन मोरङ वरिष्ठ उपाध्यक्ष तथा राम रिफाइनका सञ्चालक प्रदीप मुरारकाले बताए । निकासी बन्द भएपछि उद्योग बन्द भएको उल्लेख गर्दै क्वालिटी रिफाइनरीका सञ्चालक विपीन कावराले खुला गरेपछि बन्द रहेका उद्योग सञ्चालनको तयारीमा रहेको जनाए ।"
ट्रंक लाइनविरुद्ध आन्दोलनको चेतावनी,"भैरहवा (कास) चार वर्षअघि उद्योगमा जडित ट्रंक विद्युत् प्रसारण लाइनको शुल्कलाई लिएर विद्युत् प्राधिकरण र स्थानीय उद्योगीबीच विवाद बल्झिएको छ । भैरहवाबुटवल औद्योगिक करिडोरअन्तर्गतका २३ वटा ठूला उद्योग र प्राधिकरणबीच शुल्कका विषयमा लामो समयदेखि विवाद छ । सम्बन्धित उद्योगले माग नगरेको र विद्युत् प्राधिकरणले जानकारीबिनै एकतर्फी रूपमा ट्रंक विद्युत् लाइन जडान गरेर महँगो महसुल असुल्न खोजेको व्यवसायीले आरोप लगाउँदै आएका छन् । उनीहरू त्यस्तो महसुल चुक्ता गर्न तयार छैनन् । प्राधिकरणले भने ट्रंक लाइनबापत बक्यौता महसुल भन्दै जरिवानासहित तिर्न बारम्बार व्यवसायीलाई ताकेता गर्दै आएको छ ।प्राधिकरणले ट्रंक लाइन विद्युत्बापतको बक्यौता महसुल असार मसान्तभित्रै भुक्तानी गर्न र नसके जरिवाना लाग्ने भन्दै पछिल्लोपटक सूचना जारी गरेपछि व्यवसायी विरोधमा उत्रिएका हुन् । व्यवसायीले यस विषयलाई लिएर आन्दोलनको चेतावनी दिएका छन् । विभिन्न व्यावसायिक संघसंस्थाले व्यवसायीको आन्दोलनलाई पूर्ण रूपमा साथ दिने प्रतिबद्धता आइतबार आयोजित पत्रकार सम्मेलनमा गरे । व्यवसायीले माग्दै नमागेको ट्रंक विद्युत् लाइन प्राधिकरणले एकतर्फी रूपमा जडान गर्ने र दुई वर्षपछि जबर्जस्ती बक्यौता महसुल असुल्न खोज्ने प्रवृत्ति कुनै पनि हालतमा सह्य हुन सक्दैन, नेपाल उद्योग वाणिज्य महासंघ लुम्बिनी प्रदेशका अध्यक्ष कृष्णप्रसाद शर्माले भने, हामी सबै व्यवसायी र व्यावसायिक संघसंस्था प्राधिकरणको यस अन्यायविरुद्ध एक छौं । आफूखुसी निर्णय गरेर व्यवसायीमाथि जबर्जस्ती महसुल लाद्ने अधिकार प्राधिकरणलाई नभएको उनले बताए । २०७४ चैतमा प्राधिकरण भैरहवा वितरण केन्द्रले आफ्नो आन्तरिक लोड व्यवस्थापन तथा फेज सिक्वेन्स सन्तुलित गर्न भन्दै योगीकुटीभैरहवा करिडोरका उद्योगलाई १० देखि १५ दिनसम्म सटडाउन लिई भरौलिया सबस्टेसनबाट विद्युत् आपूर्ति गरेको थियो ।"
मेक इन नेपाल अभियान कार्यान्वयन सुरु,"काठमाडौं (कास) नेपाल उद्योग परिसंघले मेक इन नेपालस्वदेशी अभियान को कार्यान्वयन सुरु गरेको जनाएको छ । परिसंघले नेपाल सरकारसँगको समझदारीमा अघि बढाएको अभियान कार्यान्वयनका लागि स्वदेशी डटकम डट एनपी वेब पोर्टल तयार गरी सञ्चालनमा ल्याइएको हो । परिसंघले स्वदेशी वस्तुको उत्पादन, प्रवर्द्धन र उपभोग वृद्धि गर्ने उद्देश्यले उक्त अभियान सुरु गरेको हो । अभियानमा आबद्ध हुन चाहने स्वदेशी उद्योग व्यवसायले वेब पोर्टलमार्फत आवेदन दिन सक्छन् । प्राप्त आवेदनमाथि स्वदेशी कार्यसम्पादन समितिले मूल्यांकन गरी मापदण्ड पूरा गरेका व्यवसायलाई अनलाइनमार्फत अनुमोदन गरी थप प्रक्रिया अघि बढाउने परिसंघले जानकारी दिएको छ । वस्तु तथा सेवाको स्वदेशमै उत्पादन गर्ने यस्ता उत्पादकले अनलाइनमार्फत नै स्वदेशीको सदस्यता प्राप्त गर्न सक्ने गरी अनलाइन पोर्टल सञ्चालनमा ल्याइएको हो ।"
"पाँच खेल, पाँच 'क्लिनसिट","एपी (लन्डन)साँच्चै पाँच खेल, पाँच क्लिनसिट । अर्थात इंग्ल्यान्डले पछिल्ला पाँच खेलमा कुनै गोल खाएको छैन । युरो २०२० मा इंग्ल्यान्डको रक्षापंक्ति निकै बलियो देखिएको छ । यो नै प्रशिक्षक गारेथ साउथगेटको विजयी सूत्र रहेको छ अनि यसमै टिकेर इंग्ल्यान्ड सेमिफाइनल पुगेको छ । एक वर्षअगाडि मात्र निर्धारित समयमै प्रतियोगिता भएको भए, इंग्ल्यान्डको रक्षापंक्ति फरक हुने थियो । अहिले जस्तो हुने थिएन । यो समयको खेल पनि हो । इंग्ल्यान्डका अहिलेका चार डिफेन्डर हुन् जोन स्टोन्स, लुक श, केयल वाल्कर र ह्यारी मगायर । युत्रेनमाथि प्राप्त गरेको ठोस ४० को जितमा पर्दा पछाडिका नायक त यिनै हुन् । अब बुधबार इंग्ल्यान्डले सेमिफाइनलमा डेनमार्कको सामना गर्नेछ । युरो २०२० मा इंग्ल्यान्डका लागि सबै पाँच खेल खेल्ने एकै मात्र डिफेन्डर हुन् स्टोन्स । यी सेन्टर ब्याकले कोरोना भाइरसको संक्रमण फैलिनुअगाडि इंग्लिस टिममा आफ्नो स्थान गुमाइसकेका थिए । तर, उनले म्यानचेस्टर सिटीको उपाधि यात्रामा भने उल्लेखनीय भूमिका खेले । सन् २०१९ मै शले पनि इंग्लिस टिममा स्थान पाउन छाडिसकेका थिए, त्यसैले यसपल्टको युरोका लागि भनेर उनी मार्चमै मात्र टिममा फर्केका थिए । चोटबाट संघर्ष गर्दै उनले म्यानचेस्टर युनाइटेडका लागि प्रभावशाली प्रदर्शन गरेका थिए । प्रतिस्पर्धात्मक राइट ब्याकको भूमिकाका लागि सन् २०१९ को आधा भागमा वाल्करलाई बेवास्ता नै गरिएको थियो । त्यसो त सन् २०१८ को विश्वकप सेमिफाइनल यात्रासम्म मगायरको स्थान निश्चितजस्तै थियो, तर २०२० को अगस्टदेखि उनको सम्भावना कमजोर हुन थालेको थियो । ग्रिसमा बिदा मनाउनेक्रममा उनी दुर्घटना जस्तै जुन विवादास्पद घटनाबाट गुज्रिए, उनलाई टिममै राख्न छाडिएको थियो । तर यी म्यानेस्टर युनाइटेड कप्तानलाई दोस्रो मौका दिइयो । ग्रिसमा साँच्चै के भएको थियो, त्यसबारे मगायरले जे भने, त्यसमा प्रशिक्षक साउथगेटले विश्वास गरे । यस्तोमा २०२० को अक्टोबर आइपुग्दा उनी टिममा फेरि छानिन थाले । साउथगेटलाई उनीमाथि कति धेरै विश्वास थियो भने चोटबाट गुज्रिइरहेको भए पनि युरो २०२० को टिमका लागि उनलाई छनोट गरियो । सायद चोटकै कारण उनले प्रतियोगिताका सुरुआती दुई खेल खेल्न पाएनन् । त्यसपछि भने उनले लगातार तीन खेल खेले, स्टोन्स र वाल्करसँगै । यसमै टिकेर इंग्ल्यान्डले जर्मनीमाथि प्रख्यात २० को जित निकालेको थियो । उनले स्टोन्ससँग साझेदारीमा लिग चरणको अन्तिम खेलमा चेक गणतन्त्रमाथि १० को जित रच्न मदत गरेका थिए । अहिले युक्रेनमाथि त इंग्ल्यान्डले रचेको जितमा धेरै विशेषता छ । त्यसमा सायद सबैभन्दा राम्रो शब्द हो, एकपक्षीय । रोममा शनिबारको खेलमा त मगायरले गोल गरे, त्यो पनि शको पासमा । मगायर भन्छन्, हामीले आक्रमण बुन्दा पनि हामीबीच उस्तै साझेदारी हुनुपर्छ भनेका थियौं, शले मीठो पास मिलाइदिए ।म्यानचेस्टर युनाइटेडमा ओले गनर सोल्सायर आएयता शको खेलजीवन उकालो लागेको छ । अहिले त्यसको प्रस्ट प्रभाव देखिन थालेको छ इंग्लिस टिममा । तर उनका आलोचक उत्तिकै छन् । विशेषतः म्यानचेस्टर युनाइटेडकै पूर्वव्यवस्थापक जोसे मोउरिन्हो । २०१८ मा यी पोर्चुगाली प्रशिक्षक आफै क्लबको बर्खास्तगीमा परेका थिए, तर अहिले कमेन्टेटरको भूमिकामा रहेका मोउरिन्होले शको खेललाई लिएर भनेका छन्, यो त साह्रै खराब पो छ ।यसको अर्थ शलाई अझै पनि मोउरिन्हो जस्ता आलोचकको मुख बन्द गर्नु छ । जर्मनीविरुद्ध रहिम स्टर्लिङले गरेको गोलमा पास मिलाउने खेलाडी श नै थिए । अझ ह्यारी केनले युक्रेनविरुद्ध गरेको दोस्रो गोलमा पनि उनकै भूमिका थियो । यस्तोमा खाली रक्षापंक्तिको भूमिकामा मात्र सीमित रहेका छैनन्, उनको योगदान योभन्दा अझ बढी छ । त्यसैले सायद मोउरिन्होले उनको खेललाई लिएर अलि बढी नै आलोचना गरे कि ? भन्छन्, धेरैले म टिममा पर्छु भनेर शंका गरेका थिए । तर म यसको जवाफ दिने पक्षमा छैन । मेरो शिर सधैं निहुरिएको हुनेछ । मेरो काम भनेको अझ कडा मिहिनेत गर्ने नै हो । मलाई विश्वास छ, प्रशिक्षकले दिएको जिम्मेवारीमा म ठीकसँग निर्वाह गर्न सकुँ । साउथगेट आफैं पनि इतिहासमा फर्केर कोही कसैको आलोचना गर्न चाहँदैनन् । इंग्ल्यान्डले पछिल्लो विश्वकपको अन्तिम चारमा प्रवेश गर्दा शले जस्तो प्रदर्शन गरेका थिए, त्यसै प्रदर्शन अहिले चाहन्छन् । उनी सन् २०१९ को नेसन्स कप सेमिफाइनलमा शको भूल सम्झन चाहँदैनन् । यता स्टोन्स भने आफ्नी प्रेमिकासँगको बिग्रेको सम्बन्धलाई लिएर बढी नै चर्चामा छन् । आखिरमा सानै उमेरदेखि नै उनकी प्रेमिका थिइन्, अझ उनका बच्चाका आमा पनि । सिटीभित्रै उनी आफ्नो स्थान निश्चित गर्न लामै संघर्ष गर्न बाध्य रहे । जतिबेला उनको स्थान पक्कापक्की जस्तै भयो, पेप ग्वार्डिओलाको टिमले प्रिमियर लिग पनि जित्यो । स्टोन्स भन्छन्, म अहिले निकै अनुभवी भएको छु, सायद केही बुद्धिमान र उत्तिकै केही राम्रा खेलाडी पनि । इंग्ल्यान्डको डिफेन्सका अर्का एक खेलाडी हुन्, किरोइन ट्रिपियर । सन् २०१९ मा एट्लेटिको म्याड्रिड गएयता उनको खेलजीवनले पनि पुर्नजीवन पाएको छ । उनको टिमले स्पेनी ला लिगा जितेको छ । सन् २०२१ को सुरुमा उनलाई १० साताको प्रतिबन्ध सुनाइएको थियो, इंग्ल्यान्डको बाजीसम्बन्धी कानुन ताडेको आरोपमा । यहाँनिर यी सबै खेलाडीको चर्चा गर्दा गोलरक्षक जोर्डन पिकफोर्डलाई मात्र कहाँ छुटाउन पाइन्छ र ? पाँच खेल, पाँच क्लिनसिट मा उनको पनि उत्तिकै भूमिका छ । साउथगेटले पनि उनीमाथि अगाढ विश्वास गरेकै हो, नत्र यी गोलरक्षक पनि उत्तिकै आलोचनाको केन्द्रमा रहने गरेका थिए । एभरटनमै उनको स्थान तलमाथि भएको थियो । तर अहिले उनी फेरिएका छन् । फेरिएको छ इंग्ल्यान्ड टिम । यो कथा हो, इंग्ल्यान्डले अहिलेसम्म ५ खेलमा कुनै गोल नखाएको उपलब्धिबारे ।"
एरिक्सनका लागि खेलिरहेको डेनमार्क,"बाकु (एएफपी) युरो २०२० मा डेनमार्कको अद्वितीय यात्रा कायम छ । यसलाई परीको कथा भन्न सुहाउँछ । चेक गणतन्त्रलाई हराएर डेनमार्क सेमिफाइनल पुगेको छ । प्रतियोगिताको पहिलो खेलमै हृदयघातका कारण आफ्ना प्रमुख खेलाडी क्रिस्टियन एरिक्सनलाई गुमाएको डेनमार्कले त्यसयताका खेलमा आफूलाई अझ बलियो साबित गरेको छ, कम्तीमा मानसिक पक्षमा । डेनमार्कले अन्तिम १६ मा वेल्सलाई पन्छाएको थियो भने अन्तिम आठमा चेकले तेर्साएको कडा चुनौती पार गरेको थियो । बुधबार डेनमार्कले वेम्बलीमा इंग्ल्यान्डको सामना गर्नेछ । त्यो खेलको नतिजा कस्तो होला त ? हामी यसबारे अनुमानमात्र गर्न सक्छौं । कम्तीमा यत्ति भन्न सक्छौं, डेनमार्क फेरि एक अर्को परीको कथा बुनिरहेको छ । लगभग तीन दशक भइसकेको छ । जतिबेला डेनमार्कले युरो १९९२ जितेको थियो, त्यो पनि अचम्मै तरिकाले । डेनमार्क प्रतियोगिताको अन्तिम चरणका लागि छनोट भएको थिएन, तर युगोस्लाभियालाई प्रतियोगिताबाट हटाइएपछि डेनमार्कले खेल्न अवसर पाएको थियो । त्यतिबेला डेनमार्कले खेलेरमात्र होइन, उपाधि नै जितेर देखाइदियो । सायद यस्तै कथा दोहोरिन सक्छ । फिनल्यान्डविरुद्धको डेनमार्कको पहिलो खेल ४१ मिनेटमात्र के पुरानो भएको थियो, एरिक्सन मैदानमै ढले । यो खेल जारी राख्न डेनमार्कलाई सजिलो थिएन, तर बाध्यता थियो । उसले खेल मात्र गुमाएन, यसपछाडि दोस्रो खेलमा बेल्जियमसँग पराजित रह्यो । लगतै रुसलाई प्रभावशाली ढंगले हराएर टिम नकआउट चरण पुगेको थियो, त्यो पनि भाग्यले साथ दिएपछि । आखिरमा यसअघि युरोमा कुनै पनि टिमले सुरुआती दुई खेल गुमाएर दोस्रो चरण पुगेको कसैलाई थाहा थिएन । अहिले यही टिम सेमिफाइनल पुगेको छ । यहाँतिर प्रशिक्षक कास्पर हिजुलमन्ड भन्छन्, हामी प्रत्येकपल्ट एरिक्सनका लागि खेलिरहेका छौं ।"
एक गोललाई कुरेको १० वर्ष,"रोम (एपी) दस वर्षपछि । ६० भन्दा बढी खेलपछि । आखिरमा जोर्डन हेन्डरसनले इंग्ल्यान्डका लागि गोल गरेको सुखभोग । उनले अनुझव गरे, देशका लागि गोल गर्दाको क्षण कस्तो हुँदो हो त ? इंग्ल्यान्डले युरो २०२० मा युत्रेनमाथि प्राप्त ४० जितमा यी मिडफिल्डरले टिमको अन्तिम गोल गरे । मेसन माउन्टको कर्नरमा, दोस्रो हाफमा, स्टाडियो ओलम्पिकोमा हेन्डरसनले हेडबाट गोल गरे । क्रस आफूतिर आउँदा उनको नजर चनाखो थियो, त्यसैले उनले बल त्यसरी हेड गरे कि त्यसको गन्तव्य पोस्टबाहेक अन्यत्र हुन सक्दैनथ्यो । इंग्लिस प्रिमियर लिगमा लिभरपुलका लागि खेल्ने हेन्डरसनले पछि भने, यो वास्तवमै निकै विशेष क्षण रह्यो ।उनले थपे, त्यसमाथि इंग्ल्यान्ड युरोको सेमिफाइनल पुगेको छ, यो कम्ती खुसीको उपलब्धि होइन । हेन्डरसनले सन् २०१० को नोभेम्बर १७ मा इंग्ल्यान्डका लागि डेब्यु गरे, तर त्यसफछिका ६० खेलमा कुनै गोल गर्न सकेनन् । डेक्लन राइसको स्थानमा युत्रेनविरुद्ध ५७ औं मिनेटमा मैदान प्रवेश गर्दा यो उनको इंग्ल्यान्डका लागि ६२ औं खेल थियो । मैदानमा छिरेको ६ मिनेटपछि उनले माउन्टको कर्नरमा गोल गरे । खेल पुग्यो ४० को स्थितिमा । गोलपछि उनले आफूलाई रोक्न सकेनन् । कर्नरमा रहेको झण्डातिर गए अनि साथीसँग मिलेर जोडदार ढंगले खुसीयाली मनाए । त्यही खेलमा दुई गोल गरेका ह्यारी केन पनि हेन्डरसनका लागि खुसी रहे । उनले भने, म जोर्डनका लागि निकै खुसी छु । मलाई थाहा छ, उनी यही गोलका लागि संघर्षरत थिए, कसो कसो गोल निस्किरहेको थिएन । अहिले गोल भएको छ, यो जत्तिको खुसी तत्काल अर्को हुन सक्दैन । इंग्लिस टिमका कप्तान केन पनि हेन्डरसनलाई महान नेता मान्छन् अनि अरू खेलाडीलाई पछ्याउन योग्य व्यक्तित्व थान्छन् । अब इंग्ल्यान्डले सेमिफाइनलमा डेनमार्कको सामना गर्नेछ । खेल फेरि लन्डनको वेम्बलीमै हुनेछ । त्यसलाई लिएर उनले उत्तिकै सटिक प्रतिक्रिया दिएका छन् । हेन्डरसन भन्छन्, हामीले वेम्बलीमा खेल्दा घरमा खेलेको फाइदा केही हदसम्म लिन सक्छौं, तर धेरै होइन । अहिले हाम्रो ध्यान खेलमै केन्द्रित हुनुपर्छ । हामी भूइँमै छौं, माथि उडेका छैनौं । यस्तो गर्नुहुन्न पनि ।"
सेन्ट्रल जोन कोषाध्यक्षमा चन्द,"काठमाडौं (कास) नेपाल भलिबल संघका महासचिव जितेन्द्रबहादुर चन्द मध्यएसियाली भलिबल संघको कोषाध्यक्षमा नियुक्त भएका छन् । नेपालबाट एसियाली क्षेत्रीय भलिबल संघका नियुक्ति पाउने उनी पहिलो पदाधिकारी हुन् । मध्यएसियाका १४ देशसम्मिलित भलिबल संघलाई एसियाली भलिबल महासंघ (एभीसी) ले सन् २०१५ मा मान्यता दिएको हो । अहिलेसम्म संघको कार्यकारीका रूपमा अध्यक्ष र महासचिवमात्र रहने व्यवस्था भए पनि यसपालिदेखि कोषाध्यक्ष पद सिर्जना गरी चन्दलाई शनिबार नियुक्ति दिइएको हो । संघका अध्यक्ष माल्दिभ्सका मोहम्मद लतिफ छन् भने महासचिव क्लिच किर्गिस्तानका हुन् । संघको केन्द्रीय कार्यालय पनि किर्गिस्तानमै छ । पूर्वराष्ट्रिय भलिबल खेलाडीसमेत रहेका चन्दले नेपाल भलिबलको सक्रियता र अधिक अन्तर्राष्ट्रिय सहभागिताका कारण सेन्ट्रल जोनले अवसर दिएको प्रतिक्रिया दिए । नेपालले सन् २०१९ को अगस्टमा सेन्ट्रल जोन सिनियर पुरुष भलिबल प्रतियोगिता आयोजना गरेको थियो भने त्यही समयमा सेन्ट्रल जोनको साधारणसभासमेत भएको थियो । हामीले सेन्ट्रल जोनको अवधारणामा रहेर धेरै गतिविधि, प्रतियोगिता र सफलता पनि हासिल गर्यौं । त्यसका लागि अन्तर्राष्ट्रिय समन्वय गरेका कारण मलाई विश्वास गरिएको हुनुपर्छ, कान्तिपुरसँग चन्दले भने । उनको कार्यकाल चार वर्ष रहनेछ । आफ्नो कार्यकालमा नेपालसहित सेन्ट्रल जोनमा आबद्ध १४ देशमा भलिबल गतिविधि विकासका लागि योजनावद्ध रूपमा काम गर्ने उनले बताएका छन् । नेपालमा भलिबल विकासका लागि प्राथमिकतामा पार्ने प्रयास हुनेछ तर त्यसका लागि संघको सक्रियता नै मुख्य हुन्छ । मैले सबै देशलाई समान व्यवहार गर्नुपर्छ, चन्दले थपे, नेपाल भलिबल संघले दुई वर्षदेखि दक्षिण एसियाली भलिबल संघ गठनको प्रयास गरेको छ । त्यसमा मेरो विशेष प्रयास रहनेछ ।अन्तर्राष्ट्रिय भलिबल महासंघ (एफआईभीबी) ले एभीसीमार्फत वार्षिक ३० हजार डलर बजेट सेन्ट्रल जोनलाई उपलब्ध गराउँदै आएको छ ।"
चम्किए मेसी,"रियो डी जेनेरियो (एएफपी) लियोनल मेसीले फ्रिकिकबाट एक गोल गर्दै अर्को दुई गोलमा सहयोगी भूमिका निभाएपछि अर्जेन्टिनाले कोपा अमेरिकामा आइतबार १० खेलाडीमा सीमित इक्वेडरलाई ३० हराएको छ । जितपछि अर्जेन्टिना प्रतियोगिताको सेमिफाइनल पुगेको छ । अर्को खेलमा जित निकाल्दै कोलम्बियाले अन्तिम चारको यात्रा तय गरेको छ । मेसीले फ्रिकिकबाट दोस्रो हाफको इन्ज्युरी समयमा गोल गरेका थिए । यसअघि ४० औं मिनेटमा रोड्रिगो डी पाउल र ८४ औं मिनेटमा लाउटारो मार्टिनेजले गोल गरेका थिए । दुवै गोलमा ३४ वर्षीय मेसीले सटिक पास मिलाएका हुन् । मेसीको गोल भने अर्जेन्टिनाका लागि व्यक्तिगत ७६ औं गोल रह्यो । खेलपछि उनले भने, व्यक्तिगत उपलब्धि केही होइन । हामी यहाँ देशका लागि जित्न आएका हौं ।यसअघि कोलम्बियाले टाइब्रेकरमा उरुग्वेलाई ४२ ले हराएको थियो । निर्धारित समयको खेल गोलरहित बराबरीमा टुंगिएपछि खेल टाइब्रेकरमा गएको हो । कोलम्बियाका तर्फबाट भएका सबै चार प्रहार गोलमा परिणत भएको थियो । उरुग्वेका चारमध्ये दुई प्रहारमात्र गोलमा परिणत भयो । अब सेमिफाइनलमा डिफेन्डिङ च्याम्पियन ब्राजिलले पेरु र अर्जेन्टिनाले कोलम्बियाको सामना गर्नेछन् ।"
