शीर्षक,विवरण
ढुंगागिट्टी निकाल्न ३५ वर्षसम्म सेती थुन्ने योजना,"गत आर्थिक वर्षमा महानगरले रामघाटबाट ६ करोड ६१ लाख रुपैयाँ आम्दानी गरेको थियो । रामघाटमा विभिन्न जिल्लाबाट आएका १ हजार मजदुर आश्रित छन् । बी रिभर माइनिङले मोरेखरे घाटमा पनि त्यस्तै प्रकृतिको बाँध बनाउने योजना छ, महानगरले सम्झौताको तयारी गरिसकेको छ । यसका लागि मोरेखरे रिभर माइनिङ प्रालि भन्ने कम्पनी खडा गरिएको छ । मोरेखरेमा वार्षिक ३ करोड रुपैयाँ रोयल्टी बुझाउने प्रस्ताव गरिएको छ । यस विषयमा कान्तिपुरले प्रतिक्रिया लिन खोज्दा बतास अर्गनाइजेसनका प्रमुख आनन्दराज बतास सम्पर्कमा आउन चाहेनन् । उनले एसएमएसको समेत जवाफ दिएनन् । पोखरा उपत्यका नगर विकास समितिका पूर्वअध्यक्ष विश्वप्रकाश लामिछाने भने महानगर र निजी क्षेत्रको यो योजना भौगोलिक जोखिम एवं प्राकृतिक दृष्टिकोणले उपयुक्त नभएको बताउँछन् । संरक्षित जलाधार क्षेत्रमा हचुवाको भरमा ढुंगा, गिट्टी, बालुवा निकाल्नु आपत्तिजनक भएको उनको भनाइ छ । फेवाको जलाधार क्षेत्र र सेतीका खोंच भौगर्भिक रूपमा पनि कमजोर छन्, उनी भन्छन्, नेपालकै सबैभन्दा धेरै पानी पर्ने ठाउँमा संरक्षणका आयोजना सुरु गर्नॅपर्नेमा खोंचमा निर्माण कार्य गर्नु, ढुंगा, गिट्टी, बालुवा निकाल्न ठेक्का दिनु जोखिमपूर्ण हुन्छ । डीपीआर, ईआईए केही नगरी ४० वर्षसम्मका लागि सम्झौता गर्नु वातावरणीय र समयावधिका दृष्टिकोणले पनि उपयुक्त नहुने उनको भनाइ छ । संघीयतामा स्थानीय सरोकारवालालाई सबैभन्दा महत्त्व दिइएकामा सम्झौताअघि कुनै सल्लाह, सुझाव नलिइएको र आर्थिक रूपमा पारदर्शी नभएको उनले बताए ।त्यस्तै, सेती खोंच र डेभिज फल्समा पर्यटन पूर्वाधार विकास आयोजनाका लागि भने दुई कम्पनीले मात्रै मनसायपत्र बुझाए, त्यसमा पनि पूर्वयोजनाअनुसार कर्केनको सेती क्यान्योन प्रालि छनोट भयो ।महानगरले सेती क्यान्योनबाट प्रस्ताव मागेर मूल्यांकन स्वीकृत गरी वार्तासमेत गरिसकेको छ । अब सम्झौताका लागि सेती क्यान्योनले आइतबार कागजात बुझाएको छ । हाल प्रमुख प्रशासकीय अधिकृत महेश बराल काठमाडौंमा रहेकाले उनी फर्किएलगत्तै सम्झौताको मिति तोकिने महानगर स्रोतले जनाएको छ । डेभिज फल्समा सिसाको पुल राख्ने भनिएको छ । यसका लागि प्राविधिक, आर्थिक क्षमता र अनुभवलाई मूल्यांकनको आधार बनाउने भनिएको थियो । तर, सेती क्यान्योनसँग आयोजनासँग सम्बन्धित कुनै अनुभव क्षमता छैन । यही परियोजनाका लागि नै आर्थिक वर्ष २०७४७५ मा यो कम्पनी दर्ता भएको हो । खासमा कर्केन एभरेस्ट पस्मिना निट एन्ड विभिङ इन्डस्ट्रिजका प्रबन्ध निर्देशक हुन् । सरकारले उनलाई पस्मिना उत्पादनतर्फ २०७० मा महत्त्वपूर्ण व्यावसायिक व्यक्तिका रूपमा सम्मान गरेको थियो । तेस्रो मुलुकतर्फ पस्मिना निकासी रकमका आधारमा उनी अग्रस्थानमा थिए । तर क्यान्योनिङ क्षेत्रमा अनुभव नभए पनि उनको कम्पनीलाई डेभिज फल्स जिम्मा लगाउने तयारी भएको छ । फेवातालको पुछारबाट पार्दी खोलाको १५ किलोमिटर र डेभिज फल्स वरपरको जग्गा सो कम्पनीले ४० वर्षका लागि लिजमा लिनेछ । मस्यौदाअनुसार सम्झौता भएको १८ महिनाभित्र विस्तृत परियोजना प्रतिवेदन (डीपीआर) र वातावरणीय प्रभाव मूल्यांकन (ईआईए) प्रतिवेदनसहित वित्तीय व्यवस्थापनको प्रस्ताव प्रस्तुत गर्नुपर्छ । प्रतिवेदन स्वीकृत गरेको मितिले २ वर्षभित्र निर्माण सम्पन्न गर्नुपर्ने उल्लेख छ । डेभिज फल्समा कम्पनीले सिसाको पुल, पानीसहितको म्युजिकल फाउन्टेन, बगैंचा, कृत्रिम झरना, सेल्फी प्वाइन्ट, सुरुङ मार्ग, रेस्टुरेन्ट र क्याफे, चिल्ड्रेन पार्क, स्टिम बोट, धार्मिक संरचनाका मिनियचर (नमुना) लगायत संरचना बनाउनेछ । यसका लागि कम्पनीले २ अर्ब रुपैयाँ खर्च गर्ने भनिएको छ । महानगरले जग्गा भाडामा लगाएबापत व्यवसाय सञ्चालन मितिदेखि ३ वर्षसम्म वार्षिक २ करोड रुपैयाँ र कुल आम्दानीको ८५ प्रतिशत बुझाउनेछ । त्यस्तै, चौथो वर्षदेखि हरेक २२ वर्षमा ५ प्रतिशतले वृद्धि गर्ने र कुल आम्दानीको १० प्रतिशत रोयल्टी दिने प्रस्ताव गरेको छ । हाल डेभिज फल्सको रेखदेख र सञ्चालन छोरेपाटन माध्यमिक विद्यालयले गर्दै आएको छ । कोरोना महामारीबाहेक वार्षिक २ करोड ३० लाख रुपैयाँ डेभिज फल्सको टिकट र सटर भाडाबाट विद्यालयले आम्दानी गर्छ । झन्डै २ हजार ३ सय विद्यार्थी अध्ययन गर्ने विद्यालय सञ्चालनमा उक्त रकम खर्च हुन्छ । सेती क्यान्योन प्रालिले ४० वर्षकै लागि सेती खोंच पर्यटन पूर्वाधार विकास आयोजना हात पारेको छ । यो आयोजनासमेत सबै प्रक्रिया पूरा गरी सम्झौताको चरणमा छ । मस्यौदामा उल्लेख भएअनुसार गाईघाटदेखि ढुंगेसाँघुसम्म ८६८ किलोमिटरमा फैलिएको सेती खोंचमा साहसिक पर्यटन पूर्वाधार निर्माण हुनेछन् । रेस्टुरेन्ट, सोभिनियर पसल, वातावरणमैत्री तथा टेन्टेड रिसोर्ट, म्युजिकल फाउन्टेन, क्यान्टिलिभर पैदल यात्रा, कृत्रिम झरना, खोंचको प्रवेश र निकासद्वार क्षेत्रमा सेल्फी प्वाइन्ट, खोंचभित्र सिसा, सिसा स्काइवाक, चिल्ड्रेन पार्क, बोटानिकल पार्क, साहसिक फन पार्क, बन्जी जम्पिङ, जिप फ्लाइयर, क्यानोइङ, वाल क्लाइम्बिङ, क्लिफ वाकिङ, टनेल वाकअवे, ट्रेम्पोलिङ, वाटर फन पार्कलगायत मनोरञ्जनात्मक तथा साहसिक पर्यटकीय क्रियाकलाप सञ्चालन गर्ने भनिएको छ । यसमा डेढ अर्ब रुपैयाँ खर्चने कम्पनीको प्रस्ताव छ । तर, महानगरले भने रोयल्टीबापत वार्षिक ५० लाख रुपैयाँ मात्र पाउनेछ । त्यस्तै ६ देखि १० वर्षसम्म ७५ लाख, ११ देखि १५ वर्षसम्म १ करोड, १६ देखि २० वर्षसम्म १ करोड २५ लाख, २६ देखि ३० वर्षसम्म १ करोड ७५ लाख, बाँकी अवधि २ करोड रुपैयाँ महानगरलाई बुझाउनेछ । हरेक वर्ष कुल आम्दानीको ५ प्रतिशत थप बुझाउने गरी सम्झौताको तयारी छ । वर्षमा ५० लाख रुपैयाँ आम्दानी हुने भनेर महानगरले सेती खोंचको भौगर्भिक संवेदनशीलतालाई बेवास्ता गरेको छ । यो योजनामा महानगरले भीर, डिलसम्बन्धी आफैंले बनाएको मापदण्डसमेत लत्याएको छ । भूगर्भविद्, विज्ञसमेतको संलग्नतामा सेती डिल भौगोलिक हिसाबले संवेदनशील रहेको भन्दै उक्त क्षेत्रमा ५ देखि ५० मिटरसम्म कुनै संरचना बनाउन नहुने मापदण्ड महानगरले आफैंले बनाएको छ । तर, यो कम्पनीले बनाउने संरचनाका लागि भने भवन नक्सा पास गर्दा मापदण्डसम्बन्धी व्यवस्था लागू नहुने भनेर मस्यौदामा प्रस्ट उल्लेख छ । २२ वर्षअघि जर्मनीको भूवैज्ञानिक तथा प्राकृतिक स्रोतसाधन संस्थान (बीजीआर) ले ३ वर्ष लगातार सेती खोंचको अध्ययन गरेको थियो । सेती डिल वरिपरि ७५ मिटर जोखिमयुक्त रहेको उक्त अध्ययनको निष्कर्ष थियो । हाल पोखरा१५ अमिनतरामा दैनिकजसो सेती डिलमा पहिरो खसिरहेको छ । विभिन्न स्थानमा बेलाबेलामा भासिनेसमेत गरेको छ तर व्यक्तिको मुनाफाका लागि महानगरले यो जोखिमलाई बेवास्ता गरेको छ । रिभर माइनिङ कम्पनीका अध्यक्ष विजय भट्टराईले पीपीपीअन्तर्गत अर्को योजनामा पनि प्रस्ताव बुझाएका छन् । फेवातालमा वाटर स्पोर्ट्सका गतिविधि सञ्चालन गर्न उनको एझरेस्ट त्रुज प्रालि र पोखराकै अतिथि रिसोर्ट एन्ड स्पा प्रालिले प्रस्ताव बुझाएका छन् । सानिसा मूल्यांकन समितिको निर्णयअनुसार कार्यपालिका बैठकले प्रस्ताव छनोट गर्नेछ । यसको जिम्मा पनि भट्टराईकै एझरेस्ट त्रुजलाई दिने गरी काम भइरहेको महानगर स्रोतले जनाएको छ । सानिसा (पीपीपी) मोडेलमै महानगरले फेवातालमा मिसिने खोलामा निर्मित ४ सिल्टेसन ड्यामबाट ढुंगा, गिट्टी उत्खनन गर्न फेवा सिल्टेसन प्रालिलाई अनुमति दिएर जेठमा काम सुरु भइसकेको छ । ॅसंरक्षण र आम्दानी सँगसँगैसार्वजनिकनिजी साझेदारी समितिको अध्यक्ष महानगर प्रमुख मानबहादुर जीसी आफैं हुन् । कार्यकाल सकिन करिब १ वर्ष बाँकी रहेका उनको जोडबलमै यी आयोजना अघि बढेका हुन् । सानिसाअन्तर्गतका आयोजनाको विरोध हुँदा भने उनले महानगरको आम्दानीको स्रोत बढाउन र प्राकृतिक सम्पदाको संरक्षण गर्न योजना प्रभावकारी हुने दाबी गर्दै आएका छन् । समितिका फोकल पर्सन इन्जिनियर महेन्द्र गोदार भने सम्झौता हुनेबित्तिकै निजी क्षेत्रलाई सुम्पिएको भन्न नमिल्ने तर्क गर्छन् । डीपीआर, ईआईए स्वीकृत नभई आयोजना लागू हुँदैन, रद्द हुन पनि सक्छ, उनी भन्छन्, करोडौं रुपैयाँ खर्चिएर डीपीआर र ईआईए गर्छन् भने लगानी सुरक्षित होस् भनेर मात्रै सम्झौता गर्न लागेका हौं । अर्थविद्लाई नै राखेर रोयल्टी र समयावधि निर्धारण गरिएको उनको भनाइ छ । सेती नदी वर्षैपिच्छे गहिरिँदै र कटान गर्दै जाने भएकाले संरक्षणमा महानगरको करोडौं रुपैयाँ खर्चिंदै आएकामा अब निजी क्षेत्रले जिम्मा लिएपछि चिन्ता गर्नु नपर्ने उनको दाबी छ ।"
वातावरणविद् र दलहरू विरोधमा,"कांग्रेस, जनता समाजवादी पार्टी, राष्ट्रिय जनमोर्चा र राप्रपाका महानगर कमिटीले राजनीतिक दल, सरोकारवाला, स्थानीय र विज्ञसँगको छलफलबिनै आयोजना अगाडि बढाएको भन्दै विरोध जनाएका छन् । जसपाका महानगर अध्यक्ष टीकाराम पौडेल यति ठूलो सामरिक महत्त्व राख्ने सानिसाअन्तर्गतका परियोजनाको मनसायपत्र आह्वान नै त्रुटिपूर्ण भएको बताउँछन् । राष्ट्रिय र अन्तर्राष्ट्रिय रूपमा आह्वान गरिनुपर्नेमा स्थानीय पत्रिकामा विज्ञापन गरियो, उनी भन्छन्, यसबारे सम्पूर्ण नेपाली र पोखरेलीलाई सूचनाबाट वञ्चित गराइएको देखिन्छ । महानगर र निजी क्षेत्रबीचको सम्झौतामा कानुनी जटिलतासमेत रहने उनी बताउँछन् । स्थानीय सरकार सञ्चालन ऐन, २०७४ को दफा ९७ (२) बमोजिम स्थानीय तहले सार्वजनिक तथा सामुदायिक सम्पत्ति बेचबिखन गर्न वा अरू कुनै व्यहोराले हक हस्तान्तरण गर्न वा भाडामा दिन निषेध गरेको पनि उनले स्मरण गराए ।"
आयोगमा आज जसपा नेताको हेड काउन्ट,"गत पुस ५ गतेको पहिलो प्रतिनिधिसभा विघटनविरुद्ध जसपाका दुवै पक्ष एकै ठाउँमा थिए । सर्वोच्च अदालतले फागुन ११ गते प्रतिनिधिसभा पुनःस्थापना गरिदिएपछि भने ओलीलाई सहयोग गर्ने कि नगर्ने भन्नेमा ठाकुर र यादव पक्षबीच फाटो बढेको थियो । ठाकुर पक्ष ओली नेतृत्वको सरकारमै सहभागी भएपछि पार्टी प्राविधिक रूपमा एक रहे पनि व्यावहारिक रूपमा फुटेको थियो । एकअर्कामाथि कारबाहीको शृंखला चल्दै गर्दा यादव पक्षले निर्वाचन आयोगमा पार्टीको आधिकारिकताको माग गर्दै निवेदन दिएको थियो । निर्वाचन आयोगमा दल दर्ता गर्दा यादव नेतृत्वको तत्कालीन समाजवादी पार्टीबाट २५ र ठाकुरसहितको नेतृत्वमा रहेको राजपाबाट २६ सदस्य राखिएको थियो । नेता महेन्द्र राय यादवसहित पूर्वराजपा पक्षका ७ जना सदस्य यादव पक्षमा गएका थिए । ५१ सदस्यीय केन्द्रीय कार्यकारिणी समितिमा अहिले ३२ जना यादव पक्षमा देखिएका छन् । सरकारका एक मन्त्रीका अनुसार जसपाको विवादमा आयोगले सोमबार निर्णय दियो भने मंगलबार वा बुधबार मन्त्रिपरिषद् विस्तार हुन सक्छ । जसपा अध्यक्ष यादवले विवाद छिनोफानो नभएसम्म मन्त्रिपरिषद् विस्तार नगर्न प्रधानमन्त्री देउवालाई आग्रह गर्दै आएका थिए । आयोगको फैसला सोमबार आयो भने तत्काल मन्त्रालयको भागबन्डा टुंग्याएर मन्त्रिपरिषद् विस्तार हुन सक्छ, यादवले भने । अहिले यादव पक्षमा २० र ठाकुर पक्षमा १२ सांसद छन् । दोस्रो पटक प्रतिनिधिसभा पुनःस्थापनापश्चात् ठाकुर पक्षमा रहेका ८ सांसद यादवतिर लागेका हुन् । पार्टीको आधिकारिकता यादव पक्षले पाए अझै केही सांसद थपिन सक्ने र एमालेको माधवकुमार नेपाल पक्ष नभए पनि सरकारका पक्षमा बहुमत पुग्ने अनुमान सत्ता घटकमा छ । यादव पक्षले पार्टीको आधिकारिकता पाए ठाकुर पक्षले पार्टीमै रहने वा नयाँ दल दर्ता गरेर जाने भन्ने निर्णय गर्नुपर्नेछ । ठाकुर पक्षमा रहेका अधिकांश नेताले नयाँ दल दर्ता नगरी पार्टीभित्रै रहेर संघर्ष गर्नुपर्ने सुझाव दिएका छन् । पार्टीको आधिकारिकता पाएलगत्तै यादवले केही नेतामाथि कारबाही गर्न सक्ने संकेत दिएकाले त्यस्तो अवस्थामा एकै ठाउँ रहनुभन्दा नयाँ दल दर्ता गर्न उपयुक्त हुने भनाइ अध्यक्ष ठाकुर र वरिष्ठ नेता राजेन्द्र महतोको छ । यादव पक्ष ठाकुर र महतोको भूमिकालाई लिएर आक्रोशित छ । केही दिनअघि अध्यक्ष यादवले प्रतिगमनलाई साथ दिने प्रमुख नेताबाहेक अरूलाई पार्टीमा स्वागत गरिने बताएका थिए । केन्द्रीय कार्यकारिणी समितिका ठाकुरपक्षीय सदस्य केशव झाले आफूहरूको मागअनुसार अदालतले अन्तरिम आदेश नदिए पनि आयोगमा उपस्थित हुने बताए । आयोगले ठाकुर पक्षलाई मान्यता नदिए पनि अर्को दल खोल्नका लागि अवसर दिने अनुमान गरिएको छ । नयाँ दलमा जाने सांसदहरूको कानुनी मान्यता आयोगको निर्णयमा निर्भर हुने नेताहरू बताउँछन् । आयोगले हामीलाई मान्यता दिएन भने नयाँ पार्टी खोलेर अघि बढ्छौं, झाले भने ।"
संसदीय समितिमै एमालेको चर्काचर्की,"(काठमाडौं)  प्रमुख प्रतिपक्षी दल एमालेको विवाद संसदीय समितिमा समेत छताछुल्ल हुन थालेको छ । प्रतिनिधिसभाको अन्तर्राष्ट्रिय सम्बन्ध समितिको आइतबार बसेको बैठकमा एमालेका दुई खेमाका सांसदबीच आरोपप्रत्यारोप चल्यो ।तत्कालीन प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभाको दोस्रो पटकको विघटन पनि सर्वोच्चले बदर गरेपछि क्रियाशील भएको समितिको बैठक आइतबार ११ बजे बसेको थियो । समितिको सभापतिमा एमालेकी सांसद पवित्रा निरौला खरेल छिन् । सदस्यमा एमाले वरिष्ठ नेता एवं पूर्वप्रधानमन्त्री माधवकुमार नेपाल र उपाध्यक्ष भीम रावल, कांग्रेस नेता प्रकाशमान सिंह, पूर्वसभामुख कृष्णबहादुर महरालगायत छन् ।पूर्वप्रधानमन्त्री नेपाल सधैंझैं तोकिएकै समयमा उपस्थित भए । बैठकको सुरुमै कांग्रेस सांसद दिव्यमणि राजभण्डारीले नेपालको प्रशंसा गरे । असंवैधानिक रूपमा विघटित प्रतिनिधिसभा पुनःस्थापनाका लागि नेपाललगायत एमालेका २२ सांसदले खेलेको भूमिकाको उनले मुक्तकण्ठले प्रशंसा गरे । नेपालले पनि हामी सबैलाई मर्नबाट जोगाइएको छ, संसद् फेरि पुनर्जीवित भएको छ, हामी सबैलाई बधाई छ, एउटा संघर्ष सफल भएर भेट भएको छ भन्दै धारणा राखे ।आगामी दिनमा संसद्लाई प्रभावकारी रूपमा सञ्चालन गर्नुपर्ने र त्यसका लागि संसदीय समितिको महत्त्वपूर्ण भूमिका हुने उनको सुझाव थियो । ओली नेतृत्वको सरकारका गलत क्रियाकलापबाट सिकेर शेरबहादुर देउवाको सरकारले राम्रा काम गर्नुपर्ने र त्यसका लागि संसदीय समितिले सचेत भएर अघि बढ्नुपर्ने उनको सुझाव थियो । त्यसपछि बोल्ने सांसदहरूले पनि प्रतिनिधिसभा विघटनप्रति विरोध जनाउँदै संसदीय समितिलाई प्रभावकारी रूपमा अगाडि बढाउने प्रतिबद्धता र सुझाव व्यक्त गरे ।एमाले अध्यक्ष ओली पक्षका सांसदहरूले विघटनमा मौन रहेर एमसीसीलगायतका विषयमा समितिले कसरी भूमिका खेल्न सक्छ भन्ने धारणा राखिरहेका थिए । त्यसपछि बोल्ने पालो आयो पूर्ववन तथा वातावरणमन्त्री नारदमुनि रानाको । उनले सुरुमा अन्तर्राष्ट्रिय सम्बन्ध समितिले विगतमा प्रभावकारी काम गर्न नसकेको र सरकारलाई आफूप्रति उत्तरदायी बनाउन नसकेको भन्दै आगामी दिनमा कडाइपूर्वक लाग्नुपर्ने धारणा राखे । विगतको सरकारले सार्वजनिक लेखाबाहेकका संसदीय समितिका निर्देशनलाई गम्भीर रूपमा नलिएको पनि उल्लेख गरे ।समिति सुरु भएको झन्डै एक घण्टापछि बैठकमा आएका रानाले त्यसपछि भने आफ्नै पार्टीका वरिष्ठ नेता नेपाल पक्षलाई चिढ्याउने अभिव्यक्ति दिन थाले । समसामयिक राजनीतिक विषयमा कुरा राख्ने भन्दै उनले यो संसद् जनादेशबाट नभई सर्वोच्च अदालतको आदेशबाट आएको बताए । उनको अभिव्यक्तिसँगै एमालेभित्रको विवाद संसदीय समितिमा प्रवेश गर्यो । प्रतिनिधिसभा विघटनपछि ओली नेतृत्वको सरकारमा जेठ २७ मा वन तथा वातावरणमन्त्रीको शपथ लिई सर्वोच्चको असार ८ को फैसलाबाट १३ दिनमै पदमुक्त भएका रानाले भने, हामी दुईदुई पटक विघटन भइसकेपछि अहिले सांसदकै रूपमा यो समितिमा उपस्थित भएका छौं । धेरै माननीयका कुरा सुन्न पाइएन । यो संसद् अदालतले स्थापना गरेको हो, जनताले स्थापना गरेको होइन ।जनताले निर्वाचित गरेको संसद् जेठ ८ मा प्रधानमन्त्रीको सिफारिसमा राष्ट्रपतिबाट विघटन भएको उनको भनाइ थियो । उनले संसद् विघटन गर्नमा ओली जिम्मेवार नभई विघटन गर्नका लागि भूमिका खेल्नेहरू दोषी भएको बताए । विघटन गर्ने कति जिम्मेवार छ त्यो छुट्टै पाटो होला । विघटनको स्थितिसम्म धकेल्ने नेताहरू, पार्टीहरू जिम्मेवार छन् कि छैनन् ? के उहाँहरूले विघटन गरेको होइन ? उनले भने ।कांग्रेस, माओवादी र एमालेका सांसदले विघटनको दोष तत्कालीन प्रधानमन्त्री ओलीलाई दिएको भन्ने अभिव्यक्तिको जवाफमा रानाले भने, संसद् चाहिन्छ भन्नेहरू वैशाख २७ मा कहाँ गएका थिए ? दल (एमाले) ले त्यतिबेला ह्वीप जारी गरेको थियो । त्यस कारणले संसद् चाहिन्छ भन्ने तर वैशाख २७ मा देशको प्रधानमन्त्री आफ्नो पार्टीको प्रधानमन्त्रीले विश्वासको मत लिँदा सुतेर बस्ने ? एब्सेन्ट हुने ? संसद् चाहिन्थ्यो भने २७ गते उपस्थित भएको भए भइहाल्थ्यो नि !सभापति निरौलाको छेउमा बसेका वरिष्ठ नेता नेपालतिर हेर्दै रानाले थपे, त्यसकारण यस्ता गलत काम गर्नु हुँदैन । वैशाख २७ मा प्रधानमन्त्री ओलीले प्रतिनिधिसभामा विश्वासको मत लिने बेला नेपाल पक्षका सांसद अनुपस्थित भएका थिए । प्रतिनिधिसभामा ओलीले त्यतिबेला ९३ सांसदको मात्रै समर्थन पाएका थिए । नेपाल पक्षका २८ सांसद अनुपस्थित हुँदा ओलीले पहिलो पटक संसद्मा विश्वास गुमाएका थिए । त्यतिबेला अनुपस्थित हुनेमा नेता नेपाल, झलनाथ खनाल, भीम रावल, घनश्याम भुसाल, सुरेन्द्र पाण्डे, गोकर्ण विष्ट, योगेश भट्टराईलगायत थिए । ओलीले त्यतिबेला नै आफूलाई विश्वासको मत नदिए संसद् विघटनमा जाने बताएका थिए ।ओली पक्षका सांसद रानाले नेता नेपालतिर हेर्दै, बोल्दै गरेपछि सभापति निरौलाले विगतमा समितिले गरेका कामको समीक्षा र भविष्यमा के गर्ने भन्ने विषयमा केन्द्रित भएर बोल्न निर्देशन दिइन् तर राना रोकिएनन् । अरू सांसदले प्रतिनिधिसभा विघटनको विरोध गरेकाले आफूले पनि बोल्न पाउनुपर्ने अडान लिए ।समिति सभापतिले रोक्दा पनि संसद् विघटन सही थियो भनिरहन थालेपछि नेपाल पक्षका एमाले सांसद दीपकप्रकाश भट्टले रोक्दै भने, प्रतिगमनका मतियारहरू । भट्टले बोलिनसक्दै पहिल्यैदेखि आक्रोशित मुद्रामा देखिएका नेपाल आफैं बोल्न थाले । रानातिर चोर औंला तेस्याउँदै उनले भने, प्रतिगमनको मतियार बन्ने ? राजीनामा दिनुस्, निस्किनुस् । राना आफूले सही भनेको भनेर बोल्न खोज्दै थिए, नेपालले रोक्दै भने, प्रतिगमनको मतियार बन्न पाइँदैन । तपाईं हट्नुस् । राजीनामा दिनुस्, निस्किनुस् । विघटन गराउने अनि।सांसद भट्टले निवेदन हालेर मात्रै समितिमा आउनुपर्ने, नत्र सिधै समितिमा बस्ने हैसियत रानामा नभएको भन्दै आक्रोश व्यक्त गरे । मन्त्री भएको व्यक्तिले पार्टीको सिफारिसमा सभामुखले समिति नतोकेसम्म संसदीय समितिका बैठकमा भाग लिन नपाउने व्यवस्था उल्लेख गर्दै भट्टले उक्त कुरा उठाएका थिए । रानाले भने आफूलाई सभापतिले बोलाएर आएको स्पष्टीकरण दिए । भट्टको भनाइमा कांग्रेस सांसद राजभण्डारीले थपे, सभापतिज्यू, मैले तपाईंलाई सुरुमै निवेदन गरेको थिएँ, पूर्वमन्त्रीहरू नियमकानुन मिचेर यो समितिमा बसेका छन् ।संसद् र सरकार सर्वोच्चको आदेशबाट आएको भन्ने रानाको अभिव्यक्तिप्रति राजभण्डारीले पनि आक्रोश पोखे । टेबुल ठोक्दै उनले भने, संविधानको विरुद्ध कुरा गर्ने ? यो सरकार अदालतले बनाएको होइन । जनताका प्रतिनिधिहरूले बनाएको हो ।त्यसपछि सांसद रानाले आफ्नै पार्टीका सांसद भट्टतिर हेर्दै बोल्न पाइँदैन भन्ने तपाईं को हो ? भनेर प्रश्न गरे । यसपछि माओवादी सांसदको बोली फुट्यो । माओवादीका राम कार्की र सुदन किराँतीलगायत समितिमा छन् तर उनीहरू मौन रहे । रानाको छेउमै रहेकी माओवादी सांसद चाँदतारा कुमारीले सोधिन्, तपाईं को हो जे पायो त्यही बोल्ने ? हामीले आन्दोलन गरेर ल्याएको हो संसद् । तपाईं जे पायो त्यही नबोल्नुस् ।राना समितिमा आउनुअघि र पछि पनि अरू सांसदले प्रतिनिधिसभा विघटन असंवैधानिक भएको भन्दै भर्त्सना मात्रै गरेको उनले स्पष्ट पारिन् । त्यसभन्दा बाहिर गएर कोही नबोलेको उनले रानालाई सम्झाइन् । त्यसपछि सांसद भट्टले पार्टीभित्रको विवाद रानाले संसदीय समितिमा ल्याएको भन्दै आक्रोश व्यक्त गरे । उनको भनाइमा सभापति निरौलाले थपिन्, यी विषयवस्तुहरू आफ्नो ठाउँमा गएर राख्नुस् । राजनीतिक पार्टीमा गएर गर्नुस् । समितिको समीक्षाको कुरा हो । यहाँ पार्टीको कुरा होइन ।रानाले भने अरूले विघटन गलत थियो भन्न हुने, आफूले सही थियो भन्न किन नहुने भनिरहे । एमालेका दुई पक्षबीचको विवादमा अरू सांसद पनि प्रवेश गरेर भनाभन गरेपछि समितिको काम पूर्णतः प्रभावित भइसकेको थियो । समितिले न विगतको समीक्षा गर्न सक्यो न भविष्यको योजना तय गर्न सक्यो ।"
माधव नेपालले दम्भ देखाए,"काठमाडौं (कास) एमाले अध्यक्ष केपी शर्मा ओलीले माधव नेपाल पार्टीमा फर्किनेमा आफूलाई कम विश्वास रहेको बताएका छन् । पार्टीनिकट महिला संगठनले आइतबार गरेको भर्चुअल अन्तर्क्रियामा उनले नेपालले शक्ति बाँडफाँटमा दोहोरो चरित्र देखाएको आरोप लगाए ।गल्ती कमजोरी गर्नेलाई पार्टीले माफी दिने हो, मैले होइन तर यसैलाई लिएर एक जनाले महाराजाले माफी दिने रे भनेर खिल्ली उडाए, ओलीले भने, अपराध गर्नेले पार्टीमा आएर गल्ती भयो भन्न नसक्ने, उल्टै पार्टीले माफी दिन्छ भन्दा मलाई क्षमा दिने को हो भनेर अहंकार र दम्भ देखाए । पार्टीलाई कमजोर पार्ने र अपराध कर्मको नेतृत्व गरिरहेका व्यक्तिबाट मैले धेरै आशा र विश्वास गरेको छैन । अध्यक्ष ओली र वरिष्ठ नेता नेपालबीच आरोपप्रत्यारोप चलिरहँदा दुवै पक्षका सांसदले दबाब अभियान सुरु गरेका छन् । विघटित कार्यदलले तयार पारेको १० बुँदे प्रस्ताव तत्काल कार्यान्वयन गरी पार्टीलाई एकताबद्ध बनाउनुपर्ने उनीहरूको माग छ । अभियानको अगुवाइ गरेका सांसद कृष्णप्रसाद दाहालले एकताको माहोल बनाउन दबाब अभियान सुरु गरिएको बताए । एकता अभियानमा रहेका सांसदले आइतबार कार्यदलका संयोजक र सदस्यसँग छलफल गरी दसबुँदे कार्यान्वयनको नेतृत्व लिन आग्रह गरेका छन् । नेपाल समूहका स्थायी कमिटी सदस्यहरूले पार्टी एकतामै जोड दिएका छन् । स्थायी कमिटी सदस्यहरूबीच आइतबार भएको छलफलमा धेरै सदस्यले एकता गरेर अघि बढ्नुपर्ने सुझाव दिएको स्थायी कमिटी सदस्य रघुजी पन्तले बताए ।"
श्रेष्ठ स्वास्थ्य राज्यमन्त्री,काठमाडौं (कास) कांग्रेस सांसद उमेश श्रेष्ठ स्वास्थ्य तथा जनसंख्या राज्यमन्त्रीमा नियुक्त भएका छन् । प्रधानमन्त्री शेरबहादुर देउवाको सिफारिसमा राष्ट्रपति विद्यादेवी भण्डारीले श्रेष्ठलाई आइतबार राज्यमन्त्रीमा नियुक्त गरेकी हुन् । उनको नियुक्तिसँगै मन्त्रिपरिषद् प्रधानमन्त्रीसहित ६ सदस्यीय बनेको छ । नवनियुक्त राज्यमन्त्री श्रेष्ठ हात्तीवनस्थित लिटिल एन्जल्स एजुकेसन ग्रुपका सञ्चालक हुन् । उनी उच्च माध्यमिक विद्यालय संघ नेपाल (हिसान) का संस्थापक अध्यक्ष र निजी तथा आवासीय विद्यालय अर्गनाइजेसन नेपाल (प्याब्सन) का पूर्व अध्यक्ष हुन् । उनी जनमैत्री अस्पतालका सञ्चालकसमेत हुन् । पार्टीमा परामर्शसमेत नगरी व्यापारिक पृष्ठभूमिका श्रेष्ठलाई मन्त्री बनाइएको भन्दै कांग्रेस नेताहरूले असन्तुष्टि व्यक्त गरेका छन् ।
अस्पताल नभएका नर्सिङ कलेजले पढाउन पाउने,"काठमाडौं (कास) चिकित्सा शिक्षा ऐनको प्रावधानअनुसार एक सय बेडको अस्पताल नभएका आंगिक नर्सिङ कलेजले सरकारी अस्पतालको सहयोगमा विद्यार्थी पठनपाठन गराउन पाउने भएका छन् ।ऐनमा एक सय शय्याको अस्पताल भएका कलेजले मात्र नर्सिङ पढाउन पाउने व्यवस्था छ । अस्पतालसहित मापदण्ड नपुगेका करिब डेढ सय नर्सिङ कलेज प्रमाणपत्र तह र स्नातक तहमा विद्यार्थी भर्ना लिन नपाउने अवस्थामा छन् । विश्वविद्यालय, प्राविधिक शिक्षा तथा व्यावसायिक तालिम परिषद् (सीटीईभीटी) को अनुमतिमा सञ्चालित आंगिक कलेजहरूलाई भने सरकारी अस्पतालको सहमतिमा विद्यार्थी पठनपाठन गर्न दिने तयारी भएको आयोगका उपाध्यक्ष श्रीकृष्ण गिरीले जानकारी दिए । त्रिभुवन, पोखरा विश्वविद्यालय र सीटीईभीटीबाट सञ्चालित सबै आंगिक नर्सिङ कलेजमा एक सय बेडको सुविधा छैन ।आयोगले आंगिक कलेजलाई नजिकको एक सय बेडको सरकारी अस्पतालसँगको सहकार्यमा पठनपाठन गराउन पाउने गरी मन्त्रिपरिषद्मा प्रस्ताव पठाएको छ । प्रधानमन्त्री शेरबहादुर देउवा उक्त प्रस्तावमा सकारात्मक रहेकाले त्यस्ता आंगिक कलेजले यही शैक्षिक सत्रदेखि पठनपाठन गराउन पाउने गरी कोटा तोकिने आयोगले जनाएको छ । मन्त्रिपरिषद्बाट प्रस्ताव स्वीकृत भएपछि आयोगले विद्यार्थी कोटा तोकेर भर्नाका लागि अनुमति दिनेछ । आयोगले केपी शर्मा ओली नेतृत्वको सरकारकै पालामा उक्त प्रस्ताव पठाएको थियो । निजी नर्सिङ कलेजहरूले समेत सरकारी अस्पतालसँग सहकार्य गर्न पाउनुपर्ने दबाब दिए पनि निर्णय हुन सकेको छैन । त्रिवि, पोखरा, पूर्वाञ्चल विश्वविद्यालय र सीटीईभीटीका गरी २० वटा आंगिक नर्सिङ कलेजका आफ्नै एक सय बेडको अस्पताल छैन ।"
"व्यवसायीलाई मन्त्री, पुरानालाई घात","(पोखरा)  गोवर्द्धन पोखरेलका छोरा मुख्यमन्त्री भइरहँदा चंखवीर विश्वकर्माका छोरा नहुने हो भने सरकार अपुरो हुन्छ, जेठ २९ मा गण्डकी प्रदेशको मुख्यमन्त्री नियुक्त भएपछि कृष्णचन्द्र नेपाली पोखरेल कांग्रेस सांसद डोबाटे विश्वकर्मालाई यसै भन्थे । तर निष्ठा र आदर्शको पर्याय बनेका तनहुँका सांसद डोबाटे मन्त्रिपरिषद्मा अटेनन् । गोवर्द्धनकै हातबाट २०३६ सालमा पार्टी सदस्यता लिएका उनी कृष्णचन्द्रबाटै पाखा लगाइए । तनहुँको पुरानो सदरमुकाम तनहुँसुरको अर्चलचौरमा एउटा कान्लो तलमाथि थियो, गोवर्द्धन र चंखवीरको घर । गाउँका उत्पीडित, दलित समुदायलाई कांग्रेसमा लाग्न उत्प्रेरित गरिरहन्थे, गोवर्द्धन । उनकै प्रेरणाले चंखवीर २००७ सालदेखि राणाविरोधी आन्दोलनमा सामेल भए । २०१७ पुस १ गते जननिर्वाचित प्रधानमन्त्री बीपी कोइरालालाई राजा महेन्द्रले सत्ताच्युत गरेपछि कांग्रेस नेता, कार्यकर्ताको भागाभाग भयो । केही गिरफ्तारीमा परे । गोवर्द्धन भूमिगत भए । उनको परिवार २०१८ मा अर्चलचौरबाट बेंसीको पोखरेलफाँट झर्यो । चंखवीर निर्भु पुगे । वनको बीचमा स्याउलाले छाएको घर थियो चंखवीरको । साँझपख नेताको हूल आइपुग्थ्यो । बिहान कोही हुन्नथे । भूमिगत भएर जंगलको बीचमा बसेका गोवर्द्धनसहितका कांग्रेस नेतालाई खाना पुर्याउन डोबाटेकी आमा, भाउजूलगायत डोको बोकेर जान्थे । एक दिन गोवर्द्धनलाई खोज्दै चंखवीरको घरमा प्रहरी पुगे । सोधपुछ गरे । चंखवीरले केही थाहा नभएको बताए । निकै अप्ठेरो स्थितिबाट गुज्रिएका गोवर्द्धन २०२२ सालमा बनारस पसे । गोवर्द्धन २०२८ मा तनहुँ फर्किए । उनलाई फूलमाला लगाएर पोखरेलफाँट परिक्रमा गराइयो । दलितले छोएको खाएको भएर उनका आफन्तले चोख्याउनुपर्छ भनेका रहेछन्, डोबाटेले सम्झिए, दलितले दिएको खाएर बाँचेकाले बरु आफन्त छाड्छु, दलितलाई छाड्दिनँ भन्नुभएछ । त्यो बेलामै क्रान्तिकारी थियो पोखरेल परिवार । चंखवीर २०३० सालमा बिते । बित्ने बेला उनले छोरा डोबाटेलाई भनेका थिए, प्रजातन्त्रका लागि म पनि त्यही बाटो हिँडे, तिमी पनि त्यही बाटो हिँड्नु । आजपर्यन्त डोबाटे कांग्रेसमै छन् । बुबा बितेपछि तीन भाइ, दुई दिदी र चार बहिनीको जिम्मेवारी उनको काँधमा आयो । जेठो दाइ छुट्टिएर बसिसकेका थिए । २०३६ मा राजा वीरेन्द्रले बहुदल कि सुधारिएको पञ्चायत भन्नेमा जनमत संग्रहको घोषणा गरे । गोवर्द्धनलाई कार्यकर्ता आवश्यक पर्यो । उनले डोबाटेलाई मान्छे बटुल्न लगाए । दुम्सीचौरमा ठूलो सभा राखेर भाषण गरे । बहुदलको पक्षमा मत हाले मात्रै गरिब, दलित, मजदुरले अधिकार प्राप्त गर्ने गोवर्द्धनको भाषणले डोबाटेलाई छोयो । उनले कांग्रेसको सदस्यता लिए । बुबासँगै प्रवासमा बसेर फर्किएका कृष्णचन्द्र पनि पार्टीमा सक्रिय थिए । कृष्णचन्द्र र डोबाटेको दोस्ती त्यतिबेलै देखिको हो । कांग्रेसको हरेक आन्दोलनमा उनीहरू सँगसँगै भए । २०४६ को जनआन्दोलनबाट बहुदलीय व्यवस्था पुनःस्थापना भएपछि डोबाटे दुई कार्यकालसम्म व्यास२ को वडासदस्य भए । २०५४ मा कांग्रेसनिकट दलित संघ स्थापना भएपछि उनी दुई कार्यकाल नै जिल्ला सभापति भए । तीन कार्यकाल केन्द्रीय सदस्य भए । ट्रेड युनियन कांग्रेसको जिल्ला सदस्य, दलित विकास समितिको बोर्ड सदस्य र २०६८ मा राष्ट्रिय दलित आयोगको सदस्य पनि भए । कांग्रेसको बाह्रौं र तेह्रौं महाधिवेशनमा उनी प्रतिनिधि थिए । डोबाटे २०४१ पछि दमौली सरे । कृष्णचन्द्र नवलपरासी पुगे । संयोगले उनीहरू प्रदेशसभामा भेटिए । कृष्णचन्द्र पूर्वी नवलपुरबाट चुनाव जितेर आएका हुन् भने डोबाटे समानुपातिक सांसद हुन् ।पृथ्वीसुब्बा गुरुङ नेतृत्वको सरकार ढलेपछि जेठ २९ मा कांग्रेस, माओवादी केन्द्र, जनता समाजवादी पार्टी, राष्ट्रिय जनमोर्चा र एक स्वतन्त्र सांसदको समर्थनमा कृष्णचन्द्र मुख्यमन्त्रीमा नियुक्त भए । ११ सदस्यीय मन्त्रिपरिषद्मा डोबाटे अट्ने निश्चितप्रायः थियो । उनी पनि मन्त्री बन्नेमा ढुक्क थिए । पार्टीका वरिष्ठ नेता रामचन्द्र पौडेलको बलियो साथ थियो । तनहुँबाट दिँदा भेग पनि मिल्ने, समावेशी पनि हुने भएकाले एक नम्बरमा मेरो नाम फाइनल भएको थियो, उनले भने, अरूको विषयमा छलफल गर्नुपर्ला, डोबाटेका नाममा छलफल गर्नु पर्दैन भन्ने मत पार्टीभित्रै थियो । कांग्रेस सांसदले बिहीबार नै डोबाटेलाई मन्त्रिपरिषद् विस्तार हुने भन्दै दौरा सुरुवाल ठिक्क पार्न भनेका थिए । माओवादी केन्द्रसँग लामो छलफलपछि मन्त्रालय बाँडफाँट अबेर गरी टुंगियो । उनी दमौली पुगे । शुक्रबार बिहान ७ बजे मुख्यमन्त्रीको सचिवालयबाट उनलाई शपथ लिन मानसिक रूपमा तयार रहन फोन आयो । १ बजेतिर शपथ हुन सक्ने भएकाले अर्को फोनको प्रतीक्षा गर्न भनियो । १० बजेतिर आएको फोनमा उनले केही गडबड हुन सक्ने सूचना पाए । मनमा चिसो पस्यो । त्यसपछि उनी पोखरा हान्निए । गगनगौंडा आइपुग्ने बेला मन्त्री हुने सूचीबाट आफ्नो नाम काटिएको खबर पाए । उनलाई भाउन्न भयो । सोझै मुख्यमन्त्रीको कार्यकक्षमा पुगे । के कारणले नाम काटियो भनेर मुख्यमन्त्रीलाई सोधे । मुख्यमन्त्रीले भने, अहिले बनाउन सकिनँ, सरी । डोबोटेले फेरि सोधे, के कारणले सक्नुभएन ? मुख्यमन्त्री मौन बसे । डोबाटेले भने, तपाईं र मेरो पारिवारिक सम्बन्ध अझै निरन्तर छ । तपाईंलाई संसदीय दलको नेताबाट हटाउन खोज्दा मैले नै जोगाएँ । पार्टीमा इमानदार भएर निष्ठापूर्वक लागें । मलाई यसैको सजाय दिनुभएको हो ? कोठाको माहोल एकाएक भावुक बन्यो । मुख्यमन्त्रीले डोबाटेका ठाउँमा अर्का सांसद बिन्दुकुमार थापालाई कानुन, सञ्चार तथा प्रदेशसभा मामिलामन्त्री बनाएका थिए । कांग्रेस सभापति एवं प्रधानमन्त्री शेरबहादुर देउवा र महामन्त्री शशांक कोइरालाको दबाबमा व्यावसायिक पृष्ठभूमिका थापा मन्त्री बनेका हुन् । कांग्रेस नेता गोपालमान श्रेष्ठको पक्षबाट मन्त्रीको सूचीमा स्याङ्जाका मेखलाल श्रेष्ठ र देउवा पक्षबाट सूचीमा परेका बागलुङका मणिभद्र शर्मा कँडेललाई नहटाई डोबाटेलाई हटाइएपछि मन्त्रिपरिषद्मा एक जना पनि दलित छैनन् । डोबाटेले दलित भएर पार्टीभित्र अपमान भोग्नुपरेको यो पहिलो घटना भने होइन । २०५४ मा दमौलीमा कांग्रेसनिकट दलित महिला संघले भवन बनाउन महायज्ञ गर्यो । पण्डित नारायण पोखरेल मुख्य वाचक थिए । डोबाटेले पिताको स्मृतिमा २ हजार १ सय रुपैयाँ दान गरे । सम्मान गर्ने बेला उनको नाम बोलाइएन । उनलाई अपमानबोध भयो । हिँडे । आन्दोलन गरे । दमौलीमा दलित समुदायको ठूलै आन्दोलन उठ्यो । आयोजक झुक्न बाध्य भयो । नारायण पोखरेलले माफी मागे । त्यसपछि अन्यत्रका महायज्ञमा दलितलाई मञ्चमै सम्मान गर्न थालियो । यसपटक मुख्यमन्त्रीले अडान नलिँदा आफू मन्त्री नबनेको बुझाइ डोबाटेको छ । अरूलाई बनाउँदा गलत भयो भन्नुभन्दा पनि निष्ठाको राजनीति र समावेशी लोकतन्त्र, संविधानमा भएको व्यवस्थामाथि कुठाराघात भयो, उनले भने, संघीयताको मर्म र भावनाविपरीत भयो, मप्रति अन्याय भयो कि भन्ने लागेको छ । मुख्यमन्त्री पोखरेलले यसपालि कमजोरी भएको र अन्त कतै सम्बोधन गर्ने भनेको गाइँगुइँ उनले सुनेका छन् । तर उनी अर्को पद खाइहाल्ने, पद पाउनेबित्तिकै हामफाल्ने सोचमा छैनन् । बीपी कोइरालाले कांग्रेस स्थापना गर्दा सबैलाई सम्बोधन गर्नुभएको थियो । त्यसअनुसार अहिलेको कांग्रेस जान सकेन, डोबाटेले भने, २००९ मा बीपीले धनमानसिंह परियारलाई कांग्रेसको महामन्त्री बनाए । २०७८ सालमा त्यसैलाई भजाएर अरू दलितलाई समावेश नगर्दा पनि हुन्छ भन्नु न्यायसंगत हुँदैन ।"
एउटै जिल्लामा १ लाख सुकुम्बासीको निवेदन,"सन्जु पौडेल (लुम्बिनी), घनश्याम गौतम (रूपन्देही), मधु शाही (बाँके), माधव अर्याल (पाल्पा), मनोज पौडेल (कपिलवस्तु), दुर्गालाल केसी (दाङ) र कमल पन्थी (बर्दिया)"
दर्जनौं सहर ऐलानी जग्गामा,"रूपन्देही (कास) तीव्र रूपमा बस्ती विस्तार भइरहेका रूपन्देहीका एक दर्जन ठूला बजार ऐलानी जग्गामा छन् । बस्तीको उचित व्यवस्थापन हुन नसक्दा ऐलानी जग्गा अतिक्रमणको चपेटामा पर्दै गएका हुन् । स्थानीय सरकारले तिनै ऐलानी जग्गामा बसेकालाई पुर्जा वितरणको तयारी गरेका छन् । सैनामैनाको मुर्गिया, देवदहको खैरेनीसहित अन्य ठूला बजारमा बसोबास गरेका झन्डै ३१ हजार घरपरिवारसँग अहिले पनि जग्गाधनी पुर्जा छैन । घर बनेको ५० वर्ष पूरा हुँदा पनि पुर्जा अभावमा अनेक झन्झट भोग्नेको संख्या धेरै छ । बुटवल उपमहानगरको माझगाउँ, बुद्धनगर, मोतीपुर क्षेत्रमा मात्र १० हजारभन्दा बढी जनसंख्या रहेको बस्ती पनि पुर्जाविहीन छ । बुटवल उपमहानगरमा मात्र १७ हजारभन्दा बढी भूमिहीन र अव्यवस्थित बसोबासी छन् । चरंगे, मुढाबास, भवानीपुर, केउली, सटाकखोला, सरनटारी, शीतलनगर, मदनग्रामलगायतका घना बस्ती ऐलानी जग्गामै छन् । बुटवलनजिक ज्यामिरे, पाल्पाको तिनाउ गाउँपालिकाको झिंगामारा गाउँका पनि सबै सुकुम्बासी छन् । चुरेलाई नै आधार बनाएर ऐलानी जग्गामा बस्ती विकास भएको रूपन्देहीको अर्को बजार सैनामैना हो । यहाँको ४५ प्रतिशतभन्दा बढी बस्ती ऐलानी जग्गा र चुरे किनारमै छ । ६० वर्षअघिदेखि बस्ती सुरु भएको सैनामैनाको ३ र ४ वडामा रहेको मुर्गिया क्षेत्रमा २०४० सालपछि तीव्र रूपले जनघनत्व बढ्दै गएको छ । मुर्गिया, पर्रोहा, झारबैरा, दूधराक्ष, सोरौली, कलौनी, सालझन्डीलगायतका बजार ऐलानी जग्गामै बनेका हुन् ।"
मधेसमा सुकुम्बासीको बेहाल,"सुकुम्बासीका नाममा अतिक्रमणबाराको सार्वजनिक तथा निजी जग्गा भने भूमिहीनका नाउँमा अतिक्रमण भएको पाइएको छ । वनमा घरटहरा बनाएर बसोबास गर्ने क्रम बढेको हो । जितपुरसिमराको डुमरबानामा चारकोसे जंगलभित्र रहेको टाँगिया बस्ती चार दशकदेखि नै अतिक्रमण हुँदै आएको छ । घरटहरा बनाउने र बसोबास गर्ने क्रम रोकिएको छैन । राजनीतिक खिचातानीले पटकपटक सरकार परिवर्तनसँगै एकातिर अतिक्रमणकारीको मनोबल बढेको छ, अर्कातिर भूमिहीनहरू धपाइएका छन् । १६ सय परिवार सयौं हेक्टर जग्गा अतिक्रमण गरी बसेका छन् । ठूलो क्षेत्रमा आवादीसमेत गरेका छन् । सरकारले अन्यत्र व्यवस्थापन गर्नुपर्नेमा उल्टै पानी, बिजुली, विद्यालयलगायत सुविधाको नाममा मलजल दिँदा थालेपछि अतिक्रमण गर्नेहरूको झन् मनोबल बढ्दै गएको हो ।"
राजस्व उठाउन जहिल्यै असफल,"(मकवानपुर)  वाग्मती प्रदेश सरकार बर्सेनि लक्ष्यअनुसार राजस्व संकलन गर्न असफल देखिएको छ । मुख्यमन्त्री डोरमणि पौडेल नेतृत्वको सरकारले तीनवटा पूर्ण बजेट ल्याइसकेको छ तर लक्ष्यअनुसार आम्दानी र खर्च गर्न सकेको छैन । अघिल्ला २ आर्थिक वर्षजस्तै गत आर्थिक वर्षमा पनि प्रदेशमा राजस्व संकलनको अवस्था कमजोर देखिएको हो ।गत आवमा राजस्व बाँडफाँटबाट हुने आम्दानीमा शतप्रतिशत लक्ष्य भेट्टाउने दाबी गरेको प्रदेश सरकारले समग्रमा ९१५४ प्रतिशत मात्र प्रगति गरेको छ । प्रदेश लेखा नियन्त्रक कार्यालयका अनुसार दहत्तरबहत्तर बिक्रीबाट हुने आम्दानीबाट ४० प्रतिशत रकम प्रदेश सञ्चित कोषमा जम्मा गर्नुपर्ने भए तापनि स्थानीय तहहरूले समयमै रकम दाखिला नगरिदिँदा राजस्व बाँडफाँटबाट हुने आम्दानीले शतप्रतिशत लक्ष्य हाासिल गर्न नसकेको हो । दहत्तरबहत्तर बिक्रीबाट भएको आम्दानी अझै सबै स्थानीय तहले प्रदेश सञ्चित कोषमा जम्मा गरिसकेका छैनन् । केही स्थानीय तहले दुई आवको एकैपटक जम्मा गरिदिएका छन् । केहीले अझै गरेका छैनन् । हामी यकिन तथ्यांक निकाल्ने क्रममै छौं, प्रदेश लेखा नियन्त्रक कार्यालय प्रमुख हरिप्रसाद उपाध्यायले भने । उनले १ सय १९ वटै स्थानीय तहले दहत्तरबहत्तरको राजस्व जम्मा गरेपछि राजस्व अझै बढ्न सक्ने आकलन गरे । गत वर्ष दहत्तरबहत्तर बिक्रीबाट २ अर्ब ५ करोड रुपैयाँ आम्दानी हुने लक्ष्य राखिएकामा अनुमानको ४३ प्रतिशत अर्थात् ८८ करोड ५२ लाख रुपैयाँ मात्र प्राप्त भएको देखिएको छ ।कार्यालयका लेखा अधिकृत राजेन्द्रप्रसाद पाण्डेका अनुसार राजस्व बाँडफाँटबाट प्राप्त हुने घरजग्गा रजिस्ट्रेसन दस्तुर र मूल्य अभिवृद्धि करमा शतप्रतिशतभन्दा माथि प्रगति भए तापनि अन्तःशुल्क, सवारीसाधन कर, मनोरञ्जन कर, विज्ञापन करमा अपेक्षित प्रगति नहुँदा लक्ष्यअनुसार राजस्व संकलन नभएको हो । बाँडफाँटबाट प्राप्त हुने सवारीसाधन करबापत ५ अर्ब ५० करोड रुपैयाँ आम्दानी गर्ने लक्ष्य राखिएकामा असार मसान्तसम्ममा ४ अर्ब ९४ करोड रुपैयाँ अर्थात् ८९९९ प्रतिशत मात्रै संकलन भएको छ ।कोरोना महामारीका कारण मनोरञ्जनको क्षेत्र पूर्णतया ठप्प हुँदा मनोरञ्जन कर लक्ष्यको ०६४ प्रतिशत मात्र संकलन भएको छ । १५ करोड रुपैयाँ मनोरञ्जन कर संकलन गर्ने लक्ष्य लिइएकामा ९ लाख ६३ हजार रुपैयाँ मात्र उठेको छ । १५ करोड रुपैयाँ विज्ञापन कर संकलन गर्ने लक्ष्य लिइएकामा ५ करोड १३ लाख रुपैयाँ अर्थात् ३४२२ प्रतिशत मात्र प्राप्त भएको लेखा अधिकृत पाण्डेले बताए । वन रोयल्टी, खानी तथा खनिजसम्बन्धी रोयल्टी र विद्युत् रोयल्टीबापत प्रदेश सरकारले झन्डै १३ करोड रुपैयाँ प्राप्त हुने लक्ष्य राखे पनि त्यसबापतको रकम प्राप्त भएन । संघीय सरकारबाट प्रदेशलाई प्राप्त हुने अनुमान गरिएका विभिन्न अनुदान रकममध्ये ९४६५ प्रतिशत मात्र प्राप्त भएको कार्यालयको भनाइ छ । गत वर्ष आन्तरिक स्रोत, राजस्व बाँडफाँट र संघीय अनुदानसहित कुल ५१ अर्ब ४२ करोड रुपैयाँ आम्दानी हुने लक्ष्य रहेकामा अनुदान फिर्ता र नगद मौज्दातबाहेक ४२ अर्ब १५ करोड रुपैयाँ मात्रै आम्दानी भएको छ ।लक्ष्यअनुसारको राजस्व नउठ्नुमा कोरोना महामारी प्रमुख कारण रहेको प्रदेशको आर्थिक मामिला तथा योजना मन्त्रालयकी प्रवक्ता विमला अधिकारीले बताइन् । कोरोना महामारीले शतप्रतिशत राजस्व उठ्ने देखिएका क्षेत्रसमेत पूर्णरूपमा शिथिल बने । यो पछिल्ला दुई आर्थिक वर्षकै मुख्य समस्या हो, अधिकारीले भनिन्, आव २०७५७६ मा भने संघीयता लागू भएपछिको पहिलो सरकार भएकाले पनि अलमल भएको हो । यो वर्ष पनि लक्ष्यको झन्डै ९३ प्रतिशत राजस्व उठेको छ । सरकार बनेपछिको पहिलो वर्षमा यति उठ्नुलाई सन्तोषजनक मान्नुपर्छ । आव २०७५७६ मा ९ अर्ब ३३ करोड रुपैयाँ राजस्व उठ्ने अनुमान रहेकामा ८ अर्ब ६६ करोड ५४ लाख रुपैयाँ (९२८८ प्रतिशत) मात्रै उठेको थियो । अघिल्लो आव २०७६७७ मा १६ अर्ब ३७ करोड ९७ लाख रुपैयाँ लक्ष्य रहेकामा १२ अर्ब ७८ करोड ७३ लाख रुपैयाँ (७८०७ प्रतिशत) मात्रै उठेको प्रदेश लेखा नियन्त्रक कार्यालयले जनाएको छ ।"
चितवनमा फेरि बढ्यो संक्रमण,"(चितवन)  गत असार ८ मा प्रशासन कार्यालयमा छलफल हुँदा स्वास्थ्य कार्यालय प्रमुख दीपक तिवारीले संक्रमण दर घट्न थालेको बताएका थिए । उनले असारमा २ हजार जना मात्रै संक्रमित हुने अनुमान गरेका थिए । तर मध्य असारपछि जिल्लामा संक्रमण फैलने दर बढेर गयो । यो महिना जिल्लाभर ३ हजार ४७ जना संक्रमित हुन पुगे ।दोस्रो लहरका बेला संक्रमण फैलिने दर पहिलो लहरको तुलनामा ज्यादै तीव्र थियो । संक्रमित थपिँदै जाँदा जेठ १२ मा सक्रिय संक्रमितको संख्या ४ हजार ९ सय २६ पुगेको थियो । मध्य जेठपछि भने यो क्रम कम हुँदै गयो । स्वास्थ्य कार्यालयका अनुसार असार १३ मा सक्रिय संक्रमितको संख्या १ हजार १४ मा झरेको थियो । स्थानीय प्रशासनले वैशाख १६ को मध्यरातदेखि जिल्लामा निषेधाज्ञा लगायो । त्यसपछि बिस्तारै संक्रमण घट्न थालेको थियो । तर असार दोस्रो सातापछि निषेधाज्ञा खुकुलो बनाउन थालियो र त्यसको प्रभाव संक्रमितको संख्यामा पनि परेको हो ।असार २८ मा भरतपुर अस्पतालले विज्ञप्तिमार्फत डब्लूएचओको सहयोगमा अन्तर्राष्ट्रिय प्रयोगशालामा गरिएको परीक्षणमा चितवनमा संकलित २ वटा नमुनामा कोरोनाको डेल्टा भेरिएन्ट पुष्टि भएको जनायो । जुन पहिलो लहरको अल्फा भेरिएन्टभन्दा बढी संक्रामक छ । डेल्टा भेरिएन्ट र खुकुलो निषेधाज्ञा संक्रमितको संख्या बढाउन सहयोगी भएका हुन् । स्वास्थ्य कार्यालयका अनुसार साउन १८ सम्म जिल्लामा १ हजार २१ जना संक्रमित भएका छन् । आइतबारसम्मको विवरणमा जिल्लामा हालसम्म संक्रमित हुनेको संख्या १९ हजार ३ सय ३७ पुगेको छ । जसमध्ये १ हजार ८ सय २५ जना अझै निको भएका छैनन् । झन्डै हजारनजिक पुगेको सक्रिय संक्रमितको संख्या फेरि बढेर २ हजारनजिक पुगेको हो ।सक्रिय संक्रमित ५ सय र संक्रमण दर १० प्रतिशतभन्दा तल भए जोखिम कम भएको मानिने स्वास्थ्य कार्यालय प्रमुख तिवारीको भनाइ छ । असार दोस्रो सातासम्म संक्रमण दर १५ प्रतिशतको हाराहारीमा थियो । त्यसपछि बढ्दै गएर साउन ५ मा ३३ प्रतिशतको हाराहारीमा पुग्यो । अहिले घटबढ हुँदै २० प्रतिशतको हाराहारीमा रहेको स्वास्थ्य कार्यालयकी जनस्वास्थ्य अधिकृत गीताञ्जली ढकालले बताइन् । भीडभाड बढेसँगै स्वास्थ्य मापदण्ड पालना गर्ने परिपाटी पनि बसेन । त्यसैले संक्रमितको संख्या बढ्यो । यसले व्यवस्थापनमा गाह्रो हुन सक्छ, उनले भनिन् । संक्रमण बढ्नुमा कोरोनाको नयाँ भेरिएन्ट पनि कारक रहेको बताउँछन् स्वास्थ्य कार्यालयका निमित्त प्रमुख अमृत महर्जन ।भरतपुर अस्पतालको कोभिड क्लिनिकल संयोजक डा प्रमोद पौडेल अस्पतालमा संक्रमितको चाप बढ्न थालेको बताउँछन् । अस्पतालमा संक्रमितहरूको संख्या घटेर दिनमा ६०७० जनासम्म पुगेको थियो । अहिले फेरि बढेर सय जनासम्म हुन थालेका छन्, डा पौडेलले भने । आईसीयू पनि भरिन थालेको उनले बताए । बालबालिकामा संक्रमण बढ्ने संकेत देखिएको उनको भनाइ छ । ठ्याक्कै नयाँ खाले जटिलता देखिएको छैन तर लक्षणहरू अलि परिवर्तन भएको हो कि ? शरीर गलेर, डायरिया भएर आएकाहरूको पनि परीक्षण गर्दा संक्रमण पुष्टि भएको छ । तर प्रायः ज्वरो, खोकी, टाउको दुख्ने लक्षण छ । निमोनिया भइसकेर अस्पताल आउने संक्रमितहरूको उपचारमा केही जटिलता थपिएको छ, डा पौडेलले भने । निषेधाज्ञा रहँदा र खुकुलो हुँदाको फरक देखा पर्न थालेको उनले दाबी गरे । सहर बजार, अस्पताल, बैंक, सरकारी कार्यालयहरूमा भीडभाड सामान्य अवस्थाको जस्तै छ । सार्वजनिक सवारीसाधन पनि चल्न थालेका छन् । निषेधाज्ञा गरे पनि सुख भएन । व्यावसायिक गतिविधि कति समयसम्म रोक्नु ? नगरे संक्रमण फैलिने खतरा छ । कमसे कम मापदण्ड पालना गरे हुने थियो । तर त्यही पालना गराउन गाह्रो भयो, जिल्ला समन्वय समिति संयोजक कृष्णकुमार डल्लाकोटीले भने ।कोरोना भाइरसविरुद्धको खोप निकै कम चितवनवासीले मात्र पाएका छन् । जिल्लाको जनसंख्या ६ लाखको हाराहारीमा छ । ढकालका अनुसार हालसम्म ९३ हजार ३ सय ७२ जनाले पहिलो मात्रा र २३ हजार ९ सय ३२ जनाले खोपको दोस्रो मात्रा लगाएका छन् । खोप अभियानले पूर्णता नलिँदासम्म सजग हुने र सावधानी अपनाउने गर्नुपर्छ । तर त्यसो नगर्दा फेरि निषेधाज्ञा जारी गर्नुपर्ने अवस्था आउन सक्ने भन्दै सरोकारवालाहरूले सचेत बनाइरहेका छन् ।चितवनका अस्पतालमा हजार संक्रमितको उपचार गराउन सक्ने पूर्वाधार तयार छन् । दोस्रो लहरमा संक्रमण उच्च हुँदा ६ सयभन्दा कम मात्रै अस्पतालमा थिए । यहाँका अस्पतालमा बाहिरी जिल्लाका धेरै संक्रमित उपचारका लागि आउँछन् । कोरोनालेचितवनका मात्रै ३ सय २१ जनाको मृत्यु भएको छ । यो कुल संक्रमितमध्ये १७ प्रतिशत हो । पहिलो लहरमा २ प्रतिशत थियो । अरू व्यवस्थापन हामी गर्छौं । सर्वसाधारणले स्वास्थ्य मापदण्ड पालना गर्नु पर्यो । यस्तै हो भने त अवस्था फेरि जटिल बन्ने खतरा देखिन्छ, डल्लाकोटीले भने ।"
उपत्यकामा निषेधाज्ञा साउन २० सम्म,"काठमाडौं (कास) कोरोना संक्रमण रोकथामका लागि काठमाडौं उपत्यकामा लगाइएको निषेधाज्ञा साउन २० सम्मका लागि लम्ब्याइएको छ । काठमाडौं, भक्तपुर र ललितपुरका प्रमुख जिल्ला अधिकारीहरूको आइतबारको बैठकले निषेधाज्ञा लम्ब्याउने निर्णय गरेको हो ।काठमाडौं प्रशासनद्वारा जारी सूचनाअनुसार सोमबारदेखि लागू हुने निषेधाज्ञामा सभा, समारोह गर्न अझै रोक लगाइएको छ । त्यस्तै, पार्टर् ीप्यालेस, डान्सबार, नाचघर, स्विमिङ पुल, सैलुन, ब्युटीपार्लर, हेल्थ क्लब, फुटसल, जिमखाना, शैक्षिक संस्थाहरू पनि बन्द रहनेछन् । पछिल्लो पटक थपिएको निषेधाज्ञाको अवधि आइतबारसम्म थियो ।"
च्याउ खेतीमा बढ्दो आकर्षण,"सिन्धुली (कास) च्याउ खेतीलाई रोजगारीको आधार बनाई किसानहरूले मनग्य आम्दानी लिन थालेका छन् । सामान्य तालिम लिएपछि थोरै लगानीमा च्याउ खेती गर्न सकिने भएपछि किसानहरूमा यसतर्फ आकर्षणसमेत बढेको छ । २० हजार रुपैयाँजति लगानी गरेपछि दुई सय पोकासम्म च्याउ हाल्न मिल्ने र त्यसबाट एक लाख रुपैयाँसम्म आम्दानी लिन सकिने दुधौली६ हर्षाहीकी सरिता दनुवारले बताइन् । एक साताको तालिम लिएर व्यावसायिक च्याउ खेती सुरु गरेकी दनुवारले एक पटकमा ३५ किलोसम्म बिक्री गरेको बताइन् । एक पोका बीउबाट चार पटकसम्म टिप्न मिल्ने गरी उत्पादन भएकामा प्रतिकिलो दुई सय रुपैयाँमा गाउँमै बिक्री भएको उनको भनाइ छ ।गोलन्जोर४ माथिल्लो कुभिन्डेका भक्तबहादुर आले च्याउ खेतीबाट मासिक ५० हजार रुपैयाँ आम्दानी भइरहेको बताउँछन् । आलेले तीन दिनको तालिम लिएर दुई वर्षअघिदेखि सुरु गरेको च्याउ खेती रोजगारको आधार बनेको छ । जुनार, सुन्तला पकेट क्षेत्रमा फरक खालको तरकारी भएकाले च्याउ स्थानीयस्तरमै बिक्री हुने गरेको उनले बताए । खेती विस्तार गरी बाह्य सहर तथा जिल्लामा समेत बिक्रीका लागि लैजाने उनको उद्देश्य छ ।कमलामाई३ जलकन्याका किसान खडिन्द्र चौलागाईं उत्पादन भएको च्याउ बिक्रीका लागि दैनिक मोटरसाइकलमा लोड गरेर ओहोरदोहोर गर्छन् । सदरमुकाम सिन्धुलीमाडीमा ल्याई माइकिङ गरेर च्याउ बिक्री गर्नु उनको दिनचर्या बनेको छ । उत्पादित सबै च्याउ गाउँमा बिक्री हुँदैन, उनले भने, बजारमा ल्याएपछि हारालुछ नै हुन्छ । गएको ३ महिनामा च्याउ बिक्रीबाट ४ लाख रुपैयाँभन्दा बढी आम्दानी भएको उनले बताए ।जिल्लामा दुई हजारभन्दा बढी किसान च्याउ खेतीमा संलग्न रहेको कृषि ज्ञान केन्द्रको आकलन छ । च्याउ खेतीमा किसानको आकर्षण बढेकाले प्राविधिक समस्या निराकरणका लागि जनशक्ति परिचालन गरिएको केन्द्र प्रमुख भरतप्रसाद बिडारीले बताए । च्याउको माग ठूला सहरहरूमा धेरै छ, ठूलो परिमाणमा सामूहिक खेती गर्न किसानहरूलाई सुझाएका छौं, प्रमुख बिडारीले भने ।"
२७ सय भूकम्पपीडितसँग सम्झौतै भएन,"हेटौंडा (कास) भूकम्प गएको ६ वर्ष बितिसक्दा पनि मकवानपुरका २० प्रतिशत भूकम्पपीडितले अझै घर बनाएका छैनन् । २ हजार ६ सय ७२ लाभग्राहीसँग अहिलेसम्म सम्झौता नै हुन नसकेको हो । उनीहरूलाई लाभग्राहीको सूचीबाट लगत कट्टा गर्न राष्ट्रिय पुनर्निर्माण प्राधिकरणमा पठाइसकेको प्राधिकरणको जिल्ला आयोजना कार्यान्वयन इकाई (भवन) मकवानपुरका प्रमुख विमल किशोरले बताए । लाभग्राहीले सम्झौता गर्ने, पहिलो र दोस्रो किस्ता बुझेर लैजाने समय गुज्रिसकेको थियो । तर प्राधिकरणले सम्झौता गर्न बाँकी रहेका लाभग्राहीहरूलाई अन्तिम पटकका लागि भन्दै आगामी कात्तिक मसान्तसम्म सम्झौता गरेर घर बनाउन समयावधि तोकेको छ ।मकवानपुरमा कुल लाभग्राही संख्या ३८ हजार ४ सय ५९ रहेकामा ३५ हजार ७ सय ८७ परिवारले निजी घर बनाउन अनुदान सम्झौता गरेका थिए । त्यसमध्ये आइतबारसम्म २६ हजार ८ सय ७७ परिवार अर्थात् ८०५ प्रतिशत लाभग्राहीले घर बनाएका छन् । अनुदान सम्झौता गर्नेमध्ये ३५ हजार ७ सय ७६ (९८ प्रतिशत) लाभग्राहीले पहिलो किस्ता लगेका प्राधिकरणको तथ्यांकमा देखिन्छ । दोस्रो किस्ता लिनेमा ३० हजार ९ सय ६६ र तेस्रो किस्ता लिनेमा २८ हजार ९ सय ७२ लाभग्राही छन् ।निजी आवास निर्माण गर्न लगेको रकमले घर नबनाए उक्त रकम फिर्ता गर्नुपर्ने र फिर्ता नगरेमा कानुनी दायरामा ल्याएर असुल गरिने प्राधिकरणको भनाइ छ । मकवानपुरमा अहिलेसम्म २४ लाभग्राहीले रकम फिर्ता गरेका छन् । यसैगरी, घर प्रबलीकरण गर्ने लाभग्राही ९ हजार ५ सय ४१ जना छन् । तीमध्ये ७ हजार ४ सय ४ जनासँग मात्र अनुदान सम्झौता भएको छ । त्यसमध्ये पनि ७ हजार ३ सय ९७ जनाले पहिलो किस्ताबापतको रकम लगिसकेका छन् । तर दोस्रो किस्ताको रकम लैजानेको संख्या १ सय ९५ मात्रै रहेको इकाइले जनाएको छ । प्रबलीकरणका लाभग्राहीले २ किस्तामा गरेर एक लाख रुपैयाँ मात्र पाउँछन् । घरको प्रबलीकरण गर्न उक्त रकम अपुग हुने भएकाले लाभग्राहीले रकम लैजान रुचि नदेखाएका इन्जिनियर रवीन पाठकले बताए ।"
बैंकिङ कसुरमा फरार पक्राउ,काठमाडौं (रासस) बैंकिङ कसुर मुद्दामा १० लाख जरिवाना तोकिएपछि फरार अभियुक्त आइतबार पक्राउ परेका छन् । पक्राउ पर्नेमा बूढानीलकण्ठकी ४५ वर्षीया निता भण्डारी छिन् । प्रहरीको केन्द्रीय अनुसन्धान ब्युरोका प्रवक्ता श्यामकुमार महतोका अनुसार उच्च अदालत पाटनले गत वैशाख ६ मा बैंकिङ कसुर मुद्दामा दोषी ठहर गर्दै भण्डारीलाई ४ दिन कैद र बिगोबमोजिम १० लाख रुपैयाँ जरिवाना तोकेको थियो । भण्डारीले मुक्तिनाथ विकास बैंकमा रहेको आफ्नो खातामा पर्याप्त मौज्दात नहुँदा पनि झुक्याएर चेक दिई बैंकिङ कसुरजन्य अपराध गरेकी थिइन् ।
विश्वविद्याका निम्ति अनुसन्धान केन्द्र,"त्रिभुवन विश्वविद्यालयअन्तर्गत नेपाल तथा एसियाली अनुसन्धान केन्द्र (सिनास) ले आफ्नो ५० औं वार्षिकोत्सवमा नेपाल जर्नल अफ स्ट्राटेजिक स्टडिज जर्नलको पुनर्प्रकाशन थाल्नु र नयाँ प्रकाशनका रूपमा नेपाल अध्ययन जर्नल निकाल्नु सुखद खबर हो । खासमा कुनै पनि विश्वविद्यालयले जर्नल प्रकाशन गर्नु आफैंमा नियमित शैक्षिक गतिविधिभित्र पर्नुपर्ने कार्य हो । नेपालमा भने यो पाटो ओझेलमा परिरहेकाले यही पहललाई पनि सकारात्मक सुरुआत मान्नुपर्ने अवस्था आएको हो, भलै यतिले मात्रै एउटा अनुसन्धान केन्द्र समुचित रूपमा अघि बढ्न सक्दैन । यस्तो संस्थाका निम्ति यो त एउटा आधारभूत कार्य मात्र हो । संस्थाले आफूलाई अघि बढाउन थप अध्ययनअनुसन्धान, बहस, पुस्तक प्रकाशनलगायतका कार्यहरू पनि यथोचित रूपमा गर्नुपर्छ । यस्तो प्राज्ञिक उन्नयनका निम्ति विश्वविद्यालयले उचित वातावरण बनाउनुपर्छ । यसको आर्थिकप्राविधिक पाटोमा राज्यले सघाउनुपर्छ । सन् १९८३ मा कुमार खड्गविक्रम शाह सिनासको कार्यकारी निर्देशक भएपछि सार्कका तत्कालीन सातवटै देशका साथै चीन र जापान डेस्क स्थापना गरेका थिए । तिनले सम्बन्धित देशसँगको हाम्रो कूटनीतिक सम्बन्ध र सरोकारका विषयमा अध्ययन गर्थे । त्यहीताका सुरु गरिएको स्ट्राटेजिक जर्नल केही अंक प्रकाशित भएपछि जनशक्ति र बजेट अभावका कारण बन्द भएको थियो । यसरी लामो समयदेखि निष्क्रिय सिनासले पछिल्लो समय अर्थ मन्त्रालयले उपलब्ध गराएको ५ करोड बजेटको अक्षय कोष बनाएर त्यसैको वार्षिक ब्याजबाट अनुसन्धान अघि बढाएको हो । अहिले भारत, चीन र जापान डेस्कलाई पनि पुनर्जीवित गरिएको छ । एक समय दक्षिण एसियामै नाम कमाउन थालिसकेको अनुसन्धान संस्था पुनः सक्रिय हुनुलाई सुखद संकेत मान्नुपर्छ । अब सिनासले आफूलाई पूर्ववत् रूपमा फर्काउने मात्र नभएर, एउटा आधुनिक विश्वविद्यालयको जल्दोबल्दो विचार मञ्च का रूपमा उभ्याउन सक्नुपर्छ । कुनै बेला देशकै थिंक ट्यांकका रूपमा कहलिएका त्रिभुवन विश्वविद्यालयका अनुसन्धान केन्द्रहरू पछिल्ला केही दशक गतिहीन थिए, तिनले समाजमा भइरहेको बहसलाई फराकिलो पार्न सकिरहेका थिएनन् । सरकारी नीति बन्दादेखि कार्यान्वयन भइरहँदा अध्ययन गरी तिनलाई आवश्यक परे परिमार्जन गराउने गरी हस्तक्षेपकारी भूमिका निर्वाह गर्नुपर्ने जिम्मेवारी यस्ता अनुसन्धान केन्द्रले वहन गर्न सक्नुपर्छ । यस्ता संस्थाहरूमा अनुसन्धान गतिविधि नहुनुका पछाडि दलीय तन्त्र तथा बजेट अभावलाई कारण देखाइन्छ । संस्थाहरूले राम्ररी काम गर्न नसक्नुमा यी दुवैको भूमिका अवश्य होला तर त्यतिकै ठूलो कारण अर्को छ प्राज्ञहरूमा इच्छाशक्तिको कमी । सन्दर्भ सामग्रीहरूमा घोत्लिएर अनुसन्धान गर्न इच्छाशक्ति भए मात्रै पनि पुग्छ । अर्को पक्ष पैसै नहुँदा पनि भौतिक संरचना प्रशस्त भएको विश्वविद्यालयमा राष्ट्रियस्तरका अनुसन्धान सेमिनार गरी सारभूत बहस गर्न सकिन्छ । यस्ता केन्द्रहरू दलकै भर्तीकेन्द्र बन्दा पनि अनुसन्धानका लागि जागिर पाएकाहरूले कम्तीमा यति दायित्व निर्वाह त गर्नैपर्छ । केन्द्रलाई अनुसन्धानमा संलग्न विद्यार्थी तथा शिक्षकहरूले आपसी अनुभव साटासाट गर्ने थलो बनाउनुपर्छ । अब धेरथोर बजेट नै भएको अवस्थामा अनुसन्धान केन्द्रले विश्वविद्यालयको प्राज्ञिक उन्नयनमा उचित टेवा पुर्याउन भूमिका खेल्नुपर्छ । अनुसन्धान केन्द्रहरू अघि बढ्नका निम्ति सर्वप्रथम त यिनका कार्यहरू गुणस्तरीय र विश्वसनीय हुनुपर्छ । जर्नलकै चर्चा गरौं न यो काम पक्कै सजिलो छैन, यसको सम्पादन प्रक्रिया र विधि कठिन हुन्छ । सार्वजनिक बौद्धिक छवि भएका सम्पादकमण्डल तथा अनुसन्धानकर्ताहरूबिना यो काम सम्भव छैन । र, जर्नलले आलोचनात्मक चेत पनि निर्माण गर्न सक्नुपर्छ । नेपाल अध्ययन जर्नल का लेखहरू हेर्दा कताकता यो पक्ष खट्किएको भान हुन्छ । यसमा संकलित लेखहरू हेर्दा केही वैदिक विषय समेटिइए पनि नेपाल मामिला नपरेको जस्तो प्रतीत हुन्छ । आफ्नो नाममै विश्व जोडिएका विश्वविद्यालयहरूमा नयाँ ज्ञान र चेतनाको आविष्कारउत्पादन हुनुपर्छ । प्राज्ञिक अगुवाइ लिनुको सट्टा उही पुरानै ज्ञानको पुनरुत्पादन मात्र भयो भने अपेक्षित उपलब्धि हासिल हुन सक्दैन । त्यसैले जर्नल निकालिनुको मूल उद्देश्य छायामा पारिनु हुन्न । फेरि, धर्मनिरपेक्ष मुलुकमा कुनै खास धर्मसंस्कृतिबारे मात्र नसमेटीकन विविध विषयलाई प्रतिनिधित्व गराउन पनि सक्नुपर्छ । कुनै बेला सिनासले प्रकाशित गरेका धनवज्र वज्राचार्यकृत लिच्छविकालका अभिलेख जस्ता पुस्तकहरू अहिले बजारमा उपलब्ध छैनन् । यस्ता युगीन पुस्तकहरू पुनः प्रकाशन गर्ने चाँजो पनि मिलाइनुपर्छ । अवस्था कस्तो छ भने, समाज विज्ञानको विभिन्न विधा इतिहास, कला, समाजशास्त्र, मानवशास्त्र, भाषा, अर्थशास्त्रलगायत विषय समेट्ने सिनासको अर्को जर्नल कन्ट्रिब्युसन टु नेप्लिज स्टडिज २०३० सालदेखि अद्यापि प्रकाशित भैरहेको छ, तर यसका पुराना तथा नयाँ अंक भेट्नै मुस्किल पर्छ । नेपाल पढ्नबुझ्न रुचि भएकाहरूका लागि सहयोगी सामग्री बन्ने यी जर्नलहरूलाई डिजिटल रूपमा भए पनि पढ्न पाउने व्यवस्था मिलाउनुपर्छ । अनुसन्धान केन्द्र हुर्काउनु निकै चुनौतीपूर्ण कार्य हो । त्यसमाथि कुनै बेला दर्जनौं महत्त्वपूर्ण ग्रन्थ दिएको सिनासले आज जर्नल पुनर्प्रकाशन गर्यो भन्दैमा खुसी हुनुपर्ने दिनमा हामी आइपुगेका छौं । यस्तो प्राज्ञिक खडेरी समाजको वैचारिक स्वास्थ्यका लागि हानिकारक छ । त्यसैले यो अवस्थामा सुधार ल्याउनु अपरिहार्य छ । त्यसका निम्ति यस्ता संस्थामा भागबन्डामा हैन, प्राज्ञिकताका आधारमा नियुक्त गर्ने परिपाटी अनिवार्य बसाल्नुपर्छ । अनुसन्धानलाई विलासिता होइन, अनिवार्य कामका रूपमा विश्वविद्यालयले अंगीकार गर्नुपर्छ, राज्यले प्रोत्साहन गर्नुपर्छ । युवाहरूलाई बौद्धिक कर्ममा आकर्षित गर्नु र टिकाइराख्नु ठूलो चुनौती छ, यसमा अनुसन्धान केन्द्रहरू खरो उत्रनुपर्छ । आवधिक लेखनवृत्तिलगायतका विविध अवसर विद्यार्थीका लागि सृजना गर्न सक्नुपर्छ । प्राज्ञिक कर्म गर्ने वातावरण नभएर अन्यत्र लागेका युवा अनुसन्धानकर्मीलाई फर्काउन लरतरो मिहिनेतले पुग्दैन । तसर्थ, सिनाससहित विश्वविद्यालयका अरू अनुसन्धान केन्द्रहरू आर्थिक विकास तथा प्रशासन अनुसन्धान केन्द्र (सेडा), व्यावहारिक विज्ञान तथा प्रविधि अनुसन्धान केन्द्र (रिकास्ट) र शिक्षा विकास तथा अनुसन्धान केन्द्र (सेरिड) लाई पनि गतिशील बनाउन विश्वविद्यालय र राज्य दुवैको ध्यान जानु अपरिहार्य छ । अनि मात्रै देशको जेठो र ठूलो विश्वविद्यालयको अस्तित्वको अर्थ रहन्छ ।"
नेम्बाङको अपव्याख्या,"राजनीतिमा होस् या अन्यत्र कोही व्यक्ति कसैको पिछलग्गू भयो भने त्यसले आफ्नो इमान र स्वाभिमान धूमिल बनाउँदै लैजान्छ । नेकपा एमालेका संसदीय दलका उपनेता एवं संविधानसभा अध्यक्ष सुवासचन्द्र नेम्बाङ त्यसैको एक उदाहरण हुन् । नेम्बाङ त्यस्ता व्यक्ति हुन्, जसलाई अन्य दलका नेताले पनि दलगत रूपमा नहेरी उनलाई क्षमता र विज्ञताको आधारमा सम्मान गर्थे । तर, २०७४ फागुन ३ मा नेकपा एमालेका अध्यक्ष केपी शर्मा ओली प्रधानमन्त्री भएदेखि नेम्बाङले आफ्नो धरातल बिर्संदै गए । कानुनको समेत राम्रो ज्ञान भएका उनले ओलीको पक्षपोषण गर्दै जाने क्रममा आफ्नो ज्ञान, विवेक, स्वाभिमान, यसअघि स्थापित गरेका हैसियतमाथि समेत खाक्सी दल्न पर्ने अवस्थाको सृजना गरेका छन् । एउटा व्यक्तिको पक्षपोषणमा आफैंले लेखेको संविधानको समेत नेम्बाङले अपव्याख्या गरे । २०७४ फागनुमा ओली दोस्रो पटक प्रधानमन्त्री भएपछि पनि नेम्बाङले धेरै ठाउँमा भन्दै आएका छन् कि नेपालको संविधान, २०७२ मा प्रधानमन्त्रीलाई संसद् विघटन गर्ने अधिकारै छैन । तर, उनकै अति प्रिय नेता ओलीले दुईदुई पटकसम्म बिनाकारण संसद् विघटन गर्दा उनी त्यसको साक्षी मात्र बसेनन्, त्यस्तो असंवैधानिक कदमको खुलेर समर्थन पनि गरे र आफैंले लेखेको संविधानको धारा उपधाराको विरोधमा उत्रिए । नेम्बाङजस्ता बुझेका नेताले बुझ पचाएर गत शुक्रबार प्रतिनिधिसभाको बैठकमा खुलेआम ओलीको बचाउ गरे । त्यसले उनलाई गिज्याइरहेको थियो । सायद नेम्बाङ आफैंले पनि आत्मग्लानि बोध गर्दै त्यस्ता खालको अभिव्यक्ति दिइरहेका थिए कि ! उनलाई जसरी हुन्छ ओलीको प्रिय बन्नु छ, त्यसैका लागि अहिलेसम्म आफूले कमाएको नाम आफैंले धूलोमा मिलाएका छन् । राम्रोलाई राम्रो र नराम्रोलाई नराम्रो भन्न नसक्ने यस्तै नेताले गर्दा हो हाम्रो राजनीति बिग्रेको र त्यस्तै बिग्रेको राजनीतिले हो हाम्रो देश बिगारेको । संसद् र संविधानका राम्रो ज्ञान भएका नेम्बाङले बुझेर पनि बुझ पचाएर सत्य कुरा रोस्ट्रमको पछाडि फालेर झुटलाई स्थापित गर्न लागिरहेका थिए, जुन उनी जत्तिको व्यक्तित्वलाई सुहाउने कुरै थिएन । सुजन देवकोटा, पालुङ्टार४, गोरखा"
खोप केन्द्रबाटै कोरोना फैलने खतरा,"कोभिडको सन्त्राससँगै जीवन चलाउन दैनिकीमा निक्लिएका आमनागरिक अझै ढुक्क हुन सकेका छैनन् । पहिलो, दोस्रो हुँदै तेस्रो लहरले आतंक मच्चाउन सुरु गरेसँगै विश्वव्यापी रूपमा सबै त्रसित बनेका छन् । कोरोनाको कुनै दबाई नभएकाले संसारभरि नै खोप लगाउने लहर पनि बढेको छ । अघिल्लो सरकारले उमेरअनुसार ज्येष्ठ नागरिकहरूबाट सुरु गर्दै आएकामा सरकार परिवर्तन हुनासाथ १८ वर्षमाथिका सबैलाई दिने निर्णयले भीड र खोप लगाउने रस्साकस्सी बढेको छ । खोप लगाउने संख्या करोडौं छ भने खोप केही लाख डोज मात्र भएकाले बाँच्ने आशामा खोप केन्द्रहरूमा जनता बिहानैदेखि तँछाडमछाड गरिरहेका छन् । किशोरकिशोरी, वृद्धहरूदेखि ससाना नानीबाबु बोकेका महिलाहरूसम्म तातो घाममा सेकिँदै र पानीमा रुझ्दै लामबद्ध भएको दृश्यले शासकहरूलाई नपोलेको देख्दा अचम्म लागेको छ । कमजोर व्यवस्थापन र थोरै खोप उपलब्ध भएकाले सबैलाई पुग्ने नहुँदा सकेसम्म आजै लगाउने हतारोमा छन् नागरिकहरू । सरकारले सबैलाई सहजै चाँडै खोप दिलाउने विश्वासको कमीले पनि पछि खोप सुलभ तरिकाले पाइन्छ भनी कुर्न सकिरहेका छैनन् । कोरोनाले आफन्त र साथीभाइ गुमाएको पीडा र डरले खोप लगाउन पुगेका असहाय नागरिकहरू हजारौंको ताँतीमा टाँसिएर उभिनुपर्दा उल्टै कोरोना सर्ने भय र जोखिममा छन् । हालैका प्रधानमन्त्रीले आगामी चैतभित्र सबैलाई खोप उपलब्ध गराउने वचनबद्धता गरे पनि ढिलासुस्ती गर्ने कार्यशैली, कमिसनमा अल्झने बानी र यस्तो कोरोना महामारीका बेला अहिलेसम्म भागबन्डाका कारण स्वास्थ्यमन्त्री नियुक्त गर्न नसक्नुले पनि सस्तो लोकप्रियताको बोली मात्र भन्ने बुझिन्छ । कोरोना चाप अझै कम नभएकाले साँझ ७ बजे बजार बन्द गर्ने, दूरी कायम राख्ने र मास्क लगाउने सरकारी उर्दी जारी छ । तर बाटो अवरुद्ध गरेर भीडमा खोप लगाउन घण्टौं लाइन बस्नुपर्दा जनताले सास्ती बेहोर्नुका साथै सरकारी उर्दी व्यवहारमा प्रयोग गर्न कठिनाइ भैरहेको छ । ऋण, सापट गरेर जसरी पनि खोपलाई प्राथमिकतामा राख्ने देउवाको बोली सराहनीय छ, बोलीजस्तै व्यवहार होस् भन्ने आमनागरिकको अनुरोध छ । खोप लगाउने चाहनामा अति भीडभाडले गर्दा न्यूनीकरण हुनेभन्दा कोरोना झनै फैलिने डर बढेको छ । आगामी दिनमा सरकारले व्यवस्थित तवरले सबैलाई पुग्ने गरी सजिलै र चाँडै खोप लगाउन पाउने वातावरण बनाओस् । रोशन भट्टराई, इनरुवा३, सुनसरीनिषेधाज्ञा खुकुलो भएसँगै गाउँघर, सहरबजार सबैतिर चहलपहल बढ्दो छ । भीडभाड हेर्दा कोरोना महामारी समाप्त भएजस्तो लाग्छ । महामारी नियन्त्रणमा आएर होइन, दैनिकी सहज बनाउन मात्र सरकारले निषेधाज्ञा खुकुलो पारेको हो भनेर नागरिकले बुझेका छैनन् । कोरोना महामारीलाई ख्यालख्याल सम्झिएकै कारण जतिजति निषेधाज्ञा खुकुलो हुँदै गयो त्यतित्यति संक्रमितहरू बढ्दै गएका छन् । स्वास्थ्य सुरक्षाका मापदण्ड पालना गर्ने हो भने, निषेधाज्ञा जारी गर्नुपर्ने अवस्थै आउने थिएन अनि यदि सुरक्षा मापदण्ड नमान्ने हो भने, निषेधाज्ञा गरिरहनुको कुनै अर्थ रहन्न । कोरोनाको तेस्रो लहर आउन सक्ने सम्भावना अझै छ । संक्रमण दर बढ्दो छ, त्यसैले सबै नागरिकले खोपको मात्रा पूरा नपाउन्जेल स्वास्थ्य सुरक्षा मापदण्ड पालनामा हेलचेक्य्राइँ गर्नु हुन्न । सरकारले पनि सबै नागरिकलाई पुग्ने गरी खोप उपलब्ध गराउनुपर्छ र जनजीवन सामान्य बनाउन दत्तचित्त भएर अघि बढ्नुपर्छ । तिलप्रसाद न्यौपाने, माछापोखरी, काठमाडौंकोरोनाको तेस्रो लहरले घण्टी बजाइरहेको छ, भन्दै छन् विज्ञहरू । यस्तोमा जतिसक्दो छिटो समुदायमा खोप पुर्याउनुको विकल्प छैन । तर, खोप दिनका लागि सरकारले उचित व्यवस्थापन गर्न नसक्ने हो भने, खोपका लागि जम्मा भएकाहरूबाटै संक्रमणले विकराल रूप लिनेछ । भीडभाड कम गर्ने उद्देश्यले अहिले स्वास्थ्य मन्त्रालयले अनलाइनमा नाम दर्ता गरेकाहरूलाई मात्र खोप दिने व्यवस्था झन्झटिलो भनेर विरोध गरिहाल्नुपर्ने अवस्था छैन । यस्तो अभिलेखीकरणले सरकारी नीति निर्माणमा धेरै सहयोग पुर्याउन सक्छ । अनलाइनबाट प्राप्त दर्ता नम्बर लिई आउनेहरूलाई एउटा खोप केन्द्र र दर्ता नम्बर नभएकाहरूलाई अर्कै खोप केन्द्र तोकेर व्यवस्थित गर्न सकिन्छ । त्यसमा पनि महिला वा पुरुषका लागि अलगअलग खोप केन्द्र तोक्न सकिन्छ । खोप लगाउने काम अति महत्त्वपूर्ण र जोखिमयुक्त भएकाले सुरक्षा निकायहरूलाई यसमा परिचालन गर्न सकिन्छ । अनलाइन दर्ता अभ्यासलाई जारी राख्दै खोप केन्द्रहरू बढाउनुपर्छ । महेशप्रसाद ढुंगाना, नयाँबानेश्वर, काठमाडौं"
मन्त्री नियुक्तिको सकस र सुशासन,"३ भूराजनीतिनेपालको भूराजनीतिक समन्वय यतिखेर असाध्यै नराम्ररी बिग्रेको छ । सुधार्ने प्रयास कतैबाट भएको छैन । यतिखेर बेइजिङ र नयाँ दिल्ली कुनै दलसँगभन्दा सीधै सत्तामा जो पुग्छ उसैसँग सहकार्य गर्ने मुडमा पुगेका छन् । बेइजिङले केपी ओलीको बहिर्गमन चाहेको थियो । तर, त्यसको सट्टा देउवाको, त्यसमाथि महन्थ ठाकुर गुटको मतसहित सत्तारोहण भएको देख्न चाहेको थिएन । नयाँ दिल्लीले देउवाको पक्षमा आएको अदालतको फैसलालाई कम्युनिस्टविरोधी पश्चिमा प्रभावको रूपमा हेरेको छ । खासगरी भारतको नरेन्द्र मोदी सरकारलाई हेर्ने पश्चिमा शक्ति राष्ट्रहरूको दृष्टि थप सशंकित हुँदै गएका बेला उनीहरूको नेपाल नीति भारतको चासोभन्दा बाहिर गएको निष्कर्ष दिल्ली संस्थापनको छ । उनीहरूको रणनीतिको वास्तविक सफलताको मापन माधवकुमार नेपाल कति लामो समयसम्म अहिलेको लोकतान्त्रिक गठबन्धनमा अडिन सक्छन् भन्ने यथार्थले गर्नेछ । संसद्को बाँकी अवधि उनी कदाचित् यही गठबन्धनमा रहे भने पनि उनको राजनीतिक भविष्यको खाका कसरी र कुन समीकरणअन्तर्गत सुनिश्चित हुन्छ भन्ने प्रश्न अझै अनिर्णीत छ ।कसैले स्वीकार गरे पनि नगरे पनि, नेपालको राजनीतिलाई लिएर पृष्ठभूमिमा भूराजनीतिक चलखेल तीव्र गतिमा भइरहेको छ । त्यो धेरै ढंगले निर्णायक पनि देखिएको छ । भारतचीन र चीनअमेरिका बढ्दो तनाव र प्रभुत्वमाथिको प्रतिस्पर्धाले नेपाललाई सदाबहार कूटनीतिक चक्रवात (भोर्टेक्स्ट) को बीचमै राखिरहेको छ । चीनको बेल्ट एन्ड रोड इनिसियटिभ (बीआरआई), अमेरिकाको इन्डोप्यासिफिक स्ट्राटेजी र अमेरिकाअस्ट्रेलियाजापानभारत लोकतान्त्रिक चतुष्कोण (क्वाड) का बीचमा नेपालका यो वा त्यो राजनीतिक शक्तिहरू संलग्न र प्रयोग भइरहेका छन् । नेपाल आफैंले सिंगो राष्ट्रिय हितको प्रवर्द्धन हुने गरी आफ्नो परराष्ट्र नीतिलाई पुनः परिभाषित गर्न सकेको छैन । यसो गर्न ढिला भइसकेको छ ।बेइजिङ, दिल्ली, ब्रसेल्स, लन्डन, वासिङ्टन, न्युयोर्क, जेनेभाजस्ता मुकाममा राजदूतहरू खटाउँदा तिनको सम्भावित सक्रियता, पहुँच र प्रभावकारितासमेत नहेर्ने परम्पराले नेपालको कूटनीतिक हैसियत असाध्यै दयनीय भएको छ । असान्दर्भिक भइसकेका डेडउड हरूलाई त्यहाँको संस्थापनले वास्ता गर्दैन । अहिले खोप कूटनीति असफल हुनुको मुख्य करण यही हो । फराकिलो सन्दर्भमा, आर्थिक कूटनीति पूर्णतः असफल भएकाले अनुदान, लगानी र व्यापार घाटा सबै सूचकांक मुलुकको हितमा कहिल्यै हुन नसक्नु यसकै परिणति हो ।मत्थर हुनै कुनै संकेत नभएको भूराजनीतिक प्रतिस्पर्धालाई व्यवस्थापन गर्ने नीति, रणनीति र कूटनीतिक प्रतिनिधित्वलाई अहिलेकै तदर्थवादमा छोड्ने हो भने मुलुकको राजनीतिमा यसले निरन्तर थप हुँडलो सृजना गरिरहनेछ । त्यसको प्रत्यक्ष असर कांग्रेस पार्टीको चुनावदेखि संसदीय आम चुनावसम्म देखिनेछ । देउवाले आफ्नै लागि ज्युँदै राखेको अर्को पटक प्रधानमन्त्री हुनेसम्मको महत्त्वाकांक्षामा पनि यो निर्णायक रहने प्रस्टै छ । अहिलेको मूलप्रश्न यसलाई उनी कसरी व्यवस्थापन गर्न चाहन्छन् भन्ने हो ।"
परमादेश रटानको रोइलो,"समीकरणपछिको जनादेशप्रधानमन्त्री देउवालाई प्रतिनिधिसभाका कुल २७१ सांसदमध्ये १६५ जनाले विश्वास गरेका छन् । देउवाका पक्षमा एमालेका २२ सांसदले पनि मतदान गरेका छन् । संसदीय व्यवस्थामा जनादेश मापनको सबभन्दा उपयुक्त विधि नै यही हो ।अहिले सरकारलाई सहयोग गर्ने एमालेबाहेक दलहरूले प्रतिनिधिसभाको प्रत्यक्षतर्फको चुनावमा ६२ लाख ४२ हजार मत पाएका थिए, जुन खसेको कुल मतको ६२१५ प्रतिशत हो । संयोग नै मान्नुपर्छ, संसद्मा प्रधानमन्त्री देउवालाई सांसदले दिएजतिकै मत यी राजनीतिक दलले चुनावमा ल्याएका छन् । यस तथ्यले पनि पुष्टि गर्छ, प्रधानमन्त्री देउवालाई स्पष्ट जनादेश छ । एमालेले प्रत्यक्षतर्फ पाएको ३०६८ प्रतिशत मतभारको दोब्बर देउवाका पक्षमा भएको तथ्यले नै प्रधानमन्त्रीलाई पूर्ण जनादेश छ भन्ने पुष्टि हुन्छ । ६० प्रतिशतभन्दा बढी जनअभिमतलाई परमादेशको रटान लगाउनु रोइलोबाहेक केही होइन । ओलीका कारण अहिले नागरिकहरूको कम्युनिस्टझुकावमा ठूलो विचलन आएको छ । यसको क्षतिपूर्ति आगामी १० वर्षमा पनि सायदै हुन सक्ला । ओलीले जनतासामु यसको प्रायश्चित्त गर्न जरुरी छ । ओलीले सत्तामा रहँदा गरेको दलाल, नोकरशाही, पुँजीपति वर्गको पृष्ठपोषणका कारण अब कांग्रेस र कम्युनिस्ट वा कुनै दक्षिणपन्थी दलबीच केही फरक छैन भन्ने सोच नागरिकमा पैदा भएको छ । संघीयता र धर्मनिरपेक्षतामा प्रहारका कारण आमबुद्धिजीवी र प्रबुद्ध नागरिक समाज पनि ओलीबाट भट्किएको छ । अन्तमा, ओलीको कसैलाई नसुन्नेनर्टेने र संविधानको आधारभूत मान्यतालाई पनि निमिट्यान्न पार्ने अहंकारी अनि दम्भी सोच एवं व्यवहारका कारण वामपन्थीका पक्षमा रहेको जनादेश देउवातिर मोडिएको छ । भुइँको टिप्न खोज्दा ओलीले आफ्नो पोल्टामा रहेको सत्ता मात्र गुमाएनन्, संघीयताका पक्षधर पृथ्वी सुब्बा गुरुङसमेत मुख्यमन्त्रीबाट फालिए । अझै कुनकुन मुख्यमन्त्री फालिने हुन्, ठेगान छैन । त्यसैले देउवा सरकार क्षतविक्षत भएको संविधानको घाउमा मल्हमपट्टी लगाउँदै संघीय शासन व्यवस्थाको सबलीकरणमा इमानदारीसाथ लाग्न जरुरी छ । सबै नागरिकलाई कोरोनाको खोपको सुनिश्चितता र सुशासन अभिवृद्धिलगायतमा ध्यान दिनु त्यत्तिकै महत्त्वपूर्ण छ ।"
अपांगता क्षेत्रमा कर छुट,"सबैजसो सानातिना कर्मचारी, शिक्षकहरूले वार्षिक रूपमा करकट्टी गर्ने समय हो यो । निजामती क्षेत्रको आफ्नै व्यवस्था भए पनि विशेष गरी विद्यालयमा राज्यले समुचित लेखा व्यवस्थापनका निम्ति सबैतिर जनशक्तिको व्यवस्था गर्न सकेको छैन । यसैले गर्दा शिक्षकहरूको करकट्टी सम्बन्धमा अन्योल हुने गरेको छ । राज्यले आयकरमा सहुलियत दिएका व्यक्तिहरूको कर कसरी कट्टी गर्ने भन्नेबारे शिक्षकहरूको गुनासो सुनिने गरेको छ । महिला, कूटनीतिक क्षेत्रमा कार्यरत कर्मचारी तथा दुर्गम क्षेत्रका करदाता लगायतका तुलनामा अपांगता भएका व्यक्तिहरू सबैभन्दा धेरै मारमा परेका छन् । विद्यालयमा लेखा हेर्ने व्यक्तिले कर गणना गर्नयोग्य रहेको अवस्थामा बाहेक सबैको १ प्रतिशतका दरले औसतमा करकट्टी गरिदिने प्रचलन देखिन्छ । कुनैकुनै विद्यालयमा भने करको नियमानुसार नै गरिएको पनि छ । अपांगता भएका व्यक्तिहरूको मात्र कुरा गर्नुपर्दा, आयकर ऐन२०५८ (संशोधनसहित) को अनुसूची १ दफा १ को उपदफा (१०) मा स्पष्टतः भनिएको छ, यस दफामा अन्यत्र जुनसुकै कुरा लेखिएको भए पनि कुनै बासिन्दा प्राकृतिक अपांगता भएको रहेछ भने उपदफा १ को खण्ड (क) वा दम्पतीका लागि उपदफा (२) को खण्ड (क) मा उल्लिखित रकमको पचास प्रतिशत थप रकम करयोग्य आयबाट घटाई बाँकी रहने रकममा मात्र यस दफाबमोजिम करको गणना गरिनेछ । तर सम्बन्धित कर्मचारीलाई कर गणनासम्बन्धी पूर्ण ज्ञान नहुँदा अपांगता भएका व्यक्तिहरू राज्यले दिएको यो सुविधा उपयोग गर्नबाट वञ्चित हुने गरेका छन् । हामी कानुनमा उल्लेख भएका यस्ता कैयौं सुविधा लिनबाट वञ्चित भइरहेकै छौं । शिक्षकहरूको त यो अवस्था छ भने अन्य सर्वसाधारणले आफ्नो अधिकार कति उपभोग गर्न सकेका होलान् ? अहिले नेपालका सामुदायिक वा निजी विद्यालयमा गरी ४१५ जना नेत्रहीन शिक्षक कार्यरत छन् । ५५ प्रतिशत स्थायी र बाँकी अस्थायी शिक्षकहरू राज्यबाट पाएको महत्त्वपूर्ण सुविधाबाट वञ्चित रहनुपर्ने अवस्था हुनु दुर्भाग्यपूर्ण हो । हरेक नागरिकलाई सचेत बनाएर अधिकार उपयोग गर्न र कर्तव्य पालना गराउन सिकाउने शिक्षकहरू नै आफूले पाएको सुविधा उपभोग गर्न सचेत छैनौं भने अरूको के हालत होला ? नेत्रहीन नागरिकहरूले निजामती क्षेत्रका महत्त्वपूर्ण जिम्मेवारीमा समेत रहेर अन्यले सरह योगदान पुर्याइरहेका छन् । त्यस्ता व्यक्तिहरू त यस्ता सुविधा उपभोगबाट वञ्चित छैनन् होला, तर अधिकांश शिक्षकले समान्य अवस्थाका शिक्षकहरूसरह नै कर तिर्नुपरेको छ । यसमा सम्बन्धित शिक्षकको मात्र नभई विद्यालयको पनि कमीकमजोरी देखिन्छ । कुन शिक्षकले के सुविधा पाउने हो, सोको जानकारी तत्क्षेत्रमा कार्यरत व्यक्तिले राख्नुपर्छ । कानुनको अनभिज्ञता क्षम्य हुँदैन भन्ने विश्वव्यापी मान्यतालाई कसैले पनि बेवास्ता गर्न मिल्दैन । नेत्रहीन शिक्षक मित्रहरूले पनि आफूले वार्षिक रूपमा कति कर तिर्नुपर्छ, तलबभत्ताबाट कति कर कट्टी गरिएको छ भन्नेबारे जानकारी लिने गर्नुपर्छ । कानुनले तोकेभन्दा बढी कर कट्टी हुँदै आएको रहेछ भने सम्बन्धित निकायमा जानकारी गराइहाल्नुपर्छ ।देशले नागरिकहरूलाई हरेक क्षेत्रमा सहुलियतको प्रावधान नगरेको होइन । कैयौं विकसित मुलुकसरह हाम्रो देशको कानुनमा यस्तो व्यवस्था गरिएको छ । तर त्यसको उचित कार्यान्वयनको अभाव रहिरहेकै छ । चाहे विद्यार्थीहरूले पाउने छात्रवृत्तिमा होस् वा शिक्षकले पाउने करछुट, सम्बन्धित निकायको लापरबाही वा हेलचेक्य्राइँले गर्दा सरोकारवालाले आफू सुरक्षित भएको महसुस गर्न सकेका छैनन् । यसो हुनुमा राज्यका निकायहरू पनि दोषी छन् ।हाम्रो देशमा सेवासुविधाका प्रावधानहरू सजिलै राखिन्छन् तर तिनको कार्यान्वयन अति नै गाह्रो हुन्छ । कानुनमा लेखिएका कुराहरू आमजनले सजिलै उपभोग गर्न सकेका हुँदैनन् । हाम्रा विधायकहरू कानुन निर्माणमा उदार देखिन्छन् तर कार्यपालिकीय अधिकार प्रयोग गर्ने निकायमा रहेका व्यक्तिहरूले यसलाई जटिल बनाइरहेका हुन्छन् । ससाना कुराको कार्यान्वयनका लागि पनि व्यक्तिहरूले अदालतको सहारा लिनुपर्ने अवस्था धेरै छ ।अपांगताका क्षेत्रमा त यो अवस्था अन्य क्षेत्रका तुलनामा झन् धेरै छ । सबै प्रावधान सहजै कार्यान्वयन गरिने हो भने यो वर्ग अझै सक्षम बन्न सक्ने थियो । चाहे निःशुल्क शिक्षाको सवाल होस् वा निःशुल्क उपचार, कानुनमा लेखिएका कुरा राज्यले कार्यकारी निकायबाट कार्यान्वयन गराउने प्रयत्न गरेको देखिँदैन । हरेक कुरा राजनीतिक सवालले ओझेलमा पारेको हुनाले अपांगता भएको वर्ग बढी पीडित भइरहेको छ । अपांगताका क्षेत्रमा कार्यरत संघसंस्थाले पनि यसमा खासै ध्यान केन्द्रित गर्न सकेका छैनन् । एड्भोकेसीको पाटो अलि कमजोर हुँदै गएको छ । जति सार्वजनिक सवारी साधनमा आरक्षण गरिएका सिटहरू उपभोग गर्न सजिलो छ, सवारी भाडा छुट लिन सजिलो छ, त्यसको सयौं गुणा बढी गाह्रो कानुनमा तोकिएको कर छुट पाउनमा छ, विश्वविद्यालयमा तोकिएको निःशुल्क शिक्षाको सुविधा पाउनु गाह्रो छ, अस्पतालमा पाइने सुविधा लिन त्यति नै अप्ठ्यारो छ । त्यस्ता ओहोदामा आसीन व्यक्तिहरू चेतनास्तरमा या त कमजोर छन् या उनीहरूको मनोवृत्ति अपांगता भएका व्यक्तिहरूका पक्षमा सकारात्मक छैन । माथिल्लो तहमा बसेर निर्णायक भूमिका खेल्ने व्यक्तिहरूले अपांगता भएका व्यक्तिहरूका अधिकार कार्यान्वयनमा देखाएको उदासीनता दुर्भाग्यपूर्ण छ ।आम नेत्रहीन शिक्षक मित्रहरूले कानुनद्वारा पाउने सबै सेवा, सुविधा, अधिकारजस्ता पक्षहरूमा विशेष ध्यान पुर्याउनुपर्छ । कानुनले निर्धारण गरेका अधिकार, नीतिले निर्दिष्ट गरेका व्यवस्थाहरूप्रति निकै चनाखो हुनुपर्छ । अहिले सबै क्षेत्रमा करको मिलान गर्ने, तिर्न बाँकी हुनेले चुक्ता गर्नेसमेत बेला भएकाले यसबारे केही सचेत हुनुपर्ने र अन्य साथीलाई जानकारीसमेत गराउनुपर्ने बेला भएको छ । कसैले अटेर गरी सुविधाबाट वञ्चित गराउने कुचेष्टा गर्न खोज्छ भने उसलाई कानुनी कठघरामा समेत पुर्याउनुपर्ने हुन सक्छ ।"
बालबालिकाका दाँत र मुटु,"वर्षका पूर्णको उचाइ ५ फुट ८ इन्च छ भने तौल ११० किलो । तर उनका चारवटा दाँतमा कीरा लागिसकेको छ । ती किशोर केक र चाउचाउ नभईकन बस्नै मान्दैनन् । चाउचाउको विज्ञापनले उनलाई उत्साहित तुल्याउँछ । हामीले आफ्ना छोराछोरीलाई चिनी हालिएका धेरै गुलिया पदार्थ त दिन्छौं, तर त्यस्ता खानेकुराले उनीहरू जीवनभरका लागि बिस्तारै अस्वस्थ हुँदै जाने यथार्थलाई हेक्का गर्दैनौं । हाम्रो खानामा कुल क्यालोरीमा गुलियो पदार्थको मात्रा कम हुनुपर्छ । स्वास्थ्यकर खानामा शरीरलाई आवश्यक पर्नेर् प्रोटिन, कार्बोहाइड्रेट, मिनरल, फाइबर हुन्छन् । चिनी, चिल्लो र नुनको मात्रा बढी भएको खाना पत्रु मा दरिन्छ । त्यस्तो खानामा माथि उल्लेख गरेजस्तो प्रोटिन, खनिज आदि हुँदैनन् । तर यो समस्या नेपालमा मात्र होइन, अमेरिकाजस्तो देशमा पनि छ । शिक्षित आमाबाबुले समेत बालबालिकालाई धेरै मात्रामा चिनी भएका खानेकुरा दिन्छन् र मोटो बनाउँछन् । त्यसले गर्दा किशोरावस्थामा उनीहरूलाई मोटोपन र मुटुको रोगसँगै मधुमेह र मृगौलामा समस्या भइसक्छ ।चिनीले स्वास्थ्यमा पार्ने समस्या थाहा पाउन बालबालिकाका दाँत हेरे पुग्छ । पहिलेपहिले नेपालका पहाडी भागहरूमा बालबालिकाका दाँतमा कहिले कीरा लाग्ने आदि समस्या देखिँदैनथे किनभने बालबालिकाले चकलेट, मिठाई र आइसक्रिम खान पाउँदैनथे । तर अहिले त बालबालिकालाई खुसी पार्न वा उपहारका रूपमा यस्तै वस्तुहरू दिने गरिन्छ । परिणामस्वरूप सानै उमेरदेखि दाँतमा कीरा लाग्न थालेको छ । तर कमै अभिभावकले मात्र यस्ता गुलिया र चिनी भएका पदार्थले सन्तानको दाँत बिगारिरहेको छ भनेर थाहा पाउँछन् । र यस्तो माया ले बालबालिकाको दन्त स्वास्थ्यमा नराम्रो असर पार्छ । दूधेदाँत अस्वस्थ भएपछि त्यसपछि आउने दाँत पनि खराब नै हुन्छ । दाँत अस्वस्थ भएपछि सम्पूर्ण स्वास्थ्यमा असर पर्छ । विडम्बना, दाँत बिगार्ने तिनै गुलिया र पत्रु खानेकुराहरू नै बालबालिकाले सबैभन्दा बढी मन पराउँछन् । गुलियोको मात्रा धेरै भएको खानेकुरा पाएपछि प्रायः बालबालिकाले अन्य स्वस्थ खाना खाँदैनन् । यसरी खानालाई बालबालिकाको प्रिय बनाउन गुलियोको मात्रा थप्ने व्यावसायिक चलनले जनस्वास्थ्यमा ठूलो नकारात्मक प्रभाव पार्ने गरेको छ । बालबालिकाले घरेलु खाना छोडेर गुलिया बिस्कुट, कुकिज, केक, चकलेट, आइसक्रिम, तयारी जुस, पेय पदार्थ मात्र दिन किन रुचाउँछन् ? त्यस्ता कुरा खान बालबालिकाले कसरी सिके ? कसले खान सिकायो ? कसरी घरमा सधैं उपलब्ध हुने गर्छ ? यस्ता प्रश्नबारे धेरै अभिभावकले ध्यान दिँदैनन् वा आधुनिक अभिभावक बन्ने होडमा बालबालिकालाई त्यस्ता पत्रु खाना खुवाइरहेको हेक्का रहन्न । अस्वास्थ्यकर खानाकै कारण बाल्यकालदेखि नै मुटुरोगको बीजारोपण हुने गर्छ । बालबालिका अवस्थामा बढी चिनी र नुन भएका पत्रु खाना लिनाले भविष्यमा मुटुसम्बन्धी रोग लाग्न सक्ने जोखिम बढ्छ । मुटुरोगलाई पहिले नेपालको सहरिया र सम्भ्रान्त परिवारको मात्र समस्याका रूपमा बुझिन्थ्यो । तर अहिले गाउँसहर र मध्यम तथा निम्नवर्गका समुदायमा पनि यो समस्या बढ्दो छ । चिनीका कारण स्वास्थ्यमा हुने खराबीबारे विश्व स्वास्थ्य संगठनले नै औपचारिक धारणा राखिसकेको छ । पछिल्ला दस वर्षदेखि धेरै जनस्वास्थ्य विशेषज्ञ, पोषणविद् र दन्त चिकित्सकहरूले चिनीले स्वास्थ्यलाई असर गर्छ भनिरहे पनि विश्व स्वास्थ्य संगठनले त्यसमा बल्ल मोहर लगाएको हो । उसले यो पुष्टि गरिरहँदा केही जनस्वास्थ्य विशेषज्ञहरूले भनेका छन्, सन् २००२ मै विश्व स्वास्थ्य संगठनले खानेकुरामा चिनीको मात्रा निकै कम हुनुपर्छ भनेर निष्कर्ष निकालिसकेको थियो । उसले यो अध्ययनलाई किन यति ढिलो सार्वजनिक गरेको होला ! सायद ठूला व्यापारीहरूको दबाबले ।ब्रिटिस मेडिकल जर्नल जनस्वास्थ्यका क्षेत्रमा एउटा प्रतिष्ठित नाम हो, जसले लेखेको छ, सीधै चिनी खानाले मात्र होइन कि चिनी हालेका मिठाई, फलफूलका रस, बिस्कुट आदिमा मिसिएको चिनीले पनि दाँतमा कीरा लाग्न र मोटोपन बढाउन मद्दत गर्छ । विभिन्न तथ्यांकले देखाएका छन् विकसित देशहरूमा ज्यादा खाना, व्यायामको कमीले मोटोपनसँगै मुटुरोग मृत्युको कारण बनिरहेको छ । मोटोपनका कारण क्यान्सर पनि हुन सक्छ । खुट्टाको रगतका नसाहरू सुन्निने, घुँडा दुख्ने, ढाड दुख्नेजस्ता समस्याहरू त मोटोपनसँगै बढ्दै जान्छन् । कमै मानिसले मात्रै ढाड वा घुँडा दुख्ने समस्यालाई मोटोपनसँग जोड्छन् । ऐयाआत्था भन्दै अनेक किसिमका मालिस लगाएर उनीहरू ढाडको पीडा कम गर्न खोज्छन्, तर केक, मिठाई, आइसक्रिम भने त्याग्न सक्दैनन् ।अहिले अमेरिकाका स्वास्थ्यकर्मीहरू बालबालिकाको स्वास्थ्यमा पत्रु खानाको असरलाई लिएर चिन्तित छन् । भविष्यका कर्णधारहरूलाई पर्ने स्वास्थ्य समस्या, यसले उत्पन्न गर्ने आर्थिकसामाजिक समस्याहरूबारे पनि धेरै छलफल गरिरहेका छन् । नेपालका दन्त चिकित्सकहरूले बालबालिकाका दाँतमा कीरा लाग्नुको सम्पूर्ण दोष अभिभावकहरूलाई दिन्छन् । दाँतमा कीरा लाग्नुको सोझो सम्बन्ध गुलियो र पत्रु खानाको बढी सेवन अनि घरमा बालबालिकाको मुख स्वास्थ्यमा ध्यान नदिनु हो । बालबालिकाका दाँतमा कीरा लाग्नुले प्रायः सम्बन्धित घरपरिवारको दन्त स्वास्थ्यप्रतिको हेलचेक्र्याइँलाई इंगित गरिरहेको हुन्छ । कुनै पनि अभिभावकले आफ्ना बालबालिकालाई फोहोरी अवस्थामै स्कुल पठाउँदैनन्Ù घरमा पनि सफा नै राख्छन् । त्यस्ता अभिभावकले दन्त स्वास्थ्यबारे चाहिँ बेवास्ता नै गरिरहेका हुन्छन् । परिवारको गरिबीका कारण बालबालिकामा हुने स्वास्थ्य समस्या अर्को पाटो हो, तर पत्रु खाना, गुलियो र पेय पदार्थ खाएर बालबालिकाका दाँत बिग्रनुमा अभिभावककै दोष हुन्छ ।खुसी पार्ने नाममा वा आफूले नभ्याएको बहानामा कति अभिभावकले बालबालिकालाई बिगार्छन् भन्ने जान्न एउटा सानो सर्वेक्षण गरिहेरौं । बालबालिकालाई नजिकको खाद्य पसलमा लगेर एक सय दिँदै ल, मन लागेको खानेकुरा किन भनियो भने तिनले के छान्छन् ? केक, कुकिज, बिस्कुट, आइसक्रिम, बदाम जुस, घरको फ्रिज वा दराजमा बालबालिकालाई मन पर्छ भनेर पत्रु खाना राखिन्छ कि राखिन्न ? तिनलाई फकाउन बिस्कुट, आइसक्रिम आदि दिइन्छ कि दिइन्न ? यस्ता प्रश्नका उत्तरहरू अभिभावकले खोजे भने पनि भविष्यमा दाँत र मुटुको स्वास्थ्य राम्रो पार्न मद्दत पुग्छ ।हामीलाई पत्रु खानाले बालबालिकाको स्वास्थ्यमा नकारात्मक असर पर्छ भनी थाहा नभएको भने होइन । के गर्ने, यसको बानी परिसक्यो ! अब हटाउनै गाह्रो छ भनेर टार्ने गर्छौं । तर, बालबालिकालाई रक्सी र चुरोट दिइन्न भने पत्रु खानाचाहिँ किन दिने त ? बानी सुधार्न नसकिने होइन, खाँचो छ त अठोटको । अभिभावकले अठोट नगरी परिवारमा कसैको पनि खाने बानी सुध्रिन सक्दैन । त्यसैले आजैदेखि बालबालिकालाई पत्रु खाना नदिई स्वस्थ भई बाँच्ने वातावरण बनाइदिए भविष्यमा उनीहरूले अभिभावकलाई धन्यवाद दिनेछन् ।कोइराला दन्त चिकित्सक र उप्रेती जनस्वास्थ विज्ञ हुन् ।"
मेलम्ची पुनर्निर्माणमा अन्योल,"(काठमाडौं)  बाढीपहिरोका कारण मेलम्ची खानेपानी आयोजनाको सिन्धुपाल्चोकस्थित हेडवर्क्समा क्षति पुगेको करिब डेढ महिना बितिससक्दा पनि पुनर्निर्माणको प्रारम्भिक खाका तयार हुन सकेको छैन । कुन काम कहाँबाट सुरु गर्ने ? कसले गर्ने ? नयाँ योजनाबारे अझै अन्योल कायमै छ । मेलम्ची खोलामा असार १ गते आएको बाढीले आयोजनाको हेडवर्क्सलगायत संरचनामा क्षति पुगेको थियो । सरकारले विशेष निर्णय गरेर नयाँ व्यवस्था नगरेसम्म आयोजनासँग पुनर्निर्माणका लागि बजेटसमेत छैन । जसका कारण मेलम्चीको पानी वितरण कहिलेसम्म ठप्प हुने टुंगो छैन । आयोजनाका प्राविधिकहरू नै यसको जवाफ दिन सक्ने अवस्थामा छैनन् । आयोजनाका कार्यकारी निर्देशक रामकुमार श्रेष्ठ परामर्शदाताको सहयोगमा निर्माणको खाका तयार भइरहेको दाबी गर्छन् । हामीले आयोजनाका लागि आवश्यक बजेटको व्यवस्था गराउन माथिल्लो निकायलाई अनुरोध गरिसकेका छौं, श्रेष्ठले भने, वर्षात् सकिएलगत्तै काम थाल्ने तयारी भइरहेको छ । तर कार्यकारीले दाबी गरेजस्तै पुनर्निर्माण सहज नभएको प्राविधिकहरू बताउँछन् । उनीहरू भन्छन्, निर्माण कसले र कसरी गर्ने भन्ने अन्योल कायमै छ । मुहानमा निर्मित हेडवर्क्समा कुन तहको क्षति भएको छ ? पुनर्निर्माण कसरी गर्न सकिन्छ ? खानेपानी विकास समितिले आफ्नै क्षमताले पुनर्निर्माण गर्न सक्छ वा सक्दैन ? बजेटको व्यवस्थापन कसरी गर्ने ? जस्ता समस्यामा अल्झेको मेलम्चीको क्षतिसमेत हालसम्म यकिन भइसकेको छैन । बाढीले सडक र पुल बगाएपछि सहज रूपमा आयोजना क्षेत्रमा पुग्न तथा विवरण संकलन गर्न कठिन भएको प्राविधिकहरूको भनाइ छ । आयोजना स्रोतले भने परामर्शदाता इप्टिसाले क्षतिको विवरण र पुनर्निर्माणको प्रस्ताव तयार गरिरहेको जनाएको छ । तर मुहानस्थलमा पुगेर विस्तृत रूपमा प्रतिवेदन तयार गर्ने अवस्था नभएको आयोजनाका प्राविधिकहरू बताउँछन् । मेलम्ची आयोजना क्षेत्रको पुल, सडक, हेडवर्क्सलगायत संरचना पुनर्निर्माणका लागि करिब २ अर्ब लाग्ने प्रारम्भिक अनुमान छ । क्षतिको विवरण यकिन नभएकाले यो अनुमान बढ्न सक्ने आयोजनाका प्राविधिकहरू बताउँछन् । पुरिएको स्थल बाहिरबाट हेर्दा यो अनुमान गरिएको हो । खास क्षति यकिन भएपछि थप विवरण आउने बताइएको छ । तर हेडवर्क्सको पुरिएकै स्थानमा पुग्न कठिन भएको आयोजनाका प्रवक्ता तथा सिनियर डिभिजन इन्जिनियर राजेन्द्रप्रसाद पन्तले जानकारी दिए । आयोजनासँग चालु वर्षको बजेट कर्मचारीको तलबभत्तासमेत ५७ करोड छ । आयोजनाका प्रवक्ता पन्तका अनुसार विनियोजित बजेट पुनर्निर्माणका लागि खर्च गर्न सक्ने अवस्था छैन । उक्त बजेटमध्ये ४७ करोड पुँजीगत र ८ करोड चालु शीर्षकमा छ । उक्त बजेट साविकका १४ गाविसमा सञ्चालित सामाजिक उत्थान कार्यक्रमसमेतलाई हो, पन्तले भने, आयोजनाको निर्माण अन्तिम चरणमा पुगेकाले पनि चालु वर्षका लागि न्युन बजेट छुट्याइएको हो । बजेट बनाउने समयमा बाढी नआएकाले प्राथमिकतामा नपरेको उनले बताए । तर अहिले मुहान क्षेत्र र हेडवर्क्समा डोजर लगाएर पुरिएको बालुवा, माटो र ढुंगा सफा गर्न मात्र ४० करोडभन्दा बढी खर्च हुने अनुमान छ । पन्तका अनुसार आयोजनाको प्रवेश मार्गको स्तरोन्नतिका लागि गत आर्थिक वर्षमा खर्च गर्ने गरी ५ करोड उपलब्ध गराइएको थियो । पन्तका अनुसार त्यो निकै न्यून रकम हो । त्यसमध्ये पनि करिब ५० प्रतिशत घटेर प्रस्ताव गरेको टेन्डर स्वीकृत भए पनि प्रवेश मार्ग निर्माणको काम भएको छैन । उनका अनुसार अतिरिक्त बजेट नभए बाढीले क्षति पुगेको स्थानमा काम गर्न सक्ने अवस्था छैन । आयोजनाको अन्तिम ठेक्का लगाएर चीनको सिनो हाइड्रोले हेडवर्क्सको काम गरिरहेको थियो । उक्त काम अन्तिम चरणमा पुगेका बेला बाढीले क्षति पुर्याएको हो । हेडवर्क्स १० देखि २० मिटर पुरेको अनुमान छ । आयोजनाको हेडवर्क्स पुग्न दुईदुई वटा पक्की पुल र बेलिब्रिज निर्माण गर्नुपर्छ । साथै मुहान नजिकैको ७ किमि सडक पूरै बगाएको छ । मुहान नजिकैको अम्बाथानबाट हेडवर्क्ससम्मको सडकको नामनिसान छैन । चनौटेको रातोपुलदेखि गणेशेबगरसम्मको करिब ५ सय मिटर सडक सबै मेलम्ची खोलामा खसेको छ । किउलको करिब सय मिटर सडक बगरमा परिणत भएको छ । पन्तले भने सरोकारवाला मन्त्रालयसँगको समन्वयमा पुनर्निर्माण गरिने दाबी गरे । सुरुङ खाली गरिँदै फागुनमा परीक्षणका लागि पानी पठाएर प्रयोगमा ल्याइएको सुरुङ खाली गर्न लागिएको छ । काठमाडौंको सुन्दरीजलदेखि मुहान क्षेत्र हेलम्बुसम्मको २६ किमि सुरुङलाई तीन भागमा विभाजन गरिएको छ । सुरुङको लम्बाइ सुन्दरीजलसिन्धु ९ दशमलव ४, सिन्धुग्याल्थुम ८ दशमलव २ र ग्याल्थुमअम्बाथान ८ दशमलव २ किमि छ । असार १ गते बाढी आएकै दिन दिउँसो सुरुङ खाली गर्न सुरु गरिएको थियो । त्यसका लागि विभिन्न स्थानमा रहेको सुरुङको गेट बन्द गरिएको थियो भने अर्डिट आउटलेटबाट पानी निकाल्न सुरु गरिएको थियो । त्यसै दिन बेलुकीदेखि बाढी आउन थालेको थियो । बाढीले ढोका नै बन्द गरेपछि सुरुङको पानी निकाल्न कठिन भएको हो । प्रवक्ता पन्तका अनुसार अन्य भागको पानी बाहिर पठाउने काम भइरहेको छ । सुन्दरीजलसिन्धु सुरुङको सबै पानी निकालिसकिएको छ । केही दिनमा अन्य करिब ४ किमिबाहेकको सबै पानी बाहिर निकालेर सुरुङ खाली गरिने पन्तले बताए । मुहानको सुरुङको मुख बाढीले बन्द भएकाले पानी निकाल्न नसकिएको हो ।"
कसले गर्ने ?,"बाढीले क्षति पुर्याएको प्रवेश मार्ग र पुलहरू कसले गर्ने सरोकारवाला निकाय नै अलमलमा छन् । विगतमा आयोजनाअन्तर्गत रहेका सडक र पुल बाढीले बगाएपछि पुनर्निर्माणको जिम्मेवारी कसले लिनेमै अलमल भएको हो । बाढीले विनाश गरेको मेलम्ची पुलबजारदेखि मुहान क्षेत्र अम्बाथानसम्मको १८ किमि प्रवेश मार्गको मर्मत तथा पुनर्निर्माण वर्षौंदेखि मेलम्ची आयोजनाको जिम्मामा छ । बाढीले उक्त खण्डको सबैजसो भागमा क्षति गरेको छ । चनौटेदेखि मुहानसम्मको करिब ६ किमि क्षेत्र सडक धेरैजसो खोलाले बगाएको छ । उक्त प्रवेश मार्ग बनाउन आयोजनाले सडक विभागलाई अनुरोध गरेको छ । तर उक्त खण्ड सडक विभागअन्तर्गत छैन । सरकारले बजेट विनियोजन गरेमात्र उक्त सडकको पुनर्निर्माण हुन सक्छ । अन्यथा सामान्य मर्मत गरेर सुक्खा मौसममा यातायात सञ्चालन गर्न सकिने पन्तले बताए । सडकखण्डमा दुई दशकदेखि बर्सेनि करोडौं रुपैयाँ खर्च हुँदै आएको छ । तर हरेक वर्षात्मा भने सडक बगाउने गरेको छ । अहिले पनि आयोजनाको मुख्य अन्तिम प्रवेश मार्ग मेलम्चीतारामाराङअम्बाथान सडक खाल्डैखाल्डा र हिलाम्य छ । सडक विभागका महानिर्देशक अर्जुनजंग थापाका अनुसार सरकारले अतिरिक्त बजेटको व्यवस्था नगरेसम्म बगाएको पुल र सडकको पुनर्निर्माण गर्न सकिँदैन । आयोजनाले अनुरोध गरेर प्रक्रिया पुर्याएमा दुई स्थानमा राख्ने बेलिब्रिज उपलब्ध गराउन सकिने उनको भनाइ छ । मन्त्रिपरिषद्ले योजना र बजेट दिएर काम गर्ने अनुमति दियो भने हामी तयार छौं, थापाले भने, कुरा चले पनि कुनै निर्णय भएको छैन । आयोजनाको मुहान जोड्ने हल्दे र तिम्बुका दुई पक्की पुल बगाएको छ । सडकको केही भाग पूर्ण रूपमा बगाएकाले नयाँ ट्र्याक खोल्नुपर्ने अवस्था छ । त्यसका लागि सर्वसाधारणको जमिन प्रयोग नगरी उपाय छैन । सडक सञ्चालन नभई हेडवर्क्समा काम गर्न सक्ने अवस्था छैन ।"
निगमलाई निजीकरण प्रक्रिया रोक्न अन्तरिम आदेश,"काठमाडौं (कास) नेपाल वायुसेवा निगमलाई निजीकरण गर्ने प्रक्रिया अघि नबढाउन सर्वोच्च अदालतले अल्पकालीन अन्तरिम आदेश जारी गरेको छ । न्यायाधीश कुमार रेग्मीको एकल इजलासले आइतबार निगमलाई निजीकरण गर्ने सरकारी तयारीविरुद्ध परेको रिटमाथि सुनुवाइ गर्दै उक्त आदेश जारी गरेको हो । नेपालका लागि नेपाली पार्टीका तर्फबाट आतिस कार्कीले दायर गरेको रिटमाथि सुनुवाइ गर्दै इजलासले अन्तरिम आदेशका विषयमा छलफल गर्न साउन २५ गते पेसी तोकेको छ । आदेशमा दुवै पक्षको छलफलबाट अन्तरिम आदेशको सम्बन्धमा निर्णय हुनुअघि निगमलाई निजीकरण गर्नेसम्बन्धी सम्पूर्ण कार्य जे जस्तो अवस्थामा छ, सोही अवस्थामा राख्न भनिएको छ । रिट निवेदकले प्रधानमन्त्री तथा मन्त्रिपरिषद्को कार्यालयसमेतलाई विपक्षी बनाई रिट दायर गरेका थिए । जेठ १५ गते तत्कालीन अर्थमन्त्री विष्णुप्रसाद पौडेलले बजेटमार्फत् निगमको पुनःसंरचनाका लागि प्रक्रिया थाल्ने कार्यक्रम ल्याएका थिए ।"
अस्ट्रेलियाको एकतर्फी हवाई भाडा १२ लाख !,"अस्ट्रेलिया जानैपर्ने भए एक मात्र विकल्पका रूपमा दोहा रुट खुला रहेको नेपाल एसोसिएसन अफ टुर एन्ड ट्राभल एजेन्ट्सका अध्यक्ष अच्युत गुरागार्इं बताउँछन् । छोटो र सस्तो रुटमध्येको मलेसियाको रुट अझै खुलेको छैन । चीन हुँदै ओहोरदोहोर हुने नेपालअस्ट्रेलिया रुट पनि पहिलो लकडाउनयता खुल्न सकेको छैन । नेपालीका लागि सस्तो र नजिक पर्ने रुट सिंगापुरको पनि हो । आइतबारयता सिंगापुर एयरलाइन्सले काठमाडौंमा सीधा उडान खुलाएको छ । सातामा एक दिन हुने उक्त उडानमा नेपालमा यात्रु ल्याउन खुला छ । तर सिंगापुर सरकारले काठमाडौंबाट यात्रु लैजान रोकेको छ । २० वर्षपछि पुनः नेपाल उडान थालेको सिंगापुर एयरलाइन्समा अहिले अस्ट्रेलिया, कोरिया, थाइल्यान्ड, चीनलगायत मुलुकमा कोरोनाका कारण अलपत्र नेपाली यात्रु फर्किरहेको सिंगापुर एयरलाइन्सका सेल्स म्यानेजर सुधीर पाण्डेले जानकारी दिए । अस्ट्रेलियाजस्तै जापानले पनि यात्रुको संख्याको कोटा निर्धारण गरेको छ । त्यसैले अहिले नेपाल वायुसेवा निगमले ५५ हजारदेखि ८० हजार रुपैयाँमा दुईतर्फी टिकट बिक्री गर्ने जापानको भाडादर एकतर्फी नै साढे ४ लाखभन्दा बढी पुगेको छ । ६० जनाभन्दा बढी यात्रु लैजान नपाइने भएपछि निगमले मध्य भदौसम्मका लागि जापानको नारिता उडान स्थगन गरेको त्यहाँका एक अधिकारीले कान्तिपुरलाई बताए । यताबाट ६० जना मात्रै लैजानुपर्ने भएकाले भाडा दर ३ लाख रुपैयाँ तोक्नुपर्छ । फेरि उताबाट यता (काठमाडौं) फर्किने यात्रु पनि कम भएकाले उडान स्थगन गरेका हौं, ती अधिकारीले भने, घाटामा उडाउनुभन्दा उडान नै रोकेका हौं । तर दुईतर्फी नाफा हुने बुकिङ भए कुनै पनि बेला खुलाउँछौं ।कोरोना संक्रमणका कारण अहिले नेपालबाट इस्तानबुल, दुबई, दोहा, दमाम, कुबेत, मस्कट, सारजाहाँ, आबुदाबी र मलेसियामा सीमित उडान भइरहेका छन् । नियमित उडान नभएका गन्तव्यमा भुटान, बैंकक, बंगलादेश, ल्हासा, ग्वाङझाउ, कुनमिङ, छेन्दु, सिचुवान, मुम्बई, बैंग्लोर, हङकङलगायत छन् ।"
३०५८६४ बिन्दु पुग्यो परिसूचक,"काठमाडौं (कास) सेयर कारोबार मापक नेप्से परिसूचक आइतबार ५४३१ अंक बढेर ३ हजार ५८६४ बिन्दुमा पुगेको छ । अघिल्लो कारोबार दिनको तुलनामा यो करिब १८१ प्रतिशत बढी हो । यससँगै नेप्से हालसम्मकै नयाँ उचाइमा पुगेको छ । गत बिहीबार पनि नेप्से करिब १९ अंक बढेर ३ हजार ४३२ बिन्दुमा बन्द भएको थियो । आइतबार बजार खुलेदेखि नै नेप्से निरन्तर बढेको थियो । यससँगै सेन्सेटिभ परिसूचक २०९ र फ्लोट परिसूचक २१५ प्रतिशत बढे । बैंकिङ उपसमूहको परिसूचक आइतबार सबैभन्दा धेरै ३४३ प्रतिशत बढ्यो । यसले पछिल्लो समय बैंकको सेयरमा लगानीकर्ताको आकर्षण बढेको पुष्टि गर्छ । यसअघि लामो समयसम्म अरू उपसमूह अन्तर्गतका कम्पनीको सेयर मूल्य अत्यधिक बढ्दा पनि बैंकहरूको सेयर उक्त अनुपातमा वृद्धि भएको थिएन । अहिले बिस्तारै सोही उपसमूहको परिसूचक बढ्न थालेको देखिन्छ । जलविद्युत् उपसमूहको परिसूचक २३९, लघुवित्तको १५८, उत्पादन तथा प्रशोधनको ११४, व्यापारको ००७, विकास बैंकको ०२७, वित्त कम्पनीको ०९९, निर्जीवन बिमाको ०३४, अन्यको ०३१, जीवन बिमाको ०१८ र लगानी समूहको ००४ प्रतिशत बढ्यो । तर सामूहिक लगानी कोषको सेयर मूल्य १२९ र होटल्स तथा पर्यटन उपसमूहको ०६२ प्रतिशत घटे । करिब १ लाख ४० हजार ४७ पटकको कारोबारमा २ सय २३ कम्पनीका ४ करोड ४१ लाख १४ हजार ७ सय ६० कित्ता सेयर किनबेच भए । ती किनबेचमा १४ अर्ब ३ करोड २३ लाख रुपैयाँ बराबरको सेयर कारोबार भएको छ । अघिल्लो दिनको तुलनामा कारोबार रकम पनि बढेको हो ।"
मल किन्न तीन दिनदेखि लाइनमा,"(जनकपुर)  धनुषाको जनकल्याण सहकारी संस्था सबैला नगरपालिका११ इनर्वाका सञ्चालक मनमोहन यादवले शुक्रबार एक सय बोरा युरिया र ३० बोरा डीएपी मल किन्न जनकपुरस्थित कृषि सामग्री लिमिटेडमा नगदी रसिद कटाए । तर आइतबार अपराह्नसम्म उनको मल बोक्ने संस्थाको ट्र्याक्टर कृषि सामग्री परिसरमै थियो । शनिबार राति २ बजेदेखि ट्र्याक्टरसहित मलका लागि लाइन लागेका पूर्वी धनुषा गोठ कोयलपुरका ट्र्याक्टर चालक सुरेश महरासँग पनि शुक्रबार काटेकै रसिद थियो । उनले पनि आइतबार मध्याह्नसम्म मल पाउन सकेका थिएनन् । मल बोक्न धनुषा र महोत्तरीबाट आएका झन्डै ८० ट्र्याक्टर रातिदेखि नै जनकपुरको जिल्ला प्रशासन कार्यालय नजिकै रहेको कृषि सामग्री लिमिटेडको गोदामअघि लाइनमा छन् । पछिल्लो पटक सरकारले स्थानीय सरकारको अनुमति प्राप्त सहकारी संस्थामार्फत गाउँसम्म मल आपूर्ति गर्ने व्यवस्था मिलाएको छ । धनुषा र महोत्तरीका १ सय ८३ सहकारी संस्थामार्फत किसानलाई मल आपूर्ति गरिँदै आएको कृषि सामग्री लिमिटेडका लेखा प्रमुख बेचन साहले जानकारी दिए । पछिल्लो तीनचार दिनदेखि मल आपूर्तिमा समस्या उत्पन्न हुँदा किसानलाई मर्का परेको उनले स्विकारे । जनकपुरको कृषि सामग्री लिमिटेडमा प्रादेशिक कार्यालय वीरगन्जबाट मल आपूर्ति हुन्छ । ढुवानीको दररेट बढाइएकाले मल आपूर्तिमा समस्या भएको हो । जनकपुरको कृषि सामग्री शाखाले वार्षिक ६ हजार टन युरिया र ५ हजार टन डीएपी बिक्री गर्ने लक्ष्य राखेको छ । तीमध्ये गत आर्थिक वर्षमा जनकपुर शाखालाई ३ हजार ५ सय २५ टन युरिया र ४ हजार ५ सय २५ टन डीएपी मात्र उपलब्ध गराइएको थियो । उपलब्ध मलको कोटा बिक्री भइसकेको छ । सोमबारसम्म वीरगन्जबाट मल आपूर्ति भएन भने किसानलाई थप कठिनाइ हुने लेखा प्रमुख साहले बताए । धनुषामा धान उत्पादन हुने ५४ हजार हेक्टरमध्ये ८० प्रतिशतमा रोपाइँ भइसकेको कृषि ज्ञान केन्द्रको दाबी छ । तर रोपाइँ भएको कैयौं क्षेत्रमा दोहोर्याएर रोप्नुपरेको किसानले गुनासो गरेका छन् । सुरुमै रोपाइँ भएको खेतमा छर्किनुपर्ने मलको आभाव छ । यस वर्ष समयमै पानी परेकाले रोपाइँ अलि छिटो भएको केन्द्रका बालीविद् प्रदीप यादवको भनाइ छ । जलाद, जमुनी र कमला नदी किनार र पानी जम्ने जनकपुरधाम उपमहानगरपालिकास्थित बेंगा, शिवपुरलगायतका गाउँमा रोपाइँ भइसके पनि धेरैजसो स्थानमा फेरि धान रोप्नुपरेको छ । जमुनी र जलाद नदी वरपर रहेको सयौं बिघामा रोपिसकेको धान दोहोर्याएर रोप्नुपरेको औरही गाउँपालिका१ पौडेश्वरका किसान विजयकुमार यादवले गुनासो गरे । जमुनी नदीको पश्चिमी तटबन्ध भत्किएपछि त्यसले रोपो बगाएको थियो । पहिलो पटक रोपेको धान अत्यधिक पानीका कारण बिग्रियो । पानीले केही बगायो पनि । अब फेरि रोप्नुपरेको छ, उनले भने, यस्तो अवस्थामा मल मरिगए पाइएको छैन । हामीलाई दोहोरो समस्या भएको छ ।"
किसानलाई जहिल्यै अभाव,"कैलालीमा मल आपूर्ति गर्ने कृषि सामग्री कम्पनी लिमिटेडको कार्यालय धनगढीबाट मल नपाएको सहकारीले बताउने गरेका छन् । कम्पनीका प्रदेश प्रमुख नवलसिंह बोगटीले भने युरिया थोरै भए पनि वितरण गरिरहेको बताए । कैलालीका लागि ६ हजार मेट्रिक टन माग गरेका थियौं, उनले भने, जम्मा ४ हजार मात्र आइपुग्यो । त्यो वितरण भइरहेको छ । अहिले युरिया २ सय ५० टन मात्रै गोदाममा रहेको उनको भनाइ छ । गोदाममा रहेको युरिया पनि एकदुई दिनमै सकिने उनको भनाइ छ ।मागअनुसारको मल एकैचोटि नआउने भएकाले पनि किसानलाई मल अभाव खट्किने गरेको भट्टले बताए । धानका लागि भनेर फागुनदेखि हालसम्म डीएपी २ हजार ६ सय २, युरिया ४ र पोटास ९९ टन वितरण भइसकेको उनले जानकारी दिए । कञ्चनपुरमा ४८ हजार हेक्टरमा धान खेती गरिन्छ । प्रतिहेक्टर एकडेढ क्विन्टल युरिया आवश्यक पर्छ । यसबाहेक तरकारी, मकै र केरा खेतीमा समेत रासायनिक मल आवश्यक पर्छ । आवश्यकताभन्दा निकै कम मल आइरहेको छ, कृषि ज्ञान केन्द्र कञ्चनपुरका प्रमुख डा दिलबहादुर विष्टले भने, यो अभाव भइरहन्छ, रासायनिक मलको विकल्पमा प्रांगारिक मलमा केन्द्रित हुनुपर्छ । देशभरिमा ७ लाख टन मल आवश्यक पर्छ । तर अहिले ३ लाख मात्रै आपूर्ति भइरहेको उनको भनाइ छ ।"
डेडिकेटेड महसुल उठाउन मन्त्रीको निर्देशन,"काठमाडौं (कास) ऊर्जा, जलस्रोत तथा सिँचाइमन्त्री पम्फा भुसालले विद्युत्को डेडिकेटेड र ट्रंक लाइनको बक्यौता असुल्न विद्युत् प्राधिकरणलाई निर्देशन दिएकी छन् । डेडिकेटेड र ट्रंक महसुल नउठाउने कर्मचारीलाई जिम्मेवार बनाएर उठाउने प्रक्रिया अघि बढाउन प्राधिकरणलाई उनले भनेकी हुन् । मन्त्री भुसाललाई स्वागत गर्न प्राधिकरणले आइतबार आयोजना गरेको स्वागत कार्यक्रममा उनले २०७२ सालदेखि डेडिकेटेड महसुल नउठाउने वितरण केन्द्र प्रमुखको सूची तयार पार्नसमेत निर्देशन दिइन् । उद्योगी व्यवसायीले भने जडान प्रक्रिया, मापदण्ड तथा नियमावलीविपरीत प्राधिकरणले महसुल निर्धारण गरेको भन्दै नतिर्ने अडान राख्दै आएका छन् । नियमावलीमा प्रस्ट प्रावधान भए पनि २०७२ सालयता डेडिकेटेड महसुल नउठाएको भन्दै मन्त्री भुसालले असन्तुष्टि जनाइन् । विद्युत् चुहावट बढेकोप्रति पनि उनको असन्तुष्टि थियो । लोडसेडिङ रहेको अवस्थामा प्राधिकरणले उद्योगहरूलाई नियमितभन्दा ६५ प्रतिशत बढी शुल्क तोकेर निरन्तर विद्युत् आपूर्ति दिँदै आएको थियो । तर यस्तो सुविधा पाएका उद्योगले थप महसुल नतिरी साधारण शुल्क बुझाउँदै आएका छन् । लोडसेडिङ अन्त्य भएपछि उद्योगी र प्राधिकरणबीच महसुलसम्बन्धी विवाद हुँदै आएको छ ।कार्यक्रममा प्राधिकरणका कार्यकारी निर्देशक हितेन्द्रदेव शाक्यले गत आर्थिक वर्षमा प्राधिकरणको प्रणालीमा विद्युत् चुहावट १६२ वा १६३ प्रतिशतमा रहने तथ्यांक प्रस्तुत गरेका थिए । शाक्यलाई प्रत्युत्तर दिँदै मन्त्री भुसालले आफूले पाएको सूचनाअनुसार चुहावट १७ प्रतिशत पुगेको भन्दै असन्तुष्टि जनाएकी हुन् । प्राधिकरणले गत आर्थिक वर्षमा चुहावटलाई १४५ प्रतिशतमा सीमित पार्ने लक्ष्य तय गरेको थियो । शाक्यले उक्त अवसरमा प्राधिकरणको नाफा गत आर्थिक वर्षमा करबाहेक करिब ५ अर्बमा सीमित हुने प्रक्षेपण गरेका थिए । त्यसअघिको वर्षमा ११ अर्ब नाफा कमाउँदै प्राधिकरण सरकारी संस्थानमध्ये सर्वाधिक नाफा कमाउने निकाय बनेको थियो । तर गत आर्थिक वर्ष सुक्खायाममा आन्तरिक उत्पादन बढेको र विद्युत् चुहावट पनि बढेको भन्दै प्राधिकरणको नाफा घट्ने शाक्यको विश्लेषण छ । वितरण प्रणालीको स्तरोन्नति नहुँदा विद्युत् चुहावट बढेको र कोभिडका कारण मिटर नहुँदा पनि यसमा सहयोग पुगेको उनको भनाइ छ ।"
बजारमा बीएसभीआई टीभीएस एन्टोर्क १२५,"काठमाडौं (कास) दुई र तीनपांग्रे उत्पादक कम्पनी टीभीएस मोटर कम्पनीले नेपालमा टीभीएस बीएसभीआई टीभीएस एन्टोर्क १२५ सार्वजनिक गरेको छ । यो स्कुटरमा ब्लुटुथसमेत जोडिएको छ । यो डिस्क, ड्रम, रेक एडिसन, रेस एडिसन बीएसभीआई एफआई र सुपर स्क्वायड एडिसन गरी पाँच भेरियन्टमा उपलब्ध रहेको कम्पनीले जानकारी दिएको छ । एन्टोर्क १२५ को परिवर्तित डिजाइनले राम्रो प्रस्तुति र सहज राइडिङ अनुभव प्रदान गर्ने कम्पनीको भनाइ छ ।"
एनआईसी एसियाको एपबाट आईपीओ आवेदन,काठमाडौं (कास) एनआईसी एसिया बैंकको मोबाइल बैंकिङ एपबाट कम्पनीहरूले जारी गर्ने साधरण सेयरको आईपीओ आवेदन दिन सकिने भएको छ । बैंकमा डिम्याट खाता खोलेका तथा बैंकको मोबाइल बैंकिङ सेवा लिएका ग्राहकले आईपीओ र डिबेन्चरहरूमा आवेदन दिन सक्छन् । ग्राहकले बैंकको मोबाइल बैंकिङ एपमा रहेको अप्लाई सेयर आइकनमा ट्याप गरेर आवेदन दिन सक्ने बैंकले जानकारी दिएको छ ।
फुडमान्डुमा ईसेवाबाट भुक्तानी गरे ३ सय छुट,काठमाडौं (कास) अनलाइन फुड डेलिभरी प्लेटफर्म फुडमान्डु र मोबाइल वालेट ईसेवाबीच ग्राहकलाई छुट उपलब्ध गराउनेसम्बन्धी सम्झौता भएको छ । सम्झौताअनुसार फुडमान्डु प्रयोगकर्ताले ईसेवामार्फत अर्डरको भुक्तानी गर्दा तीन सय रुपैयाँसम्म छुट पाउनेछन् ।
नबिल बैंकले खुलायो डिबेन्चर,काठमाडौं (कास) नबिल बैंकको ८ प्रतिशत नबिल डिबेन्चर २०८५ ऋणपत्रका लागि आइतबारदेखि आवेदन खुलाएको छ । बैंकले ३ अर्ब रुपैयाँ बराबरको ३० लाख कित्ता ऋणपत्र निष्कासन गरेको हो । बैंकले निष्कासन गरेको ऋणपत्रको अवधि सात वर्ष रहेको जनाएको छ । उक्त ऋणपत्र प्रतिइकाई एक हजार रुपैयाँ अंकित दरमा बैंकले बिक्री खुलाएको हो । ऋणपत्रमा लगानी गर्दा वार्षिक ८ प्रतिशत ब्याजद पाइने बैंकले जानकारी दिएको छ ।
कोभिडको तेस्रो लहरअगावै खोप देऊ ः एनबीआर्ई,काठमाडौं (कास) राष्ट्रिय व्यावसायिक पहल (एनबीआई) ले कोभिडको तेस्रो लहर आउनुअघि खोपको व्यवस्था गर्न सरकारलाई ध्यानाकर्षण गराएको छ । प्रधानमन्त्री शेरबहादुर देउवासँगको भेटवार्तामा एनबीआईका अध्यक्ष कुशकुमार जोशीले उद्योग कलकारखानामा काम गर्ने कामदार तथा आम नागरिकलाई खोपको व्यवस्था गर्न ध्यानाकर्षण गराएका हुन् । अर्थतन्त्रलाई दिगो र उद्योग व्यवसायलाई चलायमान बनाउन आवश्यक रहेकाले सबैलाई खोप उपलब्ध गराउन व्यावसायिक पहलले सरकारलाई ध्यानाकर्षण गराएको हो । भेटमा प्रधानमन्त्री देउवाले सबैलाई खोप उपलब्ध गराउनेमा विश्वस्त हुन आग्रह गरे ।
साफ आयोजना गर्ने प्रस्ताव,"प्रशिक्षकबारे पूरा विवाद भइरहँदा एउटा सुखद समाचार पनि आयो । समाचार थियो, नेपाललाई अबको साफ च्याम्पियनसिप आयोजना गर्ने प्रस्ताव । यो प्रस्ताव मात्र थिएन, ससर्त प्रस्ताव थियो । दक्षिण एसियाली फुटबल महासंघले राखेको सर्त पूरा गर्न नेपाल तयार रहन्छ भने अक्टोबरमा १३ औं संस्करणको साफ च्याम्पियनसिप हुनेछ । पाकिस्तान र बंगलादेशले यो प्रतियोगिता आयोजना गर्ने बताएर पनि नाम फिर्ता लिएको थियो । यस्तोमा नेपालसँगै श्रीलंका, भारत र माल्दिभ्स आयोजनाका लागि इच्छुक देखिएका थिए ।महासंघका लागि नेपालको प्रस्ताव उपयुक्त रहेको छ र उसले अगाडि सारेका सर्त हो, १० करोड नेपाली रुपैयाँको बन्दोबस्त गर्नु । एन्फाका महासचिव इन्द्रमान तुलाधरका अनुसार नेपालले यत्तिको रकम व्यवस्था गर्न सक्छ भने प्रतियोगिता नेपालमा हुनेमा दुविधा हुने छैन । प्रतियोगिताको आयोजनाका लागि यति रकम पनि आवश्यक पर्ने छैन, त्यसैले एन्फा पाँच करोड रुपैयाँ सरकारले दिने हो भने बाँकी रकम नपुग आफैंले व्यवस्था गर्ने सोचमा छ ।आइतबार साँझ सबै एन्फा छाडेर जाने क्रममा एउटा तथ्यमा के विश्वस्त देखिए भने केही ठूलो नाटकीय परिवर्तन भएन भने अब साफ च्याम्पियनसिप नेपालमै हुन्छ । प्रशिक्षक अल्मुताइरीलाई पनि प्रतियोगितासम्म नेपालमै कायम राख्नुपर्छ, आखिरमा उनले लिखित र औपचारिक रूपमा राजीनामा त दिएकै छैनन्, खालि सामाजिक सञ्जालमा हल्ला मात्र गरेका त हुन् । सबै के पनि मान्छन् भने प्रशिक्षक अल्मुताइरीलाई आफ्नो काम गर्न दिन पर्याप्त सुविधा र अवसर दिनु नै पर्छ ।खालि उनले आफ्नो सीमा उल्लंघन नगरोस् भन्ने त हो । वरिष्ठ उपाध्यक्ष पंकज नेम्वाङकै भाषामा पनि उनको पनि समर्थन प्रशिक्षक अल्मुताइरीमा छ, किनभने नेपाली फुटबल टिमले पछिल्लो समय केही उत्साह जगाएको छ । तर अब नयाँ घटनाक्रमबारे छानबिन पनि गर्नु नै पर्छ, यसलाई दबाउन खोज्नु ठीक होइन्, न त प्रशिक्षकलाई नेपालको आन्तरिक विवादमा मुछिन र मुछाउने काम गर्न आवश्यक छ । यो यस्तो घटना हो, जसलाई जति दबाउन खोज्यो, त्यसले भविष्यमा अझ समस्या ल्याउनेछ ।"
पारा ओलम्पिक विवादको अन्तर्य,"(काठमाडौं)  राष्ट्रिय खेलकुद विकास ऐन, २०७७ जारी भएसँगै नेपालमा लामो समयदेखिको ओलम्पिक कमिटी विवादको सुरक्षित अवतरण भयो । ठूला आधिकारिक प्रतियोगितामा सहभागिताको मुख्य द्वारमा स्वार्थ समूहको नजर पर्दा नेपाल ओलम्पिक बदनाम थियो ।त्यही ओलम्पिक कमिटीमातहत रहने पारा ओलम्पिक कमिटीमा भने जात्रा यथावत् नै छ । त्यसैले पारा ओलम्पिकमा सहभागी हुन जानुअघिको विवाद कुनै नौलो थिएन । अन्तर्राष्ट्रिय मान्यता पाएको राष्ट्रिय पारा ओलम्पिक कमिटी नामक संस्थाले टोकियो पारा ओलम्पिकका लागि खेलाडीको नाम नै दर्ता नगरिदिएको खुलासा भएसँगै दुई पारा कमिटीबीच विवादले फेरि चर्चा पाएको छ । ठूला अन्तर्राष्ट्रिय प्रतियोगिताअघि यस्ता कमिटीहरूको विवादले पुनः निरन्तरता पायो । नेपाल पारा ओलम्पिक कमिटीको नामबाट राष्ट्रिय खेलकुद परिषद्मा २०५२ सालमा दर्ता भएको खेल संघलाई राष्ट्रिय मान्यता छ । नेपाल अपांग खेलकुद संघको नाममा २०५७ सात भदौ ५ गते जिल्ला प्रशासन कार्यालय काठमाडौंमा दर्ता भएको खेल संघले अन्तर्राष्ट्रिय मान्यता लिँदै राष्ट्रिय पारा ओलम्पिक कमिटीको नामबाट विदेशी सहभागिताका लागि समन्वय गर्दै आएको छ । सन् २००४ को एथेन्स ओलम्पिकको ठीकअघि राष्ट्रिय पारा ओलम्पिकले अन्तर्राष्ट्रिय मान्यता पाएको थियो । पारा ओलम्पिकमा दुई दशकभन्दा लामो समयदेखिको विवाद अदालतसम्म पुगे पनि समाधानचाहिँ भएको छैन ।नेपाल पारा ओलम्पिक कमिटीले समानान्तर नाम, गतिविधि र वेबसाइटसमेत भएको भन्दै राष्ट्रिय पारा ओलम्पिक कमिटीविरुद्ध २०६५ सालमा दायर गरेको रिटमा अन्तिम फैसला सुनाउँदै सर्वोच्च अदालतका न्यायाधीशद्वय भरतराज उप्रेती र भरतबहादुर कार्कीको संयुक्त इजलासले अनुकूल फैसला सुनाएको थियो । फैसलामा समानान्तर गतिविधि गर्न नपाउने, वेबसाइट र नाम पनि समान हुन नपाउने आदेश उल्लेख छ । त्यसैले राष्ट्रिय पारा ओलम्पिक कमिटीलाई स्वदेशमा गतिविधि गर्न तथा पारा ओलम्पिक कमिटीको नाम नै प्रयोग गर्न अनुमति छैन ।नेपाल पारा ओलम्पिक कमिटीका अध्यक्ष दीपक कोइरालाले आफ्नो संस्थाले बाहेक सोही प्रकृतिको गतिविधि गर्ने अरू संस्थालाई सर्वोच्चको फैसलाले स्वतः निस्क्रिय पारिदिएको दाबी गरे । अन्तर्राष्ट्रिय मान्यताकै कारण अर्को कमिटीलाई बेवास्ता गर्न सक्ने अवस्था पनि छैन ।राष्ट्रिय पारा ओलम्पिक कमिटीको कारणले खेलाडीलाई पारा ओलम्पिक कमिटीबाटै वञ्चित गर्नेसम्मको गैरजिम्मेवार काम भएको समाचार प्रकाशित भएकामा हाम्रो ध्यानाकर्षण भएको छ, नेपाल पारा ओलम्पिक कमिटीका अध्यक्ष दीपक कोइरालाले जारी गरेको वक्तव्यमा भनिएको छ, पारा ओलम्पिक कमिटीको नाम प्रयोग गर्ने सर्वाधिकार हाम्रो संस्थासँग मात्र छ । यसले समग्र पारा ओलम्पिक मुभमेन्टमै गम्भीर असर गरेको छ ।गत वर्ष जारी भएको खेलकुद ऐनले पारा ओलम्पिकलाई नेपाल ओलम्पिक कमिटी मातहतकै संस्थाका रूपमा परिभाषित गरेको छ । अन्तर्राष्ट्रिय पारा ओलम्पिक कमिटी (आईपीसी) बाट मान्यता पाएको र राष्ट्रिय खेलकुद परिषद् (राखेप) मा दर्ता भएको संस्थाले पारा ओलम्पिक कमिटीको जिम्मेवारी बहन गर्न सक्ने ऐनमा उल्लेख छ । ऐनले दुवै कमिटीको अस्तित्वलाई स्विकारेको छ र त्यसैमा टेकेर दुवैले आफूलाई वैध भनिरहेका छन् । विवाद समाधानको प्रयासनेपाल ओलम्पिक कमिटीको नजिरलाई हेर्ने हो भने पनि राष्ट्रिय मान्यताप्राप्त नेपाल पारा ओलम्पिक कमिटीले विवाद समाधानको प्रयास गर्नु आवश्यक देखिन्छ । ओलम्पिक चार्टर, मूल्य मान्यता र अभ्यासहरू हेर्दा आईपीसीले सदस्य देशको नियम र कानुनलाई सिरोपर गरेको देखिँदैन ।विवाद लम्ब्याउनुको सट्टा एउटै कमिटी बनाएर राष्ट्रिय, अन्तर्राष्ट्रिय गतिविधिलाई अझै सशक्त बनाउनेबारे पनि छलफल नभएका होइनन् । नेपाल पारा ओलम्पिक कमिटीका अध्यक्ष कोइरालाका अनुसार उनी नेतृत्वको कमिटीले एक दशकदेखि हदैसम्मको लचकता अपनाएर एकताका लागि गरेको प्रयासले सार्थता पाउन सकेको छैन ।हामी उहाँहरूसँग पटकपटक छलफलमा छौं । संयुक्त तदर्थ समिति बनाएर एकता गरौं । त्यो कमिटीले आफूमातहतका संघहरूको अधिवेशन गरी राष्ट्रिय अधिवेशन गरौं भनेर प्रयास गरेको हो, कोइरालाले कान्तिपुरसँग भने, हरेकपल्टको छलफलमा तपाईंहरूको कुरा राख्नुस् भन्नुहुन्छ । उहाँहरूबाट केही ठोस आउँदैन । हामीचाहिँ कतिसम्म लचक हुनुपर्ने हो थाहा भएन ।कोइरालाले दुवैको समान सहभागिताबाट तदर्थ समिति बनाउने, विधानमा समस्या आउने भए एकीकृत विधान बनाउने र एक भएर अगाडि बढ्ने प्रयास गरेको बताए । म अपांग भएर अपांगहरूको संस्थाको नेतृत्वमा छु । हाम्रो चाहना पनि अपांगको संस्थामा अपांगकै नेतृत्व होस् भन्ने हो । तर म पदमा रहनुपर्छ भन्ने छैन, हाँसीहाँसी पद छाड्न तयार छु, उनले थपे, महिला संघको नेतृत्व पुरुषले गरेजस्तो नहोस् भन्ने मात्र हो । अपांगले नेतृत्व लिन सकेनन् भने मात्र सपांगले सहयोग गर्ने हो । यहाँ त सपांगले जे गरे पनि मान्नुपर्ने जस्तो भयो ।केही समयअघि खेलकुद मन्त्रालयले राखेप उपाध्यक्ष शिव कोइरालाको नेतृत्वमा खेल संघमा देखिएको विवाद समाधान समिति गठन गरेको थियो । समितिले पारा ओलम्पिक विवाद समाधानका लागि गरेको प्रयासले मूर्तरूप लिन नपाउँदै कमिटीले समयावधि सकियो, मन्त्रालयले समय थपिदिएन ।पारा ओलम्पिकमा लामो समयदेखि दुई कमिटीको विवाद रहेछ । हामीले छलफल गर्दा एउटा कमिटीले सहमतिका लागि उपयुक्त प्रस्ताव दिएको थियो । समस्या धेरै जटिल थिएन । दुवै पक्ष सहमतिको नजिक थिए तर हामीलाई दिइएको समयावधि सकियो, राखेप उपाध्यक्ष कोइरालाले कान्तिपुरसँग भने, राजनीतिक कारणले हो वा खेलकुदमा विवाद समाधान भएको हेर्न नचाहेर हो मन्त्रालयले हाम्रो कमिटीको समयावधि थपिदिएन ।"
