शीर्षक,विवरण
एसिड जलनको जोखिममा कामदार,"एकैछिनमा रम्तेलले नजिकै रहेको एसिडको बट्टाले उनलाई हिर्काए । एसिड प्रयोग हुने कारखाना अति प्रज्वलनशील रसायनको व्यवस्थित भण्डारण नहुँदाको परिणाम थियो यो घटना ।शंखरापुर नगरपालिका१ स्थित सरस्वती दुग्ध उत्पादक सहकारी संस्थाको आँगनमा गत चैत १६ मा ससाना बालबालिका होली खेल्दै थिए । दूधको फ्याट नाप्ने सल्फ्युरिक एसिडलाई पानी ठानेर छ्याप्दा ९ र ११ वर्षका दुई बालक र १६ वर्षकी एक बालिका घाइते भए । यस्तै घटना गत वर्ष काभ्रेको बेथानचोक गाउँपालिका२ मा पनि भयो । स्थानीय दूध संकलनकर्ता नवराज तिमल्सेनाले बियरको बोतलमा राखेको एसिड झुक्किएर २ वर्षीय बालक सम्पर्द तिमल्सेनामाथि पर्यो । एसिडको जलनपछि उपचारकै क्रममा उनको मृत्यु भयो ।नेपाल डेरी उद्योग संघका अध्यक्ष राजकुमार दाहालले थोरै परिमाणमा भए पनि ल्याबमा एसिड अनिवार्य चाहिने बताए । केही उद्योगमा कर्मचारीको बिमा गरिए पनि ल्याबकै लागि भनेर छुट्टै बिमा नहुने उनको भनाइ छ । डेरी क्षेत्रमा करिब ३० हजारले रोजगारी पाएका छन् । औपचारिक रूपमा करिब ४ सयले ल्याबमा काम गर्छन्, उनले भने, अनौपचारिकको तथ्यांक नै भएन । उनीहरू एक हजारभन्दा बढी छन् । मन्त्रिपरिषद्ले गत असोज १२ मा तेजाब तथा अन्य घातक रासायनिक पदार्थ (नियमन) सम्बन्धी अध्यादेश २०७७ जारी गरेको थियो । नाइट्रिक, सल्फ्युरिक र हाइड्रोक्लोरिक एसिड लगायतका तेजाबजन्य र ज्वलनशील रासायनिक पर्दाथ दुरुपयोग गरे संशोधित कानुन आकर्षित हुने उल्लेख छ । तेजाब तथा अन्य घातक रासायनिक पदार्थको उत्पादन, निकासी, पैठारी, भण्डारण, ओसारपसार, प्रयोग, बिक्रीवितरण तथा विसर्जन गर्ने कार्यलाई नियमन गरी मानव तथा जीवजन्तुका स्वास्थ्य र अन्य जैविक वा गैरजैविक वस्तुलाई पर्ने प्रतिकूल प्रभावलाई निवारण गर्ने कुरा अध्यादेशको प्रस्तावनामा उल्लेख छ । अध्यादेशअनुसार अनुमतिपत्र नलिई एसिडको उत्पादन, निकासी, पैठारी र बिक्रीवितरण गरे वा स्वीकृति नलिई पैठारी गरे ५० हजारदेखि १ लाख रुपैयाँसम्म जरिवाना र ३ महिनादेखि १ वर्षसम्म कैद सजाय हुनेछ । उत्पादक तथा विक्रेताले प्रयोग र बिक्री तथा उत्पादनसम्बन्धी सर्त पालना नगरे पनि १० देखि ५० हजार रुपैयाँसम्म जरिवाना वा एक महिनासम्म कैद वा दुवै सजाय हुनेछ । सरकारले यस्तो कानुनी व्यवस्था गरे पनि एसिडको निर्बाध प्रयोग सुनचाँदी पसलदेखि, दूध डेरीसम्म, तामा, पित्तलका भाँडा बनाउने उद्योगदेखि गाडीको ब्याट्री मर्मत हुने ठाउँसम्म र खोटो संकलनमा पनि बिनाकुनै कार्यविधि भइरहेको छ । सरकारले कानुन नै ल्याएर एसिडको बिक्रीवितरणमा नियमन गर्न खोजे पनि एसिड प्रयोग हुने उद्योग, कारखानामा कार्यरत कामदारको बिमा नहुने र कार्यस्थलको मापदण्ड पूरा नहुनाले कामदारहरू जोखिममा पर्ने गरेका छन् । अभियानकर्मी थापाले भने, कामदारको १५ सयदेखि २ हजार रुपैयाँ तिरेर हुने दुर्घटना बिमा पनि नगरिँदा जलनमा पर्नेहरू आर्थिक क्षतिसमेत भोग्न बाध्य छन् । महासंघ पूर्वअध्यक्ष शाक्यले बिमाको हकमा संघ मात्रै अगाडि बढेर सम्भव नहुने बताए । यसका लागि सरकारको प्रयास पनि जरुरी छ, उनले भने ।"
चीनबाट खोप छिट्टै,"(काठमाडौं)  सरकारले चीनबाट ल्याउने भनेको कोभिड१९ विरुद्घको भेरोसेल खोप केही दिनभित्रै आइपुग्ने भएको छ । केही तलमाथि नपरे एक साताभित्रै १० लाखदेखि २० लाख मात्रा खोप आउने सम्भावना रहेको स्वास्थ्य मन्त्रालयका अधिकारीको दाबी छ ।पहिलो लटमा १० लाखदेखि २० लाख मात्रासम्म आउने सम्भावना छ, जम्मा ४० लाख मात्रा भेरोसेल खोप ल्याउने कुरा भएको हो, मन्त्रालयका एक उच्च अधिकारीले भने । यसबारे सूचना भने सार्वजनिक गरिएको छैन । ती अधिकारीले नन डिस्क्लोजर एग्रिमेन्ट अनुसार ल्याउन लागिएको बताए । तत्काल खोप नपाइरहेको अवस्थामा चिनियाँ कम्पनीको सर्तले खोपको मूल्य सार्वजनिक नगर्ने सहमतिअनुसार सरकार खोप ल्याउन बाध्य भएको हो, मन्त्रालयका अर्का उच्च अधिकारीले भने, यसअघि सरकारद्वारा खरिद गरिएको कोभिसिल्ड खोपको दाँजोमा भेरोसेलको मूल्य दोब्बरभन्दा बढी परेको छ । पहिलो लटको १० लाखदेखि २० लाख मात्राबाहेक थप खरिदमा उल्लेख्य रूपमा मूल्य कम हुने गरी दुवै पक्षबीच अनौपचारिक कुरा भएको स्रोतले बतायो ।गत वैशाख २८ गते स्वास्थ्य मन्त्रालयले गरेको पत्रकार सम्मेलनमा तत्कालीन स्वास्थ्यमन्त्री हृदयेश त्रिपाठीले भारतबाट २० लाख मात्रा कोभिसिल्ड प्रतिमात्रा ४ डलरमा खरिद गरेको जानकारी दिएका थिए । उक्त खोपको बाँकी १० लाख मात्रा नेपालले अझै पाउन सकेको छैन । सिरम इन्स्टिच्युट अफ इन्डियाले २०२१ को अन्तसम्म दिन सकिने भन्दै आएको छ । चीन सरकारले अनुदान सहयोगमा यसअघि दुईपटक गरी १८ लाख मात्रा भेरोसेल उपलब्ध गराइसकेको छ । राष्ट्रिय कोभिड खोप कार्ययोजनाअनुसार बढी उमेरबाट क्रमशः कम उमेरकालाई खोप लगाइने रणनीति सरकारको छ । ६२ देखि ६४ वर्षसम्मलाई खोप सुनिश्चित गरेर अरूलाई पनि खोप लगाइने स्रोतको भनाइ छ । भेरोसेल १८ वर्षमाथिका सबै उमेर समूहलाई दिन सकिन्छ । यो खोप चीनको बेइजिङ इन्स्टिच्युट अफ बायोलोजिकल प्रोडक्ट्स कम्पनी लिमिटेड (बीआईबीपी) सिनोफार्मअन्तर्गत उत्पादित कोभिड१९ भ्याक्सिन (भेरोसेल) इनएक्टिभेटेड भ्याक्सिन हो । औषधि व्यवस्था विभागले उक्त खोपलाई गत फागुन ४ गते आपत्कालीन उपयोगको अनुमति दिएको थियो । यो खोप २ देखि ८ डिग्री सेल्सियस तापक्रममा भण्डारण गर्न सकिन्छ । कोभिसिल्डको म्याद गुज्रिने मिति ६ महिनाको थियो भने यो खोपको अवधि दुई वर्षको छ । भेरोसेलमा मृत कोभिडको कोषिका उपयोग गरिएको छ । ७९३४ प्रतिशत प्रभावकारिता रहेको खोप २१ देखि २८ दिनको अन्तरमा दुई मात्रा लगाउन प्रस्ताव गरिएको छ । यो खोपमा सक्रिय घटकका रूपमा सार्सकोभ२ र निष्क्रिय घटकका रूपमा डाई सोडियम हाइड्रोजन फस्फेट, सोडियम क्लोराइड, सोडियम डाइहाड्रोजन फस्फेट, एल्युमिनियम हाइड्रोक्साइड रहेका छन् । खोपको एक मात्रा सिंगल डोजमा आउने भएकाले खेर जाने सम्भावना धेरै कम हुन्छ । यसको सिरिन्ज प्रिलोडेड वा भाइलमा हुन्छ भन्ने यकिन भएको छैन । चीनबाटै प्राप्त १० लाख मात्रा भेरोसेल भने प्रिलोडेड थियो । प्रिलोडेडको एक मात्रा सिरिन्जमै हालेर आउने भएकाले कम समयमै धेरैलाई खोप लगाउन सकिन्छ ।"
नेपालबाट ५ वर्षमा पत्ता लागे ११ वटा छुद्र्र ग्रह,"के हो छुद्र ग्रह ?ग्रह बन्न नसकेका आकाशीय पिण्डहरूलाई छुद्र ग्रहका रूपमा लिने गरिन्छ । सौर्यमण्डलमा धेरै आकाशीय पिण्ड छन् र तिनले पनि सूर्यलाई परिक्रमा गर्छन् । अन्तरिक्षमा ५ सय किलोमिटरभन्दा बढी व्यास भएका छुद्र ग्रह ३ वटा रेकर्ड गरिएको छ । यस्तै सय किलोमिटर व्यासका करिब २ सय वटा, ५ किलोमिटरसम्मका ९० हजार, ३ किलोमिटरसम्मका २ लाखभन्दा बढी छुद्र ग्रह सौर्य मण्डलमा घुमिरहेको अनुसन्धानकर्ताहरू बताउँछन् । मंगल ग्रहदेखि र बृहस्पतिसम्मको खाली भागमा सूर्यलाई परिक्रमा गर्ने धूलो, कण, छुद्र ग्रह, ढुंगालगायतका वस्तु धेरै छन् । सानो आकारका एस्टोरोइड हरू पृथ्वीतिर आइरहेका हुन्छन् । त्यस्ता वस्तु वायुमण्डलको माथिल्लो सतहमा बिलाउँछन् । यदाकदा केही आकाशीय टुक्रा भने खस्ने गरेका छन् । यस्ता पिण्ड र कणले पृथ्वीको तौल बढिरहेको भौतिकशास्त्रीहरू बताउँछन् । ससाना पिण्ड वायुमण्डलसँगको घर्षणबाट उत्पन्न हुने तापका कारण त्यत्तिकै बिलाउने गरेको भट्टराईले बताए । यस्ता बिलाएर जाने पिण्डलाई तारा खसेको भन्ने गरिन्छ । एक सय किलोमिटरभन्दा बढी व्यास भएका एस्टोरोइडको भित्री भाग फलामभन्दा कडा वस्तु, बीच भागमा आइस (विभिन्न ग्यासको आइस), सतहमा कार्बन हुने गरेको छ । ठूला छुद्र ग्रहको सतहमा एमिनो एसिड पनि भेटिने गरेको भौतिकशास्त्रीहरूको भनाइ छ ।"
जनप्रतिनिधि नै कालीगण्डकी डाइभर्सनको विरोधमा,"(पाल्पा)  कालीगण्डकीतिनाउ डाइभर्सन बहुउद्देश्यीय आयोजनाको तल्लो तटीय क्षेत्रका बासिन्दाले विरोध गर्न थालेका छन् । आयोजनाको बाँधस्थल रहने भनिएको रम्भा गाउँपालिका नै यसको विरोधमा छ । केही दिनअघि अर्थमन्त्री विष्णु पौडेलले बुटवलमा कार्यालय उद्घाटन गरेपछि डाइभर्सन हुन नदिन तल्लो तटीय क्षेत्र एकजुट भएका हुन् ।एमालेबाटै निर्वाचित पाल्पाका संघीय र प्रदेशसभा सदस्य, नगर कमिटी, स्थानीय तहका जनप्रतिनिधिसमेत आयोजनाको विरोधमा उत्रिएका छन् । रामपुर नगरपालिका, रम्भा र निस्दी गाउँपालिकाका नदी तटीय बासिन्दा विरोधमा छन् । गण्डकी प्रदेश स्याङ्जाको गल्याङ र चापाकोट नगरपालिकाले विरोध गर्दै आएको छ । तनहुँका घिरिङ र देवघाट गाउँपालिकाका स्थानीय तह र यहाँका बासिन्दा पनि विरोधमा छन् । पूर्वी नवलपरासीका बुलिङटार, बौदीकाली गाउँपालिका र गैंडाकोट नगरपालिकाका नदी तटीय बासिन्दा यसअघि नै विरोधमा छन् । डाइभर्सन आयोजना अघि सारे पनि रम्भा गाउँपालिका कुनै पनि हालतमा यो परियोजना सञ्चालन गर्न हुँदैन भन्नेमा छ, रम्भा गाउँपालिका अध्यक्ष विष्णुप्रसाद भण्डारीले भने, राम्दीदेखि देवघाटसम्म उत्तरवाहिनी विश्वमै धार्मिक र ऐतिहासिक महत्त्व बोकेको छ । धार्मिक एवं आन्तरिक पर्यटक भित्र्याउने महत्त्वपूर्ण नदी भएकाले पनि डाइभर्सन गर्न नहुने तर्क उनको छ । रम्भाकै प्रवक्ता उत्तरवाहिनी क्षेत्र हुँगीका वडाध्यक्ष कृष्णप्रसाद रेग्मीसमेतले विज्ञप्ति नै जारी गरेर धार्मिक एवं सांस्कृतिक स्थलहरूको पहिचान मेटिने, तल्लो तटीय क्षेत्रमा लिफ्टिङ सिँचाइ, खानेपानी, भूमिगत सिँचाइ तथा अन्य जलाशय क्षेत्रहरू यसबाट प्रभावित हुने भएकाले यसलाई अगाडि नबढाउन ध्यानाकर्षण गराएका छन् ।प्रतिनिधिसभा सदस्य दलबहादुर रानाले सामाजिक सञ्जालमार्फत भर्खर कार्यालय उद्घाटन भएर यसका धेरै काम बाँकी रहेको र स्थिति बिग्रने बेलासम्म रमिते बनेर नबस्ने बताएका छन् । देवघाटराम्दी जल यातायात सञ्चालन गर्ने मेरो पहिलो प्राथमिकता हो । यसले राम्दीमुनिका कालीगण्डकी बेंसीका जनताको आर्थिक स्तरमै व्यापक परिवर्तन ल्याउँछ भन्ने विश्वास छ, सामाजिक सञ्जालमा उनले लेखेका छन्, म, हाम्रो पार्टी र त्यस भेगका आमजनताको सहयोगबिना कसैले अभियान चलाएर पानी रोक्न सक्यो भने हृदयदेखि नै धन्यवाद दिनका लागि गतिविधि हेरिरहेको छु । रानाकै पहलमा रम्भाको हुँगीदेखि निस्दीको बाँकामलाङसम्म नौवटा कालीगण्डकी लिफ्ट सिँचाइका लागि विस्तृत परियोजना प्रतिवेदन (डीपीआर) तयार हुने क्रममा छ । रामपुर१ र २ का लागि २५ करोड लागको बृहत् कालीगण्डकी लिफ्ट खानेपानी योजना पनि परेको छ ।लुम्बिनी प्रदेशसभा सदस्य युवराज खनालले पनि कालीगण्डकी डाइभर्सनका लागि सरकारले पेलेर जान खोजे राम्रो नहुने चेतावनी दिएका छन् । सामाजिक सञ्जालमा उनले लेखेका छन्, स्वतः भइरहेको र पाइरहेको प्राकृतिक, वातावरणीय, पर्यावरणीय वरदान र सुविधा एवं सम्भावनाहरूलाई मेटाएर उजाड पार्ने र अर्को ठाउँतर्फ नयाँ रूपमा काम देखाएर खुसी पार्ने काम गर्नु न्यायपूर्ण हुँदैन । कालीगण्डकी डाइभर्सन र पानी जहाज चलाउने दुवै कुरा गरेर सरकार र केही व्यक्तिले जनतालाई झुक्काउने, अलमल्याउने दोहोरो कुरा गरेका छन् ।एमाले रामपुर नगर कमिटीका संयोजक विष्णुप्रसाद रेग्मीले तटीय क्षेत्रको सहमतिबिना डाइभर्सन गर्न नहुने र समर्थन गर्न नसकिने जनाएका छन् । रामपुर उद्योग वाणिज्य संघका अध्यक्ष भोजेन्द्रप्रसाद ढकाल र खिमबहादुर क्षत्रीले विज्ञप्ति जारी गर्दै आयोजनाले कालीगण्डकी जलाधार क्षेत्रमा जनजीवनलाई गम्भीर प्रतिकूल प्रभाव पार्ने, कृषि उत्पादनको ठूलो भूभाग मरुभूमीकरण हुन सक्ने तथा प्राकृतिक वातावरण खलबलिन गई पर्यावरणीय असन्तुलन उत्पन्न हुने जनाएका छन् । कांग्रेस रामपुर नगर सभापति नेत्रप्रसाद भट्टराई, तरुण दल नगर सभापति शंकरबहादुर खाँड, सचिव छमबहादुर दरैले पनि डाइभर्सन हुन नदिन जस्तोसुकै संघर्षका लागि तयार रहन आग्रह गरेका छन् । उनीहरूले जलाधार क्षेत्रमा बसोबास गर्ने बासिन्दाको जनजीवनमा गम्भीर प्रभाव पार्ने र प्राकृतिक वातावरण खलबलिने हुँदा आयोजना खारेजको माग गरेका छन् ।आयोजना सञ्चालन हुँदा पाल्पा, स्याङ्जा, तनहुँ र नवलपुरका १० स्थानीय तहका बासिन्दा प्रभावित हुनेछन् । यस भेगका बासिन्दाले गत २०७२ मा संघीय सरकारले आयोजनाको सम्भाव्यता अध्ययन थालेसँगै असहमति जनाएका हुन् । रामपुरका नगर प्रमुख रमणबहादुर थापाले यस भेगका बासिन्दा, जनप्रतिनिधिसँग समन्वय नै नगरी आयोजना सञ्चालनको तयारी गर्नु दुःखद भएको बताए । आयोजनाको प्रभाव कति पर्छ भन्ने कुरा कालीगण्डकी जलविद्युत् परियोजनाको मिर्मीदेखि रुद्रबेनीसम्मको क्षेत्र हिउँदमा गएर हेर्न आग्रह गर्छु, नगर प्रमुख थापाले भने, डाइभर्सनको बाँधस्थल राम्दीदेखि रामपुरसम्म हिउँदमा त्यस्तै सुक्खा हुने हो । मुलुकका अन्यत्र पनि त्यस्तै भएको देखिएको छ । वर्षायाममा ड्यामबाट पानी छाड्ने र हिउँदमा पूरै पानी लग्दा कस्तो हुने हो भन्ने कुराको अनुमानै गर्न नसकिने उनले बताए । कालीगण्डकी एकीकृत विकास केन्द्रका अध्यक्ष बुद्धिमान श्रष्ठले जनभावनाविपरीत आयोजना सरकारले अघि बढाउन नसक्ने बताएका छन् । आयोजनाका कारण हुने असरहरू धेरै भएकाले यसको सर्वत्र विरोध हुनु स्वाभाविक भएको उनले बताए ।सिद्धार्थ राजमार्गअन्तर्गत पाल्पा र स्याङ्जा जोड्ने रामनदी धामबाट २ हजार ३ सय मिटर पूर्वउत्तर रम्भा गाउँपालिका३, पीपलडाँडाको निकीचौर क्षेत्रमा बाँध बाँधिने प्रारम्भिक अध्ययन प्रतिवेदनमा उल्लेख छ । २७ किलोमिटर सुरुङमार्फत पाल्पाकै तिनाउ गाउँपालिकाको दोभानझुम्सा क्षेत्रमा पानी खसाल्ने योजना संघीय सरकारको छ । प्रारम्भिक सर्भे गरिसकेको र अब डीपीआर बनाउनेछ ।रामपुर७ का कमल भट्टराईले आयोजना सञ्चालन हुँदा सबैभन्दा बढी पाल्पा क्षेत्रमै असर पर्ने बताए । उनका अनुसार रम्भा गाउँपालिकाको पीपलडाँडाको केही भाग, हुँगी, रामपुर नगरपालिकाको पूरै र निस्दी गाँपालिकाको बाँकामलाङ भएर तनहुँ, पूर्वी नवलपरासी हुँदै देवघाटमा मिसिन्छ । अहिलेकै तिनाउ नदीलाई व्यवस्थित गर्ने हो भने बिजुली निकाल्न र सिँचाइ गर्न सकिन्छ, उनको सुझाव छ, अर्बौं खर्चेर कालीगण्डकीको पानी लैजानुपर्ने के कारण भयो ? कालीगण्डकी डाइभर्सन बने चितवनसम्मका नदी तटीय क्षेत्रका बासिन्दालाई प्रतिकूल प्रभाव पर्ने दाबी छ । जनताको दैनिकी, सम्भावना, मूल्य मान्यता सकिने भएकाले डाइभर्सन कसैका लागि फाइदा भए पनि यस क्षेत्रका बासिन्दाका लागि भने आस्था र जीवनको आधार नै सकिने भट्टराईले बताए । शालिग्राम पाइने कृष्णगण्डकी बचाउन तटीय क्षेत्रका बासिन्दा एकजुट हुने उनले बताए ।"
'ओली प्रवृत्ति अन्त्य नगरे लोकतन्त्र संकटमा,"काठमाडौं (कास) पाँच राजनीतिक दल आबद्ध विपक्षी गठबन्धनले अहिलेको संघर्ष नै प्रधानमन्त्री केपी ओली प्रवृत्तिविरुद्ध रहेको बताएका छन् । नागरिक समाजका अगुवासँग बुधबार गरिएको अन्तर्क्रियामा गठबन्धनका नेताहरूले ओली प्रवृत्ति अन्त्य नगरिए लोकतन्त्र र संविधान संकटमा पर्ने बताएका छन् ।कांग्रेस सभापति शेरबहादुर देउवाले अदालतलाई समेत धम्की दिएर तर्साउन खोजिएको भन्दै प्रधानमन्त्री ओलीको कडा आलोचना गरे । ओलीजीले धम्क्याउने, तर्साउने काम गरेका छन्, को छ डराउने ? उनले भने, आफ्नो पक्षमा फैसला गराउन ओलीले धम्क्याउने गरेका छन् तर अदालतका न्यायाधीशहरू प्रधानमन्त्रीको धम्कीबाट डराउने छैनन्, संविधानअनुसार चल्छन् । हामीले संविधानले दिएको कुरा गरेको हो । विवेकपूर्ण न्यायका लागि अनुरोध गरेको हो ।माओवादी केन्द्रका अध्यक्ष पुष्पकमल दाहालले ओली प्रवृत्तिकै कारण लोकतन्त्र र संविधानमा संकट आएको बताए । उनले ओलीले प्रतिनिधित्व गर्ने प्रवृत्ति र पाँच राजनीतिक दलले प्रतिनिधित्व गर्ने प्रवृत्ति एकै नभएकोसमेत बताए । त्यसअघि नागरिक समाजका केही अगुवाले पाँच दलमा पनि ओली प्रवृत्ति देखिन थालेको टिप्पणी गरेपछि दाहालले त्यसको प्रतिवाद गर्दै भने, हिजो गणतन्त्रका निम्ति आन्दोलन गर्दा केपीजी कहाँ हुनुहुन्थ्यो, हामी पाँच नेता कहाँनेर थियौं भनेर स्मरण गरे पनि थाहा हुन्छ ।एमाले नेता माधवकुमार नेपालले ओली प्रवृत्तिको पुनरावृत्तिलाई सदाका लागि अन्त्य गर्न संघर्ष गरिएको बताए । हामी अहिले ओली प्रवृत्तिविरुद्ध जुधिरहेका छौं । यस्ता प्रवृत्तिको पुनरावृत्ति हुनुहुन्न । हामी ओलीजस्ता होइनौं । ओली प्रवृत्तिका विरुद्धमा जुधिरहेका छौं, यो व्यक्तिविरुद्धको लडाइँ होइन, प्रवृत्तिविरुद्धको हो, उनले भने ।जनता समाजवादी पार्टी (जसपा) का अध्यक्ष उपेन्द्र यादवले ओली प्रवृत्ति रहेसम्म प्रतिगमनको खतरा रहिरहने बताए । यो गठबन्धनलाई लामो समयसम्म लैजान आवश्यक छ, उनले भने, लोकतान्त्रिक गणतन्त्र नेपाललाई संस्थागत गर्दै अघि बढ्नका लागि पनि यो गठबन्धन लामो समय रहन आवश्यक छ ।"
राष्ट्रिय सभा अधिवेशन आजदेखि,काठमाडौं (कास) राष्ट्रिय सभाको आठौं अधिवेशन संघीय संसद् भवन बानेश्वरमा बिहीबारबाट सुरु हुँदै छ । प्रतिनिधिसभा दोस्रो पटक विघटन भएको अवस्थामा माथिल्लो सदनको बैठक सुरु हुन लागेको हो । प्रतिनिधिसभा विघटन भएको अवस्थामा सांसदहरूले राष्ट्रिय सभामा मुलुकमा विविध समस्याका विषय उठाउने तयारी गरेका छन् । सातौं अधिवेशन गत पुस २६ मा अन्त्य भएको थियो । गत पुस ५ गते प्रतिनिधिसभा विघटन भएको अवस्थामा राष्ट्रिय सभाको सातौं अधिवेशनको बैठक बसेको थियो । दोस्रो पटक गत वैशाख ७ गते राति राष्ट्रपति विद्यादेवी भण्डारीले प्रतिनिधिसभा फेरि विघटन गरेको मुद्दा अहिले सर्वोच्च अदालतमा सुनुवाइका क्रममा छ । एउटा बैठक अन्त्य भएको ६ महिनामा अर्को बोलाउनुपर्ने संवैधानिक प्रावधानअनुसार राष्ट्रिपति भण्डारीले अधिवेशन आह्वान गरेकी हुन् । राष्ट्रिय सभा सचिव राजेन्द्र फुयालका अनुसार बैठकमा यसअघि सरकारले जारी गरेका १२ वटा अध्यादेश प्रस्तुत गरिनेछ ।
एमाले जेठ २ मा फर्कियो कि फागुन २८ मा ?,"(काठमाडौं)  एमाले स्थायी कमिटीले मंगलबार माओवादी केन्द्रसँग एकता हुनुअघिको केन्द्रीय कमिटीलाई ब्युँताउने, महाधिवेशन आयोजक कमिटी भंग गर्ने र आयोजक कमिटीबाट भएका निर्णय स्वतः खारेज हुने निर्णय गरेको थियो । तर एमालेले पार्टीभित्रको असन्तुष्ट समूहले समेत प्रश्न खडा गरेको आयोजक कमिटीको बुधबारका लागि पूर्वनिर्धारित बैठक स्थगित गरेन । एकातिर आयोजक कमिटी खारेजको निष्कर्षमा पुग्ने तर अर्कोतर्फ त्यही कमिटीको बैठक जारी राख्ने विरोधाभासपूर्ण निर्णयप्रति नेता माधवकुमार नेपालको समूह सशंकित थियो । नभन्दै बालुवाटारमा बुधबार भएको बैठकले त्यही शंकालाई बल पुग्ने निर्णय गरेको छ । एमालेले बुधबार महाधिवेशन आयोजक कमिटीलाई पदाधिकारीहरूसहितको केन्द्रीय कमिटीमा रूपान्तरण गर्ने निर्णय गरेको छ । उक्त कमिटीमा माओवादी केन्द्र छाडेर आएका रामबहादुर थापालगायतका नेता पनि समेटिएका छन् । माओवादी केन्द्र पृष्ठभूमिका थापा, टोपबहादुर रायमाझी, लेखराज भट्ट र मणि थापालाई स्थायी कमिटीमा राख्ने निर्णय पनि भएको छ । स्थायी कमिटीमा ओली समूहका विष्णु रिमाल, रघुवीर महासेठ र नेपाल समूहका रघुजी पन्त र वेदुराम भुसाललाई पनि राखिएको छ । माओवादी केन्द्र पृष्ठभूमिका नेताहरूलाई गत २०७७ फागुन २८ को निर्णयबाट केन्द्रीय कमिटीमा तानिएको थियो । अध्यक्ष केपी शर्मा ओलीले एकलौटी ढंगले उक्त निर्णय गरेको भन्दै नेपाल समूहले आपत्ति जनाउँदै आएको थियो । उनीहरूले आन्तरिक एकताका लागि पार्टी २०७५ जेठ २ मा फर्किनुपर्ने अडान राख्दै आएका छन् । नेपाल समूहले बुधबारको निर्णयलाई अर्को जालझेल र अलमल्याउने निर्णयका रूपमा बुझेको छ । यस विषयमा समीक्षा गर्न उक्त समूहले बिहीबार आफ्नो पक्षको स्थायी कमिटी बैठक बोलाएको छ । एकपक्षीय ढंगले गर्ने कुनै पनि निर्णय स्वीकार्य छैनन् । हामी एकता र सहमतिकै पक्षमा छौं तर यो तरिकाले हुँदैन, नेपाल समूहका नेता रघुजी पन्तले कान्तिपुरसँग भने, अलमल्याउने हिसाबले अस्पष्ट ढंगले कुरा आएका छन् । एकता चाहने हो भने छाती फराकिलो पार्नुपर्ने थियो । एमाले प्रवक्ता प्रदीप ज्ञवालीले भने सर्वोच्च अदालतको आदेशका कारण दसौं राष्ट्रिय महाधिवेशन आयोजक कमिटीलाई पुनः केन्द्रीय कमिटीमै रूपान्तरण गर्ने निर्णय गरेको बताए । अदालतको आदेशविरुद्ध हामी भ्याकेटमा गएका छौं तर आदेशको पालना गर्नु हाम्रो कर्तव्य पनि हो, उनले भने । कर्णालीमा फ्लोर क्रस गरेका चार सांसदलाई एमालेले गरेको कारबाहीसम्बन्धी मुद्दामा सर्वोच्च अदालतले महाधिवेशन आयोजक कमिटीको निर्णयलाई केन्द्रीय कमिटीको निर्णयसरह नहुने भन्ने आदेश दिएको थियो । उक्त आदेशले आयोजक कमिटीको अस्तित्वमा प्रश्न उठेको थियो । महाधिवेशन आयोजक कमिटीको अवैधानिक बैठकबाट केन्द्रीय कमिटीमा सदस्य थप्ने, स्थायी कमिटी सदस्य बनाउने निर्णय हुनु नै आपत्तिजनक भएको नेपाल समूहका नेताहरू बताउँछन् । एमालेमा एकतापूर्व २ सय ४१ सदस्यीय केन्द्रीय कमिटी थियो । नेपाल समूहले त एकताको अघिल्लो दिन २०७५ जेठ २ सम्म कायम रहेको २ सय ३ सदस्यीय कमिटी नै कायम हुनुपर्ने अडान राख्दै आएको थियो । तर केन्द्रीय कमिटीमा रूपान्तरण गरिए पनि महाधिवेशन आयोजक कमिटीमा रहेका पूर्वमाओवादी केन्द्रका नेताहरूसमेत समेटिनेछन् । नेपाल समूहले माओवादी केन्द्रबाट आएका नेताहरूबाहेकको बैठक बसेर उनीहरूबारे निर्णय गर्नुपर्ने माग गर्दै आएको थियो । बुधबारको निर्णयले एमालेभित्र चलिरहेको एकता वार्तालाई निष्कर्षमा पुर्याउने मामिलामा थप तगारो हालिदिएको छ ।महाधिवेशन आयोजक कमिटी २ सय ६४ सदस्यीय थियो । त्यसमा रहेका केही नेताको राजनीतिक नियुक्ति र निधन भएकाले केन्द्रीय कमिटी २ सय ६१ सदस्यीय हुने तय भएको एमालेका कार्यालय सचिवसमेत रहेका ओली समूहका नेता शेरबहादुर तामाङले जानकारी दिए । नेपाल समूहको माग पूरा गर्ने गरी विगतको २ सय ४१ सदस्यीय केन्द्रीय कमिटी ब्युँताएको र त्यसमा माओवादी केन्द्रबाट एकतामा जोडिएकालाई पनि समेटिएको उनले बताए । जेठ २ कै केन्द्रीय कमिटी ब्युँतेको हो । तर एकता प्रक्रियामा आउनुभएका नेताहरूलाई ढोकाबाहिर राख्न सक्दैनथ्यौं, तामाङले भने, त्यसैले उहाँहरूसहितको केन्द्रीय कमिटी हुन्छ । उनका अनुसार शुक्रबार उनीहरूसहितको केन्द्रीय कमिटी बैठक हुनेछ । नेपाल समूहले भने माओवादी केन्द्रबाट आएकालाई एमालेको वैधानिक कमिटीले निर्णय गरेर पछि ल्याउन सकिने तर अहिले नै एकलौटी निर्णय गर्न नहुने भन्दै आपत्ति जनाएको हो । उहाँहरूको यो निहुँ खोज्ने कुरा मात्र हो, एकतामा आइसकेकाहरूलाई बाहिर राख्न सकिँदैन, अझै धेरैलाई समेटेर जाँदा पार्टी नै मजबुत हुन्छ, तामाङले भने ।एमाले प्रवक्ता ज्ञवालीले बुधबारको बैठकले नेपालसहितका नेताहरूमाथि गरेको कारबाही पनि निष्क्रिय पारेको जानकारी दिए । तर तल्ला कमिटीहरूमा पनि नेपाल समूहका नेताकार्यकर्ता कारबाही र निलम्बनमा परेका छन् । यी विषयमा दुई पक्षको सहमति चाहिने नेपाल समूहका नेता पन्तले बताए । सहमतिबाट अघि बढ्ने हो भने यसअघि गठन भएको वार्ता कमिटीमा औपचारिक रूपमा छलफल हुनुपर्छ । त्यहाँ सहमति कायम गरेपछि मात्र एकताबद्ध हुने आधार तयार हुन्छ, उनले भने, होइन भने एकलौटी निर्णयले एकतालाई बल पुग्दैन । यो बीचमा धेरै प्रकारका गतिविधि भएकाले ती सबैको समीक्षासहित दुवै पक्षका नेताको सहमतिमा मात्र केन्द्रीय कमिटीको बैठक बस्न सक्ने नेता पन्तले बताए । तर बालुवाटार बैठकले शुक्रबारका लागि केन्द्रीय कमिटी बैठक बोलाएको छ । त्यस बैठकमा भाग लिनका लागि पार्टीको पूर्ववत् जिम्मेवारी र पदीय हैसियतअनुसारको सम्बोधनसहित औपचारिक चिठी पठाइएको कार्यालय सचिव तामाङले जानकारी दिए ।नेपाल समूहका अधिकांश नेताको भने कुनै सहमतिबिना हुने बैठकले निकास नदिने र त्यस्तो बैठकमा जान नहुने मत छ । बुधबारको निर्णयले आफ्नो समूहमा फाटो ल्याउन सक्ने आशंकासमेत नेपाल पक्षका केही नेतामा छ । नेपाल समूहभित्र पार्टी विभाजनकै तहमा जान नहुने धारणा राख्ने नेताहरू पनि छन् । विभाजनकै तहमा पुग्दा फेरि पार्टी निर्माण गरेर नयाँ उचाइ लिन समस्या पर्ने भएकाले अहिले भित्रै बसेर संघर्ष गर्नुपर्ने उनीहरूको धारणा छ । पार्टी मिलाउने कसरत भने बुधबारको बालुवाटार बैठकपछि पनि जारी रह्यो । नेपाल समूहका घनश्याम भुसाल, गोकर्ण विष्ट, भीम आचार्य, सुरेन्द्र पाण्डे र ओली समूहका सुवास नेम्वाङ, विष्णु पौडेल, शंकर पोखरेल, विष्णु रिमाललगायतका नेताहरू बुधबार राति अबेरसम्म अनौपचारिक संवादमा निरन्तर छन् । नेता नेपाल स्वयंचाहिँ अब ओलीसँगै बस्न नसकिने निष्कर्षमा पुगिसकेका छन् । ओलीले समेत नेपालबाहेकका धेरै नेतालाई आफूतिर फर्काउने र नेपाललाई जतिसक्दो तर्काउने नीति लिएका छन् । त्यसैले ओलीले हरेक सार्वजनिक मञ्चमा नेपाललाई केन्द्रित गरेर टिप्पणी गर्दै आएका छन् । अब एमालेको विभाजन कि एकता भन्ने निर्क्योल शुक्रबारको केन्द्रीय कमिटी बैठकले एक हदसम्म टुंगो लगाउनेछ ।"
जसपालाई मेलमिलापको मौका,"(काठमाडौं)  निर्वाचन आयोगले विभाजनको संघारमा रहेको जनता समाजवादी पार्टीका दुई पक्षबीच एकपटक मेलमिलापको अवसर दिने भएको छ । आयोगले दुवै पक्षलाई असार २२ गते बिहान ११ बजे छलफलका लागि डाकेको छ । दुई अध्यक्षहरू महन्थ ठाकुर र उपेन्द्र यादवबीच चुलिएको विवादका कारण जसपा विभाजनको तहमा पुगेको छ । दुवै पक्षले पार्टीमाथि आफ्नो आधिकारिकता दाबी गरेका छन् । आयोगले जसपाको आधिकारिकताबारे निर्णय लिनुपूर्व दुवै पक्षबीच मेलमिलापको अवसर दिन खोजेको हो । यादवले असार ४ मा दलको आधिकारिकता आफूहरूले पाउनुपर्ने मागदाबी गर्दै आयोगमा निवेदन दिएका थिए । आयोगले त्यसलगत्तै ठाकुर पक्षलाई १५ दिन समय दिएर लिखित जवाफ माग गरेको थियो । ठाकुरले धेरै समय नलिईकन १० दिनभित्रै असार १३ मा आयोगलाई पठाएको जवाफमा दलमाथि आफ्नो आधिकारिकता रहने दाबी पेस गरेका छन् । उनले दलको प्रथम अध्यक्ष आफू रहेको, पुस ७ गतेको कार्यकारिणी समितिको बैठकले समितिमा हेरफेर गर्ने अधिकार आफूलाई दिएको र त्यसअनुसार समितिमा हेरफेर गरिएकाले बहुमत पनि आफ्नो रहेको दाबी आयोगमा गरेका छन् । यादवले ५१ सदस्यीय केन्द्रीय कार्यकारिणी समितिका बहुमत सदस्य ३० जनाको हस्ताक्षर आयोगमा बुझाएका छन् । तर ठाकुरले त्यसरी हस्ताक्षर बुझाइएकामध्ये धेरै जना कार्यकारिणी समितिमै नरहेको आयोगलाई जानकारी दिएका छन् । ठाकुरले जेठ ३ मा कार्यकारिणी समितिमा २० जना सदस्यको हेरफेर गरेर त्यसको जानकारी आयोगलाई दिएका थिए । जसलाई यादव पक्षले अनधिकृत काम भन्दै आएको छ । उनीहरूले बैठकको माइन्युट नै नक्कली खडा गरेर ठाकुरले आफूलाई प्रथम अध्यक्ष र कार्यकारिणी समितिमा हेरफेरको अधिकार लिएको भनेका छन् । आयोगका प्रवक्ता सहसचिव राजकुमार श्रेष्ठले दलको आधिकारिकतामाथि दुवै पक्षले आआफ्ना दाबी गरेपछि पहिलो प्रयासका रूपमा दुवै पक्षबीच आपसी सहमति र मेलमिलाप होस् भनेर आयोगले प्रयत्न गर्ने बताए । सहमति भएन भने कानुनी प्रक्रियाबाट आधिकारिकतामाथिको छिनोफानो आयोगले गर्छ, उनले भने । राजनीतिक दलसम्बन्धी ऐनले पनि दलभित्रको विवादमा दुवै पक्षबीच आपसी सहमतिका लागि अवसर दिनुपर्ने व्यवस्था गरेको छ । दुई पक्षबीच सहमति नभए आयोगमा प्रमुख आयुक्त र आयुक्तहरू सम्मिलित इजलास गठन गरेर दुवै पक्षका बहस सुनेपछि फैसला हुनेछ । ऐनमा केन्द्रीय समितिमा बहुमत रहेको पक्षले दलको आधिकारिकता पाउने तथा अर्कोलाई नयाँ दल खोल्ने अवसर दिने व्यवस्था छ । जसपाको केन्द्रीय समिति नै गठन भइसकेको छैन । विधानमा केन्द्रीय समितिको व्यवस्था भए पनि आयोगमा त्यसमुनिको संरचना केन्द्रीय कार्यकारिणी समितिको विवरण मात्रै छ । आयोगले त्यही केन्द्रीय कार्यकारिणी समितिको बहुमतअल्पमत हेरेर निर्णय लिनुपर्ने अवस्था रहन्छ । आयोगमा यादव र ठाकुर पक्षले पेस गरेको कार्यकारिणी समितिको नामावली नै फरक छन् । आयोगले पहिलो चरणमा त्यसकै निर्क्योल गर्नुपर्ने हुन्छ । त्यसपछि मात्रै अल्पमत र बहुमतको परीक्षण हुनेछ ।"
राष्ट्रपतिको निर्णय संविधानसम्मत भएको दाबी,"(काठमाडौं)  प्रतिनिधिसभा विघटनको मुद्दामा सरकार पक्षका कानुन व्यवसायीले राष्ट्रपतिको निर्णयमा केन्द्रित भएर कानुनी प्रतिरक्षा गरिरहेका छन् ।राष्ट्रपतिको निर्णय संविधानसम्मत रहेको दाबी गर्दै उनीहरूले दलको निर्णयविपरीत समर्थन गर्ने सांसदको मतले मान्यता नपाउनेदेखि प्रधानमन्त्रीको पदमा दाबी गर्नेले विश्वासको मत पाउने आधार के कसरी तय हुन्छ भन्नेसम्मको बहस गरे । सरकारी वकिलहरूको बहस सकिएपछि बुधबार प्रधानमन्त्रीका तर्फबाट कानुन व्यवसायीहरूले आफ्नो दलिल पेस गरेका छन् । सरकारी वकिलहरूले निम्न विषयमा जोड दिए ।उनीहरूले प्रधानमन्त्रीको सिफारिसमा राष्ट्रपतिले प्रतिनिधिसभा विघटनको निर्णय गरेको भन्दै राष्ट्रपतिको कदम संविधानसम्मत भएको दाबी गरेका छन् । संविधानको धारा ६६ को उपधारा २ अनुसार राष्ट्रपतिले मन्त्रिपरिषद्को सिफारिसमा यो निर्णय गरेकाले संविधानको प्रतिकूल नहुने दाबी सहन्यायाधिवक्ता खेमराज ज्ञवालीको छ । प्रधानमन्त्रीले विघटनको निर्णय गरेपछि त्यो राजनीतिक प्रश्न हो, उनले भने, जसलाई राष्ट्रपतिले स्वीकार गरी प्रतिनिधिसभा विघटन गरिसकेपछि मतदाताको निर्णयले मात्र फैसला दिन सक्छ । सरकारी वकिलहरूले राष्ट्रपतिका दुई निर्णयलाई संविधानसम्मत भनी दाबी गरेका छन् । दुवै दाबेदारलाई प्रधानमन्त्रीमा नियुक्त गर्न नसकिने भन्ने निर्णयलाई राष्ट्रपतिको स्वविवेकको अधिकार भन्दै बचाउ गरेका छन् भने प्रतिनिधिसभा विघटनको निर्णयमा सिफारिस कार्यान्वयन मात्रै गरेको बताएका हुन् ।सरकारी वकिलहरूले संविधानको धारा ७६ को उपधारा ५ अनुसार प्रधानमन्त्री पदमा दाबी गर्नेले विश्वासको मत पेस गर्ने आधार देखाउनुपर्नेमा जोड दिएका छन् । उनीहरूले सरकार र राष्ट्रपतिको निर्णयको प्रतिरक्षाका दौरान यो पाटोलाई ज्यादा महत्त्व दिएका थिए । १४९ जना सांसदको हस्ताक्षरसहितको सूची पेस गरेपछि शेरबहादुर देउवाले विश्वासको मत पाउने आधार नदेखाएको भन्दै उनीहरूले प्रतिनिधिसभामा परीक्षण हुनुपूर्व पनि आधार देखाउनुपर्नेमा जोड दिए ।प्रतिनिधिसभामा परीक्षण हुनुपूर्व पनि विश्वासको मत प्राप्त गर्ने आधार देखाउन अनिवार्य मानिएको छ, सहन्यायाधिवक्ता सञ्जीव रेग्मीले भने, संविधानले राष्ट्रपतिलाई यसको प्रयोगमा स्वविवेकीय अधिकार प्रदान गरेको छ । विश्वासको मत प्राप्त गर्न सक्ने आधार हेर्ने र त्यो पर्याप्त छ कि छैन भन्ने सम्बन्धमा निर्णय गर्ने अधिकार राष्ट्रपतिमा रहने देखिन्छ । यसमा राष्ट्रपतिले कसैको सिफारिस लिनु नपर्ने तर्क सरकारी वकिलहरूको थियो ।स्वविवेकीय अधिकारको प्रयोग स्वेच्छाचारी भए नभएको बारे अदालतले पुनरावलोकन नगर्ने भन्दै सहन्यायाधिवक्ता रेग्मीले कानुनी अधिकारबिना निर्णय भएमा, न्यायिक मनको प्रयोग नगरेमा, असमान र भेदभावपूर्ण निर्णय गरेमा मात्रै पुनरावलोकन हुने बताए । राष्ट्रपतिको निर्णयमा आधार र कारण उल्लेख भएको, संवैधानिक व्यवस्था उद्धृत गरिएकाले स्वेच्छाचारी भन्न नमिल्ने र त्यसको न्यायिक पुनरावलोकन पनि आवश्यक नभएको उनको जिकिर थियो । सरकारी वकिलहरूले धारा ७६ को उपधारा ५ अनुसार प्रधानमन्त्री पदका लागि दाबी गर्दा सांसदहरूको नभई दलको समर्थन वा सिफारिस आवश्यक पर्ने जिकिर गरेका छन् । एउटा दलको सांसदले अर्को दलको सांसदलाई प्रधानमन्त्री पदमा समर्थन गर्न नहुने र समर्थन गरेमा त्यसले कानुनी मान्यता नपाउने तर्क उनीहरूको हो । बहुदलीय लोकतन्त्रमा एउटा दलबाट निर्वाचित सांसदले विपक्षी दलका नेतालाई प्रधानमन्त्री बनाउन जाने कल्पनासम्म गर्न नसकिने तर्क उनीहरूको हो । गत जेठ ७ गते प्रधानमन्त्रीमा शेरबहादुर देउवाले प्रधानमन्त्री पदमा दाबी गर्दा एमालेका २६ सांसदले समर्थन गरेका थिए । ती सांसदलाई प्रधानमन्त्री ओलीले पनि आफ्नो दलका भनी गणना गरेका थिए । त्यही विषयमा केन्द्रित भई सरकारी वकिलहरूले प्रधानमन्त्रीमा समर्थन गर्न दल नभई सांसदहरूको मात्रै समर्थन भए पुग्ने अवधारणा लागू भए संविधानका धेरै धारा निष्क्रिय हुन पुग्नेसम्मका तर्क गरे । उनीहरूले ह्वीपमा पनि त्यसैगरी जोडबल गरे । प्रधानमन्त्रीले विश्वासको मत पाएर मात्रै नहुने, त्यो दिगो हुनुपर्ने भन्दै सरकारी वकिलहरूले ढिलोचाँडो ह्वीप उल्लंघनको कारबाही गर्दा सरकार लामो समय स्थिर नरहने तर्क गरे ।दुईपटकसम्म विश्वासको मत नपाएका प्रधानमन्त्री केपी शर्मा ओलीले तेस्रोपटकसमेत प्रधानमन्त्री पदमा दाबी गर्नुको औचित्यबारे रिट निवेदकका कानुन व्यवसायीहरूले प्रश्न उठाएका थिए । त्यसको प्रतिवाद गर्दै सरकारी पक्षले प्रधानमन्त्री ओलीले फेरि पदमा दाबी गर्न संविधानतः गलत नहुने जिकिर गरेको हो । विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले जोकोही सदस्यलाई प्रधानमन्त्री नियुक्त गर्ने व्यवस्था रहेको भन्दै सरकारी वकिलहरूले अघिल्लो उपधाराअनुसारको प्रधानमन्त्रीले पछिल्लोमा दाबी गर्न नपाइने व्यवस्था संविधानमा नरहेको जिकिर गरे ।अघिल्लोपटक विश्वासको मत लिने बेलासम्म राजनीतिक परिस्थिति अनुकूल नभएको भन्दै सरकारी वकिलहरूले राजनीतिक घटनाक्रम र परिस्थितिमा तात्त्विक परिवर्तन भएकाले उपधारा ५ अनुसारको सरकार गठन प्रक्रियामा दाबी गरेको जिकिर गरेका छन् । बहसनोटमा सरकारी वकिलहरूले भनेका छन्, जनता समाजवादी पार्टी नेपालसँग भएको राजनीतिक सहमतिबमोजिम ३२ जना सांसदको समर्थन रहेको पत्र प्रधानमन्त्री ओलीलाई प्राप्त भएको र आफ्नो दलका १२१ जनासमेत १५३ सदस्यको समर्थन पाउने आधारसहित प्रधानमन्त्री पदमा नियुक्तिका लागि दाबी पेस गर्नुभएको देखिन्छ ।प्रधानमन्त्रीका कानुन व्यवसायीको बहस सुरुवरिष्ठ अधिवक्ता सुशील पन्तले संविधानको धारा ७६ को सरकार गठनको अवधारणा नै दलीय समर्थन हो भन्नेमा जोड दिए । अनुशासनविपरीत काम गर्ने सदस्यलाई दलले कारबाही गर्न सक्ने भन्दै उनले एमाले र जनता समाजवादी पार्टीले राष्ट्रपति कार्यालयमा पत्र पठाउनु र राष्ट्रपतिले त्यसलाई ग्रहण गर्नु स्वाभाविक रहेको जिकिर गरे । उनले भने, दलले नै फलाना फलानालाई कारबाही गरेर पठाउँदै छु भनेपछि राष्ट्रपतिले त्यसमा सम्बोधन नगरी ती स्वतन्त्र हुन् भन्न मिल्छ र ? उनले संविधानको धारा ७६ को उपधारा २ र ५ एकै प्रकारको रहेको भन्दै त्यसमा केही सामान्य फरकपन मात्रै रहेको दलिल पेस गरे । उनको दाबीमा उपधारा २ को संयुक्त सरकार र उपधारा ५ मा जोकोही सांसदले आधार देखाएर प्रधानमन्त्री पद दाबी गर्ने व्यवस्था एउटै हो । उनले भने, उपधारा २ मा बहुमत देखाउनैपर्छ, ५ मा विश्वासको मत पाउने आधार देखाए पुग्छ तर दलीय समर्थनका हिसाबले कुनै तात्त्विक भिन्नता छैन ।वरिष्ठ अधिवक्ता सुरेन्द्र भण्डारीले विश्वासको मत पाउनेछु भनेर प्रधानमन्त्री पदमा दाबी गर्नेले पेस गर्ने आधारका बारेमा व्याख्या गरे । उनको विचारमा संविधानको धारा ७६ को उपधारा ५ मा उल्लिखित आधार भनेको तथ्ययुक्त हो । आधार वस्तुगत र विश्वसनीय हुनुपर्छ, उनले भने, विवादास्पद, तथ्यगत रूपमा बाझिएको, बोधगम्य निर्णयको कारक बन्न नसक्ने र अविश्वसनीय भएमा आधार हुन सक्दैन । आधार नभएको तथ्यलाई आधार मान्न र गलत आधारमा प्रधानमन्त्री नियुक्त हुन नहुने उनको जिकिर छ । उनले आफू प्रधानमन्त्री बन्न पाउनुपर्ने भनी शेरबहादुर देउवाले गरेको दाबीलाई अस्वीकार गरेकै कारण राष्ट्रपतिको निर्णय असंवैधानिक नहुने दाबी गरे । प्रधानमन्त्री ओली र विपक्षी दलका नेता शेरबहादुर देउवाको दाबी हेर्दा ३१ जना सांसदको नाम दोहोरोपनामा परेको भन्दै उनले यस्तो अवस्थामा राष्ट्रपतिले हचुवाको भरमा नियुक्ति नगर्नु स्वाभाविक भएको जिकिर गरे । यो एकातिर राजनीतिक नैतिकताको हिसाबले लज्जाबोध हुनुपर्ने विषय हो भने अर्कोतिर संविधान र संसद्प्रतिको अपमान पनि हो, उनले बहसनोटमा भनेका छन्, यस्तो जटिल, अविश्वसनीय, आधारहीन र अनुत्तरदायी अवस्थामा कुनै एक दाबीकर्तालाई प्रधानमन्त्रीमा नियुक्त गर्न सक्ने आधार नदेख्नु स्वाभाविक भएकाले राष्ट्रपतिको निर्णयमा संवैधानिक त्रुटि भएको वा दुराशयपूर्ण भएको प्रश्न उठ्न सक्ने कुनै ठाउँ छैन ।"
न्यायाधीशलाई नयाँ गाडी : समय र औचित्य,"प्रतिनिधिसभा विघटनविरुद्धको मुद्दामा सर्वोच्च अदालततिर सबैको ध्यान केन्द्रित भइरहेका बेला सरकारले न्यायाधीशहरूका निम्ति ठूलो संख्यामा महँगा गाडी वितरण गर्न खोज्नुको समय, सान्दर्भिकता र औचित्यमाथि प्रश्न उठेको छ । पहिलो पटक प्रतिनिधिसभा विघटन गरिसकेपछि हालसम्म सरकारले न्यायाधीशहरूका निम्ति ११६ वटा सवारी साधन खरिद गर्न अनुमति दिइसकेको छ, जसको लागत झन्डै ८१ करोड रुपैयाँ बराबर छ । कोभिड१९ को संक्रमणका कारण आर्थिक क्षेत्रमा असर परी राजस्व संकलन कम भइरहेको र त्यसलाई पनि स्वास्थ्य क्षेत्रमा प्राथमिकता दिनुपर्ने भन्दै सरकार आफैंले सार्वजनिक खर्चमा मितव्ययिता मापदण्ड जारी गरी गाडी खरिद गर्न नपाउने व्यवस्था गरेको थियो । तसर्थ, सरकारकै नीतिबमोजिम पनि यो गाडी खरिद प्रकरण आफैंमा विरोधाभासपूर्ण भएकाले यसले अनावश्यक सन्देह जन्माएको छ ।अत्यावश्यक परेको खण्डमा यो मापदण्डभन्दा बाहिर कुनै सार्वजनिक निकायले बजेट निकासा गर्नुपरे अर्थ मन्त्रालयलाई सहमत गराउन निकै मिहिनेत गर्नुपर्छ । तर यही समय प्रधानन्यायाधीश, पूर्वप्रधानन्यायाधीशहरू र न्यायाधीशहरूका लागि नयाँ र महँगा गाडी खरिद गर्न सर्वोच्च प्रशासनले गरेको प्रस्तावलाई अर्थ मन्त्रालयले बिनारोकटोक स्वीकृत गरेको छ, जुन धेरै दृष्टिकोणबाट जिम्मेवारपूर्ण देखिन्न । पहिलो त, यो कुबेलाको सुविधामोह हो । प्रधानन्यायाधीश तथा सर्वोच्च अदालतका न्यायाधीशको पारिश्रमिक, सुविधा र सेवाका अन्य सर्तसम्बन्धी ऐन२०७४ ले पूर्वप्रधानन्यायाधीशहरू र बहालवालाहरूका लागि सुविधा सुनिश्चित गरिदिएको छ । मुलुक संघीय संरचनामा प्रवेश गरेपश्चात् र मुलुकी अपराध संहिता२०७४ लागू भइसकेपछि अदालतहरूमा कार्यबोझ थपिएकाले न्यायाधीशहरूको दरबन्दी पनि थप गरिएको छ । यो पृष्ठभूमिमा निश्चय पनि न्यायालय प्रशासन र न्यायाधीशका लागि आवश्यक सेवासुविधा सरकारले नै व्यवस्थापन गरिदिनुपर्छ । हाम्रो न्यायालयले आफैंले आर्जन गर्ने र त्यसैबाट खर्च गर्ने व्यवस्था छैन । तर, त्यस्तो सेवासुविधा निश्चित विधि, मापदण्ड र हाम्रो मुलुकको आर्थिक हैसियतअनुरूप छ कि छैन भन्ने सवाल महत्त्वपूर्ण हो । सम्बद्ध अधिकारीहरूका अनुसार न्यायालयमा एकै पटक यति धेरै संख्यामा सवारी साधन खरिद गर्न लागिएको यो पहिलो पटक हो । अहिलेको स्वास्थ्य संकटका बेला प्रधानन्यायाधीशका लागि ३ करोड ३० लाख, सर्वोच्चका २० न्यायाधीशका लागि २ करोड २५ लाख, १५ पूर्वप्रधानन्यायाधीशलाई ६० लाख र ८० न्यायाधीशलाई ३० लाखका रुपैयाँका दरले ठूलो संख्यामा सवारी साधन खरिद गरिनुको औचित्य पुष्टि हुन सक्दैन । राजनीतिक र प्रशासनिक क्षेत्रमा गाँजिएको अधिक सुविधामोह न्यायाधीशहरूमा समेत सर्दै जानु मितव्ययिताका दृष्टिकोणबाट मात्र होइन, विधि र पद्धतिका हिसाबले पनि सुखद संकेत हैन । मुलुकको आर्थिक औकात बिर्सिएर सर्वोच्च प्रशासनले न्यायाधीशहरूलाई अवाञ्छित सुविधा दिलाउन खोज्नु हुँदैन, र सरकार अर्थात् अर्थ मन्त्रालय पनि यसमा अनावश्यक उदार हुनु हुन्न । उपलब्ध गराउनैपर्ने सुविधा दिने समय पनि सही हुनुपर्छ । दोस्रो, यो आफैंमा विधिविपरीतको कदम पनि हो । न्यायाधीशहरू आफैंले विभिन्न आदेश तथा फैसलाहरूमार्फत विविध विधि निर्माण गरिरहेका हुन्छन्, जसलाई कानुनसरह लागू गर्नुर् सरोकारवाला निकायहरूको अनिवार्य दायित्व हो । अहिलेको स्वास्थ्य संकटमा सरकार कतिपय विषयमा गैरजिम्मेवार रूपमा प्रस्तुत भइरहँदा सर्वोच्चले कोरोना पीसीआर परीक्षण, खोप, विपन्नको हेरचाहदेखि निःशुल्क स्वास्थ्य उपचारको विषयमा आदेशहरू दिइरहेको छ । ती आदेशहरूको कार्यान्वयन हुन नसकिरहेको सन्दर्भमा न्यायाधीशहरूलाई अधिक सुविधा दिनुले जनमानसमा पक्कै पनि राम्रो सन्देश जाँदैन । फेरि, सार्वजनिक खर्चमा मितव्ययिता मापदण्ड ले सवारी साधन खरिदमा रोक लगाएको, अत्यावश्यक भएको खण्डमा मात्रै अर्थ मन्त्रालयबाट अनुमति लिई किन्न पाउने व्यवस्था गरिदिएको तथ्य पनि यहाँ भुल्नु हुँदैन । सामान्य परिस्थितिमा समेत प्रधानन्यायाधीशहरूले आफ्नो कार्यकाल सकिने बेलामा महँगो गाडी खरिद गर्ने र अवकाशपछि त्यो नै घर लिएर जाने प्रवृत्ति बढ्दै गएका समाचार सार्वजनिक भएका थिए । यस्तो गैरजिम्मेवारपूर्ण प्रवृत्ति न्यायाधीशहरूमा बढ्दै गएमा यसको दूरगामी असर के पर्ला ? त्यसैले न्यायाधीशहरू आफैंले पनि यसबारे समीक्षा गर्नुपर्छ । भलै यो खरिद प्रकरणमा बहालवाला तथा तथा पूर्वन्यायाधीशहरूको कुनै भूमिका नहुन सक्छ, यो सर्वोच्च प्रशासन र अर्थ मन्त्रालयको रुचिमा मात्र भएको हुन सक्छ । तर यसबाट अन्ततोगत्वा न्यायमूर्तिहरूको छविमै प्रश्न उठ्ने भएकाले उनीहरू स्वयं पनि यसमा सचेत बन्नुपर्छ । किनभने, न्यायमूर्तिहरूमा सुविधामुखी भएको आरोप लागेमा त्यसको नकारात्मक असर एक सार्वजनिक अड्डाको अधिकारीमाथि उठ्ने प्रश्नको भन्दा बढी पर्छ ।तेस्रो, यस्तो गाडी प्रकरणले सर्वोच्चमाथि अनेक शंका गर्नेलाई व्यर्थै बल पुर्याइदिन्छ । संवैधानिक व्यवस्था र सर्वमान्य विधिपद्धतिबाहिर गई सरकारले गरेको दोस्रो पटकको प्रतिनिधिसभा विघटनसम्बन्धी मुद्दा यतिबेला सर्वोच्चमा विचाराधीन छ । अन्य केही राजनीतिक प्रकृतिका मुद्दाहरू फैसला भइसकेका छन् भने केही विचाराधीन नै छन् । खासगरी पछिल्लो समय राजनीतिक मुद्दामाथि सर्वोच्चले गरेका फैसलाहरू आफूअनुकूल नहुनेबित्तिकै दलका नेताहरूले त्यसलाई सेटिङ मा भएको भनेर आरोप लगाउने क्रम बढेको छ । यही बेला सर्वोच्च प्रशासनबाट शृंखलाबद्ध प्रस्ताव जानु र सरकारबाट बिनारोकटोक गाडी खरिदको निर्णय गरिदिनुले न्यायालयमाथि अवाञ्छित टिप्पणी गर्नेहरूलाई थप अवसर मिल्न सक्छ । समय, परिस्थिति, विचाराधीन मुद्दा र आफ्ना सुविधाहरूको अन्तरसम्बन्ध र त्यसमाथि उठ्न सक्ने प्रश्नलाई न्यायालयले सदैव हेक्का राख्नुपर्ने हुन्छ । आफ्नो विश्वसनीयतामाथि न्यायालय आफैं चनाखो हुनुपर्छ । कोही पनि सार्वजनिक पदाधिकारीहरूले अहिलेको परिस्थितिमा प्रश्न उठ्ने गरी सुविधा खोज्दै हिँड्नु हुँदैन । सानालाई ऐन ठूलालाई चैन भन्ने आम नेपालीले लगाउने आरोपलाई कसैले बल पुर्याउने काम गर्नु हुँदैन । आशा गरौं, सुविधाका सन्दर्भमा बेलगाम सार्वजनिक पदाधिकारीलाई लगाम लगाउने र सुविधामोहको बढ्दो आचरणलाई सुधार गर्ने कार्य सर्वोच्च अदालतका न्यायाधीशहरूबाटै हुनेछ ।"
प्रधानमन्त्रीको अपत्तिजनक भाषा,"नेपाली राजनीतिमा अरूलाई फोहोर गाली गरेर आफूलाई सफा देखाउने प्रवृत्ति मौलाएको छ । आफूभन्दा फरक विचार राखेकै आधारमा खुइल्याउने चलन पनि छ । यहाँ जुन नेताले अरूलाई बढी गालीगलौज गर्छन्, आक्रोश पोख्छन्, त्यही नेताको बढी चर्चा हुने गरेको छ । प्रधानमन्त्रीजस्तो गरिमामय पदमा बसेर अरू नेताप्रति तुच्छ शब्द प्रयोग गर्न सुहाउँदैन । तर, हाम्रा प्रधानमन्त्रीले पछिल्लो समय आफ्ना समकक्षीहरूलाई बोलेका शब्दहरू लाजैमर्दा छन् । प्रधानमन्त्री देशकै अभिभावक हो । तर, अभिभावकको भाषा नै तल्लोस्तरको भए देशको हालत के होला । कम से कम जीवनभरि राजनीति गरेर खारिएको व्यक्तिमा आफ्ना साथीहरूलाई आदर गर्ने भाषा नहुनु विडम्बना हो । ओलीमा कसरी हुन्छ अरू नेतालाई गालीगलौज गरेर कार्यकर्ताबाट ताली सुन्ने बानी बसेछ । अन्य नेताहरूको भाषणको विषयवस्तु पनि फलानो नेताले यो गर्यो, त्यो गर्यो भन्ने मात्र हुन्छ । देश र जनताका लागि भावी योजना प्रस्तुत गरेको खासै सुनिँदैन । त्यसकारण यस्तो संस्कारलाई विस्थापित गर्दै नयाँ युग सुहाउँदो नयाँ संस्कार विकास गर्दा देश र जनतालाई फाइदा पुग्नेछ । प्रमोद पौडेल, पेप्सीकोला, काठमाडौं३२"
पेट भर्न फेरि भारततिरै,"भारत फर्कनेको ताँती समाचारले हाम्रो वास्तविकतालाई उजागर गरेको छ । गत वर्षझैं यसपालि पनि भारतमा कोरोना महामारी बढेपछि भागाभाग गर्दै घर फर्केका कामदारहरू फेरि उतै जान थालेका छन् । निधारमा साइतको टीका लगाएर घरबाट मलिनो अनुहार लिई निस्केका युवाको कथाव्यथा जति वर्णन गरे पनि कमै हुन्छ । यतातिर सरकारको ध्यान पुगेको छैन । दशकौंदेखि सुदूरपश्चिमका पहाडी जिल्लाहरूबाट प्रायः युवा भारतको कालापहाडलगायत ठाउँमा गई कमाएको रकमले जसोतसो परिवारको प्राण धानिने यथार्थ थाहा पाएर पनि शासकहरू बुझ पचाएर बस्नुले देशभित्र कहिल्यै रोजगारी सिर्जना नहुने निश्चितजस्तै देखिएको छ । कञ्चनपुरको गड्डाचौकी, कैलालीको गौरीफन्टा, दार्चुला खलंगाको पुलघाट नाका र बैतडीको झुलाघाटबाट दिनहुँ हजारौंको संख्यामा युवा भारततर्फ जाँदा सीमाक्षेत्रलाई सलहले ढाकेजस्तो देखिन्छ । एकातिर यो परिदृश्यले नेपालमाथि उपहास थपिएको छ, अर्कातिर कामदारको आफ्नै देशप्रति वितृष्णा क्रमिक रूपमा बढिरहेको छ । सुदूरपश्चिमका कतिपय व्यक्तिले भारतलाई आफ्नो थातथलो बनाएका छन्, वर्षौंदेखि उतै बस्नेहरूले घरजम, व्यापार व्यवसाय सञ्चालन पनि गरेका छन् । तर यस्तो संख्या अत्यन्त न्यून देखिन्छ । खेतीपातीबाट वर्षको ३४ महिनाभन्दा बढी खान नपुग्ने अधिकांश परिवारका युवा उताको दैनिक ज्यालादारीकै भरमा परिवार धान्न बाध्य छन् । निकै पटक प्रधानमन्त्री बन्ने अवसर पाएका डडेलधुराका शेरबहादुर देउवाबाट सुदूरपश्चिमका जनताले धेरै आशा गरेका थिए, तर यतिबेला निराशा मात्र व्याप्त छ त्यहाँ । अरू नेताले पनि सामाजिक र आर्थिक विकासमा माखो मारेको देखिँदैन । भुवनेश्वर शर्मा, चन्द्रागिरि२, काठमाडौं"
एमाले एकताको आधार,"जतिजति सर्वोच्च अदालतमा विचाराधीन प्रतिनिधिसभा विघटनको मुद्दामा फैसला आउने दिन नजिक आइरहेको छ उतिउति नेकपा एमालेको संस्थापन समूहले पार्टी एकताको प्रस्तावना अगाडि बढाइरहेको छ । शुक्रबार हुन लागेको एमाले केन्द्रीय कार्यसमितिको बैठक उही चपली हाइटको जस्तो अलमलाउने खालको हुने पो हो कि भन्ने शंका छ । कहीँ यो बैठक अदालतमा चलिरहेको मुद्दालाई नै प्रभावित पार्न, हस्ताक्षर फिर्ता लिन दबाब दिने उद्देश्यले त भैरहेको छैन ? राजनीतिमा शुद्धता र नैतिकता चाहने हरेक एमाले नेताहरूले बैठकको एजेन्डा जनभावनाअनुरूप छ, छैन भनेर अझ बढी होसियारी देखाउने बेला आएको छ । निश्चय नै एकता गर्नु, पार्टी बलियो बनाउनु राम्रो हो तर त्यो एकता अनैतिक राजनीतिलाई प्रश्रय दिने खालको नहोस् । कानुन र संविधान कमजोर पार्ने अनि जनताको हितविपरीतको हुनु हुन्न ।अहिले ओलीलाई हुनसम्मको डर पैदा भएको छ । पहिले पनि सर्वोच्चले प्रतिनिधिसभा विघटनको निर्णय उल्टाइदिएको थियो । अहिले पनि त्यो गर्ने प्रबल सम्भावना छ । त्यसमाथि आफ्नै पार्टीका सांसदहरूले अदालतमै पुगेर विपक्षी गठबन्धनका नेतालाई प्रधानमन्त्री बनाउन हस्ताक्षर गरेपछि र वैकल्पिक सरकार गठनको सम्भावना देखेपछि सत्ता जाने डर ओलीमा पलाएको छ । त्यसलाई रोक्न उनी विभिन्न योजना बुन्ने गर्छन् । एकताको नाममा माधव नेपाल समूहलाई अलमलाउन पाए आफ्नो शासन लम्ब्याउन सकिन्छ कि भन्ने आस ओलीमा अद्यापि रहेको छ । पार्टी एकताका लागि नेपाल समूह पनि लचिलो बनोस् तर एकताको नाममा राजनीतिमा हुनुपर्ने नैतिकताको उपहास हुने काम भने नगरोस् । त्यसका लागि नेपाल समूहका तीन सर्त हुनुपर्छ प्रतिनिधिसभा विघटनको निर्णय ओलीलाई केन्द्रीय कार्यसमिति बैठकबाट फिर्ता गर्न लगाउने, ओलीबाट दर्जनौं गैरसंवैधानिक काम भएका र अदालतले पनि रोक लगाएको आधारलाई मध्यनजर गरी तत्काल संसदीय दलको नेताबाट हटाई उक्त ठाउँमा नयाँ नेतालाई ल्याउने र आगामी निर्वाचनमा वाम एकता आवश्यक हुँदा पुनः माओवादी केन्द्रसँग एकता अगाडि बढाउने । यी सर्त मान्न ओली तयार भए मात्र नेपाल समूह शुक्रबारको बैठकमा जानुपर्छ । अन्यथा यो बैठक पनि उही चपली हाइटको झैं षड्यन्त्रपूर्ण साबित हुनेछ । जसले अनैतिक प्रधानमन्त्री ओलीको सत्तालाई निरन्तरता दिने मात्र काम गर्छ । गोपाल देवकोटा, जोरपाटी, काठमाडौं"
मन्त्रीहरूको कर्म,"सर्वोच्चले अन्तरिम आदेश जारी गर्दै प्रतिनिधिसभा विघटन भएपछि कामचलाउ बनेका प्रधानमन्त्रीले विस्तार गरेको मन्त्रिपरिषद् अमान्य करार गरिदियो । यसैका कारण प्रधानमन्त्री ओली अदालतप्रति असन्तुष्ट छन् । नागरिकको सहानुभूति बटुल्न कोरोना महामारी र हालैको बाढीपहिरोका कारण जनधनको अपूरणीय क्षति भएको बेला जनताको पक्षमा काम गर्न पनि स्वास्थ्यमन्त्री र गृहमन्त्री अनिवार्य चाहिने तर सर्वोच्चले आवश्यकताको सिद्धान्त पनि अवलम्बन नगरी मन्त्रीहरू हटाइदियो भनेर प्रधानमन्त्री कुर्लंदै छन् । मन्त्रीहरू त भोजभतेर, मिटिङ, रिबन काट्न र प्रमुख अतिथि बन्नमै समय खर्चिरहेका हुन्छन् । हाम्रा देशका मन्त्री हुनुभन्दा नहुनु नै ठीक बरु सचिवलाई नै मन्त्रालय हाँक्ने पूर्ण जिम्मेवारी दिँदा हुन्छ । अपवादबाहेक अहिलेसम्मका मन्त्रीहरू काम गर्नगराउनभन्दा पनि मन्त्रालयका कर्मचारीलाई दबाब दिई जनताको पक्षमा हुने काम पनि बिगार्नमै उद्यत छन् । सडकबाट केही घण्टामा सहजै पुग्ने स्थानमा पनि हाम्रा मन्त्रीहरू हेलिकप्टरमै उड्छन् अनि जनतालाई फोस्रा आश्वासन दिएर फर्कन्छन् । त्यसैले हाम्रा प्रधानमन्त्रीज्यूले मन्त्री भएनन् भनेर चिन्ता लिनु बेकार छ । जनताको पक्षमा, विपत्तिमा रातदिन नभनी सुरक्षाकर्मी, नर्स र डाक्टरहरू खटिरहेका छन् । प्रधानमन्त्रीज्यूले मन्त्रालयका सचिवलाई जनताको पक्षमा काम गराउन आवश्यक निर्देशन दिए भैहाल्यो नि । अब सुझबुझका साथ मन्त्रीको संख्या घटाई थोरै मन्त्रीबाट कार्यसम्पादन गर्ने परिपाटीको सुरुआत गरौं । पूर्ण थापा ॅशिव, मन्थली४, रामेछाप"
बाढीपहिरोका योजना हिउँदमै बनाऊ,"वर्षायाम सुरु भएसँगै बाढीपहिरोको जोखिम बढ्दै गएको छ । केही हप्तायता देशैभरि बाढीपहिरोका कारण विस्थापित हुनेहरूको संख्या बढिरहेको छ । पहाड पर्वतमा पहिरो र समथर तराईमा डुबानको समस्या नयाँ होइन, यति थाहा पाईपाई पनि हामीले बेलैमा पर्याप्त तयारी गर्न सक्दैनौं । प्रत्येक वर्षात्मा बाढीपहिरो जानेबित्तिकै रासन बोकेर प्रभावित क्षेत्रमा दौडिहाल्ने चलन छ । यस्तो पाराले बाढीपहिरो नियन्त्रण हुनै सक्दैन । यसका लागि दीर्घकालीन योजनाको खाँचो पर्छ, र त्यस्ता योजना बनाउँदा स्थानीय तहको आवश्यकता र सम्भावनालाई ध्यानमा राख्नुपर्छ । हाम्रोमा बाढीपहिरो नियन्त्रणका योजनाहरू संघमा बन्छन्, जो खासै प्रभावकारी हुन सकेका छैनन् । पहाडका भिरालो जमिनमा रूख रोप्ने, जथाभावी डोजर लगाएर सडक नबनाउने र जोखिमयुक्त बस्तीहरूलाई स्थानान्तरण गर्ने कामलाई स्थानीय सरकारले प्राथमिकतामा राख्नुपर्छ । यति गर्न सकियो भने, बाढीपहिरोबाट केही हदसम्म बच्न सकिन्छ ।हाम्रोमा विपत् व्यवस्थापनसम्बन्धी एक से एक दामी योजनाहरू छन्, तर तिनलाई कार्यान्वयन गर्न सक्ने सरकारी संस्थाहरूको क्षमतामा कमी छ । बाढीपहिरो रोकथामका रणनीतिहरू बन्छन्, लागू गर्न सकिन्न । अनि लागू गर्ने क्षमता नभएका रणनीतिहरूको के काम ? त्यसैले बाढीपहिरो रोकथाम तथा नियन्त्रण गर्नका लागि स्थानीयस्तरमा गर्न सकिने सामान्य कामहरूलाई प्राथमिकतामा राख्नुपर्छ, जसमा स्थानीयजन पनि सहजै सहभागी हुन सक्छन् । हाम्रोमा केही दिन पानीपर्नेबित्तिकै पहाडै बगेर नदी, खोला थुनिन थाल्छ । यसका कारण पहाडका बस्तीहरू झनै जोखिममा छन् । समथर तराईमा पनि बाढीले सधैं आमजनलाई अत्याउँछ । वर्षात्मा भयंकर बाढी आउने खोलामा हिउँदमा कमिला हिँडेको देखिन्छ । राज्य संयन्त्रहरूलाई हिउँदमा बाढीको चिन्ता हुँदैन, यसको नियन्त्रण तथा रोकथामका लागि त्यतिबेला कुनै काम हुँदैन । हिँउदभरि निदाउने सरकार जब वर्षात्मा बाढीपहिरोले जनजीवन अस्तव्यस्त बनाउँछ तब ब्युँझन्छ र खोज तथा उद्धारमा लागेजस्तो गर्छ, देखाउनकै लागि भए पनि । वर्षात्को बाढीपहिरो रोक्न हिउँदमै योजना बनाउने, नदीनाला छेउछाउ जथाभावी घरटहरा बनाउन अनुमति नदिने र जोखिमयुक्त बस्तीलाई अन्यत्र सार्ने हो भने प्रकोपले ठूलो मानविय क्षति पुर्याएको समाचार सुन्नु पर्दैन । यसका लागि सरकार र नागरिक हातेमालो गर्दै अगाडि बढ्नुपर्छ । तिलप्रसाद न्यौपाने, माछापोखरी, काठमाडौं"
संघीयतापछिका सांसद,"प्रतिबद्धता र प्रतिस्पर्धासामान्यतया हरेक आवधिक निर्वाचनमा प्रतिस्पर्धी पार्टीहरूले मतदाताहरूबीच दुई सवाललाई जोड दिएका हुन्छन् । पहिलो, विकासÙ दोस्रो, सामाजिक न्याय स्थापित गर्न नीतिगत व्यवस्था र कार्यान्वयन । १६५ निर्वाचन क्षेत्रबाट प्रत्यक्ष निर्वाचित सांसदहरूले विकास कार्यमा बढी जोड दिँदै मत माग्ने प्रचलन हावी छ । संवैधानिक रूपमा समानुपातिक सांसदहरूको मुख्य भूमिका नीतिगत परिवर्तन र परिवर्तित नीतिको कार्यान्वयनमै हुन्छ किनकि हरेक दलले निर्वाचनताका जनताबीच सरकारमा गएपछि परिवर्तन ल्याउने भनी कसम खाएको हुन्छ । अर्कातर्फ, विचारलाई मन पराएर पनि जनताले दलहरूलाई मत दिन्छन् र त्यसैबाट समावेशिताका आधारमा प्रतिनिधित्व हुने गरी समानुपातिक सांसद निर्वाचित हुने प्रावधान छ । आफूले प्रतिनिधित्व गरेको समूहभित्रको माग र आवश्यकता पहिचान गरी विभेद र असमानताको अन्त्य गर्दै सामाजिक न्यायलाई स्थापित गर्न विधेयक निर्माण र अनुगमनमा समानुपातिक सांसदको बढी भूमिका हुनुपर्छ भन्ने सवालमा अझै पनि अस्पष्टता देखिन्छ । हाम्रो संसदीय व्यवस्थाभित्र समानुपातिक प्रणालीको अभ्यास यो पहिलो हो । संविधानसभामार्फत संविधान बनाउने सन्दर्भमा समानुपातिक र समावेशितालाई प्रयोग गरिए पनि हामी अर्को निर्वाचन र त्यसपछिको संसद्मा समानुपातिक र प्रत्यक्ष निर्वाचित सांसदहरूबीच रहेको विभेदपूर्ण सोच अन्त्य गर्ने सवालमा स्पष्ट हुनुपर्नेछ । अहिलेबाटै विभेदित व्यवहार अन्त्यका लागि छलफल, बहस र समाधानका पक्षहरूमा निष्कर्षहरू तयार गर्नुपर्ने आवश्यकता छ । यस प्रकारका बहसहरूले व्यवस्थापिकाको भूमिकालाई उजागर गर्नेछन् र राज्यका तीन प्रणालीबीच सहअस्तित्व निर्माणमा सहयोग पुग्नेछ । लोकतन्त्रको मूल आधार आवधिक निर्वाचन र निर्वाचनमा गरिने प्रतिबद्धताप्रति हरेक दल र प्रतिनिधि जिम्मेवार र उत्तदायी हुनुपर्ने सोच यस प्रणालीको सुन्दर पक्ष हो । लोकतन्त्रको मूल मर्म स्वच्छ प्रतिस्पर्धा हो । समाज परिवर्तनका लागि निर्वाचित प्रतिनिधिहरूलाई पारदर्शी र स्वच्छ किसिमले प्रतिस्पर्धी बनाउने सवालले सिङ्गो प्रणालीलाई उत्तरदायी बनाउन सक्छ । अबको हाम्रो हरेक गतिविधि त्यही दिशातर्फ ऊन्मुख हुन आवश्यक छ ।"
कोरोना नियन्त्रणमा चुकेको सरकार,"अब के गर्ने ?लकडाउन वा निषेधाज्ञा महामारी नियन्त्रणको दीर्घकालीन समाधान होइन । यस्तो अवस्थामा स्थानीय, प्रदेश र संघीय सरकारबीच दरिलो समन्वय हुनु जरुरी छ । आम नागरिकलाई लामो समय घरभित्रै थुनेर राख्न सकिन्न । एकातिर भाइरसबाट पनि बच्नुपरेको छ, अर्कातिर ज्यान बचाउनका लागि काम गर्नुपर्ने आवश्यकता छ । निभेका चुलाहरू बाल्नु छ । प्रतिपक्षले सरकारको खबरदारी गर्नु र आम नागरिक स्वास्थ्य मापदण्डहरू अपनाउँदै नियमित काममा फर्किनुको विकल्प छैन । सरकारले कोरोना महामारी नियन्त्रणका लागि पर्याप्त तयारी गर्न जरुरी छ, किनकि भाइरसको कुनचाहिँ स्वरूप फेरि नागरिकको जीवन बिथोल्न आइपुग्छ, त्यसको टुंगो छैन । गहिरो संकट हाम्रै संघारमा मडारिइरहेको छ ।"
बीपी अध्ययन सामग्री एउटै थलोमा,"काठमाडौं (कास) बीपी कोइरालाको साहित्य र राजनीतिका बारेमा खोज र अनुसन्धान गर्नेहरूका लागि अब धेरै ठाउँ धाउन नपर्ने भएको छ । बीपी स्मृति ट्रस्टले राजधानीको विशालनगरमा बीपीका सम्पूर्ण अभिलेख उपलब्ध हुने गरी अनुसन्धान केन्द्र सञ्चालनमा ल्याउन लागेको हो । ट्रस्टका कार्यकारी निर्देशक राजेन्द्र पराजुलीका अनुसार अनुसन्धान केन्द्रका लागि ९ करोड रुपैयाँ लागतमा सुविधा सम्पन्न भवन दुई वर्षभित्रै निर्माण सम्पन्न हुँदै छ । भवन तयार हुनासाथ विश्वविद्यालय स्तरको अनुसन्धान केन्द्र सञ्चालनमा ल्याइने उनले बताए । विशालननगरमा निर्माण हुन लागेको भवनको बुधबार कांग्रेस सभापति शेरबहादुर देउवाले शिलान्यास गरे । ट्रस्ट, संस्कृति, पर्यटन तथा नागरिक उड्ययन मन्त्रालय, काठमाडौं महानगरपालिका र प्रदेश सरकारको सहयोगमा केन्द्रको भवन बन्न लागेको हो । बीपीका विषयमा पढ्न पाइने सबै सन्दर्भ सामग्रीका अतिरिक्त पुरातात्त्विक विभागको सहयोगमा नेपाली लेखकहरूको महत्त्वपूर्ण कृति, ऐतिहासिक दस्ताबेज र मानसम्मानको संरक्षण गर्ने कामसमेत अध्ययन केन्द्रले गर्ने योजना बनाएको छ । ट्रस्टले केही समयअघिदेखि नै बीपीका बारेमा शोध गर्ने विद्यार्थीहरूका लागि छात्रवृत्तिसमेत उपलब्ध गराउँदै आएको छ । कार्यकारी निर्देशक पराजुलीले ट्रस्टबाट छात्रवृत्तिका लागि मात्रै ४८ लाख रुपैयाँ लगानी भइसकेको बताए । शिलान्यास कार्यक्रममा सभापति देउवाले पार्टी सरकारमा रहेका बेला केही गर्न नसके पनि ट्रस्टले बीपीको नाममा अध्ययन केन्द्र स्थापना हुन लागेको खबरले आफू खुसी भएको बताए । बीपी राष्ट्रवादी नेता हुनुहुन्थ्यो । साहित्य र राजनीति क्षेत्रमा उहाँले पुर्याएको योगदानका बारेमा जान्न अध्ययन केन्द्र बन्नु नेपालकै लागि सुखद पक्ष हो, देउवाले भने । कांग्रेसका महामन्त्रीसमेत रहेका बीपीका कान्छा पुत्र शशांकले बीपीको व्यक्तित्व अन्तर्राष्ट्रिय रहेको बताए । अन्तर्राष्ट्रिय क्षेत्रमै अध्ययन गर्ने खोज्नेका लागि अध्ययन केन्द्र ठूलो पाठशाला हुने बताए । काठमाडौं महानगरपालिकाका मेयर विद्यासुन्दर शाक्यले बीपीको नाममा स्थापित अध्ययन केन्द्रको निर्माणाधीन भवनलाई राष्ट्रिय गौरवको आयोजनाको रूपमा लिने बताए । उनले अध्ययन केन्द्र निर्माणका लागि महानगरले सक्दो सहयोग पुर्याउने बचन दिए ।"
स्वास्थ्य मापदण्ड पालनामा बेवास्ता,"(भक्तपुर)  सूर्यविनायक नगरपालिका६ पाण्डुबजारस्थित एक डेरीमा बुधबार बिहान दही किन्नेको भीड थियो । ग्राहक र व्यवसायीबीच न भौतिक दूरी कायम थियो न सबैले मास्क नै लगाएका थिए । यस्तो लाग्यो, अब कोरोना संक्रमणको जोखिम हटिसकेको छ ।कोटेश्वरसूर्यविनायक ६ लेन सडकखण्डअन्तर्गत सल्लाघारीको फुटपाथमा तरकारी, फलफूल तथा ठेलामा राखिएका कपडा पसलहरूमा पनि ग्राहकको उत्तिकै भीडभाड देखिन्थ्यो । स्वास्थ्य सुरक्षा मापदण्डबारे व्यवसायी र ग्राहकलाई थाहा नभएको भने होइन तर उनीहरू यसलाई पालना गर्न बेवास्ता गरिरहेका छन् । निषेधाज्ञा खुकुलो भएपछि यो क्रम अझै बढेको छ । बजारमा चहलपहल देख्दा मन डराए पनि रोगभन्दा भोकले बढी सताएर पसल थापेकी हुँ, फुटपाथमा तरकारी बेच्दै गरेकी क्रान्ति लामाले भनिन्, कतिन्जेल घरभित्र बस्नु ? बच्चाको स्कुल भर्ना गर्नुछ, घरबेटीले भाडा मागेका माग्यै छन् ।सूर्यविनायक दार्जिलिङ हाइटमा डेरा गरी श्रीमान् र छोरासँगै बस्दै आएकी काभ्रेपलान्चोक पाँचखालकी क्रान्तिको गुजाराको मुख्य आधार फुटपाथको तरकारी व्यापार नै हो । त्यसैले निषेधाज्ञाका बाबजुद प्रहरीको आँखा छल्दै जोखिम मोलेरै भए पनि व्यापार गर्न बाध्य भएको उनले सुनाइन् । कति दिन त प्रहरीले ढकतराजु नै जफत गरिदियो, हारगुहार गरेरै फिर्ता ल्याएँ, उनले भनिन् । क्रान्तिका श्रीमान् सार्वजनिक बसका चालक हुन् । निषेधाज्ञाले झन्डै दुई महिनासम्म उनी कामविहीन बन्न पुगे । अनि यही तरकारी बेचेरै गुजारा चलिरहेको त हो, उनले भनिन् ।सरकारले काठमाडौं उपत्यकामा मंगलबारबाट स्वास्थ्य सुरक्षा मापदण्ड अपनाउँदै जोरबिजोर प्रणालीअनुसार सार्वजनिक सवारीसाधनसमेत सञ्चालनको अनुमति दिएको छ । तर अधिकांश यात्रु, चालक र सहचालकले सरकारले तोकेका मापदण्ड पालना गरेका छैनन् । भीडभाड कम गर्न व्यापार व्यवसाय आलोपालो गरेर सञ्चालन गर्न निर्देशन दिइएको छ तर मुख्य बजारहरूमा सामान्य अवस्थाको जस्तै चहलपहल देखिन्छ । निषेधाज्ञा खुकुलो हुनेबित्तिकै स्वास्थ्य सावधानी अपनाउन बेवास्ता गरिएकोले यसबाट कोरोना संक्रमण तीव्ररूपमा फैलन सक्ने जनस्वास्थ्यकर्मीहरू बताउँछन् । व्यापारीले रोगको भन्दा भोकको कारण देखाउँदै भौतिक दूरी, मास्क, सेनिटाइजर प्रयोगमा ख्याल नगरेको पाइएको छ, स्वास्थ्य कार्यालय भक्तपुरका प्रमुख कृष्णबहादुर मिजारले भने, स्वास्थ्य सुरक्षालाई ख्याल नगरी भीडभाड बढ्दै जाँदा पहिलेकै अवस्थामा कोरोना संक्रमणदर बढ्न सक्छ, यसले सबैलाई हानि पुर्याउँछ । सरकारले निषेधाज्ञा कायम गरेर भीडभाड कम हुने गरी बजार खोल्ने, सवारीसाधन सञ्चालन गर्ने नीति लिए पनि कार्यान्वयन प्रभावकारी नभएको उनको भनाइ छ । कोरोना परीक्षण, कन्ट्याक्ट ट्रेसिङबिना हचुवाको भरमा निषेधाज्ञा खुकुलो बनाइएको उनले आरोपसमेत लगाए ।"
"निषेधाज्ञा खुकुलो, संक्रमण उकालो","चितवन (कास) थप खुकुलो बनाउँदै चितवनमा असार २४ सम्म निषेधाज्ञा कायम रहने भएको छ । जिल्ला प्रशासन कार्यालयले बुधबार जारी गरेको सूचनामा सार्वजनिक सवारीतर्फ तीनपाङ्ग्रे अटो रिक्सा र ट्याक्सी दुई यात्रुसम्म राखेर जोरबिजोर प्रणालीअनुसार चल्न पाउनेछन् । यसअघि निजी सवारीलाई जोरबिजोर प्रणालीअनुसार चल्न खुला गरिएको थियो । खाद्यान्न, डेरी पसलहरू सुरुदेखि नै बिहान ६१० बजेसम्म खुल्दै आएका छन् । त्यसलाई कायम राख्दै अन्य पसलहरू पनि मध्याह्न १२ बजेदेखि साँझ ६ बजेसम्म खुल्न पाउने भएका छन् । होटलहरूलाई टेक अवे सेवा मात्र चलाउन छुट छ । चितवनमा कोरोना संक्रमणको जोखिम अझै घटेको भने छैन । जिल्लामा निषेधाज्ञा लाग्दा सक्रिय संक्रमित ५ सय ८५ जना थिए । बुधबार यो संख्या १ हजार १ सय ९८ रहेको स्वास्थ्य कार्यालयले जनाएको छ । असार १३ मा १ हजार १४ मा झरेको यो संख्या फेरि उकालो लाग्न थालेको हो ।"
५ कृषक पुरस्कृत,"हेटौंडा (कास) राष्ट्रपति उत्कृष्ट कृषक पुरस्कारबाट प्रदेशका पाँच कृषकलाई कृषि विकास निर्देशनालय हेटौंडाले बुधबार पुरस्कृत गरेको छ । चितवनको भरतपुर२५ स्थित नोबेल एग्रिकल्चर फार्मका सञ्चालक कृष्णप्रसाद न्यौपानेले प्रथम पुरस्कार, काठमाडौं नागार्जुन६ मा एएस कट फ्लावर नर्सरी सञ्चालन गर्दै आएकी अञ्जना आचार्यले द्वितीय, चितवन खैरहनी१२ स्थित श्री लालीगुराँस डेरी फार्म एन्ड रिसर्च सेन्टरका कृष्ण भण्डारीले तृतीय, रामेछापको गोकुलगंगा३ मा रहेको एग्रो एन्ड लाइभस्टक नेपाल प्रालिका सञ्चालक राजनबहादुर लामाले चौथो र भक्तपुर सूर्यविनायकस्थित मेलापात अर्गानिक एग्रो फार्मका कविन्द्र श्रेष्ठले पाँचौं पुरस्कार प्राप्त गरे ।"
सार्वजनिक सवारीमा यात्रुको चाप कम,"(काठमाडौं)  काठमाडौं उपत्यकामा दुई महिनापछि मंगलबारबाट सार्वजनिक सवारी सञ्चालनमा आए पनि यात्रुको चाप भने कम देखिएको छ । सार्वजनिक सवारी भने अघिल्लो दिनको तुलनामा बुधबार केही बढी गुडेका छन् । स्थानीय प्रशासनको आदेशमा जोरबिजोर प्रणालीमार्फत २५ सिट क्षमताभन्दा माथिका सवारी मात्र सञ्चालनमा आएका हुन् ।कोरोना संक्रमणको जोखिम कायमै रहेकाले स्वास्थ्य मापदण्डअनुसार सार्वजनिक सवारी चलाइएको छ, छैन, त्यसबारे कडाइका साथ अनुगमन गरिएको महानगरीय ट्राफिक प्रहरी महाशाखाका डीएसपी सुनीलजंग शाहले बताए । सार्वजनिक सवारीको नियमित अनुगमन गरिरहेका छौं, उनले भने, यात्रुको चाप भने कमै छ । उनका अनुसार गाडीमा यात्रु कोचाकोच र उभ्याएर राख्न पाइने छैन । रत्नपार्कबाट काठमाडौं, ललितपुर र भक्तपुरका भित्री बस्तीका लागि छुट्ने सवारीमा भने यात्रुको चाप केही बढी देखिन्छ । चक्रपथमा चल्ने सवारीमा बिहान र साँझ मात्र चाप बढी हुने गरेको छ । यहीबीच महामारीको फाइदा उठाउँदै यात्रुसँग मनपरी भाडा असुल्ने २९ जनालाई पक्राउ गरिएको डीएसपी शाहले बताए । उनका अनुसार मंगलबार ८ र बुधबार २१ जनालाई पक्राउ गरिएको हो । उनीहरूले यात्रुसँग तोकिएको भन्दा तेब्बर बढी भाडा लिएको पाइएको थियो । जुन प्रयोजनमा सवारी प्रयोग गर्नुपर्ने हो, त्यसअनुसार प्रयोग गरेको पाइएन र बढी भाडा लिएको पाइएकाले पक्राउ गरी कारबाही अघि बढाइएको हो, उनले भने । स्कारपियो, बोलेरोलगायत सवारीमा यस्तो समस्या देखिएको उनको भनाइ छ ।यता नेपाल यातायात व्यवसायी राष्ट्रिय महासंघका महासचिव सरोज सिटौला भने अघिल्लो दिनको तुलनामा यात्रु संख्या बढेको बताउँछन् । यात्रु बिस्तारै बढ्दै छन्, गुड्ने गाडीको संख्या पनि बढेको छ, उनले भने, केही चालक निषेधाज्ञाले गर्दा उपत्यकाबाहिर गएकाले आउने क्रम सुरु भएको छ । उनका अनुसार यातायात व्यवसायी, यातायात मजदुर संगठनलगायत सरोकारवाला निकायसँग बिहीबार काठमाडौं प्रशासनमा छलफल छ । त्यसपछि थप केही निर्णयहरू आउन सक्ने उनले बताए । यातायात व्यवसायीले सार्वजनिक सवारीमा जोरबिजोर प्रणाली हटाउनुपर्ने माग राख्दै आएका छन् । गत वैशाख १६ देखि उपत्यकामा सार्वजनिक सवारी ठप्प छन् । २५ सिटमाथिका सवारीलाई चल्न दिइए पनि ट्याम्पो र माइक्रोबसलाई अझै सञ्चालन गर्न दिइएको छैन । अबको एक सातामा अवस्था कस्तो हुन्छ, त्यहीअनुसार थप निर्णय हुनेछ, काठमाडौंका प्रमुख जिल्ला अधिकारी कालीप्रसाद पराजुलीले भने । यातायात व्यवसायीले उठाउँदै आएको भाडा समायोजनको विषय यातायात व्यवस्था विभाग र भौतिक पूर्वाधार तथा यातायात मन्त्रालयले हेर्ने उनले बताए । हामीले अहिले जोरबिजोर र यातायात सञ्चालनबारे मात्र हेर्ने हो, उनले भने ।नेपाल यातायात व्यवसायी राष्ट्रिय महासंघ, नेपाल यातायात स्वतन्त्र मजदुर संगठन, नेपाल यातायात मजदुर संघ र अखिल नेपाल यातायात मजदुर संघले भने असार १० मा प्रजिअ पराजुलीको कार्यकक्षमा भएको बैठकको निष्कर्ष र सरोकारवालाको सुझावविपरीत अव्यावहारिक रूपमा प्रशासनले निर्णय गरेको जनाएका छन् । लामो दूरीका सवारी चलाउनेबारे भने अझै अन्योल छ । निषेधाज्ञा खुकुलो भए पनि लामा दूरीका सवारी नचल्दा एम्बुलेन्स, स्कारपियो, बोलेरोलगायतमा तेब्बर बढी भाडा तिरेर यात्रु काठमाडौं आउन बाध्य छन् ।देशैभरिका सार्वजनिक सवारीसाधन (लामो, मध्यम र छोटो दूरी) सञ्चालन अनुमति दिन व्यवसायीले अनुरोध गर्दै आएका छन् ।"
ठेकेदारको बेवास्ताले २ दर्जन उद्योग डुबानमा,"(भैरहवा)  ठेकेदार कम्पनीको बेवास्ताले यहाँका दुई दर्जनभन्दा बढी उद्योग सामान्य वर्षाको बेलामा पनि डुबानमा पर्ने गरेका छन् । भैरहवाबुटवल सडक खण्डअन्तर्गत ओमसतिया गाउँपालिका२ पड्सरीस्थित सडक किनारमा रहेका ती उद्योग सडक निर्माणको जिम्मा लिएको ठेकेदार कम्पनीले नाली सफा नगर्दा डुबानमा पर्ने गरेका हुन् ।उद्योग परिसरमा जम्मा भएको पानीले निकास पाउन धेरै दिन लाग्ने गरेकाले सामान्य वर्षाका बेलामा पनि उद्योग बन्द गर्नुपर्ने बाध्यता व्यवसायीलाई छ । एभरेस्ट रोलिङ इन्डस्ट्रिजका सञ्चालक तथा सिद्धार्थ उद्योग वाणिज्य संघका वरिष्ठ उपाध्यक्ष अरुण गोयन्काले सडक स्तरोन्नतिसँगै सडक किनारका नाली चौडा नहुनु र भएको नाली पनि सफा नगरिनुले डुबानको समस्या आएको बताए । पहिला सडक होचो भएकाले वर्षाको पानी सहजै बगेर जाँदा डुबानको समस्या थिएन, उनले भने, अहिले सडक ६ लेनको बनेपछि त्यहीअनुरूप नाली चौडा पारिएन । साँघुरो नालीमा धेरै पानी बग्न सकेन ।भूबनोटअनुसार बुटवल योगीकुटीदेखि वर्षाका बेला जम्मा भएको पानी बग्दै भैरहवातर्फ आउने गर्छ । धेरै ठाउँको पानी जम्मा भएर आए पनि निकास दिने नाली चौडा छैनन् । साविकका कैयन् सार्वजनिक नाला र घोल सँधियार जग्गाधनी र भूमाफियाले आफ्नो स्वामित्वमा ल्याएर पुरेका छन् । जग्गा प्लटिङवालाले सार्वजनिक कुलोमा सडक निर्माण गरेका छन् । जसले गर्दा ओमसतिया क्षेत्र बढी डुबानमा पर्ने गरेको हो ।सडक निर्माण गर्दा पानीको निकासका लागि बनाइएका दुवै किनारका नाली जाम भएकाले अहिले नालीबाट पानी बग्दैन । ठेकेदार कम्पनीले नाली सफा नगरी माथिबाट ढकनीमात्र लगाइदिएको छ । नाली ढुंगा, माटो, गिट्टी र बालुवाले भरिएको छ । तर नाली सफा गराउनेतर्फ आयोजनाले पहल गरेको छैन, न त नाली सफा नगरी ढकनी लगाउँदा नै अनुगमन गरेको थियो । ठेकेदार र आयोजनाको लापरबाहीबाट सिर्जित समस्या अहिले उद्योगी र स्थानीयले खेप्नुपरेको छ ।ओमसतिया२ का वडाध्यक्ष ज्ञानेश श्रेष्ठले सडक निर्माणको ठेक्का लिएको बिरुवा कन्स्ट्रक्सनले आयोजना हस्तान्तरण नगरेकाले नाला सफाइ गर्न नपाइँदा डुबानको समस्या जटिल भएको बताए । हस्तान्तरण नहुँदासम्म न हामीले सफा गर्न पाएका छौं, न त ठेकेदार कम्पनीले नै सफा गरिदिएको छ, श्रेष्ठले भने, सम्पर्क गर्दा ठेकेदारका कर्मचारी भेटिँदैनन्, न त ठेकेदारले फोन उठाउँछन् । सडक निर्माणका क्रममा समेत प्राविधिक कमजोरी भएको उनको दाबी छ । असार पहिलो साता दुई दिन आएको पानीले एक सातासम्म निकास पाएन, उनले भने, सडक विस्तार गर्दा पनि अध्ययन गरेर धेरै पानी जम्ने स्थानमा बहावका लागि वैकल्पिक उपाय नखोजिनु प्राविधिक कमजोरी हो ।त्यस क्षेत्रमा अरुण एग्रो इन्डस्ट्रिज, एभरेस्ट रोलिङ, श्याम मोडर्न दाल मिल, श्याम पोलिमर्स उद्योग, लुम्बिनी पोलिमर्स उद्योग, रत्न आइरन इन्डस्ट्रिज, फेरो स्टिल इन्डस्ट्रिज, अपित दाल मिललगायत दुई दर्जनभन्दा धेरै उद्योग छन् । सामान्य वर्षाले पनि डुबान भएपछि उद्योगको मेसिन पानीले डुब्ने र करेन्टसमेत लाग्ने भएकाले उद्योग नै बन्द गर्नुपर्ने अवस्था आएको व्यवसायीले बताए ।"
ग्रेट वाल मोटर्सको प्रिमियम एसयूभी र पिकअप गाडी नेपालमा,"काठमाडौं (कास) अटोमोबाइल ब्रान्ड ग्रेट वाल मोटर्सका गाडीहरू नेपाली बजारमा भित्र्याइएको छ । ग्रेट मोटर्सका प्रिमियम एसयूभी र पिकअप गाडीहरू बजारमा उपलब्ध हुने कम्पनीले जनाएको छ । कम्पनीले प्रिमियम एसयूभी वर्गका तेस्रो जेनेरेसन जेन हेभल एच ६ र हेभल जोलायन गाडी बजारमा ल्याएको हो । त्यस्तै, पिकअप वर्गका पोअर गाडी नेपाली बजारमा आधिकारिक रूपमा भित्र्याएको हो । जेन हेभल एच ६ मा २० लिटर र हेभल जोलायनमा १५ लिटर पेट्रोल टर्बो इन्जिन रहेको छ । त्यस्तै, पोअरमा २० लिटर डिजेल टर्बो इन्जिन रहेको कम्पनीले जनाएको छ । नेपालका लागि ग्रेट वालको आधिकारिक आयातकर्ता र विक्रेता भीजी इम्पेक्स प्रालि हो ।"
इंग्ल्यान्डसामु सबैभन्दा ठूलो मौका,"द गार्डियन (लन्डन)  पूर्व कप्तान एलान सिएररले इंग्ल्यान्डसामु युरो जित्ने अहिलेको जत्तिको अवसर कहिले पनि नआउने बुधबार प्रतिक्रिया दिएका छन् । उनले भनेका छन्, युरो जित्ने अवसर इंग्ल्यान्डसामु यत्तिको मौका अघिपछि कहिले पनि आउने छैन् । इंग्ल्यान्डले अन्तिम १६ मा जर्मनीलाई वेम्बलीमा २० ले हराएपछि अहिले प्रतियोगितामा उसको सम्भावनालाई लिएर चर्चा चुलिएको छ । क्वाटरफाइनलमा इंग्ल्यान्डले शनिबार युत्रेनको सामना गर्नेछ ।यो खेल रोमको ओलम्पिक स्टेडियममा हुनेछ । प्रतियोगिताको सुरुमा इंग्ल्यान्डले अगाडि बढ्नका लागि फ्रान्स, जर्मनी र पोर्चुगलमध्ये एकको सामना गर्ने निश्चित भएपछि यसलाई सबैभन्दा ठूलो तगारो हुने अनुमान गरिएको थियो । फुटबल विश्लेषकहरूले सुरुमै गेराथ साउथगेटको टिमलाई अन्तिम १६ को चरणका काट्न गाह्रो हुने, तर यसलाई पार गर्न सके, फाइनलसम्मको बाटो सजिलो हुने बताइसकेका थिए ।लिग चरणको अन्तिम खेलमा इंग्ल्यान्डले चेक गणतन्त्रको सामना गर्न अगाडि टिमका लागि समूहको दोस्रो स्थान ठीक हुन सक्ने विश्लेषण समेत निस्केको थियो । तर जर्मनलाई हराएको र बाटोमा पर्न सक्ने नेदरल्यान्ड्स समेत प्रतियोगिताबाट बाहिरिसकेको स्थितिमा विश्व वरीयताको चौथो स्थानमा रहेको इंग्ल्यान्ड फाइनल प्रवेशका लागि बलियो प्रत्यासी बनेको छ ।सिएररले विश्लेषण गरेका छन्, कोही पनि टिमले अहिले इंग्ल्यान्डको जस्तो ड्र प्राप्त हुन्छ भने त्यसलाई सहर्ष स्विकार्ने थिए । यहाँनिर खुसीको उपलब्धी के रहेको छ भने इंग्ल्यान्डले जर्मनीलाई हराएको मात्र छैन्, यो जित निकै प्रभावशाली समेत रहेको छ । यस्तो जितले टिमको उत्साह निकै बढाउने काम पनि गर्छ ।इंग्ल्यान्डको अहिलेसम्मको युरो २०२० यात्रामा चार खेल वेम्बलीमा खेल्नु पाउनु सबैभन्दा भाग्यको विषय रहेको छ । क्वाटरफाइनल जितेर फाइनल पुग्न सक्यो भने इंग्ल्यान्डले वेम्बलीमा छ खेल खेल्नेछ । सिएररले भनेका छन्, यसलाई इंग्ल्यान्डको भाग्य नभने के भन्ने त ? प्रतियोगिताको अर्को ड्र भने तुलनात्मक रूपमा निकै कठिन रहेको छ ।त्यसमा विश्व वरीयताको नम्बर १ टिम बेल्जियम रहेको छ र उसले सबैभन्दा पहिले इटालीको सामना गर्नेछ । त्यसपछि पनि उसले स्पेनको चुनौती बेहोर्नु पर्ने हुनसक्छ । इटाली र स्पेन दुवै वरीयताको सातौं स्थानभित्रका टिम हुन् । इंग्ल्यान्डको बाटोमा रहेका टिममध्ये डेनमार्क मात्र शीर्ष १० झित्रको टिम हो । युत्रेन वरीयताको २४ औं स्थानमा रहेको टिम हो ।"
सकियो लोको जर्मन अध्याय,"द इन्डिपेनटेन्ट (लन्डन)  जोचिम लोले १५ वर्ष जर्मन फुटबल सम्हाले । युरो २०२० मा इंग्ल्यान्डसँग पराजित भएपछि मंगलबार राति यो अध्याय सकियो । तर जर्मन फुटबलका प्रमुख प्रशिक्षक सकारात्मक धारणा बनाएर टिम छाडिरहेका छन् । यस वर्षको सुरुमा उनले युरोपछि जर्मन टिम छाड्ने घोषणा गरिसकेका थिए । उनको उद्देश्य वेम्बलीमा हुने फाइनल थियो । तर यही मैदानमा उनको समय क्वाटरफाइनल अगाडि नै सकियो ।जर्मनी सन् १९६६ को विश्वकपयता पहिलो पल्ट कुनै ठूलो प्रतियोगिताको नकआउट चरणमा इंग्ल्यान्डसँग पराजित भएको नै यो पहिलो पल्ट हो । एक प्रकारले यो दुखद अन्त्य रह्यो । २०१४ को विश्वकप जित्नु उनको कार्यकालको सबैभन्दा ठूलो अवसर रह्यो । अहिलेको हारमा उनले चोट महसुस गरेका छन्, तर जर्मन टिममा आफ्नो समयलाई उनी सफल नै मान्छन् ।उनी भन्छन्, पछिल्लो १५ वर्षमा सकारात्मक भन्न मिल्ने धेरैथोक भए । २००६ को विश्वकप हामीले घरमै खेल्यौं । म सहायक प्रशिक्षक थिएँ । त्यसपछि त म लगातार टिममै रहें र २०१४ मा विश्वकप पनि जित । त्यसपछि २०१७ को कनफेडेरेसनकप पनि हात पर्यो । त्यति बेला निकै युवा जर्मन टिम थियो । यसबीचमा म टिम र खेलाडीसँग भावनात्मक रूपमा निकै नजिक रहें ।सन् २०१८ पछि भने जर्मन टिममा समस्या देखिन थालेको थियो र लो मान्छन्, यो पक्कै सजिलो समय थिएन् । उनले थपेका छन्, म प्रायः धेरै सुखद जितहरू सम्झने गर्छुं, तर यसको अर्थ मैले हारहरू बिर्सेको पनि छैन् । मैले धेरै पाठ सिकेको छुं । अहिले म निराश नै छुं । यो निराशा केही समय रहने छ । यो यस्तो पीडा हो, जसलाई तत्काल बिर्सन सकिन्न । यसका लागि पर्याप्त समय चाहिन्छ ।उनको तर्क छ, यी सबै पृष्ठभूमिकाबीच पनि पछिल्लो १५ वर्षमा जर्मन राष्ट्रिय फुटबल टिमलाई लिएर खुसी हुने ठाउँ धेरै छन् । त्यसैले उनी त्यो अवधिमा उनलाई साथ दिने ती सबै खेलाडीलाई धन्यवाद दिन पनि चाहन्छन् । अझ ती खेलाडीलाई उनले बढी सम्झे, जो अहिलेको टिममा छैनन् । अब जर्मनी पर्केयता के गर्छन् त उनी ? यसबारे भने उनले ठ्याक्कै केही पनि सोचेका छैनन् ।लो भन्छन्, अहिले तत्काल केही निर्णय गर्न सक्ने अवस्था पनि छैन् । जति बेला मैले युरो २०२० नै मेरो लागि अन्तिम प्रतियोगिता हुने निर्णय गरेको थिएँ, त्यति बेला पनि धेरै सोचेको थिएँ । अबको केही दिनमा भविष्यबारे मैले सोच्न सुरु गर्नेछुं । केही दिनको आरामपछि म फेरि फुर्तिलो हुनेछुं । तर अहिले तत्कालका लागि मसँग साँच्चै केही पनि योजना रहेको छैन् ।खासमा उनी भावनात्मक विश्राम चाहन्छन्, सामान्य जीवनमा फर्कन चाहन्छन् । सबैबाट केही टाढा रहन चाहन्छन् । त्यसपछि मात्र के गर्ने हो, त्यसबारे लो सोच्न चाहन्छन् । त्यो पनि फेरि उनलाई रूचिका हुनु पर्नेछ । वेम्बलीमा भएको अन्तिम १६ को खेलमा टिमो वार्नरले सुरुमै गोल गरेको भए, अथवा थोमस मुलरको प्रहारले पोस्टका दिशा लिएको भए, अहिले यी सबै कथा र सम्भावनाहरू बुन्नु पर्ने थिएन् ।त्यसैले त उनी बढी निराश छन् र भन्छन्, म मात्र होइन्, पूरा टिम निराश छ, खेलाडीदेखि मेरो सबै सहयोगी सहकर्मी । हामीले अहिलेको जर्मन टिममा धेरै लगानी गरेका छौं र टिमले राम्रो पनि गरिरहेको थियो । टिम भावना बढेको थियो, तर यसलाई नै हामीले ठीकसँग मैदानमा पस्कन सकेनौं । हामीलाई गोलका दुई स्पष्ट अवसर प्राप्त भएका थिए, दुवैका हामी चुक्यौं । यति ठूलो अवसरमा यस्ता अवसर विरलै आउने थिए ।उनले इंग्लिस टिमका प्रशंसा गर्न पनि बिर्सेनन् र भने, इंग्लिस टिमले प्राप्त पहिलो अवसरमै गोल गरे । हामीले यस्तो गर्न सकेनौं । त्यसैले स्थिति हाम्रो प्रतिकुल बन्यो । मुलरले खेलमा टिमलाई फर्काउने अवसर पनि पाएका थिए । लगतै इंग्ल्यान्डले फेरि अर्को गोल गर्यो । अन्त्यतिर हामीले सक्दो प्रयास गरेका पनि थियौं, तर यो पनि पर्याप्त रहेन् । त्यसैले त लोको जर्मन फुटबल अध्याय केही चाँडै सकियो ।"
एमबापेले गुमाएका मौका,"पेरिस (एएफपी) युरो २०२० केलियन एमबापेको लागि त्यस्तो प्रतियोगिता हुन सक्थ्यो, जहाँबाट उनले आफूलाई सर्वकालीन सर्वश्रेष्ठ खेलाडी हुने बाटो खोल्न सक्थ्यो । फ्रान्सकै लागि भने विश्व च्याम्पियन मात्र होइन्, युरोपेली च्याम्पियन हुने अवसर पनि थियो ।तर जति बेला स्विट्जरल्यान्डको हातबाट टाइब्रेकरमा पराजित भएर प्रतियोगितामा उसको चुनौती समाप्त भयो, उसका लागि अथाह दुःख मात्र तेर्सिएको भान हुन्छ । सन् १९८४ यता फ्रान्स विश्व विजेताका रूपमा युरोको क्वाटरफाइनल पनि पुग्न नसकेको अभाग्यशाली टिम पनि बनेको छ ।त्यति बेला यस्तै पीडाको क्षणबाट इटाली गुज्रेको थियो । करिम बेन्जेमाको आगमनले फ्रान्स अझ बलियो भएको मानिएको थियो । तीन वर्ष अगाडि उनी विनानै फ्रान्सले विश्वकप जितेको थियो । डिडिएर डेस्याम्पको फ्रान्सले यसपल्टको युरोमा त्यस्तो केही प्रदर्शन गर्न सकेन्, जस्तो अपेक्षित थियो । अब टिमका आगमनपछि फ्रान्समा उसको प्रदर्शनलाई लिएर धेरै प्रश्न गरिनेछ । जस्तो, यति धेरै आक्रमणको प्रतिभा भएर पनि फ्रान्सले किन हंगेरी र स्विट्जरल्यान्डलाई हराउन सकेन ?एमबापे किन गोल खडेरीबाट गुज्रे ? अनि टिमको रक्षापंक्ति किन यति कमजोर देखियो ? एमबापेले सामाजिक संजालमा भनेका छन्, यो पीडादायी क्षणबाट अगाडि बढ्न गाह्रो छ । जसरी फ्रान्स प्रतियोगिताबाट बाहिरिएको छ, त्यसले पक्कै अथाव दुःख दिएको छ । फ्रान्सलाई यस स्थितिबाट मुक्त हुन आवश्यक नै छ । यो हारलाई चाँडै बिर्सनु पर्नेछ । किनभने सन् २०२२ मा कतारमा हुने विश्वकपमा फ्रान्सले यस्तै भुल दोहराउने स्थितिबाट गुज्रन सक्दैन् । फ्रान्सले अहिले तत्काल के मनमा राख्न सक्छ भने टाइब्रेकर हारलाई छाडेर कम्तीमा फ्रान्स प्रतियोगितामा पराजित भएन् ।विश्वकप आफै भने महिले १७ महिना मात्र टाढा छ । २०१८ को विश्वकपमा एमबापे ठूला स्टारका रूपमा आफूलाई स्थापित गर्न सफल भएका थिए । उनले रुसमा चार गोल गरे र ६० वर्षपछि पेले बाहेक किशोर उमेरमै उपाधि जित्ने पहिलो खेलाडी बने । तर युरो उनका लागि साँच्चै सुखद रहेन नै । त्यसैले २२ वर्षीय यिनै खेलाडीले भनेका छन्, पेनाल्टीमा गोल गर्न नसक्नुका लागि म क्षमा माग्न चाहन्छुं । मैले टिमलाई सहयोग गर्न चाहन्थे, तर सकिनं । तर मलाई असाध्यै मन पर्ने खेलमा यस्ता उचारचढाव हुने नै गर्छ ।भलै उनले चार खेलमा कुनै गोल गर्न सकेनन्, तर उनी यी सबै खेलमा विपक्षी टिमका लागि भने प्रत्येक समय चुनौती रहे । खालि उनले प्राप्त मौकामा निर्णायक प्रदर्शन गर्न सकेनन् । अबको विश्वकपसम्म फ्रान्सेली टिम हेर्ने जिम्मा पाएका डेस्याम्पम भने आफ्ना युवा खेलाडीकै समर्थनमा उत्रेका छन् । उनी भन्छन्, एमबापेबाट धेरै आश थियो । उनले गोल गर्न त सकेनन्, तर आक्रामक खेल भने खेले । उनले अन्तिम पेनाल्टी लिने निर्णय गरे र यसमा चुके । उनलाई लिएर कोही पनि रिसाएका छैनन् । कोही उनलाई दोष दिन पनि चाहँदैनन् ।"
लिभरपुलका पूर्वप्रशिक्षक एभर्टनमा,"लिभरपुल (एएफपी) एभर्टनले बुधबार राफेल बेनिटेजलाई आफ्नो नयाँ व्यवस्थापक नियुक्त गरेको छ । बेनिटेज एभर्टनको पारम्परिक छिमेकी प्रतिद्वन्द्वी लिभरपुलका पूर्व व्यवस्थापक समेत हुन् । त्यसैले यो अनुबन्ध सनसनीपूर्ण र विवादास्पद रहेको छ । स्पेनी ६१ वर्षीय प्रशिक्षक बेनिटेजले एभर्टनसँग तीन वर्षको अनुबन्ध गरेको छ ।रियल म्याड्रिड जाने यसअघिका व्यवस्थापक कार्लो एन्सेलोटीले राजीनामा दिएपछि एभर्टनमा व्यवस्थापक पद खालि भएको हो । बेनिटेजले सुरुआती प्रतिक्रिया दिने क्रममा भनेका छन्, एभर्टनसँग आवद्ध हुन पाएकोमा म निकै खुसी छुं । मलाई पूरा विश्वास छ, एभर्टन अहिले महत्त्वकांक्षी छ र अगाडि बढ्न चाहन्छ ।उनले थपेका छन्, एभर्टनले तय गरेका उद्देश्यलाई प्राप्त गर्नका लागि मैले सक्दो भूमिका खेल्नेछुं । बेनिटेजले अन्तिम पटक सन् २०१९ मा अर्को इंग्लिस प्रिमियर लिग न्युकासल युनाइटेड सम्हालेका थिए । त्यो वर्षको जुनमा उनले न्युकासल छाडेका थिए । त्युसपछि उनी चीनको डालिन एफसीको प्रशिक्षक बने । त्यहाँ उनले १८ महिना बिताएपछि क्लब छाडे ।एभर्टनका सबैभन्दा बढी सेयर भएका फराहद मोसिरीले भनेका छन्, हामी बेनिटेजबाट निकै प्रभावित छौं । उनी निकै अनुभवी र फुटबलबारे धेरै ज्ञान भएका प्रशिक्ष हुन् । त्यो भन्दा पनि ठूलो उनले क्लबमा आवद्ध हुने भोक र उद्देश्य देखाएका छन् । क्लबलाई अझ सफल बनाउन नै हामीले उनलाई नियुक्त गरेका हौं ।यस्तै उनले प्रतिक्रिया दिएका छन्, हामी इंग्लिस र युरोपेली फुटबलको माथिल्लो स्तरमा प्रतिस्पर्धा गर्न चाहन्छौं । हामी उपाधि पनि जित्न चाहन्छौं । त्यसैले बेनिटेजलाई नियुक्त गरको छौं । उनीसँग फुटबल प्रशिक्षणको बाक्लो अनुभवछ । १८९० मा एभर्टनका संस्थापक पनि रहेका व्यवस्थापक विलियम एडवार्डो बारक्लेले लिभरपुल स्थापना गरेर उतै गएका थिए ।त्यसपछि अहिले बेनिटेज लिभरपुलको व्यवस्थापक रहिसकेर एभर्टन जाने पहिलो व्यवस्थापक हुन् । अहिलेसम्म बारक्ले नै लिभरपुल सहरका दुवै क्लब सम्हाल्ने पहिलो र एक मात्र व्यवस्थापक हुन् । अब त्यसमा बेनिटेजको नाम पनि थपिनेछ । बेनिटेजको नियुक्तीलाई लिएर भने एभर्टनका समर्थकबाट मिश्रित प्रतिक्रिया आएको छ ।२००७ को फेब्रवरीमा भएको मर्सिसाइड डर्बी गोलरहित बराबरीमा टुंगेपछि बेनिटेजले एभर्टन सानो क्लब रहेको प्रतिक्रिया दिएका थिए । एभर्टनका समर्थक बेनिटेजको यो भनाइलाई लिएर उनीदेखि अहिलेसम्म पनि आक्रोसित रहेका छन् । एभर्टनका केही समर्थकले बेनिटेजको आगमन हुने निश्चित भएपछि विरोध पनि सुरु गरिसकेका छन् ।"
