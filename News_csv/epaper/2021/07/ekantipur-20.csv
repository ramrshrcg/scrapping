शीर्षक,विवरण
१० अर्ब सञ्चित घाटा र ४७ अर्ब ऋण बोकेर उड्दै राष्ट्रिय ध्वजावाहक,"बजेट भाषण हुँदै आएको कम्पनी बनाउने प्रस्ताव निगम सुधारको विषय बजेटमा भने जहिले पनि उच्च प्राथमिकतामा पर्दै आएको छ । यस वर्ष पनि नेपाल वायुसेवा निगमको संगठन पुनःसंरचना गरी व्यावसायिक एवं प्रतिस्पर्धी बनाइने, खुला प्रतिस्पर्धाका माध्यमबाट रणनीतिक साझेदार ल्याउने प्रक्रिया थाल्ने विषय बजेटको बुँदा नम्बर ४२७ मा थियो । जेठ १५ मा बजेट आएलगत्तै जेठ २८ मा अर्थ मन्त्रालयका सचिवद्वय शिशिरकुमार ढुंगाना र रामशरण पुडासैनी, पर्यटन सचिव यादवप्रसाद कोइराला, निगमका महाप्रबन्धक पौडेल, निर्देशकहरू जनकराज कालाखेती, अनिशा खड्का, दीपु जुहार्चनसहितको बैठकले तीनवटा विषयमा निर्णय गरेको थियो । अर्थ सचिव ढुंगानाले अध्यक्षता गरेको उक्त बैठकले निगमको डीडीए (ड्यु डेलिजेन्स अडिट) गर्ने, नागरिक लगानी कोष र कर्मचारी सञ्चय कोषसँगको चालु वर्षसम्मको ब्याज दायित्व यकिन गर्ने र असार १५ सम्म निगमको पुनःसंरचना गर्न लिमिटेड कम्पनीको प्रबन्धपत्र र नियमावलीको मस्यौदा पेस गर्ने निर्णय गरेको थियो । यो निर्णय कार्यान्वयन गर्न निगम सञ्चालक समितिका सदस्य तथा पर्यटन मन्त्रालयका सहसचिव बुद्धिसागर लामिछानेको अध्यक्षतामा असार १३ मा बसेको बैठकले कम्पनीको प्रबन्धपत्र र नियमावलीको मस्यौदा बनाउने निर्णय गरेको थियो । यसका लागि निजी क्षेत्रको प्रतिनिधित्व गर्ने तीन जना सदस्यमध्येबाट किशोरकुमार प्रधानको संयोजकत्वमा ईश्वरी पौडेल र फुर गेल्जे शेर्पाले जिम्मेवारी पाएका थिए । समितिले निगमका कुनै पनि कर्मचारी तथा निर्देशकहरूसँग छलफल नै नगरी कम्पनीको प्रबन्धपत्र र नियमावलीको मस्यौदा तयार पारेको थियो । निगम अब कम्पनीमा जाने भनेर मस्यौदा मन्त्रालय पुगेपछि कर्मचारी सशंकित भएका छन् । निजीकरण नेपालमा फेल भइसक्यो । १८ वटा संस्थान बन्दै भइसके, त्यसैले निजीकरणमा जानु हुँदैन । अहिले पर्यटन मन्त्रालयमा पठाइएको निगमको संरचना बदल्ने प्रबन्धपत्र र नियमावलीमा शंका गर्ने धेरै ठाउँ छन्, एमालेनिकट कर्मचारी संगठनका तर्फबाट ट्रेड युनियनमा वरिष्ठ उपाध्यक्ष रहेका पन्थीले भने, निगमको संरचना नै परिवर्तन गर्ने यति ठूलो विषयमा कर्मचारीसँग सामान्य छलफल भएन ।प्रबन्धपत्र मस्यौदा कार्यदलमा रहेका एक सदस्य पनि कर्मचारीको राय नलिनु गल्ती भएको स्विकार्छन् । भन्छन्, हामीले कर्मचारीसँग छलफल गर्नुपर्ने रहेछ, उनीहरूसँग छलफल नगरी मस्यौदा मन्त्रालयमा पठाउनु गल्ती भएकै हो । सायद ट्रेड युनियनलाई समेटेको भए शंका उत्पन्न हुने थिएन । निगमलाई कम्पनीका रूपमा सञ्चालन गर्न प्रबन्धपत्र बनाउने जिम्मा पाएका सञ्चालक समितिका सदस्य ईश्वरी पौडेल र फुर गेल्जे शेर्पाको पृष्ठभूमि यती एयरलाइन्ससँग जोडिएकाले पनि स्वार्थ बाझिने कर्मचारीहरूको दाबी छ ।यी दुवैलाई तत्कालीन मन्त्री भट्टराईले निगमको सञ्चालक समितिमा लगेका हुन् । पौडेल पाथीभरा केबलकारमा यती समूहसँगै लगानीकर्तामध्येका एक हुन् भने शेर्पा केही समयअघि यती समूहकै लगानी भएको अल्टिच्युट हेलिकप्टर कम्पनीमा लगानी साझेदार थिए । कार्यदलले १२ पेजको नियमावली र ८ पेजको प्रबन्धपत्र बनाएको छ । प्रस्तावित प्रबन्धपत्रको पुँजीसंरचना मा दुई विकल्प राखिएका छन् । पहिलो विकल्पअनुसार कम्पनीको स्वामित्व संस्थापक तथा संस्थापक समूहको सेयर खरिद गर्ने सेयर धनीसँग हुनेछ । तर निगम कम्पनी बनेपछि संस्थापक को हो ? कर्मचारीको प्रश्न छ । संस्थापक नभनी सिधै नेपाल सरकार लेखिनुपर्छ, सरकारबाहेक अरू कोही संस्थापक हुने बाटो खुला गर्न सकिँदैन ट्रेड युनियनहरूको प्रस्ट अडान छ । दोस्रो विकल्पमा संस्थापकलाई ५१ प्रतिशत सेयर राख्ने, ख्याति प्राप्त विदेशी वायुसेवालाई ३० प्रतिशत, नेपाली वायुसेवा कम्पनीहरू, पर्यटन व्यवसायी एवं सर्वसाधारणलाई १४ प्रतिशत र कम्पनीमा कार्यरत तथा पूर्वकर्मचारीलाई ५ प्रतिशत स्वामित्व दिने प्रस्ताव छ । यसमा पनि संस्थापक भनेको सरकार हो भनेर प्रस्ट भन्नुपर्ने ट्रेड युनियनहरूको भनाइ छ । कांग्रेसनिकट ट्रेड युनियनका अध्यक्ष मानबहादुर कुँवर भन्छन्, संस्थापकको ठाउँमा नेपाल सरकार नलेखिनुले धेरै शंका पैदा गरेको छ । तर, महाप्रबन्धक पौडेल भने निगम निजीकरण गर्न नखोजिएको भन्दै यसलाई सिधा हिसाबले नेपाल टेलिकमको मोडलमा लैजाने मात्र तयारी गरिएको दाबी गर्छन् । राष्ट्रिय ध्वजावाहक निगम अहिलेको जस्तो आर्थिक र व्यवस्थापकीय जर्जरताबाट चल्न सक्दैन, यसरी चलाउनु पनि हुँदैन । तर, कम्तीमा ५१ प्रतिशत नेपाल सरकारको संस्थापक सेयर रहने सुनिश्चितता गरिनेछ उनी भन्छन् । सरकारी संस्थानका रूपमा रहँदा सरकारको सहयोगभन्दा धेरै राजनीतिक हस्तक्षेप हुने भएकाले अब सरकार एउटा बहुमत प्राप्त सेयरहोल्डर र संरक्षकका रूपमा मात्र रहनु उपयुक्त हुने उनको भनाइ छ । अब जनताको पैसाले निगम चलाउने प्रयत्न गर्नॅ हुँदैन । निगमको सम्पत्ति तथा दायित्व मान्यता प्राप्त निकायबाट पुनः मूल्यांकन गराई नेपाल सरकारको पुँजीका रूपमा नयाँ बन्ने कम्पनीमा लगानी गरिनुपर्छ, पौडेल भन्छन् । पूर्वसचिव शंकर अधिकारीका अनुसार, २०७४ मा लुफथान्साले ५ वर्षको ५० करोड रुपैयाँ शुल्क माग गर्दै निगमको व्यवस्थापन सुधार गर्ने प्रस्ताव गरेको थियो । त्यो बेला पर्यटनमन्त्री जितेन्द्रनारायण देव थिए भने अर्थमन्त्री ज्ञानेन्द्रबहादुर कार्की थिए । प्रस्तावलाई अर्थले स्वीकृत गर्दै पर्यटन मन्त्रालयमा पठाएको थियो । तर, पर्यटन मन्त्रालयले यो प्रस्ताव मन्त्रिपरिषद्मा लगेन । लगत्तै चुनाव भएकाले त्यसबेला यो विषय प्राथमिकतामा परेन । चुनावपछिको बलियो सरकारले पनि यो विषयलाई ध्यान दिएन पर्यटन मन्त्रालयसमेत सम्हालेका अधिकारीले भने । पूर्वसचिव अधिकारी निगम सुधार्न पहिलो विकल्पका रूपमा अहिले पनि निगमको व्यवस्थापन सुधार्न लुफथान्सालाई जिम्मा दिँदा हुने बताउँछन् । अहिलेकै अवस्थामा निगमलाई अघि बढ्न धेरै चुनौती छ, उनी भन्छन्, उसले मान्दैन भने उपयुक्त योजनासहित निगमलाई कम्पनीमा बदल्दा केही फरक पर्दैन । निगमको संरचना बदल्ने प्रबन्धपत्र र नियमावली को मस्यौदाविरुद्ध तीन ट्रेड युनियन आन्दोलनमा छन् । कांग्रेस, एमाले र माओवादी केन्द्रसम्बद्ध युनियन मिलेर निगम मुख्यालयमा तालाबन्दी, धर्ना तथा विरोध कार्यक्रम गर्दै आएका छन् । उनीहरूले महाप्रबन्धक पौडेललाई प्रवेशसमेत निषेध गरेका छन् । पूर्वप्रधानमन्त्री केपी शर्मा ओलीले निगम यती समूहलाई जिम्मा लगाउन खोजेको भन्दै आन्दोलित कर्मचारी सरकार परिवर्तन भएपछि पनि शान्त भएका छैनन् । निगमको ६३ औं स्थापना दिवसको भोलिपल्ट अर्थात् असार १८ मा सुरु भएको आन्दोलन अहिले पनि जारी छ । स्वरूप परिवर्तन होला तर हामी आन्दोलन रोक्दैनौं, निगमको आधिकारिक ट्रेड युनियनका वरिष्ठ उपाध्यक्ष ऋषिकेश पन्थी भन्छन्, हाम्रा माग दुइटा मात्रै हुन् । पहिलो, निगमको संरचना बदल्ने प्रबन्धपत्र र नियमावलीको प्रस्ताव फिर्ता हुनुपर्यो र दोस्रो महाप्रबन्धकले राजीनामा दिनुपर्यो । आन्दोलन सुरु भएको सातापछि महाप्रबन्धक पौडेलले ट्रेड युनियन नेताहरूसँग छलफल गर्ने पहिलो प्रयास गरेका थिए । तर, उनलाई कार्यकक्षबाट बाहिर निकाल्न प्रहरी नै परिचालित गर्नुपर्यो । प्रहरीे घेरामा भर्याङबाट ओर्लिने क्रममा आन्दोलनकारीले नाराबाजी गर्दै सेनिटाइजरको रित्तो डब्बाले हिर्काएपछि उनले छलेका थिए । त्यसयता उनले कामचलाउ खटनपटन कार्यालयबाहिरैबाट गर्दै आएका छन् । आन्दोलनको दसौं दिन महाप्रबन्धकसहित १५ जना निर्देशकलाई मन्त्रालयमा बोलाएर सहसचिव बुद्धिसागर लामिछानेले छलफल गरेका थिए । तर, समाधान निस्किएन । युनियनकर्मीले पनि अब पर्यटनमन्त्रीस्तरभन्दा तल्लो तहसँग वार्ता नगर्ने अडान राखेका छन् । पछिल्लोपटक प्रधानमन्त्री शेरबहादुर देउवाकै मातहतमा रहेको संस्कृति, पर्यटन तथा नागरिक उड्डयन मन्त्रालयले विवाद समाधान गर्न पहल गरेको छैन ।"
मापदण्डविपरीत दाहाललाई थप सुरक्षाकर्मी,"आफैंले बनाएको मापदण्ड प्रतिकूल हुने गरी गृहले कार्यविधिमा नपरेका राजनीतिक दलका नेताहरूलाई अंगरक्षक खटाउन थालेको हो । सरकारले २०७७ फागुन पहिलो साताबाट प्रहरी र सशस्त्र प्रहरीले पूर्वअति विशिष्ट, विशिष्ट व्यक्ति र पहुँचवालाको सुरक्षामा खटिएका मापदण्डभन्दा बढी सुरक्षाकर्मी फिर्ता गरेको थियो । पहुँचका आधारमा सुरक्षाकर्मी लिएका सबैका अंगरक्षक खोसिएका थिए । त्यसक्रममा करिब ५ सय प्रहरी र सशस्त्र प्रहरी नेताको सुरक्षाबाट फिर्ता भएका थिए ।अंगरक्षक खोसुवामा परेका नेताहरूले गृहमा निवेदन दिएर असन्तुष्टि जनाए पनि ओली सरकारले सम्बोधन गरेको थिएन । सरकार परिवर्तनको एक साता बित्न नपाउँदै गृहले आफ्नै कार्यविधि कुल्चिएर पुनः अंगरक्षक खटाउन निर्देशन दिएको हो । गृह स्रोतका अनुसार मन्त्रालयबाट पछिल्लोपटक भएका एक दर्जनजति पटके निर्णय पूर्वमन्त्री भइसकेका विभिन्न राजनीतिक दलका नेताहरूलाई अंगरक्षक खटाउनेसम्बन्धी छन् । ती सबै निर्णय कार्यान्वयनका लागि प्रहरी प्रधान कार्यालयमा पठाइएको छ ।प्रहरी प्रवक्ता वसन्तबहादुर कुँवरले अंगरक्षक खटाउने विषय सुरक्षा चुनौती विश्लेषणका आधारमा हुने भन्दै यसलाई नियमित प्रक्रियाका रूपमा बुझ्न आग्रह गरे । त्यही आधारमा सुरक्षाकर्मी परिचालनमा पनि थपघट हुने गरेको उनको भनाइ छ तर सुरक्षा मापदण्डमा पूर्वपदाधिकारीका लागि जनशक्तिको संख्या किटान गरेरै खटाउने भनिएको छ । मापदण्डमा पूर्वराजालाई १६ सशस्त्र र २ प्रहरी, पूर्वराष्ट्रपतिलाई २१ सेना, पूर्वउपराष्ट्रपतिलाई ११ सशस्त्र र २ प्रहरी, पूर्वप्रधानमन्त्रीलाई १६ सशस्त्र र २ प्रहरी आजीवन उपलब्ध गराइने उल्लेख छ । पूर्वप्रधानन्यायाधीशलाई ६ सशस्त्र (५ वर्ष) र २ प्रहरी, पूर्वसभामुखलाई कार्यकाल सकिएको ३ वर्षसम्म २ प्रहरी, पूर्वउपप्रधानमन्त्रीलाई २ जना २ वर्षसम्म, पूर्वगृहमन्त्रीलाई २ जना १० वर्षसम्म, पूर्वरक्षामन्त्रीलाई २ सेना २ वर्षसम्म, पूर्वमन्त्रीलाई एक जना प्रहरी २ वर्षसम्म, अख्तियारका पूर्वप्रमुख आयुक्तलाई अवकाश पाएको १० वर्षसम्म ७ सशस्त्र र २ प्रहरी खटाउने मापदण्डमा उल्लेख छ ।पूर्वमहान्यायाधिवक्तालाई २ वर्षसम्म २ प्रहरी, संवैधानिक निकायका पूर्वप्रमुखसदस्यलाई २ वर्षसम्म एक प्रहरी, पूर्वमुख्यसचिवलाई २ वर्षसम्म २ प्रहरी, पूर्वप्रधानसेनापतिलाई आजीवन ७ जना सेना, पूर्वगृहसचिवलाई २ वर्षसम्म २ प्रहरी, पूर्वरक्षासचिवलाई २ वर्षसम्म एक सेना, प्रहरी र सशस्त्रका पूर्वआईजीपीलाई अवकाश पाएको ४ वर्षसम्म ५ प्रहरी र २ जना आजीवन तथा राष्ट्रिय अनुसन्धान विभागका पूर्वप्रमुखलाई सशस्त्र प्रहरीका २ जना आजीवन सुरक्षामा खटाउने उल्लेख छ । तर, गृहले पुनः पटके निर्णय गरेर पुनः पहुँच र प्रभावका आधारमा अंगरक्षक खटाउन थालेको हो ।"
अनि मदनकृष्ण एक्लै रोए,"एक दिन उनलाई आफू साह्रै कमजोर भएको महसुस भयो । अनि उनी एक्लै रोए । क्याबिनको एकान्तमा उनको आँसु एक जना स्टाफ नर्सले देखिन् । नजिकै आएर सोधिन्, के भयो दाइ तपाईंलाई ? गत वर्षमात्रै क्यान्सर रोगका कारण बितेकी पत्नी यशोदाको तिथि परेकाले उनैलाई सम्झेर मदनकृष्ण रोएका थिए । उनको रुवाइमा कोरोनाले कमजोर बनाएको मन र पत्नीको याद एकैसाथ मिसिएको थियो । उनले भने, मरिन्छ कि भन्ने डर र भोलिपल्ट पर्ने श्रीमतीको तिथि दुवै रुवाउन पर्याप्त थिए ।सधैं अरूलाई हँसाइराख्ने वरिष्ठ हास्य कलाकारको आँखामा आँसु देखेर नर्सले भनिन्, दाइ चिन्ता नलिनु । इमोसनल नहुनु । म भोलि भाउजूको नाममा बत्ती बाल्छु र कलशमा जल ल्याइदिन्छु । नभन्दै भोलिपल्ट ती नर्सले दुईवटा कलशमा फूल राखेर ल्याइदिइन् । मदनकृष्ण झनै भावुक भए । अस्पताल बसाइमा उनले सामाजिक सञ्जाल हेरेर, नजिकका प्रियजनसँग गफ गरेर समय कटाए । एक दिन उनले सामाजिक सञ्जालबाटै थाहा पाए, पूर्वराजारानीलाई पनि कोरोना संक्रमण भयो । मदनकृष्णले फेसबुकमा लेखे, गेट वेल सुन राजा । रेस्पेक्ट यु । लभ यु । संक्रमित पूर्वराजारानीलाई पनि आफूलाई जस्तै गाह्रो भयो होला भन्ने उनलाई लाग्यो । एकैछिनमा फेसबुकमा सयौं कमेन्ट आए । कैयन् कमेन्ट सकारात्मक थिए । कैयन् भने तुच्छ । केहीले त उनलाई लेखे, तिमी राजावादी भयौ । केहीले अझै अगाडि बढेर लेखे, युरोपेली युनियनको कति पैसा खायौ हँ ? फेसबुकमा आएका प्रतिक्रिया फुर्सदमा पढेपछि मदनकृष्णले पञ्चायतका पालादेखि आफूहरूले लोकतन्त्रको पक्षमा गरेका काम सम्झिए । अनि उनले सोचाइ तन्काउँदै गएर आफैंसँग सोधे, त्यो मान्छेले फेसबुकमा तुच्छ कमेन्ट किन लेख्यो ? त्यो मान्छे किन त्यस्तो भयो ? किन त्यस्तो विष पोख्यो ? कसको संगत पर्यो उसलाई ? उसको गुरु को हो ? उसको गुरुको गुरु को हो ?उनले आफैंलाई उत्तर दिए राजनीतिले नै मान्छेलाई विषाक्त बनायो । राजनीतिकै कारण मान्छेको मनमा विषादी भरिएको छ । उनले आफैंलाई दिएको उत्तरका पछाडि केही कारण थिए । मदनकृष्णले सुनाए, मान्छेहरू सडकमा आएर खानुपर्ने भएको छ । बेरोजगारी बढेको छ । बोर्डरमा उताबाट यता मान्छे आउन पाएका छैनन् । भयावह अवस्था छ तर समाचारमा नेताहरू सत्ताको चलखेलमा मग्न भएको देखिन्छ ।अक्सिजनका निम्ति हारगुहार गरिरहेका संक्रमितका आफन्त र बेड नपाएर छटपटिरहेका बिरामीका खबर पढेर उनी भित्रैदेखि उद्वेलित भए । उनले सुनाए, आफूलाई बेडमा सुत्दा त गाह्रो भएको थियो, कैयौं बिरामी भुइँमै पल्टिरहेका थिए । खबर सुन्दा, पढ्दा मन त्यसै भावुक भइरह्यो ।उनको मनमा एउटै प्रश्न खेलिरह्यो देश किन यस्तो भयो ? कसरी बिग्रियो ? उनले भने, त्यस्तो अवस्थामा पनि नेताहरू लुछाचुँडीमा ध्यान दिइरहेका थिए । सबैको साझा शत्रु भनेको त कोरोना भाइरस हो नि तर साझा शत्रुलाई बेवास्ता गरेर आफूआफू झगडा गरिरहे ।दोस्रो पटक १४ दिन अस्पताल बसेर फर्केपछि उनलाई छातीमा असह्य पीडा सुरु भयो । उनले सुनाए, पार्किन्सनको दीर्घरोग छँदै थियो, कोरोना संक्रमणसँग पनि जुधेकै थिएँ । फेरि मुटुका दुई रक्तनलीमध्ये एउटामा ९९ र अर्कोमा ९८ प्रतिशत ब्लकेज देखिएछ । उनी हतारहतार अस्पताल भर्ना भए । दुई दिनपछि रक्तनली खुलाउन स्टेन्ट राखेपछि उनी डिस्चार्ज भए । उनले सुनाए, तीनवटै रोग मिलेर मलाई अट्याक गरे । तीनवटै कुरुक्षेत्र एकैचोटि जित्नु भनेको त नेपोलियनलाई पनि गाह्रो हुन्छ । धन्न मैले जितें । यति भनेर उनले लामो सास ताने, थ्याङ्स गड ।कोरोनाको दोस्रो लहरमा झन्डै तीन महिना उनी घरभित्रै रहे । पछिल्लो एक सातायता मात्रै निस्कन थालेका छन् । कोरोना नहुँदो हो त उनले दोस्रो लहरअघि गाएका दुई गीत बजारमा आइसकेका हुने थिए । प्रोस्टेट, पार्किन्सन, कब्जियत र मुटु रोगलाई जित्न दैनिक २८ थरी औषधि खाइरहेका मदनकृष्ण फेरि नयाँ गीत गाउने अन्तिम तयारीमा जुटेका छन् ।"
खोप केन्द्रबाटै संक्रमणको डर,"सर्वसाधारणको लामो लाइन छ । सरकारी मापदण्ड भौतिक दूरी लाई लाइनमा गुम्सिएकाहरूले गिज्याइरहेका छन् । खोप केन्द्रमा पुगेका कतिपयले त मास्कसमेत लगाएका छैनन् । भक्तपुरको सूर्यविनायक नगरपालिका८ सिपाडोल स्वास्थ्य चौकीमा सोमबार देखिएको दृश्य हो यो । कोरोनाविरुद्धको जोन्सन एन्ड जोन्सन खोप लगाउन करिब ६ सय सर्वसाधारणको अनियन्त्रित भीड भए पनि यहाँ खोप भने ४ सय डोज मात्र उपलब्ध थियो । भीड नियन्त्रणका लागि वडाध्यक्ष किरण थापा र स्वास्थ्यकर्मीको समन्वयमा टोकनको व्यवस्था गरियो । तर स्थानीय भने भीडबाट निस्किन आनाकानी गरिरहेका थिए । वडाध्यक्ष थापाले टोकन नहुनेलाई फिर्ता हुन र मंगलबार फेरि आउन पटकपटक आग्रह गर्नुपर्यो । आउनजानको दुःख मात्र भयो, २ घण्टा लाइन बसिसकेर फिर्ता पठायो, सूर्यविनायकबाट सिपाडोल पुगेकी सुकुमाया भुजेलले भनिन्, अस्ति भेरोसेल खोप लगाउन आएकी थिएँ, सिद्धियो भन्दै फर्कायो । सूर्यविनायक८ ठूलोगाउँकी सीता केसीले भने ३ घण्टा भीडभाडमा बसेरै भए पनि खोप लगाउन भ्याइन् । खोप त जसरी पनि लगाउनैपर्यो, उनले भनिन्, तर भीडबाटै कोरोना सर्ने डरले अत्याएको छ, खोप केन्द्र व्यवस्थित भएन । स्थानीय सुरेन्द्र कार्कीले स्वास्थ्य सुरक्षा मापदण्डको पालना नहुने हो भने वर्षौंसम्म पनि कोरोना नहट्ने बताए । वीर अस्पतालको नयाँ भवनको भुइँ तलामा खोप लगाउने व्यवस्था गरिएको थियो । गेटबाट नै सुरक्षाकर्मीले उमेर र खोप लगाउनुको उद्देश्य सोध्दै भित्र पठाइरहेका थिए । भौतिक दूरी अपनाउनु भन्यो, एकछिन सर्छन्, फेरि एकै ठाउँमा हुन्छन्, अस्पतालका कोभिड फोकल पर्सन डा अच्युत कार्कीले भने । मन्त्रालयबाट फोन आए पनि करिब साढे २ बजेदेखि रजिस्ट्रेसन र वैदेशिक रोजगारमा जानकै लागि खोप लगाउन आउनेलाई खोप बन्द गरिएको उनले बताए । निजामती कर्मचारी अस्पताल (सिभिल) ले भने खोपका लागि टोकन प्रणाली लागू गरेको छ । टोकनकै लागि अस्पतालको गेटभन्दा बाहिरसम्म लाइन देखिन्थ्यो । अस्पतालका खोप संयोजक डा दीपक पौडेलले ५०५४ उमेरका, स्वास्थ्यकर्मी, अपांगता भएका र विदेश जान लागेका व्यक्तिलाई खोप लगाइएको बताए । हिजोअस्ति त अझ धेरै भीड थियो, उनले भने, टोकन सिस्टम लागू गरेपछि आजदेखि व्यवस्थित भएको छ । राजधानीमा काठमाडौं महानगरसहित ११ वटा नगरपालिकाका अस्पताल तथा स्वास्थ्य संस्थामा ५५ वटा खोप केन्द्र तोकिएको छ । ललितपुर महानगरमा भने खोपको जिम्मेवारी वडाध्यक्षहरूले लिएका छन् । तर केन्द्रको उचित व्यवस्थापन नहुँदा ज्येष्ठ नागरिकले बढी सास्ती भोग्नुपरेको छ । अस्तव्यस्त भएकै कारण ललितपुर महानगरपालिका१४ मा त विवाद नै सिर्जना भयो । कतिपय वडाले ज्येष्ठ नागरिकलाई आराम गर्न कुर्सीसमेत व्यवस्था गरेनन् । विशाल चोककी ६४ वर्षीया सत्यवती राईले खोप लगाउनकै लागि निकै कष्ट बेहोर्नुपरेको सुनाइन् । घुँडाको समस्याले लामो समय उभिन नसक्ने उनी नखिपोट क्षेत्रमा तोकिएको उमामहेश्वर सामुदायिक स्वास्थ्य केन्द्र पुगेकी थिइन् । विशाल चोकका गंगाराम राईले जनप्रतिनिधिको बेवास्ताले दुःख भोग्नुपरेको दुखेसो पोखे । दुई स्थानमा खोप केन्द्र तोकेर एउटामा महिला र अर्कोमा पुरुषलाई दिने व्यवस्था मिलाएको भए सहज हुन्थ्यो, उनले भने । अस्पताल प्रशासनले पनि व्यवस्थित गर्न नसकेको उनले बताए । काठमाडौंकी सहायक प्रमुख जिल्ला अधिकारी कल्पना घिमिरे नेपालले भीडभाडलाई मध्यनजर गरेर खोप केन्द्र विस्तार गर्न सकिने बताइन् । व्यवस्थापन गर्न अस्पताल प्रशासन, सुरक्षा निकाय र महानगरका प्रतिनिधिबीच समन्वय गर्ने भन्ने थियो, उनले भनिन् । काठमाडौं महानगरले भने खोप व्यवस्थापनका लागि पालिकास्तरबाट नभई माथिल्ला निकायले मिति र समय तोक्दा कार्यक्रम प्रभावकारी नबनेको जवाफ दिए । महानगर प्रवक्ता ईश्वरमान डंगोलले अस्पतालले कोटा माग गरेपछि व्यवस्थापकीय समस्या सिर्जना भएको बताउँछन् । सहिद शुक्रराज ट्रफिकल तथा सरुवा रोग अस्पताल टेकुका निर्देशक डा अनुप बाँस्तोलाले अस्पतालमा कति खोप आउने भन्ने निश्चित नभएको बताए । खोप दिने भनेपछि जताततैबाट मानिस आउँछन् । लाइनमा बस्नासाथ लगाउन पाइन्छ भनेर सोच्छन्, उनले भने, यसले गर्दा भीडभाड हुने गरेको हो ।खोप केन्द्र व्यवस्थित बनाउन नगरसँग बजेटको अभाव भने छैन । ललितपुर महानगरले प्रत्येक वडाका लागि ३ लाख रुपैयाँ विनियोजन गरेको छ । १४ नम्बरका वडाध्यक्ष रामबाबु महतले सामुदायिक स्वास्थ्यकर्मी (भोलिन्टर) र परिवार नियोजनका स्वास्थ्यकर्मीबीच विवाद हुँदा समस्या निम्तिएको बताए । जिल्ला खोप समन्वय तथा अनुगमन समिति संयोजक ललितपुरका प्रमुख जिल्ला अधिकारी ढुण्डीप्रसाद निरौलाले अनुगमन गरेर व्यवस्थित गर्न निर्देशन दिइसकेको दाबी गरे । काठमाडौंसहित ११ वटा नगरमा १ लाख ५२ हजार खोप वितरण गरिने स्वास्थ्य कार्यालय काठमाडौं प्रमुख बद्रीबहादुर खड्काले बताए ।वैदेशिक रोजगारीका लागि युक्रेन जान लागेका यामबहादुर नेपाली सोमबार ३ बजेसम्म टेकुस्थित शुक्रराज ट्रपिकल अस्पतालमा खोप लगाउन बसिरहेका थिए । तर अस्पतालले १ बजेदेखि नै वैदेशिक रोजगारमा जाने र शरणार्थीका लागि खोप बन्द गरिसकेको थियो । उनको भिसाको म्याद चार दिन बाँकी छ । एजेन्सीले सोमबार साँझको टिकट काटिसकेको छ । उनीसहित तीन जना युक्रेन जान लागेका हुन् । खोप पाएनौं भने हामी जान पाउँदैनौं, हाम्रो पैसा डुब्छ, नेपालीले गुनासो गरे, कहिले खोप पाउँछौं भनेर जवाफ पनि दिएनन् । अस्पतालका एक कर्मचारीका अनुसार वैदेशिक रोजगारमा जान लागेका तीन सयभन्दा बढी खोप नपाएपछि फर्केका छन् । करिब एक सय जनाले बिहानै लाइनमा बसेका कारण खोप पाएको उनले बताए । माथिबाट खोप बन्द गर्ने आदेश आएकाले बन्द गरेका हौं, ती कर्मचारीले भने, त्यसपछि आएकालाई फर्काउनुपर्यो । टेकुमा झन्डै २ घण्टा लाइन बसेर पनि खोप नपाएपछि कीर्तिपुरका सरोज श्रेष्ठ वीर अस्पताल पुगेका थिए । उनी श्रीमतीसँग अस्ट्रेलिया जाने तयारीमा छन् । श्रेष्ठले वीरमा ३० मिनेट नबित्दै खोप लगाउन पाए । टेकुमा लाइन बस्यौं, श्रीमतीले खोप पाइन्, मेरो पालोमा बन्द गरिदियो, उनले भने, त्यसपछि हामी यहाँ आयौं । दुवैले खोप पाए पनि खोप लगाउनै ठाउँबाटै संक्रमण सर्छ कि भन्ने डरले उनीहरूलाई अत्याएको छ । अस्पतालले भौतिक दूरी अपनाउन आग्रह गरिरहे पनि कसैले नटेरेको श्रेष्ठले बताए । साउदी अरब जान लागेका जितबहादुर दराई खोपकै खोजीमा बिहान ७ बजेदेखि निस्किएका थिए । सशस्त्र प्रहरी अस्पताल (बलम्बु), परोपकार प्रसूति तथा स्त्रीरोग अस्पताल थापाथली हुँदै टेकुमा झन्डै एक घण्टा लाइन बसेर उनी २ बजेतिर वीर अस्पताल पुगेका थिए । लाइनमा गुम्सिएर बसेका उनी खोप पाउनेनपाउने अनिश्चयमै थिए । कोटेश्वरकी मनीषा प्रजापति भने तोकिएको उमेरभन्दा कम भएकाले खोप नलाईकन फर्किइन् । केन्द्रबारे जानकारी पाए पनि कस्ताकस्ता मानिसलाई खोप लगाउँछन् भन्नेबारे थाहा नभएको उनले बताइन् । कतिपय ज्येष्ठ नागरिकसमेत खोप नलगाई केन्द्रबाट फर्किएका थिए । अमेरिकी सरकारले अनुदानमा उपलब्ध गराएको जोन्सन एन्ड जोन्सन खोप सोमबारदेखि लगाउन सुरु गरिएको छ । एक मात्रा लगाए पुग्ने उक्त खोप ५० देखि ५४ वर्ष उमेर समूहलाई लगाउने सरकारले घोषणा गरे पनि केन्द्रको दृश्यले यो लागू भएको देखिएन । क र ख वर्गको अपांगता भएका, नेपालमा रहेका शरणार्थी, जोन्सन खोप अनिवार्य गरेका देशमा जाने व्यक्ति र सरसफाइकर्मीलाई पनि यो खोप लगाइँदै छ ।यसैबीच, प्रधानमन्त्री शेरबहादुर देउवाले विभिन्न अस्पतालका खोप केन्द्रको निरीक्षण गरेका छन् । देउवा पाटन स्वास्थ्य विज्ञान प्रतिष्ठान, नेपाल अर्थोपेडिक अस्पताल जोरपाटी, महारागन्जस्थित त्रिभुवन विश्वविद्यालय शिक्षण अस्पताल र वीर अस्पताल पुगेका हुन् । उनीसँगै नेपालस्थित अमेरिकाका राजदूत र्यान्डी बेरी पनि गएका थिए ।प्रधानमन्त्री देउवालाई स्वास्थ्य तथा जनसंख्या मन्त्रालयका सचिव लक्ष्मण अर्याल, वीर अस्पतालस्थित कोभिड१९ केन्द्रीय युनिफाइड अस्पतालका कार्यकारी निर्देशक डा जागेश्वर गौतमले खोपबारे जानकारी गराएका थिए । अमेरिकाले नेपाललाई १५ लाख ३४ हजार ८ सय ५० मात्रा जोन्सन एन्ड जोन्सन खोप असार २८ मा अनुदानमा उपलब्ध गराएको हो ।स्वास्थ्य सेवा विभागका बाल स्वास्थ्य तथा कल्याण शाखा प्रमुख डा झलक शर्मा गौतमले सोमबारदेखि उपत्यका, काभ्रे र गण्डकी प्रदेशका केही जिल्लामा खोप लगाउन थालिएको जानकारी दिए । जोन्सन एन्ड जोन्सन खोप ५० वर्षदेखि ५४ वर्ष उमेर समूहका, पूर्ण र अति अशक्त अपांगता भएका, नेपालमा बसोबास गरिरहेका शरणार्थी, स्वास्थ्यकर्मी र सरसफाइकर्मी यसअघिको अभियानमा खोप लगाउन छुट भएकालाई लगाइनेछ ।"
देउवामोदी सम्बन्ध सुधारिएला ?,"प्रधानमन्त्री शेरबहादुर देउवा र भारतीय प्रधानमन्त्री नरेन्द्र मोदीबीच झन्डै साढे ३ वर्षपछि सोमबार टेलिफोन संवाद भएको छ । २०७४ को पुस ६ गते जस्तै यसपटक पनि भारतीय समकक्षी मोदीले देउवालाई नयाँदिल्लीबाट बधाई दिन टेलिफोन गरेका थिए ।त्यतिबेला पनि प्रधानमन्त्री नै रहेका देउवालाई मोदीले नेपालको नयाँ संविधानअनुसार प्रदेश र संघको निर्वाचन सफलतापूर्वक गराएकामा बधाई दिएका थिए । यसपटक भने देउवा प्रधानमन्त्रीमा नियुक्त हुँदासम्म मौन रहेका मोदीले संसद्बाट विश्वासको मत लिएपछि मात्र बधाई दिएका हुन् । अघिल्लो पटक दुई नेताबीचको संवाद भएको अवधिमा भारतमा मोदीले नै शासन गरे पनि नेपालमा भने राजनीतिक उतारचढाव भयो । २०७४ सालमा निर्वाचन सम्पन्न भएलगत्तै देउवा सत्ताबाट बाहिरिए । नेपालमा एमाले र माओवादी केन्द्र मिलेर ओली नेतृत्वमा सरकार बन्यो । नेकपाका अध्यक्षका रूपमा ओलीले नेतृत्व गरेको बलियो सरकार एमालेको सरकारका रूपमा बदलियो र बहिर्गमित भयो । यो अवधिमा मोदी र ओलीको सम्बन्ध तिक्तताबाट सहजतातर्फ बढिरहेकै थियो । देउवा एकाएक सरकारमा आइपुगे । सुरुमा मोदीले देउवाप्रति सदाशयता देखाएका थिए । तर चुनावपछि शक्तिशाली बनेर ओली सरकारमा आए । सुरुमा ओलीसँग तिक्ततापूर्ण देखिएको सम्बन्ध सुधार भइरहेको थियो । तर त्यतिबेला नै ओली सत्ताबाट बाहिरिए र देउवाको नेतृत्वमा सरकार बन्यो । देउवाले असार २९ मा प्रधानमन्त्रीका रूपमा शपथ लिएका भए पनि मोदीले आइतबार मात्रै देउवालाई ट्वीटमार्फत बधाई दिए । मोदीले सोमबार दिउँसो भने आफैंले टेलिफोन गरेर देउवालाई बधाई मात्र दिएनन्, दुई मुलुकबीचको आपसी हित र समझदारीबारे कुरा गरे । परराष्ट्र मन्त्रालयकी प्रवक्ता सेवा लम्सालका अनुसार टेलिफोन संवादमा नेपाल र भारतबीच कोरोना भाइरसविरुद्ध लड्न सहकार्य गर्नेबारे दुई देशका प्रधानमन्त्रीबीच कुराकानी भएको हो । कुराकानीका क्रममा मोदीले चाँडै नेपाललाई कोरोनाविरुद्धको खोप उपलब्ध गराउने विश्वाससमेत दिलाएका छन् । नेपालले भारतबाट हालसम्म २१ लाख डोज खोप ल्याएको छ । जसमध्ये १० लाख खोप भारत सरकारले नेपाल सरकारलाई अनुदानमा दिएको थियो । त्यसपछि भारतीय सेनाले नेपाली सेनालाई एक लाख खोप सहयोग गरेको थियो । त्यसपछि नेपालले सिरम इन्स्टिच्युट अफ इन्डिया प्रालिसँग २० लाख खोप खरिद गरेकामा १० लाख डोज मात्र आएको छ । नेपालले उक्त खोप २०७७ सालमा कोरोना भाइरसको पहिलो लहर केही कम हुँदा खरिद गरेको थियो । तर भारतमा कोरोनाको दोस्रो लहर बढेपछि विदेशी मुलुकमा निर्यात गर्न रोक लगाइयो । जसको असर नेपालमा पनि पर्यो । देउवासँगको संवादमा नेपाललाई चाँडै खोप उपलब्ध गराउने मोदीको वाचाले दुई मुलुकबीचको सम्बन्ध सुधारका पक्षमा केही टेवा पुग्ने देखिन्छ । भारतका लागि नेपालका पूर्वराजदूत दीपकुमार उपाध्याय नेपालीले भारतलाई पैसा बुझाएर पनि दोस्रो डोज खोप लगाउन नपाउनु भारतको गल्ती मान्छन् । नेपालले खरिद गरेको खोप भारतले दिनुपर्थ्यो, उपाध्यायले भने, यसमा हाम्रो पनि कूटनीतिक कमजोरी हुन सक्ला, तर भारतले खोप नदिएर ठूलो गल्ती गरेको छ । भारतमा ७ वर्षयता नरेन्द्र मोदी सत्तामा छन् । तर यो अवधिमा नेपालमा तीन पार्टी (कांग्रेस, एमाले र माओवादीका) ५ नेता प्रधानमन्त्री भइसकेका छन् । मोदी सरकारमा आउँदा सुशील कोइराला प्रधानमन्त्री थिए भने त्यसपछि ओली, पुष्पकमल दाहाल, देउवा, ओली र पुनः देउवा प्रधानमन्त्री भएका छन् । लामो समयदेखि नेपाल र भारतबीच सन् १९५० को शान्ति तथा मैत्री सन्धि पुनरावलोकन गर्ने विषयमा कुरा उठाइएको भए पनि समाधान हुन सकेको छैन । ओली सरकारको पहिलो कार्यकालमा नेपालभारत प्रबुद्ध समूह गठनसमेत भयो । दुई देशका सम्पूर्ण सन्धिसम्झौता तथा विभिन्न पक्ष समेटेर तयार पारिएको भनिएको समूहको प्रतिवेदनलाई भारतीय पक्षले स्वीकार नगरेपछि दुई वर्षभन्दा बढी समयदेखि अलपत्र छ । पूर्वराजदूत उपाध्याय परराष्ट्र नीतिलाई नेपालका सरकारले प्राथमिकतामा नराखेका कारण कतिपय समस्या नसुल्झेको ठान्छन् । नेपाल र भारतबीच इतिहास, संस्कृति र पुरातनको सम्बन्ध हो । हामीले अन्य कुरा बदल्न सके पनि भूगोल बदल्न सक्दैनौं, उनले भने, हाम्रो मुलुकको उत्तरी क्षेत्रको तुलनामा भूगोल र हावापानीले दक्षिणसँग काम गर्न सहज छ । दुई मुलुकको सरकार र पार्टीको नेतृत्व बदलिन सक्छ तर जनस्तरको सम्बन्ध बिगार्न हुन्न । नेपालले परराष्ट्र नीतिबारे प्राथमिकताहरू निर्धारण गरेर भारतसँग कूटनीतिक वार्ता गर्नुपर्ने सुझाव उपाध्यायको छ । भारतले २०७६ कात्तिक २५ गते जम्मु र कश्मीरलाई समेटेर नयाँ राजनीतिक तथा प्रशासनिक नक्सा जारी गरेको थियो । जसमा नेपालको भूभागसमेत समेटेपछि नेपालले २०७७ जेठ ७ गते लिम्पियाधुरासहितको नयाँ नक्सा जारी गर्यो । नयाँ नक्सा जारी गरे पनि ओली सरकारले जमिन फिर्ता ल्याउन कुनै पहल गरेन । सीमा क्षेत्रमा भारतले नेपाललाई खबरै नगरी बाटो निर्माण गर्दासमेत ओली सरकारले भारतलाई कूटनीतिक नोट पठाएकोबारे केही जानकारी आएन । हाम्रो समस्या के हुन् सीमा समस्या या भारतले अन्तर्राष्ट्रिय कानुनविपरीत रोकेको पानीको बहाव, बजार व्यवस्थित गर्ने वा पारवहन समस्याको समाधान गर्ने । यस्ता विषयमा नेपालले प्राथमिकताका आधारमा भारतसँग कूटनीतिक माध्यमबाट समाधान खोज्न आवश्यक छ, उपाध्यायले भने । साउन ३ गते विश्वासको मत लिने क्रममा संसद्मा बोल्दै प्रधानमन्त्री देउवाले भारत र चीन दुवै मुलुकलाई इंगित गर्दै नेपालका लागि छिमेक पहिलो प्राथमिकता रहेको उल्लेख गरे । उनले दुवै छिमेकीसँग राम्रो सम्बन्ध स्थापित गर्दै अघि बढ्ने बताएका छन् । नेपालको राष्ट्रिय स्वार्थ भनेको नै छिमेकीहरूसँग राम्रो सम्बन्ध स्थापित गर्नु हो, उनले भनेका छन् । परराष्ट्रविद् दिनेश भट्टराई प्रधानमन्त्री देउवा र मोदीको संवादलाई नयाँ सुरुवात मान्छन् । उहाँहरू दुवै पुरानो मित्र हुनुहुन्छ । अहिले नेपाल र भारतबीच विश्वासको कमी छ । ओली सरकारले त्यो विरासत छाडेर गएको छ, उनले भने, तत्काल त्यस्तो विश्वास आर्जन गर्नुपर्ने हुन्छ । प्रधानमन्त्री देउवाले छिमेक नीतिलाई प्राथमिकतामा राखेर छिमेकीहरूसँग विश्वासको वातावरण र धरातलीय सम्बन्धका आधारमा अघि बढ्नुपर्ने उनको सुझाव छ । हाम्रो भारतसँगको सम्बन्ध चीनले पनि बुझेको छ । दुवै छिमेकको जायज चासोलाई हामीले सम्बोधन गर्नुपर्छ, उनले भने ।"
"२४४५ थपिए, ३२ को मृत्यु",काठमाडौं (कास) पछिल्लो २४ घण्टामा ११ हजार ६ सय ६४ जनाको पीसीआर र एन्टिजेन परीक्षण गर्दा २ हजार ४ सय ४५ जनामा कोरोना संक्रमण पुष्टि भएको छ । सोही अवधिमा ३२ जनाको मृत्यु र १ हजार २ सय ५८ जना निको भएका छन् । हाल सक्रिय संक्रमित २५ हजार ८ सय २३ अर्थात् ३८६ प्रतिशत रहेको स्वास्थ्य मन्त्रालयले जनाएको छ ।
माथिल्लो मनाङ फड्केको भरमा,"जेठ १४ मा मनाङमा पहिलो पटक भीषण बाढी आयो । तिमाङखोला छहरा र माथिल्लो क्षेत्रमा काठेपुल बगायो । थान्चोक र तिमाङबीचको काठेपुल पनि बगायो । जेठ ३१ को बाढीले तिमाङखोलाको बेलिब्रिज र स्याल्क्युखोला लघु जलविद्युत् आयोजना पनि बगायो । त्यतिबेला मर्स्याङ्दीको बाढीले नासों गाउँपालिका१ तालबजार डुबाएको थियो । चामेमा ५ घर डुबाएको थियो । घट्टेखोलाले ५ घर बगाएको थियो । असार २ को बाढीले धारापानीमा नासों गाउँपालिका कार्यालय, २ वटा बैंकका कार्यालयसहित १० घर बगायो । त्यहीबेला बेंसीसहरचामे सडकको मनाङ खण्ड तालगाउँदेखि चामेसम्म तहसनहस बनायो ।त्यतिबेला धेरैलाई माथिल्लो मनाङको सडकबारे चासो थिएन । मनाङ ङिस्याङ गाउँपालिका१ पिसाङका छिरिङ गुरुङका अनुसार तलेखुदेखि माथिल्लो क्षेत्र तहसनहस छ । माथिल्लो मनाङदेखि भ्राताङ भीर नजिकैसम्म मर्मतको काम भइरहेको छ । भ्राताङ भीरबाट सडक निकाल्ने कुनै उपाय छैन । एग्रो मनाङ (स्याउ फार्म) का कर्मचारी र स्थानीयले काठको फड्के बनाएका छन् । जोखिम मोलेर त्यहींबाट वारपार हो, उनले भने, केही गरी फड्के भाँचियो या हिँड्नेको खुट्टामात्रै ठोक्किएमा पनि सिधै मर्स्याङ्दीमा खसिन्छ । मर्स्याङ्दीको बाढीमा मिसिएपछि सास न लास ।मनाङका अगुवा विनोद गुरुङका अनुसार भ्राताङदेखि तलेखुसम्मको सडक सबै बिग्रिएको छ । मान्छे हिँड्न पनि गाह्रो छ । मर्स्याङ्दीको बाढीले चट्टानमा बनेको बाहेक सबै सडक तानेको छ । गाडी त के, मान्छे हिँड्ने बाटोसमेत छैन, उनले भने । मर्स्याङ्दी छेउका सडक सबै बाढीले भत्काएको छ । डेढ महिना भयो भ्राताङ भीरमाथि अलिअलि बाटो बनाएको छ । भ्राताङ भीर कटेर जानआउन कठिन छ, उनले भने ।तल्लो क्षेत्रबाट मानिससमेत आउजाउ गर्न नसक्ने अवस्था आएपछि मुस्ताङबाट थोराङ्ला (५,६१६ मि) उचाइको पास गरेर खच्चडमार्फत खाद्यान्न ल्याइएको छ । माथिल्लो मनाङमा खाद्यान्न नआएको डेढ महिना भयो । सडक नभएकाले तल (बेंसीसहरचामे) बाट केही आउँदैन । भोकै हुने अवस्था आएपछि मुक्तिनाथ फेदीबाट दुई दिन लगाएर माथिल्लो मनाङमा खाद्यान्न आपूर्ति सुरु गरिएको हो । उनका अनुसार पिसाङमा दुई ट्रिप र खाङसारमा एक ट्रिप चामल, नुनतेल, दाललगायत खाद्यान्न ल्याइएको छ । उनका अनुसार मुक्तिनाथ फेदीसम्म सवारी चल्ने र त्यसपछि खच्चडमार्फत खाद्यान्न ल्याइएको हो । बेंसीसहरबाट गाडीमा ल्याउँदा प्रतिकिलो १० रुपैयाँ पर्थ्यो । अहिले मुस्ताङबाट थोराङला पास गरेर खच्चडमार्फत ल्याउँदा प्रतिकिलो ४० रुपैयाँ भाडा परेको छ, उनले भने । सबैभन्दा बढी मर्का मजदुरलाई परेको छ । स्थानीयले १२ महिना जोहो गरेका हुन्छन् । मजदुरले सकिनेबित्तिकै किनेर खाने हो । किनेर खानलाई दोकानमा खाद्यान्न छैन । तलबाट ल्याउने बाटो छैन, उनले भने ।प्रमुख जिल्ला अधिकारी विष्णु लामिछानेका अनुसार माथिल्लो मनाङ पुग्ने करिब डेढ किलोमिटर बाटो छैन । भीर मात्रै भएकाले नयाँ बाटो खोल्न गाह्रो परेको उनले बताए । भ्राताङदेखि तलेखुसम्मको बाटो खुलाउन सकिएको छैन, उनले भने ।"
७ वर्षदेखि त्रिपालमै,"छोराछोरी बिरामी भए पनि उपचार गर्ने पैसा हुादैन, हामीलाई त कोरोनाको डरभन्दा पनि दुई छाक टार्ने समस्या छ पवित्रा नेपाली जाडो र गर्मी त जसोतसो कट्छ तर वर्षा कटाउन निकै गाह्रो, त्रिपालमुनिबाट कतिबेला भल पस्ला भन्ने डर भइरहन्छ लक्षिमा दमाई"
२५ सयको बिचल्ली,"विस्थापितहेलम्बु : २३३१ जना मेलम्ची : १७९ जना क्षतिहेलम्बु : १०१ घर बगे, ४१२ मा आंशिक क्षति मेलम्ची : ७३ घर कामै नलाग्ने गरी र १०६ घर आंशिक पुरिए"
दुई जिल्ला विपद् संकटग्रस्त,काठमाडौं सरकारले सिन्धुपाल्चोक र मनाङ जिल्लालाई विपद् संकटग्रस्त क्षेत्र घोषणा गरेको छ । मन्त्रिपरिषद्को सोमबारको बैठकले असोज मसान्तसम्मका लागि दुई जिल्लालाई विपद् संकटग्रस्त घोषणा गर्ने निर्णय गरेको सरकारका प्रवक्ता तथा कानुनमन्त्री ज्ञानेन्द्रबहादुर कार्कीले बताए । संकटग्रस्त घोषणासँगै सरकारलाई विश्व बैंकबाट २५ मिलियन अमेरिकी डलर (करिब ३ अर्ब रुपैयाँ) सफ्ट लोन लिन बाटो खुलेको छ । सस्तो ब्याजमा पाइने उक्त ऋण रकम पुनर्निर्माण र पुनःस्थापनाका लागि खर्च हुनेछ ।
"सिकारी देखिने, खाग व्यापारी नभेटिने","खागका लागि दुर्लभ वन्यजन्तु गैंडाको सिकार हुन्छ । मार्नेले नै खागको व्यापार प्रायः गर्दैनन् । घटना भएपछि गैंडा मार्नेहरू समातिने गर्छन् । तर खाग बेच्नेहरू खासै फेला पर्दैनन् । निकुञ्जले हालै चलाएको गैंडा चोरीसिकारीविरुद्धको एउटा मुद्दामा पनि यस्तै भएको छ । जसमा सिकारी भेटिए पनि खाग किनबेचबारे निकुञ्जको जिकिरलाई अदालतले सत्य मानेको छैन । निकुञ्जले दायर गरेको मुद्दामा फैसला भइसकेको छैन । निकुञ्जले भनेको गैंडा सिकारीलाई अदालतले हालसम्म इन्कार गर्न नसकेको प्रारम्भिक आदेशमा देखिन्छ । निकुञ्जले खाग किनबेच गरेको आधार देखाएर मुद्दा लगाएका अयिभुक्तहरू भने जिल्ला र उच्च अदालतबाट धरौटीमा छुट्न थालेका छन् । गैंडा मारेर खाग बिक्री गरेको मुद्दामा चितवन जिल्ला अदालतले पुर्पक्षका लागि थुनामा राख्नू भनेर गरेको आदेश चित्त नबुझेर नवीन पौडेल भनिने मेखबहादुर नेपाली, कैलाशबाबु आलेमगर र सोमबहादुर गुरुङले उच्च अदालतमा निवेदन दिएका थिए । उच्च अदालत पाटनको हेटौंडा इजलासले असार २४ मा उनीहरू तीनै जनालाई नै जनही पाँच लाख रुपैयाँ धरौटीमा छाड्ने आदेश गरेको छ । यी तीन जनासहित चितवन जिल्ला अदालतको आदेशविरुद्ध अर्का अभियुक्त तारा चेपाङ भन्ने वीरमान प्रजाले पनि उच्च अदालतमा निवेदन दिएका थिए । उनको हकमा जिल्लाको आदेश नै उच्च अदालतले पनि सदर गरेको छ । निकुञ्जले दायर गरेको मुद्दामा चेपाङलाई गैंडा मार्ने सिकारी भनिएको छ । जो धरौटीमा छुटे उनीहरूले खाग बेचेको आरोप छ । तारा चेपाङलगायतकाले गोली हान्ने, खाग झिक्ने गरेका हुन् । खाग झिकेपछि पानीमा उमाल्ने गरिन्छ । त्यो काम पनि तारा चेपाङले गरेका हुन्, चितवन राष्ट्रिय निकुञ्जका प्रमुख संरक्षण अधिकृत अणनाथ बरालले भने । तारालगायतले तयार गरेको खाग मेखबहादुर, कैलाशबाबु र सोमबहादुरले लगेको अनुसन्धानले देखाएको बरालले बताए । त्यसपछि त्यो खाग काठमाडौंका नाङ्गे तामाङ लामा र योन्देन ग्याम्जो तामाङको हात पर्यो । त्यसपछि त्यो खाग कर्मा तामाङ लामाले अर्का मुख्य व्यापारीको जिम्मा लगाए । चितवन निकुञ्जको यही अनुसन्धानअनुसार मुद्दा दायर भएको प्रमुख संरक्षण अधिकृत बरालले जानकारी दिए । गैंडालाई गोली हान्ने, चितवन आएर खाग काठमाडौं लैजाने र काठमाडौंमा खाग बुझ्ने व्यक्तिहरूसमेत पहिचान गरेर निकुञ्जले मुद्दा दायर गर्दा अरू समातिएका थिए । कर्मा अहिलेसम्म फरार छन् । कर्माले कसलाई बेचेका हुन् खुलेको छैन । कर्मा, ग्याम्जोका बाबु हुन् भन्नेसम्म खुल्छ । उनले खाग मुख्य व्यापारीलाई दिए । समाउन जाँदा फुत्केका उनी भारततिर लागेको बुझिन्छ, बरालले भने । खाग मुख्य गिरोहसम्म लैजाने व्यक्ति फुत्केको मात्रै होइन त्योभन्दा तल्लो तहका व्यापारी भनेर निकुञ्जले दिएको आधारलाई अदालतले हालसम्म विश्वास गर्न सकेको छैन । उनीहरूविरुद्ध चितवन जिल्ला अदालतमा निकुञ्जले गएको फागुन १८ मा मुद्दा दायर गरेको थियो ।मुद्दा दायर भएपछि फागुन २५ मा थुनछेक आदेश हुँदा नै नाङ्गे तामाङ लामा र योन्देन ग्याम्जो जनही पाँच लाख रुपैयाँ धरौटीमा छुटे । यी आधारहरू देखाएर चितवन जिल्ला अदालतले गरेको उक्त आदेश परिवर्तन गर्नुपर्ने बेरीतको नदेखिएको उच्च अदालत पाटनको हेटौंडा इजलासले असार २४ मा गरेको आदेशमा उल्लेख छ । उच्च अदालतले तारालाई थुनामा राख्न भनेर चितवन जिल्ला अदालतले फागुन २५ मा गरेको आदेश पनि बेरीतको छैन भनेको छ । ताराले अनुसन्धानका क्रममा एक लाख रुपैयाँ बुझेर गैंडा मार्न चितवन निकुञ्ज गएको भन्ने बयान दिएका थिए । निवेदक प्रतिवादी चेपाङ भन्ने वीरमानसिंह प्रजाको हकमा हेर्दा अनुसन्धानका क्रममा बयान गर्दा २०७७ जेठतिर चितवन निकुञ्जमा आफूसमेतले गोली हानी गैंडा मारेको, त्यसपछि पनि गैंडा मार्न भनेर निकुञ्ज गएको र त्यसबापत एक लाख रुपैयाँ लिएको भनी उल्लेख गरेको देखिँदा पछि प्रमाण बुझ्दै जाँदा ठहरेबमोजिम हुने हुँदा तारा चेपाङको हकमा चितवन जिल्ला अदालतबाट भएको आदेश बेरीतको देखिएन, उच्च अदालतको आदेशमा उल्लेख छ । मुद्दामा निकुञ्जले गोली हान्ने आरोपीलाई चितवन अदालतले पुर्पक्षका लागि थुनामा पठायो, उच्च अदालतले सदर गर्यो । खाग काठमाडौं पुर्याएर बेचबिखन गर्ने आरोपीलाई चितवन अदालतले थुनामा त पठायो तर उच्च अदालतले धरौटीमा छाड्ने निर्णय सुनायो । काठमाडौं बसेर खाग कारोबार गर्ने आरोप लागेकाहरू चितवन जिल्ला अदालतबाटै धरौटीमा छुटे, उच्च अदालतले पनि त्यसैलाई सदर गर्यो । खाग अन्तर्राष्ट्रिय गिरोहसम्म पुर्याएको भनिएका अझै समातिएका छैनन् ।"
दुई गैंडा मृत भेटिए,"चितवन राष्ट्रिय निकुञ्जका छुट्टाछुट्टै ठाउँमा आइतबार दुई गैंडा मृत भेटिएका छन् । एउटा बच्चा र अर्को करिब ३० वर्षको बूढो भाले गैंडा भएको निकुञ्जका सहायक संरक्षण अधिकृत लोकेन्द्र अधिकारीले बताए । करिब दुई महिना उमेरको भाले बच्चा गैंडा निकुञ्ज मुख्यालय कसरा नजिक जंगलमा मृत भेटिएको हो । त्यसका घाउचोट हेर्दा बच्चा गैंडालाई बाघले आक्रमण गरेको अनुमान गरिएको छ । त्यस्तै निकुञ्जको पश्चिम अमलटारी क्षेत्रको नारायणी नदी किनारमा फेला परेको मृत बूढो गैंडा दुर्घटना वा प्राकृतिकले मरेको हुन सक्ने अनुमान निकुञ्जका अधिकारीहरूको छ । दुवैका खाग र खुर सुरक्षित भएका कारण कसैले मारेको नभई दुर्घटना वा अन्य केही कारणले मरेको हुन सक्ने देखियो, सहायक संरक्षण अधिकृत अधिकारीले भने । गत आर्थिक वर्ष २०७७७८ मा निकुञ्ज र आसपासको क्षेत्रमा ३२ वटा गैंडा मृत भेटिएका थिए ।"
सवारी कर अत्यधिक वृद्धि,"वाग्मती प्रदेश सरकारले चालु आर्थिक वर्ष २०७८०७९ को बजेटमा सवारीसाधनको करमा व्यापक वृद्धि गरेको छ । आम्दानी र खर्चमा ज्यादै महत्त्वाकांक्षी देखिएको प्रदेश सरकारले आम्दानी बढाउन सवारी करको दरमा वृद्धि गरेको हो । आन्तरिक आयतर्फको सबैभन्दा ठूलो हिस्सा ओगटेको सवारीको कर, दर्ता, नवीकरण र इजाजत दस्तुरमा अत्याधिक वृद्धि गरिएको छ ।प्रदेश सरकारले चालु आवमा ५७ अर्ब ७२ करोड ९ लाख २७ हजार रुपैयाँको बजेट ल्याएको छ । जुन गत वर्षको तुलनामा ७ अर्ब ७२ करोड ९२ लाख ७ हजार रुपैयाँ बढी हो । प्रदेशको बजेटको खर्च व्यहोर्ने स्रोतमध्ये कर राजस्वबाट २३ अर्ब ८२ करोड १८ लाख रुपैयाँ प्राप्त हुने अनुमान गरिएको छ । जसमध्ये सबैभन्दा बढी यातायात क्षेत्रबाट १६ अर्ब ९७ करोड रुपैयाँ संलकन हुने अनुमान गरिएको आर्थिक मामिला तथा योजना मन्त्रालयले जनाएको छ । गत वर्ष यातायात क्षेत्रबाट करिब ११ अर्ब २३ करोड रुपैयाँ राजस्व संकलन भएको थियो ।सानो इन्जिन क्षमताका मोटरसाइकल तथा स्कुटरको करको दर बढाइएको आर्थिक मामिला तथा योजना मन्त्रालयकी प्रवक्ता विमला अधिकारीले जानकारी दिइन् । उनका अनुसार ठूला इन्जिन क्षमताका मोटरसाइकलको कर भने यथावत् राखिएको छ । १२५ सीसीसम्मका मोटरसाइकलको करमा २ सय रुपैयाँले र १२६ देखि १५० सीसीसम्मका मोटरसाइकलस्कुटरको कर ५ सय रुपैयाँले बढाइएको छ । १५० देखि २२५ सीसीसम्मका मोटरसाइकलको कर पनि ५ सय रुपैयाँ र ४ सय सीसीसम्मका मोटरसाइकलको कर २ हजार रुपैयाँले बढाइएको मन्त्रालयले जनाएको छ । ६५० सीसीसम्मको र ६५० सीसीभन्दा माथिका मोटरसाइकलको कर यथावत् राखिएको छ । भाडाका जिप, कार, भ्यान, माइक्रोको कर क्षमताका आधारमा अधिकतम ५ हजार रुपैयाँसम्म बढाइएको छ । भाडाका १३०० सीसीसम्मका जिप, कार, भ्यान र माइक्रोले वार्षिक कर ९ हजार रुपैयाँ बुझाउँदै आएकोमा अब ११ हजार रुपैयाँ बुझाउनुपर्नेछ ।भाडाका मिनी बसट्रकको कर १ हजार ५ सय रुपैयाँले वृद्धि गरिएको छ भने ठूला बसट्रकको कर २ हजारले बढाउँदै २० हजार रुपैयाँ पुर्याइएको छ । भाडाका तेल ट्यांकर, ग्यास बुलेटको कर ४ हजारले वृद्धि गर्दै २२ हजार रुपैयाँ पुर्याइएको छ । तीनपांग्रे टेम्पो, ट्र्याक्टरमा पनि ५ सय रुपैयाँले कर वृद्धि गरिएको छ ।प्रदेश सरकारले निजी सवारीसाधनको समेत कर बढाएको छ । अधिकतम ५८ हजार ५ सय रुपैयाँ कर तिर्दै आएका निजी जिप, कार, भ्यान खरिदकर्ताले साउन १ बाट ६५ हजार रुपैयाँ कर बुझाउनुपर्ने भएको मन्त्रालयले जनाएको छ । एक हजार सीसीसम्मका जिप, कार, भ्यानको कर २१ हजारबाट २२ हजार रुपैयाँ पुर्याइएको छ । १ हजार ५ सय सीसीसम्मका जिप, कार प्रयोगकर्ताले कर २३ हजार ५ सय तिर्दै आएकोमा अब २५ हजार रुपैयाँ बुझाउनुपर्ने भएको छ । निजी एक्स्काभेटर, डोजर, लोडर, क्रेनको कर पनि १ हजार ५ सय रुपैयाँले वृद्धि गरिएको छ । टिपरको कर ३९ हजार तोकिएको छ भने मिनी टिपरको कर २७ हजार ५ सयबाट वृद्धि गरी ३० हजार रुपैयाँ पुर्याइएको छ । मिनी ट्रक र मिनी बसको कर २ हजार ५ सय रुपैयाँले बढाइएको छ । नयाँ दरअनुसार अब निजी मिनी ट्रक र बस खरिदमा २७ हजार रुपैयाँ कर लाग्नेछ । ठूला निजी ट्रक र बसको कर पनि २ हजार रुपैयाँले वृद्धि गरी ३५ हजार रुपैयाँ पुर्याइएको छ । कर बढाउनु स्वभाविक भएको आर्थिक मामिला तथा योजना मन्त्री कैलाशप्रसाद ढुंगेलले प्रतिक्रिया दिए । उनले नवीकरण तथा अन्य शुल्क वृद्धि गर्नु र करका दरहरू बढाइनु स्वभाविक भएको बताए । कर वृद्धि मात्र होइन, प्रदेश सरकारले सेवाको क्षेत्र पनि बढाएको छ, उनले भने, बजेटको आकार बढेको छ, सोहीअनुसार कर वृद्धि गरिएको हो । प्रदेशसभाले बजेट असार ३१ मा पारित गरिसकेको छ ।"
दुईपांग्रे सवारी दुर्घटना धेरै,"साउन २ को साँझ चितवन खैरहनीस्थित पूर्वपश्चिम राजमार्गमा ना४४प ५१२२ नम्बरको मोटरसाइकल इन्धन बोक्ने ट्यांकरसँग ठोक्कियो । मोटरसाइकल चालक सुवास चौधरी सामान्य घाइते भए । मोटरसाइकल पछाडि बसेकी सिर्जना चौधरीको उपचारका क्रममा भरतपुरमा मृत्यु भयो । त्यसअघि असार २५ मा जिल्लाकै पिप्ले झुरझुरेमा ५ वर्षीय बालकसहित तीन जना चढेको स्कुटरलाई पूर्वपश्चिम राजमार्गमै कारले ठक्कर दियो । उक्त दुर्घटनामा बालकको ज्यान गयो भने अन्य दुई जना घाइते भए । त्यसको अघिल्लो दिन (असार २४) नारायणगढ पुल्चोकमा दुई महिला चढेको स्कुटरलाई ट्रकले ठक्कर दिँदा एक महिलाको मृत्यु भयो । असार २० मा नारायणगढमुग्लिङ सडकको रामनगरनजिक जंगलमा दुईवटा स्कुटरलाई ट्रकले ठक्कर दियो । उक्त दुर्घटनामा एक जनाको घटनास्थलमै मृत्यु भयो भने एक जना गम्भीर र अन्य दुई जना सामान्य घाइते भए । दुई साताबीचमा भएका यी दुर्घटनाले दुई पांग्रे साधन मोटरसाइकल र स्कुटरको यात्रा असुरक्षित रहेको देखाउँछ । यसबाहेक घाइते हुने गरेर मोटरसाइकलस्कुटर दुर्घटना दिनहुँजसो हुने गरेका छन् ।भरतपुर१ रामनगरस्थित वाग्मती प्रदेश ट्राफिक प्रहरी कार्यालयका अनुसार गत आर्थिक वर्षमा चितवनमा ६ सय ७० वटा सवारी दुर्घटना भए । जसमध्ये दुर्घटनामा परेका मोटरसाइकल र स्कुटरको संख्या ३ सय २२ छ । उक्त अवधिमा सवारी दुर्घटनामा १ सय २७ जनाको ज्यान गयो । जसमध्ये मोटरसाइकल र स्कुटर दुर्घटनामा मृत्यु हुनेको संख्या आधाभन्दा बढी (६४ जना) रहेको प्रदेश ट्राफिक प्रहरी कार्यालयका प्रमुख एसपी शान्तिराज कोइरालाले बताए । मोटरसाइकल र स्कुटर दुर्घटनाको संख्या र त्यसबाट हुने मृत्युको घटना चिन्ताजनक छ, उनले भने ।उपचारमा संलग्न अस्पतालका अधिकारी र चिकित्सक पनि यो तथ्य स्वीकार गर्छन् । भरतपुरको एलाइभ हस्पिटल एन्ड ट्रमा सेन्टरमा सानाठूला सबैखाले दुर्घटनाका घाइतेहरू प्रायः उपचारका लागि आउने गर्छन् । आकस्मिक कक्षमा दिनमा औसतमा चारपाँच जना आउँछन् । त्यसमा रूखबाट लडेर या कतै चिप्लिएर घाइते भएका निकै कम हुन्छन् । दुर्घटनाका घाइते नै धेरै आउँछन् । त्यसमध्ये पनि मोटरसाइकल र स्कुटर दुर्घटनाका घाइतेहरू नै धेरै छन्, एलाइभ अस्पतालका सञ्चालक तथा चिकित्सक डा प्रमोद लामिछानेले भने ।घाइते र उनीहरूका आफन्तका कुरा सुन्दा राम्रोसँग मोटरसाइकल चलाउन नजान्ने, बेफिक्रीसँग हाँक्ने, ओभरटेक गर्न खोज्ने जस्ता कारणहरूले दुर्घटना हुने गरेको बुझिने डा लामिछानेले बताए । यस्ता दुर्घटनामा पर्नेहरू प्रायः ४० वर्षभन्दा कम उमेरकै रहेको उनले दाबी गरे । उमेरले बुज्रुग व्यक्ति पनि दुर्घटनामा पर्छन् । तर त्यस्ता घाइते निकै कम मात्र आउँछन्, उनले भने, पानी परेका बेलामा खाल्डोमा परेर घाइते हुनुभएका एक जना अहिले भर्ना हुनुहुन्छ ।युवाहरू बढी दुर्घटनामा परेको देखिने एक सामाजिक अभियानकर्मी रामप्रसाद भट्टले बताए । लायन्स क्लबमा आबद्ध उनी चितवनमा गठन भएको दुर्घटना न्यूनीकरण अभियानका संयोजक पनि हुन् । जसरी संख्या हेर्दा दुर्घटनामा पर्नेमा मोटरसाइकल, स्कुटर अगाडि छन्, मृत्यु हुनेमा पनि यिनै दुर्घटनाको संख्या बढी छ, उसैगरी मृत्यु हुनेमध्ये पनि युवाहरू धेरै छन्, भट्टले भने । तर यसलाई समाजले समस्याका रूपमा नहेरेको उनको गुनासो छ । प्रहरीले चेकिङ गर्ने जरिवाना लगाउने मात्रै गरेर पनि समस्या नहट्ला । यसले राजस्व त बढ्ला तर दुर्घटनाबाट हुने भौतिक र मानवीय क्षति रोक्न समाज पनि जाग्नुपर्छ । कारणहरू खोतल्नुपर्छ, भट्टले जोड दिए । यसका लागि दुर्घटना भनेको सडकको मात्रै नभएर समाजको समस्या भएको बुझाइ बन्नुपर्ने उनले बताए ।एसपी कोइराला सडकमा दुई पांग्रे सवारीसाधनको चाप नै अत्यधिक भएको बताउँछन् । यो अरू जस्तो सुरक्षित साधन पनि होइन । चलाउँदा निकै होसियार रहनुपर्छ । तर युवाले बेपरवाह कुदाउँछन् । रक्सी र लागूपदार्थ खाएर मोटरसाइकलमा दौडिने गरेका धेरै भेटिन्छन् । त्यसैले मोटरसाइकल दुर्घटना समस्याका रूपमा अगाडि आएको छ, एसपी कोइरालाले भने । ट्राफिक प्रहरीले नियम तोड्नेहरूलाई गर्ने कारबाहीमा कडाइ गरेको र यसले दुर्घटनाबाट हुने मृत्युको संख्या कम हुँदै गएको उनले दाबीसमेत गरे । दुर्घटना रोक्न विद्यालयहरूमा ट्राफिक सचेतना कक्षाहरू पनि चलाइएको उनले जनाए । तर समाजले निगरानी नराखे, परिवारले सचेत नगराए र ट्राफिक नियमको पूर्ण पालना नभए मोटरसाइकल र स्कुटर दुर्घटना कम हुँदैन, भट्टले भने ।"
"बाबुआमा जेलमा, छोराछोरीको बिचल्ली","गत पुसमा १२ केजी गाँजासहित राक्सिराङ गाउँपालिका सरिखेतका २५ वर्षीय मैनबहादुर चेपाङ र उनकी २३ वर्षीया श्रीमती माहिलीमाया चेपाङ नेवारपानीबाट पक्राउ परे । २ हजार रुपैयाँ ज्यालाको आसमा सरिखेत औलेबाट राति गाँजा बोकेर जंगलको बाटो हुँदै नेवारपानीतर्फ ल्याउने क्रममा उनीहरूलाई प्रहरीले बाटोमै पक्राउ गरेको थियो । अहिले माहिलीमाया भरतपुर कारागारमा र मैनबहादुर भीमफेदी कारागारमा छन् । तर उनीहरूका ९ महिनादेखि ८ वर्षसम्मका २२ जना छोराछोरी अलपत्र परेपछि अहिले मावलीको रेखदेखमा छन् ।मावलीको आर्थिक अवस्था पनि सबल छैन । जसका कारण उनीहरूको लालनपालनमै समस्या भइरहेको मामा कृष्णबहादुर चेपाङले बताए । मेरा पनि ५ जना छोराछोरी छन् । भान्जाभान्जीसमेत गर्दा घरमा ९ जना त बालबच्चा मात्रै भए । यत्रो परिवारलाई सम्हाल्न गाह्रो भइरहेको छ, उनले भने, त्यसैले ४ जनालाई मात्रै स्कुल पठाउन सकेको छु । अन्य आफूसँगै ज्यालाबनी गर्न जाने गरेका उनले सुनाए ।कैलाश गाउँपालिकाको कोथलीका मंगलबहादुर चेपाङ दम्पती गाँजासहित पक्राउ परेपछि उनीहरूका ५ जना छोराछोरी अलपत्र परे । अभिभावकत्व दिने कोही नभएपछि उनीहरूलाई छिमेकी र मावलीले संरक्षण दिएका छन् । छिमेकी सुरेन्द्र चेपाङले एक छोरीसहित ३ जनालाई आफूसँगै राखेका छन् । जसमध्ये २ जना पढ्न विद्यालय जान्छन् । मेरो घरको अवस्था पनि बलियो होइन । ज्यालाबनी नगरी खान पुग्दैन, सुरेन्द्रले भने, छिमेकका बालबच्चाको बिचल्ली देख्न नसकेर ल्याएर पालेको हुँ । मंगलबहादुरका बाँकी २ जना छोराछोरीलाई मावलीले जसोतसो हुर्काइरहेको छ । मकवानपुरका विकट मानिने राक्सिराङ र कैलाश गाउँपालिकामा गाँजाको भरिया बन्दा पक्राउ पर्ने थुप्रै परिवारको अवस्था यस्तै छ । यहाँ गाँजा र अफिम खेतीसमेत गरिन्छ । छिमेकी धादिङको बेनीघाट रोराङ गाउँपालिकामा पनि गाँजा र अफिमको उत्पादन हुँदै आएको छ । उत्पादित गाँजा र अफिम व्यापारीहरूले विभिन्न बाटोबाट भारत निकासी गर्छन् । भरियाका रूपमा त्यसै क्षेत्रका विशेष गरी चेपाङ समुदायका युवायुवतीलाई राम्रो ज्याला दिने प्रलोभन दिएर गाँजा, अफिम ओसारपसारमा लगाउँछन् । तर ओसारपसारकै क्रममा उनीहरू प्रहरीको फन्दामा पर्ने गरेका छन् । लागूऔषध ओसारपसारका क्रममा बुबाआमा तथा अन्य अभिभावक पक्राउ परेपछि उनीहरूका सन्तान तथा भाइबहिनी अलपत्र पर्ने गरेका छन् । गाँजा बोकेका कारणले आमाबाबु नै प्रहरीले समातेर जेलमा पठाएपछि उनीहरूका छोराछोरीको बिचल्ली भएको छ, राक्सिराङ अध्यक्ष राजकुमार मल्लले भने, अभिभावक जेलमा र छोराछोरी बिचल्लीमा परेका परिवारको संख्या हाम्रो पालिकामा मात्रै ४० भन्दा बढी छ । उनका अनुसार लागूऔषध ओसारपसारमा संलग्न आरोपमा राक्सिराङ र कैलाश गाउँपालिकाका तीन सय जनाभन्दा बढी स्थानीय अहिले जेलमा छन् । उनीहरूमध्ये अधिकांश चेपाङ समुदायका हुन् । मकवानपुर प्रहरीका अनुसार अधिकांश चेपाङ समुदायका युवायुवती भरिया मात्रै हुने गरेको विभिन्न अनुसन्धानबाट खुल्ने गरेको छ । भरियाहरूको खुट्टामा चप्पलसमेत हुँदैन । कतिसम्म भने उनीहरूलाई मुख्य कारोबारीबारे केही जानकारी हुँदैन । कारोबारीले भरिया पक्राउ परे पोल खुल्ने डरले नक्कली नाम, ठेगाना बताउने गरेका छन् । कैलाश गाउँपालिका भार्ताका २१ वर्षीया सरिता चेपाङ र उनका भाइ १८ वर्षीय सुरेश चेपाङलाई गत असोजमा मनहरी बजार नजिकैबाट दुई पोका गाँजासहित प्रहरीले पक्राउ गर्यो । ५५ केजीको प्लास्टिकमा प्याक गरिएको गाँजा मनहरी बजारसम्म पुर्याए एकएक हजार रुपैयाँ ज्याला पाउने आसमा उनीहरू भरिया बनेका थिए । कसको गाँजा, कहाँ लैजाने उनीहरूलाई केही अत्तोपत्तो थिएन । मनहरी पुलको मुखमा बसिरहनू, गाँजा लिन त्यहीं आउँछौं, ज्याला पनि दिन्छौं भनेका भरमा उनीहरू उक्त काममा संलग्न भएका थिए । गाँजा लिन आउने मानिसभन्दा पहिले नै प्रहरी आएर उनीहरूलाई समातेको हो । कमजोर आर्थिक अवस्थाका कारण आफूहरू लागूऔषध ओसारपसारमा संलग्न रहेको उनीहरूले बयानमा बताएका प्रहरीको भनाइ छ । लागूऔषध कारोबार मुद्दामा सरिता भरतपुर कारागार र सुरेश भीमफेदी कारागारमा जेल जीवन बिताइरहेका छन् ।कोरोना नियन्त्रण र रोकथामका लागि लकडाउन र निषेधाज्ञा गरिए पनि मकवानपुरमा अघिल्लो आवभन्दा गत आवमा धेरै परिमाणमा लागूऔषध बरामद र कारोबारी पक्राउ परेका छन् । गत आवमा लागूऔषधसहित पक्राउ पर्नेमा ९ विदेशी र १ सय ३७ नेपाली छन् । तीमध्ये सय जना हाराहारी राक्सिराङ र कैलाशका मात्रै रहेका जिल्ला प्रहरी प्रवक्ता डीएसपी जयश्वर रिमालले बताए । उनका अनुसार यो अवधिमा १ हजार ७ सय ८ केजी गाँजा, २३ केजी चरेस, ४ केजी अफिम र १४ ग्राम खैरो हेरोइन बरामद भएको छ । सबैभन्दा बढी निषेधाज्ञा अवधिमा गाँजासहित कारोबारीहरू पक्राउ परेका छन् । गत असारमा मात्र प्रहरीले ६ सय ५२ केजी गाँजासहित ३१ जनालाई पक्रेको थियो । जिल्लामा आव २०७६७७ मा १ हजार ४ सय २० केजी गाँजा र २२ केजी चरेससहित १ सय ३३ जना पक्राउ परेका थिए ।"
धान नपाकेपछि गाईबस्तुलाई खुवाइँदै,"रोपाइँ गरेको ५ महिना लागिसक्दा पनि चैते धान नपाकेपछि मण्डनदेउपुरका किसानले काटेर गाईबस्तुलाई खुवाउन थालेका छन् । किसानले स्थानीय व्यापारीमार्फत खरिद गरेर खुमल११ धानको बीउ रोपेका थिए । तर बेलैमा नपाकेपछि वर्षे धान लगाउन ढिलो हुने भन्दै किसानले धमाधम काट्न थालेका हुन् ।गत चैत ५६ गतेतिर ३ रोपनीमा रोपेको धान अझै पाकेको छैन, अब पनि खेत खाली गरिएन भने बर्खे धान लगाउन भ्याइँदैन, हरियै धान काट्न खेताला बोलाएका मण्डनदेउपुर७ का रामचन्द्र सापकोटाले भने, २०३० प्रतिशत पनि धान काम लाग्ने छैन, काटेपछि गाईबस्तुलाई घाँस त हुन्छ । अर्का किसान उद्धव तिमल्सिनाले ४ रोपनी खेतमा २० किलो बीउको धान रोपेका थिए । तर अझै नपाकेपछि उनी पनि धान काटेर फाल्ने तयारीमा छन् । धानको बाला लागे पनि नुहेको छैन, उनले भने, एकदुई दिन कुर्छु, त्यसपछि काटेर बर्खे धान लगाउँछु । सिँचाइको व्यवस्था भएकाले यहाँका अधिकांश किसानले वर्षमा दुई बाली धान लगाउँछन् । फागुन २७ मा मण्डनदेउपुर८ का महेश्वर दाहालले साढे ३ रोपनी खेतका लागि १५ किलो धानको बीउ लगेर रोपेको सुनाए । बीउ हेर्दा राम्रो देखेपछि लगेर ब्याड राखें, फाल्गुन २७ मा रोपाइँ गरेको अझै पाकेको छैन, दाहालले भने, बीउ दिने कम्पनीको मान्छेसँग कुरा गर्दा पाक्न १ सय ४४ दिन लाग्छ भन्ने कुरा भयो । धानको बोट भने पहेंलो भइसक्दा पनि बाला लागेको छैन, लागेको पनि नुहेको छैन । बीउका कारण समस्या भएको गुनासो गरेपछि बीउ उत्पादन कम्पनीले ५० प्रतिशतसम्म मात्रै बेहोर्न सक्ने बताएको उनले सुनाए । मल, बीउ, खेतालासहित हाम्रो लगानी नउठ्ने भयो, उनले भने । स्थानीय किराना व्यवसायी ध्रुव ढकालले एभरेस्ट सिड कम्पनी प्रालिमार्फत ८ सय केजी धानको बीउ ल्याएर बिक्री गरेका थिए । ढकालले विगतका वर्षमा राम्रो उत्पादन दिए पनि यस वर्ष समस्या आएको स्विकारे । अघिल्लो वर्ष सिपाघाट, ढाड खोलालगायतका फाँटमा राम्रो उत्पादन भएकाले यता पनि ल्याएर बिक्री गरेको हुँ, उनले भने, तर यसपटक समस्या आयो, के कारण हो बुझ्दै छौं । मण्डनदेउपुर८ कुन्ताबेंसी धाइटारमा लगाइएको स्थानीय जातको धान भने पाकेको छ । मैले लगाएको स्थानीय जातको धान पाक्यो, साँधमा लगाएको हाइब्रिड धान पाकेन, स्थानीय गंगालाल श्रेष्ठले भने, बाला लागे पनि पाकेको छैन । एभरेस्ट सिडका नारायण भण्डारीले बीउको समस्याले भन्दा पनि मौसम प्रतिकूल भएर पाक्न समय लागेको दाबी गरे । जेठतिर परागसेचन गर्ने बेलामा भारी वर्षा भएका कारण फल लाग्न पाएन, मौसम प्रतिकूल भएकै कारण उत्पादनमा समस्या भएको हो, उनले भने । उनका अनुसार टाइचिन जातको खुमल११ धान बाली विज्ञान अनुसन्धान केन्द्रबाट स्वीकृत जात हो । हिउँद र वर्षायाम दुवैमा खेती गर्न मिल्छ । पाक्न समय लाग्ने भएकाले किसानहरू चिन्तित हुनुभएको हो, उनले भने ।किसान, प्राविधिक, स्थानीय व्यवसायी, बीउ कम्पनीका प्रतिनिधिसहितको छलफलमा नगर प्रमुख टोकबहादुर वाइबाले किसानलाई क्षतिपूर्ति दिन अनुरोध गरेका छन् । कम्पनीले बीउको मूल्यको आधा बेहोर्न तयार भएको बताएको छ ।"
३ संक्रमितको मृत्यु,"हेटौंडा (कास) कोरोना संक्रमणबाट हेटौंडामा पछिल्लो २४ घण्टामा तीन जनाको मृत्यु भएको छ । मृत्यु हुनेमा तीनै जना हेटौंडा उपमहानगरवासी हुन् । हेटौंडा५ का ७२ वर्षीय वृद्धको उपचारको क्रममा हेटौंडा अस्पतालमा मृत्यु भएको हो । दमका रोगी उनी असार ३१ देखि अस्पतालमा उपचाररत थिए । यसैगरी, हेटौंडा१५ का ५४ वर्षीय र हेटौंडा४ चिसापानीका ५२ वर्षीय पुरुषको पनि सोमबारै मृत्यु भएको अस्पतालका डा सागर काफ्लेले बताए । योसँगै मकवानपुरमा कोरोना संक्रमणबाट मृत्यु हुनेको संख्या एक सय ४० पुगेको छ । मृत्यु हुनेमा हेटौंडाका ९७ जना, थाहाका १२, मकवानपुढीका ५, वाग्मतीका ४, कैलाशका १, मनहरीका १०, भीमफेदीका ५, बकैयाका ४ र राक्सिराङका २ जना छन् ।"
१५ दिनपछि परिवारले शव बुझे,"चितवन (कास) जंगलमा मृत भेटिएकी सुजिता भण्डारीको शव बुझेर सोमबार परिवारले देवघाटमा दाहसंस्कार गरेका छन् । सुजिता असार ११ को बिहानै घरबाट हराएकी थिइन् । अपहरणमा परेको भन्ने परिवारले दिएको सूचनाका आधारमा प्रहरीले सुजिताको खोजतलास गरिरहेको थियो । तर घरबाट निस्केको ९ दिनपछि असार २० को साँझ उनको शव घरनजिकैको जंगलमा भेटिएको थियो । राप्ती नगरपालिका३ प्रगति टोलकी २३ वर्षीया सुजिताको प्रहरीले तदारुकताका साथ खोजी नगर्दा हत्या भएको भन्दै दोषी गिरफ्तार नहुँदासम्म शव नबुझ्ने परिवार र स्थानीयले अडान लिएका थिए । शनिबार मात्रै प्रशासन र परिवारका सदस्यबीच यो विषयमा छलफल भएको थियो । प्रशासनबाट आश्वस्त भएर नै होला उहाँहरूले शव बुझेर सद्गत पनि गर्नुभयो, राप्ती३ का अध्यक्ष राजकुमार उप्रेतीले भने । सुजिताको शव असार २२ मा काठमाडौंको त्रिवि शिक्षण अस्पतालमा पोस्टमार्टम भएको थियो भने भिसेरा परीक्षणका लागि नमुना पठाएको छ । प्रहरी त्यही भिसेरा रिपोर्टको प्रतीक्षामा छ । अनुसन्धानको नतिजा र भिसेरा रिपोर्टलाई आधार मानेर घटनाको विवरण सार्वजनिक गर्ने योजनामा चितवन प्रहरी छ ।"
८ दिन कैद भुक्तान नगर्ने पक्राउ,सिन्धुली (कास) ८ दिन कैद भुक्तान नगरी ३ वर्षदेखि फरार रहेका अभियुक्तलाई सिन्धुली प्रहरीले पक्राउ गरेको छ । सवारी ज्यान मुद्दामा कमलामाई नगरपालिका११ सानो भँडारका ३१ वर्षीय विपुल विकलाई सिन्धुली जिल्ला अदालतले २०७५ वैशाख २० मा ८ दिन कैद गर्ने फैसला गरेको थियो । तर कैद भुक्तान नगरी फरार रहेका विकलाई इलाका प्रहरी कार्यालय भिमानको टोलीले दुधौली नगरपालिका६ को जगाडीबाट पक्राउ गरिएको सिन्धुली प्रहरी प्रवक्ता मनोजकुमार लामाले बताए ।
मन्त्रालय भागबन्डामा देउवालाई सकस,"प्रधानमन्त्री शेरबहादुर देउवालाई गठबन्धन दलहरूबीच मन्त्रालय भागबन्डा गर्न सकस परेको छ । एउटै दलभित्रका फरकफरक समूहलाई सरकारमा सहभागी गराउनुपर्ने र नेताहरूले आन्तरिक व्यवस्थापनको समस्या देखाएर मन्त्रालयको संख्यामा बार्गेनिङ गर्न थालेपछि सकस परेको प्रधानमन्त्रीनिकट स्रोतको भनाइ छ ।कांग्रेस महामन्त्री पूर्णबहादुर खड्काले भने प्रधानमन्त्रीले विश्वासको मत लिएपछि मन्त्रालय भागबन्डाका बारेमा छलफल भइनसकेको दाबी गरे । म संलग्न बैठकमा छलफल भएको छैन, अरू ठाउँमा भएको भए मलाई थाहा भएन, उनले भने । कांग्रेस सभापतिसमेत रहेका प्रधानमन्त्री देउवा, माओवादी केन्द्रका अध्यक्ष पुष्पकमल दाहाल र जनता समाजवादी पार्टीका अध्यक्ष उपेन्द्र यादवबीच २५ वटा मन्त्रालयलाई चारवटा समूहमा राखेर भागबन्डा गर्ने सैद्धान्तिक समझदारी बनेको छ । जसपा नेता डम्बर खतिवडाका अनुसार शक्तिशाली, विकास र सामाजिक समूहका मन्त्रालयमध्ये गठबन्धन दलहरूबीच कम्तीमा एकएकवटा भागबन्डा गर्ने सैद्धान्तिक छलफल भएको छ ।गठबन्धनमा आबद्ध पाँच राजनीतिक दलमध्ये एमालेको माधवकुमार नेपाल पक्ष सरकारमा जानेनजाने निश्चित भइनसकेका कारण पनि मन्त्रालय भागबन्डाले निकास पाउन सकेको छैन । प्रधानमन्त्री देउवा र माओवादी केन्द्रका अध्यक्ष दाहाल नेपाल पक्षलाई केही समय पर्खेर भए पनि सरकारमा ल्याउनुपर्ने पक्षमा छन् । नेपालले पनि सरकारमा सहभागी हुने संकेत गर्दै आएका छन् तर दोस्रो तहका नेताहरूले अझै पनि पार्टी एकताको आस मारेका छैनन् । उनीहरूकै आग्रहमा नेपाललाई सरकारमा जाने निर्णय लिन समस्या परेको छ ।नेता नेपालले सरकारमा आउने संकेत गरिरहनुभएको छ तर केही दिन पार्टीभित्रको स्थिति हेरेर निर्णय लिन्छौं भन्नुभएको छ, प्रधानमन्त्री देउवानिकट स्रोतले भन्यो, उहाँको निर्णय आएपछि मात्रै मन्त्रालय भागबन्डाको औपचारिक रूपमा टुंगो लाग्न सक्छ । तत्कालीन प्रधानमन्त्री केपी शर्मा ओलीलाई बहिर्गमन गराएर नयाँ गठबन्धनको सरकार बनाउनमा नेपाल निर्णायक शक्ति भएकाले उनलाई चिढाएर कुनै पनि गतिविधि नगर्ने पक्षमा देउवादाहाल छन् ।नेपाल पक्ष सरकारमा आउनेनआउनेबारे निर्णय भएपछि मात्रै गठबन्धन दलहरूबीच कतिकति मन्त्रालय भागबन्डा गर्ने भन्ने तय हुन्छ, माओवादी केन्द्रका नेता देवेन्द्र पौडेलले भने, मैले सुनेअनुसार नेपाल पक्षले एकदुई दिन पर्खन आग्रह गरेको छ । त्यसपछि मात्रै कसरी अघि बढ्ने थाहा होला ।प्रधानमन्त्री देउवाले तीन दिनअघि सरकारमा सहभागी हुनेनहुने विषयमा छलफल गर्न नेपाललाई बोलाएका थिए । छलफलमा नेपालको प्रतिनिधित्व गर्दै नेता विजय पौडेल गएका थिए । प्रधानमन्त्रीले बोलाएको बैठकमा हाम्रोतर्फबाट पर्याप्त कोभिड भ्याक्सिन उपलब्ध गराउने र बाढीपहिरोमा परेका पीडितका लागि राहत उपलब्ध गराउनेलगायतका सुझाव दियौं, सरकारमा सहभागी हुने कुरा गरेका छैनौं, पौडेलले भने । उनका अनुसार पार्टीभित्र एकताको प्रक्रिया अघि बढिरहेकाले तत्काल सरकारमा जाने सम्भावना छैन । पार्टी एकताले पूर्णता पाउने हो कि फरक बाटो लिनुपर्ने हो भन्ने बीचमा हामी छौं । कि राष्ट्रिय सरकार बन्नुपर्यो, होइन भने बीचको अवस्थामा हामी सरकारमा जाने कुरा हुन्न, पौडेलले भने ।सरकारमा नजाने भए पनि राष्ट्रिय सभामा नवनिर्वाचित खिमलाल देवकोटा र सांसद नभएका आफूनिकट केही नेतालाई सरकारमा पठाउने कि भन्ने विमर्शमा नेता नेपाल छन् । दल त्यागका कारण पूर्वगृहमन्त्री रामबहादुर थापा पदमुक्त भएपछि उनको ठाउँमा स्वतन्त्र हैसियतका देवकोटा सत्ता गठबन्धनको बलबाट राष्ट्रिय सभा सदस्य निर्वाचित भएका थिए ।प्रधानमन्त्री देउवाले आइतबार प्रतिनिधिसभामा विश्वासको मत लिँदा एमाले अध्यक्ष ओली समूहकै आठ जना सांसदले पनि सरकारको पक्षमा मतदान गरेका थिए । तत्कालीन ओली नेतृत्वको सरकारमा सहभागी जसपा अध्यक्ष महन्थ ठाकुर समूह पनि अन्तिम घडीमा युटर्न हुँदै सरकारको पक्षमा उभिएको थियो । देउवाले विश्वासको मत दिने ओली पक्ष र ठाकुर समूहलाई पनि सरकारमा सहभागी गराउने चाहना राखेका छन् । आफूले नेतृत्व गरेको सरकारले तीन तहकै निर्वाचन गराउने दायित्व बोकेका कारण देउवाले सम्भावित राजनीतिक द्वन्द्व र टकरावलाई ख्याल गर्दै सबै पक्षलाई सरकारमा समेट्न खोजेका हुन् । यसो गर्दा आंशिक रूपमा राष्ट्रिय सहमतिको सरकारको सन्देशसमेत जाने उनको बुझाइ छ । जसपा अध्यक्ष यादवले भने अर्का अध्यक्ष ठाकुर पक्षलाई सरकारमा लैजान नहुने सुझाव दिएका छन् । प्रतिगमनकारी ओलीलाई साथ दिएकाले उनीहरूलाई सरकारमा ल्याउन नहुने तर्क यादव पक्षको छ । नेपाल वा ठाकुर पक्षको सहयोगबिना सरकारको पक्षमा बहुमत पुग्दैन । बहुमत नपाएपछि सरकारले ल्याउने विधेयक र प्रस्तावहरू प्रतिनिधिसभाबाट पारित नहुने जोखिम हुन्छ । संसद्मा फेस गर्नसमेत प्रधानमन्त्रीलाई नैतिक संकट पर्छ । प्रधानमन्त्रीनिकट एक नेताका अुनसार ठाकुर पक्षको सहभागिता अर्थपूर्ण हुन सक्ने भएकाले उनीहरूलाई पनि सरकारबाहिर नराख्ने योजनामा प्रधानमन्त्री छन् । सरकारमा सहभागी हुने मनस्थिति बनाएरै ठाकुर पक्षले प्रधानमन्त्रीलाई विश्वासको मत दिएको ती नेताको दाबी छ । संविधान संशोधनलगायत मधेसका मुद्दामा सहमति गरेर मात्रै सरकारमा आउने कुराकानी उहाँहरूको छ । तत्काल सरकारमा नआए पनि मन्त्रालय छुट्याएर राख्नुपर्ने अवस्था छ, उनले भने ।सत्ता गठबन्धनमध्ये एक सांसद रहेको राष्ट्रिय जनमोर्चाले सरकारमा सहभागी नहुने निर्णय गरेको छ । सत्ताको मुख्य घटक माओवादीले सरकारको नेतृत्व कांग्रेसले गरेकाले मन्त्रालय भागबन्डामा बराबरी हैसियत हुनुपर्ने अडान राखेको छ । ठाकुर पक्ष पनि सरकारमा सहभागी हुँदा अर्का अध्यक्ष उपेन्द्र यादव पक्षलाई कति मन्त्रालय दिने भन्ने अन्योल छ । यादवपक्षीय नेता खतिवडाले एमालेको नेपाल समूह सरकारमा सहभागी नहुँदा जसपाले कम्तीमा ७ मन्त्रालय पाउनुपर्ने दाबी गर्छन् । टुंगो लागेको छैन, प्रतिनिधिसभा पुनःस्थापना भएपछि २० सांसद आफूहरूको पक्षमा भएकाले कम्तीमा सात मन्त्रालय पाउनुपर्ने हाम्रो दाबी छ, उनले भने । यसअघि ठाकुर पक्षमा लागेका ८ जना सांसद यादव पक्षतिर पुगेका छन् । उनीहरूलाई व्यवस्थापन गर्नुपर्ने चुनौती पनि अध्यक्ष यादवमा छ । कांग्रेस र माओवादी केन्द्रमा पनि आन्तरिक गुटहरूको व्यवस्थापन गर्न चुनौती छ । कांग्रेसले ९ मन्त्रालय पाएमा वरिष्ठ नेता रामचन्द्र पौडेल पक्षले चार मन्त्रालयमा दाबी गरेको छ । पूर्वमहामन्त्री सिटौला पक्षसमेत पार्टीमा छुट्टै अस्तित्वमा छ । प्रधानमन्त्री देउवाले पार्टीभित्रै आफ्नो र इतर समूहलाई चित्त बुझाउने चुनौती छ । पहिलो दिनमै शपथ लिएका गृहमन्त्री बालकृष्ण खाँण र कानुनमन्त्री ज्ञानेन्द्रबहादुर कार्की देउवानिकट हुन् । कसरी र कुन आधारमा साझेदारी गर्ने भन्ने विषयमा मुख्य नेताहरूले छलफल गरिरहनुभएको छ, माओवादी नेता पौडेलले भने, सबै कुरा एमालेमा नेपाल पक्षको कस्तो स्थिति रहन्छ भन्नेमा अड्किएको छ ।"
२२ सांसदसँग एमालेले सोध्यो स्पष्टीकरण,कार्यदलको सहमति कार्यान्वयन गर्दै दसौं बैठकअसार १८ गते बसेको केन्द्रीय कमिटी बैठकलाई १३ औं बैठक भनिए पनि सोमबार बसेको बैठकलाई एमालेले दसौं बैठक भनेको छ । एमाले विवाद समाधान गर्न गठित कार्यदलले असारमा २७ मा गरेको १० बुँदे सहमति कार्यान्वयनका लागि १३ औं बैठकलाई दसौंमा रूपान्तरण गरिएको हो । १० बुँदे सहमतिमा पार्टी कमिटीलाई २०७५ जेठ ३ पूर्वबाट सञ्चालन गर्ने भनिएको छ । प्रवक्ता ज्ञवालीका अनुसार २०७५ जेठ ३ मा माओवादी केन्द्रसँग पार्टी एकता गर्ने प्रस्तावको अनुमोदन नवौं केन्द्रीय कमिटी बैठकले गरेको थियो । त्यहीअनुसार केन्द्रीय कमिटीको १० औं बैठक २०७५ जेठ २ को सिलसिलामा जोडिएको उनले बताए । तर बैठकमा पूर्वमाओवादी नेताहरू पनि सहभागी थिए । बैठकमा नेपाल पक्ष भने थिएन । बैठकले पार्टी विवाद समाधान कार्यदलले गरेको १० बुँदे सहमति अनुमोदन गरेको छ । बैठक मंगलबार पनि बस्नेछ ।
कक्षा ११ को भर्नामा रोक,"काठमाडौं (कास) एसईई नतिजा सार्वजनिक हुनुअगावै कक्षा ११ मा विद्यार्थी भर्ना लिन काठमाडौं महानगरपालिकाले रोक लगाएको छ । काठमाडौंसहित विभिन्न सहरका निजी विद्यालयले ११ कक्षामा विद्यार्थी भर्ना, प्रिरजिस्ट्रेसन र अनलाइन पठनपाठनसमेत गर्दै आएका छन् । एसईईको नतिजा नआई भर्ना नलिन विद्यालयहरूलाई निर्देशन दिइएको महानगरपालिकाको शिक्षा विभाग प्रमुख रामप्रसाद सुवेदीले बताए । महानगरले ११ र १२ को पठनपाठन गराउने विद्यालयलाई ६ बुँदे निर्देशन दिएको छ । निर्देशन नमाने कारबाही गर्ने चेतावनी पनि दिइएको छ ।कोरोना महामारीका कारण एसईईको नतिजा विद्यालयको आन्तरिक मूल्यांकनका आधारमा परीक्षा नियन्त्रण कार्यालयले तयार गरिरहेको छ । विद्यालयहरूले भने असारदेखि नै विद्यार्थी भर्ना र रजिस्ट्रेसनको काम गर्दै आएका छन् ।"
बीपी प्रतिष्ठानको समस्या सुल्झाऊ,"काठमाडौं (कास) डा गोविन्द केसीले धरानस्थित बीपी कोइराला स्वास्थ्य विज्ञान प्रतिष्ठानमा भइरहेको आन्दोलनलाई सम्बोधन गर्न सरकारसँग माग गरेका छन् । सोमबार विज्ञप्ति जारी गरी उनले नयाँ सरकार गठन भएसँगै स्वास्थ्य र मेडिकल शिक्षा क्षेत्रको समस्या समाधानका लागि ध्यानाकर्षण गराएका हुन् । उनले निजी मेडिकल कलेज सञ्चालकहरूको हितमा सरकारले काम गरे आफूले आन्दोलन गर्ने चेतावनी दिएका छन् । डा केसीले प्रतिष्ठानका प्राध्यापक, विद्यार्थी, कर्मचारी र स्थानीयको माग पूरा गरेर संस्था सुधार गर्नुपर्ने औंल्याएका हुन् । हालका पदाधिकारीलाई पदमुक्त गरेर मापदण्डका आधारमा पदाधिकारी नियुक्ति गरिनुपर्ने उनको माग छ । चिकित्सा शिक्षा आयोगका पदाधिकारीसहित आफ्नो अभियानका सदस्यलाई धम्क्याउनेहरूलाई कारबाही गर्नसमेत उनले सरकारसँग माग गरेका छन् ।"
संविधानको अनुशीलन र राजनीतिक संस्कृति,"अघिल्लो साता सर्वोच्च अदालतले संसद् विघटन बदर तथा कांग्रेस संसदीय दलका नेता शेरबहादुर देउवालाई प्रधानमन्त्री नियुक्ति गर्न परमादेश दिने क्रममा गरेको संविधानको धारा ७६(५) सम्बन्धी व्याख्याको जगमा उभिएर आइतबार प्रधानमन्त्री देउवाले प्रतिनिधिसभामा विश्वासको मत लिएको अभ्यास हाम्रो संवैधानिक तथा राजनीतिक इतिहासमा अद्वितीय र ऐतिहासिक छ । राजनीतिक स्थायित्वका लागि संविधानले व्यवस्था गरेको विशिष्ट प्रावधानका सम्बन्धमा भएको न्यायिक व्याख्या र तत्सम्बन्धी संसदीय अभ्यासबाट संवैधानिक मर्मको संरक्षण भएको छ । यसबाट तत्कालको राजनीतिक अनिश्चय मात्र हटेको छैन, विगतमा तत्कालीन प्रधानमन्त्री केपी शर्मा ओलीले झैं बदनियत राखेर भोलिका दिनमा कुनै पनि कार्यकारी प्रमुखले असंवैधानिक ढंगबाट सजिलै संसद् विघटन गर्ने दुस्साहस गर्ने छैनन् भन्ने विश्वाससमेत गर्न सकिन्छ ।संसद्मा अर्को सरकार बन्ने विकल्प छँदासम्म शासकीय सनकका भरमा संसद् विघटन गर्न नमिल्ने र अन्तिम अवस्थामा त्यस्तो विकल्प प्रयोगका निम्ति सार्वभौम जनताका प्रतिनिधि अर्थात् सांसदहरूले स्वतन्त्र विवेकको प्रयोग गर्न सक्ने जुन विशिष्ट व्यवस्था संविधानले गरेको छ, प्रतिनिधिसभामा आइतबार त्यसैको अनुशीलन भएको हो । गत जेठ पहिलो साता राष्ट्रपति विद्यादेवी भण्डारीले धारा ७६(५) बमोजिम सरकार बनाउन आह्वान गरेबमोजिम १४९ सांसदको हस्ताक्षरसहित दाबी प्रस्तुत गरेका देउवालाई प्रधानमन्त्री बनाउन इन्कार गरेपछि परेको मुद्दाको फैसलाको व्याख्याका क्रममा सर्वोच्चले यसलाई प्रस्ट्याएको हो । अब यो धाराउपधारा प्रयोगसम्बन्धी आम व्याख्याअपव्याख्या त जारी नै रहला र तर यससम्बन्धी अन्योल धेरै हदसम्म हटेको बुझ्न सकिन्छ । खासगरी सरकार बन्नेढल्ने क्रममा हुने अनेकन दाउपेचका क्रममा नै हाम्रो संवैधानिक तथा संसदीय अभ्यासमा असंवैधानिक तिकडम भइआएको विगतको परिप्रेक्ष्यमा पछिल्ला घटनाक्रमलाई अर्थपूर्ण मान्न सकिन्छ । यस मानेमा, सर्वोच्चको फैसला र प्रतिनिधिसभाको अभ्यास दुवै दीर्घकालीन दृष्टिकोणबाट महत्त्वपूर्ण छन् ।संविधानको धारा ७६(५) सम्बन्धी अभ्यास संसदीय अभ्यास अनौठो पक्कै देखिन्छ, तर यहाँ के बिर्सिनु हुँदैन भने विगतमा जस्तो वर्षैपिच्छे सरकार बदलिने र संसद्ले पनि पूरा कार्यकाल गुजार्न नपाउने राजनीतिक अस्थिरताको दुश्चक्र फेरि नदोहोरियोस् भनेरै यस्तो संवैधानिक प्रबन्ध गरिएको हो । खासमा हाम्रो संविधानले अपनाएको प्रणाली नै परम्परागत संसदीय व्यवस्था नभएर सुधारिएको संसदीय व्यवस्था हो, सर्वोच्चको फैसलामा पनि यही व्याख्या गरिएको छ । परम्परागत संसदीय व्यवस्थाका दुष्प्रवृत्तिहरू नदोहोरिऊन् भनेरै जनआन्दोलन२ का अन्य मर्मका अतिरिक्त राजनीतिक अस्थिरता अन्त्य गर्ने प्रयासस्वरूप विभिन्न संवैधानिक तथा कानुनी व्यवस्था गरिएका हुन् । संसद्मा समानुपातिक प्रतिनिधित्वका लागि न्यूनतम सीमा (थ्रेसहोल्ड) राख्नेदेखि प्रधानमन्त्री नियुक्त भएको पहिलो दुई वर्षसम्म तथा एक पटक राखेको अविश्वासको प्रस्ताव असफल भएको एक वर्षभित्र अर्को अविश्वासको प्रस्ताव ल्याउन नपाउने र दल विभाजनका लागि केन्द्रीय समिति र संसदीय दल दुवैका ४० प्रतिशत सदस्य संख्या अनिवार्य चाहिने संवैधानिककानुनी प्रबन्ध यही मनसायले व्यवस्था गरिएका हुन् । यसैअन्तर्गत, सकेसम्म संसद्को पूर्ण जीवन सुनिश्चित गर्न धारा ७६(५) को व्यवस्था गरी सांसदहरूको स्वतन्त्र विवेकलाई समेत सम्मान गर्न खोजिएको हो ।अब यो संसद् आफ्नो पूरा कार्यकालसम्म टिक्ने सुनिश्चित भएको छ । तर यत्तिकैमा जनआन्दोलन२ र संविधानले राजनीतिक स्थिरता खोज्नुको अभिप्राय पूरा हुनेछैन । इतिहासबाट सिकेर यस्ता संवैधानिक तथा कानुनी प्रबन्धहरूको गरिनुको अर्थ राजनीतिक स्थिरताको बाटो भएर मुलुकमा सुशासनको स्थायित्व पनि भित्रियोस् भन्ने हो । त्यसका निम्ति सबै राजनीतिक शक्तिहरूले संविधानको अक्षरशः पालना गर्नुका साथसाथै सरकारले पनि नागरिकले अनुभूति गर्ने अर्थात् परिणाम देखिने गरी कार्यसम्पादन गर्नुपर्छ । खासगरी नेतृत्व गणले परिपक्व राजनीतिक संस्कृति प्रदर्शन गर्नुपर्छ । यही सुसंस्कृत राजनीतिको अभावमा करिब दुईतिहाइ बहुमतबाट ओली सरकार सडकमा आइपुगेको तथ्य कसैले भुल्नु हुँदैन । त्यसैले अबका दिनमा फेरि कसैको शासकीय महत्त्वाकांक्षाको मारमा संविधान कदापि पर्नु हुँदैन । यहाँ भारतीय संविधानका मस्यौदाकार भीमराव अम्बेडकरको उही चर्चित उक्ति दोहोर्याउनु सान्दर्भिक हुन्छ, संविधान जति नै राम्रो किन नहोस्, यसलाई कार्यान्वयन गर्नेहरू खराब भए भने यो खराबै हुन्छ । संविधान खराबै किन नहोस्, यसलाई पालना गर्नेहरू असल भए भने यो असलै हुन्छ । हाम्रो संविधानका पालकहरूको मनसाय पनि सर्वथा असल नै रहिरहे जनआकांक्षा पूरा गर्न संविधान कदापि बाधक हुनेछैन । सरकार निर्माणको सन्दर्भमा यसमा भएको जटिल तथा अनुपम व्यवस्थाको न्यायिक व्याख्या र संसदीय अभ्यास दुवै भैसकेकाले आशा गरौं, भोलिका दिनमा सत्ता छिनाझपटीकै क्रममा संविधान फेरि कोपभाजनमा पर्नेछैन, र संविधानको अनुशीलनका सन्दर्भमा दलीय नेतृत्वहरूले सदैव उच्च राजनीतिक संस्कृति प्रदर्शन गर्नेछन् ।"
राष्ट्रपतिको नैतिकताको प्रश्न,"पूर्वप्रधानमन्त्री केपी शर्मा ओलीको सत्ताउन्माद र शृंखलाबद्ध महत्त्वाकांक्षाकी अविकल सहयोगी राष्ट्रपति विद्यादेवी भण्डारीबारे यति बेला जनमानसले खरो प्रतिक्रिया गरिरहेको छ । सर्वोच्च अदालतको परमादेशले ओलीको सत्ता बहिर्गमनपछि ओलीअहंका समस्त कृत्यकी सारथि राष्ट्रपति भण्डारीचाहिँ प्रश्नको घेराबाट बाहिर हुन सक्ने स्थिति रहन्छ ? के उनीसँग आफ्नै हस्ताक्षरले दुईदुईपल्ट विघटन गरेर दुवैपल्ट पुनःस्थापित व्यवस्थापिकासहितको कार्यपालिकाको अभिभावक बन्ने राजनीतिक, नैतिक हैसियत बाँकी छ ? ओलीगमनपछि पनि संसद् पुनःस्थापनासँगै नवप्रधानमन्त्रीको नियुक्ति र शपथग्रहण अनि महान्यायाधिवक्ताको नियुक्ति र शपथमा देखिएको हेलचेक्र्याइँपूर्ण रवैयाले समेत देखाउँछ, न त उनी सम्मानित न्यायालयको फैसलाप्रति गम्भीर छिन् न उनमा पदीय गुरुत्वको आत्मबोध नै छ । उनी यतिखेर जहाँ छिन्, त्यो नेपालीजनका संघर्षहरूको सानो दुःखले आर्जित ठाउँ होइन । यो कुनै दलको प्रधानमन्त्री या पटके सरकारजस्तो आज आउने र भोलि बाहिरिने त्यति हलुंगो ठाउँ पनि होइन । नेपाली इतिहासको लामो सपनाको सकसमय प्रसवले जन्माएको पद हो राष्ट्रपति ! यो दलीय वितण्डा र घनघोर महत्त्वाकांक्षाले फोहोर पार्ने ठाउँ त झन् कदापि होइन । नियमित संसदीय राजनीतिमा सरकारहरू बन्नुभत्कनु या प्रधानमन्त्री र मन्त्रीसांसदहरूले व्यक्तिगत साख बनाउनुभत्काउनु सामान्य नै मान्न सकिएला तर राष्ट्रपति मुलुकको साझा राजनीतिकसांस्कृतिक प्रतीक हो । यसको गरिमा र ओजमाथि गरिने खेलाँचीको मूल्य व्यक्ति एक्लैले वा उसले हिजो प्रतिनिधित्व गर्दै आएको दलले मात्र चुकाउँदैन, इतिहासले नै चुकाउनुपर्ने हुन्छ । यति महँगो मूल्यमा नेपाली जनता र सिंगो लोकतन्त्रगणतन्त्र कसैका पनि हर्कत खप्न बाध्य छैन । मुलुकको इतिहासमा पहिलोपल्ट कुनै महिला सर्वोच्च पदमा स्थापित भइन् । त्यो पनि एकपल्ट मात्र होइन, लगातार दुईपल्ट । नेपालको संविधान२०७२ को धारा ७० ले राष्ट्रपति र उपराष्ट्रपति फरकफरक लिंग वा समुदायको हुनुपर्ने व्यवस्था गरेअनुसार नेकपा एमालेकी नेता विद्यादेवी भण्डारी शासकीय परम्परामा क्रमभंग गर्ने पहिलो महिला हुन पुगिन् । गणतन्त्र नेपालको दोस्रो राष्ट्रपतिका रूपमा उनलाई स्वागत गर्दा उनको विगत इतिहासका प्रियअप्रिय घामछाया बिर्सेरै नेपालीजन उत्साहित भएका थिए । समयरेखा पनि यस्तो बनेको थियो कि एकैपल्ट न्यायपालिका, व्यवस्थापिका र कार्यपालिका (राष्ट्रपति कार्यालय आधारभूत रूपमा कार्यपालिकीय क्षेत्र नै हो भन्ने मान्यतानुसार) तीनैवटा मुख्य अंगमा महिलाको उपस्थितिले यो व्यवस्थाप्रति गर्व गर्न लालायित भइन्थ्यो । संसारभरका सचेत मानिसहरू नेपालतर्फ फर्केर उदाहरण दिन्थे । प्रतीकात्मक रूपले पनि यो आफैंमा सानो उपलब्धि होइन । व्यक्ति र दलका समस्या र दोषको छायाले इतिहासको गौरवपूर्ण प्राप्तिलाई ओझेल पार्नु अन्यायपूर्ण हुन्छ । त्यस अर्थले विद्यादेवी भण्डारी जहाँनेर उभिन आइपुगिन्, यो हाम्रो साझा सपनाको साक्षात् अभिव्यक्ति थियो । उनका निजी र दलीय दुवै खाले परिसीमाहरूका बावजुद हामीले राष्ट्रपति लाई हृदयले सम्मान गर्दै आयौं । राष्ट्रपतिको पदभार लिएपछि विद्यादेवी भण्डारी पार्टीविशेषकी नेता वा तत्कालीन अखिल नेपाल महिला संगठनकी अध्यक्ष लगायतको परिचयकी व्यक्ति मात्रै रहिनन् । उनी यी सबै परिचयलाई फड्किएर देशको राष्ट्रिय एकताको प्रवर्द्धन, संविधानको पालन र संरक्षण गर्ने पदधारी भइन् । यो दुर्लभ उचाइमा आसीन हुने योग्यताका लागि उनैको पार्टीभित्र या अन्य पार्टीमा समेत उपयुक्त महिला उम्मेदवार नभएका होइनन् । थिए । तर संसदीय गणितका सन्तुलन र कतिपय संयोगले यस्तो मौका उनैलाई जुर्यो । हो, उनीसँग राजनीतिक लडाइँमा सहभागिताको अनुभवपुँजी थियो र उनी यो पद डिजर्भ गर्ने पात्र नै हुन् । यसमा धेरैथोरै मतान्तर हुन सक्छ तर नवस्थापित राजनीतिक व्यवस्थाको अभ्यासमा कतिपय मतान्तर गौण हुन्छन् र प्रतीकात्मक उपलब्धिहरू मुख्य बन्छन् । यस अर्थमा यो उनको निजी उपलब्धि मात्र कदापि थिएन, दशकौंका राजनीतिक संघर्ष र रक्तपातमय जनयुद्धका तमाम योद्धाहरूको रगत, पसिना र संकल्पको साझा प्राप्ति थियो ।समय कतिपय अप्ठ्यारा र दुःखद दृश्यको साक्षी हुँदै अघि बढ्दो रहेछ । यसले व्यक्तिजीवन वा समाजजीवनमा मात्रै होइन, राष्ट्रकै जीवनमा पनि गम्भीर पाठ सिकाउँदै हिँड्दो रहेछ । विद्यादेवी भण्डारी पार्टीका गुट राजनीतिभित्र कति प्रशंसित या आलोचित थिइन्, यो आम सरोकारको विषय रहेन । २०५० सालमा नेकपा (एमाले) का लोकप्रिय नेता तथा उनका जीवनसाथी मदन भण्डारीको शंकास्पद निधनपछि सेतो वस्त्रको इमोसनल कारोबार गर्दै २०५१ सालको चुनावमा उम्मेदवार बनाइएकी भण्डारीको राजनीतिक पुनरागमन आफ्नै स्वतन्त्र छनोट थियो कि पार्टीको हितरक्षाका दबाबको परिणाम ? त्यो पनि यहाँनेर त्यति गहिरो मीमांसाको विषय रहेन । (चुनावी राजनीतिमा वैधव्यको संवेदना किन र कसरी उपयोग हुन्छ, देखिएको र बुझिएकै कुरा हो ।)ब्लड क्यान्सरजस्तो असाध्य रोग जितेर सामान्य जीवनमा फर्केकी भण्डारीप्रति आम मानिसको सहानुभूति राम्रै थियो । पार्टीमा वर्षौं भूमिगत राजनीति गरेका महिला नेताभन्दा निकै बलियो हुँदै उनको करिअर उत्तरोत्तर अघि बढिरहेको थियो । २०५४ सालमा जनसंख्या तथा वातावरणमन्त्री हुँदै २०६६ सालमा रक्षा मन्त्रालयमा फड्को मारिरहँदा उनी भावी प्रधानमन्त्रीकै रूपमा अनुमानित थिइन् । उनको ऊर्ध्वमुखी राजनीतिक अवतरणमा ब्याक बाइट या पब्लिक गसिप का निम्ति जेजे भनिए पनि ती सबै थोक अन्ततः दैनिक राजनीतिका ऊहापोहभन्दा बढी हुन्नथे यदि उनले आफ्नो व्यक्तित्व, पदीय मर्यादा र संविधानको रक्षा गर्ने विवेक र दूरदर्शिता देखाउन सकेकी भए । तर पछिल्ला साढे तीन वर्षमा विकसित घटनाक्रमले देखाउँछन्, के उनी राष्ट्रपति पदमा पुनर्निर्वाचित हुनुमा संयोग कम र योजनाबद्ध नियत बढी थिएन ? निवर्तमान प्रधानमन्त्री ओलीले पछिल्लो कालमा यिनैलाई रक्षाकवच बनाएर जेजस्ता धुन्धुकारि हर्कत गर्दै आए, त्यसको पृष्ठकथा यही बदनियतको धागोमै जोडिएको होइन ? ओली सरकारको आर्थिक भ्रष्टाचारका समग्र नेटवर्क र सत्ताको आयु बढाउन ल्याइएको हरेक जनविरोधी, संविधानविरोधी अध्यादेश र सिफारिसमा सही धस्काइदिने कम्फर्टेबल व्यक्ति भैदिनुको बदलामा उनले अन्ततः के पाइन् ? न्यायालय र जनमानस दुवैबाट घोर अविश्वास ! प्रयोगशालाको मुसाभ्यागुताजसरी इतिहासकै चरम महत्त्वाकांक्षी प्रधानमन्त्रीको अहंकारका लागि प्रयोग हुनु उनलाई कतिसम्म भारी भएको छ र हुनेवाला छ, यसको भेउ उनी स्वयंलाई होला कि नहोला ? जननेता मदन भण्डारीकी जीवनसाथी र एक पूर्वराष्ट्रपतिका रूपमा उनी जुन स्नेह र सम्मानको अधिकारी हुनुपर्ने हो, भविष्यमा त्यो सम्भव छ ? यसबारे उनले केही सोचेकी होलिन् कि नाइँ ? उनी यो राजनीतिक दुःखान्तको बोझ हलुङ्गो बनाएर मात्रै पदमुक्त हुनेबारे सोच्न जरुरी पनि ठान्छिन् कि नाइँ ?व्यक्तिमा शासकीय अहंकार पलाएर भएगरेका कतिपय त्रुटिमाथि अलिबेर आलोचना हुन्छ र त्यो बिस्तारै सेलाउँछ । राज्ययन्त्रभित्र बस्दा संस्थागत साख जोगाउन खातिर बोलिएका कतिपय संवेदनहीन अभिव्यक्ति र गतिविधि पनि निश्चित प्रसंगमा बाहेक सामूहिक सम्झनामा विरलै रहन्छन् । राष्ट्रपति भण्डारीको हकमा उनी रक्षामन्त्री रहँदा या राष्ट्रपतिसमेत भएपछिका केही आलोच्य गतिविधिलाई मानवीय कमजोरी भनेरै बिर्सन सकिएला । तर जब नियतवश दोहोरिने घटना र तिनैका उपक्रमको चाङ बन्दै जान्छ, ती त्रुटि वा कमजोरी मात्रै रहन्नन् । संवैधानिक पदमा बसेर संविधानकै हुर्मत लिन उनी जुनजुन कृत्यमा सहभागी भइन्, त्यो इतिहासले बिर्सने गरी क्षम्य छँदै छैन । यतिखेर, सामाजिक सञ्जाल र कतिपय दलभित्रै समेत अब राष्ट्रपतिले नैतिकताका आधारमा राजीनामा दिनुपर्ने विषय उठाइएको देखिन्छ । कतिले त उनलाई महाभियोग नै लगाउनुपर्नेसमेत धारणा राखेका छन् । मुख्य दलहरू महाभियोग लगाइहाल्ने पक्षमा देखिँदैनन् । यसका पछाडि प्राविधिक र पर्याप्त गणितका समस्या पनि हुन सक्लान् तर यो विषय यत्तिकै रहनेवाला भने छैन । आम वृत्तमै पनि चियापसल र चोकचौतारामा उनीमाथि प्रश्न उठिरहेकै छ । विशेष गरी गत पुस ५ को संसद् विघटन प्रकरण र फागुन ११ मा सर्वोच्च अदालतले गरेको संसद् पुनःस्थापनाको फैसलापछि पनि सत्तान्ध ओलीले संविधानका धाराहरूसँग गरेको कबड्डी खेलमा उनी ओलीसँगै कुदिरहिन् । सबैभन्दा अशोभनीय र अक्षम्य चरण यही हो । कम्तीमा पनि पछिल्लो चरणमा आइपुग्दा प्रधानमन्त्रीका रूपमा विश्वासको मत लिन नसकेका ओलीलाई तिमी असफल भयौ, अब आफ्नै पार्टी वा प्रतिपक्षका अरूका लागि बाटो छोड भन्नेसम्मको नैतिक विवेक देखाउन सकेकी भए उनका सारा पुराना कमजोरी माफ हुन सक्थे । उनले त्यसो त गरिनन् नै, उल्टै वैशाख २७ गते प्रतिनिधिसभामा विश्वासको मत लिन नसकेका ओलीलाई धारा ७६(३) अनुसार नियुक्त गरेर विश्वासको मत नै नलिई धारा ७६(५) अनुसारको वैकल्पिक सरकारका लागि २१ घण्टे म्यादको पासा फ्याँकिन् । यसैबीच कुदाकुद गर्दै १४९ जना सांसदको हस्ताक्षर लिएर आफूसमक्ष पुगेका कांग्रेस नेता शेरबहादुर देउवाले विश्वासको मत लिने आधार छैन भन्ने अनुमानकै भरमा रातारात ओलीरचित षड्यन्त्रकारी संसद् विघटन सिफारिसमा सही धस्काइन् । आफूसमक्ष पहिले पुगेका देउवा पक्षका १४९ सांसदको सजीव हस्ताक्षर ओलीले मुखको भरमा भनेको १५३ जना सांसदको समर्थन दाबीका अगाडि शौचपत्ती (ट्वाइलेट पेपर) सरह ठहरिनु लोकतन्त्र र विधिको हत्या नै हो । यसमा कुनै दुईमत छैन । ओली र भण्डारीकै संयुक्त खेलको परिणतिले व्यवस्थापिकामाथिको नाङ्गो हस्तक्षेप र राष्ट्रपतीय अधिकारक्षेत्रको व्याख्या न्यायिक निरूपणको विषय बन्यो । यो न्यायालयले जानाजान मागेको बिजनेस थिएन । मन्त्रिपरिषद् गठनसम्बन्धी धारा ७६ का भिन्नभिन्न उपधाराहरूको बुई चढेर संसद्को अस्तित्व र लोकतन्त्रकै आत्मा मार्ने गरी चालिएको षड्यन्त्रकारी कदमले नै सबै प्रकरणलाई घिसारेर न्यायालयको ढोकाभित्र हुलिदिएको छर्लंग सत्य कसैले छोप्न चाहेर छोपिँदैन । अन्ततः न्यायालयले सत्तान्ध ओली र आफ्नो थान्कोको हेक्का नहुने राष्ट्रपतिलाई परमादेश दिँदै संसद् पुनःस्थापना र धारा ७६(५) को विधायिकी मनसायअनुकूलको व्याख्या मात्र गरेन, राष्ट्रपतिबाट सम्पादन गरिने कार्यको न्यायिक परीक्षण किन अपरिहार्य छ भन्ने निर्क्योलसहितको फैसला गरिदियो । फैसलाको पूर्णपाठका व्याख्या र ठहर खण्ड अध्ययन गर्दा देखिन्छ, नेपालकै न्यायिक निरूपणका अभ्यास मात्र नभई भारत र अन्य देशका समेत समसामयिक फैसला र विधिशास्त्रीय मान्यताका आधारमा यसले सरकार प्रमुख र राष्ट्र प्रमुख दुवै पदमा बस्नेहरूको संवैधानिक नैतिकता (कन्स्टिट्युसनल मोरालिटी) माथि अहम् प्रश्न उठाएको छ । यो फैसला संसद् पुनःस्थापना र धारा ७६(५) को व्याख्याका लागि मात्रै होइन, कार्यपालिकीय र राष्ट्रपतीय अधिकारको विधिशास्त्रीय व्याख्याका लागि पनि चिरस्मरणीय हुनेछ ।राष्ट्रपति विद्यादेवी भण्डारीलाई अझै पनि शान्त चित्तले सोच्ने समय छ । शीतलनिवासको आराम कक्षमा बसेर अबका केही दिन उनले आफ्ना सम्पूर्ण कृत्यहरूको इमानदार समीक्षा गरून् । दलविशेष र त्यसको पनि खास गुटको रक्षक मात्र भइरहने कि संविधान र समग्र देशकी, सबै दल र संस्थाहरूकी साझा रक्षक, साझा प्रतीक हुने भन्ने छनोट गर्ने समय त उनले गुजारिसकिन् तर आफूबाट भएका कार्य न्यायपूर्ण, नैतिक र विवेकसम्मत भएनन् भन्ने संवैधानिक नैतिकताको बोधसहित स्वैच्छिक राजीनामा दिने समय भने घर्किसकेको छैन । अन्यथा ओलीरचित तानाबानामै अलमलिएर पदीय मर्यादासँग बाझिने गतिविधि दोहोर्याइरहे जनमत र संविधानको सम्मानका खातिर पनि संसद्ले महाभियोगको बाटो अख्तियार गर्नुको विकल्प रहनेछैन ।"
गाडी भाडा चौपटै बढ्यो,"ओली सरकारको जाँदाजाँदै दिएको सार्वजनिक यातायातको भाडा वृद्धिको सौगात, आर्थिक मन्दीबाट गुज्रिरहेका जनतालाई भारी पर्ने निश्चित छ । गाडी भाडा वृद्धिले प्रत्यक्ष र परोक्ष दुवै ढंगले असर गर्नेछ । सर्वसाधारणले यसबाट आवतजावतमा प्रत्यक्ष रूपमा बढी भाडा तिर्नुपर्ने हुन्छ, अर्कातिर ढुवानी भाडा बढ्दा उपभोग्यदेखि निर्माण सामग्रीको लागत मूल्यसमेत बढ्नेछ । यसबाट आमउपभोक्तादेखि विकासका कार्यहरूसमेत नराम्ररी प्रभावित हुनेछन् । ढुवानी भाडा बढ्दा इन्धनको समेत पुनः मूल्यवृद्धि हुनेछ । समग्रमा पाँचसात प्रतिशत पेट्रोल, डिजेलको मूल्यवृद्धि हुँदा, दुहाई दिँदै भाडा वृद्धिको माग गर्ने यातायातढुवानी व्यवसायीहरूले पुनः भाडा वृद्धिको माग गर्न के बेर । पेट्रोलियम पदार्थको थोरै भाउ बढ्दा सरकारले प्रचलित भाडामा २५ प्रतशित भाडा वृद्धिमा सहमति दिनु भनेको कोरोना कहरबाट थला परेका सर्वसाधारणको आलो घाउमा नुनचुक दल्नु हो । यातायात व्यवसायीसँग छलफल नचलाई, हतारमा भाडा वृद्धि गर्नु सरकारको ठूलो कमजोरी हो । पेट्रोलियम पदार्थको खरिद मूल्यमा लगभग त्यति बराबरको विभिन्न शीर्षकका कर असुल गरेर मूल्य निर्धारण गर्ने परिपाटीले मूल्य वृद्धि हुने गरेको वास्तविकता सर्वसाधारणलाई थाहै छ । यातायात व्यवसायीहरूलाई पेट्रोलियम पदार्थमा लगाइएको कर छुट र यातायातका साधन नवीकरण शुल्कमा सुविधा दिनेलगायतका नीति ल्याए सायद अहिलेको भाडा वृद्धिको माग उनीहरूले फिर्ता लिन्थे होलान् वा भाडा वृद्धि प्रस्ताव दर धेरै हदसम्म तल झर्थ्यो होला । तर, सरकारबाट यस्तो प्रयाससमेत भएन । लोकतान्त्रिक सरकारले यातायात प्रणालीलाई सर्वसुलभ र सस्तो बनाउन आफ्नोतर्फबाट गरेको प्रयास शून्य छ । पञ्चायतकालमा उपत्यकाबाहिरसमेत राम्रो सेवा दिई नाम चलाएको साझा यातायातसमेत खराब व्यवस्थापनका कारण सीमित हुन पुगेको छ । संघीय, प्रादेशिक र स्थानीय सरकारले आफ्नो लगानीमा जनतालाई सरल, सुलभ र सस्तो यातायात सेवा कहिले प्रदान गर्छ ? महेन्द्रसिंह बम, टीकापुर१, कैलाली"
धारा ७६(५) को प्रयोग,"नेपालको संविधान २०७२ असोजमा आउँदा विश्वकै सर्वोत्कृष्ट संविधान भन्नेहरूमा एमालेका कुनै नेता छुटेजस्तो लाग्दैन । अस्थिर सरकार र सनकका भरमा प्रधानमन्त्रीले संसद् विघटन गरिदिने परिपाटीबाट आजित भएर त्यसलाई रोक्न हरहालतमा संसद्बाटै सरकार निर्माण गर्ने र संसद्लाई पूरा एक कार्यकाल चल्न दिने दृढ अठोटमा सबै दलका नेताहरूको ऐक्यबद्धताले गर्दा नै संविधानसभाबाट वर्तमान संविधान बन्न सम्भव भएको हो । त्यसरी बनेको संविधानको धारा ७६ (५) समेतको समग्र व्यवस्था नै संविधानको उत्कृष्टताको कारण हो । सरकार निर्माणको धारा ७६(१) देखि (४) सम्मका सबै विकल्प सकिएपछि अन्तिम विकल्पका रूपमा व्यवस्था गरिएको धारा ७६(५) ले त संसद्मा विद्यमान सत्तापक्ष वा विपक्षका सांसदहरूले स्वविवेकका आधारमा फ्लोर क्रस नै गर्नुपर्ने अवस्था आए पनि संसद्को आवधिक कार्यकाल जोगियोस् र सरकारको निर्माण होस् भन्ने अभिप्रायलाई सर्वोच्च अदालतले आफ्नो फैसलामा स्पष्टसँग व्याख्या गरिदिएको छ । प्रतिनिधिसभामा प्रधानमन्त्री शेरबहादुर देउवाले राखेको विश्वासको प्रस्तावमाथि छलफल गर्ने क्रममा विभिन्न नेताको विचार पनि यस्तै सुनियो । एमालेका तर्फबाट प्रदीपकुमार ज्ञवालीले राखेको एउटा दृष्टान्तले भने बिझायो । उनी भन्छन्, प्रतिनिधिसभा विघटन गलत भए, सर्वोच्चले जुन ठाउँबाट फल खेलिएको हो, त्यहीं ल्याएर बल राख्नुपर्थ्यो, हामी कहाँ त रेफ्रीले नै गोल हानिदिनुभयो । उनको यो दृष्टान्त अपव्याख्या हो । यस कुरालाई त्यसरी बुझ्नुभन्दा पूर्वप्रधानमन्त्री केपी शर्मा ओलीले पहिलो पटक गरेको संसद् विघटनलाई गलत हो भनेर सर्वोच्चले पुनःस्थापना गर्नु, पहिलो फल का लागि रेफ्रीले देखाएको यलो कार्ड थियो । र, पुनः दोस्रो पटक अनेक प्रपञ्च रच्दै मध्यरातमा राष्ट्रपतिबाट गर्न लगाएको संसद् विघटन गम्भीर प्रकृतिको फल भएको हुँदा पटकपटकको निर्देशन नटेर्ने खेलाडीलाई रेफ्रीले रेडकार्ड देखाएर मैदानबाट बाहिरै निकालिदिएको हो । महेशप्रसाद ढुंगाना, नयाँबानेश्वर, काठमाडौं"
देउवालाई छवि सुधार्ने अवसर,"विश्वासको मत प्राप्त गर्ने उद्देश्यले डाकिएको प्रतिनिधिसभाको बैठक हुनुअघि, त्यहाँ आफू उपस्थितै हुनु नपरोस् भनेर भीम रावलले सांसद पदबाटै राजीनामा दिएछन् । त्यसलाई लिएर कतिपयले उनलाई युद्धबाट भागेको सिपाही, हतारको निर्णय इत्यादि पनि भने पनि लोभापापमा लिप्त राजनीतिक जमानामा खाईपाई आएको पद र सेवासुविधा चटक्कै छोड्नुलाई त्याग नै मान्नुपर्छ । सांसद भएर संसद्मा गएर पनि केही गर्न नसकेको, खालि तलबभत्ता र सुविधा मात्रै खाएको महसुस गरी, रावलले जस्तै गरी अन्य सांसदले पनि भटाभट राजीनामा दिन सके यो बेला देशकै ढुकुटी जोगिन्थ्यो । तर भंग भएको संसद् जोगिँदा व्यवस्था जोगिएको नाममा सांसद पद जोगिएपछि सांसदहरू खुसी भएका छन् । संयोगवश पाँचौं पटक प्रधानमन्त्री हुन पाएका देउवालाई त आनन्द नलाग्ने कुरै भएन । उनले सदनमा ८३ का विरुद्ध १६५ मतका साथ विश्वासको मत पाए । तर अहंकारी ओलीको झन्डै साढे तीनवर्षे उग्र शासनकाल मा भएका थुप्रै भ्रष्टाचार काण्डको चर्चा गरिँदै गर्दा देउवालाई पनि माओवादी युद्धका जन्मदाता, पजेरो संस्कृतिका पिता, सांसद खरिदबिक्रीका सूत्राधार तथा महाकाली सन्धि (२०५३) पारित गराउने मुख्य व्यक्तिका रूपमा लिइन्छ । पहिलो कार्यकालमा सत्ता टिकाउन जम्बो मन्त्रिमण्डल गठन गरेकाले उनको व्यापक आलोचना भएको थियो । त्यस्तै २०४९ सालमा गृहमन्त्री हुँदा तत्कालीन प्रहरी महानिरीक्षक रत्नशमशेर राणालाई पदबाट हटाएर मोतीलाल बोहोरालाई ल्याई गृहमन्त्री फेरिनासाथ आफूअनुकूलको महानिरीक्षक ल्याउने परम्पराको विकास गर्ने संस्कारका संस्थापकका रूपमा पनि उनलाई चिनिन्छ । त्यस्तै संसद् विघटन गरेर प्रजातन्त्र दरबारमा बुझाउने काम (२०५९ असोज र २०६१ माघमा) उनैले गरेका थिए । देउवाको विगतले भन्छ, उनी कुनै असल पात्र होइनन् । तर, उनका सामु आफ्नो छवि सुधार्ने अवसर भने आइपुगेको छ । आशा गरौं, अबका दिनमा उनका बारे राम्रो मात्र लेख्नुपरोस् । इन्द्रकुमार श्रेष्ठ, ओखलढुंगा"
शिक्षण सिकाइ अनुदान कति ?,"नेपाल सरकार शिक्षा तथा मानव विकास स्रोतकेन्द्रमार्फत सामुदायिक विद्यालयमा दिँदै आइरहेको शिक्षण सिकाई सहयोग अनुदानमा शिक्षकहरूले अहिले फेरि पूरा रकम नपाएको गुनासो गरिरहेका छन् । मावि तहमा शून्य दरबन्दी भएका विद्यालयमा बढीमा तीन शिक्षकसम्म अनुदानमा दिने भनेको मासिक रकम कति हो ? हिजोका दिनमा वार्षिक ३ लाख ६६ हजारका दरले एक शिक्षकको रकम उपलब्ध गराइरहेकोमा पछिल्लो पटक ६ महिनाको २ लाख १६ हजारका दरले रकम निकासा भएको सुनियो । यसरी हिसाब गर्दा वार्षिक ४ लाख ३२ हजारका दरले रकम निकासा हुनुपर्ने हो । तर कतिपय पालिकामा विद्यालयलाई नपुग्ने रकम आएको सुनिन्छ । यस्तै कतिपय पालिकामा विद्यालयमा विद्यार्थी संख्याको आधारमा रकम कटौती भएको छ । अंग्रेजी, गणित र विज्ञान शिक्षकहरूले निरन्तर पाउँदै आएको रकम पनि कतिपय विद्यालयले बाँडेर खाइरहेको पाइएको छ । कतिपय विद्यालयले आफ्नो विद्यालयका अंग्रेजी, गणित र विज्ञान शिक्षकहरूसँग अध्यापन अनुमतिपत्र नभएको भन्दै अन्य विषय शिक्षकलाई सो कोटामा नियुक्त गरेको समेत पाइएको छ । यसतर्फ सम्बन्धित निकायको ध्यान जानु जरुरी छ । कतिपय विद्यालयले अध्यापन अनुमतिपत्र अनिवार्य चाहिने भनेर सो कोटामा विज्ञापन नै खोलेर नयाँ शिक्षक नियुक्त गरेका छन् । शिक्षण सिकाइ सहयोग भनेर विषय नै तोकेर दिँदै आएको कोटामा अन्य विषयका शिक्षक नियुक्त गर्नु कहाँसम्मको न्याय हो ? यसतर्फ सम्बन्धित निकायको ध्यान यथाशीघ्र जाओस् । शिक्षण सिकाइ अनुदानमा विद्यालयले पाउने रकम कति हो ? शून्य दरबन्दी भएका विद्यालयमा तीन जनासम्मलाई दिने भनेर कार्यविधि बनाएपछि रकम दिनुपर्छ कि पर्दैन ? विद्यार्थी संख्याको आधारमा रकम निकास गर्ने हो भने, अघिल्ला वर्षहरूमा विद्यार्थी संख्या हेरिनुपर्छ कि पर्दैन ? नवीन देवकोटा, लम्की, कैलाली"
दार्जिलिङ ब्युँझिएको काल,"दार्जिलिङको भित्रभित्रै उम्लिँदै गरेको राजनीतिक वातावरण देखेपछि पश्चिम बंगालका तिनताकका मुख्यमन्त्री सिद्धार्थशंकर रेले भारतमा आपत्कालीन स्थिति लागू हुनुअघि नै पार्वतीय सचिवालय गठन गरे । मुख्यमन्त्री रे र उनकी श्रीमती माया रे प्रधानमन्त्री इन्दिरा गान्धीका अति नै नजिकका सहकर्मी थिए । दार्जिलिङ विश्वप्रसिद्ध बनिसकेको थियो । त्यसै बखत चारपाँचवटा विस्मरणीय क्षण र घटनाहरू अघि आए । यो थियो सन् १९७५ देखि १९८१ सम्मको कुरो । नजिकैको, भारतको प्रोटेक्टोरेट राज्य रहिआएको सिक्किम सन् १९७५ मा एउटा अभिन्न राज्य भई भारतमा विलय भयो । महाराजाद्वारा परिचालन गरिने त्यहाँको ऐतिहासिक शासन प्रणालीलाई अन्त्य गरियो । जस्टिस जेएल कपुरको नेतृत्वमा सन् १९७३ मा तेस्रो डिलिमिटेसन आयोगले दार्जिलिङ लोकसभा क्षेत्रबाट डुवर्स क्षेत्रको माल मटेलीलाई हटाएर चोपरा र इस्लामपुर जोडिदियो । नेपालीभाषी क्षेत्रलाई यसरी हटाइनुलाई भाषा र छुट्टै राज्यको माग कमजोर बनाउने षड्यन्त्र मान्नुपर्ने थियो । पश्चिम बंगाल सरकारले विभिन्न जनगणनामा समेत विभिन्न उपाय लगाई छुट्टै राज्यको मागलाई नगण्य बनाउने प्रयास गर्दै नै आएको थियो । चोपरा र इस्लामपुरमा जनसंख्या बढी तर नेपालीभाषीहरू छँदै थिएनन् भन्ने स्थितिमा, दार्जिलिङ लोकसभा क्षेत्रबाट नेपालीभाषीलाई चुनाव जित्न हम्मे परोस् भनेर यस किसिमको बुद्धि लगाइएको थियो ।दार्जिलिङ ब्युँझिएको काल (सन् १९८०२०००) यसरी सुरु भयो । त्यसअघि इतिहास र निर्माणकाल (१८३५१९४०) र सुनौलो काल (१९४०१९८०) मान्छौं हामी । यसबारे दुई लेखहरू कान्तिपुर दैनिकमै १५ सितम्बर २०२० र ५ जनवरी २०२१ मा यसै स्तम्भमा लेखिएका छन् । सन् १९७९ मा भारतका प्रधानमन्त्री मोरारजी देसाई दार्जिलिङ आउँदा कालो झन्डा र जुत्ताद्वारा स्वागत गरियो । किनकि केही महिनाअघि मात्रै अखिल भारतीय नेपाली भाषा समितिको शिष्टमण्डललाई उनले तिमीहरूको भाषा विदेशी हो, त्यसैले भारतीय संविधानको आठौं अनुसूचीमा संलग्न गर्न सकिँदैन भनेका थिए । यति मात्रै कहाँ हो र, शिष्टमण्डलले भारतको उच्चतम भाषासाहित्य संस्था साहित्य अकादेमीले नेपाली एउटा आधुनिक भाषासाहित्य हो भनी सन् १९७५ मै मान्यता दिएको कुरो जनाउँदा उनले यसलाई खारेज गर्नेसम्म धम्की दिएका थिए !हामीले मोरारजी देसाईको जमेर विरोध गर्यौं, धेरै साथीले पुलिसको कुटाइ खाए, धेरैलाई काराबासमा पठाइयो । अब ताते दार्जिलिङेहरू । यसै बखत एउटा सबल संस्था अघि आयो, प्रान्त परिषद्को नाममा । मूल उद्देश्य दशकौंदेखि माग्दै आएको दार्जिलिङमधेस क्षेत्रडुवर्स इलाका एकीकृत छुट्टै राज्यको माग । खप्पिस युवा नेताहरू बीडी बस्नेत, मदन तामाङ, कुमार भुटिया, गुमानसिंह चाम्लिङ सबैले कम्मर कसे, पश्चिम बंगालबाट छुट्टिनलाई । छुट्टै राज्य मागका निम्ति प्रथम सहिद नै मेरै स्कुलका सहपाठी एवं होनहार चित्रकार कृष्ण सुब्बा भए, पुलिसको गोली लागी चोकबजारको मुटुमै उनी मरे । पश्चिम बंगाल सरकारले सन् १९८१ मा गठन गरेको भट्टाचार्य आयोगले यस काण्डको रिपोर्ट बुझाए पनि त्यसलाई कहिल्यै जनमानसबीच प्रकाशमा ल्याइएन ।एकापट्टि भाषा हाम्रो प्राण हो को नारा अनि अर्कोपट्टि बंगाल हाम्रो चिहान हो भयानक रूपमा गुन्जिन थाले । यसैबीच मण्डल आयोग दार्जिलिङ आयो, पिछडा वर्गको सूचीमा ककसलाई हाल्न सकिन्छ भन्ने प्रश्नहरू सबै जनप्रतिनिधि र सामाजिकराजनीतिक संस्थाहरूअघि राख्यो । दार्जिलिङेहरू भारतीय नेपालीगोर्खा समाजको अगुवा नै मानिए पनि हाम्रा नेताहरूले मौका चुकाउनमा निपुणता नै हासिल गरेका छन् । मण्डल आयोगलाई जुन १९८० मा हाम्रा प्रतिनिधिहरूले जस्ता याचिकाहरू बुझाए, ती अति नै खेदपूर्ण एवं चिन्ताजनक थिए । सबै गोर्खा जातलाई एकैचोटि यस सूचीमा हाल्नुपर्छ भन्ने माग नराखेर कतिले त केवल आफ्नो थर हाल्नपट्टि जोड दिएछन् । र नै मण्डल आयोगको रिपोर्टमा राई लाई नहालेर चाम्लिङ लाई अनि छेत्री लाई नगाभेर खड्का लाई सूचीकृत गरिएको छ । पछि भारत सरकारले मण्डल आयोगको रिपोर्टलाई कार्यान्वयन गर्ने भएपछि गोर्खाहरूको सूची देख्नासाथ कन्सिरी तात्यो । सबैले पाए, गोर्खाहरू फेरि एकपल्ट चुकचुक गर्दै छताछुल्ल भए । सन् १९५५ मा गठन गरिएको काका कार्लेकर आयोगको पनि यस्तै कथा छ है !पश्चिम बंगालमा मुख्यमन्त्री ज्योति बसुको नेतृत्वमा वामपन्थी सरकार बनेपछि, दार्जिलिङका चिया कमानहरूमा रहिआएको तनाव अझै तीक्ष्ण भयो । आधा श्रमिक गोर्खा लिग अनि अरू वामपन्थी । एकापट्टि गोर्खा लिगका देवप्रकाश राई र रेनुलिना सुब्बा, अर्कोपट्टि कम्युनिस्ट पार्टीका रतनलाल ब्राह्मण (माइला बाजे), भद्र हमाल र आनन्द पाठक । अझै परतिर कंग्रेसका पीपी राई र दावा नर्बुला । सानो भूगोलमा तीक्ष्ण राजनीति, गोर्खाहरूको गढमै जाति ठूलो कि पार्टी माथि प्रतिस्पर्धा । थिच्ने पनि गोर्खा, मिचिने पनि गोर्खा नामचाहिँ कम्युनिस्ट विचारधारा र पश्चिम बंगालको शासन । उता असम र मेघालयमा अहम र खासीले नेपालीहरूलाई युगयुग बसेका खेतबारीगाईगोठनोकरी धन्दाकोइलाखानी सबैसबैबाट उखेलेर फ्याँक्न र खेद्न लागे, विदेशी भगाओ को नाममा । राज्य सरकार, भारत सरकार सबै चुपचाप । भारतीय नागरिक, नेपालका नागरिक सबैलाई एउटै डोकोमा हालेर डाँडा कटाउँदा दार्जिलिङेहरू फेरि फनफनिए । भारतनेपालबीचको १९५० को सन्धिलाई कुन दुलोमा हालियो ! नेपाली नागरिकहरूको हकअधिकारको नामोनिसान रहेन । खेदिएका बंगालीभाषीलाई राख्न पश्चिम बंगालले शिविर बनायो, संसद्मा हल्ला गर्यो । गोर्खाहरूले टुहुरोजस्तै पिलपिल आँसु झार्दै, जलाइएका घरजमिनमा रहेका पर्चापट्टा कोट्याउन लागे ।दार्जिलिङ फेरि ब्युँझियो । यस पटक भने गोर्खा राष्ट्रिय मुक्ति मोर्चाका सुवास घिसिङ आफ्नै हरियो झन्डा लिएर महाकाल थानमा कसम खाई गोर्खाल्यान्ड लिएरै आउँछु भन्न थाले । व्यापक समर्थन, घरघरमा उनले बोलेको भाषणका क्यासेट । कवि, गायक, संगीतकार, ट्रेड युनियन, शिक्षक, विद्यार्थी, श्रमिक, ड्राइभर सबै भन्न थाले, बंगालको मानचित्रबाट हिमाल छुट्टिनुपर्छ । गोली चल्यो, हत्याकाण्ड भयो, घरडाक बंगला सबै जलाइए । जसले विरोध गर्छ, ६ इन्ची घटाइदिन्छु भन्दै गोर्खा भोलन्टियर फोर्स अघि आयो, अहिलेसम्म वामपन्थी विचारधारामा रुमलिएकाहरूलाई सामाजिक तिरस्कारको नाममा उखेलेर मधेसतिर घचेटिदियो । दार्जिलिङले यस प्रकारको त्रास, भय र आतंक कहिल्यै देखेको थिएन । पुलिस र केन्द्रीय सुरक्षा बलको बर्बरता र नांगो मानव अधिकार हननले गर्दा धेरै परिवार मासिए, टुहुरा भए । सुरक्षा बलले पनि घरबार लुटेको दृश्य प्रथम पटक देखियो ।सुवास घिसिङको मागमा गोर्खाल्यान्ड राज्यसँगसँगै भारतनेपालबीचको १९५० को सन्धिलाई खारेज गर्नुपर्छ भन्ने आवाज थियो । सन्धिलाई कालिम्पोङमा जलाइँदा धेरै मानिस गोलीकाण्डको सिकार भएका थिए । उनी भन्थे यो सन्धिले गर्दा नै नेपालका नागरिकहरू खुला सिमानामार्फत भारत पस्दा भारतका नेपालीभाषी नागरिकहरूको चिनारीमा ठूलो आघात पुग्छ । र नै असम र मेघालयका जस्ता स्थितिहरू अघि आउँछन् । नेपालका महाराजा, संयुक्त राष्ट्रसंघ आदिमा समेत उनले दरखास्त हाले । दार्जिलिङ घरी १३ दिन, घरी ४२ दिनको बन्दमा जकडियो । मेरा पिताजी आरपी लामाले मलाई तिनताक जवाहरलाल नेहरू विश्वविद्यालयमा पठाएका चिठीपत्रहरू आज मेरा निम्ति दार्जिलिङले भोगेका पीरमर्कायातनाहरूको ठोस दस्तावेज बनेका छन् । ११ जुन १९८७ को चिठीमा उनी भन्छन्, फेरि २० जुनदेखि १३ दिनको बन्द यहाँ हुनाले, हतारसाथ पत्र लेखें । तँ कैले आउँछस्, पत्र लेख्नू । यहाँको अवस्था बुझेर मात्रै आउनू ।नभन्दै आन्दोलन सकिने भयो । घिसिङकेन्द्र सरकारपश्चिम बंगाल सरकारबीच त्रिपक्षीय सम्झौता भयो, २२ अगस्ट १९८८ मा । गोर्खाल्यान्डको नाममा घिसिङले दार्जिलिङ गोर्खा पार्वतीय परिषद् थापे । जंगीहरूले हातहतियारसहित आत्मसमर्पण गरे । घिसिङले अर्को प्रश्न उठाउन थाले, लगत्तैदेखि । दार्जिलिङ र कालिम्पोङ क्षेत्र नेपाल र भोटाङले दिएका हुन् ! भारतले भोटाङलाई बर्सेनि यसको किरायाधरि तिर्छ ! भारतको सर्वोच्च न्यायालयमा उनले केससम्म हाले । २५ नोभेम्बर १९९४ मा सर्वोच्च न्यायालयले यस केसलाई यो एउटा राजनीतिक मुद्दा हो भनेर खारेज गरिदियो । घिसिङले त्यसपछि छैटौं अनुसूचीअन्तर्गत दार्जिलिङलाई स्वायत्तता दिनुपर्छ भन्ने माग राख्दै अर्को त्रिपक्षीय सम्झौतामा हस्ताक्षर गरे । भारतीय संविधानको छैटौं अनुसूचीअन्तर्गत सरकारले संसद्मा बिल पनि ल्यायो । तर दार्जिलिङवासीले भयानक रूपमा विरोध गरे । यो अर्को आगो बल्यो, घिसिङलाई पहाडबाट नै उच्छेद गरिदियो ।गोर्खाल्यान्डबारे धेरै कुरा लेखिए । म आफैंले पनि गोर्खाल्यान्ड ए क्वेस्ट फर आइडेन्टिटी शीर्षकमा पुराना दस्तावेजहरूको सँगालो निकालें, जसलाई घिसिङ आफैंले प्रकाशित गरे । तिनताकका केन्द्रीय गृहसचिव सीजी सोमय्या जसले त्रिपक्षीय सम्झौतामा पनि हस्ताक्षर गरेका थिए उनले आफ्नो आत्मकथा द अनेस्ट अलवेज स्ट्यान्ड अलोन (२०१०) मा लेखेका छन् जब गोर्खाल्यान्डको आन्दोलन चरम सीमामा पुगेको र केन्द्रले छुट्टै राज्य नदिने तय गरिसकेको थियो तब उनले पश्चिम बंगालका मुख्यमन्त्री ज्योति बसुलाई घिसिङसँग वार्ता गर्ने सल्लाह दिए । ज्योति बसुले भने, यी गोर्खाहरूलाई नेपाल फर्किनपर्छ भन्ने आदेश दिनुपर्छ । यिनीहरूसँग कुराकानी गर्ने सवालै उठ्दैन । पश्चिम बंगालको यही सोच र लुकाइएको धारणाले दार्जिलिङडुवर्स क्षेत्र घरीघरी जल्छ । तर पश्चिम बंगाललाई थाहा छ, दार्जिलिङडुवर्स एक दिन बंगालबाट छुट्टिने नै छ । रोमित बाग्चीद्वारा लिखित गोर्खाल्यान्ड ः क्राइसिस अफ स्टेटहुड (२०१२) मा सिद्धार्थशंकर रेले अन्तमा गएर दार्जिलिङ पश्चिम बंगालबाट छुट्टिने नै छ भनेका छन् ।घिसिङले नेपाली भाषा भन्नै छाडे, गोर्खा भाषा भन्नपट्टि लागे । भारतको संविधानमा नेपाली भाषालाई अन्तर्भुक्त गराउने मागसम्म सम्झौता नै गरेर त्यागिदिए । तर भारतभरिका गोर्खाहरू नेपाली भाषाको संवैधानिक मागप्रति आतुर थिए । दार्जिलिङ नै भाषा मान्यता मागको केन्द्र रहेकाले चौरस्तामा सन् १९४९ मा निर्माण गरिएको आदिकवि भानुभक्तको मूर्तिसमेत चोरेर लगे । यो १९९२ को कुरा हो । मेरा पिताजी र नेपाली साहित्य सम्मेलनका अन्य सदस्य मिली दुई वर्षभित्रमै भानुभक्तको पूर्णांग मूर्ति फेरि निर्माण गरेर त्यही चौरस्तामै उभ्याइदिए । यी कुराहरू विस्तृत रूपमा कहीँ न कहीँ जनाउने नै छु ।सिक्किमका मुख्यमन्त्री नरबहादुर भण्डारी र अन्य वरिष्ठ साहित्यकार अनि भाषासंग्रामी मिली भारतीय नेपाली राष्ट्रिय परिषद् गठन गरेपछि भाषा मान्यताको माग फेरि चहकिलो भयो र १९९२ मा भारतीय संसद्मा बिल पास गरी नेपाली भाषालाई संविधानभित्र गाभियो । अति नै घतलाग्दो मुहूर्त थियो यो । घिसिङ यसको विरुद्धमा । सिक्किमकी सांसद दिलकुमारी भण्डारीलगायत हामी सबै एक मन र मस्तिष्कले संसद्मा लड्यौं । भाग्यवश, तिनताकका प्रधानमन्त्री नरसिंहा राव आफैं भाषासाहित्यविद् थिए, ज्ञानी र उदारवादी थिए । र नै भाषा मान्यताको महत्त्व बुझे अनि उनले भारतमा आर्थिक सुधारको आगो बाले । दार्जिलिङ अर्को पटक ब्युँझेको थियो, भाषाले मान्यता पाउँदा सबै रमाएका थिए ।हामी दार्जिलिङेहरू चारैपट्टि छौं, मन खाने काम गर्छौं, ठूलो सोच्छौं पनि । तर दार्जिलिङेलाई धेरैले मन पराउँदैनन् । दार्जिलिङ घरीघरी ब्युँझिन्छ अनि हरेक ब्युँझाइमा दार्जिलिङले केही न केही पाउँछ । भारतीय गोर्खाहरूको नाममा सबैलाई गौरवान्वित पनि गराउँछ । भाषासाहित्यसंस्कृतिखेलकुदशिक्षा आदिमा दार्जिलिङले धेरै फूल फुलाएको छ । प्रश्न उठ्छ, कसरी ? अंग्रेजले प्रशिक्षण दिएको, स्वतन्त्रता संग्राममा सम्मिलित भएको र विश्व मानव समूह नै चियासिन्कोनासँग परिचित भएकाले यो दार्जिलिङमा भारत र नेपाल आदि राष्ट्रहरूमा पाइने जातगत र जातिगत भेदभाव कहिल्यै पाइँदैन । सबैले फुल्ने मौका पाउँछन् । र नै थियोडर मनेन भारतको कंग्रेस पार्टीका मूल मन्त्री बने, सन् १९६० को दशकमा । नेहरूको अति नै समीपमा बसेका मनेन ख्रिस्टान एवं दलित थिए । कम्ती पढेर पनि ज्योति बसुसँग मिली बंगालमा कम्युनिस्ट पार्टी गठन गर्ने रतनलाल ब्राह्मण सबैलाई फुल्न दिनुपर्छ भन्ने दर्शनकै उपज थिए । इन्द्रबहादुर राईसँगै इन्द्र सुन्दास, बद्रीनारायण प्रधानसँगै रूपनारायण सिन्हा, मार्टिन माइकल गुरुङसँगै गाब्रियल राणा अघि बढे ।दार्जिलिङ अचम्मै गरी ब्युँझिने गर्छ । तर सुषुप्त निद्रामा पसेको दार्जिलिङमा सरकारी षड्यन्त्र र नेतृत्वको बेचबिखनले विकराल रूप पनि लिने गर्छ । घिसिङले सुरु गरेको अगोर्खालाई दार्जिलिङको लोकसभा सदस्य बनाउने प्रक्रिया उनकै अनुयायीशत्रुले अघि बढाए । त्यसै गरी हत्या र विध्वंसले जरा नै गाड्यो । दार्जिलिङकै समतल भूभागहरू सिलिगुडी र डुवर्समा यति भयानक हिसाबमा जनसंख्याको रूपरेखा परिवर्तन गरियो, पहाडवासीहरू अल्पसंख्यक नै भए । दार्जिलिङ लम्पसार भएर सुतेको बेलामै सबै संस्था अनि सिस्टमप्रणालीहरू स्थानीय नेताको भरमा सरकारले भत्काई स्वाहा बनाइदियो । त्यति मात्रै कहाँ हो र, स्वायत्त काउन्सिलको नाममा हेलिकप्टरमा अब चढोस् भन्दै इन्जिनचाहिँ ट्याक्टरको लगाएपछि शिथिल बनेको दार्जिलिङमा जनता ब्युँझे पनि उनीहरूको आत्माचाहिँ घोर निद्रामा लिप्त हुँदो रहेछ ! दुर्भाग्यवश, यस्तै स्थितिमा पनि गोर्खा नेताचाहिँ रातभरि पनि ब्युँझेर भ्रष्टाचार, व्यभिचार र अत्याचारको योजना बनाउँदा रहेछन् । सरकारको साथी यस्तै नेता मात्रै हुँदा रहेछन्, उठ् भन्दा उठ्ने, हामफाल् भन्दा थेचारिने र महामारीमा पनि पैसा कमाउने । सबै आशामै छन्, दार्जिलिङ फेरि ब्युँझन्छ कि भनेर । गिर्जाघरमन्दिरमस्जिद र गुम्बाका कुनाकुना थरथराउँदै छन्, घन्किने ब्युँझाइको फ्रतीक्षामा ।"
खुसीको खोजीमा विश्वव्यापी अभियान,"नेपाली कति खुसी छन् ?वर्ल्ड ह्याप्पिनेस रिपोर्ट२०२१ हालै सार्वजनिक भएको छ । १४९ देशको सर्वेक्षण गरिएको भनिएको यस प्रतिवेदनमा नेपालको स्थिति निराशाजनक भने छैन । यसअनुसार शून्य पाउने देश सबभन्दा दुःखी र दस अंक पाउने सबभन्दा खुसी र सुखी मानिन्छन् । सबभन्दा खुसी देश फिनल्यान्ड देखिएको छ र यसपछि पाँचौं क्रमसम्म पर्नेमा डेनमार्क, स्विटजरल्यान्ड, आइसल्यान्ड र नेदरल्यान्ड्स छन् । नेपाल ५२६ प्राप्तांकसहित ८७ औं स्थानमा छ । सार्कमा भुटानबाहेक सबै देशभन्दा नेपालको स्थिति राम्रो देखिएको छ । यस वर्ष भुटान सर्वेक्षण गरिएका देशमा नपरेकाले तुलना गर्न सकिएन, तर गत वर्षसम्म नेपालभन्दा राम्रो स्थितिमा थियो । माल्दिभ्स ८९, बंगलादेश १०१, पाकिस्तान १०५, श्रीलंका १२९, भारत १४९ र अफगानिस्तान १४९ औं स्थानमा छन् । आन्तरिक युद्धमा फसेको अफगानिस्तान विश्वकै सबभन्दा दुःखी देशमा परेको छ । नेपालले खुसी मान्नुपर्ने अर्को कुरा भनेको स्थितिमा लगातार सुधार हुनु हो । सन् २०१३ मा नेपाल १३५ औं स्थानमा रहेकामा सन् २०२१ मा ८७ औं स्थानमा रहनुलाई सन्तोषजनक नै मान्नुपर्छ ।नेपालीका लागि आश्चर्यलाग्दो के छ भने, सुशासनका अन्य प्रतिवेदनमा नराम्रो स्थिति देखिँदा पनि, आर्थिक विकासका सूचकहरूमा खास प्रगति हुन नसकेको अवस्थामा समेत हामी सार्कमै बढी खुसी किन छौं ? हामी पूर्वीय दर्शनको प्रभावले बढी अध्यात्मवादी भएर हो वा भाग्यवादी भएर ? हाम्रो प्रयास राम्रो भएर हो वा सार्कका अन्य देशमा अव्यवस्थाका कारण ? साँच्चै विश्लेषणको विषय भएको छ । एउटा सकारात्मक पक्ष के छ भने, अन्य केही प्रतिवेदनमा पनि नेपाल सार्कमा अगाडि छ । वर्ल्ड जस्टिस प्रोजेक्ट ले कानुनको शासनमा विभिन्न देशको स्थिति देखाउने गर्छ । यसको सन् २०२० को प्रतिवेदनमा ६१ औं स्थानमा परेर नेपाल सार्कका देशहरूमध्ये राम्रो देखिएको छ । अर्को ह्याप्पी प्लानेट इन्डेक्स को २०२० को प्रतिवेदनमा नेपाल ४२ औं स्थानमा छ जुन निकै सन्तोषजनक मान्न सकिन्छ । सार्कका अन्य मुलुकहरूमा आतंकवाद र अशान्ति नेपालमा भन्दा बढी नै छ । नेपालमा बृहत् शान्ति सम्झौतापछि स्थितिमा निकै सुधार आएको मान्नैपर्छ । हामीले अपनाएको राजनीतिक व्यवस्था पनि यसका लागि पक्कै सहयोगी भयो होला ।खुसी यस्तो भावना हो जसले अन्तरात्मादेखि नै सुख र हर्षको अनुभूति गराउँछ । त्यसैले यसको मूल्यांकन गर्ने विधि पनि बढी जटिल हुने गर्छ । हिजो राति राम्रोसँग निदाउनुभयो, हिजो कति पटक हाँस्नुभयो भन्नेजस्ता मनोविज्ञानका विधिहरू पनि प्रयोग गरेर खुसीको मापन गरिन्छ । सन् २०१८ को दुबई सम्मेलनमा भुटानका मन्त्रीले आफूलाई अति विलासी होटलमा राखिएकाले रातभर सुत्न नसकेको बताएका थिए । अहिले संसारभर शक्तिको होडमा विश्वभर प्रभुत्व जमाउने गलत अभ्यास भइरहेको छ । यसबाट ती देशका नागरिकहरू नै खुसी र सुखी हुन सकेका छैनन् । भौतिक प्रगति, बाह्य तडकभडक, शक्तिको तामसले वास्तविक खुसी दिन सक्दैन भनी ती देशहरूले बुझ्न जरुरी छ । धनी देशहरूको संगठन ग्रुप अफ सेभेन को कुनै पनि देश वर्ल्ड ह्याप्पिनेस रिपोर्टको पाँचौं क्रमसम्म पनि नपर्नु यसको उदाहरण हो । नेपालले पनि यसमा अझ सुधार गर्न अन्य देशले प्रयोग गरेका नीतिगत र संरचनागत व्यवस्थाबाट सिक्नुपर्छ । खुसीको प्रवर्द्धन गर्न छुट्टै संरचना बनाउन अति आवश्यक छ ताकि सबै निकायमा जनताको खुसी र सुख बढाउने कार्यक्रमहरूलाई प्रवाहीकरण गर्न सकियोस् । नेपालका नीतिनिर्माताहरूले यस्तो वातावरण बनाइदिनुपर्यो, जसका कारण शान्त निद्रा र कोलाहलमुक्त दैनिकी सम्भव होस् । आखिर राज्य र सरकार यसैका लागि अस्तित्वमा आएका त हुन् !"
मौद्रिक नीतिले समेट्नैपर्ने बजेटले तोकिदिएका ३१ कार्यक्रम,"यी हुन् बजेटले निर्देश गरेका क्षेत्र १ होटल तथा पर्यटन क्षेत्रलाई उत्पादनमूलक उद्योगसरह सुविधा २ विद्यार्थीलाई ल्यापटप किन्न एक प्रतिशत ब्याजदरमा ८० हजार रूपैयाँसम्म कर्जा ३ पाँच प्रतिशत ब्याजदरको व्यावसायिक निरन्तरता कर्जालाई निरन्तरता ४ सार्वजनिक खरिद सम्झौतामा बैंक ग्यारेन्टीको अवधि बढाउँदा थप दस्तुर नलिने ५ कोभिड प्रभावित व्यवसायीलाई पुनर्कर्जा निरन्तरता र दायरा विस्तार ६ सहुलियतपूर्ण कर्जाको सीमा र क्षेत्र विस्तार ७ स्टार्टअप व्यवसायलाई १ प्रतिशत ब्याजदरमा २५ लाखसम्म बीउ पुँजी कर्जा ८ स्टार्टअप व्यवसायमा वैदेशिक लगानी भित्र्याउन १ अर्बको च्यालेन्ज फन्ड स्थापना ९ शैक्षिक प्रमाणपत्र धितोमा २५ लाख रूपैयाँसम्म सहुलियतपूर्ण कर्जा १० कृषि उद्यम तथा मूल्य शृंखला विकासका लागि सहुलियतपूर्ण कर्जा ११ कृषिजन्य उत्पादन तथा प्रशोधन गर्ने सहकारीलाई सहुलियतपूर्ण कर्जा १२ वैदेशिक लगानीबाट स्थापित उद्योगको लगानी फिर्ता प्रक्रियालाई सरलीकरण १३ एकल बिन्दु सेवा केन्द्रबाट विद्युतीय माध्यमबाट सेवा प्रवाह१४ पूर्वखेलाडीलाई व्यवसाय सञ्चालन गर्न सहुलियत कर्जा १५ सार्वजनिक यातायातमा ईटिकेटिङ लागू१६ ज्ञान र सूचनामा आधारित डिजिटल अर्थतन्त्रको विकास १७ पत्रकारलाई लेखनवृत्ति र सञ्चारगृहलाई पुनर्कर्जा, व्यावसायिक निरन्तरता कर्जा १८ सशस्त्र द्वन्द्वबाट प्रभावित व्यक्तिलाई सहुलियतपूर्ण कर्जा १९ त्रिभुवन अन्तर्राष्ट्रिय विमानस्थलमा क्यूआर कोडसहितको विद्युतीय भिसा२० वित्तीय स्रोतलाई उत्पादनमूलक क्षेत्रमा परिचालन २१ दोस्रो वित्तीय क्षेत्र विकास रणनीति तर्जुमा गरी कार्यान्वयन २२ राजस्व, सामाजिक सुरक्षा भत्ता, अनुदान र नगद हस्तान्तरण बैंकिङ प्रणालीबाट २३ विद्युतीय भुक्तानीका उपकरणको प्रयोगलाई सहज, सुलभ र सुरक्षित २४ नेसनल पेमेन्ट स्विच स्थापना र आफ्नै भुक्तानी कार्ड प्रयोग २५ बैंकिङ प्रणालीबाट रेमिट्यान्स भित्र्याई उत्पादनमूलक क्षेत्रमा लगानी २६ रेमिट्यान्स रकम बैंकको मुद्दती खातामा जम्मा गरे थप एक प्रतिशत ब्याज २७ ठूला पूर्वाधारका लागि कमर्सियल ब्लेन्डिङ र वैकल्पिक उपकरणको प्रयोग २८ पुँजी बजारमा स्थायित्व र वस्तु विनिमय बजार सञ्चालन २९ वैदेशिक लगानीमा सञ्चालन हुने विकास आयोजनामा कमर्सियल हेजिङ सेवा ३० सम्पत्ति शुद्धीकरण निवारणमा राष्ट्रिय रणनीतिको प्रभावकारी कार्यान्वयन ३१ २ खर्ब ५० अर्ब आन्तरिक ऋण उठाइने"
एन्टी डम्पिङ शुल्क ले नेपाली जुट उद्योग समस्यामा,"पाँच वर्षअघि भारतले लगाएको एन्टी डम्पिङ शुल्कका कारण नेपाली जुट उद्योग धराशायी बन्दै गएका छन् । यही शुल्ककै कारण नेपाली जुटका तयारी वस्तुले भारत र बंगलादेशी उत्पादनसँग प्रतिस्पर्धा गर्न नसक्दा निकासी प्रभावित भएको उद्योगीहरूको गुनासो छ ।८५ वर्षअघि विराटनगर जुट उद्योग स्थापना भएपछि नेपाली जुटका तयारी वस्तु भारत निकासी हुँदै आएका छन् । हाल सञ्चालनमा रहेका यहाँका आधा दर्जन उद्योगले भारत र बंगलादेशबाट कच्चा जुट आयात गरेर तयारी वस्तु भारत निकासी गर्दै आएका छन् । भारतीय बजारमा प्रतिस्पर्धा गर्न नसक्दा सुनसरीमोरङ औद्योगिक क्षेत्रमा स्थापना भएका ११ मध्ये ५ जुट उद्योग बन्द भइसकेका छन् ।नेपाल र बंगलादेशले जुटका तयारी वस्तु भारत निकासी गर्छन् । भारतले बंगलादेशका ३० मध्ये १६ वटा जुट उद्योगले निकासी गर्ने जुटमा एन्टी डम्पिङ लगाएको छैन । नेपालका ६ वटै उद्योगले निकासी गर्ने तयारी वस्तुमा उद्योगैपिच्छे फरकफरक एन्टी डम्पिङ शुल्क लगाउँदा यहाँका उद्योग धराशायी भएको नेपाल जुट उद्योग संघका अध्यक्ष राजकुमार गोल्छाले बताए । यहाँका रघुपति, अरिहन्त, बाबा, स्वस्तिक, नेपाल जुट र चन्द्रशिव जुट उद्योगले बोरा, धागो, होसियन, सेकिङ र टर्बाइन यार्न निकासी गर्दै आएका छन् । ती तयारी वस्तुमा भारतले तीनदेखि चार प्रतिशतसम्म एन्टी डम्पिङ शुल्क लगाउँदै आएकाले नेपाली उत्पादनले भारतीय बजारमा प्रतिस्पर्धा गर्न नसक्दा उद्योग नै बन्द हुने अवस्था सिर्जना भएको गोल्छाको भनाइ छ । यी उद्योगले यो वर्ष दुई अर्ब मूल्यको कच्चा जुट भारत र बंगलादेशबाट आयात गरेर ७ अर्ब ५० करोड मूल्यका तयारी वस्तु भारत निकासी गरेको निकासी तथा प्रवर्द्धन केन्द्रको तथ्यांक छ । यसअघि भारतीय बजारमा प्रतिस्पर्धा गर्न नसक्दा विराटनगर, गुह्येश्वरी, सीएम, पाथीभरा र निक्की जुट उद्योग बन्द भइसकेका छन् । भारतले प्रत्येक पाँच वर्षमा शुल्कबारे पुनरावलोकन गर्दै आएको छ । भारत सरकारले शुल्कमाथि यसपालि पुनरावलोकन गर्ने तयारी गरिरहेको समयमा भारतीय जुट उद्योगीले नेपाली उत्पादनलाई एन्टी डम्पिङ शुल्क कायमै राख्न दबाब दिएपछि स्वदेशी उद्योग धराशायी हुने गोल्छाको भनाइ छ । भारतीय पक्षले पुनरावलोकन गरेर ड्युटीमा संशोधन वा परिमार्जन गर्नुअघि नै सरकारले शुल्क खारेजमा पहल नगरे उद्योग बन्द गर्नुको विकल्प छैन, उनले भने । ती उद्योगमा अहिले १२ हजार मजदुरले प्रत्यक्ष रोजगारी पाएका छन् ।पाँच वर्षअघि भारत सरकारसमक्ष नेपाल जुट उद्योग संघले एन्टी डम्पिङ शुल्क हटाउन माग गरेको थियो । त्यसपछि भारतको कर विज्ञको टोली आएर मोरङ र सुनसरीस्थित जुट उद्योगको स्थलगत भ्रमण गरी फरकफरक उत्पादनमा फरकफरक दरले एन्टी डम्पिङ शुल्क लगाउन सिफारिस गरेपछि भारतले उक्त शुल्क लगाएको संघका उपाध्यक्ष रमेश राठीले बताए । उक्त शुल्कबापत नेपाली उद्योगले हरेक वर्ष भारतलाई ३० करोड रुपैयाँ बुझाउने गरेको उनले जानकारी दिए । नेपाली जस्तै तयारी जुटका सामग्री भारत निकासी गर्ने बंगलादेशलाई भने भारतले एन्टी डम्पिङ शुल्क लगाएको छैन । भारतबाटै कच्चा पदार्थ, मेसिनरी सामान र प्राविधिक ल्याएर वस्तु उत्पादन गरेर भारतमै निकासी गर्दा एन्टी डम्पिङ शुल्क लगाउनु दुई मुलुकबीचको वाणिज्य सन्धिविपरीत रहेको राठीको भनाइ छ । भारतले यसअघि नेपाली तयारी जुटमा एन्टी डम्पिङसहित सन् २०१५ मा साढे १२ प्रतिशत काउन्टर भ्यालिङ ड्युटी (सीभीडी) लगाएपछि नेपाली उद्योगले प्रोटेस्ट लेटरमार्फत जुट निकासी गरेका थिए । भारतले २०१७ अप्रिलमा सीभीडी फिर्ता लिए पनि नेपाली उद्योगले प्रोटेस्ट अवधिभर जम्मा गरेको करिब २० करोड रुपैयाँ भारतले उद्योगलाई अझै फिर्ता नगरेको सम्बद्ध उद्योगीको गुनासो छ ।"
ग्रेट वाल मोटर्सका तीन नयाँ गाडी,"काठमाडौं (कास) ग्रेट वाल मोटर्सको आधिकारिक विक्रेता भीजी इम्पेक्स प्रालिले ग्रेट वालका तीन नयाँ मोडलका गाडी बजारमा ल्याएको छ । कम्पनीले दुई वटा एसयूभी र एउटा पिकअप मोडल गाडी बजारमा ल्याएको हो ।ग्रेट वालका एसयूभी मोडलका थर्ड जेनेरेसन हेभेल एच ६, हेभेल जोलाइन र पोइर पिकअप मोडल छन् । हेभेल एच ६ मा २० लिटर पेट्रोल इन्जिन, १५० केडब्लू शक्ति, ३२० एनएम टर्कलगायत विशेषता छन् । हेभेल जोलाइनमा १५ लिटर पेट्रोल इन्जिन क्षमता छ । यसको इन्जिनले ११० केडब्लू शक्ति र २२० एनएम टर्क डिस्प्लेसमेन्ट आउटपुट दिने कम्पनीले जनाएको छ । पोइर पिकअप एलिट र पाइलट गरी दुई संस्करणमा उपलब्ध छ । यसमा २० लिटरको डिजल इन्जिन छ । हेभेल एच ६ को ९६ लाख ९९ हजार ९ सय ९९, हेभेल जोलाइनको ५५ लाख ४९ हजार ९ सय ९९ र पोइर पिकअपको मूल्य ६४ लाख ९९ हजार ९ सय ९९ रुपैयाँ रहेको कम्पनीले बताएको छ । ग्रेट वालले निकट भविष्यमा ओरा विद्युतीय गाडी पनि ल्याउने जनाएको छ । साथै विन्गले पिकअप पनि ल्याउने तयारी भइरहेको बताइएको छ ।"
रोबेनको त्यो चकचकी,"आफ्नो खेलाडी जीवनमा उनी सधैं युरोपका ठूला क्लबको नजरमा रहे । सन् २००००१ मा उनी ग्रोनिङगेनमा सिजनकै उत्कृष्ट खेलाडी चुनिए । लगत्तैको सिजन उनलाई पीएसभी आइन्डहोभेनले आफ्नो बनाइहाल्यो । त्यहीं नै हो, रोबेनले मेटेजा केजमनसँग आक्रमणमा अद्वितीय साझेदारी बुनेको । त्यसक्रममा रोबेनले सर्बियाली खेलाडी केजमनका लागि लगातार अवसर सिर्जना गर्थे । उनीहरूलाई पछि नाम नै दिइएको थियो, ब्याटम्यान एन्ड रोबेन ।सन् २००४ को युरोमा उनको प्रदर्शन उत्कृष्ट रह्यो । त्यतिबेलासम्म उनले आइन्डहोभेनका लागि दुई सिजन बिताइसकेका थिए । यसक्रममा एक लिग उपाधि पनि जिते । त्यतिबेला रोबेन भर्खर २० वर्षका थिए, नेदरल्यान्ड्स टिमका जल्दोबल्दो खेलाडी थिए । समूह चरणमा चेक गणतन्त्रविरुद्ध उनको प्रदर्शनलाई अहिले पनि सम्झने गरिन्छ । त्यो खेलमा नेदरल्यान्ड्स भने पराजित रह्यो, सुरुआती दुई गोलको अग्रता लिएर ।त्यो खेलमा रोबेनलाई सब्स्टिच्युट गरिएपछि नेदरल्यान्ड्सको प्रदर्शन बिग्रेको थियो । त्यही युरोपछि त उनी इंग्लिस प्रिमियर लिग क्लबको आँखामा परिहाले । सुरुमा के भनियो भने आइन्डहोभेन र म्यानचेस्टर युनाइटेड रोबेनको किनबेचका लागि सहमतिसम्मै पुगिसकेका थिए । तर, कुरा कहिल्यै निर्णायक भएन । बरू रोबेनले चेल्सी रोजे । म्यानचेस्टरका सेन्टर ब्याक रियो फर्डिनान्डले त्यही बेला एउटा अनौठो दाबी गरेका थिए । त्यसै कारण रोबेन म्यानचेस्टरमा गएका थिएनन् । फर्डिनान्डको दाबी थियो, रोबेनलाई म्यानचेस्टरको अभ्यास मैदानमा रहेको घाँसको गन्ध मनपरेको थिएन । तर, पछि वास्तविक तथ्य अगाडि आयो, म्यानचेस्टरले रोबेनलाई किन्न कहिल्यै गम्भीर रुचि देखाएन । रोबेनले तत्कालीन म्यानेजर सर एलेक्स फर्गुसनलाई भने भेटेका थिए । ती दिन सम्झेर रोबेनले भनेका छन्, मैले मीठो खानासँगै फर्गुसनसँग लामै बातचित गरें । फुटबल र जीवन कस्तो हुन्छ, हाम्रो कुराकानीको मुख्य विषय थियो । म अभ्यास मैदान पुगें, तर आइन्डहोभेन फर्केयता केही भएन ।खासमा त्यसपछि दुवै क्लबबीच रोबेनलाई लिएर थप छलफल नै भएन । सम्भवतः त्यतिबेला आइन्डहोभेनले चेल्सीसँग पनि समानान्तर रूपमा कुराकानी गरिरहेको थियो । सायद चेल्सीले उनका लागि बढी पैसा तिर्ने मनसाय देखायो । रोबेन भन्छन्, म्यानचेस्टरले सिधासिधा मलाई अनुबन्ध गर्ने प्रस्ताव राखेको भए मैले हुन्छ भनिदिन्थें तर त्यस्तो भएन, त्यसैले मलाई गुनासो पनि रहेन । स्टामफोर्ड ब्रिज जाने उनको निर्णयमा पटक्कै गुनासो रहेन ।यो के भन्दा रोबेनले चाहेजस्तो चेल्सी बसाइ भने रहेन । उनलाई क्लाउडियो रेनिरीले अनुबन्ध गरेका थिए, तर लगत्तै उनी अन्यत्र गए । केही समय चोटको समस्यामा रहे पनि चेल्सीमा जोसे मोउरिन्हो आएपछि सबै ठीकठाक देखियो । चेल्सीले लिग जित्यो, रोबेन राम्रा खेलाडी ठहरिए । त्यसपछि उनी फेरि एकपल्ट चोटको समस्यामा गुज्रिए र यसैक्रममा रियल पुगे । त्यहाँ उनको खेलजीवन त्यस्तो रहेन, जस्तो अपेक्षित थियो ।त्यसपछि सुरु भयो, उनको बायर्नका लागि अद्वितीय यात्रा । बायर्न पुगेयता सुरुआती केही समय केही भएन । किनभने योर्गन क्लोपको बोरुसिया डर्टमन्ड त्यतिबेला हाबी रह्यो । जतिबेला बायर्नले फेरि जित्न थाल्यो, न बायर्नले पछाडि फर्केर हेर्ने प्रयास गरेको थियो, न त रोबेनले नै त्यस्तो गर्नुपर्यो । बायर्नमा बिताएका १० सिजनमा रोबेनले आठपल्ट बुन्डेसलिगा जिते अनि सन् २०१३ मा युरोपेली च्याम्पियन्स लिग पनि चुमे ।रोबेनले नै ८९ औं मिनेटमा निर्णायक गोल गरेका थिए, उही डर्टमन्डविरुद्ध । बायर्न छाड्नुपर्ने स्थिति उनका लागि वास्तवमै दुःखदायी थियो । सन् २०१९ मा उनले बायर्नबाट बिदाइ पाए । बायर्न आफैं नयाँ पुस्ताका खेलाडीतर्फ अग्रसर थियो । यता, रोबेनको चोटले सक्दो दुःख दिन थालेको थियो । त्यसपछि त उनको संन्यासकै निर्णय आयो । उनी ग्रोनिङगेन भने कुनै ठूलो महत्त्वाकांक्षा लिएर पुगेका थिएनन् । उनी देखाउन चाहन्थे, यो क्लब आफ्नो लागि कति प्रिय छ भनेर ।"
समर्थन गुमाउँदै टोकियो २०२०,"अमेरिकी जिम्न्यास्ट संक्रमितओलम्पिक तयारीमा रहेको अमेरिकी महिला जिम्न्यास्टिक टोलीकी एक सदस्यलाई कोरोना संक्रमण देखिएको छ । प्रशिक्षण शिविरमा उनलाई कोरोना देखिएपछि टिमका अन्य सदस्यहरू सेल्फ आइसोलेसनमा बसेको एक जापानी अधिकारीहरूले सोमबार जानकारी गराएका छन् । संक्रमित खेलाडीको नाम सार्वजनिक गरिएको छैन । जापानी अधिकारीले एएफपीलाई बताएअनुसार उनी किशोरी खेलाडी हुन् । उनी सुपरस्टार सिमोन बायल्सकै टिमका सदस्य हुन् । पूर्वी टोकियोको इन्जाई सिटीमा अवस्थित प्रशिक्षण सिविरमा उनलाई संक्रमण पुष्टि भएको हो । हामीले अमेरिकी टिमका एक किशोरी खेलाडीमा कोरोना संक्रमण भएको पाएका छौं, इन्जाई सिटीका अधिकारी किमिया कोसाकुले भने, उनी आइसोलेसनमा छन् र कुनै पनि लक्षण देखिएको छैन ।"
रंगशाला निर्माण अन्तिम चरणमा,"कोरोना महामारीकै बीचमा पोखरा रंगशाला निर्माणले निरन्तरता पाएको छ । पोखरामा वैशाख १५ बाट निषेधाज्ञा जारी भए पनि वैशाख २० बाट फुटबल स्टेडियमको काम पुनः सुरु भएपछि निर्माण अन्तिम चरणमा पुगेको हो ।स्टेडियमको प्रिइन्जिनियरिङ बिल्डिङ (पीईबी) र भीआईपी प्यारापिटमा ट्रस्ट बनाएर छाना हालिएको छ । भारतको ग्रेट स्पोर्ट्स इन्फ्रा (जीएसआई) र नेपाली कम्पनी एमए कन्स्ट्रक्सनको ज्वाइन्ट भेन्चरले रंगशाला निर्माण गरिरहेको छ । एमए कन्स्ट्रक्सनका निर्देशक दीपक बरालका अनुसार निषेधाज्ञाकै समयमा विशेष पास बनाएर भारतीय कामदार ल्याइएको हो । उनीहरूलाई क्वारेन्टाइनमा राखेर काममा लगायौं, उनले भने, बाहिर सम्पर्क नगराउन रंगशालाभित्रै खानेबस्ने व्यवस्था गरेका छौं । प्यारापिटलाई वरिपरिबाट पीपीजीएल सिटले छोप्ने कार्य (क्लेडिङ) गरिएको छ । रंगाशालाको भौतिक प्रगति ९५ प्रतिशत रहेको उनले बताए । २०७५ पुस १३ मा १ अर्ब २८ करोड रुपैयाँमा स्टेडियम बनाउन राष्ट्रिय खेलकुद परिषद् (राखेप) सँग सम्झौता भएको थियो । ६ महिनाभित्र स्टेडियम बनाउनुपर्ने सम्झौतामा उल्लेख भए पनि दुई महिना ढिलो काम सुरु भयो । २०७६ मंसिरमा १३ औं दक्षिण एसियाली खेलकुद (साग) अन्तर्गत महिला फुटबल पोखरा रंगशालामा हुने तय थियो । सागकै लागि हतारहतार मैदान र प्यारापिट तयार गरिएको थियो । सागको समयमा केही समय रंगशाला निर्माण रोकियो । यसअघि कोरोनाको अघिल्लो लहरमा समेत निर्माण रोकिएको थियो । त्यतिबेला ९ महिना काम रोकिएको प्रोजेक्ट म्यानेजर बरालले बताए ।गत वर्ष सदस्यसचिवको पद खाली भयो । केही समयका लागि खेलकुद मन्त्रालयबाट प्रतिनिधि खटिए । ठेकेदार कम्पनीले पाउनुपर्ने रकम एक वर्षसम्म रोकियो । अर्थ मन्त्रालयबाट बजेट निकासा हुन सकेन । सदस्यसचिवमा रमेशकुमार सिलवाल पुनः नियुक्त भए । उनकै पहलमा स्रोत सुनिश्चित भएपछि ठेकेदार कम्पनीले निर्माण पुनः थालेको हो । पहिलो लहरको कोभिडले कार्यप्रगतिमा असर गर्यो । अहिले आएर दोस्रो कोभिडको लहर पछि पनि काम सुचारु गर्न अप्ठेरो परेको थियो, बरालले भने, कोभिड१९ अनिश्चितसम्म जाँदा आयोजना झन् ढिलो हुँदै जाने भयो भनेर विशेष परिस्थितिमा सहयोग गर्न राखेपलगायत विभिन्न निकायलाई सहयोग गरिदिन आग्रह गर्यौं । रंगशाला निर्माण सम्पन्न गर्नुपर्ने म्याद असार मसान्तसम्म मात्रै भए पनि ६ महिना थप भएको छ । ६ महिना भनिए पनि दसैंसम्म कामसक्ने कम्पनीको दाबी छ । सम्झौताबमोजिम स्टेडियमवरिपरि कालोपत्रे गर्न नाला बनाउने काम भइरहेको छ । ३ सय मिटर नाला बनाउन बाँकी छ । १६ वटा ट्वाइलेट ब्लकको फिनिसिङको काम बाँकी छ । राखेप बोर्ड सदस्य राजेश गुरुङले महामारीमै पनि रंगशाला निर्माण पुनः सुरु गर्न विशेष पहल लिएका हुन् । संघ सरकारको यही आर्थिक वर्षमा बजेट विनियोजन गरेकाले रंगशाला निर्माणमा रकम अभाव नहुने उनी बताउँछन् । नवौं राष्ट्रिय खेलकुद पोखरामा हुने भएकाले त्यसको तयारीका लागि पनि भौतिक पूर्वाधार समयमै सिध्याउन महामारीको समयमा धमाधम काम भइरहेको उनले बताए । कोरोना महामारी कम हुनेबित्तिकै नवौं राष्ट्रिय खेलकुदको तयारी सुरु हुन्छ, उनले भने, त्यसैले पनि सुरक्षा मापदण्ड कायम गरेर काम गरिरहेका छौं । हाल निर्माणाधीन स्टेडियमको दर्शक क्षमता १६ हजार ५ सय हो । डिजाइन एन्ड बिल्ड अवधारणामा बनिरहेको स्टेडियममा ३ हजार ५ सय सिट थप्ने राखेपको योजना छ । बोर्ड सदस्य गुरुङले थपिएको ६ महिनाभित्रै क्षमता विस्तार गर्ने बताए । थप सिट संख्या, फ्लडलाइट, स्कोर बोर्डलगायतलाई बजेटको व्यवस्था भने भइसकेको छैन । नवौं राष्ट्रिय खेलकुदलाई आवश्यक हिटिङ सिस्टमको स्विमिङ पुल, सुटिङ रेन्ज, हक्की खेलका पूर्वाधार भने अझैं बनेका छैनन् ।"
