शीर्षक,विवरण
विशेष अदालत अध्यक्षको सरुवा,"काज सरुवाको एक कारण त्यो पनि हुन सक्छ । डेढ वर्षदेखि फरार हुनुहुन्थ्यो तर कांग्रेस सभापतिको नेतृत्वमा सरकार गठन भएको भोलिपल्ट नै हाजिर हुन आउनुभयो । उहाँ पार्टीमा उपसभापति पनि हुनुहुन्छ, ती अधिकारीले कान्तिपुरसँग भने, उहाँलाई त्यसरी छोड्ने ? भन्ने पनि लागेको हुन सक्छ । देउवा सरकारप्रति अदालत नरम भएको हो कि भन्ने सन्देश गएकाले र उक्त आदेशले अदालतको आलोचना भएको भन्दै प्रधानन्यायाधीश जबरा असन्तुष्ट रहेको स्रोतको भनाइ छ । ललिता निवासको जग्गा प्रकरणमा गच्छदार अदालतमा उपस्थित नभए पनि पार्टीका आन्तरिक कार्यक्रममा सहभागी हुँदै आएका थिए । उनले पार्टी सभापति देउवालाई भेटेरै आफ्नो मुद्दा टुंग्याउन पहल गरिदिन आग्रह गर्दै आएका थिए । तत्कालीन प्रधानमन्त्री केपी शर्मा ओलीसँग पनि उनले आफू निर्दोष भएको दाबी गर्दै मुद्दाबाट पार लगाइदिन आग्रह गरेका थिए । अख्तियारले २०७६ माघ २२ मा कांग्रेस संसदीय दलका उपनेतासमेत रहेका गच्छदारसहित १ सय ७५ जनाविरुद्ध ललिता निवासको जग्गा हिनामिनासम्बन्धी मुद्दा विशेष अदालतमा मुद्दा दायर गरेको थियो । त्यसको भोलिपल्टै अदालतबाट म्याद जारी गरिएको थियो । विशेष अदालतले म्याद बुझाउन गच्छदारको ललितपुर सानेपादेखि उनको गृहजिल्ला सुनसरीको दुहबीसम्म पटकपटक ताकेता गरेको थियो । बुधबार बिहान १० बजे विशेष अदालत पुगेका गच्छदारको बयान लिनुका साथै थुनछेक बहस गरेर अध्यक्ष कार्की, न्यायाधीशहरू अब्दुल अजिज मुसलमान र नित्यानन्द पाण्डेयको इजलासले त्यही दिन धरौटीमा रिहाइ गरेको थियो ।गच्छदारले विशेष अदालतमा १० लाख रुपैयाँ नगद धरौटी बुझाएर बाहिरिएपछि राजनीतिक दुराग्रहपूर्ण र प्रतिशोधपूर्ण रूपले आफूमाथि अख्तियारले मुद्दा लगाएको बताएका थिए । उनले विशेष अदालतको आदेशको सम्मान गर्दै पालना गर्ने पनि अभिव्यक्ति दिएका थिए । सर्वोच्च अदालतले भने कार्कीको काज सरुवा र गच्छदारको मुद्दाको आदेशबीच कुनै सम्बन्ध नरहेको बरु संयोग परेको दाबी गरेको छ । मुलुकको न्यायपालिकाको नेतृत्वका रूपमा प्रधानन्यायाधीश जबराले कुन व्यक्तिलाई कहाँ काममा लगाउने भन्ने मूल्यांकन गरेर नै निर्णय लिएको सर्वोच्चका प्रवक्ता बाबुराम दाहालले बताए । काज सरुवा नियमित प्रक्रिया हो । मुद्दा विशेषलाई लिएर सरुवा भएको होइन । को मान्छेलाई कहाँ, कसरी काम लगाउने र कसरी के जिम्मेवारी दिने भन्ने कुरा महत्त्वपूर्ण हो । अहिले जसरी कुरा भइरहेको छ, त्यो होइन, उनले भने, विराटनगर इलाम इजलासको मुख्य न्यायाधीश निवृत्त हुनुभयो । प्रेमराज कार्की वरिष्ठ हुनुहुन्छ । वरिष्ठलाई पठाउनुपर्छ भनेर काज सरुवा भएको हो । गच्छदारलाई धरौटीमा छाड्ने आदेश गरेको विषयमा गल्ती भएको भए कारबाही हुनुपर्ने विशेष अदालतका पूर्वअध्यक्ष गौरीबहादुर कार्कीले बताए । प्रेमराज कार्कीसमेतको इजलासले बदमासी गरेको छ, आदेश वा फैसलामा बदमासी गरेको छ भने सरुवा गर्ने होइन कारबाही गर्नॅपर्छ । कुन फैसलामा कहा त्रुटि हो भन्ने देखाउनुपर्छ, मनमा लागेको गर्नॅहुँदैन, उनले भने । ललिता निवासको जग्गा प्रकरणमा विशेष अदालतले विगतमा थुनामा पठाएका डिल्लीबजार मालपोत कार्यालयका अधिकृत कृष्णप्रसाद पौडेल र तत्कालीन सचिव दीप बस्न्यातलाई सर्वोच्चले धरौटी लिएर छोड्ने आदेश दिएको उल्लेख गर्दै विशेषका पूर्वअध्यक्ष कार्कीले गच्छदारबारे विशेषको आदेशमा नयाँ कुरा नभएको बताए । देउवा प्रधानमन्त्री भएको भोलिपल्ट नै मिलेर आदेश गरेको भन्ने हो भने आदेश बेठिक भयो भनेर सर्वोच्चले मुद्दा सर्वोच्चमा आएपछि थुनामा पठाए हुन्छ, उनले भने । ललिता निवासको जग्गा प्रकरणमा मुद्दा चलाइएकामध्ये अझै ३२ जना अदालतमा उपस्थित नभएको विशेष अदालतका प्रवक्ता पुष्पराज पाण्डेयले जानकारी दिएका छन् । उनका अनुसार १० जना अभियुक्तको भने मृत्यु भइसकेको छ ।"
प्रतिनिधिसभा बैठक आज,"आफ्नै कारण एमाले प्रतिपक्षमा पुगेको सांसद योगेशकुमार भट्टराईको बुझाइ छ । आन्तरिक कारण भएकाले अरूलाई दोष दिने ठाउँ छैन । अब संसद्मा रचनात्मक भूमिकामा रहन्छौं, उनले भने । ओलीका विश्वास पात्र मानिएका महेश बस्नेतले अहिलेको विभाजनले कम्युनिस्ट आन्दोलनमा शुद्धीकरण हुने दाबी गरे । ओली नेतृत्वको सरकारले १५ वटा अध्यादेश संसद् सचिवालयमा दर्ता गरेको छ । यसअघि प्रतिनिधिसभा पुनः स्थापनापछि गत फागुन २३ गतेको पहिलो बैठकमा उक्त अध्यादेश पेस नभएपछि पुनः जारी गरिएको थियो । दोस्रो पटक गत जेठ ८ गते प्रतिनिधिसभा विघटन गरेपछि फेरि अध्यादेश जारी गरिएको थियो । ती अध्यादेश प्रतिनिधिसभाको पहिलो बैठकमा पेस गर्नुपर्छ । संवैधानिक परिषद्लगायत केही अध्यादेशका प्रावधानमा कांग्रेस, माओवादी केन्द्रलगायतको असहमति रहँदै आएको छ । प्रतिनिधिसभाको बैठक बसेको ६० दिनमा पारित नभए अध्यादेश स्वतः निष्क्रिय हुने संवैधानिक प्रावधान छ ।"
प्रहरीमा ७ दर्जा थपिँदै,"काठमाडौं (कास) सरकारले देशलाई अतिरिक्त आर्थिक भार बढ्ने गरी नेपाल प्रहरीमा ७ वटा दर्जागत तह थप्न प्रक्रिया अघि बढाएको छ । प्रहरी नियमावली २०७१ संशोधन गरी हाल कायम प्रहरी महानिरीक्षकसहित ११ वटा तहलाई बढाएर १९ वटा पुर्याउन प्रस्ताव गरिएको हो । प्रहरीमा कार्यालय सहयोगीदेखि नायब निरीक्षकसम्म ५ वटा दर्जा रहेकामा त्यसलाई बढाएर १२ पुर्याउन लागिएको हो । पहिलो पटक कार्यालय सहयोगीको पनि निजामतीकै सरह श्रेणी वर्गीकरण गर्न लागिएको छ । प्रहरी प्रधान कार्यालयले कनिष्ठ कर्मचारीको वृत्तिविकासका लागि भन्दै दर्जा थप्ने प्रस्तावको मस्यौदा बनाएर गृह मन्त्रालयमा पेस गरेको थियो । दर्जा थप्नेसम्बन्धी नियमावली संशोधन मन्त्रिपरिषद्बाट पारित भएमा प्रहरीमा आईजीपीदेखि कार्यालय सहयोगीसम्म १९ वटा तह हुनेछन् । अहिले यो तह ११ वटा मात्रै छ । प्रहरीको प्रस्तावबमोजिम गृहले कानुन मन्त्रालयबाट सहमति लिएर अन्तिम स्वीकृतिका लागि अर्थ मन्त्रालयमा पठाएको छ । अर्थले गृहको प्रस्तावमा सहमति दिए मन्त्रिपरिषद्बाट प्रहरी नियमावली संशोधन गरी थपिएका दर्जाअनुसार बढुवा तथा वृत्तिविकाससम्बन्धी निर्णय लिनुपर्ने हुन्छ । गृह मन्त्रालयका अनुसार प्रहरीमा वरिष्ठ नायब निरीक्षक (वरिष्ठ सई), वरिष्ठ हबलदार र सहायक हबलदार गरी तीनवटा दर्जा थप्ने प्रस्ताव छ । त्यस्तै प्रहरी कार्यालय सहयोगीलाई पनि आन्तरिक बढुवाबाट पाँचौं तहसम्म पुग्ने गरी दर्जा थप्न प्रस्ताव गरिएको छ । यो दर्जागत तह सशस्त्र प्रहरीमा छ । कार्यालय सहयोगीको दर्जा अब सेवा अवधि र कार्यसम्पादनका आधारमा कार्यालय सहयोगी प्रथम, द्वितीय, तृतीय, चतुर्थ र पञ्चमसम्म पुग्ने बाटो खुलाएर मस्यौदा बनाइएको छ । कार्यालय सहयोगीको दर्ज्यानी चिह्न हुने छैन तर सेवा सुविधामा निजामतीसरह श्रेणी वर्गीकरणको प्रस्ताव छ । प्रस्ताव कार्यान्वयनमा आए अब सिपाहीबाट हबलदारमा बढुवा हुने व्यवस्था हट्नेछ । सहायक हबलदारपछि मात्रै हबलदार बढुवाका लागि योग्य मानिनेछ । त्यस्तै हबलदारबाट वरिष्ठ हबलदार नभई सहायक निरीक्षक हुन पाइने छैन । अहिले सिपाहीबाट सेवा प्रवेश गरेको प्रहरी नियमित प्रक्रियाबाट बढुवा हुँदै गएमा अनिवार्य अवकाशमा जानुअघि निरीक्षकसम्म बढुवा हुन सक्छ तर दर्जा थप्ने प्रस्ताव लागू भए सिपाहीबाट भर्ना भएको प्रहरी वरिष्ठ सईसम्म मात्रै पुग्न सक्छ । प्रहरी नियमावली २०७१ को नियम ४ अनुसार प्रहरीमा कार्यालय सहयोगीदेखि आईजीपीसम्मको दर्जागत संख्या ११ वटा छ । दर्जा बढाउनेसम्बन्धी गृहको पछिल्लो प्रस्ताव मन्त्रिपरिषद्बाट पारित भएमा आईजीपीसम्मको तह १९ पुग्नेछ । दर्जा थप्ने प्रस्तावले करिब ८० हजार जनशक्तिको दरबन्दी रहेको प्रहरीमा आर्थिक भार पनि सोहीअनुसार बढ्ने देखिन्छ । प्रहरीमा कुल दरबन्दी ७९ हजार ५ सय ३८ रहेकामा ७० हजार १३ जनामात्रै कार्यरत छन् । बाँकी जनशक्ति नियमित भर्ना प्रक्रिया नहुँदा रोकिएको हो । सरकार परिवर्तनपिच्छे प्रहरीमा दरबन्दी बढाउने होडबाजीले पनि वृत्तिविकासमा प्रतिकूल असर पुग्ने गरेको छ । माथिल्लो तहमा सीमित दरबन्दी हुने र तल धमाधम जनशक्ति थप्दा बढुवाका लागि लामो समय कुर्नुपर्ने बाध्यता छ । त्यसबाटै सिर्जित समस्या समाधान गर्न प्रहरीले कनिष्ठ कर्मचारीका लागि केही दर्जा थप्न लागेको हो । दर्जा थपिएपछि प्रत्यक्ष लाभ लिने र सोहीअनुसार आर्थिक भार पर्ने जनशक्तिको हिस्सा करिब ६८ हजार पुग्छ । प्रहरी प्रवक्ता वसन्तबहादुर कुँवरले प्रहरी कार्यालय सहयोगीदेखि प्रहरी नायब निरीक्षकसम्म कार्यरत जनशक्तिको मनोबल बढाउने र यो बीचको दर्जा निश्चित अवधि पार गरेपछि एक तह माथि जाने बाटो खुलाउन केही तह थप्न लागिएको बताए । यसबाट फौजको मनोबल बढाउन सहयोग पुग्ने उनले दाबी गरे । एउटै पदमा लामो समयसम्म काम गर्नुपर्दा खासगरी फिल्ड तहमा खटिने जनशक्तिको मनोबल खस्कने र त्यसको असर प्रभावकारी नतिजा हासिलमा पुगेको कुरा हाम्रा आन्तरिक सर्वेक्षण र अनुगमनबाट पनि देखियो, प्रवक्ता कुँवरले भने, यो समस्या बीचमा केही पद सिर्जना गरेपछि समाधान हुन सक्छ, त्यही भएर प्रहरी नियमावली संशोधन गरेर कार्यालय सहयोगीदेखि नायब निरीक्षकसम्म ७ वटा दर्जा बढाउने प्रस्तावको मस्यौदा बनाएर गृहमा पठाएका हौं ।"
श्रीमतीलाई निर्घात कुट्दै कान काटे,"(बझाङ)  जानकी नेपाली टाउकोमा सेतो बाक्लो पट्टी बेरेर अस्पतालको बेडमा पल्टिरहेकी छन् । घरीघरी बर्बराउने उनको शरीरभरि छुरीले काटेका घाउ छन् । धेरैजसो घाउमा खाटा बसिसकेका छन् । कतिपय अझै आलै छन् । उनको जीउ सुकेर कडा कुपोषण लागेका बालबालिकाको जस्तो भएको छ । जिल्ला अस्पतालको बेडमा दुई वर्षको बच्चासहित छटपटाइरहेकी जयपृथ्वी नगरपालिका१ भण्डारगाउँकी २१ वर्षीया जानकीको चार दिनअघि मात्रै श्रीमान् मनोजले निर्घात कुटपिटपछि बायाँ कान काटिदिएका हुन् । मदिराले लट्ठिएका मनोजले एक आफन्तसँग दिउँसो किन हाँसेको ? भनेर उनलाई बुधबार कुटपिट गरेका थिए । जे हातमा पर्यो त्यही सामानले कुट्यो, म ढलेपछि चक्कुले कान काटिदियो, उनले भनिन्, त्यसपछि काटिएको ठाउँमा दाँतले चपायो अनि रगत चुस्यो । लास्टमा काटिएको कान मेरो हातमा दिँदै भोलि मेडिकल गएर जोडी माग्नु भन्यो र आफू भाग्यो । अहिले उनको काटिएको कानको शल्यक्रिया भएको छ । शल्यक्रिया सम्पन्न भए पनि कान जोडिनेनजोडिने निश्चित नभएको चिकित्सकहरूले बताएका छन् । जानकीमाथि उनका श्रीमान्ले गरेको पाशविक हिंसाको यो पहिलो घटना भने होइन । १५ वर्षको उमेरमा ९ कक्षा पढ्दै गर्दा विवाह गरेकी उनले ६ वर्षको अवधिमा श्रीमान्को कुटाइका कारण पटकपटक मृत्युशय्यामा पुग्नु परेको बताइन् । मनोजले विवाहको केही महिनापछि नै उनलाई यातना दिन सुरु गरेका थिए । सासूससुरालगायत सबै परिवार भारतको बैंग्लोरमा बस्ने जानकी श्रीमान् र तीन छोराछोरीमात्रै घरमा बस्थे । उनका चार वर्ष, अढाई वर्ष र १६ महिनाका तीन सन्तान छन् । गाउँभन्दा अलि टाढा रहेको उनको घरमा श्रीमान्ले हरेक साँझ कुनै न कुनै बहानामा उनलाई यातना दिइरहन्थे । जे हातमा पर्यो त्यही सामानले हान्थ्यो । शरीरभरि चुरोट बिँडीका ठूटा र अगुल्टाले पोल्थ्यो । पीडाले म बेहोस हुन्थेँ, पोलेका दाग देखाउँदै उनले भनिन्, कुट्दा कुट्दा थाकेपछि आफैं शान्त हुन्थ्यो । भोलिपल्ट बिहान हिजो रक्सीको मातमा गल्ती गरिहालेँ भनेर माफी माग्थ्यो । मनोजको घरमा बेलाबेला झगडा गरिरहने र परिवारमा सधैं किचलो भइरहने गरेको छिमेकी उमेश श्रेष्ठले बताए । निरन्तरको यातना सहन नसकेर आत्महत्या गर्न खोजे पनि बालबच्चाको माया लागेर मर्न नसकेको उनले बताइन् । दुई वर्षअघि अब कुटपिट गर्दिनँ, भारत जाउँ भनेर फकाएर लगेको उनलाई एक वर्षसम्म अस्पताल भर्ना हुनुपरेको थियो । रक्सी खाएर आएको मनोजले सानो ग्यास सिलिन्डरले टाउकोमा हिर्काउँदा जानकी दुई महिनासम्म बेहोस भएकी थिइन् । एक वर्ष उतै उपचार गराएर गएको माघमा बहिनीलाई घर ल्याएका थियौं, जानकीका दाजु गोविन्द नेपालीले भने, पापीले फेरि यस्तो हालत गरिदियो । मनोजले यौनसम्पर्कका बेला पनि अमानवीय यातना दिने गरेको कुरा बहिनीले आमासँग सुनाएको उनले बताए । यौनसम्पर्क गरिसकेपछि यौनांगमा चुरोटले पोल्ने, चक्कुले काटेर यातना दिने गरेको रहेछ । बहिनीले यो कुरा हामीलाई भन्न नसकेर आमालाई सुनाएकी थिइन्, गोविन्दले भने । निरन्तरको यातना र टाउकोलगायत संवेदनशील भागमा परेको चोटका कारण जानकीको मानसिक अवस्थामै असर परेको चिकित्सकहरू बताउँछन् । मानसिक समस्याका कारण उनी एकोहोरो टोलाउने, झस्किने र अहिले भइरहेका घटनामा ध्यान केन्द्रित गर्न नसक्नेलगायत समस्या देखिएको छ । जानकीलाई एन्जाइटी डिसअर्डर भएको देखिन्छ, जिल्ला अस्पताल प्रमुख डा सन्दीप ओखेडाले भने, लामो समय गम्भीर खालको यातना भोगेका कारण उनको दिमागमा वर्तमानमा भइरहेका घटना भन्दा विगतका घटना बढी स्मरण आउने भएकाले झस्किने र बिना कारण तर्सिने गरिरहेकी छन् । लामो यातनाका कारण विक्षिप्त अवस्थामा रहेकी उनलाई मानसिक उपचार र परामर्शको खाँचो रहेको डा ओखेडाको भनाइ छ । शृंखलाबद्ध रूपमा यातना भोगेकी भए पनि जानकीले हालसम्म कानुनी उपचार पाएकी छैनन् । भारतमा घटना भएका बेला उनका सासूससुराले छोराविरुद्ध भारतीय प्रहरीमा उजुरी गरे पनि कुनै कारबाही नगरी छाडिदिएको जानकीका दाजु गोविन्दले बताए । यस पटक पनि उनीहरूले प्रहरीमा उजुरी दिएका छन् । तर मनोजलाई प्रहरीले पक्राउ गर्न सकेको छैन । पीडक नगरपालिकाभित्रै घुमिरहेको र फोन गरेर धम्की दिइरहे पनि प्रहरीले कारबाहीमा चासो नदेखाएको उनको आरोप छ । जिल्ला प्रहरी कार्यालयले जानकीमाथि भएको हिंसाको घटनामा ठाडो उजुरी आए पनि जाहेरी नपरेको र पीडकको खोजी गरिरहेको बताएको छ । ठाडो उजुरीमार्फत घटनाबारे हामी कहाँ जानकारी आएको छ, बझाङका प्रहरी प्रमुख डीएसपी रूपक खड्काले भने, हामीले पीडकको खोजी गरिरहेका छौं । मुद्दा नै लिएर आउनुस् हामी कारबाही अगाडि बढाउँछौं भनेका छौं । उनले मुद्दा नै दर्ता गरेपछि अहिले नभए पनि कुनै बेला पीडकलाई गिरफ्तार गरेर कारबाही गर्न सकिने बताए । जानकीको घटना महिला अल्पकालीन सुरक्षित आवास गृहले हेरिरहेको र परामर्शपछि कस्तो मुद्दा दर्ता गर्ने भन्ने छलफल भइरहेको आवास गृहकी प्रमुख गीता शाहीले बताइन् । अहिले पीडितको शारीरिक र मानसिक अवस्था ठीक नभएकाले हामीले मुद्दा दर्ता नगर्न सुझाव दिएका हौं, शाहीले भनिन्, उनलाई अस्पतालबाट डिस्चार्ज गरिसकेपछि हामी काउन्सिलिङ गरेर कस्तो खालको मुद्दा हाल्ने भनेर सल्लाह दिने सोचमा छौं । पीडित जानकीले भने मनोजसँग बस्दा जुनसुकै बेला पनि ज्यानको खतरा रहेकाले आफूलाई ६ वर्षसम्म दिएको यातनाको क्षतिपूर्ति, पीडकलाई कडा कारबाही हुनुपर्ने र बालबच्चाको भरणपोषणको व्यवस्था गरिनुपर्ने बताएकी छन् । त्योसँग बस्दा मलाई जुनसुकै बेला पनि मार्न सक्छ । मलाई छुट्टै बसेर खाने व्यवस्था गरिदिनुपर्यो । त्यो पापीलाई कडाभन्दा कडा सजाय हुनुपर्यो, उनले कान्तिपुरसँग भनिन् ।"
जसपामा उपेन्द्र पक्ष बलियो,"(काठमाडौं)  प्रतिनिधिसभा पुनःस्थापनापछि जनता समाजवादी पार्टी (जसपा) को आन्तरिक शक्ति सन्तुलन परिवर्तन भएको छ । अध्यक्ष उपेन्द्र यादव समूह पार्टी र संसदीय दल दुवैतिर बहुमतमा पुगेको छ । अर्का अध्यक्ष महन्थ ठाकुर र वरिष्ठ नेता राजेन्द्र महतो पक्ष भने अल्पमतमा परेको छ ।अल्पमतमा परेको ठाकुरमहतो पक्षले वैधानिक रूपमा नयाँ पार्टी खोल्न संसदीय दल र पार्टी दुवैतिर आवश्यक ४० प्रतिशतको हैसियत समेत गुमाएको छ । निर्वाचन आयोगको निर्णय आउनुअघि दुवैतिर बहुमत जुटेपछि यादव ढुक्क छन् । उनले शनिबार बोलाएको संसदीय दलको बैठकमा ठाकुर पक्षका पाँच सांसद सहभागी भएका थिए । यसअघि ठाकुर पक्षमा २० र यादव पक्षमा १२ सांसद थिए । ३२ सांसद (दुई निलम्बनबाहेक) रहेको संसदीय दलमा यादव पक्षमा अब १७ सांसद पुगेका छन् भने ठाकुर पक्ष १५ जनामा झरेको छ ।तत्कालीन केपी ओली नेतृत्वको सरकारमा सहभागी मन्त्री राजकिशोर यादवले समेत यादव पक्षमा जाने संकेत गरेका छन् । म अहिलेसम्म कतैतिर छैन, यही मुद्दाले पार्टी विभाजत नहोस् भन्नेमा लागेको छु, उनले कान्तिपुरसँग भने, एकता भएन भने त्यतिबेला के हुन्छ भन्न सकिन्न । उनी ठाकुर पक्षले बोलाएको अधिकांश बैठकमा अनुपस्थित हुने गरेका छन् ।यादव पक्षले बहुमतबाट संसदीय दलको नेता चयन गर्ने तयारी अघि बढाएको छ । प्रधानमन्त्री शेरबहादुर देउवाले विश्वासको मत लिएपछि पार्टी संसदीय दलको नेता चयन गरेर सरकारमा जाने तयारी यादवको छ । प्रधानमन्त्रीले विश्वासको मत चाँडै लिने तयारी गर्दै हुनुहुन्छ, त्यसपछि सरकारमा जान्छौं, उनले भने, आजको दलको बैठकमा आइतबारदेखि सुरु हुने संसद्मा कसरी प्रस्तुत हुने विषयमा मात्रै छलफल गरियो ।जसपाको ५१ सदस्यीय केन्द्रीय कार्यकारिणीमा पूर्वराजपाका २६ र समाजवादीका २५ सदस्य भागबन्डाका आधारमा राखिएको थियो । तत्कालीन प्रधानमन्त्री ओलीलाई हेर्ने दृष्टिकोणमा पार्टीभित्र वैचारिक मतान्तर हुँदा पूर्वराजपाका अध्यक्ष मण्डलका सदस्य महेन्द्र्रराय यादवसहित ६ जना यादव पक्षमा पुगेका थिए । योसहित अहिले यादव पक्ष पार्टीमा ३१ अर्थात् कुल सदस्य संख्याको ६२ प्रतिशत हैसियतमा छ । ठाकुर र महतो पक्षमा २० जना मात्रै छन् । तीमध्ये पनि रेशम चौधरी जेलमा भएकाले १९ मात्रै छन् । यो भनेको कुल सदस्य संख्याको ३८ प्रतिशत हो । पार्टी विभाजन गर्न पार्टी र संघीय संसद्को संसदीय दलमा ४० प्रतिशत हुनै पर्छ । १५ सांसद कायम राख्न सकेको खण्डमा दलमा ४७ प्रतिशत पुगे पनि पार्टीमा पुग्दैन । निर्वाचन आयोगले आधिकारिकता नपाउने पक्षलाई छुट्टै पार्टी खोल्ने अवसरसमेत दिन सक्छ । यादव पक्षले आधिकारिकता पाएको खण्डमा ठाकुर पक्षलाई आयोगले पुरानै राष्ट्रिय जनता पार्टी (राजपा) ब्युँताउन सक्ने अवसर दिन सक्छ । एकीकरणको एक वर्षसम्म पुराना पार्टीलाई आयोगले फ्रिज गर्ने गरेर राखिदिने प्रचलन छ । तत्कालीन राजपा र समाजवादी पार्टी वैशाखमा एकीकरण भए पनि आयोगमा असार २५ मा दर्ता भएको थियो ।ठाकुरमहतो पक्षमा रहेका राजकिशोरले पार्टी एकीकरण गर्नुपर्ने बताए पनि अध्यक्ष यादवले भने त्यस्तो सम्भावना नभएको बताए । एकीकरणको अब सम्भावना छैन, आयोगबाट आधिकारिकता नपाउने पक्षलाई पार्टी खोल्न अवसर दिन सक्छ, उनले भने, कानुन, नियम र प्रक्रियाले हामीले आधिकारिकता पाउनेमा हामी ढुक्क छौं । पार्टीको केन्द्रीय कार्यकारिणी समितिको बहुमतमा रहेको यादव पक्ष आधिकारिकता माग गरेर निर्वाचन आयोग गएपछि ठाकुर पक्षले प्रतिदाबी प्रस्तुत गरेको छ । यो विवादको टुंगो लगाउन आयोगले इजलास नै गठन गरेर आइतबारदेखि सुनुवाइ गर्दै छ ।"
तीन कोइरालाको 'लन्च बैठक,"काठमाडौं (कास) कांग्रेस महाधिवेशनको तिथि नजिकिँदै गर्दा कोइराला परिवारका सक्रिय तीन नेताले शनिबार लन्च बैठक गरेका छन् । पार्टीका महामन्त्रीसमेत रहेका बीपी पुत्र शशांकको महाराजगन्जस्थित निवासमा शेखर कोइराला र सुजाता कोइरालाले छलफल गरेका हुन् । पारिवारिक वातावरणमा भएको करिब दुई घण्टाको छलफलमा मन्त्रिपरिषद् विस्तार, महाधिवेशनको सुनिश्चितता र संस्थापनइतर पक्षबाट सभापतिमा एकमात्रै उम्मेदवार तय गर्नेलगायत कुराकानी भएको स्रोतले जनाएको छ । पार्टी नेतृत्वका लागि शशांक र शेखर दुवै आकांक्षी हुन् । सुजाताले भने स्वास्थ्यका कारण सक्रिय हुन गाह्रो हुने भन्दै दुई भाइमध्ये मिलेर एक जना अघि सर्न दबाब दिँदै आएकी छन् । उनले उपप्रधानमन्त्री पाए मन्त्रिपरिषद्मा सहभागी हुने इच्छा दुई दाजुभाइबीच राखेकी थिइन् । मुख्यतः सभापतिको प्रत्याशी को हुने भन्नेबारेमै छलफल हो, समझदारी हुन सकेको छैन, कोइरालानिकट स्रोतले भन्यो ।"
गाउँमा पुस्तकालय खोल्दै युवा,"हेटौंडा (कास) हेटौंडाका युवाले पठन संस्कृति बढाउन पुस्तकालय स्थापना अभियान चलाएका छन् । पुस्तकालय भएर पनि सञ्चालनमा नआएका ठाउँमा स्थानीय जनप्रतिनिधि र युवालाई घचघच्याउन थालेका हुन् ।पुस्तकालय अभियान समूह मकवानपुरले भीमफेदी गाउँपालिकास्थित ज्योति पुस्तकालयलाई ५० हजार रुपैयाँ बराबरका जीवनोपयोगी पुस्तकहरू हस्तान्तरण गरेको छ । २८ वर्षदेखि बन्द उक्त पुस्तकालय शनिबारदेखि पुनः सञ्चालनमा आएको छ । २०५० देखि बन्द उक्त पुस्तकालयको गाउँपालिकाका अध्यक्ष हिदम लामाले उद्घाटन गर्दै भीमफेदीका अग्रजहरूले स्थापना गरेको पुस्तकालयलाई व्यवस्थित रूपमा सञ्चालन गर्ने बताए । २०१० मा उक्त पुस्तकालय स्थापना गरिएको थियो । मकवानपुरको यो पहिलो पुस्तकालय हो । पुस्तकालयको भीमफेदीमा आफ्नै भवन छ । पुस्तकालय स्थापना अभियान समूहले हेटौंडा उपमहानगरपालिका७ नागस्वतीमा समृद्ध पुस्तकालय, हेटौंडा६ मा शान्ति पुस्तकालय र बकैया गाउँपालिका४ मा बकैया सार्वजनिक पुस्तकालय स्थापना गरिसकेको छ । समूहले जिल्लाका सबै पालिकामा पुस्तकालय स्थापना गर्ने लक्ष्य लिएको छ । उक्त अभियान समूहले पुस्तकालय स्थापना गर्न ५० हजार मूल्य बराबरका पुस्तक उपलब्ध गराउँदै आएको छ । पढ्ने बानी हराएकाले पठन संस्कृतिलाई अगाडि बढाउन गाउँगाउँमा पुस्तकालय स्थापना गर्ने र बन्द पुस्तकालयहरू सञ्चालनमा ल्याइने अभियान समूहका सदस्य एवं पत्रकार सुरेश श्रेष्ठले बताए ।"
जो पासपोर्ट बनाउन छाडेर व्यवसायमा लागे,"(काभ्रे)  २५ हजार रुपैयाँबाट सुरु गरेको व्यवसायमा अहिले १ करोड बढी लगानी भइसकेको छ । नमोबुद्ध८ पीपलटारका ३२ वर्षीय दीपेशचन्द्र लामा मिहिनेत गर्दा स्वदेशमा नै राम्रो आम्दानी गर्न सकिन्छ भन्ने उदाहरण बनेका छन् । एलिस्का कृषि फार्ममार्फत १ सय २ वटा टनेलमा तरकारी, १० वटा भैंसी र गाई र ५० वटा बाख्रा, खसीबोकासहितको कृषि व्यवसायमा उनको सफलतापछि धेरैले गाउँमा नै तरकारी खेती सुरु गरेका छन् । २०६६ सालमा दीपेश विदेश जाने सोचसहित पासपोर्ट बनाउन जिल्ला प्रशासन कार्यालय काभ्रे पुगेका थिए । त्यहाँ भीड देखेपछि दिउँसो २ बजे परराष्ट्र पुगेर लाइनमा पनि बसे । करिब १२ घण्टामा पनि पालो नआउने देखेपछि आफूले बोकेको सिफारिसको कागज च्यातेर कोठामा गएर सुते । पासपोर्ट बनाउन त यति दुःख छ भने विदेशमा गएपछि झन् कति दुःख होला भन्ने सम्झिएँ, दीपेशचन्द्रले भने, त्यसपछि स्वदेशमा नै केही गर्ने सोच बनाएर घर फर्किएँ । काठमाडौंबाट फर्किंदा ७८ किलो आँप ल्याएर केही सामान थप्दै २५ हजार लगानीमा किराना पसल सुरु गरेका थिए उनले । बिस्तारै धान, मकै संकलन गरी बिक्री गर्न थालेका उनलाई गाउँमा नै राइस मिल सञ्चालन गर्ने सोच आयो । आफूले संकलन गरेको धान कुटेर लोकल चामल उत्पादन गर्ने भनेर राइस मिल सञ्चालन गरें, दीपेशले भने, मिलबाट राम्रो आम्दानी हुँदै गएपछि मलाई थप लगानी गर्न हौसला मिल्दै गयो । २०७२ सालको भूकम्पपछि निजी आवास निर्माणले तीव्रता पाएपछि निर्माण सामग्री ढुवानीको समस्या हुन थाल्यो । एउटा मिनिट्रक किन्ने सोच बनाएर पैसा खोज्दा परिवार र आफन्त कसैले पत्याएनन् । गाडी किन्न जग्गा धितो राख्नुपर्ने बैंकले बताएपछि घरमा सल्लाह गरे, साथीहरूसँग ऋण मागे, विदेश जान ऋण खोजिदिन्छु भन्ने बुबाले गाडी किन्ने पैसा दिन मान्नुभएन, ती दिन सम्झँदै उनी भन्छन्, बैंकले समेत लोन पत्याएन, तर जोरजाम गरेर गाडी किनें । आफ्नो मिलमा जम्मा हुने अन्न, भुस आदि व्यवस्थापनका लागि उनले खसीबोका पाल्ने निधो गरे । थोरैबाट सुरु गरेका उनको फार्ममा ५० माउ, खसीबोका, पाठापाठी छन् । अबको दुई महिनामा ९० वटा पुग्ने उनले दाबी गरे । आफ्नै मिलमा उत्पादन भएको अन्न व्यवस्थापनका लागि बाख्रापालन सुरु गरें, त्यसपछि बाख्राको मल जम्मा हुन थालेपछि तरकारी खेती सुरु गरेको हुँ, उनले भने, १ सय २ टनेलमा गरेको तरकारी खेतीका लागि मल अभाव भएपछि गाईभैंसी पनि थप्ने निर्णय गरेको हुँ, अहिले ८ भैंसी र २ गाई छन् । संकलित मल तरकारी खेतीमा प्रयोग गर्छन् । ५ सय मिटर तल खोलाबाट पानी तानेर सिँचाइ गरेका छन् । आफ्नो ७ रोपनी र भाडामा आफन्तको ३२ रोपनी जग्गामा खेती गरेका छन् । एकपछि अर्को व्यवसाय थप्दै गएका दीपेशले १ करोडभन्दा बढी लगानी गरिसकेका छन् । सुर्खेतका ३ दम्पती र स्थानीय २ दम्पती गरी १० जनालाई प्रत्यक्ष रोजगारी दिएका छन् । उनको फार्मका गाईभैंसीले दैनिक ९० लिटर दूध दिन्छन् । स्थानीय अन्य कृषकको समेत संकलन गरी दैनिक २ सय ५० लिटर दूध बिक्री गर्ने गरेका छन् । २ वर्षदेखि तरकारी खेती गरेका उनले गत वर्ष एक सिजनमा मात्रै २० वटा टनेलबाट २५ लाखको आम्दानी गरेका छन् । यो वर्ष ५० वटा टनेलमा लगाएको गोलभेंडाले आम्दानी दिन सुरु भएको छ भने अन्य ५२ वटामा फल्ने क्रममा छ । उत्पादित तरकारी स्थानीय बजारका साथै बानेश्वर, कालीमाटी र जडीबुटीमा लगेर आफैं बिक्री गर्छन् । उनले मासिक ३ लाखसम्म कमाइ गरिरहेका छन् । बैंक, सहकारीहरूले अझै सहुलियत कर्जा पत्याएका छैनन्, गाउँमा कृषि पेसा गर्न ऋण खोज्दा काठमाडौं, बनेपामा घरजग्गा खोज्छन्, उनले भने, १ लाखको ५ हजारसम्म ब्याज तिरिरहेको छु, सहुलियत कर्जा पाउने हो भने ब्याज खर्च घटेर आम्दानी बढ्थ्यो । चर्को ब्याज तिर्न बाध्य उनले सरकारी अनुदानसमेत पाएका छैनन् । प्रदेश सरकारले कृषि उद्यम गर्न चाहनेबाट आवेदन मागेपछि कृषि ज्ञान केन्द्र पुगे पनि त्यहाँका हाकिमले फर्काएको तीतो अनुभव छ उनीसँग । प्रदेशको सूचना देखेपछि केही सहुलियत पाइन्छ कि भनेर निवेदन लिएर गएँ, यो तपाईंहरू जस्ताका लागि होइन, तपार्इंहरूको पहुँच पुग्दैन भनेर हाकिमले फर्काइदिए, उनले भने, अन्य सरकारी निकायबाट पनि ५० प्रतिशत अनुदानमा एउटा भुस्सा काट्ने मेसिनबाहेक केही पाएको छैन ।जानी, नजानी कृषि कर्ममा लगानी गरेको भन्दै उनले प्राविधिक, मेसिनरी औजार आदि सहयोग हुने भए अझ राम्रो गर्न सकिने तर्क गरे । स्थानीय सरकारले टनेल निर्माणका लागि प्लास्टिकसमेत उपलब्ध नगराएको तीतो अनुभव उनी साट्छन् ।"
टोनी हेगनको स्मृतिमा पार्क बन्ने,"हेटौंडा (कास) ७० वर्षअघि हेटौंडा सुन्दर सहर बन्न सक्ने घोषणा गरेका स्विस नागरिक डा टोनी हेगनको स्मृतिमा हेटौंडा उपमहानगरपालिकाले पार्क निर्माण गर्ने भएको छ । हेटौंडा१० टीसीएनमा टोनी हेगनको अर्धकदको सालिकसहित पार्क निर्माण गर्न लागिएको उपमहानगरले जनाएको छ ।करिब डेढ बिघा जमिनमा पार्क निर्माण गर्न स्थानीय समाजसेवी एवं उपमहानगर सदस्य इन्द्र नेपालको अध्यक्षतामा डा टोनी हेगन स्मृति पार्क विकास समिति गठन गरिएको छ । पार्कमा अध्ययन केन्द्र, महिला एरोबिक स्थल, बालमैत्री पार्क, ज्येष्ठ नागरिकमैत्री स्थल, ब्याडमिन्टन कोटलगायत संरचना बनाइने पार्क निर्माण समितिका संरक्षक एवं हेटौंडा उपमहानगर प्रमुख हरिबहादुर महतले बताए ।पार्क बनाउन उपमहानगरले २५ लाख र वाग्मती प्रदेश सरकारअन्तर्गत पर्यटन मन्त्रालयले २० लाख रुपैयाँ बजेट विनियोजन गरेको छ । हाललाई ४५ लाख रुपैयाँबाटै पार्क निर्माणको काम सुरु गर्दै छौं, समितिका अध्यक्ष नेपालले भने । २४ अक्टोबर १९५० मा हेगनसहित तीन भूगर्भविद् नेपालको भौगर्भिक नक्सा तयार गर्न तत्कालीन राणा प्रधानमन्त्री मोहनशमशेर राणाको पाहुनाको रूपमा नेपाल आएका थिए ।उक्त टोली भारतको रक्सौल हुँदै वीरगन्ज, अमलेखगन्जसम्म रेलमा आएका थिए । अमलेखगन्जबाट जिपमा चुरियाको सुरुङ पार गरेका थिए । त्यसबेला उनले यस क्षेत्रका बारे भनेका थिए, चुरिया पहाड मुन्तिर बनेको सय मिटर लामो सुरुङ हुँदै जाने कच्ची सडकबाट फराकिलो दुन उपत्यकामा पुगियो । त्यस उपत्यकामा खासै बस्ती थिएन । भारतबाट काठमाडौं जाने मुख्य मार्गमा पर्ने हेटौंडा सानो बजार थियो । घना जंगलले पूरै नढाकिए पनि यो क्षेत्र साँच्चै नै एउटा बृहत् प्रदेश थियो । सर्लक्क तन्किएका सालका मोटा वृक्षहरूले मेरो ध्यान तानिरहेको थियो । अन्ततः हेगनको यो भनाइ नै एउटा बृहत् प्रदेशमा सुन्दर मानवबस्ती बसाल्ने परिकल्पना बन्न पुग्यो । सन् १९१७ अगस्ट १७ मा स्विट्जरल्यान्डको लुसर्नमा जन्मिएका हेगनको मृत्यु सन् २००३ अप्रिल १८ मा लेन्जरहेइडमा भएको थियो । नेपालप्रतिको असीम माया र अगाध प्रेमका कारण उनको अस्तु लाई नेपालको तराई, पहाड र हिमाल तीनै भूभागमा छर्किएको थियो । हेगन पहिलोपटक सन् १९५० मा स्विस विकास सहयोग अभियान लिएर नेपालमा आएका थिए । उनी नै नेपालको भौगोलिक खोज र अनुसन्धान गर्ने पहिलो विदेशी नागरिक हुन् ।"
४ करोड १९ लाख ऋण दिएर दोब्बर असुली,"(काठमाडौं)  करिब साढे १९ करोड रुपैयाँ बराबरका विभिन्न बैंकवित्तीय संस्थाका चेकसहित मिटरब्याजी पक्राउ परेका छन् । नेपाल प्रहरीको केन्द्रीय अनुसन्धान ब्युरो (सीआईबी) ले १९ करोड ४३ लाख रुपैयाँ बराबरका विभिन्न बैंकका चेकसहित मेलुङ१ दोलखा घर भई हाल भैंसेपाटी बस्ने ३३ वर्षीय गणेश उप्रेतीलाई शुक्रबार साँझ चाबहिल मित्रपार्कबाट पक्राउ गरेको हो । उनीमाथि औपचारिक रूपमा अनुसन्धान सुरु भएको छैन । अदालतबाट आइतबार म्याद थप गरेर अनुसन्धान अघि बढाइने सीआईबीका डीआईजी धीरजप्रताप सिंहले जानकारी दिए । उप्रेतीबाट दुई जनाले गत चैतमा ४ करोड १९ लाख रुपैयाँ लिएका थिए तर ऋणीलाई धम्क्याएर उनले ८ करोड ३० लाखको चेक लिए । मित्रपार्कमै रिकन्डिसन हाउस सञ्चालन गरेका उप्रेतीले दोलखा मेलुङ घर भई भक्तपुर (ठिमी) बस्ने ४० वर्षीय प्रकाश कार्कीलाई २ करोड ६५ लाख रुपैयाँ ऋण दिएका थिए । त्यसबापत १ करोडको प्रतिमहिना १५ लाख ब्याज तोकेका थिए । तर, कार्कीलाई उनले राष्ट्र्रिय वाणिज्य बैंकको ४ करोड १६ लाख रुपैयाँको चेक काट्न लगाए ।यसैगरी रामेछाप गोकुलगंगा घर भई कोटेश्वर बस्ने ६० वर्षका हेमराज गुभाजूलाई उप्रेतीले १ करोड ५४ लाख रुपैयाँ दिएका थिए । ऋण दिँदा महिनाको १ करोडको १५ लाख रुपैयाँ ब्याज तोकिएको थियो तर गुभाजूबाट चेक भने ४ करोड १४ लाखको लिए । तोकिएभन्दा चर्को ब्याज तिर्न दबाब दिँदै उनले बन्धक बनाउने, अफिसमै बोलाएर कुटपिट गर्न थालेपछि पीडित सीआईबीमा पुगेका थिए ।डीआईजी सिंहका अनुसार चेकमा उल्लेख गरिएको मिति गुज्रिएपछि उप्रेतीले ऋणीलाई ज्यान मार्नेसम्मका धम्की दिने, बन्धक बनाउनेलगायत अपराध गर्ने गरेको खुलेको छ । सिंहले उप्रेतीबाट अरू पनि पीडित भएको हुन सक्ने भन्दै उजुरी दिन आह्वान गरेका छन् । उनका अनुसार उप्रेतीले १ करोडको एक दिनको १ लाख रुपैयाँसम्म उठाउने गरी मिटरब्याजको धन्दा चलाउने गरेको र यसमाथि अनुसन्धान जारी रहेको बताए । १ करोड रुपैयाँको दिनमा १ लाखसम्म ब्याज तिर्नुपर्ने गरी विभिन्न व्यक्तिलाई मिटरब्याजमा रकम लगानी गर्ने र तोकिएको मितिमा रकम नपाए गुन्डा लगाएर असुल्नेसम्मका अपराधमा उप्रेतीको संलग्नता देखिन्छ, प्रारम्भिक अनुसन्धानमै भएका कारण विस्तृत विवरण खुलाउन बाँकी छ, सिंहले कान्तिपुरसँग भने ।खासगरी उद्योगव्यवसाय, कलकारखाना, निर्माण क्षेत्रलगायतमा आवद्ध व्यवसायीले बैंकमा ऋण तिर्ने बेला हुँदा यस्ता गिरोह मौका छोपेर बस्ने गरेको, समस्या टार्न पाइने आसमा ऋणीहरू चर्को ब्याज तिर्न तयार हुने र पछि यही विषय अपराधका रूपमा बाहिर आउने गरेको डीआईजी सिंहको भनाइ छ ।उप्रेतीले पनि गुभाजू र कार्कीलाई यसैगरी प्रलोभनमा ब्याजमा ऋण दिए तर दोब्बर रकमको चेक काट्न लगाए । त्यही चेकलाई साँवासँगै जोडेर हिसाब गरे । त्यसो त मिटरब्याजको गलपासो यो मात्रै नयाँ होइन । मिटरब्याजको फन्दामा यसअघि पनि थुप्रै पीडित परिसकेका छन् । मिटरब्याजका नाममा आपराधिक लाभ लिएका केही व्यक्ति पक्राउ परे पनि अवैध लेनदेनकारोबार रोकिएको भने छैन । २०७६ भदौमा सर्लाहीका श्याम परदेशी भनिने श्यामकृष्ण साह मिटरब्याजी धन्दाबाट आपराधिक आर्जन गरेको कसुरमा पक्राउ परे । नक्कली तमसुक बनाई चर्को असुली गरेर गाउँलेलाई नै उठिबास गरेको कसुरमा उनी पक्राउ परेका थिए । परदेशीबाट २ सय ९९ स्थानीयले १ करोड ९ लाख २१ हजार ऋण लिएका थिए । तर, साँवा तिरिसक्दा पनि नक्कली तमसुक बनाएर पटकपटक गरी ६ करोडभन्दा बढी असुलेको आरोपमा उनी पक्राउ परे । पैसा तिर्न नसक्नेहरू घरबारविहीन भए । त्यसपछि स्थानीय नै एक भएर काठमाडौं आई परदेशीविरुद्ध नेतादेखि प्रशासन र प्रहरीसम्म गुहारेका थिए । त्यसपछि परदेशी पक्राउ परेका थिए ।गएको पुस ६ मा विराटनगरबाट मिटरब्याजी एजाज शेख चक्रवर्ती पक्राउ परे । शेखले व्यापारी, निर्माण व्यवसायीलगायतलाई मिटरब्याजमा रकम लगानी गर्ने, त्यसबापत सुरुमै चर्को ब्याजमा चेक काट्ने र तोकिएको मितिमा नदिएपछि बन्धक बनाएर धम्की दिनेलगायत काम गर्ने गरेको आरोपमा उजुरी परेको थियो । मिटरब्याजमै सञ्जय रौनियार पनि त्यहीताका पक्राउ परे । मन्टु उपनामले चिनिएका रौनियारले ४ लाख लिएर ३५ लाख असुलेका थिए । २०७५ असार १२ मा ललितपुरका महेशबहादुर सिंह मिटरब्याज, वन्यजन्तु तस्करी र अवैध हातहतियार कारोबारको कसुरमा पक्राउ परे । सिंहको साथबाट ६ थान हतियार पनि बरामद भएको थियो । काभ्रेका वीरेन्द्र श्रेष्ठ र बलराम सापकोटा पनि मिटरब्याजकै धन्दा चलाएको कसुरमा पक्राउ परेका थिए ।"
पहिरोले ट्र्याक्टर पुर्दा एकको मृत्यु,पाल्पा (कास) तिनाउ गाउँपालिका६ मस्याम झ्याङ्लामा पहिरोले ट्र्याक्टर पुर्दा एक जनाको मृत्यु भएको छ । बर्दियाको बाँसगढी नगरपालिका३ घर भई तानसेन नगरपालिका८ डुम्रेमा बस्दै आएका २७ वर्षीय महेन्द्र पुनको ज्यान गएको हो । उनी लु४त ६६२९ नम्बरको ट्र्याक्टरका सहयोगी हुन् । शुक्रबार मध्यरात कच्ची सडकमा पहिरोमा परेको ट्र्याक्टर निकाल्न गएका दुई एक्स्काभेटरसमेत पुरिएको जिल्ला प्रहरी कार्यालयका प्रहरी नायब उपरीक्षक रामेश्वर त्वातीले जानकारी दिए । एक्स्काभेटर चालक रैनादेवी छहरा१ सिद्धेश्वरका सरोज बुढा घाइते भएका छन् । सिद्धार्थ राजमार्गको डुम्रेबाट कच्ची सडक होलीघाटतर्फ ढुंगा लोड गरी गएको ट्र्याक्टर हिलोमा फसेको थियो ।
आठ स्रष्टा सम्मानित,"काठमाडौं (कास) लुनकरणदासगंगादेवी चौधरी साहित्यकला मन्दिरले विभिन्न विधाका आठ जनालाई शनिबार सम्मान गरेको छ । वैज्ञानिक महावीर पुन आवद्ध राष्ट्रिय आविष्कार केन्द्रलाई गंगादेवी चौधरी स्मृति सम्मान, साहित्यकार प्राध्यापक चूडामणि रेग्मीलाई सरस्वती गद्य सम्मान, इतिहाससंस्कृतिविद् प्राडा वीणा पौडेललाई इतिहास शिरोमणि बाबुराम आचार्य शोध सम्मान, चित्रकार प्राज्ञ रागिनी उपाध्यायलाई अरनिको ललितकला सम्मान, कवि विश्वविमोहन श्रेष्ठलाई गोपालप्रसाद रिमाल काव्य सम्मान, देउडा गायक प्राज्ञ नन्दकृष्ण जोशीलाई नारायणगोपाल संगीत सम्मान, रंगकर्मी वीरेन्द्र हमाललाई बालकृष्ण सम रंग सम्मान र क्रिकेट खेलाडी सन्दीप लामिछानेलाई नेपाल नवप्रतिभा सम्मान प्रदान गरिएको हो । साहित्यकला मन्दिरका अध्यक्ष वसन्त चौधरी तथा नेपाल संगीत नाट्य प्रज्ञाप्रतिष्ठानका कुलपति संगीतकार रायनले संयुक्त रूपमा सम्मान प्रदान गरेका थिए । अध्यक्ष चौधरीले झन्डै तीन दशकदेखि निरन्तर हुँदै आएको कार्यक्रम यस वर्ष कोभिड महामारीका कारण सानो रूपमा आयोजना गर्नुपरेको बताए । धेरै सम्मान र पुरस्कार पाइसक्नुभएका यहाँहरूका लागि यो सम्मान सानै होला तर यो हाम्रो हृदयसँग जोडिएको सम्मान हो, उनले भने । संगीतकार रायनले प्रतिकूल अवस्थामा पनि स्रष्टाहरूले गरेको सिर्जनाको प्रशंसा गरे । संस्थाका उपाध्यक्ष एवं नेपाल संगीत तथा नाट्य प्रज्ञा प्रतिष्ठानका उपकुलपति हरिहर शर्माले सम्मानित स्रष्टाले सम्मानलाई नै सम्मानित बनाएको भनाइ राखे ।"
"१८७५ थपिए, २१ को मृत्यु",काठमाडौं (कास) पछिल्लो २४ घण्टामा १० हजार ६६ जनाको पीसीआर र एन्टिजेन परीक्षण गर्दा १ हजार ८ सय ७५ जनामा कोरोना संक्रमण पुष्टि भएको छ । सोही अवधिमा २१ जनाको मृत्यु र २ हजार १ सय ६४ जना निको भएका छन् । सक्रिय संक्रमित २५ हजार ९ सय ५२ अर्थात् ३८९ प्रतिशत छन् ।
खोप सुनिश्चित गर्न माग,"राष्ट्रिय मानवअधिकार आयोगले वैदेशिक रोजगारमा जाने श्रमिकका लागि खोप सुनिश्चित गर्न सरकारलाई अनुरोध गरेको छ । रोजगारमा जानुअघि स्वदेशमै एक मात्रा लगाए हुने र गन्तव्य मुलुकले समेत मान्यता दिएको खोपको व्यवस्था गर्न अनुरोध गरेको हो । आयोगले विज्ञप्तिमार्फत नेपाली श्रमिकलाई पर्नसक्ने कठिनाइ न्यूनीकरणका लागि सहजीकरण गर्दै मानवअधिकारको संरक्षण गर्न आग्रह गरेको छ ।महामारीका बेला श्रमिकको एकतर्फी रूपमा करार भंग गर्ने, बेतलबी बिदामा बस्न बाध्य पार्ने, कामबाट निष्कासन गर्ने, पूरा तलबसुविधा भुक्तानी नदिने, जबर्जस्ती श्रममा लगाउने तथ्य भेटिएको आयोगले जनाएको छ । कोभिड१९ को दोस्रो लहरको अवस्थामा पनि कतार, साउदी अरबलगायतका प्रमुख गन्तव्य मुलुकमा कोभिड१९ महामारी नियन्त्रणका लागि खोप नलगाई प्रवेश गरेका श्रमिकलाई तोकिएको समय अनिवार्य क्वारेन्टाइनमा बस्नुपर्ने, पीसीआर परीक्षण गर्नुपर्ने तथा रिपोर्ट नेगेटिभ आए पनि क्वारेन्टाइनमा रहनैपर्ने व्यवस्था भएको स्वास्थ्य निर्देशिका लागू गरिएको पाइएको विज्ञप्तिमा उल्लेख छ ।"
गाडी भाडा अचाक्ली भो,"अघिल्लो सरकारले जाँदाजाँदै सर्वसाधारणको ढाड सेक्ने गरी सार्वजनिक सवारीको भाडा बढाएको छ । मालवाहक सवारी साधनलगायतमा बढाइएको २८ प्रतिशतसम्म भाडाको दुष्प्रभाव अरू सामग्रीको बजार भाउमा पनि तुरुन्तै देखिन थाल्नेछ । यसले अत्यावश्यकीय वस्तुदेखि निर्माण सामग्रीसम्मको बजार मूल्य ह्वात्तै बढाउनेछ । यसरी चौतर्फी रूपमा सर्वसाधारणलाई मारमा पार्ने गरी गरिएको भाडा वृद्धिबारे वर्तमान सरकारले पुनर्विचार गर्नु अपरिहार्य छ । समुचित ढंगले यसबारे पुनर्विचार गर्न सकेमा, सर्वसाधारणका लागि त्यस्तो निर्णय नवगठित सरकारका तर्फबाट पहिलो राहतप्याकेज सरहै हुनेछ । तसर्थ, यातायात व्यवसायीहरूको दबाबप्रभावमा नपरी सरकारले यसमा वस्तुगत र जनपक्षीय निर्णय गर्न अत्यावश्यक छ । सरकार त्यसै चुपचाप बसेर अघिल्लो सरकारले बढाएको भाडा सदर गर्छ कि त्यसबारे पुनर्समीक्षा गर्छ भन्ने कुराले जनजीविकाका सवालमा वर्तमान कार्यकारी नेतृत्वको एउटा दृष्टिकोण तय गर्छ । यो मामिलामा सरकारले अंगीकार गर्ने नीतिले यो सरकारको छवि कस्तो बन्नेछ र अभिमुखीकरण कतापट्टि हुनेछ भन्ने थोरै संकेत पनि दिनेछ । त्यसैले आफ्नो छवि निर्माणको यो अवसरलाई सरकारले त्यसै खेर जान दिनु हुँदैन । ठूलाठूला राजकीय निर्णयहरूका अघिल्तिर सरकारमा बस्नेहरूलाई सार्वजनिक सवारीको भाडाको विषय सामान्य लाग्न सक्छ । तर भुल्नु हुँदैन गाडी भाडा वृद्धि त्यस्तो निर्णय हो, जसले सबै जनताको अर्थात् घरघरको व्ययभार बढाउनेछ, र पूरै देशलाई नै महँगो तुल्याउनेछ । यसबाट सर्वसाधारणको भान्सादेखि घरव्यवहार र मर्मतनिर्माणसम्म मात्रै महँगो हुनेछैन, सरकारी परियोजनादेखि औद्योगिक उत्पादनहरूको लागत मूल्य पनि त्यही रूपमा बढ्नेछ । खासमा यसबाट हरवस्तुमा मूल्य वृद्धिको दुश्चक्र नै सुरु हुनेछ । आयातित होऊन् या देशभित्र उत्पादन हुने वस्तुसामग्री, ढुवानी भाडा बढेकै कारण विभिन्न तहमा यिनको मूल्य बढ्नेछ । थाहा छँदै छ यसरी डिलर, थोक विक्रेता र खुद्रा विक्रेताले क्रमैसँग भाडा बढाउँदा सवारी भाडाबाट सृजित थप मूल्य मात्र पक्कै थपिनेछैन । यही बहानामा थोरै भाउ त्यसै बढाइदिने प्रचलन नै छ । त्यसैले बढेको भाडादरलाई घटाउने न्यायपूर्ण निर्णय सरकारले कुनै न कुनै रूपमा गर्नैपर्छ । त्यसो त, बजारमा सबै वस्तुसामग्रीको भाउ बढ्दा सार्वजनिक सवारीको चाहिँ भाडा बढ्नै हुँदैन भन्ने होइन । फेरि लामो समयदेखि इन्धन भाडा बढेको बढ्यै भएकाले समयोचित भाडा बढाउनु आवश्यकै पनि हुन सक्थ्योसक्छ । तर कति बढाइयो भन्ने सवाल महत्त्वपूर्ण हो । ५१० प्रतिशत भएको भए बेग्लै कुरा हुन्थ्यो, एकै पटक एक चौथाइभन्दा बढी भाडा वृद्धिलाई चाहिँ न्यायोचित मान्न सकिँदैन । सरकारले यात्रुवाहक सवारीमा २८ प्रतिशत भाडा बढाउँदा पहाडी बाटोमा चल्ने मालवाहक सवारीमा २० र तराईमा सञ्चालन हुने मालवाहक सवारीमा २६ प्रतिशत भाडा वृद्धि गरेको छ । सार्वजनिक यातायात सञ्चालनसँग सम्बन्धित लगानी तथा खर्च सम्बन्धमा यातायात व्यवस्था विभागले गरेको बजार अध्ययन, विश्लेषण र सरोकारवाला पक्षसँग गरिएको परामर्शअनुसार भाडा वृद्धि गरिएको जनाइए पनि यो दर निकै बढी छ । भौतिक पूर्वाधार तथा यातायात मन्त्रालयले असार २७ गते श्रमिकको पारिश्रमिक, इन्धन, टायर, ब्याज, सञ्चालन खर्च ह्रासकट्टी, सञ्चालन मुनाफालगायत मुख्य सूचकमा देखिएको मूल्यवृद्धिका आधारमा भाडा समायोजन गर्नुपर्ने मन्त्रीस्तरीय निर्णय गरेको थियो । विभागले पठाएको भाडा समायोजनसम्बन्धी फाइल लामो समयदेखि मन्त्रालयमै अड्किएको भए पनि सर्वोच्च अदालतले संसद् विघटनसम्बन्धी फैसला सुनाउने अघिल्लो दिन तत्कालीन प्रधानमन्त्री केपी शर्मा ओली नेतृत्वका भौतिकमन्त्री वसन्तकुमार नेम्बाङले अन्तिम समयमा यो निर्णय गरेका हुन् । अहिले बढाइएको भाडा लामा तथा मध्यम (अन्तरप्रदेश) रुटमा चल्ने सवारीमा लागू हुनेछ । स्थानीय रुटमा चल्ने सवारी साधनमा भने प्रदेश मन्त्रालयबाटै भाडा समायोजन गर्नुपर्नेछ । नेपाल यातायात व्यवसायी राष्ट्रिय महासंघ र यातायात मजदुर संगठनले लामो समयदेखि पेट्रोलियम पदार्थको मूल्य बढेको भन्दै भाडा समायोजनको माग गर्दै आएका थिए, जुन आफैंमा स्वाभाविक पनि हो । खालि सरकारले उनीहरूको मात्र हित हेर्ने गरी भाडा बढाउनुचाहिँ अस्वाभाविक छ । यातायात व्यवसायीको मर्का पनि हेर्ने र आम यात्रु तथा उपभोक्ताको ढाड पनि नसेकिने गरी सरकारले बीचको बाटो अवलम्बन गर्नु उपयुक्त हुन्छ । यात्रुवाहक र मालवाहक गाडीको भाडादर ह्वात्तै बढाउनुभन्दा सरकारले सम्बन्धित व्यवसायीहरूलाई भरथेग गर्ने अरू उपाय खोज्नुपर्छ । यसका निम्ति पहिलो त, इन्धनमा जुन अचाक्ली कर लगाइएको छ, त्यसलाई नै घटाउन सकिन्छ । इन्धन खरिद मूल्य बराबर नै उपभोक्ताबाट कर असुलेको सरकारले त्यसको सदुपयोग गर्न सकेको छैन । अहिले इन्धनमा भन्सार महसुल, प्रस्तावित बूढीगण्डकी जलविद्युत् परियोजनाका नाममा पूर्वाधार कर, सडकमर्मत सम्भार शुल्क, प्रदूषण शुल्क, मूल्य अभिवृद्धि कर, मूल्य स्थिरीकरण कोषलगायतका शीर्षकमा शुल्क उठाइन्छ । यीमध्ये भन्सार महसुल र मूल्य अभिवृद्धि करले राज्य सञ्चालन र केही विकासनिर्माणका कार्यलाई सघाउ पुगे पनि अन्य शीर्षकमा उठाइएको कर त्यही क्षेत्रमा सदुपयोग हुन सकेको छैन ।सम्बन्धित क्षेत्रमा वर्षौंवर्षसम्म कुनै प्रगति नहुने वा लक्षित वर्गले सेवाको अनुभूति नगर्ने कर लिनुको औचित्य नहुने भएकाले उपयोग हुन नसकिरहेका शीर्षकमा उठाइएको करबारे सरकारले पुनरवलोकन गर्न सक्छ । पेट्रोललाई विलासिताकै वस्तु मानेर केही बढी कर लगाए पनि यात्रुवाहक तथा मालवाहक गाडी चल्ने डिजेलको हकमा मात्रै भए पनि यस्तो कर घटाउन सकिन्छ । अर्को, लकडाउन र निषेधाज्ञाका कारण लामो समयसम्म चल्न नपाएका गाडीहरूका लागि सरकारले कुनै किसिमको राहत प्याकेज वा कर छुटजस्ता कार्यक्रमको घोषणा पनि गर्न सक्छ । यस्ता उपाय लगाएर व्यवसायीहरूको हित हेरेमा अचाक्ली भाडा बढाइरहनै पर्दैन, जसले गर्दा अरू क्षेत्रमा महँगी बढ्ने सम्भावना पनि हुँदैन । त्यसैले, सरकारले भाडा वृद्धिमा पुनर्विचार गर्ने बुद्धिमानी बाटो रोज्नुपर्छ । ताकि व्यवसायीहरू पनि मर्कामा नपरून्, महँगीले आम सर्वसाधारणको पनि ढाड नसेकियोस् ।"
ओलीको अमिल्दो तर्क,"केपी शर्मा ओली र उनका समर्थकहरू आफ्नो अनुकूल फैसला नआएकामा सर्वोच्च अदालतप्रति खनिएका छन् । एमाले स्थायी कमिटी, ओली गुटको बैठकले प्रतिनिधिसभा पुनःस्थापनको फैसलामाथि आठ आक्षेप लगाउँदै, त्यसविरुद्ध देशव्यापी भण्डाफोर अभियान चलाउने भनेको छ । तर, उनका तर्क बेतुकका छन् भन्ने कानुनको सामान्यज्ञान भएका तथा नेपालको संविधान पढ्न सक्ने सबैलाई थाहा छ । असार २८ को सर्वोच्चको १ सय ६७ पृष्ठको फैसला ऐतिहासिक भनी स्वतन्त्र कानुनविद् तथा प्राज्ञिक क्षेत्रले प्रशंसा गरेको छ । यो फैसला न्यायिक इतिहासमा कोसेढुंगा हुने निश्चित छ । यसले संविधानवादका सिद्धान्त तथा मान्यताको बृहत् व्याख्या गरेको छ । त्यस्तै धारा ७६ (५) को कार्यान्वयनमा रहेको भ्रम निराकरण गरेको छ । राष्ट्रपति र प्रधानमन्त्रीका काम र कर्तव्य बोध गराएको छ । ओलीले संविधानको हत्या गर्न खोजेका थिए, फैसलाले यसको रक्षा गरेको छ । सत्तामा पुगेदेखि नै ओलीमा सर्वसत्तावादी व्यवहार देखिएको थियो, यस्तो गलत प्रवृत्तिलाई उनका समर्थकहरूले आँखा चिम्लेर सहयोग गरेका थिए । दुई पटक संविधानसभा अध्यक्ष भएका सुबासचन्द्र नेम्बाङसमेत ओली कित्तामा उभिनु इतिहासकै आश्चर्यजनक परिघटना हो । नेम्बाङले ओलीलाई सम्झाउन नसक्नु वा उनको अगाडि बोल्ने आँटै नगर्नु बौद्धिक दिवालियापन हो । ओली सरकारविरुद्ध सर्वोच्चमा थुप्रै मुद्दा परेका छन्, यस तथ्यले पनि ओलीले कानुन नमानेको स्पष्ट हुन्छ । गत वैशाखसम्म फैसला गर्न बाँकी रहेका ८ सय ५० मुद्दामध्ये प्रधानमन्त्री स्वयंलाई १ सय ५० मुद्दामा र प्रधानमन्त्री तथा मन्त्रिपरिषद् कार्यालयलाई ७०० विवादमा विपक्ष बनाइएको समाचार आइरहेका छन् । जनतामा जाने एजेन्डा नभएपछि अदालतका कारण काम गर्न पाइएन भन्ने निरर्थक प्रचार गर्दै निष्पक्ष न्यायमूर्तिहरूमाथि अनुचित लाञ्छना लगाउनु ज्यादै अशोभनीय हो । विदुर केसी, नागार्जुन१०, काठमाडौंनेकपा एमालेका अध्यक्ष ओली आफ्नै घमण्ड, रवाफ र एक्लै निर्णय गर्ने बानीले गर्दा प्रधानमन्त्रीबाट बाहिरिनुपर्यो । यो अनुभव ओलीका लागि भोलिका दिनमा दरिलो पाठ बन्नेछ । समय स्थिर हुँदैन, बदलिरहन्छ । समयको वेगसँगसँगै आफूलाई पनि ढाल्दै जानुपर्छ भन्ने कुरा ओलीले स्विकार्नुपर्छ । सर्वोच्च अदालतको परमादेश बाट नेपाली कांग्रेसका सभापति शेरबहादुर देउवा पाँचौं पटक प्रधानमन्त्री त भए, तर उनीबाट खासै केही आस पनि छैन । पहिल्यै पनि परीक्षण भइसकेका नेता हुन्, उनी । भ्रष्टाचारीहरूलाई संरक्षण गर्ने छवि उनको बनेको थियो । आशा गरौं, यो कार्यकालमा उनले आफ्नो छवि सुधार्नेछन् । डेढ वर्षदेखि म्याद नै नबुझी गुमनाम रहेका विजयकुमार गच्छदार, देउवा प्रधानमन्त्री बन्नासाथ आफैं विशेष अदालतमा उपस्थित भई तारेखमा छुटेका छन् । ललितानिवासको जग्गामा भ्रष्टाचारमा मुछिएका अन्य आरोपी पनि छुटेका छन्, छुट्दै छन् । यसले देउवाको छवि सुध्रेको छैन भन्ने सन्देश दिएको छ । जनचाहनाअनुसार देशको प्रगति गर्नका लागि नेताहरूले आफूलाई उभ्याउनुपर्छ । आफ्नो दल वा आफूलाई सहयोग गरेका व्यक्तित्वको गलत क्रियाकलापलाई ढाकछोप गर्दै उन्मुक्ति दिँदै जाने हो भने, देउवा र पूर्वप्रधानमन्त्री ओलीमा के नै फरक भयो र ? प्रमोद पौडेल, पेप्सीकोला, काठमाडौं३२"
भर्ना अभियान प्रभावित,"कोभिडका कारण २०७७ को शैक्षिक सत्र नराम्ररी थला पर्यो । सिकाइ उपलब्धि पूरा गराउने उद्देश्यले २०७८ जेठ मसान्तसम्म तन्काइएको शैक्षिक सत्र, पुगनपुग पाँच महिना सञ्चालन भई, हतारहतार आन्तरिक परीक्षाको औपचारिकता समाप्त गरी बिदा लिएको सर्वविदितै छ । त्यसमा पनि एसईई, ११ र १२ कक्षाको परीक्षाको अन्योल कायमै छ । २०७८ को शैक्षिक सत्रले बाँकी सिकाइ उपलब्धि सक्न, २०७९ को कति महिना सापटी मााग्ने हो, हेर्न बाँकी छ । सिकाइ उपलब्धिको प्राप्ति भयोभएन जाँच्न खटिने विज्ञहरूको नतिजाले जे देखाए पनि, बितेका दुवै कोरोनाकालले बालबालिकामा पढ्ने बानीमा निकै ह्रास गराएको छ । सामाजिकता र भाइचारामा पनि त्यस्तै असर देखिएको छ । २०७८ असारदेखि सुरु भएको चालु सत्रलाई सामुदायिक विद्यालयहरूले भर्ना अभियानको रूपमा दुई चरणमा सञ्चालन गरिसक्दा, प्राप्त तथ्यांकले भर्ना ५० प्रतिशतभन्दा उँभो नगएको देखाउँछ । निःशुल्क पुस्तक वितरण गर्दा र भर्नाका लागि शिक्षकहरू नियमित रूपमा विद्यालय गइरहँदा पनि विद्यार्थी र अभिभावकहरू सम्पर्कमा नआउनु कोभिडको डरका कारण हुन सक्छ । विद्यार्थी निरन्तरता र सिकाइ उपलब्धिका लागि शिक्षकहरूको केही हात हुने भए पनि अभिभावकले पनि त्यसका लागि त्यत्तिकै तत्परता देखाउनु आवश्यक छ । प्रणाली र शिक्षकलाई मात्र दोष दिनु कदापि उचित छैन । महेन्द्रसिंह बम, टीकापुर१, कैलाली"
पुस्तकालयमा सामान्य ज्ञान मात्रै !,"सरकारले समयानुकूल विकासका लागि विद्यालय सुधार योजना लागू गर्दै आइरहेको छ । विद्यालय सबलीकरणका लागि पूर्वाधार तथा सूचना प्रविधिको विकाससँगसँगै शिक्षण सिकाइका लागि आवश्यक पर्ने पुस्तकालयमा पनि ठूलो मात्रामा बजेट व्यवस्था गरेको छ । पुस्तकहरूको उपयोगिता र सान्दर्भिकता कलिला बालबालिकालाई बढी हुन्छ । यो आवश्यकतालाई महसुस गर्दै बालबालिकाकेन्द्रित पुस्तकहरूसहितको पुस्तकालयको परिकल्पना गरिए पनि, यसको कार्यान्वयन चित्तबुझ्दो छैन । पुस्तकहरू उपयोगी भए मात्र सिकाइलाई सहयोग गर्नेछ, होइन भने पुस्तकालयका लागि बजेट व्यवस्था गर्दैमा त्यो उत्पादक हुन्छ भन्ने छैन । कस्ता पुस्तक विद्यालयका पुस्तकालयमा राख्ने भन्नेबारे बहस हुन सकेको छैन । अचेल सामान्यज्ञानका पुस्तकहरूले विद्यालय भरिएका छन् । प्रायः शिक्षकलाई लाग्दो हो, सामान्यज्ञानको पढाइले मात्र विद्यार्थीको भविष्य सुरक्षित हुन्छ भनेर । तर विद्यार्थीलाई कल्पनाशील तथा सृजनशील बनाउन यस्ता पुस्तक काम लाग्दैनन् । अनि प्रायः विद्यालयका पुस्तकालयमा विभिन्न प्रकाशनगृहका पाठ्यपुस्तक नै थुपारिन्छ । अहिलेका कथा, कविता तथा अन्य सजिलो भाषामा लेखिएको गैरआख्यान राखिएको छैन । त्यस्तै नेपाली कला, संस्कृति, पर्व, परम्परा चिनाउने चित्रसहितका पुस्तकको पनि अभाव छ । समयसँगै अद्यावधिक गर्नुपर्ने यस्ता पुस्तकहरूको अनावश्यक भण्डारणले पुस्तकालयको गरिमा दिनानुदिन घट्दो छ । पुस्तकालयको निर्माणका लागि बजेट निकासासँगै कमिसनको खेल पनि बढेको छ । पुस्तकालयमा राखिने पुस्तकहरू पनि चिनजानका मानिसको किनिदिने चलन मौलाएको छ, तर सम्बन्धित निकायको ध्यान पुग्न सकेको छैन । यस्तै पुस्तक किन्दा छुट जसले पनि दिन्छ, तर विद्यालयले किनेको पुस्तकका बिलमा छुट कतै भेटिँदैन भन्ने पनि गुनासो सुनिएको छ । छुटबेगरका लाखौंका सामान खरिदमा अपचलन भएको सहजै अनुमान लगाउन सकिन्छ । शिक्षकहरू शिक्षण सिकाइमा केन्द्रित रहनुपर्नेमा व्यापारी बन्दै नाफा कमाउनेतर्फ आकर्षित हुनुमा सरकारी निकायको अनुगमनमा कमी नै प्रमुख कारण हो । यसले इमानदार शिक्षकहरूको पनि बदनामी भइरहेको छ । बिलअनुरूपका पुस्तक पुस्तकालयमा भएनभएको आन्तरिक परीक्षण नगर्ने हो भने सरकारी लगानी बालुवामा पानी बन्नेछ । बजेट दिएर दुरुपयोग हुन दिनुभन्दा सरकारले नै पुस्तकहरू सीधै आफ्ना संयन्त्र तथा मातहतका निकायबाट पठाइदिने वातावरण मिलाएमा पुस्तकालय निर्माणका क्रममा हुने गरेको अपचलन रोक्न सकिन्छ । जनता तिरेको करको यसरी अनधिकृत दोहन कदापि सह्य हुँदैन । सौगात भट्टराई, विराटनगर, मोरङ"
संवैधानिक संस्कृतिको मननीय दस्तावेज,"प्रतिनिधिसभा विघटनविरुद्ध र संविधानको धारा ७६(५) को कार्यान्वयन सम्बन्धमा सर्वोच्च अदालतको गत असार २८ गतेको फैसलाबाट ओलीनिरंकुशताविरुद्ध मोर्चाबन्दी गरेका दल र नेताहरू खुसी हुने नै भए, उनीहरूका लागि त यो राजनीतिक विजय पनि होÙ सडकमा उत्रिएका नागरिकहरूले समेत ओली गएकामा राहत महसुस गरेका छन् । तर ज्योतिषवाणीमा देउवाको पाँचौं आगमनले नागरिक भावनामा के उत्साह थपेको होला, अनुमान गर्नु नै बिचरा भएको छ । मुलुकको नेतृत्वभण्डार देखेर चाहिँ आफैंलाई खिन्नता लाग्छ । तर यो फैसलाको अन्तर्य यतिमै सीमित छैन । यहाँ यसैको सेरोफेरोमा केही विमर्श गर्न मन लागेको छ । इजलासका न्यायाधीशहरूले यो मुद्दासँग सम्बन्धित जम्मा पाँचबुँदे आदेश जारी गर्न १६७ पृष्ठ खर्चेका छन् । झन्डै एक सय पृष्ठमा विषयगत विवेचना छ । मेरो अध्ययनमा यो नेपालको चालु संवैधानिक संसदीय प्रणालीका सन्दर्भमा मात्र होइन, अहिलेसम्मकै उल्लेखनीय (ल्यान्डमार्क) फैसला हो । यसलाई दूरगामी संवैधानिक एवं राजनीतिक महत्त्वको मान्न सकिन्छ । संवैधानिक संसदीय राजनीतिक संस्कृतिको एउटा उत्कृष्ट र मननीय पाठ (टेक्स्ट) पनि हो यो । राज्य सञ्चालनको जिम्मेवारीमा भएका सबैले गम्भीर एवं धैर्यसाथ यसको अध्ययन र मनन गर्नु जरुरी छ । पालना त प्राविधिक कुरा हो, प्रणालीले नै त्यसलाई कायम (डिक्टेट) गर्छÙ राजनीतिक एवं संवैधानिक संस्कृति भने जीवनचर्या र व्यवहारमा अनुसरण गर्न सके मात्र बन्छ, विकास हुन्छ । अदालती फैसलाको पालना त विगतमा राजाहरूले पनि गरेका थिए । तर, संवैधानिक संस्कृति बस्न सकेन । प्रधानमन्त्रीका रूपमा केपी शर्मा ओली विगत एक वर्षदेखि स्वेच्छाचारिताको हद नाघ्दै थिए । उनका कदमहरू राजनीतिक र संवैधानिक विचलनउन्मुख भइरहेका थिए, गत पुसमा प्रतिनिधिसभा विघटन भएदेखि त मुलुकको संवैधानिक र राजनीतिक प्रणाली नै ध्वंस गर्ने प्रकृतिका थिए । मुलुक अकल्पित निरंकुशतातर्फ जाने आशंका र भयको वातावरण देखिन्थ्यो । गणतन्त्र, संघीयता, धर्मनिरपेक्षतालगायत संविधानकै अन्त्य, संकटकाल लागू हुने, सेना परिचालन गरिने, अदालत पनि सेटिङ मा छ भनेर अनेक अफवाह व्याप्त थिए । गत फागुन ११ गते सर्वोच्च अदालतको आदेशबाट प्रतिनिधिसभा पुनःस्थापित भएपछि जागेको आशामा पनि दोस्रो विघटनले तुषारापात गरेको थियो । मुलुक फेरि सडकबाटै निर्णय गर्नुपर्ने अवस्थातर्फ धकेलिँदै थियो । असार २८ गतेको फैसलाले त्यसको अन्त्य मात्र गरेको छैन, संवैधानिक लोकतन्त्रका पक्षमा न्यायपालिकाले नयाँ कीर्तिमान बनाएको छ । संविधानअपेक्षित जिम्मेवारी पूरा गर्न सर्वोच्च अदालत चुक्दैन भन्ने जनविश्वास बढेको छ ।अदालतको आदेश बाध्यात्मक र निर्देशनात्मक हुने नै भयो । उही आशय र उद्देश्यका लागि वाक्य विभिन्न रूपका बन्न सक्छन् । तर यसका केही शब्द र म्यादकिटानी भने निकै अर्थपूर्ण छन् । कुनै अनुशासनहीन कामदारलाई चेतावनी दिएजस्तो लाग्छ । हुन पनि, मुलुकका राष्ट्रपति र प्रधानमन्त्रीजस्ता जिम्मेवारीमा बसेकाहरूले जननिर्वाचित संसद्, प्रतिनिधिसभालाई निर्लज्ज ढंगले आफ्नो अधीनस्थ एवं स्वार्थअनुकूल उपयोग गर्ने उही गलत प्रवृत्ति, उही गलत काम उनै व्यक्तिले पटकपटक दोहोर्याउन थालेपछि चेतावनीनिहित कठोर भाषा प्रयोग गर्नु अनपेक्षित होइन । संविधानको प्रयोग गर्दा त्यसका लिखित पाठ जान्न प्रधानमन्त्रीको सिफारिस चाहिँदैन, राष्ट्रपति स्वयम्ले विचार पुर्याउनुपर्ने हुन्छ । त्यसमाथि उनलाई सहयोग गर्न कथित विज्ञ जागिरेहरूको झुन्डसमेत छ । हो, धारा ७६(५) को प्रयोग गर्दा केही हदसम्म स्वविवेक र तजबिज अपेक्षित हुन्छ, तर त्यसको तात्पर्य आफूसमक्ष पेस भएका वस्तुतथ्यलाई नहेर्ने, ग्रहण गर्नुपर्ने तथ्यहरू ग्रहण नगर्ने वा ग्रहण गर्न नहुने तथ्यहरू ग्रहण गर्ने गरी स्वविवेकीय अधिकार दिएको भनी सम्झन मिल्दैन भनेर फैसलामा कडा टिप्पणी गरिएको छ । वास्तवमा राष्ट्रपतिको कार्यमा प्रदर्शित अक्षमता र पक्षपातपूर्ण व्यवहारको पनि प्रमाण हो यो । यस्तो भाषा सामान्यतया महाभियोगमा प्रयोग हुने गर्छ । यसैगरी प्रधानमन्त्रीको हकमा पनि संसद् सरकारको अधीनस्थ संस्था होइन, प्रतिनिधिसभा उनको इच्छामा निर्भर गर्दैन भन्दै केपी ओलीका व्यवहार र काममा तिखो टिप्पणी गरिएको छ । जसरी संविधानका छिद्रहरू समातेर सत्ताकै वरिपरि प्रतिनिधिसभा विघटन र चुनावको औचित्य मञ्चन गर्ने प्रयत्न भयो, त्यो रिट निवेदकले दाबी गरेजस्तो धोकाधडी र बदनियतपूर्ण भनेर शब्दको औपचारिक अनुमोदन नगरे पनि प्रधानमन्त्री ओलीको कदमलाई न्यायिक मान्यताका दृष्टिले सदाशयपूर्वक गरिएको कार्य मान्न नसकिने र संविधानउपर थिचोमिचो गर्ने र छल्ने कुरालाई वैधता दिन सकिन्न भनेर स्पष्ट उल्लेख भएको छ । अदालतले यति विधि रोकतोक (सेन्सर) गरेको प्रधानमन्त्री नेपालको इतिहासमा ओलीबाहेक अर्को छैन । अन्यत्र पनि यस्तो दृष्टान्त सायदै होला । छ महिनायता ओलीले गरेका मन्त्रिपरिषद् पुनर्गठन र मन्त्री नियुक्ति अवैध घोषित भए । अध्यादेशलगायत कतिपय कार्यकारी निर्णयहरू खारेज भए । तिमी अवैध छौ, तत्काल छाड भन्न मात्र बाँकी थियो । त्यो पनि यो फैसलाले मुखै खोलेर भन्नुपर्यो ।अदालतले स्वाभाविक रूपमा संवैधानिक सर्वोच्चताको सिद्धान्तमा बसेर फैसला गर्छ । राज्यका सबै निकाय, पदाधिकारी तथा कानुनहरू संविधानको अधीनमा हुन्छन् । संवैधानिक प्रणालीको यो सर्वमान्य सिद्धान्त हो । न्यायपालिकाले व्याख्या गर्दा संविधानको समग्रता र जीवन्तता खोज्छ, राज्यको कुनै संस्था वा पदाधिकारीको अनुकूलता होइन । नेपालको यो पछिल्लो प्रकरणमा ओलीविद्या गठजोडले मध्यरातमा संविधानमाथि नै थिचोमिचो गर्ने, संविधानलाई छल्ने जुन कुचेष्टा गर्यो, अदालतलाई त्यो स्वीकार्य हुने कुरा थिएन । माथिल्लो नेतृत्वमा विचलन आएपछि त्यसको प्रभाव राज्यका अन्य निकाय र पदाधिकारीमा पनि पर्ने नै भयो । प्रधानमन्त्री र राष्ट्रपतिका पक्षमा बहस गर्न खटिएका महान्यायाधिवक्ता र सरकारी वकिलहरूको अशोभनीय प्रस्तुतिको अदालतले खुलेरै प्रतिवाद गर्नुपर्यो ।यो फैसलाले अत्यन्त महत्त्वसाथ विवेचना गरेको अर्को सिद्धान्त हो संवैधानिक नैतिकता । संवैधानिकराजनीतिक संस्कृतिको विकासका लागि यो अत्यन्त महत्त्वपूर्ण तत्त्व मानिन्छ । बेलायतमा ब्रेक्जिट जनमत परिणामपछि प्रधानमन्त्री डेभिड क्यामरुनको राजीनामालाई यसको उदाहरणका रूपमा लिन सकिन्छ । उनले राजीनामा गर्नुपर्ने कुनै संवैधानिककानुनी बाध्यता थिएन । किन राजीनामा गरे ? प्रधानमन्त्री मात्र होइन, चुनावमा आफ्नो दललाई अपेक्षित विजयमा पुर्याउन नसके पार्टी नेताले नेतृत्व नै छोडिदिन्छ त्यहाँ । हाम्रा राजनीतिक दलहरूमा पनि यस्तो संस्कृति र अभ्यास अपेक्षित छ ।फैसलाले सोझै नभने पनि ओलीको राजनीतिक वैधता फागुन ११ गते सर्वोच्च अदालतले प्रतिनिधिसभा पुनःस्थापित गरेपछि सकिएको थियो । उनले प्रधानमन्त्री पदका साथै तत्कालीन नेकपाको संसदीय दलको नेताबाट समेत राजीनामा दिनुपर्थ्यो । त्यसले मुलुकको संसदीय अभ्यासमा मात्र होइन, तत्कालीन नेकपाको संस्थागत एकतामा पनि योगदान पुर्याउँथ्यो । तर उनले त्यसको नैतिक जिम्मेवारी लिएर हट्नुको सट्टा धारा ७६(३), (५) लगायत सबैमा आफ्नो दाबी गर्न थाले । उपधारा (३) अनुसार विश्वासको मत नलिने भएपछि तत्क्षण उनीे पदमुक्त भएका हुन् भन्ने इजलासको ठहर छ । ओली त गए, अहिले आएका र भोलि आउने अरूका लागि पनि यो पाठ मननीय छ । संस्कृति र नैतिकताको कुरा गर्दा राष्ट्रपति, प्रधानमन्त्रीजस्ता सार्वजनिकराजनीतिक महत्त्वका पदमा कसरी पुगिन्छ भन्दा पनि त्यसबाट कसरी बहिर्गमन हुन्छ भन्ने कुरा प्रमुख हो । केपी ओलीको पदारोहण निकै उचाइको थियो, बहिर्गमन त्यही अनुपातमा तल झर्यो, हासिल गरेको उचाइ र इतिहास पनि बदनाम हुने गरी । उनको स्थानमा आएका देउवाको पदारोहण सधैं उनको आफ्नै राजनीतिक उपलब्धिभन्दा परिस्थितिको उपजका रूपमा भएको छ र बहिर्गमन सधैं राजनीतिक दुःखान्तको छ । उपलब्धि हात लाग्यो शून्य छ । लोकतन्त्र र उनको पार्टी कांग्रेसका लागि महँगो साबित भएको छ । विगतका घटनाक्रम ताजै छन् ।प्रतिनिधिसभा विघटनसम्बन्धी विवाद संवैधानिक मात्र होइन, उत्तिकै राजनीतिक महत्त्वको हो । यस्तो विषयमा अदालतको फैसलाप्रति राजनीतिक दल र नेताहरूका मत बाझिनु नौलो होइन । उनीहरूको प्रतिक्रिया आफ्नो राजनीतिक अनुकूलता र प्रतिकूलतामा आधारित हुन्छ । स्वस्थ संवैधानिक संस्कृति नबसुन्जेल यस्तो व्यवहार भइरहन्छ । मुख्य कुरा यसले मुलुकको राजनीतिलाई अपेक्षित संवैधानिक दिशानिर्देश गर्न सकेको छ कि छैन भन्ने हो । राजनीतिको गतिलाई दल र नेताहरूले नै अगाडि बढाउने हो, सधैं अदालतले डोर्याइदिने होइन । यो दलीय हारजितको प्रश्न पनि होइन ।यो र अघिल्ला फैसलाहरूमा पनि अदालती राजनीतिक सक्रियता (जुडिसियल एक्टिभिजम) बढ्यो भन्ने चर्चा छ । मन्त्रिपरिषद् गठनपुनर्गठन र मन्त्री नियुक्तिसम्ममा पनि अदालत अनपेक्षित रूपमा प्रवेश गरेको छ भनिन्छ । नेकपाको गठनलाई अवैध मानेर एमाले र माओवादी केन्द्रलाई पूर्वावस्थामा फर्काउने कामसम्म अदालतबाट भएको छ । एउटा पक्षमा सीमित भएर हेर्दा यी कुरा अन्यथा नलाग्न सक्छन् । तर विगत छ महिनाको सत्तापक्षीय राजनीति र व्यवहार संविधानअनपेक्षित थियो । सर्वोच्च अदालतका दुवै फैसला संविधानको लिखित पाठमा उभिएका छन्, पाठअतिरिक्त (एक्स्ट्रा टेक्स्चुअल) प्रकृतिका होइनन् । संविधानका धाराउपधारामा क्रमगत रूपमा जे लेखिएका छन् त्यसैको सन्दर्भ व्याख्या वा स्पष्टीकरण छ । अन्यथा भएको भए पाठअतिरिक्त व्याख्या आवश्यक पर्थ्यो । त्यो व्याख्या सजिलो छैन, गहन संवैधानिक विमर्श आवश्यक पर्छ । फैसलाले अत्यन्त प्रस्टसँग आफ्नो मत राखेको छ । यसले भन्छ, प्रधानमन्त्रीको नियुक्ति संविधानबमोजिम हुने हो । नियुक्ति प्रक्रियामा संविधानको प्रयोग, पालना वा व्याख्यासम्बन्धी प्रश्न खडा हुन आएमा संविधानको अन्तिम व्याख्या गर्ने कर्तव्य र जिम्मेवारी अदालतको हो । प्रधानमन्त्री पदको नियुक्ति दिएर पठाउने कार्य अदालतले गर्दैन । यो कार्य राष्ट्रपतिकै हो । तर सँगसँगै यो पनि स्मरण गराएको छ, साधिकार अदालतबाट संविधानको व्याख्या गरी जारी गरिएको आदेशबमोजिम कार्य गर्नु भने राष्ट्रपतिलगायत राज्यका सबै निकाय र पदाधिकारीको कर्तव्य र जिम्मेवारी बन्दछ । अदालतको आदेशको पालना नगर्नुको अर्थ संविधानका प्रावधानको उल्लंघन गरेको भन्ने हुन्छ र संविधानको उल्लंघन गरेर शासनसत्तामा कायम रहने छुट कोही कसैलाई पनि हुन सक्तैन ।जहाँसम्म ह्वीपको कुरा छ, यो धारा ७६(५) को प्रयोजनका लागि मात्र हो र यो अपेक्षित पनि छ । अन्यथा यो धारा राख्नुको कुनै औचित्य रहँदैन । प्रतिनिधिसभाको पूर्णावधि कार्यकाल र सरकार निर्माणको हरसम्भव उपायको खोजीका क्रममा यो प्रावधान आएको प्रस्ट छ । यसबाट निर्दलीयता जन्मिने पनि होइन । त्यसमा राजनीतिक कोलाहल मच्चाउनुको तुक छैन । दलहरू स्वयम्ले आफ्नो घरलाई मर्यादित र व्यवस्थित राख्न सक्नुपर्छ ।अहिले राष्ट्रपतिको जुन व्यवहार देखियो, यो त बिलकुल भएन । पदीय मर्यादा पनि जोगाउन नसक्ने मान्छे राष्ट्रपति बन्न पुगेको अवस्था छ । राष्ट्रपति कार्यालयमा क्लिन स्विप को आवश्यकता छ । यसको विकल्प जनताबाट प्रत्यक्ष निर्वाचित कार्यकारी राष्ट्रपति पनि होइन । त्यो अझ जोखिमयुक्त हुन सक्छ भन्ने ओली प्रकरणले देखाइसकेको छ । पार्टी नेताको खल्तीबाट राष्ट्रपति बनाउने प्रथा बन्द गर्नुपर्यो । दलभन्दा बाहिरको समाजमा योग्य व्यक्ति छन् भनेर सोच्न सक्नुपर्यो ।यो फैसलामा नेपालका संवैधानिक अभ्यासहरूको पनि सटीक विश्लेषण गरिएको छ । अदालतको निष्कर्ष छ, नेपालको संवैधानिकराजनीतिक अस्थिरता खासगरी संसदीय लोकतन्त्रका सन्दर्भमा प्रणाली वा अवधारणागत त्रुटिका कारण होइन, राजनीतिक शक्तिहरूको स्वार्थकेन्द्रित आग्रहका कारण हो । राज्य सञ्चालनको जिम्मा लिने राजनीतिक व्यक्तिहरूमा संविधानलाई राजनीतिक घटनाक्रमको उपज र एउटा सामान्य कागजमा लेखिएको आवधिक राजनीतिक चाहना का रूपमा हेर्ने प्रवृत्तिप्रति न्यायाधीशहरू चिन्तित देखिन्छन् । त्यो सिलसिला, सोच, कार्यशैली र प्रवृत्ति अझै पनि कायम रहेको कुरा फैसलामा औंल्याइएको छ । यसको मुख्य कारण हो, दलका नेताहरूमा हामी संविधानका निर्माता हौं, हामीलाई कसैले सिकाउनुपर्दैन भन्ने मानसिकता छ । संविधानको अतिक्रमण वा क्षयीकरण दुई किसिमबाट हुन्छ । ओलीले देखिने गरी गरे, अदालतबाट हस्तक्षेप सम्भव भयो । अर्को नदेखिने गरी हुन्छ, जसले संविधानवादविरुद्ध मन्दविषको काम गर्छ । राज्य सञ्चालनको जिम्मेवारीमा बसेका राष्ट्रपति, प्रधानमन्त्रीलगायतका पदाधिकारीले मात्र होइन, राजनीतिक दलहरूका नेतृत्वमा रहेका सबै गम्भीर रूपमा आत्मसमीक्षा गरेर सच्चिनु आवश्यक छ ।"
"देउवाज्यू, कृपया परिणाम दिनुहोस्","कांग्रेस सभापति शेरबहादुर देउवालाई पाँचौं पटक प्रधानमन्त्री हुनुभएकामा बधाई ! खासमा यो बधाई एउटा सामान्य औपचारिकता मात्र हो । देउवा महोदय, नढाँटी भन्न चाहन्छु, तपाईं प्रधानमन्त्री हुनुभएकामा म पटक्कै खुसी छैन । निश्चय नै ओलीराजको अन्त्य भयो । त्यसमा खुसी छु । अवश्य नै अहंकार, सत्तान्धता र फासीवादउन्मुख शासनको अन्त्य भयो । निश्चय नै संविधानमाथि पटकपटक भएका अनैतिक र मूर्खतापूर्ण प्रहारहरूको हिसाबकिताब भयो । लोकतन्त्रमाथि मडारिएको मैलो बादल हट्यो । तर राजनीतिक बदलाव आजको आवश्यकता हो । त्यो अर्थमा तपाईंको सत्तारोहणले कुनै नयाँ आशा, अपेक्षा र सपनाहरू देखाउँदैन । मलाई लाग्छ, तपाईंको पुनरागमन एउटा असफल इतिहासको पुनरावृत्ति मात्र हो, जसले विगतमा हामीलाई अनेकौं निराशा दिएको थियो । अतः म आशंकासाथ तपाईंलाई भन्न चाहन्छु, यो पटक चमत्कार गरेर देखाउनुहोस् महोदय । शुभकामना !प्रधानमन्त्री महोदय, सर्वप्रथम म सोध्न चाहन्छु जनआन्दोलन २०६२६३ का नारा, सपना र अपेक्षाहरू तपाईंलाई कति थाहा छ ? सोध्न चाहन्छु, हाम्रो संविधानको भावना र आदेशबारे तपाईंलाई कति थाहा छ ? तपाईं स्वयं आन्दोलनको नेता हो । अवश्य नै धेरै कुरा थाहा होला । तर के तपाईंलाई जनआन्दोलनयताका पन्ध्र वर्ष कसरी बिते भन्ने थाहा छ ? के तपाईंलाई पछिल्ला वर्षहरूमा देशले भोगेका पत्रपत्र निराशाहरू थाहा छ ? के तपाईंलाई विगतमा खेर फालिएका हाम्रा अनमोल दिनहरूको मूल्य थाहा छ ? मलाई लाग्छ, यी प्रश्नहरू तपाईंका लागि नयाँ छन् । किनभने तपाईंको भव्य दरबारभित्र सडकको धूलो पुग्दैन । किनभने बूढानीलकण्ठ दरबारका मोटा पर्खालहरूभित्र सडकको चीत्कार र होहल्ला सुनिँदैन । तपाईंको आँगन मान्छेको आँसु र आक्रोशभन्दा निकै टाढा छ महोदय । त्यसैले तपाईंले नागरिकहरूको कथा, व्यथा र आक्रोश सुन्नुभएको छैन । स्वर्गमा बस्नेहरूलाई नर्कको कुरा के थाहा ? त्यसैले भन्दै छु, तपाईंलाई धेरै कुरा थाहा छैन । कृपया, आफू स्वयं, मन्त्रीहरू, सल्लाहकार र आसेपासेहरूलाई भुइँतिर हेर्न भन्नुहोला । आकाशतिर हेरेर धरती देखिँदैन । हाम्रो धरतीमा दुःखको समुद्र बग्छ हजुर, कृपया त्यसमा पौडिन सिक्नुहोला । तपाईंलाई सोध्नुपर्ने प्रश्न अरू पनि छन् । जस्तो, के तपाईंलाई गत साल भोकले मरेका मलर सदा र सूर्यबहादुरहरूको नाम थाहा छ ? यी प्रतिनिधि नामहरू मात्र हुन् । सत्य के हो भने, हाम्रो देशमा अझै पनि मान्छेहरू भोकले मर्छन् । सत्य यस्तो छ, आज पनि महिलाहरूमाथि विभेद छ । आज पनि नवराज विकहरू नदीमा बगाइन्छन् । दुई वर्षअगाडि मात्र हो, एक बाबुले आफ्नो मृत बच्चालाई गाड्न जमिन नपाएर कोसीमा हेलेको । सहरका छिँडी, गाउँका अनकन्टार कुनाहरूमा आज पनि मान्छेहरू अलपत्र छन् । बैंकको ब्याज, साहुको फन्दा र मालिकको दुर्व्यवहारको के हिसाब ! आज पनि हामी दाल, भात र तरकारी विदेशबाट किन्छौं र आफ्ना किसानहरूलाई उपहारमा आँसु दिन्छौं । आज पनि स्कुल जाने बच्चाहरू भैंसी र सुँगुर धपाउन बाध्य छन् । प्रत्येक दिन मान्छेको लास विदेशबाट बाकसमा आउने देशको प्रधानमन्त्री हो तपाईं । ओडार, कान्ला र अनकन्टार भूगोलमा भोक, रोग र विभेदले थिलथिलो पारिएका चेपाङ, सदा र खत्वेको देश हो यो । अपमानको थप्पड खाँदै, दिनदिनै मर्दै बाँचेका मान्छेहरूका लागि तपाईंले संविधानमा लेख्नुभएको समाजवाद मात्र एउटा जाली कुरा हो । के यो कटु सत्य तपाईंलाई थाहा छ ? मान्छेहरूको गुनासो छ, हाम्रो लोकतन्त्रले परिणाम दिन सकेन । सोच्नुभएको छ, यस्तो किन भयो ? हाम्रो राजनीति जनअपेक्षाभन्दा कोसौं टाढा पुग्दै छ । किन यस्तो हुँदै छ ? आन्दोलनले स्थापना गरेका शीतलनिवास र सिंहदरबारहरू स्वयं पश्चगमनको मतियार बन्दै छन् । किन यस्तो हुँदै छ ? खासमा हाम्रो लोकतन्त्रले सत्ता र शक्तिका परम्परागत चक्रव्यूहहरू भत्काउनै सकेन । लोकतन्त्रले पुराना शक्ति र स्वार्थका संरचनाहरू तोड्नुपर्थ्यो । तर उल्टो पुरानो संरचनाले लोकतान्त्रिक नेतृत्वकै आस्थाको पहाड तोडिदियो । परिणाम, तपाईं फेरिनुभयो, ओली फेरिए, प्रचण्ड फेरिए । जनताको मनबाट तपाईंहरू निकै टाढा पुग्नुभयो । तपाईंसँगै सडकमा नारा लगाउनेहरू भुइँमा छुटे तर तपाईं दरबारको अट्टालिकामा बसेर स्वर्गको स्वाद लिँदै हुनुहुन्छ । यस्तो फरक किन ? के यसले तपाईंको मन पोल्छ ? अन्यथा, तपाईं हाम्रो प्रधानमन्त्री हुन लायक मान्छे होइन ।निश्चय नै सतहमा हेर्दा सबै कुरा ठीकठाक देखिन्छ । संसद् छ । सरकार छ । बालुवाटार छ । लोकतन्त्र छ । समाजवाद छ । तर भित्र नियाल्दा सबै कुरा गडबड देखिन्छ । जस्तो, संरचना पुरानै छ । शासकीय संस्कृति पुरानै छ । उत्पादन सम्बन्ध पुरानै छ । वर्चस्व पुरानै छ । बिचौलियाहरूको रजगज पुरानै छ । व्यवस्था फेरिएर के भयो ? स्वार्थकेन्द्र पुरानै छ । जानुपर्ने स्वर्गतिर, यात्रा छ नर्कको । यसको अर्थ के हो ? जनताको भाग्य र भविष्य बदल्न राज्यको छानो फेरेर मात्र हुँदैन । संरचना वा जग बदल्नुपर्छ । के जग बदल्ने सामर्थ्य छ तपाईंसँग ? के पुरानो र सडेगलेको संरचना भत्काउने हथौडा छ तपाईंसँग ? त्यो हथौडा हान्ने तागत छ तपाईंका पाखुरामा ? अन्यथा, ओलीको स्थानमा देउवा आएर हामीलाई के फरक पर्छ ? यहीँनेर अरू पनि प्रश्न गरौं । जस्तो, यो देश चलाउँछ कसले ? सत्ताको आसनमा बस्छ को ? प्रहरी, प्रशासन चलाउँछ कसले ? अड्डाअदालतमा को छन् ? अख्तियारमा को आउँछ ? भन्नलाई संविधान छ । सरकार छ । कानुनहरू छन् । तर पनि जनताको अवस्था फेरिएन, किन ? सुशासन छैन, किन ? भ्रष्टहरूलाई कारबाही हुँदैन, किन ? पछिल्ला वर्षहरूमा सबैभन्दा धनी को भयो ? गरिब किन झन् गरिब हुँदै गए ? ध्यानपूर्वक हेर्ने हो भने स्पष्ट हुन्छ, यो सम्पूर्ण खेलकुदको सिंहासनमा छ एउटा जब्बर समूह, जसले हिजो प्रजातन्त्र चलाउँथ्यो, आज लोकतन्त्र चलाउँछ । राजधानीका अनेक दरबारमा निर्बाध आउजाउ गर्ने त्यो समूहमा सय वा पाँच सय मान्छे छन् । र, तिनै मुठ्ठीभर मान्छेहरूका लागि स्वर्ग हो यो देश । तपाईंको भव्य दरबारमा दैनिक आउजाउ गर्ने ती मान्छेहरू को हुन्, चिन्नुहुन्छ ? बालुवाटारमा चोटाकोठा चहार्दै तपाईंका लागि उपहार टक्र्याउने ती मान्छेहरू को हुन्, चिन्नुहुन्छ ? तपाईंलाई दाइदाइ भन्दै दायाँबायाँ हल्लने ती मान्छेहरू को हुन्, थाहा छ ? ती तिनै मान्छेहरू हुन् जो हिजो ओलीसँग थिए । ती तिनै मान्छेहरू हुन् जो जग्गाजमिन, व्यापारव्यवसाय, ठेक्कापट्टा, हाइड्रो सर्वत्र छन् । ती तिनै मान्छेहरू हुन्, जो ठूलठूला अन्तर्राष्ट्रिय परियोजनाहरूको मध्यस्थता गर्छन्, जो आयातनिर्यातको नियम बनाउँछन् । ठेक्का पार्छन् । ठेक्का बाँड्छन् । ती तिनै मान्छेहरू हुन् जो राज्यबाट उपचार खर्च लिन्छन् । ती तिनै मान्छेहरू हुन् जो कालो धन र सेतो धनको व्यापार गर्छन् । उनीहरूले अडिट गर्नुपर्दैन । बेरुजु फर्स्योट गर्नुपर्दैन । राज्यलाई दायित्व तिर्नुपर्दैन । उनीहरूलाई व्यापार गर्न न कोरोनाले रोक्छ, न त भुइँचालोले । ती तिनै मान्छेहरू हुन् जो राज्यदोहनको षड्यन्त्र बुन्छन् र त्यसमाथि समाजवादको लेप लगाउँछन् । यत्रतत्र भेटिने र स्वयं तपाईंसँग रामरमाइलो गर्ने ती मान्छेहरूको सत्ताबारे तपाईंलाई कति थाहा छ ? कतै तपाईं स्वयं उनीहरूको मतियार त हुनुहुन्न ? हाम्रो लोकतन्त्र र समाजवाद तिनै मुठ्ठीभर दलालहरूको इसारामा चल्न अभिशप्त छ । उनीहरूको हातबाट लोकतन्त्र खोसेर जनताको हातमा पुर्याउने तागत छ तपाईंसँग ? मान्छेहरू भन्छन्, तपाईं भाग्यमानी हुनुहुन्छ । तर एउटा नेता भाग्यमानी हुनुको अर्थ के हो ? जनताको भाग्य र भविष्य फेरौं श्रीमान् । अन्यथा, तपाईं जतिसुकै भाग्यमानी भए पनि हामीलाई के मतलब ? सरकारी मान्छेहरू भन्छन् देशमा पैसा छैन । थाहा छ, गर्नुपर्ने कामहरू धेरै छन् र स्रोतसाधनको कमी छ । अवश्य नै, त्यसैले त हामीलाई योग्य प्रधानमन्त्री चाहिएको हो । जसले चुनौतीहरूको सामना गरोस् । जसले आफ्ना सपनाहरूलाई जनताका सपनाहरूसँग एकाकार गरोस् । जसले परिणामहरू दिन सकोस् । के तपाईंसँग अक्करमा हिँड्ने सामर्थ्य छ ? के तपाईंसँग नयाँ गर्ने सोच, सृजनशीलता र हिम्मत छ ? जस्तो कि, सार्वजनिक खर्च पुनरवलोकन आयोगका अनुसार हाम्रा छवटा मन्त्रालय, तीन दर्जन आसपास महाशाखा, दर्जनौं विकास समिति र अनेक आयोगहरूलाई या खारेज गर्न या त मिलाउन सकिन्छ । त्यसो गर्दा अहिले नै ५० हजार कर्मचारीहरूको खर्चबोझ कम हुन्छ । सरकारले एक वर्ष नयाँ गाडी खरिद नगर्ने हो भने करोडौं जोगिन्छ । खर्च घटाउन आर्थिक अनुशासन आवश्यक हुन्छ । जस्तो, विदेश भ्रमण नगरौं । भोजभतेर नगरौं । सरकारी चियापान र अतिथि सत्कार बन्द गरौं । अहिले साप्ताहिक बिदा एक दिन दिइन्छ, दुई दिन गरौं । बिदामा सरकारी साधनको दुरुपयोग रोकौं । त्यसैगरी मन्त्रिपरिषद्, संसद्, आयोग, समिति, सरकारी कार्यालयका अनेक बैठकहरूमा दिइने भत्ता कटाऔं । यसरी खर्बौं जोगाउन सकिन्छ । यस्तो बचत मुख्यतः निःशुल्क शिक्षा, स्वास्थ्य, सामाजिक सुरक्षा, रोजगारी सृजना र कृषिमा लगाउन सकिन्छ । के तपाईं यो काम गर्न सक्नुहुन्छ ? के तपाईं ओलीराजमा भएमा असंवैधानिक नियुक्तिहरू बदर गर्न सक्नुहुन्छ ? के तपाईं ठूलठूला भ्रष्टाचारका घटनाहरूको छानबिन गर्नुहुन्छ ? कतिपय घटनामा तपाईं स्वयंको मिलेमतो छ भन्ने आशंका गरिन्छ । के त्यो शंका निवारण गर्ने हिम्मत छ तपाईंसँग ? महोदय, जनता बदलाव चाहन्छन् । अन्यथा पुरानै काम, पुरानै संरचना, पुरानै मान्छेहरू र उस्तै प्रवृत्तिले नयाँ परिणाम दिँदैन । पुरानै चीजको निरन्तरता हो भने नयाँ सरकारको के अर्थ ? अतः तपाईंलाई अनुरोध छ, कृपया आफूलाई बदल्नुहोस् । सल्लाहकारहरू बदल्नुहोस् । मुख्यतः युवाहरूलाई विश्वास गर्नुहोस् । थाहा छ, तपाईंको कार्यकाल लामो छैन । थाहा छ, तपाईंका आफ्नै सीमाहरू छन् । तर कम्तीमा केही राम्रो र नयाँ सुरुआत गर्नुहोस् । अन्त्यमा यति भनें कृपया परिणाम दिनुहोला, कृपया यो पटक असफलताको भारी नबोक्नुहोला । अन्यथा, इतिहासका गल्तीहरू पानीका फोका होइनन्, जो सजिलै उठ्छन् र बिलाउँछन् । ती ढुंगामा कुँदिएका अक्षरहरू हुन् महोदय, जसको हिसाबकिताब आज नहोला, एक दिन अवश्य हुन्छ । त्यसैले इतिहाससँग डराउनुहोला ।"
विभेदविरुद्धको लडाइँ कहिलेसम्म ?,"अघिल्लो वर्ष जाजरकोटको भेरी नगरपालिकाका नवराज विकले गैरदलितसँग प्रेम गरेकै कारण मारिनुपर्यो । रूपा सुनारले आफ्नो जातका कारण राजधानीमै कोठा पाइनन्, उनको यो तीतो अनुभव आजको निर्मम यथार्थ हो । दलितमाथि हुँदै आइरहेको अपमान, शोषण र दमनविरुद्ध विभिन्न कानुन त बने तर तिनको कार्यान्वयन हुन सकेको छैन । यस्ता कानुनहरूलाई उपलब्धि मानिए पनि तिनको उज्यालो दलितसम्म पुगेको छैन । रूपाले आफूमाथि भएको विभेदविरुद्ध आवाज उठाइन्, जसले तत्काल समाजमा तरंग फैलायो, नेताहरूलाई भाषण गर्ने तथा नागरिकलाई तर्कवितर्क गर्ने मौका पनि मिल्यो । सञ्चारकर्मीहरूले निरन्तर समाचार लेख्ने विषय पनि पाए । मानव अधिकारकर्मीलाई पनि दलितका पक्षमा दुईचार शब्द बोल्ने बहाना मिल्यो । तर, हामीलाई चाहिएको परिवर्तन हो, जात व्यवस्थाको अन्त्य हो, जुन यस्ता गतिविधिले मात्र सम्भव छैन । यसका लागि छुवाछुत तथा भेदभाव किन हुन्छ भन्नेबारे नयाँ पुस्तालाई विद्यालय तथा परिवारले नै सिकाउनुपर्छ । साथै उनीहरूलाई जातका आधारमा भेदभाव गर्नु अपराध हो भनेर बुझाउनु पनि जरुरी छ । रूपामाथि भएको भेदभावविरुद्ध समाजको हरेक तप्काबाट आवाज उठ्दा न्यायको मधुर प्रकाश छाएको अनुभूति दलित समुदायले गर्यो । तर, पढेलेखेका युवकहरूले नै कोठालाई कोटासँग, अपराधलाई अधिकारसँग, अपमानलाई मनमर्जीसँग र साहसलाई द्वन्द्वसँग तुलना गरेको देख्दा समाजको चेतना निकै चिसिएको महसुस भयो । आधुनिक युगमा आइपुग्दासमेत वैज्ञानिक तथ्य र आधार नभएका सामाजिक प्रचलनलाई हटाएर नयाँ सोचको विकास गर्न सकिएन । यसले समाजको प्रगतिमा बाधा पुर्याएको छ । एक पटक दलितको ठाउँमा आफूलाई राखेर हेरौं त ! अछुत भएको आभासले पिरोलिइरहँदा कति कहालीलाग्दो पीडा हुन्छ होला ! राज्यले दलित समुदायका लागि छात्रवृत्तिको व्यवस्था, सहुलियतपूर्ण ब्याजमा कर्जा, सामाजिक सुरक्षालगायत कार्यक्रमहरू ल्याए पनि उनीहरूको जीवनस्तर उकासिएको छैन । अझै पनि दलित भएकै कारण ज्यान लिइन्छ, मन्दिर जान वञ्चित गरिन्छ, कोठा दिइन्न, सार्वजनिक स्थल प्रवेशमा रोक लगाइन्छ, छोइछिटो गरिन्छ । दलितको हकहितका लागि विभिन्न आन्दोलन भए, संघसंस्थाहरू स्थापित पनि भए तैपनि दलित नेता तथा अभियन्ताहरू आफैं विभेदमा परेका घटनाहरू सार्वजनिक भइरहन्छन् । दबिएका घटनाहरू त झन् कति छन् कति ? नेपालको कुल जनसंख्याको १३८ प्रतिशत हिस्सा ओगटेको दलित समुदाय इतिहासको लामो कालखण्डदेखि आर्थिक, सामाजिक, राजनीतिक, शैक्षिक र मानव दृष्टिले बहिष्कृत, अपहेलित, उत्पीडित र वञ्चितीकरणमा परेको छ । सन् २०११ को नेपाल जीवनस्तर सर्वेक्षणअनुसार करिब ४१ प्रतिशत दलित गरिबीको रेखामुनि छन् । पहाडमा १५३२ प्रतिशत र तराईमा ४४ प्रतिशत दलित भूमिहीन अवस्थामा छन् । साक्षरता दर अत्यन्तै कम छ । निजामती सेवामा दलितको सहभागिता २ प्रतिशत मात्रै छ । गरिबी, भोकमरी, स्वास्थ्य सेवामा पहुँचको अभावजस्ता कारण दलितको औसत आयु पनि अन्य समुदायको तुलनामा कम छ । राजनीतिक पहुँच हेर्ने हो भने, राष्ट्रिय सभाका कुल ५९ सदस्यमध्ये दलित समुदायबाट १२ प्रतिशत सहभागिता छ । न्याय प्रशासनमा दलित समुदायको उपस्थिति ०४ प्रतिशत छ । राज्य सञ्चालनको माथिल्लो निकायमा, दलहरूको नेतृत्व तहमा र नीति निर्माण गर्ने तहमा दलित समुदायको प्रतिनिधित्व अहिले पनि शून्यप्रायः छ । यसबाट राज्य सञ्चालनको केन्द्र भागमा हुने राजनीतिक दलहरूमा दलित समुदायलाई हेर्ने दृष्टिकोण र गर्ने व्यवहारमा गम्भीर समस्या रहेको प्रस्ट हुन्छ । हरेक प्रकारको ईश्वरप्रदत्त र मानवनिर्मित सुखसुविधा कुनै एक वर्गमा सीमित नरही देशमा समतामूलक विकास होस् भन्ने सकारात्मक सोचसहित आरक्षणको नीति हामीले अंगीकार गरेका छौं । रूपाको विषयमा आफ्नो घर, आफ्नो मर्जी भन्नेहरू नभेटिएका होइनन् । तर, नेपालको संविधान२०७२, मा कुनै पनि सार्वजनिक या निजी स्थान र क्षेत्रमा जातजातिकै नाममा विभेद, छुवाछुत गर्न नपाइने, गरेमा कानुनी कारबाही हुने स्पष्ट व्यवस्था भइसकेपछि आफ्नो घर, आफ्नो मर्जी कसरी भयो ? जातपात र छुवाछुतको आधारमा बनेको विभेदकारी सामाजिक संरचना, सोच र व्यवहार परिवर्तन ल्याउन सबै सजग हुनुपर्छ । समतामूलक समाज बनाउने बाधक तत्त्वलाई निरुत्साहित गर्नैपर्छ । आफ्नो हक, हितका लागि सम्पूर्ण दलित समुदाय एकीकृत भएर लड्नुको विकल्प छैन । यसका लागि राजनीतिक स्वार्थ तथा व्यक्तिगत फाइदाभन्दा माथि उठेर सिंगो दलित समुदायको हितमा काम गर्न साझा संकल्पका साथ साझा चौतारी निर्माण हुनु आवश्यक छ तब मात्र दलित मुक्ति आन्दोलनले सही बाटो समात्छ ।"
प्रकृतिमैत्री खेतीपाती र दिगो खाद्य संस्कृति,"विकास अर्थात् समृद्धि भनेको हामीले अहिलेका आवश्यकता पूरा गर्दा आगामी पुस्ताहरूले आफ्ना आवश्यकताहरू पूरा गर्ने क्षमतामा कुनै सम्झौता गर्नु नपर्ने प्रणाली हो भन्दै संयुक्त राष्ट्रसंघले सन् १९९२ मा सामाजिक स्वीकार्यता भएको, आर्थिक रूपमा व्यावहारिक र दिगो पर्यावरणमा आधारित विकास लक्ष्य अनुमोदन गर्यो । यसलाई आधारभूत मापदण्ड बनाएर सबै देशले विकास कार्यान्वयन गर्ने प्रतिबद्धता जनाएका छन् । यसमा हामीसमेत सामेल छौं । दिगो विकासको यस्तो सोच प्रकृतिको दिगो प्रणालीले मात्र अहिले देखिएका वातावरणीय तथा सामाजिक संकटहरूको सम्बोधन हुन्छ भन्ने मान्यतामा आधारित छ । खेतीपातीका सन्दर्भमा, यसलाई स्थानीयता र समुदायको संस्कृतिमा आधारित, आम समुदाय, किसान, प्रकृति र मानव स्वास्थ्यका लागि फाइदाजनक र भावी सन्ततिलाई प्रकृतिको नासोका रूपमा बुझाउन सकिने गरी स्थानीय स्रोतको अधिकतम पुनरुपयोग गर्ने खेतीपाती प्रणाली भनेर बुझ्न सकिन्छ । बदलिएको परिस्थितिमा मानव र प्रकृतिको हितकारी व्यवहारसँगै प्रकृतिको पुनरुत्पादन प्रक्रियाका नियमहरूबाट सिकेर किसानी अभ्यासलाई परिष्कृत गर्दै प्रभावकारी ढंगले समग्र कृषि प्रणालीलाई व्यवस्थित गर्नु नै खेतीपातीको मर्म हो । यस्तो खेतीपाती स्थानीय स्रोत र संस्कृतिमा आधारित, प्रतिस्पर्धी र दिगो हुन्छ । यस अर्थमा खानाका लागि र किसानको घरव्यवहार चलाउन गरिने तुलनात्मक लाभको खेतीपातीका अभ्यासहरूको ज्ञान, सीप र अवधारणाको समष्टि नै दिगो खेतीपाती प्रणाली हो । यस्तो प्रणाली खेतीपातीको संस्कृति, स्थानीय प्रकृति, पर्यावरण, समाज, अर्थतन्त्र, इतिहासजस्ता आयामहरूसँग जोडिएको हुन्छ । खेतीपाती उन्नत हुँदै जाँदा या यसमा आउने विकृतिका कारण उत्पन्न समस्या सम्बोधन गर्न, खेतीपातीलाई समष्टिगत रूपमा बुझ्न र एकीकृत प्रणालीका रूपमा व्यवहार गर्न आवश्यक छ । समाजको विकासक्रमसँगै खाना र अन्य सामान्य घरव्यवहार चलाउन एक हिसाबले निर्वाहका लागि मात्र गरिने खेतीपातीबाट सामाजिक व्यवहार नचलेपछि यसका अन्य उपायको खोजीसँगै उत्पादन र उत्पादकत्व त बढाइयो तर यो दिगो प्रकृतिमा आधारित नहुँदा नयाँ समस्या र चुनौतीहरू पनि थपिए । यिनैको सम्बोधन गर्दै समग्र खेतीपातीको ढाँचालाई प्रकृतिमैत्री बनाउँदै पुनर्जीवित गर्नुपर्ने मान्यता र अभ्यास स्थापित भइरहेको छ । त्यसो त खेतीपातीको परम्परा, तरिका, विधि, सोच र अवधारणा अर्थ्याउने धेरै पर्यायवाची शब्दावलीको उत्ताउलो प्रयोगले यस्तो खेतीपातीबारे आम मानिसलाई प्रकृतिमैत्री ढाँचा र पद्धतिबारे बेलाबेला द्विविधासमेत हुने गरेको छ । हाम्रो देशमा अन्यत्रजस्तै र कतिपय अवस्थामा अझै धेरै फरकफरक पर्यावरणीय विशेषता भएका विशिष्ट जैविक क्षेत्रहरू छन् । यिनमा पनि अनेकौं विविधता छन् । पहाड, हिमाल, उपत्यका, तराई, पूर्वपश्चिमलाई मात्र गणना गर्दा पनि यस्ता विशेषताले फरक पार्ने खेतीपातीका बाली, प्रजाति, प्रविधि, यिनको उपयोग र खाद्य संस्कृतिको फेहरिस्त लामै हुन्छ । सँगै खेतीपाती व्यवस्थापनका बहुआयामिक पक्षहरू र हाम्रो मौलिकतामा आधारित किसानी संस्कृतिलाई समेत विचार गर्ने हो भने त हाम्रो प्रकृति र समाजको यस्तो विविधताको विराट् रूप छर्लंग हुन्छ । प्रकृति र समाजको यो वास्तविकता स्वीकार गरेर खानाका लागि खेतीपाती र तुलनात्मक लाभको कृषि गरी माथि भनिएको विकासको मर्मसँगै स्थानीयस्तरमै कस्तो खेती प्रणाली कसरी पुनःस्थापित गर्दै लैजाने, यो दिगो खेतीपाती र खाद्य प्रणालीको आधारभूत प्रश्न हो । विडम्बना, खेतीपातीका कतिपय विषयविज्ञ, अगुवा र नीतिनिर्माताले रसायन र विषादीमा आधारित परम्परागत कृषि प्रणालीलाई नै प्रवर्द्धन गरेर आफ्नो स्वार्थ पूरा गर्न विवेकको बलिदान गर्ने गरेका छन् । अझ केही त नीतिनिर्मातालाई कुइराको काग बनाएर निहित स्वार्थ पूरा गर्नै तल्लीन छन् । सँगै सरकार र अन्य ठूला सरोकार समूह दिगो विकास लक्ष्यका शून्य भोक, गरिबी निवारण, शिक्षा, जनस्वास्थ्य, जलवायु सम्बोधनजस्ता शब्दावली रट लगाएर थाक्दैनन् । जिम्मेवार निकायहरूले आफ्नो निकम्मापनलाई छोप्दै निहित स्वार्थ पूरा गर्न अहिलेको विषाक्त खेती प्रणालीका दलालहरूको साँठगाँठमा ठिमाहा खेती प्रणालीको वकालत गर्ने गरेका छन् । नेतृत्व र नीतिनिर्माता यसैमा साथ दिएर सत्ता टिकाउन उद्यत छन् । हाम्रो खाना र खेतीकिसानी निरन्तर संकटग्रस्त भैरहेको छ । यसको बहुआयामिक प्रभाव र असरको रङ जीवनका सबै पक्षमा देखिइसकेको छ । नसर्ने दीर्घरोग, जलवायु परिवर्तन, उर्वर माटो र ऊर्जाशील युवा किसानको पलायनजस्ता विषय सतहमै छन् । अहिले अस्पतालमा नसर्ने दीर्घरोगीहरूको भीडÙ मनसुनसँगै आएको बाढी, पहिरो र डुबानÙ बाँझो जमिनसँगै बढेको आयातजस्ता अधोगतिका चक्रीय विपत् थपिएका थपियै छन् । गत वर्षदेखि यसैमा कोभिड१९ थपिएको छ, जसबाट दीर्घरोगी, खाना र खेतीपाती सबैभन्दा बढी प्रभावित छन् । यो संकटले गर्दा जनस्तरमा खाना र खेतीपातीको सोच र अभ्यासलाई फर्केर हेर्ने र सच्याउनेतर्फको यात्राबारे केही चासो बढेको छ । तर यसलाई हाम्रा नेता र नीतिनिर्माताले आत्मसात् गर्न सकेका छैनन् । यो कुरा सरकार, विभागीय मन्त्रालय, साझेदार र कृषि क्षेत्रका बौद्धिक जमातको अझै पनि नखुलेको चेत र नीतिनिर्माणमा देखिएका कपटहरूबाट स्पष्ट हुन्छ । यस वर्षको कृषि नीति तथा कार्यक्रम, बजेट सिद्धान्त र प्राथमिकता र छुट्याएको रकम हेर्दा यो झनै छर्लंग हुन्छ । तीन वर्षअघिको आफ्नै चुनावी घोषणा, मन्त्रालयको नेतृत्वका प्रतिबद्धता र यिनैले गराएका अध्ययनका सुझावमा समेत असफल भएका कारण फेर्नैपर्ने भनेर गरिएका निष्कर्ष भए पनि यिनै कार्यक्रमले नै निरन्तरता पाउनु यस्तो कपटको उत्कर्ष हो । कृत्रिम रासायनिक मल कारखाना, प्रधानमन्त्री कृषि आधुनिकीकरण परियोजना, भूमि बैंक, प्रत्यक्ष वैदेशिक लगानी र बाँझो जमिन निजी क्षेत्र हस्तान्तरण यस्तो कपटका केही उदाहरण हुन् । त्यस्तै, खाने कुरा विषाक्त भएका कारण जटिल बन्दै गएको नसर्ने दीर्घरोगको दीर्घकालीन समाधानका लागि खेतीपाती र खाने संस्कृति सच्याउनमा प्राथमिकता दिनुको साटो यस्तो रोगको उपचारमा मात्र ठूलो बजेट राख्नुलाई बिचौलिया पोस्ने कपटी चलखेल किन नभन्ने ?यो कुरा नीति तथा कार्यक्रम र बजेटमा मात्र सीमित छैनÙ दीर्घकालीन योजना, नीति, रणनीति र कार्यविधिमा समेत देखिन्छ । यसको सबैभन्दा बलियो उदाहरण, धेरै हिसाबले असान्दर्भिक भएको, कृषि विकास रणनीति (२०७१९०) हो । यसको कार्यान्वयनमा लगानी गर्ने दाता र यसैका परियोजना सञ्चालन गर्ने मन्त्रालय, सहयोगी साझेदार अर्का कपटीहरू हुन् । यस्तो कपटमा कृषिक्षेत्रका केही बौद्धिक दलाल र दाताका कारिन्दाहरूले समेत होस्टेमा हैंसे गर्ने गरेका छन् ।खेतीपातीको पद्धति र खाद्य प्रणाली फेर्नैपर्ने बढ्दो सरोकार र जनदबाबले बोलीचाली र दस्ताबेजमा ओठेभक्ति र केही शब्दजालमा फेरबदल सरकार र मुख्य सरोकारवालको अर्को डरलाग्दो कपट हो । यो कुरा रसायन र जैविकसँगसँगै, जैविक मल कारखाना, रैथाने प्रवर्द्धन र किसानका लागि अनुदान सहुलियत र राहतजस्ता जादुका बाकसमा प्रस्ट देखिन्छ । यसको वकालत विभिन्न क्षेत्रीय, राष्ट्रिय र अन्तर्राष्ट्रिय मञ्चमा गर्ने भाषणमा समेत प्रस्टै सुनिन्छ । यी सबै खाले कपटको अन्त्य गर्दै खेतीपातीको मर्म आत्मसात् कसरी र कहिले होला ? खेतीपाती राजनीतिको यक्षप्रश्न हो यो । संक्रमणको उचित व्यवस्थापनबाट मात्र अहिलेको खेतीपतीको विकृति हटाउँदै परनिर्भरताको दुश्चक्रबाट छुट्कारा पाउन सकिन्छ । किनकि जैविक खेती स्थानीयता र दिगो भूउपयोगको सोचमा आधारित हुन्छ । स्थानीय श्रम, साधन र स्रोतको उपयोगले खेतीपातीको अर्थ प्रणालीलाई सस्तो र सरल बनाउँदै खेतीपातीलाई सामाजिक उद्यमका रूपमा स्थापित गराउँछ र यसलाई किसानको पहुँच र नियन्त्रणमा राखिरहन सम्भव बनाउँछ । नेपालमा परम्परादेखि गरिँदै आएको एकीकृत जैविक खेती प्रणालीलाई उन्नत बनाउने सुझबुझका साथ यस क्षेत्रमा सक्रिय जैविक किसान यसका बलिया उदाहरण हुन् । यस्तो किसानीको मर्मसँगै अन्तरनिर्भर खेतीपाती प्रणाली र आत्मनिर्भर किसानी पुनर्गठित हुँदै समग्र समाज उन्नत हुँदै जाने हो । असल अभ्यासको आदानप्रदान र एकअर्काबाट सिक्ने प्रक्रियाले यस्तो प्रकृतिमैत्री खेतीपाती निरन्तर खारिँदै जाने हो । यस्तो खेती प्रणालीको अभ्यासले मात्र अहिले बिदेसिन बाध्य ५० लाख नेपाली किसानका लागि घरघरमै रोजगारी र आम्दानीको अवसर सृजना गर्न सकिन्छ । अनि भविष्यमा श्रम बजारमा आउने जनशक्ति खपत गर्न सकिन्छ । यस्तो खेतीपाती प्रणालीले मात्र अहिलेका खाद्यसंकट, परनिर्भरता र वातावरणीय चुनौतीहरूको सामना गर्दै हामीलाई स्वस्थ खानेकुरामा आत्मनिर्भर बनाउने मात्र हैन, तुलनात्मक लाभका कृषिउपजबाट प्रशस्त आम्दानी र रोजगारीको अवसरसमेत दिनेछ । यो अग्रगमनको बाटो हिँडेर हामी विश्वकै उदाहरणीय मुलुक बन्न सक्छौं ।अन्त्यमा, प्रकृतिमैत्री कृषि र खाद्य प्रणालीको पुनःस्थापनाको विकल्प छैन । यो त्यति बेला मात्र सम्भव छ जति बेला हामीमा खेतीपातीको विवेक फर्काउने सद्बुद्धि फर्किन्छ । तसर्थ आजैदेखि यसतर्फको संक्रमणको योजना अभ्यासमा लागौं ।"
सरकारीमा निःशुल्क नै छ,"पीसीआर गर्दा पैसा लाग्छ कि लाग्दैन ? सरकारी, सामुदायिक अस्पताल र प्रयोगशालामा लक्षण भएका व्यक्तिको पीसीआर गर्दा शुल्क लाग्दैन । देशभरका ९६ ल्याबमध्ये ५७ वटा सरकारी र सामुदायिक ल्याब छन् । ती ल्याबमा लक्षण भएका, चिकित्सक, स्वास्थ्यकर्मीले सिफारिस गरेका, कन्ट्याक्ट ट्रेसिङमा परी आवश्यक (बी १) फाराम भरेकाको निःशुल्क परीक्षण हुन्छ । समुदायमा गरिएको परीक्षण (एन्टिजेनसमेत) को पनि पैसा लाग्दैन । निजी प्रयोगशालामा परीक्षण गर्दा सरकारले अधिकतम २ हजार रुपैयाँ लिने पाउने नियम बनाइदिएको छ । त्यहाँबाट संक्रमित पत्ता लागे पनि हामीसँग सम्झौता गरेका निजी अस्पताल र मेडिकल कलेजमा उपचार गर्दा पैसा नलाग्ने व्यवस्था गरेका थियौं । यसरी उपचार गरेबापत अस्पताललाई सरकारले बिरामीको उपचार गरेको वार्डका आधारमा प्रतिदिन ३ हजार ५ सयदेखि १५ हजार रुपैयाँसम्म दिने गरेको छ । सर्वोच्च अदालतले असोज १५ मा पीसीआर र उपचार नै निःशुल्क गर्न आदेश दिएको थियो । कार्यान्वयन भएको देखिन्न नि ? संक्रमितको पहिचान, उपचार र खोप निःशुल्क दिन सरकार पन्छिएको छैन । आर्थिक वर्ष २०७६७७ मा संक्रमितको पहिचान र उपचारमा मात्रै २ अर्ब १७ करोड ९५ हजार र २०७७७८ मा ७ अर्ब ३२ करोड ६० लाख रुपैयाँ खर्च गरिसकेको छ । संक्रमण रोक्न दुई आर्थिक वर्षमा ९ अर्ब ५० करोड ५५ लाख खर्च भइसकेकाले अदालतको आदेशअनुसार नै सरकारले काम गरिरहेको छ । आदेश कार्यान्वयन नभएको भनेर अवहेलना मुद्दा पनि चलिरहेको छ नि ?अदालतको आदेश पालना गर्नु हाम्रो दायित्व हो । आदेश पालना गर्नकै लागि स्वास्थ्यमा विगत वर्षभन्दा यस वर्ष बढी नै बजेट विनियोजन भएको छ । स्वास्थ्यको १ खर्ब २२ अर्ब ७७ करोड बजेटमध्ये २६ अर्ब त खोप व्यवस्थापन गर्न छुट्याइएको छ ।"
आदेश पालना नगर्नेलाई कारबाही गर्नुपर्छ,"जनस्वास्थ्य सेवा ऐन २०७५ को दफा ३ (४) को (ग) मा सरुवा रोगको उपचार निःशुल्क हुने व्यवस्था छ । यो ऐन संविधानको धारा ३५ मा गरिएको मौलिक हक स्वास्थ्यसम्बन्धी हक कार्यान्वयन गर्नका लागि बनेको हो । कोभिड१९ सरुवा भएकाले यसको परीक्षण र उपचार निःशुल्क गर्न सर्वोच्च अदालतका न्यायाधीशद्वय आनन्दमोहन भट्टराई र टंकबहादुर मोक्तानको संयुक्त इजलासले २०७७ असोज १५ गते सरकारका नाममा परमादेशको आदेश जारी गरेको हो । तर सरकारले सर्वोच्चको आदेशको अहिलेसम्म कार्यान्वयन गरेको छैन । अदालतको आदेश पालना नगर्नु अपराध हो । सरकारले कोभिडका बिरामीको निःशुल्क उपचार नगरेर आजका मितिसम्म अपराध गरिरहेको छ । महामारीबाट नागरिकलाई बचाउनु सरकारको प्रमुख काम हो तर सरकारले उपचार नगरी जनता मार्ने काम गरेको छ । केपी शर्मा ओली नेतृत्व सरकारले कोभिडका बिरामीको उपचार आफ्नो निजी सम्पत्तिबाट गर्ने जस्तो गरेको थियो । अदालतले कुनै प्रधानमन्त्री र मन्त्रीहरूको निजी सम्पत्तिबाट उपचार गर्नुपर्छ भनेकै होइन, यो सरकारले नागरिकप्रति गर्नुपर्ने कर्तव्य हो । स्वास्थ्य मन्त्रालयमा रहेका कर्मचारी पनि आफ्नै गोजीको रकमबाट उपचार गर्ने जस्तो गर्दै आएका छन् । उनीहरूको मनसाय नै दूषित प्रकृतिको देखिन्छ । अब नयाँ सरकार आएको छ, कोभिडका बिरामीको उपचार र परीक्षण निःशुल्क गरेर अदालतको आदेशको तत्काल कार्यान्वयन नगरी धर छैन । अदालतको आदेश पालना नगरे जोसुकैलाई अदालतको अवहेलनामा कारबाही हुन्छ । परमादेशको आदेश कार्यान्वयन नभएपछि तत्कालीन स्वास्थ्यमन्त्री भानुभक्त ढकाल र स्वास्थ्य मन्त्रालयविरुद्ध अवहेलनामा कारबाही गर्न माग गर्दै हामीले २०७७ कात्तिक २४ गते सर्वोच्च अदालतमा मुद्दा दायर गर्यौं, ९ महिनासम्म फैसला भएको छैन । तीन पटक सुनुवाइको मिति तोकिए पनि पालो आएको छैन । अदालतको फैसला वा आदेश कार्यान्वयन नभएमा अदालतले आफैं पनि टिप्पणी उठाएर अवहेलनामा कारबाही गर्न सक्छ । तर सर्वोच्च अदालतबाट फैसला गर्न ढिलाइ हुनाले विपक्षीले उन्मुक्ति पाएको जस्तो भएको छ । अदालतको आदेश पालना नगर्नेलाई छानीछानी कारबाही गर्नुपर्छ । कोभिडको उपचार र परीक्षण निःशुल्क गर्नुभन्दा सरकारसँग कुनै विकल्प बाँकी छैन ।"
तातोपानी नाका महिना दिनदेखि ठप्प,"(सिन्धुपाल्चोक)  भोटेकोसी गाउँपालिका२ स्थित चीन जोड्ने तातोपानी नाकाबाट महिना दिनयता मालवाहक सवारी आउजाउ ठप्प छ । सीमावर्ती क्षेत्र लिपिङ बजार जोड्ने लिपिङ मोटरबेल पुल र कोदारी राजमार्ग (२६ किलोमिटर) को लार्चाकोदारी बजार क्षेत्रको सडक भासिँदा गत असार १ देखि ठप्प नाका सञ्चालनमा आउन सकेको छैन ।तातोपानी नाकाको भौतिक पूर्वाधार व्यवस्थित नबनाइँदा दिनहुँ बिग्रँदै गएको भोटेकोसी गाउँपालिकाका अध्यक्ष राजकुमार पौडेलले बताए । यहाँको सडक दिनभर बनायो, बेलुकीको पानीले भासिइहाल्छ, लिपिङ पुल झनै जीर्ण बन्दै छ । नाकाको व्यथालाई सरकारले कहिले देख्ला ? उनले भने । बढ्दो कोरोनाकालमा पनि आइसोलेट एरिया सहित मालवाहक सवारी सञ्चालनमा आएको तातोपानी नाका अघिल्लो बर्खाझैं भौतिक अवस्थाकै कारण रोकिने अवस्थामा पुगेको उनको भनाइ छ । चीनको खासा हुँदै लिपिङ बजार आइपुगेका कन्टेनर क्षतिग्रस्त लिपिङ पुल पार गर्न पूरै भासिने त्रासमा छेउमै रोकिने गरेका छन् । तसर्थ कामदारले बोकेर कन्टेनरका व्यापारिक सामग्री पुलवारिको बजारसम्म ओसार्छन् । त्यहाँ अड्किएका केही कन्टेनर छन्, तिनैबाट कोदारी बजारसम्म सामग्री ल्याएर थुपारेपछि माथिल्लो बाटो हुँदै कामदारले तातोपानी बजारछेउसम्म ल्याउने गरेका छन् । २५ देखि ३० जनाको कामदारको टोलीले दिनहुँ जोखिम मोलेर जीर्ण पुल र कोदारी सडक हुँदै कन्टेनरसम्म सामान ओसार्ने गरेका छन् । एक कन्टेनरको सामग्री ओसार्न कामदारलाई तीनदेखि चार घण्टा लाग्छ । त्यसबाट कामदारको टोलीले एक कन्टेनरबाट २५ देखि ३० हजार रुपैयाँ लिन्छन् । यसअघि कोदारी र तातोपानी बजार जोड्ने कोदारी खण्डको ३५ मिटर सडक भासिएपछि केही समय मजदुरबाट बोकेर कोदारी बजारसम्म ल्याइएका सामग्री कोदारी स्वरोजगार युवा समाजले चलाएको तुइनबाट तातोपानी बजारको कन्टेनरसम्म ओसारिन्थ्यो । अहिले मजदुरकै भरमा सामग्री ओसार्ने काम भइरहेको छ, भोटेकोसी चेम्बर अफ कमर्सका अध्यक्ष फुनु शेर्पाले भने । सडक र पुलकै कारण नाका असुरक्षित हुँदा चीनको खासा हुँदै दिनहुँ भित्रिने कन्टेनर र सामग्री शून्यमा पुग्न लागेको नेपाल ट्रक कन्टेनर ढुवानी सेवा लिमिटेडका अध्यक्ष अर्जुन सापकोटाले गुनासो गरे । नाका व्यवस्थित नहुँदा २० वर्षदेखि चल्दै आएका एक हजार चार सय कन्टेनर, २८ सय चालक र पाँच हजार मजदुर परिवार बेरोजगार भए, उनले भने । सडक र पुलकै कारण साता दिनअघि खासा आइपुगेका अत्यधिक लोडका सामग्री चीन पक्षले फर्काएको तातोपानी सुक्खा बन्दरगाह तथा भन्सार कार्यालयका प्रमुख भन्सार अधिकृत नारद गौतमले बताए । दिनहुँ दर्जनौं कन्टेनर भित्रिन्थे, अहिले कहिलेकाहीँ केही मात्रै आउँछन्, त्यो पनि लिपिङ बजारमै अड्किएका छन्, उनले भने । रसुवाको राजस्व साढे ३ अर्बरसुवा दुई वर्षदेखि उत्तरी नाका रसुवा भन्सारले वार्षिक राजस्व लक्ष्य भेटाउन सकेको छैन । आर्थिक वर्ष २०७७७८ मा यो कार्यालयले ३ अर्ब ५४ करोड २७ लाख ९३ राजस्व संकलन गरेको कार्यालयका प्रमुख भन्सार अधिकृत रामप्रसाद रेग्मीले जानकारी दिए ।रसुवागढी नाका हुँदै १८ अर्ब ३४ करोड ५४ लाख ६१ हजार मूल्य बराबरको सामान आयात हुँदा ३ अर्ब ५४ करोड २७ लाख ९३ राजस्व संकलन भएको उनको भनाइ छ । कार्यालयले वार्षिक लक्ष्यको आधा मात्र राजस्व उठाएको छ । भन्सार विभागले आर्थिक वर्ष २०७७७८ का लागि रसुवा भन्सारलाई ११ अर्ब ३३ करोड ७५ लाख २९ हजार रुपैयाँ राजस्व संकलनको लक्ष्य दिएको थियो । तर पछि संशोधन गरेर ७ अर्ब २४ करोड ३३ लाख २२ हजारमा झारेको हो । तर संशोधित लक्ष्य पनि पूरा हुन सकेन । कोभिड१९ को संक्रमण बढेपछि रसुवागढी नाका भएर चीनबाट हुने आयात प्रभावित छ । अहिले दैनिक ७ वटा चिनियाँ कन्टेनरले नेपालतर्फ नै सामान ल्याएर झर्ने गरेका छन्, रेग्मीले भने । नाकाबाट न्यून सामान आयात हुँदा राजस्व संकलन प्रभावित भएको भन्सार कार्यालयले बताएको छ । २०७६ माघ १५ देखि यो नाका भएर हुने निर्यात ठप्प छ, जसले राजस्व संकलनमा ठूलो असर पुगेको हो ।"
दुई सातापछि मध्यमर्स्याङ्दीमा विद्युत् उत्पादन,"लमजुङ (कास) दुई सातादेखि उत्पादन बन्द भएको ७० मेगावाटको मध्यमर्स्याङ्दी जलविद्युत् केन्द्रबाट शुक्रबार रातिदेखि विद्युत् उत्पादन पुनः सुरु भएको छ । बेंसीसहर नगरपालिका१ उदीपुर चिप्लेटीमा बाँध बाँधेर सुन्दरबजार नगरपालिका९ सिउँडीबारमा विद्युत् गृह निर्माण गरी विद्युत् उत्पादन थालिएको हो । मर्स्याङ्दीको बाढीले १३२ केभी प्रसारण लाइनको लमजुङको राइनास नगरपालिका८ तार्कुघाटस्थित ९ नम्बर टावर बगाएपछि असार १९ देखि विद्युत् उत्पादन बन्द भएको थियो । जेठ १९ बाट मध्यमर्स्याङ्दीको उत्पादन बन्द भएको थियो । मध्यमर्स्याङ्दी केन्द्रको विद्युत् भार बोकेर जाने १३२ केभी प्रसारण लाइनको टावर बाढीले बगायो । मध्यमर्स्याङ्दीसहित अन्य आयोजनाको उत्पादन हुन सकेन, उनले भने, करिब दुई सातापछि हामीले मध्यमर्स्याङ्दी सञ्चालन गरेका छौं । अहिले पूर्ण रुपमा ७० मेगावाट नै विद्युत् उत्पादन भइरहेको छ । मध्यमर्स्याङ्दीमा जडित ३५३५ मेगावाटका दुवै टर्बाइन सञ्चालनमा आएको छ ।मध्यमर्स्याङ्दीबाट दैनिक (२४ घण्टा) १६ लाख ८० हजार युनिट विद्युत् उत्पादन भइरहेको नेपाल विद्युत् प्राधिकरणले जनाएको छ । आयोजना बन्द हुँदा दिनहुँ करिब १ करोड ३० लाख घाटा परेको प्राधिकरणका प्रवक्ता मदन तिम्सिनाले बताए । उनका अनुसार आयोजनाबाट दुई साता विद्युत् उत्पादन बन्द हुँदा करिब १८ करोड २० लाख रुपैयाँ प्राधिकरणलाई घाटा परेको छ ।"
भैरहवा भन्सारले तीन वर्षपछि भेट्टायो राजस्व लक्ष्य,"भैरहवा (कास) कोभिड संक्रमणका कारण विभिन्न प्रतिकूल परिस्थितिको अवरोध भए पनि आयात बढेकाले भैरहवा भन्सार कार्यालयले आर्थिक वर्ष २०७७०७८ मा राजस्व असुलीको लक्ष्य भेट्टाएको छ । राजस्व असुलीका दृष्टिले वीरगन्जपछिको मुलुककै दोस्रो ठूलो भैरहवा भन्सारले तीन वर्षमा बल्ल यसपटक राजस्व असुलीको लक्ष्य भेटेको हो । तेस्रो मुलुकबाट हुने आयात वीरगन्ज नाकाबाट धेरै हुने गरे पनि भारतसँगको व्यापारिक कारोबार भने भैरहवाबाट हुन्छ । आर्थिक वर्ष २०७७७८ मा भैरहवा भन्सारले ९९ अर्ब ६५ करोड राजस्व असुलीको लक्ष्यलाई १ सय १२ प्रतिशतले पार गर्दै १ खर्ब १२ अर्ब ५४ करोड रुपैयाँ उठाएको छ । भैरहवा भन्सारले आर्थिक वर्ष २०७५७६ मा ९३ अर्ब ९५ करोड ९७ लाख असुलीको लक्ष्य रहेकामा ८२ अर्ब ३० करोड र २०७६७७ मा १ खर्ब ६ अर्ब असुलीको लक्ष्य रहेकामा ६६ प्रतिशत मात्र पूरा गरी ७० अर्ब २९ करोड असुली एको थियो । भारतबाट हुने आयात वृद्धिसँगै आन्तरिक राजस्व चुहावटको सम्भावनालाई नियन्त्रण गर्न कार्यालयमा आन्तरिक सुधार गरिएको भैरहवा भन्सार कार्यालय प्रमुख मनिराम पौडेलले बताए । भन्सार जाँचपासमा छड्के जाँच, अनलाइन अनुगमनलाई प्राथमिकता दिँदै जरिवानासहितको कारबाही प्रक्रियालाई प्रभावकारी बनायौं, उनले भने, आन्तरिक सुधारका क्रियाकलापबाट ह्वात्तै राजस्व बढेको नदेखिए पनि राजस्व चुहावटको सम्भावना हतोत्साहित भई राजस्व वृद्धिलाई सहयोग पुग्यो । कार्यालयका अनुसार भन्सार जाँचपास प्रक्रियामा गरिएको छड्के जाँचबाट १ करोडभन्दा धेरै प्रत्यक्ष अनुगमनबाट पनि १ करोडभन्दा धेरै राजस्व प्राप्त भएको छ । मुद्दा लिलामी र जरिवानाबाट समेत ४ करोड १७ लाख रुपैयाँ प्राप्त भएको छ । आर्थिक वर्ष २०७७७८ मा भैरहवा भन्सार नाका हुँदै धेरै आयात भएका प्रमुख १० वस्तुमा मोटरसाइकल, एसएस फलामे ब्लेड, हाइस्प्रिड डिजेल, सिंगल र डबल क्याब पिकअप गाडी, टायल, पेट्रोल, पोलेथिन दाना, मार्बल, ट्रक, मिनी ट्रक छन् ।"
होङ्सीमा भदौअघि नै बिजुली,"पूर्वी नवलपरासी (कास) वैदेशिक लगानीको होङ्सी सिमेन्ट उद्योगमा नेपाल विद्युत् प्राधिकरणले आगामी भदौअघि नै विद्युत् आपूर्ति गरिदिने भएको छ । बर्दघाटसर्दी १३२ केभी प्रसारण लाइनअन्तर्गतको बिजुली उद्योगमा पुर्याउने गरी भइरहेको काम अन्तिम चरणमा पुगेको प्राधिकरणको भनाइ छ ।डबल सर्किटसहितको काम अघि बढेको बर्दघाटसर्दी प्रसारण लाइन प्रमुख इन्जिनियर हरि पाण्डेले जानकारी दिए । उद्योग मन्त्रालयको ५७ करोड रुपैयाँ बजेटबाट काम भइरहेको हो । बर्दघाट सबस्टेसनबाट उद्योग रहेको सर्दीसम्म बिजुली लैजान बनाउनुपर्ने ६७ टावरमध्ये ४५ वटा बनेर तारसमेत टाँगिसकिएको छ । ३६ अर्ब रुपैयाँ लगानीमा सञ्चालित होङ्सीमा पहिलो चरणमा ३२ मेगावाट बिजुलीको माग छ । यसबापत उद्योगले मासिक १५ करोड रुपैयाँ महसुल भुक्तानी गर्नेछ । दैनिक ४५ सय टन क्षमतामा सिमेन्ट उत्पादन भइरहे पनि पर्याप्त बिजुली आपूर्ति नहुँदा प्रतिबोरा करिब १५ रुपैयाँ उत्पादन लागत बढेको छ । मागअनुसारको विद्युत् नपाएकै कारण हाल डिजेल र कोइलाबाट बिजुली उत्पादन गरेर उद्योग सञ्चालन गरिएको छ । यसका लागि दिनमा कम्तीमा ६० हजार लिटर डिजेल खपत हुने गरेको उद्योगले जनाएको छ ।वैदेशिक लगानीका ठूला उद्योगमा बिजुली, सडक र पानीको आपूर्ति सरकारले गरिदिनुपर्ने भए पनि होङ्सीले मागअनुसारको विद्युत् पाएको छैन ।"
भाग्यको खेल,"(काठमाडौं)  आर्मीकी धाविका सरस्वती चौधरी आमालाई सन्चो नभएपछि बिदा लिएर घर (बर्दियास्थित गेरुवा गाउँपालिका२) पुगेकी थिइन् । राजधानी छाडेको १२ दिनमात्रै भएको थियो । त्रिभुवन आर्मी क्ल्बबाट उनलाई फोन आयो । भनियो तिमी ओलम्पिक खेल्ने भयौं, तुरुन्त कागजपत्र पठाऊ ।सबै खेलाडीले ओलम्पिकमा प्रतिस्पर्धा गर्ने सपना बुनेका हुन्छन् । सरस्वतीको सपना पनि कुनै दिन ओलम्पिकमा दौडने थियो । तत्कालै त्यो सपना साकार हुन्छ भन्ने उनलाई लागेको थिएन । बिदामा घर पुगेरै पनि फिटनेसका लागि अभ्यास भने गरिरहेकी थिइन् । ठ्याक्कै त्यही बेला असार १३ मा अफिसदेखि फोन गरेर ओलम्पिक खेल्न जानुपर्ने खबरले उनलाई अलमलमा पार्यो । २४ वर्षीया उनले भनिन्, एक्कासि सुन्दा हो कि होइन भन्ने भयो । किनभने ओलम्पिक खेलिहाल्छु भन्ने सोचेकी थिइनँ । कतिपल्ट सोधें पनि । साँच्चै सपनाजस्तै लाग्यो । सपना हो कि विपना, छुट्याउनै गाह्रो भयो । अफिसबाट सामान सबै प्याक गरेर क्लोज क्याम्पका लागि आउनु भनेपछि चाहिँ हो नै भन्ने लाग्यो ।उनी सामान पोको पारेर राजधानी फर्किहालिन् । पाँचतारे होटल सोल्टीमा बसेर असार १७ देखि नै टोकियो ओलम्पिक २०२० को तयारी थालिहालिन् । विश्व खेलकुदको महाकुम्भमा यति छोटो तयारीमै देशको प्रतिनित्वि गर्न पाउने भाग्यमानी हुन् सरस्वती । उनले साउन १५ मा जापानी राजधानीस्थित ओलम्पिक रंगशालामा महिला १०० मिटर स्पर्धामा दौडनेछिन् । त्यसका लागि उनी साउन ९ गते जापानतर्फ उड्नेछिन् ।उनको भाग्य अचम्मै तरिकाले खुलेको हो । निक्कै अचम्म । किनभने गत मंसिरमा सम्पन्न नेपालगन्ज म्याराथनका विजेता गोपीचन्द्र पार्कीलाई विश्वव्यापी सहभागिता को कोटामा टोकियो ओलम्पिकमा पठाउने घोषणा नेपाल एथलेटिक्स संघ र नेपाल ओलम्पिक कमिटीले गरिसकेका थिए । र, गोपीचन्द्रले त्यसैअनुसार सात महिनायता लगातार तयारी गरिरहेका थिए । कोरोना भाइरसको महामारीले एक वर्ष धकेलिएको गृष्मकालीन ओलम्पिकको मुखैमा आएर गोपीको स्पर्धा (म्याराथन) मा नेपालले कोटा नपाएको र त्यसको स्थानमा महिला स्प्रिन्टमा सहभागी हुनुपर्ने बताइयो । यसैले टोकियो ओलम्पिकमा रातारात सरस्वतीको भाग्य खुलेको हो । दुःख त एकदम दुःख गरेरै आएको भनौं, साउने झरीमा पनि दशरथ रंगशालाको ट्र्याकमा अभ्यास सकाएपछि शनिबार सरस्वतीले भनिन्, दुःख गरेपछि बल्ल मान्छेले फल पाउँछ भन्छन् नि, त्यस्तै अहिले सोचिरहेकी छु । दुःख गर्नैपर्छ । ५ फिट १ इन्च अग्ली उनले थपिन्, म भाग्यमानी नै भनौं । भन्छन् नि केले चिरेर आएपछि कसैको केही लाग्दैन अरे । त्यही लाग्दैछ मलाई ।गोपीचन्द्रको दुर्भाग्य मा पनि सरस्वतीले दुःख महसुस गरिरहेकी छन् । भन्छिन्, एक हिसाबले एकदम दुःख लाग्छ किनभने मैले पहिलादेखि गोपी दाइलाई चिनेको हुँ, उहाँलाई सम्मान गर्छु, मान्छु । म दुई वर्ष एपीएफ (सशस्त्र प्रहरी बल) मा कन्ट्र्याक्टमा थिएँ । त्यसबेला दाइले मलाई सिकाउने गर्नुहुन्थ्यो । हामी एकदम नजिक थियौं । अहिले दुःख लाग्छ । मनदेखि नै सम्झिरहेकी छु । फोन गर्यो भने दाइले केही भन्ने हो जस्तो डर मनमा लागिरहन्छ । हाम्रो कोठा पनि नजिकै छ । पहिला भेट र कुरा भइरहन्थ्यो तर ओलम्पिकको तयारीमा म आएपछि दाइसँग कुरा भएको छैन, भेट भएको छैन । दुःख लाग्छ कि दाइ पहिलादेखि नै त्यसको (ओलम्पिक) तयारीमा हुनुहुन्थ्यो । मैले आफूले त्यस्तो गरेको होइन ।१३ औं दक्षिण एसियाली खेलकुद (साग) मा ५ हजार मिटरका स्वर्णपदक विजेता गोपीचन्द्र एकाएक हटाइँदा एथलेटिक्स संघ र ओलम्पिक कमिटीको खुबै आलोचना भयो । यसबीच के पक्का भयो भने सरस्वती टोकियोमा प्रतिस्पर्धा गर्न जाँदै छिन्, गोपीचन्द्र स्वदेशमै छुट्दैछन् । सरस्वती पनि झन्डै दुई वर्षअघि नेपालमै आयोजित १३ औं सागमा सहभागी भएकी थिइन् । उनी १ सय मिटर दौडमा १२५५ सेकेन्डसाथ पाँचौं भएकी थिइन् ।उनले १२ औं साग २०१६ (गुवाहाटीसिलोङ), विश्व एथलेटिक्स च्याम्पियनसिप २०१९ (दोहा) र मिलिटरी वर्ल्ड गेम्स २०१९ (वुहान) मा पनि प्रतिस्पर्धा गरेकी थिइन् । मिलिटरी गेम्समा उनले १ सय मिटर १२४४ सेकेन्डमा पूरा गरेकी थिइन्, जुन उनको व्यक्तिगत उत्कृष्ट प्रदर्शन हो । विश्व एथलेटिक्समा १२७२ सेकेन्ड लगाएकी उनले सिनियरमा पहिलो अन्तर्राष्ट्रिय प्रतियोगिताको रूपमा रहेको पाँच वर्षअघिको सागमा १३९० सेकेन्ड लगाएकी थिइन् । त्यही विश्व च्याम्पियनसिपमा सहभागी भएको आधारमा उनले टोकियो ओलम्पिकमा अवसर पाएको राष्ट्रिय खेलकुद परिषद्का एथलेटिक्स मुख्य प्रशिक्षक चन्द्र गुरुङ बताउँछन् । सरस्वतीलाई ओलम्पिकमा दौडाउन उनीसँगै इन्द्रकुमारी मल्लले प्रशिक्षण गराइरहेका छन् ।टोकियोमा व्यक्तिगत उत्कृष्ट प्रदर्शन गर्ने लक्ष्य राखेकी छु, सरस्वतीले भनिन्, राष्ट्रिय कीर्तिमान बनाउने प्रयास गर्नेछु । महिला १ सय मिटरको राष्ट्रिय कीर्तिमान देवीमाया पनेरुको नाममा छ । उनले आठौं साफ खेलकुद १९९९ (काठमाडौं) मा १२२० सेकेन्डको कीर्तिमान बनाएकी थिइन् । जुनियर प्रतियोगितामा थुप्रै कीर्तिमान बनाएकी सरस्वतीले २०७१ सालमा भएको लुम्बिनी च्याम्पियनसिपमा कांस्य पदक जित्दै उत्कृष्ट रूपमा सिनियरमा डेब्यु गरेकी थिइन् । त्यसको तीन वर्षपछि इटहरीमा भएको राखेप च्याम्पियनसिप २०७४ सालमा १ सय मिटरको स्वर्ण नै कब्जा गरिन् । त्यही दिनदेखि नै उनी नेपाली सेनामा आबद्ध भइन् । त्यसयता स्प्रिन्टमा उनी दोस्रो हुनुपरेको छैन । अर्थात् उनी चार वर्षयता सबैभन्दा तीव्र गतिमा दौडने नेपाली महिला हुन् । त्यसैले टोकियो ओलम्पिकमा उनको भाग्य खुलेको हुन सक्छ ।"
दक्षिण अफ्रिकाको पुनरागमन,"डब्लिन (एएफपी) जानेमन मालान र क्विन्टन डी कक दुवैले शतक बनाएपछि दक्षिण अफ्रिकाले तेस्रो एकदिवसीय अन्तर्राष्ट्रियमा आयरल्यान्डलाई ७० रनले पराजित गरी शृंखला ११ को बराबरीमा टुंग्याएको छ । पहिलो खेल वर्षाले रद्द पारेको पृष्ठभूमिमा मंगलबार दोस्रो खेलमा ४३ रनको जितपछि आयरल्यान्ड शीर्ष आठ टोलीविरुद्ध पहिलो शृंखला जितको आसमा थियो । तर मालानले आफ्नो उच्च स्कोर बनाउनेक्रममा १ सय ७७ र डी ककले १ सय २० रन बनाउँदै उत्कृष्ट इनिङ्स खेलेपछि दक्षिण अफ्रिकाले कुनै अवसर दिएन । मालानले १ सय ६९ बल खेल्दै १६ चौका र ६ छक्का तथा पहिलो दुई खेल गुमाएका डी ककले ९१ बल खेल्दै ११ चौका र ५ छक्का प्रहार गरेपछि दक्षिण अफ्रिकाले निर्धारित ५० ओभरमा ४ विकेट गुमाई ३ सय ४६ रन बनायो । यी दुईले पहिलो विकेटमा २ सय २५ रनको साझेदारी गरेका थिए । आयरल्यान्डलाई खेल जित्न गत वर्ष इंग्ल्यान्डविरुद्ध बनाएको ३ सय २९ रनको आफ्नो उच्च स्कोर उछिन्नुपर्ने थियो । आयरल्यान्ड कहिल्यै लक्ष्यतर्फ देखिएन । टोली २७३, ९२६ को स्कोरसँगै पतनक्रममा देखिएको थियो । तर सिमी सिंहले अविजित १ सय र कुर्टिस क्यामफेरले ५४ रन बनाउँदै प्रतिरोध गरेपछि आयरल्यान्ड ४८ ओभरमा २ सय ७६ रनमा अलआउट भयो । सिंहको यो पहिलो शतक हो । एन्डिल फेहलुकवायो र टाब्राइज साम्सीले ३३ विकेट लिए । स्पिनर केशव महाराजको नाममा २ विकेट रह्यो । खेलभरि हाम्रो बाहुल्यता रहयो, दक्षिण अफ्रिकी कप्तान टेम्बा बाभुमाले भने, डी कक र जानेमनले जसरी खेले त्यसले हाम्रो ब्याटिङ असाधारण नै रहयो । हामीले हाम्रो ब्याटिङ युनिटबाट यस्तै प्रदर्शन अपेक्षा राखेका छौं ।कोभिड१९ को असरका कारण वर्ष २०२० मा आयरल्यान्डमा कुनै खेल भएको थिएन । आफ्नो घरेलु समर्थकमाझ खेल्न पाउनुले आयरल्यान्डका कप्तान एन्डी बालब्रिनलाई अझ सन्तुष्ट बनाएको थियो ।"
ब्राजिली भारोत्तोलक डोपिङमा,"रियो दी जेनेरियो (एपी) ब्राजिल ओलम्पिक कमिटीले आफ्ना हेभीवेट भारोत्तोलक फर्नान्डो रेयसलाई डोपिङ परीक्षणमा असफल भएपछि निलम्बन गरेको छ । उनले टोकियो ओलम्पिक खेल्न नपाउने भएका हुन् । १ सय ५ केजीमाथि तौलसमूहमा उनलाई ओलम्पिक पदकको दाबेदार मानिएको थियो ।कमिटीले जारी गरेको विज्ञप्तिअनुसार हार्मोन बढाउने शक्तिबर्द्धक औषधी प्रयोगबारे परीक्षणमा सकारात्मक नतिजा आएपछि रेयस अघिल्लो सातादेखि नै टिमबाट बाहिरिएका छन् । रिसलाई टोकियो ओलम्पिकमा सहभागिता जनाउने हाम्रो टोलीबाट निकालिसकिएको छ । हामी स्वच्छ खेलका साथ आफ्नो लक्ष्य सुदृढ बनाउने छौं । हामी डोपिङविरुद्ध प्रतिबद्ध छौं, ब्राजिली ओलम्पिक कमिटीको विज्ञप्तिमा भनिएको छ । ब्राजिल भारोत्तोलन संघले छुट्टै जारी गरेको विज्ञप्तिअनुसार जुलाई २३ मा हुने ओलम्पिक उद्घाटनको केही समयअघि टोकियो पुग्ने गरी रेयसको अर्को साता उडान तालिका थियो । जुन ११ मा गरिएको डोपिङ परीक्षणमा उनी असफल भएका हुन् । रेयस सन् २०१२ को लन्डन ओलम्पिकमा ११ औं र पाँच वर्षअघि आफ्नै सहरमा भएको ओलम्पिकमा पाँचौं भएका थिए । अन्तर्राष्ट्रिय भारोत्तोलनका प्रमुख अन्तर्राष्ट्रिय प्रतियोगितामा पदक जित्ने रेयस पहिलो ब्राजिली खेलाडी हुन् । उनले विश्व च्याम्पियनसिपमा कांस्य पदक जितेका छन् । उनले महादेशीय प्रतियोगितामा लगातार तीन स्वर्ण जितेका छन् ।"
वेस्ट इन्डिजलाई शृंखला,"पाकिस्तानको अग्रतानोटिङ्घम बाबर आजमले नेतृत्वदायी भूमिका खेलेपछि पाकिस्तानले शुक्रबार पहिलो ट्वान्टी२० अन्तर्राष्ट्रियमा इंग्ल्यान्डलाई ३१ रनले हराएको छ । लिएम लिभिङस्टोनले आक्रामक शतक बनाए पनि इंग्ल्यान्डको पराजय टार्न सकेनन् । पाकिस्तानी कप्तान आजमले ८५ रन बनाउँदै मोहम्मद रिजवानसँग पहिलो विकेटमा १ सय ५० रनको साझेदारी गरेपछि पाकिस्तानले ६ विकेट गुमाई २ सय ३२ रन बनायो, जुन पाकिस्तानको ट्वान्टी२० अन्तर्राष्ट्रियमा नयाँ कीर्तिमान हो ।आजम ४९ बल खेल्दै ८ चौका र ३ छक्का प्रहार गरी १७ औं ओभरमा आउट भए । १५ औं ओभरमा पहिलो विकेटका रूपमा आउट हुनुपूर्व रिजवानले ४१ बलमा ८ चौका र १ छक्कासहित ६३ रन बनाए । साहिद मक्सुदले ७ बलमा १९, फाखर जमानले ८ बलमा १ चौका र ३ छक्कासहित २६ र मोहम्मद हफिजले १० बलमा २४ रन बनाए । इंग्ल्यान्डका टम करनले २ विकेट लिए ।लिभिङस्टोनले ४२ बलमै शतक बनाए । इंग्ल्यान्डका खेलाडीले ट्वान्टी२० अन्तर्राष्ट्रियमा बनाएको यो सबैभन्दा छिटो शतक हो । उनले ट्वान्टी२० अन्तर्राष्ट्रियमा सबैभन्दा छिटो शतक बनाउने सूचीमा आफैंलाई पाँचौं स्थानमा ल्याए । उनले शतक बनाउनेक्रममा ६ चौका र ९ छक्का प्रहार गरे । उनले पहिलो ५० रन १७ बलमै बनाएका थिए । साहिन साह अफ्रिदी र सद्दाब खानले ३३ विकेट लिएपछि लिभिङस्टोन र इंग्ल्यान्डको प्रयासले काम गरेन । म्यान अफ द म्याच अफ्रिदीले ३२ ओभरमा ३० रन खर्चे । अर्को खेल आइतबार हुनेछ ।"
ओलम्पिक भिलेजभित्रै भेटिए संक्रमित,"टोकियो (एपी) टोकियो ओलम्पिक भिलेजभित्र रहेका एक जनामा कोरोना भाइरस संक्रमण रहेको पुष्टि भएको छ । ३२ औं ग्रीष्मकालीन ओलम्पिक हुन एक साता बाँकी रहँदा भिलेजभित्रै संक्रमण देखिएको व्यक्ति खेलाडी भने नरहेको आयोजक कमिटीले शनिबार जानकारी दिएको छ । आयोजक कमिटीका अध्यक्ष सिको हासिमोतो उपस्थित शनिबार पत्रकार सम्मेलनमा ओलम्पिक भिलेजभित्र एक कोरोना संक्रमित भेटिएको जनाइएको छ । गोपनियताका कारण संक्रमितको सम्पूर्ण विवरण सार्वजनिक गर्न नसकिएको आयोजकले प्रस्ट पारेको छ । अहिलेको अवस्थामा कोरोना संक्रमण देखिनु सम्भावित कुरा नै हो, पत्रकार सम्मेलनमा टोकियो ओलम्पिक आयोजक कमिटीका सीईओ तोरिसो मुटोले भने । संक्रमित व्यक्तिलाई खेलसँग सम्बन्धित का रूपमा मात्र परिचित गराइएको छ । उनी जापानी नागरिक होइनन् । संक्रमित व्यक्तिलाई १४ दिन क्वारेन्टाइनमा राखिने आयोजकले जनाएको छ । ओलम्पिक भिलेजमा ११ हजार खेलाडी र त्यत्तिकै संख्यामा प्रशिक्षक तथा अफिसियल रहनेछन् । अन्तर्राष्ट्रिय ओलम्पिक कमिटी (आईओसी) का अध्यक्ष थोमस बाचले यसै साता ओलम्पिक भिलेज व्यवस्थापनको प्रशंसा गर्दै त्यहाँ रहनेलाई कोरोना संक्रमण हुने सम्भावना शून्य रहेको दाबी गरेका थिए । आयोजकका अनुसार जुलाई १ देखि शनिबारसम्म टोकियो ओलम्पिक आयोजना क्षेत्रका ४५ जनालाई कोरोना संक्रमण पुष्टि भएको छ । त्यसमध्ये ओलम्पिक भिलेजभित्रका एकजना भेटिएका हुन् । अधिकांश संक्रमित ठेकेदार संस्थाका कर्मचारी, केही खेलसँग सम्बन्धित अधिकारी छन् । सूचीमा एकजना खेलाडी छन् । उनलाई जुलाई १४ मा संक्रमण पुष्टि भएको थियो । त्यसबाहेक तीन पत्रकार पनि संक्रमित छन् । संक्रमित ४५ मध्ये १२ जना जापानबाहिरका हुन् । टोकियोभन्दा बाहिर प्रशिक्षण क्याम्पमा रहेका प्रशिक्षक र अफिसियलहरूमा देखिएको संक्रमण भने यो तथ्यांकमा समावेश गरिएको छैन । पत्रकार सम्मेलनमा अधिकारीहरूले शनिबारसम्म ओलम्पिक भिलेजमा प्रवेश गरेका खेलाडीको सूची भने उपलब्ध गराएनन् । जापानमा शनिबारमात्र १ हजार ४ सय १० जना नयाँ संक्रमित थपिएका छन् । पछिल्लो २८ दिनमा यो संख्या सबैभन्दा धेरै हो । अघिल्लो साताको शनिबार यो संख्या ९ सय ५० थियो । जापानमा जनवरी २१ मा सबैभन्दा धेरै १ हजार ४ सय ८५ नयाँ संक्रमित भेटिएका थिए ।"
