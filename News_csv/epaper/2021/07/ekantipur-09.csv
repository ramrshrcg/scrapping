शीर्षक,विवरण
ललिता निवासको जग्गा सरकारीकरण प्रक्रिया रोक्न आदेश,जसमाथि सर्वोच्च अदालतले असार १० गते सुनुवाइ गर्दै कार्यान्वयनमा रोक लगाएको हो । निवेदकको मागअनुसार रोक लगाउनु नपर्ने र अन्तरिम आदेश जारी गर्नुपर्ने नभए १५ दिनभित्र उपस्थित हुन पनि आदेशमा भनिएको छ । मालपोत कार्यालयले ४९ कित्ता जग्गाका धनीहरूका नाममा सूचना जारी गरेको थियो । अधिकांशमा जग्गाधनीको नाम दोहोरिएको थियो । ललिता निवास जग्गा प्रकरणको मुद्दा अहिले विशेष अदालतमा विचाराधीन छ । केही आरोपित विशेष अदालतमा उपस्थित भएर धरौटी वा तारिखमा छुटिसकेका छन् भने केही थुनामा छन् । कांग्रेस नेता एवं पूर्वउपप्रधानमन्त्री विजयकुमार गच्छदारलगायतका आरोपित अहिलेसम्म अदालतमा उपस्थित भएका छैनन् । सबै आरोपित अदालतमा उपस्थित नभएकाले विशेष अदालतमा विचाराधीन मुद्दा अघि बढ्न सकेको छैन ।
क्यारेबियन सागरमा हराए ७ नेपाली,"(दाङबाट दुर्गालाल केसी, पर्वतबाट अगन्धर तिवारी र स्पेनबाट मारियो लोपेज आरेउको सहयोगमा)"
३ लाख नाघे महिला सेयर लगानीकर्ता,"दिउँसो खाली समय राम्रोसँग उपयोग भएको छ, उनले भनिन् । सुरुमा छिमेकी दिदीको सल्लाहमा सेयर बजारमा लगानी गरेकी दीपाले महिनामा औसत ३० हजार रुपैयाँ कमाउने गरेको बताइन् । मैले त सेयर घटेका बेला लगानी सुरु गरेकी हुँ, अहिले बजार बढेकाले राम्रो फाइदा भएको छ, उनले भनिन् । सुर्खेत स्थायी घर भई कलंकीमा बस्दै आएकी उनले आफूसँगै सिकेर १०१५ जना महिला सेयर बजारमा सक्रिय बनेको सुनाइन् । नेपाल पुँजी बजार लगानीकर्ता संघकी अध्यक्ष राधा पोखरेलले गृहिणीका लागि सेयर बजार निकै उपयोगी देखिएको बताइन् । बिहान घरधन्दा सकेपछि मात्र बजार खुल्छ । साँझको काम सुरु नहुँदै बजार बन्द हुन्छ, उनले भनिन्, यसकारण महिलाले दिउँसोको खाली समय राम्रोसँग उपयोग गर्न पाएका छन् । सेयर बजारकै कारण महिलाले घर खर्च चलाउने पैसा कमाउन थालेको उनको दाबी छ । आईपीओमा कम उमेरका महिला लगानीकर्ताको संख्या उल्लेख्य रहे पनि दोस्रो बजारमा गृहिणीको संख्या धेरै रहेको उनले बताइन् । खाली समय सदुपयोग हुने र कारोबार गर्न जाने राम्रो आम्दानी पनि हुने भएकाले गृहिणीको आकर्षण बढेको देखिन्छ, उनले भनिन् । सेयर बजारको सामान्य सिद्धान्त बजार घटेका बेला लगानी गर्ने र बढेका बेला बेच्ने हो । तर नेपालमा बजार बढ्दा धेरै लगानीकर्ता भित्रिन्छन् भने घट्दा बाहिरिन्छन् । यसकारण अहिले सेयर बजार बढ्दो अवस्थामा रहेकाले गत वर्षको असारको तुलनामा यो वर्षको सोही अवधिमा लगानीकर्ताको संख्या बढेको छ । नेप्सेका अनुसार गत मंगलबारसम्म दोस्रो बजारमा सक्रिय लगानीकर्ताको संख्या ७ लाख ९८ हजार ४ सय ५९ पुगेको छ । तीमध्ये पुरुष लगानीकर्ता ४ लाख ९५ हजार १ जना, महिला ३ लाख १ हजार ५ सय ३४, सामूहिक लगानी कोष १ सय ३५ र संस्थागत लगानीकर्ताको संख्या १ हजार ७ सय ८९ रहेको नेप्सेको तथ्यांक छ । गत वर्षको असार १५ मा दोस्रो बजारमा १ लाख ९१ हजार ९ सय ९६ जना मात्र लगानीकर्ता थिए । तीमध्ये पुरुष लगानीकर्ता १ लाख २४ हजार ९ सय ५४ जना, महिला ६५ हजार ८ सय ४१, सामूहिक लगानी कोष १ सय १४ र संस्थागत लगानीकर्ता १ हजार ८७ वटा थिए । गएको एक वर्षमा मासिक ५० हजार ५ सय जना नयाँ लगानीकर्ता दोस्रो बजारमा भित्रिएको देखिन्छ । यसका आधारमा दिनमा १ हजार ७ सय नयाँ लगानीकर्ता बजारमा भित्रिएका छन् ।दोस्रो बजारमा महिला लगानीकर्ताको संख्या धेरै देखिए पनि लगानीसम्बन्धी आफैं निर्णय गर्ने, कम्पनी तथा बजारबारे विश्लेषण गर्ने क्षमता अपेक्षित रूपमा नबढेको एक ब्रोकरले बताए । विगतमा महिलाको उपस्थिति मात्र रहन्थ्यो, ती ब्रोकरले भने, पछिल्ला वर्षमा सक्रियता पनि बढेको छ । सेयर बजारमा भित्रिएकामध्ये अधिकांश सरकारी कर्मचारी र उच्च पदस्थको परिवारका महिला रहेको उनले बताए । सेयर बजारमा निकै सचेत तरिकाले लगानी गर्नुपर्ने भएकाले जानेबुझेका शिक्षित परिवारकै महिला धेरै छन्, उनले थपे ।हाल अनलाइनमार्फत लगानीकर्ता आफैंले दोस्रो बजारमा सेयर किनबेच गर्न सक्छन् । गत मंगलबारसम्म १ लाख ४१ हजार ६ सय ४३ जना महिला लगानीकर्ताले अनलाइन कारोबार गरिरहेका छन् । सोही अवधिमा अनलाइन सेयर कारोबार गर्ने पुरुष लगानीकर्ताको संख्या २ लाख ९० हजार ६४ जना छ ।"
खोप ल्याउन थप कम्पनीलाई अनुमति दिइने,"काठमाडौं (कास) अनुमति लिएका निजी क्षेत्रका सीमित व्यक्ति र कम्पनीले कोभिड१९ विरुद्धको खोप ल्याउन नसकेपछि सरकारले अरू व्यक्ति र कम्पनीलाई पनि अनुमति दिने भएको छ । औषधि व्यवस्था विभागका महानिर्देशक भरत भट्टराईले खोप कम्पनीसँग सम्बन्ध भएका व्यक्तिले खोप ल्याउन चाहे अनुमति दिन सकिने नीतिगत निर्णय भइसकेको जानकारी दिए । लाइसेन्स लिएकाले खोप ल्याउन नसके अर्को तयार हुने बाटो खोलिदिएका हौं, उनले भने । विभागले गत चैत १ मा खोप आयात गर्न चाहने निजी कम्पनीबाट अनुमतिका लागि निवेदन आह्वान गरेको थियो । जसअनुसार भारत बायोटेक कम्पनीले उत्पादन गर्ने कोभ्याक्सिन ल्याउन इमरल्ड फर्मा, रुसको गमालिया इन्स्टिच्युटले विकास गरेको स्पुतनिक५ का लागि लोमस फर्मास्युटिकल्स र सिरम इन्स्टिच्युट अफ इन्डियाको उत्पादन कोभिसिल्ड आयात गर्न हुकम फर्मास्युटिकल्सले अनुमति पाएका थिए । नेपालमा आपत्कालीन प्रयोगको अनुमति पाएको चीनको भेरोसेल खोपका लागि नेपालमा छुट्टै प्रतिनिधि छैनन् । आयातको लाइसेन्स लिएर खोप नल्याउने भन्ने हुँदैन । अर्को व्यक्ति वा कम्पनीले चाहेमा हामी अनुमति दिन्छौं, विभागका महानिर्देशक भट्टराईले भने, कुनै एउटा कम्पनीको खोप एकभन्दा बढी व्यक्ति र कम्पनीले प्रतिस्पर्धा गरेर छिटो ल्याऊन् भनेर यस्तो निर्णय गरिएको हो । आयात अनुमतिका लागि खोप उत्पादन गर्ने कम्पनीको मूल्य, ढुवानी, भण्डारण, सम्बन्धित मुलुकको कर, सेवा, शुल्कसमेत विश्लेषण गरी मुनाफा बढीमा १० प्रतिशत राखेर नयाँ कम्पनीले मूल्य प्रस्ताव गर्नुपर्ने हुन्छ । प्रस्ताव गर्दा खोपमा आपूर्ति गर्न सकिने परिमाण र लाग्ने समयको प्रक्षेपणसमेत पेस गर्नुपर्छ । यसअघि तीन कम्पनीका नेपाली एजेन्टले यही प्रक्रिया पूरा गरी आयात अनुमति पाएका थिए । चीनको लाइफ साइसेन्स कम्पनीले उत्पादन गरेको सिनोभ्याकका लागि भने नेपाल एजेन्टको आधिकारिकता टुंगो लाग्न बाँकी भएकाले विभागले आयात अनुमति दिएको छैन । कोभिसिल्ड एक मात्राको १ हजार ७ सय, कोभ्याक्सिनको २ हजार ६ सय, स्पुतनिक भी दुई मात्राको ३ हजार ४ सय रुपैयाँमा बिक्री गर्न सकिने गरी विभागले अनुमति दिइसकेको छ । भारत र चीनबाट ४२ लाख ४८ हजार मात्रा खोप ल्याइसकिएको छ । तर ती निजी क्षेत्रबाट ल्याइएका होइनन् । हालसम्म ३५ लाख ४५ हजार ६ सय ७५ जनाले खोप लगाइसकेका छन् । यसमध्ये ९ लाख ३३ हजार ८ सय ६८ जनाले दोस्रो डोज पनि लगाइसकेका छन् । सरकारले चीनबाट थप ३० लाख मात्रा खोप खरिद गर्दै छ जसमध्ये १० लाख शुक्रबार नेपाल ल्याइँदै छ । साउन पहिलो सातासम्म ३० लाख खोप ल्याइसक्ने सरकारको योजना छ । त्यस्तै अमेरिकाको जोन्सन एन्ड जोन्सनबाट उत्पादित १५ लाख ३४ हजार ८ सय ५० मात्रा खोप ल्याउने प्रक्रियासमेत सुरु भएको छ । कोभ्याक्स सुविधामा उक्त खोप ल्याउन लागिएको मन्त्रालयले जनाएको छ । सरकारले अमेरिकामा बनेको मोडर्ना खोप ल्याउनसमेत पहल सुरु गरेको छ । विश्व स्वास्थ्य संगठनको अनुमति पाएको खोप आयात गर्न दिने निर्णय मन्त्रिपरिषद्ले गरिसकेको छ, औषधि व्यवस्था विभागका महानिर्देशक भट्टराईले भने, हामीले प्रक्रिया पूरा गरिदिने मात्रै हो ।खोप ल्याउन चीन उड्यो वाइडबडीसरकारले खरिद गरेको भेरोसेल खोपको पहिलो खेप लिन नेपाल वायुसेवा निगमको वाइडबडी बिहीबार साँझ चीनको बेइजिङ पुगेको छ । निगमका अनुसार चालक दलका १२ सदस्यसहित गएको जहाज शुक्रबार बिहान साढे ६ बजे काठमाडौं अवतरण हुने तालिका छ ।पहिलो खेपमा वाइडबडीले ८ लाख डोज खोप ल्याउँदै छ । यो खोप नेपाल सरकारले चीनको सिनोफार्म कम्पनीसँग खरिद गरेको हो । उक्त कम्पनीसँग ३० लाख डोज खोप खरिदको सम्झौता भएको छ । खोप ल्याउने जिम्मा पाएको निगमले भाडाबापत सरकारसँग प्रतिघण्टा १४ हजार डलर हाराहारीका दरले भाडा लिने छ । निगमको वाइडबडी विमान यसपछि असार ३१ र साउन ७ मा बाँकी खोप ल्याउन बेइजिङ जाने तालिका छ । चीन जानुअघि निगमको वाइडबडीले बिहीबार बिहान इजरायलबाट करिब १८ टन स्वास्थ्य सामग्री चार्टर गरेर काठमाडौं ल्याएको थियो ।"
"१८७५ संक्रमित थपिए, २९ को मृत्यु",काठमाडौं (कास) पछिल्लो २४ घण्टामा १० हजार ५ सय ४ जनाको पीसीआर र एन्टिजेन परीक्षण गर्दा १ हजार ८ सय ७५ जनामा कोरोना संक्रमण पुष्टि भएको छ । सोही अवधिमा २९ जनाको मृत्यु र १ हजार २ सय ८६ जना निको भएका छन् । हाल सक्रिय संक्रमित २६ हजार ४ सय ५३ अर्थात् ४०६ प्रतिशत रहेको स्वास्थ्य मन्त्रालयले जनाएको छ ।
एकै दिन दम्पतीको मृत्यु,इलाम कोरोना संक्रमणका कारण माङ्सेबुङ गाउँपालिका५ मा श्रीमान्श्रीमतीको एकै दिन मृत्यु भएको छ । ७० वर्षीय टेकबहादुर लावती र ७३ वर्षीया श्रीमती लक्षीहाङ्मा लावतीको बिहीबार मृत्यु भएको हो । पाँच दिनअघि संक्रमण देखिएर होम आइसोलेसनमा बसिरहेका टेकबहादुरको बिहान ५ बजे र लक्षीहाङ्माको दिउँसो साढे ३ बजे निधन भएको स्थानीय काकीराम लावतीले जानकारी दिए । मृतक परिवारका सात जनामा संक्रमण पुष्टि भएको थियो । उनीहरूको अवस्था भने सामान्य छ । जिल्लामा संक्रमितको संख्या २ हजार १ सय ४४ पुगेको छ । दोस्रो लहरमा ५२ जनाको यसअघि नै निधन भइसकेको थियो ।
मन्त्रिपरिषद् गठन प्रधानमन्त्रीको स्वविवेकीय अधिकार,"(काठमाडौं)  प्रधानमन्त्री केपी शर्मा ओलीले मन्त्रिपरिषद् गठन प्रधानमन्त्रीको स्वविवेकमा हुने व्यवस्था संविधानले गरेको जिकिर गर्दै सर्वोच्चलाई जवाफ पठाएका छन् । प्रधानमन्त्री ओलीले बिहीबार बुझाएको लिखित जवाफमा दैनिक प्रशासनिक कार्य सञ्चालन गर्न मन्त्रीहरूको हेरफेर तथा कार्यविभाजन गर्नु स्वविवेकीय अधिकार भएकाले त्यसलाई कुनै ढंगबाट नियन्त्रण गर्न नहुने उल्लेख गरेका हुन् । संविधानले मन्त्रिपरिषद् गठनको सम्बन्धमा गरेको नियन्त्रण भनेको धारा ८७ बमोजिमको योग्यता पूरा भएको हुनुपर्ने, २५ सदस्यभन्दा बढीको मन्त्रिपरिषद् हुन नहुने, समावेशी सिद्धान्त कायम गर्ने तथा संसद्को सदस्य नभएका मन्त्रीको हकमा ६ महिनाभित्र संघीय संसद्को सदस्य हुनुपर्ने भन्ने मात्र हो । त्यसबाहेक अन्य अवस्थामा कुनै किसिमबाट नियन्त्रण हुन सक्दैन र मिल्दैन, जवाफमा छ । प्रतिनिधिसभा विघटन गरी निर्वाचनको मिति घोषणा गरेपछि प्रधानमन्त्री ओलीले जेठ २१ र २७ गते मन्त्रिपरिषद् विस्तार गरेका थिए । त्यसरी मन्त्रिपरिषद् विस्तार गर्नु संविधानविपरीत भएको भन्दै दायर रिटमा सुनुवाइ गर्दै प्रधानन्यायाधीश चोलेन्द्रशमशेर जबरा र न्यायाधीश प्रकाश ढुंगानाको इजलासले असार ८ गते मन्त्रिपरिषद् विस्तार बदर गर्दै लिखित जवाफ पेस गर्न आदेश दिएको थियो ।जवाफमा ओलीले सर्वोच्च अदालतले गरेको मन्त्रिपरिषद् विस्तार बदरको निर्णय संविधान र प्रधानमन्त्रीय पद्धतिविपरीत भएको दाबी गरेका छन् । दैनिक प्रशासनिक तथा शासन व्यवस्था सञ्चालन गरी राष्ट्रिय आकांक्षा पूरा गर्न संविधानले कुनै नियन्त्रण नगरेको अवस्थामा नियन्त्रण गरेको भनी गरिएको दाबी तथा मिति २०७८३८ मा सम्मानित सर्वोच्च अदालतबाट जारी अन्तरिम आदेश आफैंमा नेपालको संविधान, संवैधानिक कानुन तथा नेपालले अंगीकार गरेको कार्यकारिणी प्रमुख प्रधानमन्त्रीय पद्धतिविपरीत छ, जवाफमा उल्लेख छ ।नेपालले अवलम्बन गरेको प्रधानमन्त्रीय पद्धति भएको उल्लेख गर्दै ओलीले प्रधानमन्त्रीले चाहेको अवस्थासम्म मात्र मन्त्री कायम रहने जवाफ सर्वोच्चलाई दिएका छन् । उनले मन्त्रीहरू थपघट गरिएको र त्यसलाई मन्त्रिपरिषद् गठनको रूपमा अर्थ्याउन नमिल्ने तर्क गरेका छन् । मन्त्रीहरू हेरफेर हुनु, थपघट हुनु भनेको कार्यकारिणीको नियमित कार्य भएको र नितान्त राजनीतिक विषय भएकाले त्यसलाई कानुनी प्रश्न मान्न नसकिने प्रधानमन्त्री ओलीको तर्क छ । विगतमा शेरबहादुर देउवा र माधवकुमार नेपाल प्रधानमन्त्री रहेका बेला मन्त्रिपरिषद् विस्तारसम्बन्धी रिट निवेदन दरपीठ भएको भन्दै ओलीले तर्क गरेका छन्, उक्त न्यायिक अभ्यासलाई अन्यथा हुने गरी निर्वाचन घोषणा भइसकेको परिप्रेक्ष्यमा प्रधानमन्त्रीले मन्त्री नियुक्तिका लागि सिफारिस गर्न नपाउने गरी सम्मानित अदालतबाट असार ८ मा जारी अन्तरिम आदेश शक्ति पृथकीकरण तथा नियन्त्रण र सन्तुलनको सिद्धान्त प्रतिकूल छ । यसरी मन्त्रिपरिषद् विस्तारमा रोक लगाउने र बदर गर्ने सर्वोच्च अदालतको आदेश नितान्त आत्मपरक रहेको प्रधानमन्त्रीको भनाइ छ । रिट निवेदनमा न्यायिक विषयभन्दा राजनीतिक विषय उठान गरी फूलबुट्टा भरेर बारम्बार चर्चा तथा परिचर्चाका लागि निवेदन गरेको भन्दै ओलीले जवाफमा उल्लेख गरेका छन्, मुलुकको कार्यकारी प्रमुख प्रधानमन्त्रीले नियमित रूपमा सम्पादन गर्ने कार्यलाई समेत अदालतबाट सम्पादन तथा हस्तक्षेप गराउने कुत्सित नियत राखी दायर निवेदन उपचारयोग्य मान्न मिल्दैन ।कार्यकारीको अधिकारमा अंकुश लगाउँदा सरकार सञ्चालनमा अवरोध आउने प्रधानमन्त्रीको भनाइ छ । विशेष अवस्था आएर अर्को मन्त्री नियुक्त गर्नुपर्ने अवस्था पनि आउन सक्ने र त्यसो गर्न संविधानले प्रधानमन्त्रीलाई अधिकार दिएको उनको दाबी छ । यसरी मन्त्रिपरिषद् विस्तार र बदरको आदेशले मन्त्री नियुक्त हुन नसक्ने अवस्था सिर्जना भई कार्यपालिकाको प्रभावकारितालाई नै असर पुग्ने उनले उल्लेख गरेका छन् । प्रधानमन्त्री ओलीले मन्त्रिपरिषद् विस्तारमा रोक लगाउने सर्वोच्चको आदेश संविधानविपरीत भएको भनेका छन् । यस्ता दाबीलाई असाधारण क्षेत्राधिकार ग्रहण गरी जारी आदेश आफैंमा संविधानविपरीत छ, प्रधानमन्त्रीको जवाफमा छ, व्यक्ति र परिवेशमा आधारित भई संवैधानिक कानुनका सीमाभन्दा बाहिर गएर आदेश जारी हुँदा अन्ततः त्यसले न्यायपालिकालाई नै कमजोर बनाउँछ । त्यस्ता विषय सबैले हृदयंगम गर्नैपर्छ ।कोरोना भाइरसको संक्रमण, बाढी र पहिरोजस्ता प्राकृतिक प्रकोप, घोषित प्रतिनिधिसभा निर्वाचन, त्यसपछि स्थानीय तहको निर्वाचन गर्नुपर्ने र त्यसका लागि मन्त्रिपरिषद् विस्तार गरिएको प्रधानमन्त्रीको जवाफ छ । उनले यसमा रोक लगाउने कार्य संविधानविपरीत मात्रै नभई मुलुक र जनताको हितविपरीत पनि भएको तर्क पेस गरेका छन् ।सर्वोच्चले असार ८ गते मन्त्रिपरिषद् विस्तारविरुद्ध परेका विभिन्न रिट निवेदनमाथि सुनुवाइ गर्दै जारी गरेको आदेशमा जेठ २१ र २७ गते प्रधानमन्त्रीको सिफारिसमा राष्ट्रपतिबाट भएको उपप्रधानमन्त्री, मन्त्री तथा राज्यमन्त्रीहरूको थप नियुक्ति संविधानको मूल मर्म र भावनाविपरीत भएको भन्दै बदर गरिदिएको थियो । उक्त आदेशबाट जनता समाजवादी पार्टी र एमालेबाट मन्त्री बनेका २ उपप्रधानमन्त्री, १५ मन्त्री र ३ राज्यमन्त्री पदमुक्त भएका थिए । उक्त आदेशपछि ओलीको नेतृत्वमा ५ सदस्यीय मन्त्रिपरिषद् कायम छ ।"
एमाले एकता प्रयास जहाँको त्यहीँ,"(काठमाडौं)  एमालेको आन्तरिक विवाद मिलाउन गठित कार्यदल र यसका सदस्यहरूले लगातार छलफल गरिरहे पनि सहमति जुट्न सकेको छैन । अध्यक्ष केपी शर्मा ओली र नेता माधवकुमार नेपालबीच बुधबार साँझ भएको वार्ता निष्कर्षमा पुग्न नसकेपछि कार्यदल तहमा दुई चरणको छलफल चले पनि प्रगति भएको छैन । सहमतिका लागि वार्तामा बसेका कार्यदलकै सदस्यहरूले आफूहरू दस दिनअगाडिकै अवस्थामा रहेको बताएका छन् ।अध्यक्ष ओली र नेता नेपाल पक्षका नेताहरूले प्रतिनिधिसभा विघटनविरुद्ध सर्वोच्च अदालतमा परेको मुद्दाको फैसला नआउँदै सहमति जुटाउन कोसिस गरिरहेका छन् । ओली र नेपाल तयार भएपछि ब्युँताइएको कार्यदलको बैठक सोमबारयता लगातार बसिरहेको छ । बुधबार र बिहीबार बिहानको बैठकपछि कार्यदल सदस्यहरूले सहमतिनजिक पुगेको र एक दुई दिनमै टुंगो लाग्ने दाबी गरेका थिए । जे भइरहेको छ ठीक भइरहेको छ । छलफल सकारात्मक छ । यसलाई निष्कर्षमा पुर्याउने तयारीमा छौं । साँझ ७ बजे बस्ने बैठकबाट टुंगोमा पुग्ने कोसिस गर्छौं, बिहीबार विहान सिंहदरबारमा बसेको बैठकपछि कार्यदल सदस्य सुवास नेम्वाङले भनेका थिए । तर साँझ कार्यदल सदस्य विष्णु पौडेल बैठकमा सहभागी नभएपछि अन्य सदस्य विषयमा प्रवेश गर्न सकेनन् । उक्त बैठकबाट बाहिरिँदै गर्दा कार्यदल सदस्य घनश्याम भुसालले भने दस दिनयता कुनै प्रगति नभएको प्रतिक्रिया दिए । विगतमा धेरैपटकको अनौपचारिक छलफलबाट केही एजेन्डा तय गरेका थियौं । तर विभिन्न कारणले १० दिनदेखि हामीले ठोस प्रगति गरेका छैनौं, भुसालले भने । बैठकमा पौडेल उपस्थित नहुनुलाई नेपाल पक्षका नेताहरूले शंकाको दृष्टिकोणले हेरेका छन् । उहाँ (पौडेल) मन्त्रिपरिषद् बैठक छ भनेर नआउनु बहाना मात्रै हो । साँच्चिकै पार्टीको एकता चाहेका हुन् भने यस्ता सानातिना बहाना बनाउने थिएनन्, नेपाल पक्षका एक नेताले भने, ओली पक्षबाट अदालतको मुद्दा र पाँच दलको गठबन्धनमा आशंका पैदा गर्ने तरिका मात्रै अपनाइएको देखिन्छ । नत्र किन जेठ २ गतेमा जाँदैनन्, किन अदालतको मुद्दामा मात्रै केन्द्रित भएका छन् ?दोस्रो तहका नेताहरूको सक्रियता र निरन्तरको अनौपचारिक छलफलपछि बुधबार अध्यक्ष ओली र नेता नेपाल वार्तामा बसेका थिए । बिहीबार ओली र नेपाललाई पुनः वार्तामा बसाल्ने उनीहरूको योजना थियो । तर विषयमा ठोस प्रगति नभएपछि उनीहरूबीच पुन छलफल भएन । अध्यक्ष ओलीले प्रतिनिधिसभा विघटनसम्बन्धी मुद्दामा सर्वोच्च अदालतले गर्ने फैसलापछि उत्पन्न हुने जस्तोसुकै परिस्थितिमा पनि आफ्नो सरकारको निरन्तरताका लागि नेता नेपालबाट ठोस प्रतिबद्धता खोजेका छन् । नेपाल पक्षले भने शक्ति बाँडफाँट को प्रस्ताव अगाडि सारेको छ । नेपाल पक्षका नेताहरूले शीर्ष तहमा भद्रसहमति भएपछि मात्रै अन्य विषयमा टुंग्याउन सहज हुने ठानेको छ । कार्यदल तहमा अहिलेसम्म एमालेका सबै तहका पार्टी र जनसंगठनका कमिटीहरू सम्पूर्ण हिसाबले पूर्ववत् अवस्था (०७५ जेठ २) मा फर्काएर क्रियाशील रहने भन्ने विषयमा सहमति भएको छ । तर माओवादी केन्द्र छाडेर आएका नेताहरूलाई कमिटीमा ल्याउने प्रक्रिया कस्तो हुने भन्ने विषयमा सहमति जुटेको छैन । २ सय ४१ सदस्यीय केन्द्रीय कमिटी मान्न दुवै पक्ष तयार छन् । तर नेपाल पक्षले आफ्नो पक्षबाट छुटेका पुराना र अनुभवी नेतालाई थप्नुपर्ने अडान राखेको छ । ओली पक्ष त्यसमा सहमत भइसकेको छैन । तर यसमा सहमति जुट्ने दाबी नेताहरूको छ । विवादको अर्को महत्त्वपूर्ण मुद्दा प्रतिनिधिसभा पुनःस्थापना र कांग्रेस सभापति शेरबहादुर देउवालाई प्रधानमन्त्री बनाउनुपर्ने मागसहित सर्वोच्च अदालतमा दायर रिटमा प्रयोग भएका एमालेकै निवर्तमान सांसदहरूको हस्ताक्षर फिर्ताको विषयसम्बन्धी छ । अदालतले गर्ने फैसला पछिको सन्दर्भमा साझा भाषा के हुने भन्ने पहिल्याउन बाँकी रहेको एक नेताले बताए । अदालतको फैसलालाई संस्थागत ढंगले पालना गरेर जान सकियो भने राम्रो हुन्छ, ती नेताले भने, अदालतको फैसला अगाडि के गर्ने भन्ने कुरा राख्न खोजिँदै छ । तर अदालतको फैसला आउन धेरै दिन बाँकी छैन । त्यसकारण यसमा कुनै भाषाको खोजी हुन्छ । कार्यदलमा भविष्यमा पार्टी र संसदीय दलको विधानअनुसार संस्थागत ढंगले पार्टीले एकताबद्ध भएर निर्णय गर्नुपर्ने भनी उल्लेख गर्नुपर्ने प्रस्ताव ओली पक्षको छ । नेपाल पक्षले भने हरेक विषयमा सहमतिमा संस्थागत ढंगले निर्णय गर्नुपर्ने प्रस्ताव अगाडि सारेको छ । तर एमालेका दुवै पक्ष एकअर्काप्रति सशंकित छन् । यसअघि गतजेठ अन्तिम साता ओलीले एकताका लागि भन्दै ६ बुँदे प्रस्ताव अगाडि सारेका थिए । तर नेता नेपालले उक्त प्रस्ताव जालझेल, अन्योल र भ्रमका आधारमा अरूलाई अलमल्याउने र विभाजित गर्ने दुराशयबाट प्रेरित रहेको प्रतिक्रिया दिएका थिए । उनले ओली पक्षसँगको वार्ताले सार्थक निष्कर्ष निकाल्ने सम्भावना कमजोर बनेको निष्कर्षसहित पार्टीको समग्र एकता, संगठन निर्माण र सञ्चालनको मार्गमा अघि बढ्न देशभरका नेताकार्यकर्तालाई आह्वान गरेका थिए ।ओलीको गतिविधिले पार्टीलाई एकताबद्ध बनाइराख्ने चाहनामा कुठाराघात भएको ठहर यस अघि नै खनालनेपाल समूहले गरेको छ । ओलीले खनालनेपाल समूह एमाले विभाजनमा लागेको आरोपसमेत लगाउँदै आएका छन् ।"
विदेशमा पढेकालाई नेपालमै इन्टर्नसिप,"काठमाडौं (कास) विदेशमा चिकित्सा शिक्षा अध्ययन गरेका विद्यार्थीले नेपालमै इन्टर्नसिप पूरा गर्न पाउने भएका छन् । कोभिड१९ महामारीका कारण इन्टर्नसिप पूरा नगरेका उनीहरूलाई कार्यविधि बनाएर नेपालमै एकपटक मौका दिने निर्णय चिकित्सा शिक्षा आयोगले गरेको हो । आयोगले सन् २०२० अप्रिल अन्त्यमा अन्तिम परीक्षा उत्तीर्ण गरी सम्बन्धित विश्वविद्यालयमा इन्टर्नसिप पूरा गर्ने अवस्था नभएका विद्यार्थीसँग आवेदन मागेको छ ।कोभिड१९ महामारीका कारण चीनलगायत मुलुकमा एमबीबीएस लगायतका विषय पढेका विद्यार्थीले इन्टर्नसिप पूरा गर्न पाएका थिएनन् । महामारीमा घर फर्केका उनीहरू विदेश जानबाट रोकिएका थिए । उनीहरूले स्वदेशमा नै इन्टर्नसिप पूरा गर्ने व्यवस्था मिलाइदिन सरकार, आयोग र मेडिकल काउन्सिलसग फागुनदेखि माग राख्दै आएका थिए । इन्टर्नसिपका लागि १ हजार ५ सय शुल्क बुझाएर साउन ५ गतेसम्म आवेदन दिन सकिने आयोगले जनाएको छ । आवेदनमा विद्यार्थीले पढाइ पूरा गरेको प्रमाणपत्र, अध्ययन गरेको विश्वविद्यालयकलेजको इन्टर्नसिप अवधि खुलेको विवरण र इन्टर्नसिप गर्न चाहेको अस्पतालको अनुमति पत्र बुझाउनुपर्नेछ । सूचना अधिकारी सेमन्तराज कोइरालाले पढाइ पूरा गरेको प्रमाणपत्र सम्बन्धित शिक्षण संस्थाले नै दिने हुँदा आयोगले सहजीकरण मात्र लागेको बताए । शिक्षण संस्थाले यहीँ गरेको इन्टर्नसिपलाई मान्यता दिने भए भने उनीहरूले यहीँका मेडिकल कलेज र अस्पतालमा इन्टर्नसिपको मौका पाउनेछन्, उनले भने ।"
महलीसागर बाँधले चार गाउँ डुबान,"(कपिलवस्तु)  यशोधरा गाउँपालिका५ भगवानपुरका लालजी यादव आफ्नो ९ बिघा खेत खुट्याउन सक्दैनन् । चारैतिर पानीपानी छ, उनले भने, धान डुबेर देखिँदैन । गत सोमबार मात्रै उनले रोपाइँ सकेका थिए । तीन दिनसम्म सात जना कामदार लगाएर रोपेका थिए । धान डुबाउँदा खर्च र मिहिनेत सबै काम नलाग्ने भयो । उनीजस्तै भगवानपुरकै सर्वजीत यादवले दुई कट्ठाको सात सय रुपैयाँका दरले १४ कट्ठा खेत रोपाए । आइतबार रोपेर भ्याइयो, उनले भने, बुधबार पानीले डुबायो । दुःख र कष्ट गरी खर्च जोहो गरेर रोपाइँ गरेका थिए । भारतले सीमा क्षेत्रमा बनाएको महलीसागर बाँधले यशोधरा गाउँपालिकाका चार गाउँका कृषकको धानबाली डुबानमा परेको छ । यसले कृषक समस्यामा छन् । बाँधको १५ फाटकमा एक मिटर चौडा डेढ मिटर लम्बाइको मोटामोटा सालको पटरा राखेर पानी छेकेको छ । पटराले ढोकाको काम गरेको छ । यसले पानीजति नेपालतिर फर्कंदा रोप्दै गरेको धानबाली डुबेको हो ।सीमा क्षेत्रबाट ३ सय मिटरको दूरीमा बाँध छ । २०५९ सालदेखि भारतको सिद्धार्थनगर जिल्ला, थाना सोहरतगढअन्तर्गत महली गाउँमा भारतले बनाउन लागेको १५ ढोके बाँध नेपाली पक्षको विरोधका कारण पूरा हुन सकेको छैन । सातायतादेखि दैनिकजसो पानी परिरहेको छ । बाँधको ढोकामा काठको पटरा लगाइदिएपछि मंगलबार साँझबाट सीमामा रहेको सागरमा पानी जम्मा हुन थालेको हो । बिस्तारै पानी बढ्दै गएर बुधबारबाट भर्खर रोपेको धान डुब्न थालेको कृषक सन्तराम केवटले बताए । भगवानपुर, रंगपुर, भैइसहिया र लोहरौली गाउँको एक सय हेक्टरभन्दा बढी खेतमा रोपिएको धानबाली डुबेको छ । बिहीबार पानी बढ्दै गएको छ, कृषक केवटले भने, रोपेको धान देखिनै छोड्यो ।पानीले दुईतीन दिनमै रोपेको धान पहेंलिने ७० वर्षीय फुर्सत अली धुनियाले बताए । ६ जनाको परिवारको चुलोचौको कसरी गर्ने ?, उनले भने, ऋण गर्जो गरेर ८ हजार खर्च गरी ३ बिघामा धान रोपें, सबै डुबेर बोट गलेर मर्यो । अब कसरी घर व्यवहार गर्ने भन्ने चिन्ताले निदाउन छाडेको उनले बताए । मानो छरेर मुरी फलाउने कृषक अहिले रोपेको धानखेती पानीमा डुबेपछि चिन्तित बनेका छन् । वर्ष दिनको घरगर्जो कसरी टार्ने भन्ने समस्यामा छन् । हातमुख जोर्नेदेखि लालाबालाको पठनपाठन अन्नपात बेचेरै गर्थे । धान खेत डुबानमा परेपछि अब गाह्रो हुने उनीहरूले बताए । खेती गर्न ब्याड राखेको बीउ रोपेर भ्यायौं, कृषक विष्णुप्रसाद केवटले भने, २ बिघामा रोपेको सावा मन्सुली धान बग्यो । अब कहाँबाट बीउ ल्याएर रोप्ने भन्ने चिन्तामा उनी छन् । गाउँका सबैको अवस्था यस्तै छ । यस वर्ष भोकभोकै बस्नुपर्ने दिन आउला जस्तो रहेको उनले बताए । छरछिमेककाले रोपेर भ्याइसके, उनले भने, अब बीउ उमारेर रोप्न पनि भ्याइँदैन, समस्यै समस्यामा छौं । बाँधपीडित भगवानपुरका बासिन्दाले असारदेखि कात्तिकसम्म अत्यधिक वर्षा नहोस् भनेर भगवानसँग कामना गर्दै बस्छन् । बढी वर्षा भएको ७८ घण्टामा डुबान हुन्छ, शान्ति यादवले भने, वर्षा भएन भने पनि धान हुँदैन । बीउ राख्न पानी नपर्दा आकाशतिर हेरेर बस्नुपर्ने उनले बताए । धेरै पानी परे लालाबाला र घर जोगाउन मुस्किल पर्छ । बढी वर्षा भयो भने गाउँको घरसम्मै डुबान हुन्छ । बाँधले तीन सय हेक्टर बढी नेपाली भूभाग डुबानमा पर्ने गरेको नेपाली प्राविधिकले बताए । बाँधकै कारण नेपालभारत ५५३ र ५५४ नम्बरको सीमा स्तम्भ पनि वर्षाका बेला डुबानमा पर्ने गरेको छ ।नेपालबाट हुने हरेक उच्चस्तरीय भ्रमणका बेला बाँध पीडितले समस्या समाधान गर्न माग गर्दै ज्ञापनपत्र दिने गरे पनि दुई दशक भइसक्दा पनि समस्या समाधान नभएको स्थानीय सन्तराम केवटले गुनासो गरे । मुलुकमा नयाँ प्रधानमन्त्री बन्नासाथ भारत भ्रमण गर्ने चलन छ, उनले भने, त्यसैको पूर्वसन्ध्यामा भ्रमणमा जाने प्रधानमन्त्रीलाई समस्या समाधान गर्न ध्यानाकर्षणका लागि प्रशासन कार्यालय पुग्ने गर्छौं । तर, अहिलेसम्म सुनुवाइ नभएको उनले बताए । कतिपटक प्रशासनमा समस्या समाधान गर्न ज्ञापनपत्र दिइयो सम्झना छैन, स्थानीय हरिलाल यादवले भने, बाँधकै स्थलगत अवलोकन गर्न आउने मन्त्री र नेताको ध्यानाकर्षण पनि गरायौं । स्थानीय रामदास यादवले एक दशकदेखि डुबानले गर्दा अन्नबाली स्याहार्न नपाएको दुखेसो पोखे । मिहिनेत र मजदुरी गरी जोडेको ५ कट्ठा खेत सधैं डुबानमा पर्छ, उनले भने, अहिले धेरै चिन्तित छु ।सन् १९०१ मा नेपालको सहमतिमा बनाइएको पुरानो पाँचढोके बाँधको मर्मतका नाममा भारतले सधैं त्यो बाँधको मर्मतसम्भार गरेको भनेर नयाँ बाँधको संरचना निर्माण गर्दै आइरहेको छ । बाँधको विषयलाई लिएर जब बढी विवाद हुन्छ अनि बाँधको मर्मतसम्भार भनेर भारतले आफ्नो भनाइ अगाडि ल्याउँछ । अहिले महलीसागरमा सन् १९०१ मा बनाइएको पुरानो पाँचढोके बाँध र २०५९ सालमा निर्माण थालिएको नयाँ १५ ढोके बाँध (ढोका मात्र राख्न बाँकी) संरचना छन् । बाँध निर्माण थालेपछि नेपाली पक्षको तीव्र विरोध भएपछि बाँध निर्माण कार्य पूरा हुन पाएको छैन । बाँध सदरमुकाम तौलिहवादेखि करिब १० किमि दक्षिणमा पर्छ । बाँध स्थलमा एसएसबीको सुरक्षा छ । डुबान समस्या समाधान गर्न भारतीय समकक्षी सिद्धार्थनगरका डीएमलाई आग्रह गरेको प्रजिअ चक्रपाणि पाण्डेले बताए । समस्या समाधान गर्न प्रशासनलाई आग्रह गरिएको यशोधरा गाउँपालिका अध्यक्ष गिरजेश पाण्डेले बताए । द्विदेशीय कुरा भएकाले माथिल्लो स्तरबाट समाधान खोज्नुपर्छ, उनले भने, पीडितलाई गाउँपालिकाबाट हुन सक्ने राहत दिनेछौं ।"
"पहिरोमा ७ को मृत्यु, ३ बेपत्ता","मनोज बड् (दार्चुला), सम्झना रसाइली (तनहुँ), माधव अर्याल (पाल्पा) र अगन्धर तिवारी (पर्वत)"
"आश्वासन आयो, सहयोग आएन","बालुवा खोतल्दै पीडित बाढीबाट विस्थापितहरू आफ्नो सम्पत्ति खोज्न अहिले दिनैपिच्छे मेलम्चीको बगरमा भेला हुन थालेका छन् । उनीहरू बिहानैदेखि कोदालो, साबेल र खन्ती बोकेर बालुवाले पुरेको सरसामान झिक्ने प्रयासमा हुन्छन् । उनीहरूले नगरपालिकालाई बालुवा पन्छाउन माग गरिरहेका छन् । पानी घटेर घरमुनिबाट मेलम्ची कुद्न थालेपछि फेरि हुने क्षति रोकथामका लागि बगरमा डोजर कुदाइएको छ । मेलम्ची बगरमै भविष्य खोजिरहेकाहरूले आफ्नो बासस्थान बचाउन माग गरे । जीवनको सबै सम्पत्ति बालुवामा मिसियो, बगर उधिनिरहेका तासी लामाले भने, बालुवा पन्छाउन पाए केही भेटिन्थ्यो कि । तासीजस्तै हराएको सुन भेटिने आसमा छन्, रामबहादुर सुनार । उनी आफ्नो सम्पत्तिको खोजीमा बगरमा घुमिरहन्छन् । मेलम्चीवासी सकभर आफू बसेको स्थान छाड्न नपरे हुन्थ्यो भन्नेमा छन् । उनीहरू बालुवा हटाएर आफ्नै घरमा बस्न चाहन्छन् । स्थानीय सरोकार समितिका अगुवा सागर श्रेष्ठले मेलम्चीवासीले सधैंका लागि आफ्नो ठाउँ छाड्ने मनस्थिति नबनाएको बताए । बचेका घरलाई सुरक्षा दिन उनले माग गरे । मेयर अर्यालले खोला बढ्ने र घट्ने क्रम नरोकिएकाले फेरि खतराको सम्भावना रहेको बताए । उनका अनुसार बजार बचाउन नदीमा ७ वटा मेसिन लगाइएको छ । बाढीमा मेलम्चीका ७० भन्दा बढी घर बालुवाले पुरिएका छन् । आफ्नो स्रोतसाधनले मात्र धान्न कठिन हुने नगरपालिकाको भनाइ छ । दैनिक लाखौं रुपैयाँको तेल मात्र खर्च हुने गरेको विवरण सुनाउँदै अर्याल भन्छन्, तत्काल र दीर्घकालीन योजनाबिना काम गर्दा पैसा मात्र खर्च हुने अवस्था आउन सक्छ । नगरपालिकाले स्थापना गरेको उद्धार तथा पुनःस्थापना कोषमा ४ करोडभन्दा बढी रकम जम्मा भइसकेको छ । काठमाडौं महानरपालिकाले मेलम्चीलाई दुई करोड, हेलम्बु र पाँचपोखरीलाई ५०५० लाख उपलब्ध गराएको छ । अन्य स्थानीय तहले पनि उक्त कोषमा रकम जम्मा गरिरहेका छन् ।"
भिसेरा रिपोर्ट कुर्दै प्रहरी,"चितवन (कास) सुजिता भण्डारी मृत्यु प्रकरणबारे चितवन प्रहरीले बिहीबार पहिलो पटक पत्रकार सम्मेलन गरी जानकारी गराएको छ । अपहरणमा परेको भन्ने परिवारले दिएको सूचनाका आधारमा प्रहरीले सुजिताको खोजतलास गरिरहेको थियो । उनी असार ११ गते घरबाट हराएकी थिइन् । त्यसको ९ दिनपछि आइतबार साँझ उनको शव नजिकैको जंगलमा भेटिएको थियो । शव भेटिएलगत्तै आक्रोशित स्थानीयले प्रदर्शन गरेका थिए ।चितवनको राप्ती३ पिप्ले प्रगति टोलकी २३ वर्षीया सुजिताको खोजतलास गर्न प्रहरीले ढिला गरेका कारण उनको मृत्यु भएको आफन्तको आरोप छ । यही कारण देखाउँदै स्थानीयले प्रदर्शन तीव्र बनाउँदै लगेपछि मंगलबार साँझदेखि बिहीबार साँझसम्म पिप्लेको राजमार्ग क्षेत्रमा कर्फ्यु नै लगाउनुपरेको थियो । सुजिताको शवको मंगलबार काठमाडौंको त्रिवि शिक्षण अस्पतालमा पोस्टमार्टम भइसकेको छ । भिसेरा परीक्षणका लागि नमुना विधि विज्ञान प्रयोगशालामा पठाइएको छ । यो परीक्षणपछि नै पूर्ण पोस्टमार्टम रिपोर्ट हामी प्राप्त गर्छौं । त्योसमेत राखेर अनुसन्धान प्रतिवेदन सार्वजनिक गर्नेछौं, चितवन प्रहरीका एसपी ओम अधिकारीले भने ।शवको पोस्टमार्टम गरेका त्रिवि शिक्षण अस्पतालका डा गोपाल चौधरीले मृतकको शरीरमा प्राणघातक घाउचोट नभएको बताए । त्यसैले भिसेरा परीक्षण आवश्यक भएको हो । शरीरमा कुटपिटको चिह्न र प्राणघातक घाउ चोट देखिएन, डा चौधरीले कान्तिपुरसँगको टेलिफोन सम्पर्कमा भने । उनका अनुसार टाउको, छाती, पेट कतै पनि त्यस्तो चोट लागेको छैन । पासो लगाएर झुन्डिएको संकेत पनि भेटिएको छैन । यौनांग र पाठेघर पनि जाँच भएको थियो । बलात्कारको सम्भावना नरहेको उनले बताए । देब्रे हात र दुवै खुट्टामा केही कोतरेको जस्तो देखियो तर त्यसले छाला पार गरेको पाइएन, उनले भने, बाह्य परीक्षण र अवलोकनपछि हामीले मृत्युको कारण पेन्डिङ भनेर उल्लेख गरेका छौं ।"
मुद्दा नटुंगिँदा पीडित संकटमा,"सहकारीबाट ठगिएको भन्दै मुद्दा दायर भएका यी केही प्रतिनिधि घटना मात्र हुन् । यस्तो आरोप लाग्ने कतिपय दोषी ठहर हुँदै कारागारमा छन् भने कति फरार छन् । ग्वार्कोको नबिल सहकारी संस्थाकी सञ्चालक विमला लामा ठगी मुद्दामा पुर्पक्षका लागि कारागारमा छिन् । उनीलगायत सहकारी सञ्चालकविरुद्ध २०७५ माघ २९ मा मुद्दा दायर गरिएको थियो । उनीहरूविरुद्ध ८ करोड रुपैयाँ ठगी गरेको उजुरी परेको थियो ।ठगीका घटनासम्बन्धी मुद्दाहरू अदालतमा बढे पनि समयमै न्याय निरूपण नहुँदा पीडितहरू झन् समस्यामा परिरहेका छन् । बिहीबार उच्च अदालत पाटनमा कुमारीपाटीको गुडविल सहकारीका सञ्चालकविरुद्ध ललितपुर जिल्ला अदालतले गरेको आदेशसम्बन्धी पेसी थियो तर उक्त पेशी अर्को बिहीबारका लागि सर्यो । जिल्ला अदालतले सञ्चालकविरुद्ध गरेको आदेश न्यायोचित छछैन भनी एक तहमाथिको अदालतले हेर्ने प्रावधान छ । उच्च सरकारी वकिल पाटनका उपन्यायाधिवक्ता सोमराज काफ्लेका अनुसार गुडविल मुद्दामा धेरै प्रतिवादी छन् । कतिपय अनुसन्धानको क्रममा पनि छन् । छुट्टाछुट्टै नभई एकैपल्ट हेर्ने हिसाबले पेसी सरेको हो, उनले भने । निषेधाज्ञा खुकुलो भएसँगै अदालतमा मुद्दाबारे बुझ्न आउने सहकारीपीडित बढ्न थालेका छन् । आइतबार झापाका सन्दीप, रूपा (नाम परिवर्तन) लगायत पीडितहरू ललितपुर जिल्ला अदालतमा भेटिएका थिए । बिहीबार उनीहरू पाटन उच्च अदालत पनि पुगे । सन्दीपको २०७६ पुस १ मा गुडविलमा मुद्दती खातामा राखेको ८ करोड रुपैयाँ डुबेको थियो भने रूपाको १० लाख रुपैयाँ । सन्दीपले मुद्दा छिटो टुंगो लगाउन ध्यानाकर्षण गर्न अदालत पुग्ने गरेको बताए । अदालतले चाँडो मुद्दाको छिनोफानो गरेर पीडितलाई न्याय दिलाइदिनुपर्यो, उनले भने, समयमै मुद्दा छिनोफानो नहुँदा हामी थप आर्थिक संकटमा धकेलिएका छौं ।६६ वर्षीय सन्दीपको कामको सिलसिलामा अधिकांश समय विदेशमा बित्यो । युवावस्थामा कमाएको पैसाले बुढेसकालमा घडेरी किनेर घर बनाउने योजनामा थिए । छोराबुहारी बेरोजगार छन् । अहिले घर खर्च चलाउन पनि मुस्किल परेको छ, उनी भन्छन्, बुढेसकालमा एउटा गाडी किनेर घुमफिर गर्ने योजना पनि चकनाचुर भयो ।रूपाको पैसा डुबेकै कारणले दाजुभाइसँगको सम्बन्ध बिग्रियो । उनले आमाले जोगाएर राखेको पैसा बढी ब्याज पाउने आसमा कर गरेर गुडविलमा राख्न लगाएकी थिइन् । सहकारीले ऋण जोखिम कोषको व्यवस्था गरे डुबे पनि संस्थालाई खासै असर गर्दैन तर अधिकांशले सहकारी ऐनअनुरूप ऋण जोखिम कोषको व्यवस्था गर्दैनन् । सहकारी डुब्ने मुख्य कारण यही हो, उनले भनिन्, बढी रकम जम्मा गर्नेले यसतर्फ अनिवार्य ध्यान दिन जरुरी छ ।गुडविल सहकारी ठगीमा जोडिएका भनिएका ३० जनाभन्दा बढी व्यक्ति अझै फरार रहेको ललितपुर जिल्ला अदालतका तहसिलदार युवराज पौडेलले बताए । यस्ता मुद्दाको संख्या लगातार बढिरहेको उनको भनाइ छ । अदालतमा सहकारी ठगीसम्बन्धी मुद्दाको चाङ नै छ । फाइल अध्ययन गर्दा अघिल्ला वर्षहरूभन्दा यस्ता मुद्दा बढेको देखिन्छ, उनले भने, ठगीसम्बन्धी सम्पूर्ण मुद्दा एउटैमा छ । सहकारीको मात्र भनेर छुट्याएर राखेको छैन । निषेधाज्ञा पूर्ण रूपमा खुलेपछि मात्रै मुद्दाको सुनुवाइ राम्रोसँग अघि बढ्ने उनले बताए ।महानगरीय प्रहरी परिसर जावलाखेलका प्रवक्ता प्रज्वल महर्जनले फरार व्यक्तिहरूको खोजी भइरहेको बताए । गुडविलका मुख्य अभियुक्त देखिएका व्यवस्थापकलाई सम्पर्कमा आउन अनुरोध गर्छु, उनले भने, जति लामो समय फरार भयो, त्यति सजाय बढ्दै जान्छ ।मुलुकभर बचत तथा ऋण, बहुउद्देश्यीय, कृषि, दुग्ध, उपभोक्ता, विद्युत्लगायत गरेर २९ हजार ८ सय ८६ वटा सहकारी संस्था छन् ।"
अभिनेत्री कुँवर मृत फेला,"काठमाडौं (कास) अभिनेत्री जेनी कुँवर मृत फेला परेकी छन् । काठमाडौंको थापागाउँस्थित अपार्टमेन्टमा बिहीबार बेलुकी उनी मृत अवस्थामा फेला परेको काठमाडौं प्रहरी प्रमुख अशोक सिंहले बताए । झुन्डिएको अवस्थामा शव फेला परेको हो । घटनास्थलको अवस्थाले उहाँको आत्महत्या भएको देखिन्छ, सिंहले भने । घटनास्थलमा सुसाइड नोट भेटिएको छ । कुँवर पछिल्लो समय पशुपति क्षेत्रमा माता बन्दै हिँड्थिन् । कुँवरले घायल, खरानी, हलचल, जिन्दगानी, मैदान र जीवनदाता लगायत चलचित्रमा अभिनय गरेकी छन् ।"
मन्त्रालयको गाडीभित्रै,"भक्तपुर (कास) सरकारी गाडीमा यौनजन्य क्रियाकलाप गरिरहेको अवस्थामा प्रहरीले १ महिला र २ जना पुरुषलाई पक्राउ गरेको छ । सूर्यविनायक७ घ्याम्पेडाँडाको जंगलमा बुधबार राति ११ बजे सडकछेउमा रोकिएको प्रदेश ३०१००२ झ ५०५२ नम्बरको महिला, बालबालिका तथा ज्येष्ठ नागरिक मन्त्रालयको गाडीभित्र यौनजन्य क्रियाकलाप गरिरहेको पाइएको प्रहरीले जनाएको छ । पक्राउ पर्नेमा गाडी चालक भक्तपुर बस्ने सिन्धुपाल्चोक पांग्रेटारका ४१ वर्षीय जितबहादुर खत्री, सुनकोसी६ का ३८ वर्षीय शम्भु कार्की र दोलखाकी २१ वर्षीया महिला छन् । महानगरीय प्रहरी वृत्त जगातीका प्रहरी निरीक्षक सूर्यबहादुर शाहीको टोलीले गस्ती गर्न जाने क्रममा मध्यराति सडक किनारामा रोकिराखेको सरकारी गाडी देखे । नजिक पुगेर हेर्दा त्यसभित्र महिला र चालक खत्री नग्न अवस्थामा थिए । प्रहरीलाई देख्नेबित्तिकै भागेका खत्रीलाई जंगलबाटै पक्राउ गरेको वृत्तले जनाएको छ । चालकका नातेदार कार्की उक्त गाडी बाहिरैबाट फरार थिए । महिला र गाडी चालकलाई राति नै नियन्त्रणमा लिएको र फरार कार्की बिहीबार पक्राउ परेका हुन् । उनीहरूविरुद्ध मुलुकी अपराध संहिता ऐन, २०७४ को दफा १२३ अनुसार सार्वजनिक स्थानमा यौनक्रिया गर्न नहुने महल (१) नम्बरको कसुरमा सजाय हुने वृत्तका अनुसन्धान अधिकृत प्रहरी निरीक्षक विष्णुहरि फुँयालले बताए ।"
"थापा एआईजीमा, पुष्कर सचिवमा बढुवा",काठमाडौं (कास) मन्त्रिपरिषद्ले डीआईजी सहकुल थापालाई एआईजीमा बढुवा गरेको छ । त्यस्तै सहसचिव कृष्णहरि पुष्करलाई सचिवमा बढुवा गरेको छ । मन्त्रिपरिषद्को बिहीबारको बैठकले यसअघि सिर्जना गरिएको एआईजीको थप दरबन्दीमा थापालाई बढुवा गर्ने निणय गरेको हो । नेपाल प्रहरीमा अब एआईजीको संख्या ५ पुगेको छ ।
रेल सञ्चालन कार्यक्षमतामाथि प्रश्नैप्रश्न,"जयनगरजनकपुर खण्डमा चलाउन भारतबाट रेलको सेट किनेर ल्याएको १० महिना बित्न लागिसक्दा पनि सञ्चालनको तारतम्य अझै नमिलाइनु आश्चर्यलाग्दो छ । आम जनताले आज चल्ला, भोलि चल्ला भन्ने आस गर्दागर्दै महिनौंदेखि त्यसै घुम्टो ओढाई राखेको रेल अहिलेसम्म तमासाजस्तो मात्र बनिरहेको प्रतीत हुन्छ । यो ढिलासुस्तीले नेपाल सरकार तथा सम्बन्धित निकायको समयनिष्ठामाथि मात्र होइन, कार्यदक्षतामाथि पनि कठोर प्रश्न गरेको छ । त्यसैले अब धेरै बियाँलो नगरी देखा परेका अड्चन हटाएर सरकारले यसको सञ्चालनको प्रबन्ध मिलाउनुपर्छ । प्राविधिक रूपमा तयारी अवस्थामा रहिसकेको रेल यातायात सेवाबाट नागरिकलाई लाभान्वित तुल्याउने अवसर लामो अवधि उसै खेर फाल्नु हुँदैन । यस अवधिमा भौतिक पूर्वाधार तथा यातायात मन्त्रालय र नेपाल रेलवे कम्पनीले पटकपटक सञ्चालन मिति तय गरेका पनि हुन् । पछिल्लो पटक असार अन्तिमसम्ममा रेल चलाइसक्ने तयारी थियो । तर भारतले संरचना नै हस्तान्तरण गरी नसकेकाले यो अवधि पनि त्यसै टर्ने पक्का भैसकेको छ । भौतिक संरचना भारत सरकारले निर्माण गरेकाले उसले हस्तान्तरण गर्नुपर्ने हुन्छ । हस्तान्तरणकै निम्ति कुनै सर्त भएनभएकोबारे भने अहिलेसम्म खासै केही खुलाइएको छैन । यसका निम्ति कुनै अन्योल छ भने त्यसलाई पनि समयमै टुंग्याउनुपर्छ । यता, अरू तयारी पनि कति सुस्त छ भने रेलमा काम गर्ने कर्मचारीको तालिमसमेत सकिएको छैन । नीतिगत, व्यावहारिक र प्राविधिक सबै व्यवस्थापन भइसकेको भनिए पनि यति लामो अवधिसम्म जनशक्ति व्यवस्थापनसमेत गर्न नसक्नु पनि आफैंमा उदेकलाग्दो छ । यो सेवा सञ्चालनका निम्ति जनशक्ति आवश्यक पर्ने पाटो कुनै भैपरी आएको विषय होइन । आयोजनाको परिकल्पनाका साथ आउने कुरा हो । त्यहीअनुसार प्राविधिक कार्य सम्पन्न हुँदै गर्दा यथोचित समयमा यो पक्षको पनि तयारी गरिसक्नुपर्ने हो । यसले हाम्रो कार्यकुशलताको बिजोगलाग्दो पक्ष झल्काउँछ, जसमा सुधार ल्याउनु अपरिहार्य छ । सरकारले अरू तयारी नसक्दै हतारहतार जयनगरजनकपुर खण्डमा रेल चलाउन भनेर गत असोज २ मै दुइटा रेल सेट ल्याएको थियो । तर कोभिड१९ को संक्रमण रोक्न लगाइएको लकडाउन र निषेधाज्ञाका कारण सम्पूर्ण तयारी सकाएर सञ्चालन गर्न नसकिएको प्रस्टोक्ति दिइएको छ । निषेधाज्ञाअघि भारतीय प्राविधिकको उपस्थितिमा तालिम सञ्चालन गरिएको थियो । तर एकमहिने तालिम निषेधाज्ञाका कारण १० दिनपछि रोकियो । त्यसपछि पुनः सञ्चालन गरिएको तालिममा यसै साता सकिने जनाइएको छ । रेल सेट खरिद सम्झौता गर्ने बेलामै तत्काल अल्पकालका लागि भारतसँग २६ जना प्राविधिक ल्याउनेबारे पनि टुंगो लगाइएको भए पनि अहिलेको समस्या निम्तिँदैनथ्यो । सरकारले हरेक तयारी अनिवार्य रूपमा समयमै सकाउनुपर्थ्यो । आवश्यक पूर्वाधारहरू बनिसक्नै लाग्दा रेल सेट बनाउन दिनेदेखि जनशक्तिलगायतका व्यवस्थापनका अरू पक्षमा पनि उचित ध्यान दिइनुपर्थ्यो । सुरुमा भारतको जयनगरदेखि नेपालको धनुषास्थित कुर्थासम्म ३५ किलोमिटरमा चलाइने रेल पछि थप १७ किमि दूरीमा रहेको महोत्तरीस्थित विजलपुरासम्म पुग्ने जनाइएको छ । ८४ करोड ६५ लाख रुपैयाँमा भारतको कोंकण रेलवे कर्पोरेसन लिमिटेडले तयार गरेर दिएको रेल सेटलाई अहिले सोही संस्थानका प्राविधिकले जाँच गर्दै आएका छन् । रेल सञ्चालनमा ढिलाइ भइरहँदा निर्मित पूर्वाधारहरूको पनि राम्ररी रेखदेख हुन सकिरहेको छैन । स्टेसनहरू बिग्रिनेदेखि कहिले त सामानै चोरिने घटनासमेत भइरहेका छन् । चोरिएका सामान र भत्किएकाबिग्रिएका संरचनाको जोडजाम गरेपछि साउन पहिलो साता भारतले संरचना हस्तान्तरण गर्ने र दोस्रो साताभित्रै रेल चलाउने सरकारको पछिल्लो तयारी छ, जसको मिति भने कुनै पनि हालतमा सर्नुहुन्न । रेल चलाउनकै निम्ति यसबीचमा अध्यादेशमार्फत रेल सञ्चालनसम्बन्धी कानुन पनि आएर नीतिगत अन्योल पनि हल भैसकेकाले अब पनि अलमल गरिनु हुन्न । रेल सञ्चालनका निम्ति भारतको सुरक्षा चासोसमेत रहेको बताइएको छ । त्यसो त, दुवै देशका सीमाञ्चलमा दुइटै देशका सुरक्षा चासो छन् । सीमाञ्चलमा चल्ने रेलमा पनि यो चासो आउनु अस्वाभाविक होइन । यसलाई दुवै पक्ष मिलेर केकस्तो सवाललाई कसरी नियमित गर्ने भनेर टुंग्याउनुपर्छ । र, सबै सवालहरू सम्बोधन गरेर सरकारले रेललाई थप रेलाको विषय बन्न नदिईकन अविलम्ब सञ्चालनमा ल्याउनुपर्छ । अब तोकिने सञ्चालन मिति यसअघि जसरी फेरि सार्नुपर्ने परिस्थिति निम्त्याउनु हुँदैन ।"
अझै तुइनको भर,"अझै पनि तुइनबाट झरेर मृत्यु भन्ने समाचार पढ्नुपर्दा हामी कतै ढुंगेयुगमा त छैनौं भन्ने आभास हुन्छ । मरीमरी तुइन घिसार्दै ससाना बालबालिका स्कुल गएको, वृद्धवृद्धा भारी बोकेर हिँडेको र गर्भवती महिलाहरू दैनिकीमा लागेको देख्दा आङ जिरिङ्ङ हुन्छ । पैसा तिरेर बिजुली र ग्यास आदि उपभोग गर्न पाउँदा रमाउने नेपाली जनतालाई धेरै ठूलो र विछट्टै परिवर्तन र विकासभन्दा पनि महत्त्वपूर्ण र उपयोगी केही काम राजनीतिक दलहरूले गरिदिए पुग्थ्यो । रेल, पानीजहाज र हावाबाट बिजुलीभन्दा सडक, पुल, रोजगारी र अन्य कार्यलाई अघि बढाउन सके जनताले राहत महसुस गर्ने थिए ।प्रधानमन्त्री भएसँगै केपी शर्मा ओलीले केही वाचा र अठोट गरेका थिए । रेल, पानीजहाज, तुइन विस्थापन र अन्य विकासका कुराले जनतामा उत्साह जगाएका थिए । दुईतिहाइ नजिकको बहुमत र पाँचवर्षे दिगो सरकार भएको हुनाले पक्कै अब देशले काँचुली फेर्ला भन्ने जनआशा दलहरूको किचलो र एकअर्काप्रति विश्वासको कमीले निराशामा परिणत भयो । समुद्र नभएको भूपरिवेष्टित देशमा पानीजहाज कुदाउने सल्लाह कुन विज्ञहरूले दिए र ओली जोसिए, उनै जानून् । नदीनाला मात्र भएको हाम्रो मुलुकमा नाउँ र ससाना स्टिमर त मनोरञ्जनका लागि चली नै रहेका छन् । १५ प्रतिशत हिमाल, ६८ प्रतिशत पहाड र जम्मा १७ प्रतिशत समथर तराई भूबनोट भएको मुलुकमा रेलको सपना पनि २४ वर्षमै पूरा हुने सम्भावना न्यून छ । तर, तुइन हटाएर मान्छे मात्र हिँड्न मिल्ने भए पनि थोरै बजेटका असंख्य झोलुंगे पुलहरू बनाउन केले छेकेको छ ? हजारौं गरिब र उपेक्षित जनता दूरदराजमा तुइनबाट आवतजावत गर्दा नदीमा खसेर मृत्यु भएको समाचारले सरकारमा हुनेहरूको मन पोल्दैन ? सम्पूर्ण सुविधा काठमाडौंमा मात्र थुपारेर समृद्ध नेपाल, सुखी नेपाली को नारा साकार होला ? धरहरा पुनर्निर्माणमा जस्तै उत्साह तुइन विस्थापन गर्नमा हुनुपर्ने थियो । देशभरिबाटै तुइन विस्थापन अझ धरहराभन्दा महत्त्वको विषय थियो । जिन्दगीमा केही महत्त्वपूर्ण र सबैको भलो हुने कार्य गर्ने अवसर विरलै पाइन्छ । झनै देशकै कार्यकारी प्रमुखको हैसियतमा काम गर्ने मौका त दुर्लभ हुन्छ । केही भाग्यमानीले मात्र सो अवसर पाउने भएकाले समय र मौकाको सदुपयोग गर्न सके मात्र जीवन र पदको सार्थकता हुनेछ । समय, सत्ता र भाग्यले एउटै व्यक्तिलाई सधैं एकनासले साथ नदिने हुँदा सानो संकीर्ण घेराबाट निक्लिएर सिङ्गो मुलुकको विकासमा अघि बढ्न सके मात्र आमजनताको मनमा बस्नका साथै इतिहासमा नाम लेखाउन सकिन्छ । यसैले तुइन विस्थापनलाई प्रधानमन्त्रीले गम्भीरतापूर्वक लिनुपर्छ । रोशन भट्टराई, इनरुवा३, सुनसरी"
संकटग्रस्त राजनीति,"अन्ततः राजनीतिक चक्रव्यूहमा प्रधानमन्त्री केपी शर्मा ओली आफैं फस्न पुगेका छन् । सर्वोच्चको पछिल्ला फैसलाहरूले यो मुलुकमा अझैं संविधानको सर्वोच्चता छ भन्ने आभास मिलेको छ । यस्ता निर्णयको असर कस्तो पर्छ भन्नेबारे पछि छलफल गर्दै गरौंला । तर, अहिले सर्वोच्चका फैसलाहरूले जनभावनाको प्रतिनिधित्व गरेको छ, साथै कानुन र संविधानको रक्षा पनि । प्रतिनिधिसभा विघटनबारे कस्तो निर्णय आउने हो, थाहा छैन । जस्तो आदेश आए पनि त्यसले मुलुकको राजनीतिलाई निर्देश भने गर्नेछ । सत्ता सम्हाल्नेबित्तिकै ओलीमा दम्भ र अहंकार बढ्दै गएको थियो । ओलीको कदमको प्रतिरोध विपक्षी दल तथा आफ्नै पार्टीका असन्तुष्ट पक्षले पनि गर्न सकेका थिएनन् । यस्तोमा उनको असंवैधानिक कदमलाई रोक्न र सच्याउन सर्वोच्च अघि सरेको छ । आगामी दिनको राजनीति त्यति सहज छैन । कोरोना महामारीको भयावह, बाढीपहिरोको जोखिमसँगसँगै मुलुक राजनीतिक संक्रमणतर्फ धकेलिएको छ । सरकारप्रतिको आमनागरिकको भरोसा कमजोर भइरहेको छ । मुलुक राजनीतिक दलदलमा भासिएको छ । यस्तो विषम परिस्थितिमा सबै राजनीतिक शक्ति मिलेर मुलुकलाई सही बाटोमा डोर्याउनुपर्छ । कोरोना नियन्त्रणमा एकजुट भएर काम गर्नुपर्ने आवश्यकतालाई नेताहरूले महसुस गरून् । रामकृष्ण बराल, जोरपाटी, काठमाडौं"
अर्थतन्त्रको मेरुदण्ड धान,"अहिले पहाड तथा तराई क्षेत्रमा धमाधम धान रोपिँदै छ । कसैलाई भेट्यौं भने, हामी सोधिहाल्छौं, भात खानुभो ? हाम्रो दैनिकी र जीवनमा धानको महत्त्व कति छ भन्ने कुरा यहीँबाट थाहा पाइन्छ । असारलाई किसानले चाडकै रूपमा मनाउँछन्, धान हाम्रो संस्कृतिको अभिन्न अंग पनि हो । धान रोप्दा गाउने हाम्रो आफ्नै भाका छ । गाउँगाउँमा सडक विस्तार र वैदेशिक रोजगारीमा जाने क्रम बढ्न थालेपछि अधिकांशले परम्परागत पोषक अन्न (मकै, फापर, जौ, कागुनो आदि) खान छाडेका छन् । पैसा कमाएपछि खाने त चामलै हो भनिन्छ । हाम्रो समाजमा चामल प्रतिष्ठासँग पनि जोडिन्छ । अहिले चामलको माग बढिरहेको छ, तर उत्पादन घट्दो । जागिर नभएका, व्यवसायमा नलागेका र वैदेशिक रोजगारीमा नगएकाहरू जो कृषिमा निर्भर छन्, उनीहरूको जीविका र आम्दानीको मुख्य स्रोत धान हो । हामी कृषिलाई व्यावसायिक बनाउनुपर्छ भन्छौं, त्यसका लागि तरकारी, कफी, फलफूल खेती आदिलाई जोड दिने खालका कार्यक्रमहरू बन्छन् । तर, यो व्यावसायिकताभित्र धान पर्दैन, धानको उत्पादन बढाउने योजना बन्दैन । हाम्रा खेतहरू बाँझै छन्, पेट भरिदिन्छ भारतीय चामलले । धानलाई हामीले प्राथमिकतामा पार्न सकेनौं । आधा जति किसानले आफ्नो उपभोगका लागि मात्र धान फलाउँछन् । उही जमिनमा अलि उन्नत बीउ तथा प्रविधि प्रयोग गरेर धान उत्पादन बढाउने हो भने यसलाई नगदेबाली बनाउन सकिन्छ । चामल आयात पनि घट्छ । त्यस्तै तराई तथा पहाडमै पनि यसको व्यावसायिक उत्पादनमा जोड दिनुपर्छ । त्यसका लागि कृषि मन्त्रालयले चीन, बंगलादेश, थाइल्यान्ड, फिलिपिन्स, भियतनाम, म्यान्मार, श्रीलंकाजस्ता देशले धानको उत्पादन बढाउन कस्ता योजना ल्याए भन्नेबारे अध्ययन गरेर सोहीअनुरूप नेपाल सुहाउँदो योजना तर्जुमा वा भएका योजनालाई परिमार्जन गर्नुपर्छ । बढ्दो सहरीकरणका कारण खेतीयोग्य जमिन कम भइरहेको छ साथै किसान पनि अन्य पेसामा पलायन भइरहेका छन् । यस्तै भइरहने हो भने, खाद्यान्न अभाव हुन सक्छ । विज्ञहरू भन्छन्, नेपालमा चामल उत्पादनभन्दा जनसंख्या छिटो बढिरहेको छ । यो खतराको संकेत हो । अब धानमा आधारित कृषि मोडल बनाउन ढिला गर्नु हुन्न । यदि सरकारले सबै खेतीयोग्य जमिनमा धान अनिवार्य लगाउने नीति ल्यायो र कृषि व्यवसायहरूले पनि साथ दिए भने, लाखौं रोजगारी सृजना गर्न सकिन्छ । कोरोना महामारीले हामीलाई रोजगारीको भरपर्दो क्षेत्र कृषि नै रहेछ भन्ने महसुस गरायो । कृषिमा पनि मुख्य बाली धान नै हो । अब नीतिनिर्माताहरूले कोरोनाको यो अनुभवका आधारमा योजना तथा कार्यक्रमको खाका कोर्नुपर्छ । चामलमा आत्मनिर्भर बन्ने अभियानको सुरुआत गर्न ढिला भइसक्यो । मधु भट्टराई, अनामनगर, काठमाडौं"
कांग्रेस कतातिर ?,"विक्रमको १९९३ मा देशमा एउटा अग्रणी, क्रान्तिकारी राजनीतिक दलको स्थापना भएको थियो । शासनमा जहानियाँ राणा थिए । त्यही दलको अग्रसरतामा राणा शासनविरुद्ध देशमा संगठित क्रान्तिको बीजारोपण, त्यसपश्चात् देशमा जनजागरणको नयाँ लहर प्रारम्भ भएको थियो । तर यहाँ कसैलाई त्यो दल नेपाली कांग्रेस हो भन्ने भ्रम नहोस्, त्यो राजनीतिक दल कांग्रेस थिएन । कांग्रेस त त्यसको एक दशकपछि बल्ल, २००३ सालमा सुब्बा देवीप्रसाद सापकोटाको सभापतित्वमा बनारसमा अखिल भारतीय नेपाली राष्ट्रिय कांग्रेस नामले गठन भएको थियो । गठन भएको केही समयपश्चात् नेपाली राष्ट्रिय कांग्रेस भनेर पुनर्नामकरण गरिएको थियो । २००६ सालमा, त्यही कांग्रेस प्रजातन्त्र कांग्रेससँग एकीकरण गरेर नेपाली कांग्रेस भएको हो । त्यो दल जसले नेपाललाई नागरिक अधिकार स्थापनाउन्मुख र प्रजातन्त्रको मार्गप्रशस्त गरायो, त्यसको नाम हो नेपाल प्रजा परिषद् । प्रजा परिषद् आज इतिहास भएको छ अर्थात् त्यसको कुनै गतिविधि वर्तमान छैन । निवर्तमान भइसक्यो, उहिल्यै । त्यसको गतिविधिको चर्चा पुस्तकालय र कतिपय पुराना मानिसका घरमा सीमित भएको छ । शोधकर्ताहरूका लागि इतिहासका पानामा उपलब्ध छ । हो, दसपन्ध्र वर्षपहिला एक पटक कतै साइनबोर्डमा देखिएको थियो (त्यो साइनबोर्ड अझै कतै छ कि, थाहा भएन)Ù आजको नेपालको राजनीतिक परिदृश्यमा त्यसको उल्लेख्य चर्चासम्म कतै छैन । चार प्रातःस्मरणीय र सच्चा अर्थमा सहिद भन्नलायक शुक्रराज शास्त्री, गंगालाल, धर्मभक्त माथेमा र दशरथ चन्द प्रजा परिषद्कै प्रेरणाले प्राणोत्सर्ग गर्न तत्पर भई मातृभूमिको उद्धारका निम्ति बलिवेदीमा चढेका थिए । तर २००७ सालसम्म नपुग्दै प्रजा परिषद्ले आफ्नो सान्दर्भिकता गुमाइसकेको थियो । उसलाई उछिन्दै कांग्रेस जनजागरणको पर्याय र नागरिक अधिकारको अग्रमोर्चामा स्थापित भइसकेको थियो । प्रजा परिषद्कै नेताहरूसमेत कांग्रेसमा समावेश भएका थिए । स्वयं गणेशमान सिंह नै प्रजा परिषद्बाट कांग्रेस बन्नुभएको थियो । तत्कालीन कांग्रेसलाई सृजनशील अभियानी तन्नेरी पुस्ताले नेतृत्व प्रदान गरेको थियो । त्यसैकारण सात सालको जनक्रान्तिको सम्पूर्ण श्रेय कांग्रेसलाई प्राप्त भएको हो, यद्यपि फेरि सम्झाऊँ, त्यस क्रान्तिको जग कांग्रेस बन्नुभन्दा एक दशकपहिल्यै प्रजा परिषद्ले राखेको थियो । यहाँ जिज्ञासा उत्पन्न हुन सक्छ, शीर्षक कांग्रेस कतातिर राखेर, यति विस्तारित विवेचनचाहिँ प्रजा परिषद्को किन ? यसको प्रयोजन छ । प्रजा परिषद् स्वर्णिम र उज्ज्वल इतिहास भएको पार्टी हो । तर इतिहास स्वर्णिम भएर मात्र हुँदैन । इतिहास हुँदैमा के नै हुन्छ र ! यदि इतिहासबाट प्रेरणा लिएर नित नयाँ भर्याङ उक्लिइएन भने स्वर्णिम इतिहास पनि भार बन्छ, स्मृतिको थुप्रो मात्र । अरू मंगल ग्रहमा अवतरण गरिसक्दा यता भने पुष्पक विमान थियो कुनै बेला भनेर के हुन्छ ! आसलाग्दो वर्तमान पनि हुनुपर्छ, त्यसको नित्य जागरुक अनुहार हुनुपर्छ । तन्नेरी पुस्तालाई यसले के प्रस्ताव (अफर) गर्छ, भावी पुस्ताका निम्ति दलविशेषसँग केकस्ता योजना छन्, यसले दलको अस्तित्व स्वीकार अथवा अस्वीकार गर्न धेरै माने राख्छ । दल भविष्यमुखी हुनुपर्छ, तब बल्ल स्वीकार्य हुन्छ । आसलाग्दो वर्तमान र अनुहार हुनु त पर्छ नै, एउटा राजनीतिक दल देशका भविष्यको आशा र भरोसा पनि बन्न सक्नुपर्छ । नसक्दा त्यस्तो पार्टीको नियति प्रजा परिषद्कै जस्तो बन्न पुग्छ भन्नलाई नै यहाँ मैले सुरुमै यसको चर्चा गरेको हुँ । कांग्रेसले त झन् आफैंलाई हेरे पनि हुन्छÙ कहाँ थियो कांग्रेस, आज कहाँ पुगेको छ छर्लंगै छ । आज उसको नियति कहिले यो बैसाखी त कहिले त्यो बैसाखीको भर बन्न पुगेको छ । आफूलाई नित्य नवीकृत नगर्ने राजनीतिक दलले प्रजा परिषद्ले जस्तै ढिलोछिटो आफ्नो सान्दर्भिकता गुमाउँछ र यस्तै बेलाबेला, जब कसैको सान्दर्भिकताबारे विमर्श हुन्छ, प्रसंगवश त्यसबखत उदाहरणका रूपमा नाम लिने गरिन्छ । गुमनाम प्रजा परिषद् मात्र भएको होइनÙ यथार्थमा दलले, संगठनले, संस्थाले सान्दर्भिकता गुमाउने घटना अन्यत्र पनि हुन्छन् र भएका छन् । जब दलहरू, संगठनहरू, संस्थाहरूमा जडता आउँछ, त्यसले तिनको धरती रूखो बन्छ, फलस्वरूप उत्पादकत्वको अन्त्य हुन्छ । किसानले माटो बनाएजस्तै दललाई पनि जीवन्त राख्न विचार अद्यावधिक गर्दै नयाँ पुस्ताले सिञ्चन गर्नुपर्छ । यसर्थ प्रजा परिषद् एक दृष्टान्त हो । यस्ता अरू पनि प्रशस्तै छन् । नजिकै भारतमै जयप्रकाश नारायण, सुरेन्द्रनाथ द्विवेदी, राममनोहर लोहिया, आचार्य नरेन्द्रदेव सदृश दिग्गजको वरद संरक्षणप्राप्त, झन्डै नेपाली कांग्रेसकै जस्तो झन्डा भएको प्रजा सोसलिस्ट पार्टी आज अस्तित्वमै छैन । अस्तित्वमा छैन मात्र होइन, प्रजा सोसलिस्टको सैद्धान्तिक धार नै लुप्तप्रायः हुन पुगेको छ । भारतीय सोसलिस्टहरू छरपस्ट हुँदै चियाको कपभित्र आफूलाई खोज्दै कोठे गफमा सीमित हुन पुगेका छन् । वैचारिक धारलाई अरू प्रखर बनाउन र विचारलाई अद्यावधिक गर्दै सामूहिकता जनाउने संरचना नवीकृत गर्न नसक्दा परन्तुमा हुने गति त्यही हो, नेपालमा प्रजा परिषद् र भारतको प्रजा सोसलिस्टजस्तै । पछिल्लो समयमा भारतीय राष्ट्रिय कांग्रेसले पनि आफ्नो राजनीतिक समष्टि गुमाउँदै गएको छ । भारतीय स्वतन्त्रता संग्रामको नेतृत्व गरेको, देशलाई बेलायती दासताबाट मुक्त गर्ने पार्टी नयाँ दिल्लीको २४अकबर रोडको कार्यालयमा संकुचित हुँदै गएको छ । न भरपर्दो नेता छ, न त आस गर्न मिल्ने नेतृत्व । पार्टी एउटा परिवारको बन्धक भएर रहेको छ । अझ दर्दनाक अवस्था त के भने, क्षेत्रीय दलहरूसँग गठबन्धन गर्दासमेत भारतीय कांग्रेसलाई आफ्नो इज्जत जोगाउन हम्मेहम्मे परिरहेको छÙ अवस्था निरन्तर खस्किँदो छ । तात्पर्य के भने, अतीतमा दलविशेषको विशिष्ट योगदान हुँदैमा, आफ्ना संस्थापक नेताहरूका नाम लिँदैमा, कुनै पनि दल अब मतदातालाई स्वीकार्य भइहाल्दैन । त्यो देशमा तीनवटा ठूला राजनीतिक परिवर्तनको नेतृत्व गर्ने नेपाली कांग्रेस नै किन नहोस्, आफूलाई नयाँ पुस्ताको आकर्षणको केन्द्र बनाउन नसके यसको गति पनि नेपालको प्रजा परिषद् र भारतको प्रजा सोसलिस्ट पार्टीकै जस्तो हुन के बेर लाग्छ र ! किनभने जति तुजुक देखाए पनि परन्तुमा अद्यावधिक गरिएको विचार र तदनुरूप ऊर्जाशील नेतृत्व र कार्यप्रदर्शनकै कसीमा दलको औचित्य स्थापित हुन्छ । राजनीतिक दल मनोरञ्जनशाला होइन र होइन वृद्धाश्रम पनि । ध्येयनिष्ठहरूको मिसन हो । हिन्दीमा एउटा भनाइ छ, समझदारों के लिए इसारा काफी है ! यहाँ मेरो इसारा कांग्रेसको आजको दयनीय दशातर्फ छ भन्ने कुरा विज्ञ पाठकले पक्कै बुझिसक्नुभएको छ । कांग्रेसको नेतृत्व आफ्नो मृत्युपर्यन्त पार्टीको सिंहासनमा रहन चाहन्छ र यसको पंक्ति पनि तिनैलाई हेर्दै फगत अतीत गाएर बसेको छ । अझ विडम्बना त के भने, त्यही अतीतगाथा दोहोर्याए स्वतः आफ्नो औचित्य स्थापित हुन्छ भन्ने सोचकै बन्दी भएर बसेका छन्, कांग्रेसका नयाँ भनिएका नेतृत्वका प्रत्याशीहरू पनि । विज्ञान र प्रविधिको क्षेत्रमा भएको चामत्कारिक प्रगति भएको र यसले विश्वभर नै सोचमा, दृष्टिकोणमा, जीवनशैलीमा व्यापक परिवर्तन ल्याएको छ । प्रत्याशी नेतृत्वले राष्ट्रको कलेवर फेर्न विज्ञान र प्रविधिको कसरी अरू सृजनशील प्रयोग गर्ने, मानिसमा भइरहेका आकांक्षाहरूको उद्वेलनलाई कसरी सम्बोधन र त्यसलाई उद्यममा कसरी अनुवाद गर्ने भन्ने प्रश्नमाथि चिन्तन गर्नु र तदनुरूप टिम बनाएर काम गर्नुपर्छ । यदि त्यसो गर्दैन भने त्यस्तो दलको, त्यस दलका प्रत्याशीहरूको भविष्यको चिन्ता गर्नु व्यर्थ हो । आर्थिकदेखि लिएर यावत् सामाजिक अन्तर्सम्बन्धका हकमा समेत नेपालमै नयाँ चुनौतीहरू उपस्थित भएका छन् । ती चुनौतीहरूको सामना गर्दै देशमा कसरी सामाजिक समरसता कायम हुन सक्छ भन्ने विषयमा राजनीतिक दलविशेषलाई कुनै रुचि छैन भने त्यस्ता दलका पर्चालाई रद्दीको टोकरीमा फालिदिए हुन्छ । चौधौं महाधिवेशनको तयारीमा लागेका कांग्रेसका नेता र यसका पंक्तिलाई त यी कुरा झनै प्रयुक्त हुन्छन् ।प्रश्न छ, को सभापति को महामन्त्री हुने, को हुने पदाधिकारी भनिरहँदा के कांग्रेसपंक्तिले उल्लिखित विषयमाथि विमर्शको माग गरिरहेको छ ? छैन भने त्यो महाधिवेशन केवल एउटा कर्मकाण्ड हुनेछ । पितृको पुण्यतिथिमा गर्नुपर्ने श्राद्ध कर्म मात्र हुनेछ । देशका ऊर्जाशील युवाहरू नवप्रवर्तनतर्फ उत्सुक छन्, तिनका लागि सहजीकरण गर्दै उद्यमको मार्गप्रशस्त गरिदिन सत्ताका प्रत्याशी कांग्रेसका नेताहरू के युवाहरूको उद्यमधर्मितालाई वाणी दिन तत्पर छन् ? छैनन् भने त्यस्तो राजनीतिक दलका कुनै पनि प्रतिनिधिसँग संवाद गर्नु समयको बरबादी मात्र हो । साथै जनसंख्याको एउटा ठूलो हिस्सा डायस्पोरा भएको छ । आजको डायस्पोरा विगतमा भारतको पूर्वोत्तर र बर्मा गएर पूरै उतै रमाउने खालको जस्तो छैन, आजको प्रवासी नेपाली नेपालमा आफ्नो दाबी राखिरहन्छ । नेपाली बाहिर बसे पनि दिनहुँ नेपालसित जोडिएको छ । त्यति मात्र होइन, ऊ नेपालमा सार्थक काम गर्न चाहन्छ र त्यसको प्रतिफलको प्रत्याभूति पनि खोज्छ । आज रैथाने र डायस्पोरा दुवै प्रतिफल अरूले खाने किसिमको लगानी गर्न चाहँदैनन् । ऊ आफैंलाई प्रतिफल दिने लगानी गर्न चाहन्छ, चाहे त्यो प्राज्ञिक होस् अथवा व्यापारिक । महाधिवेशनको तयारी गरिरहेको कांग्रेसले यी विषयहरूमाथि विशद् विमर्श गर्नु सान्दर्भिक र वाञ्छनीय दुवै छ । किनभने कांग्रेसका सामु आज यसर्थ दुई विकल्प छन् यो कस्तो पार्टी हुने ? नेपालको प्रजा परिषद्जस्तो स्वर्णिम इतिहास भएको तर वर्तमान नभएको र दिग्गजहरूको नाम जोडिएको भारतको प्रजा सोसलिस्टजस्तो, जसको आज आएर नामोनिसान नै गायब हुन पुगेको छ अथवा वर्तमान र भावी पुस्ताका निम्ति आशा र भरोसा, उद्योग र उद्यमशीलताको मार्गप्रशस्त गर्न सक्ने आफैंमा एक दृष्टान्त । कस्तो बनाउने ? यहाँ भनिएका दुई विकल्पमध्ये कांग्रेसजस्तो बनाउने हो कांग्रेसपंक्तिले आगामी महाधिवेशनमा त्यस्तै विचारको पक्ष लिन्छ र त्यसैअनुसारको नेतृत्व चयन गर्छ ।"
विपद् व्यवस्थापनमा युवा,"मुलुकले यतिखेर कोरोना महामारी तथा मनसुनी वर्षाले निम्त्याएको बाढीपहिरोलाई एकसाथ सामना गरिरहेको छ । विपद् बाजा बजाएर आउँदैन भनिन्छ, देशभरिको अहिलेको स्थितिमा हेर्दा, यो भनाइ ठीक रहेछ । विभिन्न अध्ययनअनुसार जलवायु परिवर्तनजन्य, भूकम्पीय, बहुप्रकोपीय र बाढीपहिरोजन्य विपद् जोखिमका हिसाबले नेपाल विश्वमै क्रमशः चौथो, एघारौं, बीसौं र तीसौं स्थानमा पर्छ । यसबाटै प्रस्ट हुन्छ, विपद्का दृष्टिले हामी अत्यन्तै जोखिममा छौं भनेर । मुलुकको भौगोलिक अवस्थितिअनुसार जोखिम फरकफरक हुन सक्छन् । हिमाली क्षेत्रमा हिमपहिरो, हिमआँधी तथा हिमताल फुट्नेÙ पहाडमा पहिरो र तराईमा डुबानको जोखिम बढी छ । विपद्का कारण बर्सेनि देशले ठूलो क्षति बेहोर्दै आएको छ ।नेपालको संविधानको धारा ५१(९) मा प्राकृतिक प्रकोपबाट हुने जोखिम न्यूनीकरण गर्न पूर्वसूचना, तयारी, उद्धार, राहत एवं पुनःस्थापना गर्ने व्यवस्था छ । विपद्सम्बन्धी कामकारबाहीका लागि विपद् जोखिम न्यूनीकरण तथा व्यवस्थापन ऐन२०७४, विपद् जोखिम न्यूनीकरण राष्ट्रिय नीति२०७५, विपद् जोखिम न्यूनीकरण राष्ट्रिय रणनीतिक कार्ययोजना२०१८२०३० लगायतका नीतिगत तथा कानुनी व्यवस्था गरिएका छन् । स्थानीय सरकार सञ्चालन ऐन२०७४ ले पनि विपद्सम्बन्धी व्यवस्था गरेको छ । विपद् जोखिम न्यूनीकरणका लागि संविधानमा कुन तहले कस्तो भूमिका निर्वाह गर्ने भन्ने उल्लेख छ । संविधानका अनुसूची ७ र ८ ले संघ र प्रदेशको तथा अनुसूची ९ ले संघ, प्रदेश र स्थानीय तहबीचको साझा जिम्मेवारीको रूपमा विपद् न्यूनीकरण तथा व्यवस्थापनलाई राखेका छन् । विपद् जोखिम न्यूनीकरण र व्यवस्थापन ऐन२०७४ ले प्रधानमन्त्रीको अध्यक्षतामा जोखिम न्यूनीकरण तथा व्यवस्थापन राष्ट्रिय परिषद् र मन्त्रीको अध्यक्षतामा कार्यकारी समिति रहने व्यवस्था गरेको छ । प्रदेशमा मुख्यमन्त्रीको अध्यक्षतामा प्रदेश विपद् व्यवस्थापन परिषद् हुन्छ भने, प्रदेश विपद् कार्यकारी समितिको अध्यक्ष कानुनमन्त्री हुन्छन् । प्रमुख जिल्ला अधिकारीको अध्यक्षतामा प्रत्येक जिल्लामा जिल्ला विपद् व्यवस्थापन समिति छ । अर्कातिर, विपद् जोखिम न्यूनीकरण तथा व्यवस्थापन प्राधिकरणले संस्थागत रूपमा काम गरे पनि यसको समुचित प्रयोग नहुँदा जनताले भरपूर लाभ पाएका छैनन् । विपद्सम्बन्धी विभिन्न अन्तर्राष्ट्रिय प्रतिबद्धताहरूमा नेपालले हस्ताक्षर गरिसकेको छ, सोअनुरूप काम पनि भइरहेका छन् । केही वर्षदेखि जोखिम न्यूनीकरणमा निजी क्षेत्र तथा समुदायको जागरुकता र सचेतना अभिवृद्धि हुनु, गैरसरकारी संस्था सक्रिय हनु, प्राज्ञिक क्षेत्रको संलग्नता बढ्दै जानुलाई सकारात्मक रूपमा लिन सकिन्छ । तर, यसले जनजीवनमा प्रत्यक्ष रूपमा फाइदा भने पुर्याएको छैन ।विपद् जोखिम न्यूनीकरण, विपद्को पूर्वतयारी, व्यवस्थापन तथा उद्धारमा मुख्य भूमिका राज्यको भए पनि विपद्का बेला कानुनी व्यवस्था र राज्य संयन्त्रको मात्र मुख ताकेर गाउँ, टोल, समाज तथा राष्ट्रको समस्या हल हुँदैन । विपद्मा युवाको भूमिकाको खोजी बढी गरिन्छ । प्राकृतिक तथा मानवसृजित दुवै प्रकारका विपद्मा युवाहरूले महत्त्वपूर्ण भूमिका खेल्ने गरेका छन् पनि । जबजब आपत् आइपर्छ, तबतब प्रभावित स्थानहरूमा बूढाबूढी तथा बालबालिकाको जीवनरक्षाका लागि युवा समूहहरू तत्पर रहने गरेका छन् ।२०७२ सालको भूकम्पमा सरकारको मुख नताकी स्वतःस्फूर्त प्रभावित क्षेत्रमा गई युवाहरू राहत तथा उद्धारमा संलग्न भएका थिए । चाहे बाढी होस् या पहिरो, विपद्मा सबैभन्दा पहिले युवाहरू नै घटनास्थल पुग्ने गरेका छन् । विपद् निराकरणका लागि स्थानीय, प्रदेश तथा संघमा हरेक पेसाव्यवसायका युवालाई तालिम दिएर तयारी अवस्थामा राख्न सके खोज, उद्धार तथा राहत कार्य छिटो हुने थियो । केकस्तो तालिम दिने भन्नेमा विपद्विज्ञसँग परामर्श गर्न सकिन्छ । त्यस्तै, विपद्सम्बन्धी अध्ययनअनुसन्धान गरिरहेका युवा जनशक्तिको उपयोग गर्ने नीति बन्न सके विपद् व्यवस्थापनको क्षेत्रमा सोचेभन्दा बढी प्रगति हुनेछ ।"
सम्भावनाले भरिपूर्ण तर उपेक्षित माछापालन,"सरकारी अदूरदर्शितायति धेरै सम्भावना हुँदाहुँदै पनि मत्स्य विकासमा केन्द्रित संस्थाहरूको संगठन निर्माणलगायतमा भने उचित ध्यान पुगेको पाइँदैन । २००३ सालदेखि हालसम्म मत्स्य विकासमा आबद्ध निकायको सात पटकसम्म संरचनागत परिवर्तन भएको छ । सबैभन्दा पछिल्लो पटक २०७५ सालमा देशको संघीय शासन प्रणालीबमोजिम यसको समेत संरचनागत परिवर्तन भई हाल केन्द्रीय मत्स्य प्रवर्द्धन तथा संरक्षण केन्द्र, बालाजु मत्स्य विकासको प्रमुख केन्द्रीय निकायका रूपमा कार्यरत छ । साबिकको संगठन संरचनाबमोजिम देशभर प्रत्यक्ष रूपमा मत्स्य विकासका लागि कुल तेह्र कार्यालयमा स्वीकृत प्राविधिक दरबन्दी संख्या ९९ रहेकामा हाल एघार कार्यालय (संघमा चार र प्रदेशमा सात) र ७९ दरबन्दीमा सीमित भएको छ । देश संघीय संरचनामा जाँदा संघअन्तर्गतका कार्यालयहरूको कटौती हुनु स्वाभाविक भए पनि मत्स्य विकासमा ठूलो योगदान पुर्याउँदै आएका केन्द्रीय मत्स्य प्रयोगशाला र राष्ट्रिय प्राकृतिक तथा कृत्रिम जलाशय मत्स्य विकास कार्यक्रम खारेज हुनु दुर्भाग्यपूर्ण छ । प्रयोगशालाले मत्स्य रोगबारे उल्लेख्य काम गर्ने गरेको थियो भने मत्स्य विकास कार्यक्रमले रेन्बो ट्राउट माछाको विकासमा महत्त्वपूर्ण योगदान पुर्याएको थियो । केन्द्रीय मत्स्य प्रवर्द्धन तथा संरक्षण केन्द्र, बालाजुको प्रकाशनअनुसार, कुल मत्स्य प्राविधिक जनशक्तिको ५० प्रतिशत स्थानीय तहमा, ३८ प्रतिशत प्रदेशमा र १२ प्रतिशत मात्र संघमा छन् । त्यसैले संगठन पुनःसंरचनामा राष्ट्रिय जिम्मेवारीसहित न्यूनतम दुइटा संघीय कार्यालय थप गरी विगतका गल्ती सच्याउनु उपयुक्त हुन्छ । कर्मचारी कटौतीका नाममा अति आवश्यक क्षेत्रलाई निमिट्यान्न पार्नु वा कर्मचारीविहीन बनाउनु र पहुँचका आधारमा कुनै क्षेत्रमा कर्मचारी थुपार्नु जायज हुन सक्दैन । केन्द्रीय मत्स्य प्रयोगशाला र राष्ट्रिय प्राकृतिक तथा कृत्रिम जलाशय मत्स्य विकास कार्यक्रम नहुँदा, हालै मात्र अविरल वर्षा र बाढीका कारण मेलम्ची र हेलम्बु क्षेत्रका अधिकांश रेन्बो ट्राउट माछा फार्महरू बग्दा कृषकहरू साँच्चि नै अभिभावकविहीन भए । उनीहरूलाई मत्स्य विकास कार्यक्रमले नै सहयोग एवं समन्वय गर्दै आएको थियो । भोलिका दिनमा मत्स्य रोगले भयावह अवस्था निम्त्याए त्यसलाई सम्बोधन गर्न केन्द्रीय निकायको अभावमा स्थिति झनै डरलाग्दो हुने अनुमान गर्न सकिन्छ । मत्स्य रोगजस्तो संवेदनशील विषयमा विशेषज्ञ सेवा प्रदान गर्ने स्वतन्त्र निकायको विकास र क्षमता विस्तारभन्दा साबिकको व्यवस्थाबाट पनि पछि हट्नु व्यावसायिक उत्पादनको यस युगमा प्रतिगामी कदम हो । नेपाल सरकारले साबिकको मत्स्य विकास केन्द्र, हेटौंडालाई प्राकृतिक जलाशय मत्स्य प्रवर्द्धन तथा संरक्षण केन्द्र को नाम दिएको छ, जसको नेतृत्व अब राजपत्रांकित प्रथम हैन द्वितीय तहका प्राविधिकले गर्छन् । माछाका भुरा उत्पादन र बिक्रीवितरणका साथै प्राविधिक सेवाटेवाका लागि कृषकहरूको अत्यधिक चाप रहेको यस केन्द्रमा प्राकृतिक स्रोत व्यवस्थापनको थप जिम्मेवारी दिँदा फार्मको नियमित काम प्रभावित हुनुका साथै प्राकृतिक स्रोत व्यवस्थापन र संरक्षणतर्फ प्रभावकारी रूपमा ध्यान पुर्याउन सकिएको छैन । विषयवस्तुको गम्भीरतालाई दृष्टिगत गर्दै यस केन्द्रको नेतृत्वमा विगतमा झैं प्रथम तहकै प्राविधिक खटाई प्रमुख नदी प्रणालीहरू, घोल, ताल र रिजर्भ्वायरमा मत्स्य विकासका लागि शाखा कार्यालयहरूको स्थापना गर्न नितान्त जरुरी छ । यसो गर्न सके माछा मारी जीविकोपार्जन गर्दै आएका करिब ४,२१,३५४ मानिसलाई टेवा पुग्नेछ । जलीय जीवहरूको उत्पादनका साथै तिनको संरक्षण गरी भावी पुस्ताले समेत प्राकृतिक स्रोतको उपभोग गर्न पाउने अधिकार सुनिश्चित गर्नु हाम्रो दायित्व पनि हो ।प्राणीशास्त्र केन्द्रीय विभाग, त्रिविका शोधार्थी कुँवर नेपाल मत्स्य समाजका महासचिव हुन् ।"
अब अवैध मोबाइल नचल्ने,"(काठमाडौं)  अवैध मोबाइल बन्द गर्न सरकारले मोबाइल डिभाइस म्यानेजमेन्ट सिस्टम (एमडीएमएस) साउन १ देखि लागू गर्ने भएको छ । साउन १ पछि अवैध मोबाइललाई चरणबद्ध रूपमा बन्द गरिने नेपाल दूरसञ्चार प्राधिकरणले जनाएको छ । कर नतिर्ने उद्देश्यले भन्सार छलेर र चोरी पैठारीका अवैध मोबाइल नियन्त्रणका लागि एमडीएमएस सफ्टवेयर प्रणाली स्थापना गर्न लागिएको प्राधिकरणको भनाइ छ । एमडीएमएस प्रणाली सुरु भएपछि सबै अवैध मोबाइल एकै पटक बन्द हुने होइनन्, हामी अवैध मोबाइल चरणबद्ध रूपमा पत्ता लगाएर बन्द गर्छौं, नेपाल दूरसञ्चार प्राधिकरणका अध्यक्ष पुरुषोत्तम खनालले भने, यसका लागि तीनचार महिना लाग्न सक्छ । एमडीएमएस प्रणालीलाई टेलिकम कम्पनीहरूको प्र्रणालीसँग गाभ्ने काम सकिएको छ । अहिले सेवा प्रदायक र प्राधिकरणका कर्मचारीलाई प्रणाली सञ्चालनका लागि तालिम दिने काम भइरहेको उनले बताए ।यो प्रणाली राख्न मोबाइल आयातकर्ताहरूले लामो समयदेखि माग गर्दै आएका थिए । यो प्रणाली पूर्ण रूपमा सञ्चालन भएपछि विदेशबाट नेपाल ल्याएर मोबाइल चलाउन मोबाइलको आईएमईआई नम्बर दर्ता अनिवार्य गर्नुपर्छ । आईएमईआई नम्बरका आधारमा फोन वैध वा अवैध हो भनेर यो सफ्टवेयरले पत्ता लगाउनेछ । अवैध मोबाइल भए प्रणालीमार्फत बन्द गर्न सकिन्छ । त्यसमा सिमकार्ड नै चल्दैन । एमडीएमएस प्रणालीले भन्सार नतिरी भित्रिएका फोनसमेत पत्ता लगाउन सहयोग गर्न सक्छ ।नेपाल दूरसञ्चार प्राधिकरणले आफ्नो वेबसाइटमै आईएमईआई नम्बर दर्ता गर्ने सुविधा दिएको छ । कर तिरेर नेपाल भित्रिएको मोबाइल प्रयोगकर्ताले आईएमईआई दर्ता गर्नुपर्ने प्राधिकरणले जनाएको छ । तर विदेशबाट ल्याइएको वा उपहार आएको फोनको आईएमईआई नम्बर भने प्रयोगकर्ता आफैंले दर्ता गर्नुपर्छ । ६ महिनाभित्र काम सक्ने गरी प्राधिकरणले २०७६ असारमा एमडीएमएस स्थापनाका लागि ठेक्का दिएको थियो । एमडीएमएसको विकास, जडान तथा सञ्चालनका लागि मलेसियाको न्युमेरा, भारतको ओएसआई डिजिटल तथा सिंगापुरको नमस्ते ग्लोबलको संयुक्त उपक्रम (जेभी) लाई ७८ करोडको परियोजना जिम्मा दिएको थियो । एमडीएमएस स्थापनामा भएको ढिलाइका कारण अवैध मोबाइल नियन्त्रण गर्न नसकिएको भन्दै व्यवसायीले पटकपटक काम चाँडो सक्न प्राधिकरणसमक्ष माग गरिरहेका छन् ।सरकारले मोबाइलमा दिँदै आएको भ्याट छुट हटाइदिएको र भन्सार महसुल पनि लगाइदिएपछि अवैध रूपमा भित्रिने मोबाइलको परिमाण बढेको भन्दै व्यवसायीले अवैध मोबाइल नियन्त्रणका लागि एमडीएमएस स्थापना चाँडै गर्न माग गरिरहेका थिए । सरकारले मोबाइलमा १३ प्रतिशत भ्याट लगाए पनि व्यवसायीलाई भ्याट रकमको ४० प्रतिशत फिर्ता दिँदै आएको थियो । अर्थमन्त्री युवराज खतिवडाको कार्यकालको पहिलो बजेटमार्फत भ्याट फिर्ताको व्यवस्था खारेज गरिएको थियो । साथै मोबाइल आयातमा ५ प्रतिशत भन्सार महसुल लाग्ने व्यवस्था गरिएको थियो । खतिवडाको दोस्रो बजेटमा मोबाइलमा लाग्ने भन्सार महसुललाई साढे २ प्रतिशतमा झारिएको थियो ।नेपालमा मोबाइल आयात गर्दा साढे २ प्रतिशत भन्सार महसुल र १३ प्रतिशत भ्याट लाग्ने भएकाले वैध मोबाइलको लागत महँगिएर अवैध मोबाइल भित्रिने क्रम बढेको व्यवसायीहरूको दाबी छ । ६ महिनाभित्र काम सक्ने गरी ठेक्का दिइए पनि प्राविधिक कारणले सुरुमा एलसी खोल्न ढिलाइ भएको र पछि कोभिड१९ को महामारीका कारण अन्तर्राष्ट्रिय उडान बन्द भएकाले सामान आइपुग्न ढिलाइ भएको भन्दै प्राधिकरणले ठेकेदार कम्पनीको म्याद थपिदिएको थियो । कोभिड१९ का कारण सामान आयात र विज्ञ ल्याउन नसकिएको भन्दै ठेकेदार कम्पनीलाई प्राधिकरणले अन्तर्राष्ट्रिय हवाई सेवा खुलेको तीन महिनाभित्र काम सक्ने गरी म्याद थप गरिदिएको थियो । चाबहिलस्थित प्राधिकरणको जग्गामा नयाँ भवन बनाएर एमडीएमएस प्रणाली जडान गरिएको छ ।एमडीएमएसको खरिद प्रक्रिया निकै विवादित थियो । एमडीएमएसका सामान खरिदको जिम्मा पाएकोमध्ये एक न्युमेरा आफ्नै देश मलेसियामा निलम्बनमा परेको कम्पनी हो । उसमाथि उपभोक्ताको तथ्यांक सुरक्षा गर्न नसकेको आरोप छ । मलेसियाको कम्युनिकेसन एन्ड मल्टिमिडिया कमिसनले १९ मार्च २०१९ मा सार्वजनिक गरेको सन् २०१७ को वार्षिक प्रतिवेदनमा तथ्यांक सुरक्षा गर्न नसकेको आरोपमा न्युमेरालाई निलम्बन गरी भुक्तानी रोक्का गरिएको उल्लेख छ ।न्युमेराले मलेसियाको कम्युनिकेसन एन्ड मल्टिमिडिया कमिसनविरुद्ध त्यहाँको सर्वोच्च अदालतमा मुद्दा दायर गरेको थियो । न्युमेरालाई २६ जनवरी २०१८ मा पत्र पठाउँदै मल्टिमिडिया कमिसनले पब्लिक सेलुलर ब्लकिङ सेवाबाट निलम्बन गरेको जानकारी गराएको थियो । मलेसियाली सरकारले मोबाइल ब्लकिङ सेवा सञ्चालन गर्न न्युमेरालाई जिम्मा दिए पनि कम्पनीले व्यवस्थापन गरेका १२ वटा दूरसञ्चार सेवा प्रदायक कम्पनीका उपभोक्ताको मोबाइल नम्बर, आईएमईआई नम्बर र घर ठेगाना रहेको विवरण सन् २०१४ मा चोरी भएको थियो । प्राधिकरणले राख्न थालेको एमडीएमएस पनि यस्तै खालको सेवा हो ।प्राधिकरणले २०७५ वैशाख २८ मा एमडीएमएसका लागि आशयपत्र मागेको थियो । आशयपत्रका आधारमा असोज २६ मा ६ कम्पनी छानिएको थियो । न्युमेरा मलेसियासहित ओएसआई डिजिटल भारत र नमस्ते ग्लोबल कम्युनिकेसनको जोइन्ट भेन्चर (जेभी) ले अर्को कम्पनीको तुलनामा बढी रकम प्रस्ताव गरे पनि प्राधिकरणले रकम घटाउन लगाई सम्झौता गरेको थियो ।"
इजरायलमा कामदार पठाउने प्रक्रिया सुरु,"लागत खर्च कामदारकै सरकारी संयन्त्रमार्फत भर्ना प्रक्रिया गरिने भए पनि लागत खर्च भने कामदारले नै व्यहोर्नुपर्ने छ । भिसा शुल्क मात्रै सम्बद्ध रोजगारदाता आफैंले व्यहोर्नेछ । हवाई भाडा, बिमा, स्वास्थ्य परीक्षण कल्याणकारी कोषको रकम श्रम स्वीकृति लाग्ने खर्च रोजगारदाताले व्यहोर्ने भनी रोजगारदाताले उल्लेख भएकोमा सोहीबमोजिम र नव्यहोर्ने अवस्थामा सम्बद्ध व्यक्तिले व्यहोर्नुपर्नेछ, निर्देशिकामा उल्लेख छ ।"
लान्चौ मेलामा नेपाललाई प्राथमिकता,"(बेइजिङ)  उपप्रधान एवं अर्थ, उद्योग, वाणिज्य तथा आपूर्तिमन्त्री विष्णुप्रसाद पौडेलले बढ्दो आर्थिक सहयोग नेपालचीन सम्बन्धको अर्को संकेत भएको बताएका छन् । नेपालको विकास र कोभिड महामारीविरुद्धको लडाइँमा चीनको समर्थनको प्रशंसा पनि उनले गरेका छन् ।बिहीबार सुरु भएको चीनको चारदिने २७ औं लान्चौ लगानी तथा व्यापार मेला का लागि गेस्ट अफ अनर मुलुकका तर्फबाट भिडियो भाषण पठाउँदै मन्त्री पौडेलले चीन हाल नेपालको सबैभन्दा ठूलो लगानीकर्ता मुलुक भएको बताए । नेपालचीन द्विपक्षीय व्यापारको मात्रा बढ्दो छ । नेपाल भ्रमण गर्ने चिनियाँ पर्यटकको संख्या पनि बढिरहेको छ, उनले भने । लान्चौ द्विपक्षीय व्यापारका लागि महत्त्वपूर्ण केन्द्र बन्दै गएको छ । नेपालसँग दुई देशका मुख्य व्यापारिक सामान लान्चौ सुक्खा बन्दरगाह हुँदै आउने गरेको बताउँदै उनले कान्सु प्रान्त र यसको राजधानी लान्चौबीच नेपालको दीर्घकालीन आर्थिक, सामाजिक र सांस्कृतिक आदानप्रदान रहेको उल्लेख गरे । थाङ र युआन राजवंशकालमा नेपाली कलाकार यहाँ आएर यस क्षेत्रका गुफा र गुम्बामा बौद्ध कलामा योगदान दिए । कान्सु त्यस बेला बौद्ध शान्तिको अवधारणा फैलाउने प्रमुख माध्यम पनि थियो, उनले भने । सोमबारसम्म चल्ने मेलामा अनलाइन तथा अफलाइनमार्फत विभिन्न मुलुक सहभागी छन् । बीआरआई निर्माण तथा दोहोरो चक्रको नयाँ विकास ढाँचाको निर्माणमा केन्द्रित, गहन आर्थिक तथा व्यापारिक सहयोग भन्ने विषयका साथ सुरु भएको मेलामा नेपाल र उरुग्वे आमन्त्रित पाहुना देशका रूपमा छन् । कान्सु प्रान्तले नेपाललाई उच्च प्राथमिकता दिएर यो महोत्सव आयोजना गरेको बेइजिङबाट सहभागी नेपाली राजदूतावासका इकनमिक मिनिस्टर छवीन्द्र पराजुलीले बताए । लान्चौ बन्दरगाह भएर दक्षिण एसिया लम्किने कान्सु प्रान्तकै बाटो भएकाले चीनले नेपाललाई महत्त्व दिएको उनको भनाइ छ । बीआरआई सम्बद्ध देश र अन्तर्राष्ट्रिय संस्थाका प्रतिनिधि गरी पाँच सय विदेशी, पाँच सय चिनियाँ र चीनका उत्कृष्ट पाँच सय निजी गरी उद्यमी नेता, व्यावसायिक साझेदार तथा लगानीकर्ता मेलामा सहभागी छन् । मेलामा नेपालका तर्फबाट चिया, पस्मिनालगायत वस्तु प्रदर्शन गरिएको छ । नेपाली वस्तुहरूको व्यवसाय गर्ने चीनस्थित व्यापारीहरूले प्रदर्शनीमा भाग लिएका छन् ।पछिल्ला वर्षमा चीनले बीआरआईको प्रारूपमा सम्बन्धित मुलुक, क्षेत्र र उद्यमहरूबीच व्यावहारिक सहयोग र मैत्रीपूर्ण आदानप्रदान विस्तार गर्नमा जोड दिइरहेको छ । गरिबी निवारणको एउटा लक्ष्य पार गरिसकेपछि चीनको ध्यान अब पश्चिमी भेगको गुणस्तरीय विकासमा केन्द्रित छ ।"
इंग्ल्यान्ड जितका तीन आयाम,"साकाले तिरे गुनडेनमार्कले लिएको अप्रत्याशित अग्रतापछि एक प्रकारले इंग्ल्यान्ड तर्सिएको थियो । अझ भनौं, भयभित नै भयो । यसको एकमात्र उत्तर भनेको फेरि डेनमार्कविरुद्ध उस्तै आक्रमण बुन्नु त हो । इंग्लिस प्रशिक्षक गारेथ साउथगेटले सुरुदेखि नै आफ्ना किशोर खेलाडी बुकायो साकामाथि विश्वास गरेका थिए । आखिरमा उनले त्यसको गुन तिरे । जर्मनीविरुद्धको अन्तिम १६ को खेलमा पनि राम्रा गरेका आर्सनल फरवार्डले डेनमार्कविरुद्ध जाडोन सान्चोभन्दा पहिले खेल्न अवसर पाए । एक गोलले पछाडि रहेको स्थितिमा उनकै क्रस त हो, आत्मघाती गोलमा परिणत भएको । यो क्रस आफैमा सटिक थियो, त्यसैले यसमा गोल नै लेखिएको थियो ।"
५५ वर्षपछि जुरेको फाइनल,"द गार्डियन (लन्डन)  उत्तिकै लामो र झन् बढी पीडादायी प्रतीक्षामा अन्ततः पूर्णविराम लागेको छ । इंग्ल्यान्डले ५५ वर्षअगाडि आफ्नै भूमिमा विश्वकप जितेको थियो । यो नै इंग्ल्यान्डले हात पारेको अहिलेसम्मको सबैभन्दा ठूलो उपलब्धि हो विश्व फुटबलमा । त्यसयता धेरै प्रशिक्षक आए र गए । धेरै खेलाडीलाई अवसर दिइयो अनि बाहिरको बाटो देखाइयो । केही खेल जिते । केही खेलमा पराजित रहे । तर, फेरि एकपल्ट फाइनल खेल्ने सपना भर्खर मात्र पूरा भयो । प्रशिक्षक गारेथ साउथगेटको नेतृत्वमा इंग्ल्यान्ड युरो २०२० को फाइनल पुगेको छ । सन् १९६६ मा इंग्ल्यान्डले विश्वकप जित्दा पूरा इंग्ल्यान्डमा खुसीयाली छाएको थियो, जताततै इंग्ल्यान्डको झण्डा फहराएको देखियो । भर्खर भर्खर टेलिभिजन आएको थियो, त्यो पनि ब्ल्याक एन्ड ह्वाइट । धेरैभन्दा धेरै यसमै प्रत्यक्ष प्रशारित फुटबल हेरेर मख्ख रहे । के त्यतिबेला कसैले सोचेका थिए होलान्, इंग्ल्यान्डले दोस्रो फाइनल खेल्न यति धेरै समय लगाउने छ भनेर ? यसको उत्तर पक्कै थिएन । यसबीच इंग्लिस फुटबल र यसको समर्थकले लगातार मुटु छियाछिया हुने हार बेहोर्नुपरेको थियो । केही हार त बिर्सन नसकिने गरेर गहिरो पीडाको खेल रह्यो । त्यो विश्वकप सफलतापछि इंग्ल्यान्ड टिम फिफा र यूईएफएका प्रतियोगिताहरूमा १४ पल्ट नकआउट चरण पुग्न सफल रह्यो । यो २८ प्रतियोगिताको तथ्यांक हो । त्यसैले सफलता प्रतिशत ५० प्रतिशतमात्र रह्यो । सन् १९६६ को विश्वकप फाइनलमा इंग्ल्यान्डले पश्चिम जर्मनीलाई हराएको थियो । यसपल्ट नकआउट चरणमा त्यही जर्मनीलाई हराइसकेको छ, तर जर्मनीका यिनै प्रतियोगिताहरूमा प्रदर्शन भने उच्च छ । जर्मनी २० पल्ट नकआउट चरण पुगेको छ । यो सफलताको प्रतिशत ७१ प्रतिशतभन्दा बढी हुन्छ । केही हारका खासखास विशेषता रहे । जस्तो, सन् १९७० मा गर्ड मुलरको भली, सन् १९८६ मा डिएगो म्याराडोनानको ह्यान्ड अफ गड, सन् २००४ मा वायन रोनीले चोट बोक्नु अनि सन् २००६ मा उनले नै रातो कार्ड खानु । सन् २०१० मा फ्रान्क लाम्पार्डको प्रहारलाई गोलको मान्यता नदिनु । सन् १९६६ पछि इंग्ल्यान्ड ३ सय २ अन्तर्राष्ट्रिय मान्यताप्राप्त खेल खेलेको छ, फिफा र यूईएफका आधिकारिक खेलसमेत जोडेर । यो २७ हजार ५ सय ७० मिनेटको खेल हो । यसमा अतिरिक्त समय जोडिएको छ, इन्ज्युरी समय भने राखिएको छैन । यसबीच इंग्ल्यान्ड १ सय ८० खेलमा विजयी रह्यो । जहाँ ६ सय ४ गोल गरेको थियो । यसबीच टोलीले १ सय ९६ गोल पनि खायो । यी सबै खेलमा इंग्ल्यान्डको सबैभन्दा बढी दोहोरिएको प्रतिद्वन्द्वी पोल्यान्ड रहेको छ । इंग्ल्यान्डका खास दुई विपक्षी टिम छन्, जर्मनी र पोर्चुगल । यिनै दुई टिमले इंग्ल्यान्डलाई बढीभन्दा बढी चोट दिएको छ । गोरान एरिक्सन इंग्ल्यान्डका सबैभन्दा सफल प्रशिक्षक दरिएका छन् । उनको नेतृत्वमा इंग्ल्यान्डले सन् २००२ देखि २००६ बीच तीन क्वाटरफाइनल खेलेको थियो । फाबियो कापेलोको नेतृत्वमा पनि इंग्ल्यान्डले सन् २०१० को विश्वकपमा राम्रै प्रदर्शन गरेको थियो । तर अन्तिम १६ मा जर्मनीसँग पराजित रह्यो । अहिलेका प्रशिक्षक साउथगेटको प्रदर्शन पनि उच्च रहेको छ । उनको नेतृत्वमा इंग्ल्यान्डले तीन सेमिफाइनल खेलिसकेको छ । ती हुन्, विश्वकप, नेसन्स लिग र जारी युरो । उनको नाममा रहेको एक प्रकारको सबैभन्दा ठूलो उपलब्धि हो जर्मनीलाई नकआउट चरणमा पराजित गर्नु । अब प्रश्न हो, के यिनै साउथगेटको नेतृत्वमा इंग्ल्यान्डले युरो जित्न सक्नेछ ? त्यो पनि ५५ वर्षपछि ।"
विश्वकपको असफलता बिर्साउने जित,"लन्डन (रोयटर्स) सन् २०१८ को विश्वकपमा इंग्ल्यान्डले सेमिफाइनलमा जुन प्रकारको हार बेहोरेको थियो । त्यसले दिएको पीडा अब बिर्सने समय आएको दाबी प्रशिक्षक गारेथ साउथगेटको छ । तीन वर्षअगाडि इंग्ल्यान्ड विश्वकपमा क्रोएसियाको हातबाट अतिरिक्त समयमा हारेको थियो । अहिले भने इंग्ल्यान्डले डेनमार्कलाई एक गोलले पछाडि रहेको स्थितिमा जित निकालेर युरो २०२० को फाइनल यात्रा तय गरेको छ । प्रशिक्षक साउथगेटले भने, अब पुराना दिन बिर्सने अवसर आएको छ । उनले थपे, आफ्ना खेलाडीको प्रदर्शनलाई लिएर मैले गर्व महसुस गरिहेको छु । यस इंग्लिस टिममा आबद्ध हुन पाउनु पनि ठूलो हो । हामीले जुन टिमको मदतमा फाइनल यात्रा तय गरेका छौं, यसलाई प्रभावशाली र सुदृढ दुवै मान्नुपर्छ ।इंग्ल्यान्डले अब आइतबार फाइनलमा इटालीको सामना गर्नेछ र वेम्बलीमा ६० हजार दर्शकअगाडि खेल्नेछ । साउथगेटले थपे, टिमले तय गरेको यात्राले पूरा देश र यसका समर्थकमा खुसी छाएको छ । यो पनि उत्तिकै ठूलो उपलब्धि हो, यसले हामीलाई असीमित खुसी दिन्छ । डेनमार्कका प्रशिक्षक कास्पर हिजुलमन्ड भने हारमा स्तब्ध देखिए । उनले भने, हामी निकै निराश छौं । मलाई अहिले कुरा गर्न गाह्रो भइरहेको छ । सायद केही दिनपछि मात्र राम्रोसँग बोल्नसक्ने हुनेछु । हामी फाइनलको निकै नजिक त पुग्यौं, तर अतिरिक्त समयमा हामीलाई भाग्यले साथ दिएन । हाम्रोविरुद्ध जुन पेनाल्टी दिइएको थियो, त्यो पेनाल्टी दिनुपर्ने निर्णय नै थिएन । हामीलाई यसमै सबैभन्दा बढी गुनासो रहनेछ ।उनले थपे, खेलेपछि हार हुन्छ नै । यो सबैलाई थाहा छ, तर जसरी हामी पराजित रह्यौं, दुःख त्यसमै हो । नत्र खेल निकै प्रतिस्पर्धात्मक थियो । हामी जुन प्रकारले प्रतियोतिगाबाट बाहिरिएका छौं, त्यसले हामीलाई दुःख नै दिएको छ । हामीले प्रतियोगितामा अविस्मरणीय यात्रा तय गरेका छौं, तर पीडासँगै भन्नुपर्छ, यो टुंगिएको छ । उनले आफ्ना समर्थकलाई धन्यवाद दिन भुलेनन् । उनी मान्छन्, क्रिस्टियन एरिक्सनको घटनापछि डेनमार्क टिमलाई आफ्नो देशको समर्थन आवश्यक थियो । डेनमार्कले समूहका सुरुआती दुवै खेल गुमाएर पनि नकआउट चरणमा प्रवेश गरेको थियो । फिनल्यान्डविरुद्धको पहिलो खेलको पहिलो हाफमै एरिक्सन हृदयघात भएर मैदानमै ढलेका थिए ।"
