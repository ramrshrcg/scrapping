शीर्षक,विवरण
"अब, विश्वासको मत कि जनमत ?","सरकारका अलोकतान्त्रिक, असंवैधानिक र जनविरोधी निर्णयविरुद्ध अंकुश लगाउने मुख्य हतियार नै संसद्मा प्रधानमन्त्रीविरुद्धको अविश्वास प्रस्ताव हो । त्यसको डर नभएपछि ओलीले प्रधानमन्त्रीमा शक्ति खिचेर स्वेच्छाचारिताको अभ्यास अघि बढाउन थालेका थिए । ओलीले जनप्रतिनिधिमूलक सर्वोच्च संस्था प्रतिनिधिसभामाथि पनि दुस्मनी साँधे । राष्ट्रपति विद्यादेवी भण्डारीको सहयोगमा दुई पटक प्रतिनिधिसभा विघटनको प्रयास गर्दै संविधानलाई मिच्ने दुश्चक्रमा अघि बढ्दा ओली सडकमा आइपुगेका छन् । पाँच वर्षसम्म सत्ता आरोहणको कल्पनासम्म नगरेको प्रमुख प्रतिपक्ष दलका नेता देउवा प्रधानमन्त्रीको आसनमा पुगेका छन् । अहिले देउवाका मुख्य सारथि माओवादी केन्द्रका अध्यक्ष पुष्पकमल दाहाल र जसपाका अध्यक्ष उपेन्द्र यादव हुन् । दाहाल र देउवाको सहकार्य २०७४ को निर्वाचनअघिको सरकारमा पनि थियो । सशस्त्र द्वन्द्वका बेला आमनेसामने घोषित दुस्मन रहेका देउवा र दाहालबीचको यो सत्ता सहकार्य दोस्रो पटक हो । यी दुई नेताबीच जोखिम लिन र छिटो निर्णय गर्न सक्ने समानता पनि छ । १ सय २१ सांसद संख्या रहेको एमाले र २० सांसद रहेका जसपाको ठाकुर पक्ष विपक्षीमा बसे देउवालाई संसद् सामना गर्न केही समस्या पर्न सक्छ । यस्तो अवस्थामा राष्ट्रिय सहमति गरेर निर्वाचनमा जाने सम्भावना रहेको देउवानिकट नेता एनपी सावद बताउँछन् । तर माओवादी केन्द्रका अध्यक्ष दाहाल पार्टी भद्रगोल भएको अवस्थामा तत्काल चुनावमा जाने मनस्थितिमा छैनन् । दाहालले सोमबार नै संसद्को करिब डेढ वर्षको अवधिसम्मै यो सरकार जानुपर्ने बताइसकेका छन् । कांग्रेस नेताहरूले भने विश्वासको मत पाउनुभन्दा नपाउनुमा बढी लाभ देखिरहेका छन् । गएको चुनाव हारेका कांग्रेसका अधिकांश नेताहरू अस्थिरताका बीच सरकार टिकाउनुभन्दा निर्वाचनतिरै जानुपर्ने मनोविज्ञानमा देखिन्छन् । संसद् दुई पटक विघटन भइसकेको छ । राष्ट्रिय र अन्तर्राष्ट्रिय क्षेत्रमा पनि नेपालमा अस्थिरता बढेको सन्देश गएको छ, सावदले भने, विश्वासको मत पाए पनि राष्ट्रिय सहमति जुटाएर अगाडि नै निर्वाचनमा जानु राम्रो हुन्छ । यसले अवरुद्ध हुँदै आएको विकासलाई पनि अघि बढाउँछ । प्रधानमन्त्री देउवाले अविश्वासको मत ३० दिनभित्र लिन सकेनन् भने माघमा चुनाव गर्नुपर्ने भए पनि उक्त समय निर्वाचनका लागि अनुकूल नहुने पूर्वप्रमुख निर्वाचन आयुक्त पोखरेल बताउँछन् । तराईमा शीतलहर चल्ने र उच्च हिमाली क्षेत्रमा बाक्लो हिउँ पर्ने भएकाले माघमा चुनाव गराउन धेरै कठिन छ, उनले भने, कोरोना महामारीले निर्वाचनका लागि समस्या पार्न सक्छ । गठबन्धनमा सामेल माओवादी केन्द्र र जसपाको यादव समूहले आगामी चुनावसम्मै कांग्रेससँगको सहकार्यलाई जोड दिँदै आएका छन् । तर यसबीचमा मन्त्रालयको भागबन्डा, सरकारका काम गर्ने तौरतरिका र कार्यशैलीले गठबन्धनको भविष्य निर्धारण हुने देखिन्छ । कांग्रेसले विभाजित कम्युनिस्ट जनमत, एमाले र जसपाको फुटको दुश्चक्रका बीच हुने निर्वाचनमा फाइदा देखेको छ । देउवाले मंगलबार आफूसँगै पाँच सदस्यीय मन्त्रिपरिषद् गठन गरे पनि मन्त्रालयको भागबन्डा मिल्न सकेको छैन । कांग्रेसबाट बालकृष्ण खाँणलाई गृह र ज्ञानेन्द्रबहादुर कार्कीलाई कानुनमन्त्री बनाएका छन् । प्रमुख घटक माओवादी केन्द्रबाट जनार्दन शर्मा अर्थ र पम्फा भुसाल ऊर्जामन्त्री भएका छन् । गठबन्धनको अर्को दल जसपाको यादव समूह सरकारमा सामेल भएको छैन । यादवले पार्टीको आधिकारिकताबारे निर्वाचन आयोगमा साउन ३ गते पेसी भएकाले सरकारमा नगएको बताए । आधिकारिकता र प्रक्रियाका बारेमा कानुन व्यवसायी र संविधानविद्हरूसँग छलफल गर्छौं, उनले कान्तिपुरसँग भने, केही समस्या नपर्ने भए हामी साउन ३ गतेअघि नै सरकारमा जान सक्छौं । अरू केही होइन । २०२० सालबाट कांग्रेसको राजनीतिमा होमिएका देउवा २०५२ सालमा पहिलोपल्ट प्रधानमन्त्री बनेका थिए । २०४८ सालमा गृहजिल्ला डडेलधुराबाट चुनाव जितेपछि उनी गिरिजाप्रसाद कोइराला नेतृत्वको सरकारमा पहिलोपल्ट गृहमन्त्री भएका थिए । त्यसपछि उनी कहिल्यै मन्त्रीमा दोहोरिएनन् । २०५८ र २०६१ मा दुई पटक प्रधानमन्त्री बनेका देउवा २०७४ सालमा माओवादी केन्द्रको गठबन्धनमा चौथो पटक प्रधानमन्त्री बनेका थिए । ४९ वर्षको उमेरमा पहिलोपल्ट प्रधानमन्त्री बनेका देउवा ७५ वर्ष पुगेका छन् । देउवालाई यतिबेला समय र समाजको गतिलाई पक्रेर अघि बढ्नुपर्ने चुनौती छ । एकातिर कोभिडको महामारी छ । जनताले समयमा खोप लगाउन नपाएको आक्रोश छ । अर्कोतिर बाढीपहिरोबाट लाखौं जनता आहात भएका छन् । यस्तो बेला सरकारको सेवाप्रवाह कस्तो हुन्छ भन्नेमा आम जनताको मुख्य चासो छ, पोखरेलले भने, हिजो जस्तो थियो, त्यस्तै भयो भने नयाँ सरकारको बन्नुको कुनै अर्थ हुन्न । हिजो आफूले भनेका कुरा पूरा गर्ने ठाउँमा देउवा पुग्नुभएको छ ।"
सरकारसँगै संसद्को आयु नेपालको हातमा,"योसँगै संसद्को बाँकी कार्यकाललाई लिएर फेरि आंशका छ । देउवाले विश्वासको मत पाए संसद्को कार्यकाल पूरा हुनेछ भने नपाए संसद् पुनः विघटन हुनेछ । धारा ७६ (५) का प्रधानमन्त्री देउवाले ३० दिनभित्र विश्वासको मत लिनुपर्नेछ । अहिलेको संसदीय अंकगणित हेर्ने हो भने नेपालको समर्थनबिना देउवाले विश्वासको मत पाउन सक्दैनन् । आफैंले संघर्ष गरेर ब्यँॅताएको संसद्लाई बाँकी कार्यकाल टिकाउने कि चुनावी प्रक्रियामा जाने ? नेपालमाथि एकातिर यो राजनीतिक प्रश्न छ भने अर्कोतिर आफ्नै दलको एकता कायम गर्ने चुनौती । अहिलेसम्म उनले केही निर्णय लिएका छैनन् । तर उनका सहयोगीहरू भने संसद्लाई जीवित राख्ने जिम्मेवारीमा आफूहरू अडिग रहेको बताउँछन् । हामीले संविधान, लोकतन्त्र, सरकार, संसद्को स्थायित्व र आवधिक निर्वाचनको पक्षमा उभिनुपर्छ भनेर मुद्दा हालेका हौं, सांसद विरोध खतिवडाले भने, त्यो मुद्दाको कोर्स पूरा भएको छैन । त्यो पूरा हुने काममा हामी जे गर्नुपर्छ त्यो गर्छौं ।पार्टीमा १० बुँदे सहमति भए पनि नेपाल समूह नै यस विषयमा एक मत छैन । यद्यपि नेपालनिकट मानिने नेता घनश्याम भुसालले कान्तिपुरसँग भनेका छन्, संसद् अहिले शेरबहादुर देउवासँगै फर्केको छ, यो वास्तविकता हो । संसद् जोगाउने हो भने कसरी जोगाउने भनेर व्यावहारिक समाधान खोज्छौं नि, त्यतिखेर सम्भवतः एमाले एकै ठाउँ उभिन्छ । एमाले अध्यक्ष ओलीलाई भने संसद्को कार्यकाल पूरा हुन्छ भन्नेमा शंका छ । आजको राजनीति विपरीत दिशामा लान खोजिँदै छ । बाँकी अवधि संसद् चलोस् मेरो शुभकामना छ । समयमा निर्वाचन होस् । तर मलाई शंका छ, मंगलबार प्रधानमन्त्रीका रूपबाट बिदाइ सम्बोधनमा भनेका छन्, जेजस्ता घटना घट्दै छन्, जेजस्ता घटनाक्रम विकास हुँदै छ, यसले संसद् र सरकार सहीसलामत ढंगले अगाडि बढ्ला, शंकै छ ।विपक्षी गठबन्धनका नेताहरू भने दुईदुई पटक ओलीको प्रहारमा परेको संसद्लाई पूर्णकाल चलाउनुपर्ने पक्षमा छन् । यसका लागि उनीहरूले राष्ट्रिय सहमतिको सरकारदेखि बृहत् गठबन्धनसम्मको विकल्प खुला राखेका छन् । त्यसो त ओलीको स्वेच्छाचारिता बढ्न थालेपछि नेपाल निरन्तर रूपमा विरोधी कित्तामा छन् । वैशाख २७ मा तत्कालीन प्रधानमन्त्री ओलीले संसद्मा विश्वासको मत लिने निर्णय गरे तर नेपाल समूहकै २७ सांसद अनुपस्थित भए । यो मतदानमा जसपाले पनि मत नदिएकाले ओलीको पक्षमा ९३ मत मात्र परेको थियो जसले कामचलाउ प्रधानमन्त्री भएका हुन् । तर, राष्ट्रपतिले दिएको तीनदिने समयसीमामा विपक्षी गठबन्धनले बहुमत पुर्याउन सकेनन् र प्रधानमन्त्रीका लागि दाबी पेस गरेनन् । लगत्तै वैशाख ३० मा राष्ट्रपतिले धारा ७६ (३) अनुसार ओलीलाई संसद्मा ठूलो दलको नेताको हैसियतमा प्रधानमन्त्रीमा नियुक्त गरिन् । यसरी नियुक्त प्रधानमन्त्री ओलीले ३० दिनभित्र विश्वासको मत लिनुपर्ने थियो । तर, ओली यता लागेनन्, उनले विश्वासको मत पाउने आधार नभएको भन्दै जेठ ६ मा ७६ (५) अनुसारको प्रधानमन्त्री नियुक्तिका लागि प्रक्रिया सुरु गर्न राष्ट्रपतिसमक्ष सिफारिस गरे । यो बाटो प्रतिनिधिसभा विघटनतर्फ अघि बढ्दै थियो । यहाँबाट नेपाल समूहले विपक्षी गठबन्धनलाई सहयोग गर्ने नयाँ कदम चाल्यो । नेपाल समूहका २६ सांसदले देउवालाई प्रधानमन्त्री बनाउन हस्ताक्षर गरे । राष्ट्रपतिले दिएको सीमाभित्रै ७ जेठमा माओवादी, एमालेको नेपाल समूह, जनता समाजवादी पार्टीका बाबुराम भट्टराईउपेन्द्र यादव समूह, जनमोर्चा र एक स्वतन्त्रसहितका १ सय ४९ सांसदको हस्ताक्षरसहित देउवा प्रधानमन्त्रीको दाबी गर्न राष्ट्रपतिकहाँ पुगे । ओलीले पनि आफूलाई एमाले र जसपाको समर्थन रहेको भन्दै राष्ट्रपतिसमक्ष दाबी गरेका थिए ।दुवै दाबीलाई अस्वीकार गर्दै राष्ट्रपतिले कसैलाई प्रधानमन्त्री नियुक्त गरिनन् । लगत्तै मन्त्रिपरिषद्को सिफारिसमा उनले राति पौने २ बजे प्रतिनिधिसभा विघटन गरिन् । खेल यतिमा मात्रै रोकिएन, प्रधानमन्त्रीले गरेको प्रतिनिधिसभा विघटन प्रतिगमनकारी कदम भएको भन्दै त्यसविरुद्ध गठबन्धनका १ सय ४६ सांसद रिट लिएर सर्वोच्च अदालत गएका थिए । यो अदालत जानेमध्येका मुख्य नेता नेपाल पनि हुन् । यही रिटमा फैसला दिँदै सर्वोच्चले प्रतिनिधिसभा पुनःस्थापना गरी विपक्षी दलका नेता देउवालाई प्रधानमन्त्री बनाउने बाटो खुला गर्यो । अदालत जाँदा भने खनालनेपाल समूहका २३ सांसदको हस्ताक्षर थियो । अदालती प्रक्रिया चलिरहेका बेला पनि हस्ताक्षर फिर्ता लिन ओलीले निरन्तर निर्देशन दिइरहे । तर नेपालले विचाराधीन मुद्दा प्रभावित पार्ने गरी कुनै सहमति नहुने भन्दै ओलीसँग संघर्ष गरिरहे, विपक्षी मोर्चामा बसेर पुनःस्थापनाको पक्षमा लडिरहे । एमालेमै विद्रोह गरेर खनालनेपाल समूह अदालत नगएको भए राजनीतिक घटनाक्रम अरू ढंगले नै विकसित हुने थियो । यस अर्थमा सर्वोच्चको फैसला आउँदासम्म नेपालको भूमिका निर्णायक रह्यो । अब देउवा सरकारसँगै संसद् पनि पूरा कार्यकाल टिकाएर देशलाई नियमित चुनावको बाटोमा लैजाने कि विश्वासको मतमा देउवालाई असफल गराएर फेरि संसद् विघटनमार्फत चुनावमा जाने ? यसको फैसला नेपालकै कदमबाट निश्चित हुनेछ । काग्रेस महामन्त्री पूर्णबहादुर खड्काले देउवा सरकारले विश्वासको मत पाउने आशा व्यक्त गरे । प्रधानमन्त्रीले भर्खर सपथ लिनुभएको छ । अव हामी बस्छौं, उहाँहरू (एमालेको नेपालपक्ष) सँग छलफल गछौं, उनले भने, विश्वासका साथ यहाँसम्म आएका छौं, भविष्यमा पनि साथै अगाडि बढ्छौं ।नेपाल निकट एमाले नेता रघुजी पन्तले भने गुण दोषका आधारमा सरकारलाई विश्वासको मत दिन सकिने बताए । चुनावसम्म सबै दल मिलेर सहमतिको सरकार बनाएर जाने एउटा बाटो हुनसक्छ । अर्को भनेको प्रमुख प्रतिपक्ष भएर बस्ने हो, उनले थपे, गुण र दोषका आधारमा समर्थन गर्दा प्रतिनिधिसभाले निरन्तरता पाउँछ । म यो विकल्पको पक्षमा छु । पार्टीमा यही विचार राख्छु । निर्णय भने पार्टीमा छलफल पछि होला ।"
राष्ट्रपतिको अस्वाभाविक शैली,"राष्ट्रपति कार्यालयका एक अधिकारीले भने सर्वोच्च अदालतको फैसलामै संविधानको धारा उल्लेख गरेर प्रधानमन्त्री नियुक्ति गर्न आदेश भएकाले विज्ञप्तिमा उल्लेख नगरेको दाबी गरे । सामान्य कुरालाई राष्ट्रपतिलाई विवादमा ल्याउने काम भयो, ती अधिकारीले भने, संविधानको धारा उल्लेख गर्ने विषय सामान्य भएकाले शपथमा समावेश गरिएको हो ।प्रस्तावित चार मन्त्री, कांग्रेस, माओवादी, जसपाका नेताहरूसहित एमालेका नेता माधवकुमार नेपाल पनि राष्ट्रपति कार्यालय पुगिसकेका थिए । प्रधानमन्त्रीको शपथपछि नवनियुक्त मन्त्रीहरूको शपथ भएको थियो । कांग्रेसबाट बालकृष्ण खाँणले गृह, ज्ञानेन्द्र कार्कीले कानुनमन्त्री तथा माओवादीबाट जनार्दन शर्माले अर्थ र पम्फा भुसालले ऊर्जामन्त्रीको शपथ लिए । शपथपछि पनि राष्ट्रपति भण्डारीले अनौठो स्वभाव प्रदर्शन गरिन् । प्रधानमन्त्री र मन्त्रीहरूको शपथलगत्तै प्रधानमन्त्रीलाई बधाईसमेत नदिई राष्ट्रपति भण्डारी मञ्चबाट बाहिरिएकी थिइन् । शपथपछि प्रधानमन्त्रीलाई बधाई तथा शुभकामना दिनु राष्ट्रपतिको आधारभूत र औपचारिक दायित्व पनि हो । तर न्यूनतम औपचारिक शिष्टता पनि पूरा नगरी राष्ट्रपति समारोहबाट बाहिरिइन् । उद्घोषकले उपराष्ट्रपति, सभामुख, प्रधानन्यायाधीश, राष्ट्रिय सभा अध्यक्षलाई कोसी हलतर्फ जान आग्रह गरेलगत्तै राष्ट्रपति भण्डारी पनि उठेर गइन् । देउवालाई पहिलो बधाई एमाले वरिष्ठ नेता माधवकुमार नेपालले दिए । त्यसपछि माओवादी अध्यक्ष दाहाल र कांग्रेसका वरिष्ठ नेता रामचन्द्र पौडेललगायतका नेताले बधाई दिए । तर शपथ समारोहमा निवर्तमान प्रधानमन्त्री ओली भने सहभागी भएनन् ।"
सेनाका हुद्दा दोषी ठहर,"(चितवन)  चितवन राष्ट्रिय निकुञ्जको निषेधित क्षेत्रभित्र प्रवेश गरेका स्थानीय युवकलाई कुटपिट गर्दा मृत्यु भएको घटनामा नेपाली सेनाका हुद्दा चिरणकुमार बुढालाई जिल्ला अदालतले दोषी ठहर गरेको छ । न्यायाधीश गायत्रीप्रसाद रेग्मीले सोमबार बुढालाई ९ महिना कैद र ९ हजार रुपैयाँ जरिवाना हुने फैसला गरेको अदालतका स्रेस्तेदार तथा सूचना अधिकारी ईश्वर आचार्यले बताए । पीडितलाई दुई लाख रुपैयाँ क्षतिपूर्ति भराउने र पीडित राहत कोषमा दुई सय रुपैयाँ जम्मा गराउन पनि फैसलामा भनिएको छ, उनले भने । कैद समय भुक्तान भइसकेका कारण हुद्दा बुढा सोमबार नै कारागार मुक्त भएका छन् । चितवनको राप्ती नगरपालिका२ पिप्ले मिलन चोकका २४ वर्षीय राजकुमार चेपाङलाई नियन्त्रणमा लिएर कुटपिट गर्दा मृत्यु भएपछि बुढाविरुद्ध मुद्दा दर्ता भएको थियो । चेपाङसहित मिलन टोलका सात युवकयुवती जंगलमा निगुरो, अमिलो र खोलाका घोंगी टिप्न गत वर्ष साउन १ गते दिउँसो घरदेखि हिँडेका थिए । राप्ती खोला तरेर निकुञ्जको सिमानाभित्र रहेको ज्युँडी खोलामा घोंगी टिप्दै गर्दा उनीहरूलाई सेनाले नियन्त्रणमा लिएको थियो । बुढाले अन्य युवालाई पनि कुटपिट गरेको स्थानीयले बताएका थिए । त्यसपछि बिरामी भएका चेपाङको साता दिनपछि उपचारका लागि भरतपुर अस्पताल लैजाँदा निधन भएको थियो । उनका बुबा विष्णुलालले भदौ २५ गते छोरालाई कुटपिट गर्ने व्यक्तिको नाम नै किटान गरेर जिल्ला प्रहरीमा किटानी जाहेरी दिएका थिए । असोज ४ मा प्रहरीले बुढालाई समातेको थियो । बुढाविरुद्ध जिल्ला अदालतमा असोज २७ मा मुद्दा दायर भएको थियो । अदालतले तोकेको सजाय नौ महिना पूरा भएको देखिएकाले जेलबाट छुटेको भरतपुर कारागारका प्रमुख कमलप्रसाद काफ्लेले बताए । सुरुमा प्रशासनको भूमिका चित्तबुझ्दो नभएको भन्दै राजकुमारको परिवारले शव बुझ्न इन्कार गरेको थियो ।चेपाङको पोस्टमार्टम काठमाडौंको त्रिवि शिक्षण अस्पतालमा भएको थियो । जिल्ला प्रशासन कार्यालयमा वार्ता भएर १० लाख रुपैयाँ राहत दिने र कारबाही प्रक्रिया अगाडि बढाउने प्रतिबद्धतापछि मात्रै परिवारले शव बुझेर साउन १८ गते अन्त्येष्टि गरेका थिए । सहमतिबमोजिम मृतक परिवारलाई सात लाख रुपैयाँ चितवन राष्ट्रिय निकुञ्जको लोथर मध्यवर्ती उपभोक्ता समिति र तीन लाख राप्ती नगरपालिकाले उपलब्ध गराएको थियो । मृतकका परिवार बस्ने घर बनाउने र छोरीलाई कक्षा १२ सम्म पढ्न सहयोग गर्ने पनि सहमति भएको थियो । पीडितको घर राप्ती नगरपालिकाका उपप्रमुख इमानसिंह लामाले व्यक्तिगत खर्चमा बनाइदिएका छन् ।"
जसले फैसला लेखे,"(काठमाडौं)  संविधानको साँचो पालना भए रक्तपातबिनै परिवर्तन हुन्छ भन्ने विधिशास्त्रीय मान्यता छ । सर्वोच्चको फैसलाले ओलीको बहिर्गमन र देउवाको नेतृत्वमा नयाँ सरकार गठन हुनुमात्र होइन, प्रतिनिधिसभाले नयाँ जीवन पाउनुमा विधिशास्त्रको यही मान्यता लुकेको छ । संविधानको मर्मको बृहद् व्याख्या गर्ने फैसलाको पूर्णपाठ अहिले चर्चामा छ । न्यायिक वृत्तमा त्योभन्दा बढी चर्चामा छन् फैसलाका मूल लेखक न्यायाधीश ईश्वरप्रसाद खतिवडा । प्रधानन्यायाधीश चोलेन्द्रशमशेर जबराको अध्यक्षतामा गठित पाँच सदस्यीय संवैधानिक इजलासमा वरिष्ठताका आधारमा उनी चौथो न्यायाधीश हुन् । सर्वोच्चको ११ कार्यदिनमा पक्षविपक्ष र एमिकस क्युरी (अदालतका सहयोगी) गरी ७७ जनाले बहस गरेपछि आएको सर्वोच्चको बहुप्रतीक्षित फैसला लेख्ने जिम्मेवारी खतिवडाले नै किन पाए ? यसको जवाफ इजलास गठनसँग उठेका विवाद अनि पहिलो इजलासका न्यायाधीशमाथि उठेका प्रश्नहरूसम्म पुग्नुपर्ने हुन्छ । सुरुमा प्रधानन्यायाधीश जबराले पिक एन्ड चुज गरेर इजलास गठन गरेका थिए, जसमा इजलासमा अधिवक्ताहरूले प्रश्न उठाए र अदालतभित्र बहुमत न्यायाधीशले पनि । नेकपा फुटेर दुई दल पहिलेकै अवस्थामा रहने भनी फैसला गर्नेमध्येका एक न्यायाधीश बमकुमार श्रेष्ठको निष्पक्षतामा प्रश्न उठे पनि प्रधानन्यायाधीशले उनलाई इजलासबाट हटाउन मानेनन् । परिस्थिति कस्तोसम्म आयो भने, इजलासमा सामेलमध्येका न्यायाधीशहरू दीपककुमार कार्की र आनन्दमोहन भट्टराईले आफूहरू विवादित इजलासमा नबस्ने निर्णय गरेर बाहिरिनुपर्यो । त्यसपछि वरिष्ठताका आधारमा गठन भएको इजलासमा न्यायाधीश खतिवडा पनि समावेश भए । सामान्यतया इजलासमा वरिष्ठतम् न्यायाधीशले नै फैसला लेख्ने चलन छ । तर, विषयवस्तुको ज्ञान तथा लेखक क्षमता भएकालाई सल्लाहमै फैसला लेख्न दिने पनि गरिन्छ । जानकार अधिवक्ताहरूको निष्कर्ष छ, यो मुद्दामा प्रधानन्यायाधीश आफैंले फैसला लेखेको भए यही भाषा र यही आदेश निश्चय पनि आउने थिएन । त्यसो हुँदा फैसलासँग चित्त नबुझेका न्यायाधीशले आआफ्नो फरक राय पेस गर्ने थिए । यो परिदृश्यमा प्रधानन्यायाधीश अल्पमतमा पर्ने निश्चित थियो । सर्वोच्च स्रोतका अनुसार दुई न्यायाधीश प्रस्ट रूपमै प्रतिनिधिसभाको विघटनविरुद्ध उभिने देखिएपछि बाँकी दुई न्यायाधीश मीरा खड्का र दीपककुमार कार्कीको साथ लिने सरकारी प्रयास भएको थियो । तर खड्का र कार्कीबाट पनि त्यस्तो कुनै संकेत नआएपछि प्रतिनिधिसभा विघटन सर्वोच्चको दोस्रो इजलासबाट सदर नहुने प्रस्ट आकलन गर्न सकिने स्थिति बन्यो । यस्तोमा प्रधानन्यायाधीशले फैसला लेख्ने नेतृत्व लिएनन्, बरु दायाँबायाँ फैसला भए फरक राय लेख्न सक्ने सम्भावना भएकामध्येका एक न्यायाधीश खतिवडालाई नै उनले अघि सार्न पुगे । हामीले रिटको सुनुवाइपछि एक साता गहन छलफल गर्यौं, सोमबार मध्याह्न फैसला सुनाउँदै इजलासबाट प्रधानन्यायाधीश जबरा संक्षिप्त बोलेका थिए, निष्कर्षमा पुग्दा उत्प्रेषणको आदेशबाट बदर गरी परमादेश जारी गरेका छौं । उनले न्यायाधीश खतिवडाप्रति संकेत गरे र भने, यसमा राय उहाँले लेख्नुभएको हो ।त्यसपछि खतिवडाले फैसला पढेर सुनाएका थिए । फैसला आफूले मात्रै लेखेको नबुझियोस् भन्नका लागि उनले परमादेश पढ्न अघि थपेका थिए, यद्यपि लेखकीय जिम्मेवारी मलाई माननीयज्यूहरूले दिनुभयो । तर यसको अर्थ यसमा मेरो मात्रै धारणा होइन । यसमा सबैको इन्पुट परेको छ ।कानुनविद्हरूका अनुसार सम्भवतः हालसम्मकै लामो १ सय ६७ पृष्ठको फैसलामा खतिवडाले संविधानवादको बृहद् व्याख्या गरेका छन्, संसारमा भएका प्रमुख विधिशास्त्रीय सिद्धान्तलाई उल्लेख गरेका छन् र प्रत्येक तर्कलाई पुष्टि गर्ने उद्धरण पनि सामेल गरेका छन् । उदयपुरमा जन्मीहुर्की लामो समय सरकारी वकिलका रूपमा काम गरेका र देशविदेश पढेका खतिवडाको ज्ञान फैसलामा झल्किन्छ । उहाँ हरेक कुरालाई सूक्ष्म ढंगले हेर्ने निष्ठावान् र इमान भएको सुयोग्य न्यायाधीश त हुँदै हो, उहाँको लेखनशैली पनि राम्रो छ जुन सबैको हुँदैन, खतिवडाको जिल्लादेखि पुनरावेदन र सर्वोच्चको इजलासहरूमा सयौं पटक बहस गर्न पुगेका वरिष्ठ अधिवक्ता हरिहर दाहाल भन्छन्, त्यसमाथि अरू सबै न्यायाधीशको पनि इन्पुट उहाँले पाउनुभयो, त्यसैले नै कोसेढुंगा सावित हुने फैसला आउन सम्भव भएको हो ।फैसलामा खतिवडाले परम्परागत विधिशास्त्र र समसामयिक विधिशास्त्रका बारेमा पनि विवेचना गरेका छन् । परम्परागत विधिशास्त्रले संवैधानिक नैतिकतालाई न्यायिक निरूपणको विषयमा मान्दैन । तर पछिल्लो समय विभिन्न देशमा विधिको शासनका लागि राजनीतिज्ञमा संवैधानिक नैतिकता नभए त्यसलाई मुद्दाको विषयका रूपमा लिन थालेका छन् । हाम्रै छिमेकी भारतले यसलाई अदालतमा प्रश्न उठाउन पाइने भन्दै संवैधानिक लोकतन्त्रका आधारभूत सिद्धान्तप्रति प्रतिबद्ध हुनु नै संवैधानिक नैतिकता हो भनी व्याख्यासमेत गरेको छ । त्यसलाई उद्धृत गर्दै खतिवडाले फैसलामा लेखेका छन्, संवैधानिक नैतिकता भन्नु र सामान्य अर्थमा नैतिकता भन्नु फरकफरक कुरा हुन्, विकसित नवीनतम अवधारणाहरूप्रति अभिरुचि राख्नु हाम्रो सन्दर्भमा पनि उपयोगी नै हुनेछ ।बहुमत प्राप्त प्रधानमन्त्रीले प्रतिनिधिसभा विघटनको सिफारिस गर्न नसक्ने संविधानको प्रस्ट व्यवस्था पालना गर्ने नैतिक दायित्वबाट ओली चुकेको र त्यसलाई सदर गर्न नहुने नैतिकता राष्ट्रपतिबाट नदेखिएको निष्कर्षमा इजलास पुगेको छ । राष्ट्रपतिको आह्वानअनुसारै बहुमत लिएर प्रधानमन्त्रीको दाबी गर्न पुगेका देउवालाई नियुक्त नगर्नु राष्ट्रपतिको संवैधानिक नैतिकताको संकट हो । यसरी अनिवार्य रूपमा पालना हुनुपर्ने संविधानका सर्तलाई गरे पनि हुने नगरे पनि हुने सामान्य नैतिकताको नियमजस्तो मान्न नसकिने ठहर फैसलामा छ । यसै निष्कर्षको जगमा उभिएर सर्वोच्चले देउवालाई दुई दिनभित्र प्रधानमन्त्री बनाउन राष्ट्रपतिका नाममा परमादेश जारी गरेको हो । खतिवडाको उक्त रायमा आफू पनि सहमत छु भनी प्रधानन्यायाधीशसमेत इजलासका अन्य सदस्यले सही गरेका छन् । यसरी लामो समय जारी सत्ताको हत्कण्डालाई एकै फैसलाबाट राफसाफ गरिदिने न्यायाधीश खतिवडा सर्वोच्चमा २०७२ देखि कार्यरत छन् । फागुन २०१५ मा जन्मेका उनी ६५ वर्षे उमेर हदका कारण प्रधानन्यायाधीश हुने रोलक्रम नजिकै पुगेर २०८० फागुनमा सेवानिवृत्त हुनेछन् ।"
जापानले १६ लाख मात्रा खोप दिने,काठमाडौं (कास) जापान सरकारले कोभिड१९ विरुद्धको १६ लाख मात्रा अस्ट्राजेनेका खोप नेपाललाई सहयोग गर्ने भएको छ । नेपालस्थित जापानी दूतावासले जारी गरेको विज्ञप्तिअनुसार कोभ्याक्स सुविधाअन्तर्गत खोप दिन लागिएको हो । जापानका विदेशमन्त्री मोटेगी तोसिमित्सुले नेपाललाई खोप सहयोग गर्नेबारे मंगलबार जानकारी दिएको दूतावासले जनाएको छ । नेपालका लागि जापानी राजदूत किकुता युताकाले उक्त सहयोगमा दुई मुलुकबीचको मित्रता प्रतिबिम्बित भएको बताएका छन् । खोप कहिले आइपुग्छ भन्ने टुंगो लागिसकेको छैन । उक्त खोपले सिरम इन्स्टिच्युट अफ इन्डियाको अस्ट्राजेनेका खोप लगाएर बसेका वृद्धवृद्धालाई सहयोग पुग्ने जनाइएको छ । करिब साढे १३ लाख वृद्धवृद्धा अस्ट्राजेनेकाले विकास गरेको खोपको पर्खाइमा छन् ।
एमालेले ब्युँतायो युथ फोर्स,काठमाडौं (कास) सरकारबाट बहिर्गमन हुनेबित्तिकै एमाले भ्रातृ संगठन राष्ट्र्रिय युवा संघले युथ फोर्स पुनर्गठन गरेको छ । कानुन हातमा लिँदै अराजक गतिविधि गरेको भन्दै यसअघि युथ फोर्स र माओवादी केन्द्रको तत्कालीन वाईसीएल बदनाम भएका थिए । युवा संघको सोमबार बसेको बैठकले क्षितिज थेबेको नेतृत्वमा युथ फोर्सको पुनर्गठन गरेको हो । एमालेलाई चौतर्फी घेराबन्दीमा पार्ने प्रयास भएपछि त्यसको प्रतिकारका लागि युथ फोर्सलाई ब्युँताइएको युवा संघका इन्चार्ज महेश बस्नेतले बताए । उनले युथ फोर्सलाई एमालेमाथिको घेराबन्दी तोड्दै आवश्यकताअनुसारको प्रतिकारका लागि योजना बनाउन पनि निर्देशन दिएका छन् । बस्नेत युथ फोर्सका पूर्वसंयोजक पनि हुन् ।
नारायणगढमुग्लिङ सडकमा पहिरोको 'पासो,"(चितवन)  संघीय राजधानी काठमाडौंलाई देशको पूर्व र पश्चिम क्षेत्रसँग जोड्ने मुख्य मार्ग नारायणगढमुग्लिङ सडक कुनै बेला साँघुरो भएर सास्ती हुने गरेको थियो । ६ वर्षअघि यो सडकलाई एसियाली मापदण्डअनुरुप दुई लेनको बनाउन विस्तारको काम सुरु भयो । त्यसपछि सडक फराकिलो त भयो तर विस्तारसँगै सुरु भएको पहिरोको पीडाबाट छिट्टै छुटकारा पाउने संकेत छैन । नारायणगढदेखि ३३ किलोमिटर पर कालीखोलामा पहिरो खसेपछि यो सडकमा सोमबार दिनभर गाडी चल्न सकेनन् । विगतका वर्षमा कालीखोलामा पहिरो गएर हैरानै पार्थ्यो । त्यहाँ नियन्त्रणको काम पनि भयो । नियन्त्रणको काम भएपछि कालीखोलानजिक दुई ठाउँको पहिरो रोकियो । तर सोमबार नयाँ ठाउँमा पहिरो खस्यो, डिभिजन सडक कार्यालय भरतपुरका सूचना अधिकारी इन्जिनियर शिव खनालले भने, त्यो ठाउँ सडक विस्तार हुँदा पहाड काटेको ठाउँ त हो तर काटेको ठाउँको स्लोप मिलेको थियो । बायो इन्जिनियरिङ गरेपछि घाँस बिरुवा राम्रैसँग उम्रिएका थिए । तैपनि पहिरो खस्यो । उक्त पहिरो सफा गरेर सोमबार साँझ एकतर्फी र मंगलबार बिहानबाट दुईतर्फी रूपमै गाडी चलेका थिए ।मध्य असारपछि नारायणगढमुग्लिङ सडकमा निरन्तर पहिरो खसिरहेको छ । असार १६ को राति पाँचकिलोमा र त्यसको भोलिपल्ट बिहान चारकिलोमा पहिरो खस्यो । अन्य साना पहिरो पनि ठाउँठाउँमा खसे । १७ गते साँझ नारायणगढदेखि १४ किमि पर सडकमा भीमकाय ढुंगासहितको पहिरो खस्यो । यो सडकमा सबैभन्दा ठूलो समस्या असार १८ को साँझ भोर्लेनजिक सेतीदोभानमा गएको पहिरोले ल्याएको छ । असार १६ यता खसेका धेरै ठाउँको पहिरो एकदुई दिनमै सफा गरेर गाडी चल्न थालेका थिए । तर सेती दोभानमा साता दिनसम्म सहजै गाडी चल्न पाएनन् । असार २५ यता केही सहज देखिए पनि सेतीदोभानमा पहिरोको खतरा कायमै रहेको इन्जिनियर खनाल बताउँछन् । सेतीदोभनमा पाखाभरिको ढुंगामाटो जति सफा गरे पनि बगेको बग्यै गर्यो । त्यो अहिले केही मन्थर मात्रै भएको छ, साम्य भएको छैन, उनले भने ।विस्तारको क्रममा यो सडक खण्ड अवरुद्ध हुनु स्वाभाविक थियो । तीन वर्षअघि विस्तारको काम सकियो । यस क्रममा ठाउँठाउँमा पहाड काट्नुपरेको थियो । यसअघि साढे ५ मिटर चौडा सडक विस्तारपछि ९११ मिटरसम्म फराकिलो बन्यो । सडक फराकिलो त भयो तर पहिरोले बाटो छेक्न थाल्यो । सडक विस्तारमा ३ अर्ब रुपैयाँ खर्च भएको थियो । विस्तारका समयमा पहाड काटिएका ३२ ठाउँलाई पहिरोग्रस्त क्षेत्र पहिचान गरी थप ३० करोड रुपैयाँ खर्चेर पहिरो नियन्त्रणको काम पनि भयो । पहाड काटेको ठाउँमा पहिरो गएपछि रोक्नलाई सबै ठाउँमा काम भएको छ । चारकिलोमा गत वर्ष काम गर्दागर्दै पहिरो गयो । त्यहाँ पनि पुरानो पहिरो रोक्यौं तर गत वर्ष खसेको पहिरो रोक्न केही काम हुनै पाएको थिएन । यो पटक सोही ठाउँमा पहिरो गएर दुःख दियो, नारायणगढमुग्लिङ सडक आयोजनाकी सूचना अधिकारी इन्जिनियर सविना रानाभाटले भनिन् । योबाहेक यो वर्ष अरू ठाउँमा खसेका ठूला पहिरो सबै नयाँ हुन् ।चौधकिलोमा अजंगको ढुंगासहित खसेको पहिरोको कारक नजिकैबाट गाउँ जान खनेको शाखा सडक रहेको खनालको अनुमान छ । पाँचकिलोमा शाखा सडकको लेदो र गेग्रानले नै बाटो रोकेको उनले दाबी गरे । नसोचेको ठाउँमा पहिरो खसेर योपटक धेरै सास्ती पाएको उनको भनाइ छ । विस्तारका बेला पहाड काटेका कारणले मात्रै नभएर त्यहाँको भौगर्भिक अवस्थाले पनि समस्या ल्याएको विज्ञको मत छ । कमजोर पहाड हो । ढुंगा पनि त्यस्तो बलियो छैन । पहिरोको समस्या आउन सक्छ । त्यस्ता ठाउँहरू कहाँकहाँ छन् पत्ता लगाएर दीर्घकालीन योजना बनाउन आवश्यक छ, सडक विभागका वरिष्ठ डिभिजनल इन्जिनियर नरेशमान शाक्यले भने । पृथ्वी राजमार्गको कृष्णभीरको पहिरो नियन्त्रणको कार्यानुभव उनीसँग छ ।नियन्त्रणको उपाय भएको हुँदा समस्या पत्ता लगाएर योजना बनाउन उनले आग्रह गरे । अहिले त उपकरणहरूको सहयोग लिएर पनि अध्ययन गर्न सकिन्छ । ड्रोन उडाएर समस्याग्रस्त क्षेत्र पत्ता लगाउन सकिन्छ । कृष्णभीरको समस्या रोकियो भने त्यस्तै खाले समस्या त छन् नि त्यहाँ पनि, त्यो पनि रोकिन्छ, शाक्यले भने ।सडक विभागका महानिर्देशक अर्जुन थापाले समस्याको दीर्घकालीन समाधानको खोजी भइरहेको बताए । यो वर्ष पानी धेरै परेको हुँदा पहिरोले अलि दुःख दियो, उनले भने, पृथ्वी राजमार्गको जोगिमारा र कृष्णभीरमा बेहोरेको पहिरो अहिले ठप्प भयो । हामी पहिरो रोक्न सक्षम छौं । नारायणगढमुग्लिङ सडक पनि पहिरोको पीडामा लामो समय रहन्न । हिउँद लागेपछि समस्या पहिचान र नियन्त्रणका काम सुरु हुने उनले बताए ।"
खहरेले सयौं बिघा खेत बगर,"(सिन्धुली)  चुरेबाट निस्कने खहरेले बगाएर ल्याउने गेग्रानले यो वर्ष जिल्लाको सयौं बिघा खेत पुरेको छ । कमलामाई नगरपालिका१ का किसान गणेश कार्कीले खहरेले पुरेको खेतलाई सम्याएर खेती गर्न थालेको ३ वर्ष पनि नबित्दै खेत फेरि बगर बनेको छ । चुरेबाट निस्केको मछिने खहरेले उनको १० कट्ठा खेतलाई बगर बनाएको हो ।२०५० मा आएको बाढीले पुरेको खेतलाई सम्याएर खनीखोस्री गरी उब्जनी हुने बनाएका थियौं, उनले भने, यसपालिको खहरेको बाढीले पूरै बगर बनायो, धानको बीउसमेत काम लागेन । खेत ठूला ढुंगा र गेग्रानले भरिएको उनले बताए । जोखिम आकलन गर्दै यसअघि नै तटबन्ध बनाउन स्थानीय तहमा हारगुहार गर्दासमेत सुनवाइ नभएकाले आफू फेरि पीडित भनेको उनले गुनासो गरे ।यहाँ बर्सेनि खहरेले खेतबारी पुर्ने र कटान गरिरहेको हो । तर यो वर्ष अलि बढी नै भयो, अर्का किसान नारायण कार्कीले भने । दुधौली नगरपालिकाबाट सुरु हुने चुरेक्षेत्र कमलामाई हुँदै मरिण र हरिहरपुरगढी गाउँपालिकासम्म पर्छ । कमलामाई९ का किसान हडिन्द्र चौलागाईंले धान रोप्न तयार पारेको ७ कट्ठा खेत खहरेले पुरेको दुखेसो पोखे । पहाडबाट खेती गरेरै जीविकोपार्जन गर्न बसाइँ सरेर आएका उनलाई खहरेका कारण यहाँबाट पनि उठिबास लाग्ने हो कि भन्ने चिन्ताले सताउन थालेको छ । खहरे छेउमा अलि सस्तो खेत भेटेकाले जोडेको थिएँ । दुईतीन पटक उर्लिएको बाढीले सबै बगर बनायो, उनले भने, चुरे भित्रभित्रै जंगल सबै सखाप भएको रहेछ, पाखै बगेर आउँछ ।डिभिजन वन कार्यालयको रेकर्डमा चुरेक्षेत्रमा ३७ वटा खहरे छन् । कार्यालय प्रमुख थिरबहादुर कार्की चुरे विनाशले धेरै नयाँ खहरे थपिएका बताउँछन् । राष्ट्रपति चुरे संरक्षण कार्यक्रमलाई स्थानीय तहसम्म नै लगेर प्रभावकारी कार्यान्वयन गर्न सके मात्र दीर्घकालीन संरक्षण हुने उनको तर्क छ । भन्छन्, अहिले त्यो कार्यक्रम जिल्लास्तरमा समेत छैन । जिल्लामा २ लाख ४७ हजार हेक्टर कुल वन क्षेत्रमध्ये १ लाख ६४ हजार चुरेको वन छ । खहरेबाट ढुंगा, गिट्टी, बालुवालगायत सबै निकाल्दा खोलाले धार परिवर्तन गर्ने र खेत कटान गर्ने किसानको अनुभव छ । बर्सेनि खहरे र खोल्साहरू कसरी थपिए भन्ने खोज अनुसन्धान नहुँदा किसानका खेतबारी ढड्यानमा परिणत भएको सिन्धुली बहुमुखी क्याम्पसका प्राध्यापक ईश्वर बस्नेतले बताए । भन्छन्, चुरेका खहरेबाट सालिन्दा दर्जनौं किसान सुकुम्बासी बनेर बसाइँसराइ गर्छन् तर खहरे रोकथाम हुने उपाय कसैले लगाएन ।"
२८ परिवारलाई अस्थायी आवास,काठमाडौं (कास) लिदी पहिरोपीडितका लागि नेपाली सेनाले सिन्धुपाल्चोकको जुगल१ बाँसखर्कमा १३ वटा अस्थायी बासस्थान निर्माण गरेको छ । गत वर्षको साउन ३० मा जुगल१ लिदीमा गएको पहिरोले विस्थापित भई बाँसखर्कमा पालमा बसेका २८ परिवारलाई अस्थायी आवास निर्माण गरिदिएको हो । ४५ वटा अस्थायी घर बनाउने योजना सेनाको छ । जुगल गाउँपालिका र पुनर्निर्माण प्राधिकरण जिल्ला इकाइको सहयोगमा ५१ जना दक्ष जनशक्तिको प्रयोग गरेर अस्थायी बासस्थान निर्माण गरेको सेनाले विज्ञप्तिमार्फत जनाएको छ ।
प्रभा र प्रकाश पुरस्कृत,"चितवन (कास) साहित्यकार प्रभा बराल र चित्रकार प्रकाश थापा पुरस्कृत भएका छन् । आदिकवि भानुभक्त आचार्यको २०८ औं जन्मजयन्तीको अवसर पारेर मंगलबार चितवन साहित्य परिषद्ले उनीहरूलाई पुरस्कार प्रदान गरेको हो । परिषद्ले चिसाप खेमलाल लामिछाने साहित्य पुरस्कार प्रभा बराललाई दिएको छ । बरालको उपन्यास फिलिंगो का लागि ५० हजार ४५ रुपैयाँ राशिको पुरस्कार दिइएको परिषद्का अध्यक्ष सुरेन्द्र अस्तफलले बताए । जापानका कामदारहरूको विषयलाई आधार बनाएर उपन्यास लेखेको बरालले बताइन् । त्यसैगरी, ५० को दशकदेखि नै चितवनमा सक्रिय रहेका चित्रकार थापालाई १५ हजार ४५ रुपैयाँ राशिको चिसाप प्रतिभा पुरस्कार प्रदानगरिएको छ ।"
गाउँपालिकाद्वारा विद्यालयलाई बस,"हेटौंडा (कास) वाग्मती गाउँपालिकाले विद्यार्थी बोक्न विद्यालयलाई बस हस्तान्तरण गरेको छ । गाउँपालिका अध्यक्ष सर्केश घलानले वाग्मती५ ज्यामिरेस्थित देवकी माविलाई उक्त बस हस्तान्तरण गरे । प्राविधिकतर्फ कक्षा ९१२ सम्म कम्प्युटर विषय पढाइ हुने यस विद्यालयमा ६ सय ५० विद्यार्थी छन् । यहाँ ८ किलोमिटर टाढाबाट समेत विद्यार्थी पढ्न आउँछन् । स्कुल आउन लम्कना र कटुसपानीका डेढ सयभन्दा बढी विद्यार्थी २ घण्टा पैदल हिँड्छन्, प्रधानाध्यापक चन्द्रबहादुर थापाले भने, गाउँपालिकाले बस उपलब्ध गराएकोले अब टाढाबाट आउने विद्यार्थीलाई धेरै राहत मिल्नेछ । शैक्षिक सुधार कार्यक्रमअन्तर्गत पालिकाले ३० लाख रुपैयाँ बजेट विनियोजन गरेको थियो । सोही बजेटबाट ५१ सिटको बस खरिद गरी हस्तान्तरण गरिएको प्रमुख प्रशासकीय अधिकृत शुक्रमान राईले बताए । गाउँपालिकाले चिकित्सा शिक्षा पढाउन पनि विद्यार्थीलाई बर्सेनि छात्रवृत्ति उपलब्ध गराउँदै आएको छ ।"
मलेसियामा उपचाररत नेपालीले भने कसैगरी घर जान पाऊँ,"(काठमाडौं)  मलेसियामा बिरामीले थलिएका दाङका ४३ वर्षीय मेघराज कालाथोकीको स्वास्थ्यस्थिति अत्यन्त नाजुक हुँदै गएपछि मात्रै सरकारी अस्पतालमा भर्ना हुन पाए । मिर्गौला र कलेजो बिग्रेर उनी हेपाटाइटिसबाट ग्रसित छन् । क्वालालम्पुरस्थित नेपाली दूतावासले उनी कार्यरत कम्पनीमाथि हस्तक्षेप गरेपछि मात्रै कालाथोकीले अस्पतालमा उपचार पाए । तीन महिना अगाडि नै कम्पनीसँग गरिएको करार अवधि समाप्त भएको, भिसा र बिमाको समय पनि नाघिसकेको हुँदा कम्पनीले उपचारका लागि अस्पताल लगेको थिएन । सामान्य क्लिनिकमा उनको स्वास्थ्य परीक्षण गराई क्याम्पमै राखिएको थियो । कालाथोकी ३ वर्षअघि मलेसियाको तिरनासा गार्डफोर्समा सुरक्षा गार्डको काम गर्न गएका थिए । त्यसअघि उनले कतार र साउदी अरबमा काम गरेका थिए । म नेपालमा मर्न चाहन्छु । मलाई जतिसक्दो छिटो नेपाल पठाइदिने व्यवस्था गरियोस्, कालाथोकीले भने ।सरकारी अस्पतालका अनुसार उनी ट्राभल टु फिट भइसकेका छैनन् । जतिखेर उनी यात्रा गर्न सक्ने अवस्थामा थिए, त्यतिखेर मलेसिया र नेपालको हवाई उडान बन्द थियो । अहिले विमान सेवा खुलिसकेको छ । तर मलेसियाको अध्यागमनबाट चेकआउट मेमो निस्किएको छैन, मलेसियाका लागि नेपाली राजदूत उदयराज पाण्डेले भने, दूतावासले यथाशीघ्र चेकआउट मेमो निकाल्न प्रयास भइरहेको छ । दूतावासका अनुसार कालाथोकीले पछिल्लो समय भने आवश्यक उपचार भइरहेको छ । चार दिनअघि मलेसियाको मिरनतिजिया सडकमा पाँचथरका भीमबहादुर सुहाङलाई सुतिरहेको अवस्थामा भेटिए । बाटोमा सुतिरहेको अवस्था देखेपछि केही नेपालीले त्यत्तिकै छाडेर जान सकेनन् । आफ्नो कोठामा लिएर गए । दुई दिन त जुस खाए । त्यसपछि कराउन थालेपछि उनीहरू आत्तिए, त्रिलोचन गौतमले भने, अनेक पहल भएपछि बल्लतल्ल बिरामी लिन एम्बुलेन्स आयो । उनी गैरकानुनी रूपमा मलेसियामा कार्यरत थिए । स्वदेश नफिरेको १५ वर्ष पुग्यो । उपचार नपाएपछि जसले दूतावासमा सम्पर्क गर्न सके, उनीहरूले मात्रै अस्पताल जान पाउने अवस्था देखा परेको छ । नत्र सामान्य क्लिनिकबाटै फिर्ता हुनुपर्ने अवस्था छ, गौतमले भने । नेपाल र मलेसियाबीच श्रम सम्झौताले मलेसियामा कार्यरत नेपाली कामदार बिरामी भएको अवस्थामा रोजगारदाताबाट उपचारको जिम्मेवारी हुने व्यवस्था छ । साधारणतया कानुनी हैसियतमा रहेका कामदारलाई उपचारका लागि खासै समस्या छैन । गैरकानुनी रूपमा रहेकासँग प्रमाणित कार्ड नहुने भएकाले उपचार सम्भव हुँदैन, राजदूत पाण्डेले भने, त्यस्ता कामदार दूतावासको सम्पर्कमा आए भने मात्रै उपचारको बन्दोबस्त हुन्छ । मलेसियामा कार्यरत कामदारहरूका अनुसार कतिपयले आफैं पनि स्वास्थ्यप्रति सजगता राख्दैनन् । रोगले नच्यापेसम्म साधारण क्लिनिकमा जाने गर्छन् । सामान्य खालका औषधि खाएर बस्छन् । तर जब स्वास्थ्य अवस्था गम्भीर भइसक्छ त्यतिखेर ढिलो भइसकेको हुन्छ, गौतमले भने, यहाँको वातावरण खुला छ । गुणस्तरहीन मादक पदार्थ जतासुकै पाइन्छ । धेरै साथीहरू यसको लतमा फसेका छन् । भाषागत समस्याले पनि कामदारहरू उचित स्वास्थ्य उपचारबाट वञ्चित हुनुपरेको छ । भाषाको समस्या छ । अस्पतालमा बिरामीसँगै साथीहरू भित्र जान पाउँदैन । उसले जति बताउन सक्छ । त्यति नै उपचार हुने हो, उनले भने, त कतिपय रोजगारदाताले भने कामदारको व्यवहार हेरेर उपचार गर्छ । श्रम काउन्सिलर दीपक ढकालले रोग लुकाउने प्रवृत्ति नै डरलाग्दो भएको बताए । सकेसम्म रोग लुकाउने गरेको देख्छु । गम्भीर प्रकृति भएपछि मात्रै हारगुहार गर्ने अवस्था छ । केही उपाय नभएपछि दूतावासको गेट अगाडि ल्याएर बिरामी फालिदिने गरेको पनि छ, उनले भने, त्यसले गर्दा ज्यानै जाने खतरा छ । प्रमुख गन्तव्य मुलुकमध्ये सबैभन्दा बढी नेपाली कामदारको मृत्यु मलेसियामा हुने गरेको छ । पछिल्लो एक दशकमा मात्रै १ हजार ९ सय जनाको मृत्यु भइसकेको छ । तीमध्ये मिर्गौला तथा कलेजोसम्बन्धी रोगका कारण ज्यान गुमाउनेको संख्या बढी छ । कार्यस्थल र सडकको कारण कामदारको मृत्यु भएको भेटिन्छ । कार्यस्थल र सडक दुर्घटनाबाट मृत्यु हुनेको संख्या भने कम छ ।"
कर्णालीमा अध्यादेशबाट बजेटको तयारी,"(सुर्खेत)  एमालेको लगातार अवरोधका कारण प्रदेशसभाबाट आगामी आर्थिक वर्षको बजेट पारित हुने सम्भावना क्षीण हुँदै गएपछि कर्णाली प्रदेश सरकारले अध्यादेश ल्याउन छलफल थालेको छ । सरकारलाई साउन १ गतेदेखि बजेट कार्यान्वयन गर्नुपर्ने बाध्यता छ । यसका लागि संसद्मा सहमति नजुटे प्रदेशसभा अधिवेशन अन्त्य गरेर अध्यादेशबाट बजेट ल्याउने तयारीमा सरकार लागेको हो । एमालेले अवरोध खोलेर पेस्की बजेट ल्याउन दिने योजना बनाएको हुन सक्छ तर हामी पेस्कीतिर लाग्दैनौं, बरु अध्यादेशबाट बजेट ल्याउँछौं, एक मन्त्रीले भने । प्रदेश लेखा नियन्त्रक मानबहादुर बमका अनुसार संसद्मा सहमति नजुटेको अवस्थामा सरकारसामु अध्यादेशबाट पेस्की बजेट वा पूर्ण बजेट ल्याउने दुइटा विकल्प छन् । पेस्की बजेटको आकार चालु आर्थिक वर्षको बजेटको एकतिहाइ मात्र हुन्छ । यस्तो अवस्थामा चालु खर्च र बहुवर्षीय, सालबसाली र क्रमागत योजनाका लागि बजेट छुट्याउन सकिन्छ । चालु आर्थिक वर्षको बजेटका आधारमा करिब ११ अर्ब रुपैयाँको पेस्की बजेट ल्याउन सकिन्छ । अध्यादेशबाट पूर्ण बजेट भने सरकारले संसद्मा प्रस्तुत गरेको ३६ अर्ब ५४ करोडकै ल्याउन सक्छ ।एमालेले आफ्ना सांसदलाई मन्त्रीबाट पदमुक्त गर्नुपर्ने माग राखेर करिब एक महिनादेखि संसद् अवरुद्ध गरिरहेको छ । एमालेका ३ सांसद नन्दसिंह बुढा, अम्मरबहादुर थापा र कुर्मराज शाही प्रदेश सरकारमा मन्त्री छन् । पार्टीको निर्देशनविपरीत सरकारमा सहभागी भएको भन्दै उनीहरूलाई एक महिनाका लागि सांसदबाट निलम्बन गरिएको छ । हामीले जबर्जस्ती कसैका मान्छे (सांसद) लाई तानेर सरकारमा राखेका होइनौं, उहाँहरू आफैं आउनुभएको हो, सत्ता साझेदार कांग्रेसका संसदीय दल नेता जीवनबहादुर शाहीले भने, सकिन्छ भने आफ्ना मान्छेलाई फकाएर लगे हुन्छ, तर घरको झगडा ल्याएर संसद् अवरोध नगरौं ।पार्टी संसदीय दलको ह्वीप उल्लंघन गर्दै मुख्यमन्त्री महेन्द्रबहादुर शाहीलाई विश्वासको मत दिएपछि वैशाख पहिलो साता एमालेले प्रकाश ज्वालासहित चार जनालाई सांसदबाट पदमुक्त गरेको थियो । तर सर्वोच्च अदालतले जेठ २७ गते चारै जनालाई एमाले सांसदका रूपमा कामकाज गर्न अन्तरिम आदेश दियो । एमालेका १९ सांसद (सभामुखबाहेक) मध्ये ३ जना सत्ता पक्षमा र १६ जना प्रतिपक्षी लहरमा बस्दै आएका छन् । संयुक्त सरकारमा कुनै पनि सांसद दलीय निर्णयबिना सरकारमा सहभागी हुन पाउँदैन, मुख्यमन्त्रीले पनि आफूखुसी नियुक्त गर्न पाउँदैनन्, एमाले संसदीय दलका प्रमुख सचेतक गुलाबजंग शाहले भने, कर्णालीमा यही गलत काम हुँदा समस्या देखिएको हो, एउटै पार्टी सत्ता पक्ष र प्रतिपक्षमा कसरी रहन सक्छ ?सत्ता पक्ष र सभामुखले दलभित्रको झगडालाई ल्याएर संसद् अवरुद्ध गर्न नहुने बताउँदै आएका छन् । सत्ता पक्षले भने सभामुखले संसद् सञ्चालन गर्न प्रभावकारी भूमिका नखेलेको आरोप लगाएको छ । आर्थिक मामिला तथा योजनामन्त्री गोपाल शर्मा सभामुखले चाहेमा संसद्मा बजेटमाथि छलफल गराई निर्णयार्थ प्रस्ताव गर्न सक्ने अवस्था भए पनि नियतवश बेवास्ता गरिएको बताउँछन् । सभामुखले एमालेको घरझगडालाई बहाना बनाएर संसद्लाई गतिहीन बनाउनुभयो, सभामुखभन्दा पनि एमालेको कार्यकर्ताको व्यवहार भयो, उनले भने ।"
हिंसापीडित महिलाको दिल्लीबाट उद्धार,"काठमाडौं (कास) कोरोना कहरमाझ अर्घाखाँचीबाट एक अधबैंसे गत शनिबार हतारिएर भारतको दिल्ली पुगे । दिल्ली महिला आयोगको पहलमा प्रहरीले छोरीको उद्धार र ज्वाइँलाई पक्राउ गरेको खबर आएको थियो । उद्धार गरिएकी उनकी २१ वर्षीया छोरीलाई दिल्लीस्थित सफदरगन्ज अस्पतालमा उपचारार्थ लगिएको थियो । कानुनी उपचारमा पहल गरिरहेको संस्था आफन्त नेपालका दिल्ली प्रतिनिधि नवीन जोशीका अनुसार उद्धार गरिँदा ती महिला झन्डै अचेत अवस्थामा थिइन् । उनको शरीरमा कुटपिटको दाग देखिन्छ । छोरीज्वाइँ दिल्लीमा बस्थे । छोरीलाई ज्वाइँले कुटपिट गरेको खबर पाएपछि बाबुले जिल्ला प्रहरी कार्यालय रूपन्देहीमा छोरीको उद्धारका निम्ति असार २५ मा निवेदन दिएका थिए । रूपन्देही प्रहरीले उद्धारमा सहयोग गर्न दिल्ली प्रहरीलाई पत्राचार गरेको थियो । दिल्लीस्थित एक अपार्टमेन्टमा भाडामा बस्ने ती महिला निरन्तर हिंसामा परेको कुरा छिमेकमा बस्ने नेपालीले थाहा पाएपछि अर्घाखाँचीमा खबर गरेका थिए । जोशीका अनुसार शारीरिक हिंसासँगै श्रीमान्ले ती महिलालाई नग्न बनाएर भिडियो खिच्ने र जबर्जस्ती अपरिचितहरूसँग संवाद गर्न लगाउने गरेको भिडियोमा देखिन्छ । महिलामाथि करेन्ट लगाउनेदेखि हत्यासम्मको दुष्प्रयास भएको खुलेको छ । झन्डै तीन सातायता समयमा खान नदिने र निरन्तर शारीरिक र मानसिक हिंसा दिने गरेको देखिन्छ, जोशीले भने, न्युड भिडियो उनले किन खिचे र त्यसलाई के काममा प्रयोग गरे भन्नेबारे भने प्रहरीले थप अनुसन्धान गरिरहेको छ ।तीन वर्षअघि मागी विवाह गरेका उनीहरूको १ वर्षकी छोरी छन् । नेपालमै छँदा पनि श्रीमान्ले बेलाबखत कुटपिट गर्ने गरेको माइती पक्षको भनाइ छ । कान्तिपुरसँग सम्पर्कमा आएका माइती पक्षका अनुसार बुटवलस्थित घरबाट असारको पहिलो साता ज्वाइँ र छोरी दिल्ली गएका थिए ।"
विदेश पढ्न जाने आधा,"काठमाडौं (कास) कोभिड१९ महामारीका कारण विदेश पढ्न जाने विद्यार्थीको संख्या अघिल्ला वर्षहरूको तुलनामा आधाभन्दा बढी घटेको छ । चालु आर्थिक वर्षको वैशाख मसान्तसम्म २५ हजार ४ सय ५१ जनाले मात्रै वैदेशिक अध्ययन अनुमति पत्र (एनओसी) लिएका छन् । कोरोना महामारी सुरु हुनुभन्दा अघिल्लो आर्थिक वर्ष २०७५७६ मा ६३ हजार विद्यार्थीले एनओसी लिएका थिए । २०७७ माघदेखि नेपालमा पनि कोभिड१९ को संक्रमण देखिएको थियो । त्यस आर्थिक वर्ष (२०७६७७) मा ३४ हजार विद्यार्थीले मात्रै एनओसी लिए । कोरोना महामारीका कारण एनओसी लिने विद्यार्थीको संख्या घटेको शिक्षा मन्त्रालयअन्तर्गत वैदेशिक अनुमतिपत्र शाखाका प्रमुख नारायणप्रसाद पोखरेलले जानकारी दिए । सरकारले नै एनओसी वितरणमा रोक लगाएको, नेपाललगायत देशबाट अन्तरदेशीय उडान रोकिएको र सीमानाकाहरू पनि बन्द भएका कारण एनओसीमा लिनेको संख्यामा कमी आएको उनले जनाए । यो तथ्यांकमा विदेशमा अध्ययनकै क्रममा अध्ययनको पाठ्यक्रम, विषय तथा तह परिवर्तन गर्ने विद्यार्थीको संख्या पनि समावेश छ । एनओसी लिएकामध्ये विश्वविद्यालयमा भर्ना भएका सबै विद्यार्थी कोरोनाका कारण सम्बन्धित मुलुक भने पुग्न पाएका छैनन् । कोरिया जान नपाएका करिब डेढ सय विद्यार्थी सम्बन्धित मुलुक जान नपाएको भन्दै शिक्षा मन्त्रालयका आएका थिए । जापान, चीन, अस्ट्रेलियालगायत मुलुकका लागि एनओसी लिएका विद्यार्थी पनि त्यहाँ पुग्न पाएका छैनन् । गत वर्ष सरकारले यी सबै देशको एनओसी वितरणमा रोक लगाएको छ । कोभिडको दोस्रो लहरका कारण यसपालि जापान, कोरिया, चीन, बंगलादेश र अस्ट्रेलियाका लागि मात्रै एनओसी दिन रोक लगाइएको थियो । लकडाउन खुकुलो भएपछि असार ३० गतेदेखि यी देशका लागि पनि एनओसी खुला गरिएको पोखरेलले जनाए ।"
मौद्रिक नीतिले लिनुपर्ने आर्थिक पुनरुत्थानको दिशा,"कोभिड१९ संक्रमणको दोस्रो लहर कम भएसँगै चलायमान हुँदै गएको आर्थिक क्षेत्रको ध्यान अब मौद्रिक नीतितर्फ सोझिएको छ । राष्ट्र बैंकले साउन पहिलो साता सार्वजनिक गर्ने मौद्रिक नीतिमा समेटियोस् भनेर सरोकारवालाहरूले आफ्ना अपेक्षाका फेहरिस्त बुझाइसकेका छन् । पछिल्लो निषेधाज्ञाका कारण शिथिल बनेको आर्थिक क्षेत्रले यस पटक पनि गत वर्षका सुविधाको निरन्तरतासहित थप सहुलियतहरूको अपेक्षा राखेको छ । धेरै छुटसुविधाले वित्तीय क्षेत्रको स्थायित्वमा खलल पुग्ने हो कि भन्ने चिन्ता पनि सरोकारवालाहरूको छ । राष्ट्रबैंकका गभर्नर महाप्रसाद अधिकारीले धेरै अपेक्षा सम्बोधन गर्न नसक्ने संकेत गरिसकेका छन् । सीमित स्रोतसाधनबीच सबै अपेक्षा पूरा गर्न नसके पनि सरकारको सम्पूर्ण वित्तीय नीतिको सहायक बन्ने मौद्रिक नीतिले आर्थिक पुनरुत्थानको नयाँ दिशा भने कोर्नैपर्छ । मौद्रिक नीतिको पहिलो दायित्व कोरोनापीडितहरूलाई दिइएका छुटसुविधासम्बन्धी सवालको सम्बोधन गर्ने हुनुपर्छ । चालु वर्षको मौद्रिक नीतिमार्फत राष्ट्रबैंकले कोभिड प्रभावित ऋणीलाई मात्र नभएर बैंक तथा वित्तीय संस्थालाई समेत थुप्रै सहुलियतका कार्यक्रम ल्याएको थियो । ऋणको पुनःसंरचना र पुनर्तालिकीकरणसँगै साँवाब्याज भुक्तानी अवधि तीन महिनादेखि एक वर्षसम्म पर सारिदिएको थियो । बैंकहरूले ब्याजदरमा १० प्रतिशत छुट दिनुका साथै गत चैतदेखि असारसम्म २ प्रतिशतले कर्जाको ब्याज नै घटाए । ऋणीले चालु पुँजीमा २० प्रतिशतसम्म थप कर्जा पनि पाए । यस वर्ष पनि धेरैले मौद्रिक नीतिमार्फत यस्तै सुविधाको अपेक्षा गरेका छन्, यसबारे राष्ट्रबैंकले विवेकपूर्ण निर्णय लिनुपर्छ । यो सुविधा वास्तविक पीडितले पाएपाएनन्, यसको प्रभाव अर्थतन्त्रमा देखियो कि देखिएन, र अहिलेको परिस्थितिमा कस्तो सुविधा आवश्यक छ भन्ने समीक्षा गरी सुविधाका कार्यक्रम थप्ने वा निरन्तरता दिने निर्क्योल गर्नुपर्छ । कोरोनाकालीन समयमा लिइएका नीतिहरूका कारण वित्तीय क्षेत्रको स्थायित्वमा खलल नपुग्ने गरी स्थिरता कायम गर्नु मौद्रिक नीतिको दोस्रो दायित्व हो । अघिल्लो लकडाउनयता उल्लेख्य रूपमा बैंकिङ कारोबार विस्तार भएको छैन । निक्षेप संकलन उत्साहजनक छैन, यसको ब्याजदरमा उतारचढाव छ । केही कर्जा प्रवाह परम्परागत प्रकृतिले बढिरहेको छ । अर्कोतर्फ, बैंक तथा वित्तीय संस्थाहरू घाटामै गई नसके पनि नाफा भने क्रमिक रूपमा घट्दो छ । बैंकहरू एक प्रकारको दबाबमै छन् । खासगरी समग्र बजार र राष्ट्र बैंकको केही नीति स्थिर नहुँदा यो अवस्था आएको हो । वित्तीय स्थायित्वकै लागि धेरै पहिलेदेखि राष्ट्रबैंकले ब्याजदर करिडोर लागू गरे पनि यो पूर्ण रूपमा कार्यान्वयनमा आउन सकेको छैन, यसतर्फ ध्यान दिनुपर्छ । उद्योगीव्यवसायीले एकल अंकको ब्याजदरमा कर्जा पाउनुपर्ने वातावरणको माग गरेका छन्, जुन जायज छ । तेस्रो, विस्तारित कर्जाको उपयोगिताबारे समीक्षा गर्नु र त्यसलाई उत्पादनमूलक क्षेत्रमा केन्द्रित गर्नु नीतिको उद्देश्य हुनुपर्छ । मौद्रिक नीतिको मुख्य काम भनेकै कर्जा र ब्याजदर व्यवस्थापन हो । मुलुकमा कर्जा विस्तार निकै उच्च छ, पछिल्ला तीन दशकमा नेपालको कर्जा प्रवाह दर र सोही अवधिको कुल गार्हस्थ्य उत्पादन (जीडीपी) वृद्धिदरभन्दा धेरै बढी छ । यो आर्थिक वर्षको अन्त्यसम्म कुल गार्हस्थ्य उत्पादनको हाराहारीमै कर्जा विस्तार पुग्ने देखिन्छ । अर्थतन्त्रको वृद्धि सुस्त भएको समयमा कर्जा प्रवाह दर मात्र बढ्नुको अर्थ कर्जा उपयोग सही ठाउँमा भएन भन्ने हो । यस्तो कर्जा प्रवाहले बजारमा कारोबार बढाए पनि यसले आर्थक वृद्धिमा टेवा पुर्याउन सक्दैन । यसले आयात प्रोत्साहन गर्नुका साथै बजारमा मूल्यवृद्धि दर पनि बढाउँछ । त्यसैले बैंक तथा वित्तीय संस्थाबाट प्रवाह भएको कर्जाको सही उपयोगका लागि राष्ट्रबैंकले उचित नीतिगत व्यवस्था गर्नुपर्छ ।कर्जा तथा बैंकिङ क्षेत्रमा सबैको पहुँच पुर्याउने नीति लिनु मौद्रिक नीतिको चौथो दायित्व हो । नेपालमा निक्षेप खाता संख्या साढे ३ करोड हाराहारीमा पुगेका छन्, जुन नेपालको जनसंख्याभन्दा बढी हो । तर, कर्जा लिने ऋणीको संख्या करिब १७ लाखमात्र छ । अर्कोतर्फ राष्ट्र बैंककै एक तथ्यांकअनुसार हाल बैंक तथा वित्तीय संस्थाले प्रवाह गरेको कुल कर्जामध्ये करिब ९० प्रतिशत रकम ३८ प्रतिशत ऋणीले होल्ड गरेका छन् । बाँकी ६२ प्रतिशत ऋणीले कुल कर्जामध्ये १० प्रतिशत मात्रै उपयोग गर्न पाएका छन् । केन्द्रीय तथ्यांक विभागको राष्ट्रिय आर्थिक सर्वेक्षणअनुसार मुलुकभर ९ लाख २३ हजार उद्यमी छन् । तीमध्ये एकतिहाइले मात्र कर्जा लिएका छन् । तिनको पनि आधाले मात्र बैंक तथा वित्तीय संस्थाबाट कर्जा लिएको बताइन्छ, बाँकीले चर्को ब्याजदरमा सहकारी र ग्रामीण साहुमहाजनबाट ऋण सापटी लिएर व्यवसाय गरिरहेका छन् । यो तथ्यलाई मनन गर्दै राष्ट्र बैंकले कर्जामा पहुँच बढाउन साना ऋण, पहुँचहीन नागरिक र ससाना उद्यमी लक्षित नीति ल्याउनुपर्छ ।पाँचौं, मौद्रिक नीतिले डिजिटल बैंकिङ क्षेत्रका समस्या सुधार र प्रोत्साहनमा ध्यान दिनुपर्छ । पछिल्ला वर्षहरूमा बैंकिङ क्षेत्रमा डिजिटलतर्फ बामे सर्दै गर्दा जारी महामारीले जवरजस्त निकै अगाडि धकेलिदिएको छ । मोबाइल बैंकिङ, इन्टरनेट बैंकिङ मात्र होइन, आईपीएस कनेन्ट, क्यूआर कोड र आरटीजीएस प्रणाली सुरु भएका छन् । अधिकांश यी सुविधा उपयोग गर्ने जमात सहरी क्षेत्रमा छ । अहिले पनि डिजिटल भुक्तानीका लागि प्रयोग हुने पूर्वाधारको लागत महँगो छ । सेवा प्रदायकले कारोबारको जानकारी दिन उपभोक्तालाई पठाउने एसएमएसदेखि यसको प्राविधिक पूर्वाधारको लागत घटाउन राष्ट्र बैंकले पहल गर्न सके डिजिटल कारोबारमा सबै वर्गका नागरिकलाई जोड्न सहज हुनेछ । यसका निम्ति राष्ट्रबैंकले मौद्रिक नीतिमार्फत विशेष नीतिगत व्यवस्था गर्नु उपयुक्त हुन्छ ।छैटौं, रेमिट्यान्सलाई औपचारिक माध्यमबाट मात्रै भित्र्याउनका निम्ति विशेष पहल थाल्न पनि ढिला भैसकेको छ । नेपालमा बैंकिङ प्रणालीभन्दा बाहिरबाट धेरै रेमिट्यान्स आउने गरेको थियो । कोरोनाकालीन समयमा विश्वभर नै अनौपचारिक आर्थिक क्रियाकलाप कम हुँदा नेपालमा रेमिट्यान्स आप्रवाह बढेको देखियो । लकडाउन खुकुलो भएसँगै फेरि पनि हुन्डीलगायत अनौपचारिक माध्यमबाट रकम आउने जोखिम छ । यसलाई नियन्त्रण गरी धेरैभन्दा धेरै रेमिट्यान्स बैंकिङ प्रणालीबाट ल्याउने वातावरण बनाउन राष्ट्रबैंकले पहल गर्नुपर्छ । त्यसका लागि सेवा शुल्कदेखि औपचारिक माध्यमबाट रेमिट्यान्स पठाउनेहरूलाई छुट तथा अन्य सृजनशील कार्यक्रमहरू घोषणा हुनुपर्छ ।उल्लिखित सबै नीतिहरू रोजगारी गुमाएकाहरू र श्रम बजारका नवप्रवेशीहरूलाई रोजगारी सृजना गर्ने कार्यसित अन्तरसम्बन्धित हुनुपर्छ । यसबाट अर्थतन्त्रले जीवन पाउँछ । अर्थतन्त्र बाँच्यो भने बैंकिङ क्षेत्र बाँच्छ, बैंकिङ क्षेत्र बाँच्यो भने उद्यमशीलता बाँच्छ, उद्यमशीलता बाँच्यो भने दिगो आर्थिक विकास हुन्छ भन्ने मानसिकताले नीति निर्देशित हुनुपर्छ । महामारीको असामान्य परिस्थितिले बजार शिथिल भएकाले समग्र बजारमा माग बढाउने गरी मौद्रिक नीति आउनुपर्छ ।"
लोकतन्त्र मजबुत बनाउने फैसला,"अन्ततः केपी शर्मा ओलीको तीनवर्षे कुशासनको घ्याम्पो फुटेको छ । अति भएपछि, खती हुनु स्वाभाविकै हो । ओलीको गैरसंवैधानिक तथा तानाशाहीतन्त्रले सीमा नाघिसकेको थियो । पापको घडा भरिएपछि फुट्छ नै, त्यो फोड्ने काम सर्वोच्च अदालतले गरेको छ । त्यसका लागि न्यायमूर्तिहरूलाई विशेष साधुवाद । ओलीलाई आफ्नै दम्भ र अभिमानले ढलेको हो । उनमा मै पार्टी हुँ, मै राज्य हुँ भन्ने अभिमान पैदा भयो, अन्ततः त्यसैले दुई तिहाइको सरकारबाट सडकमा पुर्याइदियो । उनले पुष्पकमल दाहाल प्रचण्ड र माधवकुमार नेपाललाई मात्र होइन आफ्नो विरोध गर्ने नागरिक समाज तथा कानुन व्यवसायी सबैलाई दुस्मन देखे । राष्ट्रपति संस्थाको गलत प्रयोग गरे । लोकतन्त्रमा संसद् पटकपटक विघटन गरी अध्यादेशबाट शासन चलाउन खोजे । संसदीय सुनुवाइबिनै आफ्ना आसेपासेलाई संवैधानिक पदहरूमा नियुक्ति गरे । राष्ट्रका सम्पत्तिहरूलाई व्यापारिक घरानालाई फाइदा पुग्ने गरी प्रयोग गरे । आफ्नो स्वार्थ र कुर्सीका लागि आफ्नै पार्टीका समकक्षी नेताहरूको हदैसम्मको मानमर्दन गरे । बलियो नेकपालाई तोडे, आज एमाले तोड्न उद्यत छन् । विश्वासको मत नपाउँदा पनि पदबाट राजीनामा दिने नैतिकता प्रदर्शन गरेनन् । यी सब एउटा तानाशाहमा हुने चरित्र हुन् । यसैले ओलीलाई सडकमा पुर्याइदियो । ओली चरित्र सफल भएको भए, लोकतन्त्र असफल हुने निश्चित थियो । संविधान डिरेल हुने थियो । पुनः जनआन्दोलन गर्नुपर्ने दिन आउँथ्यो । लोकतन्त्रका लागि कति पुस्ताले आन्दोलन गरिरहनुपर्ने हो ? यी सबैलाई रोक्न, संविधानलाई लिकमा ल्याउने काम अदालतले गरेको छ । अब अदालतले बचाएको संसद्लाई सबै सांसदले मिलेर बचाउनुपर्छ । नयाँ सरकारले जनभावनाअनुरूप काम गरोस् । गोपाल देवकोटा, जोरपाटी, काठमाडौं"
कालोबजारीमा मौनता,"इन्धनको १२ रुपैयाँ मूल्यवृद्धि भएसँगै विभिन्न राजनीतिक दलका विद्यार्थी संघ, संगठनहरूले चरणबद्ध आन्दोलन गर्ने घोषणा गरेका छन्, साथै पुत्ला जलाउने र नाराबाजी गर्ने उद्दण्ड कार्य गर्दै आइरहेका छन् । कुनै पनि वस्तुको अस्वाभाविक मूल्यवृद्धि हुँदा विरोधको आवाज उठाउनु जायज भए पनि सरकारी तथा अर्धसरकारी संस्थाहरू धराशायी हुनबाट बचाउन गरिने सामान्य मूल्यवृद्धिको चर्को विरोध गरेर तोडफोड गर्नुको कुनै तुक छैन । निजी व्यवसायका उद्योगधन्दाले निर्बाध एकछत्र नाफा कमाइरहँदा सरकारी व्यवसायका उद्योग, संस्था आदिले घाटाको व्यापार गरेर कति धान्न सक्छ र ? मट्टीतेल, डिजेल र पेट्रोलमा २ रुपैयाँ भाउ बढ्दा टाउको दुख्ने र आगो हुने आन्दोलनकारीले खाने तेल, नुन, दाल चामल, सब्जी, माछामासुजस्ता दैनिक आवश्यक वस्तुमा १०० प्रतिशत मूल्यवृद्धि गरेर कालाबजारी गरेकोमा खोइ आवाज उठाएको ? जनताका मसिहा र रखवाला हुँ भन्ने उपभोक्ता मञ्च, समिति, नागरिक समाजका आदिका नेता भनाउँदा ठेकेदारहरू कुन दुलोमा लुकेर बसेका छन् अनि रेडियो, टेलिभिजन र पत्रपत्रिकामा ठूलाठूला हुंकार गर्नेहरू के हेरेर बसिरहेका छन् ? कोरोना महामारी र पटकपटकको लामो लकडाउनले एकातिर जीविका चलाउन आयस्रोत ठप्प छ, अर्कातिर हरेक वस्तुको अचाक्ली महँगीको मारले आमनागरिक पीडित बनेका छन् । कोरोनाको बिरामीसँग लुट मचाउने अस्पताल, कमसल पुल र बाटो बनाउने ठेकेदार र कालाबजारी गरेर जनता ठग्ने व्यापारीको विरोध र भण्डाफोर गर्न पो आफ्नो ऊर्जा खर्चिनुपर्ने हो । सरकारी स्वामित्वका सिमेन्ट, जुत्ता कारखाना, चिनी मिल, जुट मिल आदि ध्वस्त भैसके भने बाँकी रहेका केही संस्थानहरू पनि निजीकरणका नाममा व्यापारीको पन्जामा पुगेको छ । साल्ट ट्रेडिङले बिक्री गर्दै आएको नुन दुगडलाई दिनुका साथै नेपाल एयरलाइन्स पनि बेच्ने प्रपञ्च भैरहेकामा कर्मचारी आन्दोलित छन् । स्कुल तथा कलेजहरूले बर्सेनि वृद्धि गर्ने चर्को शुल्क, पाठ्यपुस्तकको मनपरी मूल्य र गुणस्तरहीन पढाइले विद्यार्थीसाथै अभिभावकहरू पनि चिन्तित छन् । यस्ता बेथितिविरुद्ध जागरुक हुन र नियन्त्रण गर्न सके आमजनतालाई केही राहत हुने थियो । कुनै पनि कुराको जथाभावी विरोध गर्दैमा जनमत पाइन्छ भन्ने भ्रम सबैले हटाउन आवश्यक छ । रोशन भट्टराई, इनरूवा३, सुनसरी"
अदालतको अविच्छिन्न प्रभुत्व,"प्रियतावादी जटिलताइहलोकमा फौजको त्रास एवं परलोकमा पापको सन्त्रास देखाएर शाह र राणा परिवार तथा तिनका आसेपासेहरूले दुई शताब्दीभन्दा बढीसम्म एकछत्र शासन गरेका हुन् । डरमा बाँचेको समाजमा कल्पनाशक्ति फस्टाउँदैन एवं रचनात्मकता व्यापक हुन पाउँदैन । स्थापनाकालदेखि नै नेपाल संसारको सबभन्दा दरिद्र मुलुक रहिरहनु यस देशको भूपरिवेष्टित अवस्थिति एक मात्र कारण नभएर डर भजाएर खाने शासकीय परम्पराको प्रतिफल पनि हो । संसदीय व्यवस्थाको पुनःस्थापनाका बाबजुद राजा महेन्द्रले मलजल गरेको भारतको भय एवं राजा वीरेन्द्रले फैलाएको सिक्किमीकरणको डर बाट सन् १९९० को संविधानले मुक्ति दिन सकेको थिएन । संसद्को टाउकामा एकै पटक राजाको असुरक्षा भाव, सुरक्षा संयन्त्रको महत्त्वाकांक्षा एवं सर्वोच्च अदालतको विवेकको एकाधिकारको वजन थोपरिएकाले गर्दा एसियाको सर्वोत्तम संविधान घोषणा गरिएको मूल कानुन अनावश्यक द्वन्द्व एवं अन्तर्द्वन्द्वहरूको बोझले थिचिएर अकाल मृत्युवरण गर्न बाध्य भएको थियो । सन् २०१५ को संविधान पनि इतिहासमा नाम लेखाउने सुशील कोइरालाको चाहना, प्रधानमन्त्री बन्ने शर्मा ओलीको हतार तथा शान्तिदूत कहलिने दाहालको अधीरताले गर्दा अस्थिरता एवं विखण्डनको भय फैलाएर तीव्र पथमा जारी गरिएको हो ।अनिश्चितताको डर नितान्त मानवीय एवं आदिम भावना हो । पुर्खाहरूको अनुभवबाट कुन वनस्पति खाए मरिन्छ, कुन जीवसँग लड्न सकिन्छ वा कस्तो जनावरसँग डराएर भाग्नुमै कल्याण छ भन्ने ज्ञानका आधारमा मानव जाति अहिलेको अवस्थासम्म बाँच्न सफल भएको हो । यथास्थितिबाट अगाडि बढ्न भने जोखिम उठाउनुपर्ने हुन्छ । गोर्खाली विजेता पृथ्वीनारायण जुनसुकै युद्धमा मारिन सक्थे एवं गोरखा रजौटाको अस्तित्व मेटिन सक्थ्यो । जंगबहादुर कुँवर तरबारको धारमा टेकेर दरबार कब्जा गर्न सफल भएका हुन् । दाहालको टाउकाको मोल तोकिएको थियो । संविधानको निर्माण प्राप्त उपलब्धिहरूको जगेर्ना गर्ने दस्तावेज त हो नै, तर त्यसका साथै मूल कानुनले कार्यपालिकालाई आवश्यक जोखिम उठाउने ठाउँ, विधायिकालाई त्यस्तो निर्णयले निम्त्याउन सक्ने संकटबारे विमर्श एवं परिष्कृत गर्ने मञ्च तथा न्यायपालिकालाई सचेत तुल्याउने अधिकार पनि दिएको हुनुपर्छ । संविधान जारी गर्ने व्यग्रता एवं अवसर गुम्ने चिन्ताले गर्दा विवादित संविधानका मस्यौदाकारहरूले संवैधानिक सर्वोच्चताको साटो सन् १९९० को मूल कानुनबाट न्यायिक सर्वोच्चताको अवधारणालाई यथावत् उतार गरेका छन् । मस्यौदाकारहरूलाई जनप्रतिनिधिहरूको विवेकभन्दा अदालतका न्यायाधीशहरूको ज्ञानमा बढी विश्वास भयो ।विगतका राजाहरूको जस्तो विशेषाधिकार पाएका भए पनि अदालतका न्यायाधीशहरूलाई आफ्ना फैसलाहरूको प्रजातान्त्रिक मूल्यांकन हुने हेक्का छ । त्यसैले सर्वोच्च अदालतले संविधानसभाको म्याद थप्न पाउने अधिकारमा अंकुश लगाउँदा संवैधानिकताका साथै सडकको आवाजलाई पनि संज्ञानमा लिएको थियो । विचलित मनले एक न्यायाधीशले महाभियोगको मामिलामा फैसला लेखेका थिए । संवैधानिकताका आधारभूत मूल्य एवं मान्यता तथा विश्वव्यापी मानव अधिकारको रक्षाभन्दा बाहिरका शासकीय मुद्दाहरूमा बारम्बार सर्वोच्च अदालत मुछिनु भनेको न्यायालयको सुस्त, छद्म तर प्रभावकारी राजनीतीकरण हुनु हो । तत्कालका लागि त्राण पाइएजस्तो देखिए पनि जननिर्वाचितको साटो जनसम्मानित संस्थाको प्रभुत्वले सुस्तरी प्राविधिज्ञ सत्ता (टेक्नोक्र्याटिक रेजिम) बढी स्वीकार्य देखिने वातावरण बनाउँछ । समरूप राष्ट्रराज्यमा प्राविधिज्ञ सत्ताको दुष्प्रभाव उति साह्रो असह्य नभए पनि विविधतायुक्त बहुराष्ट्रिय राज्यमा भने विषयविज्ञहरूको शासन बहुसंख्यकवादभन्दा पनि जोखिमपूर्ण ठहरिन सक्छ । प्राविधिज्ञ सत्तामा सामान्यतया वर्चस्वशाली समुदायको हालीमुहाली हुन्छ एवं बहिष्कृत तथा तिरष्कृत समूहबाट सहवरण गरिएका व्यक्तिहरू फगत अनुसारक भूमिकामा सीमित गराइन्छन् ।अहिले जे भयोभयो, अब पनि जनजागृतिलाई प्राथमिक कार्यसूची बनाइएन भने आसन्न निर्वाचनले पनि शर्मा ओली प्रवृत्तिका नृजातीयतावादी जनोत्तेजक राजनीतिकर्मीको पुनरुदयलाई रोक्न सक्नेछैन । त्यसपछि फेरि पनि अदालत गुहार्नुको विकल्प वैदेशिक शक्ति निम्त्याउनुबाहेक अरू केही बाँकी रहनेछैन । सार्वभौमसत्ता सामान्यजनमा निहित छ भने त्यसका संवाहक स्वभावतः जनप्रतिनिधि हुन्छन् । चाल्नीजस्तो प्वालैप्वाल भएको विवादित संविधानमा जनताको सर्वोच्चतालाई अड्याइराख्न कठिन छ । चोरबाटोबाट हिन्दु राज्य छिर्ने, समावेशिता गुम्ने वा संघीयता खारेजमा पर्ने जोखिमका बाबजुद उदीयमान राजनीतिकर्मीहरू बहुराष्ट्रिय सामाजिक संविदा (सोसल कम्प्याक्ट) कायम गर्न प्रतिबद्ध हुन जरुरी छ । अब के हुन्छ ? भन्ने प्रश्नभन्दा यहाँ केही हुनेवाला छैन भन्ने आशाहीन अवस्थाबाट मुक्ति पाउन राजनीतिक दलहरूको अग्रसरता अदालतको विवेकपूर्ण फैसलाभन्दा महत्त्वपूर्ण आवश्यकता हो । तत्काललाई भने एउटा दम्भी शासकको मनपरीतन्त्रको अवसानमा खुसियाली मनाए फरक पर्दैन ।"
मौद्रिक नीति र बजारको विश्वास,"आजको चुनौतीसमष्टिगत आर्थिक स्थितिको वर्तमान अवस्था, कोभिड संक्रमणको तेस्रो लहरको सम्भावना र अन्तर्राष्ट्रिय आर्थिक परिदृश्य नै नीतिनिर्माणका सन्दर्भ हुन् । अन्तर्राष्ट्रिय बजारमा तेलको मूल्यमा भएको वृद्धि, सम्पत्ति बजारमा देखिएका बबल हरू र उकालो लाग्न थालेको मुद्रास्फीतिले नीतिनिर्माताहरूमा चुनौती थपेको छ । चीनले कर्जा नीतिमा कडाइ गरेको छ भने रुस, ब्राजिल, मेक्सिकोलगायतले ब्याजदर बढाएका छन् । एकातिर नीतिगत सामान्यीकरणको अभ्यास सुरु हुन थालेको छ भने, अर्कातिर ज्याब्स र ज्याबनट्स अर्थात् खोप लाएका र नलाएका बीचको विभेद चर्चामा छ । हाम्रा आफ्नै समष्टिगत आर्थिक परिसूचकहरू पनि गत वर्षको जस्तै सुविधाजनक अवस्थामा छैनन् । यी सबै तथ्यले हामीलाई सावधानीपूर्वक अगाडि बढ्नुपर्ने संकेत गरिरहेका छन् ।"
पहिले सीप अनि रोजगारी,"यसपालि बजेटमा प्रधानमन्त्री रोजगार कार्यक्रमको पुनः संरचना गरेर न्यूनतम सय दिनको रोजगारी सुनिश्चित गरी आगामी वर्ष दुई लाख रोजगारी सृजना गर्ने लक्ष्यका साथ १२ अर्ब रुपैयाँ विनियोजन गरिएको छ ।आर्थिक सर्वेक्षण २०७७७८ अनुसार आर्थिक वर्ष २०७६७७ मा ५ सय ४१ स्थानीय तहमा प्रधानमन्त्री रोजगार कार्यक्रम सञ्चालन भएको थियो । सर्वेक्षणमा उक्त कार्यक्रमअन्तर्गत सञ्चालित ४ हजार ३ सय २ आयोजनामार्फत १ लाख ५ हजार ६ सय ३५ जनाले रोजगारी प्राप्त गरेको पनि उल्लेख छ । सबैभन्दा बढी रोजगारी दिने प्रदेशमा क्रमशः कर्णाली, सुदूरपश्चिम, प्रदेश२, प्रदेश१, लुम्बिनी, वाग्मती र गण्डकी थिए । यस कार्यक्रमअन्तर्गत कुन प्रदेशको कुन क्षेत्रमा बढी रोजगारी सृजना भयो भन्ने उल्लेख सर्वेक्षणमा गरिएको छैन । बजेटमा निर्माण क्षेत्रमा रोजगारी दिने भनिए पनि अधिकांश बेरोजगारले यसबारे जानकारी पाएका छैनन् । पछिल्लो समय यो कार्यक्रमबारे स्थानीय एफएमहरूले १८ देखि ५९ वर्षका बेरोजगारहरूले चैत मसान्तसम्म आआफ्ना पालिकाहरूमा, नाम सूचीकृत गरेपछि रोजगारी पाउने भनी प्रचारप्रसार गरिरहेका छन् । सरकारले बेरोजगार घटाउने भन्दै यस्ता लोकप्रिय कार्यक्रम ल्याउनुभन्दा स्थानीय आवश्यकताअनुरूपको जनशक्ति तयार गर्नुका साथै योग्यता र रुचिअनुसारको सीप सिकाउनुपर्छ । यो कार्यक्रमले सीप सिकाइ वर्षभरि रोजगारी पाउन सक्ने दक्ष शक्ति बनाउनुभन्दा पनि बर्सेनि अदक्ष बेरोजगार जनशक्ति तयार गर्न अर्बौं खर्च गर्दै आएको छ । भारतका कतिपय राज्यले बेरोजगारहरूलाई सयदिने रोजगारी दिने कार्यक्रम सञ्चालन गरेको वर्षौं भयो । कोरोना महामारीअघि १४१४ दिन गरी वर्षको दुई पटक दैनिक दुई सय रुपैयाँका दरले रोजगारी पाएकाहरू अहिले पुनः बेरोजगार भएका छन् । भारतमै असफल भइसकेको कार्यक्रम हाम्रोमा सुरु गरिएको छ । आधुनिक सिंगापुरका निर्माता ली कुआन युको बेरोजगारी घटाउने नीति तथा कार्यक्रम हाम्रोजस्तो मुलुकका लागि अनुकरणीय बन्न सक्छ । लीले जुनसुकै पेसा व्यवसाय गरेका भए पनि एउटा शिक्षितले अर्को अशिक्षितलाई साक्षर बनाउनुपर्ने नीति ल्याएका थिए । यो सफल पनि भयो । लीले यस्ता नवसाक्षरहरूलाई उनीहरूको रुचिअनुसारको तालिम दिएर निर्माण क्षेत्रमा परिचालन गरेका थिए । यस्तै विदेशमा उच्चशिक्षा हासिल गरेकाहरूलाई योग्यता र रुचिअनुसार माथिल्लो ओहदामा सरकारी जागिर दिने भनेर आकर्षित गरेका थिए । सूचना प्रविधिलगायत क्षेत्रमा उच्चशिक्षा हासिल गरेकाहरूलाई तालिम केन्द्र स्थापना गर्न साधनस्रोत उपलब्ध पनि गराएका थिए । अर्धदक्ष नागरिकलाई निर्माण क्षेत्रमा परिचालन गरेर लीले बेरोजगारीको समस्या सदासदाका लागि अन्त्य गरेका थिए । त्यसो त, हाम्रोमा पनि सरकारले अशिक्षित नागरिकलाई साक्षर बनाउने भन्दै साक्षरता कार्यक्रम सञ्चालन गरेको दशकौं भयो । विडम्बना, नवसाक्षरहरूलाई उनीहरूको रुचि र क्षमता पहिचान गरी तालिम दिएर रोजगारी दिनुपर्छ भन्ने चेत सरकारी संयन्त्रमा नपलाएका कारण यस्ता नवसाक्षरमाथि सरकारले बर्सेनि गर्दै आएको लगानी उपलब्धिमूलक बन्न सकेको छैन । हामीकहाँ विदेशमा उच्चशिक्षा हासिल गर्नेहरूको संख्या बढ्दो छ । यस्ता अधिकांश युवा स्वदेशमा योग्यता र रुचिअनुसारको अवसर नपाउँदा विदेश पलायन हुन बाध्य छन् । आफ्नो सीप र ज्ञान स्वदेशमै सदुपयोग गर्दै स्वरोजगार बन्न उचित अवसरको पर्खाइमा पनि छन्, उनीहरू । यसरी बर्सेनि प्रधानमन्त्री रोजगार कार्यक्रम सञ्चालन गर्दै आएको संघीय सरकारले विदेशमा उच्चशिक्षा हासिल गरेकाहरूलाई आकर्षित गर्ने कुनै कार्यक्रम ल्याउन सकेको देखिँदैन । गत वर्षजस्तै यो वर्ष पनि शिक्षित बेरोजगारहरूलाई शैक्षिक योग्यताको प्रमाणपत्र धितो राखी २५ लाख रुपैयाँसम्म ऋण दिने कार्यक्रमले निरन्तरता पाएको छ, तर ऋण लिँदाको झन्झटिलो प्रक्रियाले गर्दा युवाहरूलाई यसले त्यति आकर्षित गर्न सकेको छैन । बेरोजगार नागरिकलाई रोजगारी दिनुअघि सरकारले गैरसरकारी रोजगारदातालगायत विज्ञहरूसँग सल्लाह लिनुपर्छ । अनि यो कार्यक्रम सञ्चालन गर्नुअघि प्रदेश र स्थानीय तहहरूसँग गृहकार्य गर्नुपर्छ । यसो नगरी सञ्चालन गरिरहेको यो कार्यक्रम राजनीतिक दलका कार्यकर्तालाई बेरोजगार भत्ता बाँड्नेजस्तो देखिएको छ । बेरोजगारहरूलाई विकास निर्माणमा परिचालन गर्न जनप्रतिनिधिहरू संवेदनशील देखिँदैनन् । प्रदेशस्तरीय तथा स्थानीय तहहरूले गर्दै आएका विकास निर्माणका काम प्राविधिकलाई जिम्मा दिई पन्छिने प्रवृत्तिले पनि सरकारले भनेअनुसार बेरोजगारहरूलाई यस क्षेत्रमा परिचालन गर्न जनप्रतिनिधिहरू असमर्थन देखिएका छन् । यो कार्यक्रम बर्सेनि कति बेरोजगारलाई कुनकुन क्षेत्रमा रोजगारी दिलाउन सफल भयो भनेर तीनै तहका सरकारले प्रतिवेदन सार्वजनिक गर्नु जरुरी छ । साथै स्थानीय तहहरूले यो कार्यक्रमबारे व्यापक प्रचारप्रसार गर्नुपर्छ । एक पटक यस कार्यक्रमअन्तर्गत रोजगारी पाइसकेकाहरूलाई उनीहरूको योग्यता र रुचिअनुसारको तालिम दिन स्थानीय तहहरूले थप रणनीतिक कार्ययोजना तर्जुमा गर्नु जरुरी छ । आफ्ना वडामा कति नागरिक बेरोजगार छन्, उनीहरूको जनजीविका कसरी चलिरहेको छ भन्ने विषय जनप्रतिनिधिहरूको प्राथमिकतामा पर्दैन । आफ्नो कार्यकालमा कति जना बेरोजगारलाई रोजगारी दिन सफल भएँ भनेर सोच्ने जनप्रतिनिधिहरूको खडेरी नै परेको छ । कोरोनाकालमा रोजगारी गुमाएका लाखौं नागरिकको जनजीविका उकास्न यो कार्यक्रमले सेतुको काम गर्नुपर्ने हो तैपनि व्यवहारमा त्यस्तो देखिँदैन । जनप्रतिनिधिहरूले बेरोजगार नागरिकलाई उनीहरूको रुचि र योग्यता अनि स्थानीय आवश्यकताअनुसार तालिम दिई परिचालन गर्न सके मात्र यो कार्यक्रम फलदायी हुनेछ ।"
"तरकारी आयात परिमाण उस्तै, बजारमा भने मूल्य वृद्धि","(काठमाडौं)  कालीमाटी फलफूल तथा तरकारी बजार विकास समितिको तथ्यांक मान्ने हो भने दैनिक ७ देखि साढे ७ सय टन तरकारी भित्रिए बजारमा अभाव हुँदैन । तरकारीको मूल्य अस्वाभाविक बढ्दैन किनभने कालीमाटी तरकारी बजारले उपत्यकाको ७० प्रतिशत माग धान्छ । बाँकी ३० प्रतिशत माग बल्खु, कोटेश्वर, टुकुचा, चाबहिल, धुम्बाराही, कलंकीलगायत बजारले पूर्ति गर्छन् ।पछिल्लो १० दिनको विवरण हेर्दा कालीमाटीमा मागअनुसार नै तरकारी आयात भइरहेको छ । बजारमा भने हरियो तरकारी छोइनसक्नु छ । आयात परिमाण हेर्दा एकदुई दिनबाहेकको अवस्था सामान्य छ । वर्षा हुँदा पनि तरकारी भित्रिएकै छ, समितिका सूचना अधिकारी विनय श्रेष्ठले भने, तर बजारमा मूल्य अन्तर बढी नै देखिन्छ ।सामान्यतः बर्खामा हरियो तरकारीको मूल्य केही बढ्छ । पानीका कारण तरकारी कुहिने, बिग्रने हुँदा औसतमा किलोमा दुईचार रुपैयाँ बढ्नु स्वाभाविक हो । अचाक्ली बढ्नु भने गलत भएको व्यवसायी स्वयं बताउँछन् । अहिले सिजन सकिएका तरकारीको मूल्य बढ्नु स्वाभाविक भए पनि सबै तरकारीको वृद्धि हुने अस्वाभाविक हो । होलसेलमा दोब्बरभन्दा बढी पुगेको छ, सुकेधारा तरकारी बजारका एक व्यापारीले भने, दोब्बर मूल्य परेपछि खुद्रामा पनि बाध्य भएर बढाएका छौं । खुद्रामा अनियन्त्रित सटर भाडाले मूल्य बढाउन बाध्य हुन्छौं । उपत्यकामा मुख्यतः धादिङ, नुवाकोट, काभ्रे, चितवन, मकवानपुरलगायत तराईका जिल्लाबाट तरकारी आयात गरिन्छ । भारतबाट पनि तरकारी भित्रिन्छ । एक महिनामा बन्दा, काउली, बोडी, मुला, गाँजर, मटरकोसा, घिउसिमी, तितेकरेला, हरियो खुर्सानी, हरियो धनियाँ, गोलभेंडालगायत तरकारीको मूल्य अस्वाभाविक बढेको छ । समितिको विवरणअनुसार जेठमा औसत मूल्य प्रतिकिलो ५८५० रुपैयाँ पर्ने मुला असारमा ९८५२ रुपैयाँ पुगेको छ ।जेठमा प्रतिकिलो २७ रुपैयाँ परेको बन्दा असारमा ५४६६ रुपैयाँ पुगेको छ । स्थानीय काउली प्रतिकिलो ४२ रुपैयाँमा बिक्री भएकोमा अहिले ७०६८ रुपैयाँ पर्छ । जेठमा प्रतिकिलो बोडी ७४४७ रुपैयाँ रहेकोमा असारमा ९६३७ रुपैयाँ पुगेको छ । यी सबै होलसेल मूल्य हुन् । खुद्रामा आइपुग्दा मूल्य झन्डै दोब्बर नै पुग्छ । खुद्रामा पसलैपिच्छे फरक मूल्य हुन्छ । भाडादरमा मनोमानी र अनुगमन नहुँदा पनि बजार अराजक बन्दै गएको हो ।बजार अनुगमन तथा नियमनको दायित्व स्थानीय निकायको हो । मूल्य हस्तक्षेप गर्ने दायित्व वाणिज्य आपूर्ति तथा उपभोक्ता संरक्षण विभागको पनि हो । तर पछिल्लो समय उजुरीका आधारमा मात्रै विभागले अनुगमन गरिरहेको छ । यसले पनि मूल्य बढाउन चाहनेलाई मौका मिलेको उपभोक्ता अधिकारकर्मी बताउँछन् ।विभागका प्रवक्ता शिवराज सेढाईंले भने मौसमका कारण मूल्यमा तलमाथि हुन सक्ने दाबी गरे । मनसुन सक्रिय भएकाले बाटोमा पनि केही समस्या उत्पन्न भइरहेकै छ । तरकारी छिट्टै सड्ने हुँदा माग र आपूर्ति नमिलेर पनि मूल्य वृद्धि हुन सक्छ, उनले भने, अनुगमन नियमित भएकै छ । तरकारी मूल्यका हकमा बोल्नुपर्ने निकाय कृषि तथा पशुपन्छी विकास मन्त्रालय हो । यद्यपि कालीमाटी तरकारी बजारसँग समन्वय गरेर अनुगमन गर्छौं ।जेठमा प्रतिकिलो ७४४७ मूल्य रहेको मकै बोडी असारमा ९६३७ रुपैयाँ, प्रतिकिलो ५८५० रहेको गाजर ९८५२ रुपैयाँ, १ सय २१ रहेको मटरकोसा १ सय ४५ रुपैयाँ, प्रतिकिलो ४७ रहेर्को घिउसिमी ८६ रुपैयाँ परेको समितिको विवरण छ । प्रतिकिलो ३२ रहेको तितेकरेला ५९ रुपैयाँ, ४१ रुपैयाँ रहेको लौका ५८ रुपैयाँ, ४२ रहेको घिरौंला ६१ रुपैयाँ, ५१ रहेको भेडेखुर्सानी १ सय ७ रुपैयाँ र ६९५० रहेको हरियो धनियाँ १ सय ३२ रुपैयाँ पुगेको समितिले जनाएको छ । विगतको तुलनामा किसानले पाउने मूल्य भने बढेको समितिका सूचना अधिकारी श्रेष्ठको दाबी छ । बर्खाको समयमा मूल्य सामान्यतः बढी हुन्छ नै, यससँगै किसानले पनि मूल्य पाएका छन्, उनले भने, तर बजारभाउ पनि बढेकै छ । हरियो तरकारीसँगै कुखुरा मासुको मूल्य पनि उकालो लागेको छ ।"
तीन हजार आयोजनाको ठेक्का सम्झौता सकियो,"(काठमाडौं)  देशभर निर्माणाधीन दुई हजार आयोजनाको ठेक्का सम्झौताको समय सकिएको छ । त्यसमध्ये एक हजार आयोजनाले भने बनेर पनि म्याद सकिएका कारण भुक्तानी नपाएको नेपाल निर्माण व्यवसायी महासंघले जनाएको छ । निर्माणाधीन र निर्माण सकिएका ३ हजार आयोजनाको ५० अर्ब रुपैयाँ भुक्तानी रोकिएको महासंघका अध्यक्ष रवि सिंहले बताए ।आर्थिक वर्ष २०७८७९ को बजेटमा निर्माण व्यवसायीका लागि सार्वजनिक खरिद सम्झौताको हर्जना नलाग्ने गरी ६ महिना म्याद थप्ने र बैंक ग्यारेन्टीको अवधि बढाउँदा थप दस्तुर नलिने व्यवस्था गरिएको छ । निर्माण व्यवसायीलाई चालु पुँजी व्यवस्थापनमा सघाउन रिटेन्सन मनी बापतको ५० प्रतिशत रकम बराबरको बैंक ग्यारेन्टी राखी फिर्ता पाउने व्यवस्था मिलाइने उल्लेख छ । बजेटमा ६ महिना म्याद थप्ने त भनियो, अध्यक्ष सिंहले भने, तर यसरी गर भनेर अर्थ मन्त्रालयले जुन निर्देशन दिनुपर्थ्यो, त्यो नदिँदा अन्योल भएको छ । चालु आयोजना ५ हजारभन्दा बढी छन् । यी आयोजनाले ६ महिना म्याद थपको सुविधा पाउने उनको भनाइ छ ।काम सकिएका आयोजनाको म्याद नभएकै कारण भुक्तानी रोकिएको उनले बताए । काम सकिएर मात्र भएन, त्यो आयोजनाको म्याद पनि कायम हुनुपर्छ, उनले भने, म्याद तोकिएको समयभित्र भुक्तानी लिइसक्नुपर्छ । बजेटले म्याद थपबारे अन्योल बढाउने काम गरेको उनको गुनासो छ । सामान्यतः म्याद सकिएका आयोजनालाई कार्यालयहरूले काम लगाउँदैनन्, उनले भने, बजेटमा म्याद थप गर्नेबारे सम्बोधन भएकाले चाँडै थप हुने भन्दै सम्बन्धित कार्यालयले काम लगाइरहे । तर म्याद थपको कुरा कार्यान्वयनमा नआउँदा आयोजना प्रभावित बने । गत जेठ १५ मा अध्यादेशमार्फत बजेट ल्याइएको हो । बजेटमा सबै आयोजनालाई ६ महिना म्याद थप्ने उल्लेख भयो, उनले भने, जुन दिन निर्णय भयो, त्यही मितिबाट यति दिनभित्र निवेदन दिएर सम्बन्धित अधिकारीले म्याद थप गरिसक्नुपर्ने भनी उल्लेख भएको भए समस्या हुने थिएन । म्याद थपको निर्णय जुन दिन हुन्छ । त्यही दिनबाट गणना हुने गरी समय उल्लेख हुनुपर्ने निर्माण व्यवसायीको भनाइ छ । अहिले जजसको म्याद छ, तिनलाई थप ६ महिना समय दिनुपर्ने उनीहरूको माग छ । यो विषय बजेटमा पनि उल्लेख गरिएको छ ।बर्खाको समयमा काम नहुने भन्दै उक्त समयपछि कायम हुने गरी समय थप्नुपर्ने निर्माण व्यवसायीको अडान छ । प्रदेशमा गएका आयोजनाको पनि भुक्तानी रोकिएको जनाइएको छ । त्यस्ता आयोजना करिब ५ सय छन्, अध्यक्ष सिंहले भने, तिनको भुक्तानी करिब १२ अर्ब रुपैयाँ बाँकी छ । महासंघले मंगलबार विज्ञप्ति जारी गर्दै आर्थिक वर्ष समाप्त हुनै लाग्दा म्याद थप नभई निर्माण व्यवसायीको ठूलो भुक्तानी रोकिएकोप्रति गम्भीर ध्यानाकर्षण भएको जनाएको छ ।निर्माण व्यवसायीले राज्यबाट रकम नपाउँदा पेसाबाटै पलायन हुने अवस्था सिर्जना भइसकेको महासंघका महासचिव रोशन दाहालद्वारा जारी विज्ञप्तिमा उल्लेख छ । आफ्ना निजी जायजेथा धितो राखेर पूर्वाधार निर्माण जस्तो महत्त्वपूर्ण व्यवसायमा लागेका व्यवसायीहरू चर्को आर्थिक मारमा पर्दा पनि राज्यबाटै घोषणा भएका नीति नियम कार्यान्वयन नहुनु ठूलो विडम्बनाको विषय हो, विज्ञप्तिमा भनिएको छ, भुक्तानी नपाउँदा सरकारलाई बुझाउनुपर्ने राजस्व कर, बैंक ऋण, यन्त्र उपकरणको किस्ता तिर्न सकिएको छैन ।रड, सिमेन्ट, बिटुमिन, इँटा, गिट्टी बालुवालगायत निर्माण सामग्रीको भुक्तानीसहित कामदार तथा श्रमिकको रकम भुक्तानी गर्न नपाइएको महासंघले जनाएको छ । सरकारका तालुकदार निकायले बुझ पचाई हालसम्म ५५ दशमलव ८३ प्रतिशत मात्रै पुँजीगत खर्च भएको अवस्था छ, विज्ञप्तिमा भनिएको छ, व्यवसायीको बाँकी रकम सरकारले भुक्तानी गर्दा पुँजीगत खर्चमा थप ३० प्रतिशत वृिद्घ भई देश विकासमा सकारात्मक टेवा पुग्ने थियो ।म्याद थप कार्यान्वयनका लागि असार २४ मा अर्थ मन्त्रालयको प्रस्तावमा मन्त्रिपरिषद्बाट निर्णय भई प्रधानमन्त्री तथा मन्त्रिपरिषद् कार्यालयबाट कार्यान्वयन नहुनु दुःखद विषय भएको महासंघले जनाएको छ । ठूलो रकम म्याद थपसहित तत्काल भुक्तानी गर्न सरकारलगायत सरोकारवाला निकायको पटकपटक ध्यानाकर्षण गराउँदासमेत कुनै सुनुवाइ नभएको महासंघको भनाइ छ । केही दिनभित्रमा माग सम्बोधन नभए निर्माणका काम ठप्प पारी सशक्त आन्दोलनमा उत्रन बाध्य हुने विज्ञप्तिमा उल्लेख छ ।विनियोजन विधेयक भएकाले अर्थ मन्त्रालयमार्फत नै मन्त्रिपरिषद्मा म्याद थपको विषय अघि बढ्ने यता भौतिक पूर्वाधार तथा यातायात मन्त्रालयका प्रवक्ता केशवकुमार शर्माले जानकारी दिए । हामीमार्फत म्याद थपको प्रस्ताव मन्त्रिपरिषद्मा जाने होइन, उनले भने, निर्माण व्यवसायी भौतिक मन्त्रालयमा पनि आएका थिए । तर म्याद थपको निर्णय भएपछि मात्र कार्यान्वयन हुनेछ । अर्थ मन्त्रालयका प्रवक्ता एवं सूचना अधिकारी महेश आचार्यले भने यसबारे निर्णय भइनसकेको उल्लेख गरे ।"
ब्रोकर आफैं छान्न नयाँ नियमावली,"(काठमाडौं)  पुँजी बजारको नियामक निकाय धितोपत्र बोर्ड (सेबोन) बाटै सेयर ब्रोकर छान्ने व्यवस्था गर्न नियमावली नै नयाँ बनाउन लागिएको छ । धितोपत्र बजार (हाल नेपाल स्टक एक्सचेन्ज (नेप्से) ले सेयर ब्रोकर छानेर अनुमतिपत्रका लागि बोर्डमा सिफारिस गर्नुपर्ने व्यवस्थाविपरीत छनोटको सबै अधिकार बोर्डमा ल्याउन नयाँ नियमावली बनाउन लागिएको स्रोतले बताएको छ । विद्यमान नियमावलीमा ३३ प्रतिशतभन्दा बढी संशोधन गर्नुपरेपछि बोर्ड सञ्चालक समितिले पुनर्लेखन नै गर्ने निर्णय गरेको हो । यसका लागि अर्थ मन्त्रालयबाट धितोपत्र बोर्डमा प्रतिनिधित्व गरिरहेका सहसचिव रामेश्वर दंगालको संयोजकत्वमा एक समिति गठन गरिएको छ । नियमावली पुनर्लेखनका क्रममा ब्रोकर छान्ने अधिकारसहित, ब्रोकरको पुँजी वृद्धिलगायत विषय पनि समावेश गरिने स्रोतले बताएको छ । खासगरी व्यक्तिगत र संस्थागत तहबाट केन्द्र प्रदेशअनुसार काम गर्ने गरी ब्रोकर लाइसेन्स वितरण गर्ने उद्देश्यले काम भइरहेको बताइएको छ ।आफूले अनुमति दिएको संस्थाले ब्रोकर छान्ने, अनुमतिपत्रका लागि सिफारिस गर्ने र सोहीबमोजिम नियामक निकायले लाइसेन्स बाँड्ने व्यवस्था उपयुक्त नभएकाले धितोपत्र व्यवसायी (धितोपत्र दलाल तथा धितोपत्र व्यापारी) नियमावली, २०६४ परिमार्जन गर्न लागिएको धितोपत्र बोर्डका अध्यक्ष भीष्मराज ढुंगानाले जानकारी दिए । ब्रोकरलाई लाइसेन्स दिने काम संसारभर नै नियामक निकायको हो, उनले भने, नेपालमा स्टक एक्सचेन्जलाई छनोटको अधिकार दिएर यसअघिका नेतृत्वहरूबाट गल्ती भएको रहेछ । अहिले त्यसलाई सच्याउन खोजिएको हो । आफूले लाइसेन्स दिने कम्पनी छान्ने अधिकार पनि बोर्डसँगै हुनुपर्ने उनले बताए । त्रिभुवन विश्वविद्यालयले परीक्षा नलिएरै प्रमाणपत्र दिन्छ ? त्यस्तै भयो यहाँ पनि, उनले थपे, मूल्यांकन नगरी कसरी लाइसेन्स दिने ? नेप्सेले छानेको कम्पनीलाई बोर्डले आँखा चिम्लेर लाइसेन्स दिने भन्ने पनि त भएन । ऐनविपरीत हाल नेप्सेले ब्रोकर छनोट गरिरहेको उनको भनाइ छ । यही कारण यसअघि चार वर्षसम्म मुद्दा परेको पनि उनको दाबी छ ।धितोपत्र नियमावली, २०६४ मा नेप्से (धितोपत्र बजार) ले बजारको आवश्यकताअनुसार ब्रोकरको संख्या यकिन गर्ने व्यवस्था छ । धितोपत्र बजारले उपलब्ध भौतिक सुविधा, धितोपत्र बजारको आवश्यकता तथा धितोपत्रको प्रतिस्पर्धी बजार निर्माण पक्षलाई दृष्टिगत गरी थप्नुपर्ने धितोपत्र दलाल र धितोपत्र व्यापारीको संख्या यकिन गर्ने, नियमावलीमा उल्लेख छ । हालको नेप्सेको यही अधिकार बोर्डले आफ्नो पोल्टामा ल्याउन लागेको हो । नियमावलीको दफा ३ मा ब्रोकर कम्पनीको अनुमतिसम्बन्धी व्यवस्था छ । त्यसमा धितोपत्र दलाल र धितोपत्र व्यापारीका रूपमा धितोपत्र व्यवसाय गर्न चाहनेले अनुमतिपत्र प्राप्त गर्न तोकिएको ढाँचामा निवेदन दस्तुर संलग्न गरी धितोपत्र बजार (नेप्से) को सिफारिससहित बोर्डसमक्ष निवेदन दिनुपर्ने प्रावधान छ । निवेदनसाथ प्राप्त विवरण तथा कागजात जाँचबुझ गर्दा रीतपूर्वक नदेखिए बोर्डले थप विवरण वा कागजात माग गर्न सक्नेछ, नियमावलीमा भनिएको छ, यस नियमावलीबमोजिम अनुमतिपत्र प्रदान गर्नुअघि निवेदनसाथ पेस गरेको विवरणमा कुनै परिवर्तन आए निवेदकले त्यसको जानकारी बोर्डलाई दिनुपर्नेछ । यसअघि स्टक एक्सचेन्जले नै ब्रोकरलाई शाखा विस्तारका लागि अनुमति दिने व्यवस्था थियो । बोर्डलाई जानकारी दिए मात्र पुग्थ्यो । यही व्यवस्थाअनुसार विभिन्न जिल्लामा गरी ब्रोकरका ४२ शाखा स्थापना भइसकेका छन् । अहिले त्यो व्यवस्था पनि धितोपत्र बोर्डले लिएको छ । पछिल्लो समय बोर्डले अनुमति दिन थालेपछि करिब आधा दर्जन ब्रोकरले शाखा खोल्न अनुमति पाइसकेका छन् । केही भने अनुमतिको पर्खाइमा छन् ।स्टक एक्सचेन्जले ब्रोकरको संख्या यकिन गर्ने र लाइसेन्सका लागि नियामक निकायमा पठाउने अन्तर्राष्ट्रिय अभ्यास हो । कारोबारका लागि ती ब्रोकरलाई आफ्नो सिस्टम (कारोबार प्रणाली) मा आबद्ध गराउनुपर्ने भएकाले सम्बन्धित एक्सचेन्ज कम्पनीलाई नै ब्रोकर छान्ने अधिकार दिइएको र बोर्डले लाइसेन्स मात्र वितरण गर्ने जानकारहरू बताउँछन् । आफ्नो क्षमता कति हो ? कति ब्रोकरलाई लाइसेन्स दिँदा सिस्टमले थेग्छ लगायत जानकारी स्टक एक्सचेन्ज (नेप्से) लाई थाहा हुने हो बोर्डलाई हुँदैन, स्रोतले भन्यो, नेपालमा सबै अधिकार आफैंले लिएर बोर्डले के गर्न थालेको हो बुझिएन ।एक्सचेन्ज कम्पनीले छानेका ब्रोकरले त्यही एक्सचेन्ज कम्पनी मातहतमा मात्र कारोबार गर्न पाउँछन् । नेपालमा एउटा मात्र एक्सचेन्ज कम्पनी छ । भविष्यमा अरू एक्सचेन्ज कम्पनी स्थापना भए हालका ब्रोकरले ती कम्पनीमा कारोबार गर्न पाउँदैनन् । उनीहरूले ती एक्सचेन्जबाट पनि छुट्टै अनुमति लिनुपर्छ । यस कारण पनि आफूले कारोबार गराउने कम्पनी छान्ने जिम्मा सम्बन्धित कम्पनीलाई नै दिनुपर्ने विज्ञहरू बताउँछन् ।"
माथिल्लो मर्स्याङ्दीको उत्पादन महिना दिनदेखि बन्द,"(लमजुङ)  चिनियाँ लगानीमा निर्मित माथिल्लो मर्स्याङ्दी ए जलविद्युत् आयोजनाको उत्पादन एक महिनायता बन्द छ । बाढीपहिरोले विद्युत् गृहमा क्षति पुर्याएपछि उत्पादन बन्द भएको हो । दैनिक १० लाख युनिट बढी विद्युत् उत्पादन हुने र एक घण्टा मात्रै बन्द हुँदा ५ लाख घाटा पर्ने आयोजनाले जनाएको छ । २४ घण्टा बन्द हुँदा करिब १ करोड २० लाख घाटा पर्छ । ३० दिन घाटा पर्दा करिब ३६ करोड रुपैयाँ घाटा लागेको आयोजनाका दयाराम दाहालले दाबी गरे ।मर्स्याङ्दीमा बाढी आएपछि आयोजनाको विद्युत् उत्पादन गत जेठ ३१ राति ११ बजेदेखि बन्द छ । आयोजनाको टेलरेसबाट मर्स्याङ्दीको बाढी पसेको दाहालले बताए । बालुवा र ढुंगामाटो थुप्रिँदा टर्बाइन घुमाएर बग्ने पानी निस्कन पाएको छैन । बालुवा झिकेर मर्मत भइरहेको उनको भनाइ छ । आयोजनाको विद्युत् गृहदेखि बिजुलीभार बोकेर ड्यामसँग लगिएको आन्तरिक ३८ वटा विद्युत् पोलमा बाढीले क्षति पुर्याएको छ । यसको पनि मर्मत पनि भइरहेको छ । इन्टेकबाट ढुंगा र बालुवा छिर्दा टर्बाइनमा असर परेको आयोजनाका जनसम्पर्क अधिकृत इन्जिनियर कर्ण अधिकारीले जानकारी दिए । आयोजनामा २५२५ मेगावाटका २ वटा फ्रान्सिस टर्बाइन छन् । टर्बाइन घुमाएर टेलरेसबाट बाहिरिनुपर्ने पानी बाढीले उल्टै टेलरेसतर्फ धकेलेपछि आयोजनालाई असर पर्यो, उनले भने । तत्काल विद्युत् उत्पादन नहुने उनको भनाइ छ ।आयोजनाबाट उत्पादित विद्युत् ७० मेगावाटको मध्यमर्स्याङ्दी जलविद्युत् केन्द्र हुँदै राष्ट्रिय प्रसारण लाइनमा जोडिन्छ । अहिले मध्यमर्स्याङ्दी जलविद्युत् केन्द्रबाट १३२ केभी प्रसारण लाइन हुँदै विद्युत् प्रसारण हुने गरेकोमा ९ नम्बरको टावर मर्स्याङ्दीको बाढीले बगाएको छ । यो टावर अस्थायी रूपमा निर्माण थालिएको छ ।"
'टिम अफ द टुर्नामेन्ट मा इटालीका पाँच,"नियोन (एएफपी) युरोपियन च्याम्पियन इटालीका पाँच खेलाडीले मंगलबार घोषणा गरिएको यूईएफएको आधिकारिक टिम अफ द टुर्नामेन्ट मा स्थान बनाएका छन् । आइतबार सम्पन्न युरोपियन च्याम्पियनसिपमा देखाएको प्रदर्शनलाई आधार बनाएर छनोट गरिएको टिममा विश्वका कहलिएका खेलाडीहरू क्रिस्टियानो रोनाल्डो, केलियन एमबाप्पे, रोबर्ट लेवान्डोस्की परेका छैनन् । अग्रपंक्तिमा इटालीका फेडेरिको किइसा, फाइनलमा पराजित इंग्ल्यान्डका रहिम स्टर्लिङ र बेल्जियमका रोमेलु लुकाकुलाई टोलीमा राखिएको छ । बेल्जियम क्वाटरफाइनलमा इटालीसँग पराजित भएको थियो । इटालीले वेम्बलीमा इंग्ल्यान्डलाई पेनाल्टी सुटआउटमा ३२ ले पराजित गर्दै दोस्रो पटक युरोपियन च्याम्पियनसिप जितेको थियो । पाँच गोल गरेका रोनाल्डोले गोल्डेन बुटको उपाधि जितेका थिए । चेक गणतन्त्रका प्याट्रिक सिकले पनि ५ गोल नै गरेका थिए । यूईएफएका १६ प्रशिक्षकका विज्ञ प्यानल र पूर्वखेलाडीहरूले छनोट गरेको उत्कृष्ट खेलाडी समावेश टिम को सूचीमा यी दुवैलाई राखिएको छैन । छनोट प्यानलमा फाबियो कापेलो, रोबी किन, इस्टेबान काम्बियासो, डेविड मोयेजलगायत थिए । युरो २०२० मा सर्वाधिक गोल गर्ने ६ खेलाडीबाट ४ खेलमा ४ गोल गरेका लुकाकु मात्र छानिएका छन् । एमबाप्पेले ४ खेलमा कुनै गोल गर्न सकेनन् भने स्विट्जरल्यान्डसँगको अन्तिम १६ को खेलमा उनले पेनाल्टी सुटआउटमा निर्णायक पेनाल्टी गुमाएका थिए । फिफाको वर्तमान विश्व वर्षका खेलाडी लेवान्डोस्कीले तीन खेलमा तीन गोल गरे पनि उनको टोली पोल्यान्ड समूह चरणबाटै बाहिरिएको थियो । इंग्ल्यान्डका कप्तान ह्यारी केनले ४ गोल गरेका थिए । उनलाई पनि उत्कृष्ट खेलाडीको सूचीमा राखिएको छैन । इंग्ल्यान्डबाटै स्टर्लिङसहित रक्षकद्वय केयल वाल्कर र ह्यारी मगायरले स्थान पाएका छन् । इटाली टोलीका गोलरक्षक जियनलुइजी डोनारुमा, रक्षकद्वय लियानार्डो बोनुची र लियोनार्डो स्पिनाजोला तथा मिडफिल्डर जोर्गिन्होलाई उत्कृष्ट टिमभित्र समावेश गरिएको छ ।युरो २०२० को टिम अफ द टुर्नामेन्ट इटालीका जियनलुइजी डोनारुमा (गोलरक्षक), रक्षकमा लियोनार्डो बोनुची, लियोनार्डो स्पिनाजोला, केयल वाल्कर (इंग्ल्यान्ड), ह्यारी मगायर (इंग्ल्यान्ड), मिडफिल्डर पिइरेइमिल होजबर्ग (डेनमार्क), जोर्गिन्हो (इटाली), पेड्री (स्पेन) तथा फरवार्डमा फेडेरिको किइसा (इटाली), रोमेलु लुकाकु (बेल्जियम) र रहिम स्टर्लिङ (इंग्ल्यान्ड) ।"
क्रिकेटर यशपालको निधन,दिल्ली (एएफपी) भारतलाई सन् १९८३ को विश्वकप क्रिकेट उपाधि दिलाउन मदत गरेका मध्यपंक्तिका ब्याट्सम्यान यशपाल शर्माको मंगलबार हृदयघातबाट निधन भएको छ । ६६ वर्षे उनले १९७८ देखि १९८५ सम्ममा ३७ टेस्ट र ४२ एकदिवसीय अन्तर्राष्ट्रिय खेलेका थिए । भारतले इंग्ल्यान्डमा १९८३ को विश्वकप जित्दा शर्मा भारतीय टोलीका दोस्रो सर्वाधिक रनकर्ता थिए । उनले उक्त विश्वकपमा दुई अर्धशतक बनाएका थिए । समूह चरणमा भारतले वेस्ट इन्डिजविरुद्ध विजय हात पार्दा ८९ रन बनाएका शर्माले इंग्ल्यान्डविरुद्ध सेमिफाइनलमा पनि ६१ रन बनाएका थिए । भारतले फाइनलमा वेस्ट इन्डिजलाई नै पराजित गर्दै उपाधि जितेको थियो । उनले घरेलु क्रिकेटमा दुई दशक बिताए । त्यसमा उनले २१ शतक र ४६ अर्धशतकसाथ ८ हजार ९ सय ३३ रन जोडेका थिए ।
"'पहिला जात्रा, अहिले यात्रा","ओलम्पिक जाने नेपाली टोलीसेभ द मिसनरमेशकुमार सिलवाल, सदस्यसचिव (राखेप)खेलाडी गौरिका सिंह, पौडीएलेक्स शाह, पौडीकल्पना परियार, सुटिङसोनिया भट्ट, जुडोसरस्वती चौधरी, एथलेटिक्सप्रशिक्षकशंकर कार्की, पौडीअसीम यादव, सुटिङसूर्यनारायण श्रेष्ठ, जुडोइन्द्रकुमारी मल्ल, एथलेटिक्सपदाधिकारीजीवनराम श्रेष्ठ, अध्यक्ष (एनओसी)नीलेन्द्रराज श्रेष्ठ, महासचिव (एनओसी)चतुरानन्द राजवैद्य, उपाध्यक्ष (एनओसी)तेजबहादुर गुरुङ, उपाध्यक्ष (एनओसी)सुनीलकुमार श्रेष्ठ, उपाध्यक्ष (एनओसी)पीताम्बर तिम्सिना, उपमहासचिव (एनओसी)तुलसी थापा, सचिव (एनओसी)प्रकाशशमशेर राणा, सचिव (एनओसी)राम अवाले, सदस्य (एनओसी)केदार न्यौपाने, सचिव (खेलकुद मन्त्रालय)शिव कोइराला, उपाध्यक्ष (राखेप)सुभाष श्रेष्ठ, सदस्य (राखेप)सम्पन्न श्रेष्ठ, सदस्य (राखेप)नवेशमान सिंह प्रधान, चिकित्सकप्रेम बराल, कर्मचारी (नेपाली दूतावास, टोकियो)रूपेश डंगोल, स्वयंसेवक जापान"
अर्जेन्टिनी मिडफिल्डर एट्लेटिकोमा,जिरुड एसी मिलानतर्फरोम फ्रान्सेली सेन्टर फरवार्ड ओलिभर जिरुडले एसी मिलानसँग दुईवर्षे सम्झौता गर्न लागेको इटालियन सञ्चारमाध्यमले मंगलबार जनाएका छन् । चेल्सीले ३४ वर्षे उनलाई २०१८ को जनवरीमा आर्सनलबाट १ करोड ८० लाख पाउन्डमा लिएको थियो । गत महिनामात्र उनले चेल्सीसँग आफ्नो सम्झौता २०२२ सम्म नवीकरण गरेका थिए । जिरुड बिहीबार इटाली पुग्ने आस गरिएको छ र स्वास्थ्य परीक्षणपछि उनले सम्झौतामा हस्ताक्षर गर्नेछन् । दैनिक गाजेटा डेलोका अनुसार जिरुडले प्रतिसिजन ३० लाख युरो पाउनेछन् भने चेल्सीले १० लाख युरो सम्झौता रकम पाउने छ । सो दैनिकका अनुसार एसी मिलानका प्रशिक्षक स्टेफानो पिओली उनको आगमनको व्यग्र प्रतीक्षामा छन् । मिलानका ३९ वर्षे स्ट्राइकर ज्लाटन इब्राहिमोभिच जुनमा घुँडाको शल्यक्रिया गरेर रोममा रहेका छन् । उनले आउँदो सिजन खेल्नेनखेल्ने अवस्थामा मिलानले जिरुडलाई लिएको हो । जिरुडले गत सिजन चेल्सीबाट ३१ खेलमा ११ गोल गरेका थिए । जर्मन फरवार्डद्वय काई हाभर्ट र टिमो वार्नरलाई आएपछि चेल्सीमा उनको भूमिका खुम्चिएको थियो । उनले प्रिमियर लिगमा ८ खेलमा मात्र सुरुआतबाट खेल्न पाएका थिए । चेल्सीबाट च्याम्पियन्स लिग जितेका जिरुडले युरो २०२० मा स्विट्जरल्यान्डसँग फ्रान्सका लागि अन्तिम १६ को खेल बेन्चबाट खेलेका थिए ।
प्रत्युष र रस्मिता उत्कृष्ट,काठमाडौं (कास) सातौं सगरमाथा अन्तर्राष्ट्रिय कराते प्रतियोगितामा पुरुषतर्फ भारतका प्रत्युष सिंह र महिलातर्फ नक्साल डोजो नेपालकी रस्मिता श्रेष्ठ उत्कृष्ट खेलाडी भएका छन् । आयोजक नेपालकी दिलाशा श्रेष्ठ उदीयमान खेलाडी भइन् । विष्णुदेवी डोजो नेपाल टिम च्याम्पियन भएको छ । भारतीय टिम दोस्रो भएको थियो । नेपाल सितोरियो कराते संघ शाखा डोजो नक्सालले आयोजना गरेको प्रतियोगितामा प्रत्युषले ४० केजी तौलमा स्वर्ण जितेका थिए । उनले नेपालका कुश्विन आलेलाई हराएका थिए । रस्मिता महिला एकल कातामा दोस्रो भएकी थिइन् ।
रोममा भव्य स्वागत,"रोम (एएफपी) इटालीले युरो २०२० मा प्राप्त सफलताको मंगलबार रोममा खुसीयाली मनाएको छ । यसक्रममा खेलाडीलाई नायकका रूपमा सम्मान गरिएको थियो । आइतबार वेम्बलीमा भएको फाइनलमा इटालीले नाटकीय रूपमा इंग्ल्यान्डलाई टाइब्रेकरमा हराएको थियो । इटालीका राष्ट्रपति र प्रधानमन्त्री दुवैले टिमको सम्मानमा कार्यक्रम राखेका थिए । त्यसपछि खेलाडी डबल डेकर बसमा बसेर सडक यात्रामा निस्केको थियो । आमसमर्थकले भने इटालीको झण्डा बोक्दै उनीहरूको भव्य स्वागत गरेको थियो ।वेम्बलीमा प्राप्त सफलतापछि २४ घण्टाको भावनात्मक यात्रा तय गरेर इटाली टोली स्वदेश पुगेको थियो । सुरुमै गोल खाएको इटालीले त्यसपछि खेललाई बराबरीमा ल्याउँदै टाइब्रेकर भने ३२ को जितेको थियो । इटालीले युरो जितेको यो दोस्रो अवसर मात्र हो । सन् २०१८ को विश्वकपमा छनोट हुन असफल रहेपछि रोबर्टो मान्चिनीको इटालीले उत्कृष्ट पुनरागमन रच्दै अद्वितीय उपलब्धि हात पारेको हो । यो इटालीको फुटबलको पुनर्जागरण हो, खेलाडी लियोनार्डो बोनुचीले भने ।प्रतियोगिताकै उत्कृष्ट खेलाडी चुनिएका इटालीका गोलरक्षक जियानलुइजी डोनारुमाले भने, हाम्रो समूह नै गज्जब रहेको छ । हामी एकअर्का खेलाडीलाई माया गर्छौं । सबैलाई थाहा छ, हामी कहाँबाट आएका हौं भनेर । यसको ठीक विपरीत इंग्ल्यान्ड भने सन् १९६६ यता कुनै ठूलो प्रतियोगिता जित्ने प्रतीक्षामै कायम रह्यो । इंग्ल्यान्ड फेरि एकपल्ट पेनाल्टी सुटआउटमा असफल भएको हो । यसबीच इंग्लिस फुटबल समर्थकमाझ निराशा छाएको छ ।पेनाल्टीमा चुमेका तीन खेलाडी मार्कस रसफोर्ड, जोडन सान्चो र बुकायो साका पछिल्लो समय आफ्नै समर्थकबाट अनलाइन दुर्व्यवहारको सिकार भएका छन् । बेलायती प्रधानमन्त्री बोरिस जोन्सनले यो दुर्व्यवहार कुनै पनि हालतमा स्विकार्य नहुने बताएका छन् । यस घटनालाई इंग्लिस व्यवस्थापक गारेथ साउथगेटले माफीयोग्य नभएको प्रतिक्रिया दिएका छन् । यता इटालीको टिम भने सोमबार बिहान इटाली आइपुगेको थियो ।विमानबाट ओर्लिनेक्रममा कप्तान जर्जियो केलिनी र प्रशिक्षक रोबर्टो मान्चिनीले ट्रफी उचालेर प्रदर्शन गरेका थिए । केही हजार समर्थक बिहान सबेरै विमानस्थलमा पुगेका थिए र त्यसक्रममा टिमको स्वागत गरे । तिनीहरूले हामी युरोपका च्याम्पियन हौं । टिमले अब विजयी यात्रा निकाल्ने छ वा छैन भनेर प्रस्ट भएको छैन । कोरोना भाइरस संक्रमणको महामारीको डरका कारण विजयी यात्रा निकाल्ने सम्भावना कम रहेको बताइएको छ ।महामारीले सबैभन्दा पिरोलिएको देशमा इटाली पनि पर्छ । त्यस क्रममा इटालीले १ सय २८ जनाको ज्यान गुमाएको थियो । त्यसअगाडि इटालीका प्रशिक्षक मान्चिनीले भनेका थिए, इटालीका जनतालाई खुसी दिन सकेकामा हामी निकै खुसी छौं । यो सफलता निकै कठिन स्थितिमा प्राप्त भएको छ । फाइनल सकिएकै रात समर्थकले मिलानदेखि पालेर्मोको सडकमा ओर्लेर खुसीयाली मनाएका थिए । यसक्रम उनीहरू महामारीबाट बच्न लागू नियम पनि बिर्सेका थिए ।"
युरोमा ३२ टिम पुर्याउने सोच,लन्डन (एपी) युरो २०२० को सफलताबाट उत्साहित युरोपेली फुटबल महासंघ (यूईएफए) ले भविष्यमा प्रतियोगिता ३२ टिमको बनाउने सोच अगाडि सारेको छ । सन् २०२३ को युरो आयोजना गर्ने देशबारे दाबेदारी पेस गर्ने प्रक्रिया पूरा भएपछि सन् २०२८ को प्रतियोगिता अगाडि सहयागी संख्या बढाउनेबारे छलफल हुनेछ । सन् २०१६ को प्रतियोगिताबाट मात्र सहभागी संख्या १६ बाट बढाएर २४ पुर्याइएको हो । तर यूईएफएका आबद्ध ५५ देशमध्ये ३२ सदस्यबीचको प्रतियोगिता सन् २०२८ को संस्करणबाट गर्न चाहन्छ । महासंघको भित्री स्रोतका अनुसार अन्तिम चरण खेल्न देशको संख्या बढाउने भने हो छनोट प्रक्रिया पनि रोमाञ्चक हुनेछ । तर केही आलोचकले भने अहिलेको प्रतियोगितामै २४ टिम हुँदा बलिया टिम नकआउट चरण पुग्ने सम्भावना औपचारिकमात्र रहेको दाबी गरेका छन् । यसले समूह चरणका खेल निरस हुने गरेको दाबी छ । युरो २०२० को छनोटमा इंग्ल्यान्डले दुई चरणको छनोट खेलमा मोन्टेनेग्रोलाई १२ गोल गरेको थियो । त्यसबीच इंग्ल्यान्डले एकै गोलमात्र खाएको थियो । इटालीले पनि लिचेस्टाइनमाथि ६० र ५० को जित निकालेको थियो । एसिया र उत्तर अमेरिकी छनोटमा जस्तै कमजोर टिमका लागि युरोपमा समेत अलग्गै प्रारम्भिक छनोट चरण राख्ने सोच पनि अगाडि सारिएको छ । यूईएफएले ३२ टिमको प्रतियोगिताबारे छलफल गर्नुको पछाडि प्रतियोगिताको नकआउट चरण पुग्ने जटिल प्रक्रियालाई हटाउन पनि हो ।
