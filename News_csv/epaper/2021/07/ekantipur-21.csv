शीर्षक,विवरण
"भारतमा फोन जासुसी, तरंग नेपालसम्म","भारतमा विपक्षीको विरोध, संसद् अवरुद्ध पेरिसमा अवस्थित गैरनाफामूलक मिडिया संस्थान फरबिडन स्टोरिज र मानवअधिकारवादी संस्था एम्नेस्टी इन्टरनेसनलले पेगाससमाथि प्रारम्भिक अध्ययन सुरु गरेका थिए । पछि यसमा अमेरिकाको वासिङ्टन पोस्ट, बेलायतको गार्जियन, फ्रान्सको ल मोन्ड, जर्मनीको सुडडोइच जाइटुङ र भारतको द वायरसहित १६ संस्था मिलेर यो खबरमा अनुसन्धान सुरु गरेका थिए । पेगाससको तथ्यांकमा भेटिएका नम्बरअनुसार फोनको डिजिटल फरेन्सिक जाँच गर्दा यी फोनमा स्पाइवेयर भेटिएको थियो । निसानामा राखिएका व्यक्तिको फोनमा अनधिकृत रूपमा स्पाइवेयर प्रवेश गराएर फोनका फाइलसहित माइक र क्यामरामा समेत पहुँच पुर्याउने गरिएको पुष्टि भएको छ, फ्रान्सेली पत्रिका ल मोन्डले लेखेको छ ।एनएसओ (कम्पनीका मालिक निभ, सालेभ हुलियो र ओम्री लाभीका नामबाट स्थापित कम्पनी) ले विकास गरेको पेगासससँग आफ्नो कुनै पनि साइनो नभएको भारत सरकारको दाबी छ । तर, भारतीय व्यक्तित्वहरूको नम्बर कसरी पेगाससको डेटा सेन्टर मा पुग्यो भन्ने प्रश्न विपक्षी दल र सञ्चारमाध्यमहरूले उठाएका छन् । उता एनएसओले पनि पेगासस सरकारलाई मात्रै बेच्ने गरेको र अहिलेसम्म ३६ देशका सरकार तथा सुरक्षा एजेन्सी आफ्ना ग्राहक रहेको जानकारी दिएको छ । कुन कुन सरकार ग्राहक छन् भन्ने उसले खुलाएको छैन । भारतीय मिडिया संस्थान द वायरको इमेलको जवाफमा यो कम्पनीले भनेको छ, जाँचबुझ गरेर केही सीमित सरकारलाई मात्र हामी यस्तो सेवा दिन्छौं । यो प्रकरणबारे सरकारको जवाफ खोज्दै सोमबार विपक्षी दलका सांसदले भारतीय संसद् अवरुद्ध गरेका छन् ।भारतीय प्रधानमन्त्री मोदीले सन् २०१७ जुलाई ६ मा तीनदिने इजरायल भ्रमण गरेका थिए । त्यसक्रममा उक्त जासुसी प्रविधि भित्र्याएको हुन सक्ने आशंका छ । फ्रान्सेली कम्पनी राफालबाट खरिद गरिएको लडाकु विमानमा भ्रष्टाचार भएको समाचार आउन थालेपछि भारतमा सन् २०१७ बाट फोन जासुसी सुरु भएको भारतीय सञ्चारमाध्यमहरूको भनाइ छ । त्यसैले रक्षा मामिलामा समाचार लेख्ने धेरै पत्रकार पेगासस निसानामा देखिएका छन् । द हिन्दुकी विजेता सिंह, इन्डियन एक्सप्रेसका सुशान्त सिंह र द वायरमा प्रेमशंकर झा, इन्डिया टुडे ग्रुपका सन्दीप उन्निथन र नेटवर्क१८ का मनोज गुप्ताको फोन पेगाससको निसानामा रहेको मिडिया अनुसन्धानको दाबी छ । यी पत्रकारहरूले रक्षा मामिलामा लेख्दै आएका छन् । त्यस्तै हिन्दुस्तान टाइम्सका सम्पादक शिशिर गुप्ता, सम्पादकीय पेजका सम्पादक प्रशान्त झा, रक्षा संवाददाता राहुल सिंह, कंग्रेसको रिपोर्टिङ गर्ने संवाददाता औरंगजेव नक्सवन्दीको फोन नम्बर पनि पेगाससको तथ्यांकमा भेटिएको छ । द वायरका संस्थापक सम्पादकद्वय सिद्धार्थ बर्द्धराजन र एमके बेणु तथा कूटनीतिक मामिला सम्पादक देवीरूपा मित्रा तथा पत्रकार रोहिणी सिंहको फोन पनि निसानामा रहेको भेटिएको छ । गृहमन्त्री अमित शाहका छोरा जय शाहको कारोबार, प्रधानमन्त्री नरेन्द्र मोदीका सहयोगी व्यापारी निखिल मर्चेन्ट र प्रभावशाली मन्त्री पीयूष गोयलको विषयमा रोहिणीले रिपोर्ट लेखेकी थिइन् । जसले सुरक्षा मामिलामा लेख्छन् । पेगाससको सूचीमा भेटिएका भारतीय पत्रकारका १३ आइफोन तथा ९ एन्ड्रोइड फोन जाँच गर्दा स्पाइवेयर भेटिएको जानकारी द वायरले दिएको छ । शंकास्पद नम्बर भएका फोन सेट एम्नेस्टी इन्टरनेसनलको प्रयोगशालामा जाँच गरिएको थियो, यी फोन कुनै न कुनै रूपमा संक्रमित भएका देखिएका छन्, वायरले लेखेको छ । तर, पेगासस हमलामा भारतीय पत्रकार मात्र होइन, राजनीतिक दलका नेता, कूटनीतिज्ञ र संवैधानिक आयोगका पदाधिकारी पनि परेका छन् । कंग्रेस नेता राहुल गान्धी, पश्चिम बंगालकी मुख्यमन्त्री ममता बनर्जीका भतिजा अभिषेक बनर्जी, पूर्वनिर्वाचन आयुक्त अशोक लवासा, निर्वाचन रणनीतिकार प्रशान्त किशोर पनि निसानामा देखिएका छन् । त्यतिमात्र होइन, मोदी सरकारकै मन्त्री अश्विनी वैष्णव र प्रह्लाद पटेलको नम्बर पनि पेगाससको सूचीमा भेटिएको छ । उनीहरू दुई साताअघि मात्र मन्त्री बनेका हुन् । मन्त्री मात्र होइन, हिन्दुवादी राष्ट्रिय स्वयंसेवक संघका पदाधिकारीको पनि जासुसी गरिएको आशंका छ, थप खबर आएपछि यो विषयमा बोल्नेछु, भाजपा नेता सुब्रमनियनको भनाइ उद्धृत गर्दै द हिन्दुले लेखेको छ ।फोन जासुसीलाई लिएर भारतमा विरोध चर्किएको छ भने नेपालमा पनि चिन्ता बढेको छ । भूराजनीति एवं सैन्य कूटनीतिक मामिलाका जानकार पूर्वउपरथी बिनोज बस्न्यात छिमेकी मुलुकमा इन्टरसेप्सनफोन ट्यापिङ सम्बन्धी विवादित विषय बाहिर आउँदा नेपालमा पनि त्यसको नकारात्मक असर पर्ने बताउँछन् । छिमेकमा अनधिकृत रूपमा कूटनीतिज्ञलगायतको फोन ट्यापिङ गरेर व्यक्तिगत विवरणमाथि राज्यले निगरानी गरेको विषय बाहिर आएको छ । शक्तिको दुरुपयोगबाट हुने यस्ता विषयले विवाद निम्त्याउँछ, बस्न्यात भन्छन्, नेपाल, भारत वा अरू कुनै पनि प्रजातान्त्रिक मुलुकमा व्यक्तिगत गोपनीयताको अधिकार र कूटनीतिक सम्बन्धमा हस्तक्षेप गर्ने यस्ता काम हुन्छन् भने अस्वीकार गर्नुपर्छ ।बस्न्यातका अनुसार अमेरिकामा राष्ट्रहितविपरीतका गतिविधि गरेको पाइएमा विदेश मन्त्रालयले जवाफदेही बनेर इन्टरसेप्सन गर्न सक्छ । तर, राष्ट्रहितबाहेकका विषयमा इन्टरसेप्सन गरेको भनेर कसैले अदालतमा मुद्दा हालेमा अनुमति दिने व्यक्ति नै कारबाहीको भागीदार हुने उनको भनाइ छ । सूचनाप्रविधि विज्ञसमेत रहेका अधिवक्ता बाबुराम अर्याल पेगाससमार्फत नेपाली राजदूत आचार्यसमेत इन्टरसेप्सनमा परेको हुन सक्ने समाचार निकै गम्भीर रहेको बताउँछन् । पेगाससमार्फत भारतस्थित विभिन्न कूटनीतिक व्यक्तित्वहरू इन्टरसेप्सनमा परेको भन्ने समाचार बाहिर आएको छ, यसमा दिल्लीस्थित नेपालका राजदूत पनि पर्नु भएको छ भने यो हाम्रो देशको सार्वभौमिकताविरुद्धको कदम हो, यो विषयलाई नेपाल सरकारले गम्भीर रूपमा लिनुपर्छ ।"
सप्तरीका ६ सय घर डुबानमा,"तिरहुत गाउँपालिकामा पर्ने मयनाकरेडीमा नहरको दायाँतर्फ १० मिटर र बायाँतर्फ २५ मिटर डिल भत्किएको छ भने महादेवा गाउँपालिका१ र बन्द्रा खोला नहर प्रणालीमा पनि कटान भएको छ । निरन्तरको वर्षाले नदीमा बाढी आउँदा नहरका संरचना क्षतिग्रस्त भएको डिभिजन प्रमुख साहले बताए । त्रियुगा नदीको पानी ल्याइएको चन्द्रनहरले सप्तरीका विभिन्न भागमा सिँचाइ सुविधा पुर्याएको छ । नहर विभिन्न ठाउँमा बाढीले भत्काएपछि फत्तेपुरस्थित हेडवर्क्सबाट निकासी बन्द गरिएको थियो । तर पानी ओभरफ्लो भई नहर भत्काउँदै बस्ती र खेतीयोग्य जमिनमा पसेको हो । श्री ३ चन्द्रशमशेरको पालामा देशकै पहिलो सिँचाइ प्रणालीको रूपमा सिभिल इन्जिनियर डिल्लीजंग थापाले नहर डिजाइन गरेका हुन् । विसं १९८५ मा सुरु भएर पाँच वर्षमा निर्माण पूरा भएको उक्त नहर हालसम्म प्रयोगमा छ । १० हजार ५ सय हेक्टर जग्गामा सिँचाइ हुने भनिएको नहर बर्सेनि क्षतिग्रस्त हुँदै गएको छ । उता कमला नदीमा आएको बाढीले धनुषाको सबैला नगरपालिका१३ किरतपुरमा २ सय ७० मिटर बाँध कटान गरेको छ । बाढीले बाँध कटान गरिरहेकाले पानी बस्तीमा पस्ने जोखिम रहेको कमला नदी नियन्त्रण आयोजनाका इन्जिनियर गुद्री यादवले बताए । कमलाको बाढीले ठाउँठाउँमा ६ सय मिटर बाँध कटान गरेको छ, उनले भने, किरतपुरमा बाढी बस्तीमा पस्नै लागेको छ । बाँधको ८० प्रतिशतभन्दा बढी भाग बाढीले बगाएको छ । कटान रोकथामको प्रयास भइरहेको छ । कमलाको कटान रोक्न दिनभर सुरक्षाकर्मी र स्थानीयले प्रयास गरेको धनुषाका प्रमुख जिल्ला अधिकारी बन्धुप्रसाद बाँस्तोलाले बताए ।"
पौडीमा खेलाडीको नामै पठाइएन,"सचिव बस्नेतकै कमजोरीले पारा ओलम्पिकका लागि खेलाडीको आवेदन छुटेको र अन्तर्राष्ट्रिय समन्वय बिग्रिएको जनाइएको छ । पराजुली, बस्नेत र सहमहासचिव दीपक केसीलाई मात्र अन्तर्राष्ट्रिय संस्थासँग समन्वयका लागि ईमेलको पहुँच छ । सचिव बस्नेतले भने ल्यापटप बिग्रिएर ईमेल गर्न छुटेको तर्क गरे । त्यति बेला मेरो ल्यापटप क्र्यास भएको थियो । त्यसैले यो कामका लागि मैले सहमहासचिव (केसी) लाई जिम्मा दिएको थिएँ, उनले कान्तिपुरसँग भने, मैले थाहा पाउँदा आवेदनको समय घर्किइसकेको थियो । पछि आईपीसीका अधिकारीहरूसँग आग्रह गर्दा सम्भव भएन । सहमहासचिव केसी भने सचिवबाट आफूलाई त्यो जिम्मेवारी नआएको दाबी गर्छन् । उनले भने, अन्तर्राष्ट्रिय समन्वयको काम सधैंजसो सचिवज्यूबाटै हुने गरेको थियो । ईमेल त मैले पनि हेर्ने गरेको छु तर ओलम्पिक सहभागिता सुरुदेखि नै उहाँले नै हेर्दै आएकाले त्यसमा चासो दिइनँ । पारा ओलम्पिकको आवेदनबारे मलाई कुनै जिम्मेवारी आएको छैन । त्यही समयमा म आफैं कोरोना संक्रमित भएर तीन सातासम्म बिरामी परेको थिएँ । एनपीसीले कमजोरी गरे पनि सम्बन्धित खेल संघ वा अन्य संघका नेतृत्वले बेलैमा आवाज उठाउन सकेनन् । भविष्यमा हुने अन्य ठूला प्रतियोगितामा पनि एनपीसीमार्फत नै जानुपर्ने र त्यतिबेला प्रतिशोध लिन सक्ने भयले सबै मौनजस्तै छन् । पारा ओलम्पिकका लागि पारा एथलेटिक्स संघले साङ्बु भोटे र सीता भण्डारीको नाम सिफारिस गरेको थियो । पौडीबाट सरिता थुलुङ र भीम कुमाल, टेबलटेनिसबाट केशव थापा र लली तामाङ, पावर लिफ्टिङबाट निर्मला भण्डारी र दुर्गामान तामाङ, पारा तेक्वान्दोबाट पलेशा र रञ्जना धामीको नाम पठाइएको थियो । तेक्वान्दोकी पलेशा मात्र छनोटमा परिन् । पौडीका लागि भने एनपीसीबाटै अगाडि बढेन । नेपालले पौडी र एथलेटिक्समा पहिलेदेखि सहभागी जनाउँदै आएको थियो । पारा पौडी संघका अध्यक्ष सरोज श्रेष्ठले एनपीसीको लापरबाहीले आफ्ना खेलाडी निराश हुनुपरेको बताए । श्रेष्ठ आफैं एनपीसीको कार्यसमिति सदस्य हुन् । कार्यसमिति बैठकमा उनले आफ्ना खेलाडीका लागि आवेदन नगरिनुको कारणबारे जवाफ खोजेका थिए । तर अहिलेसम्म चित्तबुझ्दो जवाफ नपाएको उनले बताए । अन्य खेलको अन्तर्राष्ट्रिय फेडेरेसनबाट कोटा आउँछ । पौडी र एथलेटिक्सको आईपीसीबाटै आउनुपर्ने भएकाले संघले आफैंले केही गर्न सक्ने थिएन । ओलम्पिकसँगै हुने भएकाले पारा ओलम्पिक पनि एक वर्ष सरेको हो । हामीले दुई वर्षअघिदेखि नै खेलाडी तयार पारेका थियौं । जापानकै दाताहरूले सहयोग गरेका थिए । खेलाडीहरू उत्साहित थिए । तर यताबाटै नाम पठाइएन, उनले कान्तिपुरसँग भने । कार्यसमिति बैठकमा आफूले एक्लै कुरा उठाउँदा अन्य खेल संघका पदाधिकारी चुप बसेको श्रेष्ठले सुनाए । अरू खेल संघका पदाधिकारीहरू पौडीको नआएपछि अब पालो हाम्रै त हो नि भनेर एक शब्द बोलेनन् । अहिले कसैको पनि नआएपछि पछुताएका छन्, उनले भने, अन्य अन्तर्राष्ट्रिय प्रतियोगितामा यस्तो गल्ती नदोहोरियोस् । श्रेष्ठले जिज्ञासा राख्दा आईपीसीका अधिकारीले सबै स्वयंसेवक हो, हेर्न भ्याइएन होला भनेर जवाफ दिएका थिए । खेलकुद मन्त्रालय, राष्ट्रिय खेलकुद परिषद् वा कुनै निजी संघसंस्था कसैले पनि हामीलाई खेल र खेलाडीका रूपमा हेर्दैनन् । राखेपमै दर्ता भए पनि मेरै नेतृत्वको पारा पौडी संघलाई सरकारले कुनै सहयोग गर्दैन, श्रेष्ठले भने, बेलाबेला यस्ता दुर्घटना हुन्छन् अनि नरमाइलो लाग्छ । २०५७ सालमा राष्ट्रिय पारा ओलम्पिक कमिटी स्थापना भएको हो । चार वर्षपछि सन् २००४ को एथेन्स पारा ओलम्पिकदेखि यसले अन्तर्राष्ट्रिय मान्यता पाएको थियो । त्यसयता सबै पारा ओलम्पिकमा नेपालको सहभागिता रहँदै आएको छ । त्यति बेला सुरेन्द्रबहादुर बस्नेत अध्यक्ष र पशुपति पराजुली महासचिव थिए । पराजुली अहिलेसम्म पनि महासचिव नै छन् । बस्नेत २०७२ को अन्त्यसम्म अध्यक्ष थिए । बिरामी भएपछि उनले आफ्ना निकट सहयोगी केदारबाबु सिवाकोटीलाई कार्यवाहक दिएका थिए । २०७५ चैतमा पूर्वअध्यक्ष बस्नेतको पारिवारिक नातेदार राधा घले अध्यक्षमा निर्वाचित भइन् । अध्यक्ष प्रदेशसभा सदस्य र महासचिव अमेरिका पलायन भएकाले सम्पूर्ण जिम्मेवारी सचिव विश्वास बस्नेतसँग छ । उनी पूर्वअध्यक्ष बस्नेतका छोरा हुन् । पारा ओलम्पिक कमिटीलाई पारिवारिक संस्थाजस्तो बनाउँदा जिम्मेवारीपूर्ण काममा हेलचेक््रयाइँ हुने गरेको गुनासो सुनिन थालेको छ ।"
विभाजनतिरै जसपा,"(काठमाडौं)  एउटै राजनीतिक एजेन्डामा आइपुगे पनि जनता समाजवादी पार्टीको आन्तरिक विवाद विभाजनतिरै मोडिएको छ । प्रधानमन्त्री शेरबहादुर देउवालाई विश्वासको मत दिएर जसपा अध्यक्ष महन्थ ठाकुर र वरिष्ठ नेता राजेन्द्र महतोको समूह अर्का अध्यक्ष उपेन्द्र यादवकै लाइनमा आइपुगेपछि पार्टी एकताको सम्भावना देखिएको थियो । तर यादव पक्षको मंगलबार बसेको संसदीय दलको निष्कर्षले पार्टी विभाजनतिरै धकेलिने संकेत गरेको छ । यादवले मंगलबार बोलाएको संसदीय दलको बैठकमा अध्यक्ष ठाकुर र वरिष्ठ नेता महतोले केपी शर्मा ओलीलाई साथ दिनु गल्ती थियो भनेर सार्वजनिक रूपमा स्वीकारे मात्रै पार्टी एकता हुन सक्ने सर्त अघि सारेका छन् । निलम्बित दुईबाहेक ३२ सांसद कायम रहेको जसपामा यादव पक्षमा २० सांसद पुगेका छन् भने ठाकुर पक्षमा १२ सांसद मात्रै छन् । प्रतिनिधिसभा पुनःस्थापनाअघि यो अंकगणित ठीक उल्टो थियो । २० सांसदको बलबाट ठाकुर पक्षले वरिष्ठ नेता महतोलाई एकपक्षीय रूपमा संसदीय दलको नेता चयन गरेको थियो । महतोकै नेतृत्वमा जसपा सरकारमा सहभागी भएको थियो । दोस्रो पटक प्रतिनिधिसभा पुनःस्थापना भएपछि भने ठाकुर पक्ष पार्टी र दलमै अल्पमतमा परेको छ । यादव पक्ष दुवैतिर सुविधाजनक बहुमतमा छ । दुई पटक प्रतिनिधिसभा विघटन गरेर मुलुकलाई प्रतिगमनतिर लैजाने तत्कालीन प्रधानमन्त्रीलाई साथ दिई ठाकुर पक्षले ठूलो अपराध गरेको निष्कर्ष यादव पक्षले गरेको छ । पहिलो प्रतिनिधिसभा पुनःस्थापनादेखि तत्कालीन प्रधानमन्त्री ओलीको पक्षमा लाग्ने कि देउवा नेतृत्वको गठबन्धनमा जाने भन्ने राजनीतिक विवादमा जसपा फसेको थियो । दुवै समूहले एकअर्कालाई पार्टीबाट निष्कासन गर्ने शृंखलाबद्ध घटनापछि यादव पक्षले पार्टीको आधिकारिकताका लागि निर्वाचन आयोगमा निवेदन दिएको थियो । ठाकुर पक्षले पनि आधिकारिकताको प्रतिदाबी गरेको छ । एकताको प्रयास अघि नबढे आयोगले यादव र ठाकुरमध्ये एउटालाई आधिकारिकताको मान्यता दिने र अर्कोलाई नयाँ पार्टी दर्ताका लागि अवसर दिने गरी फैसला आउन सक्ने अड्कल गरिएको छ । ठाकुरपक्षीय नेता शरतसिंह भण्डारीले ओली व्यक्तिलाई नभई आफूहरूका माग र मुद्दा सम्बोधन भएका आधारमा सहयोग गरिएकाले त्यसलाई अन्यथा लिन नहुने बताउँछन् । ओलीको बहिर्गमनपछि बनेका प्रधानमन्त्री देउवाले आफूहरूले उठाएका मुद्दा सम्बोधन गर्ने प्रतिबद्धता जनाएपछि विश्वासको मत दिएको उनको भनाइ छ । पहिलो पटक फागुन ११ गते प्रतिनिधिसभा पुनःस्थापनापछि हातहाती माग सम्बोधन गरे मात्रै साथ दिने ठाकुर पक्षले अडान लिएको थियो । यसपटक भने मौखिक उधारोमै सरकारमा सहभागी हुने गरी जसपाले सरकारलाई विश्वासको मत दिएको छ । प्रधानमन्त्री देउवालाई विश्वासको मत दिँदा जसपा एकढिक्का भएकाले एकताको सम्भावनासमेत रहेको भण्डारीले बताए । अझै केही साथीहरू एकता गर्ने पक्षमा लागिरहनुभएको छ । उपेन्द्रजीलाई हेरेर हामीले पार्टी बनाएका होइनौं । उपेन्द्रजीका सांसद, कार्यकर्ता सबै बाहिरिन लागेका बेला हामीले काँध थापेर जोगाइदिएका थियौं । मधेस आन्दोलनले उठाएका मुद्दा ध्वस्त हुने, मधेसको एजेन्डा समाप्त हुने चिन्ताले त्यतिबेला बिनासर्त तत्कालीन समाजवादी र राजपाबीच एकीकरण भएको हो, उनले भने, अहिले उहाँहरू अलिकति माथि हुनसाथ सर्त राख्न थाल्नुभएको छ । सर्त राखेर एकता हुन्न । न त माफी माग्ने कुरा हुन्छ । यादव पक्षले भने आफ्नो समूहमा व्यक्तिगत रूपमा नेता तथा कार्यकर्तालाई भित्र्याउने तर नेतृत्वमा तहमा रहेका अध्यक्ष ठाकुर, वरिष्ठ नेता महतो, तत्कालीन ओली सरकारसँग वार्ता गर्न गठित कार्यदलका दुई सदस्य लक्ष्मणलाल कर्ण र सर्वेन्द्रनाथ शुक्लसँग भने सम्झौता नगर्ने रणनीति बनाएको छ । यी चार नेतामध्ये पनि महतोको कार्यशैलीप्रति यादवपक्षीय नेता बढी असन्तुष्ट छन् । आफू उपप्रधानमन्त्री हुने लोभमा ठाकुरलाई समेत गुमराहमा पारेर महतोले पार्टीलाई विभाजनको डिलमा पुर्याएको विश्लेषण यादवपक्षीय नेताहरूको छ । कम्तीमा ठाकुर र महतोसँग एकता हुन सक्दैन, पार्टीमा आउन चाहने अरू साथीलाई रोक्ने कुरा हुन्न, यादवपक्षीय नेता डम्बर खतिवडाले भने । यादवनिकट अर्का नेता रामसायप्रसाद यादवले पनि सार्वजनिक रूपमा गल्ती स्वीकारेर आत्मालोचना नगरेसम्म पार्टी एकता टाढा रहेको बताए । प्रतिगमनलाई साथ दिएर हिँडेकाले सार्वजनिक रूपमा माफी नमागेसम्म एकताको सम्भावना छैन, उनले भने । दुवै पक्षका नेताहरू अब निर्वाचन आयोगले दिने निर्णयको प्रतीक्षामा छन् । संसदीय दल र पार्टीमा समेत बहुमत रहेकाले आफूहरू आधिकारिक बन्ने यादवपक्षीय नेताहरूको भनाइ छ । ठाकुर पक्ष आधिकारिकता नपाए नयाँ दल दर्ताको प्रक्रियाबाट पुरानै राजपालाई ब्युँताउने मानसिक तयारीमा छ । पार्टी विभाजन गरेर जाने हाम्रो योजना र रहर छैन, भण्डारीले भने, उपेन्द्रजीहरूले सर्त राख्नुभयो, मिल्न चाहनुभएन भने निर्वाचन आयोगले गर्ने निर्णयका आधारमा हामी अघि बढ्छौं ।"
कांग्रेसमा सदस्यता विवाद मिलाउन १० नेताको आग्रह,"काठमाडौं (कास) कांग्रेसका दस नेताले पार्टीको क्रियाशील सदस्यताको विवादलाई लिएर केन्द्रीय कार्यालय सानेपामा जारी धर्ना र अनशन अन्त्य गराउन पार्टी सभापतिसमेत रहेका प्रधानमन्त्री शेरबहादुर देउवाको ध्यानाकर्षण गराएका छन् । उनीहरूले पार्टीभित्र न्यायका लागि धर्ना दिनुपर्ने र अनशन बस्नुपर्ने अवस्था दुर्भाग्य भएको उल्लेख गर्दै नेतृत्वले यसको समाधान तत्काल खोज्नुपर्ने बताएका छन् । प्रदेश २ अन्तर्गत बारा, धनुषा र सर्लाहीका कांग्रेस कार्यकर्ताले पार्टीको संस्थापन पक्षबाट क्रियाशील सदस्यता वितरण गर्दा अनियमितता भएको भन्दै धर्ना र अनशन जारी राखेका छन् । संस्थापनइतर पक्षमा रहेका नेताहरू चन्द्र भण्डारी, धनराज गुरुङ, कमला पन्त, रत्ना शेरचन, गगन थापा, बद्री पाण्डे, गुरुराज घिमिरे, सरिता प्रसाईं, रामकृष्ण यादव र किरण यादवले मंगलबार संयुक्त विज्ञप्ति जारी गर्दै सदस्यता विवाद तत्काल समाधान गरी महाधिवेशन सुनिश्चितता गर्न आग्रह गरेका छन् । प्रारम्भिक मतदाता रहेका क्रियाशील सदस्यताहरूको विवादले निर्धारित समयमा महाधिवेशन हुने कुरामा संशय बढाएको छ, विज्ञप्तिमा भनिएको छ, हामीसँग उपलब्ध समयसमेत साँघुरिँदै गएको छ । यस्तो बेलामा क्रियाशील सदस्यको विवादलाई कायम राख्नु र बढाउनु युक्तिसंगत हुन्न । पार्टी विधानले निर्दिष्ट गरेको प्रक्रिया, मापदण्ड र केन्द्रीय कार्यसमितिको निर्णयविपरीतका क्रियाशील सदस्यतालाई मान्यता दिन नहुने उनीहरूको जोड छ । अन्य पार्टीबाट कांग्रेस प्रवेश गरेका नेता तथा कार्यकर्ताको समायोजनका नाममा क्रियाशील सदस्यता वितरणमा अनियमितता गरिएको अनशनरत कार्यकर्ताको भनाइ छ । प्रजातन्त्रको स्थापना र पुनःस्थापनामा लागेर सर्वस्व गुमाएका कांग्रेसका लाखौं कार्यकर्ता पार्टीको क्रियाशील सदस्यतालाई आफ्नो ठूलो राजनीतिक पुँजी ठान्छन्, दस नेताको विज्ञप्तिमा उल्लेख छ, कार्यकर्ताको यस्तो भावना र संवेदनालाई नेतृत्वले बुझ्न र कदर गर्न सक्नुपर्छ । विधि र प्रक्रिया नाघेर जथाभावी सदस्यता वितरण गरिँदा पार्टी बलियो नबन्ने उनीहरूको ठहर छ । कांग्रेस नेता शेखर कोइरालाले सदस्यता वितरणमा अनियमितता भएको उल्लेख गर्दै स्थानीय कार्यकर्ताले सुरु गरेको अनशन र धर्नामा ऐक्यबद्धता जनाएका छन् । उनले पार्टी कब्जा गर्ने नियतबाट सदस्यता वितरण गरिएको बताए । यस्तो अनियमिततालाई कुनै पनि हालतमा स्वीकार गर्न सकिँदैन, उनले भने, क्रियाशील सदस्यतामा भएको धाँधलीविरुद्धको यस प्रकारको लडाइँमा म पनि सँगै रहनेछु । उनले अनियमिततालाई जसरी पनि रोकेरै छाड्ने बताए ।"
मदिरा सेवनले ४ को मृत्यु,"बागलुङ (कास) गलकोटमा सँगै मदिरा सेवन गरेर बिरामी परेका ६ मध्ये चार जनाको सोमबार राति मृत्यु भएको छ । दुई गम्भीर बिरामी छन् । गलकोट७ मा एक घर, एक धारा परियोजनामा काम गर्ने रोल्पाको सुनील स्मृति५ का ३० वर्षीय प्रवीन घर्ती, ५१ वर्षीय रेखबहादुर राना, २१ वर्षीय दीपेन्द्र पुनमगर र ३९ वर्षीय दूधबहादुर रानाको मृत्यु भएको प्रहरीले जनाएको छ । मदिरा सेवन गरेको ४ घण्टाभित्रै उनीहरूको मृत्यु भएको हो । मदिरामा कुनै विषाक्त पदार्थ मिसिएको हुन सक्ने शंका प्रहरीको छ । एसपी कृष्णबहादुर पल्लीमगरका अनुसार सिकिस्त भएका उनीहरूलाई सोमबार राति हटियास्थित इमर्जेन्सी पोलिक्लिनिकमा ल्याइएको थियो । त्यहाँबाट पनि राति नै धौलागिरि अस्पताल ल्याइएपछि चार जनाको मृत्यु भएको हो । २६ वर्षीय रवीन्द्र पुन र ३८ वर्षका खेमराज घर्तीलाई पोखराको मणिपाल शिक्षण अस्पताल पठाइएको छ । प्रारम्भिक अध्ययनले रगतमा विषाक्त पदार्थ देखिएको छ, धौलागिरि अस्पतालका मेडिकल सुपरिन्टेन्डेन्ट डा शैलेन्द्र पोखरेलले भने । प्रहरीले मदिरा पसले भद्रबहादुर थापालाई पक्राउ गर्नुका साथै घटना अनुसन्धान गर्न डीएसपी इकवाल हवारीको नेतृत्वमा ५ सदस्यीय समिति गठन गरेको छ ।"
"महामारीले बेरोजगारी, बढ्यो 'डिप्रेसन र आत्महत्या","(काठमाडौं)  कोरोना संक्रमित बाजुराका सुरेश कठायत उपक्षेत्रीय अस्पताल डडेलधुरा भर्ना भएका थिए । कुरुवा बसेकी थिइन् पत्नी सरिता । उपचारकै क्रममा गत जेठ १५ मा कठायतको मृत्यु भयो । सरिताले खप्न सकिनन्, अस्पतालनजिकैको जंगलमा झुन्डिएको अवस्थामा फेला परिन् । श्रीमान्को मृत्युको पीडा सहन नसकेर उनले आत्महत्या गरेको अनुसन्धानमा पाइएको प्रहरीले जनाएको छ । अघिल्लो वर्ष असार १९ मा संक्रमण पुष्टि भएपछि बझाङको खप्तडछान्ना७ का १८ वर्षीय शेरबहादुर राउतले रूखमा पासो लगाए । उनी एक महिनाअघि १६ जनाको समूहमा भारतबाट फर्किएर गाउँपालिकाको क्वारेन्टाइनमा बसेका थिए । असार १ मा आरडीटी रिपोर्ट पोजिटिभ आयो । त्यसको १४ दिनपछि उनलाई घर जान दिइयो । त्यसको पाँच दिनपछि पुनः परीक्षण गर्दा पीसीआर पोजिटिभ आयो । कसैले यसबारे फोनमा खबर दिनेबित्तिकै उनले आत्महत्या गरे । डर, चिन्ता र पीरले मानिसलाई रोगी बनाउँछ । बेलैमा निदान भएन भने त्यो आत्महत्याको अवस्थामा पुग्न सक्ने विज्ञ बताउँछन् । कोरोना महामारी सुरु भएयताको आत्महत्याको तथ्यांकले संक्रमणबाट ज्यान गुमाउनेका परिवार र उपचारपछि निको भएकामा पनि मानसिक समस्या बढेको देखाएको छ । प्रहरी प्रधान कार्यालयका अनुसार देशभरमा २०७५(७६ देखि २०७७(७८ जेठसम्म ३५ महिनामा १८ हजार ३ सय १९ वटा आत्महत्याका घटना भएका छन् । कोरोनाकालमा मान्छे घरैमा थुनिनुपर्ने अवस्था आयो, बेरोजगारी र आर्थिक अभाव बढ्यो, कार्यालयका प्रवक्ता वसन्तबहादुर कुँवरले भने, घरेलु हिंसादेखि जघन्य अपराध पनि भए, सहन नसकेर धेरैले आत्महत्याको बाटो रोजेको पाइयो । कोरोना महामारी सुरु नभएकै बेला २०७६ फागुनमा ४ सय १७ जनाले आत्महत्या गर्ने गरेको तथ्यांक छ । २०७७ असारमा आइपुग्दा यो संख्या दोब्बरभन्दा बढी ९ सय ६६ पुग्यो । साउनपछि कम हुँदै फागुनमा ४ सय ९९ जनामा झरेको आत्महत्या दर गएको वैशाख र जेठमा पुनः बढेको छ । जेठमा ६ सय ६१ जना अर्थात् हरेक दिन औसत २१ जनाले आत्महत्या गरेका छन् । मानसिक रोग विशेषज्ञ डा रितेश थापाले महामारीको त्रास, राज्यको कमजोर स्वास्थ्य सेवा, जनशक्तिको पूर्वतयारी नहुनु, नागरिकलाई सामाजिक सुरक्षाको ग्यारेन्टी गर्न नसक्नुले मानसिक समस्या विकराल बनेको बताए । आर्थिक संकटले दैनिक जीविकामा पारेको जटिलता र किशोर तथा युवामा देखिने भविष्यप्रतिको अन्योलले आत्महत्याको घटना वृद्धि भएको उनको विश्लेषण छ । पोहोरको बन्दाबन्दीमा नयाँ रोग भएर मानिस डराएका थिए, आर्थिक उपार्जन, व्यापार बन्द भयो । भविष्यको अन्योलले निराशापन, दैनिक जीविकामा असहजताले गर्दा डिप्रेसनसँगै आत्महत्या बढ्यो, उनले भने, यस वर्ष रोग नयाँ भएन, तर खोप पाउन गाह्रो छ । कोरोनाबाट मृत्यु हुनेको संख्या बढ्यो । बेड र अक्सिजन पाइएन, आफन्त, साथीभाइ बचाउन नसकेको आत्मग्लानिले आत्महत्याको अवस्थासम्म पुर्यायो । उनीसित दैनिक परामर्श लिन आउनेहरूमा बढीजसो शिक्षा र रोजगारीको ग्यारेन्टी नभएपछि विदेश जान तयार भएका तर महामारीले रोकिनुपर्दा आत्महत्या गर्नेका आफन्त पर्छन् । देशको राजनीतिक अस्थिरताका कारण भविष्य अनिश्चित देखेका युवा पनि उनीकहाँ आइरहन्छन् । कोरोना महामारीले अर्थतन्त्र तहसनहस बनाउँदा त्यसको असर तल्लो तहका नागरिकमा पनि परेको छ । काठमाडौंको तारकेश्वर५ लोलाङका ४७ वर्षीय यदुप्रसाद सापकोटाले २०७७ भदौ अन्तिम साता प्रमुख जिल्ला अधिकारीलाई निषेधाज्ञाले गरिखान गाह्रो भएको समस्याबारे कापीमा लेखेर त्यसको फोटो फेसबुकमा पोस्ट गरे । त्यही रात १० बजेतिर उनी आफ्नै घरको भान्सामा झुन्डिएको अवस्थामा फेला परे । घरनजिकै मासिक झन्डै ८० हजार भाडा तिर्ने गरी उनी हार्डवेयर पसल सञ्चालन गर्थे । ६ महिनायता व्यापार ठप्प भएपछि बजारबाट पैसा नउठ्दा उनलाई आपत् परेको थियो । त्यही साता मोरङको सुन्दरहरैंचा१० सुकुम्बासी बस्तीका ४७ वर्षीय अशोक दर्जीले परिवार पाल्न नसकेपछि आत्महत्याको बाटो रोजे । निर्माण क्षेत्रमा मजदुरी गर्ने उनको भरमा ६ जनाको परिवार थियो । राम्रो कमाइ हुने भन्दै विदेश जान लागेकी पत्नीलाई दलालले दिल्ली पुर्याए । बन्दाबन्दी सुरु भएपछि श्रीमती दिल्लीमै अलपत्र परिन् । यता दर्जीको मजदुरी पनि बन्द भयो । आम्दानी रोकिएपछि परिवारमा भोकमरीकै अवस्था आयो । बन्दाबन्दीमा पाँच महिना संघर्ष गरेका उनले दुई छोरी र एक छोराको पेट पाल्न ग्यास सिलिन्डर नै बेचिदिए । स्थानीय अगुवा कुमार मिजारका अनुसार अन्तिम संस्कार गर्न लैजाँदा उनको छातीमा राख्ने चामल पनि थिएन । सहयोग संकलन गरेर पोस्टमार्टमपछि स्थानीयले दाहसंस्कार गरिदिएका थिए । पोहोरको महामारीले निम्त्याएको मनोसामाजिक समस्या पहिचान गर्न ट्रान्सकल्चरल साइकोसोसियल अर्गनाइजेसन नेपाल (टीपीओ) ले अध्ययन गरेको थियो । दुई चरणमा गरेको अध्ययनको निष्कर्षमा भनिएको छ, कोभिड१९ का कारण देशमा अन्य अवस्थामा भन्दा पनि बढी मनोसामाजिक समस्या देखिएको छ, बन्दाबन्दी बढ्दै जाँदा मनोसामाजिक समस्या पनि बढ्दै गएको देखिन्छ । अप्रिल ३ देखि १० सम्मको पहिलो चरणमा ४२ प्रतिशत उत्तरदाताहरूले कम्तीमा एउटा र २६ प्रतिशत उत्तरदाताहरूले दुई वा सोभन्दा बढी मनोसामाजिक समस्या (बेचैनी, डर, चिन्ता, उदास वा दिक्दारी) बाट प्रभावित भएको बताएका थिए । अप्रिल २३ देखि मे ३ सम्मको दोस्रोमा उक्त दर वृद्धि भएर ५० प्रतिशत उत्तरदाताहरूले कम्तीमा एउटा र ३२ प्रतिशत उत्तरदाताहरूले दुई वा सोभन्दा बढी मनोसामाजिक समस्याबाट प्रभावित भएको जवाफ दिएका थिए । टीपीओले पहिलो चरणमा १ हजार ५ सय ७ र दोस्रो चरणमा २ हजार १४ जनालाई समेटेको थियो । समाजबाट तिरस्कृत भएपछि मानसिक विचलनका कारण आत्महत्या गर्नेहरू पनि छन् । धनुषाको मिथिला बिहारी२ पुरन्दहका विशेश्वर यादव भारत राजस्थानको जोधपुरबाट फर्केर नगरपालिकाको क्वारेन्टाइनमा बसेका थिए । संक्रमण पुष्टि भएपछि उनलाई प्रादेशिक अस्पताल जनकपुरको आइसोलेसनमा राखिएको थियो । कोरोनाको लक्षण नदेखिएकाले करिब १० दिनपछि उनलाई होम आइसोलेसनमा पठाइयो । छिमेकीका अनुसार आइसोलेसनबाट फर्किए पनि अन्तिमपटक स्वाब परीक्षण नभएको भन्दै उनलाई घरबाहिरै राखेर परिवारका सदस्यले पातमा खाना दिन्थे । आइसोलेसनबाट घर फर्केको दुई सातापछि २०७७ साउन १६ मा उनले आत्महत्याको बाटो रोजे । मिथिला बिहारी नगर प्रमुख अनिल यादव घर र समाजबाट तिरस्कृत भएपछि आत्महत्या गरेको हुन सक्ने बताउँछन् । प्रदेश २ मा जस्तै सुदूरपश्चिम, कर्णाली तथा सीमा जोडिएका तराईका बासिन्दा अर्थोपार्जनका लागि भारतको रोजगारीमा निर्भर छन् । पहिलो चरणको महामारीमा भएको बन्दाबन्दीमा त्यस्ता नेपालीले भारतमा चौकीदारी, मजदुरी गुमाए । अन्तर्राष्ट्रिय आप्रवासी संगठनले प्रकाशित गरेको कोभिड१९ मा नेपाली आप्रवासी कामदारहरूको स्थिति रिपोर्टमा भारतमा रोजगारी गर्ने धेरैजसो कर्णाली र सुदूरपश्चिम प्रदेशका छन् । उनीहरूलाई महामारीले जीविकोपार्जनमा झनै निराश बनाएको उल्लेख छ । कोरोना त्रासका कारण त्यसबेला हजारौंको संख्यामा स्वदेश फर्किए । क्वारेन्टाइनमा बस्नुपर्दा परिवार भेट्न पाएनन् । बेखर्ची भएर घर छिर्दैगर्दा कोरोना बोकेर ल्यायो भन्ने आक्षेप लाग्थ्यो । बेखर्ची भएर फर्केपछि परिवार धान्ने चिन्ता, समाजको छिःछि र दुरदुरका कारण तनाव सहन नसकेर यीमध्ये कतिपयले आत्महत्याको बाटो रोजे । राष्ट्रिय महिला आयोगकी मनोसामाजिक परामर्शकर्ता पार्वती सुवेदीका अनुसार मानिसमा आइपर्ने मानसिक विचलनलाई समयमा नबुझिदिँदा, व्यक्तिले आफ्ना समस्या व्यक्त नगर्दा आवेशमा आत्महत्या गर्ने देखिन्छ । विकासोन्मुख मुलुकमा आत्महत्याको मुख्य कारण रोजगारी, गरिबी र हिंसासँग जोडिन्छ । औषधि खाइरहेकाहरू औषधि किन्ने पैसा सिद्धिएपछि तनावमा पुग्छन्, उनले भनिन्, गाडी नचल्दा न्याय पाउन पुलिस प्रशासनसम्म जान नपाएको र जतिबेलै मर्ने सोच आइरहेको भन्ने खालमा मानिस पनि मकहाँ आइरहनुहुन्थ्यो । नेपाल प्रहरीको तथ्यांकले २०७७ असारमा प्रदेश २ का महिला र बालिकाको आत्महत्या दर पछिल्लो तीन वर्षकै उच्च देखाउँछ । सरकारले कोरोना महामारी नियन्त्रणका लागि देशभर बन्दाबन्दी गरेको अढाई महिनापछि यहाँका ६८ जना महिला र २६ बालिकाले आत्महत्या गरेका छन् । अन्य प्रदेशमा पुरुषको आत्महत्या बढी देखिन्छ, तर प्रदेश २ को हकमा त्यस्तो छैन । प्रहरी प्रधान कार्यालयका प्रवक्ता कुँवर भन्छन्, प्रदेश २ को सामाजिक संरचना अरूको भन्दा फरक छ, हिंसा हुनेबित्तिकै आत्महत्या जोडिन्छ । त्यहाँ महिला र बालिकाको आत्महत्या दर उच्च हुनुमा यही कारण जोडिन्छ ।प्रदेश १ मा पनि महामारीको दोस्रो लहरसँगै आत्महत्याको घटना बढेको देखिन्छ । गएको जेठमा यहाँ १ सय ५२ जनाले आत्महत्या गरे । गण्डकी प्रदेशमा मात्रै उक्त महिना आत्महत्याका घटनामा कमी आएको छ । एक महिनामा यहाँका २४ पुरुष, १५ महिला, ४ बालबालिका गरी ४३ जनाले आत्महत्या गरेका छन् । देशभरका आत्महत्याको घटना विश्लेषण गर्दा ७९ प्रतिशतले झुन्डिएर र २० प्रतिशतले विष खाएर आत्महत्या गरेका छन् । अन्यले हाम फालेर, डुबेर, आगो लगाएर, औजार हातहतियारबाट, करेन्ट लगाएर आत्महत्या गर्ने गरेको प्रहरीको तथ्यांकले देखाउँछ । आत्महत्या घटना न्यूनीकरणका लागि त्यसको कारण पहिचान गरी भौतिक विकासमा जस्तै मानसिक र सामाजिक विकासमा पनि ध्यान दिनुपर्ने प्रहरी प्रवक्ता कुँवर बताउँछन् । यसका लागि नीति बनाएरै आर्थिक र बेरोजगारीको समस्यालाई सम्बोधन गर्नुपर्ने उनको भनाइ छ । महिला आयोगकी परामर्शकर्ता सुवेदी भन्छिन्, सरकारले मानसिक स्वास्थ्यको औषधि निःशुल्क गराउनुपर्छ । मनोसामाजिक स्वास्थ्यका बारेमा गाउँ तहसम्म जनचेतना जगाउनुपर्छ ।"
कतिपय सम्हालिनै सकेनन्,"यूएनडीपीको सहयोगमा इन्स्टिच्युट फर इन्टिग्रेटेड डेभलपमेन्ट स्टडिज (आईआईडीएस) ले गरेको अध्ययनमा कोरोना महामारीको पहिलो लहरका दुई महिनामा ४१ प्रतिशत महिला र २८ प्रतिशत पुरुषले आयआर्जन गुमाएको देखिएको थियो । पहिलो लहरकै महामारीमा महिला मन्त्रालय, यूएन वुमन, केयर नेपाल र सेभ द चिल्ड्रेनले गरेको अध्ययनमा करिब ८३ प्रतिशत महिलाले रोजगारी गुमाएको देखियो । रोजगारी गुम्दा आर्थिक चाप अत्यधिक हुन्छ । पहिले नै महिला अनौपचारिक क्षेत्रमा छन् । उनीहरूले ज्यालामा विभेद भोगिरहेका छन् । आयआर्जन गुमेपछि धेरै मानिसमा मनोवैज्ञानिक त्रास फैलियो । हाम्रो अन्तरपुस्ता महिलावादी समूहले विपन्न परिवारलाई राहत वितरण गर्दा चामल, नुन र चिनी मात्रै माग्थे । दाल, तेल चाहिँदैन ? भनेर सोध्दा चामल भए नुन हालेर खोले खान सकिन्छ, पेट भर्न सकिन्छ भन्थे । राज्यबाट सहयोग भएन । राजनीतिक दलहरू महामारीमा आन्तरिक कलहमा केन्द्रित भए । त्यसले म नेपाल छाड्छु, राज्यविहीनता भएर बस्दिनँ भन्ने खालको चरम निराशा बढ्यो । महामारीको दोस्रो लहर झन् कडा भयो । पहिलो लहरबाट सुरक्षा सवालमा जुन सिकाइ हुनुपर्थ्यो, भएन । राज्यको गैरजिम्मेवारीपना झन् बढ्यो । पहिलो चरणको महामारीले शिथिल बनाएको थियो । दोस्रो लहरमा संक्रमितको भटाभट मृत्यु हुन थाल्यो । कतिको रोजगारी छैन । वैदेशिक रोजगारीबाट धानिरहेको परिवारमा विदेशबाट पैसा आइरहेको छैन । रोजगारदाताले आधा मात्रै तलब दिए, कतिले दिँदै दिएनन् । एकअर्काबीच सञ्चार हुन पाएन । डर र बाँच्न मन नलाग्ने सोच झन् बढ्यो । कतिले सम्हालिन सके । सम्हालिन नसक्नेले आत्महत्याको बाटो रोजे । तेस्रो लहर आउने सम्भावना बढिरहेको छ । सरकारले त्यसका लागि तयारी गर्नैपर्छ ।"
रोजगारी गुमाएर फर्किएका अलपत्र,"(बुटवल)  मलेसियाको जोहोरबारुस्थित म्याक्सलिन गार्मेन्ट उद्योगमा ६ वर्षदेखि काम गर्दै आएका रूपन्देहीको तिलोत्तमाका दुर्गाबहादुर थापा गत भदौमा स्वदेश फर्किए । कम्पनीमा ओभरटाइमसहित मासिक तीन हजार रिंगेट (१ लाख १२ हजार रुपैयाँसम्म) कमाउँथे । त्यहाँ झन्डै सय नेपालीले रोजगारी गुमाएका छन् । उता आम्दानी बढेपछि यता ६ जनाको परिवारको रथ सहजै चलेको थियो । थापाले भने, आम्दानीको स्रोत पनि गुम्यो । अहिले फेरि पैसा खनखाँचोको संकट परेको छ । थापा लुगा सिलाउँछन् । गार्मेन्ट उद्योगका मेसिन चलाउने मेकानिक्स पनि हुन् । स्वदेश फर्केपछि स्वरोजगार हुनका लागि गार्मेन्ट उद्योग खोल्न ऋण मागे । आफूसँग ऐलानी जग्गा छ । बैंकले त्यसलाई धितोका रूपमा राख्न नमानेपछि ऋण पाइएन, उनले भने, तिलोत्तमा नगरपालिकाले युवाका लागि बिनाधितो सहुलियत कर्जा दिन थालेको थाहा पाएँ । तर व्यवसाय थालिसकेको हुनुपर्ने रहेछ । स्वदेशमा काम नपाएपछि उनी फेरि मलेसिया नै फर्किने तयारीमा छन् । तर मलेसियाले कोरोना नियन्त्रण गर्न नसकेपछि २०७६ चैतदेखि नै विदेशी कामदार लैजान बन्द गरेको छ । देवदहको शीतलनगरका प्रेमबहादुर पुन मलेसियाको सेलांगोरस्थित एचएलएच उड इन्डस्ट्रिजमा काम गर्थे । ओभरटाइमसहित २ हजार ७ सय रिंगेटदेखि ३ हजार रिंगेटसम्म कमाउँथे । कोरोनाका कारण उनी पनि घर फर्के । उनमा स्टिल र काठका दराज, बक्सलगायत बनाउने सीप छ । उद्योगका लागि १५ लाख रुपैयाँ माग्दै राष्ट्रिय वाणिज्य, एनएमबी, सिद्धार्थलगायत बैंक र सहकारीमा गएँ । उनीहरूले धितोमा पुर्जावाल घरजग्गा राख्नुपर्ने र आधा रकम आफूले लगाउनुपर्ने सर्त राखे, उनले भने, सर्त नमिल्दा ऋण पाइनँ । उनी विदेशबाट फर्केका एवं विपन्नलाई उद्यम गर्न ३ वर्षसम्म निर्ब्याजी ऋण दिने कार्यक्रम ल्याएको लुम्बिनी प्रदेशको उद्योग, वन तथा वातावरण मन्त्रालयमा पनि पुगे । मन्त्रालयले नेपाल बैंकमा सम्पर्क गर्न पठायो । बैंकले धितो राख्ने जग्गा र उद्यम सञ्चालन परियोजना माग्यो । त्यो नभएपछि उनले ऋण पाएनन् । हाम्रा लागि कुनै सरकारले केही गरेन । अब फेरि मलेसियामै जाने सोचमा छु, उनले भने ।स्वदेशमा रोजगारीको अवसर नभएको अवस्थामा वैदेशिक रोजगारीमा जान चाहनेहरू मलेसिया जान भने पाएका छैनन् । कोरोना कालअघि ५ देखि ६ लाख नेपाली रोजगारीमा रहेको मलेसियामा अहिले १ लाख ६० हजार हाराहारी मात्रै वैधानिक हैसियतमा त्यहाँ काम गरिरहेको तथ्यांक छ । मलेसिया जान खोज्ने धेरै छन् । तर, कोभिड संक्रमण जोखिम बढ्दै गएकाले आप्रवासी कामदार प्रवेशमा कडाइ गरेको छ, मलेसियाका लागि श्रम काउन्सिलर दीपक ढकालले भने, स्वदेशमा रोजगारी अवसर नभएका बेला युवाहरू वैदेशिक रोजगारी पनि जान नपाउँदा श्रम संकटमा परेका छन् । कोरोनाका कारण धराशायी भएका विपन्न, वैदेशिक रोजगारीबाट फर्केका, बेरोजगारलगायतलाई उद्यममा लगाएर स्वरोजगार बनाउन भन्दै लुम्बिनी प्रदेश सरकारले गत वर्ष शून्य ब्याजदरमा अनुदान कार्यक्रम ल्यायो । त्यसअन्तर्गत उद्योग, वन तथा वातावरण मन्त्रालयमा १० करोड रुपैयाँको उद्यम विकास कोष स्थापना भयो । गत मंसिर १९ मा नेपाल बैंक र मन्त्रालयबीच वार्षिक ४३ करोड ऋण परिचालन गर्ने र बैंकले लिने ७२५ प्रतिशत ब्याज ३ वर्षसम्म मन्त्रालयले तिरिदिने सम्झौता भयो । जसअन्तर्गत एक आर्थिक वर्षमा १ हजार ३ सय जनाले ऋण लिने लक्ष्य तोकियो । ऋण पाउन जिल्लामा रहेका साना तथा घरेलु उद्योग कार्यालयको सिफारिसमा नजिकको नेपाल बैंकमा ऋण माग गर्नुपर्छ । तर, असार मसान्तसम्म जम्मा ४९ जनाको ऋण लगानी सम्झौता भएको छ । त्यसमा पनि वैदेशिक रोजगारी गुमाएर फर्केका १५ जना मात्रै छन् । उद्योग, वन तथा वातावरणमन्त्री कल्पना पाण्डेले बैंकहरूमार्फत दिने ऋण प्रक्रिया जटिल हुँदा निर्ब्याजी ऋण लैजान समस्या भएको बताइन् । कोरोना महामारी फेरि बढेको धेरै लक्षित वर्गले थाहा पाएन । धितो र परियोजना हेरेर ऋण दिने प्रक्रियामा बैंक लचक बनेन, उनले भनिन्, यस वर्ष कार्यविधि र प्रक्रियामा सुधार ल्याउनेछौं । उसो त यस मन्त्रालयले सीप परीक्षण र बजारको आवश्यकताअनुसार तालिम दिएर रोजगार बनाउनका लागि समेत १ करोड बजेट छुट्याएको थियो । कोरोना महामारी बढेकाले त्यो कार्यक्रम कार्यान्वयनमै नआएको मन्त्री पाण्डेले बताइन् । वैदेशिक रोजगारीबाट फर्केका युवालाई स्वदेशमै उद्यम तथा रोजगारीमा जोड्न सरकारले तीन वर्षअघि वैदेशिक रोजगार सहुलियत कर्जाको व्यवस्था गरेको थियो । उक्त कर्जालाई जोखिमको लगानी भन्दै बैंकहरूले अपनत्व लिएका छैनन् । जसले गर्दा ऋण लिन माग गरेका १८ हजार ७ सय ३४ मध्ये जम्मा ७४ जनाले मात्रै पाएका छन्, अरू नै शीर्षकमा । डेभलपमेन्ट बैंक एसोसिएसनका कोषाध्यक्ष प्रदीपकुमार श्रेष्ठले ऋण लैजाने वर्गको स्पष्ट उद्यम परियोजना, जग्गा वा धितो ग्यारेन्टी नभए ऋण लगानी गर्न नसक्ने बताए । बैंक नाफामूलक संस्था हुन् । ऋण उठ्ने सम्भावना नदेखी जोखिम मोलेर लगानी गर्दैनन्, उनले भने । वैदेशिक रोजगारीका समस्याबारे अध्ययन गरिरहेका इक्विडियम नेपालका कार्यकारी निर्देशक रामेश्वर नेपालले राज्यकै कमजोरीका कारण वैदेशिक रोजगारीबाट आर्जित सीप, क्षमता र रकमको सदुपयोग नभएको बताए । कस्ता श्रमिक विदेश पठाउने, श्रमिकले ल्याएको रकमदेखि उनीहरूको सीप र क्षमता केमा लगाउने, कसरी फर्केका युवालाई रोजगारीमा जोड्ने, राज्यले कस्तो सहुलियत दिने भन्ने राज्यको नीति नै छैन, उनले भने ।वैदेशिक रोजगार व्यवसायी संघका कार्यवाहक अध्यक्ष कमल तामाङले प्रमुख गन्तव्य मुलुकले नेपाली श्रमिक प्रवेशमा रोक लगाएकाले वैदेशिक रोजगारी ठप्पजस्तै भएको बताए । मलेसिया पूरै बन्द छ । कुवेत बन्द छ । यूएईले पनि कामदार मागेको छैन, उनले भने, तल्लो तहका युवा जाने मुलुकमै कामदार रोक्दा वैदेशिक रोजगार र श्रम डामाडोल भएको छ । नेपाल राष्ट्र बैंकको असार ३१ को तथ्यांकअनुसार वैदेशिक रोजगारीमा जान अन्तिम श्रम स्वीकृति लिनेको संख्या ५९९ प्रतिशतले कमी आएको छ । अघिल्लो वर्षको यस अवधिमा जम्मा १२४ प्रतिशतले घटेको थियो । वैदेशिक रोजगारीका लागि पुनः श्रम स्वीकृति लिनेको संख्या ४७१ प्रतिशतले घटेको छ । अघिल्लो वर्ष ३११ प्रतिशतले घटेको थियो । राष्ट्रिय योजना आयोगको तथ्यांकअनुसार कोरोना संक्रमणअघि वैदेशिक रोजगारीबाट फर्केका ४९ प्रतिशत युवा बेरोजगार थिए । कोरोनाकालले यो संख्या अझ बढाएको छ । कोरोनाकालमा मात्रै स्वदेशमै रोजगारी गरेका ७ लाख ८ हजार जनाको रोजगारी खोसिएको अर्थात् बेरोजगार भएको आयोगले तथ्यांक निकालेको छ । यसले वैदेशिक रोजगारीबाट फर्केका अधिकांश बेरोजगार नै रहेको प्रमाणित गर्छ । लुम्बिनी प्रदेश योजना आयोगका उपाध्यक्ष डाईश्वर गौतमले बजारको मागअनुसारका काम गर्नेहरू नहुँदा बेरोजगारीको दर बढेको देखिएको बताए । धेरै उद्योग र निर्माण कम्पनीहरू भारतबाट श्रमिक ल्याएर चलेका छन् । विदेशमा जस्तोसुकै काम गर्ने हाम्रा युवा बेरोजगार नै भए पनि यहाँ त्यस्ता काममा हत्तपत्त जाँदैनन्, उनले भने, यसले एकातिर भारतीय श्रमिक ल्याउनैपर्ने बाध्यता छ । अर्कोतिर आफ्ना युवा बेरोजगार भएको घाटा सहनुपरेको छ ।"
खोपको प्रमाण गन्तव्य देशमा मान्य नहुने,"काठमाडौं (कास) सरकारले वैदेशिक रोजगारीमा जाने कामदारलाई खोपको आधिकारिक प्रमाणपत्र नदिँदा समस्या भएको छ । प्रमुख गन्तव्य देशले खोपको प्रबन्ध भएका देशबाट मात्रै कामदार लैजाने नीति लिएपछि सरकारले जोन्सन एन्ड जोन्सनले उत्पादन गरेको जानसेन खोप उपलब्ध गराएको थियो । खोप लगाएको १४ दिनपछि विदेश जान पाइन्छ ।खोप लगाइसकेपछि दिइएको प्रमाणपत्र सामान्य प्रकृतिको छ । खोप दिएर मात्रै हुँदैन । त्यसको आधिकारिकता हुने प्रमाणपत्र पनि जारी गर्नुपर्थ्यो, वैदेशिक रोजगार विभागका महानिर्देशक कृष्णप्रसाद दवाडीले भने, खोप दिने ढाँचामाथि विभागसँग समन्वय नै भएन । अन्तर्राष्ट्रियस्तरमा मान्यता पाउनुपर्ने प्रमाणपत्र आवश्यक रहेको भन्दै श्रम, रोजगार तथा सामाजिक सुरक्षा मन्त्रालयले स्वास्थ्य मन्त्रालयको ध्यानाकर्षण जनाएको छ । खाडीका देशहरूले क्यूआर कोडसहितको खोप प्रमाणपत्र भएकालाई मात्रै मान्यता दिएको वैदेशिक रोजगार व्यवसायी संघका महासचिव सुजितकुमार श्रेष्ठले बताए । कामदारका लागि नियमित खोप दिनुपर्छ भनिरहेका छौं । छुट्टै खोप केन्द्रबाट मान्य हुने गरी कार्ड जारी गर्नुपर्छ, उनले भने । कतार र साउदी अरबले क्यूआर कोडसहितको खोप प्रमाणपत्र भएका कामदारलाई मात्रै क्वारेन्टाइन बस्नु नपर्ने गरी आन्तरिक प्रमाणपत्र एयरलाइन्स कम्पनीहरूलाई जारी गरेको छ । कतारमा क्वारेन्टाइनमा बस्नका लागि २८ सयदेखि ३२ सय रियाल (झन्डै एक लाख रुपैयाँ) खर्च लाग्छ । स्वास्थ्य सेवा विभागका खोप शाखा प्रमुख डा झलक गौतमले हाल जारी गरिएको कार्डमा क्यूआर कोड प्रणाली नभएको बताए । अंग्रेजी र नेपालीमा लेखिएको कार्डलाई छाप हानेर दिने गरेका छौं । यो नै हाम्रो आधिकारिक प्रमाणपत्र हो, उनले भने ।"
पहिरो छिचोल्दै यात्रा,"(हेटौंडा)  मकवानपुरबाट संघीय राजधानी काठमाडौं प्रवेश गर्ने छोटो दूरीका वैकल्पिक मार्गहरू वर्षायाम सुरु भएसँगै पटकपटक अवरुद्ध भएका छन् । त्रिभुवन राजपथ, कुलेखानीसिस्नेरीकाठमाडौं सडक, कुलेखानीफाखेलकाठमाडौं सडक र कान्ति लोकपथका विभिन्न स्थानमा पहिरो खस्दा यात्रुले सास्ती खेपिरहेका छन् ।भैंसेदेखि देउराली खण्डका विभिन्न भागमा झरिरहेको पहिरोले यात्रुवाहक सवारीसाधनहरू पुरिएला भन्ने जोखिम बढेको उक्त खण्डमा सवारी चलाउने चालकहरू बताउँछन् । सिमसिम पानी पर्नेबित्तिकै पहिरो झर्न थाल्छ । माथिबाट पहिरो र ढुंगा झर्छ कि भन्दै हेर्दै बिस्तारै सवारी चलाउनुपर्छ, सुमोका चालक सुवर्ण थिङले भने, दिउँसो त पहिरो झरेको छ कि छैन भनेर हेरेर पार गरिन्छ तर राति चलाउन रिस्क छ । भीमफेदी गाउँपालिका२ ज्यालाटारमा करिब ३ सय मिटरभन्दा बढी स्थानमा पहिरो झरेको छ । पहिलो पटक असार १३ मा भारी वर्षापछि पहिरो गएको उक्त क्षेत्रमा अहिले सिमसिम पानी पर्नेबित्तिकै पहिरो झर्ने गरेको हो । चालकहरू पहिरो झरिरहेकै बेला जोखिम मोलेर सवारीसाधन चलाइरहेको बताउँछन् । कतै आधा त कतै पूरै बाटोमा पहिरो थुप्रिएको छ । पहिरो पन्छाएको ठाउँमा पनि हिलैहिलो छ, थिङले भने, अहिलेसम्म जसोतसो गाडी चलाइरहेका छौं ।भीमफेदी३ गुन्डुङमा पनि रूखहरूसहित ठूलो पहिरो झरेको छ । साँघुरो र हिलाम्य सडकमा सवारीसाधनहरू आउजाउ गरिरहेका छन् । उक्त खण्डअन्तर्गत भैंसेदेखि देउरालीसम्मको २० किलोमिटर क्षेत्रमा ठूला खालका दर्जनभन्दा बढी पहिरो झरेका छन् । कान्ति राजपथमा ठाउँठाउँमा साना पहिरो गए पनि अन्य मार्गको तुलनामा यात्रा सहज रहेको चालक थिङले बताए । नारायणगढमुग्लिङ सडक बन्द हुँदा नेपालको पूर्वी क्षेत्रबाट राजधानी जाने धेरैजसो सवारीसाधन यही खण्ड भएर सञ्चालनमा आउँछन् । दूरीमा भने अन्य वैकल्पिक मार्गभन्दा यो केही लामो छ । नारायणगढमुग्लिङको बाटो बन्द भए कि त्रिभुवन राजपथ भएर जानुपर्छ, नत्र यही पहिरोको जोखिम मोलेर आउजाउ गर्नुपर्छ, थिङले भने, समय बढी लाग्ने भएर मात्र हो । अहिले सबैभन्दा सुरक्षित यात्रा त्रिभुवन राजपथकै भएको छ । अहिले प्रदेश सरकारको लगानीमा भैंसेदेखि कुलेखानी ड्यामसम्मको सडक विस्तार भइरहेको छ । देउरालीदेखि कुलेखानी ड्यामसम्मको करिब ८ किमि सडक भने स्तरोन्नतिसहित कालोपत्र भइसकेको छ । उक्त खण्डमा अहिले खासै पहिरो छैन । भीमफेदीदेखि देउरालीसम्मको सडकलाई पनि फराकिलो बनाइँदै छ । मोडहरूमा ढलान र अन्यत्र कालोपत्र गरिएको छ । सडक फराकिलो बनाउने क्रममा पहाड काटिएका कारण ठूलाठूला पहिरो खसेका छन् । केही स्थानमा भारी वर्षाका कारण पहिरो गएको हो ।निषेधाज्ञाका समयमा पनि हेटौंडाबाट यी चार वैकल्पिक मार्ग भएर निजी र भाडाका गरी दिनमै ३ सयभन्दा बढी सवारीसाधनहरू आउजाउ गरेका मकवानपुर प्रहरीले जनाएको छ । निषेधाज्ञा हुनुअघि यो संख्या ८ सयभन्दा बढी हुने गर्थ्यो ।"
बाढीले निर्माणाधीन पुल भत्कायो,"सिन्धुली (कास) लगातारको वर्षापछि चँदाहा खोलाको बाढीले निर्माणाधीन झोलुंगे पुल भत्काएको छ । तीनपाटन१ को सिक्रे र २ को हिलेपानी जोड्ने उक्त पुलको एकातर्फको पहुँचमार्ग र पिलर भत्काएको स्थानीय अविनाश अधिकारीले बताए । खम्बा ढलेपछि पुलका लट्ठा खोलामा असरल्ल छन् । सञ्चालनमा आउन लागेको पुल क्षतिग्रस्त बन्यो, उनले भने । वडा१ का बासिन्दालाई गाउँपालिका केन्द्र जान छोटो र सहज हुने भन्दै डोलिडारको ८८ लाख १७ हजारको आर्थिक र स्वीस रेडक्रसको प्राविधिक सहयोगमा उक्त पुल निर्माण भइरहेको थियो । पुलको लम्बाइ ११९ मिटर थियो ।"
केन्द्रको समीकरणले प्रदेशमा तरंग,"(मकवानपुर)  केन्द्रीय राजनीतिमा बनेको समीकरणले वाग्मती प्रदेशको राजनीति पनि तरंगित बनेको छ । संघीय सदनमा प्रधानमन्त्री शेरबहादुर देउवाले विश्वासको मत प्राप्त गर्दा एमालेकै सांसदले मत दिएपछि त्यसको परकम्पन प्रदेश तहमा पनि देखिन थालेको हो । पार्टीभित्रको आन्तरिक द्वन्द्व चुलिएसँगै संघीय सरकारको नेतृत्वबाट बाहिरिएको एमाले विभाजन हुने स्थितिमा पुगेपछि वाग्मती सरकारसमेत अप्ठेरो अवस्थामा पुगेको छ ।वाग्मतीमा अहिले एमालेको बहुमत छ । पार्टी एकताका लागि सन्देश दिने भन्दै नीति तथा कार्यक्रम र बजेट बहुमतले पास गरे पनि प्रदेश सरकार गठनदेखि नै एमालेभित्र असन्तुष्टि थियो । माओवादी केन्द्रसँग एकता भई नेकपा बनेपछि पनि यो घटेन, बरु थप बढेको थियो । अहिले केन्द्रमा बनेको गठबन्धनले प्रदेशमा नयाँ सरकार बनाउन एमालेको झलनाथ खनालमाधवकुमार नेपाल पक्षसहित प्रतिपक्षी दलहरू आन्तरिक कसरतमा जुटेका छन् । प्रतिपक्षी दल माओवादी केन्द्र र कांग्रेसले लामो समयदेखि नयाँ सरकार गठन गर्न हस्ताक्षर अभियान चलाए पनि सत्तारूढ एमालेको खनालनेपाल समूहले निर्णय नगर्दा अझै मूर्तरूप पाउन सकेको छैन ।मुख्यमन्त्री डोरमणि पौडेलविरुद्ध अविश्वासको प्रस्ताव दर्ता गराउन केन्द्रबाट ग्रिन सिग्नल को प्रतीक्षा गरिरहेको नेताहरूले बताएका छन् । अविश्वासको प्रस्ताव पेस गर्दा आगामी मुख्यमन्त्रीको नामसहित अगाडि आउनुपर्छ । त्यसका लागि पार्टीहरूको आधिकारिक निर्णय आवश्यक पर्छ । केन्द्रीय निर्देशन भयो भने एकै मिनेटमा कुरा टुंगिन्छ, माओवादी संसदीय दलका नेता शालिकराम जम्मकट्टेलले भने ।वाग्मतीमा हाल कायम रहेका १०९ प्रदेशसभा सदस्यमा सभामुखसहित ५६ सांसद एमालेका छन् । माओवादीका २३ जना, नेपाली कांग्रेसका २२, विवेकशील साझा पार्टीका ३, नेपाल मजदुर किसान पार्टीका २, राप्रपाका २ जना र एक स्वतन्त्र सांसद छन् । एमाले एकढिक्का भएको खण्डमा सरकार परिवर्तन तत्काल सम्भव छैन । हाल प्रदेशसभामा ओली पक्षको ३४ र खनालनेपाल पक्षका २२ सांसद छन् । केन्द्रको गठबन्धनअनुसार खनालनेपाल पक्षले ओली पक्षको साथ छोडे प्रदेशमा पनि एमाले नेतृत्वको सरकार गुम्ने निश्चित छ । एमाले संसदीय दलको नेता चुन्ने क्रममा भएको मतदानमा पौडेलले ३४ र अष्टलक्ष्मी शाक्यले २४ मत प्राप्त गरेकी थिइन् । उक्त समयदेखि नै एमालेभित्र चरम मनमुटाव सुरु भएको थियो । मुख्यमन्त्री पौडेलले एकलौटी ढंगले काम गरेको आरोप लगाउँदै आएका खनालनेपाल पक्षले विभिन्न सर्तमा मात्र सरकारलाई सहयोग गरिरहेको छ ।खनालनेपाल पक्षले प्रदेश सरकारको नेतृत्व आफूहरूले पाउनुपर्ने माग लामो समयदेखि गरिरहेको छ । अन्य प्रदेशमा खनालनेपाल समूहको सहयोगमा कांग्रेस र माओवादीले प्रदेश सरकारको नेतृत्व गरिसकेका कारण वाग्मतीमा आफूहरूको दाबी रहेको यो पक्षको भनाइ छ । एमालेकै ओली पक्ष भने प्रदेश सरकार पुनर्गठन गरी अर्को पक्षलाई समेटेर सरकार टिकाउने रणनीतिमा लागिपरेको छ ।खनालनेपाल पक्षका सांसद राजेन्द्र पाण्डेले प्रदेश सरकारको नेतृत्व आफूहरूले गर्न पाए एमाले नेतृत्वको सरकार सहजै हट्ने दाबी गरे । उनले सरकारको नेतृत्व नै परिवर्तन गर्नुपर्नेमा जोड दिए । हामीले एकदुई जना मन्त्री खोजेको होइन । नेतृत्व नै परिवर्तन गर्नुपर्छ, हामीलाई दिनुपर्छ भनेको हो । यसबाहेक अर्को विकल्प उहाँहरूसँग छैन, पाण्डेले सरकारको नेतृत्व गर्न आफूहरूलाई नदिए केन्द्रको समस्या प्रदेशमा देखिने बताए । केन्द्रबाटै पार्टी विभाजन भएको खण्डमा सरकारलाई सहयोग गर्न सक्दैनौं, उनले थपे । माओवादी नेता जम्मकट्टेलले वर्तमान प्रदेश सरकारको जतिसक्दो छिटो विकल्प खोज्न जरुरी रहेको औंल्याए । मुख्यमन्त्रीविरुद्ध अविश्वासको प्रस्ताव ल्याउन हामी छलफलमा छौं । छिटोभन्दा छिटो दर्ता गराउँछौं, उनले भने । कांग्रेस संसदीय दलका नेता इन्द्रबहादुर बानियाँले केन्द्रको समीकरण प्रदेशमा निर्माण भए सरकार परिवर्तन गर्न अघि बढ्ने जनाए । सरकारको काम, कुरा र व्यवहार फरकफरक देखिएको छ । प्रदेश सरकार परिवर्तनबारे निचोडमा पुग्ने गरी छलफल भएको छैन । केन्द्रीय निर्देशनको प्रतीक्षामै छौं, उनले भने ।एमाले मुख्य सचेतक दीपक निरौलाले प्रदेशमा आफूहरूसँग बहुमत रहेको दाबी गरे । उनले नीति तथा कार्यक्रम र बजेट भर्खरै बहुमतले पास गरेको बताउँदै अविश्वासको प्रस्ताव सदनमा आएको खण्डमा त्यसको सामना गरेर अगाडि बढ्ने बताए । उनले आवश्यकताका आधारमा प्रदेश सरकार पुनर्गठन हुने बताए ।"
काम नगर्ने ठेकेदारको फोटो पोलपोलमा,"महासंघ अध्यक्षकै ठेक्का अलपत्रनिर्माण व्यवसायी महासंघका केन्द्रीय अध्यक्ष रवि सिंह र उपमहासचिव नरहरि थपलियाले जेभीमा ठेक्का लिएको बेनी अस्पताल भवनको काम पनि अलपत्र छ । भवन बन्न ढिलाइले पूर्वाधार नभएको भन्दै अस्पतालमा बाहिरबाट डाक्टर आउन मानेका छैनन् ।साविक सहरी विकास तथा भवन निर्माण विभाग डिभिजन कार्यालय बागलुङले २०७३ पुस २१ मा महादेव खिम्ती गल्वारफिना जेभी काठमाडौंलाई १८ करोड ९० लाख रुपैयाँमा भवन निर्माण ठेक्का दिएको हो । सम्झौताअनुसार २०७६ मंसिर २० सम्म पूरा भइसक्नुपर्ने काम आधा पनि बनेको छैन । ठेकेदारलाई हाम्रो दबाबले छेउटुप्पो छोएन । नियामक कर्मचारी छेउ पर्नै सक्दैनन् । कोभिडको यो महामारीमा अस्पतालको आफ्नो पक्की भवन नहुँदा छाप्रामा राखेर बिरामीको उपचार गरिरहेका छौं, बेनी अस्पताल विकास समितिका अध्यक्ष बेलबहादुर कटुवालले भने, संकटका बेला व्यवसायीले अलिकति पनि चासो दिएनन् । काम सक्न ठेकेदारले टेरपुच्छर लगाउँदैन । नियामक निकाय बोल्नै सक्दैन ।"
मन्त्रिपरिषद् विस्तारअघि न्यूनतम साझा कार्यक्रम,"काठमाडौं (कास) सत्ता गठबन्धन दलका नेताहरूले मन्त्रालय भागबन्डाअघि सरकारको न्यूनतम साझा कार्यक्रम ल्याउने तयारी गरेका छन् । एमालेका नेता माधवकुमार नेपाल र जनता समाजवादी पार्टीका अध्यक्ष उपेन्द्र यादव समूहको पार्टीभित्रको स्थिति प्रस्ट भएपछि मात्रै मन्त्रालय भागबन्डा गर्ने समझदारी प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहालबीच भएको छ । एमाले नेता नेपाल पक्ष सरकारमा आउँदा र नआउँदाका दुवै अवस्थामा भागबन्डाको सैद्धान्तिक पक्षबारे दुई नेताबीच समझदारी बनेको स्रोतले जनाएको छ । एमाले नेता नेपाल पक्षका दोस्रो तहका नेताहरू अध्यक्ष केपी शर्मा ओलीसँग एकताका लागि अन्तिम कसरतमा छन् । नेपालनिकट नेता रघुजी पन्तका अनुसार आफूहरूको प्राथमिकता सम्मानजनक पार्टी एकता रहेकाले अहिले त्यतातिरै जोड भएको बताए । एउटै पार्टी रहँदासम्म सरकारमा जाने कुरा हुँदैन । यो लोकतान्त्रिक चरित्र पनि हुँदैन । अध्यक्ष ओलीले पार्टी एकताको प्रयासलाई सफल बनाउन चाहनु भएन र धकेलेर विभाजनको बाटोमा पुर्याउनुभयो भने स्वाभाविक रूपमा सरकारमा जाने कुरा हुन्छ, उनले कान्तिपुरसँग भने । जसपामा पनि पार्टीको आधिकारिकतासम्बन्धी विवादलाई लिएर निर्वाचन आयोगमा मुद्दा परेको छ । आधिकारिकताको विवादको टुंगो लगाउन आयोगले इजलास गठन गरेर आइतबारदेखि सुनुवाइ गरिरहेको छ । नेता रामसायप्रसाद यादवका अनुसार आधिकारिकताको विवादको टुंगो नलागेसम्म सरकारमा जान हतारो नगरेको बताए । आयोगले पार्टीको आधिकारिकताको टुंगो लगाएपछि मात्रै सरकारमा जाने सम्भावना छ, उनले भने, अहिले हामीले सरकारलाई सफल र प्रभावकारी बनाउने दिशामा मात्रै छलफल केन्द्रित गरेका छौं । मुख्य सत्ता घटक माओवादी केन्द्रका अध्यक्ष पुष्पकमल दाहालले मंगलबार बिहान एमाले नेता नेपालको निवास कोटेश्वरमा जसपा अध्यक्ष उपेन्द्र यादवसहितसँग छलफल गरेका थिए । दाहालका प्रेस संयोजक विष्णु सापकोटाका अनुसार दाहाल, नेपाल र यादवबीचको भेटघाटमा आइतबारको संसद् बैठकको समीक्षा गर्नुका साथै पूर्ववर्ती सरकारले गरेका गलत कामकारबाहीलाई सच्याएर अघि बढ्नुपर्ने निष्कर्ष निकालिएको थियो । त्यसलगत्तै दाहाल प्रधानमन्त्री भेट्न बालुवाटार पुगेका थिए । बालुवाटरमा प्रधानमन्त्री देउवा र दाहालबीच भएको भेटमा सरकारको न्यूनतम साझा कार्यक्रम तत्काल ल्याउनेबारेमा छलफल भएको थियो । दुई नेताबीच संसदीय सुनुवाइबिना भएका संवैधानिक आयोगहरूका नियुक्तिहरू र प्रतिनिधिसभा विघटनपछि भएका सरकारी नियुक्तिका निर्णय खारेज गर्ने विषयमा छलफल भएको थियो । तत्कालीन ओली नेतृत्वको सरकारले ल्याएको संवैधानिक परिषद्सम्बन्धी अध्यादेश खारेज भइसकेपछि त्यसका आधारमा भएका नियुक्तिलाई कानुनी रूपमा कसरी खारेजी गर्न सकिन्छ भन्नेबारेमा देउवा र दाहालबीच छलफल भएको थियो । संसदीय सुनुवाइबेगर भएका नियुक्ति खारेज गर्न माग गर्दै सर्वोच्च अदालतमा मुद्दासमेत परेको छ । अदालतको निर्णय पर्खने वा सरकारले कुनै कानुनी उपाय निकालेर खारेजी गर्ने भन्नेबारेमा सत्ता घटक निष्कर्षमा पुग्न सकेका छैनन् । संवैधानिक र प्रतिनिधिसभा विघटनपछि भएका सबै सरकारी निर्णय खारेज गर्नुपर्छ भन्ने विषय आइरहेको छ । तर कसरी गर्ने भन्नेबारेमा निष्कर्षमा पुगिएको छैन, एक मन्त्रीले भने । साँझ प्रधानमन्त्री देउवा माओवादी केन्द्रका अध्यक्ष दाहाल निवास खुमलटार पुगेका थिए । प्रधानमन्त्रीका स्वकीय सचिव भानु देउवाका अनुसार दाहाल पत्नीको स्वास्थ्य स्थिति बुझ्न देउवा खुमलटार गएका हुन् ।"
कालीगण्डकी डाइभर्सनमा न्यायाधीशकै राय मिलेन,"(काठमाडौं)  कालीगण्डकीतिनाउ डाइभर्सन बहुउद्देश्यीय परियोजनाविरुद्ध परेको रिटमा दुई न्यायाधीशको राय बाझिएको छ । गण्डकी प्रदेश सरकार, सम्बन्धित क्षेत्रका स्थानीय तह र जनताले विरोध गरिरहेको तथा उक्त परियोजना संविधानविरोधी भएको उल्लेख गर्दै बदरको मागदाबीसहित दायर गरिएको सार्वजनिक सरोकारको रिटमाथि सुनुवाइ गर्ने न्यायाधीशद्वय प्रकाशमानसिंह राउत र हरिप्रसाद फुयाँलबीच राय बाझिएको हो ।परियोजनाका कागजातसहित सरकारी पक्ष उपस्थित भएपछि अन्तरिम आदेशका लागि सोमबार सुनुवाइ भएको थियो । मंगलबार दुवै न्यायाधीशले आआफ्नो राय सार्वजनिक गरेका हुन् । न्यायाधीश राउतले उक्त परियोजना रोक्न अन्तरिम आदेश जारी हुने राय व्यक्त गरेका छन् भने न्यायाधीश फुयाँलले परियोजनाका कार्य रोक्ने गरी अन्तरिम आदेश जारी गर्न नमिल्ने राय दिएका छन् । न्यायाधीश राउतले दुर्लभ शालीग्राम पाइने कालीगण्डकी धार्मिक रूपमा पनि महत्त्वको नदी रहेको र संस्कार, सभ्यता जोडिएको तथा पर्यावरणीय दृष्टिले पनि डाइभर्सन परियोजनामा रोक लगाउनुपर्ने राय लेखेका छन् । लाखौं मानिसको आस्थाको पुञ्जका रूपमा रहेको कालीगण्डकी नदीको प्राकृतिक बहावलाई बलपूर्वक तथा अप्राकृतिक तवरले डाइभर्सन वा त्यसको स्वरूप परिवर्तन गरिदिँदा भावनात्मक रूपमा चोट पर्न सक्ने देखिन्छ, उनले लेखेको रायमा उल्लेख छ । वातावरणीय अध्ययन प्रतिवेदन तथा प्राविधिक अध्ययन प्रतिवेदनबिना नै खर्बौं लगानी गरेर ठूला परियोजना सञ्चालन गर्दा त्यसको आर्थिक, भौगोलिक र सामाजिक परिवेशलाई कस्तो दूरगामी प्रभाव पर्छ भन्ने प्रश्न न्यायाधीश राउतले उठाएका छन् । यी गम्भीर विषयमा नदीसँग प्रत्यक्ष सरोकार राख्नेहरूसित छलफल गरिएको हो कि होइन भन्ने प्रश्न अघि सार्दै उनले भनेका छन्, महत्त्वपूर्ण कुरामा पर्याप्त अध्ययन, अनुसन्धान नगरी नदी नै डाइभर्सन गर्ने नाममा कालीगण्डकी नदीको स्वाभाविक बहाव र स्वरूप कसैले पनि बिगार्न र परिवर्तन गर्न हुँदैन । राउतले असार २९ गते प्रधानन्यायाधीश चोलेन्द्रशमशेर जबराको इजलासले उक्त परियोजनाको काम मुद्दाको किनारा नलागेसम्मका लागि नगर्नू भनी अन्तरिम आदेश जारी गरिसकेको आधारलाई पनि टेक्दै अन्तरिम आदेश जारी हुनुपर्ने राय लेखेका छन् । इजलासका अर्का न्यायाधीश हरिप्रसाद फुयाँलले भने आयोजनाका प्रारम्भिक कार्य नै रोक्ने गरी अन्तरिम आदेश जारी गर्न नमिल्ने राय लेखेका छन् । मूलतः रिट निवेदनमा विवादित भनिएको कालीगण्डकी पथान्तरणसम्बन्धी आयोजना हाल प्रारम्भिक अवस्थामा रहेको, डीपीआर मात्र तयार रहेको र वातावरण संरक्षण ऐनअन्तर्गत तयार पार्नुपर्ने प्रारम्भिक कार्यहरू बाँकी नै रहेको तथा रिट निवेदनमा उठाइएका कतिपय विषयवस्तु उक्त वातावरणीय प्रभाव प्रतिवेदन तयार पार्दा उजागर हुने, न्यायाधीश फुयाँलले लेखेको रायमा उल्लेख छ, नेपालको संविधानको धारा २६ तथा ३० मा अन्तर्निहित विषयहरूको संरक्षणको अवस्था आयोजनाका उपभोगकर्ता र नदी तटीय क्षेत्रको स्थानीय जनसहभागिताका आधारमा समेत सम्बोधन हुने भएकाले उक्त आयोजनाका प्रारम्भिक कार्यहरू नै रोक्ने गरी हाल अन्तरिम आदेश जारी गर्न मिलेन ।न्यायाधीश फुयाँलले प्राचीनता, धार्मिक महत्त्व तथा पर्यावरणलाई संरक्षण गर्दै कालीगण्डकी नदीमा कुनै आयोजना बनाउन सकिन्छ कि सकिँदैन भन्ने विषय स्थानीयको मात्रै सरोकारको नभएको राय लेखेका छन् । इजलासमा रहेका दुवै न्यायाधीशको राय बाझिएपछि यो मुद्दा तीन न्यायाधीश संलग्न रहेको पूर्ण इजलासमा पठाइएको छ । अधिवक्ता तुलसीराम पोखरेलले दायर गरेको उक्त रिटमाथि असार २२ गते सुनुवाइ गर्दै न्यायाधीश तेजबहादुर केसीको इजलासले सरकारी पक्षलाई कागजातसहित झिकाएको थियो । यसैबीच प्रधानन्यायाधीश जबराको इजलासले असार २९ गते सोही परियोजनासँग सम्बन्धित रिटमाथि सुनुवाइ गर्दै अन्तरिम आदेश जारी गरेको थियो । कालीगण्डकी नदी धार्मिक, ऐतिहासिक तथा पर्यावरणीय महत्त्वको देखिएको भन्दै जबराको इजलासले भनेको थियो, प्रस्तुत रिट निवेदनको अन्तिम टुंगो नलागेसम्म उक्त नदीको प्राकृतिक बहावलाई पथान्तरण गरी रिजर्भ्वायर बनाउने, प्रदूषण गर्ने, नदीजन्य पदार्थ निकाल्ने, शालीग्रामको चोरी निकासी तथा विनाश गर्नेलगायत अन्य प्राकृतिक बहाव र पर्यावरण प्रतिकूल हुने गरी कुनै पनि कार्यहरू नगर्नूनगराउनू ।केपी शर्मा ओली नेतृत्वको सरकारले कालीगण्डकीतिनाउ डाइभर्सन परियोजना अघि सारेको थियो । तत्कालीन उपप्रधान तथा अर्थमन्त्री विष्णु पौडेलले गत असार १२ गते बुटवलमा उक्त परियोजनाको कार्यालय उद्घाटन गरेका थिए । उनले आगामी आर्थिक वर्षको बजेटमा आवश्यकताअनुसार रकम विनियोजन गर्ने घोषणा पनि गरेका थिए ।"
"३१०८ थपिए, २५ को मृत्यु","काठमाडौं (कास) पछिल्लो २४ घण्टामा १३ हजार १ सय ३५ जनाको पीसीआर र एन्टिजेन परीक्षण गर्दा ३ हजार १ सय ८ जनामा कोरोना संक्रमण पुष्टि भएको छ । सोही अवधिमा २५ जनाको मृत्यु र १ हजार ५ सय ९५ निको भएका छन् । हाल सक्रिय संक्रमित ३९४ प्रतिशत रहेको स्वास्थ्य मन्त्रालयले जनाएको छ ।उपत्यकामा मात्रै सक्रिय संक्रमित ७ हजार २ सय ४१ छन् । काठमाडौंमा ५ हजार ५ सय ३७, भक्तपुरमा ८ सय २९ र ललितपुरमा ८ सय ७५ जना सक्रिय संक्रमित छन् । मोरङ, सुनसरी, झापा, नवलपरासी पूर्व, कास्की, रूपन्देही, सुर्खेत, चितवन, कैलालीमा पनि ५ सयभन्दा बढी सक्रिय संक्रमित छन् ।"
१२ को परीक्षा साउन ३१ देखि,"काठमाडौं (कास) राष्ट्रिय परीक्षा बोर्डले कक्षा १२ को परीक्षा साउन ३१ देखि भदौ ९ सम्म सञ्चालन गर्ने भएको छ । विद्यार्थीले पढेकै विद्यालय (होम सेन्टर) मा परीक्षा सञ्चालन गरिने बोर्डका सदस्य सचिव दुर्गाप्रसाद अर्यालले बताए । गत वर्ष पूर्णांक घटाएर परीक्षा लिए पनि यस वर्ष विषयअनुसार शतप्रतिशत पूर्णांकमा लिइने बोर्डको तयारी छ । पोहोर ४० प्रतिशत पूर्णांकमा मात्रै परीक्षा लिएका थियौं, उनले भने, यसपालि १ सय पूर्णांकमै परीक्षा सञ्चालन हुनेछ । परीक्षामा करिब ४ लाख विद्यार्थी सहभागी हुनेछन् । सेनाका नयाँ कमान्डमा पनि सर्भे तथा सीमा शाखाकाठमाडौं (कास) नेपाली सेनाले सैनिक मुख्यालय जंगी अड्डामा एक वर्षअघि खडा गरेको सर्भे तथा सीमा निर्देशनालयलाई नयाँ प्रशासनिक संगठनअनुसार सबै कमान्ड हेडक्वार्टरमा पनि विस्तार गर्ने भएको छ । साउन १ देखि लागू भएको तीन जोड एक कमान्डमा पनि सर्भे तथा सीमा निर्देशनालयको संयन्त्र हुने भएको हो । नयाँ संरचनाअनुसार पूर्वी, मध्य र पश्चिम कमान्ड छन् भने उपत्यकामा एक रणनीतिक कमान्ड स्थापना गरिएको छ । मन्त्रिपरिषद्ले असार २४ मा सेनाको सांगठनिक पुनःसंरचना २०७७७८ स्वीकृत गरेको थियो । सबै कमान्डमा सर्भे तथा सीमा निर्देशनालयको सानो संयन्त्र रहने गरी नयाँ संरचना बनाइएको छ, सैनिक प्रवक्ता सन्तोषबल्लभ पौडेलले भने । एक वर्ष अघिसम्म सेनामा सीमा सम्बन्धमा संयन्त्र नै थिएन । २०५२ अघिसम्म मुलुकमा सीमाको सम्बन्धमा कुनै पनि अनुगमन र नापीसम्बन्धी काम हुँदा सेनालाई पनि सामेल गरिन्थ्यो । त्यसपछि सेनालाई सीमासम्बन्धी काममा सामेल गर्न छाडिएको रहेछ, पौडेलले भने, त्यसलाई फेरि निरन्तरता दिइएको हो । सहायक रथीको नेतृत्वमा रहने सर्भे तथा नापी निर्देशनालयले नेपालको सीमा, नक्सा र पुराना दस्ताबेजलाई संकलन, अवलोकन गर्ने र त्यसलाई आवश्यकता पर्दा पाउने गरी संरक्षण गरेर राख्ने काम गर्छ ।"
नेपाल वायुसेवामा सुधार अत्यावश्यक,"बेलायती व्यवसायी तथा भर्जिन एटलान्टिक ग्रुपका मालिक रिचार्ड ब्रान्सनले त्यसै भनेका होइनन्, तपाईं अर्बपतिबाट लखपतिमा झर्न चाहनुहुन्छ भने एयरलाइन्स खोल्नुहोस् भनेर । वास्तवमा एयरलाइन्स व्यवसाय संसारभर नै महँगो र जोखिमपूर्ण मानिन्छ । त्यसमाथि नेपाल वायुसेवा निगम त झन् यसरी चल्दै आएको छ, जुन चरित्रहरू बोक्दाखेरि जस्तोसुकै व्यवसाय पनि धराशायी हुनुको विकल्पै हुँदैन । राजनीतिक हस्तक्षेप चरम छ । व्यवस्थापन फितलो छ । सरकारी स्वामित्व भएकाले सानो परिवर्तन गर्न पनि मन्त्रीसम्म पुग्नुपर्छ । नवप्रवर्तनमा कुनै जोड छैन । टिकट बिक्रीवितरणसम्म पनि पारदर्शी हुँदैन । ट्रेड युनियनको दादागिरी छ, दलीय आबद्धता भएका तल्लो तहका कर्मचारीहरूले उपल्ला अधिकारीहरूलाई गन्दैनन् । निगमले स्वतन्त्र ढंगले व्यवसाय गर्ने वा जहाज किन्नेबेच्ने निर्णय गर्न पनि पाउँदैन, सरकार सदैव हावी हुन्छ । फलतः राष्ट्रिय ध्वजावाहक निगम तन्नमजस्तै भइसकेको छ । १० अर्ब सञ्चित घाटामा गएको निगम ४७ अर्ब ऋण बोकेर उडिरहेको छ । कोभिड संक्रमणले थला परेको निगमले ६ महिनायता साँवाब्याजको किस्तासमेत तिर्न सकेको छैन । वित्तीय हिसाबले जोखिमपूर्ण मोडमा पुगिसकेको यो संस्था सरकारी सहयोगबाट मात्रै धानिएको छ । निगम सुधार्न यसअघि भएका प्रयासहरू विफल भएका छन् । अब प्रस्ट भइसकेको छ यही रूपमा यो संस्थान सञ्चालन हुन सक्दैन, यसलाई विशेष उपचारको खाँचो छ । गरिब जनताले तिरेको करले यति महँगो व्यवसाय कतिन्जेल यही रूपमा चलाइरहने भन्ने प्रश्न विचारणीय छ । २०१५ मा स्थापना भएको निगमले ५० को दशकसम्म १४ वटा विमानबाट करिब ३५ आन्तरिक गन्तव्यमा सेवा दिइरहेको थियो । अहिले आन्तरिक प्रतिस्पर्धामा निगम पुछारमा छ, दुई ट्वीनअटरबाट बढीमा चारवटासम्म मात्रै उडान गरिरहेको छ । अन्तर्राष्ट्रिय गन्तव्यमा ९ रुटमा अनुमति पाए पनि अहिले दोहा, मलेसिया, दुबई र दिल्ली गरी चार गन्तव्यमा सीमित छ । सितिमिति विपन्नहरू लाभान्वित नहुने तर उनीहरूले तिरेको करचाहिँ सेतो हात्तीसरि भएको निगम पाल्न खर्च गरिरहनुपर्ने यो अवस्थालाई औचित्यपूर्ण मान्न सकिन्न । त्यसैले यसको व्यवस्थापनको ढाँचा तथा सञ्चालनको तौरतरिकामा समयसापेक्ष सुधारको आवश्यकता प्रस्टै देखिन्छ । विश्वबजारमा यसको ब्रान्डभ्यालु अद्यापि राम्रै छ । यसका विमान विगतमा युरोपसम्म पुगेको इतिहास छ । तर यतिले मात्र अहिले पुग्दैन । यो आयल निगम या विद्युत् प्राधिकरणजस्तो संस्थान होइन, जनताले चाहे पनि नचाहे पनि त्यसैलाई उपयोग गर्नुपर्ने । यो क्षेत्रमा चर्को प्रतिस्पर्धार् छ । निगमले अहिले तीन दर्जनजति स्वदेशीविदेशी एयरलाइन्ससित प्रतिस्पर्धा गर्नुपर्छ । सेवाग्राहीलाई छनोटको अधिकार धेरै भएका क्षेत्रमा सेवा प्रदायकहरू पनि उच्च प्रतिस्पर्धी बन्नै पर्छ । तसर्थ, निगमलाई बजारअनुसार चल्न सक्ने बनाउनुको विकल्प छैन । सरकार अब प्रस्ट हुनुपर्छ निगमबाट लोक कल्याण गर्ने हो कि व्यवसाय पनि ? दुई दशकयता मात्रै ७ वटा आयोग, समिति र कार्यदलले निगमलाई यथास्थितिबाट सञ्चालन गर्न नसकिने कारण देखाउँदै सुधार्न सुझाव दिइसकेका छन् । सबैका सुझाव उस्तै छन् निगमको संस्थागत र व्यवस्थापकीय सुधार गर्ने, कम्पनीमा परिवर्तन गर्ने, विदेशी लगानी भित्र्याउने, स्वदेशी उद्यमी र वित्तीय संस्थाको लगानी समावेश गर्ने, जहाज थप्ने, व्यावसायिक क्षमता अभिवृद्धि गर्ने आदि । तिनै सुझावहरूका आधारमा निगमलाई कम्पनी संरचनामा लग्न थालिएको देखिन्छ । दुई वर्षअघि पूर्वसचिव सुशील घिमिरे नेतृत्वमा गठित नेपाल वायुसेवा निगम सुधार सुझाव कार्यदल ले निगमलाई प्रतिस्पर्धी बनाउन २ खर्ब अधिकृत पुँजीसहितको कम्पनी बनाउन सुझाएको छ । सरकारले कम्तीमा ५१ प्रतिशत सेयर राखेर सार्वजनिक निजी साझेदारी अवधारणाअन्तर्गत कम्पनी संरचनामा जानुपर्ने उसको सिफारिस छ । त्यसैबमोजिम उक्त कार्यदलमा सदस्य रहेका वर्तमान महाप्रबन्धक डिमप्रसाद पौडेलले निगमलाई कम्पनीमा बदल्ने कार्ययोजनासहित प्रस्तावित कम्पनीको प्रबन्धपत्र र नियमावली संस्कृति, पर्यटन तथा नागरिक उड्डयन मन्त्रालयमा पठाएका छन् । तर, निगमलाई निजीकरण गरेर माफियाको जिम्मा लगाउन खोजेको भन्दै कर्मचारी आन्दोलित छन् । महाप्रबन्धक डेढ सातादेखि कार्यालयसमेत जान सकेका छैनन् । निगममा सुधार अपरिहार्य छ, तथापि यो प्रक्रिया भने पारदर्शी हुनुपर्छ । अहिले निगमका कुनै पनि कर्मचारी तथा निर्देशकसँग छलफल नै नगरी कम्पनीको प्रबन्धपत्र र नियमावलीको मस्यौदा तयार पारिएकाले पनि विरोध भएको बुझिन्छ । यसले विश्वासको संकट बढाएको देखिन्छ । निश्चय पनि निगम सुधारमा ट्रेड युनियनले कुनै पनि नाजायज खोचेच्याँखे थाप्नु हुन्न, तर यो प्रक्रियामा उनीहरूको पनि प्रतिनिधिमूलक सहभागिता र विश्वास भने अवश्य हुनुपर्छ । यस्तै, यस प्रक्रियामा स्वार्थ बाझिने व्यक्तिहरूलाई सहभागी गराइनु पनि हुँदैन । अहिले निगमलाई कम्पनीका रूपमा सञ्चालन गर्न प्रबन्धपत्र बनाउने जिम्मा पाएका सञ्चालक समितिका सदस्य ईश्वरी पौडेल र फुर गेल्जे शेर्पाको पृष्ठभूमि एक निजी एयरलाइन्ससित जोडिएकाले पनि अरू सरोकारवालामा आशंका सिर्जना भएको हो । त्यसैले निगमको सञ्चालक समितिमा स्वार्थ बाझिने व्यापारिक समूहमा आबद्धभन्दा उड्डयन वा पर्यटन व्यवसायमा अनुभव भएका विज्ञलाई राखिनुपर्छ । कम्पनीको स्वामित्वका सवालमा पनि स्पष्टता चाहिन्छ । प्रस्तावित प्रबन्धपत्रको पुँजीसंरचना को पहिलो विकल्पअनुसार कम्पनीको स्वामित्व संस्थापक तथा संस्थापक समूहको सेयर खरिद गर्ने सेयर धनीसँग हुनेछ भन्ने प्रावधानप्रति कर्मचारीहरू सशंकित देखिन्छन् । संस्थापक नभनी सीधै नेपाल सरकार लेखिनुपर्ने उनीहरूको माग छ । दोस्रो विकल्पमा संस्थापकलाई ५१ प्रतिशत सेयर राख्ने, ख्यातिप्राप्त विदेशी वायुसेवालाई ३० प्रतिशत, नेपाली वायुसेवा कम्पनीहरू, पर्यटन व्यवसायी एवं सर्वसाधारणलाई १४ प्रतिशत र कम्पनीमा कार्यरत तथा पूर्वकर्मचारीलाई ५ प्रतिशत स्वामित्व दिने उल्लेख छÙ त्यसमा पनि संस्थापकको सट्टा सरकार लेखिनुपर्ने उनीहरूको माग छ । उनीहरूको आशंका तथा माग सोचनीय भएकाले यसमा थप विमर्श गरेर टुंगोमा पुग्नु वाञ्छनीय देखिन्छ । शंकै छैन, निगममा आमूल परिवर्तन हुनुपर्छ । यस क्रममा विभिन्न स्वार्थ समूहहरूले आआफ्नो दुनो सोझ्याउन पक्कै खोज्छन्, यसप्रति भने सरकारलगायत सम्बद्ध निकायहरू चनाखो रहनुपर्छ । सबै सरोकारवालाको सहभागितासहित सम्पूर्ण प्रक्रियालाई पारदर्शी बनाइनुपर्छ । र, उचित विमर्शबाट खास निचोडमा पुग्नुपर्छ ।"
ओलीले सिकाएको पाठ,"प्रतिनिधिसभाको पूर्ण जीवन सुनिश्चित समाचार सुखद छ । नवनियुक्त प्रधानमन्त्री शेरबहादुर देउवालाई बधाई तथा कार्यकालको सफलताका लागि शुभकामना । दुईपटकसम्म हुँदाछँदाको प्रतिनिधिसभा विघटन गरेर कोरोना महामारीबाट थलिएका जनतालाई बेला नकुबेला निर्वाचनमा धकेल्न बदनियतपूर्वक चालेको कदमस्वरूप झन्डै ९० प्रतिशत नेपालीले लेखेको संविधानलाई मिच्ने भुपू प्रधानमन्त्री केपी शर्मा ओलीको दुस्साहसलाई निस्तेज पार्ने सर्वोच्च अदालतप्रति हृदयदेखि नै साधुवाद ! साँच्चिकै न्यायका आँखामा सबै समान भन्ने उखानलाई सार्थक बनाउँदै सर्वोच्च न्यायालयले लोकतन्त्रको रक्षा र मिचिसकेको संविधानको बचाउ गरेको छ, त्यसरी नै प्रधानमन्त्री देउवाले जनताको चाहनालाई केन्द्रबिन्दुमा राखेर आफ्नो कार्यकाल सम्पन्न गर्नेतिर ध्यान दिऊन् । एकपछि अर्को गल्ती दोहोर्याउँदै गएका ओलीलाई सामाजिक सञ्जाल तथा सञ्चारमाध्यममार्फत अनगिन्ती सुझाव आएकै हो । तर, यस्ता सुभावको के कुरा, आफ्नै सहयात्रीका विधि तथा पद्धतिबमोजिम चल्ने सुझावसमेतलाई सुन्नै नचाहने बरु पृष्ठपोषकलाई उल्टै तथानाम गालीगलौजमा उत्रने ओलीको बानी सुध्रन सकेन । फलस्वरूप, ओलीले मजबुत दल र सरकारलाई आफ्नै दम्भ, अहंकार तथा स्वेच्छाचारिताका कारण तहसनहस पारे । कोरोना महामारी नियन्त्रणका लागि खोप ल्याई जनताको जीवन बचाउने काममा जुट्नुपर्ने बेलामा केवल सत्ता टिकाउने फोहोरी खेल खेल्दै, आफ्ना आसेपासेको भरणपोषण गरेर सहकर्मीलाई तल्लोस्तरको गालीमा उत्रनुको परिणाम आज आफ्नै पार्टी त परैको कुरा, ओलीकै गुटका ८ सांसदले पनि विपक्षमा मत दिए । किन त्यसो गरे भन्ने हेक्का सर्वेसर्वा ओलीलाई छ कि छैन ? नभए, आज यस्तो दिन देख्नुपर्थ्यो र ? आफैंले एकताबद्ध गरेका दलका सहयात्रीलाई आज यसरी भित्तामा पुर्याउने भए, हिजो निर्वाचनताका किन एकता गरेको ? विद्यार्थी जीवनदेखि होमिएको दलको संगठित सदस्यले अर्को दलको प्रधानमन्त्रीलाई बधाई दिनुपर्दाको पीडा कस्तो हुन्छ ? आफ्नै परिवारलाई मिलाउन नसकेर घरमै आगो लगाउन पाइन्छ ? पहिलोपटक विघटन गरेको संसद् ब्युँतिएपछि पाठ नसिकेर पुनः विघटन गर्ने, आफूले अवैधानिक निर्णय गर्ने, त्यो मिलेनभन्दा गाली र धम्की ? दलभित्र छलफल र सहमति गरी आगाडि बढेर बाँकी १८ महिने कार्यकाल बिताएर पूर्ण शासनकाल बिताउने ऐतिहासिक प्रधानमन्त्रीका रूपमा परिचित हुनुपर्नेमा आफैंले लेखेको संविधानको हत्या गरेर आफ्नै सहयात्रीलाई अवैधानिक कारबाही तथा आफ्ना संगठित सदस्यको चाहना भताभुंग पार्ने बदनियत ओलीको हो कि होइन ? जेहोस्, प्रधानमन्त्री देउवाले त्यस्तो गल्ती नगरीकनै कार्यकाल सफल पारून् । गंगाराज अर्याल, पाणिनि८, अर्घाखाँची पाँचौंपटक देउवा प्रधानमन्त्री बनेसँगै भाग्यमानीको भूतै कमारो उखान चरितार्थ भएको छ । योभन्दा पहिल्यै चारपटक प्रधानमन्त्री भएर पनि देश विकासमा देउवाले माखो मार्न नसकेको यर्थाथ हामीसामु छ । ओलीको विकल्पमा कोही अरू जोसजाँगर भएका, दूरदर्शी, विकासवादी युवाहरू हुन्थे भने विकास, सुशासन र परिवर्तनको आशा गर्न सकिन्थ्यो । आन्तरिक द्वन्द्वमा फसेका र फुटको संघारमा पुग्नुका साथै आफ्नै पार्टीका संसद्हरूको असहयोगका कारण भएको ओलीको बहिर्गमनले सजिलै प्रधानमन्त्री हुने सुअवसर देउवाले पाए । १५ वर्षसम्म लगातार एमालेको नेतृत्व गरेर उपप्रधानमन्त्री हुँदै प्रधानमन्त्रीसमेत बनेका माधव नेपालले फरक मत राख्ने सहकर्मीहरूलाई भित्तामा पुर्याउन बाँकी राखेनन् । महाधिवेशनबाट चुनिएर अध्यक्ष र संसदीय दलको नेता बन्दै प्रधानमन्त्री भएका ओलीलाई कहिल्यै सहयोग र साथ दिएनन् । आफ्नै पार्टीको अध्यक्ष र प्रधानमन्त्रीविरुद्ध षड्यन्त्र गरी जाल बुनेर अपदस्थ गर्न लागिपर्नेले आगामी दिनमा नवनियुक्त प्रधानमन्त्रीलाई सघाउँछन् भनी ढुक्क हुन सकिन्न । स्वार्थवश गाँसिएको विपक्षी दलहरूको अप्राकृतिक मिलन अक्करमा फलेको कुभिन्डोजस्तै हो जतिबेला पनि भीरबाट खसेर फुट्न सक्छ । एउटै दलको बहुमतको एकल सरकार हुँदा त जनताले सुशासन, विकास र परिवर्तनको छनक पाउन सकेनन् र पाँच वर्ष टिक्न सकेन भने विभिन्न दल मिलेर केवल ओलीको बहिर्गमन नै जित हो भन्ने मान्यतासाथ गठन गरिएको सरकारबाट जनताले के नै राम्रो अपेक्षा गर्न सक्लान् र ? हिजोका दिनमा ओली र ओली सरकारका मतियारहरूले लुट मच्चाएर देश खोक्रो पारेर बा लाई बदनाम गराए भने अब देउवा र देउवाका मन्त्रीहरूका आसेपासेले ब्रम्हलुट मच्चाएर भ्रष्टाचार र बेथिति अझ सशक्त रूपमा मौलाउने डर आमनागरिकमा परेको छ । हिजोसम्म सत्ताशक्तिको आडमा राज्यको दोहन गरेका ओलीका व्यभिचारी सहयोगीहरूको दिन ढलेसँगै देउवा र देउवाका सारथिहरूको हनुमानहरूको हुंकार सुरु भएको छ । जबसम्म शासकहरूले देश र जनताप्रति उत्तरदायी भएर काम गर्दैनन्, दमन गर्ने र धैरै पैसा आर्जन गर्ने थलो मान्छन् तबसम्म जोसुकै सत्तामा पुगे पनि आमनागरिकलाई कागलाई बेल पाक्यो हर्ष न विस्मात् भनेझैं कुनै जय वा विजय छैन । रोशन भट्टराई, इनरुवा३, सुनसरी"
खोप लक्षित वर्ग बाहिर,"कोरोना महामारी नियन्त्रणका लागि असफल भएको ओली सरकार हट्यो । स्पष्ट बहुमतसहित नेपाली कांग्रेसको नेतृत्वमा नयाँ सरकार बनेको छ । अब सरकार जनजीविकासँग जोडिएका विषयमा केन्द्रित हुनुपर्छ । कांग्रेस सरकार समस्यैसमस्याका बीच आएको छ । यसको नेतृत्वकर्ता शेरबहादुर देउबालाई देशलाई समस्याबाट पन्छाएर उज्यालो मार्गतर्फ डोर्याउने अवसर आइपरेको छ । सरकारको पहिलो दायित्व भनेकै कोरोना महामारीबाट आफ्ना नागरिक बचाउनु हो । त्यसका लागि स्वास्थ्य पूर्वाधार व्यवस्थापनसँगै पर्याप्त खोप आयात हुनुपर्छ । विज्ञहरू भन्छन्, महामारीबाट नागरिकलाई जोगाउन कुल जनसंख्याको ७५ प्रतिशतलाई खोप लगाउन अत्यन्त जरुरी छ । खोप कसरी बढीभन्दा बढी मात्रामा छिटो ल्याउने भन्नेतर्फ सरकार अग्रसर छैन । भएकै खोप पनि सरल तरिकाले आमनागरिकलाई लगाउन सकिएको छैन । हाम्रो प्रशासनको कमजोरीका कारण खोप लक्षित वर्गभन्दा बाहिरै गइरहेको छ । स्वास्थ्यकर्मी तथा पहुँचवालाका आफन्तहरूले लगाइरहेका छन् भन्ने गुनासो बढ्न थालेको छ । नयाँ सरकार बनेकाले यसले यस्ता विषयमा विशेष चासो राख्ला कि ! अनि तत्कालै महामारी नियन्त्रणका लागि ठोस योजना सार्वजनिक गर्छ भन्ने आशा छ । रामकृष्ण बराल, जोरपाटी५, काठमाडौं"
कोभिड र बढ्दो भीड,"बेलायतले लकडाउन अवधिमा घरबाहिरका सदस्यसँग घुलमिल हुन नपाइने नियम बनायो । महामारीभरि दिनहुँ खटेका र समयमै खोप खरिददेखि लगाउने काममा विश्वका धेरैजसो देशलाई उछिनेका स्वास्थ्यमन्त्रीले कार्यालयमा एक कर्मचारीसँग चुम्बन गर्दै गरेको पुरानो भिडियो सार्वजनिक भयो । त्यो भिडियो सार्वजनिक हुँदासम्म नियम बदलिइसकेको भए पनि खिचिँदै गर्दा भेट्न नपाइने नियम थियो । यो नियमको अवज्ञा थियो । माफी मागेर मात्रै उनले सुख पाएनन् । बेलायतमा जनताले बरु नियम मानून्, नमानून् तर नियम बनाउने शासकले चाहिँ मान्नै पर्ने संस्कार छ । एक दिन पनि सत्तामा टिक्न उनलाई गाह्रो भयो । उनले ठूलो र अक्षम्य गल्ती गरेको सार्वजनिक रूपमा स्वीकार गर्दै राजीनामा दिए ।नेपालमा पनि निषेधाज्ञा अझै कायमै छ । नियमअनुसार आमजनतालाई खुला ठाउँमा जम्मा हुन, भीडभाड गर्न या सभासम्मेलन गर्न बन्देज छ । स्कुलहरू बन्द नै छन् । केही अघिसम्म पनि घरबाहिर औषधि या तरकारी किन्न निस्केको कसुरमा जनताले पुलिसको लाठी खाएका थिए । अझै पनि जनजीवन सहज भइसकेको छैन । तर शासकहरूलाई भने यस्ता नियमले कहिल्यै नछुने कुरा खेदजनक छ । ओली बालुवाटारबाट बिदा हुँदै गर्दा दुई हजारवटा त गाडीकै व्यवस्था रहेछ । बालुवाटारदेखि बालकोटसम्म हजारौंको भीड देखियो । युथ फोर्सले त बुटवलदेखि काठमाडौंसम्म अदालतको फैसलाविरुद्ध आन्दोलन नै गरिरहेछ । शेरबहादुर देउवालाई बधाई दिन बूढानीलकण्ठदेखि सिंहदरबारसम्म ठूलो भीड लाग्यो । उनी माधव नेपाललाई भेट्न उनकै निवास पुगे तर कतै पनि नियम पालना भएको देखिएन । फिनल्यान्डमा केही डलरको खाजा खर्च सरकारी कोषबाट खाएको आरोपमा प्रधानमन्त्रीले ठूलो आलोचना खेप्नुपर्यो । आफ्नै खर्चमा खाजा खाने गरेको प्रमाण दिनुपर्यो । नेपालमा बालुवाटारले पार्टी र गुटका खर्चसमेत बेहोर्दा हामीलाई असामान्य लाग्दैन । यो हिजो पनि थियो र भोलि पनि रहनेछ । बेलायतजस्तो राजतन्त्र भएको पुँजीवादी देशमा राजपरिवार र प्रधानमन्त्रीले पालो कुरेर खोप लगाए, आफ्नो उमेर समूहमा अरू नागरिकले पनि खोप लगाउन पाउने भएपछि बल्ल तिनको पालो आयो । स्वास्थ्य क्षेत्रमा काम गर्ने नेपालीलगायत हजारौं स्वदेशी र विदेशी कामदारले खोप पाएपछि बल्ल जनप्रतिनिधिको पालो आयो । तर, समाजवादी भनिने नेपालमा दुई डोज खोप लगाएका कुनै सांसद, मन्त्री, मेयर या नेता विरलै बाँकी होलान् । तिनका परिवार, आफन्त र आसेपासे सबैले लाइन तथा नियम नलागी खोप पाएका छन् । तर, उमेरले एक डोज पाएका कैयौं ज्येष्ठ नागरिकले दोस्रो डोज कहिले पाउँछन् भन्ने थाहा छैन । सबैको पालो पुगेपछि बल्ल निमुखो नागरिकको पालो आउँछ । हामी नामले मात्रै लोकतन्त्र भएको देशमा छौं । कामले एक सुको लोकतन्त्र आएको छैन । र, शासकका केही नाम फेरिँदैमा लोकतन्त्र आउनेवाला पनि छैन । फेरिनुपर्ने हामी नै हो । नारायण गाउँले, बेलायत"
एमालेको रामरमिता,"कम्युनिस्टहरू राजनीतिक पतनको डिलमा पुगेपछि प्राचीन पात्रहरूमा आफ्नो जीवन खोज्छन् । प्राचीन युनानी मिथका दुई पात्र नार्सिसस र फिनिक्स चरोको कथा नेपाली कम्युनिस्ट वृत्तमा चर्चित छ । नार्सिसस अपार सम्भावना बोकेको एउटा पात्र हो, जो आफ्नै सुन्दरताप्रति अधिक मोहित भएर मर्छ । आफ्नो अनुहारको प्रतिविम्ब हेर्न नहुने श्राप पाएको ऊ पानी खोज्दै एक दिन पोखरीको डिलमा पुग्छ । आफ्नो सुन्दर अनुहार देखेर ऊ यति मोहित हुन्छ, त्यहाँबाट आफूलाई हटाउनै सक्दैन र मर्छ । फिनिक्स चरो आफ्नो आयु सकिएपछि आगोमा जलेर खरानी हुन्छ र त्यही खरानीबाट ब्युँतेर नयाँ काया लिएर उड्छ । नेपाल कम्युनिस्ट पार्टी (नेकपा) रहँदै पार्टीमा अन्तरविरोध चुलिएपछि सैद्धान्तिक डिस्कोर्स गर्न रुचाउने नेता घनश्याम भुसालले २०७५ मंसिर ४ मा कान्तिपुरमा कसरी बाँच्छ कम्युनिस्ट पार्टीर् ? शीर्षक लेखमा प्रश्न उठाएका थिए, नेकपा आफ्नो रूप हेरीहेरी, आफैं हुन्छु दंग हुँदै नार्सिससजस्तो सकिने त होइन ? वा नयाँ शक्ति र जीवनका साथ फिनिक्सझैं अगाडि बढ्छ ? यी दुई सम्भावनामध्ये नेपाली कम्युनिस्टहरू नार्सिससको बाटोतिर उन्मुख भएका छन् । पछिल्लो राजनीतिक कालखण्डमा नेकपासँग प्रचुर अनुकूलता थियो । जनताबाट अनुमोदित भएर सत्तामा पुगेको थियो । विरोध गर्ने प्रतिपक्ष कमजोर थियो । छिमेकहरूसँगको सम्बन्ध अनुकूलतामा बदलिएको थियो । अनेक उतारचढावपछि मुलुक अग्रगामी राजनीतिको बाटोमा थियो । रक्तरञ्जित इतिहासको जगमा नेपालको संविधान२०७२ सहितका राजनीतिक उपलब्धि हासिल भएका थिए । मान्छेहरूले कम्युनिस्ट सत्तासँग आशा र अपेक्षा राख्न थालेका थिए । विडम्बना, आत्मरति र अहंकारको व्यूहबाट नेकपा निस्कनै सकेन । उसले जनअपेक्षामाथि निर्ममताका साथ कुठाराघात गर्यो, जनादेशको घोर अपमान गर्यो । र, आपसमै लडेर सिद्धिने बाटोतिर अग्रसर भयो । यदुवंशीझैं नेपालका कम्युनिस्टहरू पतनको बाटोमा छन् । विनाशको प्रतिस्पर्धामा नेकपा एमाले सबैभन्दा अगाडि छ । धेरै जनताले पत्याएको, जुझारु र तेजिला कार्यकर्ता भएको, केन्द्रदेखि तलैसम्म बलियो संगठन भएको पार्टीको छवि थियो एमालेको । एमाले र माओवादी केन्द्र मिलेपछि गठन भएको नेकपा झन् शक्तिशाली भएको थियो । चुनावी एकता हुँदै पार्टी एकता नै भएपछि मुलुकमा कम्युनिस्टहरूको दबदबा नै कायम भयो । कतिसम्म भने, त्यो दबदबामा चेपिएर कांग्रेस कमजोर प्रतिपक्षको हैसियतमा एउटा कुनामा निरीहझैं थन्किएको थियो । शक्तिउन्मादले नेकपालाई छिन्नभिन्न पारेको छ भने किनारामा बसेर कम्युनिस्टहरूको ताण्डव हेर्दै गरेको कांग्रेस सत्तामा पुगेको छ । र, तिनै कम्युनिस्टहरूले कांग्रेसलाई किस्तीमा सजाएर सत्ता सुम्पेका छन् । कांग्रेस सभापति शेरबहादुर देउवा पाँचौंपटक प्रधानमन्त्री भएका छन् । उनले संसद्बाट विश्वासको मत प्राप्त गरेका छन् । माओवादी केन्द्र, जनता समाजवादी पार्टी र एमालेकै २२ सहित १ सय ६५ सांसदले विश्वासको मत दिएपछि आवधिक निर्वाचन नहुँदासम्म उनले सरकारको नेतृत्व गर्ने भएका छन् । सरकारको नेतृत्व पाएर कांग्रेस उत्साहित छ । तर, आमरूपमा देउवाप्रति आकर्षण र उत्साह छैन । देउवा साख गुमेका नेता हुन् । पार्टीकै नेतृत्वको कुरा होस् वा यसअघिका प्रधानमन्त्रीय कार्यकालहरू होऊन्, उनी खरो उत्रन सकेका छैनन् । उनका लागि यो अर्को परीक्षा हो । फेरि उनले आफूलाई प्रमाणित गर्ने अवसर पाएका छन् । देउवाको पाँचौं आगमनले उत्साह नभरे पनि डिरेल हुँदै गरेको राजनीतिलाई पुनः लिकमा ल्यएको छ । पूर्वप्रधानमन्त्री केपी ओलीले सत्तामोहमा फसेर अन्धाधुन्ध विधि मिच्दै संविधान र समग्र राजनीतिमाथि नै आघात पुर्याएका थिए, देउवाले त्यो घाउमा मल्हम लगाउने अवसर पाएका छन् । कोमाबाट ब्युँतेको राजनीतिलाई देउवाले केकति मल्हमपट्टी गर्लान् ? त्यो आगामी दिनमा उनले लिने नीति र कार्यशैलीले तय गर्नेछ ।अहिले भने सबैको ध्यान एमालेतिर छ, जो मरणासन्न भएर छटपटिएको छ । गम्भीर राजनीतिक उपचारको खोजीमा छ । एमालेको यो हबिगत किन र कसरी भयो ? के फिनिक्स चरोझैं खरानीबाट ब्युँतेर एमालेले नयाँ काया फेर्ला ? यी प्रश्नको सेरोफेरोमा यो विश्लेषण केन्द्रित रहनेछ । एक थरी एमालेहरू अहिले अदालतसँग रुष्ट छन् । फेरिएको राजनीतिक परिदृश्य र समीकरणमा अदालतको प्रभाव देख्छन् उनीहरू । अर्का थरीलाई लाग्छ, विदेशी शक्तिकेन्द्रहरूको प्रभावमा परेर एमाले छिन्नभिन्न भयो । तेस्रो थरीको धारणा छ कांग्रेस, माओवादी लगायतका दलहरूले खेलेका कारण एमालेको अन्तर्द्वन्द्व चुलियो । देउवा, प्रचण्ड आदिले बोकेका कारण माधव नेपाल फ्लोर क्रस गरेर विपक्षी दलका नेतालाई प्रधानमन्त्री बनाउनतिर लागे । यी तर्कहरू पूर्ण असत्य होइनन् । खेल्ने ठाउँ दिएपछि विपक्षीले पनि खेल्छ, विदेशी स्वार्थ शक्तिहरूले पनि खेल्छन् । तर मूलतः एमाले आफ्नै कारणले पछारिएको हो । एमाले पछारिनुमा, यसले काया फेर्न नसक्नुमा केन्द्रदेखि वडासम्म हुर्केका केही प्रवृत्ति जिम्मेवार छन् । केही वर्षअघि लिङ्ग नछुट्टिएको पार्टी भनेर नेकपा एमालेको आलोचना हुन्थ्यो । एउटा गुट कांग्रेसतिर ढल्कने, अर्को माओवादीतिर लहसिने गरेपछि राष्ट्रिय राजनीतिमा यो ढुलमुले चरित्र बोकेको दलमा दर्ज थियो । केही वर्षकै अन्तरालमा एमालेको राजनीति यति विधि खस्कियो, अहिले मान्छेहरू प्रश्न गर्न थालेका छन् एमाले कुनै राजनीतिक दल नै हो ? यो प्रश्न किन पनि उठेको छ भने, एमालेमा अब कुनै दलीय चरित्र बाँकी रहेन । दम्भ, अहंकार, कुण्ठा, निरीहता, हुतिहारापन र अवसरवादी चरित्रजस्ता अनेक अराजनीतिक प्रवृत्तिको भारीले एमाले उठ्नै नसक्ने गरी थिचिएको छ । दम्भ र अहंकारका अगुवा ओली नै हुन् । छुद्र बोल्ने, जालझेलमा विश्वास गर्दै आफूलाई पछ्याउने छोटे हरूको दस्ता उनले पार्टीपंक्तिमा निर्माण गरेका छन् । शक्तिशाली प्रधानमन्त्री हुन माओवादीलाई भित्र्याएयता चलेको अन्तरपार्टी संघर्षमा उनको अहं निरन्तर प्रकट भइरह्यो । पार्टी विधान, संविधान केही वास्ता गरेनन् उनले । निरन्तर मिच्दै जसरी पनि शक्तिमा रहिरहने प्रपञ्च मात्रै गरिरहे । ओलीले शक्तिको अभ्यास बढाउँदै लाँदा उनीनजिक रहेको, आश गरिएको नेतृत्व पंक्तिमा चाकर प्रवृत्ति विकास भयो । सहीलाई सही र गलतलाई गलत भन्ने आँट तिनले देखाउन सकेनन् । सार्वजनिक छवि ध्वस्त हुँदै जाँदा पनि ईश्वर पोखरेल, प्रदीप ज्ञवाली, शंकर पोखरेल, सुवास नेम्वाङजस्तो समाजले आश गरेको नेतृत्व वर्गले ओलीको दासत्व स्वीकार गर्यो । माधव नेपाल इगो बाट निर्देशित भए । ओलीले प्रचण्डसँग पावर सेयरिङ गरेपछि तत्कालीन नेकपामा नेपाल किनाराका साक्षी बन्न पुगेका थिए । ओली र प्रचण्डबीच टकराव हुँदा मात्रै उनी निर्णायक हुन सक्थे । अन्यथा उनी निरीह बनेका थिए । जब ओलीप्रचण्ड टकराव बढ्यो, नेपालले मध्यमार्गी भूमिका निर्वाह गरेर नेकपाभित्र सल्केको अन्तर्द्वन्द्व व्यवस्थापनमा भूमिका खेल्नुपर्थ्यो । तर, ओलीले उनलाई यति धेरै प्रताडित गरेका थिए, उनी प्रचण्डतिर उभिए । शीर्ष तहमा हुर्केको प्रतिष्ठाको लडाइँ बढ्दै जाँदा नेकपा त रहेन नै, एमाले पनि रहनेनरहने अवस्थामा आयो । संविधान पटकपटक मिचेपछि नेपालले जे राजनीतिक बाटो हिँड्नुपर्थ्यो, त्यो हिँडे । त्यो सही छ । तर, अन्तर्द्वन्द्व बढेका सुरुआती दिनमा उनले आफ्नो स्वभावअनुसार समन्वयकारी भूमिका खेलेका भए, सायद आजको दिन नआउन पनि सक्थ्यो ।यो अवस्थाको जिम्मेवार दोस्रो पुस्ताका मूर्धन्य हरू पनि हुन्, जसको हुतिहारापन र अवसरवादी चरित्र एमालेको काया फेर्ने कुरामा बाधक भएको छ । घनश्याम भुसाल, योगेश भट्टराई, सुरेन्द्र पाण्डे, भीम रावल, गोकर्ण विष्टलगायतले पार्टी एकताको नाममा खेलेको भूमिका निराशाजनक छ । यो पुस्ताले नेतृत्व आफूले लिनुपर्छ भन्ने आँट नै गर्न सकेन । ओली र माधवलाई मिलाउन हिँडेको यो पुस्ताले कम्तीमा पार्टीले गरेको व्यवस्थाअनुसार, सत्तरी कटेका नेताले विश्राम लिनुपर्छ भन्नसम्म सकेको छैन । न मिल्न सक्ने, न विभाजित हुन सक्ने अवस्थामा छ एमाले । ओलीले माधव नेपालबिनाको एमाले बनाउने सोचेका छन् । बालुवाटारबाट बहिर्गमन भएपछि बालकोटको बार्दलीबाट उनले त्यही उद्घोष गरे । यसअघि नै कुनै बेला नेपालनिकट तर हाल ओली कित्तामा पुगेका शेरबहादुर तामाङले विपक्षीलाई सत्ताको श्रीपेच पहिर्याउनेहरूलाई पार्टीमा स्वागत गर्न नसकिने बताइसकेका थिए । गोकुल बाँस्कोटालगायत ओली समूहका नेताकार्यकर्ताहरू नेपालबिनाको एमालेको पक्षमा धारणा सार्वजनिक गरिरहेका छन् । न माधव नेपालबिनाको एमाले यति बेला सम्भव देखिन्छ, न ओलीबिनाकै । बरु पार्टी र सरकार दुवैमा असफल, शक्तिशाली पार्टीलाई छिन्नभिन्न पार्ने ओलीबिनाको एमाले बौरिन सक्ला । तर, पार्टीमा पकड अझै राख्न सकेका र सत्ताच्युत हुँदा पनि उस्तै तुजुक देखाउन सकेका ओलीको विकल्प त्यो समूहले सोच्दैन । अधिकांश एमाले नेताकार्यकर्ता ओलीनेपालसहितको एमाले नै चाहन्छन् । तर, जुन स्तरको आवेश, गालीगलौजमा यी दुई समूह ओर्लेका छन्, तत्कालका लागि त्यो पनि सम्भव देखिँदैन । दुवै समूहका दोस्रो पुस्ताका नेता एक ठाउँमा आउने हो भने बरु नेपाल र ओलीबिनाको एमाले चाहिँ बन्न सक्छ । दोस्रो पुस्ताका दुवै गुटका नेता एक ठाउँमा आएर शीर्ष तहलाई बिदा दिने गरी राजनीतिक हस्तक्षेप गर्न सक्ने हो भने यो एमाले पुनर्गठनको नयाँ शिरा हुन सक्छ । यो परिवेश बनाउन पनि एमालेको यो पुस्ता तयार छैन । उमेर समूह, पार्टीमा लगानी, क्षमता उस्तैउस्तै भएका दोस्रो पुस्ताका समकक्षीले कसलाई नेता मान्ने ? यी अवस्थाहरूले गर्दा एमाले न बेग्लाबेग्लै हुन सक्ने, न त मिलेर अघि बढ्न सक्ने अप्ठेरो अवस्थामा छ । तल्लो तहसम्म विभाजित कार्यकर्ता पंक्ति या त गुटको तावेदारी गर्छ या निरीह र निराश छ । कुनै बेला प्रगतिशील राष्ट्रवादको कुरा गर्ने, जनजीविकाको मुद्दा उठाउने एमालेको राजनीति आज व्यक्तिप्रधान भएको छ । यसका नेताहरूलाई अराजनीतिक बाटो हिँडेकामा चिन्ता छैन । बरु नेताहरूको व्यवस्थापन कहाँ कसरी गर्ने, कसरी एकता गरेर एमाले नामक कम्पनी जीवित राखिराख्ने र त्यसमार्फत शक्ति आर्जन गर्ने अनि त्यसको स्वाद चाख्ने भन्ने नै ध्याउन्न छ । एमाले नेतृत्वले जनताका नाममा जति नै भाषणवाजी गरे पनि उनीहरूको मुख्य स्वार्थ शक्ति र सत्ता नै हो, अग्रगामी राजनीति होइन । एमालेको राजनीति फेर्न दोस्रो पुस्ता किन तयार छैन ? किनभने यो पुस्ता जोखिम लिन चाहँदैन । यसको वर्ग फेरिएको छ । जोखिम त्यसले लिन्छ, जोसँग गुमाउने केही हुँदैन । हिजो निरंकुशकालमा यी नेताहरूसँग गुमाउने केही थिएन । जिते हस्तिनापुरको राज भन्ने थियो, हारे गुम्ने केही थिएन । आज गुम्यो भने सानसौकत, सत्ता, पद र प्रतिष्ठा, फेरि शून्यबाट संघर्ष थाल्ने आँट र चाहना यो पंक्तिमा छैन । त्यसैले राजनीतिका नाममा प्रहसन र रमिता हुँदा पनि दोस्रो पुस्ताका नेताहरू त्यसलाई बदल्ने बाटोमा छैनन् । यो अवस्थामा एमालेरूपी फिनिक्स चरोले नयाँ काया कसरी पाऊला ?"
त्यो सपना,"प्रजातान्त्रिक समाजवादी दर्शनका व्याख्याता तथा अभियन्ता बीपी कोइरालाको स्मृति दिवस हो, साउन ६ गते । संयोगले यो वर्ष उनले स्थापना गरेर हुर्काएको नेपाली कांग्रेसको चौधौं महाधिवेशन पनि संघारमा छ ।जहानियाँ राणाशासनको अन्त्य गरी नेपाललाई समुन्नत राष्ट्र बनाउन बीपीले कांग्रेसको स्थापना गरेका थिए । सोही लक्ष्यअनुसार जनताको अभूतपूर्व सहयोग पाएर २००७ सालको जनक्रान्ति सफल भई प्रजातान्त्रिक व्यवस्था स्थापना भयो । लगभग एक दशकको अस्थिरता, धोकाधडी, जालझेललाई अन्त्य गर्दै २०१५ सालको आमनिर्वाचनमा नेपाली कांग्रेसले बीपीको नेतृत्वमा दुई तिहाइ बहुमतका साथ सरकार गठन गर्ने अवसर पायो । आफ्नो प्रधानमन्त्रित्व कालमा बीपी ठुल्ठूला निर्णय कार्यान्वयनतर्फ लागे । दुर्भाग्य, डेढ वर्षपछि नै राजा महेन्द्र शाहको राष्ट्रघाती कदमले, प्रजातन्त्र सुदृढ पार्ने बीपीको अभियानलाई मात्रै चकनाचुर पारेन अपितु नेपाल र नेपालीको स्वाभाविक विकास र समुन्नतिमा पनि अवरोध पुर्यायो । त्यसपछि पनि जनताको साथ लिएर ३० वर्षसम्म राजाको निर्दलीय पारिवारिकजस्तो शासनविरुद्ध अदम्य साहसका साथ कांग्रेस लडिरह्यो । बाँचुन्जेल बीपीले यो लडाइँका लागि चाहिने सीप, अधिकार र प्रजातन्त्रका मूल्यमान्यता कार्यकर्ता तथा आमजनतालाई सिकाइरहे । २०१२ सालको वीरगन्ज महाधिवेशनमा बीपीकै जोडबलमा नेपाली कांग्रेसले प्रजातान्त्रिक तथा समाजवादी आर्थिकराजनीतिक कार्यक्रम अवलम्बन गर्यो । त्यस्तै, २०३३ सालमा राष्ट्रिय शक्तिहरूबीच एकता गरी साझा गन्तव्य बनाएर अगाडि बढ्न राष्ट्रिय मेलमिलाप नीति उनैले अघि सारे । समयानुकूल संशोधनसहित यो नीति नेपाली कांग्रेसले अझै अंगीकार गरिरहेको छ । राष्ट्रियता, प्रजातन्त्र र मेलमिलाप नेपाली कांग्रेसको अपरिवर्तनीय नीति हो । राजनीतिक पद्धति परिवर्तन भए पनि यो नीति जस्ताको तस्तै छ । चौधौं महाधिवेशनमा कांग्रेसजनले यो नीति महसुस गरी पदप्रतिष्ठा र वैयक्तिक आर्जनका पछि नलागी राष्ट्रिय एकता र मेलमिलापलाई नै आफ्नो मूल नीति बनाएर अगाडि बढ्ने प्रण गर्नुपर्छ । किसान र मजदुरहरूको आवाज बन्न सक्नुपर्छ । कानुनका दृष्टिमा सबै समान हुन्छन् र मनको चयनलाई निर्बाध उपभोग गर्न पाउनु मतदान हो भन्ने यथार्थलाई कांग्रेसको नेतृत्व गर्नेहरूले बेलामौकामा बिर्सिदिँदा पार्टी जीवनमा ऊर्जाको कमी हुँदै गएको छ । प्रजातन्त्रका साथै संवैधानिक सर्वोच्चता पनि पछिल्लो समय कमजोर बन्यो । यसलाई बलियो बनाउन सक्ने नेतृत्व आगामी महाधिवेशनले दिनुपर्छ ।युगले परिवर्तन चाहेको छ । नेतृत्वको व्यवहार र आचरण प्रजातन्त्रिक हुनुपर्छÙ पार्टी ऐन, नियम, विधिविधानको पालन गर्ने प्रतिबद्धता व्यक्त गर्नुपर्छ । त्यसो गर्न सक्नेलाई मात्र नेतृत्वको अवसर दिन तमाम कार्यकर्ता जुर्मुराउनुपरेको छ । अब पनि गुट, व्यक्ति, परिवारका पछि लागेर नीति, नैतिकता र वैचारिक प्रखरतालाई गौण मान्यौं भने हाम्रो भविष्य अँध्यारै रहिरहनेछ ।सिंगो देशले कांग्रेसको गतिविधिलाई नियालिरहेको छ । यो बुझेर अहिलेको नेतृत्वले वैचारिक अडान, राजनीतिक सुझबुझ र उच्च नैतिकता प्रदर्शन गर्दै नयाँ युग हाक्ने हिम्मत देखाउनुपर्छ । पार्टीलाई माझेर, टल्काएर अब अघि बढ्नुपर्छ । नैतिक धरातल बलियो भएको, वैचारिक प्रखरता भएको, सबैलाई समेट्न सक्ने क्षमता भएको, देशविदेशमा समेत आफ्नो प्रभाव फौलाउन सक्ने खुबी भएको, सैद्धान्तिक निष्ठामा अविचलित रहेको, तमाम कार्यकर्ताहरूको चाहना र आवश्यकता बुझेर कदम चाल्न सक्ने नेतृत्वको खाँचो छ, कांग्रेसलाई । साथै वडा कार्यसमितिदेखि केन्द्रीय नेतृत्वसम्म समावेशी सिद्धान्तका आधारमा महिला, दलित, जनजाति, मधेसी, अल्पसंख्यकलगायतलाई ल्याउनुपर्छ । सबै समुदाय तथा भूभागको प्रतिनिधित्व हुने गरी युवा शक्तिलाई आसन्न महाधिवेशनमा पार्टीको मूलधारमा ल्याउनुपर्छ । कांग्रेसले जातीय तथा लैंगिक विभेदको अन्त्य गर्ने प्रण गर्दै नयाँ युगलाई स्वागत गर्न तम्तयार हुनुपर्छ ।महिलालाई राज्य र पार्टीका विभिन्न निकायमा प्रतिनिधित्व गराउने संवैधानिक व्यवस्था भए पनि व्यवहारमा अझै लागू हुन सकेको छैन । ३३ प्रतिशत महिलाको प्रतिनिधित्व गर्ने भनिए पनि निर्णायक तहमा महिलाको उपस्थिति नगण्य छ । पार्टीमा काम गरिरहेका महिलाको पनि कदर हुन सकेको छैन । पालिकाहरूको निर्णायक तहमा महिला सहभागिता बढाउनुपर्छ । संघीय संसद्मा महिलाहरूलाई समानुपातिक पदमा सीमित गरिएको छ, योग्य र सक्षम भए पनि उनीहरूलाई पार्टीले टिकट दिन कन्जुस्याइँ गरिरहेको छ । कांग्रेसले हरतरहले जनतासँग प्रत्यक्ष संवादमा जोडिए मात्र बीपीको सपना पूरा हुनेछ ।"
कमजोर भएको छैन कोरोना भाइरस,"स्वास्थ्यकर्मीलाई प्रोत्साहननेपाल सरकारले स्वास्थ्यकर्मीलाई प्रोत्साहन गर्न केही आर्थिक सुविधा र प्रोत्साहन भत्ताका कार्यक्रमहरू ल्याए पनि महामारीको समयमा त्यतिमात्र पर्याप्त भने छैन । विभिन्न मुलुकले स्वास्थ्यकर्मीलाई प्रोत्साहित गर्न महामारीको समयमा सेवा गर्ने स्वास्थ्यकर्मीलाई सरकारी छात्रवृत्तिमा प्राथमिकता दिनेदेखि सरकारी जागिरमा प्राथमिकताजस्ता विभिन्न कार्यक्रम ल्याएका छन् । हाम्रो देशमा पनि त्यस्ता स्वास्थ्यकर्मीलाई सरकारी तथा कूटनीतिक नियोगहरूको सहकार्यका छात्रवृत्तिहरूमा प्राथमिकता दिनेजस्ता कार्यक्रमहरू ल्याए त्यसले तिनको मनोबल बढाउन ठूलो टेवा पुग्नेछ । यसबाहेक विश्व स्वास्थ्य संगठनको एउटा रिपोर्टअनुसार, महामारीका कारण संसारभरका स्वास्थ्यकर्मीहरूको मानसिक स्वास्थ्यमा धेरै नकारात्मक असर परेको छ । इटालीमा कोरोना भाइरसको पहिलो लहरपश्चात् झन्डै ५० प्रतिशत स्वास्थ्यकर्मीलाई पोस्टट्रामेटिक तनावबाट सृजित चिन्ता र अनिद्राको समस्या भएको एउटा अध्ययनमा उल्लेख छ । इटाली तथा अन्य युरोपली राष्ट्रहरूले स्वास्थ्यकर्मीको मानसिक स्वास्थ्यको रक्षा गर्न अनलाइन मनोवैज्ञानिक परामर्श, योगजस्ता कार्यक्रमहरू ल्याएका थिए । नेपालमा पनि यो महामारीले स्वास्थ्यकर्मीको मानसिक स्वास्थ्यमा कस्तो असर परेको छ, त्यसको अध्ययन र स्वास्थ्यकर्मीको मानसिक स्वास्थ्यको उचित रक्षाको कार्यक्रमहरू सरकारले ल्याउनुपर्छ । यस अतिरिक्त विभिन्न युरोपेली सरकारले कोभिड बिरामी हेरचाह गर्ने स्वास्थ्यकर्मीहरूलाई सम्बद्ध परिवारको सुरक्षालाई ध्यान दिई स्थानीय होटलहरूको सहकार्यमा निःशुल्क आवास सुविधाको कार्यक्रमहरू पनि ल्याएका छन् । हामीले स्वास्थ्यकर्मीहरूलाई प्रोत्साहित गर्न यस्ता नीति र योजना त ल्याउन सकेका छैनौं नै, यस्तो महामारीको समयमा पनि स्वास्थ्यकर्मीमाथि हातपात हुने गरेको छ, जुन आफैंमा लज्जास्पद विषय हो ।शिवाकोटी न्युयोर्कस्थित वर्ल्ड पोलिसी इन्स्टिच्युटमा आवद्ध छन् ।"
तीन वर्षदेखि विस्तृत अध्ययन अघि बढेन,२०७५ भदौकाठमाडौंरक्सौल रेलमार्गको पूर्वसम्भाव्यता अध्ययन गर्ने समझदारीपत्रमा हस्ताक्षर २०७६ असोजकाठमाडौंकेरूङ रेलमार्गको अध्ययन गर्न सहमति२०७५ मंसिरकाठमाडौंकेरूङ रेलमार्गको पूर्वसम्भाव्यता अध्ययन पूरा२०७६ भदौकाठमाडौंरक्सौल रेलमार्ग पूर्वसम्भाव्यता अध्ययन पूरा
बैंकका सहायक कम्पनीलाई ब्रोकर लाइसेन्स देऊ,"काठमाडौं (कास) बैंक तथा वित्तीय संस्थाका अध्यक्षहरूले बैंकका सहायक कम्पनीलाई सेयर कारोबार लाइसेन्सका लागि सहयोग गर्न माग गरेका छन् । अध्यक्षहरूको संस्था बैंक तथा वित्तीय संस्था परिसंघ नेपालले मंगलबार अर्थमन्त्री जानर्दन शर्मासमक्ष यस्तो माग गरेको हो । नेपाली बैंकिङ क्षेत्र दक्षिण एसियामै उत्कृष्ट रहेको, पुँजीगत आधार एवं संस्थागत सुशासन मजबुत रहेको र मुलुकभर सञ्जाल रहेकाले पनि उनीहरूलाई सेयर कारोबार गर्न दिनुपर्ने परिसंघको माग छ । देशैभर छरिएर रहेका बैंकका शाखा कार्यालयमार्फत बैंकका सहायक कम्पनीहरूले ग्रामीण इलाका एवं दूरदराजमा समेत पुँजी बजार विस्तार गर्न सक्ने र वित्तीय पहुँच अभिवृद्धिमा योगदान गर्ने सक्ने प्रशस्तै सम्भावना छ, विज्ञप्तिमा उल्लेख छ, लगानीकर्ताको लगानी सुरक्षित गर्न, पुँजी बजारको विकास एवं विस्तार गर्न र वित्त बजारलाई अझ पारदर्शी रूपले सञ्चालन गर्नसमेत सहयोग पुग्ने हुँदा बैंकका सहायक कम्पनीलाई समेत ब्रोकर लाइसेन्स दिने व्यवस्था यथासम्भव छिटो गरिनुपर्छ ।राष्ट्र बैंकले निर्देश गरेका क्षेत्रमा तोकिएको कर्जा नपुर्याउने बैंकले कारबाही भोग्नुपर्छ । यस्तो कारबाही गर्ने अवधि बढाउन पनि परिसंघले अर्थमन्त्रीसमक्ष माग गरेको छ । ऊर्जा क्षेत्र, साना तथा मझौला व्यवसाय कर्जा, कृषि क्षेत्रमा प्रवाह गर्नुपर्ने कर्जा अगामी वर्षको पुस मसान्तसम्ममा प्रवाह नभए त्रैमासिक रूपमा मूल्यांकन गरिने र नभएको समयसम्मका लागि जरिवाना लगाउने हालको व्यवस्था छ, विज्ञप्तिमा भनिएको छ, बैंक तथा वित्तीय संस्थाहरूको खराब कर्जा बढ्ने सम्भावना रहन्छ । यसकारण तोकिएको क्षेत्रमा कर्जा प्रवाह गर्दा बैंक तथा वित्तीय संस्थालाई थप सुविधासहित प्रोत्साहन गर्नुपर्ने उनीहरूको माग छ । सोही कारण वर्तमान व्यवस्थालाई संशोधन गरी त्यस्तो जरिवाना लाग्ने समय सीमा २०८० आसार मसान्तसम्म पुर्याउन परिसंघले माग गरेको छ ।प्रदेश तथा स्थानीय तहको बैंक खाता वाणिज्य बैंकहरूमा मात्र सञ्चालन हुने हालको व्यवस्थालाई नीतिगत परिवर्तन गरी पायक पर्ने विकास बैंक तथा वित्तीय संस्थामा समेत खाता सञ्चालन गर्न सक्ने गरी व्यवस्था गर्न परिसंघले माग गरेको छ । स्थानीय तहको सरकारी निक्षेपलाई सरकारी वाणिज्य बैंकबाट सोसरहका अन्य बैंकमा सार्दा सहमति लिनुपर्ने व्यवस्थालाई सरलीकृत गरी शतप्रतिशत निक्षेपमा बैंकले गणना गर्न पाउने व्यवस्था गर्न पनि अध्यक्षहरूले माग गरेका छन् ।गाभ्ने र गाभिने वा प्राप्तिमा जान चाहने बैंक तथा वित्तीय संस्थाहरूलाई सुविधा दिन पनि परिसंघले माग गरेको छ । एउटै प्रकृतिका बैंक तथा वित्तीय संस्था आपसमा गाभिएमा ५ प्रतिशतको ब्याज स्प्रेड दरको सुविधालाई ५ वर्षसम्मका लागि निरन्तरता दिनुपर्ने, लाभांश करमा भई आएको ५ प्रतिशत छुटलाई ५ वर्षसम्म निरन्तरता दिइनुपर्नेलगायत माग पनि परिसंघका छन् ।"
ट्रंक लाइन महसुल विवाद समाधान गर्न माग,"काठमाडौं (कास) नेपाल उद्योग वाणिज्य महासंघले नवनियुक्त ऊर्जा, जलस्रोत तथा सिँचाइमन्त्री पम्पा भुसालसँग ट्रंक तथा डेडिकेटेड लाइन विद्युत् महसुल विवाद समाधान गर्न आग्रह गरेको छ । महासंघ अध्यक्ष शेखर गोल्छा नेतृत्वको प्रतिनिधिमण्डलले मन्त्री भुसालसँगको भेटवार्तामा विवादलाई सक्दो छिटो समाधान गर्न जोड दिएको हो ।उद्योगहरूले आवश्यक विद्युत् नेपाल विद्युत् प्राधिकरणबाट लिँदै आएका छन् । विद्युत् उपभोग गरेबापत प्रचलित कानुनबमोजिम लागेकोलाग्ने महसुलसमेत तिर्दै आए पनि छुट बिल तथा रकमका नाममा भुक्तानी गर्न भनी लेखिएको पत्रले उद्योगी हतोत्साहित भएको महासंघले जनाएको छ । भेटमा तत्कालीन विद्युत् महसुल निर्धारण आयोगको २०७२ पुस २९ मा भएको १०३औं र २०७३ असार १६ मा भएको १०८औं बैठकबाट कायम महसुल दर सम्बन्धमा भएको निर्णयसमेत महासंघले नवनियुक्त मन्त्रीलाई जानकारी गराएको थियो ।उक्त अवसरमा मन्त्री भुसालले ट्रंक तथा डेडिकेटेड विद्युत् महसुल विवादमा कानुनी विधि एवं प्रक्रिया बुझेर निर्णय लिने विश्वास दिलाइन् । बढी ऊर्जा खपत गर्ने उद्योगलाई कम महसुल लाग्ने व्यवस्था हुनुपर्ने र यस विषयमा अध्ययन अघि बढाउने उनको आश्वासन छ ।"
भिसाका कारण सन्दीप फर्किंदै,"(काठमाडौं)  नेपाली स्पिनर सन्दीप लामिछाने पहिलोपल्ट आयोजना हुन लागेको द हन्ड्रेड नखेलीकनै स्वदेश फर्किने भएका छन् । इंग्ल्यान्ड तथा वेल्स क्रिकेट बोर्ड (ईसीबी) को आयोजनामा बिहीबारदेखि द हन्ड्रेड सुरु हुँदै छ । दुई साताअगाडि लन्डन पुगेका सन्दीप भिसाका कारण टर्की हुँदै बिहीबार नै काठमाडौं फर्कंदै छन् । सन्दीपले ओभल इन्भिन्सिबल्सबाट द हन्ड्रेड खेल्ने तय थियो । एक इनिङ्समा १ सय बल खेलिने द हन्ड्रेडका लागि ओभलले सन्दीपलाई ६० हजार पाउन्डमा अनुबन्धित गरेको थियो । त्यसका लागि सन्दीप जुलाई ९ मा लन्डन पुगेका थिए । १० दिने अनिवार्य क्वारेन्टाइन अवधि पूरा गर्नु केही दिनअघि मात्र सन्दीपलाई जुन भिसामा इंग्ल्यान्ड पुगेका थिए, त्यो भिसाले द हन्ड्रेड खेल्न नपाउने बताइएको थियो । म लन्डन आइपुग्दा अध्यागमनलगायतको कुनै झन्झट भएन । त्यसपछि बेलायत सरकारको अनिवार्य क्वारेन्टाइनमा पुगें । मेरो क्वारेन्टाइन अवधि समाप्त हुनु दुई दिनअघि जुलाई १८ मा मलाई ईसीबीले तिम्रो भिसाको मान्य हुँदैन र तुरुन्तै देश छोड्नुपर्ने बताएको थियो, सन्दीपले सामाजिक सञ्जालमा आफ्नो पोस्टमा लेखेका छन्, कहाँ के गलत भयो भनेर मैले सोधिरहेको छु, तर ईसीबीका कसैले पनि सही जवाफ दिएका छैनन् । मेरो मान्य भिसा किन अमान्य भयो भनेर स्पष्ट उत्तर पाउन म हकदार छु ।द हन्ड्रेडअघि सन्दीपले इंग्ल्यान्डमै भाइटालिटी ब्लास्ट खेल्ने कार्यक्रम थियो । तर कोभिड१९ उत्कर्षमा रहेको समयमा भिसा ढिला आएपछि उनी वोरेस्टरसायर ब्लास्टबाट भाइटालिटी ब्लास्ट खेल्न वञ्चित भएका थिए । सन्दीपले त्यसका लागि टिएर ५ भिसा आवेदन दिएका थिए । त्यही भिसामा उनी लन्डन लागेका थिए । यो भिसाले खेल्न नपाउने भएपछि सन्दीपको लन्डन यात्रा प्रतियोगिता सुरु हुनुअघि नै सकिएको हो । दुई फरक प्रतियोगिता रहेकाले एउटा प्रतियोगिताका लागि आवेदन गरेको भिसा अर्को प्रतियोगिताका लागि अमान्य भएको हुनसक्ने आकलन सन्दीपको व्यवस्थापन समूहले गरेको छ । ओभल इन्भिन्सिबल्सका कप्तान साम बिलिङ्स यो प्रकरणमा अनभिज्ञ रहेको जनाउँछन् । सन्दीपको भिसा प्रकारणबारे उनले क्रिकइन्फोमा मंगलबार बिहान भनेका थिए, यस समयमा हामी अनिश्चित छौं । सन्दीपको स्थानमा ओभल इन्भिन्सिबल्सले दक्षिण अफ्रिकाका ताब्राइज साम्सीलाई लिने प्रयासमा गरेको छ । ट्वान्टी२० का विश्व नम्बर एक बलर साम्सी अहिले दक्षिण अफ्रिकाको टोलीसँगै आयरल्यान्ड भ्रमणमा छन् । विश्वका सबै फ्रेन्चाइज क्रिकेट खेल्दै आएर ग्लोबल स्टार भएका सन्दीपका लागि पछिल्लो समय प्रतिकूल बन्दै आएको छ । उनलाई यसै वर्ष दिल्ली क्यापिटल्सले इन्डियन प्रिमियर लिग (आईपीएल) का लागि फुकुवा गरेको थियो । सन् २०१७ देखि उनी दिल्लीबाट खेल्दै आएका थिए । त्यसपछि आईपीएल अक्सनमा पनि उनीमाथि कुनै भाउ लागेको थिएन । पाकिस्तान सुपर लिगमा अफगानिस्तानका रसिद खानको स्थान लिन उनी फेब्रुअरीमा लाहोर लागेका थिए । तर कोभिड१९ का कारण प्रतियोगिता रोकिएपछि उनी फर्किनुपरेको थियो ।"
फुटबलमा 'कलर ब्लाइन्डनेस,"ह्यारी डी कोसेमो (लन्डन)  न्युकासल युनाइटेडका पूर्व डिफेन्डर जेम्स पर्चले एकपल्ट भनेका थिए, जतिबेला न्युकासल र सन्डरल्यान्डबीच खेल हुने गर्छ, म कालोसेतो र रातोसेतो धर्काबीचको अन्तर नै छुट्याउन सक्दिनँ । त्यसैले मलाई खेल्न गाह्रो हुने गर्छ । टाइन वेयर डर्बी को यस्तो खेल पर्चलाई मात्र होइन, उनीजस्तै कलर ब्लाइन्ड हुने सबैलाई गाह्रो हुन्छ । उनी थप्छन्, खेलमा बल पास भएको हेर्न खाली केही सेकेन्डको अवसर हुने गर्छ, यस्तोमा हामीलाई अझै गाह्रो हुने गर्छ ।कलर ब्लाइन्डनेस वा कलर भिजन डिफिसेन्सी ले महिलालाई भन्दा पुरुषलाई बढी सताउने गर्छ । प्रत्येक १२ पुरुषमध्ये एकमा यस्तो समस्या हुन्छ । महिलातर्फ भने दुई सयमा एकै जनालाई मात्र यस्तो हुने गर्छ । यस्तै समस्याग्रस्त खेलाडी, प्रशिक्षक र समर्थकलाई आफ्नो प्रिय फुटबलमा कहिलेकाहीं यसले दुःख दिने गर्छ । खासमा यो रातो र हरियो रंगलाई ठ्याक्कै हेर्न गाह्रो हुने समस्या होइन, बरू यी दुई रंगलाई छुट्याउन गाह्रो हुने हो । यी दुई रंग नै सबैभन्दा बढी समस्या हुने गर्छ, कलर ब्लाइन्डनेस लाई । भर्खरै मात्र इटालीको सिरी ए मा अर्को सिजनदेखि लागू हुने गरेर एउटा नियम आएको छ, कुनै पनि टिमका अलफिल्ड रहने खेलाडीले हरियो जर्सी लगाउन पाउने छैनन् । खेलको प्रत्यक्ष प्रशारण गरिरहेका टेलिभिजनले त यस्तो माग गरेको अहिल्यै होइन । यो नियम लागू हुनुपछाडिको कारण हो, आम दर्शकलाई पनि हरियो जर्सीका कारण खेलाडी र घाँसे मैदान छुट्याउन गाह्रो हुन्छ । प्रेस्टन नर्थ एन्ड एफसीका समर्थक टम ह्यारिसन भन्छन्, साधारणतया जर्सीका लागि धेरै रंग प्रयोग हुनसक्छ, त्यसैले धेरै समस्या हुन्न । विशेषतः रातो र हरियो जर्सी लगाउने दुई टिमबीच खेल हुन्छ भने केही दर्शकलाई निकै गाह्रो हुने गर्छ यो खेल हेर्न । किरे म्यागुएल फुटबलको आर्थिक पक्षका विशेषज्ञ हुन् । उनी मान्छन्, इटालियन सिरी ए को माथिल्लो डिभिजनमा लागू हुने नियमले मात्र सबै समस्या समाधान गर्दैन, यो त सुरुआतमात्रै हो । खासमा फुटबलमा दुई फरक रंगका जर्सी अधिकांश समय हेर्नलाई गाह्रो हुन्छ । धेरैले यो महसुस नगरेको मात्र हो । उनले यसका लागि लागि भर्खर सकिएको युरो २०२० को खेलको उदाहरण दिएका छन् । उनका अनुसार कलर ब्लाइन्डनेस हुनेले इटालीको नीलो जर्सी र गुलाबी रंगको सर्ट लगाएका रेफ्रीबीच समेत अन्तर छुट्याउन सकेका थिएनन् । उनले दिएको एउटा अर्को उदाहरण झन् गहन छ । पछिल्लो सिजन आर्सनल र र्यापिड भिएनाबीच एक खेल थियो । भिएनाका खेलाडीले त्यस्तो हरियो जर्सी लगाएका थिए, जसको बाहुला सेतो थियो । केही आर्सनल समर्थकले भिएनाको आक्रमणमा आफ्नै टिम अगाडि बढेको महसुस गरेर उत्साहित भए । खुसीयाली मनाए । केही क्षणपछि उनीहरूले के महसुस गरे, त्यस्तो त थिएन । उनीहरूका लागि यो अप्ठ्यारो स्थिति नै थियो । ती समर्थकको त्यो चाला देखेर तटस्थ समर्थकले के पनि छुट्याउन सकेनन् भने ती आर्सनलका प्रशंसक थिए वा भिएनाका । अझ अभ्यासका बेला अधिकांश खेलाडीले प्रायः दुई रंगको विभ्स प्रयोग गर्छन् । कि त नीलो, होइन भने हरियो । यसले केही समर्थकलाई समस्यामै पार्छ । तिनै ह्यारिसन भन्छन्, केहीका लागि कलर ब्लाइन्डनेस शारीरिक अपांगता होइन जस्तो लाग्छ, अधिकांशले यसलाई साधारण नै मान्छन् । तर होइन, यो समस्या हो । कसैले आफूलाई समस्या हुन्छ भनेर हरियो जर्सी नलगाउन अनुरोध गर्छ भने त्यसलाई हाँसोमा उडाउने छन् । सबैले बुझ्नुपर्छ, यो समस्या नै हो । अब के त ? इंग्लिस फुटबलको एउटा निकै ठूलो खेल हुने गर्छ, लिभरपुलविरुद्ध म्यानचेस्टर युनाइटेड । यी दुई क्लबले एकले अर्कोलाई आफ्नो सबैभन्दा ठूलो शत्रु मान्छ । खेल त्यसैले तनावपूर्ण हुन्छ । यो खेल एनफिल्डमा हुन्छ भने लिभरपुलले पारम्परिक रातो जर्सी लगाउने छ । म्यानचेस्टरले अवे किटका रूपमा नीलो रंगको जर्सी लगाउने गर्छ । कलर ब्लाइन्डनेस हुनेका लागि यो खेल हेरिनसक्नु हुनेछ । केहीले दुई टिम छुट्याएर हेर्नै सक्दैनन् । यस्तोमा केही संख्यामै सही, दर्शकले त्यो खेलको मज्जा लिन त पाएनन् । तर, खुसीको तथ्य के भने कम्तीमा इटालीको सिरी ए भए पनि अगाडि आएको छ । यसले आउने दिनमा पक्कै केही न केही फरक पार्नेछ । यही नियम अबको केही वर्षमा प्रिमियर लिगमा लागू हुनेछ, त्यो भन्न सकिन्न । कम्तीमा तीन वर्षअगाडि कलर ब्लाइन्डनेस बारे सजगता जगाउने इंग्लिस एफएले एउटा कार्यक्रम राखेको थियो । जागरुकता पक्कै पनि आउँदै छ । भलै, यो सुस्त छ । बीबीसी"
भेटिए युगान्डाका खेलाडी,"टोकियो (एएफपी) जापानको ओलम्पिक प्रशिक्षण क्याम्पबाट हराएका युगान्डाका भारोत्तोलन खेलाडी जुलियस सेकिटोलेको चार दिनपछि भेटिएको प्रहरीले मंगलबार जनाएको छ । प्रहरीका अनुसार कामको खोजीमा आफू क्याम्प छाडेर हिँडेको जुलियसले बताएका छन् । उनी क्याम्प छाडेर भागेपछि कोभिड१९ को जोखिमका कारण ओलम्पिकमा ठूलो चासोको विषय बनेको थियो । शुक्रबार औपचारिक उद्घाटन हुने टोकियो ओलम्पिकका लागि हजारौंको संख्यामा विदेशी खेलाडी जापान आइसकेका छन् । माई प्रान्तमा उनलाई भेटिएको छ, उनमा कुनै चोट छैन । कुनै अपराधमा पनि समावेश भएका छैनन्, ओसाकाका एक प्रहरी अधिकारीले नाम नबताउने सर्तमा एएफपीलाई भने, उनले आफ्नो परिचयपत्र बोकका थिए र उनलाई चिन्न सजिलो भयो । उनलाई टिमसँगै पठाउने हो या दूतावासमा पठाउने हो केही निश्चित भएको छैन ।कोभिड१९ परीक्षणका लागि उनी शुक्रबार उपलब्ध भएका थिएनन् । होटलमा पनि उनलाई नभेटिएपछि हराएको पत्ता लागेको थियो । कोटा प्रणालीका कारण २० वर्षे यी खेलाडीले टोकियो ओलम्पिकमा खेल्न नपाउने तथ्य हालैमात्र खुलेको थियो । ओसाका प्रान्तको इजुमिसानो सहरका अधिकारीका अनुसार युगान्डामा उनको परिवारलाई पठाउन अनुरोध गरिएको एउटा चिठी उनी बसेको होटल कोठामा भेटिएको थियो । सेकिटोलेको मध्य जापानको नागोया, त्यसको नजिकको प्रान्त गिफु हुँदै दक्षिण माई पुगेको प्रहरीले जनाएको छ । उनी आफूसँग सम्बन्ध रहेका एक व्यक्तिको घरमा भेटिएका थिए । उनले कुनै प्रतिरोध गरेनन्, खुलस्त रूपमा कुरा गरिरहेका थिए । उनको उद्देश्य के थियो भन्नेमा हामी अझै प्रश्न गरिरहेका छौं, ती प्रहरी अधिकारीले भने । गत महिना युगान्डाको प्रतिनिधिमण्डल जापान आइपुगेपछि एक प्रशिक्षकमा कोभिड १९ संक्रमण रहेको पाइएको थियो । पछि टोलीका अर्का सदस्य पनि संक्रमित हुन पुगे । युगान्डाका विदेश मन्त्रालयका ओकेलो ओरिइमले युगान्डाका ओलम्पिक प्रतिनिधिमण्डललाई सेकिटोलेको भेट्टाइएको बारे जानकारी गराइसकेको बताए । जापान सरकारसँग उनी बेपत्ता हुनु र उनको एक्रिडिएसन कार्डले मान्यता पाएको तथ्य पाउन हामी काम गरिरहेका छौं, ओरिइमले भने, सरकारको तर्फबाट हामीले यस घटनाका लागि जापान सरकारसँग माफी मागिसेकेका छौं । यो आचरण अस्वीकार्य र धोखा थियो । जापानमा आपत्कालीन स्थितिका बाबजुद टोकियोमा कोभिड१९ को दर बढिरहेको छ । यसले ओलम्पिकलाई चुनौती दिइरहेको छ । ओलम्पिकमा आएकाहरूले कडा अनुशासनबीच मात्र चहलपहल गर्न पाउनेछन् ।"
