शीर्षक,विवरण
ऊ त्यहीँ मुल्कोमै थियो मेरो घर,"मेलम्चीबाट करिब १४ किमि प्रवेश मार्ग पार गरेपछि मेलम्ची मुहान जान सकिँदैन । बाढीअघि साँघुरो खोलाले दायाँबायाँ कट्टान गर्दै अघि बढेको देखिन्छ । गहिरो खोलाले थुपारेको ढुंगा, माटो देखेर स्थानीय अचम्म मान्छन् । हेलम्बु गणेशेबगरका नेमा स्याङ्बो तामाङका अनुसार खोलाको किनारबाट भारी बोकेर १० मिनेटभन्दा बढी समय लगाएर सडकमा निस्कनुपर्थ्यो । अहिले खोलो सडककै हाराहारीमा आएको छ । स्याङ्बो भन्छन्, बाढी त बगेर होइन, उडेर आएजस्तो लाग्यो । हेलम्बुको किउलदेखि खानेपानी मुहानसम्म करिब ४ किमि क्षेत्रमा जान सक्ने अवस्था छैन । गोरेटो बाटो पनि नभएकाले आउजाउ नै बन्द छ । उक्त क्षेत्रका खानेपानीले बनाएका हल्दे र तिम्बुको पक्की पुल बगाएको छ । मुहान क्षेत्रको अवस्था अझै यकिन हुन सकेको छैन ।"
शक्ति बाँडफाँट मै अड्कियो वार्ता,"कार्यदलमा के छ सहमति ?एक सदस्यका अनुसार कार्यदल तहमा सम्पूर्ण हिसाबले सबै तहका पार्टी र जनसंगठनका कमिटीहरू पूर्ववत् अवस्थामा फर्काएर क्रियाशील रहने भन्ने विषयमा सहमति भएको छ । माओवादी केन्द्र छाडेर आएका नेताहरूलाई कमिटीमा ल्याउने प्रक्रिया कस्तो हुने भन्ने विषयमा सहमति हुन बाँकी छ । एमालेको केन्द्रीय कमिटी २ सय ३ वा २ सय ४१ सदस्यीय भन्नेमा पनि सहमति भएको छैन । नेपाल पक्षले २ सय ४१ सदस्यीय केन्द्रीय कमिटीमा सहमति भए आफ्नो पक्षबाट छुटेका वरिष्ठ नेतालाई थप्नुपर्ने अडान राखेको छ । ओली पक्ष त्यसमा सहमत भइसकेको छैन ।प्रतिनिधिसभा पुनःस्थापना र कांग्रेस सभापति शेरबहादुर देउवालाई प्रधानमन्त्री बनाउनुपर्ने मागसहित सर्वोच्च अदालतमा दायर रिटमा प्रयोग भएका एमालेकै निवर्तमान सांसदहरूको हस्ताक्षर फिर्ता लिने विषयमा अदालतकै निर्णय पर्खन दुवै पक्ष सहमत भएका छन् । त्यसमा कुनै साझा भाषा खोज्ने प्रयास भए पनि सहमति जुट्न भने सकेको छैन । भविष्यमा पार्टी र संसदीय दलको विधानअनुसार संस्थागत ढंगले पार्टीले एकताबद्ध भएर निर्णय गर्ने संस्थापन पक्षको प्रस्ताव छ । तर हरेक विषय सहमतिमा संस्थागत ढंगले निर्णय गर्नॅपर्ने नेपाल पक्षको प्रस्ताव छ । यसमा पनि सहमति हुन बाँकी रहेको ती नेताले बताए । सर्वोच्च अदालतले गत फागुन २३ मा नेकपाको एकीकरणलाई वैधानिकता नदिएपछि एमाले र माओवादी पूर्ववत् रूपमा ब्युँतेका थिए । त्यसपछि ओलीले एमालेको एकलौटी बैठक राखेर संगठनात्मक निर्णय लिन थालेपछि नेपाल पक्ष झन् चिढिएको थियो । विवाद विभाजनको तहसम्म पुग्न थालेपछि ओली र नेपाल सहमति जुटाउनका लागि दस सदस्यीय कार्यदल बनाउन सहमत भएका थिए । त्यसैअनुसार जेठ २ मा कार्यदल बनेको थियो । नेपाल पक्षका संयोजक रावललाई एमालेले कारबाही गरेपछि कार्यदल निष्क्रिय बनेको थियो । सर्वोच्च अदालतले ओलीले गठन गरेको महाधिवेशन आयोजक कमिटीको निर्णयलाई केन्द्रीय कमिटीको सरह वैधता नदिएपछि पुनः केन्द्रीय कमिटी ब्युँताइएको छ । यससँगै रावलसहितका नेतामाथिको कारबाही निष्प्रभावी भएको थियो । ओली र नेपालबीच यसअघि गत वैशाख ८ र ९ मा होटल मेरियटमा एक्लाएक्लै वार्ता भएको थियो । त्यसबेलाको पहिलो संवादमा विवाद समाधानका लागि माओवादी केन्द्रसँग एकता हुनुअघिकै अवस्था (२०७५ जेठ २) मा फर्कनुपर्ने नेपालको प्रस्ताव ओलीले अस्वीकार गरेपछि संवाद निष्कर्षविहीन बनेको थियो । त्यसबेला नेपालले सहमतिका लागि फागुन २८ यताका सबै निर्णय खारेज हुनुपर्ने सर्त राखेका थिए । तर भेटमा ओलीले आफूमाथि चौतर्फी आक्रमण भएपछि जवाफी कदम चालेको बताएका थिए । वैशाख ९ को ओलीनेपाल वार्ता पनि आआफ्नो अडानका कारण बिनानिष्कर्ष टुंगिएको थियो । पहिलो दिनको वार्तामा जस्तै अर्को दिन पनि नेता नेपालले पार्टी संरचनालाई २०७५ जेठ २ अघिकै अवस्थामा फर्काउनुपर्ने गरी राखेको प्रस्ताव ओलीले अस्वीकार गरेका थिए । वार्तापछि नेता नेपालले समस्या समाधानका लागि ओलीले कुनै नयाँ प्रस्ताव नल्याएको र आफ्ना गतिविधिबाट पछि पनि हट्न नचाहेको तथा कुनै प्रगति नभएको प्रतिक्रिया दिएका थिए । गत वैशाख ३० मा भएको ओलीनेपाल वार्ता भने सकारात्मक भएको थियो । सर्वोच्च अदालतको फैसलाअनुसार पार्टीलाई पुरानै संरचनामा फर्काउन र असन्तुष्ट समूहका अन्य माग सम्बोधनका लागि कार्यदल बनाउन ओली तयार भएका थिए । वैशाख २७ मा प्रतिनिधिसभामा प्रधानमन्त्री ओलीलाई विश्वासको मत दिन नगएपछि ओली र नेपालबीच टकराव बढेको थियो । त्यति मात्र होइन, नेपालपक्षीय २६ सांसदले कांग्रेस सभापति शेरबहादुर देउवालाई प्रधानमन्त्री बनाउन समर्थन गरेपछि ओलीनेपाल तनाव झनै बढेर गएको थियो । प्रधानमन्त्री ओलीले जेठ ८ मा दोस्रोपटक प्रतिनिधिसभा विघटन गरेपछि त नेपाल विपक्षी गठबन्धनमा पुगेका छन् ।"
हिमाली पाटनमा मदिराका बोतल मात्रै ५० लाखभन्दा बढी,"अन्तर्राष्ट्रिय एकीकृत पर्वतीय विकास केन्द्र (इसिमोड) ले साइपालको यार्चा संकलन क्षेत्रमा गरेको अध्ययनले यहाँका पाटनहरूमा ४० हजार क्विन्टलभन्दा बढी फोहोर जम्मा भइसकेको देखाएको छ । २०७६ मा गरिएको उक्त अध्ययनको साझेदार सहारा नेपालका अनुसार यार्चा संकलनको समयमा पाटन पुग्ने प्रत्येकले केही न केही फाल्ने गर्छन् । जुत्ता, चप्पल, ओढ्नेओछ्याउने कपडा, पाल, प्लास्टिक आदिबाट एक सिजनमा सरदर ५ किलो र बिस्कुट, चाउचाउ, जुस, चकलेट, सुर्ती, गुट्खा आदिको खोल गरेर एक सिजनमा ५ किलो २ सय ग्राम फोहोर छाड्छन् । प्रत्येक वर्ष यार्चा टिप्न साइपालका पाटनमा मात्रै १५ हजारभन्दा बढी मान्छे पुग्ने गरेका छन् । पछिल्लो १५ वर्षको अवधिमा मात्रै ११ हजार ७ सय क्विन्टल फोहोर जम्मा भइसकेको प्रतिवेदनमा उल्लेख छ । संकलकले दैनिक उपभोग गर्ने र बन्दोबस्तीका सामानभन्दा कैयौं गुणा बढी फोहोर मदिराको खपतबाट हुने गरेको अध्ययनले देखाएको छ । मदिरा सेवन गरेर फालिएको सिसाका बोतल मात्रै ५० लाखभन्दा बढी रहेको र यसको तौल १५ हजार क्विन्टल रहेको प्रतिवेदनमा उल्लेख छ । अहिले पनि पाटन क्षेत्रमा टनका टन फोहोर जम्मा भइसकेको छ । एकदुई वर्षको अभियानले मात्रै सबै फोहोरको व्यवस्थापन गर्न सकिन्न, बोहराले भने, पहिला जम्मा भएको फोहोरलाई सक्दो व्यवस्थापन गर्ने र अब उत्पादन हुने फोहोर संकलक स्वयंलाई व्यवस्थापन गर्न लगाउने हाम्रो उद्देश्य हो । अभियानका रूपमा सफाइ सुरु गर्दा पनि पाटन पहिलेभन्दा निकै सफा हुने उनले बताए ।अभियानअन्तर्गत साइपालका विभिन्न जडीबुटी संकलन क्षेत्रमा ६ सयभन्दा बढी खाल्डा खनिएको छ । यो वर्ष जम्मा हुने फोहोरमध्ये ८० प्रतिशतजति खाल्डामा पुरिएको गाउँपालिकाका अध्यक्ष राजेन्द्र धामीले बताए । एउटा निश्चित क्षेत्रफलभित्र संकलन गर्दा मात्रै एक ट्रकभन्दा बढी फोहोर निस्किने गरेको छ, उनले भने, अहिले जम्मा भएका सबै फोहोर एकैपटकमा व्यवस्थापन गर्न सजिलो छैन, सुरुवात भएको छ ।"
जोखिममा ३ सय पुल,"पप्पुकै कब्जामा निर्माणाधीन पुलहुलाकी राजमार्गअन्तर्गत धनुषा र सिरहा जोड्ने कमला नदीमा निर्माणाधीन पक्की पुल सञ्चालनमा नआउँंदै भासिएको छ । यो पुल निर्माणको ठेक्का पप्पुलुम्बिनी जेभीले लिएको हो । २४ करोड ९० लाख ९७ हजार रुपैयाँमा बनाउने यसको ठेक्का सम्झौता २०६८ जेठ ३१ मा भएको थियो । २०७१ मंसिरमा सम्झौताको म्याद सकिए पनि पुल बनिसकेको छैन । पुल कसरी भासियो भन्ने सम्बन्धमा भौतिक पूर्वाधार तथा यातायात मन्त्रालयले छानबिन गर्दै छ । पप्पुले ठेक्का लिएर पुल भासिएको यो पहिलो घटना भने होइन । जहाँ पप्पु कन्स्ट्रक्सन जोडिन्छ, त्यहाँ केही न केही समस्या आइरहने सडक विभाग स्रोतले जनायो । पप्पुले एक्लै र अरूसँग मिलेर ठेक्का लिएका पुलमा कतै निर्माणको काम अघि बढ्न सकेको छैन भने कतै काम थालेर निर्माण अलपत्र छ । थोरै संख्यामा मात्र निर्माण सकिएको छ । बनिसकेका पुलको गुणस्तरमा समेत बारम्बार प्रश्न उठ्दै आएको छ । पप्पुले निर्माणको जिम्मा लिएको काठमाडौंको तीनकुनेको पुल समयमै नसक्दा र गुणस्तरीय काम नगर्दा ठेक्का तोडियो । पप्पुले नै निर्माण गरेको टेकु पुल सञ्चालनमा आउन सकेको छैन । उक्त पुल प्राविधिक रूपमा कमजोर रहेको भन्दै सडक विभागले सञ्चालनमा रोक लगाएको हो । सडक विभागअन्तर्गत पुल महाशाखाका अनुसार स्थानीय सडक पुलतर्फ ७ र रणनीतिकतर्फ २८ वटा पुलको ठेक्का पप्पुले एक्लै र अरूसँग मिलेर लिएको छ । पुलमा मात्र पप्पु संलग्न ठेक्का ७ अर्ब ७१ करोड ६८ लाख ३४ हजार रुपैयाँको छ । पप्पुले गर्दा नै आयोजना सम्पन्न हुन ढिलाइ भइरहेको हुलाकी राजमार्ग निर्देशनालयका निर्देशक रोहितकुमार बिसुरालले बताए । पप्पुले मात्र सिंगल ठेक्का लिएकामा लामो समय काम अलपत्र हुने गरेको उनको भनाइ छ । गुणस्तरहीन काम गरेको भन्दै २०७९ साउन १२ सम्मका लागि पप्पु कन्स्ट्रक्सनलाई कालोसूचीमा राखिएको छ । यो अवधिमा उसले नयाँ ठेक्का पाउँदैन । पुराना चालु ठेक्कामा भने काम गर्न पाउँछ ।"
हेर्दाहेर्दै बाढीमा बग्यो गाडी,"गण्डकी प्रदेशका तीन जिल्लामा भारी वर्षापछि आएको बाढी र पहिरोमा दुई जनाको मृत्यु भएको छ भने तीन जना बेपत्ता भएका छन् । म्याग्दीमा मंगलबार रातिको बाढीले दम्पतीको मृत्यु भएको हो । पर्वत र बागलुङमा तीन जना बेपत्ता भएका छन् । पर्वतको कुश्मा८ दोबिल्लास्थित सुन्दरे खोलामा मंगलबार राति पहिरोपछि आएको बाढीले बगाउँदा गाडीमा सवार दुई जना बेपत्ता भएका छन् । बेपत्ता हुनेमा मध्यपहाडी लोकमार्गको पर्वत खण्ड निर्माण कम्पनी लामा कन्स्ट्रक्सनका मुख्य इन्जिनियर राजाराम आचार्य र गाडी चालक इन्द्र थारू छन् ।दोबिल्ला चोकका व्यवसायी विश्व श्रेष्ठका अनुसार मंगलबार राति साढे १० बजेतिर बाढी आएको हो । उनले आँखै अगाडि केही सेकेन्डमै आफूले चार वर्षमा कमाएको सम्पत्ति सबै गुमाए । तर, उनलाई आफ्नो सम्पत्ति गुमाएको भन्दा आफैंलाई भाग्नुस् भन्दै गरेका एक व्यक्तिको आवाजले सताइरहेको छ । राजाराम सर र उहाँको ड्राइभर मेरोमा बसेर केही खाजा खाँदै हुनुहुन्थ्यो, श्रेष्ठले भने, पानी ठूलो परेको थियो । माथिबाट खोलाको ठूल्ठूलो आवाज आयो । सरले हामीलाई यहाँ बस्न खतरा छ । तपाईं भाग्नुस्, हामी पनि गइहाल्छौं भन्नुभयो । उहाँहरू गाडी चढ्नुभयो । हामी हाइवेतिर भाग्यौं । भाग्दाभाग्दै गाडी बगेको देख्यौं ।मध्यपहाडी लोकमार्गबाट छुट्टिएर दोबिल्लाफलेबास सडक गएकाले मान्छेको आउजाउ हुने उक्त ठाउँमा श्रेष्ठसहित चार जनाले टहरामा पसल गर्दै आएका थिए । बाढीले त्यहाँका पसलको नामनिसान मेटाएको छ । साँझदेखि नै भीषण पानी परेका कारण सुन्दरेखोला वारपार गर्न नसकेर केही स्कुटर र मोटरसाइकल सडकमै राखेर चालकहरू खोला किनारकै छाप्रामा ओत लागेर बसेका थिए । रातिदेखि नै खोजतलासमा जुटेको भए पनि बुधबार दिउँसो साढे ४ बजे घटनास्थलदेखि करिब सात सय मिटर तल मोदीखोला किनारबाट प्रदेश ३०१०२३३६४२ नम्बरको गाडी क्षतिग्रस्त अवस्थामा निकालिएको प्रहरीले जनाएको छ । केही नतिजा आउँछ कि भनेर दिनभर निकै दुःख गरेर गाडी निकाल्यौं, पर्वत प्रहरीका प्रवक्ता प्रहरी निरीक्षक प्रदीप पौडेलले भने, गाडीमा केही भेटिएन । बिहीबार पनि बिहानैबाट खोजी गरिने उनले बताए । बागलुङस्थित विपद् व्यवस्थापन गुल्मको टोली खोजी कार्यमा जुटेको छ । कुश्मा८ परादी बस्दै आएका इन्जिनियर आचार्य दिनभर साइटको काम सकेर डेरामा फर्किंदा घटना भएको मध्यपहाडी आयोजना कार्यालयले जनाएको छ । बाढीले क्षतविक्षत बनाएको मध्यपहाडी लोकमार्ग (पुष्पलाल राजमार्ग) बुधबार दिउँसोदेखि एकतर्फी सञ्चालनमा आएको छ । मध्याह्नदेखि मौसममा सुधार आएर खोलाको बहाव घटेपछि मर्मत गरी राजमार्ग एकतर्फी खुलाइएको हो । आयोजनाका सूचना अधिकारी उज्वल शर्माले दुईतर्फी सञ्चालन हुन अझै एक साता लाग्ने बताए । क्षतविक्षत भएको दोबिल्लाफलेबास सडक खण्ड भने सञ्चालनमा आएको छैन । उक्त सडकको करिब १०० मिटर भागसम्म ठूल्ठूला ढुंगा रहेको र ती ढुंगा ब्रेकर लगाएर फुटाउनुपर्ने भएकाले अझै समय लाग्ने प्रहरीले जनाएको छ ।बाढीले क्षति पुर्याएपछि १० मेगावाट क्षमताको युनाइटेड मोदी हाइड्रोपावर बन्द भएको छ । मोदी खोलाको बाँधदेखि पावरहाउससम्म पुग्ने नहरमा सुन्दरे खोलाको बाढीले क्षति पुर्याएपछि रातिदेखि नै उत्पादन रोकिएको हो । नहरमा बाढीसहित ठूल्ठूला ढुंगा पसेपछि राति नै पानी सुकाइएको त्यहाँ कार्यरत कर्मचारी भुवन अधिकारीले बताए ।मंगलबार रातिदेखिको वर्षाले ल्याएको बाढीमा बगेर बागलुङको ताराखोला३ घुस्मेलीका १८ वर्षीय राजेन्द्र कार्की बेपत्ता भएका छन् । ताराखोलाको बाढी बस्तीनजिक आएपछि उनी राति उठेर बाख्रा सार्न लागेका थिए । खोर भत्कियो । बाख्रा जोगाउन गएका उनी फर्कन सकेनन् । गाउँले जुटेर आइपुग्दा कार्कीको ४१ वटा बाख्रा रहेको खोर बगिसकेको थियो । बाढीबाट बाख्रा जोगाउन खोजेका कार्कीसमेत बेपत्ता भए । बेपत्ताको खोजी भए पनि बुधबार नभेटिएको इलाका प्रहरी कार्यालय ताराखोलाका प्रहरी नायब निरीक्षक लक्ष्मण न्यौपानेले बताए । राति नै भागदौडमा कार्की परिवारका ३ जना घाइते छन् । तीमध्ये भुमा कार्कीको हात भाँचिएको छ । रातको समयमा खोरमा पसेर बाख्रा जोगाउन खोजेका रहेछन्, उनीसमेत बेपत्ता छन्, न्यौपानेले भने, अहिले स्थानीय र प्रहरी टोलीले खोजी कार्य गरिरहेको छ । इलाका प्रहरीको थोरै जनशक्ति भएपछि गलकोटस्थित हरिचौरबाट थप प्रहरी खोजी कार्यमा परिचालन गरिएको छ । अत्यधिक वर्षात्ले खोलाछेउका धेरै संरचनासमेत बगाएको न्यौपानेले जानकारी दिए । घुस्मेलीमाथि पहिरो खस्दा केहीबेर खोला थुनिएको र बढेर आउँदा बस्तीमा पसेको गाउँपालिका अध्यक्ष प्रकाश घर्तीले बताए ।म्याग्दीको मंगला गाउँपालिका५ छिस्वाङस्थित खहरे खोलामा आएको बाढीले घर बगाउँदा दम्पतीको मृत्यु भएको छ । मंगलबार राति आएको बाढीले मालिका६ रातोढुंगाका २२ वर्षीय गजिन रोका र उनकी श्रीमती १९ वर्षीया बिना रोकालाई बगाएको डीएसपी श्याम राईले बताए । शव घरदेखि केही तल म्याग्दी खोला किनारमा फेला परेको छ । बाढीले छिस्वाङमा अन्य केही घरमा पनि क्षति पुर्याएको छ । रातभरको वर्षापछि बेनीदरवाङ, बेनीजोमसोम र बेनीबागलुङ सडकमा दर्जनौं सानाठूला पहिरो झरेकाले यातायात अवरुद्ध भएको छ ।"
सरकारी सेवास्थलमै लागू भएन स्वास्थ्य मापदण्ड,"बुधबार दिउँसो १ बजे लगनखेल रुट चल्ने टेम्पो रत्नपार्कमा यात्रु कुरिरहेको थियो । केहीबेरमा पछाडिका सिटमा पाँच जना चढे । टेम्पो गुड्नै आँटेको थियो, एक जना हस्याङफस्याङ गर्दै आइपुगे । सिटको छेउपट्टि बसे । टेम्पो अघि बढ्यो । भर्खरै चढेका एक यात्रु मुखको मास्क चिउँडोमा सारेर पसिना पुछ्न थाले । यो देखेर अरू यात्रु उनैलाई एकोहोरो हेर्न लागे । टेम्पोको पछाडि तेर्सो सिटको बीचमा पारदर्शी प्लास्टिकले बार लगाइएको भए पनि हावाले सरेर छेउमा पुगेको थियो । गाडीटेम्पो नचढौं आफ्नो साधन छैन, बाध्यताले चढ्नै पर्यो, थापाथली ओर्लिएकी रविना घिमिरेले भनिन्, भौतिक दूरी त कुरै छोडौं, मान्छेहरू मास्कसमेत मजाले लगाइदिन्नन्, डरमर्दो छ । उनले भनेजस्तै सबैजसो सार्वजनिक सवारीमा तोकिएको सिट क्षमताअनुसार यात्रु चढाएको पाइए पनि पर्याप्त स्वास्थ्य मापदण्ड अपनाइएको छैन । उपत्यकाका तीनै जिल्ला प्रशासनले असार २२ गतेबाट लागू हुने गरी सार्वजनिक सवारीमा तोकिएको सिट क्षमताभन्दा बढी यात्रु नराख्ने, अनिवार्य मास्क लगाउनुपर्ने, नलगाउनेलाई सवारी प्रवेश गर्न नदिने, चालक र सहचालकले अनिवार्य मास्क, भाइजर र पन्जा लगाउने, सवारीसाधनको ढोकामा सेनिटाइजरको व्यवस्था हुनुपर्ने, दैनिक डिसइन्फेक्सन गर्नुपर्ने मापदण्ड तोकेको छ । तर एकदमै थोरै चालक र सहचालकहरूले मात्रै भाइजर र पन्जा प्रयोग गरेको पाइएको छ । मास्क लगाए पनि कतिपयले चिउँडोतिर अल्झाउने, गाडीमा यात्रु चढाउने, ओराल्ने र ट्राफिक चेकिङ हुने ठाउँमा मात्रै लगाउने गर्छन् । असुरक्षित होऔं भन्ने हाम्रो नि रहर होइन, सेनिटाइजर प्रयोग गरिराखेका हुन्छौं, गर्मीले गर्दा मास्क, पन्जा, भाइजर लगाइराख्नचाहिँ झिजो लाग्छ, चालक हरि तामाङले भने, घरीघरी त हावा खानुपर्यो नि हैन र ? सफा टेम्पो तथा नीलो माइक्रोको मध्य भागमा प्लास्टिक लगाउने, पछाडि तेर्सो सिटमा ४४ जना र चालकको छेउमा एक जना गरी ९ जनाभन्दा नचढाउने जिल्ला प्रशासनले जारी गरेको मापदण्डमा उल्लेख छ । तर प्लास्टिक राखिए पनि कतै झरेको त कतै सरेर छेउमा पुगेको हुन्छ । सवारीसाधनको ढोकामा सेनिटाइजर राखिएको हुँदैन । यात्रु आफैंले पनि चढ्ने, ओर्लिन क्रममा कमले मात्रै सेनिटाइजरको प्रयोग गर्छन् । महानगरीय ट्राफिक प्रहरी महाशाखाका प्रमुख जनक भट्टराईले सार्वजनिक सवारीले स्वास्थ्य मापदण्ड पालना गरे नगरेको कडा निगरानी राख्न उपत्यकाभरि दैनिक करिब १४ सय ट्राफिक प्रहरी परिचालन गरिएको बताए । स्वास्थ्य मापदण्ड पालना गर्न हेलचक्य्राइँ गर्ने करिब ५० जति सवारीसाधन दैनिक कारबाहीमा पर्दै आएको उनको भनाइ छ । सार्वजनिक यातायातमा मात्रै होइन, सार्वजनिक थलो, सरकारी कार्यालयमा समेत स्वास्थ्य मापदण्ड पालना भएको छैन । मापदण्डमा सर्वसाधारण घरबाहिर निस्कँदा दुई व्यक्तिबीच कम्तीमा दुई मिटरको भौतिक दूरी कायम गर्ने, अनिवार्य रूपमा मास्कको प्रयोग, पटकपटक साबुनपानीले हात धुने वा सेनिटाइजर प्रयोग गर्ने उल्लेख छ । बुधबार दिउँसो ११ बजे मीनभवनस्थित निजामती कर्मचारी अस्पतालभित्र सेवाग्राहीले खचाखच भरिएको थियो । कुरुवा बस्ने, बिल काउन्टर, ओपीडी सबैतिर सेवाग्राहीको भीड देखिन्थ्यो । अस्पतालको बाहिरपट्टि कम्पाउन्डमा कोरोना खोप लगाउनेको लाइन थियो । भीड व्यवस्थापन गर्न सुरक्षा गार्डसमेत खटाइएको थिएन । अस्पताल नजिकै रहेको नागरिक लगानी कोषमा दर्ताचलानी, सोधपुछ, ईसेवा र मोबाइल एप प्रयोगसम्बन्धी जानकारी लिने, दर्ता परिचयपत्र नम्बरलगायत सेवा प्रवाह गर्ने सबैजसो कोठाका झ्यालमा सेवाग्राही झुम्मिएका थिए । बबरमहलस्थित हुलाक सेवा विभागमा पनि उस्तै अस्तव्यस्त भीड देखिन्थ्यो ।जनस्वास्थ्य वैज्ञानिक समीरमणि दीक्षित कोरोना खोपले गर्दा अस्पतालमा बढेको भीडभाडले जोखिम निम्तिरहेकाले वडा कार्यालयबाटै व्यवस्थित सेवा प्रवाह गर्न सरकारलाई सुझाव दिन्छन् । उनले बुधबार बिहान ट्वीट गरेका छन्, अस्पतालहरू अगाडि खोप लिनेहरूको लाइन देख्दा त तेस्रो लहरको सुरुवात त्यतैबाट पो होला जस्तो १ त्यसमाथि गर्मी, हिलो, पानीमा उभिनुपर्ने बाध्यता । वडा वडामै यो सेवा व्यवस्थित हिसाबले प्रदान गर्नबाट केले रोक्यो राज्यलाई ? अब भीडभाड भयो भनेर फेरि पनि खोप कार्यक्रम नै रोक्ने त होइन ? उपत्यकाभित्र साँझ ७ बजेभित्र रेस्टुरेन्ट एवं फास्टफुडमा टेक अवे वा होम डेलिभरी सञ्चालन गर्ने भनिए पनि उक्त मापदण्ड लागू भएको छैन । रेस्टुरेन्ट, खाजा पसल, बेकरीहरूमा भीडभाड बढेको छ । स्वास्थ्य मापदण्ड अपनाउने सर्तमा व्यवसाय, यातायात सञ्चालन तथा आवतजावत खुला गरिएपछि उपत्यकामा अस्पताल, यातायात, सरकारी कार्यालय, तरकारी पसल, सपिङ सेन्टर, बजार पसलहरूमा भीडभाड बढेको छ । चोक, गल्लीहरूमा सवारी जाम देखिन्छ । बिहानबेलुकी फुटपाथ पसलले गर्दा पैदल यात्रुले सहजै हिँड्न पाउँदैनन् । दैनिक दुई हजारभन्दा बढीमा कोरोना संक्रमण भइरहेको अवस्थामा बढ्दो चहलपहलले झन् जोखिम निम्त्याउने शुक्रराज ट्रपिकल तथा सरुवा रोग अस्पताल टेकुको क्लिनिकल रिसर्च युनिटका प्रमुख डा शेरबहादुर पुनले बताए । स्वास्थ्य मापदण्डका बारेमा कति सर्वसाधारणलाई जानकारी नै छैन, जानकारी भएकाले पनि पालना गरिरहेका छैनन्, उनले भने, दैनिक हजारौंको संख्यामा संक्रमित थपिरहेका छन्, उनीहरू आइसोलेसनमा बसेका छन् भन्ने ग्यारेन्टी गर्ने सरकारी मेकानिजम छैन ।"
"२९७९ थपिए, २८ को मृत्यु",काठमाडौं (कास) पछिल्लो २४ घण्टामा ११ हजार ८ सय ९८ जनाको पीसीआर र एन्टिजेन परीक्षण गर्दा २ हजार ९ सय ७९ जनामा कोरोना संक्रमण पुष्टि भएको छ । सोही अवधिमा २८ जनाको मृत्यु र १ हजार ३ सय ३३ जना निको भएका छन् । हाल सक्रिय संक्रमित २६ हजार ५ सय ४४ अर्थात् ४०८ प्रतिशत रहेको स्वास्थ्य मन्त्रालयले जनाएको छ । कोरोनाबाटै ९ हजार २ सय ९१ जनाले ज्यान गुमाइसकेका छन् ।
फेरि बढ्यो संक्रमण दर,"निषेधाज्ञा खुकुलो बनाएसँगै जनस्वास्थ्यका मापदण्ड नअपनाउँदा कोरोना संक्रमण दर विस्तारै उकालो लागेको छ । बुधबार ७ हजार ८ सय ३५ नमुनाको पीसीआर परीक्षण गर्दा २ हजार ७७ जना अर्थात् २६५० प्रतिशतमा संक्रमण पुष्टि भएको छ । यो पछिल्लो एक सातामा देखिएको सबैभन्दा बढी संक्रमण दर हो । आइतबार २१३६, सोमबार २३२६ र मंगलबार २२८९ प्रतिशतमा संक्रमण पुष्टि भएको थियो । यो तथ्यांकले तेस्रो लहरको स्पष्ट संकेत गरेको विज्ञहरू बताउँछन् । उनीहरूका अनुसार बहुसंख्यक नागरिकलाई खोप नपुर्याउँदा, परीक्षण र कन्ट्याक्ट ट्रेसिङ विस्तार नहुँदा र संक्रमितलाई आइसोलेसनमा व्यवस्थित गर्न नसक्दा संक्रमण दरमा कमी नआएको हो । १०२० जनामा संक्रमण देखिए देशभर फैलिन सक्ने स्थितिमा अझै दिनहुँ करिब दुईतीन हजारमा संक्रमण देखिन थालेको छ, इपिडिमियोलोजी तथा रोग नियन्त्रण महाशाखा (ईडीसीडी) का पूर्वनिर्देशक डा बाबुराम मरासिनीले भने, निषेधाज्ञाताका घरभित्रै परिवारबीच रहेको भाइरस हाल खुला भएर समाजमा पुनः फैलिन थालेको छ । सरकारले कन्ट्याक्ट ट्रेसिङ नगर्दा समस्या देखिएको उनले बताए । कन्ट्याक्ट ट्रेसिङ गर्दा धेरै जना पोजिटिभ निस्किन्थे । जसलाई आइसोलेसनमा बसाउँदा समाजमा संक्रमण फैलने र बढ्ने सम्भावना घट्थ्यो, उनले भने । छाती दुख्ने, सास फेर्न गाह्रो हुनेलगायत गम्भीर बिरामी मात्र परीक्षण गराउन गइरहेका छन् । निषेधाज्ञाको समयमा कन्ट्याक्ट ट्रेसिङ गर्दै पीसीआर परीक्षणको दायरा बढाएको भए हाल दैनिक संक्रमित पाँच सयभन्दा कम हुन सक्ने डा मरासिनीले दाबी गरे । सरकारले आईसीयू, भेन्टिलेटरमा एक जना बिरामीका लागि १० लाखभन्दा बढी खर्च गर्ने तर कन्ट्याक्ट ट्रेसिङ, परीक्षण नगर्दा तेस्रो लहर आउने निश्चित छ, उनले भने । ईडीसीडीका अर्का पूर्वनिर्देशक डा जीडी ठाकुर दैनिक संक्रमण दर एक चौथाइभन्दा बढी देखिनु नराम्रो संकेत भएको बताउँछन् । कम्तीमा ६० प्रतिशत जनसंख्यामा खोप लगाइसकेपछि मात्र संक्रमणको पुनः विस्तार हुने सम्भावना धेरै न्यून हुन्छ, उनले भने, अहिलेको अवस्थामा बहुसंख्यक नागरिकमा दुवै मात्रा खोप लगाउनै धेरै समय लाग्ने देखिएको छ । कन्ट्याक्ट ट्रेसिङबाट देखिएका लक्षण भएका र नभएकालाई अनिवार्य आइसोलेसनमा न्यूनतम १० दिन राख्न उनले सुझाए । उनका अनुसार यस्तो आइसोलेसन सरकारले निर्माण गरेको वा व्यक्ति विशेषले विशेष मापदण्डसहित घरमै तयार पारेको हुनुपर्छ । विज्ञका अनुसार हाल मृत्यु कम देखिए पनि संक्रमणले थला परेर जटिल अवस्थामा नपुग्दासम्म परीक्षण गराउन जानेको संख्या पनि निकै कम छ । मृत्युभन्दा संक्रमण दर र अस्पताल भर्ना हुने दरले संक्रमण पुनः विस्तारको चरणमा रहेको डा मरासिनीले बताए । सरकारी तथ्यांकअनुसार बुधबारसम्म सक्रिय संक्रमित २६ हजार ५ सय ४४ अर्थात् ४०८ प्रतिशत छन् । ५ सय ७१ जना आईसीयू र १ सय ६१ जना भेन्टिलेटरमा उपचाररत छन् । सबैभन्दा बढी वाग्मती प्रदेशमा ३ सय २८ जना आईसीयू र ९४ जना भेन्टिलेटरमा छन् भने काठमाडौं उपत्यकामा मात्रै १ सय ५५ जना आईसीयू र ५७ जना भेन्टिलेटरमा छन् । कुल सक्रिय संक्रमितमध्ये झन्डै आधा वाग्मती प्रदेशमा छन् । स्वास्थ्य मन्त्रालयका सहप्रवक्ता डा समीरकुमार अधिकारीका अनुसार कुल संक्रमितको ४३५६ प्रतिशत अर्थात् ११ हजार ५ सय ६३ सक्रिय संक्रमित वाग्मतीमै छन् । प्रदेश १ मा १८८९ प्रतिशत, गण्डकीमा १३१६, प्रदेश ५ मा ९३६, प्रदेश २ मा ५६०, कर्णालीमा ४८२ र सुदूरपश्चिममा ४५८ प्रतिशत सक्रिय संक्रमित रहेको मन्त्रालयले जनाएको छ ।"
पहिरोले रोकिए इन्धन ट्यांकर,"पूर्वपश्चिम राजमार्गअन्तर्गत खैरहनी नगरपालिकाको बैरहनीमा बुधबार दिउँसो खाना पकाउने ग्यास बोकेका बुलेटहरू लामबद्ध थिए । नारायणगढमुग्लिङ सडकमा लगातार पहिरो खसेपछि धादिङ र काठमाडौंसम्म पुग्नुपर्ने बुलेटहरू त्यहीं रोकिएका हुन् ।सडकमा ढुंगा खसिरहेको जानकारी आएको र बुलेटमा ढुंगाले लागे खतरा हुने देखेर जाने आँट नगरेको चालकहरूले बताए । सडक यात्राका लागि सहज भए खबर गर्न प्रहरीलाई भनेको र सूचना आएपछि मात्रै अगाडि बढ्ने उनीहरूको भनाइ छ । मंगलबारसम्म भरतपुरको केन्द्रीय बस टर्मिनलमा समेत डिजेल, पेट्रोल बोकेका ट्यांकर टन्नै थिए ।नारायणगढमुग्लिङ सडकमा पहिरो खस्न सुरु भएको साता दिन नाघेको छ । पाँचकिलो (मुग्लिङदेखि नारायणगढतर्फ ५ किलोमिटर पर) मा असार १६ को बिहान पहिरो खसेर यातायात अवरुद्ध भयो । त्यसपछि चारकिलो (मुग्लिङदेखि) जलबिरे, केराबारी, चौधकिलो (नारायणगढदेखि) जस्ता ठाउँहरूमा लगातार जसो पहिरो खसे । शुक्रबार साँझ नारायणगढदेखि २० किलोमिटर पर भोर्ले सेती दोभानमा ठूलो पहिरो गयो ।सेती दोभानको पहिरोले समस्या ल्याइरहेको छ । अन्यत्र पहिरो सफा भएर दुईतर्फी नै गाडी चल्न थाले पनि सेती दोभानमा लगातार जसो पहिरो खसिरहेको छ । यसैका कारण ठूला गाडीहरू सहज रूपमा ओहरदोहर गर्न सकेका छैनन् । बुधबार करिब ७ हजार गाडी यो सडक खण्डबाट वारपार गरायौं, भरतपुर१ रामनगरमा कार्यालय रहेको वाग्मती प्रदेश ट्राफिक प्रहरी कार्यालयका प्रहरी उपरीक्षक (एसपी) शान्तिराज कोइरालाले भने ।एकदुई दिन यसरी नै गाडी चलाउन सके सडक जाम गरेर बसेका सबै गाडी पार हुनेछन्, उनले भने, तर सेती दोभानको अप्ठ्यारो अझै टरेको छैन । उनका अनुसार बुधबार दुईतर्फी गाडी चल्न थालेको एक घण्टा नहुँदै पहिरो झरेको थियो । भरतपुरको डिभिजन सडक कार्यालयका सूचना अधिकारी इन्जिनियर शिव खनाल सेती दोभानमा आउँदो हप्ता १० दिनसम्म पहिरोको पिरलो कायम रहने बताउँछन् ।पहिरोले सडक थुनिएपछि ठूलासाना गाडीहरूको लाइन भरतपुर, नारायणगढका सडकसम्म पुग्ने गरेको छ । पहिरोग्रस्त सडकमा इन्धनका गाडी पठाउन जोखिम पनि हुन्छ । तर काठमाडौं जाने गाडी र इन्धन बोकेका ट्यांकर, ग्यास बुलेटहरू सकेसम्म पठाउने भन्ने नै छ, अवस्था हेरी पठाएकै छौं, एसपी कोइरालाले भने ।नारायणगढमुग्लिङ सडक संघीय राजधानी काठमाडौंलाई देशको पूर्वी र पश्चिम भागसँग जोड्ने भरपर्दो मार्ग हो । ठूला मालवाहक गाडी र ग्यास बुलेटहरू यो सडकबाहेक अन्यत्रबाट सहजै काठमाडौं आउजाउ गर्ने सम्भावना छैन । तर पहिरोले सडक रोक्दा वारपार गर्न सबैभन्दा बढी कठिन यस्तै इन्धन बोकेका ठूला गाडीहरूलाई हुने गरेको छ ।"
विवादमा विद्युतीय बस,"बस चल्नै नदिने विपक्षीको अडानप्रदेशका प्रतिपक्षी दलहरूले विद्युतीय बस सञ्चालनमा अनियमितता भएको आशंका गर्दै कुनै पनि हालतमा सञ्चालन हुन नदिने अडान राखिरहेका छन् । पूर्वाधारको तयारी केही भएको छैन, कुनै नीतिनियम बनेको छैन, प्रमुख प्रतिपक्षी दल नेकपा (माओवादी केन्द्र) का संसदीय दलका नेता शालिकराम जम्मकट्टेलले भने, पूर्वाधार नै नभई विद्युतीय बस कसरी सञ्चालन हुन्छ ? विज्ञहरूबाट अध्ययन गराउनुपर्छ । उनले कुनै पनि हालतमा सरकारलाई विद्युतीय बस खरिद गर्न र सञ्चालन गर्न नदिने बताए । बिनाकुनै पूर्वाधार बस ल्याउँदा अहिले रेल छोपेर राखेको जस्तो अवस्था हुन्छ । हामीले बस चलाउन हुन्न भनेका छैनौं तर आवश्यक तयारी पूरा हुनुपर्छ, उनले आफ्नो गृहजिल्ला धादिङमा कुनै पनि ठाउँमा चार्जिङ स्टेसन नै राख्न नदिने घोषणा गरे ।नेपाली कांग्रेस संसदीय दलका नेता इन्द्र बानियाँले सरकारले विधि मिचेर अघि बढ्न खोजेको आरोप लगाए । निजी क्षेत्रलाई प्रोत्साहन गर्नुपर्नेमा बस सञ्चालन जस्तो विषय सरकारले गरेर हुन्न, उनले भने, सरकारले बस चलाउने विषय प्राथमिकतामा पर्नुहुन्न । यसमा निजी क्षेत्रलाई आह्वान गर्नुपर्छ । सरकारले आवश्यक नियमन र निगरानी गर्नुपर्छ ।सत्तापक्षकै सांसद राजेन्द्र पाण्डेले सडकको दुरवस्था सुधार गर्न सरकारलाई आग्रह गरे । यस्तो सडकमा विद्युतीय बस सञ्चालन हुन सक्दैन । सडकको दुरवस्थालाई सुधार गर्नेतर्फ सरकारले प्राथमिकता दिनुपर्छ । बस सञ्चालनको विषय त्यसपछि प्राथमिकतामा राख्नुपर्छ, उनले भने ।"
असार २६ लाई प्रदेशसभा डाकियो,"आगामी आर्थिक वर्ष २०७८०७९ को बजेट पास गराउने विषयमा सत्तापक्ष र प्रतिपक्षबीच मतभेद सिर्जना हुँदा प्रदेशसभाको बैठक अवरुद्ध भइरहेको छ । लगातार तीन दिनसम्म विभिन्न माग राख्दै प्रतिपक्षी दलहरू माओवादी केन्द्र र कांग्रेसले अवरोध गरेकाले बैठक बस्न सकेको छैन । असार २५ गते दिउँसो १ बजेका लागि कार्यव्यवस्था परामर्श समितिको बैठक बोलाइएको छ । उक्त बैठकले सदनलाई कसरी सञ्चालन गर्ने भन्ने टुंगो लगाउनेछ, सचिवालय प्रवक्ता विनोद अमात्यले भने । गत असार २१ को प्रदेशसभा बैठकमा पनि प्रतिपक्ष दलको अवरोध गरेपछि सभामुख सानुकुमार श्रेष्ठले अर्को सूचना नभएसम्मका लागि बैठक स्थगन गरेका थिए । सरकारलाई साउन १ भित्र सदनबाट बजेट पास गराउनुपर्ने कानुनी बाध्यता छ । विपद् व्यवस्थापन र कोरोना महामारीलाई बेवास्ता गर्दै सरकारले बजेट ल्याइएको, समपूरक बजेट र योजना दलगत आधारमा विभेद गरी बाँडफाँट गरेको, प्रदेश सरकारले आमसञ्चार गृह सञ्चालन गर्न नहुने भन्दै प्रतिपक्षी दलहरूले संसद्मा अवरोध सिर्जना गरिरहेका छन् ।प्रमुख प्रतिपक्षी दल माओवादी केन्द्र, प्रतिपक्षी दलहरू कांग्रेस, विवेकशील साझा, नेपाल मजदुर किसान पार्टी र राप्रपा बजेट फेल गराउन मोर्चाबन्दी गरिरहेका छन् । आगामी प्रदेशसभा बैठकअगाडि मुख्यमन्त्री डोरमणि पौडेलले प्रतिपक्षी दलहरूसँग छलफल गर्ने बुझिएको छ । वाग्मतीमा सत्तारूढ एमालेको एकल बहुमत भए पनि खनालनेपाल समूहले सहयोग नगरे सदनबाट बजेट पास हुने छैन । पार्टी एकताका लागि भन्दै आगामी आवको नीति तथा कार्यक्रम एमालले एक भएर पारित गरे पनि बजेट पास गर्ने समयमा उनीहरू विभाजित भएका छन् ।"
फर्टिलिटी सेन्टर सञ्चालनमा,काठमाडौं (कास) नर्भिक इन्टरनेसनल हस्पिटलले बुधबारदेखि जेनेटिक ल्याबसहितको आईभीएफ एन्ड फर्टिलिटी सेन्टर सञ्चालनमा ल्याएको छ । सेन्टरमा वरिष्ठ स्त्रीरोग तथा टेस्टट्युब बेबी विशेषज्ञ एवम् ल्याप्रोस्कोपिक शल्यचिकित्सक नूतन शर्मा नेतृत्वको टोलीले सेवा प्रवाह गर्नेछ । यहाँ वंशाणुगत रोगको पहिचान गर्ने प्रिजेनेटिक डाइग्नोसिस सेवासहितको ल्याबसमेत रहेको डा शर्माले बताइन् । हाल निःसन्तान सेवा लिनेमध्ये ४०५० प्रतिशत आमाहरू विदेश जाने गरेका छन् ।
महामन्त्रीमा ककसको दाबी ?,"कांग्रेसको आसन्न महाधिवेशनमा महामन्त्रीमा उठ्न चाहनेहरू एक दर्जनभन्दा बढी देखिएका छन् । दुई महामन्त्री पदका लागि संस्थापन पक्षबाट ज्ञानेन्द्रबहादुर कार्की, प्रकाशशरण महत, बालकृष्ण खाँण, एनपी सावद र विश्वप्रकाश शर्माले आकांक्षा राखेका छन् । संस्थापनइतर पक्षबाट चन्द्र भण्डारी, गगन थापा, गुरु घिमिरे, धनराज गुरुङ, बद्री पाण्डे, प्रदीप पौडेललायतका युवा नेताको पहिलो रोजाइ महामन्त्रीमा रहेको छ । पदीय हिसाबले सभापतिपछिको वरीयतामा उपसभापति भए पनि कांग्रेसमा महामन्त्री आकर्षक पद बन्ने गरेको छ । पछिल्लो पटक संशोधन गरिएको विधानमा सभापतिसहित १४ पदाधिकारीको व्यवस्था छ । जसमा दुई उपसभापति, दुई महामन्त्री, आठ सहमहामन्त्री र कोषाध्यक्ष हुनेछन् । कोषाध्यक्षबाहेक सबै पदाधिकारी निर्वाचित हुने नयाँ व्यवस्था यसै महाधिवेशनबाट कार्यान्वयनमा आउने भएको छ । कांग्रेसमा उपसभापति पद नै थिएन । सभापतिपछि महामन्त्रीको व्यवस्था थियो । पार्टी संगठनमा मुख्य हर्ताकर्ता महामन्त्री नै हुने गरेका छन् । तत्कालीन सभापति गिरिजाप्रसाद कोइरालाले पहिलो पटक शैलजा आचार्यलाई उपसभापति बनाएका थिए । कांग्रेस विभाजित भई शेरबहादुर देउवाको नेतृत्वमा बनेको तत्कालीन कांग्रेस (प्रजातान्त्रिक) ले गोपालमान श्रेष्ठ र प्रकाशमान सिंहलाई उपसभापति बनाएको थियो । शैलजापछि कांग्रेसमा सुशील कोइराला उपसभापति बने । त्यसपछि नै उपसभापति पदले निरन्तरता पाएको हो । संस्थापन पक्षबाट महामन्त्रीमा आकांक्षा राखेका कार्की उपसभापति विमलेन्द्र निधिपछिको वरिष्ठ नेतामा पर्छन् । उनी निधिपछिको नेविसंघको अध्यक्षसमेत हुन् । देउवाको विश्वासपात्र रहेका कार्कीको पार्टीमा भद्र नेताको छवि बनेको छ । यस पटक महामन्त्री बन्न नसके अर्को महाधिवेशन आफ्ना लागि अनुकूल नहुने उनले ठानेका छन् । देउवाका अर्का विश्वासपात्र हुन महत । देउवाका राम्रा र नराम्रा सबै कामका पक्षपोषण गर्दै आएका महत महामन्त्रीको उम्मेदवार हुनेमा ढुक्क देखिन्छन् । उनले आफू महामन्त्रीमा उम्मदेवार हुने सार्वजनिक रूपमा बताइसकेका छन् । पटकपटक मन्त्री र पार्टीको सहमहामन्त्री भइसकेका कारणले संगठनमा आफ्नो अनुभवले काम गर्ने भन्दै उनले महामन्त्रीमा दाबी गरेका छन् । तरुण दल र नेविसंघको सांगठनिक नेटवर्क भएका खाँण महामन्त्रीका सशक्त आकांक्षी हुन् । उनले महामन्त्री नपाए संस्थापन पक्ष छाड्नेसम्मको चर्चा हुन थालेपछि देउवालाई महामन्त्रीमा ककसलाई ल्याउने भन्नेमा समस्या देखिन थालेको छ । युवा जनमत र आकर्षण बोकेका सावद र शर्मा पनि महामन्त्रीका प्रबल दाबेदार हुन् । नेविसंघका सातौं अध्यक्ष सावद र दसौं अध्यक्ष शर्माप्रति युवा पंक्तिको आकर्षण छ । संस्थापनइतर पक्षमा तेस्रो पुस्ताका युवा नेता महामन्त्री र सहमहामन्त्रीका लागि आकर्षित छन् । चन्द्र भण्डारी, गगन थापा, गुरु घिमिरे, धनराज गुरुङ, बद्री पाण्डे, प्रदीप पौडेललगायत आकांक्षी देखिए पनि समूह व्यवस्थापनका लागि भण्डारी, थापाबाहेकका युवा नेताले सहमहामन्त्रीमा आफू सुरक्षित हुने ठानेका छन् । संस्थापनइतर पक्षमा वरिष्ठ नेता रामचन्द्र पौडेल, महामन्त्री शशांक कोइराला, पूर्वमहामन्त्री प्रकाशमान सिंह र नेता शेखर कोइराला सभापतिका प्रत्याशी छन् । उनीहरूले सभापतिको उम्मेदवार नभए पदाधिकारीमा प्रतिस्पर्धा नगर्ने बताएका छन् । सभापतिका आकांक्षी धेरै भएकाले दोस्रो पुस्ताका वरिष्ठ नेताहरूमा उपसभापति र महामन्त्री कता प्रतिस्पर्धा गर्ने भन्नेमै अन्योल छ । केन्द्रीय सदस्य बलबहादुर केसीका अनुसार टिमको नेतृत्वमा को हुने भन्ने यकिन नभएकाले पनि समकक्षी नेताहरूलाई पदाधिकारीमा निर्णय गर्न अप्ठ्यारो परेको छ । आफूभन्दा कनिष्ठले टिमको नेतृत्व गर्ने भए आफू पदाधिकारीमा प्रतिस्पर्धा नगर्ने उनको संकेत थियो । त्यसैले पहिला नेतृत्वका लागि सहमति गराउन खोजिएको उनले बताए । अर्का नेता महेश आचार्य साथीभाइको सहयोग प्रस्ट नभएसम्म आफू उम्मेदवार हुन्छु भनेर लाग्नुको अर्थ नहुने बताउँछन् । सबै साथी आआफ्नो बाटामा छन् । परिस्थिति केन्द्रित भएर छलफल भएको छैन, उनले भने, समय भएकाले केही दिन परिस्थिति हेरेर मात्रै निर्णय गर्न सकिन्छ । दोस्रो पुस्तामा नेता मीनेन्द्र रिजालले भने महामन्त्रीमा उम्मेदवारी घोषणा गरेर तयारी अघि बढाएका छन् । नेता महत भने राष्ट्रिय र अन्तर्राष्ट्रिय सम्बन्ध र अनुभवका आधारमा आफूलाई साथीभाइले सभापतिकै लागि प्रत्याशी बन्न दबाब दिँदै आएको बताउँछन् । तपार्इं कि त सभापति बन्नुपर्छ, कि त कार्यकारी प्रमुख नै हुनुपर्छ भन्ने सुझाव छ, उनले कान्तिपुरसँग भने, मेरो प्राथमिकता पार्टीभित्र समग्र एकता होस् भन्नेमा हो । नभए आफ्नो टिमभित्र एकता हुनुपर्छ, एकताका बखत म नै हुनुपर्छ भनेर अडान मैले राखेको छैन । तर, आफूभन्दा जुनियर सभापति हुने भए म पदाधिकारीमा उठ्दिनँ, सिनियरकै नेतृत्वमा बस्नुपर्ने भयो भने विचार गर्न सकिन्छ । संस्थापनइतर पक्षमा पार्टीमा नेतृत्व लिन चाहने युवाको पंक्ति ठूलो छ । तीमध्ये एक दर्जन युवा तहका नेता एकैठाउँमा उभिएपछि वरिष्ठ नेताहरूलाई नै युवासँग प्रतिस्पर्धामा खरो उत्रन कठिनाइ परेको छ । दुई उपसभापति र दुई महामन्त्रीमध्ये दोस्रो तहका नेताहरूका लागि एकएक पद दिएर अरू सबैमा युवालाई ल्याउने प्रयासमा चन्द्र भण्डारी र गगन थापालगायतका युवा पंक्तिको जोड छ । भण्डारीले उपसभापति पद ताकेका छन् । अर्का नेता गगन थापालाई जुनै समूहले पनि महामन्त्रीमा उठाउन चाहेको छ । उनी कांग्रेसमा निर्विरोध महामन्त्रीका उम्मेदवार जस्ता बनेका छन् । धनराज गुरुङ, प्रदीप पौडेल, गुरु घिमिरे, बद्री पाण्डे, जीवन परियार, रामकृष्ण यादव, सरिता प्रसाईंसहितका नेतामध्ये अधिकांशले सहमहामन्त्री सुरिक्षत हुन खोजेका छन् । समानुपातिक समावेशीको समूहबाट ८ सहमहामन्त्रीको व्यवस्था रहेकाले धेरै युवाको व्यवस्थापनमा सहज हुने पनि देखिएको छ । सभापतिका धेरै प्रत्याशी हुँदा कसको टिमबाट उम्मेदवार हुने भन्ने अन्योल युवामा पनि छ । पहिला त हामी तपार्इंहरू एक भएर आउनुहोस् भनेर सबैलाई दबाब दिएका छौं, भएन भने हाम्रो भावना र टिमलाई जसले मिलाएर लैजान्छ त्यतातिरै हामी सबै जोडिन्छौं, भण्डारीले भने, हामी विभाजित हुँदैनौं, संस्थापनपक्षबाट पनि युवा साथीहरू आउन खोज्नुभएको छ । जो जति हुन्छौं, हामी एक भएर एउटै टिमबाट उम्मेदवारी दिन्छौं । २०७५ पुसको महासमिति बैठकले पार्टी विधान संशोधन गर्दै कोषाध्यक्षबाहेक सबै पदाधिकारी निर्वाचित गर्ने व्यवस्था गरेपछि उपसभापति र महामन्त्री दुवै पदप्रति आकर्षण उत्तिकै रहेको नेता एनपी सावद बताउँछन् । पुरानो संरचनामा महामन्त्रीमा बढी आकर्षण भए पनि अहिलेको विधानले सबै पद निर्वाचनबाट आउने व्यवस्था गरेपछि उपसभापति पनि आकर्षक पद रहेको उनको ठम्याइ छ । यसअघि उपसभापति, एक महामन्त्री र एक सहमहामन्त्री सभापतिबाट मनोनीत हुने व्यवस्था थियो ।"
निजी निवासमै मारिए हाइटीका राष्ट्रपति,"राजधानी पोर्टअप्रिन्सस्थित राष्ट्रपति निवासमा स्थानीय नेपाली समयअनुसार बुधबार बिहान करिब ११ बजे अज्ञात हतियारधारीले गरेको आक्रमणमा मोइजको ज्यान गएको अन्तरिम प्रधानमन्त्री क्लाउड जोसेफले बताए । आक्रमणमा प्रथम महिला घाइते भएकी छन् । अमेरिकाका लागि हाइटीका राजदूत बोचित एडमन्डले प्रथम महिलाको अवस्था गम्भीर रहेको जनाउँदै उपचारका लागि अमेरिकाको मियामी लैजान लागिएको जनाएका छन् ।प्रधानमन्त्री जोसेफले राज्यको निरन्तरताका लागि आवश्यक सबै उपायहरू अपनाइएको बताएका छन् । उनले देशव्यापी संकटकालको घोषणा गर्दै नागरिकहरूलाई शान्त रहन आग्रह गरेको बीबीसीले उल्लेख गरेको छ । राष्ट्रका नाममा सम्बोधन गर्दै जोसेफले हत्यारालाई कानुनी कारबाही गर्ने जनाउँदै देशको सुरक्षा स्थिति नियन्त्रणमा रहेको बताएका छन् । पछिल्लो समय हाइटमा राजनीतिक अस्थिरता बढ्दै गएको थियो । मोइजले नयाँ प्रधानमन्त्रीका रूपमा नाम घोषणा गरेका एरियल हेनरीले भने शपथ लिइसकेका थिएनन् । घटनापछि छिमेकी डोमिनिकन रिपब्लिकले हाइटीसँगको सीमा बन्द गरेको छ । ५३ वर्षीय जोभनेल मोइज सन् २०१७ को फेब्रुअरीदेखि हाइटीको राष्ट्रपति थिए । तर पछिल्लो समय विरोधीहरूले उनको राजीनामा माग गर्दै आएका थिए । भ्रष्टाचार अभियोगहरूका कारण उनको लोकप्रियता ओरालो लागेको थियो र उनले सरकारविरोधी हिंसात्मक विरोध प्रदर्शनहरूको सामना गर्दै आएका थिए । यसै वर्षको सुरुमा राजधानी र देशका अन्य सहरमा उनको राजीनामाको माग गर्दै व्यापक प्रदर्शनहरू भएका थिए । विपक्षीहरूले मोइजका पूर्ववर्ती मिसेल मार्टेलीले पद त्याग गरेको मितिबाट ५ वर्ष पुगेको भन्दै उनको कार्यकाल सन् २०२१ को फेब्रुअरी ७ मै सकिएको दाबी गरेका थिए । तर मार्टेलीले पद त्यागेको मिति (सन् २०१६ फेब्रुअरी ७) मा आफूले पद नसम्हालेको भन्दै मोइजले आफ्नो कार्यकाल अझै एक वर्ष बाँकी रहेको बताउने गरेका थिए । चुनावमा धाँधली भएको भन्ने आरोपका कारण बीचको एक वर्ष ढिलाइ हुन गएको हो । जसका कारण सन् २०१५ को निर्वाचनको नतिजा रद्द गरेर नयाँ निर्वाचन गरिएको थियो । चुनावमा मोइज विजयी भएका थिए ।अमेरिकी राष्ट्रपति जो बाइडेनले भयानक हत्याको भर्त्सना गर्दै हाइटीका जनताप्रति समवेदना प्रकट गरेका छन् । त्यस्तै, बेलायती प्रधानमन्त्री बोरिस जोन्सनले मोइजको निधनले आफू स्तब्ध भएको जनाएका छन् ।"
निगमले बनायो वार्ता समिति,"तर, ट्रेड युनियनहरूले नायब महाप्रबन्धकको नेतृत्वमा गठित समितिसँग वार्ता नगर्ने बताएका छन् । निगमको सञ्चालक समितिले गरेको निर्णयमा आन्दोलन गरिरहेका ट्रेड युनियन व्यवस्थापनले गठन गरेको वार्तामा जाँदैनन्, कांग्रेसनिकट कर्मचारी संघका अध्यक्ष मानबहादुर कुँवरले भने, सञ्चालक समितिले संस्कृति, पर्यटन तथा नागरिक उड्डयन मन्त्रालयमा पठाएको प्रबन्धपत्र र नियमावलीको मस्यौदा फिर्ता लिए मात्रै वार्तामा बस्छौं नत्र संघर्षका कार्यक्रम जारी नै रहनेछन् । निगमलाई कम्पनीमा बदल्ने प्रस्तावको विरुद्ध ट्रेड युनियनले महाप्रबन्धकको कार्यकक्षमा शुक्रबारदेखि लगाएको ताला मंगलबार प्रहरीले तोडेको थियो । बुधबार कर्मचारीले निगमको न्युरोडस्थित मुख्यालयमा साढे १० बजेदेखि साढे १२ बजेसम्म धर्ना दिएका थिए । यसैबीच निगम व्यवस्थापनले बुधबार वार्ताका लागि आह्वान गर्नुअघि नेपाल वायुसेवा निगमलाई पब्लिक लिमिटेड कम्पनीमा रूपान्तरण गर्ने निर्णयबारे सबैको जानकारीबारे सत्यतथ्य विवरण भन्दै विज्ञप्ति जारी गरेको थियो । निगमका महाप्रबन्धक पौडेलले कोभिड महामारीका कारण निगमको व्यवसायमा गम्भीर असर परेको र त्यसका कारण विमान खरिदमार्फत भुक्तानी गर्नुपर्ने किस्ता तिर्न नसकिएकाले निगममा चरम आर्थिक संकट पैदा भएको उल्लेख गर्दै नेपाल सरकार र अर्थ मन्त्रालयको अनुरोधमा प्रबन्धपत्र र नियमावलीको मस्यौदा बनाउनुपरेको बताए । बजेटमा निगमको संगठन पुनःसंरचना गरी व्यावसायिक एवं प्रतिस्पर्धी बनाइनेछ, खुला प्रतिस्पर्धाको माध्यमबाट रणनीतिक साझेदार भित्र्याउने प्रक्रिया सुरु गरिनेछ । निगमको सेयर पुँजी संरचना परिवर्तन गरी वृद्धि गरिने भनिएको छ । त्यसैअनुसार अर्थको अनुरोधमा मस्यौदा पठाइएको महाप्रबन्धकले उल्लेख गरेका छन् ।"
माओवादी केन्द्रको दर्ता खारेज गर्न माग,"(काठमाडौं) पूर्वमाओवादी नेताहरूले नेकपा (माओवादी केन्द्र) को वैधानिक हैसियतमाथि प्रश्न उठाउँदै दर्ता खारेजीको माग गरेका छन् । एमालेतिर लागेका पूर्वमाओवादी नेता रामबहादुर थापासहितको समूहले संविधान, ऐन तथा पार्टीको विधानअनुसार माओवादी केन्द्रको दलीय हैसियत समाप्त भइसकेको दाबी गरेको छ ।उक्त समूहले बुधबार निर्वाचन आयोगलाई पत्र लेखेर वैधानिकता गुमाइसकेको माओवादी केन्द्रको खारेजीको माग गरेको छ । पूर्वमाओवादी पृष्ठभूमिका एमाले नेता टोपबहादुर रायमाझीले संविधानले नै बाध्य बनाएको पाँच वर्षमा महाधिवेशन गर्नुपर्ने प्रावधानको पालना माओवादीले कहिल्यै पनि नगरेको बताए । ३० वर्षमा एकपटक, त्यो पनि नाममात्रको महाधिवेशन २०६९ सालमा भएको थियो, उनले भने, त्यसयता महाधिवेशन गरिएको छैन । महाधिवेशनबिनै अवैधानिक तरिकाले केन्द्रीय कमिटी विघटन, विस्तारलगायतका काम पटकपटक गरिएका छन् । उनले संविधान, निर्वाचन आयोग वा राजनीतिक दलसम्बन्धी ऐनमा रहेका व्यवस्थाहरूको उल्लंघन गरेर माओवादी केन्द्र चलिरहेको बताए । पार्टीकै हैसियत अवैधानिक भएपछि उसले स्थानीय तहदेखि संघीय संसद्सम्मका सदस्यमाथि गरेको कारबाहीले कसरी वैधानिकता पाउँछ ? पूर्वमाओवादी नेताहरूको प्रश्न छ । सर्वोच्च अदालतले एमाले र माओवादीलाई अलगअलग हैसियतमा पुर्याएपछि माओवादीबाट संघीय संसद्मा निर्वाचित रामबहादुर थापा, लेखराज भट्ट, टोपबहादुर रायमाझी, प्रभु साह, गौरीशंकर चौधरी र चन्द्रबहादुर खड्का एमालेमा लागेका थिए । उनीहरूलाई सांसद पद नरहने गरी माओवादीले कारबाही गरिसकेको छ । आफूमाथि कारबाही भएको साढे ३ महिनापछि यो समूह कारबाहीविरुद्ध जुर्मुराएको हो । यसअघि राजनीतिक रूपमै एमालेमा लागिसकेकाले उनीहरूले माओवादीले गरेको कारबाहीलाई स्वीकार गरेर बसेका थिए तर मन्त्री पदबाट हटिसकेपछि तथा एमालेभित्रैको दुई पक्षबीच संवादले गति लिन थालेपछि थापा समूह आफ्नो अस्तित्वको खोजीमा जुटेको हो ।थापा समूहले आयोगमा बुझाएको पत्रमा २०६९ साल माघमा भएको महाधिवेशनपछि पार्टीले कुनै पनि महाधिवेशन नगरेको उल्लेख छ । जबकि संविधानले ५ वर्षमा पार्टीको सबै तहको पदाधिकारीको निर्वाचन हुनुपर्ने भनेको छ । विशेष परिस्थितिमा मात्रै ६ महिना थप्न सकिने संवैधानिक प्रावधान छ । नेता रायमाझीले ९ वर्षसम्म महाधिवेशन नगरेको पार्टी कसरी वैधानिक हुन सक्छ भन्ने आफूहरूको प्रश्न रहेको बताए । माओवादीले विभिन्न दलसँग एकता गरेको नाममा महाधिवेशन नगर्ने सुविधा लिए पनि त्यसको प्रक्रियामाथि पनि थापा समूहले प्रश्न उठाएको छ । थापा समूहबाट अधिवक्ता सरोज बुढाथोकीको हस्ताक्षरमा आयोगमा पत्र बुझाइएको छ । त्यसमा संविधानको धारा २६९ को ४(ख) को व्यवस्थाअनुसार नेकपा (माओवादी केन्द्र) अवैधानिक भइसकेकाले राजनीतिक दलसम्बन्धी ऐन २०७३ को दफा १३(१) अनुसार दल दर्ता कायम रहन नहुने जिकिर गरिएको छ । संविधानको धारा २६९ (४)ख मा पाँच वर्षमा एकपटक दलको संघीय र प्रदेश तहका प्रत्येक पदाधिकारीको निर्वाचन हुनुपर्ने व्यवस्था छ । ऐनको दफा १३ (१) मा दल दर्ता कायम नरहनेसम्बन्धी विषय छ ।एमालेसँग एकताको दुई वर्षलाई घटाउने हो भने पनि ७ वर्षसम्म माओवादीले महाधिवेशन नगरी एक जना नेताले मनपरी ढंगले पार्टी चलाउँदै आएको रायमाझीले उल्लेख गरे । पार्टीभित्र रहँदा पनि महाधिवेशनका लागि आवाज उठाएकै थियौं, उनले भने, तर कुनै सुनुवाइ गरिएन । अहिले अवैधानिक पार्टीले धमाधम निर्वाचित जनप्रतिनिधिहरूलाई कारबाही गरेपछि उसको वैधानिकता खोजेका हौं । उनले आयोगले समाधान नदिए आफूहरू सर्वोच्च अदालत जानेसमेत बताए । एमालेतिर लागेका पूर्वमाओवादीका सबै नेताहरूको सहमतिमै थापा समूहले माओवादी केन्द्रको वैधानिकता खोज्ने रणनीति बनाएको हो । त्यहीअनुसार केही दिनअगाडि थापा पक्षले आयोगबाट माओवादी केन्द्रको अभिलेख लिएको थियो ।"
इतिहास आजै बन्ने होइन,"राजनीतिक परिवर्तन र त्यसमा पनि शाहवंशको अन्त्यपछि हाम्रा राजनीतिक नेता तथा परिवर्तनकामी अगुवाहरू केवल श्रीपेच वा राजदण्ड प्रदर्शनीमा मात्रै हतारिएको देखिन्छ । तर, त्यही दरबारमा रहेका वा छाडिएका ऐतिहासिक अभिलेखजस्ता कागजातमाथि भने शाहवंशका अन्तिम राजा ज्ञानेन्द्रले शासन त्याग गरेको १५ वर्षपछि मात्रै खोजबिन सुरु भएको छ, त्यो पनि झारा टार्ने हिसाबमा । नारायणहिटी दरबारलाई संग्रहालय बनाइने र यो प्रबन्ध विकास समितिको स्वरूपमा अघि बढाइने भनिए पनि करिब साढे ७ सय रोपनी क्षेत्रफलमा फैलिएको नारायणहिटी अहिले पनि संरक्षणहीन झैं देखिन्छ । ऐतिहासिक मूल्यप्रति सचेत देशहरूमा यस्तो स्थान, संरचना र इतिहास बोकेको कुनै अवशेष (सम्पत्ति) फेला परेमा त्यो बाहिरी विश्वका लागि देखाउने तथा पर्यटक भ्रमणकै शुल्कबाट आफैंमा आत्मनिर्भर सम्पदा थलो बनाइने गरेको दृष्टान्त सामुमा छ । तर, यो ऐतिहासिक स्थानमा कतै परराष्ट्र मन्त्रालयको एउटा एकाइ, कतै नेपाली सेनाको सवारी पार्किङ र अन्यत्र भने गोदामभण्डार मात्रै रहेको स्थिति आफैंमा अनौठो देखिन्छ । नारायणहिटी संग्रहालय भनेर खोलिए पनि यो त्यति विधि आकर्षण र एक पटक भ्रमणमा जानैपर्ने गन्तव्य बन्न सकेको छैन । भएकै खाली ठाउँ पनि कि झारपातले छोपिएको छ, कि गोदामका हकमा उचित अव्यवस्थापनका कारण स्याल र मुसाको बासस्थल मात्रै बनेको छ । दरबार संग्रहालयको अस्तित्व देखिएपछि त्यही गोदामघरबाट सीमित स्रोत, बजेट र जनशक्तिका भरमा दरबारका ऐतिहासिक कागजातको सूचीकरणको कामसम्म थालिएको छ । तर, वर्षको ५ लाख रुपैयाँ बजेट तथा ५७ जना ज्यालादारी कर्मचारीका भरमा यो इतिहासको अभिलेखीकरण अझै थुप्रै वर्षमा पनि नसकिने देखिन्छ । त्यसमा पनि आजको समयमा यी कागजात र प्रामाणिक अभिलेखको सूचीकरण तथा पोका पारेर पोकामै व्यवस्थित गर्ने अभ्यासको त्यति अर्थ रहन्न । वास्तवमा इतिहासका विज्ञ, अभिलेखीकरण र केही हदमा लिपिका समेत जानकारसहितको कार्यदल बनाएर उत्खनन भएका कागजातहरूको डिजिटल रूपमा संरक्षणसंवर्द्धन गर्नु जरुरी देखिन्छ । अबको ५० वर्षपछि अथवा अब आउने पुस्ताले नेपालको इतिहासको एउटा कालखण्डमाथि सोधपुछअध्ययन गर्न चाहेमा दिन सकिने के रहन्छ र ? आज सुगौली सन्धिबारेका कागजात खोज्न बेलायतको लाइब्रेरीमा पुग्नुपर्ने अवस्था आएझैं अहिलेलाई झिनामसिना लाग्ने तर, भविष्यमा एउटा कालखण्डको दस्तावेज ठहर हुने यी दरबारिया अभिलेख खोज्न कहाँ जाने ?आफ्नो इतिहासको खोजी गर्न र प्रामाणिकता बटुल्न बाहिरी दुनियाँमा भौंतारिने अभिलेखालय, पुरातत्त्व वा प्रज्ञा प्रतिष्ठानजस्ता निकायहरूले आँखैसामुमा छरपस्ट बनेको र अभिलेखीकरणको अभावमा क्रमशः नासिँदै गएको इतिहासबारे भने पत्तै नपाएको देखिनु आफैंमा दुःखद परिस्थिति हो । सीमित स्रोतसाधनका भरमा पुरातत्त्व विभाग वा अभिलेखालयले सानातिना कामहरू गर्दै आएको देखिए पनि यसमा चित्तबुझ्दो परिणाम भने देखा पर्न सकेको छैन । हो, देखाउने र खर्च गर्ने नाममा हामीले संग्रहालय पनि निकै बनाउन थालेका छौं । तर, त्यो संग्रहालयभित्र राखिने सम्पदा कि त चोरिएर विदेशका विशिष्ट संग्रहमा मात्रै फेला पर्न थाल्छ वा अथवा, यहीँ पनि सधैं ओझेलमै परेर मक्किँदै गएको अवस्था रहन्छ भने यसलाई के भन्ने ? के मान्ने ? इतिहासै नभएको समाज, सभ्यता र समयको हिसाब आखिरमा कस्तो रहन सक्ला ?"
"सावधान, वार्ता जारी छ","निश्चय पनि, जतिखेर पनि सर्वोच्च अदालत गुहार्नुपर्ने अवस्था छ देशमा । यो अवस्थामा संसद्को पुनःस्थापना सर्वोच्च अदालतका लागि उत्तिकै प्रतिष्ठाको विषय हो । प्रधानमन्त्री प्रतिनिधिसभा विघटन गर्दै जाने र सर्वोच्च अदालत त्यसको पुनःस्थापना गर्दै जाने हो भने सम्पूर्ण कार्यपालिका र न्यायपालिका नै गाईजात्रामा परिणत हुनेछ । सरकारले न्यायपालिकाप्रति कुनै मान्यता नराख्ने समय पनि आउन सक्नेछ । यो अवस्था कुनै पनि हालतमा आउन दिनु हुँदैन । किनभने यसले लोकतन्त्रलाई नराम्रो आघात पुर्याउनेछ । पहिलो पटक, प्रधानमन्त्रीको सिफारिसमा, राष्ट्रपतिले संसद् विघटन गर्दा त्यसबारे जेजस्ता सार्वजनिक प्रतिक्रिया आएका थिए, ती राष्ट्रपति विद्यादेवी भण्डारी र प्रधानमन्त्री खड्गप्रसाद शर्मा ओली दुवैका लागि न पदको मर्यादाअनुकूल थिए, न सम्मानजनक नै । स्वयं संसद्को सार्वभौम प्रतिष्ठाका लागि प्रधानमन्त्रीको सिफारिस र राष्ट्रपतिको आदेश अत्यन्त प्रतिकूल र अमर्यादित किन थियो भने, यसको हैसियत संवैधानिक थिएन । यो समस्याको निराकरणका लागि प्रतिनिधिसभा पुनःस्थापनाको माग गर्दै सर्वोच्च अदालतमा निवेदन दर्ता भयो । नेपालको संविधानको छवर्षे जीवनमा संसद्को यसप्रकारको विघटन ठूलो र दुःखदायी घटना थियो । छ वर्षको अवधिमा संविधानको मर्मअनुसार हुनुपर्ने केही टाकनटुकन काम सकिए पनि संघीय, प्रदेश र स्थानीय तहका जिम्मेवारीमा रहने कतिपय कामको न विभाजन भएको थियो न भूमिकाको निर्धारण । सहरबजारका बुद्धिजीवी मानिने धेरैले संघीयतालाई अत्यन्त ठूलो हाउगुजी बनाएका छन् । संघीयताको प्रयोगमा अहिले गल्ती नै भए पनि त्यस क्रममा सच्चिने र संघीयताकै कारण देशका निर्बर्ल जनता बलियो हुने स्पष्ट छ । तर स्वयं संविधाननिर्मातामध्ये एक रहेका प्रधानमन्त्री ओलीबाटै, भर्खरै प्रयोगमा आउन लागेको, संविधानको चीरहरण हुनु राजनीतिको सबैभन्दा ठूलो अपभ्रंश थियो । सन्दर्भमा यहाँ विचारणीय रहेका विषय हुन् ः अहिले सर्वोच्च अदालतमा परेको निवेदन कुनै एक व्यक्ति, समूह वा दलको होइन । नेपाली कांग्रेस, नेकपा (माओवादी केन्द्र), नेकपा (एमाले) झलनाथमाधव पक्ष, जनता समाजवादी पार्टी र राष्ट्रिय जनमोर्चाको संयुक्त निवेदन हो यो । तर, एमाले दुई चिरा फाटेकाले यसको प्राविधिक पक्ष अलिकति कमजोर छ । एमालेका दुई पक्षबीचको यो झगडा कहाँसम्म जान्छ ? तत्काल मेलमिलापको सम्भावना के छ ? अहिलेसम्म यसका बारे निर्क्योल भएको छैन ।एमालेमा झलनाथमाधव पक्षका नेता तथा बुद्धिजीवी घनश्याम भुसालका अनुसार, अहिले एमालेको संस्थापन पक्षले देउवालाई प्रतिपक्षको नेता नबनाएर अरूलाई किन बनाएको भन्ने प्रश्न खडा गरेको छ । भुसाल भन्छन्, अदालतमा परेको मुद्दा फिर्ता उनीहरूको बटमलाइन हो । उनीहरूले जेजे भने पनि जेठ २ गते भन्ने थेगो खारेज नभएसम्म केही हुनेवाला छैन । जहाँ जेजस्तो छ, त्यसमा सम्झौता हुँदैन । एमाले संस्थापन र विपक्षका बीच मेलमिलाप हुँदैन । मेलमिलाप हुने भए अथवा मिल्नैपर्ने भए उनीहरू फुट्ने नै थिएनन् । यो त स्पष्ट नै छ, एमालेमा विभाजन यत्तिकै आएको होइन । धेरैको भनाइ छ, विभाजनको कारक तत्त्व विदेशी शक्ति नै हो । त्यस्तो विदेशी शक्ति, जोसँग कोही परिचित छैन । विभाजनको प्रारम्भ एमाले संस्थापन पक्ष र माओवादी केन्द्रका बीच भएको थियो । माओवादीका प्रमुख भनिने केही नेताहरू प्रधानमन्त्री ओलीको चापमा परेर रमाएका थिए । तर, सर्वोच्च अदालतको एउटै आदेशले तिनीहरूको रमाइलोको अन्त्य भयो । तोडफोडको क्रम सुरु भएपछि माओवादी र संस्थापनविरोधी एमाले एकै ठाउँमा आउनु स्वाभाविक थियो । माधव नेपाललाई प्रचण्डको सहयोग चाहिएको थियो भने प्रचण्डलाई माधव नेपालसहितको राजनीतिक समुदायको । यो समुदाय गठबन्धनका रूपमा देखियो । प्रमुख प्रतिपक्ष नेपाली कांग्रेस, जनता समाजवादी पार्टी र राष्ट्रिय जनमोर्चा पनि पाँचदलीय गठबन्धनको निर्माणमा लागे र त्यसैमा समाहित भए । देउवाको नेतृत्वमा सरकार बन्नेबित्तिकै सबै समस्या समाधान हुनेछन् भन्ने कुनै वस्तुगत सत्य होइन । अन्ततः ओलीले लगाएको टोपी देउवालाई र देउवाले लगाएको टोपी ओलीलाई ठीक हुन्छ र सुहाउँछ । ओली र देउवा दुवै सत्ताका पूजक हुन् । यिनीहरूबाट लोकतन्त्रको मर्यादा रहन सक्दैन । प्रधानमन्त्री ओली अहिले चार मन्त्री लिएर अन्धाधुन्ध सरकार चलाइरहेका छन् । अहिले माधव नेपाल समूहमा रहेका तेइसमध्ये बीस जना मात्रै उनको पक्षमा आउन तयार भए भने उनको सरकारमा महन्थ ठाकुर नेतृत्वको जनता समाजवादी पार्टी र अन्य समूह जोडिन सक्नेछन् । त्यति बेला देउवा नेतृत्वको गठबन्धन भत्किनेमा शंका छैन । सत्ता गठबन्धनको हातमा आयो भने पनि माओवादी केन्द्र, माधव समूह, जनता समाजवादी पार्टी र जनमोर्चाको सरकार बन्ने हो । त्यसरी बन्ने सरकार र अहिलेको ओली सरकारका बीच के भिन्नता रहला ? के स्वयं देउवा, प्रचण्ड, माधव नेपाल, उपेन्द्र यादव र दुर्गा पौडेलहरूले लोकतन्त्र, संघीयता, धर्मनिरपेक्षताका सम्बन्धमा निश्चित विचार र प्रतिबद्धता प्रकट गर्न सक्छन् ? यो अहिलेको सबभन्दा जटिल प्रश्न हो ।के अहिलेको समस्या समाधान गर्ने हिसाबले एमालेको संस्थापनमा कुनै परिवर्तन होला ? बुद्धिजीवीहरू कम्युनिस्ट पार्टीमा गार्डको परिवर्तनलाई त्यति असहज मान्दैनन् । ओली प्रधानमन्त्री पद छाड्न चाहँदैनन् भने उनका लागि अध्यक्ष पद छाड्नु कुनै असहज कुरा हुनेछैन । त्यो अवस्थामा एमालेको झलनाथमाधव समूहमा दुवै नेता आफैं एक्लिए भने पनि आश्चर्य हुनेछैन । यद्यपि, माधव नेपालले अहिले छिन्नभिन्न भएर बसेका कम्युनिस्टलाई पनि जोड्न सक्ने कम्युनिस्ट मोर्चा बनाउने बताएर कम्युनिस्ट कार्यकर्ताहरूलाई उत्साहित पारेका छन् । उनका अनुसार, कम्युनिस्ट एकता भनेको एमाले एकता होइन, कम्युनिस्ट पार्टीहरूबीचको एकता हो । अहिलेको अवस्थामा कम्युनिस्ट पार्टीहरूबीच बृहत् एकताको स्थिति नआउला । तर, माधव नेपालको यो धारणा बलियो छ । किनभने, यो धारणा माओवादी केन्द्रसँग जोडिएको छ । सत्तामा समायोजनको अवस्था आउँदा मित्रहरूका बीच मतभेद हुनेछैन भन्ने एउटा तर्क जीवितै राखौं । यसैको अर्को पक्षमा, नेपाली कांग्रेसको एउटा बलियो समूह माओवादीसँग मैत्रीपूर्ण सहकार्यको पक्षमा देखिएको छैन । केही कांग्रेसी माओवादी अध्यक्ष प्रचण्डले कांग्रेसका सभापति गिरिजाप्रसाद कोइरालालाई राष्ट्रपति बन्नबाट रोकेकामा रोष व्यक्त गर्छन् । त्यसबाहेक, यसअघिको स्थानीय चुनावमा माओवादीले कांग्रेससँग सहकार्य गरेको र त्यसको तत्कालपछि वामपन्थी गठबन्धनमा लागेर कांग्रेसलाई धोका दिएको बताउँछन् । माओवादीमा विश्वसनीयताको अभाव छ, कांग्रेसीहरूको भनाइ छ । तर, जतिखेर गिरिजाप्रसाद कोइराला माओवादीलाई शान्तिप्रक्रियामा ल्याउने अभियानमा लागेका थिए, त्यतिखेर लुकीलुकी उनको आलोचना गर्ने कांग्रेसीको पनि अभाव थिएन । राजनीतिमा रोष र आक्रोश कहिल्यै स्थायी हुँदैनन् । अहिलेको राजनीतिक परिस्थितिलार्ई केलाउँदा, नेपालको संवैधानिक भविष्य यति बेलासम्म सर्वोच्च अदालतको हातमा सुरक्षित छ । सर्वोच्च अदालतले संसद्को पुनःस्थापनापछि गठबन्धनका नेता देउवाका नाममा प्रधानमन्त्री पदको शपथ दिलाउन आदेश गर्यो भने संवैधानिक विकासको कोर्स एक हिसाबले अघि बढ्न सक्छ । त्यसो भएन भने नेपाल सरकार प्रधानमन्त्री ओलीको नियन्त्रणमा अघि बढ्ने निश्चित नै छ । त्यो अवस्थामा र निर्वाचन भएको खण्डमा, नेपाली जनताले लोकतन्त्र, संघीय शासन र धर्मनिरपेक्ष समाजका पक्षमा एकजुट हुनुको विकल्प छैन । धर्मनिरपेक्ष समाजका पक्षमा नेपालका कुनै पनि जाति र समुदाय एकजुट छन् । प्रधानमन्त्री ओलीका पक्षमा रहेका कम्युनिस्ट मित्रहरूले त लाजैले पनि धर्मनिरपेक्षताका विरुद्ध मतदान गर्नेछैनन् ।"
खोप कूटनीतिको लेखाजोखा,"आस पश्चिमाको, भर चीनको समाचारले अन्य मुलुकहरूले पश्चिमा मुलुकहरूबाट खोप ल्याइरहेका छन्, तर हामीले किन सकेनौं भन्ने प्रश्न गरेको छ । समाचारमा प्रस्तुत खोप ल्याउने प्रसंगहरूले हाम्रो कूटनीतिक अक्षमतालाई पनि उजागर गरिदिएको छ । अहिले खोप संसारभरि अमृत समान छ । कोरोना महामारी नियन्त्रण गर्नुपर्ने महत्त्वपूर्ण समय सत्तारूढ पार्टीको शक्तिसंघर्षले नै खाइदियो । जनताको जीवन बचाउने एक मात्र उपाय खोप भए पनि, सरकारको प्राथमिकतामा यो परेन । पर्थ्यो भने, फागुनमै कोभिसिल्ड खोपको पहिलो मात्रा लगाएकाहरूले चार महिना बितिसक्दा पनि दोस्रो मात्रा नपाउने स्थिति बन्दैन थियो होला । सरकार प्रमुखको साटो राष्ट्रपतिले नै खोपका लागि बेलायतकी महारानी, रुसी, चिनियाँ र अमेरिकी राष्ट्रपतिसँग पहल गरिन् । चिठी पठाएका भरमा कसले पो खोप दिन्छ र ? त्यसका लागि त कूटनीतिक संरचनाको भरमग्दुर प्रयोग गर्नुपर्थ्यो । धन्न चीनसँग ढिलै भए पनि ३० लाख मात्रा खोप खरिदका लागि सहमति भएको छ, यसले हामीलाई केही समय राहत दिए पनि, यतिले मात्र त पुग्दैन । विदेशी भूमिमा पसिना बगाएर अर्थतन्त्र धानिदिएका मजदुरहरू खोप नलगाएका कारण उड्न सकेका छैनन् । ती मजदुरहरू कोही बिदामा आएका थिए, कोही नयाँ भिसा लगाएर बसेका छन् । वैदेशिक रोजगारदाताले खोप अनिवार्य बनाइदिएपछि उनीहरूको जीवन झन् कष्टकर बनिरहेको छ । खोप ल्याउन सरकारी कार्यशैली र कूटनीतिक क्षमता कमजोर भएकै हो, यसबाट सिकेर सरकारले आफ्ना प्रयासहरूलाई अझ सार्थक बनाउनुपर्नेमा प्रधानमन्त्रीले नै आफ्नो कमजोरी छिपाउन विपक्षीले खोप ल्याउन दिएनन् भन्ने आरोप लगाउन थालेका छन् । मानव जीवनसँग जोडिएको खोपलाई विपक्षीले किन रोक्ने ? यदि रोकेका हुन् भने प्रधानमन्त्रीले यससम्बन्धी आफूसँग भएको प्रमाण सार्वजनिक गर्नुपर्यो । जनताले पनि त यस्ता अमानवीय हर्कत गर्नेहरूलाई चिन्नुपर्यो । अनि स्वास्थ्य विभागको खोप शाखाले गर्ने व्यवस्थापन स्वास्थ्य मन्त्रालयले किन गरिरहेको छ ? अरू सबै प्रकारका खोप व्यवस्थापन परिवार कल्याण महाशाखाले गरे हुने, तर कोरोना खोपमा मन्त्रालयको हस्तक्षेप किन ?पश्चिमा मुलुकहरूले अझै नेपाललाई खोपको प्राथमिकतामा पारेका छैनन् । खोप उत्पादक पश्चिमा मुलुकमा सरकारका प्रतिनिधिका रूपमा राजदूतले सुविधा खाएर बस्नेबाहेक अरू केही गर्न सकेनन् । यस्तो बेला सरकार अलि गम्भीर अनि राजदूतहरू सबल हुनुपर्ने हो । ओलीको भजन गाउन जाने राजदूत हुन अन्य अनुभव र योग्यता केही चाहिँदैन यहाँ । यदि कार्यक्षमताका आधारमा राजदूत नियुक्त हुन्थे भने अमेरिका र रुसबाट खोप आइसक्थ्यो । नभए अमेरिकाले पाकिस्तानलाई खोप पठाउँदा नेपाल किन छुट्यो ? अन्ततः चिनियाँ राजदूतको योग्यता र सक्षमताकै कारण चीनबाट अनुदानमा पनि खोप ल्याइयो र खरिद पनि गर्न सकियो । पहिल्यै चीनको प्रस्ताव स्विकारेको भए अहिलेसम्म धेरैले खोप लगाउन पाइसक्थे । खोपमा भइरहेको ढिलासुस्तीले सरकारको प्राथमिकतामा प्रश्न त उठाएको छ नै, राजदूतहरूको कार्यक्षमता र योग्यता पनि उजागर गरिदिएको छ । गंगाराज अर्याल, पाणिनि८, अर्घाखाँची"
न फुट्न सक्ने न जुट्न,"एमालेका ओली तथा नेपालखनाल पक्षको लामो झगडा देख्दा लाग्यो यिनीहरू फुट्न पनि कहिल्यै नसक्ने अनि जुटिहाल्न पनि नसक्ने रहेछन् । एकअर्कालाई कारबाही गर्ने धम्की दिन पनि छाड्दैनन् । असन्तुष्ट पक्षहरू मिलेर जान नसकिने भन्छन्, बाहिरबाहिर तर फेरि सहमतिका लाग भनेर बैठक बस्छन् । उनीहरूले एकआपसमा गरेको तथानाम गाली सुन्दा बैठकमा के कुरा गर्दा हुन् भन्ने कौतूहल सार्वसाधारणलाई जाग्नु स्वाभाविकै हो । कुर्सी ओगटेर देश र जनताको हितका लागि काम नगर्नेहरूलाई कसले कारबाही गर्ने ? एमालेको सत्ता पक्ष भन्छन्, हामी नभए पार्टी र देश चल्दैन । असन्तुष्ट पक्षको गुनासो छ ओली समूहले लोकतन्त्र र संविधान सकाउने खेल खेल्यो । यसैकारण पार्टी एकता सम्भव छैन भन्ने उनीहरूको निचोड छ, तैपनि सहमतिका लागि भइरहेको वार्ता टुंगिएको छैन । एमालेबाट छुट्टिएर केही गर्छौं भन्ने हिम्मत उनीहरूमा देखिएको छैन । लामो समयदेखि जुधिरहेका नेताहरू देखेर जनताले दिक्क मानेका छन् । आगामी चुनावमा नेताहरूले यसको सजाय पाउलान् नै । इन्द्रकुमार श्रेष्ठ, कमलाकुञ्ज, ओखलढुंगा"
खोप वितरणका चुनौती,"कोरोना महामारीले विश्व आक्रान्त बनिरहेका बेला विकसित मुलुकहरू खोप बनाउनतिर लागेका थिए । खोप बन्नेबित्तिकै धेरैले यसको प्रभावकारितामा प्रश्न उठाए पनि । तर, यो धेरै जनमा पुगेपछि बिस्तारै यसको महत्त्व आफैं बढ्दै गयो । खोप लगाएकाहरूको कोरोनाका कारण स्वास्थ्य अवस्था गम्भीर भएन । लगाउनेलाई पनि सुरक्षित महसुस भयो । युरोप तथा अमेरिकामा खोपका कारण जनजीवन सामान्य भइसक्यो । अहिले संसारभरि खोपको माग बढेको छ । धनी राष्ट्रहरूले आफ्ना नागरिकलाई खोपको उत्पादन वा जोहो गरेर सुरक्षित पारिसके । तर, हाम्रोजस्तो अरूको भर पर्नुपर्ने देशहरू भने, खोपको प्रतीक्षा गर्दै कोरोनाका कारण मृत्यु हुनेहरूको संख्या गन्न बाध्य हुनुपरेको छ । अनुदानमा पाएका खोपले सबै जनतालाई सुरक्षित पार्न सकिन्न । केही संख्यामा खोप खरिद नै गरे पनि त्यसलाई न्यायपूर्ण वितरण गर्न सकिएको छैन । राजनीतिक पहुँच भएका तथा सरकारी मानिसले सहजै लगाइरहेका छन् । सरकारले खोप लगाउनका लागि उमेर तथा कामका आधारमा प्राथमिकता तोकिदिएको थियो, छ । प्राथमिकता सर्वसाधारणका लागि मात्र लागू हुन्छ । हुनेखानेहरू सधैं प्राथमिकतामा पर्छन्, जतिखेर मन लाग्यो त्यतिखेर लगाउन पाउँछन् । ठाउँमा आफ्ना मान्छे भएपछि नियम, कानुनले नभेट्ने मुलुक हो यो । सर्वसाधारणलाई खोप आकाशको फल जत्तिकै भएको छ । कहिले संसद्मा प्रवेशको नाममा त कहिले अन्य कुनै बहानामा पहुँचवालाहरू नै खोपको असली भागीदार भएका छन् । अतः सरकारले पछिल्लो समय चीनबाट ३० लाख मात्रा खोप खरिद गर्न सफल भएको छ । उक्त खोप कसरी आममानिससम्म पुर्याउने भन्ने योजना नहुँदा फेरि पनि पहिलेकै जस्तो काठमाडौंवरिपरिका र पहुँचवालाले मात्रै पाउँछन् कि भन्ने चिन्ता लाग्न थालेको छ । खोपलाई सरकारले छुटाएको प्राथमिकताका आधारमा सबैको समान पहुँच हुने गरी कसरी वितरण गर्ने भन्ने चुनौती हामीसामु आइपुगेको छ । यस चुनौतीको सामना गर्न हामीसँग तत्कालीन र दीर्घकालीन दुवै योजना हुनुपर्छ । स्वास्थ्य मन्त्रालयको जिम्मेवारी खोपलाई समान रूपमा हरेक क्षेत्र र समुदायमा पुर्याउनु पनि हो । र, यो त्यति सहज छैन । अझै हामीलाई निकै खोप चाहिन्छ, आउला पनि तर त्यसको न्यायसंगत वितरणका योजनाहरू हामीसँग हुनुपर्छ । अब खोपसँगै यसको समान वितरणलाई पनि सरकारले प्राथमिकतामा राख्नुपर्छ । रामकृष्ण बराल, जोरपाटी५ काठमाडौं"
नेतृत्व हस्तान्तरणको कसरत,"नेपाली कांग्रेस कसको नेतृत्वमा उँभो लाग्ला भन्ने बहस यतिखेर घनीभूत रूपमा चलेको छ । हरेक चोक, गल्लीमा कांग्रेसको नेतृत्वबारे समीक्षा हुन थालेको छ । गत महाधिवेशनमा अन्तिम समयमा कृष्णप्रसाद सिटौलाले शेरबहादुर देउवालाई साथ दिँदा रामचन्द्र पौडेल पराजित हुन पुगेका थिए । यसपालि देउवाका लागि आफ्नै खेमाका विमलेन्द्र निधि तगारो बनेका छन् । तर, कतिन्जेल हो शंका पनि उठेको छ । उता निधि, शशांक कोइराला र प्रकाशमान सिंहको नयाँ समीकरणले कस्तो रङ देखाउने हो प्रतीक्षाकै विषय बनेको छ । शेखर कोइरालाको दाबेदारी आफ्नै ठाउँमा छ । एकताका नेपालमा इनफ इज इनफ को नारा निकै लागेको थियो । अब त्यो नारा कांग्रेस र एमालेभित्र लाग्नुपर्ने दिन आएको छ । सधैं अवसर पाएर पनि देश, जनता र पार्टीका लागि उदाहरणीय काम गर्न नसकी असफल भएका वृद्ध नेताहरूले पुनः पार्टी र सरकार कब्जा गर्ने लोभ देखाएपछि आशालाग्दा युवाहरू पछाडि परेका छन् । कांग्रेसभित्र गगन थापा, विश्वप्रकाश शर्मा, धनराज गुरुङ, प्रदीप पौडेलहरूले इनफ इज इनफ भनेर बूढापाका नेताहरूविरुद्ध संघर्षको मैदानमा उत्रने बेला आएको छ । अन्यथा पार्टीबाहिर रहेका हजारौं युवालाई आकर्षित गर्न सकिँदैन । देउवाको दाबी देख्दा आमजनता र कार्यकर्ता खासै उत्साहित छैनन्, उल्टै छक्क परेका छन् । चार पटक प्रधानमन्त्री भैसकेका र पार्टी सभापति पनि बनिसकेका देउवाले अब लोभ त्यागी युवा पुस्तालाई मार्गप्रशस्त गर्नुपर्छ । अहिलेको परिस्थितिमा नयाँ विचार भएका र परीक्षण हुन बाँकी रहेका पात्र नेतृत्वमा आउनुपर्छ । गत आमचुनावमा कांग्रेसले सर्मनाक हार बेहोर्यो, संघमा मात्र होइन, सातै प्रदेशमा कांग्रेसको पत्तासाफ भएको थियो । त्यसबेला हारको जिम्मा लिएर देउवाले पार्टी सभापतिबाट राजीनामा दिनुपर्ने आवाज उठेको थियो, यसो गरेका भए उनको राजनीतिक कद उँचो हुने थियो । तर, देउवाले उक्त अवसर गुमाए । अब नयाँ पुस्तालाई पार्टी र देशकै नेतृत्व सुम्पने बेला आएको छ । गोपाल देवकोटा, जोरपाटी, काठमाडौं"
दलतन्त्र र सार्वजनिक संस्था,"नेपाल प्रजातन्त्रका विभिन्न चरण पार गर्दै संघीय लोकतान्त्रिक गणतन्त्रको युगमा प्रवेश गरिसकेको छ । यसबीच समाजमा धेरै परिवर्तन भए । २०४७ सालमा बुहुदल स्थापित भएपछि राजनीतिक दलहरू समाजको हरेक क्षेत्रमा हावी भए । दलहरूले नै लोकतन्त्रलाई मजबुत बनाउँछन् भन्ने मान्यतामा हिँडियो । प्रजातन्त्र तथा लाकतान्त्रिक गणतन्त्र मजबुत बनाउन विभिन्न संवैधानिक निकाय तथा संघसंस्थाको स्थापना गरियो । संघसंस्थाले कुनै अभावपूर्ति गर्ने उद्देश्य राखेका हुन्थे, हुन्छन् र त्यसैको परिधिमा रहेर काम गर्दा आशातीत परिवर्तन पनि भएकोमा दुईमत छैन । पछिल्लो तीन दशकदेखि कार्य गर्ने थलोभन्दा पनि सरकारी संघसंस्था विभिन्न दलविशेषका कार्यकर्ता खुसी बनाउने केन्द्रका रूपमा विकास हुँदै गइरहेका छन् । यसले हामीले लोकतन्त्रका आधारभूत मान्यताहरू जोगाउन परिकल्पना गरिएका संघसंस्थाहरूलाई कमजोर बनाइरहेको छ । कार्यगत कलाकौशल शून्यप्रायः रहेकाहरूलाई राजनीतिक नियुक्तिमार्फत नेतृत्वमा ल्याउने चलनले गर्दा सरकारी संस्थाहरूको साख कम भइरहेको छ । सोही प्रकृतिका निजी संस्थाहरूले भने निकै प्रगति गरिरहेका छन् । सरकारी संस्थालाई दलहरूले आफ्ना मान्छे भर्ती गर्ने वा जागिर खुवाउने थलोको रूपमा बुझेका छन् । यही बुझाइका कारण सरकारी संस्थानहरू कमजोर भएका हुन् । सरकारी संस्थानहरूको नेतृत्व तहमा पुग्नलाई यहाँ दलविशेषको कार्यकर्ता हुनैपर्छ, यस्तो परम्परा नतोडिएसम्म लोकतान्त्रिक व्यवस्थाले राम्ररी काम गर्न सक्दैन । सौगात भट्टराई, विराटनगर, मोरङ"
आजको प्रतिगमन र हाम्रो संविधान,"प्रतिगमन र संवैधानिक सन्दर्भप्रधानमन्त्री र राष्ट्रपति मिलेर संविधानअनुरूप प्रधानमन्त्री नियुक्त हुनुपर्ने शेरबहादुर देउवालाई प्रधानमन्त्री नियुक्त नगरेको र प्रतिनिधिसभालाई पुनः विघटन गरेको विषय अहिले सर्वोच्च अदालतमा फैसलाको प्रतीक्षामा छ । यस विषयसँग जोडिएका संवैधानिक प्रश्नहरूमा स्पष्टताको आवश्यकता भएकाले यस लेखमा प्रतिनिधिसभा विघटन गर्ने प्रधानमन्त्री र राष्ट्रपतिको पछिल्लो प्रतिगामी कदमसँग सम्बन्धित संवैधानिक पक्षहरूमा छलफल केन्द्रित गरिनेछ ।(क) संविधानको व्याख्या, संशोधन होइन ः सर्वोच्च अदालतले वर्तमान संविधान, यसका प्रावधान र मर्म एवं भावको व्याख्या गरेर यसको कार्यान्वयनका लागि मार्गनिर्देशन मात्र गर्न सक्छ, संविधान संशोधन गर्न सक्दैन । संविधानमा कुन धारा, उपधारा सही छ कि छैन वा औचित्यपूर्ण छ कि छैन वा त्यसमा के समावेश गर्न उपयुक्त हुन्थ्यो वा हुन्छ भन्ने कुरा राजनीतिक विषय हो । कसैले पनि प्रक्रियासम्मत ढंगले विषयलाई संसद्मा प्रवेश गराई संविधान संशोधन नगरिएसम्म उक्त विषय कार्यान्वयनमा लैजाने माग वा अपेक्षा गर्न मिल्दैन । न्यायालयले त झन् त्यसो गर्न मिल्ने कुरै भएन । तसर्थ अदालतले संविधानको प्रावधान ठीक वा बेठीक जे भए पनि संविधानकै आधारमा निर्णय गर्ने हो, संविधानका प्रावधानहरू ठीक वा बेठीक के लाग्छन् भन्ने आधारमा होइन । त्यसका लागि संविधान संशोधन गर्नुपर्ने हुन्छ, जुन अदालतले गर्दैन, गर्न मिल्दैन, गर्न सक्दैन । (ख) संविधानमा प्रतिनिधिसभा विघटन गर्ने अधिकार छैन ः नेपालको संविधानमा प्रधानमन्त्रीलाई कुनै पनि अवस्थामा प्रतिनिधिसभा विघटन गर्ने विशेषाधिकार छैन । विशेषाधिकार भनेको प्रधानमन्त्रीले चाहेमा गर्न सक्ने हो । संविधानमा त्यो व्यवस्था छैन । संविधानमा धारा ७६ को सरकार निर्माण गर्ने सबै प्रक्रिया पूरा गर्दा पनि प्रतिनिधिसभाले सरकार निर्माण गर्न सकेन भने त्यस्तो प्रतिनिधिसभा विघटन हुने अवस्थाको उल्लेख गरेको छ । त्यस्तो अवस्थामा त्यति बेला कामचलाउ सरकारको नेतृत्व गरिरहेको प्रधानमन्त्रीले प्रतिनिधिसभा विघटनलाई औपचारिकता दिन विघटनको सिफारिस गर्न बाध्यकारी हुन्छ । विघटनको सिफारिस गरे पनि हुने, नगरे पनि हुने होइन । संविधानको धारा ८५(१) को विघटनको चर्चा यही अर्थमा रहेको स्पष्ट छ । यसलाई अन्यथा माडेर विकृत पार्न खोज्नु दुराशयपूर्ण जोरजबर्जस्तीबाहेक केही होइन, जुन शतप्रतिशत गलत छ । सर्वोच्च अदालतले प्रधानमन्त्री ओलीद्वारा गरिएको प्रतिनिधिसभा विघटन१ का सम्बन्धमा फैसला गर्दा यसलाई स्पष्ट पारिसकेको छ । तसर्थ प्रधानमन्त्रीले यस पटक धारा ७६ को उपधारा ५ सम्मका सबै प्रक्रिया पूरा गर्दा पनि सरकार गठन हुन नसकेको भन्दै प्रतिनिधिसभा विघटनको दुस्साहस गरेका हुन् । तर ७६(५) अन्तर्गत सरकार बन्ने स्पष्ट हुँदाहुँदै राष्ट्रपतिमार्फत त्यसलाई लत्याइएको हो । प्रतिनिधिसभाले सरकार दिन नसकेको भन्दै विघटन गर्नु वितण्डतापूर्ण जालसाजी हो । (ग) धारा ७६(५) को विशेष व्यवस्था ः विघटनको पक्षमा तर्क गर्नेहरूले धारा ७६(५) धारा ७६(२) नै हो र धारा ७६(५) अन्तर्गत पनि धारा ७६(२) जस्तै आफ्नो दलले संस्थागत निर्णय गरेको अवस्थामा बाहेक सांसदहरूले स्वतन्त्र रूपमा कुनै सांसदलाई प्रधानमन्त्रीमा समर्थन गर्न मिल्दैन भनिरहेका छन् । धारा ७६(५) धारा ७६(२) नै हो भने धारा ७६(५) को व्यवस्था संविधानमा किन गरियो ? धारा ७६(२) लाई नै अन्तिम अवसरका रूपमा दोहोर्याइएको भन्ने हो भने त्यही रूपमा धारा ७६(२) को अभ्यास पुनः एक पटक गरेर सरकार गठनको अवसर दिइनेछ भनेर किन लेखिएन ? त्यसैले ७६(५) सांसदहरूलाई प्रतिनिधिसभा विघटनबाट बचाउन स्वतन्त्र रूपमा सरकार गठनमा भूमिका खेल्न दिइएको विशेष व्यवस्था हो । यसअनुसार नै प्रतिनिधिसभाका सदस्य शेरबहादुर देउवालाई उहाँसहित प्रतिनिधिसभाका १४९ सदस्यहरूले प्रधानमन्त्री नियुक्तिका लागि हस्ताक्षरसहितको दाबी गरेका हुन् । संविधानसम्मत ढंगले गरिएको उक्त दाबीअनुसार देउवालाई प्रधानमन्त्री नियुक्त गर्नु अनिवार्य थियो । त्यसो नगर्नु संविधानको नांगो उल्लंघन हो ।कतिपयले के पनि तर्क गरेको पाइन्छ भने, यसो गर्नु बहुदलीय व्यवस्थाअनुरूप हुँदैन, निर्दलीय चरित्र हुन्छ । कसैलाई यस्तो लाग्न सक्छ, अझै अघि बढेर भन्ने हो भने, यो सही पनि हुन सक्ला । तर फेरि जोड दिएर भन्नुपर्ने हुन्छ, कुनै राजनीतिक विश्लेषणका आधारमा वा के सही वा गलत हो भन्ने आधारमा संविधानको व्याख्या हुने वा त्यसअनुरूप लागू हुने हुँदैन । संविधानमा जे छ, त्यसकै आधारमा व्याख्या गर्ने हो र त्यसैलाई लागू गर्ने हो । प्रधानमन्त्री वा राष्ट्रपति वा अरू कसैलाई आफूले जे सोचेको छ, त्यसका आधारमा संविधानको व्याख्या गर्ने र लागू गर्ने अधिकार हुँदैन । त्यसो गर्नु भनेको मनखुसी, संसद्भन्दा बाहिरबाट संविधान संशोधन गरेको ठहरिन्छ, जुन स्वीकार्य हुन सक्दैन । माथि चर्चा गरिसकिएको छ, सर्वोच्च अदालतलाई पनि संविधान संशोधन गरेर निर्णय दिने अधिकार हुँदैन । कसैलाई संविधानको कुनै धारा वा उपधारा बेठीक लागेको छ भने विचार राख्न पाइन्छ । तर लागू गर्न भने संसद्बाट संविधान संशोधन गर्नुपर्छ । अन्यथा हुन सक्दैन । व्यवहार र अभ्यासका क्रममा संविधानमा कुनै त्रुटि वा कमजोरी भए त्यसलाई सच्याउन वा समयअनुसार थप परिमार्जन गर्नुपर्ने विषयहरू समावेश गरी संविधानलाई उन्नत बनाउन नै संविधान संशोधनको व्यवस्था गरिएको हो ।संविधानमा निर्वाचन आयोगमा दर्ता भएका राजनीतिक पार्टीहरूका तर्फबाट उम्मेदवार भई निर्वाचनमा विजयी भएका सांसदहरूसमेत पार्टीले ३५ मत नल्याएमा स्वतन्त्र सांसदको हैसियतमा रहने व्यवस्था छ । यो लागू पनि भइरहेको छ । के यो निर्दलीयता हो ? त्यस्तो लागेमा पनि संविधान संशोधन नगरी त्यो लागू गर्न मिल्छ ? मिल्दैन । यसबारेमा संविधान निर्माणको समयदेखि नै मतभेदहरू छँदै छन् । तर यस्तो विचारका वाहकहरूसमेत संविधानको व्यवस्थाअनुसार संसद्भित्र स्वतन्त्र सांसदका रूपमा रहिरहनुभएको छ । त्यस्तै परम्परागत संसदीय व्यवस्थाअनुरूप प्रधानमन्त्रीलाई प्रतिनिधिसभा विघटन गर्ने अधिकार हुनुपर्छ भन्ने एकथरी मत पनि संविधान निर्माणको समयदेखि रहँदै आएको छ । तर संविधानमा त्यो व्यवस्था राखिएन । त्यसो भए के अहिलेको शासकीय स्वरूप संसदीय रहेन त ? त्यसो होइन । अनि संसदीय शासकीय स्वरूप हो भने संविधानले व्यवस्था नगरेको भए पनि प्रधानमन्त्रीलाई संसद् विघटन गर्ने अधिकार हुन्छ र त्यो लागू हुनुपर्छर् भन्न मिल्छ त ? स्पष्ट छ, मिल्दैन । तसर्थ कुनै राजनीतिक विश्लेषणका आधारमा वा ठीकबेठीक लाग्ने मतका आधारमा संविधानको व्याख्या वा लागू हुने होइन । संविधानमा जे छ, त्यही कार्यान्वयन गर्नुपर्छ । गलत नै भएको अवस्थामा समेत संशोधन नभएसम्म त्यही लागू हुन्छ ।(घ) राष्ट्रपतिको अधिकार क्षेत्र ः धारा ७६(५) अन्तर्गत सरकार गठन गर्ने सम्बन्धमा राष्ट्रपतिको अधिकारका बारेमा पनि स्पष्ट हुनुपर्ने आवश्यकता छ । पहिलो कुरा, राष्ट्रपतिको सुनियतमा हाम्रो संविधानले कुनै शंका गर्दैन । त्यसैले संविधान त्यसै गरी बनाइएको छ । यदि राष्ट्रपतिलाई स्वेच्छाचारी स्वविवेक छ भन्ने अर्थ लगाउने हो भने धारा ७६(२) र ७६(५) अन्तर्गतको सरकार गठनका सन्दर्भमा राष्ट्रपतिले जसलाई प्रधानमन्त्री बनाउन मन लाग्छ, उसैलाई प्रधानमन्त्री नियुक्त गर्नेछ भनेर लेखिएको भए भइहाल्थ्यो नि ? त्यसैले राष्ट्रपतिले स्वेच्छाले जे गरे पनि हुन्छ भन्ने अर्थ लगाउनु नितान्त गलत हुन्छ । संवैधानिक सेरेमोनियल राष्ट्रपतिको हकमा त्यसरी सोच्नु घात हुन जान्छ । दोस्रो कुरा, धारा ७६(५) मा कुनै सदस्यले प्रतिनिधिसभामा विश्वासको मत प्राप्त गर्न सक्ने आधार प्रस्तुत गरेमा भनिएको छ । राष्ट्रपतिलाई त्यस्तो लागेमा भनिएको छैन । विश्वासको मत प्राप्त गर्ने एक मात्र आधार बहुमत सांसदहरूको हस्ताक्षर हो । शेरबहादुर देउवाले १४९ सांसदहरूको हस्ताक्षर प्रस्तुत गरिसकेपछि राष्ट्रपतिसामु देउवालाई प्रधानमन्त्रीमा नियुक्तिको अर्को विकल्प नै रहँदैन । तसर्थ राष्ट्रपतिबाट संविधानको प्रस्ट उल्लंघन भएको छ । (ङ) ह्वीप ः पहिलो कुरा त यसअघि नै चर्चा गरिसकिएको छ, ७६(५) अन्तर्गतको सरकार गठन गर्दा सांसदहरूलाई ह्वीप लाग्ने व्यवस्था संविधानमा छैन । दोस्रो कुरा, एकछिनलाई मानिलिऔं, ह्वीप लाग्छ रे ! त्यसो हो भने पनि ह्वीप उल्लंघन गरेका कारण सांसदहरूको मत सो निर्णय प्रक्रियामा निष्क्रिय हुने हुँदैन । त्यसैले त फ्लोर क्रसको प्रयोग आउने हो । फ्लोर क्रस गरिएका आधारमा सो प्रक्रियाको निर्णयलाई अमान्य वा परिणामविहीन बनाउन मिल्दैन । फ्लोर क्रस गरेको अवस्थामा पनि पार्टीले कारबाही त्यसपछि गर्ने हो । पछि गरिने कारबाही भूतप्रभावी हुन सक्दैन । तेस्रो कुरा, राष्ट्रपतिको कार्यालय ह्वीप उल्लंघनको सूचना दिने ठाउँ होइन । त्यो ठाउँ संसद् हो । त्यसैले कुनै पनि कोणबाट अरू पार्टीका सांसदहरूले समर्थन गरेको कारण देखाई देउवालाई प्रधानमन्त्री नियुक्त नगर्ने कार्य राष्ट्रपतिले गर्न मिल्दैन । त्यो संविधानविपरीत हुन्छ । (च) परमादेश गर्न मिल्छ, मिल्दैन ः धारा ७६(५) को कार्यान्वयनमा राष्ट्रपतिले नै संविधानको उल्लंघन गर्नुभएकाले अदालतले देउवालाई प्रधानमन्त्री नियुक्त गर्ने परमादेश राष्ट्रपतिलाई दिनुपर्छ र त्यसको जगमा प्रतिनिधिसभा पुनःस्थापना गरिनुपर्छ भन्ने मागदाबी देउवासहितका रिट निवेदकहरू र प्रतिगमनविरुद्ध संघर्षरत शक्तिहरूको छ । कतिपयले राष्ट्रपतिलाई यस्तो परमादेश दिन मिल्दैन भनिरहेका छन् । संविधानले नै राष्ट्रपतिलाई स्वविवेकीय अधिकार दिएकाले राष्ट्रपतिको निर्णय असंवैधानिक होइन र परमादेश दिन मिल्दैन भन्ने तर्कका बारेमा माथि नै स्पष्ट गरिसकिएको छ, राष्ट्रपतिलाई स्वेच्छाचारी स्वविवेकीय अधिकार छैन र राष्ट्रपतिको निर्णय असंवैधानिक छ । असंवैधानिक निर्णयलाई सच्याउन परमादेश दिन नमिल्ने होइन कि दिनैपर्ने हुन्छ । अर्को तर्क के पनि गर्ने गरिएको छ भने, राष्ट्रपतिले गरेको कुनै कामका बारेमा प्रश्न उठाउन वा बहस गर्न वा निर्देशन दिन मिल्दैनÙ त्यसैले राष्ट्रपतिका नाममा परमादेश जारी गर्न मिल्दैन । यो तर्कलाई मान्यता दिने हो भने संविधानअन्तर्गत राज्य सञ्चालन हुने मान्यताबाट गम्भीर विचलन हुनेछ । त्यसपछि संविधान कसले, किन मान्ने भन्ने प्रश्न खडा हुनेछ र संविधान कागजको खोस्टामा परिणत भई आम अराजकताको स्थिति उत्पन्न हुनेछ । अघोषित रूपमा देशमा राष्ट्रपति शासनको स्थिति उत्पन्न हुनेछ । तसर्थ परमादेश दिन नमिल्ने भन्ने हुनै सक्दैन । त्यसका अतिरिक्त प्रधानमन्त्रीले विश्वासको मत नलिईकन वा राजीनामा नदिईकन धारा ७६(५) को सरकार गठनको सिफारिस गर्नु नै असंवैधानिक भएकाले प्रधानमन्त्री नियुक्त गर्ने ठाउँसम्म पुग्नै मिल्दैन भन्ने विषय पनि चर्चामा आउने गरेको छ । यसको एउटा अंश सत्य छ, प्रधानमन्त्रीले विश्वासको मत लिने प्रक्रिया अघि बढाई विश्वासको मत प्राप्त गर्न नसकेको अवस्थामा वा सीधै राजीनामा दिएर अर्को सरकार गठनको सिफारिस गर्नुपर्ने हो । तर घटनाक्रम त्यसभन्दा अघि बढिसकेको छ । राष्ट्रपतिले प्रधानमन्त्रीको सिफारिसमा २०७८ जेठ ७ गते पाँच बजेसम्मको समयसीमा दिई प्रधानमन्त्रीको दाबी पेस गर्न आह्वान गरेका सन्दर्भमा यसको खारेजीको अन्तरिम आदेश माग गर्दै त्यसै दिन सर्वोच्च अदालतमा कम्तीमा तीनवटा रिट निवेदन प्रस्तुत गरिएका थिए । अदालतले सोही दिन अन्तरिम आदेश जारी गर्नुपर्ने विषयको रिट निवेदन सो दिन दर्ता नै गरेन र रिट निवेदकहरूलाई जेठ ९ गते मात्र बोलायो । यस स्थितिमा धारा ७६(५) अन्तर्गत प्रधानमन्त्री नियुक्तिको प्रकरण अघि बढिसकेको र त्यसैबारेको असंवैधानिक निर्णयसँगै प्रतिनिधिसभा विघटन गरिएकाले अब देउवालाई प्रधानमन्त्री नियुक्त गर्ने परमादेशसहितको निर्णयले प्रतिनिधिसभा पुनःस्थापनाको विन्दुमा पुग्नुपर्ने हुन्छ । अन्त्यमा, प्रतिगमनलाई परास्त गर्नु र संविधान तथा लोकतन्त्रको रक्षा गर्नु आजको मुख्य कार्यभार हो । योसँग राष्ट्रिय सार्वभौमिकता, स्वाधीनता एवं नेपाली जनताको आत्मनिर्णयको अधिकारको रक्षा र सामाजिकआर्थिक रूपान्तरण एवं समृद्धि अभिन्न रूपमा जोडिएको छ । अहिले प्रतिगमनलाई परास्त गर्नु बाह्य शक्तिको तात्कालिक हस्तक्षेपलाई परास्त गर्नु पनि हो । सामाजिक न्यायसहितको समृद्धिको लक्ष्य हासिल गर्ने आधार तयार पार्नु पनि हो । यस सन्दर्भमा अर्को एउटा पक्षमा ध्यान दिइएन भने पनि गम्भीर गल्ती हुनेछ । हामी अन्य राजनीतिक पार्टी र नेताहरूले यसबीच आफूबाट भएका गल्तीकमजोरीहरूको गम्भीर आत्मसमीक्षा गर्नुपर्छ र तिनलाई सच्याउन विश्वसनीय प्रतिबद्धता सार्वजनिक गर्नुपर्छ । किनकि वर्तमान प्रतिगमनको मुख्य नायक प्रधानमन्त्री केपी ओली भए पनि अरूका गल्तीकमजोरीहरूसमेत प्रशस्त छन् । देशको अहिलेको दुरवस्थाका निम्ति त्यो पनि एक हदसम्म जिम्मेवार रहेको तथ्यलाई उपेक्षा गर्न मिल्दैन । त्यसलाई नसच्याउने हो भने एउटा वा अर्को रूपमा यसरी नै प्रतिगमनको पुनरावृत्ति भइरहने, राष्ट्रिय स्वाधीनतामा संकट थपिइरहने र सामाजिकआर्थिक रूपान्तरणको प्रक्रिया गतिहीन भइरहने खतरा उत्पन्न हुनेछ । जसरी अहिले प्रधानमन्त्री ओलीनायकत्वको प्रतिगमन परास्त गर्नुलाई तात्कालिक मुख्य कार्यभार नबनाउनु र त्यसका निम्ति एकताबद्ध नहुनु गम्भीर विचलन हुनेछ, त्यसरी नै अन्य राजनीतिक पार्टी आफ्ना कमजोरीहरूलाई सच्याएर रूपान्तरण हुन तयार नहुनु पनि ठूलो धोका हुनेछ । यस विषयमा प्रतिगमनविरोधी सबै पार्टीभित्र गम्भीर विमर्शको आवश्यकता छ । नेपाली जनताको चाहना छ, पार्टीहरूले आफूलाई बदलून् । नेपाललाई फेर्ने प्रक्रिया तत्काल कहाँबाट अघि बढाउन सुरु गर्ने भन्ने सम्बन्धमा एउटै वाक्यबाट उत्तर दिन सकिन्छ प्रतिगमन एवं केपी प्रवृत्तिलाई परास्त गर्ने र पार्टीहरूलाई बदल्ने । यो नेपालको आजको मुख्य आवश्यकता हो । सबैले आत्मसात् गरौं ।"
चौबाटामा मधेस,"२०७७ वैशाख १० को निशाकालमा जसपाको उदय भएको थियो । त्यतिखेरैदेखि यसको वास्तु मिलेको थिएन । तर यस दलका अज्ञात वास्तुकारहरूले तेस्रो शक्ति, राष्ट्रिय शक्ति, सशक्त विकल्प जस्ता अनेक उपमा दिँदै यसको तारिफ गरे । सुरुआती एकदुई साता यस्तै भ्रमगीतहरू प्रशस्त कोरिए तर एकताको मधुमास अवधि नसकिँदै यी दुई राजनीतिक खोलाहरूले आआफ्नो गति र मति छुट्याउन थाले । मधेसी शक्तिको प्रादुर्भाव र अस्तित्व, त्यसको सञ्चालन पद्धति र राजनीतिक विकासमा उसको आफ्नै वस्तुगत परिवेश र परम्परा नै निर्णायक हुने गरेको छ ।मधेसमा जमिनसँग जोडिएको एउटा दलको खाँचो टड्कारो छ । आंदोलन अझै अधुरो छ । निर्वाचन आयोगमा मेलमिलापको पछिल्लो प्रयासमा विराम त विभाजनको पानीउम्लाइको विन्दु मात्रै हो, पानी उम्लिने क्रम त एकीकरणको शंखनाद हुनासाथ सुरु भएको थियो । एकताको मृदंग बज्न थालेदेखि नै बाघजस्तै गर्जिएको पार्टी पंक्ति अहिले म्याउँम्याउँ गर्न थालेको छ । मूल पक्ष के हो भने, मधेसी नेताहरू एकदमै ससाना उपयोगी आलोचनाबाट पनि आहत हुने स्वभावका छन् । एकताका जयप्रकाश गुप्ताले मधेसी दलका अध्यक्षहरूलाई लर्ड को नाम दिएका थिए । उनको यस खालको टिप्पणी एक दशकपूर्वको त्यो पृष्ठभूमिमा आएको थियो, जतिखेर यी दलहरू तीनबाट तेह्र बन्दै गएका थिए । अध्यक्षहरूको मनोवृत्तिमाथि उनले लेखेका थिए, अध्यक्षहरू सुकेका बाँसजत्तिकै कडा हुन्छन् । निहुरिन नजान्ने, बरु निहुरिनुभन्दा सुकेको बाँसझैं चरक्कै भाँचिन मन पराउने खालका हुन्छन् यिनीहरू । पार्टीमा एकोहोरो, एकलकाँटे तथा अतार्किक अडान लिने, अरूको समयोचित विचार नमान्ने, सामञ्जस्यको बाटोभन्दा बरु पार्टी विभाजनलाई दुरुत्साहन गर्नुलाई नै पौरख ठानिन्छ । अहिलेको विभाजनमा यति मात्र कारण छैन । र त्यो कारण खोतल्ने प्रयत्न भएन भने पार्टी विभाजन हुने क्रम निकट भविष्यमा पनि रोकिनेछैन ।राजपा र सपा रातारात कसरी एक हुन भ्याए ? तिनका वास्तुशिल्पी कोको थिए ? एकीकरणका भाष्यकारहरूले जसरी संकथन निर्माण गर्दै थिए, के यथार्थ त्यस्तै थियो ? एकता प्रक्रियाबाट अनेकौं अध्यक्ष एक ठाउँमा गोलबन्द हुन पुगे तर तिनीहरूले यो अवस्थालाई कुन मूल्यमा स्वीकार गरे ? यी प्रश्नहरूको जवाफ कठिन छैन तर एकताको यश लिन खोज्नेका निमित्त कठोर हुन सक्छ । प्रश्नहरू कम छैनन् । जसपा बनिसकेपछि नेताकार्यकर्ताको सम्बन्ध संरक्षकसंरक्षित सम्बन्ध (प्याट्रोनक्लाइन्ट रिलेसनसिप) बाट के निर्देशित हुन चाहेन ? जातिनिरपेक्ष भनिए पनि नयाँनयाँ कास्ट इन्जिनियरिङ धरातल खडा गर्ने कोसिस भएन ? जसपा निर्माणबाट कुन शक्ति सम्पोषित भयो ? जजसले अँध्यारो कोठाबाट जसपालाई जन्माए, तिनको अभीष्ट पूरा भयो त ? मधेसी आन्दोलनलाई जसपाको जन्मले के तागत दियो ? जवाफ दिन कोही तयार छैन ।मधेसी आन्दोलनको पृष्ठभूमि र उभारलाई फर्केर हेर्दा, सबैभन्दा खड्किने विषय राजनीतिक शक्ति र नागरिक समाजबीच संवादहीनता हो । विपरीत दिशामा दौडिरहेका दल र नेताहरूलाई साझा कार्यसूचीमा ल्याएर आन्दोलनको नयाँ धरातलको निर्माण मात्र होइन, यसलाई उभार दिने काम निःसन्देह नागरिक आन्दोलनले गरेको हो । तर आन्दोलनले उचाइ लिन थालेपछि यो पक्षलाई पाखा लगाइयो । भक्तइतर अरूलाई देख्न छाडियो । तेस्रो मधेस आन्दोलनलाई बीचमै बिसाउँदै एउटा पक्ष चुनावी आहालमा लतपतिन पुग्यो । परिणाम, अर्को पक्षसमेत घचेटिएर आखिरमा हेलिन आइपुग्यो । प्रदेश २ मा चुनावी परिणामको प्रस्ट सन्देश थियो मधेसी शक्तिहरूलाई गठबन्धनमा प्रदेश सरकार बनाऊ, भुइँतहमा प्रादेशिक अभ्यासलाई आकार देऊ तथा संघीय संसद्मा संविधान संशोधनका लागि यत्न गर । तिनले प्रदेश २ मा गठबन्धनको सरकार त बनाए तर संघीय सरकारमा एउटा पक्ष चोरबाटोबाट छिर्यो । त्यो पक्ष किन छिर्यो, किन गलहत्याइयो, त्यसप्रति सबै मौन छन् । गन्तव्यबिनाको तिनको यात्रा ओली सरकारमा किन भयो ? कस्तोसम्म विरोधाभास देखियो भने, प्रदेश २ सरकार संघीय सरकारको चरम केन्द्रीकरण नीतिको विरोध गर्दै अइरह्यो, तर त्यहीँका नेताहरू ओली मन्त्रिमण्डलमा बसेर संघीयता, समावेशीकरण र सामाजिक न्यायका पखेटा काटिनुको निरीह साक्षी बनिरहे ।दलको सांगठनिक स्वरूप, नेतृत्वको चिरा र वर्चस्वशाली परिपाटीको विकास सँगसँगै हुँदै गयो र यसले कतै देखिएका सकारात्मक पक्षलाई ओझेल पार्ने त होइन भन्नेबारे अर्को पक्ष चनाखो देखियो, तर विकल्प सरकारसँग वार्ता र समझदारी नै देखियो । अहिले संसद् निर्माणको जुन ढाँचा छ, त्यसमा मधेसी शक्तिले दुईतिहाइ ल्याउन त असम्भवप्रायः छ, यस्तोमा सरकारसँग मोलमोलाइ गर्दै उपलब्धिहरू हासिल गर्दै जानु नै सुगम बाटो हो । संसद्लाई आफ्नो पक्षमा जनमत बनाउन प्रयोग गर्ने, राष्ट्रिय विमर्श निर्माणका लागि आधारभूमि खडा गर्ने र यसनिम्ति सुविचारित यत्नहरू गर्ने कार्यभार थियो । यो बुझेर नै अर्को पक्ष ओलीसँग नजिकियो । यस विद्यामा ओलीका रणनीतिकारहरू पोख्त छन् । पूर्व राजपासमाजवादीका नौसिखुवाहरू कच्चा खेलाडी त ठहरिनु नै थियो । सत्ताको सिक्का चित पल्टिए मधेसी शक्ति हार्ने र पट उघ्रिए ओलीले जित्ने गठबन्धनमा सहभागी हुनुले मधेसको राजनीतिलाई थप गिजोल्यो । ओलीलाई शंकाको सुविधा दिइनुपर्छ भन्ने धारणा नितान्त ब्यावहारिक देखिए पनि त्यो जनअपेक्षासँग घुलमिल हुन सकेन । अर्को धार ओली सरकारमा किन सहभागी भयो ? प्रतिनिधिसभा विघटनको मौन साक्षी किन बन्यो ? महन्थ ठाकुरजी, कमसेकम तपाईंको पछाडि खडा भएको कसैले यो बुझ्न सक्दैन । आफैंले पहिरेको सिक्री तोड्नु अर्काले लगाइदिएको बेडी भत्काउनुभन्दा पनि कठिन काम हो ।संसद्मा हुनुको अर्थ सरकारमा जानु हो भन्ने भ्रममा बाँच्छ मधेसी शक्ति, जहिले पनि । विगतमा सरकारमा सहभागी हुने लोभ संवरण गर्न नसकेर पार्टी मात्र होइन, मोर्चाहरूले समेत अलगअलग धार समात्ने गरेका उदाहरण धेरै छन् र यी सबै निकट अतीतका कुरा हुन् । संसद् केवल सत्ताको खेल होइन र सरकारमा लडीबुडी खेल्न जानु भनेको राजनीति योगी बन्न होइन भन्ने तर्कका आधारमा स्वयं सिद्ध हुँदैन । लोकतान्त्रिक व्यवस्थामा संसदीय संवादलाई बलियो बनाउँदै राजनीतिलाई सही अर्थ दिने मूल कार्यभार हुन्छ, प्रतिपक्षलाई । संसद् एकात्मक प्रतिनिधित्वको थलो होइन, न त एकल वर्चस्वको रटान गर्ने थिति हो । सामाजिक स्वार्थहरूका आधारमा विचार विनिमय गर्ने, बहुल विचार प्रस्फुटन हुने, मतमतान्तरका माझ समझदारी खोज्ने, अल्पमतको अधिकार सुरक्षित गर्ने मञ्च हो संसद् । सानासाना सडक संघर्षबाट सुनाउनुपर्ने कुरा संसद्मा एकै दिनमा भन्न सकिन्छ । दुर्भाग्य, मधेसी शक्तिहरू न त सडकमा रहेका बेला न त संसद्मै रहेका बेला आफ्नो व्यवस्थापकीय सामर्थ्य देखाउँछन् । ती जहिले पनि अरूको पटकथामा अभिनय गर्छन्, आफ्नो कथा आफैं कोर्ने आँट गर्दैनन् ।जसपा विभाजनको बाछिटा राष्ट्रिय राजनीतिमा अवश्य पर्छ । धेरै कुरा त अदालतको फैसलामा अल्झिएको छ । संसद् पुनःस्थापना भयो भने राजनीति फेरि अंकगणितको बन्दी बन्नेछ । एउटा पक्ष अदालतको आदेशमा सरकारबाट च्युत भयो तर अर्को पक्ष पनि सरकारमा जान चुइँगम चपाउँदै छ । यता ओलीकै आशीर्वादमा पद पाउने हो भने आफ्ना नेतालाई रिझाउनेभन्दा पनि उनकै आरती गर्ने जुन प्रवृत्ति मौलायो, त्यो भोलि अर्को समीकरण बन्यो भने नदेखिएला भन्ने छैन । नेतृत्वले सत्ताको आहालमा होमिने निश्चय गरिसकेपछि तिनको हातबाट लगाम खुस्किन्छ । भनिन्छ नि, दूध दिने गाईको लात्ती पनि सहनुपर्छ । आआफ्नो जुक्तिलाई सान्दर्भिक देखाउन जसपाका नेताहरूले तर्क जे सारे पनि सबैले टिपोट गरिराखे हुन्छ, सत्ता राजनीतिका लागि जेजस्तो गठबन्धन आफ्नो अनुकूलतामा निर्माण गरे पनि चुनाव हुनुअगावै यस्तो गठबन्धन भंग हुन्छ ।अर्को तथ्य के हो भने, आन्तरिक र बाह्य राजनीतिमा ठूलो परिवर्तन भैरहेको छ । यस्तोमा मधेसी राजनीति जनकपुरको त्यो पुरानो रेलकै मन्द चालमा चलिराख्यो भने प्रतिस्पर्धामा टिक्न गाह्रो हुन्छ । दलभित्रको अस्थिरता, सैद्धान्तिक विचलन, संस्थागत कमजोरी र चर्को मूल्य स्खलनले अप्ठ्यारै पार्छ । मधेसी शक्तिहरूले केही कुरामा प्रस्ट हुनैपर्छ । सत्ताको जोडघटाउमा कोही राष्ट्रपतिप्रधानमन्त्री बन्न सक्ला तर मधेसले राष्ट्रलाई दिन खोजेको राजनीति केवल त्यो होइन । मधेसले राज्य र समाजको रूपान्तरण खोजेको छ, जहाँ समता होस् । तर मधेसी नेताहरूको सत्तामुखी राजनीतिले आन्दोलनको रापताप सेलाउँदै गएको छ । आन्दोलनबाट आर्जित ऊर्जा त यो वा त्यो बहानामा सरकारमा छिर्ने खेल मात्र भएको छ ।मधेसको कोणबाट नेपालमा तेस्रो शक्ति त्यसै बन्न सक्दैन । त्यसका लागि केवल कांग्रेसवाम वा खसआर्यलाई गाली गरेर पनि पुग्दैन । दल निर्माणका लागि दृष्टि चाहिन्छ । तपाईं अरूभन्दा भिन्न देखिनुपर्यो । मधेसका दलहरू नेतृत्वविशेषको निहित स्वार्थ, सरकारलाई हेर्ने नजर र भूराजनीतिक कारणले टुटफुट र एकजुट हुने गरेका हुन्, त्यसकै पुनरावृत्ति अहिले हुँदै छ । मधेसीजनले चिताएको दलको उदय अहिलेसम्म भएकै छैन । यसैले अहिलेका शक्तिहरू चञ्चल र अस्थिर छन् । जसले जसरी व्याख्या गरे पनि बाहिरी रूपमा मधेसको एउटा सामुदायिक पहिचान त देखिन्छ तर त्यस सामुदायिक पहिचानभित्र अनेक विविधता छन् । सुरुदेखि अहिलेसम्म यी सबैलाई जोड्ने सोच राख्दै तत्कालका लागि त्यो सम्भव देखिएन । मधेस दिशाविहीन भई उभिएको छ, चौबाटामा ।"
खोपबारे गन्तव्य देशको विभेदकारी नीति,"खाडीसहितका गन्तव्य देशले आफ्नो मुलुकमा प्रयोग भएको खोप लगाएका श्रमिकलाई मात्रै लैजाने नीति बनाएपछि नेपाली युवा समस्यामा पर्ने भएका छन् । गन्तव्य देशहरूले प्रयोग गरेका सबै खोप नेपालमा उपलब्ध छैनन् । नेपाल ल्याइएका कोभिसिल्ड र भेरोसेल खोप पनि सबैले लगाउन पाएका छैनन् ।खोटाङ दिक्तेलका २३ वर्षीय रमेश राई वैशाख २४ गते संयुक्त अरब इमिरेट्स (यूएई) उड्दै थिए । यूएई जान उनी डेढ वर्षदेखि प्रतीक्षारत थिए । उनी जानु एक दिनअगाडि मात्रै रोकिएको अन्तर्राष्ट्रिय उडान अझै सुचारु भएको छैन । म अभागी रैछु । एउटै कम्पनीमा ३० जनाको भिसा लागेर आएको थियो । अघिल्लो दिन १५ जनाको टिकट थियो, उनीहरू उड्न पाए, उनले भने, हामी १५ जना भने उड्न पाएनौं ।पहिला यूएईले उडानमा प्रतिबन्ध लगाएको थिएन, नेपालले लगाएको थियो । अहिले नेपालले खोलेको छ तर यूएईले खोलेको छैन । यूएई जान भनेर मेरो पैसा मात्रै होइन, समय पनि खेर गयो, काठमाडौं आउजाउ, स्वास्थ्य परीक्षणलगायत म्यानपावरलाई तिर्दा दुई लाख रुपैयाँ सकियो, उनले भने, अब कहिले कमाउने ? कहिले त्यत्रो ऋण तिर्ने ? बेकार तनाव मात्रै थपियो ।यूएईले आफूहरूले मान्यता दिएको खोप नेपालमा छैन भनेर प्रवेशमा निषेध गरेको छ । यूएई, कुवेतलगायत प्रमुख गन्तव्य देशहरूले बिदामा आएका कामदारलाई नयाँ भिसा प्रदान गरे पनि लगेको छैन । आप्रवासी कामदारको सवालमा अध्ययन गर्ने इक्विडियम नेपालका अनुसार गन्तव्य देशहरूको नीतिका कारण कामदारहरूको समय र लगानी खेर गइरहेको छ । खोप लगाउने कार्यमा विश्वमै अगाडि देखिएका यूएईजस्ता देशहरूले विकल्पबेगरको निषेधकारी नीति लागू गरेको देखियो, इक्विडियम नेपालका प्रमुख रामेश्वर नेपालले भने, गन्तव्य देशहरूलाई नेपालमा आफूहरूले मान्यता दिएको खोप छैन भन्ने थाहा छ । कि त उनीहरूले जति जना कामदार लैजाने हो, त्यति नै खोप पठाइदिनुपर्थ्यो । विकल्प नदिई सर्त मात्रै राखेर समस्या समाधान हुँदैन ।अन्तर्राष्ट्रिय मानव अधिकार कानुनमा संक्रमण निरोधकलगायतका स्वास्थ्य सेवामा आप्रवासीलाई विभेद गर्न नहुने उल्लेख छ । कामदार पठाउने देशले केही कारणले खोप ल्याउन सकेको छैन, खोप नपाउँदा कामदारले दुःख पाइरहेका छन्, दक्षिण एसियाली क्षेत्रीय ट्रेड युनियन काउन्सिलका महासचिव लक्ष्मण बस्नेतले भने, अहिले गन्तव्य देशहरूको नीति विभेदकारी छ । २० औं वर्षदेखि नेपालीबाट सेवा लिइरहेका, आर्थिक रूपमा सक्षम ती देशहरूले नेपाललाई खोप पठाउनुपर्थ्यो र खोप लगाएर कामदारलाई लैजानुपर्थ्यो ।गन्तव्य देशहरूले आफ्नो फाइदा मात्रै हेरेको बस्नेतको बुझाइ छ । गन्तव्य देशमा धेरै नेपालीले ज्यान गुमाए । अंगभंग भए । पेसाजन्य रोग लिएर स्वदेश फिरे । नेपालले त्यसको कहिल्यै क्षतिपूर्ति मागेन तर यस्तो महामारीका बेला खोप नलगाए हामी लैजाँदैनौं भन्नु अमानवीय कार्य हो, उनले भने, यो अवस्थामा गन्तव्य देशहरूले ध्यान दिनुपर्छ । मिलाउनुपर्छ । यसलाई कुनै कारणले ठूलो विषय बनाउनु हुँदैन । नेपालले तत्काल खोप ल्याइहाल्ने अवस्था आए पनि वैदेशिक रोजगारीमा जाने उमेर समूहले पाउने अवस्था छैन । अहिले उड्न तयार भएर बसेका र भर्ना प्रक्रियामा रहेका कामदार समस्यामा छन् । वैदेशिक रोजगार विभागका अनुसार खाडीमा मात्रै झन्डै एक लाख कामदारको माग छ । तर, वैदेशिक रोजगारीमा जानेलाई खोप दिने मोडालिटी बनेको छैन । यहाँबाट खोप लगाएर उड्ने कि गन्तव्य देशको कार्यस्थलमा पुगेपछि खोप लगाउने भन्ने विषयमा स्पष्ट हुनुपर्छ, यहाँबाट दुई डोज खोप लगाएर जान कामदारले कम्तीमा दुई महिना पर्खनुपर्छ, विभागका महानिर्देशक कृष्णप्रसाद दुवाडीले भने, रोजगारदातालाई छिटो कामदार चाहिएको हो भने हामी यहाँबाट पीसीआर परीक्षण गरेर पठाउँछौं । उनीहरूले उता लगेर क्वारेन्टाइनमा राखून् ।उनले नेपालमा उपलब्ध हुने खोपलाई गन्तव्य मुलुकले मान्यता दिनुको विकल्प नरहेको बताए । विभागले श्रम, रोजगार तथा सामाजिक सुरक्षा मन्त्रालयलाई खोपको विषयमा परराष्ट्र मन्त्रालयमार्फत प्रस्ट पार्न ढिलाइ भइसकेको जानकारी गराएको छ । हामी त मान्छे मात्रै पठाइदिन्छौं, त्यसभित्रको प्राविधिक पाटो विभागले बुझ्दैन । त्यसका लागि परराष्ट्रले सम्बन्धित देशसँग उच्चस्तरीय छलफलका लागि समन्वय गर्न जरुरी भइसकेको छ, उनले भने । खोपको खाकाको कुरा गरेन भने वैदेशिक रोजगारीलाई असर पुर्याउँछ ।वैदेशिक रोजगार व्यवसायी संघका अनुसार सरकारले रोजगारीमा जाने कामदारलाई गन्तव्य देशबाट लिइएको नीतिबारे बेखबरझैं देखिन्छ । अहिले जुन तहमा समन्वय, छलफल वा पहल हुनुपर्दथ्यो, त्यसमा सरकार निकै पछाडि पर्यो, संघका महासचिव सुजित श्रेष्ठले भने, समाधानका लागि बलियो श्रम कूटनीति आवश्यक छ ।"
कागजातसहित उपस्थित हुन आदेश,"छलफलका निम्ति कालीगण्डकीको डाइभर्सनसम्बन्धी निर्णय र स्थलगत प्रकृतिको योजनाको कागजातहरूसहित उपस्थित हुन आउनू, अदालतको आदेशमा भनिएको छ । सरकारले अघि बढाएको कालीगण्डकीतिनाउ डाइभर्सन बहुउद्देश्यीय परियोजना कार्यान्वयनमा रोक लगाउन माग गर्दै अधिवक्ता सन्तोष भण्डारी, रामबहादुर शाही र तुलसीराम पोखरेलले सर्वोच्चमा असार १६ मा रिट निवेदन दर्ता गराएका हुन् । कालीगण्डकीतिनाउ डाइभर्सन परियोजना कार्यान्वयनमा लगेमा कालीगण्डकी र नारायणी नदी जलाधार क्षेत्रमा व्यापक रूपमा नकारात्मक प्रभाव पर्ने भन्दै रोक लगाउन रिट निवेदनमा माग गरिएको छ ।कालीगण्डकी नदी घुमाउरो भएर बगेको पाल्पाको रामपुर नगरपालिका८ को खैरेनी सामुदायिक वन धार्मिक पर्यटकीय महत्त्वको क्षेत्र हो ।"
६ सहकारीको एकीकृत कारोबार,"कृषि बहुउद्देश्यीय सहकारी संस्था बोडगाउँ, सिनर्जी सहकारी संस्था बनगाई र घरघरमा बचत तथा ऋण सहकारी संस्था बोडगाउँ, बुद्ध महिला बचत तथा ऋण सहकारी संस्था चप्परगाउँ, अभियान कृषि सहकारी संस्था भड्डीहवा र उज्ज्वल महिला कृषि सहकारी संस्था बोडगाउँबीच एकीकरण भई सिनर्जी बहुउद्देश्यीय सहकारी संस्था लिमिटेड भएको हो । सरकारले सहकारी एकीकरणलाई आगामी आर्थिक वर्षदेखि प्रोत्साहन गर्ने नीति लिएपछि यहाँका सानाठूला ६ सहकारी एकीकृत भएका हुन् ।धेरै सहकारी हुँदा सदस्यले प्रभावकारी सेवा पाउन सकेका थिएनन्, मर्जर समिति संयोजक गुणनिधि भुसालले भने, प्रशासनिक खर्च पनि बढ्दो थियो । सहकारीले थोरै पुँजीका कारण रचनात्मक काम गर्न सकेका थिएनन् ।"
निसान लिफको बुकिङ खुला,"विद्युतीय सवारीसाधनको सेगमेन्टका लागि नयाँ अध्याय अंकित गर्दै निसानले नेपालमा दोस्रो जेनेरेसनको निसान लिफ सार्वजनिक गरेको निसान मोटर इन्डियाका अध्यक्ष सिनान ओजकोकले जानकारी दिए । निसान इन्टेलिजेन्ट मोबिलिटीअन्तर्गत हाम्रा ग्राहकले स्मार्ट, आरामदायी, वातावरणमैत्री र सुरक्षित अनुभवको लाभ लिन सक्नुहुनेछ, उनले भने । शून्य प्रदूषणसहितको उपयुक्त प्रविधिमा आधारित यो सवारीसाधन चालकदेखि यात्रुलाई समेत सुविधासम्पन्न र आरामदायी रहेको पायोनियर मोटोकर्प प्रालिका प्रबन्ध निर्देशक सन्दीपकुमार शारदाले बताए । इन्टेलिजेन्ट पावरअन्तर्गत यसमा ४० किलोवाट हावरको ब्याट्री जडान गरिएको छ । एकपल्ट चार्ज गर्दा ३ सय ११ किलोमिटरसम्म चलाउन सकिने उनको भनाइ छ । यसको अधिकतम गुड्ने क्षमता प्रतिघण्टा १४० किलोमिटर छ । निसान लिफ ११ वटा विभिन्न कलर अप्सनमा उपलब्ध हुनेछ । यसमा ६ वटा सिंगलटोन कलर छन् । ५ वटा भने डुअलटोन कलर छन् ।"
लगातार चार दिन घट्यो नेप्से,"नेप्से परिसूचकसँगै अघिल्ला दिन कारोबार रकम पनि लगातार घटेको थियो । तर, मंगलबारको तुलनामा बुधबार कारोबार रकममा सामान्य सुधार भएको छ । बुधबार करिब ४६ हजार २ सय कारोबारबाट २ सय २२ कम्पनीका १ करोड १६ लाख ६४ हजार २ सय ७ कित्ता सेयर किनबेच भए । ती किनबेचमा ४ अर्ब ५८ करोड रुपैयाँ बराबरको सेयर कारोबार भएको छ । कारोबार रकम अघिल्लो दिनको भन्दा बढी हो ।मंगलबार करिब ४६ हजार कारोबारबाट २ सय २० कम्पनीका १ करोड १ लाख ३५ हजार २ सय ९ कित्ता सेयर किनबेच भए । ती किनबेचमा ४ अर्ब २२ करोड रुपैयाँ बराबरको सेयर कारोबार भयो । सोमबार ४ अर्ब ५८ करोड रुपैयाँ बराबरको सेयर कारोबार भएको थियो । यसअघि नेप्से निरन्तर बढिरहँदा दैनिक करिब २० अर्ब रुपैयाँसम्म कारोबार भएको छ ।नेप्से घटेपछि सेयर बजारको आकार कुल बजार पुँजीकरण पनि घटेर ३८ खर्ब ९६ रुपैयाँ कायम भएको छ । अघिल्लो दिन यस्तो पुँजीकरण ३९ खर्ब २० अर्ब रुपैयाँ थियो । कोभिड१९ को कारणले सिर्जित लकडाउनका कारण अर्थतन्त्रका अन्य गतिविधि ठप्प भएकाले लगानीकर्ता सेयर बजारमा भित्रिएका थिए । यही कारण सेयर बजारले उच्च गति लिएको थियो । अहिले आर्थिक वर्षको अन्तिम साता भएकाले पनि सेयर बजारमा उत्साह नदेखिएको जानकारहरू बताउँछन् ।साउन पहिलो साता राष्ट्र बैंकले आगामी मौद्रिक नीति सार्वजनिक गर्ने तयारी गरेको छ । मौद्रिक नीतिमा पुँजीबजार सम्बन्धमा के कस्तो नीतिगत व्यवस्था गर्छ त्यसका आधारमा पुँजीबजारको गति निर्धारण हुने जानकारहरूको भनाइ छ । बुधबार सेयर बजारमा कारोबारमा आएकामध्ये विकास बैंक र लघुवित्त उपसमूहबाहेक सबैको परिसूचक घटेको छ । तर, विकास बैंक उपसमूहको परिसूचक ०२६ र लघुवित्तको ०३८ प्रतिशतले बढे ।नेप्सेको वर्गीकरणमा क वर्गमा रहेका कम्पनीहरूको सेयर कारोबार मापक सेन्सेटिभ परिसूचक ०२९ र व्यापारमा रहेका सबै कम्पनीहरूको सेयर कारोबार मापक फ्लोट परिसूचक ०५३ प्रतिशतले घटे ।"
रेल चलाउने मिति फेरि सर्यो,"भारतबाट रेल सेट खरिद गरेर ल्याएको १० महिना पुग्न लाग्यो । तर अझै सञ्चालनको टुंगो लाग्न सकेको छैन । भौतिक पूर्वाधार तथा यातायात मन्त्रालय र नेपाल रेलवे कम्पनीले पटकपटक सञ्चालन मिति तय गर्दै आए पनि भारतले निर्माण गरेका संरचना अझै हस्तान्तरण हुन सकेका छैनन् । पछिल्लो पटक असार अन्तिमसम्म रेल चलाउने तयारी थियो ।तर असारभित्रै रेल चलाउन सक्ने अवस्था नरहेको भौतिक पूर्वाधार तथा यातायात मन्त्रालयले जनाएको छ । भौतिक पूर्वाधार तथा यातायातमन्त्री वसन्तकुमार नेम्वाङले जेठ अन्तिममा अवस्था सहज हुनेबित्तिकै रेल चलाउन निर्देशन दिएका थिए । रेलमा काम गर्ने कर्मचारीको तालिम नसकिई रेल चल्न नसक्ने मन्त्रालय आफैंले उल्लेख गर्दै आएको छ । नीतिगत, व्यावहारिक र प्राविधिक सबै कुराको व्यवस्थापन भइसकेकाले निषेधाज्ञा खुल्नासाथ सञ्चालनको तयारीमा लाग्न मन्त्री नेम्वाङले निर्देशन दिएका थिए ।निषेधाज्ञा खुकुलो भयो । तर कर्मचारी तयार भइनसक्दा रेल चल्नेबारे अझै अन्योल छ । जयनगरजनकपुर खण्डमा रेल चलाउने तयारी गरेको यो पहिलो घटना भने होइन । गत असोज २ मा ल्याइएका दुई रेल सेट चलाउन धेरै मिति तय गरिए । तर पालले छोपिएका रेलको घुम्टो अझै खुल्न सकेन । गत वर्ष पनि सञ्चालनमा कोभिडको प्रभाव परेको र यो वर्ष पनि त्यही समस्या दोहोरिएको मन्त्रालयले जनाएको छ ।निषेधाज्ञाअघि भारतीय प्राविधिकको उपस्थितिमा १० दिनसम्म तालिम सञ्चालन भयो । एकमहिने तालिम नसकिँदै निषेधाज्ञा भएपछि बीचमै तालिम रोकियो । तालिम शुक्रबार (असार २५ मा) सकिने भौतिक पूर्वाधार तथा यातायात मन्त्रालयका प्रवक्ता केशवकुमार शर्माले बताए । स्टेसनहरू बिग्रिने र कहिले सामान चोरी हुने भइरहेको छ, उनले भने, सामान चोरी भएका ठाउँमा राख्न लगाउने, संरचना भत्किएका र बिग्रिएका ठाउँमा बनाउन लगाएर साउन ६ गते भारतले संरचना हस्तान्तरण गर्ने तयारी छ । संरचना हस्तान्तरण गरेपछि साउन दोस्रो साताभित्रै रेल चलाउने गरी काम भइरहेको उनको भनाइ छ । यता रेल विभागका पूर्वमहानिर्देशक बलराम मिश्र भने रेल सेट खरिद सम्झौता गर्ने बेलामै भारतसँग २६ जना प्राविधिक ल्याउनेबारे टुंगो लगाउन नसक्दा अहिले समस्या आएको बताउँछन् । तत्कालीन भौतिकमन्त्री रघुवीर महासेठले तत्काल रेल खरिद अगाडि बढाउने कुरामा मात्र चासो देखाएको उनको भनाइ छ । रेल सेट बन्न समय लाग्ने देखिएपछि पहिला यसतर्फ नै सबैको ध्यान गयो, उनले भने, मन्त्री महासेठले पनि भारतबाट रिटायर्ड कर्मचारी ल्याएर रेल चलाउने र त्यहीबीचमा नेपाली कर्मचारी भर्ना गर्ने भन्ने सोच बनाउनुभएको थियो तर त्यसो हुन सकेन ।रेल ल्याउन धेरै मिहिनेत परेको उनले बताए । विभागले तयारीमा कुनै ढिलाइ गरेको थिएन, यहीबीचमा कोभिड पनि देखापर्यो, त्यो बेलामा रेल चलाउन र कर्मचारीका लागि नियमकानुन पनि थिएनन्, उनले भने । अहिले समन्वय अभावले गर्दा रेल चलाउन ढिलाइ भएको उनको बुझाइ छ । कर्मचारीदेखि कार्यालय व्यवस्थापन आदि सबै तयारी भइसकेको जनाइएको छ । अध्यादेशमार्फत रेल सञ्चालनसम्बन्धी कानुन पनि आइसकेको छ ।अहिले जयनगरदेखि कुर्थासम्म ३५ किलोमिटरमा रेल चल्नेछ । त्यसपछि थप १७ किमि दूरीमा रहेको विजलपुरासम्म रेल पुग्ने जनाइएको छ । रेल सेट जनकपुरको इनर्वा स्टेसनमा सशस्त्र प्रहरीको बेसक्याम्पअघि पालले छोपेर राखिएको छ । रेल सेट ८४ करोड ६५ लाख रुपैयाँमा भारतको कोंकण रेलवे कर्पोरेसन लिमिटेडले तयार गरेर दिएको हो । अहिले कोंकणकै प्राविधिकले थन्किएका रेलको जाँच गर्दै आएका छन् ।"
आधिकारिक परीक्षाबाट गुज्रियो इटाली,"इटालीलाई ट्रेन मान्ने हो भने यो रोकिने छाँट छैन । लन्डनको खुला आकासमुनि एक समय लागेको थियो, रोबर्टो मान्चिनीको इटालीले सायद गलत बाटो समाएको छ । वेम्बलीमा भएको युरो २०२० को पहिलो सेमिफाइनलमा सुरुआती आधा घण्टा इटाली दबाबमा थियो । त्यसपछिको आधा घण्टा इटालीले खेलमा आफ्नो प्रभाव जमायो । इटालीलाई पक्कै सजिलो भएन, टोलीका खेलाडी लगातार दौडिरहेका थिए । त्यसैले झन् झन् गाह्रो भइरहेको थियो । मनभित्रबाट भावनात्मक भएर खेल्नु कम्ती सजिलो हुन्न । आखिरमा खेल पेनाल्टीमै पुग्यो । खेलले लक्षण देखाइसकेको थियो, यो टाइब्रेकरमै जानेछ । जतिबेला खेल अतिरिक्त समयमा गयो, यसले देखाइसकेको थियो, यसमा अझै नाटक हुन बाँकी छ । अन्ततः इटाली आधिकारिक परीक्षाबाट गुज्रेको यो अवसर थियो । आखिरमा स्पेन चलाख प्रतिद्वन्द्वी पनि थियो । त्यसैले स्पेनविरुद्धको जित पटक्कै सजिलो हुने थिएन । खेलअगाडि नै तय भइसकेको थियो, यो एक अर्को निकै तनावपूर्ण युरोपेली खेल हुनेछ भनेर । आखिरमा यी दुई युरोपेली फुटबलका महाशक्ति पारम्परिक विपक्षी टिम हुन् । खेल सकिँदा भने इटाली विजयी रह्यो । यहाँनिर भन्नैपर्छ, टाइब्रेकर खाली भाग्यको खेलमात्र हुने गर्दैन । यो त निर्णायक मोडमा देखाउने बहादुरी पनि हो । जोर्गिन्होले इटालीका लागि अन्तिम पेनाल्टी लिनु अगाडि लागेको थियो, के यो निर्णायक प्रहार खेर जाने त होइन ? तर, त्यस्तो भएन । खेलमा स्पेनको प्रभुत्व त थियो । टाइब्रेकरमा सबै प्रकारको सम्भावना खुला रहन्छ । खेलको पहिलो हाफमा पक्कै पनि लुइस एनरिकेको नीति विजयी रह्यो । स्पेनले अग्रपंक्तिमा डानी ओल्मो र मिखेल आयारबजललाई खेलाउने रणनीति लिएको थियो । लियोनार्डो बोनुची र जर्जिनो चिलिनी समस्यामा पनि देखिए । तर तिनले गरेको डिफेन्सको प्रदर्शन सुदृढ थियो । उनीहरू खेलको त्यो मोडमा पुगिसकेका छन्, जहाँ अनुभवले काम गर्छ नै । स्पेन यो समय अवधिमा पक्कै आक्रामक थियो । त्यसपछिको आधा हाफ सर्जियो बुस्क्वेट र निकोला बरेलाबीचको द्वन्द्व रह्यो । यसमा केही बलियो देखिए बुस्क्वेट नै । खेलको ५० मिनेटसम्मको तथ्यांक निकै रोमाञ्चक खालको छ । त्यसमा इटालीले राखेको खेल पकड खाली ३५ प्रतिशतमात्र छ । स्पेनले जति पास खेलेको थियो, त्यसमा आधामात्र इटालीले खेलेको थियो । एनरिकेको खेल रणनीति लगभग जितिरहेको स्थिति थियो । यस्तो स्थितिमा मान्चिनीले के गर्न सक्छन् त ? उनले महसुस गरेको हुनुपर्छ, खेलको यी क्षणमा इटालीको टिममा कुनै एक तथ्यको निकै कमी देखिएको थियो भने इटाली पक्कापक्की टिम हुनुमा थियो । इटालीको विशेषता नै हुने गर्छ, यो टिमले यस्तैयस्तै कठिन मोडमा जित्ने गर्छ । उनले खेलमा त्यही मन्त्र आफ्ना खेलाडीलाई दिए र फेडरिको चिसाको नाममा गोल निस्कियो । त्यसपछि स्पेनले फेरि खेलमा फर्कने प्रयास गरेको थियो । त्यसैले अल्भारो मोराटाले गोल गरे । त्यसपछि आयो, टाइब्रेकर । त्यतिबेला धेरैलाई लागेको हुनुपर्छ, इटाली जुन प्रकारले प्रतियोगिता आएको छ । छाएको छ, त्यसका लागि यो टिम जितको हकदार छ । टाइब्रेकरमा इटाली किन विजयी रह्यो भने टोलीले पछिल्लो १८ महिना निकै गज्जब ढंगले बिताएको छ । युरो २०२० को पहिलो सेमिफाइनलमा इटालीप्रति सहानुभूति राख्ने सबैले पक्कै पनि खुसी अनुभव गरेको हुनुपर्छ ।"
आलोचकलाई इटालीको जवाफ,"इटालीका प्रशिक्षक रोबर्टो मान्चिनी मान्छन्, आफ्नो टिमले आलोचकलाई गलत साबित गरिदिएको छ । यसैक्रममा युरो २०२० को फाइनल यात्रा तय गरेको छ । उनले भनेका छन्, लगभग कसैले पनि इटालीमाथि विश्वास गरेको थिएन । तर हामी सेमिफाइनल त पुग्यौं । इटालीले सेमिफाइनलमा स्पेनलाई टाइब्रेकरमा पराजित गरेको हो । उनी के मान्छन् भने स्पेनविरुद्धको खेल सजिलो थिएन । यो त्यस्तो खेल हो, जसमा दुवै टिमलाई खाली गाह्रोमात्र हुन्छ । उनी थप्छन्, केही यस्ता खेल हुन्छन्, जुन गाह्रो साह्रो हुन्छ । आफूले भने जस्तो गरेर खेल र खेलाउन सकिन्न । सेमिफाइनलमा स्पेनको सामना गर्नुपर्छ भन्दा नै थाहा भइसकेको थियो, यो खेल सजिलो हुने छैन । यसैले सबै खेलाडीले यो खेलका लागि भने कडा मिहिनेत गरेका थिए । अन्त्यमा पछिल्लो तीन वर्ष जो जसले इटाली टिमका लागि मिहिनेत गरेका छन्, ती सबैलाई यो सफलताको श्रेय जानुपर्छ । पछिल्लो तीन वर्षको बाटो सजिलो थिएन । सन् २०१२ यता पहिलोपल्ट युरो फाइनल प्रवेश गर्दा इटाली वेम्बलीमा टाइब्रेकरमा विजयी रहेको हो । सन् २०१२ मा इटाली स्पेनको हातबाट पराजित भएको थियो । सन् २००० मा भने फ्रान्सविरुद्धको खेल गुमाएको थियो इटालीले । अहिलेसम्म इटालीले युरो जितेको भनेको सन् १९६८ मा एकपल्ट मात्र हो । त्यसैले मान्चिनी थप्छन्, इटालीका फुटबलप्रेमीलाई खुसी दिन सकेकामा हामी अझ धेरै खुसी छौं । तर हामीलाई अझै एक खेल खेल्नु छ ।इटालीका ५६ वर्षीय प्रशिक्षक मान्छन्, बलमाथि नियन्त्रण लिने पक्षमा स्पेनको छेउछाउ कोही पुग्न सक्दैन । हामीविरुद्ध पनि स्पेनले त्यसरी नै खेलेको थियो, त्यसैले हामी समस्यामा रह्यौं । हामीलाई आफ्नो काम गर्न कठिनाइ भएको थियो र यसका लागि कडा मिहिनेत गर्नुपरेको थियो । हामीलाई फाइनल पुग्नु थियो, त्यसैले अन्त्यसम्म पनि आस छाडेनौं । हामीले ठीक यहीं स्पेनको उच्च प्रदर्शनको प्रशंसा गर्नुपर्छ, म स्पेनको प्रदर्शनबाट कायल भएँ ।स्पेनी प्रशिक्षक लुइस एनरिकेलाई यो हारमा धेरै ठूलो गुनासो छैन । उनी भन्छन्, म यो हारको रात पीडादायी थियो पटक्कै भन्दिनँ । खाली हामी निरास भने छौं । प्रत्येक हार र जितले केही न केही शिक्षा दिन्छ । हाम्रो काम त्यसमै सिक्ने हो । स्पेनी खेलाडीलाई मेरो बधाई छ, मलाई कुनै गुनासो छैन । हामीले एउटा टिमका रूपमा खेल्यौं । अबको काम भनेको यो हारबाट मुक्त भएर अगाडिको बाटो हेर्ने हो । हामी फेरि विश्वकप छनोटमा खेल्नेछौं । बार्सिलोनाका पूर्वप्रशिक्षक एनरिकेले त्यही क्लबका मध्यपंक्तिका खेलाडी पेड्रोको विशेष प्रशंसा गरे । उनले भने, कोही पनि १८ वर्षका खेलाडीले पनि यत्तिको खेल प्रदर्शन गर्न सक्दैन । उनको प्रदर्शन वास्तवमै प्रशंसा योग्य छ । उनी कति राम्रो खेलाडी हुन् भने यसपछाडिको कारण खोज्दा केही पनि तर्क ठीक देखिन्न । उनी फुटबललाई निकै बुझ्ने खालका छन् र यसै अनुसार टिमका लागि लगातार अवसर सिर्जना गरिरहेका हुन्छन् ।इटालीका सेन्टर ब्याक लियोनार्डो बोनुची स्पेनविरुद्धको सेमिफाइनललाई आफूले खेलेको अहिलेसम्मकै सबैभन्दा कडा प्रतिस्पर्धा मान्छन् । उनी के मान्छन् भने टिमको जिम्मेवारी सकिएको छैन, अब सबैको उद्देश्य हुनुपर्छ, सन् १९६८ यता पहिलोपल्ट युरोपेली उपाधि जित्ने । उनले भनेका छन्, म स्पेनलाई बधाई दिन चाहन्छु । तर इटालीको प्रदर्शन पनि कम्तीको रहेन । गाह्रो परिस्थितिमा खेलेर जित्नु नै सबैभन्दा महत्त्वपूर्ण हुने गर्छ ।"
प्लेयर्स टु वाच,चोटका कारण युरो २०२० मा दुई खेल गुमाएका सेन्टरब्याक जर्जियो चिलिनीले ३६ वर्षको उमेरमा पनि उत्कृष्ट प्रदर्शन गरिरहेका छन् । यी कप्तान सेमिफाइनलमा स्पेनविरुद्ध पनि डिफेन्समा उत्कृष्ट खेलाडी साबित भए । चार खेलमा ३२४ मिनेट मैदानमा रहेका उनले एकपल्ट ट्याकल गर्दै २८ पल्ट बल रिकोभर गरेका छन् । १६ पल्ट क्लियर गरेका उनले दुईपल्ट कठिन स्थितिमा बल रोकेका थिए । प्रतिघण्टा २९ किमिसम्म दौडिएका उनको ८८ प्रतिशत पास सफल भएको छ । सन् २००५ देखि निरन्तर युभेन्ट्सबाट खेलिरहेका उनी अहिलेको इटालियन टिमकै सबैभन्दा अनुभवी खेलाडी हुन् ।
पहिलो सेमिफाइनलका तीन तथ्य,"पेड्रीले नचाएको स्पेनी खेलयुरो २०२० निर्धारित समयमै हुने थियो भने पेड्रीले कम्तीमा यो प्रतियोगिता खेल्ने थिएनन् । लगभग १२ महिनाजति अगाडि ओझेलमा जस्तै थिए । तर ढिला सुरु भएको प्रतियोगितामा यी टेनेरिफका खेलाडी लुइस एनरिकेको टिममा परिहाले । उनले जम्मा स्पेनका लागि १० क्यापमात्र जितेका छन् । तर, इटालीविरुद्धको खेलमा उनको जुन प्रदर्शन रह्यो । अब भन्न सुरु भएको छ, उनी त स्पेन र बार्सिलाना दुवैका लागि आन्द्रेज इनिस्टा पो हुन् । भन्ने गरिन्छ, स्पेनले जत्तिको राम्रा मिडफिल्डर अन्य कुनै देशले उत्पादन गर्न सक्दैन । कुल ९० मिनेटको पासमा पेड्रीले ५५ सटिक पास निकाले । यसपल्टको स्पेनी टिममा सबैको नजरमा परेका खेलाडी हुन् उनी ।"
मेसीको उपाधि आस कायमै,"ब्रासिलिया (एएफपी) अर्जेन्टिनाले कोपा अमेरिका सर्वाधिक १४ पटक जितेको छ । दक्षिण अमेरिकी फुटबलको यो उपाधि अर्जेन्टिनाले सन् १९९३ यता भने जितेको छैन । ब्राजिलसँग आइतबार बिहान फाइनल भिडन्तमा उत्रिँदा अर्जेन्टिनासामु २८ वर्षयताको उपाधि खडेरी चिर्ने सुनौलो अवसर हुनेछ । गोलरक्षक इमिलियानो मार्टिनेजले तीन पेनाल्टी बचाउ गरेपछि अर्जेन्टिनाले बुधबार बिहान कोलम्बियालाई पेनाल्टी शुटआउटमा ३२ ले हराएको थियो । निर्धारित ९० मिनेट ११ को बराबरीमा रोकिएपछि निर्णय सिधा पेनाल्टी शुटआउटमा गरिएको हो । एस्टन भिल्लाका गोलरक्षक मार्टिनेजले डेभिन्सन सान्चेज, येरी मिना र एडविन कार्डोनाको पेनाल्टी प्रहार रोकेका थिए । अर्जेन्टिनाबाट मेसी, लाउटारो मार्टिनेज र लियोनार्डो पाराडेजले गोल गरेका थिए । यसअघि मेसीकै पासमा मार्टिनेजले गोल गरी अर्जेन्टिनालाई सातौं मिनेटमा अग्रता दिलाएका थिए । लुइस डिएजले ६१ औं मिनेटमा कोलम्बियालाई बराबरीमा ल्याएका थिए । ब्राजिलले सोमबार पहिलो सेमिफाइनलमा पेरुलाई १० ले हराएको थियो । ब्राजिलले नौपल्ट कोपा अमेरिका जितेको छ । ब्राजिलले आयोजक भएर खेल्दा यसअघि पाँचौं पटक यो उपाधि जितेको छ । आइबार माराकाना रंगशालामा हुने फाइनल ब्राजिल र अर्जेन्टिनाबीचको परम प्रतिद्वन्द्वीबाहेक विश्वका दुई शीर्षस्थ फुटबल स्टार मेसी र नेयमरबीचको भिडन्तका हिसाबले पनि रोचक हुने अनुमान गरिएको छ । दुई वर्षअघि घाइते नेयमर नभए पनि ब्राजिलले अर्जेन्टिनालाई सेमिफाइनलमा पराजित गर्दै उपाधि जितेको थियो । ३४ वर्षे मेसीसामु पहिलो अन्तर्राष्ट्रिय उपाधि जित्ने अवसर रहनेछ । तीन पटक कोपा फाइनल र २०१४ को विश्वकप फाइनलमा अर्जेन्टिना हार्दा छपल्टका बालोन डीओर विजेता मेसी त्यसको साक्षी बन्दै आएका छन् । देब्रे एङ्कल रगताम्मे भएर पनि मेसीले कोलम्बियाविरुद्ध पूरै समय खेलेर आफूमा रहेको उपाधि भोक देखाएका थिए । केही समय कठिन बनेको थियो, तर हामीसँग इमी (मार्टिनेज) थिए, उनी असाधारण छन्, हामीले उनलाई विश्वास गर्दै आएका छौं, मेसीले भने । यो प्रतियोगिता खासमा अर्जेन्टिना र कोलम्बियाले नै आयोजना गर्नेक्रममा थिए । तर कोलम्बियामा जनप्रदर्शन भइरहेको र अर्जेन्टिनामा कोभिड१९ को बढ्दो प्रभावका कारण अन्तिम समयमा प्रतियोगिता ब्राजिलमा सारिएको हो ।"
समेटिँदै नेपाली खेल इतिहास,नेपाली खेलकुदको डिजिटल अभिलेखीकृत प्रोजेक्ट (२०२०२१) को पहिलो चरणमा नेपाली खेलकुदको इतिहाससँग जोडिएका सामग्रीको संकलन र अभिलेखीकरण सुरु भएको हो । यसका लागि सोलिडारिटी कार्यक्रमबाट १५ हजार डलर प्राप्त भएको थियो । यसको औपचारिक सुरुआत मंसिर १ देखि भएको हो ।उद्घाटन कार्यक्रमका अवसरमा कमिटीका अध्यक्ष श्रेष्ठले अनलाइन संस्करणले नेपाली खेलकुदको पुरानो र नयाँ पुस्तालाई जोड्ने काम गर्ने बताए । कमिटीका महासचिव नीलेन्द्रराज श्रेष्ठले नेपाली खेलकुदलाई अभिलेखीकरणको सुरुआत मात्र भएको बताए । कमिटीका उपाध्यक्ष तथा कार्यकारी निर्देशक चतुरानन्द राजवैद्यले नेपाली खेलकुदका लागि इतिहास अभिलेखीकृत गर्ने कार्यक्रमको ठूलो महत्त्व रहेको बताए ।
