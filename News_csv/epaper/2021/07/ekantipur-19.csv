शीर्षक,विवरण
प्रतिनिधिसभाको पूर्ण जीवन सुनिश्चित,"इतिहासले दाग मेट्न दिएको अवसर सदुपयोग गरेनन् भने आम जनताका लागि आयाराम गयराम भन्दा पृथक् उनी हुन सक्दैनन्, उनले भने ।एक वर्षपछि स्थानीय र त्यसलगत्तै प्रतिनिधिसभा तथा प्रदेशसभाको निर्वाचन गराउनुपर्ने भएकाले देउवा नेतृत्वको सरकारलाई निर्वाचन सरकारकै आँखाबाट हेर्न सकिन्छ । प्रधानमन्त्री नियुक्त भएको दुई वर्षसम्म अविश्वास प्रस्ताव राख्न नपाउने संवैधानिक व्यवस्था छ । प्रतिनिधिसभाको बाँकी कार्यकालमा देउवा नेतृत्वकै सरकार रहने सम्भावना बढेको छ । २०७४ को निर्वाचन पनि कांग्रेस र माओवादी केन्द्रको गठबन्धनमा बनेको सरकारले गरेको थियो । जसमा आलोपालो प्रणालीअन्तर्गत देउवा र माओवादी केन्द्रका अध्यक्ष पुष्पकमल दाहालले सरकारले नेतृत्व गरेका थिए । स्थानीय तहको निर्वाचन २०७४ वैशाख ३१, असार १४ र असोज २ मा गरी तीन चरणमा भएको थियो । पहिलो चरणको चुनाव दाहाल नेतृत्वको सरकारले र त्यसपछिका स्थानीय, प्रदेश र प्रतिनिधिसभाको निर्वाचन देउवा नेतृत्वको सरकारले गराएको थियो । घुमिफिरी रुम्जाटार भनेजस्तै सत्तारूढ दलभित्रको शक्ति संघर्ष र नेकपाको एकता प्रक्रिया भंगसँगै संसद्मा ६१ सिट रहेको कांग्रेसका नेता देउवाको सत्तारोहण निर्वाचन गराउने दिशामै मोडिएको छ । अबको स्थानीय तहको निर्वाचन २०७९ वैशाखमा गराउनुपर्ने हुन्छ । निर्वाचन आयोगका प्रवक्ता राजकुमार श्रेष्ठका अनुसार कम्तीमा १ सय २० दिन अर्थात् चार महिनाअघि सरकारले निर्वाचनको मिति तोकेर निर्वाचन आयोगलाई दिनुपर्ने हुन्छ । यस हिसाबले आगामी ६ महिनाभित्र सरकारले स्थानीय तहको निर्वाचन घोषणा गर्नुपर्ने हुन्छ । त्यसपछि प्रदेश र प्रतिनिधिसभाको निर्वाचन घोषणा गर्नुपर्ने हुन्छ । गत २०७४ मंसिर १० र मंसिर २१ मा गरी दुई चरणमा प्रतिनिधिसभा र प्रदेशसभाको निर्वाचन एकसाथ गरिएको थियो । देउवालाई प्रधानमन्त्री बनाउन र विश्वासको मत दिलाउन एमालेको माधवकुमार नेपाल समूह निर्णायक शक्ति बन्न पुगेको छ । नेपाल पक्षले मत नदिँदा आइतबार देउवाले विश्वासको मत पाउन नसक्ने अवस्था थियो । नेपाल पक्षका केही असन्तुष्टबाहेक अधिकांशले मत दिने निर्णय गरेपछि देउवा सुरक्षित भइसकेका थिए । राजनीतिक परिदृश्य ओलीले लिएको बाटोमा नजाने देखेपछि जसपाका अध्यक्ष महन्थ ठाकुर पक्ष पनि अन्तिम घडीमा युटर्न भयो । देउवाले विश्वासको मत पाउने करिब निश्चित बनेपछि ठाकुर पक्षले कित्ता बदलेको हो । ठाकुर र अर्का नेता शरतसिंह भण्डारीले दुई दिनअघि ओलीलाई बालकोटमा भेटेरै संयुक्त मोर्चाबन्दीका साथ अघि बढ्ने प्रण गरेका थिए । पहिलो प्रतिनिधिसभा विघटनविरुद्धका मुद्दामा जसपा एकढिक्का थियो तर प्रतिनिधिसभा पुनःस्थापना भएपछि ठाकुर पक्ष ओली कित्तामा सामेल भएको थियो । जसपाका अर्का अध्यक्ष उपेन्द्र यादवको पक्ष भने ओलीविरुद्धको मोर्चामा थियो । ठाकुर पक्ष ओलीतिर लाग्दा गठबन्धनले वैकल्पिक सरकार दिन सकेको थिएन । ओलीले संविधानको धारा ७६ को उपधारा १ (एकल बहुमत), २ (संयुक्त) र ३ (ठूलो संसदीय दलको नेता) का आधारमा प्रधानमन्त्रीमा निरन्तरता दिएका थिए । दोस्रो पटक जेठ ८ गते प्रतिनिधिसभा विघटन गर्दा पनि ओलीको मुख्य आधार ठाकुर पक्षको टेको थियो । ३२ सदस्य रहेको जसपामा त्यतिबेला ठाकुर पक्षमा २० सांसद थिए । अदालतको परमादेशले देउवा प्रधानमन्त्री बनेपछि जसपाको संसदीय दलमा उल्टो गतिमा अंकगणित बदलियो । अध्यक्ष यादवको पक्षमा २० सांसद देखिएका छन् भने ठाकुरको पक्षमा जम्मा १२ सांसद छन् । ठाकुर पक्षको युटर्न नहुँदा र एमालेको नेपाल पक्षले सहयोग नगर्दा देउवा अल्पमतमा पर्ने अवस्था थियो । प्रतिनिधिसभाको पूर्ण कार्यकालको एजेन्डा बोकेर अदालतमा पुगेको एमालेको नेपाल पक्षलाई प्रतिनिधिसभा पुनः विघटन हुने जोखिमबाट रोक्न नैतिक दबाब परेको थियो । संविधानको धारा ७६ (५) अन्तर्गत प्रधानमन्त्री बनाउँदा र मतदान गर्दा दलको ह्वीप नलाग्ने अदालतको व्याख्या थियो । त्यसले नेपाल पक्षलाई मतदान गर्न सहज बनाइदियो । विश्वासको मत लिइसकेपछि नेपाल पक्षको अवस्था के हुने भन्नेमा धेरै हदसम्म ओलीको चाहना र व्यवहारमा निर्भर रहने देखिन्छ । एमाले एकतामै जोडिने भयो भने संसदीय कामकारबाहीमा देउवा नेतृत्वको सरकारलाई सहयोग गर्न नेपाल पक्षलाई अप्ठ्यारो पर्छ । ठाकुर पक्षले साथ दिने संकेत गरेपछि देउवा अलि ढुक्क देखिएका छन् । सत्ताको स्रोत र साधन विपक्षीविरुद्ध प्रयोग गर्न पाइन्छ भनेर सत्तामा जाने हो । इतिहासले देउवाको परीक्षा फेरि एक पटक लिँदै छ, पूर्वप्रमुख निर्वाचन आयुक्त पोखरेलले भने, आसन्न पार्टी महाधिवेशनमा नेतृत्वमा दोहोर्याउनेतिर नलागेर प्रतिपक्ष, गठबन्धन दल र आम नेपाली जनतालाई आगामी निर्वाचनप्रति विश्वास र भरोसा दिलाउनतिर लाग्नुभयो भने उहाँको उचाइ बढ्छ ।"
"एमालेका ३३ सांसदद्वारा ह्वीप उल्लंघन, ओली पक्षकै ८ ले दिए मत","विश्वासको मत दिने ओली पक्षका ८ सांसद गोपाल बम, धनबहादुर बुढा, पार्वती विशंखे, समिना हुसेन, प्रेम आले, कृष्णकुमार (किसन) श्रेष्ठ, बिना बुढाथोकी र हीरा केसी विश्वासको मत दिने नेपाल पक्षका १४ सांसदमाधवकुमार नेपाल, जीवनराम श्रेष्ठ, कृष्णलाल महर्जन, विरोध खतिवडा, भवानी खापुङ, मुकुन्द न्यौपाने, रामकुमारी झाँक्री, कल्याणी खड्का, मीरा जैरी, कलिला खान, पुष्पाकुमारी कर्ण कायस्थ, सरला यादव, लक्ष्मी चौधरी र मेटमणि चौधरी मतदान बहिष्कार गर्ने एमाले ११ सांसद गोकर्ण विष्ट, घनश्याम भुसाल, सुरेन्द्र पाण्डे, झपट रावल, यज्ञ सुनुवार, सोमप्रसाद पाण्डे, भीम रावल, दीपक प्रकाश भट्ट, नारायण खतिवडा, राजबहादुर बुढा र योगेश भट्टराई"
"३२ वर्षमा २८ सरकार, १५ वर्ष कांग्रेस र ७ वर्ष एमाले नेतृत्व","राप्रपा २ वर्ष ८ महिना नेतृत्वसहित ८ वर्ष सरकारमा २ प्रधानमन्त्री, ९ पटक सरकारमा एकल सरकार २ पटक"
उद्घाटनको दुई सातामै तामाकोसी बन्द,"यो आयोजना पूर्ण रूपमा सञ्चालनमा आएपछि वर्षायाममा नेपाल विद्युत्मा आत्मनिर्भर हुनेछ । उच्च माग हुँदा र सुक्खायाममा विद्युत् माग धान्न भारतबाट आयात भइरहेको छ । चैतवैशाखमा आन्तरिक आयोजनाको उत्पादन घट्दा प्राविधिकले देशभित्र खपत हुने कुल विद्युत्को ६५ प्रतिशतभन्दा बढी ऊर्जा भारतबाट आयात गर्नुपरेको थियो ।पाँच वर्षमा निर्माण सक्ने लक्ष्यका साथ २०६७ मा सुरु भएको आयोजनाको उत्पादन थाल्ने मिति ६ वर्ष पर धकेलिएको थियो । आयोजनाको तयारी २०६० सालतिरबाटै थालिएको थियो । भूकम्पपछि आयोजनास्थलमा गएको पहिरो र त्यसपछिको नाकाबन्दीका कारण साढे दुई वर्ष निर्माण बिथोलिएको थियो । यस्तै, ठेकेदारको ढिलासुस्ती र कोभिडका कारण आयोजना निर्माण चार वर्ष प्रभावित भएको आयोजनाका अध्यक्ष एवं प्राधिकरणका कार्यकारी निर्देशक शाक्यले बताए ।हाइड्रोमेकानिकल उपकरण जडानका लागि ठेक्का पाएको भारतीय कम्पनी टेक्सम्याको रेलवे एन्ड इन्जिनियरिङ लिमिटेडको कमजोर कार्यसम्पादनका कारण आयोजनाको गति निकै सुस्त बनेको थियो । भारतीय कम्पनीसँगको सम्झौता आयोजना व्यवस्थापनले असार १५ मा रद्द गरेको थियो । माथिल्लो तामाकोसी आयोजनाले वार्षिक २ हजार २ सय ८१ गिगावाट आवर ऊर्जा उत्पादन गर्नेछ ।"
देउवालाई अत्यधिक मत,"यसरी खुल्यो देउवाको प्रधानमन्त्री बन्ने बाटो ?करिब दुई तिहाइ सांसदको समर्थनमा बनेको सरकारका प्रधानमन्त्री केपी शर्मा ओलीले गत पुस ५ गते पहिलोपटक प्रतिनिधिसभा विघटन गरेका थिए । विघटनविरुद्ध सर्वोच्चमा रिट पर्यो । नेपाली कांग्रेस, साविक नेकपाको (खनालनेपाल) समूह, जनता समाजवादी पार्टीसहितका राजनीतिक दल, नागरिक समाजलगायत विघटनविरुद्ध सडकमा निस्किए । विघटनविरुद्ध मुलुकभर ठूल्ठूला सभा भएका थिए ।प्रधानमन्त्री ओलीले गरेको विघटनको समर्थनमा पनि सभाहरू आयोजना गरिएको थियो । सर्वोच्चले गत फागुन ११ गते प्रतिनिधिसभा पुनःस्थापना गर्यो । फागुन २३ गते पुनःस्थापित प्रतिनिधिसभाको बैठक बसेकै दिन निर्वाचन आयोगले नेकपालाई एमाले र माओवादी केन्द्रमा छुट्याउने निर्णय गर्यो । उक्त निर्णयपछि ओली सरकार अल्पमतमा पर्यो । एमालेको खनालनेपाल समूह नै ओलीविरुद्ध खनियो ।अल्पमतमा परेपछि ओलीले प्रतिनिधिसभाबाट विश्वासको मत लिने निर्णय गरेका थिए । गत वैशाख २७ गते प्रतिनिधिसभाबाट विश्वासको मत नपाएपछि ओली सबैभन्दा ठूलो दलको हैसियतमा फेरि प्रधानमन्त्री बने तर उनले ३० दिनभित्रमा विश्वासको मत नलिई पत्रकार सम्मेलनमार्फत गत जेठ ७ गते आफ्नो पक्षमा बहुमत नपुग्ने भन्दै प्रधानमन्त्रीमा दाबी नगर्ने घोषणा गरे तर सोही दिन बेलुका धारा ७६ को उपधारा (५) अनुसार प्रधानमन्त्रीमा पुनः नियुक्तिका लागि राष्ट्रपति विद्यादेवी भण्डारीसमक्ष अनुरोध गरे । ओलीले जसपाको ठाकुर समूहको समर्थन रहेको भन्दै आफैंलाई प्रधानमन्त्री बनाउन राष्ट्रपतिसमक्ष अनुरोध गरेका थिए ।मध्याह्न ओलीले आफूले निकास दिएको बताएपछि प्रमुख प्रतिपक्ष कांग्रेसका संसदीय दलका नेता देउवाले १४९ जना सांसदको हस्ताक्षरसहित लिखित अनुरोध राष्ट्रपतिसमक्ष प्रस्तुत गरे । तर, दुवै पक्षको दाबी नपुगेको भन्दै राष्ट्रपति भण्डारीले जेठ ७ राति मन्त्रिपरिषद्को सिफारिसमा प्रतिनिधिसभा विघटन गरिन् । विघटनविरुद्ध प्रमुख प्रतिपक्षी कांग्रेसको नेतृत्वमा माओवादी केन्द्र, एमाले खनालनेपाल समूह, जसपा, जनमोर्चासहितका राजनीतिक दल, सभामुख अग्निप्रसाद सापकोटा, अधिवक्ताहरू, नागरिक समाजले सर्वोच्च अदालतमा रिट दायर गरेका थिए । उक्त रिटको सुनुवाइ गर्दै सर्वोच्चले गत असार २८ मा प्रतिनिधिसभा पुनःस्थापना गरेर कांग्रेस संसदीय दलका नेता देउवालाई प्रधानमन्त्री बनाउन परमादेश जारी गरेको थियो ।"
मोदीको बधाई,"काठमाडौं (कास) प्रतिनिधिसभाबाट विश्वासको मत लिएको एक घण्टा पनि नबित्दै प्रधानमन्त्री शेरबहादुर देउवालाई भारतीय प्रधानमन्त्री नरेन्द्र मोदीले ट्वीटमार्फत बधाई दिएका छन् । मोदीले ट्वीटमा भनेका छन्, प्रधानमन्त्री शेरबहादुर देउवालाई बधाई र सफल कार्यकालको शुभकामना । सबै क्षेत्रमा हाम्रो अद्वितीय साझेदारी छ । यसलाई अझ बढाउनका लागि म तपाईंसँग काम गर्न तथा हाम्रो गहन र जनताजनताबीचको सम्बन्ध सुदृढ पार्न उत्सुक छु । सर्वोच्च अदालतले असार २८ मा दिएको परमादेशपछि राष्ट्रपति विद्यादेवी भण्डारीले भोलिपल्ट देउवालाई प्रधानमन्त्री नियुक्त गर्दै पद तथा गोपनीयताको शपथ गराएकी थिइन् ।"
सातादेखि फोहोर उठेन,"काठमाडौं (कास) उपत्यकाको फोहोर विसर्जन हुँदै आएको नुवाकोटको ओखरपौवास्थित सिसडोल पुग्ने सडक वर्षाले बिगारेपछि फोहोर व्यवस्थापनमा समस्या हुन थालेको छ । झन्डै एक सातादेखि नयाँ बानेश्वर, शखंमूल, बत्तीसपुतलीलगायत मुख्य चोकहरुमा थुप्रिएको फोहोर उठ्न सकेको छैन ।यसअघि सिसडोलवासीको विरोधका कारण पटकपटक फोहोर व्यवस्थापनमा समस्या हुँदै आएको थियो । सधैंजसो वर्षायाम सुरु भएपछि फोहोर संकलन र व्यवस्थापनमा समस्या हुन्छ, काठमाडौं महानगरपालिकाअन्तर्गत वातावरण व्यवस्था विभाग प्रमुख हरिकुमार श्रेष्ठले भने, ल्यान्डफिल साइटसम्म पुग्ने सय मिटर जति बाटो बिग्रेका कारण घाम लाग्दा मात्र फोहोर पुर्याउन सकिन्छ । उनका अनुसार दिनहुँ एक सय ५० वटा ट्रकले फोहोर पुर्याउने गरेकोमा अहिले मुस्किलले ५० वटा ट्रक मात्रै सिसडोल पुग्न सकेका छन् । यसअघि थुपारिएको फोहोरमाथि नै सडक बनाइएकोले अहिले समस्या भएको उनको भनाइ छ । बिग्रिएको सडकमा ढुंगा बिछ्याउने काम भइरहेकाले केही दिनमा सबै स्थानको फोहोर उठ्ने उनले बताए । यसैबीच, नुवाकोटकै बन्चरे डाँडामा निर्माण भइरहेको फोहोर प्रशोधन केन्द्र निर्माणको काम अन्तिम चरणमा पुगेको सहरी विकास तथा भवन विभागले जनाएको छ । गत जेठको पहिलो साता नै हस्तान्तरण गर्ने भनिए पनि वर्षा र कोभिड१९ का कारण हुन नसकेको विभागका उपमहानिर्देशक तथा बन्चरेडाँडा स्यानिटरी ल्यान्डफिल साइट आयोजना प्रमुख कुमारप्रसाद घिमिरेले बताए । उनका अनुसार फोहोर फाल्न २ वटा सेल निर्माण गरिएको छ । पहिलो सेल फोहोर विसर्जनका लागि तयार भए पनि फोहोरबाट निस्कने लिचेड लाई जम्मा गर्ने पोखरी र दोस्रो सेलको काम भइरहेको उनले बताए । अबको २ महिनामा प्रयोगात्मक रूपमै फोहोर विसर्जन गर्ने गरी व्यवस्था गरिने उनले दाबी गरे । उनका अनुसार ल्यान्डफिल साइट निर्माणका लागि हालसम्म ४४ करोड रुपैयाँ खर्च भइसकेको छ । दुवै सेल गरी २० हजार घनमिटर फोहोर अट्ने यसको क्षमता छ । यहाँ काठमाडौं उपत्यकाका २ महानगर र १६ नगरको फोहोर व्यवस्थापन हुनेछ ।"
अझै आएन भिसेरा रिपोर्ट,"चितवन (कास) पूर्वी चितवन पिप्लेकी सुजिता भण्डारी जंगलमा मृत भेटिएको दुई साता बिते पनि चितवन प्रहरीले घटनाको कारणबारे केही बोलेको छैन । सुजिता असार ११ को बिहानै घरबाट हराएकी थिइन् । अपहरणमा परेको भन्ने परिवारले दिएको सूचनाका आधारमा प्रहरीले सुजिताको खोजतलास गरिरहेको दाबी गरे पनि घरबाट निस्केको ९ दिनपछि असार २० को साँझ उनको शव नजिकैको जंगलमा भेटिएको थियो ।घटनाको अनुसन्धान भइरहेकाले सार्वजनिक गरी हाल्न मिल्ने विवरण हाललाई नभएको चितवन प्रहरी प्रवक्ता डीएसपी सूर्य थापाले बताए । सुजिताको असार २२ मा काठमाडौंको त्रिवि शिक्षण अस्पतालमा पोस्टमार्टम भइसकेको छ । चिकित्सकले भिसेरा परीक्षणका लागि नमुनाहरू निकालेर खुमलटारस्थित विधि विज्ञान प्रयोगशालामा बुझाएका थिए । पोस्टमार्टममा संलग्न डा गोपाल चौधरीले मृतकको शरीरमा प्राणघातक घाउचोट नदेखिएको बताएका थिए । त्यसैले भिसेरा परीक्षण आवश्यक भएको डा चौधरीको भनाइ थियो । भिसेरा रिपोर्ट आउन कम्तीमा एक साता लाग्ने उनले बताएका थिए । तर नमुना बुझाएको २ साता भइसक्दा पनि रिपोर्ट आएको छैन । हामी भिसेरा रिपोर्ट चाँडै आउने आशामा छौं । अनुसन्धानको नतिजा, पोस्टमार्टम र भिसेरा रिपोर्टलाई आधार मानेर घटनाको विवरण सार्वजनिक गर्नेछौं, थापाले भने । राप्ती३ पिप्ले प्रगतिटोलकी २३ वर्षीया सुजिता असार ११ को बिहानै घरबाट निस्केकी थिइन् । मध्याह्न दिदी कवितासँग फोन सम्पर्क हुँदा उनले आफू अपहरणमा परेको जनाएको कविताले बताउँदै आएकी छन् । मोबाइल लोकेसनमा घरदेखि दक्षिण लागेको देखिने सुजिताको शव घरदेखि उत्तरतर्फ जंगलमा भेटिएको थियो । शव नजिकै हरियो सानो बोत्तलमा सेतो झोल भेटिएको थियो । त्यो झोल धानमा लाग्ने पतेरोको विषादी भएको मृतकका बुबाले नै बताएका चितवन प्रहरी प्रमुख एसपी ओम अधिकारीको भनाइ छ ।स्थानीय र मृतकका आफन्तले सुजिताको हत्या भएको बताउने गरेका छन् । उनीहरूले सुजितालाई न्याय दिन घटनामा संलग्न हुनेहरूको पहिचान गरी कारबाही गर्नुपर्ने माग गरिरहेका छन् । परिवारले सुजिताको शव पनि बुझेको छैन । यस सम्बन्धमा शनिबार चितवन प्रशासनमा छलफल भएको थियो । छलफलमा आफन्तले घटनाको सत्यतथ्य सार्वजनिक गर्न माग गरे । शव बुझ्दैमा अनुसन्धान प्रभावित हुँदैन भन्ने कुरा प्रशासनबाट आयो । परिवार र स्थानीयले कमसेकम घटनाको सत्यतथ्य सार्वजनिक होस् भन्ने माग गरे । प्रशासनले चाँडै हुन्छ भनेको छ, राप्ती३ का अध्यक्ष राजकुमार उप्रेतीले भने । प्रशासनका अनुसार साताभित्रै नयाँ कुरा सार्वजनिक हुने सम्भावना देखिएको उनले बताए ।"
ललितपुरको कोरोना लक्षित १९ करोड फ्रिज,"(ललितपुर)  २०७६ चैतमा एन्फाले ललितपुर महानगरपालिकालाई चालकसहित दुइटा सुविधासम्पन्न एम्बुलेन्स उपलब्ध गरायो । लकडाउनमा कोभिड र ननकोभिड बिरामीलाई अस्पताल आउजाउका लागि महानगरले ती एम्बुलेन्स परिचालन गर्यो । तर दसैंताका एन्फाले एम्बुलेन्स फिर्ता लग्यो । २०७५ मा भारत सरकारले उपहार दिएको एम्बुलेन्स भए पनि त्यसको ६ महिनासम्म महानगरले एम्बुलेन्स सञ्चालनमा ल्याएन । कोरोनाको दोस्रो लहर सुरु भएपछि गत वैशाखमा मात्रै चलाउने बन्दोबस्त मिलाइयो । त्यतिबेला दिनमै २२ देखि २५ टिपसम्म गरें । कोभिड बिरामी ह्वात्तै बढेकाले एउटा एम्बुलेन्सले मात्र भ्याउन हम्मेहम्मे पर्यो । अर्को एउटा भइदिएको भए सम्पर्कमा आएका बिरामी फर्काउन पर्दैनथ्यो, एम्बुलेन्स चालक बाबुरत्न महर्जनले भने, एम्बुलेन्स किन्न चाहेमा महानगरले नसक्ने होइन । सरकारले भन्सार छुटको पनि व्यवस्था गरेको छ ।पाटनका सुविन्द्र पोडे, रामशरण कुँवरलगायत १ सय ८२ जना महानगरका सफाइ कर्मचारी लकडाउनयता दैनिक खटिइरहेका छन् । तर उनीहरूले न जोखिम भत्ता पाएका छन्, न राहत । महानगरले स्वास्थ्य बिमा र गत आवमा पीसीआर परीक्षणसमेत नगराएको उनीहरूको गुनासो छ । आफूलाई मात्र नभई परिवारलाई पनि जोखिममा राखेर काम गरियो तर गत वर्ष डेढ महिनाको बाहेक जोखिम भत्ता दिइएन, कुँवरले भने ।ललितपुर मुलुकभरका स्थानीय तहमध्ये स्वास्थ्य संस्थाका लागि नमुना नगरमा पर्छ । महानगरअन्तर्गत १९ स्वास्थ्य केन्द्र, ५ नगर स्वास्थ्य क्लिनिक, क्षयरोग उपचार केन्द्र र भीसीटीलगायत स्वास्थ्य संस्था छन् । स्वयंसेवक, अनमी र अहेब गरेर ५ सय ६८ स्वास्थ्यकर्मर् ीछन् । जनशक्ति, पूर्वाधार र बजेट पर्याप्त भइकन पनि महानगरले कोभिड लक्षित योजना ल्याउन सकेन । कोरोना महामारी नियन्त्रण गर्न गत आवमा १९ करोड रुपैयाँ बजेट विनियोजन गरिएको थियो । तर राजनीतिक खिचातानीले गर्दा बजेट खर्च हुन सकेन । महानगरका कर्मचारीहरूका अनुसार योजनाबद्ध ढंगबाट बजेट खर्च गर्न सकेको भए महानगरवासीले ठूलो राहतको महसुस गर्न पाउने थिए ।पहिलो लहरमा महानगरका २ स्वास्थ्य केन्द्रबाहेक अधिकांश बन्द रहे । महानगरले जोखिम मोलेर काम गर्नेहरूलाई पुरस्कृत गर्नु त परको कुरा आइसोलेसन सेन्टरसमेत बनाउन सकेन । सुनाकोठीस्थित पोषण पुनःस्थापना गृह र ज्यापू समाजको वृद्धाश्रम भवनमा आइसोलेसन सेन्टर सञ्चालनमा भने सहयोग गरेको थियो । महानगरले अपेक्षित काम गर्न नसक्नुमा वडाध्यक्षहरू मेयर चिरीबाबु महर्जन नै कारक रहेको आरोप लगाउँछन् । ललितपुर३ अध्यक्ष श्रीगोपल महर्जन भन्छन्, मेयरज्यूबाट वडामा कोभिडका लागि छुट्याएको बजेट कार्यान्वयन गर्न योजना नै माग भएन । बोर्ड बैठकको निर्णयबिना आफूखुसी रकम बाँड्दै हिँड्नुभयो । बैठक पनि कहिलेकाहीं मात्र बोलाइयो ।ललितपुरमा विपद् जोखिम न्यूनीकरण तथा व्यवस्थापन गर्न महानगरीय विपद् व्यवस्थापन समिति खडा गरिएको छ । तर गत आवमा दुई पटक भर्चुअलसहित चार पटक मात्र बैठक बस्न सक्यो । यद्यपि महत्त्वपूर्ण छलफल र निर्णय भने भएन । महानगरले उपचारका क्रममा निधन भएका संक्रमितका परिवारलाई १ लाख, आईसीयू तथा भेन्टिलेटरमा उपचार गरेर निको भएकालाई ५० हजार र उपचारपछि कोभिडमुक्त भएकालाई २५ हजार रुपैयाँ प्रदान गर्ने भनेको थियो । तर बोर्ड बैठकबाट पारित नगरीकन महर्जनले आफूखुसी योजना ल्याएको भन्दै जनप्रतिनिधि असन्तुष्ट हुँदा कार्यान्वयनमा आउन सकेको छैन ।आव २०७६७७ मा कोरोना राहत कोषमा ५ करोड २३ लाख ९५ हजार रुपैयाँ जम्मा भएको थियो । त्यसमध्ये राहत वितरण, अत्यावश्यक सेवा, क्वारेन्टाइन सञ्चालन, बिमा, प्रसारप्रसारलगायतमा ३ करोड ८६ लाख ३१ हजार मात्र खर्च हुन सकेको थियो । महानगर प्रमुख महर्जनले भने बजेट खर्च नहुनुमा समयमै कार्यविधि, निर्देशिका बनाउन नसक्नुलाई कारक देख्छन् । उनले कार्यविधि तयार भइसकेकाले चाँडै नै जोखिम भत्ता तथा कोरोनाका कारण मृत्यु भएका परिवार र संक्रमणमुक्त हुनेलाई रकम उपलब्ध गराइने बताए ।"
तेस्रो लहरको तयारीमा अस्पताल,"(काठमाडौं)  कोरोना संक्रमणको तेस्रो लहर आउन सक्ने भन्दै काठमाडौं उपत्यकाका अस्पतालहरूले तयारी थालेका छन् । स्वास्थ्य तथा जनसंख्या मन्त्रालयले तेस्रो लहर आउन सक्ने र बालबालिका बढी जोखिममा पर्न सक्ने विज्ञहरूको आकलनअनुसार २० प्रतिशत शय्या बालबालिकाको उपचारका लागि छुट्याउन देशभरका अस्पताललाई निर्देशन दिएको थियो । उक्त निर्देशनअनुसार बालबालिकालाई लक्षित गरी उपत्यकाका अस्पतालहरूले एनआईसीयू, पीआईसीयू, आईसीयू, भेन्टिलेटर, अक्सिजन प्लान्टलगायत साधन स्रोत, जनशक्ति र क्षमता विस्तारमा जोड दिएका छन् ।सरकारले वीर अस्पतालको नयाँ भवनलाई कोभिड१९ युनिफाइड अस्पतालका रूपमा सञ्चालनमा ल्याइसकेको छ । आवश्यक परेको खण्डमा नयाँ भवनको ५ सय र पुरानो भवनको ४ सय गरी ९ सय शय्या कोभिड युनिटका रूपमा सञ्चालन गरिनेछ, अस्पतालका प्रमुख प्रशासकीय अधिकृत डा जागेश्वर गौतमले भने । हाल सय शय्याको आईसीयूभेन्टिलेटर रहेकोमा आवश्यकताअनुसार २ सय शय्यासम्म पुर्याउन सकिने उनको भनाइ छ ।दोस्रो लहरमा संक्रमितको उपचारमा अब्बल सावित भएको शुक्रराज ट्रपिकल तथा सरुवा रोग अस्पतालले अक्सिजन प्लान्टलाई थप मजबुत बनाउँदै छ । अक्सिजनसहितको आइसोलेसन विस्तार, दक्ष जनशक्ति व्यवस्थापन र थप तालिमको तयारीमा छौं, अस्पतालका निर्देशक डा अनुप बाँस्तोलाले भने । २२ भेन्टिलेटर, २४ आईसीयू शय्या तयारी अवस्थामा रहेकोमा ४ वटासम्म आईसीयू शय्या थप्न सकिने उनले बताए ।नेपालकोरिया मैत्री नगरपालिका अस्पतालले बालबालिकाकेन्द्रित आईसीयू, एचडीयू, भेन्टिलेटर र अन्य शय्या थप्ने काम भइरहेको जनाएको छ । दोस्रो लहरमा अस्पतालले १६ शय्याको आईसीयूसहित १ सय २ शय्यामा संक्रमितलाई उपचार सेवा दिएको थियो । अस्पतालको प्रशासकीय भवन रहेको स्थानमा बालबालिकाका लागि कोभिड वार्ड बनाउन सुरु गरेका छौं, मध्यपुर थिमि नगर प्रमुख मदनसुन्दर श्रेष्ठले भने, नगरका ९ वटै वडामा बालबालिकालक्षित आईसीयूसहितको कोभिड वार्ड सञ्चालन गरिनेछ । त्यसैगरी, भक्तपुर अस्पतालमा भर्खरै जन्मिएका शिशुका लागि एनआईसीयू, १८ वर्षमुनिकाका लागि १० शय्याको पीआईसीयू र थप १० शय्याको आईसीयू कक्ष सञ्चालनको तयारी छ । ७५ शय्याको अस्पताललाई २ सय शय्या पुर्याइएको छ । अस्पतालले ८० लाख रुपैयाँमा लिक्विड अक्सिजन प्लान्ट र रेडक्रस सोसाइटीको ५ करोड रुपैयाँमा अक्सिजन (ग्यास) प्लान्ट निर्माण गरिरहेको अस्पतालकी मेसु डा सुमित्रा गौतमले बताइन् ।९० शय्या सञ्चालनमा ल्याइरहेको बानेश्वरस्थित निजामती अस्पतालले आवश्यकताअनुसार क्षमता विस्तार गरी १ सय ५० शय्यासम्म पुर्याउन सकिने जनाएको छ ।"
संवैधानिक निकायहरूमा नझल्किने मुलुकको मुहार,"देशका संवैधानिक निकायहरू राष्ट्रका विविध मुहारलाई न्यूनतम रूपमा समेट्ने गरी पनि समावेशी हुन सकेका छैनन् । हाम्रो संविधानले १३ वटा संवैधानिक निकायहरूको व्यवस्था गरेकामा ६ वटा स्थायी प्रकृतिका भए पनि अरू ७ वटा समावेशी राज्यको अवधारणालाई सुदृढ बनाउनकै निम्ति अल्पकालका लागि परिकल्पना गरिएका हुन् । परन्तु अघिल्ला ६ वटा निकायमा त परै जाओस्, संविधानको भाग २७ मा अन्य आयोगहरू का रूपमा उल्लिखित पछिल्ला ७ निकायमा समेत पदाधिकारीहरू चयन गर्दा समावेशिताका मर्मको बिलकुलै ख्याल गरिएको छैन । अन्य आयोगहरू संविधान जारी भएको १० वर्षभित्र संघीय संसद्ले पुनरवलोकन गर्ने संवैधानिक प्रावधान हुँदाहुँदै पनि एकातिर आधा अवधिसम्म यिनलाई पदाधिकारीविहीन नै राखियो भने अर्कातिर आयुक्तहरू नियुक्त गर्दा पनि यिनको औचित्यकै बेवास्ता गरियो । अघिल्लो सरकारका पालामा संवैधानिक परिषद्ले संवैधानिक निकायका पदाधिकारीहरू सिफारिस गर्दा गरेको यो त्रुटिले जनआन्दोलन२ को भावना र संविधानको मर्ममै प्रहार गरेको छ । यसबाट अति बाध्यकारी अवस्थामा बाहेक समावेशी राज्यतर्फको यात्रा अझै त्यति सहज छैन भन्ने देखिन्छ । तत्कालीन प्रधानमन्त्री केपी शर्मा ओली स्वयंलाई त समावेशी राज्यमा खासै रुचि नभएको छिपेको विषय थिएन । संवैधानिक परिषद्का अध्यक्ष रहेका उनले त्यही भएरै संविधान जारी भएको र सरकार बनेको लामो समयसम्म यी निकायहरूमा पदाधिकारी सिफारिस गर्न चासो नै देखाएनन् । त्यसमाथि, पदाधिकारी सिफारिस गर्ने बेलासम्म परिषद्को बनोटको संवैधानिक मर्मलाई नै कुल्चिएर बहुमतले पनि निर्णय गर्न सक्ने गरी अध्यादेश ल्याए । र, सोही अध्यादेशबमोजिम तत्कालीन प्रधानमन्त्री ओली, प्रधानन्यायाधीश चोलेन्द्रशमशेर जबरा र राष्ट्रिय सभा अध्यक्ष गणेशप्रसाद तिमल्सिना गरी तीन जना सम्मिलित बैठकले दुई पटक संवैधानिक निकायहरूमा पदाधिकारी सिफारिस गर्यो । र, दुवै पटक प्रतिनिधिसभा विघटन गरिएको मौका छोपेर संसदीय सुनुवाइबिनै ५२ पदाधिकारीलाई नियुक्ति दिलाइयो । संवैधानिक परिषद्सम्बन्धी अध्यादेश र आयोगका पदाधिकारी सिफारिस तथा नियुक्तिसम्बन्धी विभिन्न मुद्दा अहिले सर्वोच्च अदालतमा विचाराधीन छन् । संवैधानिक परिषद्मा प्रधानन्यायाधीश राणा स्वयं सम्मिलित रहेकाले हो या अरू कुनै कारणले, यी मुद्दालाई किनारा लगाउने आतुरी सर्वोच्चले देखाएको छैन । उक्त अध्यादेश त वर्तमान सरकारको सिफारिसमा आइतबार राष्ट्रपतिले खारेज गरेकी छन्, तर त्यसैका आडमा गरिएका सिफारिस र नियुक्तिसम्बन्धी मुद्दा सर्वोच्चको प्राथमिकतामा पर्नु आवश्यक छ । आयोगहरू कतिसम्म असमावेशी छन् भने समावेशी आयोगका पाँचै पदाधिकारी वर्चस्वशाली मानिएको खसआर्य समुदायका छन् । लैंगिक रूपमा एक महिला समावेश भए पनि उनीसमेत यही समुदायकी हुन् । महिला आयोगबाहेक अरू सबैका अध्यक्षमा पुरुष मात्रै छन् । कुल ५८ पदाधिकारीमध्ये १५ जना महिला छन्, जुन आरक्षणको न्यूनतम ३३ प्रतिशतसमेत पुग्दैन । पाँचै जना महिला पदाधिकारी भएको महिला आयोगकै बनोट पनि समावेशी देखिन्न । यसमा चार पहाडिया खसआर्य एक मधेसी ब्राह्मण समुदायबाट पदाधिकारी छन्, दलित र जनजाति कोही छैनन् । राष्ट्रिय प्राकृतिक वित्त आयोग र मुस्लिम आयोगमा पुरुष मात्रै छन् । पिछडा जनजातिको उत्थानका लागि गठन भएको जनजाति आयोगका पदाधिकारी जनजाति त छन्, तर यसमा नेपाली समाजको विविधतालाई न्यूनतम रूपमा पनि समेट्न खोजिएको छैन । पाँचमध्ये तीन पदाधिकारी त मगर नै छन्, अरू एकएक गुरुङ र राई जातिका छन् । यसरी सबै आयोगमा गरी कुल ५८ पदाधिकारीमध्ये खसआर्यकै बाहुल्य छ । २४ खसआर्य, ११ आदिवासी जनजाति, ९ मधेसी, ५ दलित, ४ मुस्लिम र ५ थारू छन् । मुस्लिम, थारू र दलित समुदायका पदाधिकारी लक्षित वर्गका लागि व्यवस्था गरिएका आयोगमा मात्रै छन् । यो असमावेशी तथ्यांकबाट थाहा हुन्छ संवैधानिक अंग र निकायमा नियुक्ति गर्दा समावेशी सिद्धान्तबमोजिम गर्नुपर्ने संविधानको धारा २८३ को प्रावधानको सरासर उल्लंघन गरिएको छ । यसबाट राज्यको हरेक निकायमा समावेशी प्रतिनिधित्व र अवसरका लागि संविधानमा मौलिक हकअन्तर्गत धारा ४२ मा व्यवस्था गरिएको सामाजिक न्यायको हकको पनि अनादर भएको छ । संविधानका यी प्रावधानहरू अवज्ञा गर्नका निम्ति लेखिएका होइनन् । समाजका सबै समुदाय तथा वर्गले यो देश मेरो पनि हो भन्ने अनुभूति गर्नका लागि संविधानले परिकल्पना गरेको समावेशी राज्यको अवधारणा पूर्ण रूपमा लागू हुन जरुरी छ । त्यसका निम्ति राज्यका अंग र संवैधानिक निकायहरूको स्वरूप पनि उत्तिकै समावेशी हुनुपर्छ । तर संवैधानिक निकायहरू, तिनमा पनि समावेशी राज्यलाई नै बलियो बनाउने अवधारणास्वरूप गठन गरिएका समेतको बनोट नै असमावेशी हुनुले कस्तो सन्देश देला ? यसले समावेशिताप्रति संवैधानिक परिषद्को चेतमाथि प्रश्न मात्र होइन, समावेशी नेपाल निर्माणको अभियानको भविष्यप्रति पनि चिन्ता जगाएको छ ।संवैधानिक निकायहरूको बनोट असमावेशी हुँदा भोलि यिनले गर्ने कार्यसम्पादनमा पनि प्रभाव पर्न सक्छ । यिनका कार्यप्रति समाजले अपनत्व लिने विषयमा फरक पर्न सक्छ । यिनले सबै समुदायका निम्ति न्यायपूर्ण रूपमा सही ढंगले कार्य गर्न सक्छन् भन्ने आम विश्वास नहुन सक्छ । यिनले निष्पक्ष, प्रभावकारी र विश्वसनीय काम गरेको खण्डमै पनि त्यसमाथि सन्देह व्यक्त हुन सक्छ, जसले यी आयोगहरू स्वयंलाई नै कमजोर बनाउँछ । यस्ता आयोगका पदाधिकारीहरू जति समावेशी हुन्छन्, त्यति नै यिनका उचित निर्णय तथा सुझावहरूको सर्वस्वीकार्यता बढी हुन्छ । निश्चय पनि पाँच जना पदाधिकारी रहने आयोगहरूमा नेपालका सबै जातिसमुदायलाई समेट्न सम्भव हुँदैन तर एउटै आयोगमा एकै समुदायजातिका व्यक्तिलाई मात्र नियुक्त नगेरर तिनलाई अधिकतम रूपमा समावेशी बनाउन भने सकिन्छ । आगामी दिनमा कार्यकारी नेतृत्व र संवैधानिक परिषद्ले यो तथ्य हेक्का राख्नुपर्छ ।"
डिजिटल त्रिभुवन विश्वविद्यालय,"आइतबार त्रिभुवन विश्वविद्यालयले ६२ औं वार्षिक उत्सव मनायो । पछिल्लो समय नेपालमा विश्वविद्यालयको संख्या एक दर्जन पुगे पनि देशको उच्च शिक्षाको ८५ प्रतिशत भार त्रिविमा रहेको छ । देशकै दक्ष जनशक्ति उत्पादनको जेठो संस्था हो यो । अहिले देशको प्रशासनिक, निजी, व्यावसायिक एवम् व्यापारिक क्षेत्र र राजनीतिक नेतृत्व त्रिविकै उत्पादन हुन् । हाम्रो त्रिवि, राम्रो त्रिवि नारालाई सार्थक बनाउन त्रिवि नेतृत्वले निम्न कामलाई प्राथमिकतामा राख्नुपर्छ ः१ सुशासनका आधारभूत मापदण्डहरू पूरा गर्न सुशासन ऐन २०६४ ले व्यवस्था गरेबमोजिम सबै निकायमा नागरिक बडापत्र, सूचनापाटी, गुनासो पेटिकाको व्यवस्थापन गर्नुपर्छ । जनगुनासो सुनुवाइका लागि संयन्त्र निर्माण गर्नु अपरिहार्य छ । २ सूचनाको हकसम्बन्धी ऐन २०६४ का प्रावधानहरूको पूर्ण कार्यान्वयनका लागि नीतिगत र व्यवहारगत निर्णय गर्नुपर्छ । सूचना अधिकारीहरूको भूमिका अभिवृद्धिका लागि कार्यविधि निर्माण गरी उनीहरूको क्षमता विकास तालिम सञ्चालन गर्नुपर्छ । ३ प्रश्नपत्रहरू अंग्रेजी र नेपाली दुवै भाषामा निर्माण गर्ने व्यवस्था हुनुपर्छ । र, विद्यार्थीहरूलाई आफ्नो उत्तरपुस्तिकाको प्रतिलिपिमा सहज पहुँच दिने गरी नियममा परिमार्जन गर्न जरुरी छ । ४ सेवाग्राहीमैत्री सेवा प्रवाहको व्यवस्था गर्न प्रविधिमैत्री सेवालाई अनिवार्य गरी गुणस्तरीय पनि बनाउनुपर्छ । साथै आर्थिक कारोबार अनलाइन प्रविधिबाट गर्ने नीतिगत व्यवस्था पनि हुनुपर्छ । ५ अनलाइन प्रविधिबाट भइरहेको भर्चुअल पठनपाठनलाई पहुँचयोग्य बनाई विस्तार गर्नुपर्छ । ६ त्रिविका हरेक निर्णयहरूमा पारदर्शिता अपनाइनुपर्छ । प्रत्येक निकायमा वेबसाइटमार्फत सूचना प्रवाहको व्यवस्था गर्नुपर्छ । यसका लागि संस्थागत संयन्त्रलाई क्रियाशील बनाउनुपर्छ । ७ त्रिवि भिजन २०२०२०३० लाई व्यापक छलफल गरी कार्यान्वयनमा लौजानुपर्छ । ८ त्रिविको इतिहास भाग १ प्रकाशन भइसकेको छ, अब भाग २ पनि प्रकाशन गरेर वितरण गर्ने व्यवस्था मिलाउनुपर्छ । प्रकाशन भइसकेका त्रिवि दीक्षान्त भाषणहरूको संग्रहलाई सबैमाझ पुर्याउन वेबसाइटमा राख्ने व्यवस्था होस् । ९ त्रिविका हरेक निर्णयको अभिलेख संग्रहको रूपमा त्रिवि राजपत्र प्रकाशनको व्यवस्था हुनुपर्छ । १० त्रिविका सबै निकायबाट प्रकाशन हुने अनुसन्धानमूलक जर्नलहरू र त्यसमा समावेश भएका लेखरचनाहरू सर्वसाधारणसमक्ष सहज रूपमा पहुँचयोग्य बनाउन त्रिविको केन्द्रीय वेबसाइटअन्तर्गत एउटै जर्नल पोर्टल निर्माण गरी कार्यान्वयनमा ल्याउनुपर्छ । साथै त्रिविको केन्द्रीय कार्यालयलाई डिजिटलाइज्ड अभिलेखालय बनाउनुपर्छ । छ दशक पार गरेको त्रिभुवन विश्वविद्यालयले चाँडै सूचना प्रविधिलाई आत्मसात् गरेर सम्पूर्ण क्रियाकलाप प्रविधिमैत्री बनाउने दिशातर्फ अघि बढाउनु जरुरी छ । नोदनाथ त्रिताल, चौबिसे गाउँपालिका३, धनकुटा"
एकताका नाममा दाउपेच,"सत्ता छोड्नुपर्दाको पीडा कति धेरै हुन्छ भन्ने थाहा पाउन केपी शर्मा ओलीले असार ३० मा बालकोटको बार्दलीमा दिएको भाषण सुन्दा थाहा हुन्छ । भुमरीमा मडारिरहेको एमाले फुटको डिलैमा पुगेर मिल्छ कि भन्ने थियो तर ओली सत्ताच्युत भएकै कारण पुनः फुटतिर जाँदै छ । यतिबेला हुन लागेको भनिएको एमाले एकताका लागि ओली र माधव नेपालभन्दा पनि उनीहरू पक्षका दोस्रो तहका नेताहरूको जोडबल छ । ओलीलाई यसोउसो गरेर नेपाल समूहलाई घुमाउन पाए सरकार टिकी पो हाल्छ कि भन्ने थियो । त्यसैका लागि ओली, कार्यदलका सदस्यहरूको कुरा सुनेको जस्तो गरिरहेका थिए । उता नेता नेपाललाई ओलीलाई जसरी पनि सत्ताबाट फाल्नु थियो । त्यसैले उनी कार्यदलले तयार पारेको सम्झौतालाई ग्रहण गर्न चाहिरहेका थिएनन् । बालुवाटारबाट ओलीलाई निकाल्न नेपाल सफल भए पनि अब संसद्ले आफ्नो कार्यकाल पूरा गर्ला कि नगर्ला हेर्न बाँकी छ । प्रधानमन्त्रीका लागि सभापति शेरबहादुर देउवाले शपथ लिनेबित्तकै नेपालले पार्टीमा छुट्टै परिस्थिति बनेकाले आफूहरू विपक्षी गठबन्धनमा रहिरहन नसक्ने बताएका थिए । ओलीले बालकोटको बार्दलीबाट नेपाल र उनी पक्षीय नेताहरूलाई लक्षित गर्दै अति नै छुद्र अभिव्यक्ति दिए । ओलीको भाषणले एमाले विभाजन निश्चतजस्तै देखिन्छ । सत्तामा रहुन्जेल सरकार टिकाउने आशामा जसोतसो एकतामा सहमत जनाउन खोजेका ओलीले अब नेपालसहितको एमाले कुनै हालतमा मान्य नहुने भनेका छन् । प्रधानमन्त्री रहुन्जेल सरकार टिकाउन मात्र ध्यान दिएका ओलीले अब अनेक तिकडम गरेर नेपालको राजनीति सिध्याउने बाटोमा हिँड्ने छाँटकाँट देखाएका छन् । आफैंले राजनीतिक दल विभाजनसम्बन्धी अध्यादेश ल्याएर पटकपटक अरू दल फुटाउन खोजेका ओलीले देउवा सरकारले आफ्नो पार्टी फुटाउन लागिपरेका छन् भन्ने आरोप लगाइरहेका छन् । ओली प्रवृत्तिकै कारण एमाले एकता सम्भव देखिँदैन, यदि सम्भव नै भयो भने पनि ओली नेतृत्वमा रहुन्जेल यसले सार्थकता पाउन सक्दैन । सुजन देवकोटा, पालुङ्टार४, गोरखा"
असुरक्षित भविष्य र अमेरिका,"कोही किन ज्यानको बाजी लगाएर अमेरिका छिर्न खोज्छ ? समाचारले भावुक बनाउनुका साथै पीडाबोध गरायो । माओवादी द्वन्द्वको घात, राजनीतिक अस्थिरता, बढ्दो बेरोजगारी, उच्चशिक्षा र अन्य विभिन्न कारण नेपालीहरू धमाधम देश छोड्दै छन् । अरब बाध्यताले घरपरिवार चलाउन बढीजसो जाने अकुशल र अशिक्षितहरूको गन्तव्य हो भने युरोप र अमेरिका ठूला सपना बोकेर उतै घरजम गरी बसोबास गर्नलाई जाने गर्छन् । डीभी पर्ने र विद्यार्थी भिसामा युरोप, अमेरिका जानेलाई भाग्यमानी मानिन्छ भने लाखौं, करोडौं तिरेर दलालमार्फत अवैध तरिकाले छिर्न खोज्नेहरूको कष्ट र पीडा दर्दनाक र कहालीलाग्दो सुनिन्छ । बीए, एमए पास गरेर पनि रोजगारी नपाएपछि र व्यापारव्यवसाय गरेर खाने वातावरण नदेखेसँगै युवाहरू विदेश पलायन हुन थालेका छन् । महँगो स्वास्थ्य, शिक्षा र असुरक्षित भविष्यका कारण पनि बिदेसिने हुटहुटी छ, नेपालीहरूमा ।भ्रष्टहरूले मुलुकको शासन सञ्चालन गर्नाले भविष्य नै अन्धकारतिर धकेलिएको हुँदा ४० लाखदेखि करोडसम्म तिरेर भोकै, प्यासै घनघोर जंगल, समुद्र र मरुभूमिको बाटो हुँदै ज्यान जोखिममा राखेर अमेरिका जानेको लर्को असामान्य छ । अझ यसरी लहलहैमा लागेर धेरै धन कमाउने लोभमा फसेर दलालहरूको पछि लाग्ने महिलाहरूको समस्या विकराल छ । यौन शोषणदेखि कबुलेको भन्दा दुई गुणा बढी पैसा तिर्न विवश हुने गरेको पाइन्छ । महिनौं लगाएर भारत हुँदै विभिन्न देश पुर्याएर रात विरात गैरकानुनी तरिकाले अमेरिका जानेहरू कैयौंको बाटैमा मृत्यु हुन्छ भने कतिपय नेपाल फर्किन बाध्य भएका समाचार सुनिँदै आएको छ । सबै सिरिखुरी डुबाएर अमेरिका पस्न नसकी नेपाल फर्किनुपर्दा कतिपय घरको न घाटको अवस्थामा पुगेका छन् । उद्योगधन्दा बढाएर रोजगारी सृजना गर्न सकिएन भने यो देशमा भोलिका दिनमा नेता मात्र रहन्छन्, जनता सबै विदेश भासिन सक्छन् । सत्ताका लागि विचार र सिद्धान्तलाई तिलाञ्जलि दिँदै जुनसुकै हदसम्म गिर्न तयार नेताहरूलाई आमनागरिकहरूको समस्यामा कुनै चासो छैन । रेमिट्यान्सले देश धाने पनि राज्यले ब्रेन ड्रेन को समस्यालाई सम्बोधन गरेर नेपाली श्रम नेपालमै प्रयोग गराउन सके मात्र देश समृद्धितर्फ लम्किनेछ । अवैध तरिकाले विदेश लाने भन्दै ठग्ने ठगहरूलाई कडा कारबाही नहुनुले पनि यस्तो गैरकानुनी धन्दा मौलाएको छ । यसमा सरकारले आवश्यक कदम चाल्नु जरुरी छ । रोशन भट्टराई, इनरूवा३, सुनसरी"
अर्थतन्त्रका तात्कालिक चुनौती,"कोभिड महामारी तथा नेकपाको अन्तहीन आन्तरिक झगडाले गर्दा गएको एक वर्ष बिर्सनलायक रह्यो । सत्तासीन पार्टीका जिम्मेवार नेताहरू अर्थतन्त्रका समस्या पहिचान गरेर तिनको समाधानमा लाग्नुभन्दा पदीय भागबन्डाको दौडमा लागेका थिए । तत्कालीन प्रधानमन्त्री आफैंले नेकपाको स्थायी वा केन्द्रीय कमिटीको कुनै पनि बैठकमा अर्थतन्त्रलाई कसरी अगाडि बढाउने भन्नेबारे छलफल नभएको बताउनुभएकाले पनि यो कुरा स्पष्ट हुन्छ । चुनावी या अल्पकालीन जे भए पनि नयाँ सरकारका सामु तुरुन्त समाधान गर्नुपर्ने केही चुनौती छन् । हुन त आर्थिक दृष्टिले यस्ता सरकारहरूको प्रमुख दायित्व किल्ला सम्हालिराख्ने होÙ अर्थात्, स्थिर सरकार नआइन्जेल कर्मचारीतन्त्रलाई नेतृत्व दिने, अर्थतन्त्रको मूल दिशालाई सही बाटोतिर तेर्स्याउने र चुनावपछि आउने सरकारलाई सजिलो हुने गरी अर्थतन्त्र तयारी अवस्थामा राख्नेÙ तर अर्कातर्फबाट हेर्दा मुलुक अब लामो समयसम्म अप्ठेरो स्थितिमा, यस्तै अल्पकालीन सरकारहरूको हेरफेरमा गुज्रन सक्ने सम्भावना पनि भएकाले कर्मचारीहरूलाई सबल बनाएर मुलुकका सरकारहरू स्थिर वा अस्थिरजस्तो भए पनि अर्थतन्त्रले सही दिशा लिन सक्ने बनाउनुपर्ने विन्दुमा पनि हामी छौं । यो परिप्रेक्ष्यमा अहिले सरकारसामु रहेका केही प्रमुख आर्थिक मुद्दाहरू हेरौं ः(क) प्रकोपपछिको पुनरुत्थान ः यो वर्ष दुई प्रमुख समस्या थपिए महामारी र बाढी । यसपालिको बाढीले गरेको क्षतिको पूर्ण आर्थिक अनुमान गरिइसकेको छैन । तैपनि बाढीले गर्दा घडेरीयोग्य जमिन तथा घरहरूको मूल्यमा आएको ह्रास तथा जनसाधारणको आत्मविश्वासमा त्यसले पार्ने प्रभावले पनि अर्थतन्त्रलाई दीर्घकालीन असर गर्ने देखिन्छ । धेरै विकसित देशले यस्ता नदीहरूलाई जथाभावी दौडन वा घुम्न नदिएर तह लगाएका हुन्छन्, विकसित हुँदै गर्दा धेरै मुलुकले लगानी गर्ने प्रमुख कार्यक्रममध्ये एक नदीहरूमा तटबन्ध पनि हो । हामीले पनि ढिलोचाँडो एड हक समाधानहरूबाट माथि उठेर, नदी नै नदी भएको यो देशमा बाढीपहिरोबाट मानव जीवन र सम्पत्ति बचाउन दिगो समाधान खोज्नुपर्ने हुन्छ । विदेशतिरको तटबन्धको अनुभवले पनि के भन्छ भने, नदीहरूको नियन्त्रण एकै झट्कामा सिकिने विषय हैन । यसका लागि पनि लामो अनुभव र मिहिनेत हुनुपर्छ । उदाहरणका लागि, अमेरिकामा नदी नियन्त्रण गर्न गरिएका प्रयासहरूको लामो इतिहास छ । सन् १९१७ मा त्यहाँ बाढी नियन्त्रण ऐन पारित गरिएको थियो । त्यहाँ मिसिसिपी नदीमा बाढी रोक्न विभिन्न उपाय गरिएका थिए र पनि अझै बेलाबेला बाढीले दुःख दिइराख्छ । चीनको याङ्ज तथा व्हाङ ह (एलो रिभर) ले पनि बाढीबाट दुःख दिएको लामो इतिहास छ । सन् १८८७ मा व्हाङ हको बाढीले ९ लाख मान्छे मारेको थियो भने, सन् १९३१ को याङ्जको बाढीले ४० लाख मानिस मारेको इतिहास छ । नदीले कोतरेर ल्याउने बालुवाका कारण नदी नै यताको उता सर्ने, तटबन्धहरूले काम नगर्नेजस्ता यी नदीहरूमा हुने समस्या नेपालमा पनि छ र यिनले दिगो रूपमा नदी नियन्त्रण गर्न सक्ने मान्छेको क्षमतामा प्रभाव पारेका छन् । बाढीहरूको दीर्घकालीन राजनीतिक र आर्थिक असर पनि हुन्छ । चीनको युआन वंशको पतन नै व्हाङ हको बाढीपछि तटबन्ध पुनर्निर्माण गर्न ल्याइएका किसानहरूले विद्रोह गरेपछि सन् १३५१ मा सुरु भएको थियो । नेपालमा विसं २०११ को बाढीपछि दीर्घकालीन असर पार्ने गरी चितवन उपत्यकामा किसानको पुनःस्थापना सुरु गरिएको थियो । यी परिप्रेक्ष्यमा अब यो वर्षको बाढीपछि सरकारसामु तीन प्रमुख प्रश्न उठ्नेछन् एक, यस्ता बाढी के मौसम परिवर्तनका असर हुन् र के यिनीहरूको फ्रिक्वेन्सी बढ्दै जानेछ ? दुई, यी बाढीसँग भविष्यमा कसरी लड्ने ? तीन, अहिलेका पीडितहरूलाई राज्यले के गर्नुपर्छ र के गर्न सकिन्छ ? बढ्दै गएका प्राकृतिक प्रकोपहरू वास्तवमा अर्थतन्त्रका लागि टाउकोदुखाइको विषय भएका छन् । भूकम्पपछिको पुनर्निर्माणमा मुलुकले धेरै वैदेशिक ऋण लिएको थियो । कोभिडसँग लड्ने बेला पनि ऋण लिएको छ र यसबाट मुलुकको वैदेशिक ऋणको बोझ बढेको छ । यस्ता कतिपय ऋण आवश्यक थिएनन् । मुलुकभित्रै मितव्ययिताको अभ्यास गरेर यो बोझ घटाउन सकिन्थ्यो, मुख्य गरी पुनर्निर्माणका लागि लिइएका ऋणको हकमा यो भन्न सकिन्छ । अहिले पनि जोखिमपूर्ण बस्ती सुरक्षित ठाउँमा स्थानान्तरण गर्ने, तटबन्धहरू गर्ने गर्दै जाँदा भविष्यको आर्थिक शक कम गर्न सकिन्छ भन्ने धेरैको मत छ । दीर्घकालीन महत्त्वका यस्ता काम गर्न जुनसुकै सरकार भए पनि र स्थिर अथवा अस्थिर सरकार जे भए पनि अप्ठेरो हुनु हुँदैन । यस्ता प्रकोपले विपन्न परिवारलाई झन् विपन्न बनाउँछन् । औसत विपन्नहरू नै सस्तो ठाउँमा बस्ने भएकाले खोलाको बगरमा वा बाढीले असर पार्ने ठाउँमा तिनै हुन्छन् । गरिबीको रेखाको छेउछाउमा धेरै नेपाली भएकाले यस्ता प्रकोपले धेरैलाई तानेर गरिबीको रेखामाथिबाट गरिबीको रेखामुनि लैजान्छन् । यसरी प्रकोपहरूले गरिबीको पुस्तान्तरण गर्छन् र मुलुकभित्र गरिबी लामो समयसम्म राखिराख्न यिनको योगदान हुन्छ । प्रकोपहरूको असरलाई न्यूनीकरण गर्दै जाने योजना हुनु भनेको मुलुकको दीर्घकालीन समृद्धिको मार्गचित्र हुनु पनि हो । (ख) आयोजना निर्माणको गतिशीलता ः समयमै आयोजना नसकिने मुलुकको दीर्घकालीन रोग निदान गर्नेतिर पनि गएको सरकारका पालामा धेरै प्रगति हुन पाएन । प्रधानमन्त्रीको अध्यक्षतामा समस्याहरू फुकाउन राष्ट्रिय योजना आयोगले गरेको अन्तरमन्त्रालय बैठक (एन्ड्याक) को प्रभावकारिताबारे केहीअघि मसँग एक प्रशासकले व्यंग्य गर्दै भनेका थिए, अहिले एन्ड्याकको मिटिङ हुन लाग्यो भनेपछि मन्त्रालयभित्र कर्मचारीहरू यसो बसेर के समस्या पठाइदिने भनी सल्लाह गर्छन् र यसपालि यो पठाइदिऔं न त भन्छन् । यी बैठकहरूलाई मन्त्रालयहरूले समेत गम्भीर रूपमा नलिने चलन बसिसकेको छ ।यसका पछाडि धेरै कारण छन् । एक त हाम्रा मन्त्रालयका कर्मचारीहरूमै मनोबल कम छ । प्रोजेक्ट म्यानेजमेन्टको राम्रो अनुभव कहिल्यै हुन नपाएकाले र सफलताका कथाहरू कम भएकाले पनि यस्तो भएको हो । जति सफलताका कथाहरू छन्, ती पनि होम ग्रोन प्रविधि वा जनशक्तिको नेतृत्वका हैनन् । अर्को, राजनीतिक नेतृत्वको इच्छाशक्तिमा पनि प्रश्न उठेको छ । जति ढिलो काम गर्ने व्यवसायीलाई पनि सानोतिनो कारबाही गरेर छोडिदिनाले खराब काम गर्नेको मनोबल बढेको छ भने, काम गराउनेको मनोबल घटेको छ । यसले सम्भावना भएका व्यवसायीहरूमा समेत जसरी पनि काम गरेर सक्छु भन्ने दृढ इच्छाशक्ति जन्मन दिएको छैन । जे गरे पनि हुन्छ भने किन राम्रो काम गर्न टाउको दुखाउने भन्ने सोचाइ पनि धेरैमा छ ।खर्बौं बजेट लगेका स्थानीय निकायहरूले पनि यो संघीयताअन्तर्गत पुँजीगत खर्च परिचालन र आयोजना निर्माणको एउटै सफल कथा हामीलाई अहिलेसम्म दिएका छैनन् । प्रदेश वा स्थानीय सरकारले बनाएका आयोजनाहरूमा उच्च प्रविधि प्रयोग गर्न सक्ने क्षमता अझै देखिएको छैन । स्थानीय सरकारहरू पनि पुँजीगत खर्च गर्न कमजोर छन्, साना केही हजारका आयोजनाहरूसमेत सुरु गरेका यी सरकारहरूको प्रशंसायोग्य क्षमता अझै देखिएको छैन । हाम्रो चाहना तल्लो तहदेखि माथिल्लो तहसम्म सधैं काम गर्ने विशाल मेसिनको एउटा तहका रूपमा स्थानीय सरकारका आयोजनाहरू बनून् भन्ने थियो तर यी तल्ला तहका आयोजनाले क्षमता देखाउने सवालमा धेरैलाई निराश बनाएका छन् । धेरैले केन्द्रीय सरकारको नियतमै शंका पनि गर्छन् के ओली सरकार स्थानीय तहहरू सफल नहोऊन् भन्ने चाहन्थ्यो ? योचाहिँ भविष्यमा मात्र थाहा हुन्छ । अन्य सरकारका पालामा पनि खर्च उही रह्यो भने पुरानो सरकारलाई गाली गर्नुको औचित्य हुँदैन ।(ग) लगानीकर्ताको विश्वास ः अर्थमन्त्रीका रूपमा युवराज खतिवडा सुरुमा काउब्वाईजस्तो गरेर आउनुभयो र उहाँको हिप सुटिङ ले गर्दा धेरै क्षेत्र प्रभावित भए । अरूको कुरा सुन्न नचाहने उहाँले उद्यमीहरूप्रति अनुदार छवि बनाउनुभयो । उहाँको मुख्य सोचाइ कडिकडाउ नगरेकाले मुलुकको विकास धीमा गतिमा भएको हो भन्ने देखिन्थ्यो । तर उहाँका पालामा स्वदेशी तथा विदेशी उद्यमीहरूको लगानी धेरै बढ्न सकेन । वैदेशिक ऋणको मामिलामा त उहाँले निकै हौसिएर काम गर्नुभएको जस्तो देखिन्थ्यो । उहाँले राज्यको संरचनागत मितव्ययितामा ध्यान दिनुभएन र आफू मन्त्रालयमा र व्यक्तिगत रूपमा मितव्ययी भएकामा मात्र उहाँले जोड दिनुभयो । यसैले उहाँको पालाभरि लगानीकर्ताको मनोबल उच्च रहन सकेन । अर्थशास्त्रीहरूका लागि उहाँको पर्फर्मेन्स त्यसैले त्यति उत्साहजनक रहेन । मन्त्रालयमा राजनीतिक नेतृत्व पुगेपछि सरकारले व्यवसायीहरूको मनोबल उकास्ने केही काम गरे पनि त्यो कत्तिको दिगो भयो भन्ने परीक्षण भने महामारी र नेकपाको आन्तरिक द्वन्द्वले गर्दा राम्रोसँग हुन पाएन । कम्तीमा के देखिन्छ भने, मुलुकभित्र दीर्घकालीन समस्याका रूपमा रहेका न्यून औद्योगिकीकरण र अल्प मर्यादित रोजगारी सृजनाका समस्या कम हुन सकेनन् । (घ) कुशासनको चुरो ः विसं २०१० मा बीपी कोइरालाले समाजवादीहरूको एउटा अन्तर्राष्ट्रिय सम्मेलनमा दिएको मन्तव्यमा मुलुकका मुख्य तीन समस्या औंल्याउनुभएको थियो प्रशासनिक समस्या, भूमिसुधारको समस्या र औद्योगिकीकरण नहुनुको समस्या । आज ७० वर्षपछि पनि भूमिसुधारबाहेकका दुई समस्या नै मुलुकका प्रमुख समस्या छन् । अघिल्लो सरकारले सुशासनका क्षेत्रमा प्रशंसायोग्य काम खासै गर्न सकेन । केही प्रशासनिक कामलाई डिजिटल बनाउनेतिर पहिलेका सरकारहरूले गरेका काम अगाडि बढाए पनि भ्रष्टाचार न्यूनीकरण, छिटोछरितो सेवा प्रदानतिर देखिने ठोस काम भएनन् । धेरैजसो सरकारी कार्यालयहरू बिजनेस याज युजुअल को तरिकाले अघि बढे । यसैले भ्रष्टाचार न्यूनीकरणका पर्सेप्सन सर्भे हरूमा नेपालको साधारण मात्र फरक देखियो ।बजेट निर्माणमा वास्तवमा मुलुकको दुःखद स्थिति प्रतिविम्बित हुन्छ । पूर्वप्रधानमन्त्री ओलीको कार्यकालमा कुल खर्च ११ खर्बको छेउछाउ नै रह्यो र पनि बजेटहरू १५ खर्ब आसपासको आकारका बनाइए । एक वर्ष मात्र हैन, हरेक वर्ष यस्तो भयो । यसरी अवास्तविक बजेट बनाउन प्रेरणा दिने राजनीतिकर्मी र कर्मचारीतन्त्र दुवैले राजनीति र विकासलाई प्रहसन बनाएका छन् । गएको हप्ता राष्ट्रिय सभाको दिगो विकास तथा सुशासन समितिमा एक माननीयले हामी केहीलाई प्रश्न गर्नुभएको थियो, किन बजेटमा भए पनि मेरो क्षेत्रका विकास कार्यक्रममा टेन्डर लाग्दैनन् ? मलाई भन्न मन लागेको थियो, बजेट मूलतः प्रोपगान्डा डकुमेन्ट भइसकेको अवस्थामा के अपेक्षा गर्नुहुन्छ ? बजेटमा परेको योजना वास्तविक रूपमा कार्यान्वयन हुन्छ कि हुँदैन भनेर संशय हुनुपर्ने अहिलेको स्थिति आर्थिक अराजकताको स्थिति नै हो । दुःखको कुरा, यो रोगको जरा यति गाडिएको छ, आजको भोलि नै कुनै सरकारले यसमा परिवर्तन ल्याउन सक्ने पनि देखिँदैन ।राजनीतिक क्रान्तिहरू सजिला हुन्छन्, आर्थिक क्रान्तिहरू गाह्रा हुन्छन् । सयौं वर्षदेखि जरो गाडेको भनिने राजतन्त्र पनि रातारात जान सक्छ, तर सयौं वर्षदेखि जरो गाडेर बसेको गरिबी रातारात जाँदैन । गरिबी र बेरोजगारी हटाउन नयाँनयाँ सोच लगाउनुपर्छ, नारा लगाएर यी जाँदैनन् । बरु आर्थिक असमानताको समस्या चाँडै समाधान गर्न सकिन्छ तर समृद्धि एकै झट्कामा हासिल गर्न सकिँदैन । हाम्रो मुलुकमा आर्थिक समस्यालाई पनि कहिलेकाहीँ राजनीतिक समस्यालाई झैं गरेर लिने चलन छ । यसले हाम्रो आर्थिक प्रगति झन् सुस्त बनाएको छ ।नयाँ सरकारको मुख्य योगदान भने, सिग्नलिङ मा हुनेछ । सरकार यदि व्यवसायमैत्री भयो, सुशासन कायम राख्नेतिर बल गर्यो, लगानीको वातावरण तयार गर्यो र दीर्घकालीन राम्रा कामहरूलाई के गरिएला भन्नेबारे निजी क्षेत्रसँग छलफल गरिराख्यो भने निजी क्षेत्रलाई निर्वाचनपछिको अवस्था आकलन गर्न सजिलो हुन्छ । त्यसबाहेक निर्वाचनपछि फेरि संयुक्त सरकार आयो भने कसरी चल्छ भन्ने संकेत दिने मौकाका रूपमा यो छोटो अवधिलाई प्रयोग गर्न सकिन्छ । अघिल्ला सरकारहरू जाँदा बन्दै गरेका केही सरकारी आयोजनाहरू अब कसरी अघि बढाइन्छन् भन्नेले पनि सरकारको क्षमता जाँच्ने मौका दिनेछ । आखिर हरेक सरकार बन्दा दलहरू तथा तिनका नेतृत्वलाई जनताले जाँच्ने मौका पनि त पाइरहेका हुन्छन् ।"
देउवालाई विरासत बनाउने अवसर,"ज्योतिषीले सातचोटि प्रधानमन्त्री बन्ने भनेका कारण शेरबहादुर देउवा सामाजिक सञ्जालको ट्रोल मा परे, तर पाँचपाँचचोटि कुनै देशको प्रधानमन्त्री बन्न ज्योतिष विद्या वा भाग्य मात्रको करामतले पुग्दैन । देउवाले कांग्रेसको विद्यार्थी संगठनको एउटा कार्यक्रममा रिसाएर भनेका थिए, ठूला कुरा गर्ने ? सक्छौ भने चारचारचोटि प्रधानमन्त्री भएर देखाऔ । प्रधानमन्त्रीमा देउवाको पाँचौं इनिङ आफ्नो प्रगाढ इच्छाभन्दा ज्यादा समय, परिस्थिति, नागरिक आन्दोलन, प्रचण्ड र माधव नेपाललगायतको संघर्ष अनि निवर्तमान प्रधानमन्त्री केपी ओलीको पटकपटकको असंवैधानिक संसद् विघटनका कारण सुरु भएको छ ।तीन वर्षपहिले जति ठूलो आशा र अपेक्षाका साथ झन्डै दुईतिहाइको ओलीको सत्तारोहणलाई हेरिएको थियो, त्यत्तिकै अपेक्षा देउवाको सत्तारोहणबाट पक्कै छैन । तर विधिको शासनलाई कायम राख्छन् कि राख्दैनन्, ओलीले संविधान र संवैधानिक संस्थाहरूलाई कमजोर बनाउन गरेका कुरालाई सच्याउन सक्छन् कि सक्दैनन् र समग्रमा शासन सञ्चालन गर्दा ओलीले गरेका धेरै गल्ती दोहोरिन्छन् कि दोहोरिँदैनन् भन्नेमा देउवाको सफलता निर्भर गर्नेछ । नेपालको धेरै जनसंख्यालाई पुग्ने खोप उपलब्ध गराउनु, नाजुक अर्थतन्त्रको पुनरुत्थान गर्नु, ओलीजस्तो शक्तिशाली प्रतिपक्षको सामना गर्नु, पक्षपाती भनेर आरोपित राष्ट्रपतिसँग सहकार्य गर्नु, वैदेशिक सम्बन्धलाई सन्तुलनमा ल्याउनु देउवाका मुख्य चुनौती हुन् ।नेपालमा राजनीतिक संक्रमणका अलावा कोरोनाको स्वास्थ्य, मानवीय र आर्थिक संकट जस्ताको तस्तै छ । छिमेकी भारतमा अबको एकदुई महिनामै कोरोनाको तेस्रो लहर आउने आकलन गरिएको छ । आर्थिक पुनरुत्थान गर्न नसकिए देशमा राजनीतिक संक्रमणसँगै आर्थिक संकट गहिरिँदै जानेछ । गत तीन वर्षमा राज्यका सबै संस्था र संरचनाहरूमा राजनीतीकरण बढेको, कानुनी र संवैधानिक निकायहरू राजनीतिक कार्यकर्ता र आफ्नो मान्छे भर्ती केन्द्र बनेका र नेपालमा भ्रष्टाचार संस्थागत भएको भन्ने चौतर्फी आरोपको अवस्थामा देउवालाई आफ्नो सरकार ओलीको भन्दा फरक छ भन्ने देखाउने चुनौती छ । ओली सुरुमा पूरै चीनतिर र पछि १८० डिग्रीको फन्को मारेर भारततिर आवश्यकताभन्दा बढी ढल्केकाले समग्रमा देशको हितभन्दा सत्तास्वार्थलाई ध्यानमा राखेर छिमेकीसँग निकटता बढाउने काम गरिएको आरोप छ । विभिन्न देशका कूटनीतिक निकायका प्रमुखहरूसँग बैठक र वार्ता गरी विश्वासमा लिने, खोप आयातमा सहजीकरणका लागि अनुरोध गर्ने अनि विशेष गरी भारतलाई नेपालको नयाँ सरकार र सबै दलसँग सहकार्य गर्दा दीर्घकालीन हित हुन्छ र नेपाल नजिकको छिमेकीका नाताले भारतका मुख्य चासोहरूका विषयमा संवेदनशील छ भन्ने सन्देश दिन जरुरी छ । भारतले नेपालको नयाँ राजनीतिक परिस्थितिअनुसार व्यक्ति होइन कि नीतिमा आधारित सम्बन्ध बनाउँदा र नेपालको संविधान र लोकतन्त्रप्रति प्रतिबद्धता जनाउन आवश्यक छ । देउवा र भारतबीच खुला र पारस्परिक मान्यतामा आधारित वार्ता र छलफल हुन जरुरी छ । शासन चलाउने तौरतरिकाका दृष्टिले ओलीको शासनभन्दा देउवाको शासन फरक छ भन्ने देखिएन भने देउवाको लिगेसी पनि ओलीको जस्तै देखिने खतरा छ । देउवालाई चारचारचोटि प्रधानमन्त्री देखेकै हो, पाँचौंचोटि बनेर के नै नयाँ होला र, मान्छे तिनै हुन् भन्नेहरू प्रशस्त छन् । हुन पनि यथार्थ के हो भने, नेपालको युवा पिँढी नेपालको समाज, राजनीति, अर्थतन्त्र र शासन विधिमा आमूल परिवर्तन आओस् भनेर २०४६ र २०६२६३ मा १६ वर्षको अन्तरालमा दुईदुईवटा ठूला आन्दोलनमा होमियो । जनआन्दोलन२ पछिको एक दशकभन्दा बढी समय नेपालले संविधान बनाउन र माओवादीलाई राजनीतिको मूलधारमा ल्याउनमा खर्च गरे पनि संविधान जारी भएपछिको आम चुनावमार्फत जनताले एमाले र माओवादीको गठबन्धनलाई स्थिरता, विकास र सुशासनका लागि झन्डै दुईतिहाइको बहुमत दिएर ओलीलाई सत्तामा पुर्याएका थिए ।तर नेपालको राजनीतिक अस्थिरता, सत्ता र शक्तिमाथि केन्द्रित राजनीतिलाई हेर्दा लोकतन्त्रमा समेत कुनै तात्त्विक फरक आएको देखिएन । व्यवस्था परिवर्तन भए पनि राजनीतिक चरित्र र पात्र उस्तै देखिए । समाजको विकास र समुन्नति भनेकै हरेक राजनीतिक पिँढीले इँटा थप्दै जानु हो । राजनीतिक संस्कार चरित्र, चिन्तन, सोच र कार्यशैलीमा रूपान्तरण हुन सकेन भने उन्नत संविधान वा व्यवस्थाले मात्र नहुने देखायो । पुरानो राजनीतिक संस्कार यस्तो जकडिएको छ, सत्तामा जो गए पनि राजनीतिक संस्कार र चरित्र एउटै देखिने खतरा छ । यतिसम्म कि, प्रगतिशील र अग्रगामी मानिने तेस्रो पुस्ता वा युवा पुस्ताको नेतृत्वसमेत त्यही पुरानो पुस्ताको संस्कारबाट दीक्षित छ । मुख्य पार्टीहरूको युवा नेतृत्वले नयाँ सोच र सुशासनको विचारबाट निर्देशित हुनुभन्दा बढी पुरानो पुस्तासँगको राजनीतिक सौदाबाजी वा लेनदेनमा आफ्नो राजनीतिक भविष्य सुरक्षित देखेको छ ।विगत तीन वर्षको शासनका कुरा गर्दा, अध्यादेश ल्याएर देश चलाउने अनि संवैधानिक निकायहरूमा आफ्नै मान्छे भर्ने मात्रै काम भएन, मन्त्री पदहरूसमेत पुरस्कारस्वरूप बाँडिए । प्रधानमन्त्री एक जना अब्बल, अनुभवी र सर्वज्ञानी भएपछि अर्थदेखि परराष्ट्रसम्म, वनदेखि सञ्चारसम्म जसलाई मन्त्री बनाए पनि हुन्छ भन्नेजस्तो गरियो । अर्को कुरा, ओलीले १८ पटक मन्त्रिमण्डल विस्तार गरे । गत तीन वर्षमा राजनीतिक स्थिरताको परिभाषा नै बदलियो प्रधानमन्त्री स्थिर, मन्त्रिमण्डल अस्थिर । तीन वर्षमै १७१८ चोटि फेरिएका मन्त्रीहरूको संख्या नै ५९६० पुगेको थियो । सुशासनका कुरा गर्दा, देउवा सरकारले ओली सरकारले विधि मिचेर गरेका असंवैधानिक कामहरू सच्याउन सके संविधान, कानुनी राज्य र लोकतन्त्रप्रति जनताको भरोसा बढ्ने छ । व्यक्तिगत हित र शक्ति सञ्चयका लागि गत पुसयता गरिएका सबै नीतिगत निर्णय र राजनीतिक नियुक्तिहरू बदर गर्नुपर्ने, संसद् छलेर लोकतन्त्र कमजोर बनाउन ल्याइएका सबै अध्यादेश खारेज गर्नुपर्ने, संसदीय सुनुवाइ नभएका संवैधानिक निकायका नियुक्ति खारेज गर्नुपर्ने माग धेरै लोकतन्त्रवादीको छ । ठीक त्यसरी नै भ्रष्टाचारका सबै चर्चित काण्डहरूमाथि छानबिन गर्न एक उच्चस्तरीय समिति बनाउने हो भने यसले नयाँ सरकारको सुशासनप्रतिको प्रतिबद्धता बढाउनेछ । देउवा सरकारको सेवा प्रवाहलाई पनि जनताले विगतको ओली सरकारसँग तुलना गर्नेछन् । अहिलेको जल्दोबल्दो समस्या भनेकै कोभिडको खोप धेरैभन्दा धेरै जनसंख्यालाई उपलब्ध गराएर स्वास्थ्य, मानवीय र आर्थिक संकटलाई सम्बोधन गर्ने हो । बेलायत, अमेरिका, चीन, भारत र अरू देशसँगसमेत कूटनीतिक, व्यापारिक र सबै च्यानल प्रयोग गरेर कम्तीमा पनि २ करोड खोप ६ महिनाभित्र उपलब्ध गराउन जरुरी छ । केही खोपको खरिद प्रक्रिया ओली सरकारले सुरु गरेको छ तर खोप उपलब्ध गराउने प्रक्रियालाई देउवा सरकारले एक नम्बर प्राथमिकतामा राखेर तत्काल कार्यान्वयनमा लानुपर्छ । देउवाको सकारात्मक अन्तर्राष्ट्रिय छवि खोप आयात गर्नुपर्ने टड्कारो आवश्यकता लागि पनि सहयोगी हुन सक्छ ।देशको बजेट वैधानिक बाटोबाट नभई संसद्लाई छलेर ल्याइएको भन्ने अदालतको फैसलाको पृष्ठभूमिमा वर्तमान बजेटको कार्यान्वयनको अवस्था के हुने, नयाँ बजेट आयो भने संसद्मा पास हुने संख्या पुग्ने कि नपुग्ने भन्ने चुनौती पनि छ । सरकार फेरियो भने अक्सर नयाँ सरकारले गठबन्धनका पार्टीहरूको न्यूनतम साझा कार्यक्रमअनुसारको बजेट आउने गर्छ तर घोषणा गरिसकिएका कार्यक्रमलाई परिमार्जन गर्ने र पूर्ण बजेट ल्याउदा संसद्बाट पास नहुने अवस्था आयो भने समस्या झन् बल्झिन सक्छ । नयाँ सरकारले कम्तीमा यो गठबन्धन सत्ता र शक्तिको सेयर का लागि मात्र नभएर साझा नीति र कार्यक्रमप्रति अडिग छ भन्ने सन्देश दिन यो गठबन्धनले आफ्नो साझा न्यूनतम नीति तथा कार्यक्रम सार्वजनिक गर्न जरुरी छ भने कोरोनाका कारण थला परेको देशको अर्थतन्त्रको वास्तविक अवस्था बुझ्न एउटा गतिलो विश्लेषण र अनुसन्धान गरेर ह्वाइट पेपर पनि जारी गर्दा राम्रो हुन्छ । विश्वासको मत प्राप्त भयो भने गठबन्धन र सबैको सुझाव र सल्लाहलाई समेटेर थला परेको अर्थतन्त्रलाई उकास्न तत्काल राहत दिनुपर्ने अर्थतन्त्रका क्षेत्रहरूलाई लक्षित गरेर नयाँ बजेट ल्याउनुपर्ने देखिन्छ । ओली र देउवाको व्यक्तित्व र नेतृत्व शैलीका तुलना गर्ने हो भने, ओलीको सरकार उनको वाक्पटुता र केन्द्रीकृत शासकीय शैलीमा चलेको थियो, जुन कुरा सुरुमा सहयोगी तर पछि अभिशापजस्तो बन्यो । देउवा वाक्पटुता वा सैद्धान्तिक बहसमा पोख्त भनेर चिनिँदैनन् ।जीवनको उत्तरार्द्धमा पाँचौं पटक प्रधानमन्त्री बनेका देउवा अनुभवी र वरिष्ठ नेता हुन् जसको देशभित्रका पार्टीहरू र वैदेशिक शक्तिहरूलाई सन्तुलनमा राख्न सक्ने क्षमता छ । देउवा अडान लिनुपर्ने ठाउँमा अडान लिने तर आवश्यकताअनुसार लचकता पनि अपनाउन सक्ने नेता हुन् । नीति र रणनीतिमा आफूले अभिभावकीय र समन्वयकारी भूमिका निर्वाह गर्ने तर कार्यान्वयनका लागि मन्त्रिमण्डल, सल्लाहकार समूह, नीतिकार र कूटनीतिज्ञको अब्बल टिम बनाउन सके भने देउवालाई राम्रो लिगेसी छोडेर जाने अवसर छ । राजनीतिक स्थिरता, प्रधानमन्त्रीको नेतृत्व र विकासको उदाहरण दिँदा अक्सर सिंगापुरको नाम लिने गरिन्छ, तर सिंगापुरका संस्थापक प्रधानमन्त्री ली क्वान यिउका कारण मात्र सिंगापुर बनेको होइन । उनको सपना साकार बनाउन उनका पछाडि एउटा अब्बल टिम थियो । तसर्थ देउवाको शासनकालमा कस्तो टिम आउने हो हेर्न बाँकी छ, तर नयाँ सरकारको काम गर्ने तरिका र सोचमा परिवर्तन गर्न जरुरी छ । शासन गर्न युवा मात्रै आउनुपर्छ भन्ने छैन, तर देशको ज्येष्ठ राजनीतिक पुस्ताले युवाको एस्पाइरेसन नबुझ्ने अनि प्रजातन्त्र र लोकतन्त्रका लागि दिएको योगदान नै आफ्नो देश चलाउने अधिकार हो भन्ने सोच नेपालको सुशासनको बाधक देखिन्छ । सरकारमा बस्नु भनेको आफू शक्तिशाली हुनु होइन कि राज्यशक्तिको प्रयोग जनताको सेवाका लागि हो भन्ने सोच बलियो नभएसम्म लोकतन्त्र बलियो हुँदैन । अमेरिकाका पूर्वराष्ट्रपति फ्रान्कलिन डी रुजवेल्टको भनाइ थियो, देशको भविष्य तिनै ज्ञानी राजनीतिज्ञहरूमा भर पर्छ जसले देशका जनता राजनीति होइन देशको सरकार कसरी चलिरहेको छ भन्ने चासो राख्छन् भनी बुझ्न सक्छन् ।नोट ः उपर्युक्त विचारसँग लेखकसम्बद्ध संस्थाको कुनै सम्बन्ध छैन ।"
निर्णयका अवयव,"कुनै पनि निर्णय गर्दा सम्भावित परिणामलाई ख्याल गर्नुपर्छ । निर्णयका लागि तोकिएका कानुनी मापदण्ड अवलम्बन नगरी गरिने निर्णयहरू कार्यान्वयन हुनै सक्दैनन् । निर्णयकर्तालाई आफ्नो निर्णय सधैं उचित लाग्न सक्ला तर सार्वजनिक पदमा रहेका व्यक्तिहरू कतिपय अवस्थामा संस्थागत हितलाई लत्याउँदै व्यक्तिगत स्वार्थ, आसेपासे तथा स्वार्थ समूहहरूको साँगुरो घेराभित्र अल्झिएर उचित समयमा, उचित निर्णय गर्न नसकी आफैं फस्ने गरेका छन् । त्यसैले कानुनको पालना गरी स्वार्थ समूहको चंगुलबाट बाहिर निस्किई संस्थागत विकास, सामाजिक हित र जनकल्याणमुखी निर्णयमा सदैव ध्यान दिनुपर्छ । कोरोना महामारीकै सन्दर्भ लिऔं । यसले हाम्रो आर्थिकसामाजिक स्थिति कस्तो बनायो ? मजदुरी गरी पेट पाल्नुपर्नेहरूको हालत के भयो ? संकट व्यवस्थापनमा अहोरात्र खट्ने कोको थिए ? कुनकुन निकायका कस्ता सुझावहरू प्राप्त भए ? पूर्वतयारी, स्रोतसाधनको जोहो, परिचालन र जनसन्तुष्टिको अवस्था कस्तो रह्यो ? भोलिका दिनमा यस्तो संकट नआउला भन्न सकिन्न, त्यसको पूर्वतयारीका लागि हाम्रा निर्णयहरू कस्ता छन् र त्यसको कार्यान्वयनका लागि केके निर्णयहरू आवश्यक छन् ? महामारीमा अग्रपंक्तिमा काम गर्नेहरूको मनोबललाई निर्णयले कस्तो प्रभाव पार्यो ? राज्यको लगानी कुन क्षेत्रमा बढाउनुपर्ने रैछ र हाम्रा भनाइ र गराइबीच तालमेल कस्तो छ ? हामी किन भनाइ एक, गराइ अर्को गरिरहेका छौं ? हाम्रा निर्णयहरू देखाउन र लेखाउनका लागि मात्र त भएका छैनन् ? निर्णय कार्यान्वयनमा देखिएका समस्या समाधानका लागि पहलकदमी भएको छ कि छैन र ती पहलकदमीहरू कानुन एवम् विधिसम्मत छन् कि छैनन् ?निर्णयकर्तालाई कुनै पनि प्रलोभन, आस र त्रासमा पार्नु हुँदैन भन्ने सर्वमान्य सिद्धान्त भए पनि व्यवहारतः ती सिद्धान्तहरूको अवलम्बन हुन सकेको छैन । धेरैजसो निर्णयकर्ता कुनै न कुनै त्रासमा रहेको, कहीँकतै कुनै बेला स्वार्थ र पदलिप्सामा परेको, दलीय राग, शक्ति र पहुँचका भरमा टिकेको अवस्थाले निर्णयलाई निष्पक्ष, पारदर्शी र अपेक्षित परिणाममुखी बनाउन सकिरहेको देखिँदैन । आवश्यकता र औचित्य निर्णयका अवयवहरू हुन् । ठीक समयमा ठीक ढंगले निर्णय गरियो भने मात्र सही परिणाम आउँछ । लोकप्रिय बन्नका लागि मात्र निर्णय गरिने अवस्थाले सही परिणाम दिनै सक्दैन, यसले निर्णयहरू बारम्बार परिवर्तन भइरहने, पटकपटक निर्णयहरू गरिरहनुपर्ने र निर्णयहरूप्रति विश्वसनीयताको संकट पर्ने अवस्था आइपर्छ । त्यस्ता निर्णयहरूको कार्यान्वयन अत्यन्त चुनौतीपूर्णसमेत बन्छ ।नगरी नहुने विषयहरूमा निर्णय गर्न, त्यसलाई कार्यान्वयनयोग्य र परिणाममुखी बनाउन अति नै आवश्यक छ । निर्णयलाई सकेसम्म विवादरहित बनाउन र जनहितकेन्द्रित गर्न निर्णयकर्ता सधैं सचेत र सजग हुनैपर्छ । यसका लागि कुनै पनि समस्या वा विषयमा छलफलहरू चलाउने, विभिन्न स्वार्थ समूहहरूको स्वार्थ पहिचान गर्ने, कानुनका प्रावधानहरूबारे स्पष्ट हुने, जोखिमहरूको न्यूनीकरणमा उचित ध्यान दिने र फरक विचारअल्पमतको उचित तवरले सम्मान गर्ने वातावरण सृजना गर्नुपर्छ । त्यस्तै निर्णयकर्ताहरूले सदैव मानव अधिकारको सम्मान, संरक्षण तथा संवर्द्धनमा यथेष्ट ध्यान दिनु जरुरी छ । बदलिँदो परिवेशसँगै मानव अधिकारका मुद्दाहरूको सूची लम्बिँदै गएका र ती मुद्दाहरूको सम्बोधनका लागि गरिएका निर्णयहरू कार्यान्वयनमा आउन सकिरहेका छैनन् । न्यायप्राप्तिको बाटोमा पीडितहरू थकित भई विश्राम लिने अवस्थामा पुगेका छन् । नागरिक समाज र अन्य सरोकारवालाले अधिकारका सवालमा गर्ने वकालत तथा पहरेदारी पनि सुस्ताएको छ । मानव अधिकारका कतिपय मुद्दा अझै ओझेलमा पर्नु र समयमै राहत, क्षतिपूर्ति तथा न्यायका लागि पहल गर्ने निर्णयहरू हुन नसक्नु दुःखद छ । स्रोतसाधनको उपलब्धता र परिचालनमा हुन नसकेको उचित निर्णयले कतिपय क्षेत्र नराम्ररी प्रभावित बन्न पुगेका छन् । कतिपय काँचो निर्णयले समस्या समाधानमा व्यवधान हुने र अपरिपक्व निर्णयबाट तत्काल असरहरू नदेखिए पनि दीर्घकालीन रूपमा नराम्रो प्रभाव पर्ने सम्भावना रहन्छ । कुन क्षेत्रमा के खाँचो छ, सोको साँचो पत्ता नलगाई गरिने निर्णयहरूको कार्यान्वयनमा जटिलता आउँछ । त्यसैले विगतका अपरिपक्व निर्णयहरूलाई परिपक्व बनाउन निर्णयकर्ताहरूले निकै समय सोचविचारमा खर्चिनुपर्छ ।विशेष गरी कोभिडका बिरामीहरूको उपचारलगायत अन्य संक्रमण जोखिम क्षेत्रमा काम गर्नेहरूलाई सधैं उच्च मनोबलको खाँचो हुन्छ । तर, लाखौं खर्च गरेर डाक्टर पढेका, दक्ष जनशक्तिले समेत आफ्नो श्रमको मूल्य माग गरी ताकेता गरिरहनुपर्ने आवस्था सृजना हुनु निर्णय मजबुत हुन नसक्नुकै परिणाम हो । जनशक्ति नभए, जनशक्ति उत्पादन गर्न, भएका जनशक्तिको पहिचान, परिचालन अनि दिगो व्यवस्थापनका लागि यथासमयमै सोचेर निर्णय गरिएन भने जनशक्ति उत्पादन केन्द्रहरू मक्किन सक्छन् । यसले कार्य वातावरण बिग्रँदै जाने, ठूलो संख्यामा मानसिक स्वास्थ्यमा समस्या भएका व्यक्तिहरूको जमात बढ्ने र राज्यको लगानी बालुवामा पानी हालेसरह हुने खतरा बढ्छ । तसर्थ सेवा प्रवाहका सबै क्षेत्रलाई एउटै डालोमा हालेर गरिने निर्णयप्रति समेत समयमै सचेत रहनु आवश्यक छ ।निर्णयका पूर्वाधारहरूको पहिचान गर्ने, निर्णयका आधार र कारणहरूप्रति जवाफदेह हुने, यसका प्रक्रियालाई पारदर्शी बनाउने, निर्णयका लागि आवश्यक सूचनाहरूको विश्वसनीयताको परीक्षण गर्ने र निर्णयलाई बढीभन्दा बढी सहभागितामूलक र समावेशी बनाउने प्रयास गरेमा निर्णयले वैधता पाउने सम्भावना रहन्छ । जसले निर्णयप्रति अपनत्व विकास भई कार्यान्वयनको सुनिश्चिता र अपेक्षित परिणाम हासिल हुन सक्छ । यसबाट निर्णयकर्ताहरूप्रतिको विश्वास, जवाफदेही अभिवृद्धि, दिगो विकास र समृद्धि हासिल हुन सक्छ । निर्णयका लागि जनदबाबको आवश्यकतै पर्नु हुन्न । सर्वमान्य विधि, मूल्य तथा मान्यताको अवलम्बन र अभ्यासले निर्णयलाई परिपक्व बनाउन मद्दत गर्छ । यसबाट सकारात्मक सामाजिक गतिशीलता कार्य गर्ने शैलीमा पारदर्शिता, इमानदारी, जवाफदेही र विश्वासको वातावरण अभिवृद्धि भई समाजमा मानव अधिकार संस्कृति निर्माण र विकासको आधार तयार गर्छ, साथै गलत तरिकाबाट निर्णयहरू हुने अवस्थाको अन्त्य गर्छ । शर्मा राष्ट्रिय मानव अधिकार आयोग, लुम्बिनी प्रदेश कार्यालयकी सहसचिव हुन् ।"
शासक वर्गको संवेदनहीनता,"राज्यको अकर्मण्यता र लाचारीका कारण यति धेरै मानिसको ज्यान जानु अवश्य पनि सानो अपराध होइन । झट्ट हेर्दा यो मानवताविरुद्धको अपराध नलाग्न सक्छ, तर सारमा यसले दिएको पीडा पनि कम्ती छैन । मानवताविरुद्धको अपराध (क्राइम अगेन्स्ट ह्युमानिटी) र नरसंहार (जेनोसाइड) बीच अन्योन्याश्रित सम्बन्ध छ । यी दुइटै शब्दावलीको प्रयोग दोस्रो विश्वयुद्धपछि सुरु भएको हो । मानव अधिकारका विश्वप्रसिद्ध अधिवक्ता फिलिप स्यान्ड्सले इस्ट वेस्ट स्ट्रिट पुस्तकमा भनेझैं उपर्युक्त दुई अवस्था क्रूर तानाशाहको अमानवीय र आपराधिक कुकृत्यका करण उत्पन्न हुन्छन् । पोलिस न्यायशास्त्री राफेल लेमकिनले प्रतिपादन गरेको नरसंहार शब्दको अर्थ हो राज्यले आफ्नै नागरिक, समुदायविशेषको विनाश गर्नु । अर्कातर्फ, क्याम्ब्रिज विश्वविद्यालयमा कानुनका प्राध्यापक हर्स लौटरप्येक्टले सृजना गरेको मानवताविरुद्धको अपराध भनेको कुनै समूहको सदस्यताबाट उत्प्रेरित नभई शासकद्वारा भएको व्यक्तिहरूको सामूहिक हत्या हो । यसरी नरसंहार ले समूहको पहिचानलाई प्राथमिकता दिन्छ भने मानवताविरुद्धको अपराध ले व्यक्तिलाई । यद्यपि दुइटै अवस्थालाई अपराधहरूको अपराध (क्राइम अफ क्राइम्स) का रूपमा लिइन्छ । यो केवल आपराधिक कुकृत्यहरूको शृंखला मात्र नभई मानवताको अन्तरात्मामा सामूहिक दाग हो । न्युरेम्बर्ग ट्रायलपछि उपर्युक्त दुइटै शब्दावली अन्तर्राष्ट्रिय कानुनमा प्रयुक्त हुने गरेका छन् । वर्तमानमा, मानवताविरुद्धको अपराध भन्ने शब्दावली रोमस्थित इन्टरनेसनल क्रिमिलन कोर्ट (आईसीसी) को विधानमा विस्तृत रूपमा परिभाषित छ । यो परिभाषाले ठूलो संख्यामा समुदायविशेषमाथि गरिएको हिंसालाई समेट्छ, नेपालले अहिले भोगिरहेको कोभिड१९ र स्वास्थ्य सेवा प्रणालीको पतनको अवस्थालाई भने समेटिहाल्दैन । निस्सन्देह, नेपालको मामिलामा सरकारले स्वास्थ्य पूर्वाधारमा सुधार नल्याउने, चिकित्सा आपूर्ति र उपकरणहरूको भण्डारण नगर्ने अनि राज्यले सबैभन्दा महत्त्वपूर्ण खोप अभियानमा हेलचेक्र्याइँ गर्नेजस्ता जघन्य लापरबाही नगरेको भए नेपाली जनता दोस्रो लहरलाई पराजित गर्न सायद सफल हुने थिए । सरकारले पहिलो लहरपछि सबै स्तरमा कोभिड१९ लाई परास्त गर्न समयोचित सक्रियता देखाएन र जनताको स्वास्थ्य सुनिश्चित गर्न विफल भयो । यो राष्ट्रव्यापी विफलताकै परिणामस्वरूप देशले भोग्नुपरेको भयावहताको प्राथमिक जिम्मेवारी संघीय सरकारले वहन गर्नुपर्छ । यसबाहेक, नेपालको संविधानबमोजिम पनि सरुवा रोग नियन्त्रण संघीय सरकारको क्षेत्राधिकारमा पर्छ । कोभिडभयावहताका लागि प्रदेश सरकारहरू पनि समान रूपले जिम्मेवार छन् । किनकि तिनले समेत महामारी रोकथाम गर्न समयमै कुनै तयारी गरेनन् । प्रदेश सरकारहरू सार्वजनिक स्वास्थ्य दिशानिर्देश कडाइका साथ कार्यान्वयन गर्न असफल भएकै कारण कोभिडले नेपालमा बढी विनाश निम्त्याएको हो ।अमेरिका, बेलायत र क्यानडाजस्ता अति विकसित देशहरूले नेपालमा कोभिडको दोस्रो लहरलाई रोक्न तत्काल चासो देखाएनन् । नेपालले आफ्नो जनसंख्याको अनुपातबमोजिम समयमै पर्याप्त खोप भण्डारण गर्न नसक्दा टुलुटुलु हेरेर बसेका त्यस्ता देशहरूले पनि नेपाल कोभिड नियन्त्रणमा असफल भएको जिम्मेवारी वहन गर्नुपर्छ । यी देशहरूले आफूलाई चाहिनेभन्दा बढी खोप थुपारेर नेपालजस्ता गरिब देशहरूलाई आवश्यक डोज सुरक्षित पार्नमा कठिनाइ उत्पन्न गरे । यसबाहेक, राजनीतिज्ञ र व्यवसायीहरूको गिरोहले खोप खरिद प्रक्रियामा अक्सर अवरोध उत्पन्न गरिरह्यो ।स्पष्टतः धेरै पात्र र परिस्थितिको संगमले कोभिड रोकथामको मामिलामा नेपालमा दुरवस्था निम्तिएको हो र हामीवरपर रहेका मृत्यु र विनाशको कोही एक अपराधी छैन ।विज्ञहरूले कोभिड१९ को तेस्रो लहर चाँडै आउने पूर्वानुमान गरेका छन् । अब पनि नेपाल तयार नभए यसले नेपालीजनमाथि विनाशकारी प्रभाव पार्नेछ । दस वर्षको सशस्त्र युद्धमा १७ हजार व्यक्तिको ज्यान गएको थियो, जबकि महामारीको एक वर्षमै त्यसको आधाभन्दा बढी नेपालीले ज्यान गुमाउनुपरेको छ । त्यसैले अब पनि कोभिड नियन्त्रणमा हात उठाए त्यो सरकारको मानवताविरुद्ध अपराध ठहरिनेछ र त्यसविरुद्ध आवाज उठाउने काम सम्पूर्ण नेपालीको हो । शासक वर्गलाई उत्तरदायी बनाउने दायित्व जनतामा निहित छ र वर्तमान परिस्थितिमा जनतासामु यो पराक्रम उपयोग गर्नुबाहेक अर्को विकल्फ देखिँदैन ।"
प्रतिनिधिसभामा सर्वोच्चको फैसलामाथि बहस,"(काठमाडौं)  प्रधानमन्त्री शेरबहादुर देउवाले राखेको विश्वासको प्रस्तावमाथि छलफल गर्ने क्रममा आइतबार प्रतिनिधिसभामा राजनीतिक दलका नेताहरूले संविधानको धारा ७६ (५) बारे सर्वोच्च अदालतले गरेको व्याख्यामाथि बहस गरेका छन् । सत्तारूढ कांग्रेस, माओवादी केन्द्रका साथै जसपाका सांसदले सर्वोच्चको आदेशबाट संविधानवाद स्थापित भएको तर्क गरे भने प्रमुख प्रतिपक्षी दल एमालेका सांसदले अदालतको व्याख्याको आलोचना गरेका थिए । एमालेका तर्फबाट बोलेका सांसद प्रदीपकुमार ज्ञवालीले ३२ वर्षपहिले फालेको निर्दलीयता जस्केलाबाट छिराइएको भन्दै सर्वोच्च अदालतले असार २८ गते गरेको फैसलाको आलोचना गरे । सर्वोच्चका ५ न्यायाधीशको परमादेशबाट प्रधानमन्त्री बनेर प्रहसन देखाइएको उनको टिप्पणी थियो । तीनचोटि दलीय विभाजनको सिकार बनेर पहिले गृहमन्त्रीका रूपमा र पछि दुईचोटि प्रधानमन्त्रीका रूपमा बाहिरिनुभएका सम्माननीय शेरबहादुर देउवा आज धारा ७६ (५) को अपव्याख्यामार्फत जस्केलाबाट निर्दलीय व्यवस्थालाई छिराएर प्रधानमन्त्री बन्दै हुनुहुन्छ, उनले भनेका थिए । देउवा प्रधानमन्त्री भएर सरकार गिराउने, लोकतन्त्र कमजोर पार्ने, संसदीय व्यवस्था र प्रजातन्त्रप्रति वितृष्णा जगाउने इतिहास स्थापित भएको ज्ञवालीले टिप्पणी गरे । आफूहरूलाई प्रधानमन्त्रीबाट केपी शर्मा ओली बाहिरिए भन्नेमा भन्दा पनि प्रणाली भत्किँदै गरेकामा चिन्ता लागेको उनको भनाइ थियो । अधिकांश समय सर्वोच्चको फैसलाको आलोचनामा खर्चिएका ज्ञवालीले एमालेले विधि अवलम्बन गर्दै आएको तथा संविधानको सर्वोच्चता र शक्ति पृथकीकरणमा विश्वास राखेको बताए । हामीलाई चिन्ता लोकतन्त्र अडिएका पिलरहरू खलबलिन थाले भन्नेमा छ । लोकतन्त्रको एउटा महत्त्वपूर्ण पिलर शक्ति पृथकीकरणको सिद्धान्त अर्थात् नियन्त्रण र सन्तुलन हो । कुनै पनि लोकतान्त्रिक प्रणालीले सर्वोच्च अदालतबाट सीधै प्रधानमन्त्री तोक्ने कल्पना गर्दैन । आज हामी यो विषय राष्ट्रिय राजनीतिमा छिराइरहेका छौं । देउवाले सर्वोच्च अदालतलाई दिएको धन्यवादप्रति लक्ष्य गर्दै ज्ञवालीले पहिले श्री ५ बाट र अहिले श्रीमान् ५ बाट प्रधानमन्त्री भएको भन्दै कटाक्ष गरेका थिए । प्रतिनिधिसभा विघटन गलत भए सर्वोच्चले जुन ठाउँबाट फल खेलिएको हो, त्यहीँ बल ल्याएर राख्नुपर्थ्यो, उनले भने, हामीकहाँ त रेफ्रीले आफैं गोल हानिदिनुभयो । संविधानको व्याख्या गर्ने अधिकार सर्वोच्च अदालतलाई रहे पनि धारा ७६ (५) अनुरूप प्रधानमन्त्री नियुक्तिमा ह्वीप नलाग्ने भनी फैसला गर्दै संविधान संशोधन गरिएको टिप्पणी ज्ञवालीको थियो । सरकारको नेतृत्व गरिरहेको कांग्रेसका सांसद मीनेन्द्र रिजालले ओलीको अहंकार पराजय भएर नेपालमा लोकतन्त्र र संविधानवाद स्थापना भएको बताए । लोकतन्त्र विजय भएको छ । संविधानवाद विजय भएको छ । त्यसैले संसद्ले अदालतप्रति सम्मान व्यक्त गर्नुपर्छ । अहिले पनि आफ्नो सीमालाई नर्बिर्सौं, उनले भने । ओलीले संसद्का साथै अदालतमाथि पनि आक्रमण गरेको रिजालको टिप्पणी थियो । संविधानका पांग्रा भत्काउँदै आफ्ना पक्षमा प्रयोग गर्दा सबै ठीक हुने, संविधानले आफूलाई छेउमा लगाइदियो भने गलत हुने ? हिजो पुष्पकमल दाहालको अनुहार देखाएर दुई तिहाइ हुने, माधवकुमार नेपालको पनि अनुहार देखाएर दुई तिहाइ हुने । आज उहाँहरूको सम्मान गर्न नसक्दा अनि यो अवस्था बेहोरेपछि उहाँहरूमाथि नै आक्रमण ? त्यतिले नपुगेर अदालतमाथि आक्रमण ?कांग्रेसले सत्तामा पुगेपछि पनि आफ्नो राजनीतिक शालीनता नछाड्ने रिजालको भनाइ थियो । यसअघिको सरकारले गरेका राम्रा कामलाई आगामी दिनमा पनि निरन्तरता दिइने उनले बताए । उनले संविधान बनेदेखि नै भत्काउन थालिएको उल्लेख गरे । एउटै पार्टीको सभामुख र उपसभामुख हुन नहुने संविधानको व्यवस्थालाई तत्कालीन नेकपाले दुई तिहाइको तागत देखाएर भत्काएको रिजालले बताए । १ दशकमा १२ सरकार बन्ने अवस्था आएपछि संसद्को स्थायित्वका लागि संविधानको धारा ७६ (५) को व्यवस्था राखिएको र त्यो धाराअन्तर्गत सांसदहरूले विवेक प्रयोग गरेर संसद् जोगाउन सक्ने उनको भनाइ थियो । अदालतले प्रधानमन्त्री नियुक्त गरेको होइन । आफ्नो पदीय मर्यादा बिर्सेर काम गर्नेहरूलाई नेपालमा संविधान छ भन्ने सम्झाइदिएको हो, रिजालले भनेका थिए । संसद्को विशेषाधिकार प्रयोग गर्दै सर्वोच्च अदालतमाथि आरोप नलगाउन रिजालले एमालेलाई सुझाए । संसद्मा बोलेका कुरालाई लिएर कुनै पनि अदालतमा मुद्दा नलाग्ने व्यवस्था छ । राष्ट्रपति विद्यादेवी भण्डारीले संविधानको धारा ७६ (५) बमोजिम आह्वान गरेको सरकारका लागि कांग्रेस सभापति शेरबहादुर देउवाले गरेको दाबी ठीक छ भनेर सर्वोच्च अदालतले आदेश दिएको रिजालले बताए । पूर्वप्रधानमन्त्री तथा माओवादी केन्द्रका अध्यक्ष पुष्पकमल दाहालले पछिल्लो राजनीतिक घटनाक्रम विचित्रको भएको उल्लेख गरे । राजनीतिक दलहरू निरंकुशताविरुद्ध एक भएर लडे पनि दुई पटक प्रतिनिधिसभा विघटन र सर्वोच्च अदालतबाट पुनःस्थापना भएको इतिहास बनेको उनले बताए । दुई तिहाइको प्रधानमन्त्रीले पटकपटक संसद् विघटन गर्ने र मुलुकलाई दुर्घटनामा धकेल्ने घटना पहिलो पटक भएको हो, उनले भने, यस्तो दुर्दशा यति छिटो देख्नुपर्ने भए किन गठबन्धन र पार्टी एकताको प्रस्ताव लान्थें होला ?राष्ट्रपति भण्डारीले प्रधानमन्त्री देउवालाई शपथ गराउने र नियुक्तिका क्रममा प्रयोग भएको भाषा संविधानको मर्म र भावनाविपरीत भएको टिप्पणी दाहालले बताए । हरेक पटक आउने र जाने प्रधानमन्त्री साइड बाइ साइड बस्ने हुन्थ्यो । शपथ ग्रहणपछि कुर्सी साटिन्थ्यो । तर अहिले त्यो दृश्य देखिएन । निवर्तमान प्रधानमन्त्रीले उपस्थित हुन आवश्यक ठान्नुभएन, उनले भने, गम्भीर नैतिक संस्कार र लोकतन्त्रसँग जोडिएको प्रश्न हो यो ।ओलीमा मनोवाद, व्यक्तिवाद, चरम महत्त्वाकांक्षा, छलकपट, जालझेल भएकाले नै अहिलेको अवस्था आएको दाहालको भनाइ थियो । संविधानको धारा ७६ (५) ले निर्दलीयता ल्याउने भए संशोधनका लागि किन प्रस्ताव नल्याएको भनेर उनले प्रश्न गरे । संविधान निर्माणका क्रममा व्यापक छलफल गरेरै धारा ७६ (५) मा सांसदलाई विशेषाधिकार दिने व्यवस्था गरिएको उनले स्मरण गराए । संविधानको अन्तिम व्याख्याता सर्वोच्च अदालत हुने उल्लेख गर्दै दाहालले भने, संसद् पुनःस्थापना गर्ने लोकतान्त्रिक हुन्छ कि विघटन गर्ने ?एमालेका सांसद ज्ञवालीले एमाले युद्ध हारेर लोकतन्त्रको कुरा गर्ने जस्तो पार्टी नभएको भनेकामा दाहालले आक्रोश पोखेका थिए । शान्ति सम्झौता गलत थियो भन्न खोज्नुभएको हो ? माओवादीले लोकतन्त्रको पक्ष लिन हुन्न भन्न खोज्नुभएको हो ? माओवादीले संविधानको पक्षमा बोल्न हुन्न भन्न खोज्नुभएको हो ? दाहालले भने, माओवादी आन्दोलन विभाजित भएको छ, यसलाई मिचिदिए हुन्छ भन्ने ठानेको भए हलुका हुन्छ । आगोसँग खेल्ने कुरा राम्रो होइन । ओलीले व्यक्तिगत अहंकार र दम्भको फल भोगेको र आगामी दिनमा पनि भोग्दै जाने दाहालको भनाइ थियो । जसपाका अध्यक्ष महन्थ ठाकुरले भने संविधान संशोधनका लागि संघर्ष गरिरहेको बताएका थिए । उनले देउवा परमादेशको प्रधानमन्त्री भएको उल्लेख गर्दै आफूहरूले समर्थन दिने जनाएका थिए । ठाकुरले प्रधानमन्त्रीको निर्वाचन वा नियुक्तिको प्रसंग आउँदा जसपा प्रताडित र घायल भएको उल्लेख गरे । दलहरू सत्ता संघर्षमा रहेको र त्यसले आमजनताको चासोलाई सम्बोधन गर्न नसक्ने पनि उनको दाबी थियो । उनले नागरिकता अध्यादेश र संविधान संशोधनका विषय संसद्मा राखेका थिए । पूर्वप्रधानमन्त्री तथा जसपाका संघीय परिषद् अध्यक्ष बाबुराम भट्टराईले सर्वोच्च अदालतले सबैको भूमिका स्पष्ट पारेर संविधानको व्याख्या गरेको बताए । प्रतिनिधिसभाका सदस्यहरूले आफ्नो शक्ति नचिनेको उल्लेख गर्दै उनले भने, अहिलेको सर्वोच्च अदालतको फैसलामा राष्ट्रपति, प्रधानमन्त्री, न्यायालय हुँदै प्रतिनिधिसभा, सभामुखसमेतको अधिकार क्षेत्र र कर्तव्यको मूल्यांकन गरिएको छ । दिशानिर्देश गरिएको छ । व्याख्या गरिएको छ । हामीले आफैंले लेखेको संविधान आफैं बिर्सिएका थियौं । प्रतिनिधिसभा विघटन गरी मुलुकलाई दुर्घटनातर्फ उन्मुख गराएकामा अहिले जोगिएको उनको भनाइ थियो । अहिलेको संविधान अपुरो भए पनि अग्रगामी भएकाले जोगाउनुपर्ने उनको भनाइ थियो । जनमोर्चाकी सांसद दुर्गा पौडेल, राप्रपाका राजेन्द्र लिङ्देन र नेमकिपाका प्रेम सुवालले पनि सर्वोच्चको आदेश, संविधानका व्यवस्थालगायत विषयमै धारणा राखेका थिए ।"
"ट्र्याक परीक्षण सकियो, रेल सञ्चालनको टुंगो छैन","रेल छोपेको छोप्यैट्र्याकको गति परीक्षण गर्दा नेपाली रेल नै कुदाइएला कि भन्ने धेरैको अपेक्षा थियो । तर प्राविधिक विषय भएकाले ट्र्याकको गति परीक्षण गर्न भारतीय विशेष रेल नै गुडाइयो । रेलवे ट्र्याकको गति परीक्षण गर्नु करिब अन्तिम काम हो । यसपछि रेल कुदाउन ट्र्याक तयार रहेको प्राविधिकको दाबी छ । तर जयनगरजनकपुरकुर्था खण्डमा नेपाली रेल कहिले गुड्छ, टुंगो छैन । रेल सेवा सञ्चालन गर्न प्राविधिक रूपमा हामी तयार छौं, नेपाल रेलवे कम्पनीका महाप्रबन्धक भट्टराईले भने, जनशक्ति तयार छ । ट्र्याक परीक्षण पनि गरिसक्यौं । अब सञ्चालन मिति सरकारले तोक्नुपर्छ । उनका अनुसार भारत सरकारले रेलवे निर्माण गरिदिएको संरचना औपचारिक रूपमा हस्तान्तरण गर्न बाँकी छ । संरचना टेकओभर गर्न हामी प्रतीक्षारत छौं, उनले भने, हस्तान्तरण हुनेबित्तिकै रेल सेवा उद्घाटन गर्छौं । रेल सञ्चालनको मिति पनि तोक्छौं ।रेलवेका संरचना निर्माणमा भारतीय सरकार जोडिएकाले हस्तान्तरण र उद्घाटनका लागि दुवै देशका उच्च तहमा सहमति हुन बाँकी छ । त्यसले पनि नेपालमा रेल सञ्चालनमा ढिलाइ भइरहेको छ । भारत सरकारले रेलवे ट्र्याक निर्माण गरिदिए पनि नेपाल सरकारले आफ्नै रेल गुडाउन गत असोजमै दुई सेट नयाँ रेल खरिद गरिसकेको छ । भारतीय रेल निर्माण कम्पनीसँग ८४ करोड ६५ लाख रुपैयाँमा किनिएका दुई सेट रेल गत असोज २ मा जनकपुर ल्याइएको छ । कानुन, जनशक्ति र प्राविधिकको अभावमा नेपालले किनेका ती रेल धनुषाको इनर्वा स्टेसनमा त्रिपालले छोपेर राखिएको छ । रेलको रेखदेखमा सशस्त्र प्रहरी खटाइएको छ । बेलाबेलामा प्राविधिकले नेपाली रेल अलि परसम्म गुडाएर दुरुस्त पारेर फेरि त्रिपालले छोपेर राख्ने गरेका छन् ।"
वर्षान्तको खर्चले एक खर्ब २७ अर्ब तरलता,"(काठमाडौं)  नयाँ आर्थिक वर्षको सुरुवातसँगै वित्तीय प्रणालीमा १ खर्ब २७ अर्ब रुपैयाँ अधिक तरलता (लगानीयोग्य रकम) थुप्रिएको छ । गत आर्थिक वर्षको अन्त्यमा सरकारी खर्च बढेपछि वित्तीय प्रणालीमा एक्कासि तरलताको अवस्था सहज भएको हो । चार साताअघि बैंक तथा वित्तीय संस्थाले आफूसँग भएको रकम सरकारी ऋणपत्रमा लगानी गरेपछि अधिक तरलता स्वाट्टै घटेको थियो । सरकारी खर्च बढ्न थालेपछि गत असार तेस्रो सातादेखि नै वित्तीय प्रणालीमा तरलता अवस्था लयमा फर्किन थालेको थियो । सोही क्रममा गत शुक्रबारसम्म वित्तीय प्रणालीमा करिब सवा १ अर्ब रुपैयाँ अधिक तरलता थुप्रिएको हो । तरलता बढ्न थालेपछि डेढ सातायता बैंक तथा वित्तीय संस्थाले राष्ट्र बैंकबाट स्थायी तरलता सुविधा (एसएलएफ) लिएका छैनन् । बैंकबैंकबीचको सापटी (अन्तरबैंक कारोबार) को ब्याजदर पनि ०५ प्रतिशतभन्दा तल रहेको राष्ट्र बैंकले बताएको छ । गत जेठ अन्तिम सातादेखि असार दोस्रो सातासम्म वित्तीय प्रणालीमा तरलता एक्कासि घटेको थियो । त्यति बेला अन्तरबैंक कारोबारको ब्याजदर बढेर ५ प्रतिशत हाराहारी पुगेको थियो । बैंकहरूमा पैसा नभएपछि अन्तरबैंक सापटी पाइन छाडेको थियो । झन्डै एक दर्जन बैंक तथा वित्तीय संस्थाले कर्जा निक्षेप तथा पुँजी अनुपात (सीसीडी) कायम गर्न पनि राष्ट्र बैंकबाट एसएलएफ सुविधा लिनुपरेको थियो ।अहिले वित्तीय प्रणालीमा पर्याप्त अधिक तरलता रहेको राष्ट्र बैंकका प्रवक्ता देवकुमार ढकालले बताए । सरकारी खर्च बढेपछि तरलता सहज भएको छ, उनले भने, अन्तरबैंक ब्याजदर पनि घटेर औसत ०२४ प्रतिशतमा झरेको छ । सरकारी खर्च वित्तीय प्रणालीमा आउने क्रम जारी रहेकाले अझै केही महिना बजारमा तरलता अभाव नहुने उनको दाबी छ ।यसअघि बैंक तथा वित्तीय संस्थाले रणनीतिक रूपमा सरकारी ऋणपत्रमा लगानी गरेकाले दुई साताअघि वित्तीय प्रणालीमा एक्कासि तरलता घटेको थियो । असार आर्थिक वर्षको अन्तिम महिना भएकाले सरकारी खर्च बढ्ने अनुमानका आधारमा बैंक तथा वित्तीय संस्थाले त्यति बेला आफूसँग भएको पैसा सरकारी ऋणपत्रमा लगानी गरेका थिए । त्यति बेला बैंकहरूले चारदेखि साढे चार प्रतिशत हाराहारी ब्याजदरमा सरकारी ऋणपत्रमा लगानी गरे । सरकारले आन्तरिक ऋण उठाउने प्रयोजनका लागि जारी भएको ऋणपत्रमा लगानी गरेपछि केही बैंक तथा वित्तीय संस्थालाई सीसीडी कायम गर्न पनि समस्या भयो । सोही कारण बैंकहरूले राष्ट्र बैंकबाट एसएलएफ सुविधा लिएर निर्देशित सीसीडी अनुपात कायम गरेका थिए । आर्थिक वर्षको सुरुवातसँगै वित्तीय प्रणालीमा पैसा थुप्रिने अनुमानका आधारमा अहिले बैंक तथा वित्तीय संस्थामा अधिक तरलता सहज भएको बैंकर्स संघका अध्यक्ष भुवन दाहालले बताए । यसअघि (करिब एक महिनाअघि बैंकहरूले सरकारी ऋणपत्रमा लगानी गर्दा) पनि बैंकलाई लगानी गर्न समस्या नभएको उनको दाबी छ । यसअघि पनि बैंकहरूसँग करिब २४ प्रतिशत कर्जा निक्षेप अनुपात (एलडी रेसियो) थियो । त्यो भनेको करिब डेढ खर्ब रुपैयाँ बराबर लगानीयोग्य रकम रहेको अवस्था हो, उनले भने, अहिले करिब २८ प्रतिशत एलडी रेसियो छ । यसका आधारमा अहिले बैंकहरूसँग करिब ३ खर्ब रुपैयाँ लगानीयोग्य रकम छ । हालसम्मको तरलताको अवस्था हेर्दा कम्तीमा पनि नयाँ आर्थिक वर्षको पहिलो त्रैमाससम्म वित्तीय प्रणालीमा लगानीयोग्य रकमको समस्या नहुने भएकाले ब्याजदर पनि नबढ्ने उनको दाबी छ । असार मसान्तमा बैंकहरूको आधार ब्याजदर सामान्य बढेको छ, उनले थपे, केही बैंकको ०५ देखि १ प्रतिशत विन्दुका आधारमा आधार ब्याजदर बढ्न सक्छ । यसका आधारमा केही बैंकको कर्जाको ब्याजदर सामान्य बढे पनि समग्रमा बैंकहरूको कर्जाको ब्याजदर बढ्ने सम्भावना छैन । गत आर्थिक वर्षको ११ महिनासम्म बैंक तथा वित्तीय संस्थामा निक्षेप १५३ प्रतिशत बढेको छ । अघिल्लो वर्षको सोही अवधिमा यस्तो निक्षेप १३३ प्रतिशत बढेको थियो । वार्षिक बिन्दुगत आधारमा २०७८ जेठ मसान्तमा बैंक तथा वित्तीय संस्थामा रहेको निक्षेप २०८ प्रतिशत बढेको छ । गत आर्थिक वर्षको ११ महिनामा बैंक तथा वित्तीय संस्थाबाट निजी क्षेत्रमा प्रवाहित कर्जा २४९ प्रतिशत बढेको छ । अघिल्लो वर्षको सोही अवधिमा यस्तो कर्जा १०७ प्रतिशत बढेको थियो । वार्षिक बिन्दुगत आधारमा २०७८ जेठ मसान्तमा बैंक तथा वित्तीय संस्थाबाट निजी क्षेत्रतर्फ प्रवाहित कर्जा २६३ प्रतिशत बढेको राष्ट्र बैंकको तथ्यांक छ ।"
९७ अंक बढ्यो नेप्से,"काठमाडौं (कास) नयाँ आर्थिक वर्षको पहिलो कारोबार दिन आइतबार नेप्से परिसूचक ९७२१ अंक बढेर २ हजार ९ सय ८०६१ बिन्दुमा उक्लिएको छ । अघिल्लो दिनको तुलनामा यो ३३७ प्रतिशत वृद्धि हो । आइतबारको वृद्धि गत वैशाख १४ यताकै एकै दिनमा सबैभन्दा उच्च हो । गत वैशाख १४ मा नेप्से ९२४६ अंकले बढेको थियो ।तत्काल बैंक तथा वित्तीय संस्थाको ब्याजदर बढ्ने सम्भावना नरहेको, प्रधानमन्त्री शेरबहादुर देउवाको नेतृत्वमा नयाँ सरकार बनेको, मौद्रिक नीति सार्वजनिक मिति केही पर सरेको लगायत कारण बजारमा सकारात्मक प्रभाव परेको जानकारहरू बताउँछन् । यसमा सबैभन्दा बलियो कारण ब्याजदर रहेको एक ब्रोकरले बताए । नयाँ आर्थिक वर्षसँगै धेरै बैंकहरूको आधार दरमा परिवर्तन भएको छैन । आधार दरमा परिवर्तन नभएपछि बैंकले कर्जाको ब्याजदर बढाउँदैनन् । ब्याजदर नबढ्ने भएपछि लगानकर्तामा उत्साह देखिएको छ । अर्थमन्त्री जनार्दन शर्माले पनि सेयर बजारलाई असर पार्ने कुनै किसिमका गतिविधि नगर्ने बताएका छन् । यसले पनि लगानीकर्ताको मनोबल बढेको जानकारहरूको भनाइ छ । सरकार परिवर्तनका कारण नयाँ मौद्रिक नीति आउन केही दिन ढिलो हुने देखिएको छ । पछिल्लो चार सातायता नेप्सेमा बढ्नेभन्दा घट्ने प्रवृत्ति बढी छ । यही समयमा केही अल्पकालीन लगानीकर्ताले सेयर खरिद बढाएपछि बजारमा सकारात्मक प्रभाव पारेको ब्रोकरहरूले बताएका छन् ।"
नाइट्रोजनका नाममा अक्सिजन ग्यास बिक्रीबारे उद्योगीबीच विवाद,"(काठमाडौं)  ललितपुरस्थित सोपान फर्मास्युटिकल लिमिटेडले नाइट्रोजन ग्यासका नाममा अक्सिजन ग्यास बिक्री गरेको आरोप लागेको छ । नाइट्रोजनका नाममा अक्सिजन ग्यास पठाउँदा करिब एक करोड रुपैयाँ बराबरको आलु चिप्स र क्रन्ची ड्यामेज भएको श्री बीआईटी उद्योगले आरोप लगाएको छ । बीआईटीको एनडीएच ब्रान्ड आलु चिप्स र क्रन्ची उत्पादन ड्यामेज भएको उद्योग सञ्चालक कमल सिंहले बताए । लकडाउनकै क्रममा एनडीएचले करिब ४ करोड रुपैयाँ लागतमा आलु चिप्स र क्रन्ची उत्पादन सुरु गर्यो । मार्चदेखी उत्पादन बजार पठाउन थाल्यो । तर मार्च र अप्रिलको उत्पादनमा समस्या भएको भन्दै डिलरहरूले फिर्ता गर्न थाले, सिंहले भने, अनुसन्धान गर्दै जाँदा सोपानबाट नाइट्रोजनका नाममा अक्सिजन पठाएको देखियो । सोपानले पठाएको सिलिन्डरमा सानो अक्षरले अक्सिजन (ओ२) लेखिएको छ । अक्सिजनकै कारण आलु चिप्स र क्रन्ची कुरकुरे ओसिएको सिंहको दाबी छ । उद्योगका अनुसार आलु चिप्स र क्रन्ची कुरकुरे बनाउन नाइट्रोजन चाहिन्छ । नाइट्रोजनले चिप्सलाई ओसिन दिँदैन । प्याकेजिङ गरिएको उत्पादन बिग्रन नदिने हुँदा नाइट्रोजन प्रयोग हुन्छ । त्यही सिलसिलामा सोपानबाट नाइट्रोजन ग्यास मागिएको सिंहले बताए । तर नाइट्रोजनका नाममा अक्सिजन उपलब्ध गराउँदा उत्पादन चिप्स र क्रन्ची ड्यामेज भएको उनको दाबी छ । यसले सर्वसाधारणको स्वास्थ्यमा समेत असर पुग्न सक्ने उनले बताए ।डिलरहरूबाट गुनासो आएपछि सञ्चालक सिंहले नेपाल घरेलु तथा साना उद्योग महासंघ गुहारेका थिए । महासंघले पनि असार २२ मा जिल्ला प्रशासन कार्यालयलाई पत्र लेख्दै वास्तविकता बुझेर छानबिन गर्न र दोषी ठहरिए कारबाही गर्न आग्रह गरेको थियो । जिल्ला प्रशाासन कार्यालय काठमाडौंले पनि असार २३ मा आवश्यक कारबाही गर्न महानगरीय प्रहरी परिसरलाई पत्र पठाएको छ । नेपाल घरेलु तथा साना उद्योग महासंघ, माइतीघर काठमाडौंले असार २२ गते पठाएको पत्रबाट अवगत गरी पत्रमा उल्लिखित विषयका सम्बन्धमा अनुसन्धान तथा छानबिन गरी प्रचलित कानुनअनुसार गर्नु हुन आदेशअनुसार अनुरोध छ, पत्रमा भनिएको छ । जिल्ला प्रशासनले पत्र पठाउँदासमेत प्रहरीले चासो नदिएको भन्दै सिंहले खाद्य प्रविधि तथा गुण नियन्त्रण विभाग र गुणस्तर तथा नापतौल विभागलाई समेत गुहारेको जनाइएको छ । खाद्य प्रविधि र गुणस्तर विभागले पनि परीक्षण गर्ने मेकानिजम नभएको भन्दै वाणिज्य आपूर्ति तथा उपभोक्ता संरक्षण विभागमा जान सुझाएको उद्योगले बताएको छ । यता सोपानले वैशाख ९ मा पठाएको बिलमा भने नाइट्रोजन नै उल्लेख छ । आफ्नो कम्पनीको कुनै दोष नभएको र फसाउन मात्र खोजिएको सोपान फर्मास्युटिकल लिमिटेडका म्यानेजिङ डाइरेक्टर वसन्तचन्द्र मर्हाठाले बताए । पहिलो कुरा, अक्सिजनको ठाउँमा नाइट्रोजन प्रमाणित कसरी गर्ने ? खाद्य उत्पादन गर्ने कम्पनीसँग ल्याब पनि हुनुपर्थ्यो । प्रयोग गर्नुअगावै नाइट्रोजन होहोइन परीक्षण गर्नुपर्थ्यो । कच्चा पदार्थहरू परीक्षण गर्नुपर्थ्यो, उनले भने, सोपानकै फल्ट भनेर कसरी प्रमाणित गर्ने ? सिलिन्डरमा ओटु (०२) लेखिएको भनिएको छ । तर जानाजान किन प्रयोग गरियो ? यहाँ ब्ल्याकमेलिङ गरिएको हुन सक्छ । वााणिज्य आपूर्ति तथा उपभोक्ता संरक्षण विभागका प्रवक्ता शिवराज सेढाईंले दुवै पक्षलाई फिल्डमै लगेर छानबिन गरिने बताए ।"
बजारमा होन्डा ग्रेजिया बीएसभीआई,काठमाडौं (कास) नेपालका लागि होन्डा मोटरसाइकल तथा स्कुटरको आधिकारिक विक्रेता स्याकार ट्रेडिङले नेपाली बजारमा होन्डा ग्रेजियाको बीएसभीआई मोडल सार्वजनिक गरेको छ । आकर्षक र स्टाइलिस लुक रहेको १२५ सीसीको नयाँ बीएसभीआई मोडलमा अन्य विशेषता थपिएको कम्पनीले जानकारी दिएको छ । १५५ एमएमदेखि १७१ एमएम ग्राउन्ड क्लियरेन्स रहेको स्कुटरको स्पिडोमिटरमा माइलेज छ । नेपाली बजारमा ग्रेजिया बीएसभीआई डीआरएस मोडलको मूल्य २ लाख ६९ हजार ९ सय रुपैयाँ र ग्रेजिया बीएसभीआई डीडीएस मोडलको मूल्य २ लाख ८९ हजार ९ सय रुपैयाँ रहेको कम्पनीले बताएको छ ।
सरकार र निजी क्षेत्र मिलेर उत्पादन बढाऔं ः अर्थमन्त्री,"काठमाडौं (कास) अर्थमन्त्री जनार्दन शर्माले सरकार र निजी क्षेत्र सँगै मिलेर देशमै उत्पादन वृद्धि गर्नेतर्फ जानुपर्नेमा जोड दिएका छन् । मैले तथ्यांकहरू हेरें । हाम्रो आयात उच्च, निर्यात कमजोर र विदेशी मुद्रा सञ्चिति कमजोर रहेको देखें, नेपाल उद्योग परिसंघको प्रतिनिधिमण्डलसँगको भेटमा अर्थमन्त्री शर्माले भने, यो अवस्थामा परिवर्तन जरुरी छ । यसका लागि सरकार निजी क्षेत्रसँग मिलेर देशमै उत्पादन गर्ने र आयात न्यूनीकरण गर्नेतर्फ सोच्नुपर्छ ।परिसंघले अघि बढाएको मेक इन नेपालस्वदेशी अभियान कार्यान्वयनमा सरकारको बलियो साथ रहने उनको भनाइ छ । निजी क्षेत्रबाट रचनात्मक सुझाव लिएर सरकार अघि बढ्ने उनले बताए । असल औद्योगिक सम्बन्धसहितको लगानीयोग्य वातावरण सिर्जना सरकारको प्राथमिकतामा रहेको उनको भनाइ छ । भेटमा परिसंघ अध्यक्ष सतीशकुमार मोरले निजी क्षेत्रलाई खोपमा प्राथमिकतामा राख्न आग्रह गरेका थिए ।यसैबीच नेपाल उद्योग परिसंघले त्रिभुवन विश्वविद्यालय शिक्षण अस्पताल महाराजगन्जलाई अक्सिजन प्लान्ट हस्तान्तरण गरेको छ । परिसंघले नेपाल इन्भेस्टमेन्ट बैंक र प्रभु बैंकको सहकार्यमा अस्पताललाई अक्सिजन प्लान्ट हस्तान्तरण गरेको हो । परिसंघ कार्यालय थापाथलीमा आयोजित एक समारोहबीच अक्सिजन प्लान्ट हस्तान्तरण तथा यससम्बन्धी सम्झौता भएको हो । परिसंघ अध्यक्ष सतीशकुमार मोर र अस्पतालका कार्यकारी निर्देशक दिनेश काफ्लेले सम्झौतापत्रमा हस्ताक्षर गरे ।"
सम्मानको हकदार छन् जिरुड,"द मिरर (लन्डन)  उनी रातो जर्सी लगाएर लन्डन छिरे । बाहिरिँदा नीलो जर्सीमा थिए । इंग्लिस प्रिमियर लिगमा धेरै विदेशी खेलाडी आए । गए पनि । तर ओलिभर जिरुडले छाडे जत्तिको प्रभाव अरूको विरलै छ । फ्रान्सेली ३४ वर्षीय खेलाडीले भर्खरै साढे तीन वर्षको चेल्सी बसाइमा पूर्णविराम लगाएका छन् । उनले एसी मिलानसँग अनुबन्ध गरेका छन् । यसको अर्थ इंग्ल्यान्डमा नौ वर्ष बिताएपछि यी स्ट्राइकरले अब रोसेनेरीको नौ नम्बरको जर्सी लगाउनेछन् । स्टामफोर्ड ब्रिज छाड्दा केहीको उनलाई हक लाग्छ भने त्यो सम्मान नै हो । साथी खेलाडीले त उनलाई सम्मान गरे नै, तर यस्तै सम्मान न त समर्थकले दिए, न त तथाकथित फुटबल पण्डितहरूले । जिरुडको विकिपिडिया खोल्ने हो भने उनलाई भनिएको छ, सबैभन्दा बढी कम आँकिएका खेलाडी । यस्ता शब्दको जालोले खेलाडीलाई पक्कै अन्याय गर्ने गर्छ । उनले गरेको गोलले उनीबारे सबथोक बोल्छ भने यो उनीबारे गलत व्याख्या नै हो । उनले भने जस्तै, फुटबलमा कसैको पनि उत्तिकै सम्मान हुन्न । फुटबलमा त्यस्ता कोही पनि छैनन्, जसलाई सबैले सम्मान गरोस् । यो फुटबलको एउटा पक्ष हो । कहिलेकाहीं कसैलाई कोही अरू खेलाडीले राम्रो खेलिदिओस् जस्तो लाग्न सक्छ । मलाई यो तथ्य मज्जासँग पच्छ, त्यसैले यसबारे मलाई धेरै गुनासो गर्नु पनि छैन । मलाई पनि कहिलेकाहीं लाग्छ, मैले जति खेलें, त्यसअनुसारको प्रशंसा भएन । तर मेरो खेल नै मेरो सबथोक हो । यसले मात्र मेरोबारे बोल्ने गर्छ ।खेल तथ्यांकले भने उनलाई पक्कै पनि अब्बल मान्छ । जिरुडले नौ सिजन प्रिमियर लिगमा बिताए, अनि ९० गोल गरे । अनि यही समय उनले फ्रान्सेली राष्ट्रिय टिमका लागि ४६ गोल गरे र यो सर्वकालीन सर्वाधिक गोलकर्ता सूचीको दोस्रो स्थानमा रहेको प्रदर्शन हो । तर पनि किन हो, कोही कसैले पछिल्लो एक दशकको समयमा विश्व फुटबलका सबैभन्दा राम्रा फरवार्डको सूची बनाउने गर्छ भने त्यसमा जिरुडको नाम छुट्ने गर्छ, चाहेर अथवा नचाहेर पनि ।जस्तो, सन् २०१८ को विश्वकपकै कुरा गरौं न, त्यसमा फ्रान्स विजेता रह्यो । स्टार खेलाडीले भरिएको फ्रान्सेली टिमबारे चर्चा गर्दा सबैले केलियन एमबापे, एनगोलो कान्टे र एन्टोन ग्रिजमनकै मात्र प्रसंग उठाउने गर्छन्, सबैले तिनै मात्र प्रशंसा गर्छन् । तर तथ्यांकले भन्छन्, फाइनलसम्मको यात्रामा जिरुडले पनि सबै खेल खेले, गोल भने गरेनन् । जसले फ्रान्सका ती सबै खेल हेरे, तिनले पक्कै भन्ने छन्, जिरुडको खेल फ्रान्सका लागि उत्तिकै निर्णायक थियो ।जिरुड नहुँदो हो त फ्रान्सले विश्वकप जित्ने थिएन् । एमबापे र ग्रिजमनले अगाडि मज्जाको साझेदारी बनाउँदा त्यसलाई सुरक्षित राख्ने काम त जिरुडले नै गरेका थिए । युरो २०२० मा करिम बेन्जेमा टिममा फर्केयता जिरुड भने केही हदसम्म पक्कै ओझेलमा परे । जिरोडलाई बेन्चमै सीमित राख्दा फ्रान्सेली टिममा पछिल्लो तीन वर्षमा जुन सौहार्दता देखिएको थियो, त्यो पक्कै हराएको थियो । खासमा क्लब खेल जीवनमा पनि जिरुडले प्रत्येकपल्ट संघर्ष नै गरे, कोही कसैका लागि ।जस्तो, २०१२ मा उनी मोप्लियरबाट आर्सनल आए । लिग वान क्लब त्यस अगाडि अविश्वसनीय रूपमा जितेको लिगमा उनले २१ गोल गरे । रोबिन भान पर्सीले त्यस अगाडि आर्सनल छाडेका थिए, त्यसैले आर्सन वेङ्गरले जिरुडलाई भित्र्याए । बिस्तारै जिरुडले आर्सनलमा लय समाते । २०१७२०१८ को सिजनमा उनले क्रिस्टल प्यालेसविरुद्ध गरेको गोल कसले बिर्सन सक्छ र ? जिरुडलाई बेच्नु आर्सनलका समर्थकका लागि पचेकै थिएन, चेल्सी आएयता पनि उनी प्रमुख खेलाडी सावित भए ।२०१८ को एफए कप सफलतामा उनी प्रमुख खेलाडी थिए । चेल्सी आएयता पछिल्ला १५ महिनामा उनले दुई ठूला उपाधि जितेका छन् । चेल्सीको यो यात्रामा उनको प्रदर्शन फेरि एकपल्ट कम्ती निर्णायक सावित भएन । साथी खेलाडीमाझ लोकप्रिय जिरुडले चेल्सीका लागि ३९ गोल गरे । विश्वास गर्न सकिन्छ, मिलानका लागि उनको खेल उम्दा हुनेछ । यसबीच भन्न कर लाग्छ, उनी सबैभन्दा बढी कम आँकिएका खेलाडी पक्कै होइनन् । उनी आफ्नो प्रदर्शनका लागि पूर्ण हकदार छन् ।"
सोमपाल चितवनको कप्तान,"काठमाडौं (कास) राष्ट्रिय टोलीका तीव्र बलर सोमपाल कामीले चौथो संस्करणको एभरेस्ट प्रिमियर लिग (ईपीएल) मा चितवन टाइगर्सको कप्तानी गर्ने भएका छन् । अघिल्लो संस्करण काठमाडौं किंग्स११ बाट खेलेका उनी मार्की खेलाडीका रूपमा चितवनमा आबद्ध भएका थिए ।आगामी असोज ९ देखि २३ गतेसम्म कीर्तिपुरस्थित त्रिवि क्रिकेट मैदानमा आयोजना हुने ईपीएलको फ्रेन्जाइज टिम चितवनले आइतबार विज्ञप्ति जारी गरी सोमपालको नेतृत्वमा आफ्नो युवा बाहुल्य टिमले गति लिने विश्वास व्यक्त गरेको छ । सोमपालले यसअघि विभिन्न फ्रेन्चाइज लिगमा कप्तानी गरिसकेका छन् । ६ वर्षदेखि राष्ट्रिय टोलीका नियमित सदस्य रहेका सोमपालले पछिल्लो सिजन विदेशी फ्रेन्चाइज क्रिकेट प्रतियोगिताको अनुभव पनि हासिल गरेका छन् । उनले नेपालका लागि १ सयभन्दा बढी अन्तर्राष्ट्रिय विकेट लिएका छन् । सोमपालले गत वर्ष आबुधावी टी१० लिनमा मराठा अरेबियन्सबाट खेलेका थिए भने क्यानडाको ग्लोबल टी२० लिगमा विन्नीपेग हक्सबाट खेलेका थिए ।आगामी ईपीएलमा नेतृत्वलाई भूमिकाका लागि विश्वास गरेकामा चितवनको टिम व्यवस्थापनलाई धन्यवाद दिन चाहन्छु । म यसका लागि उत्साही छु र नयाँ चुनौती स्वीकारेर अघि बढ्न तयार छु, चितवन टाइगर्सले जारी गरेको विज्ञप्तिमा सोमपालले भनेका छन् ।चितवन टाइगर्सकी अपरेसन डाइरेक्टर विनीता चौधरी भट्टराईले सोमपालको मार्गदर्शनमा आफ्ना टोलीका युवा र गतिशील खेलाडीहरूले अपेक्षाकृत प्रदर्शन गर्न सक्ने विश्वास व्यक्त गरिन् । अघिल्लो संस्करणमा राष्ट्रिय टोलीका उपकप्तान दीपेन्द्रसिंह ऐरीले चितवनको मार्की खेलाडीको भूमिका पाएका थिए । उनी अहिले काठमाडौं टिममा अनुबन्ध भएका छन् ।"
टोकियो जाने एथलेटिक्स प्रशिक्षक मल्ललाई कोरोना,"(काठमाडौं)  टोकियो ओलम्पिक्समा सहभागी हुने नेपाली टिमका एथलेटिक्स प्रशिक्षक इन्द्रकुमारी मल्ललाई कोरोना संक्रमण देखिएको छ । संक्रमित भएपछि उनले ओलम्पिक्स यात्रा गुमाउने भएकी छन् ।ओलम्पिकमा सहभागी हुन नेपालको दुई टोली यसअघि नै जापान पुगिसकेको छ । एथलेटिक्स टिम साउन १० गते त्यसतर्फ प्रस्थान गर्ने तालिका थियो । ओलम्पिक आयोजक कमिटीको निर्णयअनुसार ओलम्पिक टिम जापान पुग्नुअघि लगातार सात दिन पीसीआर परीक्षणबाट गुज्रनुपर्नेछ । त्यहीअनुसार शनिबार पहिलो दिनकै परीक्षणमा मल्ललाई संक्रमण देखिएको हो ।उनी १ सय मिटर दौडमा सहभागी हुने सरस्वती चौधरीकी प्रशिक्षक हुन् । सरस्वतीको भने परीक्षण नतिजा नेगेटिभ आएको छ । तर प्रत्यक्ष सम्पर्कमा रहेका कारण उनी क्वारेन्टाइनमा छिन् । नेपाल ओलम्पिक कमिटीले आइतबार प्रेस विज्ञप्ति जारी गर्दै मल्ल जापान जान नसक्ने र उनको स्थानमा सन्तोष श्रेष्ठलाई पठाउने निर्णय गरिएको जनाएको छ ।सन्तोष टोकियो ओलम्पिकका लागि संघको सिफारिसमा परे पनि म्याराथन विधामा आवेदन धेरै परेकाले सहभागिताबाट वञ्चित भएका धावक गोपीचन्द्र पार्कीका प्रशिक्षक हुन् । नेपाल ओलम्पिक कमिटीले ओलम्पिक सहभागीको लङ लिस्टमा परेको र एक्रिडिएसनसमेत आइसकेका श्रेष्ठलाई सम्बन्धित निकायको सहमतिमा प्रशिक्षकको जिम्मेवारी दिइएको जनाएको छ ।गोपीले सहभागिता जनाउन नपाएपछि दुई साताअघि मात्र सरस्वती र इन्द्रकुमारीको नाम निश्चित गरिएको थियो । ३२ औं संस्करणको ग्रीष्मकालीन ओलम्पिकमा नेपालबाट ४ खेलबाट ५ खेलाडी सहभागी हुँदै छन् । सरस्वतीका अलावा पौडीबाट गौरिका सिंह र एलेक्स शाह, सुटिङकी कल्पना परियार र जुडोकी सोनिया भट्टले नेपालको प्रतिनिधित्व गर्नेछन् । साउन ८ गते हुने उद्घाटन समारोहका क्रममा हुने मार्चपासमा गौरिका र एलेक्सले राष्ट्रिय झन्डा बोक्नेछन् ।"
प्रदेश खेलकुद सदस्यसचिवमा वली,"(नेपालगन्ज)  तत्कालीन मध्यपश्चिमाञ्चल खेलकुद विकास समितिका अध्यक्ष भीम वली लुम्बिनी खेलकुद परिषद्को सदस्यसचिव नियुक्त भएका छन् । लुम्बिनी प्रदेश सरकारको बुधबार बसेको मन्त्रिपरिषद्ले वलीलाई सदस्यसचिवमा नियुक्त गरेको हो । वली अध्यक्ष रहेका बेला नेपालगन्जलाई केन्द्र बनाएर आठौं राष्ट्रिय खेलकुद प्रतियोगिता भएको थियो । २०७६ मा लुम्बिनी प्रदेशले आठौं राष्ट्रिय खेलकुद प्रतियोगिता आयोजना गर्दा स्थानीय रूपमा महत्त्वपूर्ण भूमिका निर्वाह गरेका वली नेकपा एमाले बाँकेका नेता हुन् । नेपालगन्जमा आयोजना हुने नेपालगन्ज म्याराथन, प्रधानमन्त्री कप महिला भलिबल प्रतियोगिताको आयोजक टोलीमा रहेर खजुरा गाउँपालिकाका स्थायी बासिन्दा वली सक्रिय रहँदै आएका हुन् । केही साताअघि मात्र प्रधानमन्त्री केपी शर्मा ओली समूहले पुनर्गठन गरेको नेपाल खेलकुद महासंघका उपाध्यक्ष मनोनीत भएका वली नेपाल भलिबल संघका केन्द्रीय सचिव पनि हुन् । लगातार दुई कार्यकाल उनी भलिबल संघको केन्द्रीय समितिमा रहेका छन् । सदस्यसचिव वलीले प्रदेश सरकारले अगाडि सारेका योजनालाई निरन्तरता दिने आफ्नो पहिलो प्राथमिकता रहेको सुनाए । आठौं खेलकुद प्रतियोगितामा निर्माणाधीन पूर्वाधारलाई पूरा गर्ने र बनेका संरचनालाई संरक्षण गर्न संघीय र प्रदेश स्थानीय तह मिलेर पूरा गर्नेछु, सदस्यसचिव वलीले भने, खेलकुद प्रतियोगितालाई निरन्तरता दिने योजनामा छु ।"
भारतको विश्वकप सफलताका सूत्रधार,"(काठमाडौं)  भारतले सन् १९८३ को विश्वकप क्रिकेट के जित्यो, त्यसको प्रभाव अनगिन्ती रहे । भारतमै त्यसअगाडि क्रिकेटको व्यावसायिक जग बसेको थिएन । त्यसैले भन्ने गरिन्छ, अहिलेको भारतीय क्रिकेट जे जस्तो छ, त्यही सफलतामा टिकेको छ । भारतीय क्रिकेटको समर्थक हुनका लागि पनि त्यो एउटा विश्वकप पर्याप्त हुन सक्छ । धेरैले त्यो विश्वकप प्रत्यक्ष हेर्न नपाएका हुन सक्छन्, तर त्यसका किस्साकहानी सुनेर धेरै भारतीय क्रिकेटको प्रशंसक बने ।त्यही विश्वकप विजयी भारतीय टिमका एक सदस्य यशपाल शर्माको हालै निधन भएको छ । त्यस विजयी भारतीय टिमका सदस्यहरूको आफ्नै अलग ह्वाट्सएप समूह रहेको छ । त्यसमा कीर्ति आजादले मंगलबार शर्माको निधन भएको सूचना पहिलोपल्ट हाले । लगभग दुई घण्टासम्म कसैले प्रतिक्रिया दिन सकेनन् । सबै स्तब्ध थिए । मर्निङवाकबाट फर्केयता उनलाई हृदयाघात भएको थियो । उनी ६६ वर्षका थिए ।तथ्यांकको जालो बुन्ने हो भने उनले ३७ टेस्ट खेले अनि ४२ एकदिवसीय अन्तर्राष्ट्रिय । पछि उनी भारतीय टिमको छनोटकर्ता बने । उनकै कमिटीले सन् २०११ को विश्वकप विजयी भारतीय टिम छनोट गरेको थियो । तर उनलाई सबैले सम्झने भनेको त्यही १९८३ को विश्वकपमा भारतलाई उपाधि दिलाउन खेलेको सूत्रधारको रूपमै हो । उनले इंग्ल्यान्डविरुद्धको सेमिफाइनलमा निर्णायक सावित ६१ रनको इनिङ्स खेलेका थिए, जसलाई भारतीय एकदिवसीय अन्तर्राष्ट्रिय क्रिकेट इतिहासको उत्कृष्ट प्रदर्शनमध्ये एक मानिन्छ ।उक्त विश्वकप सफलतापछि एकएक खेलाडी सबैको मुखमा झुन्डिएको नाम भएको थियो । त्यसले भौगोलिक सीमा तोड्न धेरै मिहिनेत गर्नुपरेन । नेपालमै पनि सन् ८० पछि जति क्रिकेट खेलका पारखी भए, ती सबैले कुनै न कुनै मोडमा शर्माबारे पक्कै धेरै सुनेको हुनुपर्छ । अधिकांश समय मन्द मुस्कानमा रहने शर्मा आफैं आफ्नो समयको क्रिकेटबारे मज्जाले सुनाउने दखलता राख्थे । त्यसैले पनि १९८३ को विश्वकपमा भारतीय टिमको यात्राबारे धेरैले उनकै मुखबाट सुनेको हुनुपर्छ ।अझ भनौं, हामीले त्यस विश्वकपबारे जे जति सुनेका छौं, त्यसमध्ये अधिकांश शर्माले भनेका हुन् । पछिल्लो जुन अन्त्यतिर मात्रै उक्त विश्वकप विजयी टिमका कप्तान कपिल देवले नयाँदिल्लीमा एक जमघट आयोजना गरेको थियो । विश्वकप सफलता सम्झेर खुसियाली मनाउने अवसर थियो । त्यो टिमका कसैले पनि त्यो अवसर छुटाएनन् । सबै खुसीसाथ सहभागी थिए । यिनै खेलाडीमध्ये सबैभन्दा फिट र युवा देखिन्थे शर्मा ।उनी आफ्नो स्वास्थ्य, खानपिनलाई लिएर खुबै होसियार रहन्थे । उनमा कुनै प्रकारको खराब बानी थिएन । तर दुर्भाग्य सबैभन्दा पहिला उनकै निधन भयो । शर्मालाई लिएर प्रायः चर्चा हुने दुई घटना छन् । जुन भारतीय क्रिकेटबारे सामान्य जानकारी राख्ने नयाँ नहुन सक्छ । यी यस्ता दुई घटना हुन्, जसको फेरि फेरि दोहोर्याएर चर्चा गर्दा यसको रोमाञ्च फिटिक्कै कम हुने गर्दैन । अझ मज्जा आउने गर्छ ।जस्तो, पहिलो घटना । शर्मा आफैं के स्विकार्थे भने उनलाई भारतीय टिमसम्म पुर्याउन कसैले सबैभन्दा ठूलो सहभागी भूमिका निभाएका थिए भने ती सदावहार नायक दिलीप कुमार थिए । संयोग, उनको पनि केही दिनअगाडि मात्र निधन भएको थियो । भएको के थियो भन्दा अन्य सयौं भारतीय क्रिकेट खेलाडीले जस्तै सन् ८० तिर शर्माले पनि रणजी ट्रफी खेल्थे । उनी पन्जाबका खेलाडी थिए । उत्तर प्रदेशविरुद्धको एउटा खेल त्यो बेला मुम्बईमा चलिरहेको थियो ।त्यो खेललाई हेर्न दिलीप कुमार मैदानसम्म पुगेका थिए । त्यही खेलको दुवै इनिङ्समा शर्माले शतक बनाएका थिए । उनको खेलबाट दिलीप कुमार खुबै प्रभावित भए । त्यतिबेला भारतीय क्रिकेट भन्नु नै एक प्रकारले मुम्बईको क्रिकेट थियो । सिनेमाकर्मीहरूको मुम्बई क्रिकेटवृत्तसँग राम्रो गहिरो सम्बन्ध थियो । दिलीप कुमारले भारतीय क्रिकेट बोर्डलाई सिफारिस गरेछन् । शर्मा राम्रा खेलाडी हुन्, उनलाई भारतीय टिममा राख्नुपर्छ । त्यसको केही वर्षमै उनी साँच्चै भारतीय टिममा परे नै । अब दोस्रो घटना । सन् १९८४ मा भारतमा शिखविरुद्ध ठूलो दंगाफसाद चलेको थियो । पुनामा हुनुपर्ने खेल रद्द भएपछि नर्थ जोनका केही खेलाडी दिल्लीसम्म चार दिन लगाएर ट्रेनमा फर्किरहेका थिए । त्यही बेला केही प्रदर्शनकारीले त्यस टिमका तीन शिख खेलाडीलाई पनि आक्रमण गर्ने प्रयास गरे । त्यो समय नै निकै भयावह थियो । जताततै काटमार चलिरहेको थियो । साँच्चै बीभत्स स्थिति थियो । यही बेला शर्माले चेतन चौहानसँग मिलेर टिममा रहेका तीन शिख खेलाडीको बचाउ गरे । शर्मा कतिसम्म निडर थिए भने उनले आफ्ना शिख साथीको बचाउ गर्न भीडसँगै विवाद पनि गरे । यसरी उनीहरूले बचाएका एक शिख खेलाडीमा नवोजित सिद्दु पनि पर्छन् । स्थिति निकै नाजुक भएपछि शर्माले ती शिख खेलाडीलाई आफ्नो कम्पार्टमेन्टमा लुकाएर राखेका थिए । जतिबेलासम्म ती खेलाडी सुरक्षित दिल्ली पुगेनन्, शर्माले राहत महसुस गरेनन् ।"
