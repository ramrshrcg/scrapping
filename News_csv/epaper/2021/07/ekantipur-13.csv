शीर्षक,विवरण
लोकतन्त्रको पक्षमा सर्वोच्च फैसला,"राष्ट्राध्यक्ष र आलंकारिक भूमिकाको राष्ट्रपतिको संवैधानिक अधिकार र कर्तव्यका बारेमा मिहिन व्याख्या गर्दै फैसलाले अहिले ती क्रियाकलाप किन संविधान र कानुनविपरीत भए भन्नेबारेमा सविस्तार चर्चा गरेको छ ।नेपालको संविधानको आधारभूत संरचना र त्यसभित्र संसदीय पद्धतिको चिरफार गर्दै सर्वोच्चले वैकल्पिक सरकार गठनको स्वरूपबारे पनि व्याख्या गरेको हो । करिब एक सय पेज लामो व्याख्यामा सर्वोच्च अदालतले राष्ट्रपतिको निर्णय किन संविधानसम्मत भएन, प्रधानमन्त्री केपी शर्मा ओली कसरी संवैधानिक नैतिकताबाट च्युत बने, बारम्बार प्रतिनिधिसभा विघटन गर्ने काम सामान्य हो कि कुनै अदृश्य मनसायसहित हो भन्नेबारे चिरफार गरेको छ । राष्ट्रपतिको भूमिकामाथि प्रश्नशेरबहादुर देउवाले १ सय ४९ जना सांसदको समर्थनसहित प्रधानमन्त्री पदमा दाबी गरेको अवस्थामा राष्ट्रपति विद्यादेवी भण्डारीले उनको दाबी अस्वीकृत गरेकी थिइन् । एमालेका २६ र जनता समाजवादी दलका १२ जनाले दलीय निर्णय उल्लंघन गरेर समर्थन गरेकाले विश्वासको मत पाउने आधार नदेखिएको भन्दै राष्ट्रपति भण्डारीले उनको दाबी अस्वीकृत गरेकी थिइन् । सर्वोच्चले यो पाटोमा राजनीतिक दलसम्बन्धी ऐनमा भएका चारवटा प्रावधानमा मात्रै ह्वीप लाग्ने औंल्याएको छ । तीबाहेकका क्रियाकलापमा सांसदहरूले स्वतन्त्र रूपमा विवेक प्रयोग गर्न पाउने व्याख्या पनि गरेको छ । कारबाहीको प्रक्रियामा प्रवेश नै नगरी केवल कारबाहीको सम्भावित अवस्था देखाएर दल नै त्याग गरेको भन्ने परिणाम आउने गरी निर्णय भएको भन्दै सर्वोच्चले संविधानको धारा ७६(५) को प्रयोगमा राष्ट्रपतिबाट अनुचित, अतार्किक र त्रुटिपूर्ण निर्णय भएको निष्कर्ष निकालेको हो । देउवालाई समर्थन गरेका आधारमा एमालेका २६ र जनता समाजवादी दलका १२ गरी ३८ सांसदलाई दल त्यागमा कारबाही हुन सक्ने भनी राष्ट्रपतिले निर्णय जारी गरेकी थिइन् । त्यसरी राष्ट्रपतिबाट भएको निर्णयलाई संविधान र कानुनअनुकूल मान्न नमिल्ने सर्वोच्चको ठम्याइ छ । उक्त निर्णयमा संविधानको व्याख्या तथा कानुनको प्रयोगमा त्रुटि रहेको र राष्ट्रपतीय अधिकारक्षेत्रको सीमारेखा नाघेको देखिएको छ, संवैधानिक इजलासले भनेको छ, विवादित विघटनसम्बन्धी निर्णय बदरभागी तथा प्रारम्भदेखि नै अमान्य र प्रभावशून्य प्रकृतिको देखिन आयो । विवादपछि राष्ट्रपति कार्यालयले लिखित जवाफमा राष्ट्रपतिको स्वविवेकमा भएको कामकारबाहीमा न्यायिक पुनरावलोकन नहुने दाबी गरेको थियो । प्रधानमन्त्री नियुक्ति गर्दा कुनै निकाय वा पदाधिकारीको सिफारिस आवश्यक नपर्ने भन्दै सर्वोच्चले यसलाई राष्ट्रपतिको संवैधानिक काम भनी व्याख्या गरेको छ । तर त्यो काम न्यायिक परीक्षणको दायराबाट बाहिर नरहेको भनी उसले स्पष्ट पनि पारेको छ । यसलाई राष्ट्रपतिको अन्तरनिहित विशेषाधिकारका रूपमा परिभाषित गर्नु र अदालतमा प्रश्न उठाउन नमिल्ने प्रकृतिको विशेषाधिकार भनी मान्न मिल्ने देखिँदैन, सर्वोच्च अदालतको निर्णयमा भनिएको छ, यस प्रकारको विषयलाई यदि राष्ट्रपतिले गरेको निर्णय भन्ने आधारमा न्यायिक परीक्षणको दायराभन्दा बाहिर राखेर हेर्ने हो भने त्यसबाट स्वेच्छाचारिता र निरंकुशता नै पैदा हुने अवस्था रहन्छ । यस्तो स्पष्ट व्याख्या गरिसकेपछि सर्वोच्च अदालतले प्रधानमन्त्री नियुक्त गर्ने विषयमा भएका कामकारबाही निर्णय, घोषणा, सूचना पत्राचार आदि संविधानको प्रावधान, अन्तरनिहित भावना र मर्मको प्रतिकूल भन्दै बदर गरेको हो । अनि प्रतिनिधिसभा विघटन गर्ने कामलाई संवैधानिक नैतिकताको प्रतिकूल भनेको छ । साथै गत जेठ ७ गतेको राष्ट्रपतिको निर्णय संविधानसम्मत नभएको भन्दै बदर गरेको छ । सदाशयतापूर्वक गरिएको काम होइन दलभित्रको आन्तरिक विवाद र त्यसैको झोंकमा गत पुस ५ गते प्रतिनिधिसभा विघटन, सर्वोच्च अदालतबाट असंवैधानिक ठहरसहित विघटन बदर भएपछि पनि बारम्बार वैकल्पिक सरकार गठनमा अवरोधजस्ता क्रियाकलापलाई सर्वोच्च अदालतले अवलोकनसहित व्याख्या गरेको छ । ओलीले विश्वासको मत नपाएकै दिन वैशाख २७ मा प्रतिनिधिसभाको अधिवेशन अन्त्य गरेको भन्दै सर्वोच्चले अर्कोपटक (जेठ ६ गते) पनि विश्वासको मत पाउने अवस्था नभएको भनी अर्को प्रक्रिया अघि बढाउन सिफारिस गर्नुलाई विश्वासको मत नपाउनुसरह भनी अर्थ लगाएको छ । त्यसो गर्नु भनेको राजीनामा दिएसरह प्रधानमन्त्री ओली पदमुक्त भएको औंल्याएको छ ।उनैको (ओलीको) विकल्पमा उपधारा ५ अनुसार बन्ने सरकारमा उनले नै दाबी गर्न मिल्ने अवस्था देखिँदैन, सर्वोच्चले संवैधानिक नैतिकताको स्मरण गराउँदै भनेको छ, उपधारा ३ (सबैभन्दा ठूलो दलको संसदीय दलको नेता प्रधानमन्त्री हुने व्यवस्था) बमोजिमको प्रधानमन्त्रीले विश्वासको मत लिन नसकेको अवस्थामा त्यसपछि उपधारा ५ (जो कोही सांसदले आधार देखाएर प्रधानमन्त्री पद दाबी गर्ने व्यवस्था) बमोजिम प्रधानमन्त्रीमा नियुक्तिका लागि दाबी गर्न मिल्ने संवैधानिक आधार देखिएन । अघिल्लो दिन विश्वासको मत लिन नसकेको भनी स्वघोषणा गरेका प्रधानमन्त्री ओलीले भोलिपल्ट फेरि प्रधानमन्त्री पदमा दाबी गरे । त्यसरी दाबीपत्र पेस गर्दाको कागजातमा आफ्नो, जनता समाजवादी दलका अध्यक्ष महन्थ ठाकुर र उनी पक्षको संसदीय दलको नेता राजेन्द्र महतोको हस्ताक्षर मात्रै पेस गरेको भन्दै सर्वोच्चले भनेको छ, अन्य सांसदको समर्थन रहेको तथ्य प्रमाणित हुने कुनै आधार पेस गरिएको देखिँदैन । देउवाको दाबी पत्रमा परेका ३८ जनाको नाम ओलीले पनि दाबी हुनुलाई प्रश्न उठाएको छ । यसक्रममा केही अनौठा घटनाक्रम देखिएको भन्दै सर्वोच्चले यसपटक सदाशयतापूर्वक गरिएको काम भन्न नसकिने व्याख्या गरेको छ । यसपटक पनि सर्वोच्च अदालतले प्रतिनिधिसभा विघटनलाई बदनियत भन्ने शब्द प्रयोग नगरी संयमता अपनाएको छ । तर अघिल्लो फैसलाको तुलनामा प्रधानमन्त्री ओलीमाथि कठोर टिप्पणी गरेको छ । न्यायिक मान्यताका दृष्टिले हेर्दा विघटनसम्बन्धी कार्यलाई सदाशयतापूर्वक गरिएको कार्य हो भनी मान्न सकिने अवस्था देखिँदैन, निर्णयमा भनिएको छ, संविधानउपर कुनै प्रकारको थिचोमिचो गर्ने र संविधानलाई छल्ने कुराले वैधता प्राप्त गर्न सक्दैन । संविधानवाद, संवैधानिक नैतिकता तथा लोकतान्त्रिक मूल्य मान्यताका दृष्टिले उल्लिखित घटनाक्रमको औचित्य प्रमाणित हुन सक्ने देखिँदैन । अधिकार तिम्रै, दायरा ख्याल राख दायर मुद्दामा शेरबहादुर देउवाले आफूलाई प्रधानमन्त्रीमा नियुक्त गर्नुपर्ने भनी राखेको मागमा प्रधानमन्त्री र राष्ट्रपतिका कानुन व्यवसायीहरूले आपत्ति जनाएका थिए । प्रधानमन्त्री नियुक्त गर्ने राष्ट्रपतिको अधिकार सर्वोच्च अदालतले खोस्न नसक्ने उनीहरूको जिकिर थियो । सर्वोच्चले पनि प्रधानमन्त्री नियुक्त गर्ने अधिकार राष्ट्रपतिकै भएको तर विवाद भएमा संविधानअनुसार कानुनी उपचार गरिनुपर्ने व्याख्या गरेको हो ।विवाद निरूपण गरिनुको अर्थ अदालत आफैं प्रधानमन्त्री नियुक्त गर्न अग्रसर भएको भन्न अर्थ लगाउन नमिल्ने भन्दै सर्वोच्चले गैरसंवैधानिक कामलाई संविधानसम्मत तुल्याउन अदालतले निर्वाह गरेको जिम्मेवारीको अर्थमा बुझ्नुपर्ने व्याख्या गरेको छ । सर्वोच्चले फैसलामा नै एउटा परिकल्पना पनि गरेको छ । कुनै दलले प्रतिनिधिसभामा स्पष्ट बहुमत पायो । त्यो दलको नेतालाई प्रधानमन्त्री नियुक्त गर्नु राष्ट्रपतिको संवैधानिक कर्तव्य हो । तर कुनै राष्ट्रपतिले प्रधानमन्त्रीमा नियुक्त गर्न इन्कार गरेमा त्यो दलको संसदीय दलको नेता प्रधानमन्त्री पदमा नियुक्ति पाऊँ भनी अदालत आउने र त्यस्तो अवस्थामा अदालतले आदेश दिनु संवैधानिक दायित्व हुने परिस्थिति सर्वोच्चले स्मरण गराएको छ ।निर्णयमा भनिएको छ, अदालतले प्रधानमन्त्री नियुक्त गरेको नभई न्याय निरूपण गरेको अर्थमा हेरिनुपर्ने हुन्छ ।देउवालाई नै प्रधानमन्त्री नियुक्त गर्नु भनी आदेश दिनुको अर्को कारण पनि सर्वोच्चले खोतलेको छ । त्यो भनेको संविधानको धारा ७६ को विभिन्न उपधाराअन्तर्गतको प्रधानमन्त्रीमा अरूको बाटो छेकेर ओली आफैंले गरेको दाबी पनि हो । विश्वासको मत प्राप्त गर्न नसक्नु र विश्वासको मत प्राप्त गर्न नसक्ने कुरा स्वीकार गरी मार्गप्रशस्त गर्नु समान रहेको सर्वोच्चको व्याख्या छ । जेठ ६ गते ओलीले राष्ट्रपतिलाई पठाएको पत्रलाई समर्पण, परित्याग वा असफलताको स्विकारोक्ति भनी मान्नुपर्ने औंल्याएको छ । तर फेरि ओलीले नै पदमा दाबी गरे । त्यस प्रकारको दाबी गर्न नै मिल्दैन निर्णयमा भनिएको छ, जसको विकल्पमा सरकार गठन हुने हो, निजैले पुनः सरकार गठनका लागि दाबी गर्नु तर्कपूर्ण देखिँदैन । यसरी हेर्दा प्रधानमन्त्री पदमा ओलीले पेस गर्नुभएको दाबी नै संविधानअनुकूलको देखिन आउँदैन । विघटन किन असंवैधानिक हो ? सर्वोच्च अदालतले केही कारणहरू अघि सारेर यसपटकको प्रतिनिधिसभा विघटनलाई पनि बदर गरेको हो । संविधानको धारा ७६(५) अनुसार प्रधानमन्त्री चयन प्रक्रियामा गइसकेपछि विश्वासको मत पाउने आधार देखाएको सांसदलाई राष्ट्रपतिले इन्कार गर्न र विघटनको बाटो तय गर्न नमिल्ने सर्वोच्चको व्याख्या छ । प्रधानमन्त्री नियुक्त व्यक्तिले स्वतः विश्वासको मत लिने अवस्था हुने भन्दै सर्वोच्चले त्यस्तो अवस्थामा प्रतिनिधिसभा विघटन गर्न नमिल्ने निर्क्योल गरेको हो । करिब तीन महिना अगाडि मात्र प्रतिनिधिसभा विघटनको विषयमा विवादको सुनुवाइ गरी भएको व्याख्या र प्रतिपादित सिद्धान्त प्रतिकूल हुने गरी जेठ ८ गते भएको पुनः विघटनलाई स्वाभाविक रूपमा लिन मिल्ने देखिएन, निर्णयमा भनिएको छ, अदालतको पूर्वव्याख्याको दृष्टिले हेर्दा पनि विघटन त्रुटिपूर्ण देखिन आयो । उपधारा ५ बमोजिम प्रधानमन्त्री नियुक्त गरेर उसले उपधारा ६ बमोजिम विश्वासको मत प्राप्त गर्नु अनिवार्य हुने भन्दै सर्वोच्चले त्यसलाई नाघेर प्रतिनिधिसभा विघटन गर्न मिल्ने कुनै संवैधानिक आधार नदेखिएको औंल्याएको हो । धारा ७६(५) बमोजिमको प्रधानमन्त्रीले विश्वासको मत नपाएमा वा त्यस उपधाराअनुसार नियुक्त नभएमा मात्रै तत्काल कायम रहेको प्रधानमन्त्रीको सिफारिसमा प्रतिनिधिसभा विघटन हुने भन्दै सर्वोच्च अदालतले भनेको छ, ७६(५) बमोजिम वैकल्पिक सरकार गठन हुने अवस्था कायम रहेसम्म वा त्यसरी सरकार गठन गर्ने प्रक्रिया सम्पन्न नभएसम्म ७६(७) अनुसार विघटन गर्न मिल्दैन । प्रतिनिधिसभाले प्रधानमन्त्री चयन गर्न असफल भएमा मात्रै उसको विघटन हुने भन्दै सर्वोच्चले अन्तिम विकल्प अपनाउँदा पनि प्रम नियुक्त हुन नसकेमा मात्रै त्यो बाटोमा जानुपर्ने सुझाव दिएको छ । यसै पुष्ठभूमिमा प्रधानमन्त्री ओलीले वैकल्पिक सरकार गठनको सम्भावना नभएको जिकिर गरेका थिए । त्यसको जवाफमा सर्वोच्चले भन्यो, परीक्षण गर्ने निकाय प्रतिनिधिसभा हो ।सर्वोच्च अदालतले प्रतिनिधिसभा विघटन गैरसंवैधानिक भन्नुको अर्को आधार देउवाको निवेदन र त्यसमा समर्थन गरेका १ सय ४९ जना सांसदहरूको हस्ताक्षर हो । त्यो कागजातले बहुमत पाउने आधार देखाएको भन्दै सर्वोच्च अदालतले यस्तो अवस्थामा प्रधानमन्त्री नियुक्त गरी परीक्षणका लागि प्रतिनिधिसभामा पठाएको भए हुने भन्ने मत राखेको छ । यो तथ्य स्वयंमा पनि वैकल्पिक सरकार गठन हुनेमा विश्वास गर्न सकिने पर्याप्त र मनासिव आधारका रूपमा रहेको देखिन्छ, निर्णयमा भनिएको छ, त्यसैले वैकल्पिक सरकार गठन हुन सक्ने अवस्था थिएन वा छैन भन्ने जिकिर तथ्यपरक र विश्वसनीय देखिएन । उपधारा ५, दलीय आबद्धता र ह्वीप सर्वोच्चले संविधानको धारा ७६(५) अन्तर्गतको सरकार गठन प्रक्रियाको औचित्य र तौरतरिकामाथि व्याख्या गरेको छ । संविधानको धारा ७६ को उपधारा १, २ र ३ का लागि दलको नेता वा दलको समर्थन आवश्यक हुने भन्दै उसले उपधारा ५ का लागि भने दलको नेता वा दलको समर्थनसम्बन्धी विषय संविधानमा उल्लेख गरेको नदेखिएको भन्दै बाध्यकारी नभएको तर्क गरेको छ । सर्वोच्चको व्याख्यामा, उपधारा ५ को कुरामा राजनीतिक दलको समर्थन वा सहमतिको सर्त जोडियो भने यो प्रावधान र उपधारा २ मा रहेको प्रावधानका बीचमा कुनै तात्त्विक विभेद पनि रहँदैन । सर्वोच्चले धारा ७६(५) को प्रयोग भने अपवादका रूपमा हुने औंल्याएको छ । यदाकदा दलीय आधारमा सरकार गठन हुन नसक्ने परिस्थिति पैदा भएमा पनि अन्तिम विकल्पका रूपमा सरकार गठन हुने उपायका लागि धारा ७६(५) को व्यवस्था गरिएको व्याख्या छ ।यो प्रावधान दलीय आधारमा सरकार गठन गर्ने कुरा असफल भएपछि क्रियाशील हुने हो निर्णयमा भनिएको छ, राजनीतिक स्थिरता वा स्थायित्वका लागि यस प्रकारको प्रावधान आवश्यक रहेको भनी संविधान निर्माताले ठानेको देखिन्छ । त्यसपछि सर्वोच्च अदालतले ह्वीपको व्याख्या गर्यो । उसले कुनै विषयमा ह्वीप लाग्दैन भन्ने अर्थ लगाइयो भने त्यसले निर्दलीय अभ्यास गरेको र पञ्चायती व्यवस्था ब्युँताउने काम गरेको भन्न नमिल्ने व्याख्या गर्यो । किनभने सरकारी पक्षले ह्वीपको व्यवस्था निस्तेज गरेमा वा धारा ७६(५) मा दलीय समर्थन अनिवार्य नरहेको भनी व्याख्या गरेमा निर्दलीय व्यवस्था प्रवर्द्धन हुने दाबी गरेका थिए । सांसदहरूलाई केवल दलीय आदेशको अधीनस्थ मात्रै ठान्न नहुने भन्दै सर्वोच्चले ह्वीप लगाइएको बाहेक सांसदले अन्य कतिपय अवस्था र सन्दर्भमा आफ्नो स्वतन्त्र विवेक प्रयोग गर्ने गरेको दृष्टान्त अघि सार्यो । संविधानका केही धारामा रहेका प्रावधानले सांसदहरूको स्वतन्त्र विवेकलाई नै संकेत गर्ने भन्दै सर्वोच्च अदालतले संविधानको धारा ११० अघि सारेको छ, जसले सांसदलाई व्यक्तिगत हैसियतमा विधेयक पेस गर्न सुविधा दिएको छ । यस अवस्थामा धारा ७६ को उपधारा ५ बमोजिम स्वतन्त्र विवेकको प्रयोग हुँदैमा निर्दलीयता नै जन्मन पुग्दछ भन्न मिल्दैन, फैसलामा भनिएको छ, संविधानको ७६(५) मा रहेको प्रावधानले दलीय समर्थनको आधारमा मात्रै प्रधानमन्त्रीमा नियुक्ति हुने कुरालाई सर्तको रूपमा उल्लेख गरेको देखिँदैन । दलीय आधारमा सरकार गठन हुन नसकेमा यस्तो प्रावधान प्रयोगमा आउने भन्दै सर्वोच्चले भनेको छ, विकल्प रहेसम्म विघटन गरेर राजनीतिक अस्थिरता आउन नदिने अभिप्रायले धारा ७६(५) को व्यवस्था संविधानमा समावेश गरिएको हो । संविधान निर्माताले स्पष्ट रूपमा अभिव्यक्त गरेको कुरालाई अन्यथा अर्थ लगाएर यस आधारमा दलीय विश्वासको सर्त थप गर्नु मनासिव नहुने उसको व्याख्या छ । सर्वोच्चले बेलायतको ब्रेक्जिट र डोनाल्ड ट्रम्पमाथि अमेरिकाको संसद्मा भएको मतदानमा फ्लोर क्रसको उदाहरण दिँदै त्यसरी क्रस गरेका कारण लोकतन्त्रमाथि चुनौतीका रूपमा व्याख्या नगरिएको र बहस नचलेको औंल्याएको छ । कहाँ चुकिन् राष्ट्रपति ? सर्वोच्च अदालतले राष्ट्रपतिबाट सांसदको अधिकार निस्तेज पार्ने काम भएको भन्दै त्यसलाई असंवैधानिक भनेको छ । अनुमानका भरमा सांसदहरूको अधिकार निस्तेज पार्न नहुने व्याख्या गरेको हो । निर्णयमा भनिएको छ, राष्ट्रपति, प्रधानमन्त्री कसैले पनि आफ्नो स्वविवेक वा तजबिज प्रयोग गरी कुनै कानुनी परिणाममा पुगेको निष्कर्ष निकाल्न मिल्ने देखिँदैन ।धारा ७६ को उपधारा ५ को व्यवस्थामा दलीय ह्वीप लाग्न सक्ने नदेखिएको भन्दै सर्वोच्च अदालतले ह्वीप जारी भएको भए पनि त्यसको उल्लंघन हुँदा मत बदर नहुने औंल्याएको हो । अनि ह्वीप जारी नभएकामा कसैप्रति समर्थन गरेका आधारमा दल त्यागको अनुमान गर्न मिल्दैन । ७६(५) को प्रयोगका क्रममा राष्ट्रपतिले पनि केही स्वविवेक र तजबिजको प्रयोग गर्नुपर्ने अवस्था आउने व्याख्या छ ।तर त्यसो भन्दैमा आफूसमक्ष पेस भएको वस्तुतथ्यलाई नहेर्ने, ग्रहण गर्नुपर्ने तथ्य ग्रहण नगर्ने वा ग्रहण गर्न नहुने तथ्यहरू ग्रहण गर्ने गरी स्वविवेकीय अधिकार संविधानले नदिएको स्पष्ट पारेको हो । ७६(५) अनुसार आधार प्रस्तुत गरेको सांसदलाई अनिवार्य रूपमा प्रधानमन्त्रीमा नियुक्त गर्नुपर्ने भन्दै सर्वोच्चले भनेको छ, कुनै सदस्यले विश्वासको मत प्राप्त गर्न सक्ने उचित वा मनासिव आधार प्रस्तुत गरेको अवस्थामा निजलाई प्रधानमन्त्रीमा नियुक्त नगर्ने गरी स्वविवेकीय अधिकार प्रयोग गर्न संविधानले राष्ट्रपतिलाई अनुमति दिँदैन । राष्ट्रपतिले आफूसमक्ष तत्काल पेस भएका विश्वास प्राप्त गर्ने आधारको सम्म मूल्यांकन गर्नुपर्ने तर प्रतिनिधिसभाभित्रको परिणाम के हुन्छ भनी अनुमान गरेर निर्णय गर्न नमिल्ने औंल्याएको हो । आदेशमा भनिएको छ, राष्ट्रपतिको अधिकार निरपेक्ष स्वरूपको स्वविवेकीय अधिकार हो भनी सम्झन मिल्ने देखिँदैन । सबैतिर मनोमानीसर्वोच्चले प्रतिनिधिसभामा बजेट पेस गर्नुपर्ने समय नजिकिएका बेलामा प्रतिनिधिसभा विघटन गर्ने सरकारको निर्णयको नियत माथि नै प्रश्न उठाएको छ । जेठ १५ गते बजेट भाषण हुनुपर्नेमा एक साताअघि प्रतिनिधिसभा विघटन गरिएको भन्दै अदालतले २५ वर्षअघिको अधिवक्ता रविराज भण्डारीविरुद्ध मनमोहन अधिकारीको मुद्दाको नजिर स्मरण गराएको छ । सर्वोच्चले सरकारको यस्तो निर्णयलाई संविधानको पालना र कार्यान्वयनमा जालझेल वा धोखाधडी गरेको अर्थमा बुझ्नुपर्ने व्याख्या गरेको छ । संसद्मा पेस गर्नुपर्ने बजेट अध्यादेशबाट ल्याउने र दीर्घकालीन महत्त्वका नीति कार्यक्रम समावेश गर्ने गरेको भन्दै सर्वोच्चले भनेको छ, यस प्रकारको असंसदीय परम्परा विकसित गर्दै जाने हो भने संसद्लाई छल्ने, संविधानले गरेका व्यवस्थाहरूको अवमूल्यन गर्ने र स्वेच्छाचारिताले थप प्रोत्साहन पाउने अवस्था रहन्छ । सर्वोच्चले प्रतिनिधिसभामाथि सरकारको व्यवहारलाई समेत प्रश्न उठाएको छ । प्रतिनिधिसभालाई सरकारको इच्छाधीन रूपमा सञ्चालित हुने अधीनस्थ संस्था ठान्न नहुने भन्दै सर्वोच्चले विघटनको विषयसमेत त्यही प्रतिनिधिसभाले निर्णय लिने विधिशास्त्रको निर्माण र विकास भएको बेलायती अभ्यास स्मरण गराएको हो । प्रधानमन्त्रीको सिफारिसमा प्रतिनिधिसभाको अधिवेशन सुरु र अन्त्य हुने परिपाटीलाई विशुद्ध प्राविधिक विषय भन्दै सर्वोच्च अदालतले सरकारबाट त्यसमा सहयोग नभए पनि प्रतिनिधिसभा आफैं क्रियाशील हुन सक्ने व्याख्या गरेको हो । प्रक्रियासम्मत रूपमा प्रतिनिधिसभाको अधिवेशन वा बैठक बोलाइएन भने पनि सभामुखको अग्रसरतामा प्रतिनिधिसभाका सदस्यहरूले बैठक गरी संविधानले प्रदान गरेको अख्तियारी प्रयोग गर्नुपर्ने अवस्था रहन्छ, सर्वोच्च अदालतले भनेको छ, यस कुरामा कुनै अनुचित अवरोध पैदा हुन आएको स्थितिमा स्वयं प्रतिनिधिसभाले त्यस्ता अवरोध हटाउने मार्ग पहिल्याउनु आवश्यक हुन्छ ।"
जसले इजलास गठनबाटै नयाँ मोड ल्याए,"त्यसलगत्तै प्रतिनिधिसभा विघटन मुद्दाका विपक्षी राष्ट्रपति कार्यालय, प्रधानमन्त्री ओलीलगायतका तर्फबाट उपस्थित महान्यायाधिवक्ता रमेश बडालले रिट निवेदकका कानुन व्यवसायीमाथि प्रश्न उठाए । मुद्दाका विपक्षी सभामुख अग्नि सापकोटालाई सल्लाह दिने रिट निवेदकका कानुन व्यवसायीलाई एक दिनअघि सुझाव दिनेले कसरी बहस गर्नॅहुन्छ ? भन्दै प्रश्न गरे । उनले कानुन व्यवसायीलाई कारबाही गर्ने चेतावनी दिएपछि प्रधानन्यायाधीशले त्यस्ता कुरा इजलासमा नउठाउन सुझाउनुपरेको थियो । जेठ १६ का दिन पनि बन्दीले न्यायाधीश श्रेष्ठले इजलास छोड्नुपर्ने भन्दै तर्क गर्न थाले । प्रधानन्यायाधीशले मुद्दाको सुनुवाइ अगाडि बढाउन भनेपछि मानेनन् । इजलासमा न्यायाधीश रहने र नरहने विषयमा नै बहसका लागि समय छुट्याइयो । त्यसक्रममा इजलासमा रहेका न्यायाधीश तेजबहादुर केसीमाथि पनि रिट निवेदकका कानुन व्यवसायीले प्रश्न उठाउन थाले । जवाफमा प्रधानन्यायाधीश जबराले नेकपा खारेजको फैसलामा पुनरावलोकन नदिने इजलासमा न्यायाधीश केसीसँगै आफू पनि संलग्न रहेकाले संवैधानिक इजलासमा आफू बस्न मिल्ने कि नमिल्ने भनेर प्रश्न तेर्स्याएका थिए । बारम्बार उक्त प्रश्न दोहोर्याएपछि जवाफमा वरिष्ठ अधिवक्ता शम्भु थापाले बिदामा बस्न प्रधानन्यायाधीशलाई सुझाव दिएका थिए । रिट निवेदकका कानुन व्यवसायीले न्यायाधीशद्वय श्रेष्ठ र केसीलाई इजलास छोड्न भनिरहेका बेला सरकारी पक्षबाट बहसमा आएका महान्यायाधिवक्ता बडालले भने उनीहरू बस्नैपर्ने भन्दै बहस गरेका थिए । तीन न्यायाधीश (प्रधानन्यायाधीशसहित) ले मिल्दैन भने केपी ओली विपक्षी भएको कुनै पनि मुद्दा यो अदालतले हेर्न मिल्दैन, बडालले भनेका थिए, कुनै पनि न्यायाधीशले मुद्दा हेर्न मिल्दैन भनेर निवेदन हालेमा के गर्नॅहुन्छ ? त्यो दिनको इजलास पनि मूल मुद्दामा प्रवेश नगरी इजलासमा को न्यायाधीश बस्न मिल्ने र को नमिल्ने भन्ने विवादमा बहस सुनेर उठ्यो । सोमबार न्यायाधीशद्वय श्रेष्ठ र केसीले इजलासमा बस्ने कि नबस्ने भन्ने निर्णय दिने र मंगलबार मात्रै इजलास बस्ने त्यो दिनको निर्णय थियो । न्यायाधीशद्वयले यसअघिको फैसलाका कारण मुद्दा हेर्न आफूहरूलाई आचारसंहिताका दृष्टिकोणले कुनै कठिनाइ नहुने राय दिए । ऋषि कट्टेलको मुद्दामा व्यक्त राय र पुनरावलोकन नगर्ने निर्णय गरेकै आधारमा प्रतिनिधिसभा विघटन मुद्दाको सुनुवाइ गर्ने इजलासमा आफूहरू बस्न नमिल्ने भन्ने नहुने उनीहरूको राय थियो । इजलासबारे विवाद बढ्दै गएपछि सर्वोच्च अदालत बार एसोसिएसनका अध्यक्ष वरिष्ठ अधिवक्ता पूर्णमान शाक्यलगायतले जेठ १८ गते प्रधानन्यायाधीशलाई भेटे । भेटमा इजलास गठनको मापदण्ड बनाउनेबारे समझदारी भएको र त्यसका लागि आवश्यक परेमा नियमावली नै परिवर्तन गर्नेबारे पनि छलफल भएको शाक्यले बताएका थिए । तर त्यसलगत्तै बसेको संवैधानिक इजलासमा पुरानै न्यायाधीशलाई निरन्तरता दिइयो । श्रेष्ठ र केसीले आफूहरू बस्ने राय सुनाए । त्यसपछि इजलासमा रहेका वरिष्ठतम् न्यायाधीश कार्की र भट्टराईले इजलास छोड्ने निर्णय लिए । नेपालको संविधानले स्वतन्त्रमात्रै नभई निष्पक्ष र तटस्थ न्यायको परिकल्पना गरेको र त्यसको सोझो सम्बन्ध न्यायको पवित्रतासँग गाँसिएको उनीहरूको रायमा उल्लेख थियोछ । न्यायाधीशहरूले आग्रह र पूर्वाग्रहबाट माथि उठ्नुपर्ने उल्लेखित रायमा न्यायको प्रक्रियामा समेत स्वच्छता र निष्पक्षता हुनुपर्छ कार्की र भट्टराईको रायमा थियो । न्यायाधीश अविश्वासिला भए भने न्याय विश्वासिलो हुन सक्दैन । विवाद हुने भएमा इजलासबाट अलग हुनुपर्छ, उनीहरूको राय थियो । इजलासबाट बाहिरिन नमानेका न्यायाधीश श्रेष्ठ र केसीको जिकिरका साथै सरकारी पक्षले उनीहरू इजलासमा रहनैपर्ने भनेर अड्डी कसिरहेका बेला वरिष्ठ न्यायाधीशहरूले भने प्रतिनिधिसभा विघटन नेकपा विघटनको बाइप्रोडक्ट हो भनेका थिए । प्रश्न उठेका न्यायाधीशले छोड्न नमानेको र अरू दुई न्यायाधीशले इजलासमा बस्न नमानेपछि प्रधानन्यायाधीले वरिष्ठताका आधारमा इजलास तोक्ने निर्णय सुनाएका थिए । त्यसपछि जेठ २१ गते सबै न्यायाधीशको बैठक (फुलकोर्ट) बस्यो । कोरोना महामारीका बेला न्यायालय कसरी सञ्चालन गर्ने भन्ने विषयमा फुलकोर्ट बोलाए पनि छलफल भने इजलास गठनमा पनि भएको थियो । फुलकोर्ट बसेको बिहानै प्रधानन्यायाधीश जबराले वरिष्ठताका आधारमा नै संवैधानिक इजलास गठन गरिसकेका थिए । नागरिकता अध्यादेशविरुद्ध परेको रिटको सुनुवाइका लागि प्रधानन्यायाधीश जबराको अध्यक्षतामा न्यायाधीशहरू दीपककुमार कार्की, मीरा खड्का, हरिकृष्ण कार्की र ईश्वरप्रसाद खतिवडा रहेको इजलास गठन भएको थियो । जेठ २३ गते भने पहिल्यै गरेको वाचाअनुसार प्रधानन्यायाधीश जबराले वरिष्ठतम् न्यायाधीश रहेको संवैधानिक इजलास गठन गरेका थिए । आफ्नो अध्यक्षतामा जबराले न्यायाधीशहरू दीपककुमार कार्की, मीरा खड्का, ईश्वरप्रसाद खतिवडा र आनन्दमोहन भट्टराई रहेको इजलास गठन गरेका थिए । वरिष्ठतामा अगाडि भए पनि न्यायाधीशद्वय हरिकृष्ण कार्की र विश्वम्भरप्रसाद श्रेष्ठ इजलासमा समेटिएनन् । न्यायाधीश कार्की केपी शर्मा ओली पहिलोपटक प्रधानमन्त्री हुँदा महान्यायाधिवक्ता भएकाले इजलासमा राखिएन भने त्यतिबेला न्यायाधीश श्रेष्ठ कोरोना संक्रमण भएर आइसोलेसनमा थिए । न्यायाधीश कार्कीले पहिलोपटक प्रतिनिधिसभा विघटन मुद्दा सुनुवाइका लागि गठित इजलासमा प्रश्न उठेपछि छोडेका थिए । जब २३ गते सुनुवाइ सुरु भयो महान्यायाधिवक्ता बडालको नेतृत्वमा सरकारी पक्ष इजलासबाट न्यायाधीश बाहिरिनुपर्ने मागसहित बहसमा उत्रियो । महान्यायाधिवक्ता बडालले यसअघि नै भनेझैं सर्वोच्चका कुनै पनि न्यायाधीशले मुद्दा हेर्न नमिल्ने भन्दै निवेदन पनि इजलासमा पुग्यो । त्यो निवेदन इजलासमा ल्याउनेमध्येका एक वकिल थिए राजाराम घिमिरे । जसले प्रधानमन्त्रीमा केपी शर्मा ओलीलाई नियुक्तिका लागि राष्ट्रपति भण्डारीलाई आदेश दिन माग गर्दै रिट निवेदन दर्ता गराएका थिए । घिमिरेले पेस गरेको निवेदनलाई महान्यायाधिवक्ता बडालले पनि इजलासमै समर्थन गरेका थिए । महान्यायाधिवक्ताको आडमा पेस हुन आएको निवेदनप्रति प्रधानन्यायाधीश जबरा भने आक्रोशित बनेका थिए । उनले निवेदन फिर्ता लिन वा अवहेलनाको कारबाही भोग्न तयार हुन भन्दै चेतावनी नै दिएका थिए । तपाईंहरूले गर्नॅभएको निवेदन जुन किसिमको विषयवस्तु राख्नुभएको छ, यो हेर्दा कुनै पनि न्यायाधीशले मुद्दा हेर्न सक्ने अवस्था हुन्न । अदालतको अवहेलना चलाउनुपर्ने अवस्था हुन्छ । फिर्ता लिनुहुन्छ या अदालतले कडाइपूर्वक कदम चाल्नुपर्ने हो, जबराले भनेका थिए । तर निवेदन फिर्ता नभई दर्ता भएको थियो । त्यो दिनको सुनुवाइमा फेरि महान्यायाधिवक्ता बडाल हाबी भएका थिए । उनले न्यायाधीशद्वय कार्की र भट्टराईलाई इजलासबाट बाहिरिनुपर्ने भन्दै बहस गरे । साथै पूर्वमहान्यायाधिवक्ता अग्नि खरेलका साथै सरकारी वकिलले पनि दुई न्यायाधीशले जेठ १८ गते राय व्यक्त गरेकाले इजलासमा बस्न नहुने भन्दै बहस गरे । रिट निवेदक सांसदका कानुन व्यवसायी वरिष्ठ अधिवक्ता रमण श्रेष्ठले भने न्यायालयमाथि राजा र पञ्चायतकालमा हुन नसकेको हुर्मत गणतन्त्रकालमा भएको भन्दै इजलासलाई हेरेर नबस्न सुझाव दिएका थिए । वरिष्ठ अधिवक्ता बद्रीबहादुर कार्की र अधिवक्ता टीकाराम भट्टराईले पनि इजलासमा महान्यायाधिवक्ताको प्रस्तुतिप्रति प्रश्न उठाएका थिए भने इजलासमाथि भएको बहसले आफूलाई असहज बनाएको न्यायाधीश खतिवडाको प्रतिक्रिया थियो । संवैधानिक इजलास २३ गतेपछि एकैपटक जेठ २६ गते बसेको थियो । उक्त दिनको सुनुवाइको सुरुमै न्यायाधीश ईश्वरप्रसाद खतिवडाले इजलासबारे प्रश्न नउठाउन भनेका थिए । संविधानतः संवैधानिक इजलासमा प्रधानन्यायाधीशको विकल्प छैन । इजलासका बाँकी न्यायाधीश हामी एउटै डुंगामा छौं । अब हामी अगाडि बढ्छौं । हामीलाई भगाउने कोसिस कतैबाट नहोस्, उनले भनेका थिए । केही प्रश्नको मौन रहेर जवाफ दिनुपर्ने र त्यसका लागि आफूहरू तयार रहेको पनि उनको भनाइ थियो । त्यसरी इजलासमा को न्यायाधीश रहने र को बाहिरिने भन्ने विवादको अन्त्य भएको भई मूल मुद्दामा प्रवेश गरेको थियो । जसको फैसला सोमबार आएको छ । फैसलाले प्रतिनिधिसभा पुनःस्थापना, प्रधानमन्त्रीमा देउवालाई नियुक्ति, राष्ट्रपतिको अधिकारलगायतको विषयमा व्याख्या गरेको छ ।"
प्राज्ञिक फैसला: राष्ट्रपति र प्रधानमन्त्रीलाई पाठैपाठ,स्वेच्छाचारिता खारेज: बृहत् नागरिक आन्दोलन बृहत् नागरिक आन्दोलनले सर्वोच्च अदालतको फैसलाले संवैधानिक सर्वोच्चता स्थापित गर्नुका साथै निरंकुशता र स्वेच्छाचारिताको नग्न अभ्यासलाई खारेज गरेको निष्कर्ष निकालेको छ । आन्दोलनले जारी गरेको विज्ञप्तिमा प्रतिगामी ओली प्रवृत्ति परास्त भएको र संविधानले अधुरो छाडेका विविध जनसमुदायका अधिकार स्थापित गर्दै समावेशी सामाजिक न्यायसहितको समृद्ध लोकतन्त्र निर्माण गर्ने नयाँ यात्राको सम्भावना देखिएको उल्लेख छ । बृहत् नागरिक आन्दोलनले पदीय मर्यादा र क्षेत्राधिकार मिचेर राष्ट्रपतिले प्रधानमन्त्रीका स्वेच्छाचारी र गैरसंवैधानिक कदमलाई सदर गर्ने काम भएको पनि उल्लेख गरेको छ ।
सर्वोच्चको मार्गदर्शन,"विघटित प्रतिनिधिसभाका १ सय ४६ सदस्यले अदालतमा सशरीर उपस्थित भएर सनाखत कागज गरेको अवस्था छ तर त्यसको सट्टा त्योभन्दा थोरै वा एकै व्यक्तिले निवेदन दिएको भए पनि अदालतले न्यायिक उपचार प्रदान गर्न इन्कार गर्न मिल्दैन । निवेदन मात्र होइन, संविधानसम्बन्धी व्याख्या र सार्वजनिक सरोकारका कतिपय विषयमा सामान्य औपचारिक सूचना वा जानकारीका आधारमा पनि न्यायिक उपचार प्रदान गर्ने अभ्यास छ ।"
"संसद् जोगाउने विषयमा सम्भवतः एमाले एकै ठाउँ उभिन्छ घनश्याम भुसाल, कार्यदल सदस्य","सर्वोच्चको फैसलालाई तपाईंलगायत माधव नेपालले स्वागत गर्नुभयो । ओली पक्षले गलत फैसला भयो भन्यो । सुरुमै दृष्टिकोणमा फरक पर्यो । तपाईं संसद् जोगाउने विषयमा समग्र एमालेले सोच्छ भन्नुहुन्छ । प्रतिनिधिसभा दुईदुईपटक विघटन गर्नेले फेरि संसद् जोगाउने भनेर निर्णय गर्ला ?फैसलापछि हाम्रोबीचमा कुनै छलफल भएको छैन तर संसद् जोगाउनुपर्छ भन्ने कुरामा सम्भवतः त्यहाँ बहस, विवाद हुँदैन । अदालतले के गर्यो भन्ने एउटा कुरा होला तर संसद् बच्नुपर्छ भन्नेबारे हामीबीचमा विवाद हुँदैन भन्ने लाग्छ । संसद् अहिले शेरबहादुर देउवासँगै फर्केको छ भन्ने वास्तविकता हो । यसलाई इन्कार गर्न सकिने कुरा भएन । त्यसो गर्दा संसद् जोगाउने हो भने कसरी जोगाउने भनेर व्यावहारिक समाधान खोज्छौं नि, त्यतिखेर सम्भवतः एमाले एकै ठाउँमा उभिन्छ भन्नेमा आशावादी छु ।"
"निर्दलीय व्यवस्था भित्र्याउने काम भयो प्रदीप ज्ञवाली, प्रवक्ता एमाले",एमाले त लोकतान्त्रिक पार्टी भन्नुहुन्छ तर अदालतको फैसला आएपछि सडक आन्दोलनमा देखियो । सडकमा जान मिल्ने हो ?पार्टीले निर्णय गरेर सडकमा गएको होइन । स्वतन्त्र रूपमा स्वतःस्फूर्त सडकमा गएका हुन् ।
देउवाको पाँचौं इनिङ,"राष्ट्रपति विद्यादेवी भण्डारीले कांग्रेस सभापति शेरबहादुर देउवालाई मंगलबार प्रधानमन्त्री नियुक्त गर्ने भएकी छन् । अदालतले २८ घण्टाभित्र देउवालाई प्रधानमन्त्री नियुक्त गर्न सोमबार परमादेश दिएपछि राष्ट्रपतिले प्रधानमन्त्री नियुक्ति र शपथबारे देउवालाई जानकारी गराएकी हुन् । राष्ट्रपति कार्यालयको तयारीबारे जानकारी पाएपछि देउवाले मंगलबारै सानो मन्त्रिपरिषद् बनाउने र गठबन्धनलाई अघि बढाउने योजनाबारे छलफल गरेका छन् । कांग्रेस नेता बालकृष्ण खाँणका अनुसार पहिलो चरणमा कांग्रेस, माओवादी केन्द्र र जनता समाजवादी पार्टीको उपेन्द्र समूहबाट सानो मन्त्रिपरिषद् बन्नेछ । गठबन्धनमा आबद्ध एमालेको झलनाथ खनाल र माधवकुमार नेपाल पक्ष भने सरकारमा नजाने भएको छ । अदालतको फैसलालगत्तै आफैंले बोलाएको गठबन्धन बैठकमा नेता नेपालले एमालेभित्र एकता प्रयास अघि बढेकाले तत्काल सरकारमा जान र गठबन्धनमा आबद्ध भइरहन अप्ठ्यारो परेको बताएका थिए । अहिल्यै पूर्ण मन्त्रिपरिषद् विस्तार हुन्न, कति संख्यामा गर्ने र ककसलाई लैजाने भन्नेबारे मंगलबार बिहान नेताहरूबीच छुट्टै छलफल हुन्छ, गठबन्धन बैठकमा सहभागी नेता खाँणले भने । स्रोतका अनुसार गृह र अर्थ मन्त्रालय कांग्रेसले राख्ने तय भएको छ । पहिलो चरणमा सात वा पाँच सदस्यीय मन्त्रिपरिषद् बनाउने विषयमा नेताहरूबीच छलफल चलेको थियो । दलहरूबीच मन्त्रिपरिषद् विस्तार, ३० दिनभित्र सरकारले लिनुपर्ने विश्वासको मत र आगामी निर्वाचनसम्म गठबन्धनलाई निरन्तरता दिनेबारे छलफल भएको थियो ।संविधानको धारा ७६ (५) अन्तर्गत बनेको प्रधानमन्त्रीले प्रतिनिधिसभामा ३० दिनभित्र विश्वासको मत लिनुपर्ने हुन्छ । अदालतले धारा ७६ (५) अन्तर्गत बनेको प्रधानमन्त्रीलाई विश्वासको मत दिँदा ह्वीप नलाग्ने व्याख्या गरे पनि एमालेमा एकताबारे सहमति भएमा नेपाल पक्षलाई विश्वासको मत दिन नैतिक संकट पर्नेछ । त्यस्तो बेलामा सरकार अल्पमतमा पर्न सक्छ । विश्वासको मत प्राप्त गर्न नसके संविधानअनुसार नै प्रतिनिधिसभा विघटन भई ६ महिनाभित्र निर्वाचन गर्नुपर्ने हुन्छ । अहिल्यै विश्वासको मत लिनेबारे विस्तृत छलफल भएको छैन, माधवजीहरूलाई आउन अप्ठ्यारो भए पनि अन्य दलले मत दिन सक्ने स्थिति रहन्छ, उनले भने । ४९ वर्षको उमेरमा देउवा २०५२ भदौ २७ मा पहिलो पटक प्रधानमन्त्री भएका थिए । २०५८ साउन ११ मा दोस्रो पटक र २०६१ जेठ २१ मा तेस्रो पटक उनी प्रधानमन्त्री बने । संविधान जारी भएपछि २०७४ जेठ २४ मा देउवा चौथो पटक प्रधानमन्त्री बनेका थिए । नेपालको इतिहासमै पहिलो पटक अदालतको आदेशबाट देउवा प्रधानमन्त्री बन्न लागेका हुन् ।२०७४ मा कांग्रेस र माओवादी केन्द्रको गठबन्धनमा सरकार बनेको थियो । माओवादी केन्द्रका अध्यक्ष पुष्पकमल दाहाल र देउवाले आलोपालो प्रणालीमा प्रधानमन्त्री चलाएका थिए । सरकारमा छँदै एमालेसँग निर्वाचनमा गठबन्धन गरेपछि कांग्रेस र माओवादीको गठबन्धन टुटेको थियो । नेकपा खारेजी, एमालेभित्रको शक्ति संघर्ष र ओलीको बारम्बारको असंवैधानिक कदमले यो गठबन्धन फेरि जुरेको हो । २०७४ को चुनाव देउवा नेतृत्वको सरकारले गराएको थियो । चुनावी सभामा ओलीले देउवालाई अन्तिम प्रधानमन्त्रीका रूपमा चित्रण गर्दा देउवाले आफ्नै गृहजिल्ला डडेलधुराबाट जवाफ दिएका थिए, अरूले जिते मुस्किलले माननीय हुने हुन्, मैले जिते प्रधानमन्त्री हुने हो । ज्योतिषले नै सात पटक प्रधानमन्त्री हुन्छस् भनेको छ ।त्यसपछि दुई तिहाइ समर्थनका साथ सरकारको नेतृत्वमा पुगेका ओली ओरोला झर्दै अहिले सडकमा पुगेका छन् । भाग्यवादमा विश्वास गर्ने देउवा आफैंले भनेजस्तै गरी पाँचौं पटक प्रधानमन्त्रीका रूपमा सिंहदरबार प्रवेश गर्ने भाग्यमानी नेता बनेका छन् । पटकपटक प्रधानमन्त्री बन्न सफल भए पनि देउवाको विगत सन्तोषजनक छैन । खासगरी शासकीय क्षेत्रमा उनी धेरै विवादास्पद छन् । पाँचौं इनिङ पनि देउवाका लागि सहज देखिँदैन । २०७४ को आम निर्वाचनले कांग्रेसलाई सरकारमा जाने म्यान्डेट दिएको थिएन । सत्तारूढ दलभित्रको शक्ति संघर्ष र प्रधानमन्त्री ओलीको अहम्को परिणामले उनलाई प्रधानमन्त्री हुने सौभाग्य जुराएको हो ।प्रधानमन्त्री ओलीले पहिलोपल्ट पुस ६ गते प्रतिनिधिसभा विघटन गर्दा देउवा पुनःस्थापनाको पक्षमा थिएनन् । निर्वाचनतिरै उनको जोडबल थियो । अदालतले विघटन बदर गरेपछिको अवधिमा ओलीले लिएका असंवैधानिक कदमले देउवा बिच्किँदै विपक्षी गठबन्धन बनाउने दिशामा आइपुगे र अहिले प्रधानमन्त्री बन्ने अवसर प्राप्त गरे । प्रधानमन्त्री हुनासाथै उनलाई पहिलो चुनौती गठबन्धन दलमा समझदारी जुटाएर मन्त्रिपरिषद् गठन गर्नमा देखिन्छ । मन्त्रिपरिषद् विस्तार कति चुनौतीपूर्ण छ भन्ने उदाहरण यही गठबन्धनमा बनेको गण्डकी प्रदेशको सरकार बनेको छ । एमाले नेतृत्वको सरकार विस्थापित गरी कांग्रेस नेतृत्वमा सरकार बनेको एक महिना बित्दा पनि मन्त्रिपरिषद् विस्तार हुन सकेको छैन ।कांग्रेस नेता शेखर कोइरालाले मन्त्रिपरिषद् विस्तार र संसद्लाई पूर्ण अवधि टिकाउने चुनौती रहेको बताए । शक्तिशाली र आकर्षक मन्त्रालयहरू आफ्नो दललाई पार्न गठबन्धन साझेदार दलहरूको कसरत चल्ने भएकाले चुनौती हुने उनको बुझाइ छ । सबैले राम्रो मन्त्रालय खोज्छन्, सबै दललाई चित्त बुझाएर गठबन्धन चलाउन चुनौतीपूर्ण छ, उनले भने, त्योभन्दा चुनौतीपूर्ण ३० दिनभित्र विश्वासको मत लिन हुने देखिन्छ ।अर्का नेता एनपी सावदले पनि मन्त्रिपरिषद् गठनमा धेरै कठिनाइ हुने बताएका छन् । मन्त्रालय २५ भन्दा बढी छैन । गठबन्धनमा सामेल दल धेरैवटा छन्, उनले भने, मन्त्रालय साझेदारीमा कठिनाइ हुने देखिन्छ । अर्को सरकार चलाउन र संसद् फेस गर्नसमेत देउवालाई कठिनाइ आउने देखिन्छ । १ सय २१ संख्या रहेको एमाले प्रतिपक्षमा हुँदा सरकार सञ्चालन र संसद् फेस गर्न पनि कठिनाइ हुने देखिन्छ । ओली कसरी अघि बढ्छन्, राष्ट्रपतिले सरकारलाई कसरी सहयोग गर्छिन् भन्ने चुनौती अबका दिनमा पनि मुख्य छ, कोइरालाले थपे ।धारा ७६ (५) अन्तर्गत बनेको सरकारले ३० दिनभित्र विश्वासको मत लिन नसकेमा संवैधानिक रूपमै प्रतिनिधिसभा विघटन हुन्छ । संसद्को पूरा कार्यकाल चलाउन एमालेको माधव नेपाल पक्षलाई सरकारमा ल्याउनुपर्ने कोइरालाले बताए । विश्वासको मत पाउनेनपाउने भन्ने कुराको निर्धारण पनि नेपाल पक्षले लिने निर्णयमा भर पर्छ, उनले भने ।संविधानको धारा ७६ (५) अन्तर्गत बनेको सरकारले विश्वासको मत पाउन नसकेमा प्रधानमन्त्रीको सिफारिसमा प्रतिनिधिसभा विघटन हुने व्यवस्था संविधानमा छ । सावदले सरकारले विश्वासको मत पाएमा वा राष्ट्रिय सहमति बनेमा संसद्को कार्यकालअघि नै चुनाव हुन सक्ने बताए । प्रधानमन्त्रीले दुईदुईचोटि प्रतिनिधिसभा भंग गरे, अदालतले बदर गर्यो । यस घटनाले अन्तर्राष्ट्रिय रूपमा पनि नेपालमा राजनीतिक अस्थिरता बढाएको सन्देश गएको छ, उनले भने, शीघ्र निर्वाचनमा जाने सहमति बनेमा राजनीतिक स्थिरता हुन्छ भने अवरुद्ध बनेको विकासको गति पनि अघि बढ्छ ।माओवादी केन्द्रका अध्यक्ष पुष्पकमल दाहालले अदालतको फैसलापछि प्रतिनिधिसभाको बाँकी कार्यकाल टिकाएर सरकार अघि बढाउनुपर्ने धारणा राखेका छन् । उनको भनाइअनुसार विश्वासको मत नपाएको अवस्थामा बाहेक कार्यकालअगावै निर्वाचनमा जाने सहमति हुने सम्भावना कम छ तर ६ महिनापछि संवैधानिक प्रावधानअनुसारै स्थानीय तहको निर्वाचनको तयारीमा जानुपर्ने हुन्छ । विश्वासको मत पाए पनि, नपाए पनि देउवा नेतृत्वमा बन्ने सरकारको मुख्य दायित्व भने निर्वाचन गराउने नै हुने देखिन्छ । विश्वासको मत नपाएको खण्डमा पहिला प्रतिनिधिसभाको र पछि स्थानीय तहको निर्वाचन गर्नुपर्ने हुन्छ । विश्वासको मत पाए पनि ६ महिनापछि स्थानीय तहको निर्वाचनमा जानुपर्ने हुन्छ । ओलीले अब यस्तो गरे भनेर मात्रै हामीले छुट पाउने अवस्था छैन, भ्रष्टाचार नियन्त्रण, सुशासन, पारदर्शिताको क्षेत्रमा काम गरेनौं भने कांग्रेसको साख नै डग्मगाउँछ, ओली र हामीमा भिन्नता हुन्न । शेरबहादुरजी प्रधानमन्त्री बन्न लागिरहेका बेला पार्टी र देशका लागि धेरै ठूलो चुनौती आउने मैले देखेको छु, उनले भने ।"
दुई तिहाइबाट सडकमा,"२०७४ सालको प्रतिनिधिसभा र प्रदेशसभा चुनावमा वाम गठबन्धनको नेतृत्व गर्दै देश दौडाहामा निस्कँदा केपी शर्मा ओलीले जनसभाहरूमा भन्ने गर्थे, बहुमत पाए राजनीतिक स्थिरता कायम गर्छौं, विकास र समृद्धिको मूल फुटाउँछौं । नभन्दै जनताले उनका कुरा पत्याए, चुनावमा एमाले र माओवादी केन्द्रको गठबन्धनलाई बहुमत दिए । त्यही बहुमतको बलमा २०७४ फागुन ३ मा सत्ताको नेतृत्व सम्हालेका ओली आफ्नै दम्भ र स्वेच्छाचारिताको परिणामस्वरूप सोमबारबाट सडकमा आइपुगेका छन् । उनले दोस्रोपटक गरेको प्रतिनिधिसभा विघटनलाई सर्वोच्च अदालतले बदरमात्र गरिदिएन, विपक्षी दलका नेता शेरबहादुर देउवालाई प्रधानमन्त्री बनाउन परमादेशसमेत जारी गर्यो । यसले लोकतन्त्र र विधिको शासनमाथि बलजफ्ती आफ्नो स्वेच्छाचारिता लाद्न खोज्ने ओलीको शासकीय प्रवृत्तिलाई सर्वोच्चले पाठ सिकाएको छ । ओलीका कारण संविधान र शासन प्रणाली नै बाटो बिराउने हो कि भन्ने आशंका भइसकेको थियो, राजनीतिक विश्लेषक खगेन्द्र प्रसाईंले भने, सर्वोच्च अदालतको फैसलाले संविधानलाई ट्र्याकमा ल्याएको छ ।स्थिरताको नारा लगाएर जनमत बटुल्दै सत्ताको भर्याङ चढेका ओली साढे तीन वर्षमा त्यही भर्याङबाट बल्ड्याङ खाँदै सडकमा आइपुग्नुमा एक, दुईमात्र होइन, दर्जनौं घटना जोडिएका छन् । आफ्नै शक्ति, अहम् र स्वेच्छाचारिताको बलमा विधि, पद्धति र शासकीय मूल्य, मान्यतालाई ओलीले नजरअन्दाज गरे, जसको परिणाम सत्ताबाट बाहिरिनुपर्यो । केपी ओलीले आफ्नो मूल्यांकन आफैंले बढी गरेजस्तो देखियो, उनको सुरुमा जुन उचाइ बन्यो, त्यसमा अडिन सकेनन्, राजनीतिशास्त्री प्राध्यापक कृष्ण खनालले भने, राजनीतिक साइको एनलाइसिस गर्दा थाम्न नसक्ने पगरी पाएपछि त्यो बोझ हुन्छ । केपी ओलीको हकमा पनि त्यस्तै जस्तो लाग्छ । २०७२ सालमा पहिलोपटक ९ महिना प्रधानमन्त्री बन्दा ओलीको राजनीतिक उचाइ बढेको थियो । संविधान जारी गरेपछि भारतले लगाएको नाकाबन्दीको उनले डटेर सामना गरेका थिए । त्यही बेला पाएको सहानुभूति २०७४ सालको प्रतिनिधिसभा र प्रदेशसभाको चुनावमा ओलीका लागि शक्ति आर्जन गर्ने अस्त्र बन्यो तर त्यसरी आर्जित शक्तिको मान र मर्यादा गर्न ओली चुके । जसका कारण ओलीको अहिले जनमतमात्र खस्केको छैन, यतिखेर उनको हातमा सत्ता गुमेको छ, शक्तिशाली र ठूलो जनाधार भएको पार्टी छिन्नभिन्न भएको छ ।कुनै पनि राजनीतिक यात्रा गर्ने नेताले आफू जिम्मेवारीमा बस्दा तत्कालका फाइदाभन्दा पनि दीर्घकालीन सोच बनाएर चल्नुपर्छ, प्राध्यापक खनालले भने, ओलीजीमा त्यो अभाव देखियो ।प्रधानमन्त्री बनेपछि ओलीले वाम गठबन्धनलाई मिलाएर पार्टी एकता गरे । पार्टी एकता गर्दा माओवादी केन्द्रसँग उनले सैद्धान्तिकभन्दा बढी राजनीतिक लाभहानिको हिसाबकिताब गरेका थिए । त्यही हिसाबभित्र माओवादी केन्द्रका अध्यक्ष पुष्पकमल दाहालसँग आधाआधा कार्यकाल प्रधानमन्त्री बाँडफाँट गरेर चलाउने सहमति पनि थियो । जुन दिनदेखि त्यो सहमति कार्यान्वयन आशंका बढ्न थाल्यो, त्यसपछि ओली र दाहालबीच खटपट बढ्यो । २०७५ जेठ १४ मा उपेन्द्र यादव ओली सरकारमा सहभागी भएपछि विधिवत् रूपमा ओलीको नेतृत्वमा दुई तिहाइ जनमतको सरकार बनेको थियो । इतिहास पल्टाउने हो भने २०१५ सालमा बीपी कोइरालाको सरकारपछि पहिलोपल्ट यति धेरै जनमत बोकेको सरकारको नेतृत्व गर्ने अवसर ओलीलाई मिलेको थियो तर उनले जनमत र अवसरलाई सदुपयोग गरेनन् । ओलीका लागि हरेक मोर्चामा अनुकूलता थिए । जस्तो, उनी करिब दुई तिहाइनिकट बहुमत भएको दलका एक नम्बर अध्यक्ष थिए । संसद्मा दुई तिहाइको समर्थन थियो । आफूअनुकूलका मन्त्रीहरू थिए । दुई तिहाइ बहुमतको सरकार, त्यसमा पनि पाँच वर्षको जनादेश लिएर आएकाले सरकारलाई निजामती प्रशासनले पनि नटेर्ने अवस्था थिएन तर ओलीले सुरुबाटै आफूमा शक्ति केन्द्रित गर्ने अभ्यास थाले । मनलाग्दी नियुक्ति गर्न थाले । विभिन्न विभागहरू प्रधानमन्त्री कार्यालयमातहत ल्याए । मन्त्रीहरूलाई लगाम लगाए । मन्त्रीहरूमाथि पनि निगरानी गर्ने संयन्त्र बनाए ।प्रदेशदेखि स्थानीय तहसम्म उनका लागि अनुकूल संरचना थिए । सातमध्ये ६ वटा प्रदेशमा आफ्नै पार्टीका एकल सरकार थिए । ती सरकारमा ओलीनिकट नै चार जना मुख्यमन्त्री थिए । स्थानीय सरकारमा ठूला संख्यामा पार्टीबाट निर्वाचितहरू थिए । केन्द्रदेखि तल्लो तहसम्म काम गर्नका लागि ओलीलाई धेरै अनुकूलता थिए तर उनले केन्द्रबाहेक अरू सरकार नै होइनन् जस्तो व्यवहार गरे । ओलीले आफ्नै शक्ति र अनुकूलता चिनेनन् । आफूमा सबैलाई मिलाएर लैजाने भूमिका र जिम्मेवारी रहेको ख्याल गरेनन् । बरु उनले पार्टीभित्र आफूलाई प्रश्न गर्ने नेताहरूलाई ठेगान लगाउने योजना बनाउन थाले । त्यही योजनाको मुख्य सुरुवात गत वर्ष वैशाखमा राजनीतिक दलसम्बन्धी अध्यादेश जारी गरेपछि भयो । उपेन्द्र यादव नेतृत्वको पार्टी फुटाउन र त्यसका केही नेता आफ्नो पार्टीमा ल्याउने योजनाअन्तर्गत अध्यादेश ल्याएको दाबी गरे पनि त्यसको मूल उद्देश्य पार्टीमा विमति राख्नेहरूलाई हटाउने थियो तर तत्काल विरोध भएपछि उनले अध्यादेश त फिर्ता गरे । त्यसपछि पार्टीभित्र र सरकार सञ्चालनमा ओलीको स्वेच्छाचारिताको ग्राफ झन् बढ्न थाल्यो । यो बीचमा ओलीले धेरै राजनीतिक कदम उठाए । संविधानले कल्पनै नगरेको विषयलाई अपव्याख्या गर्दै उनले आफू पार्टीभित्र अल्पमतमा परेपछि प्रतिनिधिसभा भंग गर्ने बाटो पक्रिए । प्रतिनिधिसभाको पाँच वर्ष कार्यकाल हुने व्यवस्था संविधानमा भए पनि उनले त्यसलाई नजरअन्दाज गर्दै गत पुस ५ मा भंग गरे । सर्वोच्च अदालतले उनको त्यो निर्णयलाई बदर गर्यो । यही प्रकरणसँगै तत्कालीन नेकपामा फुट आयो । प्रतिनिधिसभा विघटन बदर भएपछि पनि ओलीले आफ्नो मिसन छाडेनन् । जेठ ८ मा पुनः प्रतिनिधिसभा भंग गरे । संसद्भित्र विश्वासको मत प्राप्त नगरेपछि राजीनामा दिनुपर्नेमा उल्टै संविधानका अन्य धाराहरू प्रयोग गरेर सरकारमा लम्बिइरहन खोजे, जसलाई सोमबार सर्वोच्च अदालतले गलत सावित गरिदिएको छ । यो बीचमा ओलीले संवैधानिक परिषद्सम्बन्धी अध्यादेश ल्याएर सबै संवैधानिक निकायमा आफूअनुकूलका व्यक्तिहरूलाई प्रवेश गराए । संसदीय सुनुवाइको मान्यता ख्याल गरेनन् । दीर्घकालीन महत्त्वका विषयमा पनि ओलीले अध्यादेश जारी गरी शासन सञ्चालनको अभ्यास गरे । ओलीका यस्ता कदमलाई सर्वोच्चले बेलाबेलामा सच्याइरहेको छ, जसको पछिल्लो संस्करण सोमबारको फैसला हो । सोमबारको फैसलालाई ओली र उनीनिकट नेताहरूले लोकतन्त्र संसदीय मूल्य, मान्यताको प्रतिकूलता भन्दै व्याख्या गरेका छन् । बालुवाटारमा बसेको एमाले बैठकले पनि अदालतको फैसलाप्रति आपत्ति जनाएको छ तर ओलीलाई यस्तो आपत्ति जनाउने नैतिक आधार कति छ ? किनकि हरेक विषयहरू सर्वोच्च अदालतमा पुग्ने र त्यहाँबाट निर्णय भएर आउनुपर्ने अवस्था सिर्जना ओलीकै कदमका कारण भइरहेको छ । यो बीचमा उनले जेजस्ता घटना घटाए, त्यसप्रति इतिहासले प्रश्न गरिरहनेछ ।"
चेपाङ बस्तीमा चिउरी प्रशोधन केन्द्र,"चिउरी चेपाङ समुदायको जीवनशैली र संस्कृति गाँसिएको वनस्पति हो । चिउरीको दानालाई परम्परागत ढंगले काठको चेपुवामा पेलेर घिउ निकालेर चेपाङ समुदाय वर्ष दिनसम्म प्रयोग गर्छन् । कतिपयले बिक्री पनि गर्छन् । प्रदेश सरकारले चिउरीको संरक्षण गर्न र यसबाट घिउ उत्पादन गरी चेपाङ समुदायको आयआर्जनमा वृद्धि गर्ने उद्देश्यले प्रशोधन केन्द्र स्थापना गर्न लागेको हो, मन्त्रालयका सचिव सिन्धुनाथ ढुंगानाले भने । उत्पादित घिउको बजारीकरणमा समेत समस्या नरहेको उनले दाबी गरे । उनका अनुसार यी दुवै पालिकामा चिउरीको जंगल पनि प्रशस्त छ । राक्सिराङमा एक लाख ६६ हजार र बेनीघाट रोराङमा एक लाख १८ हजार चिउरीका बोट छन् । तीमध्ये ९० प्रतिशतभन्दा बढीमा दाना लाग्ने गरेको छ । केन्द्र स्थापना गर्न वन मन्त्रालयले चालु आवमा १ करोड ५० लाख रुपैयाँ विनियोजन गरेको थियो । मन्त्रालयले उक्त केन्द्र सम्बन्धित जिल्लाको चेपाङ संघलाई सञ्चालन र व्यवस्थापनको जिम्मा दिने गरी कार्यविधि बनाएको छ । केन्द्रमा चिउरीको मात्रै नभई तोरी, तिललगायत पिनेर तेलसमेत उत्पादन गर्न मिल्नेछ । केन्द्र स्थापनासँगै चिउरीका रूखको संरक्षण र विस्तार हुने राप्ती डिभिजन वन कार्यालय, मकवानपुरका प्रमुख दीर्घनारायण कोइरालाले बताए ।चिउरी जंगल भएको क्षेत्रमा चेपाङ समुदायको पुर्खौली बसोबास छ । ती क्षेत्रमा चमेरो पनि उल्लेख्य पाइन्छ । चिउरी, चमेरो र चेपाङ अन्तरसम्बन्धित छन् । चमेरो बिना चिउरीमा परागसेचन हुँदैन । जसले गर्दा चिउरीको फूल फुले पनि दाना लाग्दैन । अर्कोतिर चेपाङ समुदायले विवाहको चौथो वर्षमा छोरीको घर पक्का भयो भनेर चिउरीको बिरुवा दाइजोसमेत दिने गर्छन् । दुई दशकअघिसम्म जिल्ला वन कार्यालयले चेपाङ समुदायलाई चिउरीका रूखको लालपुर्जासमेत दिने गर्थ्यो । प्रदेशको वन मन्त्रालयले मकवानपुर, धादिङ र चितवनमा गरी १५ हेक्टर जमिनमा चिउरीको वृक्षरोपण गरेको छ । ती बिरुवाको रेखदेख गर्न मन्त्रालयले हेरालुसमेत राखेको छ ।"
बाढीले निकुञ्जमा थुप्रियो फोहोर,"आडैको बुढीराप्ती खोलामा असार १७ मा आएको ठूलो बाढीले वनमा फोहोर थुपारेको हो । खोला किनर मात्र होइन, वनभित्र पनि फोहोरै फोहोर छ, बाघमारा मध्यवर्ती सामुदायिक वनका अध्यक्ष जितबहादुर तामाङले भने । निषेधाज्ञा खुकुलोसँगै क्रमशः सबैजसो क्षेत्र खुला हुँदै गएको छ । पर्यटन क्षेत्र खुला हुनासाथ पर्यटकहरू वन डुल्न आइहाल्छन् । हामीलाई वनमा जनावर हेर्न आएका पर्यटकहरू फोहोरको डंगुर देखेर दिक्क मान्लान् कि भन्ने डर भयो, तामाङले भने । बाघमारा वनले थुप्रिएको फोहोर शनिबारबाट उठाउन सुरु गरेको छ । जंगलभित्रको फोहोर सफा गर्न १० दिनभन्दा बढी लाग्न सक्ने उनको आकलन छ । तर यस्तो फोहर बाघमारा वनभित्र मात्रै छैन । चितवन राष्ट्रिय निकुञ्जका हरेक ठाउँमा फोहोर यसरी नै अड्केर बसेको छ । सफा गर्न नै नसकिने मात्रामा फोहोर आएर वन क्षेत्रमा थुप्रिएको छ, निकुञ्जको पूर्वी सेक्टर कार्यालय सौराहाका प्रमुख सहायक संरक्षण अधिकृत प्रकाश उप्रेतीले भने । फोहोर सफा गर्न साधनस्रोतको अभाव छ । सफा नगरे वातावरण र जनावरलाई असर गर्ने निश्चित छ । त्यसैले फोहोर व्यवस्थापनमा तत्काल काम गर्न आवश्यक देखिएको उप्रेतीको भनाइ छ । के गर्न सकिन्छ हामी सोच्दै छौं । बाढीले ल्याएको फोहोर निकुञ्जको धेरै ठाउँमा अड्केर बसेको छ, निकुञ्जका प्रमुख संरक्षण अधिकृत अणनाथ बरालले भने । निकुञ्ज भएर बग्ने राप्ती, रिउजस्ता खोला र नारायणीमा सिधै फोहोर फाल्ने परिपाटीले समस्या ल्याएको हो । स्थानीय तहले फोहोर थुपार्न प्रायः नदी र खोला किनारलाई नै प्रगोगमा ल्याइरहेका छन् । जसले गर्दा बाढी आउँदा त्यही फोहोर वन र निकुञ्जभित्र छिर्छ । हामीले सबै स्थानीय तहलाई यसो नगर्न भन्दै आएका पनि छौं । तर पालना हुन सकेको छैन । पालना गराउने कल्ले ?, निकुञ्जको मृगकुञ्ज मध्यवर्ती उपभोक्ता समितिका अध्यक्ष दुर्गाप्रसाद घिमिरेले भने, फोहोरले हाम्रो गौरव वन, वातावरण र निकुञ्जमा मच्चाएको विध्वंश बुझ्न सके बल्ल स्थानीय तहहरू गम्भीर हुने थिए ।चितवनमा कुनै पनि स्थानीय तहले स्थायी ल्यान्डफिल साइट बनाएका छैनन् । वनमा फोहोर थुप्रिँदा जीव, जनावर, पन्छी र समग्र पर्यावरणलाई असर पर्छ । निकुञ्ज घुम्न, वन डुल्न भनेर आएका पर्यटकहरूले के सन्देश लिएर जालान् ? वनमा हात्ती डुलाउनुपर्यो, हात्तीका खुट्टामा सिसा गड्ला । अन्य जनावरलाई पनि हानी नै हुन्छ, सौराहाको युनाइटेड हात्ती सञ्चालक सहकारीका अध्यक्ष ऋषि तिवारीले भने । बाघमारा वनले जसरी तत्काल फोहोर उठाउन सवै लाग्नुपर्ने र स्थानीय तहले जथाभावी रूपमा नफालेर फोहोरको उचित व्यवस्थापन गर्नुपर्ने उनले सुझाए ।"
"निकुञ्ज समात्ने, अदालतले धरौटीमा छाड्ने","गत वर्ष चितवन राष्ट्रिय निकुञ्जभित्र खागका लागि तस्करहरूले मारेका ४ वटा गैंडा भेटिएका थिए । ती घटनामा संलग्नहरू लामो समयसम्म पक्राउ पर्न सकेका थिएनन् । पक्राउ परेका मध्ये पनि केही भने अदालतको आदेशपछि धरौटीमा छुटेका छन् । चितवन जिल्ला अदालतले पुर्पक्षका लागि थुनामा राख्नू भनेर गरेको आदेश चित्त नबुझेर नविन पौडेल भनिने मेखबहादुर नेपाली, कैलाशबाबु आले मगर र सोमबहादुर गुरुङले उच्च अदालत पाटनको हेटौंडा इजलासमा निवेदन दिएका थिए । उच्च अदालतले बिहीबार तीनै जनालाई जनही ५ लाख रुपैयाँ धरौटीमा छाड्ने आदेश गरेको अदालतका सूचना अधिकारी तथा उपरजिस्टार कैलाश भट्टराईले जानकारी दिए । उनीहरू गत माघमा समातिएका हुन् । गत वर्ष भदौ २१ मा निकुञ्जको पश्चिमतर्फको आइल्यान्ड क्षेत्र नारायणी नदी किनारमा गोली लागेर मरेको भाले गैंडा भेटिएको थियो । भदौ १६ र १८ मा गोली चलेको आवाज सुनेपछि निकुञ्जले खोजतलास गर्दा मृत गैंडा भेटिएको हो । त्यसको खाग सुरक्षित रहे पनि तस्करहरूले नै मारेको खुलेको निकुञ्जले बताएको छ । त्यसैगरी, गत कात्तिक १९ मा आइल्यान्ड क्षेत्रकै मर्दी घोलमा एउटा पोथी गैंडा र बच्चा मृत फेला परे । दुवैको खाग थिएन । त्यसको पाँच सय मिटर पर दुईवटा भरुवा बन्दुक र बन्दुकमा प्रयोग हुने बेरिङ गोली पनि भेटिएको थियो । कात्तिक २१ मा फेरि अर्को खागविहीन मृत गैंडा भेटियो । उक्त गैंडालाई मृत भेटिएको समयभन्दा ५६ महिना पहिल्यै मारेर खाग लगेको हुन सक्ने निकुञ्जको अनुमान थियो ।यसरी तस्करले मारेका एकपछि अर्को गैंडा भेटिँदा पनि निकुञ्जले यो काममा संलग्न हुनेहरूलाई तत्कालै समाउन सकेन । गत पुस १३ मा यी घटनाहरूमा संलग्न भएको आशंकामा पहिलो पटक केही आरोपित समातिए । गत फागुन १८ मा चितवन जिल्ला अदालतमा मात्रै यी घटनाहरूमा संलग्न भएको आरोपमा २४ जनाविरुद्ध मुद्दा दायर भयो, निकुञ्जका सूचना अधिकारी एवं सहायक संरक्षण अधिकृत लोकेन्द्र अधिकारीले भने, तर त्यसबेलासम्म ११ जना मात्रै समातिएका थिए । त्यसपछि थप एक पक्राउ परे । उनका अनुसार अदालतले त्यहीबेला थुनछेक आदेश गर्दा ३ जनालाई पाँचपाँच लाख रुपैयाँ धरौटीमा छाडेको थियो । अरू थुनामा गएका थिए । तीमध्ये मेखबहादुरसहित तीन जनाले उच्च अदालतमा फैसला पुनरावलोकनका लागि निवेदन दिए । तल्लो अदालतले गरेको आदेश वा फैसला चित्त नबुझे माथिल्लो अदालतमा जान पाउने कानुनी व्यवस्था छ । उनीहरू जंगल गएको पनि पुष्टि हुँदैन । न गोली हानेको भन्ने देखिन्छ । खाग किनबेचको योजना बनाएको भन्ने कुरा रहेछ तर खागै भेटिएको छैन । त्यसैले जिल्ला अदालतको आदेश उपयुक्त नभएको भन्ने हाम्रो जिकिर थियो । त्यहीअनुसार फैसला भयो, मेखबहादुरका तर्फबाट बहस गरेका अधिवक्ता मदन दाहालले भने ।एकसिंगे गैंडा दुर्लभ वन्यजन्तु हो । यो गैंडा नेपाल र भारतका केही सीमित संरक्षित क्षेत्रहरूमा मात्र पाइन्छ । नेपालमा चितवन निकुञ्ज र यस आसपासको वन क्षेत्र गैंडाको मुख्य बासस्थल हो । एकसिंगे गैंडाको नाकमाथि हुने सिङजस्तो वस्तु खागका लागि तस्करहरूले यसलाई मार्छन् । मेखबहादुरले गैंडा मार्न लगाएको र खाग लगेर बेचेको चितवन निकुञ्जको आरोप छ । गैंडा मार्न लगाउने व्यक्ति नै मेखबहादुर भएको अनुसन्धानमा देखिन्छ । काठमाडौंबाट खाग लिन गाडी लिएर मेखबहादुर नै चितवन आएको खुलेको छ, निकुञ्जका प्रमुख संरक्षण अधिकृत अणनाथ बरालले भने । खाग किन्न चितवन आए पनि खाग पाएपछि आफूहरू प्रहरीको व्यक्ति भएको भन्दै पैसा नै नतिरी उनले खाग लगेको अनुसन्धानमा खुलेको बरालले बताए । मेखबहादुरलाई चितवन निकुञ्जले शनिबार फेरि समातेको छ । उनी गैंडा मारेको अर्को घटनामा पनि संलग्न भएको आधार देखिएको हुँदा गिरफ्तार गरिएको अधिकारीले बताए । अनुसन्धान गर्न नवलपुर जिल्ला अदालतले निकुञ्जलाई आइतबार १० दिनको म्याद दिएको छ । गैंडा मारेमा, यसको अंगको कारोबार वा ओसारपसार गरेमा १० लाखसम्म जरिवाना वा १५ वर्षसम्म कैद वा दुवै सजाय हुने कानुनी व्यवस्था छ ।"
प्राविधिक शिक्षाले गाउँमै रोजगारी,"एसएलसीमा अनुत्तीर्ण हुँदा मकवानपुरगढी गाउँपालिका५ की मनमाया थिङमा पीडा मात्रै थिएन, अब के गर्ने भन्नेमा अन्योल पनि थियो । तर उक्त पीडालाई अहिले उनले बिर्सिसकेकी छन् । कारण जेटीएको पढाइ सकाएर उनी जागिर गर्दै छिन् ।२०६९ मा हेटौंडा उपमहानगरपालिका१६ हटिया चिसापानीस्थित जनप्रिय माविमा एसएलसी फेल भएकाले पनि जेटीए पढ्न पाउने सूचना रेडियोमा सुनेपछि उनी भर्ना भएकी थिइन् । १८ महिने जेटीएको पढाइ सकाएर उनी हाल गाउँमै एक गैरसरकारी संस्थामा कार्यरत छिन् । उनी गाउँका किसानलाई खेती गर्ने तरिका सिकाउँछिन् । आफैं पनि व्यावसायिक तरकारी खेतीमा जुटेकी छन् । जनप्रियमै जेटीए पढेका हेटौंडा१ का दिलबहादुर रुम्बाले पनि रोजगारीका लागि सहरबजार चहार्नुपरेन । एसएलसीमा फेल भएपछि आत्महत्याको प्रयास गरेका कैलाश गाउँपालिकाको डाँडाखर्कका नवीन गुरुङलाई अहिले त्यतिबेला किन त्यस्तो कदम चालेछु भन्ने लाग्छ । एसएलसीमा फेल भए पनि १८ महिने जेटीए पढेपछि जागिर पाइएको छ, उनले भने, सीपबिनाको पढाइ काम रहेनछ, बल्ल बुझेको छु । अहिले उनी थाहा नगरपालिकाको वज्रबाराहीमा जागिर गर्छन् । लोपोन्मुख वनकरिया समुदायकी सन्तोषी वनकरियाले पनि जनप्रियबाटै जेटीए पास गरेर गाउँमै रोजगार छिन् । यो समुदायबाट जेटीए पास गर्ने उनी पहिलो छात्रा हुन् । यसैगरी, राक्सिराङ गाउँपालिका६ का तीन जना चेपाङ छात्रा पनि एक गैरसरकारी संस्थाको सहयोगमा जेटीए अध्ययन गरिरहेका छन् । हेटौंडा बजारबाट करिब ७ किलोमिटर दूरीमा रहेको यो विद्यालयले सीटीईभीटीको स्वीकृतिमा २०६२ देखि कृषि तथा पशु जेटीएको कक्षा सञ्चालनमा ल्याएको हो । यसबीचमा विद्यालयले करिब चार हजार प्राविधिक उत्पादन गरिसकेको प्रधानाध्यापक नमराज अर्यालले बताए । यीमध्ये सबैजसो प्राविधिकले सरकारी तथा गैरसरकारी संस्थामा सहज ढंगले रोजगारी पाएका छन्, उनले भने, केहीले आफैंले तरकारी खेती र पशुपालन गरिरहेका छन् । भेटेरनरी पढेका केही विद्यार्थीले बोयर जातको बाख्रापालन र कुखुरापालन गरी मनग्य आम्दानी गरिरहेका उनले बताए ।सरकारले जनप्रिय माविलाई नमुना विद्यालय घोषणा गरेको छ । योसँगै करिब १२ करोड रुपैयाँ लगानीमा कक्षाकोठा, सभाहल, प्रयोगशाला, छात्रावासलगायत संरचना निर्माण भइसकेको छ । यहाँ अहिले जेटीए, भेटेरनरी, कषि तथा इलेक्ट्रिकलको डिप्लोमा तहको पढाइ भइरहेको छ । प्राविधिकतर्फ मात्रै ४ सय विद्यार्थी रहेको अर्यालले बताए । जसमध्ये आधाजसो विद्यार्थी मकवानपुरका र बाँकी २५ जिल्लाका छन्, उनले भने । अर्यालका अनुसार कृषि र पशुपालन अध्ययन गर्ने विद्यार्थीलाई अभ्यास गराउन गाई पालिएको छ भने तरकारीलगायत बाली पनि लगाउने गरिएको छ । विद्यालय परिसरमा अहिले करेला, बन्दा, लौका र काउली खेती गरिएको छ । उत्पादित तरकारी बजारमा लगेर बिक्री गरिँदै आइएको छ । प्राविधिक विषयबाहेक यो विद्यालयमा कक्षा ११० सम्म १ हजार ६ सय ४० विद्यार्थी अध्ययनरत छन् ।"
विद्यालयमा धमाधम कम्प्युटर प्रयोगशाला,"कमलामाई नगरपालिका२ भद्रकालीस्थित जनजागृति माविले कम्प्युटर प्रयोगशाला स्थापना गरेको जनाएको छ । प्रधानाध्यापक रमेशप्रसाद देवकोटाले विद्यालयको पठनपाठन कार्यलाई सहज र प्रविधिमैत्री बनाउन प्रयोगशाला सहायकसिद्ध हुने विश्वास व्यक्त गरे । विद्यालयमा १८ वटा डेस्कटप कम्प्युटर र ८ वटा ल्यापटप खरिद गरी प्रयोगशाला निर्माण गरिएको छ । विद्यार्थीहरूको भौतिक उपस्थिति हुनासाथ कम्प्युटर कक्षा पनि थालनी गरिनेछ, उनले भने ।चालु आवमा राष्ट्रपति शैक्षिक सुधार कार्यक्रमका लागि जिल्लाका ५१ वटा सामुदायिक विद्यालयलाई ४ करोड ६० लाख ५० हजार रुपैयाँ विनियोजन भएको थियो । शिक्षा, विज्ञान तथा प्रविधि मन्त्रालयले छनोट गरेका विद्यालयहरूमा कम्प्युटर प्रयोगशाला, कक्षाकोठा निर्माण, खानेपानीसहितको शौचालय, पुस्तकालय तथा विज्ञान प्रयोगशाला निर्माणलगायतमा रकम खर्चिने भनिएको थियो ।कमलामाईले अहिले माध्यमिक विद्यालयमा कम्प्युटर प्रयोगशाला स्थापना र इन्टरनेट जडानलाई अभियानकै रूपमा सञ्चालनगरिएको नगरपालिकी शिक्षा शाखा अधिकृत हितकुमारी पौडेलले बताइन् । कोरोना महामारीलाई लक्षित गरी अनलाइन कक्षा सञ्चालनका लागि विद्यालयमा इन्टरनेट जडान गर्न संघीय सरकारबाट प्राप्त रकम १२ हजार रुपैयाँका दरले विद्यालयहरूमा पठाइएको छ । शिक्षा विकास तथा समन्वय इकाइका अनुसार शैक्षिक सुधार कार्यक्रममा समेटिएका विद्यालयहरूले तोकिएबमोजिमको काम सम्पन्नको चरणमा पुर्याएका छन् । जिल्लामा ५ सय ७५ सामुदायिक विद्यालय छन् ।"
राष्ट्रपतिमाथि महाअभियोग लगाइनुपर्छ,"अन्त्यमा, ओलीले सर्वोच्चको फैसला मान्दिनँ भन्नुभयो भने के होला ?प्रधानमन्त्रीलाई अदालतको आदेश नमान्ने सुविधा छैन । कदाचित मान्नुभएन भने त्यो उहाँकै भविष्य बर्बाद पार्ने कदम हुनेछ । उहाँले खुरुक्क छाड्नुमा नै गरिमा छ । यसले बचेखुचेको इज्जतलाई दाउमा राख्ने काम गर्दैन । भोलि पनि ओलीजी नै जितेर आउने सम्भावना रहन्छ तर रिसको आवेगमा अन्यथा गर्नुभयो भने त्यो दुर्भाग्यपूर्ण तानाशाही कदम हुनेछ । प्रजातान्त्रिक प्रक्रियाबाट निर्वाचित प्रधानमन्त्रीले तानाशाही प्रवृत्ति देखायो भने उपचारको बाटो संघर्षपूर्ण हुन जान्छ, जसले कसैलाई पनि राम्रो गर्दैन ।"
सर्वोच्चको फैसलाबारे कसले के भने ?,"(काठमाडौं)सर्वोच्च अदालतले विघटित प्रतिनिधिसभा ब्युँताइदिएपछि राजनीतिक गठजोड र समीकरण बदलिएको छ । त्यतिमात्र होइन, ४८ घण्टाभित्र कांग्रेस सभापतिसमेत रहेका प्रतिनिधिसभा सदस्य शेरबहादुर देउवालाई प्रधानमन्त्रीमा नियुक्त गर्न परमादेश नै दिएपछि फैसलाको पक्ष र विपक्षमा टीकाटिप्पणी सुरु भएको छ । सत्ता पक्षले अस्वाभाविक र राजनीतिक भनी टिप्पणी गरेको प्रतिनिधिसभा पुनःस्थापना गर्ने फैसलालाई प्रतिपक्षी कांग्रेस, माओवादी केन्द्र, जनता समाजवादी पार्टीको उपेन्द्र यादव समूहलगायतले स्वागत गर्दै फैसला संविधान र लोकतन्त्रको पक्षमा आएको बताएका छन् । फैसलापछि राजनीतिमा पार्ने असरका बारे बहस पनि सुरु भएको छ ।फैसला आएकै दिन एमालेको प्रधानमन्त्री केपी शर्मा ओली पक्षधर युवाविद्यार्थीले सर्वोच्चको परमादेशविरुद्ध सडकमै प्रदर्शन थालिसकेका छन् । अहिलेको सरकारसँग निकट मानिएको जनता समाजवादी पार्टीको महन्थ ठाकुर र राजेन्द्र महतो समूह फैसलाबारे आन्तरिक समीक्षामा जुटेको छ । राप्रपा अध्यक्ष कमल थापाले फैसलालाई अस्वाभाविक भन्दै अदालतमा गोरु ब्याएको भनेर टिप्पणी गरेका छन् । तर, प्रतिनिधिसभा विघटनको विपक्षमा उभिएका राजनीतिक दलका अधिकांश शीर्ष नेताहरूले सर्वोच्चको फैसलाले जनताको जित भनेका छन् । विभिन्न पेसाकर्मी र राजनीतिक विश्लेषकहरूले पनि फैसलाको स्वागत गरेका छन् ।कांग्रेस सभापति देउवाले पार्टीका तर्फबाट विज्ञप्ति जारी गर्दै प्रतिनिधिसभा पुनःस्थापना गर्ने सर्वोच्चको फैसलाले स्वतन्त्र न्यायपालिकाप्रतिको आस्था र विश्वासलाई थप अभिवृद्धि गरेको बताए । यो फैसलाले लिक बाहिर धकेलिएको संविधानलाई ट्र्याकमा ल्याएको छ भने स्वतन्त्र न्यायपालिकाप्रतिको आस्था र विश्वासलाई थप अभिवृद्धि गरेको छ । देश र जनताको हितमा संयम र एकताका साथ समर्पित भएर कार्य गर्न हामी सबैलाई फैसलाले अझ जिम्मेवार बनाएको छ, विज्ञप्तिमा देउवाले भनेका छन्, कसैले पनि यसलाई व्यक्तिगत जित र हारको विषयका रूपमा नलिई लोकतन्त्र, लोकतान्त्रिक संविधान अनि समग्रमा देश र जनताको हितमा उपयोग गरेर जानुपर्दछ भन्ने अपिल र आग्रह गर्न चाहन्छु ।नेकपा माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहालले पटकपटक संसद् विघटन र लोकतन्त्र र संविधानमाथि भएको प्रहारबाट आजित भएको अवस्थामा आएको सर्वोच्चको फैसला जनताको जितका रूपमा आएको बताए । यो इतिहासमै महत्त्वपूर्ण परिघटनाका रूपमा रहनेछ र इतिहासले यसलाई सम्मान गर्नेछ । संविधान, लोकतान्त्रिक मूल्यमान्यता र राष्ट्रिय हितको रक्षाका लागि फैसला ऐतिहासिक छ, दाहालले कान्तिपुरसँग भने, अदालतको आजको फैसलाले सबैलाई रक्षा गरेको छ । उनले प्रधानन्यायाधीश र न्यायाधीशहरूले संविधान र राष्ट्रको गरिमालाई उँचो बनाएको पनि बताए ।प्रतिनिधिसभा विघटनविरुद्ध अदालतमा रिट निवेदन गर्नेमध्येका एक एमालेका वरिष्ठ नेता तथा पूर्वप्रधानमन्त्री माधवकुमार नेपालले प्रतिनिधिसभालाई अदालतले जोगाइदिएको प्रतिक्रिया दिए । झन्डै मृत्युशय्यामा पुगिसकेको संसद्लाई दोस्रोपटक जोगाउने काम भयो । नेपालको इतिहासमा एउटै प्रधानमन्त्रीले पटकपटक प्रतिनिधिसभालाई विघटन गर्ने काम भइरहेको थियो, कान्तिपुरसँगको कुराकानीमा नेपालले भने, सर्वोच्च अदालतले सकारात्मक फैसला गरेको छ । फैसलाले न्यायपालिकाको मर्यादालाई उँचो बनाएको पनि उनले बताए । अदालतले संविधानको रक्षा गरेको छ । मुलुकमा राजनीतिक स्थिरताका निम्ति यो निर्णयले राम्रो भूमिका खेल्नेछ भन्ने विश्वास छ । पूर्वप्रधानमन्त्री तथा जनता समाजवादी पार्टी संघीय परिषद्का अध्यक्ष बाबुराम भट्टराईले प्रधानमन्त्री केपी शर्मा ओलीको पटकपटकको असंवैधानिक र प्रतिगमनकारी हर्कतलाई सर्वोच्चले ब्रेक लगाइदिएको बताए । जनताले पहिलोपटक संविधानसभाबाट संविधान जारी गरेका थिए । यो संविधानलाई भत्काउने र यो व्यवस्था भत्काउने अभियानअन्तर्गत केपी ओली र राष्ट्रपति विद्यादेवी भण्डारीले जुन हर्कत गरेका थिए, यो अत्यन्तै गम्भीर विषय छ । त्यसकारण तत्काल यी प्रतिगमनकारी शक्तिहरूलाई परास्त गरिएपछि यिनीहरूको हर्कत अझै विभिन्न ढंगले जारी रहन सक्छ । भट्टराईले भने, त्यसकारण यिनीहरूलाई पूर्ण रूपमा परास्त नगरेसम्म र संघीय लोकतान्त्रिक गणतन्त्र र संविधानको रक्षा हुने सुनिश्चितता नभएसम्म सतर्कता अपनाइरहन सबैसँग आग्रह गर्दछु । सर्वोच्चको फैसलाअनुसार अब कांग्रेस सभापति देउवालाई तुरुन्त प्रधानमन्त्रीको पदभार ग्रहण गराउनुपर्ने उनले बताए । त्यसपछि संसद्बाट विश्वासको मत लिने प्रक्रिया अगाडि बढाउनुपर्छ । त्यसमा हामी सबै एकढिक्का नै हुन्छौं, सँगसँगै सर्वोच्च नै निर्णय गर्न पाउने अधिकार प्रतिनिधिसभामा सुनिश्चितता गरिएको छ । यो हाम्रो संविधानको मौलिकता हो । अब फैसलासँगै संविधानको धारा ७६ (५) मा सबै सांसदहरूलाई आफ्नो स्वतन्त्र विवेक प्रयोग गर्न पाउने मार्ग प्रशस्त भएको छ ।कांग्रेस वरिष्ठ नेता रामचन्द्र पौडेलले अदालतले संविधानको रक्षा गरेको बताए । लामो संघर्ष गरेर ल्याएको संविधानको रक्षा अदालतले गर्यो । त्यसका लागि सर्वोच्च अदालतलाई धन्यवाद छ, पौडेलले भने, सर्वोच्चको फैसलाअनुसार प्रधानमन्त्री बन्न लाग्नुभएका मेरा मित्र शेरबहादुर देउवालाई पनि बधाई दिन्छु । परिवर्तनगामी, लोकतन्त्रका पक्षधरहरू सबैलाई बधाई छ ।राप्रपा अध्यक्ष कमल थापाले भने फैसलालाई राजनीतिक भनी टिप्पणी गरेका छन् । उनले सामाजिक सञ्जाल ट्वीटरमा लेखेका छन्, सर्वोच्च अदालतमा आज गोरु ब्यायो, राजनीतिक फैसला, कार्यान्वयनमा जटिलता, देश अस्थिरतामा फस्ने खतरा ।एमालेका तत्कालीन अध्यक्षसमेत रहेका प्रधानमन्त्री मनमोहन अधिकारीले पनि प्रतिनिधिसभा विघटन गरेका थिए । तर, त्यसविरुद्ध अदालतमा मुद्दा पर्यो । २०५२ भदौ १२ मा प्रधानन्यायाधीश विश्वनाथ उपाध्यायसहितको इजलासले विघटन बदर गरिदिएपछि राप्रपाका तत्कालीन वरिष्ठ नेता राजेश्वर देवकोटाले फैसलाप्रति कटाक्ष गर्दै आज अदालतमा गोरु ब्यायो भनेका थिए । त्यसपछि यो वाक्य राजनीतिक वृत्तमा निकै चर्चित बनेको थियो ।यस्तै सभामुख अग्निप्रसाद सापकोटाले प्रतिनिधिसभा विघटनको रिटमा सर्वोच्च अदालतले संविधानको प्रस्ट व्याख्या गरेर भविष्यसम्मका लागि मुलुकलाई सही ढंगले अघि बढ्न दिशानिर्देश गरेको बताएका छन् । अल्पायुमै संसद्को घाँटी निमोठ्ने प्रवृत्तिलाई अन्त्य गरेको भन्दै उनले फैसलाले निवेदकको मागलाई व्याख्यासहित प्रस्ट रूपमा सम्बोधन गरेको बताए ।सापकोटाले प्रधानमन्त्री केपी शर्मा ओलीले गत जेठ ८ गते विघटन गरेको प्रतिनिधिसभा पुनःस्थापना हुनुपर्ने भन्दै सर्वोच्चमा रिट दायर गरेका थिए । सर्वोच्चले सभामुख, प्रमुख प्रतिपक्ष नेपाली कांग्रेस संसदीय दलका नेता शेरबहादुर देउवासहितका राजनीतिक दलहरू, अधिवक्ताहरूलगायतका निवेदकको मागअनुसार नै फैसला गरेको उनले बताए ।अदालतले प्रतिनिधिसभा पुनःस्थापना गर्ने निर्णय सुनाएपछि कान्तिपुरसँग संक्षिप्त कुराकानी गर्दै उनले फैसलाले कार्यपालिका, न्यायपालिका र व्यवस्थापिकाबीचको शक्ति सन्तुलन र अधिकार क्षेत्रको प्रस्ट व्याख्या गरेको बताए । उनले भने, हामीले संविधान निर्माणका बेला कल्पना गरेको लोकतन्त्र र जनभावनाअनुरूप सर्वोच्चको निर्णय आएको छ । यो दूरगामी महत्त्व राख्ने ऐतिहासिक फैसला हो । फैसलाले लोकतान्त्रिक शासन र संसदीय व्यवस्थालाई अझ संस्थागत र बलियो बनाउने धारणा उनले राखे ।"
भस्मासुर पथ रोक्ने ऐतिहासिक परमादेश,"कामचलाउ प्रधानमन्त्री केपी शर्मा ओलीले शासकीय महत्त्वाकांक्षाले उन्मत्त भएर राष्ट्रपति विद्यादेवी भण्डारीसमेतको सक्रिय सहभागितामा दोस्रो पटक गरेको प्रतिनिधिसभाको असंवैधानिक विघटनलाई बदर गरेर सर्वोच्च अदालतले संवैधानिक सर्वोच्चता तथा संविधानवादको पुनः रक्षा गरेको छ । संवैधानिक इजलासको सोमबारको यो आदेशले संविधानलाई सुनियोजित षड्यन्त्रको सिकार बन्नबाट जोगाएको छ । सर्वोच्चले संसद् विघटन बदरका अतिरिक्त नेपाली कांग्रेस संसदीय दलका नेता शेरबहादुर देउवालाई प्रधानमन्त्रीमा नियुक्त गर्नसमेत परमादेश जारी गरेर राष्ट्रपति भण्डारीले गरेको असंवैधानिक जालसाजीलाई पनि सच्याइदिएको छ । राष्ट्राध्यक्षले आफ्नो पदीय मर्यादा र जिम्मेवारीविपरीत प्रधानमन्त्री ओलीको दुराशयलाई साथ दिई बहुमत अर्थात् १४९ सांसदको हस्ताक्षरसहित राष्ट्रपति कार्यालयमा पुगेका देउवालाई प्रधानमन्त्री बनाउन इन्कार गरेपछि उक्त जालसाजीलाई सर्वोच्चले सच्याउनु अपरिहार्य थियो । तीमध्ये १४६ सांसद आफैं अदालतमा उपस्थित भएर न्यायको ढोका ढकढक्याउनुपर्ने परिस्थिति बनेकैले सर्वोच्चबाट यस्तो फैसला आउने परिस्थिति बनेको हो । यो पात्रविशेषको सवाल मात्र हुँदै होइन, राष्ट्रकै समग्र संवैधानिक प्रक्रियाको प्रश्न हो । तसर्थ, आवश्यकतामा आधारित यो परमादेश स्वागतयोग्य छ । अब सबै राजनीतिक शक्तिले अदालती फैसलाको सहज कार्यान्वयनका निम्ति आआफ्नो स्थानबाट भूमिका निर्वाह गर्नुपर्छ ।प्रधानमन्त्री ओलीको आफैंलाई राज्य ठान्ने लुईशैली र संविधानको बफादार पालक र संरक्षक बन्नुको सट्टा सिंहदरबारकै एक अंगजस्तो भई कार्यकारी प्रमुखका हरमहत्त्वाकांक्षालाई सदर गर्ने मात्र होइन, त्यसका निम्ति सक्रिय सहयोग नै गरिदिने राष्ट्रपति भण्डारीको असंवैधानिक भूमिकाका कारण नै घरीघरी संविधान र विधिको शासन कोमा मा पुग्ने र त्यसलाई सर्वोच्चले सच्याइदिनुपर्ने परिस्थिति आएको हो । प्रतिनिधिसभा विघटन गर्ने आफ्नो पहिलो असंवैधानिक कदमलाई गत फागुनमै सर्वोच्चले सच्याइदिएको घटना पचाउन नसकेका ओलीले अनेक तानाबाना बुन्दै जेठ ७ को मध्यरात फेरि उही कदम दोहोर्याएका थिए । संविधानका धाराउपधाराको स्वाभाविक तथा प्रक्रियाबद्ध प्रयोगबाट आफ्नो बाटोमा व्यवधान हुने भएकैले उनी शृंखलाबद्ध रूपमा विधिपद्धति मिचेर अघि बढेका थिए । अचम्म त, राष्ट्रपति संस्थाकै धज्जी उडाउँदै भण्डारी पनि यो षड्यन्त्रको सहर्ष एउटा हिस्सा बनेको देखियो । प्रतिनिधिसभाका बहुमत सदस्यको हस्ताक्षरसहितको दाबीपत्र पेस गर्दा पनि देउवालाई प्रधानमन्त्री नबनाई उनले संसद् विघटनको ओलीमनोकांक्षा पूरा गरिदिएकी थिइन् । देशको कार्यकारी प्रमुख र राष्ट्रप्रमुखले विधिको शासनमाथि गरेको उक्त बलजफ्तीलाई सर्वोच्चले अहिले लगाम लगाइदिएको हो ।संसद् विघटनको कदम संविधानले आत्मसात् गरेको लोकतान्त्रिक आदर्श, मूल्यमान्यता, संविधानवाद तथा संवैधानिक नैतिकताअनुकूल नदेखिएको ठहर गरेको सर्वोच्च अदालतले उक्त कार्य आफूद्वारा गत फागुन ११ गते गरिएको संविधानको व्याख्याको पनि प्रतिकूल भएको जनाएको छ । फैसलामा देउवालगायतले प्रधानमन्त्री पदका लागि पेस गरेको दाबी पुग्न नसक्ने भन्ने राष्ट्रपतिको निर्णय संविधानअनुकूल नरहेको ठहर गरिएको छ । साउन ३ गतेभित्र प्रतिनिधिसभाको अधिवेशन आह्वान गर्न परमादेश जारी गरेको सर्वोच्चले संविधानको धारा ७६ का उपधाराहरू प्रयोगको व्याख्या पनि गरेको छ । धारा ७६(३) बमोजिम नियुक्त प्रधानमन्त्रीले प्रतिनिधिसभाबाट विश्वासको मत लिन नसकेको अवस्थामा निजले उक्त प्रक्रियाको तत्कालपछि उपधारा ५ बमोजिम प्रधानमन्त्री पदमा दाबी गर्न नमिल्ने जनाएको छ । प्रतिनिधिसभाका १४९ सदस्यहरूले समर्थन जनाएको कुरालाई विश्वासको मत प्राप्त गर्न सक्ने आधार प्रस्तुत गरेको भनी मान्नुपर्ने पर्याप्त र मनासिब आधार देखिएको भन्दै सर्वोच्चले त्यसैबमोजिम देउवालाई प्रधानमन्त्री नियुक्त गर्न परमादेश दिएको हो । सर्वोच्चले धारा ७६(५) लाई दलीय आधारमा सरकार गठन हुन नसकेको अवस्थामा अन्तिम विकल्पका रूपमा प्रयोगमा आउने प्रावधान हो भन्दै यस उपधाराअनुसारको समर्थन वा विश्वास दलीय निर्णयका आधारमा वा सांसदहरू स्वयंले आफ्नो स्वतन्त्र विवेक प्रयोग गरेर गर्न सक्ने प्रस्ट पारेको छ । यो उपधाराबमोजिम प्रधानमन्त्री नियुक्त गर्ने कुरामा प्रतिनिधिसभाको सदस्यले खेल्ने भूमिका संकुचित हुने गरी दलीय ह्वीप लगाउन नमिल्ने पनि फैसलामा उल्लेख छ । सर्वोच्चको यो आदेशले राष्ट्रपतिबाट सम्पादित कुनै पनि कार्यको न्यायालयले संवैधानिक वैधता परीक्षण गर्न सक्ने स्पष्ट नजिरसमेत स्थापित गरेको छ । भण्डारीओलीले राष्ट्राध्यक्ष र प्रधानमन्त्री पदको दुरुपयोग गरेर चालेका कदमतर्फ इंगित गर्दै अदालतले संविधानभन्दा माथि कोही पनि छैन र रहनु हुँदैन, अन्यथा स्वेच्छाचारिता एवम् निरंकुशताको आरम्भ त्यहींबाट हुन्छ भनेको छ । राष्ट्रपति भण्डारी र भविष्यमा यो पदमा पुग्नेहरूका निम्ति पनि अकाट्य पाठ सिकाएको छ प्रधानमन्त्री कार्यालय र राष्ट्रपति कार्यालय एउटै अड्डा होइनन्, यी फरकफरक निकायका कार्यव्यवहार पनि त्यहीअनुरूप हुनुपर्छ । देशको कार्यकारी प्रमुखले यदाकदा बाटो बिराएमा, राजनीतिक लाभहानिबाट प्रेरित भई विधिप्रक्रियामाथि बलजफ्ती गरेमा राष्ट्रप्रमुखले त्यसलाई सच्याउनुपर्छ र मुलुकलाई संवैधानिक बाटोबाहिर जान दिनु हुँदैन । ओलीभण्डारीको भस्मासुर पथमा बरालिएको मुलुकको राजनीतिक यात्रालाई सर्वोच्चले अहिले फेरि मूलबाटोमा ल्याइदिए पनि सबैले हेक्का राख्नुपर्छ दैनन्दिन राज्य सञ्चालन गर्ने न्यायालयले होइन । कार्यपालिकाको संविधानइतर महत्त्वाकांक्षा र राजनीतिक दलहरूको नालायकीका कारण मात्र न्यायालयले यस्तो परमादेश दिनुपरेको हो । तसर्थ अदालतले एउटा स्वाभाविक लयमा ल्याइदिएको देशको राजनीतिलाई अब राम्ररी चलाउने अभिभारा भनेको फेरि पनि राजनीतिक दलहरूकै हो । सर्वोच्चले त भीरबाट धकेल्न खोजिएको संविधानलाई लड्नबाट पुनः जोगाइदिएको मात्रै हो, अब यसलाई राम्ररी बचाउने र हुर्काउने दायित्व राज्य सञ्चालन गर्ने दलहरूकै हो । तसर्थ, आउँदा दिनमा हाम्रा दलहरूले आफ्नो चरित्र सुधार्दै संवैधानिक मर्मबमोजिम अघि बढ्नु अनिवार्य छ । साथै, सम्बन्धित सबैले सर्वोच्चको आदेशको पालना गर्ने न्यूनतम राजनीतिक चरित्र पनि प्रदर्शन गर्नुपर्छ । खासमा, ओलीभण्डारीका पछिल्ला कदमहरू असंवैधानिक मात्र होइन, सन्देहास्पद पनि थिए । यसमा तत्कालीन शासकीय महत्त्वाकांक्षा मात्रै अन्तर्निहित थिएन, यसमा संविधानलाई नै विफल तुल्याउने षड्यन्त्रसमेत घुलेको प्रस्टै थियो । सर्वोच्चको यो फैसलाले उक्त कपटपूर्ण कदमलाई निस्तेज तुल्याएको छ । यससँगै मुलुक संवैधानिक अनिश्चिततातर्फ जानबाट जोगिएको छ । संविधानसभानिर्मित संविधानको दिगोपना सुनिश्चित भएको छ । सरकारको सारा जोडबलका बाबजुद न्यायालय न्यायकै पक्षमा उभिनुले व्यावहारिक रूपमा शक्ति पृथकीकरणको अर्को असली अभ्यास पनि यस मुद्दामा देखिएको छ । राज्यका प्रमुख तीन अंगमध्ये संविधान मिच्दै कार्यपालिकाले व्यवस्थापिकालाई सिध्याउन खोज्दा अर्को अंग न्यायालयले त्यसलाई रोकेको छ । कार्यपालिकाले जतिसुकै शक्तिको दम्भ देखाए पनि अन्ततः न्यायपालिकाले न्याय दिन्छ भन्ने फेरि प्रमाणित भएको छ, जसले भोलिका दिनमा अदालतप्रतिको आस्था अझ बढाउने छ । संविधानको हुर्मत् लिने निरन्तरको दुस्प्रयासलाई पुनः बदर गरिदिएर सर्वोच्चले आफ्नो गौरवपूर्ण न्यायिक परम्परा कायम राखेको छ । संविधानवादको रक्षा गर्ने सवालमा हाम्रो राज्य प्रणाली त्यति कमजोर बनिसकेको छैन भन्ने गतिलो दृष्टान्त तथा सन्देश पनि हो यो ।छुटाउन नहुने एउटा पक्ष प्रतिनिधिसभा विघटनको सम्पूर्ण प्रकरणमा नेपथ्यबाट अमुक विदेशी शक्तिले पनि खेलेको विषय छिपेको थिएन । यो संविधानलाई विफल तुल्याउन चाहने विदेशी शक्तिले नेपाली शासकको शक्तिआकांक्षामा बल पुर्याउन भूमिका खेलेर देशको मूल कानुनमाथि नै षड्यन्त्र गर्न खोजेको प्रस्टै छ । हिजोसम्मका प्रधानमन्त्री ओलीका घोर विरोधी भनेर चिनिएकाहरू एकाएक उनकै सरकारलाई सघाउन पुग्नुको पछाडि कसको हात थियो र त्यसमा के अभीष्ट लुकेको थियो, भनिरहनु पर्दैन । त्यसैले यो फैसलाबाट ओलीप्रवृत्तिलाई दुरुत्साहन गर्ने विदेशी शक्तिले पनि पाठ सिक्नुपर्छ । मित्रमुलुकको लोकतन्त्रलाई सबैले स्वाभाविक गतिमा संविधानसम्मत ढंगले अघि बढ्न दिनुपर्छ । अन्यथा नेपालको राज्य प्रणाली यस्ता षड्यन्त्रलाई परास्त गरेर अघि बढ्न सक्षम छ भन्ने सन्देश पनि यो फैसलाले दिएको छ । समग्रमा भन्दा, सर्वोच्चको यो १६७ पृष्ठ लामो परमादेश भण्डारीओलीको भस्मासुर पथ सच्याउने कदममा मात्र सीमित छैन, यो संवैधानिक अभ्यासलाई दीर्घकालसम्म मार्गनिर्देश गर्ने राष्ट्रको गहन दस्तावेजका रूपमा आएको छ । यसले स्थापित गरेको नजिरले मुलुकको संवैधानिक मर्ममाथि भोलिका दिनमा समेत कसैले अवाञ्छित अतिक्रमण गर्न नपाउने न्यायिक सुनिश्चितता कायम गरेको छ । तर यसका निम्ति लोकतन्त्र तथा संवैधानिक प्रावधानहरूको परिपालकका रूपमा मूलतः राजनीतिक दल र नेताहरू नै कटिबद्ध हुनुपर्छ । र, आगामी दिनमा कहींकतैबाट पनि ओलीप्रवृत्तिको पुनरावृत्ति हुनु हुँदैन ।"
"मुखमा मार्क्स, मनमा मनु","धर्मकै नाममा उत्पीडनको प्रतिरोध अर्कातिर, यही महललाई लागू गर्ने क्रममा महाराज र बडागुरुज्यूहरूले जेलमा रहेका जोशीका छोराहरू अमरराज र शुक्रराजलाई दरबार स्कुलबाट निकाला गरे भने प्रधानाध्यापकले पहिल्यै पानीबाहेक गरे । भारतबाट शास्त्रीका रूपमा दीक्षित भएर फर्केपछि शुक्रराजले १९९४ सालदेखि नागरिक अधिकार समिति बाट नेपालमा नागरिक आन्दोलन चलाउने, सार्वजनिक रूपमा सम्भवतः पहिलो आमसभा र भाषण गर्ने तथा वेद, गीता र पुराण वाचनमार्फत समयबोध पनि गराउने उपक्रम थाले । श्री ३ महाराज जुद्धशमशेरको स्पिच बाट थाहा हुन्छ, शुक्रराजलाई नागरिक आन्दोलन चलाएर राजद्रोह गरेकाले मात्रै होइन, गैरब्राह्मण नेवाः भएर पनि गल्लीगल्लीमा गायत्री मन्त्र पाठ गर्दै धार्मिक उपद्रव गरेकाले पनि झुन्ड्याइएको हो, उपद्रवीका नाइके ठान्दै । बुद्धलाई जाँडे देउता र बुद्ध धर्मलाई भोटे धर्म भन्ने तागाधारी शासकहरू कति हदसम्म असहिष्णु थिए, यो २००१ सालमा बुद्ध धर्मका अनुयायी नेवार भिक्षुहरूको देशनिकालाबाट प्रस्ट हुन्छ । नेपाललाई एक मात्र स्वतन्त्र हिन्दुराज्यका महाराज ठान्ने र भारतको विश्व हिन्दु सभाबाट हिन्दु शिरोमणि राजा सभापतिको उपाधि पाएर मक्ख हुने हिन्दुपतीय प्रवृत्तिबाट धेरैजसो राजा र नेता मुक्त छैनन् । कोही असिल् हिन्दुस्थानामा हिन्दुपति त कोही हिन्दु अधिराज्यका महाराज, कोही सनातन धर्मसंस्कृतिको रक्षा गर्ने धर्मनिरपेक्ष राज्यका हिन्दुत्ववादी प्रधानमन्त्रीराष्ट्रपति ! उनीहरूबाट बहुधार्मिक नेपालमा धार्मिक सहिष्णुताको आस गर्नु आकाशे फलको आशा गर्नुभन्दा कठिन छ । यतिखेर फेरि एक पटक विभिन्न धर्म, पन्थ, सम्प्रदाय, समुदायका संघर्ष अनि सेकुलर विचारका हजारौं मानिसका रगत, पसिना र आँसुले लेखिएको र सीमित अर्थ भएको धर्मनिरपेक्षता शब्दसमेत हिन्दुत्ववादीहरूको तारो भएको छ । यसरी तारो हानिँदा धर्मपन्थ निरपेक्ष लोकतन्त्र मात्रै मासिने होइन, कसैका गौमाता, कसैका धर्म, कसैका सनातन परम्परा, कसैका वर्णजातलिंगको सर्वोच्चताका लागि पुनःस्थापना गरिने नयाँ भेरियन्टको असिल् हिन्दुस्थाना ग्यास च्याम्बर नै बन्ने हो । आर्य नस्लको श्रेष्ठता र विश्वमाथि शासनाधिकार स्थापित गर्न खोज्ने अडोल्फ हिटलर र बेनितो मुसोलिनीको फासीवाद असिल् हिन्दुस्थाना को बीसौं शताब्दीको भेरियन्ट हो, जुन हिन्दुत्ववादीहरूका लागि प्रिय शासन हो । एक्काइसौं शताब्दीमा पनि नयाँ भेरियन्टको धार्मिक शासन पुनःस्थापना गरियो भने लाखौं मानिस जेलमा सडाइने, जातको उत्पीडनको मारमा पर्ने, आस्था र अनुष्ठानको अधिकार खोसिने तथा लैंगिक हिंसासँगै अनागरीकरणको सिकार भइरहने उपक्रम झनै बढ्नेछ । यस्तो खतरा नजिक आएको दृश्य हेर्दै बस्ने कि प्रतिरोध गर्ने, यो समयको मुख्य फ्रश्न बन्दै छ ।"
संवैधानिक सर्वोच्चता कायम,"राष्ट्रपतिले आफ्नो जिम्मेवारीअनुरूपको काम नगरेकाले ओली प्रवृत्ति मौलायो । आफ्नो पदीय मयार्दाको ख्याल नगरी कार्यकारी प्रमुखको आदेशपालकको रूपमा राष्ट्रपति विद्यादेवी भण्डारी उभिएकाले राष्ट्रपति संस्थाको गरिमा पनि घट्यो । जनताले कम्युनिस्टहरूलाई अत्यधिक मत दिएर जिताएका थिए । जनमतअनुसार शीर्ष कम्युनिस्ट नेताहरू मिलेर पाँच वर्ष सरकार चलाउन केले रोकेको थियो ? यदि विधि, प्रक्रियाअनुसार उनीहरूले शासन चलाएका भए, सर्वोच्चले यस्ता राजनीतिक निर्णय गर्न पाउँदैनथ्यो । कोरोनाकालमा जनता भोक र रोगले छट्पटाइरहेका बेला प्रधानमन्त्री केपी शर्मा ओली आत्मश्लाघामा रमाउँदै देशमा कुनै समस्यै छैन भन्दै हिँडे । संविधानसभाका अध्यक्ष भइसकेका सुवासचन्द्र नेम्बाङले २०४७ सालको संविधानको कमजारी सच्याउँदै अहिलेको संविधानमा प्रधानमन्त्रीले प्रतिनिधिसभा विघटन गर्न पाउने व्यवस्था नगरिएको केहीअघि पत्रकारहरूसँगको अन्तरक्रियामा बताएका थिए । तर, ओलीले दुई पटक प्रतिनिधिसभा विघटन गर्दा पनि त्यसलाई समर्थन गरिरहे । अनि जनताको सर्वोच्चतालाई तिरोहित बनाउँदै मै सर्वेसर्वा हुँ भन्ने सोचाइ संसदीय पद्धतिबाट निर्वाचित एक्काइसौं शताब्दीका प्रधानमन्त्रीलाई सुहाउँदैन । देउवाले विश्वासको मत पाउँछन् कि पाउँदैनन् भन्ने सवाल महत्त्वपूर्ण होइन, संसदीय व्यवस्थामा सरकार फेरिन सक्छ, दल विभाजित हुन सक्छन् तर संसद्को सर्वोच्चता कायम हुनुचाहिँ महत्त्वपूर्ण हो । राजनीतिक स्थिरताका लागि संसद् चलायमान हुनुपर्छ । ढुण्डीराज पौडेल, नेपालगन्जसरकारको सिफारिसमा प्रतिनिधिसभा विघटन गर्ने राष्ट्रपतिको निर्णयलाई सर्वोच्चले फेरि बदर गरेपछि नेपाली राजनीतिमा नयाँ तरंग आएको छ । पाँचसदस्यीय संवैधानिक इजलासले सोमबार दिउँसो गरेको आदेश स्वागतयोग्य छ । राजनीतिक खिचातानीले जनताको सवाल ओझेलमा परेका थिए । अब संसद्मा जनसरोकारका विषयमा छलफल हुनुपर्छ । कांग्रेस सभापति देउवालाई प्रधानमन्त्री बनाउन परमादेशसमेत जारी गरिसकेपछि ओलीले स्वतः राजीनामा दिएर बाटो खुल्ला गरिदिनुपर्छ । प्रतिनिधिसभा पुनःस्थापनाको माग राख्दै देउवासँगै १४६ सांसदले निवेदन दिएका थिए । लोकतन्त्र, संविधान र व्यवस्था बचाउन एक ठाउँ उभिएका संसदहरूको सहकार्य अझै लामो समय चल्नुपर्छ । सर्वोच्चको यो फैसला इतिहासकै महत्त्वपूर्ण घटना हो । यसले संविधानलाई झनै बलियो बनाएको छ । आफ्ना कमीकमजोरीबाट सिकेर राजनीतिक दल तथा नेताहरू लोकतन्त्रको रक्षाका लागि एकजुट हुनुपर्छ । नवीन देवकोटा, पञ्चदेवल विनायक२, अछाम"
अदालतको आदेश र एमालेको पार्टी एकता,"होला त एमालेको टिकाउ एकता ?त्यति मात्र होइन, अहिले हुन लागेको एमाले एकता र यथार्थ परिस्थितिबीच अरू पनि ठूलठूला अन्तरविरोध छन् । पहिलो ठूलो विरोधाभास के देखिन्छ भने, युवा नेताहरूको सत्तागत भविष्यका लागि एमालेको एकता नभई भएको छैन तर अध्यक्ष ओली वा माधवकुमार नेपालका लागि सत्ताको मैदानमा भोग्न बाँकी केहीे छैन । त्यसैले एकताका लागि जुन जोडबल दोस्रो तहका नेताहरूमा देखिन्छ, त्यस्तो न त केपी ओलीमा देखिन्छ न माधवकुमार नेपालमा । एमाले फुट्दा भुइँतहको बलियो जनाधार पनि फुट्ने हुनाले, अनि त्यो फुट्दा निकट भविष्यमा चुनाव जित्ने सबै सम्भावना चकनाचुर हुने हुनाले युवा नेताहरू एकताका लागि दिनरात नभनी मरिमेटिरहेका छन् । तर दुवै नेताको, विशेषतः ओलीको बोली र भावभंगीमा अहिले पनि दिगो एकताका लागि अत्यावश्यक मनोविज्ञान छचल्किरहेको देखिँदैन । उनी पार्टी र सरकारमा पुनः आफ्नो एकछत्र हालीमुहाली तथा अदालतबाट किटानीका साथ पुनःस्थापनाको फैसला आए पनि घुमाउरो बाटोबाट एकचोटि फेरि प्रधानमन्त्री पदको निरन्तरताका लागि मात्र अहिलेको एकताको तानाबाना बुनिरहेका छन् । माधवकुमार नेपाल भने माओवादीसित एकीकरण हुनुअघिको पार्टीको स्थिति, सम्मानजनक एकता, हाराहारीको व्यवहार अनि जिम्मेवारी र पदको समतामूलक वितरण खोजिरहेका छन् जुन अध्यक्ष ओलीलाई पटक्कै स्वीकार्य भएको देखिँदैन । यसरी यी दुईको एकतापछाडिको ध्येय नै नितान्त अलग देखिन्छ । पूर्वपश्चिम फर्केका यी ध्येय हेर्दा, एकता भइहालेमा एकता भएको क्षणबाटै यी दुईबीच पुनः ठूलो घम्साघम्सी सुरु हुने अनुमान लाउन गाह्रो छैन । यो एकताको दीर्घायुका लागि सबैभन्दा ठूलो चुनौती हो प्रधानमन्त्री ओली विगतमा सहमति र सम्झौताप्रति इमानदार भएको कुनै ट्र्याक रेकर्ड नहुनु । उनका लागि सहमति गर्ने भनेकै तोड्नका लागि हो । अदालतले प्रधानमन्त्री बनाइदिएका शेरबहादुर देउवालाई फेरि जुनसुकै उपायबाट भए पनि तल ओरालेर सरकारमा फेरि जान ओली जुनसुकै मूल्य पनि चुकाउन तयार देखिन्छन् । के त्यसका लागि निसर्त भर्याङ हुन माधव समूह तयार होला त ? यसैमा यो एकताको भविष्य केही मात्रामा निर्भर हुनेछ । एमाले पार्टी यो पटक वैचारिक र भावनात्मक रूपमा समेत फाटेको छ । अरुणा लामाको चर्चित गीत पोहोर साल खुसी फाट्दा जतन गरी मनले टालें मा झैं फाटेको संगठन पनि सिउने काम हुन सक्ला, कुर्सी बाँडफाँटको सहमति पनि टाल्ने काम हुन सक्ला, तर दुई थरी नेतृत्वका बीचमा फाटेको मन टाल्न अति कठिन पर्ने देखिन्छ । यो यसकारणले पनि कि, यी दुईथरीका बीचमा आपसमा विश्वासको कुनै पुँजी बाँकी रहेको देखिँदैन । दुईबीच अहंकार र व्यक्तित्वको टक्कर पनि सामान्य छैन । तर यी दुई नेतालाई बाइपास गरेर जाने संगठनको स्थिति पनि तात्कालिक रूपमा देखिँदैन । प्रधानमन्त्री पदबाट तल ओर्लेपछि ओली केही नरम र विनम्र हुन्छन् कि हुन्नन्, त्यो हेर्नै बाँकी छ । थप, यस पटक ओली समूह र माधव समूहबीच गहिरो वैचारिक फाटोसमेत भएको छ, जसलाई टाल्न सबैभन्दा गाह्रो पर्ने देखिन्छ । पार्टी एकताका दौरान त्यसो गर्नु गम्भीर भूल थियो भनेर आत्मालोचना गरिएको पनि देखिँदैन । देश र जनताको जीवनमा दीर्घकालीन रूपमा असर गर्ने वैचारिक विषयले वर्तमान एकता प्रक्रियामा प्राथमिकता नै पाएको छैन । यसको तात्पर्य के हो भने, पार्टी एकतापछि पनि यो क्रम भंग हुनेछैन । तर यसलाई खुरुखुरु आँखा चिम्लेर अनुमोदन गर्न माधव समूहलाई कदापि सहज हुनेछैन । यही वैचारिक फाटोले पार्टी एकतामा तुरुन्तै ग्रहण लगाइदिने सम्भावना प्रबल छ ।त्यसैले अहिलेको पार्टी एकता दुई समूहबीच सत्ता बाँडचुँडमा मात्र सीमित हुने र त्यो गणितीय एकता मात्र हुने सम्भावना ज्यादा छ । दोस्रो तहका नेताहरू आपसमा मिल्ने तर उपल्लो तहका नेताहरूबीच सिँगौरी भने चलिरहने सम्भावना पनि त्यत्तिकै प्रबल छ । त्यस्तो एकताको आयु लामो हुने सम्भावना हुँदैन । वैचारिकसैद्धान्तिक र मुलुकको रूपान्तरणको एजेन्डामा छलफलै नगरी नेकपाको एकतामा जुन महाभूल भएको थियो, त्यही भूल यसमा पनि त्युँका त्युँ दोहोर्याउन थालिएको देखिन्छ । जब कार्य उही हुन्छ, प्रतिकार्य वा परिणाम मात्रै त्यसभन्दा भिन्न कसरी हुन सक्छ र ? अतः यो एकताको नियति पनि त्यही हुनेवाला छ जुन डबल नेकपाको भयो । सापेक्ष रूपमा पार्टी एकता हुनु राम्रो हो तर त्यो विचार, सिद्धान्त, नैतिकसांस्कृतिकभावनात्मक मूल्यसहितको जैविक एकता हुनुपर्छ अनि मात्र टिकाउ हुन्छ भन्नेमा सन्देह छैन । गणितीय पार्टी एकता गणित मिलुन्जेल मात्र टिक्छ । जब गणितमा किचलो हुन थाल्छ, त्यो त्यही बेला टुट्न थालिहाल्छ । सम्भावित एकताले नेपाली राजनीतिको वर्तमान भूगोलमा केही परिवर्तन भने तत्काल ल्याउनेछ । माधवझलनाथ समूहमाथि पाँच दलको गठबन्धनबाट अलग्गिन चाँडै चर्को दबाब सुरु हुनेछ । त्यो दबाब सफल भएमा कांग्रेस सभापति देउवाको सरकार चाँडै ढल्ने वा देश पुनः चुनावतिर जाने सम्भावना सन्निकट हुनेछ । राजनीतिमा अहिले असम्भव देखिएको कुरा पनि सम्भव हुन बेर लाग्दैन । सत्तागत आवश्यकताको सिद्धान्तमा आधारित भएर हालको एमाले एकता माओवादीसितको गठबन्धन वा पुनः एकतातिर फेरि मोडिन सक्ने झिनो सम्भावनालाई पनि बेवास्ता गर्न मिल्दैन । देशको राजनीति यो दिशातिर मोडिएमा नेपालको राजनीतिको वर्तमान भूगोल फेरि एक पटक निकै फरक हुन जानेछ ।"
माथिल्लो तामाकोसी र आन्तरिक पुँजी परिचालनअर्जुन कार्की,"देशको आफ्नै पुँजीले निर्माण भएको ४५६ मेगावाटको माथिल्लो तामाकोसी नेपालको जलविद्युत् विकासको १०० वर्षको इतिहासमा सबैभन्दा ठूलो आयोजना हो । यसको निर्माण आरम्भ हुँदा स्वदेशी पुँजीबाट बनेको सबैभन्दा ठूलो आयोजना २० मेगावाटको चिलिमे थियो । र माथिल्लो तामाकोसीको उद्घाटन हुँदै गर्दा यसअघिसम्म स्वदेशी पुँजीबाट बनिसकेको सबैभन्दा ठूलो आयोजना ३२ मेगावाटको मिस्त्री खोला जलविद्युत् हो ।स्वदेशी पुँजीले ४५६ मेगावाटको आयोजना बनाउने परिकल्पना गर्ने, कार्यान्वयनको मोडालिटी तय गर्ने, पुँजीको उपलब्धताको यकिन गर्ने, पुँजीको सुनिश्चितताका लागि सरकार र वित्तीय संस्थालाई विश्वास दिलाउनेजस्ता कार्यहरू तत्कालीन अवस्थामा हाम्रा लागि निकै कठिन र चुनौतीपूर्ण थिए ।तत्कालीन जलस्रोतमन्त्री ज्ञानेन्द्रबहादुर कार्कीको सिफारिसमा मलाई गिरिजाप्रसाद कोइरालाको मन्त्रिपरिषद्ले २०६३ साउन १ गते नेपाल विद्युत् प्राधिकरणको कार्यकारी निर्देशकमा नियुक्त गर्दा ३०१ मेगावाट (पछि ४५६ मेगावाट बनाइएको) को माथिल्लो तामाकोसी आयोजनाको अनुमतिपत्र प्राधिकरणकै नाममा थियो । प्राधिकरणसँग माथिल्लो तामाकोसीको स्रोत जुटाउने तीन विकल्प थिए । एक, यति ठूलो योजनाका लागि दातृ निकायसँग ऋण प्राप्त गर्ने, जसको सम्भावना शून्य थियो । दुई, विदेशी कम्पनीलाई बुट मोडलमा निर्माण गर्न दिने तर यही मोडलमा निर्मित खिम्तीले सबैको हात र मन डढाइसकेकाले यो विकल्पका पक्षमा आमजन र प्राधिकरणसमेत थिएनन् । तीन, स्वदेशी लगानीमा प्राधिकरणले नै निर्माण गर्ने । खिम्ती जलविद्युत् बनाउने नर्वेली कम्पनी स्टेटक्र्याफ्टले माथिल्लो तामाकोसी हात पार्न भरमग्दुर प्रयास गरिराखेको थियो । र, केही भारतीय कम्पनी पनि त्यही कोसिसमा थिए । माथिल्लो तामाकोसी आयोजना लाभका दृष्टिले यति आकर्षक थियो, कुनै पनि प्रबर्धकको नजर पर्नु स्वाभाविक थियो ।आयोजनाका लागि कूटनीतिक पहल र स्टेटक्र्याफ्टको लोकल एजेन्टको चलखेल चलिरहेको थियो । प्राधिकरणका युनियनहरू र अधिकांश कर्मचारी भने माथिल्लो तामाकोसी स्वदेशी लगानीमा प्राधिकरणले बनाउनुपर्छ भन्नेमा दृढ देखिन्थे । तिनले बताएअनुसार, मअघिका कार्यकारी निर्देशकहरू भने यस विषयमा छलफल गर्ने रुचिसम्म देखाउँदैनथे । निजामती सेवामा आफ्नो कार्यकाल करिब १५ वर्ष बाँकी रहेकाले ममा केही गरूँ भन्ने भावना थियो र आफू पनि तामाकोसी जलाधार क्षेत्रकै नागरिक भएकाले माथिल्लो तामाकोसी स्वदेशी लगानीमा बनाउनेमा दृढ रहें । यसका लागि जलस्रोतमन्त्री, जलस्रोतसचिव (शंकर कोइराला) र प्राधिकरण बोर्डका सदस्य अर्थसचिव (रामेश्वर खनाल) को प्रतिबद्धता आवश्यक थियो, जुन सजिलै पाइयो पनि । आयोजनाको लगानी र कार्यान्वयनको मोडालिटी तयार पार्ने काम भयो । नेपालको जलविद्युत्को इतिहासमा स्थानीय बासिन्दालाई १० प्रतिशत सेयर र देशभरिका जनतालाई १० प्रतिशत सेयर दिने कुरा कम्पनीको प्रबन्धपत्रमा समावेश गरी माथिल्लो तामाकोसी स्वदेशी लगानीमा निर्माण गर्न सञ्चालक समितिको निर्णयबाट अपर तामाकोसी हाइड्रोपावर कम्पनी दर्ता भयो । कम्पनीको अध्यक्ष प्राधिकरणको कार्यकारी निर्देशक हुने व्यवस्थाले म संस्थापक अध्यक्ष बन्न पुगें ।यस दौरान र समयसमयमा पछि पनि मलाई स्वदेशी लगानीमा आयोजना बनाउने अभियान त्याग्न प्रशस्तै दबाब भने आई नै रहन्थ्यो । यदाकदा धम्की र प्रलोभन पनि नआएका होइनन् । विदेशी कम्पनीलाई जिम्मा लगाउने सुझाव निरन्तर आउने गर्थ्यो । यो सुझावका पछाडि दिइने तर्क भने दुइटा हुन्थे । एक, स्वदेशमा पुँजीको उपलब्धता छैन । दुई, यति ठूलो आयोजना निर्माणको जोखिम उठाउन नेपाल तयार भैसकेको छैन । यसअघि निर्माण भएको चिलिमे आयोजनामा स्थानीय बासिन्दालाई सेयरको प्रबन्ध गरिएको थिएन । माथिल्लो तामाकोसीमा त्यस्तो प्रबन्ध गरिएपछि र चिलिमेको अध्यक्षसमेत मै भएकाले त्यताका स्थानीय बासिन्दालाई पनि सेयर वितरण गरियो । तामाकोसीले स्थानीय बासिन्दालाई सेयर दिने परिपाटीको विकास गरेपछि कम्पनी मोडलमा बनेका प्रायः आयोजनामा स्थानीय बासिन्दाका लागि सेयर सुनिश्चित गर्न थालिएको छ । प्राकृतिक स्रोत र यसको विकासबाट प्राप्त लाभमाथि स्थानीय बासिन्दाको अधिकार स्थापित गर्ने कामको थालनी नै माथिल्लो तामाकोसी आयोजनाले गरेको हो ।माथिल्लो तामाकोसीमा लगानीका लागि कर्मचारी सञ्चय कोष, नागरिक लगानी कोष र वाणिज्य बैंकहरूको कन्सोर्टियमको पहिचान भएको थियो । माथिल्लो तामाकोसीमा लगानीको निर्णय गर्न कर्मचारी सञ्चय कोषको सञ्चालक समितिको बैठक बस्ने मिति र समय (बिहान नौ बजे) तय भयो । तर आरम्भ हुनुभन्दा एक घण्टाअगाडि नै बैठक स्थगित भएको समाचार मैले पाएँ । बैठक दबाबका कारण स्थगित भएको अनुमान गर्न कठिन थिएन । मैले समाचार पाएको केही मिनेटमै कार्यकारी निर्देशकलाई सम्बोधन गरी जलस्रोतमन्त्री र अर्थमन्त्रीलाई बोधार्थ दिएको स्टाटक्र्याफ्टको पत्र मेरो घरमै आइपुग्यो । उक्त पत्र माथिल्लो तामाकोसी निर्माण गर्न तामाकोसी आयोजनाको अनुमतिपत्र स्टाटक्र्याफ्टलाई सुम्पनुपर्ने र सोबापत नर्वे सरकारले विद्युत् क्षेत्रमा विभिन्न प्राविधिक र आर्थिक सहयोग उपलब्ध गराउने प्रस्ताव थियो । माथिल्लो तामाकोसी स्वदेशी लगानीमै बनाउने उद्देश्यका साथ खटिरहेका बेला सञ्चय कोषको सञ्चालक समितिको बैठक स्थगित हुँदा र घरैमा त्यस्तो पत्र बुझ्दाको मेरो मनोदशा अहिले शब्दमा व्यक्त गर्न गाह्रो छ । म घरबाट हान्निएर सीधै अर्थ मन्त्रालय पुगें, सचिव रामेश्वर खनालको कार्यकक्षमा । स्टाटक्र्याफ्टले नर्वे सरकारका तर्फबाट समेत विभिन्न प्राविधिक र आर्थिक सहयोग उपलब्ध गराउने प्रस्ताव गरेकामा मैले नर्वेली राजदूतलाई बोलाएर स्पष्ट गर्न लगाउन अनुरोध गरें । साथै तत्कालीन अर्थमन्त्री रामशरण महतसँग कुराकानी गरी सञ्चय कोषको बैठक शीघ्र राख्ने व्यवस्था गर्न आग्रह गरें । खनालले नर्वेली राजदूतलाई बोलाएर कुरा गर्नुभयो, राजदूतले स्टाटक्र्याफ्टको पत्रको स्वामित्व नर्वे सरकारले नलिने जानकारी गराए ।त्यहाँबाट म सचिव माधव घिमिरेलाई भेट्न सामान्य प्रशासन मन्त्रालय गएँ । उहाँ बैठक स्थगित गर्नुपरेकामा खिन्न हुनुभयो । सँगै, बैठक चाँडै राखी लगानीबारे निर्णय गराउने सवालमा दृढ देखिनुभयो ।माथिल्लो तामाकोसी स्वदेशी लगानीबाट बन्नेमा देशव्यापी माहोल बनिसकेको थियो । पहिले यसको विपक्षमा रहेकाहरू पनि पक्षमा उभिन बाध्य भइसकेका थिए । कर्मचारी सञ्चय कोषको बैठक केही दिनमा बस्यो । लगानीको सुनिश्चितताको निर्णय भयो । सञ्चय कोषको निर्णयपछि नागरिक लगानी कोषले पनि लगानीको सुनिश्चितता दियो । वाणिज्य बैंकहरू भने पछि हटे । सरकारले प्राधिकरणका तर्फबाट गर्नुपर्ने लगानीका लागि प्रतिबद्धता जनायो । माथिल्लो तामाकोसी देशको सबैभन्दा ठूलो र स्थानीय बासिन्दालाई सेयरको प्रबन्ध गर्ने पहिलो जलविद्युत्को भएको इतिहास रच्दै निर्माणको चरणमा प्रवेश गर्यो । यसपछि बनेका सबै सरकार, सबै जलस्रोत तथा ऊर्जामन्त्री, अर्थमन्त्री, जलस्रोत तथा ऊर्जासचिव, अर्थसचिव, प्राधिकरणका कार्यकारी निर्देशकहरूले आयोजना सम्पन्न गर्न आआफ्नो भूमिका इमानदारीपूर्वक निर्वाह गर्दै जानुभयो । आयोजना व्यवस्थापन, निर्माण कम्पनी र परामर्शदाता सबैले आआफ्नो जिम्मेवारी सकेको जति वहन गरेर निर्माण कार्य सम्पन्न गरी आयोजना उद्घाटनको चरणमा पुग्न सक्यो । यसमा सबै जना साधुवादका हकदार हुनुहुन्छ । आज माथिल्लो तामाकोसीको उद्घाटन हुँदै गर्दा यसको श्रेय लिनेको होडबाजी चलिरहेको छ । माथिल्लो तामाकोसी स्वदेशी लगानीमा बनाउने निर्णय गर्ने र लगानीको सुनिश्चिततामा अहम् भूमिका खेल्नेहरू सबैले पदीय जिम्मेवारी निर्वाह गरेका हुन् । तिनले भूमिका निर्वाह गर्ने मौका पाए किनकि त्यो समयमा त्यहाँ तिनै थिए । चुरो कुरा के भने, माथिल्लो तामाकोसी इतिहास रच्दै, देशको अर्थतन्त्रमा प्याराडाइम सिफ्ट ल्याउँदै सम्पन्न भएको छ । यो उपलब्धिमा चलिरहेको श्रेय लिने होडबाजीले सकारात्मक प्रभाव पारेको छ । राम्रो कामको स्वीकार्यताले व्यापकता पाएको छ । माथिल्लो तामाकोसीको निर्माणमा योगदान पुर्याउनेनपुर्याउने, यसको पक्षमा बोल्नेनबोल्ने, यसको गीत मात्र गाउने वा रमितेहरू जति पनि श्रेय लिन चाहनेहरू छन्, सबैलाई अंकमाल गर्न सक्ने विशालता तामाकोसीमा छ । हुन पनि अंग्रेजीमा उखान छ, सक्सेस ह्याज मेनी फादर्स । माथिल्लो तामाकोसीको निर्माणमा एकदुई जनाको मात्र होइन, धेरैको भूमिका छ । नेपालको विकास मोडलमा माथिल्लो तामाकोसीले केही पाठ भने सिकाएको छ । देशलाई दूरगामी प्रभाव पार्ने ठूला आयोजना स्वदेशी पुँजी परिचालन गरेर बनाउन सकिन्छ । यसले एकातिर विदेशी विनिमयको जोखिमलाई कम गर्छ भने, अर्कातिर देशको स्वाभिमानलाई उँचो राख्छ । साथै यसबाट काम गर्नेहरूको मनोबल बढ्दै जान्छ र ठूला आयोजना निर्माणका लागि आवश्यक जनशक्ति देशमै उपलब्ध हुँदै जान्छ । माथिल्लो तामाकोसीको निर्माणले सबैको छाती चौडा बनाएको छ, सिंगो देश गौरवान्वित भएको छ । तथापि एउटा तीतो सत्यलाई बेवास्ता गर्यौं भने देश र जनताप्रति न्याय हुँदैन । त्यो के भने, पाँचछ वर्षमा पूरा हुनुपर्ने आयोजनालाई तेह्रचौध वर्ष लाग्यो, जसले गर्दा लागत झन्डै दोब्बर पुगेको मात्र छैन, माथिल्लो तामाकोसीजस्तो अर्को आयोजना बन्न पुग्ने पुँजी र समय पनि गुमेको छ । माथिल्लो तामाकोसी बनाउँदै गर्दा अर्को तामाकोसी पनि गुमाएका छौं, जुन तीतो यथार्थ हो । त्यसैले यसको निर्माण चरणमा भएको कन्ट्र्याक्ट म्यानेजमेन्ट र एडमिनिस्ट्रेसनमा भएको कमीकमजोरीलाई अध्ययन गरेर आउने दिनमा अन्य योजनामा ती नदोहिरिऊन् भनेर ध्यान पुर्याउन जरुरी छ । कार्की नेपाल सरकारका पूर्वसचिव हुन् ।"
अब पनि पाठ नसिके हाम्रो भविष्य छैन,"उनी सबैभन्दा धेरै अहंकार र दम्भ देखाउने प्रधानमन्त्री मात्रै भएनन्, सबैभन्दा धेरै उद्घाटन गर्ने पनि भए । सबैभन्दा धेरै गफ गर्ने पनि उनै भए । भनिन्छ, जो मान्छेले इतिहास बुझ्दैन, जो मान्छेले इतिहास पढ्दैन, त्यो मान्छे इतिहासबाट सरापिन्छ तर उनले यस्तो कुरा बुझ्दैनन् । पार्टीभित्र उनले अझै कति वितण्डा मच्चाउने हुन्, हेर्न बाँकी नै छ । यो बीचमा अर्को कुरा पनि देखियो । सामान्य ज्ञान र विवेक त होला नि भन्ने मान्छेहरू पनि यिनैको चाकर बनेर पछि लागेको देख्दा आश्चर्य भइयो । चाकरहरूको जुलुस मात्रै होइन, उनीहरूले गर्वका साथ कुरा गरेको पनि देखियो । यो सबैबाट हाम्रो राजनीति कति गर्तमा खसिसकेको रैछ भन्ने थाहा भयो । मान्छेले आफ्नो लाभका निम्ति देश, संविधान, जनता, आस्था, विश्वास सारा कुरालाई कसरी तिलाञ्जली दिँदारहेछन् भन्ने कुराको उदाहरण पनि ओलीको शासनकालमा देख्न पाइयो ।हुन त अब आउने शेरबहादुर पनि उस्तै छन् । नेपालमा असल र खराबको रोजाइ नै भएन । खराब र अति खराबको मात्रै रोजाइ भयो । त्यसले गर्दा यिनमा पनि प्रवृत्ति त त्यही हो । पहिला ओलीसँगै टाउको गाँसिएको थियो । प्रकारान्तरले मात्रै उनी यता आएका हुन् । त्यसले गर्दा हाम्रो स्थिति त्यति निरापद भइसकेको छैन । तर पनि हामी ठूलो आपत्को घेराबाट भने निस्कियौं । जुन ठूलो आशा र अपेक्षाका साथ वामपन्थीहरूको सरकारलाई हामीले हेरेका थियौं, त्यसमाथि ठूलो तुषारापात भयो । सरकारलाई त न भूतो न भविष्यति जस्तो सुविधा थियो तर आफ्नै अहम् र दम्भले सिध्यायो । यो कलहमा सिद्धान्तको प्रश्नै रहेनछ भन्ने कुरा त हिजोको दसबुँदे सहमतिले पनि देखायो । खालि व्यक्तिगत तुष र अहम् रहेछ । यो बीचमा धेरैको राजनीति छरपस्ट भयो । मधेसको राजनीति, वामपन्थीको राजनीति पनि छरपस्ट भयो । प्रतिपक्षी कांग्रेसकै पनि प्रश्नको घेरामा आयो । ठूलो प्रजातान्त्रिक पार्टी कांग्रेस यो बीचमा यति ठूलो मनपरी हुँदा पनि ऊसँगै जोडिएर जाने, कतिपय कुरामा मौनसम्मति जनाउने गर्यो । पाठ सिकेनन् भने हाम्रो भविष्य छैन । अदालतको फैसलाले राष्ट्रपतिमाथि मात्रै बोलेको छैन, राष्ट्रपति छनोट गर्दा कति धेरै कुरामा विचार पुर्याउनुपर्दो रहेछ भनेर पनि सम्झाइदिएको छ । अदालतले जसरी नाम नै तोकेर देउवालाई प्रधानमन्त्री बनाऊ भन्नुपर्यो, त्यसको अर्थ राष्ट्रपतिमाथि हाम्रो विश्वास छैन भनेको हो ।"
दक्षिण एसियाली मुलुकसँग सहकार्य बढाउँदै चीन,"(काठमाडौं)चीनले दक्षिण एसियाली मुलुकसँग थप सहकार्य गर्दै अघि बढ्ने प्रस्ट पारेको छ । ती देशमा हुन सक्ने प्रतिकूल स्थितिमा सहयोग गर्न चीनले चीनदक्षिण एसियाली मुलुक आपत्कालीन भण्डारण केन्द्र खोल्ने भएको छ । आपत्कालीन अवस्थामा विगतजस्तो ढिलाइ नहोस् भन्दै दक्षिण एसियाका भारत, भुटान र माल्दिभ्सलाई छाडेर बाँकी ५ मुलुकसँग सहकार्यका लागि चीनले कदम अघि बढाएको हो । नेपालमा २०७२ वैशाखमा भूकम्प जाँदा भारत सरकारको तुलनामा चीनबाट ढिलो गरी सहयोग आएको थियो । चीनले लामो समयदेखि दक्षिण एसियाली क्षेत्रीय सहयोग संगठन (सार्क) भित्रै रहेर अघि बढ्ने लक्ष्य लिएको थियो । तर त्यो सफल नभएपछि राष्ट्रपति सी चिनफिङको नेतृत्वमा सार्कभित्रै रहेर काम गर्नुभन्दा आफ्ना सहयात्री मुलुकसँग छुट्टै संयन्त्र बनाएर अघि बढ्ने नीति दिएका हुन् । दक्षिण एसियाली मुलुकहरूसँग चीन सहकार्य गर्दै अघि बढ्न चाहन्छ, नेपालका लागि चिनियाँ राजदूत होउ यान्छीले सोमबार आयोजित पत्रकार सम्मेलनमा भनिन् । उनले चीनदक्षिण एसियाली मुलुक गरिबी उन्मूलन र सहकारी विकास केन्द्र को स्थापना गरिसकेको र चीनदक्षिण एसियाली मुलुक आपत्कालीन भण्डारण केन्द्र स्थापना गरिने पनि जनाएकी हुन् । चीनका लागि नेपाली राजदूत महेन्द्र पाण्डेसहित अफगानिस्तान, पाकिस्तान, बंगलादेश र श्रीलंकाका राजदूतको उपस्थितिमा सिचुवान प्रान्तको चोङकिङ सहरमा असार २६ गते चीनदक्षिण एसियाली मुलुक गरिबी उन्मूलन र सहकारी विकास केन्द्र को स्थापना गरिसकिएको छ । भारतको असहयोगका बाबजुद चीनलाई सन् २००५ मा बंगलादेशको राजधानी ढाकामा भएको १३ औं सार्क शिखर सम्मेलनका दौरान पर्यवेक्षक मुलुकको दर्जा दिइएको थियो । भारत र पाकिस्तानका कारण सार्क निष्क्रिय भइरहेको र कोभिड१९ संकटका बेला पनि केही भर्चुअल बैठक गरेर रकम घोषणा गर्नबाहेक सार्कले कुनै पनि प्रभावकारी भूमिका खेल्न सकेको छैन । त्यही मौकाको सदुपयोग गरेर चीनले भारतलाई एक्ल्याएर अन्य दक्षिण एसियाली मुलुकहरूसँग सहकार्य अघि बढाएको हो । चीनदक्षिण एसियाली मुलुक गरिबी उन्मूलन र सहकारी विकास केन्द्र को स्थापनाले गरिबी उन्मूलनमा महत्त्वपूर्ण भूमिका खेल्ने राजदूत होउले बताइन् । उनले गरिबी निवारणबारे चीनको कार्यशैलीबारे जानकारी गराउँदै अन्य विषयमा आवश्यक सहकार्य गर्न आफूहरू तयार रहेको बताइन् । हामी कुनै पनि मुलुकलाई यो गर वा त्यो गर भन्दैनौं । हरेक मुलुकले आफूअनुकूल निर्णय गर्ने अधिकार छ, होउले भनिन् । होउका अनुसार चीनदक्षिण एसियाली मुलुक आपत्कालीन भण्डारण केन्द्र को कार्यालय छेन्दुमा रहने जनाइन् । छेन्दुबाट दक्षिण एसियाली मुलुकहरूसँग सिधै हवाई सेवा भएको कारणले गर्दा पनि आपत्कालीन समयमा भण्डारण गरेर राखेका सामग्रीहरू पुर्याउन लागि सहज हुन्छ, उनले भनिन् । होउले चीनबाट दक्षिण एसियाली मुलुकमा अत्यावश्यक समयमा सामग्रीहरूको भण्डारण तथा निर्यात गर्न उक्त केन्द्र प्रभावकारी हुने दाबी गरिन् । यसअघि सार्कअन्तर्गत रहेर दक्षिण एसियाली क्षेत्रमा सहकार्य बढाउन विभिन्न स्थानमा केन्द्रहरू निर्माण गरिएका थिए । जसमध्ये अहिले सार्क कृषि केन्द्र बंगलादेशको ढाकामा, सार्क ऊर्जा केन्द्र पाकिस्तानको इस्लामाबादमा, सार्क सांस्कृतिक केन्द्र श्रीलंकाको कोलम्बोमा, सार्क क्षयरोग र एचआईपी एड्स केन्द्र काठमाडौंमा तथा सार्क विपद् व्यवस्थापन केन्द्र भारतको नयाँदिल्लीमा छन् । तर ती केन्द्रहरू हाल निष्क्रिय छन् । कोभिड१९ को संकटमा पनि सार्क विपद् व्यवस्थापन केन्द्रले कुनै प्रभावकारी काम गर्न सकेन । त्यसको मौका छोपेर चीनले आफूले अघि सारेको बेल्ट एन्ड रोड इनिसिएटिभ (बीआरआई) मा सहकार्य जनाएका मुलुकहरूलाई साथमा लिएर अघि बढ्न खोजेको देखिन्छ । दक्षिण एसियाली मुलुकहरूसँग सहकार्य गर्दा चीनले यो क्षेत्रमा प्रवेश पाउने र रणनीतिक रूपमा बलियो पकड हुने योजना बनाएको छ । जसलाई भारतले भने चीनले आफ्ना छिमेकीलाई साथमा लिएर आफूलाई घेर्न लागेको भन्ने आरोप लगाउँदै आइरहेको छ । भूराजनीतिका विषयमा जानकार तथा अवकाश प्राप्त उपरथी विनोज बस्न्यात चीनले दक्षिण एसियामा रणनीतिक स्वार्थ पूरा गर्न खोजेको देख्छन् । चीनले दक्षिण एसियाली मुलुकहरूसँग सुरक्षा सहयोग गरिरहेको छ । सेनासेनाबीच सहकार्य भइरहेको छ । अब उनीहरू विपद् व्यवस्थापनबाट अघि बढ्न चाहन्छन्, उनले भने । चिनियाँहरूको जुन किसिमबाट दक्षिण एसियामा चासो थियो भनेर बुझिन्थ्यो, त्यही अहिले आएर देखिएको बस्न्यातको बुझाइ छ । विपद् व्यवस्थापनमार्फत सैनिक सहयोग हुन्छ । गरिबी उन्मूलनका लागि निजामती र परियोजनाहरूमार्फत जनसम्बन्ध बनाउने देखिन्छ, उनले भने । राजदूत होउले गरिबी उन्मूलन र आपत्कालीन केन्द्रको विषयमा यसअघि नै सदस्य मुलुकहरूबीच सहमति भइसकेको र सोहीअनुसार केन्द्रको काम अघि बढेको प्रस्ट पारिन् । अप्रिल २७ मा स्टेट काउन्सिलर तथा विदेशमन्त्री वाङ यीले भर्चुअल कन्फरेन्स आयोजना गर्दै अन्य ५ मुलुकका विदेशमन्त्रीहरूलाई सहकार्य गर्दै अघि बढ्न आह्वान गरेका थिए । त्यसमा नेपालसहित दक्षिण एसियाका अफगानिस्तान, बंगलादेश, पाकिस्तान र श्रीलंकाका विदेशमन्त्रीहरू सहमत भएका थिए । बैठकमा छलफल भएका विषयमध्ये ईकमर्ससम्बन्धी सहकार्यबारे भने हालसम्म थप जानकारी आइसकेको छैन । परराष्ट्र मामिला अध्ययन प्रतिष्ठान उपनिर्देशक रूपक सापकोटा चीनले अघि सारेका केन्द्रहरूले चीन एक उत्तरदायी शक्तिका रूपमा आफूलाई देखाउन थालेको मान्छन् । चीनले आफ्नो अनुभवको आदानप्रदान र सहयोग गर्न खोजेको पनि देखिन्छ, उनले भने । अर्कोतर्फ विश्व राजनीतिमा शक्ति सन्तुलनको फेरबदल र पश्चिमा शक्ति राष्ट्रबाट चीनलाई अलग पार्ने र घेराबन्दी गर्ने क्रियाकलाप भइरहेका छन्, त्यसलाई तोड्न पनि चीनले प्रयास गरिरहेको सापकोटाको बुझाइ छ । सार्क र बिमस्टेकजस्ता क्षेत्रीय संगठनमा चीनको उपस्थितिलाई लिएर कुरा पनि भएको थियो तर त्यो हुन सकेन । अहिले ती संयन्त्रको निष्क्रियताले गर्दा चीनले दक्षिण एसियाली क्षेत्रमा आफ्नो उपस्थिति बढाउन खोजेको देखिन्छ, उनले भने ।"
'अझै खोप दिन्छौं,"राजदूत होउले तातोपानी र रसुवागढी नाकाका समस्याहरू राजनीतिक नभएर प्राविधिक भएको बताइन् । उनले सिजाङ प्रान्त (तिब्बत क्षेत्र) को भूबनोट र त्यहाँ हुने अक्सिजनको समस्याका कारण पनि नाकामा कडाइ रहेको उल्लेख गरिन् । उनले तातोपानीमा दैनिक १० वटा ट्रक आउने गरेका र रसुवागढीमा नेपाली क्षेत्रमा कम स्थान भएका कारण आयातमा केही समस्या भएको दाबी गरिन् । तर यी समस्या समाधान गरेर अघि बढ्नका लागि दुवै पक्षबाट प्रयास भइरहेका छन्, उनले भनिन्, यो समस्या कोरोनाका कारणले हो । यो सकिएपछि पूर्ण रूपमा काम हुन्छ ।"
अमेरिकाले दियो १५ लाख डोज खोप,"(काठमाडौं)अमेरिकाले कोभिड१९ विरुद्धको १५ लाख ३० हजार डोज जोन्सन एन्ड जोन्सनको खोप नेपाललाई सहयोग गरेको छ । अमेरिकाद्वारा अनुदानमा दिइएको उक्त खोप कोभ्याक्स विश्वव्यापी खोप पहल र युनिसेफसँगको साझेदारीमा नेपाललाई प्रदान गरिएको हो ।त्रिभुवन विमानस्थलमा नेपालका लागि अमेरिकाका राजदूत र्यान्डी बेरीले सोमबार स्वास्थ्यमन्त्री कृष्णगोपाल श्रेष्ठलाई हस्तान्तरण गरे । यस अनुदानले नेपाली जनताप्रति अमेरिकाको दशकौं पुरानो प्रतिबद्धता पुनः पुष्टि गर्दछ र यो कोभिड१९ संकटताका नेपालमा जारी हाम्रो सहयोगको निरन्तरता हो, अमेरिकी दूतावासद्वारा जारी विज्ञप्तिमा भनिएको छ । विज्ञप्तिमा केवल एक मात्रा आवश्यक पर्ने यो खोप अमेरिकी जनताका तर्फबाट नेपाललाई उपहार रहेको उल्लेख छ ।अमेरिकी राजदूत बेरीले खोपले जीवन बचाउने र यस महामारीबाट बाहिर निस्कन नेपाललाई सहयोग गर्ने मात्र नभई आर्थिक नोक्सानीहरूको पूर्ति गर्न पनि मद्दत गर्ने बताए । उनले भने, हाम्रा मित्र, परिवारजन तथा छिमेकीसँग सुरक्षित रूपमा भेट्ने अवसर पुनः प्राप्त गर्न मद्दत गर्नेछन् ।अमेरिकाले यस महामारीको सुरुवातदेखि जारी रहेको सहयोगमा नेपाललाई झन्डै ७ करोड डलर प्रदान गरिसकेको जनाएको छ । यसमा अक्सिजन सिलिन्डर, श्वासप्रश्वास उपकरण, कोभिड१९ परीक्षण, कन्ट्याक्ट ट्रेसिङ, उपचार, व्यक्तिगत सुरक्षात्मक उपकरण र संक्रमण रोकथामका लागि अमेरिकी सहयोग नियोग यूएसएआईडीद्वारा परिचालित साढे ५ करोड डलर सामेल छन् । अमेरिकी रक्षा मन्त्रालयले आइसोलेसन तथा विपद् शिविर, अक्सिजन सिलिन्डर, अक्सिजन कन्सन्ट्रेटर, ननइन्भेसिभ ब्रिदिङ र अक्सिजन थेरापी उपकरण, दूरचिकित्सा उपकरण, हात धुने चौकी र स्वास्थ्य क्लिनिक तथा स्वास्थ्यकर्मीहरूका निम्ति चिकित्सा उपकरण तथा सामग्रीका लागि ७३ लाख डलरभन्दा बढी प्रदान गरेको दूतावासद्वारा जारी विज्ञप्तिमा उल्लेख छ ।"
५५ माथिकालाई आजदेखि,"वाग्मती, गण्डकी र लुम्बिनी प्रदेशका ५५ वर्षभन्दा माथिका नागरिकलाई आजदेखि पहिलो मात्रा खोप लगाइँदै छ । सरकारले चीनबाट खरिद गरेको ४० लाखमध्ये पहिलो चरणमा ८ लाख खोप ल्याएको थियो । उक्त खोप तीन प्रदेशका ५५ वर्षमाथिका नागरिक, सार्वजनिक यातायातका चालक र सहचालक, विश्वविद्यालय र विद्यालयका शिक्षककर्मचारीलाई खोप दिन लागिएको हो । निजी र सामुदायिक सबै प्रकारका विद्यालय र विद्यालयका शिक्षकलाई खोप दिन लागिएको हो, स्वास्थ्य मन्त्रालयका प्रवक्ता डा कृष्ण पौडेलले भने । राष्ट्रिय खोप कार्ययोजनामा अबको पालो ५५ वर्षमाथिका नागरिकलाई भए पनि भीडभाडमा काम गर्नुपर्ने शिक्षक र सार्वजनिक यातायातका चालक र सहचालकलाई पनि प्राथमिकता दिइएको उनले बताए । यसबाहेक विदेश जानेहरूलाई पनि खोप लगाइने स्वास्थ्य विभागका खोप शाखा प्रमुख डा झलक गौतमले बताए । सरकारले खरिद गरेकामध्ये साउन १ मा आउने खोप भने १, २, कर्णाली र सुदूरपश्चिम प्रदेशमा लगाउने योजना रहेको मन्त्रालयले जनाएको छ । स्वास्थ्य मन्त्रालयका अनुसार सोमबारसम्म ३६ लाख ५३ हजार १ सय ७३ जनाले खोप लगाइसकेका छन् । यसमध्ये १० लाख ४१ हजार ३ सय ६६ जना अर्थात् ३५ प्रतिशतले दोस्रो मात्रा पनि लगाइसकेका छन् । पहिलो मात्रा लगाउने कुल जनसंख्याको ८८ प्रतिशतले खोप लगाइसकेका छन् । भेरोसेल लगाउने कार्यक्रम सकिएलगत्तै जोन्सन एन्ड जोन्सन खोप लगाउन सुरु गरिने स्वास्थ्य सेवा विभागका खोप शाखा प्रमुख डा झलक गौतमले बताए । भेरोसेल दुई डोज लगाउनुपर्ने हुन्छ भने जोन्सन एन्ड जोन्सन खोप खोप एक डोज मात्रै लगाए पुग्छ । अर्को चरणमा ५० देखि ५४ वर्ष उमेर समूहकालाई उक्त खोप लगाइने स्वास्थ्य सेवा विभागले जनाएको छ । तर, यो खोप लगाउने मिति भने तय भइसकेको छैन । त्यस्तै, पूर्ण र अति अशक्त अपांगता (वर्ग क र ख) भएका नागरिक, नेपालमा बसोबास गरिरहेका सम्पूर्ण शरणार्थीहरू, स्वास्थ्य संस्थामा कार्यरत स्वास्थ्यकर्मी र सफाइकर्मीहरू (यसअघिका अभियानमा छुटेका) लाई जोन्सन एन्ड जोन्सनको खोप दिइनेछ । खोप लिनका लागि सरकारले जारी गरेको प्रमाणपत्र देखाउनुपर्ने हुन्छ । ५५ वर्षदेखिका नागरिकले नागरिकता वा अन्य कुनै परिचय खुल्ने कागजातका देखाउनुपर्छ । सार्वजनिक यातायातका चालक, सहचालकहरूको हकमा आधिकारिक परिचय पत्र र सवारी साधन नम्बरसहित व्यवसायी संघबाट तथ्यगत विवरण पेस गर्नुपर्ने हुन्छ । यस्ता विवरण प्रमुख जिल्ला अधिकारीले प्रमाणित गर्नुपर्ने हुन्छ । विश्वविद्यालय र विद्यालयका शिक्षक तथा कर्मचारीहरूको हकमा सम्बन्धित संस्थाको आधिकारिक परिचय पत्र पेस गर्नुपर्ने हुन्छ ।"
सुरक्षा निकाय 'हाई एलर्ट,"काठमाडौं (कास) गृह मन्त्रालयले उच्च सुरक्षा सतर्कताका लागि सशस्त्र, नेपाल प्रहरी, राष्ट्र्रिय अनुसन्धान विभाग र ७७ वटै जिल्ला प्रशासन कार्यालयलाई निर्देशन दिएको छ । प्रतिनिधिसभा विघटन बदर गर्दै कांग्रेस सभापति शेरबहादुर देउवालाई प्रधानमन्त्री नियुक्ति गर्न सर्वोच्च अदालतले परमादेश दिएपछि गृहसचिव महेश्वर न्यौपानेले उच्च सुरक्षा सतर्कता अपनाउन र विशेष सुरक्षा योजना बनाएर लागू गर्न निर्देशन दिएका हुन् । सोमबार साँझ सचिवस्तरीय बैठकले देशभर सुरक्षा सतर्कता बढाउने निर्णय गरेको थियो । लगत्तै गृहसचिव न्यौपानेले मातहतका निकायलाई निर्देशन दिएका हुन् । गृहले यसका लागि प्रशासन र सुरक्षा निकायलाई एकीकृत सुरक्षा योजना लागू गर्न पनि भनेको छ । गृहको परिपत्र सोमबार साँझ नै आइसकेको एक प्रमुख जिल्ला अधिकारीले बताए ।"
"यादव पक्ष उत्साहित, ठाकुर पक्षमा अन्योल","(काठमाडौं)प्रतिनिधिसभा विघटन बदर र शेरबहादुर देउवालाई प्रधानमन्त्री बनाउने सर्वोच्चको आदेशपछि जनता समाजवादी पार्टीको उपेन्द्र यादव पक्ष उत्साहित भएको छ भने महन्थ ठाकुर पक्ष आफ्नो आगामी कदमलाई लिएर अन्योलग्रस्त छ ।पार्टी अध्यक्ष यादवले सर्वोच्चको फैसलाले राष्ट्र, संसद्, लोकतन्त्र र संविधानको रक्षा गरेको बताए । यो निर्णय ऐतिहासिक छ, स्वागत गर्छौं, उनले भने, अब देउवाको नेतृत्वमा सरकार गठन हुने र त्यसमा सामेल हुने विषयमा पार्टी बैठकले आवश्यक निर्णय लिनेछ । उनले पार्टीभित्र ठाकुर पक्षले लिएको बाटो गलत रहेको सिद्ध भएको बताए । उहाँहरूले गलत कार्यलाई सहयोग गरेको सिद्ध भयो, बाटो बिराउनुभएको हो, त्यसलाई सच्याएर सही बाटोमा आउनुभयो भने पार्टीले उहाँहरूलाई समेटेर अगाडि जाने विषयमा विचार गर्न सक्छ, उनले भने, संसद्भित्र अंकगणितको खेलमा देउवाले सहजै विश्वासको मत पाउनुहुन्छ । त्यसमा कुनै चिन्ता छैन । एमालेको अन्तरकलह समाधान उन्मुख रहेका बेला जसपामा पनि एकताका लागि दबाब परेको छ । दुवै पक्षले निर्वाचन आयोगलाई औपचारिक रूपमा दल विभाजन गरिदिन आग्रह गरिसकेका बेला प्रतिनिधिसभा पुनःस्थापनाको आदेश आएको हो । प्रतिनिधिसभामा जसपाका ३२ सांसद छन् । तीमध्ये १२ जनाले यादवको पक्षमा लागेर देउवालाई समर्थन गरेका थिए । बाँकी २० जना ठाकुर पक्षमा थिए । प्रतिनिधिसभा विघटनपछि ठाकुर पक्ष ओली सरकारमै सामेल भएको थियो तर सर्वोच्चको आदेशबाट १३ दिनमै मन्त्री पद गुमाएका थिए । ओली सरकारबाट मुद्दाहरूको सम्बोधन प्रक्रियाले पूर्णता नपाएको, नागरिकता अध्यादेश सर्वोच्चबाट खारेज गरिएको, सर्वोच्चकै आदेशका कारण ठाकुर पक्ष सरकारबाट बाहिरिनुपरेको र अहिले आएर ओली नै पदमुक्त हुने अवस्था बनेपछि राजनीतिक रूपमा ठाकुर पक्षको रणनीतिले सफलता पाएन । ओली सरकारमा सहभागी हुने भएपछि ठाकुरले यादव पक्षका पाँच सांसदलाई आफ्नोतर्फ पारेका थिए । अब देउवा सरकारमा यादव पक्ष सामेल हुने निश्चित छ । त्यो अवस्थामा धेरै सांसद यादव पक्षमा लाग्ने सम्भावना उत्तिकै छ । पार्टीको कार्यकारिणी समितिमा बहुमत गुमाएको ठाकुर पक्ष संसदीय दलमा पनि कमजोर बन्न सक्छ । यसअघि २० जना सांसदमध्ये ११ जनालाई मन्त्री बनाउँदा पनि बाँकी सांसदबीचमा असन्तुष्टि देखिइसकेको थियो । मन्त्री बनेकाहरू पनि १३ दिनमै बाहिरिनुपर्दा अपमानबोध गरेका थिए । उनीहरूमध्ये कतिपय आफ्नो पक्षमा आउन सक्ने आकलन यादव पक्षको छ ।नेता रामसहाय यादव ठाकुर पक्षमा अहिलेको अवस्थामा २० जना सांसद नरहेको दाबी गर्छन् । अहिलेसम्म पार्टी एउटै छ, मन्त्रीको लोभमा केही सांसदले पार्टी निर्णयविपरीत काम गरेका थिए तर अहिले २० सांसद छन् भनेर माला जप्नुको अर्थ छैन, उनले भने, कतिपय सांसदले गलत निर्णय गरेको महसुस उतिबेलै गर्नुभएको हो, हाम्रो निरन्तर सम्पर्कमा हुनुहुन्छ । ओलीलाई हेर्ने दृष्टिकोणकै कारण जसपा विभाजित हुन पुगेको हो । पुस ५ मा ओलीले पहिलोपटक संसद् विघटन गर्दा जसपाले एक ढिक्का भएरै त्यसको विरोध गरेको थियो । फागुन ११ मा सर्वोच्चले विघटन बदर गरेपछि र फागुन २३ मा नेकपालाई एमाले र माओवादी केन्द्रकै पूर्ववत् अवस्थामा फर्काएपछि जसपाभित्रको दृष्टिकोणमा भिन्नता आउन थाल्यो । ठाकुर र राजेन्द्र महतोको निकटता ओलीसँग बढ्दै गयो भने यादव र बाबुराम भट्टराई पक्ष ओलीलाई हटाउने अभियानमा कांग्रेस, माओवादी केन्द्रसहितको गठबन्धनमा गोलबद्ध हुन पुग्यो । जेठ ८ मा राष्ट्रपति विद्यादेवी भण्डारीले देउवा र ओली दुवैको सरकार बनाउने दाबीलाई अस्वीकार गर्दै प्रतिनिधिसभा विघटन र नयाँ निर्वाचनको घोषणा गरेपछि ठाकुर पक्ष उत्साहित बनेको थियो । अहिले सर्वोच्चले उक्त निर्णय खारेज गरिदिएपछि यादव पक्षमा खुसियालीको महोल छ । ठाकुर पक्षीय नेता लक्ष्मणलाल कर्ण सर्वोच्चको फैसलालाई अप्रत्याशित भन्छन् । अझ अदालतले नै सिधै शेरबहादुर देउवालाई प्रधानमन्त्रीको शपथ गराउन आदेश गर्नुलाई उनी त्रुटिपूर्ण मान्छन् । प्रधानमन्त्रीको चयन संसद्को विषय भएकाले त्यसमा अदालत प्रवेश गर्नु गलत हो, राष्ट्रपतिको अधिकारमाथि पनि हस्तक्षेप भयो, उनले भने, त्यसका बाबजुद पनि संविधानको व्याख्याता सर्वोच्च अदालत नै भएकाले त्यसको आदेशलाई नमान्ने भन्ने अवस्था सिर्जना हुनु हुँदैन । उनले संसद्मा ह्वीप नलाग्ने आदेशले निर्दलीयताको परिकल्पना गरेको टिप्पणी गरे । ठाकुर पक्षले मंगलबार संसदीय दलको बैठक डाकेको छ । त्यहीँबाट थप धारणा बाहिर आउने उनले बताए । उनले आफूहरू अहिलेसम्म पुरानै पोजिसन र राजनीतिक निर्णयमा रहेको तथा अर्को पक्ष पनि पुरानै अडानमा रहँदै विजय उत्सव मनाइरहेकाले पार्टी एकताको सम्भावना क्षीण रहेको बताए ।"
पोखराका २५ प्रतिशत पर्यटन व्यवसायी विस्थापित,"२५ वर्षअघि लेकसाइडमा सुरु गरेको ट्रेकिङ पसल बालकृष्ण सुवेदीले कोरोना महामारीको समयमा बन्द गर्नुपर्यो । सशस्त्र युद्ध र २०७२ को भूकम्प झेलेर आएका उनी यो महामारीमा भने व्यवसायमा अडिइरहन सकेनन् । गंगापूर्ण भ्यु ट्रेकिङ सप छोडेर उनी कास्कीकोटमा खेतीकिसानी गर्छन् । उनले पसलका सामान कोठामा ल्याएर राखेका छन् । लाखौं रुपैयाँको सामान बिग्रिएला भन्ने डर छ । घरबेटीले पनि भाडा मिनाहा गरिदिएनन्, उनले भने, यो अवस्था कहिलेसम्म हुन्छ थाहा छैन । ऋण खोज्दै भाडा तिर्नुभन्दा बरु व्यवसायबाट हात झिक्न ठीक लाग्यो । पाँच जनाको परिवार उनले ऋण खोजेरै चलाइरहेका छन् । सरकारले ल्याएको सहुलियत ऋण योजनामा उनले आवेदन दिएका छन् । पाउने नपाउने टुंगो छैन । भन्छन्, व्यवसाय गरिरहेकाले अरू अनुभव छैन । जागिर खान उमेरले दिँदैन । अब कृषिभन्दा अरू उपाय छैन । कोरोना महामारीको दोस्रो लहरसँगै लेकसाइडकै अमृत ट्रेकिङ सप, थ्रीस्टार ट्रेकिङ सप बन्द भइसकेका छन् । लेकसाइडमा रहेका करिब एक सय ट्रेकिङ सपमध्ये १२ प्रतिशत पूर्ण रूपमा विस्थापित भएको ट्रेकिङ इक्विपमेन्ट सप एसोसिएसन (टेसा) पोखराका अध्यक्ष नारायण सापकोटाले जानकारी दिए । केही ट्रेकिङ पसल बन्द हुने क्रममा छन् । भएकामध्ये अहिले ७० प्रतिशत जति खुलेका छन्, उनले भने, खोलेर पनि के गर्ने ! ग्राहक नै छैनन् ।पोखरामा रहेका होटल, रेस्टुरेन्ट, ट्रेकिङ तथा ट्राभल एजेन्सीलगायत पर्यटन व्यवसाय विस्थापित हुने क्रम बढ्दो छ । पश्चिमाञ्चल होटल संघको तथ्यांकअनुसार कोरोना महामारीको पहिलो लहरलगत्तै ७० होटल पूर्ण रूपमा बन्द भएका थिए । अहिले यो संख्या एक सयको हाराहारीमा पुगेको छ । घरभाडा र ऋणको बोझले १० देखि १५ बेडसम्मका धेरै होटल व्यवसायीले व्यवसायबाटै हात धुनुपरेको संघका अध्यक्ष विकल तुलाचनले बताए । ती होटल बन्द हुँदा ३०३५ करोड रुपैयाँ जोखिममा परेको उनको भनाइ छ । यही अवस्था अलि समय रहने हो भने पर्यटन व्यवसायबाट पलायन हुनेको संख्या बढ्ने निश्चित छ, उनले भने, अहिले पनि केही व्यवसायी पर्ख र हेरको अवस्थामा छन् । पोखरामा हाल ५ सय होटल तथा रिसोर्ट छन् । १८ हजार बेड संख्या छ । तिनमा ५ खर्ब रुपैयाँको लगानी छ । ३ सय रेस्टुरेन्ट छन् । कोरोना महामारीको असर ट्रेकिङ सामग्री पसल, ससाना रेस्टुरेन्ट, डुंगा व्यवसायीसमेतलाई परेको छ । प्याराग्लाइडिङ, अल्ट्रालाइट, जिपफ्लायर, बन्जी जम्प, र्याफ्टिङ, क्यानोनिङ, हट एअर बेलुनलगायत साहसिक गतिविधि ठप्प छन् । पर्यटन व्यवसायीको छाता संस्था पोखरा पर्यटन परिषद्लाई आधार मान्ने हो भने २५ प्रतिशत पर्यटन व्यवसायी विस्थापित भएका छन् । घर, सटर र जग्गा भाडामा लिएर व्यवसाय सञ्चालन गरेका साना र मझौला व्यवसायी बढी मारमा छन् । ६० प्रतिशत मजदुर पलायन भएका छन् । दोस्रो लहर सकिँदासम्म ५० प्रतिशतसम्म व्यवसायी विस्थापित हुने परिषद्का अध्यक्ष गोपीबहादुर भट्टराई बताउँछन् । कोभिड१९ प्रभावित व्यवसायीका लागि सरकारले सहुलियत ब्याजदरमा ऋण दिन चालु आर्थिक वर्षमा ५० अर्ब रुपैयाँको व्यावसायिक निरन्तरता कोष र एक खर्बको पुनर्कर्जा कोष स्थापना गर्यो । कोरोना कहरले थिलोथिलो भएको पर्यटनलाई भरथेग गर्न कोषले राहत पुग्ने पोखराका व्यवसायीले ठाने । तर कर्जा प्रवाह कार्यविधि बन्नै ७ महिना लाग्यो । लघु, साना तथा मझौला उद्योगले १५ लाख रुपैयाँसम्म २ प्रतिशत ब्याजदरमा सहुलियतपूर्ण ऋण लिन सक्ने भए पनि कार्यान्वयनमै समस्या भयो । गण्डकी प्रदेशले स्थापना गरेको ५० अर्बको व्यवसाय जीवनरक्षा कोषबाट पनि व्यवसायीले लाभ लिन सकेनन् । मौद्रिक नीतिले पर्यटन व्यवसायलाई सम्बोधन गरेकाले स्वागत गर्दा अहिले धोका भएको अध्यक्ष भट्टराई बताउँछन् । व्यवसाय सञ्चालन कोषको ५० अर्बमध्ये १ प्रतिशत र पुनर्कर्जा कोषको १ खर्बमध्ये १२ प्रतिशत मात्रै उपयोग भएको छ, उनले भने, सरकारले नीति बनाए पनि बैंक वित्तीय संस्थाले मापदण्ड नपुग्ने नाममा आफ्नालाई मात्रै छानेर ऋण दिए । सिन्डिकेट भयो । सरकारले ल्याएको योजना कार्यान्वयन फितलो भएको र कागजात पुर्याउन नसक्ने गरी झन्झटिलो प्रक्रिया हुँदा व्यवसायीले लाभ लिन नसकेको उनको भनाइ छ । पर्यटन क्षेत्रमा भएको बैंक तथा वित्तीय संस्थाको लगानीको किस्ता र ब्याज पर्यटन सहज रूपमा सञ्चालन नहुँदासम्म तिर्न नसक्ने आन्तरिक पर्यटन पुनरुत्थान समिति गण्डकीका संयोजक अग्नि कँडेल बताउँछन् । बैंक तथा वित्तीय संस्थासँग सरकारले सहजीकरण गर्नुपर्ने र लकडाउन अवधिभरको लगानीको बैंक ब्याज र घरभाडा सरकारले व्यहोर्नुपर्ने उनको भनाइ छ । विज्ञ समितिले गरेको अध्ययनअनुसार गण्डकीमा पर्यटन व्यवसायीको ५ खर्ब १३ करोड रुपैयाँ लगानी छ । त्यसमध्ये बैंक तथा वित्तीय संस्थाले १ खर्ब ९२ करोड रुपैयाँ लगानी गरेका छन् । पर्यटनमा आबद्ध अन्यत्रका व्यवसायी, कर्मचारी र मजदुरले कोरोनाविरुद्धको खोप पाइसक्दा पोखराका व्यवसायी भने वञ्चित छन् । पर्यटनको राजधानी भनिए पनि संघ सरकारले खोपमा विभेद गरेको उनीहरूको आरोप छ । खोप नपाउँदासम्म व्यवसाय सञ्चालन गर्न नसक्ने पोखराका पर्यटन व्यवसायीको भनाइ छ । भ्याक्सिन नभए पर्यटन पनि नहुने उनीहरू बताउँछन् । यही अवस्था रहिरहे व्यवसाय बन्द गरेर सरकारलाई तालाचाबी बुझाउन बाध्य हुने उनीहरूको भनाइ छ । नेपाल सुरक्षित छ भनेर विश्व बजारमा सन्देश दिन पनि पर्यटनमा आबद्धलाई खोपको प्राथमिकतामा राख्नुपर्ने पर्यटन व्यवसायी गणेशबहादुर भट्टराईले बताए । यातायात र अन्तर्राष्ट्रिय उडान पूरै सञ्चालनमा आउँदासम्म पर्यटनलाई चलायमान बनाउने हो भने खोप अत्यावश्यक हो, उनले भने । पर्यटनलाई चलायमान बनाउन र व्यवसायीलाई विस्थापित हुनबाट रोक्न आफ्ना मागमा तीनै तहका सरकार गम्भीर हुनुपर्ने पोखरा पर्यटन परिषद्का उपाध्यक्ष पोमनारायण श्रेष्ठको भनाइ छ ।"
कोरोना बिमामा ६ अर्ब १६ करोड भुक्तानी बाँकी,"(काठमाडौं)सरकारबाट पैसा नआएको भन्दै कोरोना बिमाको भुक्तानी रोकेका बिमा कम्पनीहरूले बिमितलाई ६ अर्ब १६ करोड रुपैयाँ तिर्न बाँकी छ । यो यही असार २३ सम्म परेका दाबीमध्ये कम्पनीहरूले भुक्तानी गर्न बाँकी रकम हो । सोही अवधिसम्म १० अर्ब ९७ करोड ७३ लाख रुपैयाँ बराबरका १ लाख १४ हजार ६ सय ३३ वटा दाबी परेका छन् । तीमध्ये ४ अर्ब ८१ करोड ११ लाख रुपैयाँ भुक्तानी भइसकेको छ । करिब सवा ६ अर्ब रुपैयाँ भुक्तानी गर्न बाँकी रहेको बिमा समितिको तथ्यांक छ । भुक्तानी भइसकेको रकममध्ये ३ अर्ब ५० करोड रुपैयाँ बिमा पुलअन्तर्गत र १ अर्ब ३१ करोड रुपैयाँ बिमा कम्पनीले तिरेका हुन् । पुलमार्फत भएको भुक्तानीमा बिमा कम्पनी, बिमा समिति र पुनर्बिमा कम्पनीले योगदान गरेका हुन् ।कोरोना बिमामा सरकारले दिनुपर्ने रकम नआउँदा बिमितलाई भुक्तानी दिन नसकिएको बिमा कम्पनीहरूको भनाइ छ । सरकारबाट पैसा नआएकाले भुक्तानीको काम भएको छैन, नेपाल बिमक संघका महासचिव चंकी क्षेत्रीले भने, बिमितलाई परेको मर्काबारे थाहा छ । तर कम्पनीले धेरै जोखिम लिन सक्ने कुरा पनि भएन । कम्पनीले भुक्तानी रोकेपछि मापदण्ड पुगेका नयाँपुराना सबै बिमितले बिमा रकम पाएका छैनन् । संक्रमित भएपछि आफूले पाउनुपर्ने बिमा रकम नपाउँदा औषधोपचार गर्न अप्ठ्यारो भएको छ नै, बिमाप्रतिको विश्वास पनि गुमेको बिमितको गुनासो छ ।गत सातासम्म सरकारले कोरोना बिमा दाबी र कोरोना बिमा लेखमा दिनुपर्ने अनुदानबापत ७ अर्ब ४५ करोड ६२ लाख रुपैयाँ भुक्तानी गर्न बाँकी रहेको समितिको तथ्यांक छ । दाबी संख्या बढेअनुसार सरकारले दिनुपर्ने रकम पनि बढ्दै जान्छ । बिमा मापदण्डअनुसार सरकारले पनि कोरोना बिमाको दायित्व व्यहोर्ने प्रावधान छ । सोही प्रावधानअन्तर्गत सरकारले व्यहोर्नुपर्ने रकम भुक्तानीका लागि बिमा समितिमार्फत कम्पनीहरूले साढे ३ महिनाअघि (गत चैत दोस्रो साता) सरकारसँग ३ अर्ब रुपैयाँ माग गरेका छन् । समितिले गत चैत दोस्रो साता अर्थ मन्त्रालयलाई पत्र लेखेर उक्त रकम मागेको हो । सरकारले उक्त रकम अझै दिएको छैन । नियामक निकाय बिमा समितिले अर्थ मन्त्रालयबाट पैसा आउने आश्वासन आएको बताएको छ । यसबारे अर्थमन्त्री र अर्थ सचिवसँग कुरा भइरहेको छ । अब छिट्टै पैसा आउने आश्वासन पाएका छौं, बिमा समितिका अध्यक्ष सूर्यप्रसाद सिलवालले भने, त्यो रकम आएपछि कम्पनीहरूले भुक्तानी सुरु गर्छन् । यही असारभित्रै केही रकम दिने तयारी भएको अर्थसचिव शिशिर ढुंगानाले बताए । यही आर्थिक वर्षभित्रै कम्पनीहरूलाई केही रकम भुक्तानी गर्छौं, उनले भने, बाँकी रकम पनि विस्तारै पठाउँछौं । यही असार २३ सम्म १७ लाख ५८ हजार ३ सय ४३ कोरोना बिमालेख बिक्री भएका छन् । ती बिमालेखबाट कम्पनीहरूले १ अर्ब ५ करोड रुपैयाँ बिमा शुल्क संकलन गरेका छन् । कोरोना बिमा मापदण्डमा उल्लिखित व्यवस्थाअनुसार सरकारले व्यहोर्नुपर्ने दायित्वअन्तर्गतको रकम मागिएको हो । २०७७ जेठमा बिमा समिति, बिमा कम्पनी, पुनर्बिमा कम्पनी र सरकारबीच भएको सहमतिअनुसार कोरोना बिमामा परेका दाबीमध्ये १ अर्ब रुपैयाँसम्मको दाबी भुक्तानी बिमा कम्पनीहरूले नै गर्नुपर्नेछ ।"
ट्रंक लाइन बक्यौता विवादले उत्पादन र लगानीमा अवरोध,"(भैरहवा)उत्पादन क्षमता विस्तारको तयारीमा रहेको यहाँस्थित एसआर औद्योगिक समूहका प्रबन्ध निर्देशक सुरज उप्रेती अहिले निराश छन् । नयाँ उपकरण जडानका लागि थप विद्युत् नपाउने भएपछि खुम्चिएका हुन् । रूपन्देहीको मदौलियामा सञ्चालित एसआर स्टिल उद्योगमा उत्पादन क्षमता बढाउने योजनामा जुटेका उप्रेती गत वैशाख पहिलो साता नेपाल विद्युत् प्राधिकरण भैरहवा कार्यालयमा थप विद्युत् माग गर्न पुगेका थिए । प्राधिकरणले चार वर्षअघि ट्रंक लाइनअन्तर्गत प्रयोग गरेको विद्युत् बक्यौता रकम भुक्तानी नगरेसम्म थप विद्युत् नदिने बताएपछि उनी फर्किन बाध्य भए ।माग नै नगरेको लाइन जबर्जस्ती जोडेर ट्रंकबापतको बक्यौता रकम भन्दै असुली गर्न खोजिएकाले तिर्न सक्दैनौं, उप्रेतीले भने, यसको तनावले गर्दा लगानीका नयाँ क्षेत्रबारे सोच्नै भ्याइएन । २ हजार केभीए विद्युत् खपत गरिरहेको एसआर स्टिल उद्योगमा उत्पादन क्षमता बढाउन थप १ हजार केभीए विद्युत् उनले माग गरेका थिए । चार वर्षअघिको ट्रंक विद्युत् प्रसारण लाइनबापतको महसुलको विषयलाई लिएर यहाँका व्यवसायी र प्राधिकरणबीचको विवाद सुल्झिन नसक्दा उप्रेतीजस्तै भैरहवाबुटवल औद्योगिक करिडोरमा रहेका २३ वटा ठूला उद्योग सञ्चालक तनावमा परेका हुन् ।ट्रंक लाइन विवादले एसआरजस्तै धेरै औद्योगिक समूहले उत्पादन क्षमता विस्तार योजना रोकेका छन् । यसले नयाँ लगानी र रोजगारीका क्षेत्र खुम्चिएका छन् । ट्रंक लाइनमा परेका उद्योगमा २० अर्ब रुपैयाँभन्दा धेरैको लगानी छ । प्राधिकरणले व्यवसायीको स्वीकृति तथा मागबिना चार वर्षअघि लोडसेडिङका बेला आन्तरिक विद्युत् भार मिलाउन एकतर्फी रूपमा ट्रंक लाइन जडान गरेको थियो । २ वर्षपछि बक्यौता रकम भन्दै ब्याजसहित असुल्न खोजेको व्यवसायीको आरोप छ । उनीहरू महँगो यो विद्युत् महसुल कुनै पनि हालतमा तिर्न नसक्ने अडानमा छन् । विद्युत् प्राधिकरण भने जुनसुकै हालतमा पनि असुली गर्ने रणनीतिमा छ । ट्रंक लाइनबापत बक्यौता महसुल भन्दै जरिवानासहित तिर्न प्राधिकरणले बारम्बार ताकेता गर्दै आएको छ । प्राधिकरणले उक्त बक्यौता महसुल असार मसान्तभित्रै भुक्तानी नगरे जरिवाना लाग्ने भन्दै पछिल्लोपटक सूचना जारी गरेपछि विवाद फेरि चुलिएको छ । यसविरुद्ध व्यवसायी आन्दोलित हुने मनस्थितिमा छन् । ट्रंक लाइन महसुल अन्य बेलाको महसुलभन्दा ६७ प्रतिशत महँगो छ । कुल ४० करोड रुपैयाँ बक्यौता रहेको प्राधिकरणले जनाएको छ । ट्रंक लाइन विद्युत् जोडिएको भनिएको दुई वर्षसम्म प्राधिकरणले पहिलाकै सामान्य दरमा बिलिङ गरेको थियो ।दुई वर्षपछि छुट बक्यौता महसुल भन्दै ब्याजसहित बुझाउन ताकेता गरेको छ । विद्युत् प्राधिकरणले मनोमानी रूपमा ट्रंक लाइन भन्दै व्यवसायीबाट असुली गर्न खोजेको महसुल तिर्नैपर्छ भने मैले आफ्नो उद्योग बन्द गर्न तयार छु, भलवारीमा चार दशकदेखि उद्योग सञ्चालन गर्दै आएका सिद्धार्थ राइस मिलका सञ्चालक चन्द्रमान श्रेष्ठले भने, प्राधिकरणले गल्ती गर्ने र त्यसको सजाय व्यवसायीले भोग्नुपर्ने ? जबर्जस्ती असुल्न खोजियो भने उद्योग बन्द गर्ने मनस्थितिमा अन्य पनि छन् ।चार वर्षअघि नेपाल विद्युत् प्राधिकरणले मुलुक लोडसेडिङ मुक्त घोषणाको तयारी गर्दा क्षमताभन्दा धेरै लोड र मागबमोजिम ल्याउने बाटो (सर्किट) नभएकाले भैरहवा भने लोडसेडिङ मुक्त हुन सक्ने अवस्थामा थिएन । प्राधिकरणको बुटवलस्थित ग्रिड महाशाखाबाट भैरहवालाई आपूर्ति गराइएको न्यू १ नाम गरिएको सर्किट पूर्ण क्षमतामा थियो । त्यस सर्किट थप लोड धान्न सक्ने स्थितिमा थिएन । भैरहवालाई लोडसेडिङमुक्त कसरी बनाउने ? २०७४ चैत १२ मा प्राधिकरणको बुटवल र भैरहवा क्षेत्रका कार्यालय प्रमुखहरूको बैठक बस्यो । प्राधिकरणको बुटवल क्षेत्रीय कार्यालयका तत्कालीन प्रमुख भानुभक्त भट्टराई, बुटवल ग्रिड महाशाखाका तत्कालीन श्रीराम पोखरेल, क्षेत्रीय कार्यालयकै तत्कालीन उपप्रबन्धक युवराज आचार्य, भैरहवा वितरण केन्द्रका तत्कालीन प्रमुख उमेशकुमार झालगायत ६ जना बैठकमा सहभागी थिए । बैठकको निर्णयअनुरूप भैरहवालाई लोडसेडिङमुक्त गराउन बुटवल ग्रिड महाशाखाबाट भैरहवाको केही क्षेत्र हुँदै अमुवा सबस्टेसन पुर्याइएको न्यु १ सर्किट भैरहवा वितरण केन्द्रबाट काटेर अमुवालाई अलग्याइयो । त्यस लाइनबाट अमुवा जाने गरेको १ सय ३० एम्पियर विद्युत् भैरहवामै वितरण गर्न मिल्ने भएपछि भैरहवालाई लोडसेडिङमुक्त बन्न सम्भव भयो । भैरहवाबाट अमुवा सबस्टेसनमा पुग्ने गरेको बिजुली काटिएपछि अमुवा क्षेत्रमा आपूर्ति गर्न बुटवल ग्रिड महाशाखाबाट रूपन्देहीको भरौलिया ग्राउन्डवाटर सबस्टेसन पुर्याइएको सर्किटको प्रयोग गरियो । भरौलिया सबस्टेसनबाट बुटवल भैरहवा क्षेत्रमा रहेका उद्योग हुँदै अमुवा सबस्टेसनमा विद्युत् सर्किट जोडेर विद्युत् प्रसारणको व्यवस्थापन मिलाइयो ।यही बेलादेखि भरौलिया सबस्टेसनको सर्किटमा जोडिएका ती उद्योग ट्रंक लाइनको परिभाषामा पर्न गए । एउटा सबस्टेसनबाट अर्को सबस्टेसनबीचको प्रसारण लाइनबाट उद्योगलाई दिइएको लाइनलाई ट्रंक लाइन भनी परिभाषित गरियो । विद्युत् महसुल निर्धारण आयोगले २०७२ सालपूर्व पारित गरेको नियम र परिभाषामा ती उद्योग परे । अन्य लाइनको महसुलभन्दा ट्रंक लाइनको ६७ प्रतिशत महँगो छ ।ट्रंक विद्युत् प्रसारण लाइनबारे सबै व्यवसायी अनभिज्ञ थिए । न त व्यवसायीले प्राधिकरणसमक्ष ट्रंक लाइनको माग नै गरेका थिए । प्राधिकरणले ती उद्योगमा २०७४ चैत १४ देखि ट्रंक विद्युत् प्रसारण लाइन जोडेको थियो । महसुल भने त्यसअगाडि साबिककै साधारण विद्युत्अन्तर्गत बिल जारी गर्दै आएको थियो । २० महिनापछि प्राधिकरणले ट्रंक विद्युत् प्रसारण लाइनअन्तर्गत तिर्नुपर्ने महसुल बक्यौता रहेको भन्दै सबै उद्योगलाई तिर्न सूचना जारी गरेपछि व्यवसायीले यसबारे बल्ल सोधखोज गर्दै जानकारी पाएका हुन् । विवाद र समस्या सुल्झाउन व्यवसायी प्राधिकरणको स्थानीय शाखादेखि केन्द्रसम्म, प्रदेश सरकारदेखि केन्द्रका मन्त्रालय, विभाग, प्रधानमन्त्रीको कार्यालय, विभिन्न राजनीतिक दल, नेता, मन्त्री, जिल्लादेखि केन्द्रसम्मका उद्योग तथा व्यापारिक संघसंस्थालगायत निकायमा पटकपटक धाइसकेका छन् । डेलिगेसन जाने, ज्ञापनपत्र दिने क्रम जारी छ । समस्या सुल्झिनुको साटो बल्झिँदै गएको छ । २०७४ देखि ०७६ सम्ममा यी उद्योगका ट्रंक लाइनबापत २० करोड रुपैयाँ बक्यौता पुगेको थियो । अहिले ब्याज र जरिवाना दोब्बर भएको प्राधिकरणले जनाएको छ । सरकारले २०७७ असारबाट ट्रंक लाइन हटाएको छ । डेलिगेसन र ज्ञापनपत्रसहित गएका व्यवसायीको पक्षमा जहिले पनि मन्त्रालय, विभिन्न राजनीतिक दल, मन्त्री र नेताले व्यवसायी पीडित भएको र अन्यायमा परेको स्वीकार गर्ने, आश्वासन पनि दिने तर समाधानको पहल नगर्ने गरेको सिद्धार्थ उद्योग वाणिज्य संघका पूर्वअध्यक्ष कुलप्रसाद न्यौपानेले बताए । उपप्रधान एवं अर्थमन्त्री विष्णु पौडेलले केही समयअघि प्राधिकरणको गल्तीको परिणाम व्यवसायीले भोग्नुपरेको र व्यवसायी अन्यायमा परेकाले यो विषयलाई कसरी मिलाउने भन्ने जिम्मेवारी आफ्नो भएको बताउँदै व्यवसायीलाई ढुक्क रहन भनेको एक जना व्यवसायीले सुनाए । प्राधिकरणको आफ्ना कारणले सिर्जित यस तनावले नयाँ लगानी क्षेत्रको खोजी र भएको उत्पादनमा पनि विस्तार गर्न सकेका छैनौं, पञ्चकन्या औद्योगिक समूहका महाप्रबन्धक देवेन्द्र साहुले भने, हाम्रो दिनचर्या त समाधानका लागि कुन मन्त्रालय र विभाग धाउने, कुन नेतासमक्ष भन्नेमै सीमित हुन थाल्यो । ती उद्योग ट्रंक लाइनअन्तर्गत पर्न गएपछि साबिककै दरमा बिलिङ गर्ने कि ट्रंक लाइनअन्तर्गत नै राखेर गर्ने भन्नेबारे भैरहवा शाखाले गरेको पत्रबारे प्राधिकरणबाट निर्णय भएर आउँदा नै ढिला भएको नेपाल विद्युत् प्राधिकरण भैरहवा वितरण शाखाका प्रमुख जितेन्द्रकुमार झाले बताए । केन्द्रबाट ट्रंक लाइनअन्तर्गत नै बिलिङ गर्नु भनेपछि बल्ल बक्यौता भनी बिल जारी गरिएको हो, उनले भने, यसबारे केन्द्रबाटै असुली गर्ने ताकेता गरिएकाले भुक्तानीका लागि उद्योगमा पत्र पठाइएको हो ।"
इटालीको अद्वितीय यात्रा,"इटालीले फेरि एकपल्ट इंग्ल्यान्डलाई टाइब्रेकरमा हारको पीडा दियो । युरो २०२० को फाइनल पेनाल्टी सुटआउटमा पुगेको थियो । यसमा विजयी टिम रह्यो इटाली । स्कोर रह्यो ३२ । निर्धारित र अतिरिक्त समयको खेल ११ को बराबरीमा थियो । इंग्ल्यान्डका लागि बुकायो साका निर्णायक पेनाल्टी प्रहारमा चुके । इटालीका गोलरक्षक जियानलुइजी डोनारुमाले साकाको प्रहार के बचाए, इटाली दोस्रोपल्ट युरोपेली विजेता बन्न सफल रह्यो । इटालीको यो यात्रा आफैंमा अद्वितीय रह्यो । आखिरमा इटाली त्यही टिम थियो, जसले सन् २०१८ को अन्तिम चरणमा छनोट हुन असफल रहेको थियो । तर अहिले यही टिम युरोपेली च्याम्पियन भएको छ । यसपल्टको पेनाल्टी सुटआउट पनि कम्ती नाटकीय रहेन । इंग्ल्यान्डले सुरुआती दुई प्रहारमा गोल गरेको थियो, तर त्यसपछि मार्कस रसफोर्ड र जाडोन सान्चो दुवै गोल गर्न असफल रहे । इंग्लिस गोलरक्षक जोर्डन फिकफोर्डले जोर्गिन्होको प्रहार पनि गोल हुन दिएनन् । जतिबेला खेल टाइब्रेकरमा पुग्ने गर्छ, अधिकांश समय भाग्यले इंग्ल्यान्डलाई साथ दिन्न । फेरि एकपल्ट यस्तै भएको छ । यसअघि लुक शको गोलमा इंग्ल्यान्डले ४७ मिनेटमै अग्रता लिएको थियो । इंग्ल्यान्ड सन् १९६६ यता पहिलोपल्ट कुनै ठूलो प्रतियोगिताको फाइनल खेलिरहेको थियो । उपाधिका लागि निकै व्यग्र थियो । तर खेल त इटालीले नै राम्रो खेलेको थियो, त्यसैले लियोनार्डो बोनुचीको गोलको माध्यमले टिम खेलमा फर्कन सफल रह्यो । दोस्रो ठूलो उपाधिका लागि इंग्ल्यान्डको ५५ वर्षको प्रतीक्षा अझ लम्बिएको छ । इटाली भने आफ्नो यस्तै घाउमा औषधी छर्कन सफल भएको छ । इटाली त्यही टिम हो, जसले चारपल्ट विश्वकप जितेको छ । तर यही समयमा इटालीले दुईपल्ट युरोको फाइनल गुमाएको छ । अहिले यो क्रम भने टुंगिएको छ । फेरि इटाली उपाधिका लागि शतप्रतिशत हकदार देखियो । टोलीले फाइनल प्रवेशका क्रममा बेल्जियम र स्पेनलाई हराएको थियो । यो पनि आफैमा ठूलो उपलब्धि थियो । इंग्ल्यान्डलाई जति फाइनल पुग्न सजिलो थियो, इटालीलाई उत्तिकै गाह्रो थियो । फेरि फुटबलमा जित्ने टिम यस्तै हुन्छ, किनभने बहादुरलाई मात्र भाग्यले साथ दिन्छ ।"
रंगभेदी व्यवहारको सर्वत्र आलोचना,"बेलायती प्रधानमन्त्री बोरिस जोन्सन र इंग्लिस फुटबल एसोसिएसनले पनि यो घटनाको घोर निन्दा गरेका छन् । इटालीसँग पेनाल्टी सुटआउटमा ३२ ले पराजित हुँदा उनीहरू गोल गर्न चुकेका थिए । त्यसलगत्तै उनीहरू सामाजिक सञ्जालको निसानामा परेका हुन् । लन्डन प्रहरीले यो दुर्व्यवहारको अनुसन्धान गरिरहेको छ । जितहारमात्र हाम्रा लागि सबैथोक होइन, प्रशिक्षक साउथगेटले भनेका छन्, राष्ट्रिय टिमले देशलाई एकताको सूत्रमा बाँधेको हुन्छ । हामी सबैले एकअर्काको भावना बुझ्नुपर्छ र एकजुट हुनुपर्छ । हाम्रो देशमा एउटा यस्तो शक्ति छ, जो एकसाथ आएको खण्डमा सकारात्मक ऊर्जा प्रवाह हुनसक्छ भनेर हामीले प्रमाणित गरिसकेका छौं ।पेनाल्टीबारे प्रशिक्षक साउथगेटले थपे, पेनाल्टी को खेलाडीले प्रहार गर्छ भन्ने नितान्त मेरो निर्णय थियो । यो खेलाडीको स्वेच्छाले भएको होइन र अधिक अनुभवी खेलाडीहरू पछि हटेका पनि होइनन् । सन् १९६६ को विश्वकप जितेयता इंग्ल्यान्ड पहिलोपल्ट प्रमुख प्रतियोगिताको फाइनलमा पुगेको थियो । खेलको दोस्रो मिनेटमै अग्रता लिनुका बाबजुद अतिरिक्त समयसम्म ११ को बराबरी खेलेपछि पेनाल्टीबाट नतिजा छिनोफानो गरिएको हो । इंग्ल्यान्डको यो टोलीका सदस्यहरू राष्ट्रिय नायकका रूपमा प्रशंसाका पात्र हुन्, रंगभेदी दुर्व्यवहारका लागि होइनन्, बेलायती प्रधानमन्त्री जोन्सनले भने, जसले यस्तो निकृष्ट आरोप लगाइरहेका छन् उनीहरू घृणाका पात्र हुन् ।रंगभेदी व्यवहारविरुद्धमा ऐक्यवद्धता जनाउँदै इंग्ल्यान्ड टिमले युरोका हरेक खेलअघि घुँडा टेकेर सकारात्मक सन्देश दिँदै आएको छ । जुन ११ मा प्रतियोगिता सुरु हुनुअघिका दुई अभ्यास खेलमा इंग्लिस खेलाडीले घुँडा टेकेकामा समर्थकले मजाक उडाएकोप्रति भने प्रधानमन्त्री केही बोलेका थिएनन् । इंग्लिस एफएले वेम्बलीको हारपछि आफ्ना तीन खेलाडीमाथिको अनलाइन रंगभेद बाट स्तब्ध भएको जनाएको छ । एफएले जारी गरेको वक्तव्यमा भनिएको छ, रंगभेदजस्तो घृणित व्यवहार कुनै पनि पक्षबाट हुनुहुँदैन भन्नेमा हामी स्पष्ट छौं । हामी पीडित खेलाडीको सुरक्षाका लागि हरसम्भव प्रयास गर्नेछौं र यस घटनाका जिम्मेवार जो कसैलाई पनि कानुनी दायरामा ल्याउन आग्रह गर्छौं ।एफएले अनलाइनबाट हुने रंगभेदी व्यवहारको नियन्त्रणका लागि आवश्यक कानुन तर्जुमा गर्न सरकारसँग माग गर्ने जनाएको छ । खेलका क्रममा हुने भेदभाव नियन्त्रण गर्नका लागि हामीले सुरु गरेका सबै प्रयासलाई निरन्तरता दिइनेछ । तर हामी सरकारसँग उचित कानुन तर्जुमा गर्न अपिल पनि गर्नेछौं । यसको दुरुपयोगले वास्तविक जीवनमा ठूलो संकट नल्याओस्, वक्तव्यमा थप भनिएको छ, सामाजिक सञ्जालले पनि आफ्नो माध्यममार्फत यस्तो दुर्व्यवहार गर्नेलाई प्रतिबन्ध लगाउने वा अन्य कारबाहीको दायरामा ल्याउने अभियानको नेतृत्व गर्नुपर्छ । यस प्रकारको घृणित कार्यलाई रोक्न सकियोस् । मे महिनामा युरोपा लिगको फाइनलमा म्यानचेस्टर युनाइटेडले पराजय बेहोर्दा पनि रसफोर्डमाथि नस्लीय दुर्व्यवहार भएको थियो ।"
युरोका राम्रा अनि नराम्रा पल,"सबैभन्दा ठूलो आश्चर्ययुरो २०२० मा डेनमार्कको सेमिफाइनल यात्रा कस्तो रह्यो त ? यसबारे विश्लेषण गर्ने कोण धेरै हुनेछ । खासमा यो बढी भावनात्मक छ । तर टिमले प्रतियोगितामा जसरी सुरुआत लिएको थियो, त्यही टिमले अन्ततः सेमिफाइनल खेल्नेछ भनेर सोच्न भने सकिन्थ्यो । आखिरमा डेनमार्कले लिग चरणका सुरुआती दुई खेल गुमाएको थियो । युरो इतिहासमा कोही पनि टिम यसरी सुरुआती दुई खेल गुमाएर नकआउट चरण पुगेको इतिहास छैन । डेनमार्कले यस्तै इतिहास बनायो । जतिबेला डेनमार्क अन्तिम १६ को चरणमा पुग्यो, धेरै फुटबल समर्थकका लागि यो आफूले समर्थन गरेको तटस्थ टिम बन्यो । यसैक्रममा टोलीले वेल्समाथि ४० जितमात्र निकालेन, चेक गणतन्त्रमाथि उत्तिकै स्वादिलो २१ जित हात पार्न सफल रह्यो । सन् १९९२ को च्याम्पियन डेनमार्कले त्यतिबेला युगोस्लाभियालाई प्रतिबन्ध लागेपछि मात्र अन्तिम समयमा प्रतियोगिता खेल्न पाएको थियो । यसपल्टको उसको यात्रा पनि कम्तीको रहेन ।"
१४ औं साग सन् २०२३ को मार्चमा,"(काठमाडौं)१४ औं दक्षिण एसियाली खेलकुद (साग) पाकिस्तानको लाहोरमा सन् २०२३ को मार्चमा हुने भएको छ । दक्षिण एसियाली ओलम्पिक काउन्सिलको सोमबार बसेको भर्चुअल बैठकले यो निर्णय गरेको हो । बैठकमा नेपालको तर्फबाट नेपाल ओलम्पिक कमिटीका महासचिव नीलेन्द्रराज श्रेष्ठले भाग लिएका थिए । उक्त संस्करणमा २७ खेल समावेश हुनेछ । त्यसमध्ये दुई खेल आयोजक देशको रोजाइअनुसार हुनेछ । यी सबै खेलमा महिला र पुरुष दुवैको प्रतिस्पर्धा हुनेछ । प्रतियोगिताको उद्घाटन र समापनसँगै अधिकांश खेल लाहोरमा हुनेछन् भने केही खेल इस्लामाबाद, फैसलाबाद, गुजरवाला र सियालकोटमा हुने जनाइएको छ । दक्षिण एसियाली खेलकुद (साग) को आयोजना प्रत्येक दुई वर्षमा हुनुपर्नेमा कोरोना भाइरस संक्रमण महामारीका कारण ढिला हुन गएको हो । १३ औं दक्षिण एसियाली खेलकुद सन् २०१९ को डिसेम्बर १ देखि १० सम्म नेपालमा आयोजना भएको थियो । पाकिस्तानले तेस्रोपल्ट सागको आयोजना गर्न लागेको हो । यसअघि सन् १९८९ र २००४ मा पाकिस्तानले साग आयोजना गरिसकेको छ । दुवै अवसरमा प्रतियोगिता इस्लामाबादमा भएको थियो । यसपल्ट भने लाहोरलाई मुख्य केन्द्र बनाएर प्रतियोगिता हुनेछ । साग आयोजना हुने खेलस्थल निरीक्षणका लागि सातै देशका ओलम्पिक कमिटीलाई सन् २०२१ को अन्तमा आमन्त्रण गरिने निर्णय भएको जनाइएको छ ।"
भूमिक विजयी,काठमाडौं (कास) नक्साल बक्सिङ क्लबका भूमिक थापा एएसबीसी एसियाली युथ तथा जुनियर बक्सिङका लागि आयोजित छनोट प्रतियोगितामा सोमबार विजयी भएका छन् ।नेपाल बक्सिङ संघको आयोजना भइरहेको प्रतियोगिताको जुनियर पुरुष ५७ केजी फाइनलमा भूमिकले भाइब काठमाडौंका राहुल नेपाललाई हराए । पुरुष ५४ केजीमा बोसीगाँउका सुलभ मालीले झापाका प्रवीण बयलकोटी र ६३ केजीमा रामेछापका सुमन श्रेष्ठले सुनसरीका संगम राईलाई हराए । युथकै महिला ४८ केजी फाइनलमा नक्सालकी तेजीमाया गुरुङले ललितपुरकी उमा श्रेष्ठलाई हराइन् । पुरुष ६० केजी सेमिफाइनलमा कास्कीका निश्चल गुरुङले झापाका समिर गुरुङलाई हराएर फाइनल सुरक्षित गरेका छन् ।
