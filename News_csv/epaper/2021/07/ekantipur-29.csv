शीर्षक,विवरण
बीपी प्रतिष्ठानमा बेथिति : मेडिकल उपकरणखरिदमा २८ गुणासम्म बढी भुक्तानी,"कार्यदलले आर्थिक वर्ष २०७१७२ देखि २०७५७६ सम्म खरिद गरिएका सामग्रीको मूल्य अध्ययन गरेको थियो ।भ्रष्टाचारका अनेक प्रमाणसहित कार्यदलले प्रतिवेदन दिएको दुई वर्ष भए पनि कारबाही भएको छैन । त्यसअघि र पछि प्रतिष्ठानमा भएका अनेक भ्रष्टाचारका दोषीलाई कारबाही गर्न तथा उपकरण र जनशक्तिको सदुपयोग गर्न माग गर्दै बीपीमा पछिल्लो डेढ महिनादेखि आन्दोलन चलिरहेको छ । तर, सरकारले माग सम्बोधन गरेको छैन । कार्यदलले नेपाल सरकार मातहतका बीपी प्रतिष्ठान, सहिद गंगालाल हृदय रोग उपचार केन्द्र, पोखरा स्वास्थ्य विज्ञान प्रतिष्ठान, वीर अस्पताल र धर्मभक्त मानव अंग प्रत्यारोपण केन्द्रले खरिद गरेका सामानको तुलनात्मक अध्ययन गरेको थियो । आर्थिक वर्ष २०७३७४ मा अप्रेसन थिएटरको टेबल खरिदमा पोखराले ७ लाख ७८ हजार खर्चिएको थियो । तर, त्यही बेला बीपी प्रतिष्ठानले ७६ लाख १७ हजार ७ सय २९ रुपैयाँ भुक्तान गरेको छ । यसरी एउटै उपकरण खरिदमा पोखराभन्दा धरानको खर्च ११ गुणा बढी देखिएको छ । मुटुरोग पहिचान र उपचार गर्ने क्याथल्याब उपकरण खरिदमा पनि बीपीमा अनियमितताको पुष्टि भएको छ । सहिद धर्मभक्त मानव अंग प्रत्यारोपण केन्द्रले ६ करोड ४० लाख र सहिद गंगालाल हृदय रोग उपचार केन्द्रले ५ करोड ४४ लाखमा खरिद गरेको क्याथल्याबका लागि बीपी प्रतिष्ठानले ८ करोड ७६ लाख खरिद गरेको देखियो, प्रतिवेदनमा भनिएको छ । यसरी क्याथल्याब किन्दा प्रतिष्ठानले गंगालालले भन्दा ३ करोड ३२ लाख बढी खर्च गरेको हो ।यस्तै सर्जिकल हेडलाइट मेसिन मानव अंग प्रत्यारोपण केन्द्रले ४ लाख ९८ हजार ३ सय ३० रुपैयाँमा किन्दा बीपी प्रतिष्ठानले १० लाख १५ हजार ३ सय ७२ रुपैयाँ खर्चेको छ । हर्टलङ मेसिन मानव अंग प्रत्यारोपण केन्द्रले १ करोड ३६ लाख ७३ हजार रुपैयाँमा खरिद गर्दा बीपीले २ करोड ४५ हजार रुपैयाँ तिरेको छ ।यसैगरी इकोकार्डियोग्राफी उपकरण खरिदमा पनि अनियमितता देखिएको छ । इकोकार्डियोग्राफी खरिदमा पोखरा स्वास्थ्य विज्ञान प्रतिष्ठानले १ करोड ५१ लाख ३८ हजार ६ सय १० तिर्दा बीपी प्रतिष्ठानले २३ लाख ६० हजार १ सय ४० रुपैयाँ बढी खर्चेर १ करोड ७४ लाख ९८ हजार ७ सय ५० रुपैयाँमा किनेको छ । आर्थिक वर्ष २०७४७५ मा अप्रेसन थिएटर लाइट (ओटी लाइट) खरिद गर्दा बीपी प्रतिष्ठानले ४२ लाख ९१ हजार ७ सय ४० रुपैयाँ तिरेको थियो । तर, सोही उपकरण पोखराले १६ लाख ५० हजार र गंगालालले ९ लाख ९८ हजार २ सय ४ रुपैयाँ खर्चेको देखिन्छ । आर्थिक वर्ष २०७४७५ मा पोखराले ड्रिल मेसिन १ लाख ९० हजार ८ सय ३० रुपैयाँमा किन्दा बीपी प्रतिष्ठानले २०७३७४ मा २० लाख १४ हजार ६५ रुपैयाँ खर्च गरेको छ ।प्रतिवेदनले प्रतिष्ठानमा भ्रष्टाचार भएको औंल्याएका अवधिमा डा बलभद्रप्रसाद दास र त्यसपछि डा राजकुमार रौनियार उपकुलपति थिए भने अस्पतालको निर्देशकका रूपमा डा अरबिन्दाकुमार सिन्हा र डा गौरीशंकर साह थिए । साह अहिले पनि अस्पतालमा निर्देशक छन् । रजिस्ट्रारमा नन्दकुमार थापा र त्यसपछि तुलबहादुर श्रेष्ठ थिए । खरिद शाखा प्रमुख सागर ताम्राकार र सम्बन्धित विभागले तयार गरेको स्पेसिफिकेसनअनुसार मेडिकल उपकरण ठीक छ भन्नेमा इलेक्ट्रोमेड शाखा प्रमुख राहुल मिश्र थिए । प्रतिष्ठानमा उल्लिखित मेडिकल उपकरण खरिद वा भौतिक पूर्वाधार निर्माण, भवन खरिद ऐन र नियमावलीअनुसार नै भएका छन् तर पदाधिकारी, खरिद शाखा र व्यापारीबीचको मिलिभगतमा अत्यधिक मूल्य तिरिएको छ । खरिद ऐन तथा नियमावली भएर के गर्नु ? लागत र बजेटमा खेल हुन्छ । यहींबाट संस्थागत भ्रष्टाचार सुरु हुन्छ । प्रतिष्ठानमा भएको यही हो, कर्णाली स्वास्थ्य विज्ञान प्रतिष्ठानका पूर्वरजिस्ट्रारसमेत भइसकेका प्रतिष्ठानका नर्सिङ कलेजका प्राध्यापक श्याम लम्सालले भने ।उनका अनुसार सामान्यतया सम्बन्धित विभागले यस्तो स्पेसिफिकेसन भएको मेडिकल उपकरण चाहियो भनेर माग गर्छ । टेन्डर आह्वान गर्दा आपूर्तिकर्ता (व्यापारिक कम्पनी) हरूले विभिन्न दररेटमा फर्म भर्छन् । उनले भने, मानौं एउटा रेडियोको मूल्य दुई हजार पर्ने छ भने आपूर्तिकर्ताहरूमध्ये एउटाले ३ हजार, अर्कोले ५ हजार अनि अर्कोले ६ हजार रुपैयाँको दररेट दिन्छ । ती सबैको अनुपात निकाल्दा त दुई हजार रुपैयाँको रेडियोको मूल्य साढे चार हजार रुपैयाँभन्दा बढी हुने नै भयो । यसरी मेडिकल उपकरण खरिदमा पनि मिलीभगतमा अस्वाभाविक, अवैज्ञानिक रूपले लागत तयार गरेर परल मूल्यभन्दा अत्यधिक महँगोमा खरिद गरी संस्थागत भ्रष्टाचार हुने गरेको छ ।उनका अनुसार प्रतिष्ठानको मूल्यांकन समितिले टेन्डर डकुमेन्ट हेरेर कुन खरिद गर्न सकिन्छ त्यो सिफारिस गर्छ । खरिद गरिसकेपछि टेन्डर डकुमेन्टअनुसार मेडिकल उपकरण वा भवन निर्माण भएनभएको बुझ्ने काम गुणस्तर समितिले गर्छ । स्टोर शाखाले सामान दाखिल गर्छ र यी सामान ठीक छ भनेर आवश्यक विभागमा वितरण गर्छ । तर, विडम्बना बीपी प्रतिष्ठानमा खरिद गरिएका मेडिकल उपकरणको स्पेसिफिकेसनअनुसार ठीक छ भनेर हेर्नुपर्ने मुख्य भूमिका बायोमेडिकल इन्जिनियरको भए पनि इलेक्ट्रोमेड शाखाका प्रमुख इलेक्ट्रोनिक्स इन्जिनियर राहुल मिश्रले दुई दशकदेखि हेर्दै आएका छन् । जबकि उनको काम इलोक्ट्रोनिक्स उपकरण, पंखा, फ्रिज, टेलिफोन, फोटोकपी मेसिन मर्मतसम्भार गर्ने हो । उनलाई मेडिकल उपकरणबारे ज्ञान छैन । तत्कालीन उपकुलपति डा दासले कमिसनकै लागि इलेक्ट्रामेड शाखा स्थापना गरेर त्यसको प्रमुख मिश्रलाई बनाएको चिकित्सकहरू बताउँछन् । मेडिकल उपकरणको ज्ञान बायोमेडिकल इन्जिनियरलाई मात्र थाहा हुन्छ । तर प्रतिष्ठानमा बायोमेडिकल इन्जिनियर भए पनि खरिद गरिएकामध्ये कतिपय मेडिकल उपकरण ठीक नभएको भनेपछि तत्कालीन निमित्त उपकुलपतिसमेत रहेका शिक्षाध्यक्ष डा गुरु खनालले बायोमेडिकल इन्जिनियर प्रदीप साहलाई राहुलको अन्डर मा मात्र काम गर्न भनेर तोकादेश दिएका थिए । अहिले पनि राहुल नै मेडिकल उपकरणको बारेमा रायसुझाव दिने प्रमुख व्यक्ति छन् । प्रतिष्ठानका एक चिकित्सकले भने, त्यसै आन्दोलन भएको होइन । खरिद शाखा र इलेक्ट्रोमेड शाखा बीपी प्रतिष्ठानको भन्सार कार्यालय हो । यी शाखामा सरुवा हुनका लागि कर्मचारीहरू जस्तोसुकै मूल्य चुकाउन तयार हुन्छन् । दस वर्षअघि नै डा भगवान कोइराला र डा चोपलाल भुसालले प्रतिष्ठानका बेथितिबारे अध्ययन गरी प्रधानमन्त्री कार्यालयमा बुझाएको प्रतिवेदनमा भनेका थिए, ओभर स्टाफिङ, आर्थिक पारदर्शिता नभएको, फजुल खर्च र अनुत्पादक क्षेत्रमा बढी खर्चका कारण बीपी प्रतिष्ठान हुर्कंदै गरेको अस्वस्थ बच्चा जस्तो भएको छ ।प्रतिष्ठानका बारेमा उनीहरूले जे तयार गरेर प्रधानमन्त्री कार्यालयमा बुझाएका थिए, अहिले अवस्था त्यस्तै छ । स्थापनाको २८ वर्ष पूरा गरिसकेको प्रतिष्ठानले यतिबेलासम्ममा चिकित्साशास्त्र अध्ययन, अनुसन्धान, बिरामीको उपचार सेवामा अब्बल भएर मुलुकका लागि स्वास्थ्य क्षेत्रमा मानक बनिसक्नुपर्ने हो तर अहिले त्यसको ठीकविपरीत भएको छ । यो सबै कारण यसअघि विज्ञहरूले बुझाएको प्रतिवेदनलाई आधार मानेर सुधार गर्ने इच्छा सरकारले नदेखाएर भएको प्रतिष्ठानका आन्दोलनरत चिकित्सकहरूको भनाइ छ ।"
२९ करोड नउठेपछि उखु किसान फेरि काठमाडौंमा,कुन मिलले कति दिएनन्?इन्दिरा सुगर ३ करोडलुम्बिनी सुगर ३ करोडअन्नपूर्ण सुगर १२ करोडमहाकाली सुगर साढे ८ करोड श्रीराम सुगर ३ करोड
बाघ बाँचे जोगिन्छ वन,"बाघ बढेका क्षेत्रमा भने नयाँ समस्या छन् । मान्छेलाई बाघ र बाघलाई मान्छेबाट जोगाउने व्यवस्थापन जटिल भएको छ । बर्दिया निकुञ्जका प्रमुख संरक्षण अधिकृत विष्णुप्रसाद श्रेष्ठका अनुसार आर्थिक वर्ष २०७६७७ मा बाघको आक्रमणबाट ६ जनाको मृत्यु भएको थियो । आर्थिक वर्ष ७७७८ मा त्यो संख्या ठ्याक्कै दोब्बर अर्थात् १२ जनाको ज्यान गयो । त्यसअघिका वर्षमा यति ठूलो संख्यामा घटना भएको थिएन । बर्दियामा साउन पहिलो साता बाघको आक्रमणबाट एक जनाको मृत्यु भएको छ । करिब दुई वर्षमा बर्दियामा १९ जना र सँगै जोडिएको बाँके निकुञ्जमा दुई जनाको मृत्यु भएको छ । गत आव ०७७७८ मा चितवन निकुञ्जमा भने बाघ र गैंडाको आक्रमणमा मारिएकाको संख्या ५५ छ । आव ०७६७७ मा भने बाघ र गैंडासहितका वन्यजन्तुको आक्रमणबाट निकुञ्जभित्र र ८ जना मारिएका छन् । बाघसहितका वन्यजन्तुको आक्रमण बढेपछि सरकारले त्यस्ता वन्यजन्तुलाई नियन्त्रण गरेर राख्ने रेस्क्यु केन्द्र बनाउन जोड दिएको छ । इकोलोजिस्ट हरिभद्र आचार्यका अनुसार चितवनको देवनगर, बर्दियाको रम्भापुर, पोखरा र भक्तपुरमा आक्रमण गर्न पल्किएका वन्यजन्तु राख्न रेस्क्यु केन्द्र बनिरहेका छन् । बर्दियामा गत आवमा मान्छेमाथि पटकपटक आक्रमण गर्ने ४ वटा बाघलाई नियन्त्रणमा लिइएको थियो । तीमध्ये निकुञ्जले एउटालाई जावलाखेल चिडियाखाना, २ वटा निकुञ्जकै मुख्यालय ठाकुरद्वाराको रेस्क्यु सेन्टर र एउटालाई बाँके निकुञ्ज, ओभरीमा पठाएको थियो । मानवबाघ द्वन्द्व ह्वात्तै बढेपछि न्यूनीकरण तथा व्यवस्थापन रणनीतिक योजना बनाइएको अधिकृत श्रेष्ठ बताउँछन् । बर्दियामा बाघका आक्रमणका घटना सबै निकुञ्जभित्रको जंगल र आसपासमा भएको देखिन्छ । बाघको संख्या बढेर घटना भएको होइन, उनले भने, बस्तीमा छिरेर बाघले घटना निम्त्याएको छैन, बरु जंगल क्षेत्रमा मानवीय क्रियाकलाप बढेको पुष्टि हुन्छ । सामुदायिक वन उपभोक्ता महासंघ नेपालकी अध्यक्ष भारती पाठक बाघलगायतका वन्यजन्तु जोगाउन समुदायको प्रत्यक्ष भूमिका रहे पनि समुदाय जोगाउने कार्यक्रममा राज्यले ध्यान नदिएको गुनासो गर्छिन् । जनतालाई कसरी सुरक्षित गर्ने र उनीहरूलाई कसरी सबल बनाउने भन्नेतिर फोकस हुनुपर्यो, उनले भनिन् । वन्यजन्तुको आक्रमणबाट ज्यान गुमाउनेका परिवारलाई १० लाख रुपैयाँ क्षतिपूर्ति र घाइतेलाई उपचार गर्ने व्यवस्था भए पनि मान्छेको ज्यान जोगाउनुपर्छ भन्नेमा राज्य गम्भीर हुनुपर्ने उनले बताइन् । आक्रमणका घटना बढ्दा निकुञ्जले बाघ नियन्त्रणमा लिने र त्यस्तालाई अनुगमन गर्न घाँटीमा स्याटेलाइट कलर जडान गर्ने गरेको छ । सामान्यतः दुई पटकभन्दा बढी मान्छेलाई आक्रमण गर्ने बाघलाई समस्याग्रस्त रूपमा लिने गरिन्छ । अर्का बाघविज्ञ चिरञ्जीवी पोखरेल प्रविधिको विकासले समस्याग्रस्त बाघको पहिचान गर्न र उसको मुभमेन्ट हेर्न सहज भएको बताउँछन् ।अनुसन्धानकर्ताहरूका अनुसार एउटा भाले बाघको विचरण क्षेत्रमा सरदर तीनवटा बघिनी हुन्छन् । एउटै बासस्थानमा भालेले अर्को भालेको उपस्थिति रुचाउँदैन । एउटा वयस्क बघिनीले २२ वर्षमा एकपटकमा २ देखि ३ वटा डमरु जन्माउँछ । ३ देखि ४ वर्षको भएपछि बघिनी प्रजननयोग्य हुन्छन् । अर्का अनुसन्धानकर्ता सिभिस भण्डारी सहवासका लागि प्रतिस्पर्धा हुँदा बाघ जुधेर मर्ने घटना प्राकृतिक चक्र भएको बताउँछन् । धेरैवटा बाघले एउटै बघिनीसँग सहवास गर्न चाहेका हुन्छन्, त्यस्तो बेलामा बलियोले मात्र त्यो चाहना पूरा गर्न सक्छन्, उनी भन्छन् । लडाइँमा हारेको बाघ नयाँ ठाउँ जान्छ ।करिब एक शताब्दीअघिसम्म १ लाखको हाराहारीमा रहेका पाटेबाघको संख्या ३ हजार २ सयमा सीमित भएपछि सन् २०१० मा बाघ पाइने १३ देशका राष्ट्र प्रमुखको रुसको सेन्ट पिटर्सबर्गमा भएको भेलाले सन् २०२२ सम्म बाघको संख्या दोब्बर (६,५००) बनाउने घोषणा गरेको थियो । उक्त लक्ष्य करिब पूरा हुने संघारमा छ । बाघ बढेसँगै मान्छेसँगको द्वन्द्व पनि वृद्धि भएको हो । नेपालसहित धेरैजसो मुलुकमा यो १० वर्षको बीचमा बाघको संख्यामा उल्लेख्य बढोत्तरी भएको छ । संख्या बढाउन आहार प्रजाति बढाउने, बासस्थान विस्तार गर्ने, अवैध चोरीसिकार र व्यापार रोक्ने मुख्य संकल्प थियो । पिटर्सबर्गमा नेपालका तर्फबाट तत्कालीन प्रधानमन्त्री माधवकुमार नेपालले दोब्बर पार्ने प्रतिबद्धता जनाइरहँदा बाघको संख्या १ सय २१ थियो । ३ वर्षअघि सन् २०१८ को गणनाले नै नेपालमा बाघको संख्या २ सय ३५ पुगेको देखाइसकेको छ । सरकारले अब सन् २०२२ को सुरुवातमै बाघ गणना गर्दै छ । योपटक संख्या थप बढ्ने सरकारी अधिकारी र प्राविधिकले अपेक्षा गरेका छन् । बाघ पारिस्थितिकीय प्रणाली सन्तुलनको सूचक भएकाले यसको बचाउका लागि विश्व समुदाय जुटेका हुन् । बाघ बढे सँगसँगै चुनौतीसमेत थपिएको महसुस हुन थालेको छ । त्यसैले बाघ संरक्षण र द्वन्द्व न्यूनीकरणमा काम गर्न नेपाल सरकारले बाघ संरक्षण विशेष कार्यक्रम घोषणा गरेको छ । साउन २ मा तत्कालीन प्रधानमन्त्री केपी ओलीको अध्यक्षतामा भएको राष्ट्रिय बाघ संरक्षण समितिको सातौं बैठकले हरेक वर्ष १५ करोड रुपैयाँ खर्चने गरी विशेष कार्यक्रम सार्वजनिक गरेको हो । बाघले निम्त्याएका समस्याबारे सर्वत्र चर्चा भइरहेका बेला समितिका अध्यक्षसमेत रहेका प्रधानमन्त्री शेरबहादुर देउवा र पिटर्सबर्गको सम्मेलनमा सहभागी पूर्वप्रधानमन्त्री नेपाल र त्यो बेलाका वनमन्त्री दीपक बोहरा बाघबारेको बहसमा बिहीबार सँगै एकै मञ्चमा सहभागी हुँदै छन् । बाघका लागि निकुञ्जआरक्षबाहिर पनि बासस्थान विस्तार गर्नुपर्ने देखिन्छ, राष्ट्रिय निकुञ्ज तथा वन्यजन्तु संरक्षण विभागका सूचना अधिकारीसमेत रहेका इकोलोजिस्ट आचार्यले भने, अर्को भनेको द्वन्द्व न्यूनीकरण तथा सहअस्तित्व कायम गर्नु नै हो । सन् २०१८ को गणनाअनुसार चितवन निकुञ्जमा ९३ र बर्दिया निकुञ्जमा ८७ बाघ छन् । तर, लगातार दुइटा आर्थिक वर्षमा हेर्ने हो भने बाघले निम्त्याएका घटना बर्दियामा बढी छन् । बाघ रहेका निकुञ्जमध्ये कुनले कति बाघ थेग्न सक्छन् भनेर अध्ययन गरिएको छ । पहिलो चरणमा चितवन र पर्सा निकुञ्ज (चितवनपर्सा कम्प्लेक्स) मा त्यस्तो अध्ययन पूरा भएको छ । उक्त अध्ययनले चितवन र पर्सामा १ सय ७५ वयस्क बाघ थेग्न सक्ने निष्कर्ष निकालेको छ । अहिले चितवनमा ९३ र पर्सामा १८ गरी १ सय ११ वयस्क बाघ छन् । चितवन निकुञ्जले १ सय ३६ र पर्सा निकुञ्जले ३९ वटा बाघ थेग्न सक्छन् । निकुञ्ज विभागले दुई वर्ष लगाएर अध्ययन गरेको हो । सन् २०१८ को गणनाअनुसार चितवनपर्सासहित बर्दिया, बाँके र शुक्लाफाँटा निकुञ्जमा गरी २ सय ३५ वयस्क बाघ छन् । बाघको संख्या बढाउन सरकारले सन् २००९ मा बाँके निकुञ्ज घोषणा गरेको थियो भने पर्सा निकुञ्ज विस्तारसमेत गरेको छ । सँगै पर्सा निकुञ्जको भित्रको बस्ती सारेको थियो ।"
माओवादी नै रहेको एमाले नेताको दाबी,"(काठमाडौं)  निर्वाचित भएको दल माओवादी केन्द्र त्याग गरी एमाले प्रवेश गरेका चार नेताले सांसद पद पुनर्बहालीको माग गर्दै सर्वोच्च अदालतमा रिट दायर गरेका छन् । एमालेका स्थायी कमिटी सदस्यहरू टोपबहादुर रायमाझी र लेखराज भट्ट, केन्द्रीय सदस्य प्रभु साह र गौरीशंकर चौधरी आफूहरू माओवादीमै रहेको दाबी गर्दै अदालत गएका हुन् । नेता रायमाझीले आफूहरूले कानुनी रूपमा माओवादी नछाडेको तर्क गरेका छन् । हामीले माओवादी छाडेको भनेका थिएनौं । माओवादी र एमाले मिलेर नेकपा बनेको थियो । हामी नेकपाको निरन्तरतामा छौं । अदालतले नेकपा खारेज गर्नु उसको कुरा भयो । हामी सारमा त नेकपामै छौं, उनले कान्तिपुरसित भने, अर्को कुरा हामी माओवादी पृष्ठभूमिबाट नेकपा भएका हौं । प्रचण्ड पनि माओवादी पृष्ठभूमिबाट नेकपा हुनुभएको हो । पुष्पकमल दाहाल मात्रै नभएर जनयुद्ध गर्ने सबै माओवादी रहेको रायमाझी बताउँछन् । प्रचण्ड मात्रै होइन, बाबुराम भट्टराई, मोहन वैद्य, नेत्रविक्रम चन्द, रामबहादुर थापा सबै माओवादी हुन्, उनले भने । सार्वजनिक रूपमा आफूहरू कहाँ र कुन पार्टीमा रहेको भन्ने कुराले अर्थ नराख्ने रायमाझीको भनाइ छ । मुद्दा लड्दा त अदालतले कानुनी हिसाबले हेर्छ नि । कानुनी हिसाबले हाम्रो नाम निर्वाचन आयोगमा माओवादीका तर्फबाटै छ । आयोगले हाम्रो नाम माओवादीको सूचीबाट रद्द गरेको छैन, उनले भने, उता एमालेले पनि हामी एमाले भनेर आयोगमा सूची पठाएको छैन । आफूहरू न एमालेको न त माओवादीकै हुने अवस्था आएकाले अदालत जानुपरेको नेताहरूको भनाइ छ । सर्वोच्च अदालतले तिमी एमाले र माओवादीमा फर्क भन्यो । उता निर्वाचन आयोगले एमालेको नवौं राष्ट्रिय महाधिवेशनको केन्द्रीय समितिलाई मात्रै चिन्छ, अरूलाई चिन्दैन, रायमाझीले भने । सर्वोच्च अदालतमा रायमाझी, भट्ट र चौधरीले समान व्यहोराको रिट दर्ता गराएका छन् । साहले भने अलि फरक व्यहोरा राखेर रिट दर्ता गराएको अदालत स्रोतले जानकारी दिएको छ । एमाले केन्द्रीय कार्यालयका सचिव शेरबहादुर तामाङले भने माओवादीबाट एमाले प्रवेश गरेका नेता केन्द्रीय कमिटीमा रहेको जानकारी दिए । उनले निर्वाचन आयोगमा विवरण छिट्टै अद्यावधिक गर्न पठाइने बताए । एमालेमा उहाँहरूले कुनै हिचकिचाहट राख्नुपर्ने ठाउँ छैन । कठिन बेला पनि आफ्नो पद सबै छाडेर एमाले बन्छु भन्नुभएका साथीहरूले अब अरू हिसाबले सोच्नु हुन्न, उनले भने, पार्टीमा लागिराख्नुभएको छ, नेतृत्व गरिराख्नुभएको छ । जिम्मेवारीमा हुनुहुन्छ । चार नेता सर्वोच्च गएकालाई भने उनले परीक्षणका लागि हेर्नुपर्ने बताए । कर्णाली प्रदेशमा फ्लोर क्रस गरेका एमाले सांसदको पद सर्वोच्चले पुनर्बहाली गरेको उदाहरण दिँदै उनले माओवादी छाडेर एमाले प्रवेश गरेका चार नेताको मुद्दामा कसरी व्याख्या आउँछ भनेर पार्टीले हेर्ने बताए । रायमाझीको रिटमा भनिएको छ, राजनीतिक दल त्याग गरेको मानिने कुनै पनि कार्य मबाट नभएको, नगरेको हुँदा राजनीतिक दल त्यागसम्बन्धी कानुनी व्यवस्थाको कुनै पनि पूर्वावस्था मेरोविरुद्धमा आकर्षित हुन सक्ने अवस्था छैन । साहले भने एमाले र माओवादी दुवै दलका मतदाताबाट निर्वाचित भएकाले कुनै एक दलले भन्दैमा आफ्नो पद रिक्त नहुने तर्क गरेका छन् । उनले एमाले र माओवादीको साझा घोषणापत्र लिएर जनतामा गएको र सोहीअनुसार निर्वाचित भएको भन्दै माओवादीले गरेको कारबाही अमान्य भएको तर्क गर्दै सांसद पद पुनर्बहाली गरिदिन माग गरेका छन् । आफूले एमालेको केन्द्रीय कमिटी सदस्य स्वीकार गरेको कतैबाट पुष्टि नहुने उल्लेख गर्दै उनले माओवादी अध्यक्ष दाहालले गरेको कारबाही बदर गरिदिन माग गरेका छन् । नेताहरूले सांसद पद रिक्त गर्ने क्रममा आफूहरूलाई स्पष्टीकरण नसोधिएको, सफाइको मौका नदिएको तथा स्पष्टीकरण सोध्ने माओवादीको केन्द्रीय कमिटी नै अवैधानिक भएको तर्क गरेका छन् । माओवादी केन्द्रको केन्द्रीय समिति नै अवैधानिक भएको चारै नेताको दाबी छ । उनीहरू माओवादी केन्द्रको दर्ता रद्द गराउन यसअघि निर्वाचन आयोग गएका थिए । आयोगले उनीहरूको निवेदन खारेज गरिदिएको थियो । माओवादी संसदीय दलका नेता दाहालले २०७७ चैत २४ गते संघीय संसद्का महासचिवलाई पत्र लेखेर चार सांसदलाई पार्टीले कारबाही गरेको र दल त्याग गरेको जानकारी दिएका थिए । त्यसको दुई दिनपछि सभामुखले उनीहरूको पद रिक्त भएको जानकारी सार्वजनिक गरेका थिए । चार जनाको पेसी बिहीबारका लागि तोकिएको सर्वोच्च अदालतका प्रवक्ता बाबुराम दाहालले जानकारी दिएका छन् ।"
"'अग्रगामी पार्टी, पश्चगामी प्रस्ताव","(काठमाडौं)  अरू राजनीतिक दलभन्दा प्रगतिशील बन्ने गरी वैकल्पिक राजनीतिको एजेन्डा बोकेर हिँडेको विवेकशील साझा पार्टीमा अध्यक्षले नै पश्चगामी खालको दस्ताबेज ल्याएपछि विग्रह उत्पन्न भएको छ । अध्यक्ष रवीन्द्र मिश्रको संविधानका मूल विशेषता र गणतन्त्रप्रति नै आरोपित गर्ने दस्ताबेजका कारण दलभित्र दुई धार स्पष्ट देखिएको छ । मिश्रसरहकै हैसियत रहेका पार्टी संयोजक मिलन पाण्डेलगायतका नेताहरूले अध्यक्षको प्रस्तावप्रति गम्भीर असहमति जनाएका छन् । उनीहरूले संविधानका मूल विशेषताप्रति आफ्नो निष्ठा रहेको उल्लेख गर्दै युवाको भावनाविपरीत पार्टी जान नसक्ने बताएका छन् ।अध्यक्ष मिश्रले भने राजतन्त्र विगतमा एकताको प्रतीकका रूपमा रहेको व्याख्या गर्दै गणतन्त्रले स्थापित गरेका संस्थाहरूप्रति आलोचना गरेका छन् । उनले सार्वजनिक गरेको राजनीतिक दस्ताबेजमा संघीयता खारेज गर्नुपर्ने र धर्मनिरपेक्षताका विषयमा जनमतसंग्रह गर्नुपर्ने प्रस्ताव छ । यो प्रस्तावले पार्टीमा सैद्धान्तिक बहस सुरु भएको छ । हिन्दु राज्य र राजसंस्था पुनःस्थापनाका पक्षधरले मिश्रको दस्ताबेजलाई समर्थन गरेपछि पार्टीमा सैद्धान्तिक विचलन आएको त होइन भन्ने जिज्ञासा उत्पन्न भएको छ । पार्टीका धेरैजसो नेताले दस्ताबेजलाई मिश्रको व्यक्तिगत विचार भन्दै गणतन्त्रविरुद्ध सोच्न नसक्ने उल्लेख गरेका छन् । मिश्रको दस्ताबेजलाई राजतन्त्र पुनःस्थापनाको राजनीतिक एजेन्डा बोकेको राष्ट्र्रिय प्रजातन्त्र पार्टीका अध्यक्ष कमल थापाले स्वागत गरेका छन् । थापाले ट्वीटरमा लेखेका छन्, संघीयताको खारेजी, धर्मनिरपेक्षताबारे जनमतसंग्रह र राजसंस्थाको पुनःस्थापनाका सम्बन्धमा विभिन्न पक्षबाट उठिरहेको आवाज सकारात्मक छ । उनले पहिले राप्रपा एक्लैले उठाएको राजसंस्था पुनःस्थापनाको विषयमा जनमत बढेको धारणा अघि सारेका छन् । उनको यो ट्वीटपछि विवेकशील साझा राजावादी कि गणतन्त्रवादी भन्ने जिज्ञासा उब्जिएको छ । एमाले केन्द्रीय सदस्य महेश बस्नेतले पनि केही समय अघि पार्टी बैठकमा संघीयता र धर्मनिरपेक्षताका विषयमा छलफल हुनुपर्ने माग गरेका थिए । विवेकशीलका संयोजक मिलन पाण्डेले गणतन्त्रलाई आयातीत भन्नु चेत नपुगेको भन्दै मिश्रको दस्ताबेजको आलोचना गरे । उनले हजारौं युवाले २०६२०६३ को आन्दोलनको उपलब्धिको जगमा टेकेर निर्माण गरेको पार्टीले गणतन्त्रविरुद्ध सोच्न नसक्ने बताए । उनले मिश्रको दस्ताबेजले राजावादीलाई उत्साहित बनाएको उल्लेख गरे । मिश्रको दस्ताबेजलाई पार्टीमा छलफल गर्ने कि नगर्ने सल्लाह हुन बाँकी रहेको उनले बताए । दस्ताबेज सार्वजनिक भएकै अवस्थामा एमाले केन्द्रीय सदस्य तथा पूर्वमन्त्री गोकुल बाँस्कोटाले संघीयता र धर्मनिरपेक्षताको विरोध जनाएका छन् । उनले आमूल परिवर्तनको एजेन्डामा संघीयता खुसुक्क घुसाइएको धारणा सार्वजनिक गरे । उनले मंगलबार ट्वीट गरेका छन्, नेपालभन्दा विदेशमा गोष्ठीहरूको बाढी आयो र हामी बगिरह्यौं । धर्म, संस्कृति र राज्यबारे छुट्टै बहस गर्नुपर्छ । नयाँ संविधानका उपलब्धिको रक्षा गर्दै अग्रगामी दिशामा अघि बढ्ने मार्गनिर्देशनसहित गठन भएको पार्टीमा मिश्रले परम्परागत विषय प्रवेश गराएको भन्दै पार्टीभित्रैबाट पनि टीकाटिप्पणी भइरहेको छ । पार्टीका सचिवालय सदस्य केशव दाहालले मिश्रको दस्ताबेजले नयाँ पुस्ताको भावनाको प्रतिनिधित्व गर्न नसक्ने बताए । अहिले बेमौसममा दस्ताबेजमार्फत बहस सुरु भएको छ, उनले भने । संविधानमा उल्लेख भएका विषयलाई आत्मसात् गर्दै थप उपलब्धिको उद्देश्य राखेको पार्टीका लागि उक्त दस्ताबेज पश्चगामी रहेको उनको भनाइ छ ।"
राजतन्त्र ब्युँताउने मार्ग,"पार्टीमा यो मुद्दामा एक मत हुन सकेन भने के हुन्छ ? मैले त्यहाँसम्म सोचेको छैन । जुन विचारबाट पार्टी गठन भयो, त्यसको डीएनए अहिले पनि छ । रवीन्द्रजीले आफ्नो विचार सच्याउनु हुन्छ भन्ने लागेको छ । दस्ताबेजअनुसार राजतन्त्र ब्युँताउने मार्ग देखिन्छ । सामाजिक सञ्जाल हेर्दा यो पार्टीलाई राप्रपाकरण गर्न खोजिएको हो कि भन्ने पनि देखिन्छ । तर त्यो सम्भव छैन ।"
नेपाल समूह तत्काल सरकारमा नजाने,"काठमाडौं (कास) एमाले वरिष्ठ नेता माधवकुमार नेपालको समूह तत्काल सरकारमा सहभागी नहुने भएको छ । प्रधानमन्त्री शेरबहादुर देउवालाई विश्वासको मत दिएका केही सांसदले सरकारमा जान दबाब दिए पनि तत्काललाई बाहिरै बस्ने निष्कर्षमा नेपाल समूह पुगेको हो । नेता नेपालले बुधबार देउवालाई विश्वासको मत दिएका आफूपक्षीय सांसदलाई बोलाएर उनीहरूको धारणा बुझ्नुका साथै पछिल्लो समसामयिक राजनीति र पार्टीको आन्तरिक विवाद समाधानका विषयमा भएका प्रयत्नबारे छलफल गरेका थिए । छलफलमा सहभागी अधिकांश सांसदले सरकारमा जानुपर्ने सुझाव राखेका थिए । सांसद विरोध खतिवडाका अनुसार नेता नेपालले एकताको प्रयास भइरहेकाले तत्काल सरकारमा जान सम्भव नभएको बताएका थिए । विभिन्न कारणले सरकारमा हामी तत्काल जाँदैनौं । एकताको प्रयास पनि भएको छ, खतिवडाले भने । प्रधानमन्त्री निवास बालुवाटारमा बुधबार बिहान भएको सत्ता गठबन्धनको छलफलमा नेता नेपालका तर्फबाट प्रतिनिधित्व गरेका एमाले केन्द्रीय सदस्य विजय पौडेलले पनि तत्काल सरकारमा सहभागी हुन विभिन्न कठिनाइ भएको बताएका थिए । सांसदहरूसँगको छलफलमा नेता नेपालले ओलीका तर्फबाट र आफ्नै समूहका नेताहरूबाट दोस्रो अध्यक्ष बन्न दबाब आएको तर आफूले अस्वीकार गरेको जानकारी गराएका थिए । म पदको लोभी हैन, दोस्रो अध्यक्षमा जान्नँ । म पार्टीको विधि, पद्धति र केपीले बिगारेका काम सुधार्ने पक्षमा छु । केपी सुध्रेर आउने या हट्ने स्थितिमा मात्रै अध्यक्षमा जाने हो । अन्यथा म जान्नँ, नेपालले भनेका थिए, मलाई हाम्रै साथीहरूले कुनै हालतमा दोस्रो अध्यक्षमा जानुपर्छ भनेर दबाब दिएका छन् । तर म केपीको जालझेलमा पर्नेवाला छैन । नेपालले पार्टी सञ्चालनका लागि संयन्त्र बनाए आफ्नो सहयोग रहने बताएका थिए । बरु तीन सदस्यीय संयन्त्र बनाए हुन्छ । केपी ओली, झलनाथ खनाल, वामदेव गौतमको संयन्त्र भए हुन्छ अथवा युवराज ज्ञवाली, अष्टलक्ष्मी शाक्य, भीम रावल वा अरू कोहीको संयन्त्र बनाउने र पार्टीलाई अगाडि बढाउने हुन सक्छ, नेपालले भनेका थिए, तर, त्यो संयन्त्रमा पनि म बस्दिनँ, वरिष्ठ नेतामा नै बसेर सहयोग गर्छु । महाधिवेशनपछि एकल अध्यक्षमा जाने । सांसद खतिवडाका अनुसार नेपाल कम्युनिस्ट पार्टीको दोस्रो महाधिवेशनमा पनि यस्तो अभ्यास भएको उल्लेख गर्दै नेता नेपालले एमालेमा पनि तत्काल संयन्त्र बनाएर जान सकिने प्रस्ताव अगाडि सारेका हुन् ।तर एकताका लागि ओलीको नियत राम्रो नरहेको नेपालको भनाइ थियो । ओलीको नियत, आचरण अहिले पनि जालझेल, छल गर्ने नै देखिन्छ । शुद्ध आत्माले पार्टी एकतामा आउने मनसाय देखिँदैन, उनको भनाइ उद्धृत गर्दै खतिवडाले भने, उनका दूत र हाम्रै साथीहरूले पनि केपी योयो कुरामा सहमत छन् भन्ने गर्नुभएको छ । सहमत भएको कुरा तपाईंहरूले भन्ने हैन, उनको मुखबाट नै बोल्न लगाउनुस् न भनेको छु । लिखित सम्झौता र पार्टी बैठकबाट भएका निर्णय पनि ओलीले नमानेको उल्लेख गर्दै नेपालले सबै विषयमा प्याकेजमा सहमति हुनुपर्ने बताएका थिए । केपीले सच्चा मनले एकता चाहेका छैनन् । जालीझेली गरेर फसाउने र घाइते भएको साँपले दूध खाएर तङ्ग्रिएपछि डस्ने नै हो भन्ने निष्कर्षमा हामी पुगेका छौं, खतिवडाले भने । सम्मानजनक एकता सुनिश्चित नभएसम्म कुनै भ्रममा नपर्न सांसदहरूले नेपाललाई सुझाव दिएका थिए । सम्मानजनक एकता नहुने हो भने नयाँ पार्टी गठनका लागि हाम्रो साथ रहन्छ, जे गर्नुपर्ने हो, तपार्इंले निर्णय लिनुस् भनेर अधिकांश कमरेडले भन्नुभएको छ, अर्का एक सांसदले भने, तर, माधव कमरेड केही बोल्नु भएन । छलफलमा पार्टी एकता समाधानका लागि गठन भएको कार्यदलका सदस्यहरू बोलाइए पनि सहभागी नभएको ती सांसदले बताए ।"
चिनियाँ प्रधानमन्त्रीले दिए देउवालाई बधाई,काठमाडौं (कास) चीनका प्रधानमन्त्री ली खछ्याङले नेपालका प्रधानमन्त्री शेरबहादुर देउवासँग मिलेर काम गर्ने प्रतिबद्धता व्यक्त गरेका छन् । प्रधानमन्त्री देउवालाई सरकारको नेतृत्व गरेकोमा बधाई सन्देश दिँदै लीले दुवै देशबीचको रणनीतिक साझेदारीलाई नयाँ उचाइमा पुर्याउने बताएका छन् । त्यसका लागि चीन देउवासँग मिलेर काम गर्न तत्पर रहेको उनको भनाइ छ । नेपालका लागि चिनियाँ राजदूत होउ यान्छीले प्रधानमन्त्री लीले पठाएको सन्देश ट्वीटमार्फत सार्वजनिक गरेकी हुन् । चिनियाँ समाचार संस्था सिन्ह्वाले यसबारे समाचार प्रकाशित गरेको छ । समाचारमा चिनियाँ प्रधानमन्त्री लीले चीन र नेपाल हिमाल र नदीले जोडिएका र एउटा ढुंगामा रहेर एकअर्कालाई सहयोग गर्ने अवस्थामा रहेका उल्लेख छ । लीले कोभिड१९ का कारण उत्पन्न चुनौती पार गर्ने तथा बेल्ट एन्ड रोड इनिसिएटिभका क्षेत्रमा मिलेर काम गर्ने पनि जनाएका छन् ।
मोफसलमा पनि बढ्दै संक्रमण,"देवनारायण साह (मोरङ), प्रदीप मेन्याङ्बो (सुनसरी), अजित तिवारी (जनकपुर), प्रताप विष्ट (हेटौंडा), रमेशकुमार पौडेल (चितवन), नगेन्द्र अधिकारी (काभ्रे), राजकुमार कार्की (सिन्धुली), दीपक परियार (पोखरा), सन्जु पौडेल (लुम्बिनी), दुर्गालाल केसी (दाङ), ठाकुरसिंह थारू (नेपालगन्ज), चाँदनी कठायत (वीरेन्द्रनगर) र चित्रांग थापा (धनगढी)"
चेपाङ बस्तीमा खाद्यान्न संकट,"(धादिङ)  यतिखेर गाउँमा मकै पाकेको छैन । ज्याला मजदुरी गर्न विकास निर्माणका काम ठप्प छन् । काम नपाएपछि धादिङका चेपाङ समुदाय अहिले खाद्यान्नको समस्या व्यहोरिरहेका छन् । जिल्लाको दक्षिण भेकका महाभारत पहाडका जंगल छेउछाउ हरेक वर्ष नयाँ जग्गामा अस्थायी बसोबास गर्दै बालीनाली लगाउने चेपाङहरूले केही वर्षयता एकै स्थानमा गृहस्थी जमाएका छन् । तर, उनीहरूलाई वर्षभरिका लागि खाद्यान्नको भने समस्या हुन थालेको छ ।कुलमान चेपाङ बेनीघाट रोराङ८ का निर्वाचित वडा सदस्य हुन् । जिल्लामा सबैभन्दा बढी चेपाङ समुदायको बसोबास रहेको बेनीघाटमा कुलमानको ६ जनाको परिवार छ । उनको परिवारमा खानेकुराको अभाव हुन थालेको छ । निषेधाज्ञापछि गाउँका पसलेले उधारो पनि दिन छोडेका छन् । ज्याला गर्नेहरूले स्वतन्त्र रूपमा हिँडडुल गर्न पाएका छैनन् । बाहिर हिँड्नै नपाएपछि काम गर्न पाउने भएनन्, उनले भने, गाउँभरि भोकमरी आइसक्यो । कसै कसैकोमा त सिस्नुमा मिसाउने पिठो पनि छैन । मेरो वडाको सबै चेपाङ परिवारमा खाद्यान्नको अभाव सुरु भएको छ । महाभारत लेकमा रहेका चेपाङ बस्तीका मानिस खानेकुराको खोजी गर्न जंगल चहार्न थालेको बेनीघाट रोराङ८ का वडाध्यक्ष वीरबहादुर श्रेष्ठले बताए । वडामा लगभग तीन सय ५० चेपाङ परिवार छन् । अधिकांशलाई चैतदेखि साउनसम्म हातमुख जोर्न समस्या हुन्छ, उनले भने । महाभारत लेकको दुर्गम बस्तीमा मोटर बाटो, बिजुली, खानेपानी सुविधा छैन । यहाँ सामान्य लेखपढ गर्न सक्ने भेट्टाउन पनि मुस्किल हुन्छ । यतिबेला खाद्यान्न अभाव भएका बस्ती यारवाङ, भारिङटार, जिरवाङ, केततुङ, दुङवाङ, जिरवाङ, धाङमाङ, साचाक, मिजार गाउँ र वरपुर हुन् । यी बस्तीका हरेक परिवारमा पाँचदेखि १४ जनासम्म छन् । वडाध्यक्ष श्रेष्ठले भोक र रोगसँग एकसाथ लड्दै आएका चेपाङ समुदायको समस्याबारे गाउँ कार्यपालिका बैठकमा पनि उठाउँदै आएको बताए । गत वर्ष कोरोना महामारी रोक्न गरिएको लकडाउनले मकैमा मल हाल्न नपाउँदा उत्पादन कम भएको थियो । त्यसले पनि यो वर्ष चाँडै खाद्यान्न सकिएको हो । चेपाङ बस्तीमा भोकमरी परेको गुनासो आएपछि गाउँपालिकामार्फत वडाध्यक्षको सिफारिसमा परिवारको अवस्था हेरेर ५ देखि १० हजारसम्मको खाद्यान्न खरिद गरिदिने निर्णय भएको गाउँपालिका अध्यक्ष पित्तबहादुर डल्लाकोटीले बताए ।"
कोषसँगको विवादले प्रपन्नाचार्यका सम्पत्ति संरक्षणहीन,"(काठमाडौं)  पशुपति मृगस्थलीको प्राचीन सत्तलबाट एक तला माथि उक्लिएपछि लामो कोठामा पुगिन्छ । कोठाको भित्ताभरि स्वामी प्रपन्नाचार्यले पाएका सम्मानपत्र लस्करै झुन्ड्याइएका छन् । एक छेउमा किताबका र्याक छन् । कोठाको बीच भागमा प्रपन्नाचार्यको ठूलो तस्बिर छ । स्वामी मेरो जीवनभरको सम्पत्ति यिनै हुन् भन्नुहुन्थ्यो, प्रपन्नाचार्यका उत्तराधिकारी वासुदेव प्रपन्नाचार्यले भने, यही सम्पत्ति कसरी संरक्षण गर्ने भन्नेमा अहिले हम्मे परिरहेको छ ।पशुपति क्षेत्र विकास कोषले प्रपन्नाचार्यका कृतिलगायत सम्पत्ति आफू मातहत राख्न खोजिरहेको थियो । तर उनले इच्छापत्रमै कोषलाई नदिई जुन रूपमा थियो त्यही रूपमा संरक्षण गर्नू भनेकाले नदिइएको वासुदेवले जानकारी दिए । यो ठाउँ एउटा संग्रहालय र अध्ययन केन्द्रका रूपमा विकास होओस् भन्ने स्वामीको इच्छा थियो, उनले भने, त्यही इच्छाअनुसार आश्रमलाई विकास गर्ने योजना छ । तर आर्थिक अभावले सकिएको छैन । स्वामित्व कोषलाई नदिइएपछि आश्रमका सेवा सुविधामा पनि कटौती भएको वासुदेवले बताए । उनका अनुसार प्रपन्नाचार्यको पालादेखि नै कोषले दिन थालेको मासिक सुविधा कटौती गरिएको छ । गोविन्द टण्डन कोषको सदस्यसचिव हुँदा प्रपन्नाचार्यलाई १० हजार र सेवकलाई ३ हजार गरी १३ हजार रुपैयाँ दिने व्यवस्था गरेका थिए । प्रपन्नाचार्यलाई मृगस्थलीमा बस्ने व्यवस्था पनि टण्डनका पालामा २०४५ सालमा गरिएको थियो । राणाकालमा बनेको चन्द्रेश्वर सत्तल नै उनलाई दिइएको थियो । फोहोर र पानी चुहिने सत्तलको त्यसपछि मर्मतसम्भार भएको थियो । २०७२ सालमा प्रपन्नाचार्यको निधन भएपछि पनि आश्रमको नाममा पैसा आउँथ्यो । स्वामीको पालाको भन्दा १ हजार घटाएर १२ हजार रुपैयाँ आएकै थियो, वासुदेवले भने, दुई वर्षदेखि कोषले यो रकम पनि रोकिदिएको छ । कोषका कार्यकारी निर्देशक घनश्याम खतिवडाले भने पैसा रोकिएको बारे जानकारी नभएको प्रतिक्रिया दिए । के कारणले रोकिएको रहेछ, म बुझ्छु, उनले भने ।आश्रममा आउने पानीको लाइनसमेत कोषले काटिदिएको वासुदेवको गुनासो छ । आश्रमकै बाटो भएर मृगस्थलीका मृगका लागि पानी लगिएको छ, उनले भने, त्यहाँ पानी भरिएर पोखिन्छ, यहाँ भने पानी नपाएर बिजोग छ । उनका अनुसार पानी लिन श्लेषमान्तक वनको बीचमा रहेको कुवामा जानुपर्छ । त्यहाँ पनि पर्याप्त पानी छैन । कोषका कार्यकारी निर्देशक खतिवडाले पानीको लाइन काटिएको पनि आफूलाई थाहा नभएको बताए । कतै बिग्रेको वा थुनिएको होला, उनले भने, हामीलाई समस्या भयो भनेर गुनासै आएको छैन, के समस्या भएको रहेछ म बुझ्छु ।प्रपन्नाचार्यका कृति छाप्ने विषयमा पनि कोष र आश्रमबीच विवाद भएको थियो । कोषले प्रपन्नाचार्यको समेत एउटा लेख समेटिएको पुस्तक अनेकौं दृष्टिमा पृथ्वी छाप्न ४ लाख रुपैयाँ बजेट छुट्याएको थियो । तर कोषका एक पदाधिकारीले आफू प्रधान सम्पादक हुने गरी काम अघि बढाए । आईएसबीएनसमेत लिइसकेको पुस्तकको प्रधान सम्पादक कोषका पदाधिकारी राख्न प्रपन्नाचार्यका शिष्य तयार भएनन् । त्यही विवादले छाप्न तयार भएको कृतिको काम रोकिएको छ । प्रपन्नाचार्यका नेपाली, हिन्दी र अंग्रेजी भाषाका गरी ५२ पुस्तक प्रकाशित छन् । १० वटा उनैले सम्पादन गरेका छन् । स्वामीका पाण्डुलिपि धेरै छ्रैनन्, वासुदेवले भने, लेखेका जति अधिकांश पुस्तक छपाउनु भएछ । छापिएका कृतिमध्ये केही आश्रममा सुरक्षित छन् भने केहीको अत्तोपत्तो छैन । धेरै किताब त भारतमा बस्दा छपाउनुभयो, उनले भने । प्रपन्नाचार्यले ४० वर्ष अध्ययन गरेर लेखेको प्राचीन किराँत इतिहास फेरि छाप्न प्रयास गरे पनि आर्थिक स्रोत नजुटेको उनको भनाइ छ ।१९८० असोजमा पाँचथरको बरडाँडामा जन्मिएका प्रपन्नाचार्यले वेदान्त विषयमा विद्यावारिधि गरेका थिए । सानामा काले राईको नामले चिनिएका उनलाई उनका गुरु स्वामी दामोदर प्रपन्नाचार्यले स्वामी १०८ ह्यग्रव दामोदर रामकृष्ण प्रपन्नाचार्य नाम दिएर दीक्षित गरेका थिए । ३० वर्षको उमेरमा स्वामी प्रपन्नाचार्य उपाधि पाएका उनी वैष्णव सम्प्रदायका सन्त थिए ।"
दलहरूले उल्लंघन गरे निषेधाज्ञा,"(काभ्रे)  दिनहुँजसो कोरोना संक्रमितको संख्या बढिरहे पनि काभ्रेमा राजनीतिक दलहरूले नै निषेधाज्ञा उल्लंघन गर्न थालेका छन् । जिल्ला प्रशासन कार्यालयले जारी गरेको निषेध आदेशमा भेला, जुलुस, सभा, सम्मेलन गर्न रोक लगाइए पनि राजनीतिक दलहरूले सभा, भेला, बैठक, जुलुस गर्न थालेका हुन् ।कोरोना संक्रमणको दोस्रो लहर सुरु भएसँगै गत वैशाख १९ बाट जारी निषेध आदेश साउन २५ सम्म कायम छ । सार्वजनिक यातायात, पसल, व्यवसाय सञ्चालनमा आए पनि प्रशासनले सबै प्रकारका भेला, सभा, जुलुस, सम्मेलन, सिनेमा हल, पार्टी प्यालेस, स्विमिङ पुल, मनोरञ्जन स्थल, सैलुन, ब्युटीपार्लर, जिमखाना सञ्चालन गर्न अनुमति दिएको छैन । तर जिल्लामा एमालेको माधवकुमार नेपाल समूहले नेता नेपाललाई नै प्रमुख अतिथि बनाएर गत शनिबार जिल्ला कमिटी बैठक गर्यो । बनेपास्थित एक पार्टी प्यालेसमा भएको कार्यक्रममा ५ सयभन्दा बढी नेताकार्यकर्ता सहभागी थिए । बैठकको अध्यक्षता गरेका जिल्ला कमिटी अध्यक्ष टोकबहादुर वाइबा मण्डन देउपुर नगरपालिका प्रमुखसमेत हुन् । वाइबाले प्रशासनको मापदण्ड पूरा गरेरै बैठक गरिएको दाबी गरे । स्वास्थ्य मापदण्ड पूरा गरेर नै बैठक बसेका हौं, भौतिक दूरीसमेत कायम गरिएको थियो, वाइबाले भने, उल्लंघन भएको छैन ।नेकपा (माओवादी केन्द्र) को महाभारत गाउँपालिका कमिटीले पनि आइतबार विभिन्न पेसा, व्यवसायमा आबद्ध पालिकाका नेता तथा कार्यकर्ताको भेटघाट तथा प्रशिक्षण गरेको छ । पार्टीको स्थायी कमिटी सदस्य देवेन्द्र पौडेललाई प्रमुख अतिथि बनाएर गरिएको कार्यक्रममा पूर्वराज्यमन्त्री सूर्यमान दोङ, प्रतिनिधिसभा सदस्य गंगाबहादुर दोङ, प्रदेशसभा सदस्य रत्न ढकाललगायत करिब ५ सय नेताकार्यकर्ता सहभागी थिए । कार्यक्रमको अध्यक्षता गरेका जिल्ला कमिटी सदस्य सुजन तामाङले प्रशासनको अनुमति लिएरै कार्यक्रम गरेको दाबी गरे । प्रमुख जिल्ला अधिकारी शिवराम पोखरेलले भने बैठक, सभा, सम्मेलन गर्न कसैलाई अनुमति नदिएको स्पष्ट पारे । जिल्लामा राजनीतिक अगुवाहरूले नै नियम उल्लंघन गर्ने गरेको उनको आरोप छ ।सार्वजनिक यातायात खुल्नुअघि असार २१ सम्म ४ सय ७९ मा सीमित सक्रिय संक्रमितको संख्या मंगलबारसम्म ६ सय २१ पुगिसकेको छ । सोमबार एकै दिन जिल्लामा परीक्षण गरिएका मध्ये १ सय ९ जनामा कोरोना संक्रमण पुष्टि भएको थियो । पछिल्लो एक सातामा मात्रै जिल्लामा ५ सय ५३ जना सक्रिय संक्रमित थपिएका छन् । निषेध आदेश खुकुलो भएसँगै संक्रमितको संख्या उकालो लागेको हो । असार ७ गतेदेखि निजी सवारीसाधन जोरबिजोर प्रणालीका आधारमा सञ्चालन गर्ने निर्णय गरेको प्रशासनले असार १४ देखि सार्वजनिक यातायात पनि जोरबिजोर प्रणालीका आधार सञ्चालन गर्ने निर्णय गरेको थियो । यो प्रणालीसमेत असार २१ गतेबाट खारेज भइसकेको छ । सबै खाले पसल, व्यवसाय, सार्वजनिक यातायातसमेत सञ्चालन भएका कारण जिल्लाका प्रमुख बजारमा मानिसको भीडभाड छ । बैंक, वित्तीय संस्था, सरकारी कार्यालयमा पनि मानिसको भीड लाग्ने गरेको छ । माक्स, सेनिटाइजर, भौतिक दूरीजस्ता स्वास्थ्यका मापदण्डसमेत पालना भएका छैनन् ।"
जहाँ गोर्खालीले अंग्रेजलाई हराएका थिए,"(सिन्धुली)  सिन्धुलीको कमलामाई नगरपालिका३ स्थित सिन्धुलीगढीमा मुलुककै पहिलो युद्ध संग्रहालय निर्माण भएको छ । संग्रहालयको बुधबार राष्ट्रपति विद्यादेवी भण्डारीले उद्घाटन गरेकी छन् । ६ हजार २८१ स्क्वायर फुटको ६ कोठे संग्रहालयमा तत्कालीन समयमा गोर्खाली सेना र अंग्रेज फौजबीच सिन्धुलीगढीमा भएको युद्धको झल्को दिने सामग्रीहरू राखिएको छ । गढीको सामरिक महत्त्व प्रदर्शन गर्न सकिने थिएटर, त्यसबेलाको सेनाले प्रयोग गरेका घरेलु हातहतियार पनि संग्रहालयमा छन् । युद्धकालीन समयमा घरेलु सेना र अंग्रेज सेनाले लगाएको पोसाकलगायत सामग्रीको संग्रह गरिएको छ । सात करोड रुपैयाँ लागतमा निर्माण भएको संग्रहालयको आन्तरिक सजावट, योद्धाहरूको सालिक तथा अन्य बाहिरी निर्माणमा भने कमलामाई नगरपालिकाले लगानी गरेको छ । राणाकालीन रानी दरबारको पुनर्निर्माण र टुँडिखेल, प्रशासनिक भवन, जेलघर, अदालतको भग्नावशेषलाई पनि संरक्षण गरिएको छ । युद्धकालीन अवस्थाका पत्र, सिन्धुलीगढी युद्धको टाइमलाइन, डकुमेन्ट्री, चरणबद्ध युद्धका चित्र, नेपाली तथा ब्रिटिस योद्धा तस्बिर, युद्धकालीन शिलालेख संग्रहालयमा राखिएको छ । न्यु ड्रागनसिद्धगढी जेभी कोटेश्वरले संग्रहालय निर्माण गरेको हो । संग्रहालयको संरक्षण जिम्मा कमलामाई नगरपालिकालाई दिइएको छ । कार्यक्रममा राष्ट्रपति भण्डारीले नागरिक र सैनिक सम्बन्धको उत्कृष्ट नमुना सिन्धुलीगढी युद्ध संग्रहालय भएको बताइन् । यसले देशका अन्य स्थानका ऐतिहासिक धरोहरको संरक्षण र पुनर्निर्माणका लागि समेत प्रेरणा प्रदान गरेको उनको भनाइ थियो । वीरपुर्खाहरूले आफ्नो देशको रक्षाका लागि के कस्ता बहादुरीपूर्ण भूमिका निर्वाह गरेका थिए भन्ने तथ्य र शिक्षा भावी पुस्तालाई हस्तान्तरण भएको छ, उनले भनिन् । ऐतिहासिक परिवेशबाट समग्र राष्ट्रलाई अभिप्रेरित गर्न सिन्धुलीगढी युद्ध संग्रहालयको महत्त्वपूर्ण योगदान हुने उनले बताइन् ।कार्यक्रममा कानुन, न्याय तथा संसदीय मामिलामन्त्री ज्ञानेन्द्रबहादुर कार्कीले संग्रहालय इतिहास संरक्षणमा कोसेढुंगा सावित हुने धारणा राखे । संग्रहालयको परिसरमा योद्धाहरू श्रीहर्ष पन्त, वंशु गुरुङ, वंशराज पाण्डे र वीरभद्र उपाध्यायको प्रतिमा अनावरण गर्दै प्रधानसेनापति पूर्णचन्द्र थापाले संग्रहालयको प्रतिमा कमलामाई नगरपालिकाका नगर प्रमुख खड्गबहादुर खत्रीलाई हस्तान्तरण गरेका थिए । तत्कालीन कान्तिपुरका राजा जयप्रकाश मल्ललाई सहयोग गर्न कप्तान किनलोकको नेतृत्वमा आधुनिक हतियारसहित २४ सय अंग्रेज फौज आएको थियो । नेपाल एकीकरणका क्रममा रहेका राजा पृथ्वीनारायण शाहका गोर्खाली फौजले सिन्धुलीगढीमा घरेलु हतियार र अरिंगालको गोलाको मद्दत लिएर अंग्रेजलाई पराजित गरेको इतिहास छ ।"
उपमहानगरको निःशुल्क शव वाहन सेवा,"हेटौंडा (कास) हेटौंडा उपमहानगरपालिकाले निःशुल्क शव वाहन सेवा सुरु गरेको छ । जिल्लामा यसअघि उक्त सेवा उपलब्ध थिएन । उपमहानगर क्षेत्रका घर वा अस्पतालमा कसैको मृत्यु भएमा अन्त्येष्टिस्थलसम्म पुर्याउन यो सेवा सुरु गरिएको उपमहानगर प्रमुख हरिबहादुर महतले बताए । प्राकृतिक विपद्मा परी, डुबेर, झुन्डिएर वा विष सेवन गरेर मृत्यु भएमा पोस्टमार्टमका लागि अस्पतालसम्म ल्याउन पनि शववाहन प्रयोग गर्न सकिने उनको भनाइ छ । २३ लाख ३५ हजार रुपैयाँ लागतमा शव वाहन खरिद गरिएको हो ।"
उपमहानगरको निःशुल्क शव वाहन सेवा,"जम्बुका बाढीपीडितलाई सोलार सिन्धुपाल्चोक (कास) बाह्रबिसे तामाङ सेवा समाजले बाह्रबिसे५ गाती जम्बुका बाढीपीडितलाई सोमबार ३ वटा डबल प्यानल सोलार सहयोग गरेको छ । समाजका अध्यक्ष युद्धविक्रम तामाङले ती सोलारले जम्बुको सबै भेगमा बत्ती बाल्न पुग्ने दाबी गरे । एल्मो र काभ्रे खोला थुनिएर भोटेकोसी नदीमा भेल आउँदा २०७७ असार २५ मा जम्बुका २ जनाले ज्यान गुमाएका थिए । १७ जना अझै बेपत्ता छन् । जम्बुका १४ र खाग्दलका २१ घरसहित मोटरेबल पुल, सडकलगायत संरचनासमेत बगाएको थियो । बाढीले विस्थापित भएकाहरू एक वर्षयता पालमै बस्दै आएका थिए । पीडित स्थानीयको दैनिकीलाई सहज होस् भनेर सोलार सहयोग गरेको तामाङले बताए ।"
अनुमतिबिना फहराइएको झन्डा खुसुक्क कुवेत,"(काठमाडौं)  पर्यटन मन्त्रालयले खुम्बु क्षेत्रको अमादब्बलम हिमालमा २ वर्षअघि अनुमति नलिई फहराइएको कुवेतको झन्डा खुसुक्क फिर्ता दिएको छ । निकै ठूलो आधारको राष्ट्रिय झन्डा पोखरास्थित अन्तर्राष्ट्रिय पर्वतीय संग्रहालयबाट खुसुक्क झिकाई फिर्ता पठाएको भेटिएको हो । नेपाल सरकारबाट अनुमति नलिई २०७६ कात्तिकमा ६ हजार ८ सय १२ मिटर उचाइको अमादब्लम हिमालको चुचुरो ढाक्ने गरी फहराइएको कुवेतको झन्डाबारे सामाजिक सञ्जालमा भिडियो सार्वजनिक भएपछि पर्यटन विभागले जफत गरेको थियो । १ सय मिटर लम्बाइ र ३० मिटर चौडाइ भएको करिब १ सय ५० किलोग्रामको उक्त झन्डा जफत गरिएपछि डेढ वर्ष भृकुटीमण्डपस्थित पर्यटन विभागको स्टोरमा राखिएको थियो । २०७७ माघ १८ गते पर्यटनमन्त्री भानुभक्त ढकालले मन्त्रीस्तरीय निर्णयबाट उक्त झन्डा नेपाल पर्वतारोहण संघ मातहत रहेको पोखरास्थित अन्तर्राष्ट्रिय पर्वतीय संग्रहालयमा सजाउने निर्णय गरेका थिए । निर्णयपछि संघका अध्यक्ष सन्तवीर लामाले २०७७ माघ २२ मा झन्डा बुझेर पोखरास्थिते संग्रहालयमा पठाएका थिए । पर्यटनमन्त्री ढकालले आफैंले माघमा गरेको मन्त्रीस्तरीय निर्णयलाई उल्ट्याउँदै करिब डेढ महिनापछि २०७७ फागुन २६ गते संघसँग कुवेतको झन्डा फिर्ता मागेका थिए । पर्वतारोहण संघमातहत रहेको रातोपैरो, पोखरामा अवस्थित अन्तर्राष्ट्रिय पर्वतीय संग्रहालयमा राखिएको कुवेतको राष्ट्रिय झन्डा सम्बन्धित आहरोहण दल प्रोजेक्ट पोसिबल व्यवस्थापन गर्ने सेभेन समिट ट्रेक्स प्रालिको खर्चमा कूटनीतिक माध्यमबाट सम्बन्धित देश पठाउनु, मन्त्रीस्तरीय निर्णयपछि पर्यटन विभागले चैत ८ गते संघलाई लेखेको पत्रमा उल्लेख छ । विभागले उक्त झन्डा पोखराबाट झिकाइ चैत १८ गते सेभेन समिट ट्रेक्स प्रालिका निर्देशक छाङदावा शेर्पालाई बुझाएको थियो । जफत गरिएको झन्डाको व्यवस्थापन कसरी गर्नेबारे पर्यटन विभागले मन्त्रिपरिषद् निर्णयबाट झन्डा फिर्ता गर्न सकिने वा नेपालमै संरक्षण गर्न सकिनेलगायत विकल्पसहित सुझाव दिएको थियो । तर पर्यटनमन्त्री ढकालले २०७७ माघमा उक्त झन्डा अन्तर्राष्ट्रिय पर्वतीय संग्रहालयमा राख्ने निर्णय गरेका थिए । झन्डा पोखरा पठाउने निर्णयपछि बालुवाटारबाट दबाब आयो, पर्यटन मन्त्रालयका एक उच्च अधिकारीले भने, प्रधानमन्त्रीबाट होइन, तर बालुवाटारबाट अरू कसैको दबाब आएपछि मन्त्रीज्यूले त्यो झन्डा झिकाउने निर्णय गर्नुभएको हो । यस विषयमा तत्कालीन पर्यटनमन्त्री ढकाललाई सोध्दा उनले यस विषयमा अहिलेको सरकारलाई सोध्न भने । मसँग अगाडि फाइल हुँदैन । अहिलेको सरकारलाई सोध्नुस्, ढकालले भने ।यो झन्डा वैशाख १८ गते काठमाडौंबाट कुवेत पठाइएको थियो । कुवेती आरोहण दल प्रोजेक्ट पोसिबल अमादब्बलम एक्सपिडिसन२०१८ ले कुवेतबाट ल्याइएको उक्त झन्डा ०७६ कात्तिकमा ४ मा ७ जना भरियाको सहयोगमा काठमाडौंबाट लुक्ला हुँदै अमादब्लम पुर्याएका थिए । यो आरोहण दलको स्थानीय व्यवस्थापनको जिम्मा काठमाडौंस्थित सेभेन समिट ट्रेक तथा आरोही निर्मल पुर्जाको कम्पनी एलाइट हिमालय एड्भेन्चर प्रालिले गरेका थिए ।आरोहण दलका कुवेती नागरिकका अनुसार झन्डा फहराउनेलगायत कामका लागि उनले स्थानीय कामदार र एजेन्टका लागि २ लाख ७७ हजार अमेरिकी डलर (३ करोड २९ लाख) हाराहारी रुपैयाँ खर्च गरेका थिए । उनले केही महिनाअघि कान्तिपुरसँग झन्डा जफत हुनुमा आफ्नो एजेन्ट कम्पनीको गल्ती भएको बताएका थिए । घटनालगत्तै यस अभियानमा संलग्नलाई विभागले स्पष्टीकरण सोधेको थियो । विभागका अनुसार त्यसताका आरोहण दलमा सहभागी टोली नेता, गाइड, सेभेन समिट र निर्मल पुर्जाले माफी मागेपछि उनीहरूलाई भविष्यमा यस्ता खाले गल्ती नदोहोर्याउन सचेत गराइएको थियो । घटनापछि विभागले पर्वतारोहणसम्बन्धी नियमावली, २०५९ संशोधन गर्दै झन्डाको आकार र तौल निर्धारण गर्न आरोहीले बोकेर लैजाने झन्डाको लम्बाइ र चौडाइ बढीमा ११ मिटर हुनुपर्ने बुँदा थपेर मन्त्रालयमा पठाएको थियो । तर उक्त नियमावलीको मस्यौदा हालसम्म पारित भइसकेको छैन ।"
गठबन्धनलाई एमसीसी सकस,"(काठमाडौं)  सत्ता गठबन्धन भत्काउने षड्यन्त्र छ, एकदमै खोजी भइरहेको छ, टर्च बालेर कहाँनेर छ त प्वाल भनेर । कन्ट्रोभर्सी रहेका विषयलाई कहिले यताबाट, कहिले उताबाट लगाइदिएर हुन्छ कि, एमसीसी, आईपीएस भन्ने छ, यसलाई अगाडि सारिदियो भने यिनीहरूभित्र झगडा पर्ला कि भनेका छन्, अनेक खालका कसरत सुरु भएका छन्, हामीले यो बुझिराख्न जरुरी छ ।सत्ता गठबन्धनको न्यूनतम नीति कार्यक्रम तय गर्न कांग्रेस महामन्त्री पूर्णबहादुर खड्का नेतृत्वको कार्यदलले काम गरिरहेका बेला शनिबार (साउन ९ मा) एक कार्यक्रममा माओवादी केन्द्रका अध्यक्ष पुष्पकमल दाहालले अचानक यो अभिव्यक्ति दिए । उनको अभिव्यक्तिमा गठबन्धनभित्र अमेरिकी सहयोग नियोग मिलेनियम च्यालेन्ज कर्पोरेसन (एमसीसी) सँगको अनुदान सम्झौतालाई लिएर केही न केही असमझदारी अझै छ भन्ने संकेत थियो । कार्यदललाई एमसीसीबारे पनि साझा धारणा बनाउने कार्यदेश छ ।दाहालको अभिव्यक्ति आएको साता नबित्दै बुधबार प्रधानमन्त्री निवास बालुवाटारमा बसेको सत्ता गठबन्धनको बैठकमा राष्ट्रिय जनमोर्चाका अध्यक्ष चित्रबहादुर केसीले पनि एमसीसीको मुद्दा उठाए । सरकारलाई जनमोर्चाको समर्थन छ, हामी सरकारमा जाँदैनौं, संघीयता र एमसीसी सम्झौतामा हाम्रो गम्भीर प्रकारको मतभेद छ । एमसीसीलाई सरकारले अगाडि बढाए त्यसको विरुद्धमा जान्छौं, बैठकमा केसीले भनेका थिए । जनमोर्चाका उपाध्यक्ष दुर्गा पौडेलले गठबन्धनको बैठकमा छलफलको एजेन्डा नभए पनि आफूहरूले नै एमसीसीको विषय उठाएर पार्टीको धारणा स्पष्ट राखेको बताइन् । बैठकमा एमसीसी छलफलको एजेन्डा थिएन तर सरकारले एमसीसी अगाडि बढाए त्यसको विरुद्धमा जान्छौं भनेर पहिल्यै पार्टीको धारणा स्पष्ट राखेका छौं, उनले भनिन् ।एमसीसीलाई लिएर गठबन्धन भत्काउने षड्यन्त्र भएको दाहालको अभिव्यक्ति र एमसीसी अगाडि बढे त्यसको विरुद्धमा जाने केसीको चेतावनीले एमसीसीको मुद्दामा सत्ता गठबन्धनभित्र सकस पैदा भएको बुझ्न सकिन्छ । दाहाल र केसीका पछिल्ला अभिव्यक्तिले एमसीसीबारे परस्परविरोधी धारणा राखेका दलहरू (खास गरेर कांग्रेस र माओवादी) बीच तत्कालै संसद्बाट अनुमोदन गराउने विषयमा सहमति जुट्न कठिन देखिएको छ ।एमसीसीप्रति तुलनात्मक रूपमा उदार रहेका प्रधानमन्त्री शेरबहादुर देउवाका लागि मुख्यतः अनुमोदनका लागि दाहाललाई विश्वासमा लिनु सबैभन्दा कठिन छ । ओली नेतृत्वको सरकारमा एमसीसीबारे दुई धारमा रहेका देउवा र दाहाल अहिले सत्ता गठबन्धनका सहयात्री छन् । यथास्थितिमै एमसीसी अनुमोदन हुन नसक्ने बताएर दाहालले प्रधानमन्त्री देउवालाई चुनौती बढाएका छन् । प्रधानमन्त्री भएपछि देउवा आफैंले भने एमसीसीबारे कुनै प्रतिक्रिया जनाएका छैनन् ।सरकारका प्रवक्ता एवं कानुनमन्त्री ज्ञानेन्द्रबहादुर कार्कीले भने एमसीसीलाई संसद्को विषय बनाएर अनुमोदन गर्नुको विकल्प नभएको बताए । अहिलेसम्म गठबन्धनमा एमसीसीको विषयमा छलफल भइनसकेको उनको दाबी छ । सत्ता गठबन्धनका दलहरूबीच सहमति नभई एमसीसी संसद्मा जाँदैन, यस विषयमा अहिले गठबन्धनबीच छलफल भइसकेको छैन, उनले भने, तर यो विकाससँग जोडिएको अनुदानको ठूलो परियोजना हो, यसलाई गुमाउनु हुन्न । संसद्बाट पारित गरिनुपर्छ, त्यसको विकल्प छैन । माओवादी केन्द्रका नेता नारायणकाजी श्रेष्ठले पनि गठबन्धनमा एमसीसीका विषयमा छलफल भइनसकेको बताए । गठबन्धनमा एमसीसीबारे कुनै छलफल भएको छैन, एजेन्डा पनि बनेको छैन, उनले भने । तर, न्यूनतम साझा कार्यक्रम तय गर्न गठित कार्यदलका एक सदस्यका अनुसार कार्यदलले एमसीसीलाई पनि आफ्नो क्षेत्राधिकारभित्र राखेको छ । एमसीसी पनि कार्यदलको क्षेत्राधिकारभित्र छ, हामी गृहकार्यमै छौं, ती सदस्यले भने, तर एमसीसीका विषयमा शीर्ष नेतृृत्वबीच बन्ने समझदारीलाई कार्यदलले लिपिबद्ध गर्ने हो, यो हाम्रो तहमा मात्रै सहमति गरेर हुने विषय होइन ।न्यूनतम साझा कार्यक्रम तय गर्न गठन भएको कार्यदलका सदस्य एवं माओवादी केन्द्रका नेता देव गुरुङले एमसीसी परिमार्जन नगरी पारित गर्न नहुने आफूहरूको अडान यथावत् रहेको र यसबारे गठबन्धनमा केही मतभेद देखिन सक्ने बताए । केपी ओली प्रधानमन्त्री हुँदा नै उहाँले पास गरौं भन्दा पनि पार्टी कमिटीले निर्णय गरेर परिमार्जन गर्न १६ बुँदे सुझाव दिइसकेको छ, त्यसकारण एमसीसी परिमार्जन नगरी पारित गर्न मिल्दैन, उनले भने, राष्ट्रिय हितअनुकूल संशोधन गर्न अमेरिका तयार भयो भने सम्झौता अगाडि बढ्न सक्छ । अहिले पनि यसबारे गठबन्धनमा मतभेद हुन सक्ला तर आपसी सहमतिमा अगाडि बढाउने हो ।तत्कालीन प्रधानमन्त्री ओलीले जस्ताको त्यस्तै संसद्बाट अनुमोदन गराउने गरी एमसीसी अगाडि बढाउन खोज्दा तत्कालीन नेकपाभित्रैबाट दाहालसहितका नेताहरूको विरोधका कारण सम्भव भएको थिएन । त्यसबेला विपक्षी दलका नेताको हैसियतमा देउवाले भने एमसीसी जतिसक्दो चाँडो संसद्बाट अनुमोदन गर्नुपर्ने मत राखेका थिए । एमसीसी तत्कालीन नेकपामा शक्तिसंघर्षको एउटा प्रमुख मुद्दा थियो ।निकट नेताहरूका अनुसार दाहाल आवश्यकताअनुसार परिमार्जन र संशोधन गरी अनुमोदन गर्ने पक्षमा छन् । यसअघि उनले तत्कालीन नेकपा कार्यदलको प्रतिवेदन बुझेपछि एमसीसी कुनै बाइबल होइन, यसलाई परिमार्जन गरेर अघि बढाइने प्रतिक्रिया दिएका थिए । आफूहरूको आग्रहअनुसार अमेरिकाले एमसीसीमा परिमार्जन गरेको वा केही विश्वासिलो प्रतिबद्धता जनाए यसलाई अगाडि बढाउन सकिने विकल्पमा प्रधानमन्त्री देउवा र दाहालबीच कुराकानी भएको स्रोतको भनाइ छ । तर, अहिलेसम्म यही तरिकाले एमसीसी अनुमोदन गर्ने भन्ने सहमति भने बनेको छैन । सत्ता गठबन्धनमा रहेको जसपा पनि एमसीसीका केही बुँदा परिमार्जन गरेर मात्रै अगाडि बढाउनुपर्ने पक्षमा रहेको नेताहरूले बताएका छन् ।चालु आर्थिक वर्षको नीति तथा कार्यक्रमको २११ नम्बर बुँदामा लप्सीफेदीरातमाटेहेटौंडा, लप्सीफेदीरातमाटेदमौलीबुटवलको ट्रान्समिसन लाइन बनाउने विषयलाई एमसीसीसँग जोडेर दाहालनिकट नेताहरूले संसद्मा प्रश्न उठाएका थिए । एमसीसीप्रति आक्रामक अभिव्यक्ति दिने दाहालनिकट नेताहरू पम्फा भुसाल ऊर्जा र जनार्दन शर्मा अर्थमन्त्री भएका छन् । एससीसी अगाडि बढाउन उनीहरूको अबको भूमिकामाथि धेरैको चासो छ । नेपालले ऊर्जा र सडक पूर्वाधार निर्माण गर्न ५ सय मिलियन अमेरिकी डलर अनुदान पाउने गरी नेपाल सरकार र एमसीसीबीच २०७४ भदौ २९ मा भएको सम्झौता संसद्मा अनुमोदनका लागि विचाराधीन छ । सम्झौताअनुसार २०७७ असार १६ सम्म सबै प्रक्रिया पूरा गरेर कार्यान्वयनमा जानुपर्ने थियो ।नयाँ गठबन्धनमार्फत एमसीसी अगाडि बढाउने विषयमा अमेरिकी राजदूतले पनि सक्रियता बढाएका छन् । प्रधानमन्त्री देउवासँग भेटेर यस विषयमा चासो राखेका राजदूत र्यान्डी बेरीले मंगलबार अर्थमन्त्री जनार्दन शर्मासँग पनि भेटिसकेका छन् । अर्थमन्त्रीनिकट स्रोतका अनुसार राजदूतले एमसीसीमा पनि चासो राखेका थिए । साउन १२ गते प्रधानमन्त्री देउवा र अमेरिकी विदेशमन्त्री एन्टोनी ब्लिन्केनबीच भएको टेलिफोन संवादमा एमसीसी कार्यान्वयनका विषयमा कुराकानी भएको परराष्ट्र मन्त्रालय स्रोतको भनाइ छ । चार वर्ष पुग्नै लाग्दा पनि एमसीसीसँगको सम्झौता कार्यान्वयन नभएको भन्दै अमेरिकाले असन्तुष्टि व्यक्त गरेको छ । अमेरिकी विदेश मन्त्रालयले सार्वजनिक गरेको २०२१ इन्भेस्टमेन्ट क्लाइमेट स्टेटमेन्ट्स ः नेपाल प्रतिवेदनमा सम्झौता संसद्बाट अनुमोदन गर्न ढिलाइ हुनु सम्भाव्य लगानीकर्ताका लागि राम्रो संकेत नभएको उल्लेख छ ।"
एमालेमा पनि विवाद,"एमसीसीबारे एमालेमा पनि विवाद छ । एमसीसीबारे अध्ययन गर्न तत्कालीन नेकपाले २०७६ माघ १९ मा पूर्वप्रधानमन्त्री एवं पार्टीका वरिष्ठ नेता झलनाथ खनालको संयोजकत्वमा तीन सदस्यीय कार्यदल बनाएको थियो । एमसीसी र इन्डोप्यासिफिक स्ट्राटेजी (आईपीएस) का सम्बन्धमा अध्ययन गरी सुझावसहितको प्रतिवेदन पेस गर्न बनाइएको कार्यदलमा भीम रावल र प्रदीप ज्ञवाली सदस्य थिए । कार्यदलले सम्झौतामा संशोधन, सुधार र परिमार्जन गर्नु आवश्यक रहेको र यसो गरेर मात्र सम्झौतालाई संसद्बाट अनुमोदन गर्ने वा अगाडि बढाउनुपर्ने सुझाव दिएको थियो । कार्यदल प्रतिवेदनले एमसीसी अमेरिकाको इन्डोप्यासिफिक स्ट्राटेजीको अंश रहेको निष्कर्ष निकालेको थियो । अनुदान आईपीएससँग सम्बन्धित नभएको र नहुने कुरा सुनिश्चित हुने गरी नेपाल र अमेरिकाबीच औपचारिक पत्राचारद्वारा प्रस्ट पार्न कार्यदलको सुझाव थियो । तर, त्यसमा ओलीनिकट नेता तत्कालीन परराष्ट्रमन्त्री ज्ञवालीले १५ बुँदे फरक मत राखेका थिए । उनले मुलुकको पूर्वाधार विकासका लागि भएको सम्झौताविरुद्ध अनावश्यक विवाद र अतिरञ्जित प्रचार भएको भन्दै चाँडो अनुमोदन गर्नुपर्नेमा जोड दिएका थिए ।संसद्को पाँचौं अधिवेशनको सुरुतिर तत्कालीन प्रधानमन्त्री ओलीले एमसीसी जसरी पनि सोही अधिवेशनमा अनुमोदन गर्नुपर्ने बताएका थिए । यति मात्र होइन, ओलीले पढ्दैनपढी एमसीसीको विरोध भएको भन्दै असन्तुष्टि जनाएका थिए ।"
अप्ठ्यारो मोडमा ठाकुर,"(काठमाडौं)  नेता महन्थ ठाकुर जेठ ४ गतेको समझदारीबाट विचलित नभएको भए सम्भवतः राजनीतिले अर्कै मोड लिने थियो । जसपाका अध्यक्षद्वय उपेन्द्र यादव र ठाकुरले त्यस दिन ८ बुँदे सहमति गरेका थिए । जसको सार आफ्नै नेतृत्व वा राष्ट्र्रिय सहमतिको सरकार बन्ने भएमात्रै जसपा सत्ता राजनीतिमा संलग्न हुने भन्ने थियो । यो सहमतिले राष्ट्रिय राजनीतिलाई कम्पन गराएको थियो । सग्लो रूपमा जसपा जता उभिन्छ, राष्ट्रिय राजनीति त्यतै ढल्कने स्थिति थियो । ठाकुरपक्षीय एक नेताका अनुसार सहमतिको २४ घण्टा बित्न नपाउँदै ठाकुर वरिष्ठ नेता राजेन्द्र महतोको चक्रव्यूह मा परे । दलको नेतामा महतो चुनिएको पत्र संसद् सचिवालयमा पठाउन लगाइयो । यादव चिढिए । त्यसपछि फेरि कित्ता छुट्टियो । यादव कांग्रेस र माओवादी गठबन्धनबाट सरकारको विकल्प खोज्नेतिरै लागे । ठाकुर सके सरकारलाई टिकाउने, नसके प्रतिनिधिसभा विघटन गर्नका लागि तत्कालीन प्रधानमन्त्री केपी शर्मा ओलीलाई सघाउने बाटामा लागे । ठाकुरको आडमै ओलीले विश्वासको मतसमेत नलिई संविधानको धारा ७६ (५) को सरकार गठनका लागि मार्गप्रशस्त गरे । प्रतिनिधिसभा विघटन गरेर मुलुकलाई निर्वाचनमा धकेल्न ओलीलाई ठाकुर र महतोले साथ दिए । प्रतिनिधिसभा विघटनपछि महतोको नेतृत्वमा ठाकुर पक्ष सरकारमा गयो । ११ मन्त्रालय पाएपछि ठाकुर पक्षले इतिहासमै मधेसमाथि न्याय भएको प्रतिक्रिया दियो । प्रतिनिधिसभा विघटनपछिको मन्त्रिपरिषद् विस्तारलाई अदालतले उल्टाइदिएपछि ठाकुरको राजनीतिक यात्रामा ठेस लाग्यो । निर्वाचन आयोगले यादव पक्षलाई पार्टीको आधिकारिकता दिएपछि ठाकुरपक्षीय नेताको पदीय हैसियतसमेत गुमेको छ । संविधानको धारा ७६ (२) अनुसार गठबन्धनको सरकार बनाउन कसरत भइरहेका बेला माओवादी केन्द्रका अध्यक्ष पुष्पकमल दाहालले ओलीलाई सत्ताच्युत गराउन ठाकुरलाई प्रधानमन्त्री स्वीकार्न सकिने बताएका थिए । त्यसको केही दिनअघि कांग्रेसका वरिष्ठ नेता रामचन्द्र पौडेलले निवासमै गएर ठाकुरलाई प्रधानमन्त्री बन्न आग्रह गरेका थिए । त्यसपछि ओलीले पनि आफू हट्ने अवस्थामा आफ्नै प्रस्तावमा ठाकुरलाई प्रधानमन्त्री बनाउने मन्त्रणा सुनाए । तपाईं प्र्रधानमन्त्री बन्न लाग्नु भएको हो ? भन्ने प्रश्नमा त्यति बेला ठाकुरले भन्थे, यो मेरा लागि प्लिजिङ (आनन्द) को विषय हो ।स्रोतका अनुसार ठाकुरलाई प्रधानमन्त्री बनाउन महतो तयार थिएनन् । उनले आफैं उपप्रधानमन्त्री बनेर सरकारमा जाने सपना देखिसकेका थिए । ठाकुर प्रधानमन्त्री बन्दा यो अवसर उनलाई मिल्दैनथ्यो । महतोकै योजनाअनुसार आफ्ना पक्षमा रहेका सांसदलाई लिएर उमेर र राजनीतिको उत्तरार्द्धमा रहेका ठाकुरलाई भक्तपुरको रिसोर्टमा पुर्याइयो । जसको सम्पूर्ण प्रबन्ध महतोको आग्रहअनुसार ओलीका विश्वासपात्र सांसद महेश बस्नेतले गरेका थिए । २० जना सांसदको हस्ताक्षर जुटाएर विधि, प्रक्रियाबाहिरबाट महतोले आफू संसदीय दलको नेता बनेको घोषणा गरे । जसलाई ठाकुरले स्वीकार्नुको विकल्प थिएन । त्यति बेला पार्टी केन्द्रीय कार्यकारिणी समितिमा यादव र संसदीय दलमा ठाकुर बहुमतमा थिए । राजनीतिक विश्लेषक सुरेन्द्र लाभका अनुसार मधेस एजेन्डाका पक्षपाती ठाकुर र अनुदार ओलीबीचको साँठगाँठलाई नेपाली राजनीतिमा बेलाबखत हुने रहस्यमय पहेली हो । ओली र ठाकुरको मिलनलाई घरेलु स्वार्थको गठजोड मात्रै मान्न नसकिने कतिपयको विश्लेषण छ । बाह्य शक्तिको आड र भरोसाले मात्रै दुई विपरीत ध्रुवका नेतालाई एक ठाउँमा ल्याएको बुझाइ धेरैको छ । तराईमधेसमा ठाकुरलाई मधेस आन्दोलन को भीष्मपितामहकै रूपमा कार्यकर्ताले लिन्छन् । जसपाको आधिकारिकताको विवाद टुंग्याउन सोमबार निर्वाचन आयोगले हेडकाउन्ट का लागि बोलाएका बेला फौजदारी अभियोगमा जेल परेका निलम्बित सांसद रेशम चौधरीले पनि ठाकुरलाई त्यही दर्जा दिए । महाभारत युद्धमा भीष्मपितामह बाध्यताले युधिष्ठिर र अर्जुनसँगको लडाइँमा उत्रनुपरेको प्रसंग उनले उल्लेख गरेका थिए । महन्थजी शान्ति, सादगी र कुनै लोभ र आकांक्षा नभएको नेता हुनुहुन्छ । मधेस आन्दोलनदेखि नै उहाँ प्रयोगमा पर्दै आउनुभएको छ । अहिले सत्तामा जाने उच्च महत्त्वाकांक्षा रहेका नेताहरूले प्रयोग गरेर घर न घाटको अवस्था ल्याइदिएका छन्, ठाकुरनिकट एक नेताले भने । विश्लेषक लाभको बुझाइ अलि फरक छ । महन्थजी परिपक्व र सादगी नेता हो । अकस्मात् राजनीतिमा आउनुभएको होइन । दुर्घटनावश कांग्रेस छाड्नुभएको पनि होइन । तर, ओलीसँगको साँठगाँठ कसरी भयो, मलाई अचम्म लाग्छ, उनले भने, अहिलेको राजनीतिक परिदृश्यले मधेसको अवस्था तरल बनेको छ । ठाकुरसँग लामो राजनीतिक संगत गरेका वृषेशचन्द्र लालको बुझाइमा आजको अवस्था आउनुमा तत्कालीन राजपा र समाजवादीबीच रातारात एकता हुनुलाई कारण ठान्छन । विचार भिन्न थियो । एजेन्डा भिन्न थिए । भोट बैंक भिन्न थियो । नेताहरूको व्यवस्थापन मिलेको थिएन । यी सबै नमिलाई भएको एकताले विभाजनको मोड लिन्छ भन्ने मलाई त्यसै दिन लागेको थियो, उनले भने । विभाजनपछिको एकता कति असहज हुन्छ भन्नेमा पूर्वराजपाका ठाकुर, महतो, शरतसिंह भण्डारी, महेन्द्र राय यादव, अनिल झा र राजकिशोर यादव आफैं भुक्तभोगी छन् । उनीहरू ६ जनाले नेतृत्व गरेको पार्टी मिलेर राजपा बनेको थियो । सुरुमा दुई वर्षजति ठाकुरले एकीकृत राजपाको नेतृत्व लिए । त्यसपछि आलोपालो प्रणाली लागू गर्नुपर्छ भनेर महतोले ठाकुरलाई निकाले । दुईदुई महिनाको आलोपालो प्रणाली चल्यो । २०७७ वैशाख १० गते राजपा र समाजवादी पार्टीबीच एकता भएको थियो । त्यो एकता गराउने मुख्य भूमिकामा महतो नै थिए । एकता भएदेखि नै पार्टी शक्तिको खिचातानी उनी आफैंले सुरु गरे । धेरैपटक अध्यक्ष यादव र महतोबीच भनाभनसमेत चलेको थियो । एकथरी पार्टीलाई विभाजन गरेर माथि आउन खोज्नेहरू छन् । अर्काथरी राजनीति भनेकै सत्ता हो, सत्ताबाहेक अरू केही होइन भन्नेहरू छन् । यी सबैको स्वार्थमा महन्थजी पिसिँदै अहिले यो अवस्थामा आइपुग्नुभएको छ, नेता लालले भने, तर, मधेसको एजेन्डा महन्थजीसँगै छ । उहाँको सादगीपन, इमानदारी र निष्ठाले फेरि पनि इतिहासको चक्र घुमेर आइपुग्छ । पार्टीको आधिकारिकता यादव पक्षलाई दिएपछि ठाकुर पक्ष नयाँ पार्टी दर्ता गर्ने तयारीमा छ । ठाकुर पक्षलाई आयोगले जसपामै रहने विकल्प पनि दिएको थियो । तर हेड काउन्ट हुनुअघि दुवै पक्षले आयोगमा गएर आफूहरू सँगै बस्न नसक्ने बयान दिएका कारण नैतिक रूपमा पनि ठाकुर पक्षलाई लत्रिएर जसपामा बस्न संकट छ । यादवले जसपाको ५१ केन्द्रीय कार्यकारिणी समितिलाई ३४ सदस्यीयमा झारेको छन् । ठाकुर र उनीपक्षीय नेताहरूको पदीय हैसियत अब जसपामा छैन । महतो, भण्डारी, सर्वेन्द्रनाथ शुक्ल, लक्ष्मणलाल कर्ण जस्ता नेताहरूको भविष्यसमेत अन्योलमा परेको छ । निर्वाचन आयोगको निर्णयउपर अदालतमा जाने निर्णय ठाकुर पक्षले गरे पनि त्यसलाई केही समय आफ्ना जनप्रतिनिधि जोगाउने रणनीतिका रूपमा हेरिएको छ । ठाकुर पक्षमै रहेका नेता लाल पार्टी गुमाउनुपरे पनि जनताको माझबाट स्थापित हुन सकिने विकल्प रहेको बताउँछन् । हामीसँग एजेन्डा छ । तिनलाई अब मधेसी जनताको माझमा उठाउँदै जान्छौं । उपेन्द्रजीसँग सत्ता होला । २०६२६३ सालमा भर्खर जन्मेकाहरू पनि अहिले १६ वर्ष पुगिसकेका छन्, उनले भने, धेरै आत्तिने अवस्था छैन ।"
फेरि निषेधाज्ञा गर्नुपर्ने अवस्था ननिम्त्याऔं,"कोभिड१९ फैलिनबाट रोक्न लगाइएको निषेधाज्ञा खुकुलिने क्रमसँगै संक्रमण फेरि अकासिन थाल्नु चिन्ताको विषय हो । पछिल्ला दिनहरूमा डेढ महिनाअघिकै विन्दुमा नयाँ संक्रमितहरू थपिन थालेका छन् । मंगलबार मात्रै करिब ३ हजार ९ सय जनामा संक्रमण पाइएको छ, जुन सात सातायताकै उच्च हो । डराउनुपर्ने त पछिल्लो १० दिनमा संक्रमित हुनेको संख्या दोब्बर भएको छ । यही गतिमा महामारी फेरि फैलिँदै जाने हो भने केही सातामै संक्रमण अहिलेसम्मकै उच्च विन्दुमा पुग्न पनि सक्छ । त्यसो हुन नदिन आम नागरिक, सरकार, राजनीतिक दललगायत सबैले उचित होसियारी अपनाउनु अपरिहार्य छ । केही गरी सरकार महाव्याधिविरुद्धको प्रतिकार्यमा चुक्यो र राजनीतिक दललगायत नागरिकले पनि जनस्वास्थ्यका मापदण्ड पालनामा खेलाँची गरिरहे भने अर्को भयावह अवस्था निम्तिने निश्चितजस्तै देखिन्छ । तसर्थ, फेरि कडा निषेधाज्ञा लगाउनुपर्ने स्थितिसम्म पुग्न नदिई महामारीलाई नियन्त्रणमै राखिराख्न सबैले आआफ्नो स्थानबाट भूमिका खेल्न जरुरी छ ।वैशाख दोस्रो सातापछि झन्डै दुई महिनासम्म कडा निषेधाज्ञा गर्दा पनि सरकारले संक्रमण दरलाई सन्तोषजनक स्थितिमा ओराल्न सकेको थिएन । असार दोस्रो साता निषेधाज्ञा खुकुलो बनाउँदै गर्दा पनि परीक्षण गराउनेमध्ये दिनहुँ २० प्रतिशतभन्दा बढीमा संक्रमण पाइने गरेको थियो । त्यसपछिका दिनमा पनि यो दर कहिल्यै घट्न सकेन । बिस्तारै निषेधाज्ञा झन्झन् खुकुलिँदै गयो, सहरबजार खुल्दै गए, सार्वजनिक यातायात चल्न थाले, मानिसको भीडभाड पनि त्यही रूपमा बढ्न थाल्यो । तर राम्रोसँग मास्क लगाउने र भौतिक दूरी कायम गर्ने नियमको पालनामा भने कतिले ध्यानै दिएनन्, दिएका छैनन् । यसैबीचमा राजनीतिक सरगर्मी पनि बढ्दै गयो । विभिन्न पक्षीय जुलुस, भेला, सभा जारी रहे । यस्ता कुनै पनि कार्यक्रममा भौतिक दूरी कायम गरिएकै थिएनछैन । यिनै लापरवाहीको दुष्परिणाम अहिले देखिन थालेको हो । तसर्थ, समयमै सचेत भएर सबै पक्षले आफ्नो आनीबानी सुधार्न आवश्यक छ । सडकबजारको जथाभावी भीडले महामारीको अर्को लहर निम्त्याउने चिन्ता विज्ञहरूको छ । वास्तवमा दोस्रो लहर नै पनि यहाँ उल्लेख्य घट्नै सकेन । झन्डै नेपालजति नै जनसंख्या रहेको भारतीय राजधानी नयाँदिल्लीमा संक्रमण दर एक प्रतिशतभन्दा पनि तल झरेको निकै दिन भैसक्यो । तीन महिनाअघि दैनिक २६ हजार जनासम्म नयाँ संक्रमित थपिएको त्यहाँ पछिल्ला दिनहरूमा यो संख्या दुई अंकमा सीमित छ । नेपाल सरकारले पनि त्यहीअनुरूप व्यवस्थापन कौशल अपनाउनुपर्छ, संक्रमण बढ्न नदिन प्रतिकार्यको वेग बढाउनुपर्छ । अघिल्लो सरकार प्रभावकारी कन्ट्याक्ट ट्रेसिङ गर्ने र परीक्षण बढाउने कार्यमा चुकेको थियो । नयाँ सरकारले पनि यो मामिलालाई गम्भीरतापूर्वक लिएको छाँट देखिएको छैन । दुई सातासम्म त स्वास्थ्य मन्त्रालयलाई नेतृत्वविहीन नै राखियो, बल्ल राज्यमन्त्रीको नियुक्ति गरिएको छ । व्यवस्थापन कौशलकै अभावमा यसअघि महामारी नियन्त्रणमा लिन समस्या देखिएको थियो । अब पनि त्यही समस्या दोहोरिनु हुन्न । यतिबेला कोरोना भाइरसका नयाँनयाँ प्रजातिहरू देखिइरहेका छन् । बढी संक्रामक मानिएको कोभिड१९ डेल्टा भेरिएन्टमा थप परिवर्तित रूप पाइएको छ । उता, संक्रमितको संख्यामा वृद्धिसँगै अस्पतालमा भर्ना हुने गम्भीर खालका बिरामीहरू बढ्न थालेका छन् । स्वास्थ्य मन्त्रालयले कोरोनाको सम्भावित तेस्रो लहर आउने सम्भावना रहेको भन्दै केन्द्र र प्रदेशहरूमा अक्सिजन व्यवस्थापन प्रभावकारी बनाउन निर्देशन दिएको छ । भविष्यमा आउन सक्ने सम्भावित चुनौतीलाई सामना गर्न प्रत्येक प्रदेशमा कम्तीमा एक हजार सिलिन्डर र केन्द्रमा दुई हजार सिलिन्डर भरेर राख्न भनेको छ । अक्सिजन प्लान्ट, अक्सिजन ट्यांक तथा कन्सन्ट्रेटर चुस्त र चालु अवस्थामा राख्न निर्देश गरेको छ । मन्त्रालयले निर्देशन दिएर मात्र पुग्दैन, त्यसबमोजिम कार्य भएनभएको अनुगमन पनि गर्नुपर्छ । अस्पतालहरूमा फेरि चाप देखिएमा कसरी बिरामीको व्यवस्थापन गर्ने भन्ने प्रस्ट योजना मन्त्रालयले अहिल्यै बनाउनुपर्छ । सकेसम्म त त्यस्तो अवस्था नै आउन नदिन सरकार जुट्नुपर्छ । महामारी रोकथाम तथा नियन्त्रणका नियमित कार्यका अतिरिक्त सरकारले मुख्य प्राथमिकता खोपमा दिनुपर्छ । खोप लगाएकाहरू संक्रमित भैहालेमा पनि गम्भीर बिरामी हुने सम्भावना नगण्य छ । धेरै जनसंख्यालाई खोप लगाउन सक्दा अर्को लहर नआउन सक्छ, आइहाले पनि अस्पतालहरूमा पहिलेजस्तो चाप नपर्न सक्छ । त्यसैले सरकारले सबै पक्षमा सक्रियता देखाउनुपर्छ, जनस्वास्थ्यका मापदण्ड पालनामा नागरिक सचेत बन्नुपर्छ । कसैले पनि जानीजानी जोखिम निम्त्याउनु हुँदैन । कथं स्वास्थ्य पूर्वाधारले धान्नै नसक्ने गरी संक्रमण बढ्यो भने मानिसको आवागमनमा कडाइ गर्नुको विकल्प नहुन सक्छ । जगजाहेरै छ त्यसरी लकडाउननिषेधाज्ञा लगाउनुपर्यो भने मुलुकको आर्थिक जीवनदेखि सर्वसाधारणको जीविकासम्म त्यसको असर कति पर्छ ? त्यसैले आजको अवस्थामै रोकथामका सम्पूर्ण तयारी गरेर निषेधाज्ञाको अवस्थामा पुग्नबाट जोगिनु नै सर्वोत्तम उपाय हो ।"
लागूऔषध र किशोरकिशोरी,"कैलाली र कञ्चनपुर कारागारमा लागूपदार्थ दुर्व्यसन र ओसारपसारको आरोप लागेका कैदीबन्दीहरूमा किशोरहरूको संख्या एक सय आसपास छ । किशोरहरू लागूऔषधको नसामा फस्नुमा सामाजिक, मानसिक र पारिवारिक कारणका साथै सरकारी नीति पनि त्यतिकै जिम्मेवार छ । हाम्रो अर्थतन्त्र विप्रेषणमा आधारित छ । स्वदेशमै रोजगारीको वातावरण बनाउने तथा अर्थतन्त्र सुधार्नेतर्फ ध्यान पुर्याइएको देखिन्न । विदेशमा कमाएको पैसा गैरउत्पादनमूलक र उपभोगमुखी कार्यमा बढी खर्च गर्ने प्रवृति बढेको छ । यसले विलासिताका साधनमा खर्च गर्ने तथा देखासिकी गर्ने बानीलाई बढावा दिएको छ । अरूको जस्तै विलासी जीवन बाँच्नका लागि रोजगारी नपाएपछि युवाहरू लागूऔषध ओसारपसारको गैरकानुनी बाटोतर्फ आकर्षित हुन्छन् । आमाबाबुले छोराछोरीको संगत र आनीबानीबारे चासो नदिनुले पनि किशोर वयकाहरू लागूऔषध दुर्व्यसनी बनिरहेका छन् । यो समस्या निदानका लागि सरकारले अल्पकालीन र दीर्घकालीन योजना बनाई कार्यान्वयनतर्फ ध्यान दिनुपर्छ । यससम्बन्धी जनचेतनाका लागि समुदायस्तरमा विभिन्न कार्यक्रम गर्न सकिन्छ । यसका लागि गैरसरकारी संस्थाहरूले सघाउन सक्छन् । त्यस्तै विद्यालयको पाठ्यक्रममै परिमार्जन गरी लागूऔषधबारेका पाठ राख्न सकिन्छ । बालबालिकाको दैनिक गतिविधिलाई नियाल्दै, उनीहरूलाई विद्यालय तथा अभिभावकले उचित परामर्श दिन जरुरी छ । महेन्द्रसिंह बम, टीकापुर१, कैलाली"
मेलम्ची आयोजनाको भविष्य,"मेलम्ची पुनर्निर्माणमा अन्योल समाचारले विशेष गरी काठमाडौंवासी चिन्तित छन् । बाढीपहिरोका कारण मेलम्ची खानेपानी आयोजनामा क्षति पुगेको र हालसम्म पनि पुनर्निर्माणको प्रारम्भिक खाका तयार हुन नसकेको, बजेट व्यवस्था नभएको एवं कुन निकायले के गर्ने भन्नेसमेत यकिन नभएको समाचारले नागरिकहरू निराश भएका छन् । गत साल सुरुङमा पानी पठाएर परीक्षण गर्दै गर्दा ढोकाको एक भाग पूरै खुलेपछि जनधनको क्षति हुनुका साथै पूरा हुनै लागेको भनिएको आयोजना अन्योलग्रस्त भएको थियो, डिजाइन र गुणस्तरमाथि पनि प्रश्नहरू तेर्सिएका थिए । यसपालि बाढीले आयोजनमा क्षति पुर्याएको र मर्मत गर्न सरकारले विशेष निर्णय गरेर नयाँ व्यवस्था नगरेसम्म यसको पुनर्निर्माणका लागि बजेटसमेत नभएको बताइन्छ, जसका कारण मेलम्चीको पानी वितरण कहिलेसम्म ठप्प हुने टुंगो छैन । आयोजनाका प्राविधिकहरू नै यसको जवाफ दिन सक्ने अवस्थामा छैनन् भन्ने समाचार आएका छन् । आयोजना क्षेत्रको पुल, सडक लगायत संरचना पुनर्निर्माणका लागि करिब २ अर्ब र मर्मत गर्न करिब एक वर्ष लाग्ने प्रारम्भिक अनुमान छ । क्षतिको विवरण यकिन नभएकाले यो अनुमान बढ्न सक्छ ।आयोजनाको निर्माण सुरु भएको २० वर्षभन्दा बढी भैसकेको छ, कहिले सम्पन्न हुन्छ भन्दाभन्दै पोहोर यसको परीक्षण गरियो, खुसी पनि लाग्यो । पुनर्निर्माणको अन्योलसँगै आयोजनाले काठमाडौंवासीलाई देखाएको सपना पुनः एकादेशको कथा हुने त होइन भन्ने चिन्ता लाग्न थालेको छ । यति ठूलो लगानी भएको आयोजना निर्माणको क्रममा प्राविधिक रूपमा जति गम्भीर हुनुपर्ने हो, त्यति भइएन । आयोजनाको डिजाइनदेखि पूर्वाधार निर्माणसम्म प्राविधिक त्रुटिहरू छन्, परीक्षणको क्रममा भएको दुर्घटना, मेलम्ची नदीमा बाढी आउन सक्ने सम्भावनालाई मध्यनजर गरी त्यसको सम्भावित क्षतिको पूर्वानुमान गरी रोकथामका व्यवस्थाबारे नजरअन्दाज गरिनु यसका उदाहरण हुन् । जसले गर्दा आयोजनाको भविष्य सुनिश्चित भएन । नागरिककामा कतै मेलम्ची आयोजना बालुवामा पानी त हुने होइन भन्ने चिन्ता थपिएको छ । तसर्थ, क्षति भएका संरचनाहरू पहिचान गरी अविलम्ब आवश्यक बजेट व्यवस्था गरेर भविष्यमा आउन सक्ने विपद्को समेत दीर्घकालीन समाधानसहितको स्थायी र दिगो पुनःनिर्माण जरुरी छ । प्रदीप सुवेदी, कलंकीस्थान, काठमाडांैं"
जसपा विभाजनको संघारमा,"जसपाको आधिकारिकता उपेन्द्र यादवले पाएसँगै पार्टी विग्रहको डिलमा पुगेको छ । महन्थ ठाकुर र राजेन्द्र महतो पक्षले प्रतिगमनलाई साथ दिएको भन्ने आरोप खेपिरहेका थिए । पूर्वप्रधानमन्त्री केपी शर्मा ओलीको सरकारमा सहभागी भएको ठाकुर समूह प्रतिगमनको मतियार बनेको यादव पक्षको आरोप अहिले सही साबित भइरहेको छ । विशेष गरी, ज्यान मार्ने उद्योगको कसुरमा अदालतबाट दोषी ठहर भै सजाय भुक्तान गरिरहेका जसपाका निलम्बित सांसद रेशम चौधरीको मुद्दा फिर्ता हुने आसमा ओलीलाई साथ दिएका ठाकुर पार्टीभित्र कमजोर बन्दै गए । कडा सुरक्षाबीच निर्वाचन आयोग पुगेका चौधरीले ठाकुरलाई भीष्मपितामह सम्म भन्न भ्याए । उनले साहित्यिक भाषा प्रयोग गरी ठाकुरको प्रशंसा गरेको देखियो । ओलीको कदम प्रतिगामी हो भन्ने जान्दाजान्दै जसपाको ठाकुर समूहले उनलाई साथ दिएको पक्कै हो । यादव पक्षले आधिकारिकता पाएसँगै प्रतिगमन र जालझेल कति पनि टिक्दैन भन्ने विषय पनि राजनीतिमा स्थापित भएको छ । मधेसीको मुद्दा बोकेर वैकल्पिक राजनीतिक शक्तिका रूपमा स्थापित हुन खोजिरहेको जसपाले पछिल्लो समय जनताको मन जित्न थालिसकेको थियो । मधेसीको मात्रै होइन आमनेपालीको मुद्दालाई जसपाले उठाउन थालेपछि बाबुराम भट्टराईजस्ता व्यक्तिहरू पनि जसपामा अटाएका थिए । पहिलोपल्ट ओलीले प्रतिनिधिसभा विघटन गर्दा उक्त कदम संविधानसम्मत छैन भनेर सर्वोच्च अदालतले भनेको थियो । यो थाहा पाउँदापाउँदै पनि ठाकुरहरूले आफ्नो स्वार्थ पूरा गर्न प्रतिगामी सरकारलाई साथ दिनु गलत थियो । त्यसैको सजायस्वरूप ठाकुरहरू पार्टीमा कमजोर बने । राजनीतिमा बोलाइ र गराइको तादात्म्यता मिलाउन नसक्दा जनता र पार्टीबाटै पाखा लाग्ने अवस्था आउँछ भन्ने कुराको हेक्का ठाकुरहरूले राखेनन् । मधेसीहरूको विश्वास लत्याएर अँध्यारो बाटोमा लाल्टिन बालेर हिँडेको, हिँडाएको फल ठाकुरहरूले पाए । गोविन्द विक, बूढानीलकण्ठ१२, काठमाडौंमधेस आन्दोलनको जगमा अप्रत्याशित शक्तिको रूपमा मधेसकेन्द्रित दलहरू उदाएका थिए । तर, तिनले मधेसीहरूको भावनाअनुरूप काम गर्न सकेनन् । मधेसका अनेक टुक्रे दलहरू मिलेर जसपा बन्यो । पछिल्लो समय यो पार्टी विभाजनको डिलमा पुगेको छ । यसले मधेसका मुद्दालाई झनै कमजोर बनाउने निश्चत छ । सत्तामा पुगेपछि आफ्नो विगत र पहिचान बिर्सनु मधेसी दलहरूको मुख्य कमजोरी हो । जतिबेला एक ढिक्का भएर मधेसको हकहितका लागि सामूहिक आवाज उठाउनुपर्थ्यो त्यतिबेला जसपा विभाजित भयो । एउटा समूहले त मधेस र मधेसीमाथि विभेद गर्नेलाई आफ्नो स्वार्थका कारण काँध थप्न पुग्यो । परिणामस्वरूप, जसपा विभाजित भयो । आफ्नो प्रभाव जमाउन जसरी मधेसी नेताहरू अदालत र निर्वाचन आयोगमा सामूहिक रूपमा उपस्थिति भए त्यसरी नै जनताका लागि उपस्थिति भै तिनका दैनिकी र अवस्थाबारे जानकारी लिएको भए, उनीहरूको जयजयकार हुन्थ्यो । आयोगमा आधिकारिकता पाएपछि केही नेताले मधेसका ठेकेदारको रूपमा आफूलाई अघि सारे । मधेस कसैको विर्ता होइन, यहाँको ठेकेदार मै हुँ भनेर कसैले स्वघोषणा नगरे हुन्छ । मधेस र मधेसी यस्ता ठेकेदार तथा स्वार्थी नेताहरूबाट पनि स्वतन्त्रता चाहन्छन् । मधेसी नेताहरूले कुनै निर्णयमा पुग्नुअघि आफ्नो विगत र पृष्ठभूमिको बारेमा पनि ख्याल गर्नुपर्छ, अनि मात्र मधेसीको पक्षमा परिणाम आउन सक्छ । मनोजकुमार शर्मा, सिरहाविधिविधानको ख्याल नगरी पद र स्वार्थको पछि लागेर उल्टो बाटो हिँडदा बीच बाटोमै बिचल्लीमा परिन्छ । ओलीले संविधान मिचेकै हुन् । उनी सही बाटोमा हिँडिरहेका छैनन् भन्ने जान्दाजान्दै प्रतिनिधिसभा नभएको बखत ओली सरकारमा सहभागी भएको जसपा ठाकुर पक्ष यतिबेला घरको न घाटको भएको छ । ओलीले पहिलो पटक प्रतिनिधिसभा विघटन गर्दा असंवैधानिक भन्दै सडकमै झरेको सिंगो जसपा, सोही प्रकरणमा दोस्रो पटक ओलीको पक्ष र विपक्षमा विभाजित भयो । धेरै पटक उधारो सहमति गरेको र धोका खाएको भन्दै ओलीसँग नगदसहितको सहमति गर्ने भन्दै बार्गेनिङ गरिरहेका ठाकुरमहतोहरूले अन्त्यमा उधारै सहमति गरेर ओली सरकारमा सहभागी भएका थिए । ओलीलाई साथ दिएर त्यसबापत केही पाउने उनीहरूको आस थियो । तर, सर्वोच्च अदालतको आदेशले स्वाद चाख्न नपाउँदै मन्त्री पद खोसिदियो । मन्त्री पद मात्रै होइन अब त उनीहरू दलविहीनै हुन पुगेका छन् । संसदीय दल र केन्द्रीय समितिमा ४०४० प्रतिशत संख्या नपुर्याई दल विभाजन गर्न सकिन्न । अनि नयाँ दल बनाए उनीहरूको सांसद पद जान सक्छ । यस्तो कठिनाइले गर्दा उनीहरू अर्को निवार्चनअघिसम्म जसपामै बस्नुपर्ने देखिन्छ । यसको सबैभन्दा धेरै मार ठाकुर र महतोलाई परेको छ । निर्वाचन आयोगले यादव पक्षलाई आधिकारिकता दिएसँगै ठाकुर पक्ष संकटमा परेको हो । गल्ती स्विकारेर आत्मालोचना नगरेसम्म पार्टीमा ठाउँ नदिने यादवले सार्वजनिक रूपमै घोषणा गरिसकेका छन् । ठाकुरमहतोहरूको अबको कदम के हुने हो, सबैको चासो यसैमा छ । सुजन देवकोटा, पालुङ्टार४, गोरखा"
हाम्रो अनुसन्धानवातावरण,"अनुसन्धानवातावरण वैज्ञानिक अनुसन्धानमा लगानी बढाएर यस क्षेत्रको विकासका लागि गरिएको प्रचण्डपहल राम्रो भए पनि अनुसन्धानका लागि लगानी मात्रैले पुग्दैन । विज्ञानमा फड्को मार्न समग्र अनुसन्धानवातावरण (रिसर्च इकोसिस्टम) लाई राम्रो बनाउनुपर्छ । मोटामोटी रूपमा अनुसन्धानको वातावरणअन्तर्गत चार कुराहरू पर्छन् । (क) वैज्ञानिक संस्कार जसले नयाँ विचार र सोच पैदा गर्छ, (ख) मानव संसाधन जसले अनुसन्धानात्मक कार्य गर्छ अनि ज्ञान उत्पादन र प्रसारमा भूमिका खेल्छ, (ग) आर्थिक स्रोत जसले अनुसन्धानका लागि आवश्यक पैसाको व्यवस्थापन गर्छ, र (घ) ज्ञान उत्पादन र संश्लेषण जुन वैज्ञानिक लेख, पेटेन्ट, सिद्घान्तका रूपमा सूचीकृत हुन्छन् र जसलाई समाजले आवश्यकताअनुसार उपयोग गर्छ । यो लेख नेपालको वर्तमान अनुसन्धानवातावरणमा केन्द्रित छ । अनुसन्धानको उचित वातावरण निर्माणका लागि समाजमा वैज्ञानिक संस्कार र भविष्यका वैज्ञानिकहरूमा कल्पनाशीलता र सिर्जनशीलताको लेप जरुरी छ । थिंक लाइक अ फ्रिक पुस्तकमा स्टिवन लेभिट र स्टेफेन डब्नर भन्छन्, ठूला समस्या समाधान गर्न बच्चाको जस्तो जिज्ञासु, पूर्वाग्रहविहीन र भयरहित सोचाइ चाहिन्छ । वैज्ञानिक अनुसन्धानका लागि अत्यावश्यक गुण हुन् यी । तर हाम्रो औपचारिक शिक्षाको विधि र पढाउने शैलीले बच्चाहरूमा विद्यमान त्यो जन्मजात गुणलाई निखार्नुको साटो कलिलै अवस्थामा निमोठिदिन्छ । त्यसैले हामीले वैज्ञानिक संस्कार बसाल्नका लागि प्राथमिक तहदेखिको सिकाइ प्रक्रियामा अवलोकन गर्ने, प्रश्न सोध्ने, अनुमान लगाउने, नयाँ सोचलाई परीक्षण गर्ने, तथ्यांक संकलन गर्नेजस्ता आधारभूत सीपहरू सिकाउन र त्यस्ता गुण भएका बच्चाहरूलाई थप उत्प्रेरणा दिन जरुरी छ । हाल नेपालको विज्ञानप्रविधि क्षेत्रमा मानव संसाधनको संख्यात्मक र गुणात्मक अवस्था निकै कमजोर छ । नेपालमा सुचारु र प्रस्तावित गरी चौधवटा विश्वविद्यालय भइसकेका छन् तर विश्वउत्कृष्टताको कसीमा ती सबै पुछारमा छन् । सन् २०२० मा टाइम्स हायर एडुकेसनले निकालेको विश्वका १५०० विश्वविद्यालयको सूचीमा नेपालको एक मात्र विश्वविद्यालय त्रिभुवन विश्वविद्यालय उत्कृष्ट ८०० देखि १००० औं श्रेणीमा परेको थियो । विश्वविद्यालयको उत्कृष्टताको श्रेणीमा मात्रै होइन, वैज्ञानिक संख्यामा पनि हामी दक्षिण एसियामै सबैभन्दा पुछारमा छौं । युनेस्कोको सन् २०११ को तथ्यांकअनुसार, विश्वमा प्रति १० लाखमा औसत १०८० वैज्ञानिक छन् । सबैभन्दा धेरै फिनल्यान्डमा ७७०७, सिंगापुरमा ६०८८, अमेरिकामा ४६६३, चीनमा १०७१, पाकिस्तानमा १५७, भारतमा १३७, श्रीलंकामा १५७ छन् भने नेपालमा जम्मा ५९ जना । अन्यत्रका तुलनामा देशमा वैज्ञानिक जनशक्ति कम त छँदै छ, भएकाहरू पनि अनुसन्धान संस्थाहरूबाट घट्दै छन् । उदाहरणका लागि, त्रिभुवन विश्वविद्यालय अन्तर्गतका चार अनुसन्धान केन्द्र आर्थिक विकास तथा प्रशासन अनुसन्धान केन्द्र (सेडा), व्यावहारिक विज्ञान तथा प्रविधि अनुसन्धान केन्द्र (रिकास्ट), नेपाल तथा एसियाली अनुसन्धान केन्द्र (सिनास) र शिक्षा विकास तथा अनुसन्धान केन्द्र (सेरिड) मा पनि अनुसन्धानकर्ताहरू खाली छन् । कुनै बेला ८० भन्दा बढी कर्मचारी हुने सेडा अहिले तीन जनामा खुम्चिएको छ । त्यसै गरी कुनै बेला १०० भन्दा बढी अनुसन्धानकर्ताहरूले भरिभराउ हुने रिकास्टमा हाल करिब ४० जनाजति मात्रै कर्मचारी छन्, त्यसको पनि दुईतिहाइ त प्रशासनिक कर्मचारी हुन् । त्यसै गरी कुनै बेला ९० भन्दा बढी अध्येताहरूले अनुसन्धान गर्ने सिनास अहिले एक दर्जनभन्दा कम अनुसन्धानकर्तामै सीमित हुन पुगेको छ ।विश्वविद्यालयभित्रका कुनै जमानाका अब्बल ज्ञान उत्पादनका थलो मानिने संस्थानहरूको जस्तै गएगुज्रेको अवस्था देशका अन्य अनुसन्धान संस्थानहरूको पनि छ । जस्तै कृषि क्षेत्रको अनुसन्धान र ज्ञान प्रसार गर्न स्थापित नेपाल कृषि अनुसन्धान परिषद् (नार्क) मा वैज्ञानिक जनशक्ति स्थापनाकालताकाको भन्दा घटेर लगभग एकतिहाइ मात्रै बाँकी छ । नार्कमा घटेको जनशक्ति परिपूर्ति गर्न नयाँ नियुक्तिको आह्वान गर्दासमेत त्यहाँ वैज्ञानिक नपाउने अवस्था छ । पाँच वर्षअघि नार्कमा उपसचिवस्तरको एस ३ वैज्ञानिकका लागि २५ पदमा आवेदन माग हुँदा मात्र ८ जना छनोट भएका थिए । नार्कको जस्तै अवस्था नेपाल विज्ञान तथा प्रविधि प्रज्ञा प्रतिष्ठान (नास्ट) को छ । विगत छ वर्षदेखि नास्टमा नयाँ वैज्ञानिकहरू भर्ती हुन पाएका छैनन्, जसका कारण देशको सबैभन्दा उपल्लो वैज्ञानिक अनुसन्धान गर्ने भनिएको संस्थामा वैज्ञानिकभन्दा दोब्बर प्रशासनिक कर्मचारी थुप्रिएका छन् । वैज्ञानिक मानवजस्तै कमजोर अवस्था नेपालको विज्ञान क्षेत्रमा गरिने आर्थिक लगानीको पनि छ । केपी आचार्यलगायतको समूहले गरेको एउटा अनुसन्धानअनुसार, अनुसन्धान र विकासमा नेपालको सरदर लगानी कुल गार्हस्थ्य उत्पादनको मात्रै ०३ प्रतिशत छ, जुन विकसित देशका तुलनामा निकै कम हो । सानो देश भए पनि विश्व नवप्रवर्तन सूचकांकमा ७ औं नम्बरमा पर्ने इजरायलले कुल गार्हस्थ्य उत्पादनको ४९ प्रतिशत रकम अनुसन्धान र विकासमा खर्च गर्छ । इजरायलपछि दक्षिण कोरियाले ४६ प्रतिशत, ताइवानले ३५ प्रतिशत, अमेरिकाले ३१ प्रतिशत, चीनले २२ प्रतिशत, भारतले ०७ प्रतिशत, पाकिस्तानले ०३ प्रतिशत रकम अनुसन्धान र विकासमा खर्चेका छन् । सामान्यतया देशको कुल गार्हस्थ्य उत्पादनको ३ प्रतिशत रकम अनुसन्धान र विकासमा खर्च गर्ने प्रचलन छ । नेपालमा अनुसन्धान र विकासमा निकै कम खर्च गरिने मात्रै होइन, खर्च गरिएको भनिएको रकम पनि कोर अनुसन्धानमा भन्दा संस्थानहरूको प्रशासनिक खर्चमै ज्यादा सकिने गरेको हुन्छ । वैज्ञानिक अनुसन्धानका लागि सरकारबाट मात्रै होइन, निजी क्षेत्रबाट समेत उल्लेख्य रकम खर्च गरिएको हुन्छ । अमेरिकालगायतका विकसित देशहरूमा विश्वविद्यालय र अन्य अनुसन्धानशालाहरूले गर्ने अनुसन्धानमा सहायताको उल्लेख्य हिस्सा निजी व्यापारिक प्रतिष्ठानहरूबाट आउँछ । जस्तै सन् २०१७ मा अमेरिकामा निजी दाताहरूले ४६ विश्वविद्यालयलाई दिएको सहायता रकम २३ बिलियन डलर बराबरको थियो । भारतमा पनि निजी सहयोगले विज्ञानको विकास र अनुसन्धानमा गर्ने खर्च बढ्दो छ । अजिम प्रेमजी, नन्दन निलकानीजस्ता उदीयमान खर्बपतिहरूले आफ्नो आम्दानीको ठूलो हिस्सा वैज्ञानिक अनुसन्धान र उच्च शिक्षामा दान दिने गरेका छन् । तर नेपालमा निजी क्षेत्रबाट विज्ञानको विकासका लागि अनुसन्धान सहायता उपलब्ध गराउने गरिएको खासै पाइँदैन । नेपाली परोपकारिता मन्दिर र धर्मशाला बनाउने, रूख रोप्ने, अनाथलाई खाना खुवाउनेजस्ता कार्यमै सीमित छ । अमेरिकी स्टिल बादशाह एन्ड्र्यु कार्नेगीले विश्वविद्यालय खोले, सूचना प्रविधिका हस्ती बिल गेट्सले विश्व जनस्वास्थ्य र कृषिको अनुसन्धानमा ठूलो रकम खर्चे, भारतीय महिन्द्रा गाडी उत्पादकले विश्वविद्यालयलाई ठूलो रकम चन्दा दिए तर हाम्रोमा शिक्षा क्षेत्रबाट प्रशस्त कमाएकाहरूले समेत शैक्षिक क्षेत्रमै परापकारी काम गर्नभन्दा अन्य नाफाका क्षेत्रमा लगानी गरेका उदाहरण प्रशस्त भेटिन्छन् । शैक्षिक क्षेत्रबाट अर्बपति बनेका शेष घलेले १ अर्ब रुपैयाँको शैक्षिक कोष बनाउने घोषणा त गरे, तर चार वर्षसम्म पनि उक्त काम थालिएको सुनिएको छैन् । नबिल बैंकले नास्टको सहकार्यमा वैज्ञानिक पुरस्कार दिने कार्य पनि यतिखेर बन्द छ । विज्ञानमा लगानीजस्तै अवस्था वैज्ञानिक ज्ञान उत्पादनमा छ, विशेषतः नवप्रर्वतनको प्रमाण मानिने पेटेन्ट अधिकार र ज्ञान उत्पादनको आधार मानिने पियर रिभ्यु प्रकाशनमा । वर्ल्ड इन्टेलेक्चुअल प्रोपर्टी डेटाबेसका अनुसार, सन् २०१९ मा विश्वभर २७५९०० पेटेन्ट दर्ता गरिएका थिए, जसमध्ये सबैभन्दा धेरै चीनले ६८७२०, अमेरिकाले ५९२३०, त्यसपछि जापानले ५०५२० पेटेन्ट दर्ता गरे । नेपालबाट सन् २०१७ मा जम्मा २० वटा मात्रै पेटेन्ट दर्ता गरिएका थिए । पेटेन्ट अधिकारको आवेदन दिने नेपालीमा अधिकांश नेपालबाहिर बस्नेहरू थिए । नेपालमा अन्य देशका तुलनामा पियर रिभ्यु वैज्ञानिक प्रकाशनहरूको अवस्था पनि कमजोर छ । साइमागो डेटाबेसका अनुसार, सन् १९९६ देखि २०२० सम्ममा २४० देशका वैज्ञानिकहरूले प्रकाशन गरेका जर्नल लेखका आधारमा नेपाल ९१ औं नम्बरमा थियो । उक्त अवधिमा अमेरिकाले १ करोड ३८ लाख, चीनले ७४ लाख, भारतले २१ लाख र पाकिस्तानले २ लाख, बंगलादेशले ६७ हजार, श्रीलंकाले २६ हजार लेख प्रकाशन गरेका थिए भने नेपालका वैज्ञानिकहरूले जम्मा २० हजार लेख अन्तर्राष्ट्रिय इन्डेक्स जर्नलमा प्रकाशित गरेका थिए । गत वर्ष नेपालबाट २५ सय हाराहारी त्यस्ता वैज्ञानिक लेखहरू छापिएका थिए । अन्तर्राष्ट्रिय प्रकाशनको संख्याजस्तै छ, देशभरका अनुसन्धान जर्नलहरूको गुणस्तरको अवस्था पनि । नेपालबाट प्रकाशित हुने जर्नलहरूको अनलाइन डेटाबेस नेप्जोलमा हाल २२९ जर्नल सूचीकृत छन् तर तीमध्ये जम्मा चार जर्नल मात्रै अन्तर्राष्ट्रिय इन्डेक्समा समावेश छन् । तीमध्ये पनि क्वार्टाइल ४ (सबैभन्दा कमसल) मा तीन र क्वार्टाइल ३ मा एउटा नेपाली जर्नल परेका छन् । यसले हाम्रो वैज्ञानिक ज्ञान उत्पादन र प्रसारको अवस्था देखाउँछ । समग्रमा देशको आर्थिकसामाजिक प्रगतिको छाप अनुसन्धानवातावरणका चारै अवयवमा परेको देख्न सकिन्छ । नेपालको अर्थतन्त्रको आकार अन्य देशसँग तुलना गर्ने हो भने हाम्रो श्रेणी लगभग ९०१०० औं स्थानतिर परेजस्तै नेपालको अनुसन्धानको विश्वअवस्था पनि लगभग त्यस्तै छ । त्यसलाई फेर्नका लागि माओवादी सरकारले जसरी एक्कासि बजेट मात्रै बढाएर हुँदैन, यसको सम्पूर्ण वातावरण नै सुधार्न जरुरी छ ।"
"व्यक्ति होइन, प्रवृत्ति परिवर्तन","सिद्धान्त र आचरणमा समानता कांग्रेसका सिद्धान्तहरू सर्वोत्कृष्ट छन् तर सिद्धान्तहरू एक्काइसौं शताब्दीमा देशको स्थिति, परिस्थिति र समयानुकूल सुधार भएर अगाडि बढेका छन् । जस्तो चीन राजनीतिक रूपले नियन्त्रित तर आर्थिक रूपले खुला र उदारवादी अर्थनीतिबाट विश्वशक्ति हुन सम्भव भयो । नेपालको संविधान पनि समावेशी लोकतन्त्रमा आधारित छ । नेपाली जनताको संघर्षबाट आएको यो संविधानमा संसदीय व्यवस्थाको मौलिक विशेषतासहित केही अन्य व्यवस्था पनि गरिएका छन् । यो नयाँ प्रयोगबाट नेपालको राजनीतिमा केही असहजता र अनौठोपन देखिएको छ । केही खराबी पार्टीभित्र प्रवेश गरेका छन् । खासगरी समानुपातिक प्रतिनिधित्व गर्दा नेतृत्वले विवेक नपुर्याएको र न्याय गर्न नसकेको गुनासो आएको छ अनि गम्भीर त्रुटिहरू भएको भनी सबै पक्षबाट आवाज उठेको छ । लोकतन्त्र र कांग्रेसको भविष्य यसलाई सञ्चालन गर्ने नेतृत्वको आचरणमा भर पर्छ । कांग्रेस नेतृत्व सिद्धान्तविपरीत आचरण गरेको भनी समाजमा आरोपित छ । यसर्थ जतिसुकै राम्रो संविधान र पार्टी सिद्धान्त भए पनि नेतृत्वको सामान्य त्रुटिले पार्टीहरूको इमेज ध्वस्त भएको छ, कांग्रेसले आफ्नै अनुभवबाट पनि यो शिक्षा लिएको हुनुपर्छ । नेपाली कांग्रेसमा माथिदेखि तलसम्म नैतिक आचरणमा स्खलन आएको छ भनी स्विकार्न सके मात्र पार्टी, नेताकार्यकर्तामा सुधारको सम्भावना रहन्छ । भावी महाधिवेशनमा कांग्रेसको सिद्धान्त र आचरणबीच समभाव राख्ने नेतृत्व विकास हुन सक्छ कि सक्दैन, यो अहम् प्रश्न आज कांग्रेसजनसामु छ । आम नागरिकको अपेक्षा कांग्रेसले राजनीतिमा नैतिक पक्षलाई गौण नठानोस् भन्ने छ । हामी कांग्रेसजनलाई नागरिकको अपेक्षामा खरो उत्रने चुनौती छ । कांग्रेसको संगठनभित्र अराजनीतिक मानिसहरूको भीड जम्मा भएका गुनासाहरू पनि आउँछन् । कांग्रेस नेतृत्वमा बस्नेहरूको असफलता हो यो । कांग्रेस नेतृत्वबाट देशभरिका कार्यकर्ताले वैचारिक नेतृत्व नपाएको युगौं भयो । तसर्थ वैचारिक रूपमा कांग्रेसलाई धारिलो बनाउन कांग्रेसको भावी महाधिवेशनले यस दिशातर्फ ठोस काम गर्ला भन्नेमा मलाई विश्वास छ । नेपाली कांग्रेसको विकास र समृद्धिको धारणाबारे पनि यो महाधिवेशनले व्यापक छलफल र बहस गर्नेछ । कस्तो विकास र कसका लागि विकास भन्ने प्रश्न आज विश्वसामु छ । कांग्रेस समतामूलक समाज निर्माण गर्न समाजवादउन्मुख राष्ट्र निर्माणमा कसरी अगाडि बढ्ने, नेपाल के गर्दा समाजवादउन्मुख राष्ट्र हुन्छ भन्नेबारे गहन छलफल र बहस जरुरी छ । अझ खासगरी कृषितर्फको सुधार, औद्योगिक विकासको वातावरण र सेवाक्षेत्रमा देखिएका अवसरहरूबारे कांग्रेस पार्टीमा छलफल नै बन्द भएका छन् । भावी महाधिवेशनबाट कृषि, उद्योग र सेवाक्षेत्रबारे हामीले ठोस निर्णय गरी अगाडि बढ्न सक्दा मात्र मुलुकले सही दिशा समात्नेछ । विकाससँगै वातावरण गाँसिएको हुन्छ । नेपालमा प्रकृतिले अनेकन् उपहार दिएको छ । यी प्राकृतिक स्रोतहरूको भण्डारलाई भावी पुस्ताका लागि पनि सुरक्षित राख्दै वातावरणमैत्री विकास मोडलबाट हामी नेपाललाई समृद्ध राष्ट्रमा पुर्याउन सक्छौं । तर समृद्धि नाराबाट आउँदैनÙ यसका लागि त्याग, समर्पण र राजनीतिक इच्छाशक्ति चाहिन्छ । प्रश्न छ, कांग्रेस कार्यकर्ताहरूमा यो इच्छाशक्ति छ त ? मेरो राजनीतिक जीवनको लामो अनुभवबाट भन्न सक्छु कांग्रेसका निष्ठावान् कार्यकर्ता, सक्षम र विज्ञहरूबीचको समन्वयबाट देशको समृद्धि र नेपाली समाजको रूपान्तरण सम्भव छ । अन्तमा, कांग्रेस कार्यकर्ताहरूको मिसन अब सत्ता मात्र रहनु भएन । नेपाली जनताका समस्याहरू पहिचान गरी तिनको समाधानबारे अब नयाँ ढंगले चिन्तन र बहस गर्नुपर्ने टड्कारो आवश्यकता छ । यस्तो बहसको प्लेटफर्म हामीलाई चौधौं महाधिवेशनले अहिले देशभरि उपलब्ध गराएको छ । नयाँ कांग्रेस निर्माणका लागि महाधिवेशन नयाँ नेतृत्व चयनको अवसर त हो नै, नयाँ विचार र संगठन निर्माणको अवसर पनि हो ।"
संघले हस्तान्तरण गरेका ३ सय ५० ठेक्का यता न उता,"(काठमाडौं)  मुस्ताङको थासाङ गाउँपालिका४ र ५ का बासिन्दालाई यातायातमा सहज पहुँच पुर्याउन भन्दै लेते र छोयो जोड्ने कालीगण्डकी नदीमा मोटरेबल पुल निर्माण थालेको ५ वर्ष पुग्यो । संघीय सरकारमातहत निर्माण सुरु भएको पुलको भौतिक प्रगति १० प्रतिशत मात्रै छ । २०७३ भदौ १९ मा सम्झौता भएअनुसार २०७५ भदौ १८ मा पुलको निर्माण भइसक्नुपर्ने हो । तर बजेट अभाव र डिजाइनको समस्या देखाउँदै अहिले निर्माण ठप्प छ । निर्माण कार्य थालिएपछि आएको बाढीका कारण डिजाइन नै परिवर्तन गर्नुपरेको जिल्ला पूर्वाधार विकास कार्यालय मुस्ताङले जनाएको छ ।११ करोड ३७ लाख ४२ हजार ६ सय ४७ रुपैयाँ लागतमा बनाउन थालिएको पुलको काम नभएपछि २०७७ मंसिरमा गण्डकी प्रदेश सरकारलाई हस्तान्तरण गरियो । संघद्धारा योजना हस्तान्तरण भए पनि बजेट नहुँदा निर्माण अघि बढ्न सकेको छैन । यता कास्कीको राम्दीमट्टिखान, स्याङखुदीआनन्दज्योति सडकको २०७३ मा सडक डिभिजनअन्तर्गत ठेक्का सम्झौता भयो । २०७५ भित्र यसको निर्माण सम्पन्न हुनुपर्ने हो तर अझै अलपत्र जस्तै छन् । यी सडक संघले २०७७ मंसिरमा प्रदेशको भौतिक पूर्वाधार मन्त्रालयलाई हस्तान्तरण गरेको थियो । त्यसपछि कोभिडले गर्दा काम हुन नसकेको भन्दै म्याद थप गरियो । २०७८७९ को बजेट वक्तव्यबाटै स्वतः ६ महिना म्याद थप गर्ने घोषणा भयो । दुवै सडक सम्पन्न हुन २२ करोड रुपैयाँ लाग्ने अनुमान गरिए पनि थोरै बजेट छुट्याएका कारण समस्या भएको हो ।संघीयता लागू भएसँगै यस्तै निर्माणाधीन पुल, सडक, भवन प्रदेश र स्थानीय तहमा हस्तान्तरण भएका करिब साढे ३ सय ठेक्का अलपत्र परेका छन् । प्रदेश सरकार गठन भएपछि आर्थिक वर्ष २०७५७६ को बजेटमा सडक विभागमार्फत भएका ठेक्का प्रदेशमा हस्तान्तरण गर्ने गरी बजेट शून्य बनाइएको थियो । तर प्रदेशले बुझ्न नमानेपछि अहिलेसम्म ती ठेक्काको किनारा लागेको छैन । जसको मार खेप्नेमध्येमा परेको हो गण्डकी प्रदेशको भौतिक पूर्वाधार, सहरी विकास तथा यातायात व्यवस्था मन्त्रालय । मन्त्रालयका सचिव रामचन्द्र श्रेष्ठका अनुसार संघबाट बुझिसकेका यस्तै १० वटा ठेक्का रुग्ण अवस्थामा छन् । ती सबै योजना त्यसअघि नै सडक विभागले ठेक्का लगाएका थिए । तर समयमै सम्पन्न गर्ने गरी संघ सरकारले बजेट विनियोजन नगर्दा र निर्माण व्यवसायीले पनि काम गर्न आनाकानी गर्दा म्याद सकिएको श्रेष्ठको भनाइ छ । ठेक्का लगाएपछि निश्चित अवधिभित्र काम सक्नैपर्ने हुन्छ, उनले भने, थोरैथोरै बजेट आउने गरेका कारण योजना सम्पन्न गर्न समस्या भएको हो । गण्डकीजस्तै बाँकी प्रदेश र स्थानीय तहमा पनि यस्तै समस्या छ । पहिला पर्यटकीय, वैकल्पिक, राष्ट्रिय राजमार्ग र प्रादेशिक सडक भनेर बजेट आउने गरेको थियो । आर्थिक वर्ष २०७५७६ को बजेटमा यी सबै शीर्षक सबै प्रदेशमा गए, सडक विभागका प्रवक्ता एवं उपमहानिर्देशक शिवप्रसाद नेपालले भने, ठेक्का भइसकेका सडक, तिनका कागजात र ठेक्कापट्टाको दायित्व संघमै रह्यो । अर्थ मन्त्रालयले प्रदेशमा हस्तान्तरण गर्ने भनेपछि त्यसका लागि प्रदेशका भौतिक पूर्वाधार मन्त्रालयमा चिठी लेखिएको नेपालले बताए ।त्यसपछि कतिले ठेक्का बुझे, कतिले बुझेनन्, उनले भने, आर्थिक वर्ष २०७६७७ मा फेरि केही सडकमा प्रदेशले संघले नै काम गरोस् भनेर चिठी पठायो । गत आर्थिक वर्ष २०७७७८ मा त्यस्ता सडकका लागि एक अर्ब बजेट छुट्याइयो । यसमध्ये ४० करोड खर्च गरी केही सडकको भुक्तानी फरफारक भइसकेको नेपालको भनाइ छ । कतिको अहिलेसम्म काम हुन सकेको छैन । धेरैको भुक्तानी दिन बाँकी नरहेको उनको दाबी छ । कति आयोजना बनिसकेर भुक्तानी दाबी गरिए पनि इन्जिनियरले प्रमाणित नगरिदिँदा व्यवसायीले धेरै भुक्तानी लिन बाँकी छ भन्ने गरेका छन्, नेपालले भने, तर धेरै ठेक्काको समस्या टुंगिँदै गएको छ । अब विभागको त्यस्तो दायित्व ३०४० करोड रुपैयाँभन्दा बढी नरहेको उनको भनाइ छ । सुरुमा रुग्ण, आधा र एकचौथाइ काम भएका ठेक्काका फाइल प्रदेशमा बुझाउन खोज्दा प्रदेश सरकारले मानेनन् । ठेक्का सकेर मात्र हस्तान्तरण गर्नुपर्ने अडान राखे । केही ठेक्का भने बुझाइसकिएको छ । बुझ्न बाँकी ठेक्कामा समस्या भएको हो । उपत्यकामा भने त्यस्ता ठेक्का नरहेको नेपालको दाबी छ । सुरुसुरुमा सडक विस्तारअन्तर्गत तयारी नै नभएका सडकमा राजनीतिक नेतृत्व र प्रशासनिक पहुँचका भरमा बजेटमा सडकको नाम राख्ने कामले पनि समस्या भएको जनाइएको छ । केही ठेक्काको फरफारक नहुँदा निर्माण व्यवसायीको भुक्तानी नै नहुने अवस्था रहेको नेपालले स्विकारे ।प्रदेश र स्थानीय तहमा गएका रुग्ण ठेक्का साढे ३ सयको संख्यामा रहेको नेपाल निर्माण व्यवसायी महासंघले जनाएको छ । पहिला ५ सय हाराहारी थिए । केहीको भुक्तानी असार मसान्तसम्म भएको जनाइएको छ । अहिले करिब ८ अर्ब रुपैयाँ भुक्तानी लिन बाँकी रहेको महासंघका महासचिव रोशन दाहालले बताए । उक्त भुक्तानी तीन वर्षदेखि निर्माण व्यवसायीले नपाएको उनको भनाइ छ । संघ, प्रदेश र स्थानीय तहमा गएका ठेक्काको भुक्तानी लिन धेरै बाँकी छ, उनले भने, तर सम्बन्धित मन्त्रालय, विभाग र कार्यालयसँग सोध्दा यत्रो भुक्तानी छँदै छैन भन्ने, काम सकेर बिल पेस गर्दा बिल नलिने समस्या छ ।पहिला ठेक्का संघीय सरकारले चलायो । त्यसपछि प्रदेशमा गयो । पछि आयोजना बाँडफाँट भएर कतिपय स्थानीय तहमा पनि बाँडिए । तर प्रदेश र स्थानीय तहले एकमुष्ट रूपमा बुझ्न मानेनन् । सकिएपछि मात्र बुझ्ने भनेपछि तीन वर्षदेखि अलपत्र आयोजना बल्ल संघले नै सम्पन्न गर्ने, नत्र यथास्थितिमा आयोजना बन्द गर्ने निर्णय भएको जनाइएको छ । त्यस्ता ठेक्का सिँचाइ, ऊर्जा, खानेपानी, सहरी, भौतिक पूर्वाधार मन्त्रालयअन्तर्गतका हुन् । सहमतिमा ठेक्का अन्त्य गरेर सम्बन्धित प्रदेश र स्थानीय तहलाई जिम्मा लगाइने कुरा भएको महासचिव दाहालले बताए ।पछिल्लो पटक देशभर संघ, प्रदेश र स्थानीय तहमा गरेर पुराना र रुग्ण ३ हजार बढी ठेक्काको म्याद थपिएको छैन । दाहालका अनुसार तिनको मात्र २५ अर्ब रुपैयाँभन्दा बढी भुक्तानी लिन बाँकी छ ।"
सेयर बजारको आकार ४३ खर्ब नाघ्यो,"(काठमाडौं)  सेयर बजारको आकार जनाउने कुल बजार पुँजीकरण बुधबार ४३ खर्ब ५ अर्ब रुपैयाँ पुगेको छ । यो हालसम्मकै उच्च हो । यसअघि नै कुल गार्हस्थ्य उत्पादन (जीडीपी) को आकारभन्दा धेरै भइसकेको कुल बजार पुँजीकरण बुधबार ४३ खर्ब रुपैयाँभन्दा धेरै भएको हो । आधार वर्ष परिवर्तन गरेपछि अर्थतन्त्रको आकार (जीडीपी) वर्तमान मूल्यमा ३९ खर्ब ४३ अर्ब रुपैयाँ पुग्ने प्रक्षेपण केन्द्रीय तथ्यांक विभागले गरेको छ । नेप्सेमा सूचीकृत कुल सेयर संख्यालाई वर्तमान बजार मूल्यले गुणा गरेर कुल बजार पुँजीकरण गणना गरिन्छ ।मंगलबार २९ अंकले बढेर ३ हजार ८० बिन्दु नजिक पुगेर बन्द भएको नेप्से बुधबार साढे १५ अंकले बढेको छ । यो वृद्धिसँगै समग्र नेप्से ३०९४९४ बिन्दुमा उक्लेको छ । अघिल्लो दिनको तुलनामा बुधबारको नेप्से ०५० प्रतिशतले बढी हो । यस दिन कारोबारमा आएकामध्ये बैंकिङ, जलविद्युत्, उत्पादन तथा प्रशोधन र सामूहिक लगानी कोष उपसमूहको परिसूचक घटेको छ । बाँकी उपसमूहको परिसूचक बढेको छ । समग्रमा घट्नेभन्दा बढ्ने सूचक धेरै भएपछि सेयर कारोबार मापक नेप्से परिसूचक १५३० अंकले बढेको हो ।अघिल्लो दिनको तुलनामा बुधबार कारोबार रकममा भने कमी आएको छ । करिब १ लाख २८ हजार ७ सय ८० कारोबारबाट २ सय १९ कम्पनीका २ करोड ८१ लख ७० हजार १ सय ७२ कित्ता सेयर किनबेच भए । ती किनबेचमा १३ अर्ब २९ करोड १९ लाख रुपैयाँ बराबरको सेयर कारोबार भएको छ । अघिल्लो दिनको तुलनामा बुधबारको कारोबार रकम कम हो । मंगलबार १५ अर्ब १७ करोड रुपैयाँ बराबरको सेयर कारोबार भएको थियो ।पछिल्ला दिनहरूमा (खासगरी राष्ट्र बैंकले मौद्रिक नीति सार्वजनिक गर्न ढिलो गरेपछि) सेयर बजारमा सकारात्मक प्रभाव देखिन थालेको छ । असार अन्तिम सातादेखि बजार सामान्य घट्दो दरमा थियो । त्यतिबेला राष्ट्र बैंकले साउन पहिलो साता मौद्रिक नीति सार्वजनिक गर्ने र सेयर बजारलाई प्रभावित पार्ने खालका नीति आउने अनुमानका आधारमा लगानीकर्ता पर्ख र हेर को अवस्थामा थिए । शेरबहादुर देउवाको नेतृत्वमा नयाँ सरकार गठन भएपछि अघिल्लो सरकारले ल्याएको बजेटको पनि संशोधनको चर्चा चलेको छ । यही कारण राष्ट्र बैंकले मौद्रिक नीति सार्वजनिक गर्न ढिलाइ गरिरहेको छ । यही मौकाको फाइदा उठाएर केही अल्पकालीन लगानीकर्ताले बजारमा खरिद चाप बढाएपछि नेप्से उकालो लागेको जानकारहरू बताउँछन् ।नेप्से दोहोरो अंकले बढे पनि बुधबार सेन्सेटिभ परिसूचक स्थिर रहेको छ भने फ्लोट परिसूचक ०२३ बिन्दुले बढेको छ । यस्तै, होटल तथा पर्यटन उपसमूहको परिसूचक सबैभन्दा धेरै ७०९ प्रतिशत र निर्जीवन बिमाको ३०८ प्रतिशतले बढेको छ । लगानी उपसमूहको परिसूचक २८९, वित्त कम्पनीको २६३, जीवन बिमाको २४१, विकास बैंकको १०१, व्यापारको ०४, अन्यको ०९२ र लघुवित्त उपसमूहको ०६७ प्रतिशतले बढेको छ । तर जलविद्युत् उपसमूहको परिसूचक १४७ प्रतिशत, बैंकिङको ०८७ प्रतिशत, उत्पादन तथा प्रशोधनको ०५५ प्रतिशत र सामूहिक लगानी कोष उपसमूहको परिसूचक ००५ प्रतिशतले घटेको छ ।"
नेटवर्किङबारे संसद्को निर्देशनमा सरकारको अटेरी,"(काठमाडौं)  वस्तुको प्रत्यक्ष बिक्रीका नाममा इजाजत पाएका र प्रक्रियामा रहेका कम्पनीका सञ्चालकले विगतमा नेटवर्किङ धन्दा गरेनगरेकोबारे छानबिन गर्न दिइएको निर्देशन सरकारबाटै अटेरी भएको पाइएको छ । पुरानै गिरोहले इजाजत लिनुअगावै नेटवर्किङ कारोबार सुरु गरेको सार्वजनिक भएपछि संसदीय समितिले छानबिन थालेको थियो । उद्योग तथा वाणिज्य र श्रम तथा उपभोक्ता हित समितिअन्तर्गत सांसद सोमप्रसाद पाण्डेको संयोजकत्वमा गठित उपसमितिले गत भदौमा वस्तुको प्रत्यक्ष बिक्री (व्यवस्थापन तथा नियमन गर्ने) ऐन, २०७४ तथा नियमावली, २०७६ संशोधनसहित १८ सुझाव सिफारिस गरेको थियो । एक महिना लगाएर तयार पारिएको प्रतिवेदन समिति सभापति विमल श्रीवास्तवलाई बुझाइएको थियो । सोही प्रतिवेदनका आधारमा समितिले उद्योग वाणिज्य तथा आपूर्ति मन्त्रालय, वाणिज्य आपूर्ति तथा उपभोक्ता संरक्षण विभागलाई कार्यान्वयन गर्न निर्देशन दिएको थियो । निर्देशन दिएको ७८ महिना पुग्दासमेत छानबिन गर्न कुनै प्रक्रिया अघि बढेको छैन ।इजाजत पाएका ७ वटा कम्पनीको सिन्डिकेट भइरहेको छ । संसदीय समितिको निर्देशन कार्यान्वयनबिनै मान्छे ठग्न लिडर राखिएको छ । सम्पूर्ण छानबिन गर्न निर्देशन दिएका थियौं, समितिले निर्देशन नदिए पनि छानबिन गर्नु मन्त्रालयको दायित्व हो, समितिका एक सांसदले भने, तर सरकारले छानबिन नै गरेन । निर्देशनको पालना भएन । कार्यान्वयन तहमा मन्त्रालयले वाणिज्य विभागलाई निर्देशन दिनुपर्ने हो । तर व्यक्तिगत स्वार्थका कारण सबै चुपचाप बसेको ती सांसदले बताए । आफ्नो स्वार्थ मिलेका बेला समितिको निर्देशन भन्दै हतारहतार कार्यान्वयनतर्फ उन्मुख हुन्छन्, उनले भने, तर स्वार्थ नमिल्दा प्रतिवेदन नै दराजमा थन्काइदिन्छन् । ऐनमा बुँदाबुँदामा वातर लगायत शब्द राखेर नेटवर्किङ घुसाउन खोजिएको छ । विभागले पनि निर्देशिका तथा कार्यविधिसमेत तयार नगरी इजाजत दिएकाले शंका गर्ने ठाउँ धेरै रहेको ती सांसदले बताए ।प्रतिवेदनमा विगतमा युनिटी, हर्बो, गोल्डक्वेस्टलगायत विभिन्न प्रकृतिका नेटवर्किङ व्यवसायका माध्यमबाट सर्वसाधारणलाई ठगेका कम्पनीले नै आफ्नो वा परिवारका नामबाट कम्पनी दर्ता गरी पुनः ठगी गर्न खोजेको बुझिन आएकाले त्यस्ता व्यक्तिले कम्पनी दर्ता गर्न आए विगतमा त्यस्ता ठगीसम्बन्धी कारोबार गरेनगरेको यकिन गरेर मात्रै काम अघि बढाउनुपर्ने जनाइएको छ । तर इजाजत पाएका प्रायः कम्पनीमा विगतकै गिरोह सक्रिय छन् । विगतमा हर्बो इन्टरनेसनलबाट नेटवर्किङ व्यवसाय गरेका केही व्यक्तिले नेचर हर्ब्स इन्टरनेसनलको अनुमति पाएका छन् । हर्बोको नेटवर्क मार्केटिङ सञ्जालमा करिब ५ लाख मानिस सदस्य थिए । उनीहरूले अवैध नेटवर्क मार्केटिङ गरी कञ्चनजंघा टी इस्टेटले उत्पादन गरेको ग्रिन टी आठ गुणासम्म महँगोमा बेच्दै आएका थिए ।अहिले नेचर हर्ब्समा गीतेन्द्रबाबु राई (जीबी राई) सञ्चालक छन् । उनी यसअघि हर्बोको प्रेजेन्टेसन दिई हिँड्थे । नेटवर्किङ कारोबार गरिरहेको खुलेपछि उनले नेचर हर्ब्स कुमार रम्तेललाई बेचेका छन् । रम्तेल हर्बोका ट्रेनर हुन् । नेचर हर्ब्समै रहेका अनन्तबाबु राई र नेत्रपाणि बाँस्तोला हर्बोमा बोर्ड डाइरेक्टर थिए । नेचर हर्ब्सकै बजार विभाग प्रमुख माधव खनाल हर्बोकै लिडर थिए । त्यसपछि बिटक्वाइनको अवैध कामगरेका उनलाई मुद्दा लागेको थियो ।विगतमा ग्रिन बुटी ब्रान्डका नाममा अवैध धन्दा गरेका राज दंगालले आइबोस ग्लोबल इन्टरनेसनलको इजाजत पाएका छन् । दंगाललाई गैरकानुनी नेटवर्किङ व्यवसायमा आवद्ध रहेको भन्दै प्रहरीले करिब ५ वर्षअघि पक्रिएको थियो । अहिले उनकी श्रीमती सरिता गुनीका नाममा आइबोसले इजाजत पाएको छ । हर्बोमा हेड प्लानिङमा रहेर सबैभन्दा बढी ग्राहक ठग्ने आरोपमा मुद्दा खेपेका श्रीबल्लभ नेपाल आइबोसमा छन् । आइबोसमै रहेका वीरेन्द्र न्यौपाने युनिटीका लिडर थिए । प्रत्यक्ष बिक्रीको इजाजत पाएको न्यु विवेक इन्टरप्राइजेजले पनि नेटवर्क व्यवसाय गर्दै आएको छ । यसका सञ्चालक राप्रपा केन्द्रीय सदस्य भीमसेन गुरुङ हुन् । उनीमाथि नेपाली पैसा विदेशमा लगाएको आरोप छ ।स्रोतका अनुसार ग्लोबल ओरियन्स नेपाल प्रालिका सञ्चालक वसन्त पण्डितले विगतमा गोल्डक्वेस्टमा काम गरेका थिए । त्यहाँबाट उनी हर्बोका बोर्ड निर्देशक बने । युटर्न इन्टरनेसनल र केयर मार्ट्समा पनि अवैध नेटवर्किङ कारोबारमा संलग्न थिए । संसदीय समितिले निर्देशन दिए पनि उनीहरुका विषयमा छानबिन अघि बढेको छैन । यी कम्पनीका सञ्चालकले विगतमा नेटवर्किङ व्यवसाय सञ्चालन गरेर लाखौं सर्वसाधारण ठगेका छन् । सर्वसाधारणले ठगी भएको रकमसहितको उजुरी दिँदा पनि क्षतिपूर्ति पाएका छैनन् ।प्रतिवेदनमा प्रत्यक्ष वस्तु बिक्री कारोबारका नाममा विदेशी कम्पनीको शाखाका रूपमा कारोबार गर्न नपाइने र त्यस्तो गरेको पाइए उक्त कम्पनीको इजाजत खारेज गरी कानुनअनुसार कारबाही गर्नुपर्ने उल्लेख छ । ऐनको मूल मर्मबमोजिम कम्तीमा ५० प्रतिशत स्वदेशी वस्तु बिक्री गर्ने प्रतिबद्धता लिने, बढीमा २ वर्षभित्र इजाजतपत्र प्राप्त कम्पनीले स्वदेशी वस्तुको उत्पादन तथा बिक्रीवितरण अनिवार्य गर्नुपर्ने र सोअनुसार नगर्ने कम्पनीको इजाजतपत्र रद्द गर्ने व्यवस्था गर्न समितिले निर्देशन दिएको थियो । तर विभाग स्रोतका अनुसार इजाजत पाएका दुई कम्पनीले पूर्णतः विदेशी सामान बिक्री गरिरहेको उजुरी परेको छ ।विदेशी सामान महँगोमा बेचेर पैसा विदेश लगेको उजुरी परेको छ, स्रोतले भन्यो । वस्तुको प्रत्यक्ष बिक्री गर्ने कम्पनीको न्यूनतम चुक्ता पुँजी ३ करोड पुर्याउन र हाल इजाजत लिइरहेका कम्पनीलाई समेत ६ महिनाभित्र सोहीबमोजिमको पुँजी बढाउन लगाउने समितिको निर्देशन छ । तर त्यसतर्फ पनि कुनै ध्यान दिइएको छैन । उद्योग तथा वाणिज्य र श्रम तथा उपभोक्ता हित समितिका सभापति श्रीवास्तवले पनि यस विषयमा आफूलाई केही जानकारी नदिइएको प्रतिक्रिया दिए । ठगी भइरहेका विषयमा वाणिज्य विभाग स्वयंले सूचना निकालेको छ । विगतको निर्देशनबारे पनि उसले केही जानकारी गराएको छैन, उनले भने, अब दुईतीन दिनमा बैठक बस्छौं, केके भएको हो, सबै बुझ्छौं ।सरकारी लापरबाहीकै कारण नेटवर्किङ धन्दा गरिरहेकाहरू सलबलाएका छन् । यसको पुष्टि वाणिज्य विभागले पटकपटक विज्ञप्ति निकालेर गरिसकेको छ । हाइपर फन्ड ग्लोबल, जोसियल, सीआरयू, विन्टर, क्राउड वान, सोलम्याक्स, पोइन्टलगायत विदेशी तथा स्वदेशी व्यक्तिफर्म, कम्पनीले समेत प्रत्यक्ष बिक्रीका नाममा नेटवर्किङ शैलीमा व्यवसाय गरिरहेको उजुरी परेको छ । सरकारी रबैयाकै कारण नेटवर्किङ धन्दा फस्टाएको उपभोक्ता हित संरक्षण मञ्चका अध्यक्ष ज्योति बानियाँको दाबी छ । सरकारी काम सर्वोच्च अदालतको फैसलाविपरीत भएको छ । सर्वोच्चले नियमन गर्ने गरी ऐन बनाउन भनेको थियो तर झन् खुला गरियो, उनले भने, अहिले भित्रभित्रै गलत काम गर्नेलाई प्रोत्साहन गर्ने काम भएको छ । नेटवर्किङ प्रोत्साहनमा सरकारी निकायसँगै सांसद पनि लागेको उनको आरोप छ । सुरुसुरुमा सांसदले नै विरोध गरेजस्तो गरे । अहिले केही सांसद नै नेटवर्किङ कम्पनी दर्ताको लबिइङ मा लागेका छन्, बानियाँले भने, सबैको छानबिन हुन जरुरी छ ।वाणिज्य विभागका प्रवक्ता शिवराज सेढार्इंले भने बजारमा देखिएको नेटवर्किङ गतिविधिसम्बन्धी विषयमा प्रहरीसँग समन्वय गरेर काम अघि बढाइएको बताए । समितिको प्रतिवेदनमा निर्देशित पुँजी र विगतमा नेटवर्किङ व्यवसायमा संलग्न भएनभएको लगायत विषय वाणिज्य विभागभन्दा कम्पनी रजिस्ट्रारको कार्यालयले छानबिन गर्नुपर्ने उनको भनाइ छ । सुरुमा दर्ता हुने भनेको कम्पनी रजिस्ट्रारको कार्यालयमा हो । त्यसपछि विभागमा आउँछ अनि विभागले इजाजत दिने हो । त्यसमा वाणिज्यले बोल्न मिल्दैन ।"
यसपालि सिरी ए मा को बलियो ?,"द गार्डियन (मिलान)  युभेन्ट्स लामै समय इटालीमा कसैले छुन नसकिएको टिम रह्यो । अब भने त्यो रहेन । ९ वर्षको अन्तरालपछि सिरी ए को नयाँ सिजन सुरु हुनेछ नयाँ च्याम्पियनसँगै । त्यसको अर्थ इन्टर मिलानले यसपल्ट उपाधि रक्षाका लागि प्रयास गर्नेछ । गत सिजन इन्टरले पहिलोपल्ट उपाधि जितेको थियो, सन् २०१० यता । त्यो सिजन इन्टरले जोसे मोउरिन्होको नेतृत्वमा तीन उपाधि जितेको थियो । त्यसयता इन्टरका लागि सजिला दिनहरू फर्केनन् । यसपल्ट सिरी ए मा को बलियो होला त उपाधिका लागि ? यसको पहिलो उत्तर त इन्टर आफैं भयो । डिफेन्डिङ च्याम्पियनका रूपमा इन्टरले पक्कै पनि बलियो चुनौती पेस गर्नेछ । अझ डिफेन्डर मिलान स्क्रिनियरले त के सम्म दाबी गरेका छन् भने इन्टर २०२१०२२ को सिजन अपराजित रहने योजनामा छ । एउटा तथ्य के भुलौं भने अहिले इन्टरमा गत सिजनका प्रशिक्षक एन्टोनियो कोन्टे छैनन् अनि अचरफ हाकिमीले पनि छाडिसकेका छन् । त्यसैले गत सिजन सुरु गर्दा इन्टरलाई जति सजिलो थियो, यसपल्ट त्यस्तो हुने छैन । अझ गाह्रै हुनेछ । सिमोन इन्जाघी र हाकन काल्हनोग्लु इन्टर आएका छन्, तर उनीहरूले कडा मिहिनेत गर्नुपर्ने निश्चित छ । गत सिजन ओल्ड लेडी का लागि गाह्रै स्थिति रह्यो । तर यसपल्ट टोलीले सुखद सुरुआतको किन अपेक्षा राख्न सक्छ भने टिममा प्रशिक्षकका रूपमा मासिमिलिनो एलेग्री फर्केका छन् । उनको नेतृत्वमा युभेन्ट्सले शीर्षस्थान फेरि हात पार्ने कल्पना गर्न सक्छ । युभेन्ट्सको टिममा खासै परिवर्तन आएको छैन । तर नयाँ प्रशिक्षकले यही टिमबाट राम्रो नतिजा त पक्कै निकाल्न सक्छ । एलेग्रीको सबैभन्दा ठूलो लक्ष्य हुनेछ पाउलो डिबालालाई लयमा फर्काउने अनि क्रिस्टियानो रोनाल्डोलाई फेरि केही जित्नका लागि गम्भीर बनाउने । गत सिजन एटलान्टा तेस्रो स्थानमा आएको थियो । एटलान्टा तेस्रो स्थानमा आएको यो पहिलोपल्ट होइन, बरू लगातार तेस्रो सिजन हो । त्यसैले भन्न करै लाग्छ, अब एटलान्टा ठूला टिममा पर्न थालिसकेको छ । भलै, एटलान्टाले सन् १९६३ को कोपा इटालिया जितेयता केही जित्न सकेको छैन । तर जियान पिएरो गास्पेरिनाको नेतृत्वमा यो क्लबले पेस गर्ने चुनौती बलियो नै रहनेछ । टिममा केही नयाँ खेलाडी आएका छन्, तर प्रशिक्षकले मुख्य ध्यान दिनुपर्ने विषय रक्षापंक्ति नै रहनेछ । यहाँनिर एसी मिलानलाई पनि छुट्याउन मिल्ने छैन । गत सिजन क्लब सम्हालेयता स्टेफानो पिओलीले मिलानलाई फेरि युरोपेली च्याम्पियन्स लिगमा फर्काएका छन् । तर यसको अर्थ मिलानलाई एकै साता घरेलु लिग र च्याम्पियन्स लिग फर्कनुपर्ने तनाव हुनेछ । एएस रोमाले भने केही दुरीले च्याम्पियन्स लिग खेल्न मौका गुमाएको थियो, तर टिमले यसपल्ट तिनै मोउरिन्होको नेतृत्वमा खेल्नेछ । तर रोमालाई लिग उपाधिका लागि बलियो प्रत्याशी मान्न सकिन्न । यस्तै स्थिति नेपोलीको पनि रहनेछ । नेपोलीसँग पछिल्ला केही सिजन राम्रो सुरुआत लिए पनि त्यसलाई अन्त्यसम्म कायम राख्न नसक्ने समस्या देखिएको छ ।"
