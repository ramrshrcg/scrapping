शीर्षक,विवरण
प्रतिनिधिसभा उपेक्षित,"गत २ गते प्रतिनिधिसभाको कार्यव्यवस्था समितिको बैठकमा सत्ता र प्रतिपक्षका सांसदले संसद्लाई बिजनेस दिने विषयमा ओलीसँग भेटेर छलफल गर्न सभामुखलाई सुझाव दिएका थिए । सापकोटाको सचिवालयले ओलीलाई भेट्ने समय मागिरहेको छ । तर भेट भएको छैन । सचिवालयका एक अधिकारीका अनुसार राष्ट्रपति सहभागी कार्यक्रममा हुने अनौपचारिक भेटघाटमा ओली र सापकोटाबीच नमस्ते आदानप्रदान मात्रै हुन्छ । प्रधानमन्त्री र सभामुखबीच नै राम्रो सम्बन्ध नभएपछि प्रतिनिधिसभाले कसरी बिजनेस पाउँछ ? ती अधिकारीले भने । संघीय संसद्का दुवै सभाको बैठकले पारित गरेपछि मात्र विधेयकहरू ऐनमा परिणत हुन्छन् । तर गत पुसमा चार दिन सञ्चालन भएर बन्द भएको राष्ट्रिय सभाको अधिवेशन फेरि बोलाइएको छैन । यसबाट पनि सरकारले विधेयकमाथि छलफल गराउन नचाहेको सांसदहरूको आरोप छ । प्रतिनिधिसभाअन्तर्गत ३८ र राष्ट्रिय सभाअन्तर्गत १९ वटा विधेयक विचाराधीन छन् । राष्ट्रिय सभाबाट पारित गरेर प्रतिनिधिसभामा पठाइएका विधेयक ६ वटा छन् । राष्ट्रिय सभाले पारित गरेर प्रतिनिधिसभामा पेस गर्न तयारी अवस्थामा २ वटा विधेयक छन् तर सरकारले बिजनेस नदिएपछि प्रतिनिधिसभा बैठक सातसात दिनको अन्तरमा बस्दै आएको छ । पूर्वसभामुख ढुंगाना सभामुख सापकोटाले प्रतिनिधिसभाको पहिलो बैठकमै प्रधानमन्त्री ओलीलाई बोल्न लगाउनुपर्ने तर्क गर्छन् । प्रतिनिधिसभा पुनःस्थापना भएपछि त्यसको जिम्मेवारी लिँदै ओलीले क्षमायाचना गर्नुपर्थ्यो, उनले भने । प्रतिनिधिसभामा बिजनेस दिन सभामुखले सरकारलाई रुलिङ गर्नुपर्ने सुझाव पनि उनले दिए । संसद्का पूर्वमहासचिव सूर्यकिरण गुरुङ अप्ठेरो बेला सिर्जना भए सभामुखले कार्यव्यवस्था परामर्श समितिको बैठक राखेर दलबीच समन्वयकारी भूमिका निर्वाह गर्न सक्ने बताउँछन् । सरकारले रेस्पोन्स नगर्ने हो भने प्रतिनिधिसभा अघि बढ्न सक्दैन । यस्तो अवस्थामा सभामुखको भूमिका दलहरूबीच समन्वय गर्ने नै हो, गुरुङले भने । संसदीय मामिलाका जानकारहरूका अनुसार सभामुखको अगुवाइमा संसद् आफैं सक्रिय हुन सक्छ । सभामुख सापकोटाका प्रेस सल्लाहकार श्रीधर न्यौपानेले पछिल्लो समय दलहरूकै सहमतिमा बैठकको दिन तोकिएको बताए । खासगरी गत २ गतेको कार्यव्यवस्था परामर्श समितिको बैठकपछि आपसी सल्लाहमा कामकारबाही अघि बढेको छ, उनले भने । प्रतिनिधिसभालाई सक्रिय बनाउन विपक्षी दलले पनि भूमिका खेल्न सक्छन् । उनीहरूले सरकारका गलत काममाथि औंला ठड्याउन सक्छन् । भ्रष्टाचारका कुरा उठाउन सक्छन् । राजनीतिक संक्रमणका बेला भएका अनेक विकृतिमाथि सांसदहरूले प्रश्न गर्न सक्छन् । तर कांग्रेस र जसपा सत्ताको हिसाबकिताबका कता के गर्दा ठीक हुन्छ भन्दै आफ्नै सुरमा छन् । माओवादी केन्द्र त संसद्भित्र हराएजस्तो देखिन्छ । उसले संसद्मा कुनै सक्रिय भूमिका देखाएको छैन । सरकारलाई दिएको समर्थन फिर्ता गर्दा र नगर्दाका फाइदा र बेफाइदाको लेखाजोखा गर्न माओवादी व्यस्त छ । माओवादी केन्द्र संसदीय दलका प्रमुख सचेतक देवप्रसाद गुरुङ सरकारकै कारण प्रतिनिधिसभा निष्क्रिय भएको बताउँछन् । प्रधानमन्त्री ओलीले प्रतिनिधिसभा नचाहेकाले बिजनेस नदिएको उनको भनाइ छ । प्रतिनिधिसभामा सरकारले शून्य समय चलाउन पनि ठूलो प्रयासमा बल्लबल्ल दिएको उनले दाबी गरे । प्रधानमन्त्रीले संसद्मा १० मिनेट पनि समय दिएका छैनन् । उनी संसद् भवन जान्छन् । आफ्नै कार्यकक्षमा बसेर फर्कन्छन् । संसद्का एक अधिकारीले भने, उहाँ (प्रधानमन्त्री) यो वा त्यो बहानामा बैठक सुरु नहुँदै फर्कनुहुन्छ, कि त सकिएपछि आउनुहुन्छ । सत्तापक्ष एमाले संसदीय दलका मुख्य सचेतक विशाल भट्टराई प्रतिनिधिसभामा देखिएको शक्ति सन्तुलनले केही समस्या देखिएको बताउँछन् । केही दिनमा यो अवस्थामा सुधार आउनेबित्तिकै प्रतिनिधिसभाको सक्रियता बढ्छ, उनले भने, संसद्प्रति प्रधानमन्त्री वा सत्तापक्षको नकारात्मक सोच छैन । सधैं संसद्को अधिवेशन सुरु भएपछि शीर्ष नेताहरू बोल्ने गर्थे । यसपटक एक महिनामा ५ वटा बैठक बसे पनि शीर्ष नेताले बोलेका छैनन् । संसद्को मूल सभा नै अल्मलिएका बेला समितिहरू पनि त्यसको छायामा परेका छन् ।"
संक्रमित बढे लकडाउन : स्वास्थ्य मन्त्रालय,"(काठमाडौं)  स्वास्थ्य तथा जनसंख्या मन्त्रालयले कोरोना संक्रमितको संख्या उच्च हुन गएमा संक्रमणको चक्र रोक्न लकडाउन गर्नुपर्ने अवस्था आउन सक्ने बताएको छ । बुधबार मन्त्रालयद्वारा आयोजित नियमित मिडिया ब्रिफिङमा सहप्रवक्ता डा समीरकुमार अधिकारीले अनावश्यक भीडभाड बढ्नु, मास्क नलगाउनु, सामाजिक दूरी कायम नगर्नु, भेटघाट तथा गोष्ठी बढ्नुले संक्रमितको संख्या वृद्धि हुँदै गएको बताए । लडकाउन गर्नु नेपाल सरकारको उद्देश्य होइन तर सरकारले परिस्थितिअनुसार नीतिगत निर्णय गरेर संक्रमणको चक्र रोक्नुपर्ने हुन्छ र संक्रमणलाई भयावह रूपमा फैलिन नदिन सजग हुनुपर्छ, उनले भने ।होली घरमै बसेर मनाउन र अनावश्यक भीडभाड नगर्न पनि मन्त्रालयले आग्रह गरेको छ । भारतमा कोरोना संक्रमितको संख्या बढेसँगै नेपाल फर्किनेको भीडभाड बढेको देखिन्छ । मन्त्रालयले नाकामा आवश्यक सुरक्षा अपनाउन र हेल्थ डेस्कलाई सक्रिय रूपमा सञ्चालन गर्न तथा नेपाल प्रवेश गर्नेलाई मास्क उपलब्ध गराउन निर्देशन दिएको छ । काठमाडौं विश्वविद्यालयको जनस्वास्थ्य विभागमा कार्यरत डा अर्चना श्रेष्ठले भारतमा संक्रमित बढेकाले नेपालमा पनि केही सातामा नै संक्रमणको संख्या थपिन सक्ने बताइन् । उनले भनिन्, दोस्रो चरणको महामारी न्यूनीकरण गर्न सबै सतर्क हुनुपर्छ । विशेष गरी दीर्घरोगीले सावधानी अपनाउने र शंका लागेमा तुरुन्त जँचाउनुपर्छ । मन्त्रालयका सहप्रवक्ता अधिकारीले देशभरका प्रयोगशालामा गरिएको ३ हजार ९ सय ६३ नमुना परीक्षणमा बुधबार १ सय ४५ जनामा संक्रमण देखिएको जानकारी दिए । जसमध्ये काठमाडौं उपत्यकाका मात्रै ६३ जना छन् । नेपालमा हालसम्म संक्रमितको संख्या २ लाख ७६ हजार ३ सय ८९ पुगेको छ ।यसैबीच, संक्रमण दरमा वृद्धि भएको भन्दै उपत्यकाका तीनवटै जिल्ला प्रशासन कार्यालयले मेला, महोत्सव र भीडभाड नगर्न तथा मास्क अनिवार्य लगाउन आग्रह गरेका छन् । सार्वजनिक स्थलमा हिँडडुल गर्दा मास्क प्रयोग नगर्ने र स्वास्थ्यका मापदण्ड पालना नगर्नेलाई कारबाहीको चेतावनी पनि दिइएको छ । काठमाडौं, ललितपुर र भक्तपुर प्रशासनले बुधबार विज्ञप्ति निकाल्दै अटेर गर्ने व्यक्तिलाई संक्रामक रोग ऐन २०२० बमोजिम कारबाहीसमेत हुने उल्लेख गरेका छन् । भारतसँगको सीमाबाट आउने मानिस दैनिक रूपमा काठमाडौं उपत्यकामा आवतजावत गर्ने क्रम बढेको पनि काठमाडौं प्रशासनले जनाएको छ । यस्तै, होली पर्वलाई घरभित्रै सीमित गरेर मनाउन आग्रह गरिएको छ । सार्वजनिक स्थलमा भीडभाड नगर्न र सामाजिक, सांस्कृतिक मर्यादाअनुसार खेल्न तथा सार्वजनिक यातायात प्रयोग गर्दा अनिवार्य मास्क, सेनिटाइजर प्रयोगका साथै भौतिक दूरी कायम गरी स्वास्थ्य मापदण्ड पालना गर्न अनुरोध गरिएको छ । भीडभाड हुने गरी कुनै किसिमको मेला, जात्रा, सांस्कृतिक कार्यलगायतको काम अर्को सूचना नभएसम्म नगर्न, नगराउन पनि प्रशासन कार्यालयले अनुरोध गरेका छन् । ललितपुरमा राति ११ बजेपछि रात्रिकालीन व्यवसाय सञ्चालनमा रोक लगाउने निर्णय भएको प्रमुख जिल्ला अधिकारी ढुण्डीप्रसाद निरौलाले जानकारी दिए ।"
भारतबाट फर्कनेमा संक्रमित पनि,"(धनगढीकञ्चनपुर)  भारतका विभिन्न राज्यमा कोरोना संक्रमण तीव्र बनेसँगै रोजगारीका लागि त्यहाँ पुगेका नेपालीहरू धमाधम घर फर्कन थालेका छन् । यसरी फर्कनेमा संक्रमितसमेत छन् । स्वदेश भित्रिने क्रममा गौरीफन्टा नाकामा स्वास्थ्य परीक्षण गर्दा पछिल्लो दुई दिनमा १४ जनामा संक्रमण पुष्टि भएको नाकास्थित हेल्थ डेस्कमा खटिएका स्वास्थ्य कार्यालयका स्वास्थ्यकर्मी अमित विकले बताए ।अघिल्लो वर्ष यही समयमा संक्रमणको त्रासले घर फर्किएकाहरू आर्थिक जोहो गर्न जोखिमका बीच फेरि भारततिरै लागेका थिए । अहिले भारतमा पुनः पहिलेकै जस्तो अवस्था दोहोरिन थालेपछि उनीहरू धमाधम घर फर्कन थालेका हुन् । उनीहरूसँगै कोरोना पनि भित्रिने डर भयो, विकले भने, मंगलबार ६ जनामा पोजिटिभ देखियो, बुधबार ८ जना संक्रमित फेला परेका छन् । उनीहरूलाई होम क्वारेन्टाइनमा बस्न भनिएको छ । हालसम्म कुनै लक्षण नदखिएको संक्रमितहरूले बताएको उनले सुनाए ।घर फर्कनेको संख्या बढेपछि चैत पहिलो सातादेखि स्वास्थ्य कार्यालयले सीमामा हेल्थ डेस्क राखेर परीक्षणपछि मात्रै प्रवेश गर्न दिएको छ । बुधबार १ सय २८ जनाको परीक्षण गरेका थियौं, स्वास्थ्य कार्यालय प्रमुख लालबहादुर धामीले भने, मंगलबार २ सय १७ जनाको परीक्षण गर्दा ६ जनामा संक्रमण देखिएको थियो ।यो नाका भएर स्वदेश फर्कनेको संख्या एक साताअघिसम्म दैनिक ५ सयको हाराहारी थियो । मंगलबारदेखि भने ह्वात्तै बढेको छ । सशस्त्र प्रहरी ३४ नम्बर गणका एसपी दीपेन्द्र कुँवरले बुधबार यो संख्या एक हजार नाघेको दाबी गरे । अहिले भारतको दिल्ली, मुम्बई, गुजरात, चेन्नईलगायत मुख्य सहरमा संक्रमण फेरि व्यापक फैलिएको छ । ती सहरहरूमा धेरैको संख्यामा नेपालीहरू कार्यरत छन् । धेरै संक्रमित थपिन थालेपछि अत्यधिक त्रास फैलिएकाले आफू घर फर्किएको गौरीफन्टा नाकामा भेटिएका बझाङका दिलबहादुर रोकायाले बताए । गुजरातबाट आएको हुँ, पोहोरकै जस्तो कोरोना फैलिन थालेपछि घर फर्किएका हौं, रोकायाले भने, गाउँका अरू पनि फर्कने तयारीमा छन् ।जोखिम बढेसँगै संक्रमितलाई राख्न क्वारेन्टाइन र आइसोलेसन राख्ने तयारी गरिएको सुदूरपश्चिम प्रदेश स्वास्थ्य निर्देशक डा गुणराज अवस्थीले बताए । संक्रमितको उपचारका लागि धनगढीमा ५० शय्याको अस्पताल निर्माण सुरु गरिएको स्वास्थ्य कार्यालय प्रमुख धामीले जानकारी दिए ।यसैबीच, कैलाली प्रशासनले संक्रमणको जोखिमलाई ख्याल गर्दै भीडभाड नगर्न बुधबार सबैलाई आग्रह गरेको छ । प्रशासनले भेला हुन, जात्रा, पर्व, भीडभाड गर्न, महोत्सव, जुलुस, मेला लगाउन रोक लगाएको छ । आदेशको अबज्ञा गरे कारबाही हुने प्रमुख जिल्ला अधिकारी खगेन्द्रप्रसाद रिजालले बताए ।महेन्द्रनगरको बसपार्क क्षेत्रमा होटल व्यवसाय गर्ने एक जनामा बुधबार एन्टिजेन परीक्षणमा कोरोना पोजिटिभ देखियो । उनको होटेलमा भारतबाट घर फर्किनेहरू बस्दै आएका छन् । उनीहरूबाटै संक्रमण भएको अनुमान गरिएको छ । गड्डाचौकी नाकामा गरिएको परीक्षणमा उनमा संक्रमण देखिएको हो ।कञ्चनपुरको गड्डाचौकी नाकामा यसअघि पनि भारतबाट घर फर्किने ४ जनामा संक्रमण देखिएको छ । उनीहरूलाई होम आइसोलेसनमा पठाइएको स्वास्थ्य कार्यालयले जनाएको छ । जोखिम बढी भएका स्थानबाट आएकाको नाकामै एन्टिजेन परीक्षण भइरहेको छ, जिल्ला स्वास्थ्य कार्यालय कञ्चनपुरका जनस्वास्थ्य निरीक्षक सिद्धराज भट्टले भने, खास गरी महाराष्ट्र, गुजरात, दिल्ली र पन्जाबबाट आउने तथा शंकास्पद व्यक्तिको परीक्षण भइरहेको छ । उनले गड्डाचौकी नाकाबाट फर्किने सबैको स्वास्थ्य परीक्षण भइरहेको बताए । कञ्चनपुरमा हालसम्म १६ हजार ४४२ जनाको पीसीआर परीक्षण गर्दा १ हजार ७११ जनामा संक्रमण देखिएको छ । यसैगरी १ हजार ८० जनामा एन्टिजिन परीक्षण गर्दा ४७ जनामा संक्रमण देखिएको छ, जसमध्ये ५ जनाको गड्डाचौकी नाकामा परीक्षण गरिएको हो ।कञ्चनपुरका गड्डाचौकी र गौरीफन्टा नाकाबाट अहिले दैनिक १ हजार हाराहारीमा भारतबाट घर फर्किरहेका छन् । सीमावर्ती बजारतर्फ जानेको संख्या पनि बढी नै छ । नाकामा आवागमन केही सहज भएपछि सीमावर्ती बजारसम्म किनमेलका लागि जानेको संख्या बढेको हो । जिल्ला प्रशासन कार्यालय कञ्चनपुरले भारतबाट मंगलबार रातिदेखि भारतबाट फर्किनका लागि बिहान ६ देखि साँझ ८ बजेसम्मको समय निर्धारण गरेको छ । भारतमा संक्रमण दर वृद्धि भइरहेको अवस्थालाई मध्यनजर गरी केही कडाइ गर्न खोजिएको हो, कञ्चनपुरका प्रमुख जिल्ला अधिकारी रामकुमार महतोले भने, संक्रमण बढी भएका क्षेत्रबाट आएका र लक्षण देखिएकाको एन्टिजिन परीक्षण भइरहेको छ । कोभिड १९ संकट व्यवस्थापन समितिले पनि सभासमारोह तथा भीडभाड हुने कार्यक्रम नगर्न निर्देशन दिएको छ । सर्वसाधारणलाई राति १० देखि ४ बजेसम्म हिँडडुल गर्न रोक लगाएका छौं, प्रमुख जिल्ला अधिकारी महतोले भने, होली पर्व तथा पूर्णागिरि मेलामा समेत भीडभाड नगर्न सचेत गराएका छौं ।"
७४ विद्यार्थी संक्रमित भएपछि परीक्षा स्थगित,"पोखरा (कास) विद्यार्थीमा कोरोना संक्रमण देखिएपछि लामाचौरस्थित इन्जिनियरिङ अध्ययन संस्थान पश्चिमाञ्चल क्याम्पसमा स्नातक तहको पहिलो, दोस्रो र तेस्रो वर्षको परीक्षा स्थगित भएको छ । सहायक क्याम्पस प्रमुख सुनील दाहालका अनुसार चार दिनको अवधिमा ७४ विद्यार्थीमा कोरोना देखिएपछि पहिलो चरणको परीक्षा रोकिएको हो । गत मंगलबार शंका लागेपछि एक विद्यार्थीले पीसीआर परीक्षण गर्दा कोरोना पोजिटिभ देखिएको थियो । त्यसपछि उनको सम्पर्कमा आएका १९ जनाको परीक्षण गर्दा बुधबार ७ जनामा पोजिटिभ देखिएको थियो । शुक्रबार १ सय १८ विद्यार्थीको परीक्षणमा ३२ जना थपिए । शनिबार एकैसाथ ६ सय ३५ विद्यार्थीको स्वाब संकलन गर्दा सोमबार ३४ जनामा कोरोना देखियो । बुधबार, बिहीबार र शुक्रबार क्याम्पसले आन्तरिक स्रोतबाट आइसोलेसनलगायत व्यवस्थापनमा खटेको थियो । ३ बाट ८ गतेसम्मका तीनवटै वर्षका परीक्षा स्थगित गरिएको दाहालले बताए ।संक्रमित विद्यार्थीमध्ये ५० जना अहिले क्याम्पसभित्रकै आइसोलेसनमा छन् । उनीहरूलाई क्याम्पसले खानेबस्नेदेखि अन्य व्यवस्थापन गरेको छ । अरू होम आइसोलेसनमा छन् । परीक्षा स्थगित भएपछि रिपोर्ट नेगेटिभ आएकालाई घरमै बस्न भनिएको क्याम्पसले जनाएको छ । अहिले स्थिति नियन्त्रणमा आएकाले चौथो वर्षको परीक्षा शुक्रबारदेखि सुरु गर्न लागिएको सहायक प्रमुख दाहालले बताए । स्नातकोत्तर तहको पढाइ भने अनलाइनमार्फत भइरहेको छ । क्याम्पसमा साढे १७ सय विद्यार्थी छन् ।"
एकै दिन ५ जना अस्पताल भर्ना,"चितवन (कास) चैत २ गतेयता चितवनका अस्पतालमा भर्ना हुने संक्रमितको संख्या शून्य थियो । तर बुधबार मात्रै अस्पतालमा ५ जना संक्रमित भर्ना भए । स्वास्थ्य कार्यालयका अनुसार सक्रिय संक्रमित ३१ जना पुगेका छन् भने होम आइसोलेसनमा बस्नेको संख्या २६ छ । यस्तो संख्याले जिल्लामा संक्रमण बढ्न थालेको प्रस्ट देखिन्छ, स्वास्थ्य कार्यालय चितवनका प्रमुख दीपक तिवारीले भने । चितवनमा हालसम्म संक्रमितको संख्या ६ हजार ९ सय ६ पुगेको छ । जसमध्ये १ सय १० जनाको निधन भएको छ ।"
नियन्त्रणमा सुस्त तयारी,"समुदायमा होली खेल्न रोकयस वर्ष समुदायमा भीडभाड गरेर होली पर्व नमनाउन स्थानीय प्रशासनले आग्रह गरेको छ । जिल्ला सुरक्षा समितिको बैठकले होलीलाई सुरक्षित, व्यवस्थित र मर्यादित बनाउने निर्णय गरिएको मोरङका प्रमुख जिल्ला अधिकारी कोषहरि निरौलाले बताए । संक्रमण समुदायस्तरमा फैलन नदिन समुदायमा होली खेल्न रोक लगाइएको उनले बताए । होलीलाई मध्यनजर गर्दै प्रदेश १ को राजधानी विराटनगरलगायत मोरङ जिल्लाभरिको सुरक्षा व्यवस्था कडा पार्दै लगिएको छ । जिल्ला प्रहरी मोरङका प्रमुख प्रहरी उपरीक्षक सन्तोष खड्काले होली पर्वका अवसरमा हुने भीडभाड नियन्त्रणका लागि जिल्लाभरि सुरक्षा व्यवस्था कडा पारिएको बताए । कोरोना फैलिन नदिन समुदायमा होली खेल्न रोक लगाइएको अवस्थामा जबर्जस्ती र इच्छाविपरीत लोला हान्ने, रङ दल्ने तथा अन्य गतिविधि गर्नेलाई तत्काल नियन्त्रणमा लिएर कारबाही अघि बढाइने खड्काले बताए ।शंकर आचार्य (पर्सा), सन्तोष सिंह (धनुषा), ओमप्रकाश ठाकुर (सर्लाही), अवधेशकुमार झा (सप्तरी), भरत जर्घामगर (सिरहा), देवनारायण साह (मोरङ), पर्वत पोर्तेल (काँकडभिट्टा), चाँदनी कठायत (वीरेन्द्रनगर) र हरिराम उप्रेती (गोरखा)"
एमाले मुख्यालय थापाथली सर्दै,"काठमाडौं (कास) सत्तारूढ दल एमालेको केन्द्रीय कार्यालयमा थापाथलीमा सर्ने भएको छ । आउँदो वैशाखदेखि सार्ने तयारी भएको कार्यालय बुधबार प्रधानमन्त्री केपी शर्मा ओली, अर्थमन्त्री विष्णु पौडेल, कृषिमन्त्री पद्मा अर्यालसहितले निरीक्षण गरेका छन् । नयाँ कार्यालयका लागि तय गरिएको घर व्यापारी सञ्जय अग्रवालको हो । यो घरमा कार्यालय राख्ने चाँजो प्रधानमन्त्रीका आर्थिक सल्लाहकार मोतीलाल दुगडले मिलाएका हुन् । मेरा साथीको घर हो त्यसैले मैले व्यवस्थापन मिलाएको हो, दुगडले कान्तिपुरसँग भने,भाडालगायतका विषयमा सहमति हुने क्रममा छ, अहिले नै यतिउति भन्ने टुंगो भएको छैन । उक्त घरधनी अग्रवालको गार्मेन्ट व्यवसाय छ । २०७२ सालको भूकम्पले बल्खुस्थित एमालेको आफ्नै भवन भत्किएपछि धुम्बाराहीस्थित पासाङ ल्हामु पर्वतारोहण प्रतिष्ठानमा पार्टी कार्यालय सञ्चालन हुँदै आएको थियो । उक्त प्रतिष्ठानमा पार्टी कार्यालय राख्नुको पछाडि व्यापारिक समूह यति होल्डिङ्ससँग एमाले नेताहरूको सम्बन्धले भूमिका खेलेको थियो । सरकारले सार्वजनिक प्रयोजनका लागि दिएको जग्गमा बनेको घरले भाडामा पार्टी कार्यालय राख्न दिएपछि त्यो कानुनविपरीत भएको भन्दै प्रतिष्ठान र एमाले माथि नै प्रश्न पनि उठिरहेको थियो । प्रतिष्ठानको कार्यालय पार्टीलाई दिएबापत त्यससँग सम्बन्धित व्यापारिक समूहले फाइदा लिएको एमाले नेताहरूबाटै पनि बेलाबेलामा आवाज उठ्ने गरेको थियो । एउटा व्यापारिक समूहसँग सम्पर्क रहेको भन्नेमा आलोचना भइरहेका बेला एमाले नेताहरूले पार्टी कार्यालय राख्न व्यापारीको घर रोजेका छन् । प्रधानमन्त्री ओलीले बुधबार घरको निरीक्षण गर्दै ठीक भनेपछि अब कार्यालय सर्नेछ । अहिले एमालेको पार्टी कार्यालय एउटा समूह असन्तुष्ट रहेर धुम्बाराहीसमेत नगइरहेका बेला सर्न लागेको छ । कार्यालय सार्ने प्रयोजनका लागि अर्को समूहका नेताहरूसँग परामर्श गरिएको छैन । कार्यालय सार्ने प्रयोजनका लागि व्यापारिक पृष्ठभूमिका दुगडको अग्रसरता देखिएकाले यसलाई असन्तुष्ट समूह झन् बढी चिढिएको छ । उहाँहरूका विभिन्न कनेक्सन र योजनाहरू हुन्छन् त्यही कनेक्सनले पार्टी कार्यालय पनि सार्नेतिर लाग्नुभएको होला, माधव नेपाल पक्षका एक नेताले भने । एमाले कार्यालय सार्ने चाँजोपाँचो मिलाउने आर्थिक सल्लाहकार दुगड ओलीका विश्वासपात्र हुन् । उनी २०७४ सालको चुनावमा एमालेको मधेसी कोटाको समानुपातिकतर्फबाट सिफारिस भएका सांसद हुन् । त्यसपछि उनीलाई ओलीले उद्योग राज्यमन्त्री बनाए । १३ महिना उद्योग राज्यमन्त्रीबाट निकालेर उनलाई ओलीले आर्थिक सल्लाहकार बनाएका छन् । अहिले ओली समूहमा व्यापारीहरू प्रवेश गराउनेलगायत काममा पनि दुगड खटिएका छन् ।"
चार नेताले जवाफ पठाउने,"काठमाडौं (कास) पार्टी अनुशासन उल्लंघन गरेको भन्दै स्पष्टीकरण मागिएका एमालेका चार नेताले स्पष्टीकरण माग्नेकै वैधानिक हैसियतमाथि प्रश्न उठाउँदै प्रत्युत्तर पठाउने भएका छन् । पार्टी अध्यक्ष तथा प्रधानमन्त्री केपी शर्मा ओलीको अध्यक्षतामा गत शनिबार बसेको केन्द्रीय कमिटी बैठकले माधवकुमार नेपाल, भीम रावल, घनश्याम भुसाल र सुरेन्द्र पाण्डेलाई स्पष्टीकरण सोध्ने निर्णय गरेको थियो । त्यसैका आधारमा तीन दिनअघि चारै जनालाई महासचिव ईश्वर पोखरेलले स्पष्टीकरण पत्र पठाएका थिए । केन्द्रीय कमिटी बैठकले अध्यक्ष र महासचिवबाहेक सबै पद खारेज गर्दै केन्द्रीय कमिटीलाई महाधिवेशन आयोजक कमिटीमा रूपान्तरण गरेको थियो । त्यसपछि चार जना नेतालाई महाधिवेशन आयोजक कमिटीका सदस्यको रूपमा सम्बोधन गर्दै स्पष्टीकरण पत्र पठाइएको थियो । हामी प्रतिउत्तर दिन्छौँ, आयोजक कमिटी र त्यसको महासचिव भन्ने कुरा नै नक्कली हो, त्यसैले त्यो नक्कली चिठी हो, नेता भुसालले भने, दुनियाँलाई भ्रम नहोस् भन्नका लागि पनि हामीले केही भन्नुपर्नेछ । सबै नेताहरूबीच छलफल गरेर त्यसका आधारमा जवाफ दिने जानकारी उनले दिए । प्रतिउत्तरमा केके विषय कसरी समेट्ने भन्ने अन्तिम टुंगो लागिसकेको छैन । स्पष्टीकरण सोधिएका चिठीहरू पहिले नै सञ्चारमाध्यममा आए पनि उनीहरूले पत्र प्राप्त गरेपछिको तीन दिनको समयसीमा बिहीबार पुग्दै छ । स्पष्टीकरण पत्रमा तीन दिनभित्र चित्तबुझ्दो जवाफ नआए कारबाही किन नगर्ने भन्ने प्रश्न सोधिएको छ ।"
'देउवाको भूमिका ओलीको पार्टीको स्याटेलाइटजस्तो,"अबको केही समयमा कांग्रेस, माओवादी र जसपाको गठबन्धन सरकार बन्छ कि ओलीलाई नै थप शक्तिशाली बनाउनुहुन्छ ?संघीय गणतन्त्र बचाउने र परिवर्तन जोगाउने हो भने अहिलेको सरकारको बहिर्गमन आवश्यक छ ।"
राजनीतिक किचलोको मारमा लोकसेवा,"संविधानको धारा २८४(३) ले भन्छ, संवैधानिक परिषद्ले प्रधानन्यायाधीश वा संवैधानिक निकायका कुनै प्रमुख वा पदाधिकारीको पद रिक्त हुनुभन्दा एक महिनाअगावै संविधानबमोजिम नियुक्तिका लागि सिफारिस गर्नुपर्नेछ । तर, लोकसेवा आयोगमा अध्यक्षसहित पाँच जनाको कार्यकाल मंगलबार सकिए पनि नयाँ पदाधिकारी नियुक्तिका निम्ति सिफारिसको कुनै सुरसार छैन । संवैधानिक परिषद्सम्बन्धी अध्यादेश र त्यसको आडमा गरिएको सिफारिस तथा नियुक्तिपछि सिर्जित राजनीतिककानुनी विवादका कारण लोकसेवामा तत्काल सिफारिस गर्न त्यति सहज पनि देखिन्न । यसको असर समग्र प्रशासनयन्त्रमा परेको छ । अवस्था कस्तो छ भने, लोकसेवा पदाधिकारीविहीन हुनेबित्तिकै सारा कर्मचारी भर्ना र बढुवा ठप्पप्राय भएको छ । निजामती कर्मचारी, सेना, प्रहरी, संस्थानलगायत १ सय १९ संगठित संघसंस्थामा हुँदै आएका पदपूर्ति रोकिएका छन् । भोलिका दिनमा यसको मार राज्यको प्रशासनिक प्रक्रियामा सोझै पर्नेछ । तसर्थ, राजनीतिक अवस्था जेजस्तो भए पनि मुलुकको शासकीय एवम् प्रशासनिक प्रक्रियालाई अक्षुण्ण राख्न तथा विधिव्यवस्था कायम गर्न निजामती, प्रहरी, सेनालगायतका संगठनहरूको महत्त्वपूर्ण भूमिका हुने भएकाले लोकसेवामा भएको पदाधिकारी रिक्ततालाई सम्बन्धित सबैले विशेष महत्त्वका साथ लिनुपर्छ । र, यसबीचमा उब्जिएका गाँठाहरू फुकाउँदै अविलम्ब प्रमुख आयुक्त र आयुक्तहरू सिफारिस प्रक्रिया अघि बढाउनुपर्छ । पदाधिकारी नियुक्ति नभएसम्मका लागि संघीय सरकारका कर्मचारीको लिखित तथा मौखिक परीक्षा, नतिजा प्रकाशन, नियुक्ति, बढुवालगायत प्रक्रिया रोकिएको छ । यसको असर कतिसम्म पर्छ भने यही कारण बढुवाको मुखमा पुगेका कतिपय कर्मचारी घर फर्कनुपर्नेसमेत हुन्छ । उनीहरू स्वाभाविक वृत्ति विकासको अवसरबाट वञ्चित हुनेछन्, त्यसो हुनु भनेको सारा जीवन सरकारी सेवामा बिताएकाहरूका लागि ठूलो अन्याय हो । यस्तै, लोकसेवाले सञ्चालन गर्ने परीक्षाहरूमा वार्षिक लाखौं नागरिक सहभागी हुने गरेको तथ्य पनि यहाँ बिर्सिनु हुन्न । सपनाजपना नै लोकसेवाको परीक्षा बनाएर भविष्यको मार्ग कोर्न चाहेकाहरूलाई यसले पक्कै निराश बनाउनेछ । झट्ट हेर्दा लोकसेवामा पदाधिकारी रिक्तता कसैको जागिर वा वृत्ति विकासको कुराजस्तो मात्रै देखिए पनि राज्यको शासनप्रशासन सञ्चालनसित यसको सोझो सम्बन्ध छ । उमेरहदलगायतका कारणले कर्मचारी निवृत्त हुँदै जाने तर त्यसमा नयाँ भर्ना नहुने भएकाले यसबाट राज्यको कामकाज र सेवा वितरण पनि प्रभावित हुन्छ । कानुन कार्यान्वयमा समेत असर पर्छ । त्यसैले प्रत्यक्षपरोक्ष रूपमा स्थायी सरकारको अविच्छिन्नतासित जोडिएको यो सवाललाई नजरअन्दाज गर्न मिल्दैन । लोकसेवामा तत्काल पदाधिकारी नियुक्ति गर्न अवश्य पनि केही जटिलताहरू छन् । सरकारले जारी गरेको संवैधानिक परिषद्सम्बन्धी अध्यादेश संविधानको भावनाविपरीत भएको भन्दै प्रतिनिधिसभामा प्रतिपक्षी दलहरूले विरोध जनाइरहेका छन् । प्रमुख प्रतिपक्षी कांग्रेसले अध्यादेशको विरोधमा संसद् सचिवालयमा सूचना दर्ता गराइसकेको छ । यिनै कारण अध्यादेशको हैसियत के हो भन्ने टुंगो नभएको अवस्थामा संवैधानिक परिषद् सदस्य रहेका प्रमुख प्रतिपक्षी दलका नेता तथा कांग्रेस सभापति शेरबहादुर देउवालाई बैठकमा भाग लिन नैतिक रूपमा अप्ठेरो पर्न सक्छ । साथै, यससम्बन्धी मुद्दा अदालतमा पनि विचाराधीन छ । अर्को, अख्तियार दुरुपयोग अनुसन्धान आयोगसहितका विभिन्न संवैधानिक आयोगमा सोही परिषद्को सिफारिसमा सरकारले ३३ जना पदाधिकारी तथा सदस्यको जबर्जस्ती नियुक्ति गरेपछि प्रधानमन्त्रीसभामुख द्वन्द्व पनि चुलिएको अवस्था छ । सभामुख अग्निप्रसाद सापकोटाले यसबारे सर्वोच्च अदालतमा चुनौती नै दिएका छन् । यस्तो अवस्थामा सभामुखले पनि परिषद्सम्बन्धी बैठकमा यथास्थितिमा भाग लिने स्थिति देखिन्न । यो पृष्ठभूमिमा सर्वोच्च अदालतले विवेक देखाएर मुद्दासम्बन्धी गाँठो फुकाइदिने हो भने परिषद्को बैठक सहज रूपमा बस्नका लागि मार्गप्रशस्त हुन सक्छ । लोकसेवा पदाधिकारीविहीन रहिरहँदा न्याय सेवालाई समेत प्रभाव पर्ने भएकाले सर्वोच्च अदालतले यसलाई प्राथमिकतामा राख्नेछ भन्ने विश्वास गर्न सकिन्छ । सम्बद्ध सबै पक्षले विवेक पुर्याए र व्यक्तिगतराजनीतिक मनोमालिन्यलाई पर पन्छाएर देशका खातिर सोचे भने परिषद् बैठक बस्ने माहोल सजिलै बन्न सक्छ । यहाँ भुल्न नहुने अर्को पक्ष के छ भने, निष्पक्ष संवैधानिक संस्थाका रूपमा लोकसेवाले आर्जन गरेको छविलाई जोगाइराख्नु पनि उत्तिकै चुनौतीपूर्ण छ । यसका लागि, भोलि सिफारिस हुने पदाधिकारीहरू आयोगको साख र गरिमा कायम राखिराख्न सक्ने खालका हुन त्यत्तिकै आवश्यक छ । मुलुकका संवैधानिक संस्थाहरूमध्ये अहिलेसम्म सबैभन्दा निर्विवाद छवि यही आयोगको छ । यसले मात्रै आफूलाई एउटा गतिलो संस्थाका रूपमा विकास गर्न सकेको छ । र, यसको विश्वसनीयता तबसम्म मात्र रहन्छ, जबसम्म यसले योग्यता प्रणाली र समावेशितामा कुनै सम्झौता नगरीकन काम गर्न सक्छ । यही विशेषता जोगाइराख्न पनि यसका पदाधिकारी नियुक्तिमा विशेष सतर्कता अपनाउन जरुरी छ । यस दृष्टिले संवैधानिक परिषद् नेतृत्वले सिफारिसका बेला जति हाम्रो हेरे पनि राम्रो हेर्न चुक्नु हुँदैन । अरू राजनीतिक नियुक्तिमा जस्तो खेलाँची लोकसेवाका लागि गरिने सिफारिसमा गर्नु हुँदैन । त्यसलै, यसका पदाधिकारी सिफारिसमा ढिला नगर्न जति जरुरी छ, त्यति नै आवश्यक छ उनीहरूको छनोटमा ध्यान दिन पनि ।"
उत्साहजनक समाचार,"जसले नयाँ घरपरिवार पाए पढेपछि निकै खुसी भएँ । ती निर्दोष छोरीहरूको उद्धार भएको, उनीहरूले शिक्षा, स्याहार, बसोबास अनि हेरचाह गर्ने बुबाआमासमेत पाएको समाचारले मलाई रुवायो, तर यो खुसीको आँसु थियो । ती निर्दोषहरूको बारेमा लगातार समाचार लेख्ने तृप्ति शाही, उद्धारमा खट्ने सम्बन्धित नगरपालिका, बैतडीस्थित सेनाको हनुमानध्वज गुल्मका गुल्मपति प्रवीन थापा, बैतडीका तात्कालिक प्रमुख जिल्ला अधिकारी मोहनराज जोशीलगायत सबै असल तथा सहृदयी जनहरूमा दिलैदेखि कृतज्ञता जाहेर गर्छु । छोरीहरूको भविष्य उज्ज्वल होस्, हुर्कीबढी तथा पढाइ पूर्ण गरी आफूले जस्तै दुःख पाएका बालबालिकाको उद्धारमा उनीहरूको योगदान रहोस् भन्ने कामना पनि गर्छु । देशमा यस्तै परोपकारका कार्यहरूमा बढोत्तरी होस् । हाम्रो देशमा नेता, प्रशासक, मन्त्री तथा तथाकथित अभियन्ताहरूको ध्यान अन्यत्रै छ, पैसा पोको पार्नतर्फ केन्द्रित छन् । हालका प्रमुख चार राजनीतिक दल सत्ताको छिनाझपटीमा व्यस्त छन् । ती चारैवटामा अन्तरपार्टी प्रतिपक्ष पनि छँदै छन् । २०५२०५६ तथा २०५७०५९ मा जस्तै सांसदको मोल, सांसदको हङकङ सयर, पुरुष सांसदले पेस गरेको सुत्केरी महिलाले खाने औषधिको बिल आदि इत्यादि प्रकरण फेरि हुनेवाला छन् । यो हदको प्रतिगमनपूर्ण परिवेशमा भुइँ मानिसबाट सम्पन्न भएका यस्तैयस्तै असल कार्यले हो, सोझासीधाहरूको आशालाई जोगाइराख्ने । सुशीलकुमार गौतम, पुरानो नैकाप, काठमाडौं"
कृषि उत्पादनको मूल्य तोकियोस्,"कृषि उत्पादन सरकारले किनिदिनुपर्ने किसानको माग कहिल्यै पूरा भएन । चितवन, झापा, नवलपरासीलगायतमा किसानले एक्लै बीसौं बिघा जग्गा भाडामा लिएर तरकारी लगाउँदै आएका छन् । किसानले आफ्नो उत्पादनको मूल्य आफैं निर्धारण नगरी बिचौलियाले गर्ने गर्छन् र किसानको उत्पादन उपभोक्तासम्म पुग्दा दोब्बर मूल्य हुन्छ । त्यति मात्र नभई आफ्नो उत्पादन हुँदाहुँदै भारतबाट व्यापारीहरूले निर्बाध रूपमा आयात गर्दा किसानको लगानीमा प्रत्यक्ष असर परेको छ । जबसम्म किसानको लागत र श्रम मूल्य निर्धारणसहित राज्यले उत्पादन खरिद गर्दैन, तबसम्म किसान लाभान्वित हुँदैनन् । कृषि पेसालाई रोजगारमुखी उद्योगको रूपमा विकास गर्न राज्यले किसानको क्षमता अभिवृद्धि, तालिम, कृषि सामग्रीमा छुट, बजार व्यवस्थापन, यान्त्रीकरण र वित्तीय पहुँचमा सरलतामा ध्यान दिनु जरुरी छ । त्यस्तै खेतबारीमै गएर किसानको समस्या बुझी सरकारले उक्त बाधाहरूलाई सम्बोधन गर्नु आवश्यक छ । रामेश्वर बासी, चाँगुनारायण९, भक्तपुर"
७० वर्षे प्रावधान किन हटाइयो ?,"नेपालका अधिकांश नेता बुढेसकालमा पनि पदमा बसिरहने, आजीवन पद छोड्न नमान्ने, आफ्नो पदलाई केन्द्रमा राखी तदनुरूप विधान र नीति बनाउने काम गर्दै आएका छन् । फलस्वरूप जोस, जाँगर र भिजन भरिएका युवा नेताहरूले देश हाँक्ने अवसर पाइरहेका छैनन् । नेकपा एमाले ओली समूहको चैत ८ को बैठकले एमाले विधानमा रहेको ७० वर्षे प्रावधानलाई हटाउन खोजेपछि यो बहस पुनः सतहमा देखापरेको छ । गिरिजाप्रसाद कोइरालाले ८० वर्ष पुग्दा पनि अस्पतालको शय्याबाटै राजकाज चलाएको देखेपछि एमालेले २०७१ सालको नवौं महाधिवेशनमा ७० वर्षभन्दा बढी उमेरका नेताहरूले अवकाश लिई युवाहरूलाई अवसर दिनुपर्ने नीति पारित गरेको थियो, जुन अत्यन्तै समय सान्दर्भिक र स्वागतयोग्य थियो । पछि एमाले र माओवादी केन्द्रबीच एकता हुँदा विधानको त्यो धारा निलम्बन गरियो । र, अहिले ओलीको केन्द्रीय कार्य समितिले ७० वर्षे प्रावधान विधानबाट हटाउने नै निर्णय गर्यो । यो निर्णय देश विकासका निम्ति प्रत्युत्पादक छ । पश्चागामी छ । अनि युवा नेतृत्वका लागि बाधक पनि । यसर्थ ७० वर्षे प्रावधान पुनः विधानमा राख्ने निर्णय गर्नुपर्छ । अन्यथा यसको सम्पूर्ण दोष ओली र उनको भजनमण्डलीले लिनुपर्छ । किन ओलीले यो ७० वर्षे प्रावधान हटाए ? हटाउनुको पछाडि के कस्ता कारण छन् ? कि ओलीलाई पुनः पार्टी अध्यक्ष बन्न लोभ लाग्यो ? अनि महाधिवेशनले पारित गरेको नीतिलाई एउटा समूहको केन्द्रीय कार्यसमितिको बैठकले संशोधन गर्ने वैधानिक हैसियत राख्छ ? यी सबको उत्तर पार्टी अध्यक्ष केपी ओलीले दिनैपर्छ । अन्यथा यो विकृतिको जड ओली नै रहेको प्रमाणित हुन्छ । युवाहरूको भविष्यसँग गाँसिएको यति ठूलो सवालमा युवा नेताहरूले आजसम्म मुख नखोल्नु, विरोध नजनाउनुले थप आश्चर्य बनाएको छ । ओली समूहका युवा नेताहरू त ओलीको डरत्रासले नबोलेका होलान्, तर माधवझलनाथ समूहका युवा नेताहरू अहिलेसम्म यसबारे किन नबोलेको ? युवा संघ, संगठनहरू यस महत्त्वपूर्ण प्रश्नमा अगाडि देखा नपर्नु लज्जाको विषय हो । ७० वर्षे प्रावधान एकदमै उचित थियो र छ । यसर्थ यो कुरा केवल एमालेमा मात्र होइन, माओवादी र नेपाली कांग्रेसमा समेत लागू गरिनुपर्छ । भलै ओली, माधव कुमार नेपाल, पुष्पकमल दाहाल, शेरबहादुर देउवा, रामचन्द्र पौडेलहरूले राजनीतिबाट अवकाश नै लिन किन नपरोस् ? अन्यथा योगेश भट्टराई, घनश्याम भुसाल, गगन थापा र विश्वप्रकाश शर्माहरूले कहिले पनि युवा अवस्थामै देशको नेतृत्व लिन पाउने छैनन् । यसर्थ यो सवालमा सम्पूर्ण पार्टीका युवा नेताहरूले सामूहिक रूपमा विरोध गर्नुपर्छ । र, आगामी चुनावहरूमा ७० वर्ष नाघेका नेताहरूलाई लक्षित गरी नो भोट अभियान चलाउनुपर्छ, अनि मात्र राजनीतिमा शुद्धीकरण आउन सक्छ । गोपाल देवकोटा, गोकर्णेश्वर८, जोरपाटी"
प्रतिनिधिसभालाई बिजनेस नदिने प्रयासमा सरकार,"सर्वोच्च अदालतले प्रतिनिधिसभा विघटनको कदमलाई असंवैधानिक भन्दै बदर गरिदियो । पुनःस्थापित प्रतिनिधिसभा अहिले बेकामे भएको छ । प्रतिनिधिसभाले गर्नुपर्ने काम थुप्रै छन् । तर, प्रधानमन्त्री केपी शर्मा ओलीले आफैंले विघटन गरेको सभालाई रोजगार दिएर संसद् विघटन गलत थियो भन्ने प्रमाणित गर्न चाहँदैनन् । बरु उनी सभालाई कामै नदिएर विघटन सही थियो भन्ने स्थापित गर्न खोज्दै छन् । संसद्मा विधेयक पास हुन दिइएन भन्दै विघटनको सिफारिस गरेका प्रधानमन्त्री ओली अहिले यो विषयमा मौन छन् । उनले संसद्मा विधेयक नै पेस गरेका छैनन् । नैतिकताका नाममा न पनि नभएका प्रधानमन्त्री ओलीले प्रतिनिधिसभा पुनःस्थापना भएकै दिन राजीनामा दिनुपर्थ्यो । तर अहिलेसम्म राजीनामा दिनु त परको कुरा उल्टै सभालाई नै बन्धक बनाएका छन् । आफैंले हत्या गरेको सभा ब्युँत्याइपछि उल्टै विश्वासको मत लिन निकै दोडधुप गरिरहेका छन् । यस्तो काम लाज नभएकाले मात्रै गर्न सक्छन् । यतिबेला आफैंले आगो लगाएको घरको खरानी बटुलेर पहाड बनाउन उद्यत छन्, ओली । अहिलेसम्म सरकारलाई दिएको समर्थन फिर्ता नगरेर माओवादी केन्द्र ओलीको लाचार छायामा बसिरहनुले राजनीति कता गइरहेको छ भन्ने छुट्याउन अन्य दललाई समेत कठिन भएको छ । व्यवहारमा प्रतिपक्ष भए पनि विधिवत् रूपमा माओवादी केन्द्र अझै सत्तारूढ दल नै हो । उसैको कारण अन्य प्रतिपक्षी दलले समेत ठोस नीति बनाउन सकेका छौनन् । यसले ओलीलाई सरकार टिकिरहन मद्दत गरिरहेको छ । उनले सभालाई बिजनेस नदिएर पुनः विघटन गर्ने बाटो खोलिदिएको छ । यदि अन्य दलले ओलीलाई प्रधानमन्त्रीबाट हटाएर नयाँ सरकार बनाउन लागेनन् भने ओलीले पुनः संसद् विघटन गर्नेछन्, यसमा कुनै शंकै छैन । केही दिनपहिले राष्ट्रपति विद्यादेवी भण्डारीले आयोजना गरेको सर्वदलीय बैठकमा समेत उनले यसको संकेत गरिसकेका छन् र राष्ट्रपतिले समेत यसमा समर्थन जनाइसकेकी छन् । ओली जसरी उम्लिरहेका छन्, प्रधानमन्त्रीको कुर्सीबाट झरेपछि त्यो क्रममा पक्कै ह्रास आउनेछ । ठूलो दलको हैसियतमा सभामा रहँदा पनि जनमत नपचेर ताजा जनादेशको मात्रै रटान लगाउने ओलीलाई अबको निर्वाचनमा जनताले कुन हैसियतमा पुर्याउँछन्, त्यो हेर्न मन छ । तर, बिनाकारण अब प्रतिनिधिसभा विघटन गर्नु हुन्न । ओलीले बिजनेस नदिएर पुनः प्रतिनिधिसभा भङ्ग गर्नु पहिल्यै यसलाई रोक्न अन्य दल सजग हुनु जरुरी छ । सुजन देवकोटा, पालुङ्टार४, गोरखा"
प्रिडेटरी जर्नलको पसल,"कमजोर प्रभाव प्रिडेटरी जर्नलमा ठूलो संख्यामा लेखहरू छापिने भए पनि तिनको प्रभाव भने निकै कमजोर देखिन्छ । नेचर जर्नलमै प्रकाशित अर्को अध्ययनअनुसार, प्रिडेटरी जर्नलमा प्रकाशित हुने ६० प्रतिशत लेखहरूले साइटेसन पाउँदैनन् । करिब ३८ प्रतिशतले १० पटक र ३ प्रतिशतभन्दा कमले १० भन्दा बढी र कुनैले पनि ३२ भन्दा बढी साइटेसन संख्या कटाएका थिएनन् । त्यसकारण यस्ता जर्नलमा प्रकाशित गर्नु भनेको भुस खाए बराबर हो पेट भरिने तर त्यसले शरीरलाई कुनै पनि पोषण तत्त्व नदिने बरु हानि गर्ने । यसमा छापिने लेखहरूले प्राज्ञिक जगत्मा प्रतिष्ठा होइन, बरु शंसय पैदा गर्छन् । झुक्किएर लेख छाप्ने कतिपयले त यस्ता लेखहरूका कारण करिअरमा दाग लागेको पनि ठान्छन् । अन्त्यमा, प्रिडेटरी जर्नलको ठग्ने पसलका ग्राहकहरू हाम्रोजस्तो देशका भर्खरै अनुसन्धान सिक्दै गरेका, प्रज्ञिक निष्ठाको कमी भएका, अनुसन्धानको पद्धति बस्दै गरेका देशका अध्येताहरू हुन् । चाँडै प्रकाशन गर्ने ध्याउन्नमा, सजिलो बाटाको खोजीमा र तथाकथित विदेशीले प्रकाशन गर्ने गरेको जर्नलमा लेख छपाउने लोभमा जानीनजानी यस्ता पसलको ग्राहक बन्नबाट हाम्रा अध्येताहरूलाई रोक्न आवश्यक छ । त्यसका लागि नियमनकारी निकायले जर्नल प्रकाशनको स्पष्ट निर्देशिका जारी गर्नुपर्छ । भारतको विश्वविद्यालय अनुसन्धान आयोगले भर्खरै त्यस्तो कदम चालेको छ । नियमनसँगै प्राज्ञिक उत्प्रेरणा (छनोट, बढुवा, अनुसन्धानवृत्ति) दिँदा जर्नलको गुणस्तर र लेखको प्रभावलाई मूल्यांकनको आधार बनाउनु जरुरी छ । थप, सिकारु अध्येताहरूलाई त्यस्ता जर्नलबारे यथेस्ट जानकारी दिने हो भने हाम्रा अध्येताहरूलाई प्राज्ञिक ठगी धन्दाबाट जोगाउन सकिन्छ ।"
दुर्गाप्रसाद र दुर्गाप्रसादहरू,"अपराध जतिसुकै जघन्य भए पनि अभियोग लागेको व्यक्तिले सुनुवाइको मौका तथा कानुनी प्रतिरक्षा लिन पाउने अधिकार प्राकृतिक न्यायको सिद्धान्तले संरक्षण गरेको हुन्छ । न्यायका निम्ति अन्याय हुनबाट रोक्नु नै यस सिद्धान्तको मूलमर्म हो । निष्पक्षता र स्वच्छता कायम गर्ने प्रयोजनका लागि जसका विरुद्ध अभियोग वा दाबी पेस गरिन्छ, उसलाई आफ्नो दाबीभनाइ तथा प्रमाण पेस गर्ने मौका दिन न्यायिक प्रणालीमा यो सिद्धान्त अपरिहार्य ठानिएको हो । प्रकृतिको हरेक नियम जसरी शाश्वत र अकाट्य हुन्छ, कानुनको आधारभूत सिद्धान्तका रूपमा प्राकृतिक न्यायको सिद्धान्त पनि त्यस्तै अकाट्य तथा अहरणीय विषयका रूपमा विश्वभर स्थापित छ । कानुनी प्रतिरक्षाको अधिकार यसै सिद्धान्तअन्तर्गतको महत्त्वपूर्ण पाटो हो । तसर्थ, अदालतमा एक पक्षको दाबीका सम्बन्धमा निर्णय गर्दा प्रत्यक्ष रूपले प्रभावित अर्को पक्षलाई कानुनले पर्याप्त आधार र कारण खोली सुनुवाइको मौका दिनुपर्दैन भनेको अवस्थामा बाहेक त्यस्तो अवसर नदिनु समानताको सिद्धान्तविपरीत ठहरिने सिद्धान्त अदालतद्वारा प्रतिपादन हुँदै आएका छन् । अभियोग लगाइएकाहरूले शुल्क तिरेर निजी कानुन व्यवसायी राख्न पाउने मात्र हैन, हैसियत नभएकाहरूले निःशुल्क कानुन व्यवसायीको सेवा पाउने अधिकारको प्रत्याभूतिसमेत यस सिद्धान्तमा समेटिएको हुन्छ । तर यस सिद्धान्तको बर्खिलाफका निर्णयहरू न्यायिक प्रक्रियामा बरोबर भेटिने गर्छन् । इलामको लुम्वाकका दुर्गाप्रसाद तिम्सिनाले हत्या अभियोगमा सुनुवाइको मौकै नपाई भारतीय जेलमा ४० वर्ष बन्दी जीवन बिताउनुपरेको घटना यति बेला चर्चामा छ । श्रव्यदृश्य, छापा तथा अनलाइन सञ्चारमाध्यममा उनीसम्बद्ध समाचारहरूले प्राथमिकता पाइरहेका छन् । यस घटनाबारे जनस्तरमा पनि बाक्लै चर्चा भइरहेको छ । मजदुरी गर्ने सिलसिलामा भारत हान्निएका दुर्गाप्रसाद १९ वर्षको उमेरमा दार्जिलिङकी एक महिलाको हत्या अभियोगमा सन् १९८० मा पक्राउ परे । एक व्यक्तिले प्रहरीमा गरेको जाहेरीकै आधारमा कानुनी प्रतिरक्षाबिना विभिन्न जेल सार्दै उनलाई विगत १४ वर्षदेखि कोलकातास्थित दमदम केन्द्रीय सुधारगृहमा राखियो । सँगै जेल बसेका एक भारतीय नागरिकले दुर्गाप्रसादका बारेमा वेस्ट बंगाल रेडियो क्लबलाई जानकारी दिएपछि उनको पछिल्लो स्थिति विभिन्न माध्यममार्फत चार महिनाअघि परिवारसमक्ष पुग्न सक्यो । त्यसयता परिवारका सदस्यले निरन्तर प्रयास गर्दै गत फागुन ११ गते कोलकाता उच्च अदालतमा उनको रिहाइका लागि निवेदन दिए, केही भारतीय वकिलहरूले उनका लागि निःशुल्क बहस गरिदिए, आवश्यक सबै कागजी प्रक्रिया पूरा गरिए । तब मात्र परिवारका सदस्यको रोहबरमा थुनामुक्त गर्ने आदेश उच्च अदालतबाट पाएर उनी रिहा भए । बिनाकसुर ४० वर्षे बन्दी जीवनबाट मुक्त भए पनि दुर्गाप्रसादले न्याय पाइसकेका छैनन् । मुद्दाको अन्तिम फैसला हुनै बाँकी छ । दिमागी हालत ठीक नभएको भन्दै अदालतले तत्कालका लागि छाड्ने आदेश दिएकाले उनी घर आइपुगे । तर, कोलकातास्थित नेपाली महावाणिज्य दूतावासमार्फत छछ महिनामा अदालतसमक्ष उनको जानकारी पठाउने दायित्व पारिवारिक सदस्यहरूले अन्तिम फैसला नहुँदासम्म निर्वाह गरिरहनुपर्नेछ । अझ अदालतले बोलाएका बेला हाजिर गराउने सर्तमा उनी छुटेका हुन् । ४० वर्ष बन्दी जीवन बिताउँदा शारीरिक र मानसिक दुवै हिसाबले उनी विक्षिप्त देखिन्छन् । स्वास्थ्य परीक्षणपश्चात् कोलकाता विश्वविद्यालयको मनोविज्ञान विभागले उनको मानसिक अवस्था नौ वर्ष नौ महिनाको बालकझैं रहेको बताएको छ । पूर्ण स्वास्थ्य जाँच अझै भएको छैन । राम्रोसँग हिँड्नसम्म नसक्ने गरी उनी कमजोर देखिन्छन् । सोधेका प्रश्न बुझ्ने, त्यसको उत्तर दिने तथा विगतका कुरा सम्झनेमा पनि समस्या रहेको सञ्चारमाध्यममार्फत बाहिर आएको उनको अवस्थाले दर्साउँछ । शरीरका चोट तथा शारीरिकमानसिक दुरवस्था हेर्दा उनले विगतमा धेरै यातना भोगेको हुन सक्ने परिवारका सदस्यहरूले बताएका छन् । दुर्गाप्रसादको हकमा जाहेरीबाहेक अभियोग पुष्टि हुने अन्य प्रमाण फेला परेका छैनन् । यद्यपि कसुर पुष्टि भएभन्दा चर्को भुक्तमान उनले खेपिसकेका छन् । न्यायिक प्रक्रियाका लागि विश्वव्यापी मान्यताबमोजिम प्राप्त हुने अधिकारबाट विमुख गराइएकै कारण एक बेकसुर व्यक्तिको समग्र जीवन नै तहसनहस भएको यो घटनाले देखाउँछ । जेल परेको केही समयपछि सुरु भएको मानसिक समस्यालाई उनले लगातार ३९ वर्षसम्म झेलिरहे । सुधारगृह भनिए पनि उनका ती जटिल स्वास्थ्य समस्या न निराकरण गरियो न त उनी तीबाट मुक्त नै भए । उनका वैयक्तिक जिन्दगीका सारा नैसर्गिक अधिकार कुण्ठित हुन पुगे । जीवनका तमाम ऊर्जाशील दिनहरू बन्दीगृहको चौघेरामा खुम्चिए । वृत्ति विकास, पेसाव्यवसाय, स्वतन्त्र घुमफिर, विवाह, सन्तानोत्पादन, पारिवारिक सामीप्य यी सबै अधिकार उपभोग गर्नबाट उनी सम्पूर्ण रूपमा वञ्चित बनाइए । बुढ्यौलीतर्फ ढल्किसकेको अवस्थामा जेलमुक्त त भए तर बाँकी जीवन सार्थक ढंगबाट बाँच्ने दृढतासमेत बाँकी नरहेको हालतमा घर फर्किएका छन् । घरपरिवारको अवस्था अझ कारुणिक प्रतीत हुन्छ । घरको आर्थिक दुरवस्था र अधिकांश पारिवारिक सदस्यहरूको स्वास्थ्य समस्या अझ बढी चुनौती बनेर चुलिएको छ । कोलकाता उच्च अदालतले दुर्गाप्रसादलाई थुनामुक्त गर्दा तत्काल क्षतिपूर्तिबारे केही बोलेको थिएन, जबकि बिनाकसुर सजाय पाउनेसँग राज्यसंयन्त्रबाट क्षतिपूर्ति पाउने अधिकार सुरक्षित रहन्छ । क्षतिपूर्तिका हकमा अदालतले केही नबोल्दा नेपाली र भारतीय मिडियाहरूले प्रश्न उठाए, भारतीय कानुन व्यवसायीहरूको पनि असन्तुष्टि रह्यो । यी सबै कारण तथा दुर्गाप्रसादको गम्भीर अवस्थालाई समेत बुझेर हुन सक्छ, कोलकाता उच्च अदालतले क्षतिपूर्ति भराउन उनलाई थुनामुक्त गरेको दुई दिनपछि बंगाल सरकारलाई निर्देशनात्मक आदेश जारी गर्यो, जसले क्षतिपूर्ति पाउने सम्भावनालाई धेरै हदसम्म सुनिश्चित गरेको छ । अदालतले क्षतिपूर्तिका लागि बाटो खुला गरिदिए पनि त्यसको मागदाबी गर्न परिवारका सदस्यहरू नै अघि बढ्नुपर्ने हुन्छ । चार दशक थुनामा बसेर शारीरिकमानसिक रूपले अशक्त बनेका दुर्गाप्रसादको अवस्था, जीवनको मूल्य, भविष्यमा काम गरेर खान नसक्ने स्थिति, पारिवारिक अवस्था तथा स्वास्थ्यसम्बन्धी समस्या अनि भारतीय कानुनमा क्षतिपूर्तिसम्बन्धी व्यवस्था र प्रक्रियाबमोजिम क्षतिपूर्ति मागदाबी गर्ने र पाउने विषयमा परिवारमै पनि अन्योल रहेको हुन सक्छ । तसर्थ यस कार्यमा नेपाल सरकारकै पहल आवश्यक ठहर्छ । आखिर देशभित्र या बाहिर जुनसुकै न्यायिक प्रणालीका कारण पीडित भए पनि नेपाली नागरिकहरूको न्यायप्राप्तिको लडाइँमा राज्यले बेवास्ता गर्न कदापि मिल्दैन ।फौजदारी न्यायमा अनुसन्धान, अभियोजनलगायत सम्पूर्ण न्यायिक प्रक्रिया स्वच्छ, न्यायपूर्ण, निष्पक्ष र पूर्वाग्रहरहित हुनुपर्ने सिद्धान्त स्थापित छ । तर कतिपय मुद्दामा यी पक्षहरूमाथि आँखा चिम्लिएर फैसला हुने गरेबाट पीडित पक्ष अन्यायमा परेका असंख्य उदाहरण छन् । नेपालका सन्दर्भमा, केही समयअघि सुनसरी जिल्ला अदालतका न्यायाधीशले पीडित पक्षका तर्फबाट बहस गर्ने सरकारी वकिललाई सुनुवाइको मौकै नदिई आफ्नै अनुयायीलाई बलात्कारको अभियोग लागेका कृष्णदास गिरिलाई सफाइ दिएका थिए । त्यस्तै किसिमका घटनाहरू बेलाबेला अन्यत्र पनि हुने गरेका छन्, जसले न्यायिक निकायको गरिमा र जनविश्वासमाथि नकारात्मकता अभिवृद्धि हुने वातावरण सृजना गर्छ र वास्तविक दोषीले दण्डसजायबाट उम्किने अवसर पाउँछ । तसर्थ जनस्तरलाई न्यायको आभास दिलाउने न्यायिक निकायहरू यस्ता कमजोरीबाट पूर्णतया मुक्त हुनु जरुरी छ । सवाल दुर्गाप्रसादको मात्र हैन, उनीजस्तै नियति भोग्ने अन्य सयौं हुन सक्छन् । भारतको न्यायिक प्रक्रिया नेपालको भन्दा समुन्नत छ भन्ने विश्वास धेरैले गर्छन् तर ट्रायलबिनाका कैदीबन्दीहरूलाई मुक्त गर्न माथिल्ला अदालतले आदेश दिँदा पनि भारतीय जेलबाट सो प्रकृतिका व्यक्तिहरू पूर्णतः मुक्त भइनसकेको बेलाबेलाका समाचारहरूले पुष्टि गर्छन् । भारतीय जेलमा अरू नेपालीले पनि सोही नियति खेपिरहेका नहोलान् भन्न सकिन्न । त्यसतर्फ भारतस्थित नेपाली नियोग तथा कूटनीतिक क्षेत्रले हस्तक्षेप गर्नु जरुरी छ । नेपालमा समेत सुनुवाइको उपयुक्त मौका नपाई वर्षौं जेल जीवन भोग्न बाध्य हुनेहरू प्रशस्तै छन् । त्यस्ता व्यक्तिहरूको न्यायका खातिर न्यायिक प्रशासन आफैं अग्रसर भएर न्यायिक प्रक्रियालाई विश्वासिलो, सुदृढ तथा न्यायपूर्ण बनाउनु जरुरी छ । मानव जीवनको मूल्य, मर्यादा र जिन्दगीको अमूल्य क्षण क्षतिपूर्तिका नाममा दिइने जतिसुकै ठूलो रकमले पनि पूरा गर्न सक्दैन । थपलिया अधिवक्ता हुन् ।"
सरकारलाई कोरोनाबहाना,"परिस्थिति कल्पनातीत रूपले भताभुंग छ । समस्याहरू पत्रपत्रमा जेलिएका छन् । अन्योल जति लम्बियो, उति नै अनिश्चितता थपिनुबाहेक केही हासिल हुनेवाला छैन । कुराको उठान कताबाट गर्ने ? फुनगीबाट कि भुइयाँबाट ? लामो संघर्ष र बलिदानपछि प्राप्त लोकतान्त्रिक पद्धतिको मूलघर नै भत्किने विचलन कहाँबाट सुरु भयो ? अपेक्षित परिणाम दिन नसक्ने निर्णयको जिम्मेवारी लिने संस्कार यहाँ कहिल्यै किन बनेन ? आआफ्ना झुन्डमा गुणगान गाउने, गाउन लगाउने परम्परामा परिणामप्रतिको जवाफदेहीलाई किन गौण बनाइँदै छ ? गत पुस ५ को सही मूल्यांकन गर्न र मुलुकमा लोकतन्त्रलाई लिकमा ल्याउने सही बाटो ठम्याउन शीर्षस्थ नेताहरू किन अलमलमा छन् ? प्रश्नहरू फेरि पनि शीतलनिवास र बालुवाटारकै ढोकामा गएर ठोक्किन्छन् । प्रश्नहरूको तारन्तार प्रहार यी शक्तिकेन्द्रहरूका बलिया ढोकाहरूलाई समेत थाम्न गाह्रो हुने सत्य दोहोर्याइराख्नु नपर्ला ।इतिहासका लागि वर्षदिन लामो अवधि होइन । तर, पोहोरको लकडाउनदेखि अर्को लकडाउनको छाया पछ्याइरहेको तरल अवधिका निम्ति ३६५ दिनको कालखण्डलाई महत्त्वहीन मान्न सकिँदैन । गत वर्ष यसै समयमा कोरोना कहरबाट जोगिन लकडाउन लगाइएको थियो र फेरि त्यसको दुश्छायाले पछ्याइराखेको छ । यसबीच हामीले के सिक्यौं ? यी बाह्र महिना बित्थामा बिते भन्न संकोच मान्नुपर्दैन । बेथिति जताततै व्याप्त रह्यो । गएको एक वर्षमा नेपाली राजनीतिमा धेरै आरोहअवरोह आए पनि राजनीति जहाँको तहीँ छ । यो अवधि प्रवृत्तिगत रूपमा प्रधानमन्त्री खड्गप्रसाद शर्मा ओलीको सत्तोन्माद चुलिएको काल हो । सम्झना गरौं, कोरोनाकहरमाझ कसरी अध्यादेशको खेती गरियो, त्यसको अभिप्राय के थियो ? अहिले त्यसभन्दा भिन्न परिस्थिति छ त ?म्याडम राष्ट्रपति विद्या भण्डारीको उदय त्यतिखेर भयो, जतिखेर मुलुकले गणतान्त्रिक यात्रा तय गरेको आठ वर्ष पनि पुगेको थिएन । उनको आरोहणमा पूर्ववर्ती राष्ट्रपतिका अनुभवहरू गणतन्त्रको मर्यादा र विकासका निम्ति आलोकित हुने सुविधा उपलब्ध थियो । उनको राजनीतिक उत्कर्षलाई २०६२६३ को आन्दोलनले स्थापित गरेको सामेली राज्यप्रणालीको उच्चतम उदाहरण मान्नेहरू कम थिएनन् । तर राजतन्त्र र गणतन्त्र भिन्न चिन्तन र राजनीतिक दर्शनलाई प्रतिनिधित्व गर्ने तत्त्व हुन् भन्ने चेत राष्ट्रपतिलाई नै नरहेको पाइयो । राष्ट्रपति राजाहरूको उत्तराधिकार ग्रहण गर्ने संस्था किमार्थ होइन । संविधानले राष्ट्रपति संस्थाबारे प्रस्ट परिकल्पना गरेको छ, कतिखेर राष्ट्रपति राष्ट्रको खोपामा सजिने मौन देवता बन्ने र कतिखेर संविधानको मुखर अभिभावक देखिने भनेर । तर राष्ट्रपति भण्डारीबाट संस्थागत एवं व्यक्तिगत दुवै हैसियतमा स्वीकार्यता र मर्यादासमेत क्षरण हुन पुग्यो । पूर्वराष्ट्रपतिसंँग संस्थागत अनुभव साटासाट गर्न सकेको भए यो हविगत हुने थिएन । जटिल परिस्थितिमा दलहरूसँग परामर्श लिनबाट, संविधानका उद्देश्य र मर्महरू पहिल्याउनबाट उनी चुकिरहिन् ।आम मानिस धेरै कुरा बिर्सिन्छन्Ù राजनीतिको तिथिमिति र वाणीवचन पछ्याइराख्नेहरूलाई भने सम्झनामा रहन्छन्, विगतका सन्दर्भहरू । २०७२ असार ८ मा प्रधानमन्त्री खड्गप्रसादले थाइल्यान्डबाट उपचार गराएर फर्किने क्रममा काठमाडौं विमानस्थलमा भनेका थिए, राष्ट्रपति सेरेमोनियल हुनुहुन्छ भन्ने उहाँलाई थाहै होला । मलाई विश्वास छ, उहाँले त्यो पदमा बसेर राजनीति गर्न हुन्न भन्ने बुझ्नुभएको छ । उसो त उनको यो अभिव्यक्ति तत्कालीन राष्ट्रपतिप्रति लक्षित थियो । तर, उनै यतिखेर बहालवाला राष्ट्रपतिको राजनीतिक क्रीडामा ताली बजाउँदै छन् । प्रधानमन्त्री खड्गप्रसादको रुझान ठीक काम गर्नमा भन्दा बढी आफू ठीक ठाउँमा रहेको प्रचार र प्रमाणित गर्नमा छ ।यतिखेर राज्यका प्रमुख पदहरूमा वामपन्थी दलको एकलौटी छ । यता गृहकलहमा वामपन्थीहरू नै अल्झिएका छन् । एकले अर्कालाई समाप्त पार्न अनेक व्यूह रच्दै छन् । हुन त कम्युनिस्ट पार्टीबाट जितेर शासनभार ग्रहण गर्ने बेला गरिएको घोषणाको मुख्य अंश नै अन्तर्निहित विरोधाभासले ग्रस्त छ । संविधान कार्यान्वयनमा राष्ट्रिय सहमति, शक्ति सन्तुलन, संसद्को प्रभावकारिता, सुशासनको प्रत्याभूति, भुइँमान्छेका भावनाको सम्मानजस्ता पक्षहरू एक वर्षपहिले कहाँ थिए र मुलुक अहिले कता जाँदै छ ? कतै नपुग्नु वृत्तमा दगुर्नेहरूको अवश्यंभावी परिणति रहेजस्तै नियति कम्युनिस्ट नामधारी सरकारको रह्यो । कम्युनिस्ट शासनमा सुशासनको चर्चा एउटा विरोधाभास मात्र देखियो । सर्वहाराको गीत गाउनेहरूले नै कोरोनाकालमा सत्ताको बागडोर सम्हालिराखेको भए पनि समस्याहरू अझ विकराल भएर आएका छन्, देश अझ दुरवस्थामा पुगेको छ । चुनावी घोषणापत्रका वाचाहरू अहिले उपहासका विषय बनेका छन् । यस अवधिमा खड्गप्रसादको चाहना, निर्देशन र कामकारबाहीमा जनताले छेकबार गर्न सक्ने कुनै ठाउँ थिएन । तर पनि मुलुकले किन अपेक्षित गति लिन सकेन ?वास्तवमा पुस ५ को कदमले कम्युनिस्टहरू संसदीय लोकतन्त्रलाई स्वीकार गर्छन् भन्ने आधारलाई अझ कमजोर बनाइदिएको छ । शीर्षस्थ कम्युनिस्टहरूको तत्कालीन प्राथमिकताले उनीहरूलाई मुलुकमा बदलिँदो जनभावनाबाट मात्र हैन, परिवर्तनको आकांक्षा राख्ने आफ्नै कार्यकर्ताहरूको भावनाबाट पनि टाढा पुर्याउँदै छ । २०४६ यता कम्युनिस्ट नेता र भुइँतहका कार्यकर्ताहरूबीच यति फाटो कहिल्यै देखिएको थिएन । कम्युनिस्ट राजनीतिका नाममा हिजोको त्याग, तपस्या र संघर्षलाई जनताले पटकपटक कदर गरिसकेका छन् । मनमोहन अधिकारी अपवाद बने, सत्तामा बसेर पनि आदरणीय रहे । त्यसउप्रान्त जसलाई जता उभ्याए पनि, जता पल्टाए पनि मुलुकले अपेक्षा गरेको निर्णायक नेतृत्व पाउन नसक्ने स्पष्ट भइसकेको छ ।जनताप्रति अनुत्तरदायी खड्गसत्ता स्वभावैले अपारदर्शी छ । त्यसैले ऊ प्रतिनिधिसभाको खुला विमर्शभन्दा बालुवाटारको बन्द बैठकी मन पराउँछ । समकालीन इतिहासमा पहिलोपटक नेपालकै प्रतिनिधिसभामा सुनियो प्रधानमन्त्रीले संसद्सँग बदला लिन खोजे । विभिन्न बहानामा संसद्को सक्रियता तिरोहित गर्ने, संसद्लाई भूमिकाविहीन बनाउन खोज्ने सरकारले कथंकदाचित् फेरि कोरोना संक्रमण छल्न संसद् स्थगनको खेल खेल्न नपाओस् भन्नेतर्फ सांसदहरू नै सचेत रहनुपर्छ । जहाँसम्म सांसदहरूको भूमिकाको सम्बन्ध छ, केही सीमितलाई सत्तामोहको लाभहानिबाहेक जनताका प्रतिनिधिका रूपमा उनीहरूले गुमाउने केही छैन ।अहिले पनि संसद् चालु रहिरहे उसले भुइँ यथार्थलाई प्रक्षेपित गरिरहन्छÙ राजनीतिक अस्थिरता, राज्यव्यवस्थामा अन्योल र सरकारी अनिश्चिततालाई मार्गनिर्देश गरिरहन सक्छ । प्रतिनिधिसभा पुनःस्थापनाको अल्पावधिमै जेजति सांसदहरूले बोल्ने मौका पाएका छन्, तिनीहरू क्षणिक सत्तालाभहानिको धारणा होइन, दीर्घकालीन प्रभावको संवैधानिकताका लागि मुखर भएका छन् । नेपालमा कोरोना संक्रमण फैलिने क्रमसँगै आवरणहीन हुँदै गएको निर्वाचित सत्ताले प्रतिनिधिसभाको अवमूल्यन गरिराख्यो । जबसम्म संसद्को अवमूल्यन गर्ने खेलमा कम्युनिस्टहरू रमाइराख्छन्, नेपाली गणतन्त्र कमजोर भइरहन्छ । लोकतन्त्रको सुदृढीकरणका लागि संसद् ब्युँझिरहने सहमति आवश्यक छ । कोरोना कहरबाट राजनीति, सामाजिक र आर्थिक संकटहरू झेल्न राष्ट्रिय सहमति आवश्यक थियो र छ । तर राजनीति राष्ट्रिय सहमतिको अवस्थाबाट ध्रुवीकरणको जोखिमपूर्ण बाटातिर लागेको छ ।"
यो बाटो कहाँ जाने होला ?,"हामी हरेकपटक आफैंले बनाएको बाटामा छलिएका छौं । पुग्नुपर्ने कता थियो, अन्तै पुगिरहेका छौं । हामीलाई थाहा छैन र यसको उत्तर पनि कसैले दिइरहेको छैन यो बाटो कहाँ जाने होला ? २००७ मा राणाशासन अन्त्यपछिको प्रजातन्त्र, २०४६ मा तीन दशक लामो एकतन्त्रीय पञ्चायत फालिएपछिको बहुदलीय प्रजातन्त्र र त्यसको पनि अन्त्यपछि २०६४ मा प्राप्त संघीय लोकतान्त्रिक गणतन्त्रको यात्रा यी सब थोक हातमा आइसकेपछि पनि हामीले गन्तव्य तय गर्नै सकेनौं ।निश्चित रूपमा हामीलाई लोकतन्त्र चाहिएको थियो । एउटा सचेत मानवका लागि यो अत्यावश्यक छ । त्यसको प्राप्तिका निम्ति कैयौं मुलुकका नागरिक र राजनीतिक दलले लामो संघर्ष गरेका छन् । तर प्राप्त उपलब्धि जोगाउन नसक्दा कतिपय देशमा सारा बलिदान खेर गएको छ । उपलब्धिपछिको बाटो तय गर्न नसक्दा देशहरू असफल बनेका छन् । जसले उपलब्धि व्यवस्थापन गर्न सके, ती सफल छन् । तिनलाई एउटै आन्दोलन वा विद्रोह पर्याप्त भएको छ । तर हामीलाई पटकपटक विद्रोह गर्नुपर्ने बाध्यता आइलागेको छ !दक्षिण अफ्रिकालाई उदाहरणका रूपमा लिन सकिन्छ । झन्डै नेपालसँगै (२०४६ सालमा) लोकतान्त्रिक परिवर्तनको जगमा उभिएको त्यो देश अहिले औद्योगिक तथा प्राविधिक रूपमा सम्पन्न बनिसकेको छ । राजनीतिक उतारचढाव त्यहाँ पनि छ, मुद्रास्फीति त्यहाँ पनि छ, तर स्थायी सरकार मानिने प्रशासनले देशको विकासलाई सुस्त बन्न दिएको छैन । राजनीतिक उतारचढाव वा सत्ता परिवर्तन संसदीय पद्धतिमा सामान्य क्रिया हो । यो क्रियाका कारण अन्य गतिविधि रोकिनु हुँदैन । तर नेपालमा सधैं राजनीतिक क्रियाले विकासको गतिमा रोक लगाउँदै आयो । स्थायी सरकार भनियो, तर झन्डै दुईतिहाइ (त्यो पनि वामपन्थी) को सरकार हुँदा पनि जनताका दुःख किञ्चित् कम भएनन् !स्पष्ट छ, हामीले २००७ पछिको प्रजातान्त्रिक यात्रामा जनजीविकाका सवालमा न्याय गर्न सकेनौं, अवस्था अहिले झन्डै सात दशकपछि पनि उस्तै छ । हामीले आफू हिँड्ने बाटो त तय गर्यौं, तर त्यसलाई सबैका निम्ति सहज र सुगम बनाउन आवश्यक पर्ने अन्य तत्त्वबारे विचार गर्नै सकेनौं । राजनीतिक आन्दोलनको सफलतापछि कता फर्किएर पाइला चाल्ने भन्ने सवालमा हामी चुक्दै आएका छौं ।बाटो तय भएपछि सबैभन्दा बढी आवश्यक पर्ने तत्त्व भनेको खल्तीमा पैसा हो । देशको खल्ती रित्तो छ भने जतिसुकै लामो बाटो तय गरे पनि त्यो सुखद हुन सक्दैन । केही दूरी हिँडिसकिएको छ भने पनि बीचमै फर्कनुपर्ने हुन सक्छ । परिवर्तनको केही वर्ष नयाँ व्यवस्थाको ताप र रापका कारण जनता हौसिएका हुन्छन्, तर त्यो बिस्तारै सेलाउँदै गएपछि विरोध सुरु हुन्छ । हाम्रो अहिलेको बाटो संघीय लोकतान्त्रिक गणतन्त्र हो । यो बाटो समावेशी छ र यसले समविकासको पक्षपोषण पनि गर्छ । तर पनि यही व्यवस्थाको अहिले विरोध हुन थालेको छ, किन ? किनकि, संघीय लोकतान्त्रिक पद्धतिले निर्माण गर्नुपर्ने सहज बाटो खन्ने काम कुनै पनि परिवर्तनकारी दलबाट हुन सकेको छैन ।हामीले आफूलाई मन पर्ने राजनीतिक पद्धति त ल्यायौं, तर त्यसपछि कसरी हिँड्ने वा कहाँ पुग्ने भनी सोच्न सक्ने नेतृत्वलाई सत्तामा पुर्याउनै सकेनौं वा त्यस्तो ल्याकत भएको नेता नै पाएनौं । त्यही कारण २००७, २०४६ र २०६४ को परिवर्तनप्रति पनि हामीले अर्को परिवर्तनको अपेक्षा गर्न थाल्यौं ।कतिपय राजनीतिक विचारकहरू संसदीय पद्धतिलाई दोषी देख्छन् । यो पद्धति रहेसम्म नेपाली जनताको भलो नहुने तिनको धारणा छ । तर उनीहरूले संसदीय पद्धतिको विकल्प के हो त भन्ने स्पष्ट जवाफ दिन सकेका छैनन् । उनीहरूले चाहेको पद्धति बहाल भयो भने देश सञ्चालन गर्ने जिम्मेवारी कसले र कसरी पाउने हो ? जब संसदीय पद्धति हुँदैन तब देशमा कुनै निर्वाचन पनि हुँदैन । त्यो अवस्थामा राज्य सञ्चालनको विधि के होला ? तिनका नीति तथा कार्यक्रम केकस्ता होलान् ? संसदीय पद्धतिलाई खराब देख्ने विचारकसँग सायद यसको जवाफ छैन ।राज्यकब्जाको उद्देश्यसहित अघि बढेको माओवादी सशस्त्र युद्धले देश र जनताको एक दशक खाइदियो । कैयौं भौतिक संरचना ढालिए, कतिपयको इहलीला समाप्त पारियो । त्यो युद्धको अन्त्यपछि देश कसरी सञ्चालन गर्ने भन्नेबारे माओवादीभित्र कुनै तयारी थिएन । तिनमा क्रान्तिको जोस थियो, तर राज्य सञ्चालनको होस थिएन । जनजीविका कसरी सहज र समृद्ध बनाउने भन्ने कुनै सोचविचार र योजना नै थिएन, दृष्टिकोण पनि थिएन । माओवादीसँग देश सञ्चालनका निम्ति सबैभन्दा आवश्यक आर्थिक नीति नै थिएन । सारा निजी प्रतिष्ठानलाई राष्ट्रियकरण गर्दैमा देश समृद्ध बन्दैन । युद्धकालमा जनवादी शिक्षाको अभियान चलाउने प्रयास गरेका माओवादीसँग पाठ्यक्रमबारे अलिकति पनि ज्ञान थिएन । सोही कारण युद्धमा लागेका कतिपय नेताकार्यकर्ता अहिले उनीहरूले नै विगतमा भन्दै आएको बुर्जुवा शिक्षा को प्रमाणपत्र लिँदै छन् । युद्धकालमा किसानका घरमा सेल्टर लिएका माओवादीले नेपालको भूगोल र हावापानी सुहाउँदो आधुनिक कृषि नीतिबारे सोच्नु आवश्यकै ठानेनन् । त्यही कारण पहिलो संविधानसभा निर्वाचनमा ठूलो दल बन्न सफल माओवादी राज्यसञ्चालनमा असफल दरियो । र, दोस्रोपटक जनमत उसको पोल्टामा गएन । अहिले पनि माओवादीका कतिपय नेता सत्तामा छन्, तिनले महत्त्वपूर्ण मन्त्रालयको जिम्मेवारी पाएका छन्, तर कसैले जनतालाई महसुस हुने ढंगमा कार्यसम्पादन गर्न सकेका छैनन् । योजनाविहीनताका कारण नेपाली कांग्रेस र एमाले पनि उसै गरी जनपरीक्षामा अनुत्तीर्ण रहँदै आएका छन् । २०४६ को परिवर्तनपछि बेलाबखत पुराना पञ्च नेतासमेत शीर्ष नेतृत्वमा पुगे । तिनको अनुभव पनि देशहितमा भुत्ते साबित भयो । यसबाट के पुष्टि हुन्छ भने, तीन दशक राज्य सञ्चालन गरेको पञ्चायतसँग पनि देश विकासको खाका थिएन । नेपालमा योजना बन्दै नबनेका त कहाँ हुन् र ! विभिन्न नामका आवधिक योजनाको सुरुआत दशकौंअघि नै भएका हुन् । तर तीमध्ये अधिकांश असफल छन्, कतिपय बीचमै अड्किएका छन् भने कतिपय सुरु नै नभई अन्त्यमा पुगेका छन् । त्यस्ता थुप्रै योजना सरकारी दराजमा थन्किएका कागजका चाङमा छन् । टाढा जानैपर्दैन, राष्ट्रिय गौरव का नाममा थालिएका आयोजनाको अवस्था हेर्दा विकासको तस्बिर प्रस्ट हुन्छ । केही समयअघि प्रधानमन्त्री कार्यालयले नै राष्ट्रिय गौरवका आयोजनाको छनोटमै समस्या रहेको बताइसकेको छ । योजना छान्न दिइएको प्राथमिकता पनि अस्पष्ट छ । महालेखा परीक्षकको कार्यालयले जारी गरेको वार्षिक प्रतिवेदनमा यी आयोजनामध्ये अधिकांशको प्रगति न्यून रहेको उल्लेख छ ।नेपालमा समविकासको सोचसहित सर्वप्रथम आर्थिक वर्ष २०६८६९ मा १७, दोस्रोपटक आर्थिक वर्ष २०७०७१ मा ४ र तेस्रोपटक आर्थिक वर्ष २०७५७६ मा एउटा राष्ट्रिय गौरवको आयोजना थप गरी यस्ता आयोजनाको संख्या २२ पुर्याइएको छ । तर तिनको प्रगति शून्य या कछुवाको चालमा छ !जतिखेर राष्ट्रिय गौरवका आयोजना सुरु गरियो, त्यतिखेर मुलुकमा संघीय लोकतान्त्रिक सरकार बहाल भइसकेको थियो । हिजो अन्य राजनीतिक व्यवस्थाका कारण जनहितका आयोजना साकार हुन समस्या थियो, तर आजको अवस्था त बिलकुलै फरक छ । यस्तो सहज अवस्थामा पनि किन हुन सकिरहेका छैनन् सरकारले महत्त्व दिएका आयोजना सम्पन्न ? सुरु भएको करिब नौ वर्षसम्म एउटै आयोजना पूरा भएको छैन, किन ? किनकि, हाम्रो नेतृत्वमा राजनीतिक चेतना अति धेरै छ, आर्थिकसामाजिकशैक्षिक र विकासबारे जानकारी न्यून छ । अति राजनीतिक चेतनाको मारमा थिचिएको नेतृत्वले राजनीति मात्रै गर्छ, मुलुक सञ्चालनका निम्ति आवश्यक अन्य नीतिबारे त्यो प्रायः मौन बस्छ । यही कारण पनि राजनीतिक परिवर्तन सधैं अधुरो बन्न पुग्यो । मौजुदा व्यवस्था र सत्ताविरुद्ध अहिले सडकमा सानाठूला आन्दोलन जारी छन् । नागरिक समाज मात्र होइन, स्वयम् सत्तारूढ दल नेकपाकै एउटा बलशाली टुक्रो आन्दोलनरत छ । उता, मधेस अतृप्त नै छ । नयाँ खुल्दै गरेका वैचारिक संगठन वा राजनीतिक दल पनि आफ्नै खाले आन्दोलनमा छन् । तर अहँ, कसैसँग पनि आफू सत्तामा गएपछि देशलाई कसरी हाँक्ने भन्नेबारे दह्रो सोच छैन । कृषि, पर्यटन, जलस्रोत, जडीबुटी, शिक्षा, स्वास्थ्यलगायतमा रहेका सम्भावनाको दोहनबारे कुनै चिन्तन छैन । अनि फेरि आन्दोलन, परिवर्तन वा विद्रोहको उद्देश्य के त ? किन गर्ने विद्रोह र आन्दोलन ? सत्ता सञ्चालनमा असफल साबित केपी शर्मा ओली फालेर अर्को कसैलाई त्यहाँ आसीन गराएपछि यो देश र जनताका कष्टहरूको समाधान हुन्छ ? बिलकुलै हुँदैन ।हाम्रो विगत सधैं राजनीतिक परिवर्तनमा केन्द्रित रह्यो । व्यवस्था फेर्नेमा मात्रै अल्झियो । आन्दोलनका पर्चा होऊन् या राजनीतिक दलहरूका घोषणापत्र, सबैमा आर्थिक क्रान्तिका कुरा कि राख्दै राखिएनन्, कि त पुछारमा राखिए । पहिला राजनीतिक परिवर्तन अनि आर्थिक क्रान्ति भन्दै जनजीविकासँग सीधा जोडिने सन्दर्भलाई सधैं कम महत्त्व दिइयो । कसैले पनि आर्थिक र राजनीतिक क्रान्ति सँगसँगै भन्ने नारा पनि दिएन । जब नारामै आर्थिक सवाल परेन, तब परिवर्तनपछि यसले महत्त्व पाउने अवस्था बन्दै बनेन । यही कारण नेपाल अहिले पनि आफ्नो नामको अघिल्तिर एउटा अभिशापपूर्ण विशेषण गरिब झुन्ड्याइरहन बाध्य छ ।आउनोस्, अब हाम्रो बाटो तय गरौं । आन्दोलन गरिरहेका, राजनीति गरिरहेका सबैलाई प्रश्न गरौं यो बाटो कहाँ जाने होला ? यो प्रश्नको चित्तबुझ्दो उत्तर नआएसम्म कसैलाई पनि साथ नदिऔं ।"
भारतमा 'डबल म्युटेन्ट कोरोना,"(नयाँदिल्ली)  भारतमा कोरोना भाइरसको संक्रमण तीव्र बनिरहेकै बेला नयाँ प्रकारको भाइरसको त्रास थपिएको छ । भारतको स्वास्थ्य तथा परिवार कल्याण मन्त्रालयले पहिलोपटक कोरोना भाइरसको थप परिवर्तित डबल म्युटेन्ट भाइरस भेटिएको जनाएको छ । मन्त्रालयले बुधबार विज्ञप्ति जारी गर्दै विभिन्न १८ राज्यमा गरिएको नमुना परीक्षणमा कोरोनाको नयाँ प्रकारको डबल म्युटेन्ट जीवाणु फेला परेको जनाएको हो । त्यसैगरी, यसअघि नै पुष्टि भएका कोरोनाका नयाँ प्रकारका जीवाणुहरू पनि पर्याप्त संख्यामा भेटिएका मन्त्रालयले उल्लेख गरेको छ । मन्त्रालयका अनुसार विभिन्न १८ राज्यमा नयाँ प्रकारका भाइरस भेटिएका छन् । नमुनाहरूको परीक्षण गर्दा महाराष्ट्रबाट संकलन गरिएको नमुनामा ई४८४ क्यू र एल४५२ आर को स्वरूपमा पनि परिवर्तन देखिएको छ । जुन कुल नमुनामध्ये १५ देखि २० प्रतिशतसम्ममा देखिएको र यसअघिका प्रकारसँग मेल नखाएको समेत मन्त्रालयले जनाएको छ । त्यसैगरी, केरलाका १४ जिल्लाबाट संकलित २ हजार ३२ नमुना परीक्षण गर्दा ११ जिल्लामा एन४४०के प्रकारको कोरोना भाइरसको संक्रमण रहेको खुलेको छ । भाइरसको यो प्रकार बेलायत, सिंगापुर, डेनर्माकलगायत १६ मुलुकमा पनि देखा परेको मन्त्रालयले जनाएको छ । त्यसमध्ये ७ सय ३६ वटा बेलायती, ३४ दक्षिण अफ्रिकी र एउटा ब्राजिलियन भाइरस पुष्टि भएको बताइएको छ ।कोरोना भाइरसमाथि अध्ययन अनुसन्धान गर्ने प्रयोगशालाहरूको सञ्जाल इन्साकोगले गरेको अध्ययनले त्यस्तो तस्बिर बाहिर ल्याएको हो । इन्साकोग भारत सरकारले तीन महिनाअघि गठन गरेको देशभरिका १० वटा राष्ट्रियस्तरका सरकारी प्रयोगशालाको सञ्जाल हो । सञ्जालले गरेको परीक्षणले नै भाइरसका नयाँ प्रकार र तिनीहरूको विस्तारको पछिल्लो तस्बिर बाहिर ल्याएको हो । त्यसका लागि विभिन्न राज्यबाट कोरोना भाइरसका १० हजार ७ सय ८७ नमुना संकलन गरेर परीक्षण गरिएको थियो । मन्त्रालयले हालैका दिनमा संक्रमणमा भएको तीव्र विस्तार र डबल म्युटेन्ट भाइरसबीच सम्बन्ध रहेनरहेको भने खुलाएको छैन । बेलायती, अफ्रिकी, ब्राजिललगायत नयाँ प्रकार संक्रमण तीव्र रूपमा फैलने र प्रतिरोध क्षमतामा बढी असर गर्ने विभिन्न अध्ययनले देखाएको छ । नयाँ प्रकारका भाइरसहरू मानव स्वास्थ्यका लागि थप खतरनाक मानिएका छन् । संक्रमण तीव्र भइरहेका बेला नयाँ प्रकारका भाइरस विस्तार बढ्दै जानुले भारतमा कोरोनाको दोस्रो लहरको जोखिम बढाएको भन्दै चिन्ता व्यक्त हुन थालेको छ । बुधबार एकै दिन ४७ हजार २ सय ६२ नयाँ संक्रमित थपिएका छन् । जुन पाँच महिनायताकै बढी हो । योसँगै भारतमा कुल संक्रमित संख्या १ करोड १७ लाख ३४ हजार नाघिससकेको छ ।त्यसैगरी, बुधबार मात्र संक्रमणका कारण २ सय ७५ जनाले ज्यान गुमाएका छन् । योसँगै संक्रमणका कारण ज्यान गुमाउनेको संख्या १ लाख ६० हजार ४ सय ४१ पुगेको छ ।"
ब्राजिलमा एकै दिन ३ हजारको मृत्यु,"ब्रासिलिया (एजेन्सी) ब्राजिलमा कोरोना भाइरसका कारण एकै दिन ३ हजार जनाभन्दा बढीको मृत्यु भएको छ । अधिकारीहरूले २४ घण्टाको अवधिमा भाइरसको संक्रमणका कारण ३ हजार २ सय ५१ जनाको मृत्यु भएको पुष्टि गरेका बीबीसीले उल्लेख गरेको छ । यो भाइरसका कारण एकै दिन मृत्यु भएको हालसम्मकै ठूलो संख्या हो । बुधबार साँझसम्म भाइरसका कारण ज्यान गुमाउनेको संख्या २ लाख ९८ हजार ६ सय ७६ पुगिसकेको छ । स्वास्थ्य मन्त्रालयका अनुसार पछिल्लो समय ब्राजिलमा कोरोना भाइरसको संक्रमण तीव्र बन्दै गएको छ । अस्पतालहरूले बिरामीको चाप थेग्न नसकेपछि उपचारमा समस्या भएको छ । कोरोनाका कारण लकडाउन नगर्ने र मास्कको प्रयोगको आलोचना गर्ने राष्ट्रपति जैर बोल्सोनारोले आफ्ना कदमको बचाउ गरेका छन् । हामीले निकै चाँडै सहज रूपमा हाम्रो जीवन निर्वाह गर्न थाल्ने छौं, देशभित्र र अन्तर्राष्ट्रिय स्तरमै निकै आलोचित बनेका बोल्सोनारोले बुधबार भने । तर त्यसको करिब ५ मिनेटपछि स्वास्थ्य मन्त्रालयले कोरोनाका कारण ३ हजार २ सय ५१ जनाको ज्यान गएको जनाएको हो । कोरोनाबाट मृत्यु हुनेको संख्याका आधारमा ब्राजिल दोस्रो प्रभावित मुलुक हो । ब्राजिलमा २४ घन्टाको अवधिमा ८० हजारभन्दा बढीमा संक्रमण पुष्टि भएको छ । योसँगै ब्राजिलमा संक्रमितको संख्या १ करोड २१ लाख नाघेको छ ।"
पानीको मूल्यवृद्धि र नेटवर्किङलाई सघाउ पुग्ने निर्देशन,"समितिले पठाएको पत्रमा पहिलो निर्देशन ३५ दिनभित्र नियमावली बनाएर कार्यान्वयन गर्ने र दोस्रो पूर्वाधार पूरा गरेका व्यवसायीलाई प्रक्रिया पुर्याएर सात दिनभित्र दर्ता गर्न निर्देशन छ, उद्योग, वाणिज्य तथा आपूर्ति मन्त्रालय स्रोतले भन्यो । स्रोतका अनुसार यस व्यवसायमा सबैको स्वार्थ जोडिएको छ । प्रहरी, वकिलदेखि नेताहरूको लगानी छ । विज्ञका रूपमा रहेका सदस्यहरूको पनि अनौपचारिक लगानी छ । प्रत्यक्ष बिक्रीको नाममा नेटवर्किङको इजाजत पाएका र पाउने क्रममा रहेका कम्पनीभित्रै सिन्डिकेट देखिएपछि समितिले हतारोमा निर्णय गरेको एक सांसदले बताए ।विगतमा इजाजत पाएका सात वटाले काम गरिरहेका छन् । तर ती व्यवसायीलाई नियमन भएन, ती सांसदले भने, नयाँलाई नदिने गरी सिन्डिकेट गरिरहे । राज्यकै मिलेमतोमा सात वटाले मात्रै काम गरे । त्यही भएर प्रक्रियामा रहेकालाई इजाजत दिन निर्देशन दिएका छौं । समितिले तीन महिनाभित्र नियमावली बनाउन निर्देशन दिएको थियो । तर नौ महिना बितिसक्दा पनि नियमावली बनेको छैन । विभागबाट तयार भएर तीन महिनादेखि मन्त्रीकै टेबलमा थन्किएको छ । ५ रुपैयाँको सामानको प्रतीतपत्र (एलसी) ५ हजार डलरको खोल्छन्, मन्त्रालयको स्रोतले भन्यो, यसैका लागि पनि नेटवर्किङ भइरहेको छ । तर यसबारे सांसदले कुनै चासो नै देखाएका छैनन् ।वस्तुको प्रत्यक्ष बिक्री (व्यवस्थापन तथा नियमन गर्ने) ऐन २०७४ र नियमावली २०७६ अनुसार भन्दै वाणिज्य, आपूर्ति तथा उपभोक्ता संरक्षण विभागले सात कम्पनीलाई कारोबारको इजाजत दिएको थियो । तर प्रत्यक्ष बिक्रीको नाममा अवैध नेटवर्किङ धन्दा हुने गरेको छ । पुरानै गिरोहलाई इजाजत अनुमति, इजाजत लिनु अगावै नेटवर्किङ कारोबार सुरु गरेको सार्वजनिक भएपछि संसदीय समितिले छानबिन सुरु गरेको थियो । प्रतिनिधिसभाअन्तर्गतको उद्योग तथा वाणिज्य र श्रम तथा उपभोक्ता हित समितिले वस्तुको प्रत्यक्ष बिक्री वितरणका लागि लाइसेन्स दिँदा नेटवर्किङ व्यवसाय भएनभएको यकिन गर्न र मौजुदा कानुनी व्यवस्थालाई बलियो संशोधन गरी थप बलियो बनाएर मात्र कार्यान्वयनमा लैजान निर्देशन दिएको थियो । मौजुदा कानुनी व्यवस्था संशोधन गरेर मात्रै वस्तुको प्रत्यक्ष बिक्री वितरणसम्बन्धी व्यवसाय गर्न दिन र त्यस्ता व्यवसायको चुक्ता पुँजी ३ करोड रुपैयाँ पुर्याउनुपर्ने उल्लेख छ । ती अधिकारीका अनुसार ३ करोड पुँजीलाई १ करोड रुपैयाँमा झार्ने चलखेलसमेत भइरहेको छ । कम्पनीहरूले एउटा धन्दा देखाएर अर्को धन्दा गरिरहेको ती अधिकारीले बताए । अन्य धन्दा गरिहरेका छन्, त्यसको पैसा नेटवर्किङ धन्दाबाट पैसा बाहिर पठाएका छन् । त्यसतर्फ सांसदहरूले अध्ययन नै गरेनन्, उनले भने, प्रत्यक्ष बिक्री (नेटवर्किङ) लाई प्रत्साहन गर्ने बेला भएकै छैन । पैसा पठाउन विकल्प नभएपछि नयाँनयाँ विकल्प आएका हुन् ।"
४८ हजारले लिए सवा १ खर्ब पुनर्कर्जा,"(काठमाडौं)  लघु घरेलु तथा साना उद्यमसहित उत्पादनमूलक क्षेत्रमा सस्तो ब्याजदरमा कर्जा प्रवाह गर्ने उद्देश्यले ल्याइएको पुनर्कर्जाअन्तर्गत गत सातासम्म करिब १ खर्ब १२ अर्ब रुपैयाँ कर्जा प्रवाह भएको छ । यो राष्ट्र बैंकले कुल प्रवाह गर्न मिल्ने पुनर्कर्जाको करिब ५३ प्रतिशत हो । गत असारयता करिब ४८ हजार ग्राहकले पुनर्कर्जा सुविधा पाइसकेको राष्ट्र बैंकले जनाएको छ ।हालको व्यवस्थाअनुसार राष्ट्र बैंकले पुनर्कर्जा कोषमा रहेको रकमको बढीमा पाँच गुणासम्म कर्जा प्रवाह गर्न पाउँछ । हाल पुनर्कर्जा कोषमा ४२ अर्ब ५० करोड रुपैयाँ छ । यसअनुसार राष्ट्र बैंकले २ खर्ब १२ अर्ब ५० करोड रुपैयाँ बराबर रकम पुनर्कर्जाका रूपमा प्रवाह गर्न पाउँछ । यसको ७० प्रतिशत (१ खर्ब ४८ अर्ब रुपैयाँ) बैंक तथा वित्तीय संस्थाले एकमुष्ट रूपमा पाउँछन् । २० प्रतिशतअन्तर्गत ४२ अर्ब ५० करोड रुपैयाँ राष्ट्र बैंकले ग्राहक पुनर्कर्जा शीर्षकमा खर्च गर्छ । बाँकी २१ अर्ब २५ करोड रुपैयाँ लघुवित्त वित्तीय संस्थाले एकमुष्ट रूपमा पाउँछन् र आफ्ना ग्राहकलाई कर्जा प्रवाह गर्छन् । गत सातासम्म कुल पुनर्कर्जाको करिब १ खर्ब ४२ अर्ब रुपैयाँ स्वीकृत गरेको छ । त्यसमध्ये १ खर्ब १२ अर्ब रुपैयाँ कर्जा प्रवाह भइसकेको राष्ट्र बैंकका प्रवक्ता देवकुमार ढकालले बताए ।हाल १० मेगावाटभन्दा साना जलविद्युत् आयोजनाले ३ प्रतिशत ब्याजदरमा कर्जा लिन पाउने व्यवस्था छ । राष्ट्र बैंकले पुनर्कर्जा कार्यविधि परिमार्जन गरी यस्तो व्यवस्था गरेको हो । विशेष पुनर्कर्जाका लागि योग्य ऋणी हुनुपर्नेछ । यस्तो कर्जा प्रवाह गर्ने बैंक तथा वित्तीय संस्थालाई राष्ट्र बैंकले १ प्रतिशत ब्याजदरमा रकम दिने गरेको छ । यसरी प्राप्त रकम बैंक तथा वित्तीय संस्थाले ३ प्रतिशत ब्याजदरमा ऋणीलाई प्रदान गर्नुपर्छ । मौद्रिक नीतिको अर्धवार्षिक समीक्षामार्फत ल्याइएको सो व्यवस्थाअनुसार राष्ट्र बैंकले पुनर्कर्जा कार्यविधि पनि संशोधन गरेको छ ।संशोधित कार्यविधिमा राष्ट्र बैंकका गभर्नरको निर्णयमा पुनर्कर्जाको सीमा परिमार्जन गर्न सकिने व्यवस्था पनि गरिएको छ । हाल कुल पुनर्कर्जामध्ये ७० प्रतिशत बैंक तथा वित्तीय संस्थालाई एकमुष्ट रूपमा दिने, २० प्रतिशत ग्राहक ऋणीअनुसार राष्ट्र बैंकले प्रवाह गर्ने र बाँकी १० प्रतिशत लघुवित्त वित्तीय संस्थालाई एकमुष्ट रूपमा प्रदान गर्ने व्यवस्था छ । अब गभर्नरको निर्णयअनुसार सो सीमा परिमार्जन गर्ने सक्ने व्यवस्था कार्यविधिमा छ ।राष्ट्र बैंकले प्रवाह गर्ने ग्राहक ऋणी पुनर्कर्जाअन्तर्गत भने ठूलो परिमाणमा कर्जा माग भएको छ । हाल यो पुनर्कर्जाका लागि करिब साढे ४२ अर्ब रुपैयाँ बराबरको माग आएको स्रोतले बताएको छ । ग्राहक ऋणीअन्तर्गत धेरै कर्जा कोभिड१९ बाट बढी प्रभावित होटल र पर्यटन क्षेत्रमा गएको छ । होटलपछि धेरै पुनर्कर्जा सुविधा पाउनेमा क्रमशः म्यानुफ्याक्चरिङ (उत्पादनमूलक), शिक्षा, निर्माण, औषधि, जलविद्युत्, सिमेन्ट, अस्पताललगायत छन् । कार्यविधिअनुसार ग्राहकले लघु घरेलु तथा साना उद्यम, विशेष र साधारण गरी तीन प्रकारका पुनर्कर्जा पाउँछन् । यसअघि नै बैंक तथा वित्तीय संस्थाबाट ऋण लिएका ऋणीले पाउने कर्जा नै पुनर्कर्जा हो । ती कर्जामा ग्राहकले ३ देखि ५ प्रतिशत मात्र ब्याज भुक्तानी गरे पुग्छ । बैंक तथा वित्तीय संस्थाले प्रतिव्यक्ति बढीमा ५ करोड रुपैयाँ मात्र पुनर्कर्जा प्रवाह गर्न पाउँछन् ।कार्यविधिअनुसार वार्षिक औसत २० प्रतिशतभन्दा बढी सेयरधनीको प्रतिफल (आरओई) आर्जन गर्ने उद्योगले पुनर्कर्जा सुविधा नपाउने व्यवस्था छ । उद्योग सञ्चालन अवस्था राम्रो रहेको, पछिल्लो तीन वर्षको मुनाफा हेर्दा औसत प्रतिवर्ष पुँजीमा प्रतिफल २० प्रतिशतभन्दा बढी रहेका उद्योग व्यवसायले पनि पुनर्कर्जा पाउँदैनन् । यस्तै चुरोट, बिँडी, सिगार, सुर्ती, खैनी, गुट्खालगायत सुर्तीजन्य उद्योग व्यवसाय र मदिरा तथा मदिराजन्य उद्योग व्यवसायलाई प्रवाह भएका कर्जामा पनि पुनर्कर्जा सुविधा छैन ।कुनै उद्यमका लागि नभई व्यक्तिगत प्रयोजनका लागि प्रवाह भएको ओभरड्राफ्ट कर्जा, घरजग्गा कर्जा, सवारी कर्जा, घरायसी सामग्री कर्जा, मार्जिन कर्जा, सुनचाँदी कर्जा, सामाजिक कर्जा तथा व्यक्तिगत नाममा वा व्यक्तिगत उपभोगका लागि लिइएका कर्जाले पुनर्कर्जा सुविधा पाउँदैनन् । ब्याज अनुदान प्राप्त सहुलियतपूर्ण कर्जालगायतका अन्य अनुदान प्राप्त कर्जा पाएका ऋणीले पनि पुनर्कर्जा सुविधा पाउँदैनन् ।"
आठ महिनामा ६ खर्ब राजस्व,"यो कुल पुँजीगत बजेटको २२४४ प्रतिशत हो । अर्थमन्त्री पौडेलले दुरुपयोग हुन नहुने, प्राथमिकता निर्धारणमा चुक्न नहुने र समयमै खर्च गर्ने परिपाटी जरुरी रहेको भन्दै खर्च गर्ने प्रणालीमा रहेका बन्धनहरूलाई हटाउन निर्देशन दिए । अर्थ सचिव शिशिरकुमार ढुंगानाले पूर्वनिर्धारित कार्यक्रमअनुसार खर्च बढाउन सबै निकाय सक्रिय हुनुपर्ने बताए । राष्ट्रिय योजना आयोगका उपाध्यक्ष पुष्पराज कँडेलले योजना बनाउँदा नै ध्यान दिनुपर्ने बताउँदै सहजीकरणका लागि अर्थ मन्त्रालयले विशेष भूमिका निर्वाह गर्नुपर्ने धारणा व्यक्त गरे । राष्ट्र बैंकका गभर्नर महाप्रसाद अधिकारीले कोरोनको चुनौती सामना गर्न सहुलियत कर्जा, पुर्नकर्जा, व्यावसायिक निरन्तरता कर्जालगायतका कार्यक्रमहरू ल्याइएकाले सबैको मिहिनेतबाट उपलब्धि हासिल भएको बताए ।"
गौतम बुद्ध विमानस्थलमा बल्ल उपकरण जडान गरिँदै,हाल अस्ट्रिया र अमेरिकी विशेषज्ञ प्राविधिकसहितको टोलीबाट जहाजको दिशा पत्ता लगाउने एवं सञ्चारसँग सम्बन्धित उपकरण जडानको काम जारी रहेको र मौसमसम्बन्धी उपकरण जडानका लागि अमेरिकी प्राविधिकको टोली केही दिनमा आइपुग्ने उनले बताए ।सञ्चार उपकरण जडानका लागि अमेरिकाबाट आइपुग्ने टोली आईसीबी टूतर्फको अन्तिम टोली हुनेछ । विशेषज्ञ टोलीसँग नेपाली प्राविधिक टोली पनि संलग्न छ ।
भन्सारबाट छुटेको ट्रकमा अवैध कपडा,"(वीरगन्ज)  वीरगन्जको एकीकृत भन्सार जाँच चौकी (आईसीपी) बाट धान भनी जाँचपास भएको ट्रकबाट १ करोड ५ लाख रुपैयाँ बराबरको कपडा बरामद भएको छ । मंगलबार बिहान आईसीपीबाट जाँचपास भई निस्केको बीआर ०६ जीबी ४१५६ नम्बरको भारतीय ट्रकलाई सशस्त्र प्रहरी बलले नियन्त्रणमा लिएर जाँच गर्दा धानको बोरामुनि राखिएको ९३ पोका कपडा बरामद भएको हो । ट्रक चालक भारतीय नागरिक सुनिल यादवलाई समेत प्रहरीले नियन्त्रणमा लिएको छ । थप अनुसन्धानका लागि ट्रकलाई राजस्व अनुसन्धान विभाग पथलैया पठाएको सशस्त्रका एसपी राजेन्द्र खड्काले जनाए । वीरगन्जको रामगढवा निवासी दीपेन्द्रप्रसाद कलावरको नाममा रहेको तिरुपति खाद्यान्न तथा भुसा सप्लायर्सको नाममा भन्सार प्रज्ञापनपत्र काटेको पाइएको छ, सशस्त्रका एसपी खड्काले भने, प्रज्ञापनपत्रमा ५ सय ५० बोरा धान उल्लेख भए पनि जाँच गर्दा ३ सय बोरा मात्र बरामद भएको छ । उनका अनुसार ट्रकको माथिल्लो भागमा धानको बोरा र त्यसको मुनि कपडाका पोका राखिएका थिए । ९३ वटा पोकाभित्र सर्टिङ, सुटिङ, कुर्ता सुरुवाल, महँगा साडीलगायत कपडा छन् । राजस्व अनुसन्धान कार्यालयले कपडाको बजार मूल्य १ करोड ५ लाख रुपैयाँ मूल्यांकन गरेको एसपी खड्काले जनाए ।"
नयाँ बास्किन रोबिन्स आइसक्रिम,"काठमाडौं (कास) सन इन्टरनेसनल इनकर्पोरेटेडले नयाँ बास्किन रोबिन्स आइसक्रिम बजारमा ल्याएको छ । अब ग्राहकले ३१ वटा फरक स्वादमा आइसक्रिमको मज्जा लिन सक्ने कम्पनीले बताएको छ । यसका साथै कम्पनीले दैनिक व्यवस्थित खाना सुरक्षा योजना कायम गरेको छ, जुन दैनिक अडिट्सले प्रमाणितसमेत गर्ने जानकारी दिइएको छ । बास्किन रोबिन्स आइसक्रिम उद्योगमा नयाँ उदाहरण भएको कम्पनीले जनाएको छ ।"
सिल्ड फेस मास्क बजारमा,काठमाडौं (कास) जस्मिन हाइजिन प्रोडक्ट्सले सिल्ड फेस मास्क बजारमा ल्याएको छ । कम्पनीले मास्क यूभी स्टेरिलाइज्ड भई उत्पादन हुने जनाएको छ । यो मास्कले कोभिड१९ जस्ता भाइसबाट सुरक्षा दिने कम्पनीले दाबी गरेको छ । यसमा भएको तीन तहको मेल्टब्लोन फिल्टर र मुलायम डोरीले प्रयोगकर्तालाई सुरक्षा दिने जनाइएको छ ।
शेफोक्सुन्डोमा वर्ल्डलिंकको सेवा,काठमाडौं (कास) वर्ल्डलिंक कम्युनिकेसन्सले शेफोक्सुन्डो तालमा निःशुल्क वाइफाई सेवा सुरु गरेको छ । कम्पनीले चैत ८ गतेदेखि सेवा सुरु गरेको हो । कर्णाली प्रदेशका मुख्यमन्त्री महेन्द्रबहादुर शाही र वर्ल्डलिंकका अध्यक्ष दिलीप अग्रवालले वाइफाई सेवाको उद्घाटन गरे । वाइफाईले त्यहाँ जाने पर्यटकका लागि सूचनाको पहुँच पुगेको मुख्यमन्त्री शाहीले बताए । यो सेवालाई गुणस्तरीय बनाउन फाइबरका लागि प्रदेश सरकार तयार रहेको उनको भनाइ छ ।
राष्ट्रिय वाणिज्य बैंकबाट अनुदान,काठमाडौं (कास) राष्ट्रिय वाणिज्य बैंकले दुई कम्पनीलाई बुधबार अनुदान रकम हस्तान्तरण गरेको छ । बैंकले जर्मन सरकारबाट केएफडब्लू बैंकमार्फत प्राप्त अनुदान सहयोगमा सञ्चालित इनर्जी इफिसियन्सी प्रोग्राम को सहयोग सुजल डेरी प्रालि र गोल्डेन स्टार सोप इन्डस्ट्रिजलाई दिएको हो । बैंकले सुजललाई १५ लाख ३५ हजार र गोल्डेन स्टारलाई ४ लाख ६७ हजार रुपैयाँ हस्तान्तरण गरेको छ । मितव्ययी तथा प्रभावकारी ऊर्जा बचत हुने गरी कम्पनीहरूले उपकरण जडान गरेकाले स्वीकृत अनुदान कार्यविधिअनुसार रकम हस्तान्तरण गरिएको बैंकले जनाएको छ ।
एसबीआई र सिद्धार्थबीच सम्झौता,"काठमाडौं (कास) नेपाल एसबीआई बैंक र सिद्धार्थ बिजनेस ग्रुप अफ हस्पिटालिटीबीच बैंकका ग्राहकलाई छुट उपलब्ध गराउनेसम्बन्धी सम्झौता भएको छ । सम्झौताअनुसार बैंकका भिसा, डेबिट तथा क्रेडिट कार्ड प्रयोगमार्फत ग्रुपका आउटलेटमा भुक्तानी गर्दा छुट प्राप्त हुनेछ । बैंकका नायब प्रमुख कार्यकारी अधिकृत तथा प्रमुख वित्तीय अधिकृत रिजवान आलम र ग्रुपका निर्देशक प्रभाकर खड्काले सम्झौतापत्रमा हस्ताक्षर गरे ।"
नीरज र भुवन अगाडि,"(सुनसरी)  धरान गल्फ कोर्समा बुधबारदेखि सूर्य नेपाल प्रथम धरान ओपन गल्फ प्रतियोगितामा धरानका स्थानीय प्रोटर्न गल्फर नीरज तामाङ र नम्बर वान प्रो गल्फर भुवन नगरकोटी शीर्षस्थानमा छन् । उनीहरूले समान ३ अन्डर ६७ खेल्दै अग्रता कायम गरे ।पार ७० को धरान गल्फ कोर्समा स्ट्रोक प्लेका आधारमा सुरु धरान ओपन गल्फमा नीरजले ४ अन्डर ३२ खेल्दा ब्याकनाइन १ ओभर ३५ खेले भने गल्फर भुवनले फ्रन्टनाइन पाँच अन्डर ३१ स्ट्रोक र ब्याकनाइन २ ओभर ३६ खेले । नीरजले तेह्रौं र अठारौं होलमा बोगी खेपे पनि चौथो, छैटौं, सातौं र नवौं, बाह्रौं र सोह्रौं होलमा बर्डी गरे । भुवनले भने दोस्रो, पाँचौं, सातौं, नवौं, र दसौं होलमा बर्डिज गर्न सफल रहे । चौधौं होलमा बोगी खेप्दा सत्रौं होलमा डब्बल बोगी खेपे । स्थानीय गल्फर बलभद्र राई, शुक्रबहादुर राई र जयराम श्रेष्ठले लेभल पार ७० खेलेका छन् । बलभद्रको फ्रन्टनाइन लेभल पार ३६ खेल्दा ब्याकनाइनमा पनि लेभल पार ३४ बनाए । बलभद्रले पहिलो, चौथो र चौंधौं होलमा बोगी खेप्दा तेस्रो, पाँचौं र पन्ध्रौं होलमा बर्डिज गरे । शुक्रले फ्रन्टनाइन एक ओभर ३७ खेल्दा ब्याकनाइनमा १ अन्डर ३३ खेलेर टाइ गरे । उनले पहिलो, चौथो, नवौं र दसौं होलमा बोगी खेपे भने पाँचौं, छैटौं र एघारौं होलमा बर्डिज गर्दै लेभल पार गरे । प्रो जयराम फ्रन्टनाइनमा २ ओभर ३८ स्ट्रोक गर्दा ब्याकनाइनमा २ अन्डर ३२ खेल्दै टाइ गर्न सफल रहे । उनले पहिलो, दोस्रो, तेस्रो, नवौं, तेस्रो र अठारौं होलमा बर्डिज गरे । चौथो, पाँचौं, छैटौं, आठौं, र एघारौं होलमा बोगी खेपे । उनले सातौं होलमा भने डब्बल बोगी खेपेका थिए । प्रो गल्फर सूर्यप्रसाद शर्माले १ ओभर ७१ स्ट्रोक गर्दै फ्रन्टनाइनमा एक अन्डर ३५ खेल्दा ब्याकनाइन २ ओभर ३६ खेलेका थिए । प्रो सञ्जय लामा, दीपक आचार्य, कृष्णमान राजबाहक र एमेच्योर युवराज भुजेल टाइ गर्दै चौथो स्थानमा छन् । उनीहरूले २ ओभर ७२ स्ट्रोक खेले । प्रो रवि खड्का र दिनेश प्रजापतिले ३ ओभर ७३ खेले । एमेच्योरतर्फ राजकुमार राईले ५ ओभर ७५ खेल्दै दोस्रोमा रहँदा धरान गल्फ क्लबका एमेच्योर जितेन्द्र राईले ६ ओभर ७६ खेलेका छन् । कुल ४३ गल्फरमध्ये ११ एमेच्योर र ३२ प्रोफेसनल गल्फरले प्रतिस्पर्धा गरिरहेको आयोजक नेपाल गल्फ संघ र धरान गल्फ क्लबले जनाएका छन् । ३६ होलको समाप्तिमा कटका आधारमा २१ जना प्रो र ६ एमेच्योर ५४ होलका लागि प्रतिस्पर्धा गर्नेछन् । प्रतियोगितालाई धरान उपमहानगरपालिकाले सहयोग गरेको छ । व्यावसायिक रूपमा पहिलोपटक धरान गल्फ क्लबले व्यावसायिक गल्फरलाई भिडन्त गराएको हो । उपाधि विजेताले ९० हजार रुपैयाँसहित रनिङ ट्रफी हात पार्नेछन् । दोस्रो हुनेले ६० हजार, तेस्रोले ४५ हजार, चौथोले ३३ हजार, पाँचौंले २७ हजार पाउनेछन् ।"
बलियो नेपाल कप हुने,काठमाडौं (कास) बलियो नेपाल कप पुरुष यू१६ क्रिकेट प्रतियोगिता हुने भएको छ । क्विन्स इभेन्ट्स म्यानेजमेन्ट प्रालिको आयोजना र बलियो नेपालको पोषण अभियानमा सहयोग हुने प्रतियोगितामा लुम्बिनी प्रदेशका १२ जिल्लाको सहभागिता रहनेछ ।विश्वका धनाढ्यमध्ये एक बिल गेट्सको बिल एन्ड मेलिन्दा गेट्स फाउन्डेसनले चौधरी फाउन्डेसनलाई अनुदान सहायता प्रदान गरेको रकमबाट प्रतियोगिता गर्न लागिएको हो । नेपाललाई सन् २०३९ सम्म विश्वकप जिताउने नारासाथ प्रतियोगिता घोषणा गरिएको छ । नेपाली राष्ट्रिय क्रिकेट टोलीका पूर्वकप्तान पारस खड्का र नबिल बैंकका प्रमुख कार्यकारी अधिकृत अनिलकेशरी शाह बलियो नेपाल पोषण कार्यक्रमका सदस्य छन् ।पारसले एउटा उद्देश्य बनाएमा लक्ष्य पुग्न सजिलो हुने जनाउँदै पौष्टिक आहार र क्रिकेटको सहकार्यले राम्रो भविष्य संकेत गरेको बताए । बैंकर शाहले गन्तव्यमा पुग्न उद्देश्य बनाउनुपर्ने जनाए । बलियो नेपाल पोषण कार्यक्रमका प्रमुख कार्यकारी अधिकृत अतुल उपाध्यायले नेपालमा सुरक्षित र पौष्टिक उत्पादनको उपलब्धता सर्वसुलभ बनाउन र स्वस्थ उत्पादनको माग वृद्धि गर्ने उद्देश्यसाथ स्थापित बलियो नेपालले क्रिकेटबाट लक्ष्यमा पुगिने आशा लिए ।बिहीबारदेखि आइतबारसम्म लुम्बिनी प्रदेशका आठै जिल्लामा ट्यालेन्ट हन्टबाट खेलाडी छनोट गरिने क्विन्स इभेन्ट्सका प्रबन्ध निर्देशक छुम्बी लामाले बताए । चैत २१ देखि २८ सम्म दाङको लमहीमा प्रतियोगिता हुनेछ । आयोजकले सबै टिमको सम्पूर्ण खर्च बेहोर्ने लामाले बताए । त्यसका लागि केही स्थानमा यसअघि नै क्रिकेट किट्स प्रदान गरिएको उनले जनकारी गराए ।
वरीयता सुधार्नु मुख्य लक्ष्य,"विराटनगर (कास)नेपाली राष्ट्रिय क्रिकेट टोलीका अस्ट्रेलियन प्रशिक्षक डेभ वाटमोरले नेपाली टिमको एकदिवसीय विश्व र्याङकिङमा सुधार ल्याउनु मुख्य लक्ष्य रहेको बताएका छन् ।टेस्ट र एकदिवसीय म्याच खेल्ने श्रीलंका र बंगलादेशका प्रशिक्षक रहिसकेका उनले एसोसिएट मुलुक नेपाली राष्ट्रिय टिमको प्रशिक्षक हुन आफूले चुनौती लिएको बताए । नेपाली खेलाडीमा देखिएको प्रतिभा, सम्भावना र अनुशासनका कारण चुनौती मोल्न तयार भएको उनको भनाइ छ ।राष्ट्रिय खेलकुद परिषद्, नेपाल क्रिकेट संघ र मोरङ जिल्ला क्रिकेट संघको आयोजनामा बुधबार सुरु चारदिने नेपाल आउटरिच प्रोग्राम विथ डेभ वाटमोर कार्यक्रममा उनले यस्तो बताएका हुन् ।नेपाली खेलाडीमा प्रतिभा, सम्भावना र अनुशासन छ, उनले भने, नयाँ र युवा खेलाडीको पहिचान गरी उत्कृष्ट टिम बनाउनु मेरो अर्को लक्ष्य हो । प्रदेश १ र विराटनगरमा पनि सम्भावना बोकेका क्रिकेट खेलाडीलाई राष्ट्रिय टोलीमा समावेश गर्दै लैजाने लक्ष्य लिएको बताए ।प्रशिक्षक जगत टमाटाले प्रदेश १ को क्रिकेट अवस्था अध्ययन गर्न र सम्भावना बोकेका नयाँ खेलाडीको खोजी गर्न कार्यक्रम गरिएको बताए । कार्यक्रम सातवटै प्रदेशमा हुने र सुरुवात प्रदेश १ बाट गरिएको मोरङ जिल्ला क्रिकेट संघका अध्यक्ष नवीन घिमिरेले बताए । वाटमोरले प्रदेश १ का प्रशिक्षक, विद्यालय र कलेजका सय विद्यार्थीसहित क्रिकेट क्लव र एकेडेमीमा आबद्ध दुई सयभन्दा बढी खेलाडीलाई प्रशिक्षण दिनेछन् । प्रदेश १ मा क्यानमा दर्ता भएका प्रशिक्षकमा प्रदीपराज पाण्डे, महेश रिजाल, राजेश पोखरेल र मनोज कटुवाल छन् ।"
सुजनाको हार,"मकवानपुर (कास) हेटौंडामा बुधबार सुरु अन्तर सिटी चेस च्याम्पियनसिपमा आठ टोली शीर्षस्थानमा रहेका छन् ।पहिलो राउन्डको खेल सकिँदा ललितपुरका तीन टोली, दोलखा, हेटौंडा, भक्तपुर, इलाम र झापा पहिलो चरणका २२ अंकसाथ अग्रता बनाउन सफल रहे । गजुरमुखी चेस क्लब इलामले स्याङ्जा, ललितपुर महानगरले पोखरा महानगर, नाइट चेस क्लबले विदुर नगरपालिका, महालक्ष्मीले मिसन चेस क्लबलाई र भक्तपुर नगरपालिकाले बाँकेलाई समान ३१ अंक अन्तरमा हराए ।दोलखा र ललितपुर स्पोर्टस क्लबले शतप्रतिशत जित निकाले । हेटौंडा उपमहानगरले धनगढी उपमहानगरलाई ३१ ले हरायो । पहिलो चरणको पहिलो बोर्डको नतिजा अप्रत्याशित रह्यो । हेटौंडाककी महिला च्याम्पियन वुमेन फिडेमास्टर सुजना लोहनी धनगढीका युवा खेलाडी दीपक धामीबाट पराजित भइन् ।"
आर्मी विजयी,"सुर्खेत (कास) कर्णालीमा सर्वाधिक पुरस्कार राशिको प्रदेशस्तरीय भलिबल प्रतियोगितामा आर्मीले विजयी सुरुवात गरेको छ । बुधबार उद्घाटन खेलमा आर्मीले सल्यानको कुभिन्डे क्लबलाई ३१ को सेटमा जित दर्ता गराएको हो । आर्मीले पहिलो सेटमा २५२१ ले अग्रता बनायो । त्यसपछि सल्यानले दोस्रो सेट २५२२ ले आफ्नो पक्षमा पार्दै खेल बराबरीमा ल्यायो । त्यसपछि आर्मीले पुनः तेस्रो र चौथो सेटमा २५१९, २५२२ ले सेट जोड्न सक्यो । नकआउटमा खेलाइएको प्रतियोगितामा कर्णालीसहित अन्य प्रदेशका ८ टिम सहभागी छन् । बिहीबार ५ खेल हुने आयोजकले जनाएको छ । विजेताले २ लाख र उपविजेताले १ लाख ५० हजार रुपैयाँ पाउनेछन् । तेस्रोले १ लाख र चौथोले ५० हजार पाउनेछन् । सर्वोत्कृष्ट खेलाडीले १५ रुपैयाँ हात पार्नेछन् ।"
एपीएफ फाइनलमा,"विराटनगर (कास) सशस्त्र प्रहरी टिम प्रदेश १ प्रथम मिल्स गोल्डकप फुटबल प्रतियोगिताको फाइनल पुगेको छ । बुधबार सशस्त्रले दुहबी एलेभेन एरोज सुनसरीलाई टाइब्रेकरमा ३२ ले पराजित गर्यो । निर्धारित र अतिरिक्त समयमा दुवै टिमवाट २२ गोल भएपछि खेलको निर्णय पेनाल्टी शुटआउटबाट गरिएको थियो । पेनाल्टीमा सशस्त्रका नवीन चौधरी, राजकुमार कन्दङ्वा र विमल तामाङले गोल गरे । दुहबीका शंकर चौधरी र उमेश राईको प्रहार मात्र गोलमा परिणत भयो । बिहीबार साइनो स्पोर्टिङ क्लब रानी विराटनगर र धरान सिटी क्लबबीच दोस्रो सेमिफाइनल हुनेछ ।"
पोखरामा रिङ रेस्लिङ,काठमाडौं (कास) नेपाल रिङ रेस्लिङ संघको आयोजनामा आरडब्लू रेस्लिङ च्याम्पियनसिप पोखरा रंगशालाको कभर्डहलमा चैत २० र २१ गते हुने भएको छ । प्रतियोगितामा नेपालका ३५ रेस्लरको भाग लिने आयोजक संघकी महासचिव सुवर्णाकेशरी श्रेष्ठले बताएकी छन् । च्याम्पियन रेस्लरले १ लाख र आर्कषक बेल्ट तथा दोस्रोले ५० हजार प्राप्त गर्नेछन् । करिब २९ लाख खर्च अनुमान गरिएको प्रतियोगितालाई गण्डकी प्रदेश सरकार र राष्ट्रिय खेलकुद परिषद्ले सहयोग गर्नेछन् । आरडब्लू च्याम्पियनसिप (रिङ रेस्लिङ) लाई लक्ष्य गरेर खेलाडीले लैनचौरको हनुमान चोकस्थित रिङ रेस्लिङ डोजोमा तालिम लिइरहेका छन् ।
६ वर्षपछि रंगशाला फर्किंदै,"नेपाली राष्ट्रिय टिमगोलकिपर ः किरण चेम्जोङ (कप्तान), विकेश कुथु, दीप कार्कीडिफेन्डर ः रन्जित धिमाल, निशान खड्का, रोहित चन्द, अनन्त तामाङ, दिनेश राजवंशी, अजित भण्डारी, विराज महर्जन, छिरिङ गुरुङमिडफिल्डर ः त्रिदेव गुरुङ, सुजल श्रेष्ठ, तेज तामाङ, एरिक विष्ट, सन्जोग राई, विशाल राई, सुनील बल, रविशंकर पासवानफरवार्ड ः अन्जन विष्ट, दर्शन गुरुङ, अभिषेक रिजाल, भरत खवास ।"
विराज फर्किए,"अखिल नेपाल फुटबल संघ (एन्फा) ले तीन नयाँ खेलाडी समावेश गर्दै थ्री नेसन्स कपका लागि २३ सदस्यीय नेपाली टिम बुधबार घोषणा गरेको छ । पूर्वकप्तान विराज महर्जन दुई वर्षपछि टिममा फर्किए । उनले थ्री नेसन्स कपपछि संन्यास लिने बताइएको छ ।अविश्वनीय रूपमा डिफेन्डर विकास खवास र फरवार्ड नवयुग श्रेष्ठ फालिएका छन् । डिफेन्डर निशान खड्का, मिडफिल्डरद्वय त्रिदेव गुरुङ र सन्जोग राईले पहिलोपल्ट राष्ट्रिय टिममा स्थान बनाए । राष्ट्रिय टिमका मुख्य प्रशिक्षक बालगोपाल महर्जनले टिम छनोटबारे भने, तीन महिनाको दौरान (ट्रेनिङ) उनीहरूको प्रदर्शनबाट जो उत्कृष्ट, जो क्षमतावान, जो प्रयासरत, जो टिमलाई आवश्यक छ, उसैलाई छानेको हो । मसहित टेक्निकल टिमले छनोट गरेको हो ।स्विडिस प्रशिक्षक योहान कालिन महामारीका कारण उतै रहेपछि फेरि राष्ट्रिय टिमको जिम्मेवारी पाएका महर्जनले थपे, थ्री नेसन्स कप तयारीमात्रै हो । अन्ततः हामीले खेल्ने भनेको विश्वकप छनोट नै हो । त्यसैका लागि मैले यस्ता खेलाडीलाई प्राथमिकता दिएको छु कि प्रयासरत होस्, जो प्राविधिक रूपमा उत्कृष्ट होस्, ट्याक्टिकल रूपमा जानकार होस्, अलिकति भिडेरलखेटेर खेल्नसक्ने होस् । त्यो हिसाबले छनोटमा राखेका हौं । उनले अन्तिम छनोटबाट गोलकिपर विशाल श्रेष्ठ र विशाल सुनुवार, डिफेन्डर पाल्साङ लामा, सुरज बिक र विकास खवास, मिडफिल्डर हेमन्त थापामगर र सन्तोष तामाङ, फरवार्ड आशिष लामा, नवयुग श्रेष्ठ र जर्जप्रिन्स कार्कीलाई टिमबाट हटाए ।नयाँ खेलाडीबारे उनले भने, तीन महिनामात्रै होइन, त्यसअगाडिदेखि नियालरिहेको छु । प्रदर्शनमा सन्तुष्ट छु । नयाँ खेलाडी बेन्चमा बस्न ल्याइएको होइन, खेलाउनकै लागि हो । बंगबन्धु गोल्डकप जित्दाका हिरो नवयुग र ए डिभिजन लिगका सर्वाधिक गोलकर्ता आशिष बाहिरिएकोबारे महर्जनले भने, डिफेन्स र मिडफिल्डलाई गहन (ह्याभी) बनाएको छु । अट्याकिङमा पनि । दर्शन गुरुङ राम्रो, अन्जन राम्रो, सन्जोग त्यत्तिकै राम्रो छ । पूरा टिम नै बलियो छ ।"
पुस्तामै अन्तर,"(काठमाडौं)  थ्री नेसन्स कपको निहुँमा फेरि एकपल्ट अन्तर्राष्ट्रिय फुटबल नेपालमा फर्केको छ । नेपालले शनिबार बंगलादेशको सामना गर्दा त्यो दशरथ रंगशालामा लगभग ६ वर्षपछि आधिकारिक अन्तर्राष्ट्रिय फुटबल फर्केको अवसर हुनेछ । नेपाल बिहीबार किर्गिस्तानको ओलम्पिक टिमविरुद्धको खेलमा उत्रँदा त्यसको महत्त्व यही प्रतियोगिताको दृष्टिकोणले मात्र हुनेछ । नेपालले अन्तिम पटक कहिले दशरथ रंगशालामा खेलेको थियो ?त्यसको उत्तर हो, सन् २०१५ मार्च १७ मा भएको खेल । त्यो थियो, विश्वकप छनोटमा भारतविरुद्ध दोस्रो लेगको खेल । गुवाहाटीमा भएको पहिलो लेग भारतले २० ले जितेपछि दोस्रो लेग गोलरहित बराबरीमा रह्यो । तत्कालीन नेपालका प्रशिक्षक थिए, ज्याक स्टेफानोस्की अनि उनका समकक्षी थिए स्टेफन कन्स्टाइन्टिन । फेरि एकपल्ट काठमाडौं आउनेक्रममा नेपालका पूर्वप्रशिक्षक कन्स्टाइन्टिनले आफ्नो पुराना दिन सम्झँदा हल्का भावुक भएका थिए । उनले आफ्नो जमानाका खेलाडी सम्झिए, विशेषतः कप्तान दीपक अमात्यलाई भुल्न चाहेनन् । यो खेलको ५६ वर्षयता नेपाली फुटबलको पुस्तामै अन्तर आइसकेको छ । त्यो खेलयता नेपालमै अन्तर्राष्ट्रिय फुटबल नभएको पनि होइन । नेपालले एसिया कप छनोटका तीन खेल खेलेको छ, यमन, ताजकिस्तान र फिलिपिन्सविरुद्ध । यी खेल हल्चोक र सातदोबाटो मैदानमा भए । फेरि १३ औं सागको पुरुष फुटबलका खेल पनि कुनै औपचारिक अवसर थिएन ।भूकम्प र रंगशाला पुनर्निर्माणका कारण दशरथ रंगशालामा खेल सम्भव भइरहेको थिएन । यसबीच एउटा कालखण्ड नै नेपाली फुटबलमा फेरिएजस्तो देखिन्छ । जस्तो कि भारतविरुद्धको त्यस दोस्रो लेगमा खेल्ने खेलाडी कोको थिए त ? विश्वास नहुन सक्छ, त्यति बेलासम्म नेपाली टिमका कप्तान थिए, सागर थापा । अनि उनलाई डिफेन्समा साथ दिने अर्का खेलाडी थिए, सन्दीप राई । के त्यतिबेला नेपाली फुटबल म्याच फिक्सिङ काण्डले छोपिने छ भनेर कसैलाई सुइँको थियो त ? सुरुआती ११ का अन्य खेलाडी थिए, किरण लिम्बु, रविन श्रेष्ठ, विराज महर्जन, रोहित चन्द, विमल घर्तीमगर, सन्तोष साहुखल, विक्रम लामा, भोला सिलवाल र भरत खवास । त्यसमध्ये विराज त अब औपचारिक रूपमा संन्यासकै बाटोमा छन् । रविन र भोलाले पनि यस्तै भए हुन्थ्यो भन्ने सोच मनमा राखिरहेका छन् । त्यो पूरा होला वा नहोला, भन्न गाह्रै छ । विमल र विक्रम भर्खरै मात्र चोटका कारण कतारमा शल्यक्रियाबाट गुज्रिएका छन् ।सन्तोष पनि जापानतिरै छन् । उनले आफ्नो लक्ष्य राष्ट्रिय लगभग नभइसकेको भनिसकेका छन् । त्यसमा सब्स्टिच्युट खेलाडीका रूपमा अनिल गुरुङ, अन्जन विष्ट र जुमनु राई छिरेका थिए । यसमा पनि अनिलले औपचारिक रूपमै संन्यास लिइसके भने जुमनुले कहिले संन्यास लिने हो, त्यो प्रतीक्षाको विषयमात्र हो । नेपालले त्यस विश्वकप छनोटलगत्तै भारतविरुद्ध एक अर्को अन्तर्राष्ट्रिय मैत्रीपूर्ण फुटबल खेलेको थियो, पुनामा ।त्यसपछि त सागर र सन्दीपसँगै केही खेलाडी र पूर्व खेलाडी म्याच फिक्सिङ मा आरोपित भए । एएफसीले तिनीहरूमाथि आजीवन प्रतिबन्ध लगाएपछि थप अन्य केके निर्णय भयो, त्यसले विश्व फुटबलमा केही कुनै पनि अर्थ राख्दैन । नेपालले सन् २०१५ मै भारतको त्रिवेन्द्रममा भएको साफ च्याम्पियनसिपअघि बंगलादेशविरुद्ध ढाकामा मैत्रीपूर्ण फुटबल खेलेको थियो । त्यसमा कप्तान अनिल थिए । साफको पहिलो खेलमा श्रीलंकाविरुद्ध कप्तानका रूपमा फेरि अनिल ओर्ले । तर, त्यसयता उनले टिममा नियमित स्थान पाउन संघर्ष गर्नुपरेको थियो । टिम घोषणा हुँदा उनी नै कप्तान हुन्थे, तर खेलमा उनले त्यसपछि सुरुदेखि नै खेल्न पाएनन् । त्यसपछि कप्तानको अध्याय सुरु हुन्छ, विराजको । त्यसयता उनी लगातार खेलमा कप्तान रहे, बीचमा एकाध अपवाद छाडेर । त्यसबीच भरत र किरणले नेतृत्व सम्हाले ।सन् २०१९ मा मलेसियाविरुद्धको अर्को अन्तर्राष्ट्रिय मैत्रीपूर्णमा उनी नै कप्तान थिए । त्यसयता उनी आफैं टिममा पर्न छाडे । अहिले तिनै विराजले संन्यास लिने चर्चा चलिरहेको छ । पछिल्लो ५ वर्षमा नेपाली राष्ट्रिय फुटबल टिम आफैं कति धेरै परिवर्तनबाट गुज्रिएको छ, धेरैले हेक्का नै राख्न सकेनन् ।"
