शीर्षक,विवरण
जसले नयाँ घरपरिवार पाए,"देख्नासाथ खुसी भएका उनीहरूमध्ये सबैभन्दा कान्छी माया काखमै लुटपुटिन आइन् । सबै बहिनीहरूसँग भलाकुसारी भयो ।पनौतीस्थित एसओएसको मनोहरा नामक घरमा उनीहरू बसिरहेका छन् । उनीहरूलाई आमा अम्बिका सिम्खडाले हुर्काइरहेकी छन् । उनीहरूलाई सुखद भविष्यतर्फ डोर्याउने बुबाको जिम्मेवारी एसओएसका निर्देशक सुरेन्द्र अम्गाईंले सम्हालेका छन् । उनीहरूले धेरै राम्रो सुविधा पाएको र कुनै अभाव नभएको बताए । सुरुमा भाषाको समस्या भए पनि अहिले नेपाली बोल्न राम्रोसँग आउने सुनाए । नीलमले भनिन्, पढाइ पनि राम्रैसँग गरिरहेका छौं । सुरुमा गाह्रो भएको थियो । अहिले ठिकै भइरहेको छ । पढेर ठूलो मान्छे बन्ने सपना छ । बहिनीहरू पनि पढिरहेका छन् । जेठी नीलम कक्षा ८ मा पढ्छिन् । त्यसपछिका १३ र १२ वर्षीया इन्द्रा र पार्वती ५ कक्षामा पढिरहेका छन् । १० र ९ वर्षकी लक्ष्मी र विन्दु ३ कक्षामा पढिरहेका छन् । सबैभन्दा कान्छी ४ वर्षकी माया नर्सरीमा पढिरहेकी छन् । नीलमलगायत उनका ६ जना दिदीबहिनीसँगै ४ जना अरू बालबालिका पनि एसओएसको मनोहरा घरमै बस्छन् । उनीहरू १० जना एकै परिवारका हुन् । आमा अम्बिकाले नै उनीहरूको हेरविचार गरिरहेकी छन् । बुबा सुरेन्द्र भने बेलाबेला बच्चाहरूको पढाइसँगै अन्य समस्या बुझ्न पुग्छन् । एसओएसभित्र १४ वटा यस्तै घरहरू छन् । १४ घरमा १४ जना आमाहरू छन् । आमाको केही काम परेका बेला आन्टीहरूले उनीहरूको हेरविचार गर्छन् । एसओएसमै कार्यरत विनोदमणि भट्टराई सबै बालबालिकाको अंकल हुन् । कान्तिपुरमा समाचार प्रकाशित भएकै दिनबाट उनीहरूलाई धेरै संघसंस्था र व्यक्तिहरूले जिम्मा लिने भन्दै खबर गरेका थिए । अन्त्यमा नगरपालिकाका प्रतिनिधि र बैतडीका प्रमुख जिल्ला अधिकारी मोहनराज जोशीले एसओएसको जिम्मा लगाउने निर्णय गरे । एसओएस पनौतीमा बैतडीस्थित सेनाको हनुमान ध्वजका गुल्मका गुल्मपति प्रवीन थापाले समन्वय गरेका थिए । निर्देशक अम्गाईंका अनुसार अहिले छोरीहरू राम्रोसँग पढिरहेका छन् । सुरुमा भाषाको समस्या रहे पनि अहिले सिकिसकेको उनले सुनाए । उनीहरूलाई कुनै अभाव महसुस नहुने गरी आफूहरूले संरक्षणमा राखेको उनको भनाइ थियो ।"
धर्मसंकटमा नेपाल,"जसले पूर्वएमाले र पूर्वमाओवादीका नेताहरू आआफ्नै थातथलोमा फर्किन बाध्य भए । यसले असंवैधानिक तरिकाले प्रतिनिधिसभा विघटन गर्ने निर्णय उल्टिएपछि अप्ठ्यारोमा परेका ओलीलाई सबैभन्दा बलियो अवस्थामा पुर्यायो, एक हिसाबले ओली राजनीतिक रूपमा बौरिए । उनले भनेका पनि छन्, मलाई पार्टीका साथीहरूले ढुंगामा बजारीबजारी सक्न लागेका थिए, सर्वोच्चको फैसलाले बचायो । सर्वोच्चको फैसलापछि ओलीले चाहेकै पार्टी एमाले र सूर्य चिह्नमात्रै प्राप्त गरेनन्, केन्द्रीय कमिटी र संसदीय दलमा रहेको उनको बहुमत पनि फर्किएर आयो । नेकपा हुँदा ओली अल्पमतमा थिए । अल्पमतमा भएकै कारण पार्टीमा संघर्ष गर्न नसकेपछि उनले प्रतिनिधिसभामाथि प्रहार गरेका हुन् तर अहिले संसदीय दलको विधान र पार्टी कमिटीको निर्णयसमेत आफूअनुकूल गरेर ओली एमालेमा नवौं महाधिवेशनयताकै शक्तिशाली बनेका छन् । प्रतिनिधिसभा विघटनयता ओलीले जे गरे, ती गतिविधिमा उनको समूहका कुनै नेताले आपत्ति जनाएनन्, बरु उफ्रीउफ्री ताली ठोके । उनले जे भन्छन्, त्यो मात्र चल्ने खालको अवस्था बन्यो । जुन अवस्था ओलीको स्वभावअुनुकूल थियो । त्यसैले उनले अब फेरि माधव नेपाललगायत नेताहरूको विरोध र असन्तुष्टिलाई सम्बोधन गर्दै हिँड्नुभन्दा उनीहरूको बाटो थुनेर अघि बढ्ने उद्देश्य ओलीले राखे । त्यसैको परिणाम उनले नेपाललगायत आफ्ना कट्टर विरोधी नेताहरूलाई स्पष्टीकरणको डन्डामार्फत शक्ति प्रदर्शन गर्न खोजेका छन् ।ओली यसरी शक्तिशाली हुँदै गर्दा जम्मा ३८ जनामात्रै सांसद र ८६ जना केन्द्रीय सदस्यको साथ पाएका नेपाल सांगठनिक, राजनीतिक र रणनीतिक सबै हिसाबले कमजोर देखिन्छन् । त्यसमाथि नेपालसँग प्रत्यक्ष निर्वाचित सांसद जम्मा १८ जनामात्रै छन् । समानुपातिक सांसदको बन्दसूची हेरफेर गर्ने अधिकार ओली एक्लैले पाएसँगै नेपाल पक्षमा रहेका २० जना समानुपातिक सांसदको पद हल्लिएको छ । कालान्तरमा उनीहरूमध्ये अधिकांश या त ओली गुटमा जालान् या ओलीले चलाउने कारबाही भोग्न तयार होलान् । यो नेपालका लागि अर्को अप्ठ्यारो हो । एमाले उपाध्यक्ष भीम रावल ओलीसँग स्पष्टीकरण सोध्ने नैतिकता र पार्टीमा मनपरी गर्ने वैधानिक दुवै आधार नभएकाले आफूहरू पार्टी गतिविधिमै केन्द्रित हुने बताउँछन् । विधानको धारा १३ अनुसार विधान अधिवेशनले मात्रै संशोधन गर्न सक्ने विधान गुटको भेला बोलाएर हचुवाका भरमा संशोधन गरी त्यहीअनुसार निर्णय गरें भनेर ओलीजीले भन्नुभएको छ, लोकतान्त्रिक पद्धतिमा यस्तो कुरा चल्दैन, यो खाले निरंकुश र स्वेच्छाचारी हर्कतले पार्टी एक जना व्यक्तिको कम्पनीमा परिणत हुन्छ, रावलले भने, नेपालको राजनीतिक इतिहासमा यसरी कानुन मिच्ने, विधि मिच्ने पात्रहरू बेलाबेला देखिने गरे पनि त्यस्ता निरंकुश पात्रहरू टिकेको इतिहास छैन ।अदालतको फैसलापछि फागुन २४ मा नेपालपक्षीय एमाले र माओवादी केन्द्रका नेताहरूको संयुक्त बैठक माओवादी कार्यालय पेरिसडाँडामा बस्यो । बिदाइ बैठक भनिएको उक्त दिन नेपाल सबैभन्दा अन्तिमसम्म बसेर सबै स्थायी कमिटी सदस्यहरूको कुरा सुनेका थिए । बैठकमा वाम गठबन्धन बनाउने विषयमा उनीहरूबीच साझा धारणा बनेको थियो । त्यसपछि सुरु भएको माओवादी केन्द्रको केन्द्रीय कमिटी बैठकमा पार्टीको नाम परिवर्तनसम्बन्धी विषयले एकाएक प्रवेश पायो । अर्कातिर एमालेको १२० र जसपाका ३२ जना सांसद भएपछि सजिलै सरकार बनाउन सकिने आकलनसहित अध्यक्ष ओलीले जसपाको एउटा समूहसित संवाद अघि बढाएका थिए । तर उनीहरूलाई नेपालपक्षीय सांसदले फोन गरेर त्यस्तो गठबन्धनमा सहमति जनाए आफूहरूले फ्लोर क्रस गरेर भए पनि सरकार बन्न नदिने बताएको सूचना ओलीसमक्ष पुग्यो । यही कारण जसपाको उक्त खेमा बिच्किएको ओली समूहको बुझाइ थियो । त्यसमाथि एमालेभित्रै नेपाल समूहले छुट्टै बैठक र भेलाहरू गरेपछि ओलीलाई निको लाग्ने कुरै भएन । यी सबै पृष्ठभूमिमा ओलीले आफूलाई सहज हुने गरी कदम चाल्दा नेपाललाई असहज भयो । उपाध्यक्ष अष्टलक्ष्मी शाक्य यो अवस्थामा ओलीसँग मिलेर जान नसकिने बताउँछिन् । हाम्रो कुरा सिधा छ, केपीजीसँग मिल्न सक्दैनौं, त्यसैले कमिटीमा हाम्रो गतिविधि रोक्दैनौं, हाम्रो समूह बलियो बनाउँछौं, एमालेलाई बलियो बनाउँछौं, उनले भनिन्, हाम्रा कमरेडहरूलाई स्पष्टीकरण सोध्ने ओलीजीको आफ्नै नैतिक धरातल छैन । संविधान मिचेर उहाँले गरेको निर्णय बदर भएर संसद् पुनःस्थापित भएपछि उहाँको नैतिकता कहाँ गयो त ? विधान मिचेर ओलीले चालेका कदम पनि एकदिन उहाँले नै सच्याउनुहुनेछ । यद्यपि नेता शाक्यले तुरुन्तै अलग भएर जान भने नसकिने बताइन् । अन्तिमसम्म पनि ओलीलाई दबाब दिने र समानान्तर कमिटीहरूमार्फत आफ्नो समूहलाई बलियो बनाउने गरी अघि बढ्ने शाक्यको भनाइ थियो । तर यसका लागि उनीहरूमा ओलीपक्षबाट हुन सक्ने जस्तोसुकै निर्मम प्रहारको पनि सामना गर्न सक्ने आँट भने चाहिन्छ । यो आँट कार्यकर्ता तह र दोस्रो तहका कतिपय नेताहरूमा भए पनि स्वयं माधवकुमार नेपालमा भने छैन । त्यसैले उनले अब कुन बाटो जाने हो तय गर्न सकेका छैनन्, आफू हिँड्ने बाटोतिर फर्किन सकेका छैनन् ।"
दम्पती बेपत्ता आरोपमा चार पक्राउ,"(महोत्तरी)  सुतेको ओछ्यानसहित दम्पती बेपत्ता घटनामा संलग्न रहेको आरोपमा पक्राउ परेका चार जनालाई प्रहरीले आइतबार सार्वजनिक गरेको छ । घटनामा संलग्न रहेको आरोपमा पिपरा गाउँपालिका५ सहोडवाका ५२ वर्षीय रामबाबु यादव, २६ वर्षीय सुरेन्द्र यादव, २४ वर्षीय राजेन्द्र यादव र भारतको मधुवनी घर भई पिपरन६ बनौली बस्ने हरेन्द्र ठाकुरलाई पक्राउ गरिएको जिल्ला प्रहरी महोत्तरीले पत्रकार सम्मेलन गर्दै जनाएको हो । पिपरा५ सहोडवाका ६५ वर्षीय मुसाफिर झा र उनकी ६० वर्षीया श्रीमती गीतादेवी सुतेकै कोठाबाट ओछ्यानसहित गत फागुन १० गते राति बेपत्ता भएका थिए । बेपत्ता दम्पतीको अवस्था प्रहरीले अझैसम्म पत्ता लगाउन सकेको छैन । पक्राउ परेकाहरूले झा दम्पतीलाई मारेको वा बेपत्ता पारेको बारेमा प्रस्ट बयान नदिएकाले भारतलगायत नेपालका विभिन्न शंकास्पद ठाउँमा खोजी भइरहेको प्रहरीले जनाएको छ ।अपहरण, शरीर बन्धक तथा बेपत्ता पारिएको अभियोगमा चार जनालाई पक्राउ गरिएको हो, महोत्तरीका एसपी दिनेश आचार्यले भने, बेपत्ता दम्पतीको खोजीसहित घटनाको थप अनुसन्धान भइरहेको छ । पक्राउ परेकामध्ये हरेन्द्र ठाकुर जग्गाका कारोबारी हुन् । उनले सहोडवामा प्लटिङ गरेको १३ बिघा जग्गाको उत्तरतर्फ मुसाफिर झाको १४ कट्ठा जग्गा छ । आफ्नो प्लटिङमा बाटो बनाउन झालाई जग्गा बेच्न पटकपटक जग्गा बेच्न दबाब दिँदै आएको खुलेको प्रहरीले जनाएको छ । झा जग्गा बेच्न तयार थिएनन् । ठाकुरले छिमेकी रामबाबु यादवमार्फत समेत झा दम्पतीलाई दबाब दिँदै आएका थिए । जग्गा कारोबारी ठाकुर फागुन १० गते प्लटिङ गरिएको जग्गामा उपस्थित भएको र दम्पती बेपत्ता भएको राति हरेन्द्र र रामबाबुबीच पटकपटक अस्वाभाविक रूपमा संवाद भएको अनुसन्धानबाट खुलेको प्रहरीले जनाएको छ । महोत्तरी प्रहरी, प्रदेश २ प्रहरी कार्यालय जनकपुरसँगै केन्द्रीय अनुसन्धान ब्युरो (सीआईबी) ले पनि अहिले घटनाको अनुसन्धान गरिरहेको छ ।"
'संक्रमण रोक्न जनस्वास्थ्य मापदण्ड अनिवार्य,"(काठमाडौं)  स्वास्थ्य तथा जनसंख्या मन्त्रालयले कोरोना भाइरस संक्रमणको जोखिम कायमै रहेको भन्दै भीडभाड हुने कार्य नगर्न र स्वास्थ्य मापदण्ड अपनाउन अनुरोध गरेको छ । केही सातादेखि छिमेकी भारतलगायत देशमा कोभिड१९ को संक्रमण बढ्दै गएको भन्दै मन्त्रालयका प्रवक्ता डा जागेश्वर गौतमले आइतबार विज्ञप्ति जारी गर्दै सतर्कता अपनाउन आग्रह गरेका हुन् ।छिमेकी देशमा जस्तै नेपालमा संक्रमण बढ्न सक्ने भन्दै सभा, जुलुस, र्याली, भेला, गोष्ठी, बैठक र भीडभाड हुने व्यवसाय र कार्य नगर्न र सामाजिकभौतिक दूरी राख्नु र मास्कको अनिवार्य प्रयोग गर्न मन्त्रालयले अनुरोध गरेको छ । पछिल्लो समय कोरोना संक्रमणको जोखिमको बेवास्ता गर्दै राजनीतिक दल, संघसंस्था, सर्वसाधारणले भेला, बैठक, भीडभाड गर्दै आएका छन् । भारतमा हरेक दिन हजारौं संक्रमित हुन थालेपछि नेपाली स्वदेश फर्कने क्रमसँगै फेरि जोखिम बढेको हो । सामाजिकभौतिक दूरी, साबुन पानीले राम्रोसँग हात धुने वा सेनिटाइजर प्रयोगलगायत यस मन्त्रालयबाट विगतमा जारी गरिएका अन्य जनस्वास्थ्य मापदण्ड अनिवार्य पालना गरी कोभिड१९ रोकथाममा सहयोग गर्न सरोकारवाला सबैमा हार्दिक अनुरोध छ, मन्त्रालयद्वारा जारी विज्ञप्तिमा उल्लेख छ । विज्ञहरूले अबको एक महिनामा नेपालमा कोरोनाको दोस्रो लहर आउन सक्ने भन्दै सचेत रहनुपर्ने बताएका छन् । स्वास्थ्य मन्त्रालयले सावधानी अपनाउन सातै प्रदेशका स्वास्थ्य निकायलाई निर्देशन दिएको छ । स्वास्थ्य मन्त्रालयका प्रवक्ता डा गौतमले सातै प्रदेश स्वास्थ्य निर्देशनालयलाई निर्देशनात्मक पत्र लेखी जनस्वास्थ्यका सबै मापदण्ड अपनाएर काम गर्न, उच्च जोखिम स्थान पहिचान गरी रोकथामका उपाय अपनाउन भनेका हुन् ।मन्त्रालयले प्रदेश स्वास्थ्य मन्त्रालयलाई पत्र पठाउँदै भारतबाट आउने यात्रुका लागि आरडीटी, एन्टिजेन परीक्षण, पोजिटिभ आएका व्यक्तिको उपचार र आइसोलेसनको व्यवस्थापन, आवश्यक परे पीसीआर परीक्षण, क्वारेन्टाइनको व्यवस्था र रोगको निगरानी गर्न पनि सुझाएको छ । पछिल्लो २४ घण्टामा नेपालमा ७७ जनामा कोरोना भाइरस संक्रमण देखिएको छ । स्वास्थ्य मन्त्रालयका अनुसार आइतबार मुलुकका विभिन्न प्रयोगशालामा गरिएको परीक्षणमा ७७ जनामा संक्रमण पुष्टि भएको हो । योसँगै नेपालमा हालसम्म कोरोना भाइरसबाट संक्रमित हुनेको संख्या २ लाख ७५ हजार ९ सय ६ पुगेको छ । पछिल्लो २४ घण्टामा थप १ सय ६ जना संक्रमणमुक्त भएका छन् । हालसम्म निको हुनेको संख्या २ लाख ७१ हजार ९ सय २१ पुगेको छ । नेपालमा कोरोना संक्रमणबाट मृत्यु भएकाको संख्या ३ हजार १६ छ । हालसम्म देशभर २२ लाख ३६ हजार ५ सय २६ नमुनाको पीसीआर परीक्षण भएको छ । क्वारेन्टाइनमा ४८ जना छन् ।"
नेपाल टेलिभिजन महाप्रबन्धकमा वल,"काठमाडौं (कास) नेपाल टेलिभिजनको महाप्रबन्धकमा पत्रकार फूलमान वल नियुक्त भएका छन् । मन्त्रिपरिषद्को गत बिहीबारको बैठकले वललाई खुला प्रतिस्पर्धामार्फत चार वर्षका लागि नियुक्त गरेको हो । उनी यसअघि कान्तिपुर दैनिकमा वरिष्ठ उपसम्पादक थिए । काभ्रेको तेमाल गाउँपालिका१ का वलसँग खुला प्रतिस्पर्धामा अन्य सात जना थिए । उनले १५ वर्षभन्दा बढी कान्तिपुर दैनिकमा कला र साहित्य बिटमा कलम चलाए । वलको परिचय पत्रकारितामा मात्र नभई कलासाहित्य क्षेत्रमा पनि उत्तिकै छ । उनका साहित्यिक कृतिहरू काजोल खातुन (कथा संग्रह), महाभारतकी मैच्याङ (कविता संग्रह), सोनाम ग्याल्मो र म्हेन्दो माया (नाटक) प्रकाशित छन् । उनले सेलफोन (छोटो चलचित्र) र नीरफूल (कथानक चलचित्र) को निर्देशन गरेका छन् ।"
जोशीको परिवारले सरकारी सहयोग नलिने,काठमाडौं (कास) कांग्रेस नेता नवीन्द्रराज जोशीको उपचारका लागि परिवारले सरकारको सहयोग नलिने घोषणा गरेका छन् । पूर्वमन्त्रीसमेत रहेका जोशी फागुन १४ गते मस्तिष्कघात भएपछि नर्भिक अस्पतालमा उपचाररत छन् । उनको उपचारका लागि मन्त्रिपरिषद् बैठकले गत बिहीबार १० लाख रुपैयाँ दिने निर्णय गरेको थियो । जोशीका स्वकीय सचिव पुष्कर पाण्डेका अनुसार परिवारले उक्त रकम नलिने र बरु निम्न तथा विपन्न वर्गका बिरामीको उपचारका लागि खर्च गर्न सुझाव दिएको छ ।
४ क्षेत्रमा सहकार्य गर्न सम्झौता हुँदै,"यस्ता छन् सम्झौतानेपाल र बंगलादेशबीच सहकार्यको सम्झौतापत्रमा दुई राष्ट्रपतिको उपस्थितिमा सम्बन्धित मन्त्रालयका सचिवहरूले हस्ताक्षर गर्ने कार्यक्रम छ । पहिलो सम्झौता पर्यटनमा सहकार्यबारे छ । जसअन्तर्गत नेपालमा बंगलादेशबाट पर्यटन भित्र्याउन सहिदपुरदेखि विराटनगरसम्मको हवाई सेवा दिने भन्नेछ । अहिले बंगलादेशी पर्यटक नेपाल आउन चाहे पनि सहज छैन । भारतले बंगलादेशीलाई मल्टिपल इन्ट्री भिसा दिँदैन । त्यसैले उनीहरू भारत हुँदै एक पटक नेपाल आउन पाउँछन् तर नेपाल आइसकेपछि स्थलमार्गबाट भारत जान फेरि भिसा लगाउनुपर्छ । त्यसैले नेपाल र बंगलादेशबीच सिधा हवाई सेवा आवश्यक परेको हो । तर हवाई रुटका लागि चाहिँ नेपालले भारतसँगै सहकार्य गरेर स्वीकृति लिनुपर्ने हुन्छ । पर्यटनमा सहकार्य भए बंगलादेशी सिधै विराटनगरमा आउँछन् । नेपालको संस्कृति, पर्यटन तथा नागरिक उड्डयन मन्त्रालयले विराटनगर विमानस्थलमा अध्यागमन लगायतका काम सुरु गरिसकेको एक सरकारी अधिकारीले बताए । विराटनगरलाई क्षेत्रीय अन्तर्राष्ट्रिय विमानस्थलको अवधारणामा अघि बढाउने तयारी छ । तर तत्कालका लागि सहिदपुरदेखि विराटनगरबीचको हवाई सम्पर्क हुने र त्यसका लागि आधारभूत पूर्वाधार ६ महिनाभित्रमा तयार पार्ने गरी सम्झौता गर्न लागिएको हो । नेपाली पनि बंगलादेश जान्छन् । तर बंगलादेशमा जनसंख्या बढी भएकाले उतैबाट बढी पर्यटक आउने अनुमान छ, परराष्ट्र मन्त्रालयका एक अधिकारीले भने, उनीहरूले थोरै खर्चमा नेपाल घुम्न सक्छन् ।यस्तै, नेपाल र बंगलादेशका विद्यार्थी र संस्कृतिकर्मीले आपसमा क्षमता र ज्ञान आदानप्रदान गर्ने वातावरण बनाउन अर्को सम्झौता हुन लागेको हो । एकअर्का देशको संस्कृति अध्ययनका लागि सरकारीस्तरबाटै सहयोग उपलब्ध गराउने भन्ने विषयमा यो सम्झौता केन्द्रित छ, ती अधिकारीले भने । तेस्रो सम्झौता स्यानेटरी र फाइटो स्यानेटरीमा सहकार्यबारे हो । बोटबिरुवा तथा पशुपन्छीमा लाग्ने रोग पत्ता लगाई त्यसको निवारणका लागि अध्ययन र अनुसन्धानमा सहकार्य गर्ने विषयमा यो सम्झौतामा केन्द्रित छ ।चौथो सम्झौता रोहनपुरदेखि सिंहबादसम्मलाई ट्रान्जिट रुट का रूपमा प्रयोग गर्ने सहकार्यबारे हो । अहिले नेपालले बंगलादेशबाट चटगाउँ र मंगला बन्दरगाह प्रयोग गरिरहेको छ । चटगाउँमा धेरै भीड हुने भएकाले सामान राख्न नेपाली व्यापारीलाई समस्या हुने गरेको छ । बंगलादेशले अहिले चटगाउँभन्दा वर रोहनपुरलाई सामान भण्डार गर्ने स्थान अर्थात् सुक्खा बन्दरगाहका रूपमा विकास गरेको छ ।रोहनपुरदेखि भारतको पश्चिम बंगालको सिहबादसम्म करिब २ सय ५५ किलोमिटरको रेलमार्ग छ । त्यसलाई ट्रान्जिट रुटका रूपमा नेपालले विकास गर्ने विषयमा सम्झौता हुन लागेको परराष्ट्रका अधिकारीले बताए । त्यो नेपालभारतबंगलादेश त्रिदेशीय सहकार्यसँग सम्बन्धित छ । सम्झौतापछि नेपालले सामान सिंहबादबाट सिलगुडी ल्याएर काँकडभिट्टा हुँदै वा वीरगन्जमा भन्सारमा पनि लान सक्छ । जुन नेपालले अहिले भारतको कोलकाता बन्दरगाहबाट सामान ल्याउन खर्चेको समयभन्दा कम हुन्छ ।"
निकास खोज्न देउवालाई दबाब,"काठमाडौं (कास) कांग्रेसमा वरिष्ठ नेता रामचन्द्र पौडेल पक्षले सभापति शेरबहादुर देउवाको अलमलका कारण पार्टी अनिर्णयको बन्दी हुन पुगेको निष्कर्ष निकालेको छ । पौडेल पक्षका शीर्ष तहका नेताहरूको आइतबार भएको छलफलले प्रधानमन्त्री केपी शर्मा ओलीको विकल्पमा कांग्रेस, माओवादी केन्द्र र जनता समाजवादी पार्टी (जसपा) को गठबन्धन सरकार निर्माणका लागि नेतृत्वलाई दबाब दिने निर्णय गरेको छ ।प्रधानमन्त्रीका लागि पार्टीले यसअघि नै संसदीय दलका नेतासमेत रहेका देउवाका नाममा सर्वससम्मतिबाट निर्णर्य लिइसकेको छ । तर देउवाले आफ्नै नेतृत्वको सरकार बनाउन पहल नगरेपछि पौडेल सशंकित बनेका छन् । बोहराटारस्थित पौडेल निवासमा भएको छलफलमा प्रधानमन्त्री ओलीले एकलौटी रूपमा निरंकुश शासन सत्ताको अभ्यास गरिरहेकाले उनको डिजाइनमा पार्टी फस्न नहुने निष्कर्ष निकालिएको थियो । पौडेल पक्षले सोमबार हुने पार्टी पदाधिकारी र पूर्वपदाधिकारीको बैठकमा अनिर्णयको बन्दीमा पार्टीलाई नराख्न दबाब दिने भएको छ । कांग्रेसले निर्णय गरे जसपाको सिंगो पार्टीले साथ दिने बुझाइ पौडेल पक्षको छ । वरिष्ठ नेता पौडेलले सत्ता समीकरण र पार्टी महाधिवेशनका विषयमा पदाधिकारी र पूर्वपदाधिकारीको बैठकमा छलफल हुने बताए । यो अन्योलमा मुलुकलाई धेरै समय राख्नु हुन्न । कांग्रेस जस्तो पार्टी निकासका लागि निर्णयमा पुग्नुपर्छ, पौडेलले कान्तिपुरलाई भने, कसरी निकास खोज्न सकिन्छ भनेर नै हाम्रो छलफल भएको हो । उनले क्रियाशील सदस्यता, पार्टीको समायोजन र आफूहरूले उठाएको १६ बुँदे मागका विषयमा समेत छलफल गरेको बताए । अर्का नेता रामशरण महतले सत्ता समीकरण कार्यक्रमका आधारमा हुनुपर्नेमा जोड दिएका छन् । प्रधानमन्त्री ओलीलाई विस्थापन गर्ने मुख्य एजेन्डा बोकेको माओवादी केन्द्रले सरकारबाट अलग भएको घोषणा नगरेकाले पनि अन्योल बढाएको पौडेल पक्षको भनाइ थियो । माओवादी केन्द्रले सरकारबाट अलग भएको घोषणा गर्नासाथ प्रधानमन्त्री ओलीले ३० दिनभित्र विश्वासको मत लिनुपर्छ । विश्वासको मतमा प्रधानमन्त्री असफल हुने र वैकल्पिक सरकार निर्माणको बाटो खुल्ने महतको भनाइ थियो । अर्को सरकार बनाउने कुरामा विषयगत रूपमा सहमति हुनुपर्छ । कस्तो नीति र कार्यक्रम अघि बढाउने, सरकारको बाँडफाँट कसरी गर्ने भन्ने आधारमा सरकार निर्माण गर्नुपर्छ भन्ने मेरो जोड हो, उनले भने, माओवादी केन्द्र सरकारबाट अलग भएपछि मात्रै कोको मिल्ने, साझेदारी कसरी गर्ने भन्ने कुराकानी हुन्छ ।"
सक्रियता नभए संसदीय समिति निष्प्रभावी,"(काठमाडौं)  विषयगत समितिका सभापतिहरूले संसदीय समितिलाई सक्रिय बनाए मात्र प्रतिनिधिसभाको कामकारबाही प्रभावकारी हुने निष्कर्ष निकालेका छन् । यसका लागि उनीहरूले आआफ्नो समितिमा रहेका विधेयकहरूलाई टुंगोमा पुर्याउन विभागीय मन्त्रीहरूसँग समन्वय गरेर अघि बढ्ने सहमति गरेका छन् । सरकारले प्रतिनिधिसभालाई बिजनेस नदिएको अवाज उठिरहेका बेला विषयगत समितिलाई क्रियाशील बनाउन सभामुख अग्निप्रसाद सापकोटाको अध्यक्षतामा आइतबार बसेको बैठकमा सभापतिहरूले उक्त निष्कर्ष निकालेका हुन् । सभापतिहरूले विगतमा आफूले दिएको निर्देशन सरकारले पालना गरेनगरेको अनुगमन, विधेयकहरूको अवस्था र समितिले तयार गरेका प्रतिवेदनहरूका विषयलाई सापकोटालाई जानकारी गराए । १० वटा विषयगत समितिका सभापतिहरू, संघीय संसद्का महासचिव एवं सचिवको सहभागिता रहेको बैठकमा प्रतिनिधिसभा पुनःस्थापनापछि समितिहरूको क्रियाशीलता कम देखिएको छ । प्रधानमन्त्री केपी शर्मा ओलीले गत पुसमा प्रतिनिधिसभा विघटन गरेपछि पहिलो पटक बसेको बैठकमा मुख्यतया समितिहरूलाई क्रियाशील गराएर यसको प्रभाव प्रतिनिधिसभामा पार्नुपर्ने धारणा सहभागीले राखे । समितिको बैठक गत साउनदेखि बसेको थिएन । विघटनको निर्णय अदालतले खारेज गरेपछि गत फागुन २३ मा बसेको प्रतिनिधिसभा बैठकमा प्रतिपक्ष र सत्तापक्षको असन्तुष्ट पक्षका कारण सरकारले जारी गरेको ७ वटा अध्यादेश प्रतिनिधिसभामा पेस हुन सकेको छैन । यसैलाई आधार बनाएर प्रधानमन्त्री ओलीले संसद्मा बिजनेस दिने नखोजेको बुझाइ सभापतिहरूको छ । संसद् सचिवालयका प्रवक्ता तथा सहसचिव रोजनाथ पाण्डेका अनुसार प्रतिनिधिसभामा विभिन्न चरणमा विचाराधीन ३८ विधेयक छन् भने समितिमा १० वटा विधेयक विचाराधीन छन् । प्रतिनिधिसभा विघटन बदर पछि विधेयक छलफलका लागि समितिहरूको बैठक बसेको छैन । बैठकमा सहभागी एक सभापतिका अनुसार अस्थिर राजनीतिक अवस्थाका कारण बैठक सञ्चालन गर्न अप्ठ्यारो भएको छ । सांसदहरूको मनस्थिति नै छलफल गर्ने अवस्थामा छैन, तिनले भनिन् । सभामुख सापकोटाले समितिहरूको सक्रियताले संसद्को प्रभावकारिता बढ्ने भन्दै यसका लागि सभापतिहरूको महत्त्वपूर्ण भूमिका रहेको बताए ।"
कमलपोखरीको जग्गा व्यक्तिका नाममा,ललितपुर (कास) व्यक्तिका नाममा दर्ता भएको भक्तपुरको बोडेस्थित कमलपोखरीलाई सार्वजनिक कायम गर्न माग गर्दै स्थानीयले उच्च अदालत पाटनमा आइतबार धर्ना दिएका छन् । उनीहरूले व्यक्तिका नाममा कायम भएको दर्ता खारेजी र भक्तपुर जिल्ला अदालतले स्थानीयको पक्षमा गरेको फैसलालाई निरन्तरता दिन माग गरेका छन् ।मध्यपुर थिमि८ स्थित १५ रोपनी ७ आना क्षेत्रफलमा रहेको पोखरी पञ्चायतकालमा स्थानीय कान्छी देउलाका नाममा दर्ता भएको थियो । पछि ग्याल्पो गुरुङलाई बिक्री भएको र गुरुङले पनि कित्ताकाट गरेर ९ जनालाई बिक्री गरेका छन् । यसविरुद्ध स्थानीयले २०७२ मा देउलालाई विपक्षी बनाएर जिल्ला अदालत भक्तपुरमा मुद्दा दायर गरेका थिए । २०७५ मा अदालतले स्थानीयको पक्षमा फैसला सुनाएको थियो । यसविरुद्ध देउलाले २०७६ मा उच्च अदालत पाटनमा पुनरावेदनका लागि निवेदन दिएकी थिइन् । लकडाउनका कारण बहस रोकिएको थियो । ऐतिहासिक पलिस्वाँ पुखु संरक्षण समिति बोडेका सहसंयोजक रमेश थापाका अनुसार उक्त पोखरीमा फुल्ने कमलको फूल बोडेको ल्याकु (दरबार क्षेत्र) मा रहेको तलेजु मन्दिर र कोत घरमा दसैंमा चढाउने चलन छ । हाल मध्यपुर थिमि नगरबाट पोखरी पुनर्निर्माण गर्न गत र चालु आर्थिक वर्षमा ७५७५ लाख बजेट विनियोजित गरेर काम भइरहेको छ । देउला पोखरीसँगैको कालिका मन्दिरको रेखदेखका लागि त्यहींको पाटीमा बस्थिन् । उनका पुस्ताले राणाकालदेखि नै पोखरीमा माछापालन गर्दै आएका थिए ।माछा पालेबापत कर त्यतिबेला जिमवाल (सरकारी पद) तिरेको भर्पाइका आधारमा जग्गा दर्ता गरिएको स्थानीय थापाको भनाइ छ ।
उच्च सैनिक अधिकृत एकपछि अर्को फन्दामा,"(काठमाडौं)  गलत क्रियाकलापमाथि जंगी अड्डा कडा रूपमा प्रस्तुत हुँदा उच्च सैनिक अधिकारी धमाधम कारबाहीको भागीदार बनिरहेका छन् । गत वैशाखयता मात्रै विभिन्न अभियोगमा अवकाश प्राप्तसमेत गरेर ४७ जना उच्च सैनिक अधिकृतमाथि कारबाही भएको छ । यति धेरै संख्यामा उच्च सैनिक अधिकृत कारबाहीमा परेको यो पहिलोपटक हो । यही अवधिमा अवकाश प्राप्त उपरथी सुधीर श्रेष्ठले अनियमितता गरेबापत बिगो भर्नुपरेको छ भने सहायक रथीहरू सुरेन्द्रसिंह रावल चेन अफ कमान्ड नमान्दा, प्रयोगजंग राणा सम्पत्ति र अनुशासन तथा आचरणसम्बन्धी कसुर र पंकज कार्की यौन दुर्व्यवहार अभियोगमा बर्खास्त भए । नेपाली सेनाका अनुसार २०७७ वैशाखपछि फागुन अन्त्यसम्ममा रथीवृन्द तथा अधिकृत गरेर ४७ र पदिक तथा अन्य दर्जाका ९ सय ३७ जनाले दण्ड सजाय पाएका छन् । रथीवृन्द तथा अधिकृततर्फ १३ जना बर्खास्तमा परेका हुन् । १६ जनालाई सचेत पत्र थमाइएको छ । ८ जनाको बढुवा रोक्का र २ जनाको दर्जा घटुवा गरिएको छ भने २ जनालाई राजस्वमा दाखिला गराउन लगाइएको छ । ५ जनालाई नसिहत दिएको र एक जनालाई कैदमा पठाइएको छ । पदिक तथा अन्य दर्जामा १ सय २९ जना बर्खास्त भएका छन् । ५९ जनालाई कैद, १ सय ७६ जनालाई सचेत पत्र, ५१ जनालाई नसिहत, १ सय १८ जनालाई राजस्व दाखिला, १ सय २१ जनालाई तलबवृद्धि रोक्का, ८५ जनाको घटुवा र १ सय ९८ जनाको बढुवा रोक्का गरिएको छ । सैनिक प्रवक्ता सन्तोषबल्लभ पौडेलले सेनामा पद्धति र प्रणालीलाई स्थापित गर्ने प्रक्रियामा दण्ड र पुरस्कार उपकरण रहेको बताए । केही विषयमा सेनामा अन्य स्थानमा जस्तै शून्य सहनशीलता छ भने अन्य विषयमा हामीले सैनिक ऐनअनुसार अनुशासन, आचरण र अनियमितता गर्नेलाई कारबाही गर्छौं, उनले भने । उनका अनुसार साना विषयमा विभागीय कारबाही गरिन्छ भने ठूला र संवेदनशील घटनालाई सैनिक अदालतले निचोडमा पुर्याउँछ ।साढे दुई वर्षअघि प्रधानसेनापति भएलगत्तै पूर्णचन्द्र थापाले भ्रष्टाचार नियन्त्रण गर्ने भन्दै अनुगमन सेल खडा गरेका थिए । प्रधानसेनापतिको सिधै मातहतमा रहने उक्त सेलले सैनिक संगठनका कुनै पनि विभाग, वाहिनी, पृतना, गणलगायत कार्यालयमा गएर सिधै छड्के गर्न सक्छ । यसै सिलसिलामा जेठ १६ गते सैनिक अदालतले सैनिक हवाई महानिर्देशनालयका पूर्वमहानिर्देशक उपरथी (अवकाश प्राप्त) सुधीर श्रेष्ठले आर्थिक अनियमितता गरेको ठहर गरेको थियो । उनीसँग ५८ लाख ९५ हजार ५ सय ९० असुलउपर गर्ने र नसिहत दिने निर्णय समरी जनरल सैनिक अदालतले गरेको थियो । सैनिक अदालतबाट कारबाहीमा परेका उनी सेनाका सबैभन्दा माथिल्लो वरीयताका अधिकृत हुन् । सेनाले असार १७ गते संगठनको चेन अफ कमान्ड नमानेको कसुरमा सैनिक मुख्यालयमा कार्यरत सहायक रथी सुरेन्द्रसिंह रावल र पूर्वपृतना मुख्यालय इटहरीमा कार्यरत महासेनानी अनिल खड्कालाई बर्खास्त गरेको थियो । समरी जनरल सैनिक अदालतले गत साउन ३२ गते सम्पत्ति र अनुशासन तथा आचरणसम्बन्धी कसुरसमेत गरेको अभियोगमा दोषी ठहर गर्दै सहायक रथी प्रयोगजंग राणा, महासेनानी नवीन सिलवाल र प्रमुख सुवेदार मीठुराम विश्वकर्मालाई सैनिक सेवाबाट बर्खास्त गरेको थियो । सहायक रथी राणाले अनियमितता गरेको १ करोड ५२ लाख २७ हजार ३ सय २१ रुपैयाँ र महासेनानी सिलवालले १५ लाख ७९ हजार ४ सय ८० रुपैयाँ सेनाको खातामा दाखिला गर्नुपर्ने फैसला थियो । राणा र सिलवालले दुई वर्षअघि वीरेन्द्र शान्ति तालिम केन्द्र (संयुक्त राष्ट्रसंघको शान्ति स्थापनार्थ जानुअघि प्रशिक्षण गर्ने स्थान) काभ्रेको पाँचखालमा अनियमितता गरेको आरोप लागेको थियो । त्यसबेला महासेनानी राणा तालिम केन्द्रका प्रमुख थिए भने सिलवाल उनको मातहतमा काम गर्थे । यस्तै, फागुन २७ गते संगठनभित्रकै महिला सैनिक अधिकृतलाई यौन दुर्व्यवहार गरेको प्रमाणित भएपछि २८ नम्बर वाहिनी सिरहाका वाहिनीपति पंकज कार्कीलाई सैनिक अदालतले जागिरबाट बर्खास्त गरिदियो । उनीसँगै महिला अधिकृत पनि बर्खास्तीमा परिन् । सेनाले जेठ ९ गते महासेनानी भूपालमान अधिकारीसहित तीन सैनिक अधिकृत र अन्य दर्जाका दुई सैनिकले भक्तपुरस्थित सैनिक महाविद्यालयमा अनियमितता गरेको ठहर गरेको थियो । जसमा अधिकारीसँग एक करोड ८५ लाख ४० हजार रुपैयाँ असुलउपर गर्ने निर्णय भएको थियो । सैनिक अदालतले गत पुस २६ मा कंगोको शान्ति मिसनमा कुटपिट घटनामा संलग्न नौ जनालाई कारबाही गरेको थियो ।"
हुलाकी राजमार्गमाथि नाली,"बर्दिया (कास) गुलरिया बजारमा निर्माण भइरहेको हुलाकी राजमार्गभन्दा एक मिटरमाथि नाली बनाइएपछि विरोध भएको छ । आयोजनाले मापदण्डविपरीत नाली निर्माण गरेको भन्दै स्थानीयले यसलाई रोक्न माग गरेका छन् ।गणपति निर्माण सेवाले सहरी क्षेत्रमा निर्माण गरिरहेको राजमार्गभन्दा माथि नाली बन्दा वर्षायाममा पानी निकास नहुने भन्दै स्थानीयले विरोध गरेका हुन् । हुलाकी आयोजनाले मापदण्डबमोजिम राजमार्गमा माटो नभरेका कारण राजमार्ग तल र नाला माथि परेको हो, गुलरिया६ का समिम राइनले भने, सम्बन्धित निकायको ध्यान नपुगे तत्काल आन्दोलनमा उत्रिन बाध्य हुनेछौं । बजार क्षेत्रमा राजमार्ग चौडा गरिएपछि सहरी विकास र गुलरिया नगरपालिकाले नाली विस्तार गरेका हुन् । करिब ३ करोडको लागतमा झन्डै एक किलोमिटर राजमार्गमा दुवैतर्फ नाली निर्माण गरिएको हो । मधुवन नगरपालिका८ बाट सीमावर्ती सुरजपुर मूर्तिहा सीमासम्म १८ किमि हुलाकी राजमार्ग २५ करोड ३१ लाख ८५ हजार रुपैयाँ ठेक्का सम्झौता गरी काम सुरु भएको हो । आयोजनाले चौडा भए पनि राजमार्गको दुवैतर्फ माटो पटान नगर्दा यो समस्या आएको गुलरिया नगरपालिकाका सब इन्जिनियर अर्जुन लम्सालले बताए । नाली निर्माण भइसकेको ठाउँमा कालोपत्र भइरहेको छ । गुलरियाको तुलापुर र भन्सार रोडमा अग्ला नाली निर्माण भएका छन् ।"
आमाछेउ चुपचाप बसिरहे दुर्गा,"ॅरेल हेर्न गएको थिएँभारतीय जेलमा ४० वर्ष बसेर छुटेका दुर्गाप्रसादले आफू रेल हेर्ने बहानामा भारत छिरेको र उतै अड्किएको खुलाएका छन् । घरबाट भने उनी तोरी बेच्न भनेर मंगलबारे बजार गएका थिए । तोरी बेचेपछि त्यही पैसाले उनी भारत लागे । डिम्मापुर भारतको नागाल्यान्डमा पर्छ । उनले सुनाए, रेलमा डिम्मापुरसम्म पुगेर फर्किएँ ।नागाल्यान्डबाट फर्किएपछि उनी दार्जिलिङमा अडिएका थिए । घरमा आर्थिक समस्या भएकाले दार्जिलिङतिरै काम गरेर बस्ने निधो गरेका थिए । त्यहाँ उनले चिया श्रमिकका रूपमा काम गरे । स्थानीय नैने घले नामका व्यक्तिका घरमा डेरा बसेका थिए । उनी त्यही घरकी महिला जनु गुरुङको हत्यामा फसाइए । मैले हत्या गरेकै छैन, आइतबार बिहानै पत्रकार सम्मेलनमा दोहोर्याए, म निर्दोष थिएँ, मलाई फसाइयो । कोलकातास्थित नेपाली महावाणिज्य दूतावास र विश्व सेवा विस्तार संस्थाको पहलमा उनलाई आइतबार नेपाल ल्याइएको हो । वाणिज्य दूतावासका सेक्रेटरी सतीश थापाले कोलकाता उच्च अदालतको आदेशबमोजिम दुर्गाप्रसादलाई परिवारको जिम्मा लगाएका हुन् । थापाले भने, दुर्गाप्रसादलाई घरमा जिम्मा लगाएरमात्रै आउनु भन्ने अदालतको आदेश थियो । अदालतले प्रहरी सुरक्षा (एस्कर्टिङ) का बीच दुर्गाप्रसादलाई स्वदेश फर्काउन भनेको थियो तर सार्वजनिक बस चढाएर उनलाई काँकडभिट्टासम्म पुर्याइयो । काँकडभिट्टाबाट इलामको घरसम्म पुग्ने चाँजो विश्व सेवाले मिलाएको हो । बसको भाडा पनि आफैं तिरेर आयौं, भाइ प्रकाशचन्द्रले भने । विश्व सेवाका प्रतिनिधि इन्द्र बस्नेतले संस्थाकै पहलमा दुर्गाप्रसादलाई आमासँग भेटाइएको जनाए । भारत पश्चिम बंगालको दमदम करेक्सनल सेन्टर (सेन्ट्रल जेल) मा रहेका उनी कोलकाता उच्च अदालतको आदेशबमोजिम शनिबार छुटेका हुन् । शारीरिक र मानसिक रूपमा कमजोर उनलाई लिन भाइ प्रकाशचन्द्र दमदम जेल पुगेका थिए । अदालत र प्रकाशचन्द्रबीचको सम्झौतासहितको पत्र शुक्रबार अपराह्न अदालतले जेल पठाएको थियो । त्यसपछि जेल प्रशासनले उनलाई छाडेको हो ।"
धम्क्याएर आरोप स्विकार्न लगाएको दाबी,"(कञ्चनपुर)  बैतडीको दोगडाकेदार गाउँपालिका७ चडेपानीकी १७ वर्षीया किशोरी भागरथी भट्टको हत्या प्रकरणमा अभियुक्तका रूपमा सार्वजनिक गरिएका किशोर निर्दोष रहेको उनको परिवारले दाबी गरेको छ । प्रहरीले फागुन ५ मा अभियुक्त सार्वजनिक गरेका सोही गाउँका १६ वर्षीय किशोरका बुबा दीपकराजले छोरालाई धम्क्याएर फसाइएको बताएका हुन् । अभियुक्त किशोर अहिले डोटीको सिलगढीस्थित बाल सुधार केन्द्रमा छन् । बुबा र भाइलाई मार्ने धम्की आएपछि प्रहरीसमक्ष अपराध स्विकारेको बताएको दीपकराजले बताए । मैले मारेको हुँ नभने तेरो बुबा र भाइलाई मारिदिन्छौं भन्ने धम्की आएको थियो, छोराको भनाइ उद्धृत गर्दै आइतबार महेन्द्रनगरमा आयोजित पत्रकार सम्मेलनमा उनले भने, भागरथीको हत्या हुँदा मैले देखेको हुँ, एउटाले मास्क लगाएको थियो, चिन्न सकिनँ । अर्कोलाई राम्ररी चिन्छु, ती दोगडाकेदार गाउँपालिकाकै प्राविधिक कर्मचारी हुन् । दीपकराजका अनुसार माघ २१ गते पक्राउ परेका उनका छोरा विद्यालयबाट घर गइरहेका थिए । बाटोमा उक्त घटना देखे । घटनामा संलग्न दुईमध्ये एकले घाँटीमा चक्कु राखेर उक्त कुरा कतै नखोल्न धम्क्याएका थिए । तेरो बुबा र भाइ अस्पताल गएका छन्, कतै भनिस् भने दुवैलाई मारिदिन्छौं भनेर धम्क्याएका रहेछन्, छोरालाई भेटेर फर्केका उनले भने, त्यही भएर अपराध स्विकारेको हुँ भन्छ । उनका कान्छा छोरा विनोद सुस्त मनस्थितिका छन् । घटना हुनुभन्दा केही दिनअघि उनको दायाँ हात पनि भाँचिएको थियो । त्यसकै उपचारका लागि दीपकराज नियमित रूपमा डडेलधुरा आउजाउ गरिरहन्थे । पछिल्लोपटक दीपकराज गाउँ छाडेर परिवारसहित महेन्द्रनगर बसाइँ सरेका छन् । उनलाई शुक्रबार बाल सुधार गृहबाट फोन गरेर उनका छोराले केही कुरा गर्न भन्दै बोलाएका थिए । शनिबार सिलगढीमा छोरालाई भेटेर आइतबार महेन्द्रनगर फर्किएका हुन् । अब तपाईंले गाउँ छाड्नु भो, उसले केही गर्न सक्दैन, सत्य कुरा गर्दै छु भन्दै मसँग रुन थाल्यो, दीपकराजले भने, त्यतिबेला मेरै सामुन्ने अपराध स्विकारिस्, अहिले मैले गरेको होइन भन्छस् भनेर मैले सोध्दा पनि उसले सत्य कुरा यही हो भन्यो । उनका अनुसार दिनेशले सुधार गृहका सुरक्षाकर्मीकै अगाडि उक्त कुरा भनेका थिए । दीपकराजले वास्तविक अपराधीलाई छाडेर निर्दोषलाई फसाउन खोजिएको भन्दै न्यायका लागि हारगुहार गरे । माघ २१ गते बलात्कारपछि हत्या गरिएकी भागरथीको घटनाको मुख्य आरोपितका रूपमा प्रहरीले फागुन ५ गते ती किशोरलाई पक्राउ गरेको थियो । घटनाको अनुसन्धानमा सुदूरपश्चिम प्रदेश प्रहरी प्रमुख डीआईजी उत्तमराज सुवेदी आफैं खटिएका थिए । आरोपित सार्वजनिक गरेपछि मात्रै सुवेदी धनगढी फर्केका हुन् । जिल्ला अदालत बैतडीले ती किशोरलाई बाल सुधार केन्द्र पठाएको हो । छोरासँगैका साथी स्कुल गइरहेको देखेर दुःख लागेपछि गाउँ छाडेर आएको उनले बताए । गहुँ छरेको थिएँ, त्यत्तिकै छाडेर आएँ, उनले भने, अब गहुँ पाकेपछि काट्न जान्छु । सुदूरपश्चिम प्रहरी प्रमुख डीआईजी सुवेदीले तथ्य र प्रमाणसहित अनुसन्धान प्रतिवेदन जिल्ला सरकारी वकिलको कार्यालयमा बुझाइएको र सोहीअनुसार अदालतमा मुद्दा दायर भई प्रतिवादी पुर्पक्षका लागि गइसकेकाले थप बोल्न नमिल्ने बताए । प्रहरीका अनुसार आरोपितसँग अभिभावकको रोहबरमा बयान लिइएको थियो । मुद्दा दायरपछि थुनछेक बहसका क्रममा अदालतले पनि उनका बाबुको रोहबरमा बयान लिएको थियो । त्यसपछि प्राप्त प्रमाणका आधारमा अदालतले आरोपितलाई पुर्पक्षमा पठाएको थियो । प्रहरीले सुरुवाती अनुसन्धानकै क्रममा भागरथीको योनिबाट निकालिएको भजाइनल स्वाब र आरोपितको वीर्य डीएनए परीक्षणका लागि ल्याबमा पठाएको थियो तर रिपोर्ट आउन ढिला भएपछि त्यसबाहेकको प्रतिवेदन प्रहरीले सरकारी वकिलको कार्यालयमा बुझाएको थियो । अदालतमा डीएनए रिपोर्टबाहेककै आरोपपत्र पेस गरिएको थियो । बहसका क्रममा आवश्यक ठानेमा अदालतले रिपोर्ट झिकाउन सक्छ ।"
न क्षमायाचना न क्षतिपूर्ति,"केही वर्षअघि जापानको जेलमा १५ वर्ष थुनिएपछि निरपराध साबित भएर घर फर्केका इलामका गोविन्द मैनालीको हकअधिकार र न्यायिक सुनुवाइका बारेमा देशविदेशका अधिकारकर्मीहरू एकै स्वरमा बोलेका थिए । अप्रमाणित घटनाक्रमलाई लिएर भएको थुना र एउटा व्यक्तिको मानव अधिकार हननको घटनामा जापान सरकारले क्षमायाचना मात्रै गरेन, अदालती प्रक्रियाअनुसार थुना अवधि बराबरको उचित आर्थिक क्षतिपूर्ति दिने प्रबन्धसमेत मिलायो । बाहिरी विश्वमा एउटा निर्दोष नेपालीमाथि भएको गैरन्यायिक व्यवहारको यो उदाहरण सेलाई नसक्दै इलामकै दुर्गाप्रसाद तिम्सिना (दीपक जैसी) को अर्को प्रकरण बाहिर आएको छ । कुनै दुर्दान्त फिल्मको पात्रले झैं हन्डर बेहोरेका उनी बिनाअभियोग, बिनाप्रमाण ४० वर्ष भारतीय जेलमा बिताएपछि मात्रै निर्दोष प्रमाणित भएर बाहिर निस्किएका छन् । पश्चिम बंगालअन्तर्गत कोलकाता सेन्ट्रल जेलमा यी नेपाली गैरकानुनी थुनामा रहेकै कारण उनको मानसिक अवस्थामा समेत असर पुगेको देखिन्छ भने तत्कालको हकमा यिनलाई जेलमुक्त गर्नुमै ठूलो विजय भएको मान्नुपर्ने अवस्था छ ।भारतमा अनाहकमा लामो अवधि थुनिने उनी एक्ला नेपाली होइनन् । सिन्धुपाल्चोकका भूपालमान दमाई (युसुफ नेपाली) पनि पुष्टि हुन नसकेको अभियोगमा भारतीय जेलमा १५ वर्ष थुनिएर केही वर्षअघि निर्दोष साबित हुँदै घर फर्केका थिए । हालै मात्र कपिलबस्तु, बाणगंगाका डिल्लीराम थारू पनि त्यसैगरी अनाहकमा भारतको पन्जाबस्थित अमृतसर केन्द्रीय जेलमा झन्डै साढे २ वर्षदेखि थुनिएको खबर बाहिर आएको थियो । सूचना सञ्जालमाझ भारतीय विदेश मन्त्रालयले तदारुकता देखाएको र थारूलाई रिहा गर्ने पक्षमा लबिइङ पनि बढेको कारण उनको रिहाइ सम्भव भयो । यी यस्ता केही प्रतिनिधि उदाहरण हुन्, जहाँ न्याय सिद्धान्तको सामान्य हिसाबमा उनीहरू निर्दोष साबित त भए तर मानव अधिकार र सम्मानित जीवन जिउन पाउने अधिकारको अर्थमा उनीहरूमाथि हाकाहाकी भएको अन्याय को मूल्य कहीँकतै निर्धारण गरिएको देखिन्न । पछिल्लो समय भारतमा रहेका नेपालीले बेहोरेको अन्याय र गैरन्यायिक थुनाका सम्बन्धमा एकपछि अर्को घटना सतहमा आउन थाले पनि यसबारे राज्य तहबाट सामान्य सोधपुछसम्म हुन सकेको देखिन्न । कुनै देशले आफ्ना नागरिकप्रति गर्ने यसभन्दा संवेदनहीन व्यवहार अर्को के हुन्छ ? स्थिति कतिसम्म गैरजिम्मेवारपूर्ण देखिन्छ भने भारतभरका कारागारहरूमा कुनकुन अभियोगमा केकति नेपाली थुनामा छन्, अथवा तिनको अवस्था केकस्तो छ भन्ने प्राथमिक चरणको सूचनासम्म हाम्रो परराष्ट्र मन्त्रालय वा दिल्लीस्थित नेपाली दूतावासमा पाउन मुस्किल छ । कुनै सूचना चुहिएपछि सञ्चारमाध्यमको खोजखबरीका आडमा मात्रै ४० वर्षदेखि थुनामा रहेका इलामका तिम्सिनाको जीवनरक्षा हुन सकेको अवस्था हाम्रो सरकारी संयन्त्र र कूटनीतिक निकायका लागि लाजमर्दो दृष्टान्त हो । दिल्लीमा रहेको दूतावासले भारतको केन्द्रीय तिहाड जेलमै कति नेपाली छन् भनेर जानकारी तथा भ्रमणका लागि अनुमति मागेको वर्षौं भैसक्दा पनि कन्सुलर एक्सेस नपाएको समाचार सार्वजनिक भैसकेको छ । यो स्थितिमा हाम्रो कूटनीतिक पहुँच जति सामर्थ्यहीन देखिएको छ, त्यत्ति नै मात्रामा भारतीय खुला र स्वतन्त्र न्याय पद्धतिमा रहेको कमजोरी पनि साबित हुँदै गैरहेको छ । कम्तीमा तिम्सिना वा दमाईजस्ता निर्दोष नेपालीका हकमा भएको वर्षौंवर्षको अन्यायका बारेमा राज्य तहबाट माफी माग्ने र क्षतिपूर्तिको पहल गर्नेसम्मको प्रत्याभूति भारत सरकारले गर्नुपर्ने देखिन्छ । किनभने, जोसुकै व्यक्तिका लागि ४० वर्ष भनेको सानो अवधि होइन, एउटा सिंगो जिन्दगी नै हो । निरपराध व्यक्तिलाई यति लामो अवधि जेलको अँध्यारोमै राखिछाड्नु आफैंमा अपराध हो । यसको बोध भारत सरकारले गर्नुपर्छ र पीडितलाई त्यसको अनुभूति पनि गराउनुपर्छ । बरु सयौं दोषी छुटून् तर एउटा पनि निर्दोषी नथुनियोस् भन्ने कानुनी राज्यको मर्म लोकतान्त्रिक मुलुकले आत्मसात् गर्नुपर्छ । यता, आफ्ना नागरिकको हकअधिकार र विश्वव्यापी कानुनी न्यायका हिसाबमा पनि क्षमायाचना र क्षतिपूर्तिका बारेमा दिल्लीस्थित नेपाली दूतावासले पनि कूटनीतिक पहुँच देखाउन सक्नुपर्छ । अन्यथा कुनै श्रम सम्झौता, बिमा वा दोहोरो सेवासुविधाको प्रबन्ध नभई रोजीरोटीका लागि भारत पसेका नेपालीका बारेमा सरोकार कसले राखिदिने ? नेपालभारतबीच रहेका सन्धिसम्झौता र दोहोरो व्यवस्थाका बारेमा जतिसुकै सुव्यवस्थापनको दीर्घकालीन कुरा गरे पनि तिम्सिना वा दमाईजस्ताको प्रकरणले न्यायिक सम्पादन र त्रुटिको पाटोलाई सधैंसधैं सम्झाइरहनेछ ।"
कोरोनाविरुद्धको खोप कहिले ?,"अहिलेसम्म कोरोनाविरुद्धको खोपको पहिलो डोज लगभग १७ लाख नेपालीले लाउन पाए । खोप लगाउने कार्य केही समयका लागि स्थगित भएको छ । पहिलो डोज खोप लगाएकाहरूले दोस्रो डोज कहिले लगाउने भन्ने टुंगो छैन । त्यस्तै बाँकी जनताले खोप लगाउन कहिले पाउने ? कोरोनाविरुद्धको खोप र महामारीको प्रतिकार्यका लागि विश्व बैंकले नेपाललाई ७५ करोड अमेरिकी डलर (८ अर्ब ७० करोड रुपैयाँ) वित्तीय सहायता (ऋण) प्रदान गर्ने भएको छ । यो सहयोगबाट नेपालले कम्तीमा कुल जनसंख्याको एकतिहाइलाई खोप पुर्याउन सक्ने विश्व बैंकले जनाएको छ । अब यथाशीघ्र विश्व बैंकको यो ऋण पाउन पहल गर्नुका साथै खोप खरिद प्रकियालाई पनि सुचारु गर्नेतर्फ सरकारले ध्यान दिनुपर्यो । त्यसपछि पहिलो डोज लगाएकाहरूलाई दोस्रो डोज तथा बाँकी जनतालाई पनि खोप लगाउनेतर्फ सरकारले पहल गर्नुपर्यो । अच्युतमानसिंह प्रधान, बालुवाटार, काठ्माडौं"
सरकारी सम्पत्तिमा रजाइँ,"बोले धेर, बसे बेर भन्छन् । तैपनि देखेको अन्यायअत्याचार नबोली, नलेखी मनले मान्दैन । लेख्न मन लाग्छ । तर, न लेखेको कसैले पढछ, न त कतैबाट सुनवाइ नै हुन्छ । कहिलेसम्म यसरी बस्नुपर्न हो थाहा छैन । देशमा लोकतान्त्रिक गणतन्त्रात्मक व्यवस्था छ । सबै जना स्वतन्त्र छन् । जसले जे मन लाग्यो त्यही गर्ने छुट छ । नीति, नियम र कानुन कसैले मान्नै पर्दैन । पार्टीको सदस्य भएपछि कानुनभन्दा माथि भइन्छ । संस्कार सिकाउनुपर्ने राजनीतिक दलहरूले कुसंस्कार सिकाए, जसका कारण देशमा अराजकता बढेको छ । गोकर्णेश्वर नगरपालिका र कागेश्वरी मनोहरा नगरपालिकाको साँधमा रहेको गोकर्णको वनको अवस्था अहिले हरिबिजोग भएको छ । नेपाल सरकारसँग गोकर्ण रिसोर्टले उक्त जग्गा भाडामा लिएको छ । त्यसको संरक्षणको जिम्मा पनि गोकर्ण रिसोर्टकै हुनुपर्न तर त्यहाँ मनलागी भएको देख्दा अचम्म लाग्छ । गोकर्ण वनको उत्तरपूर्वी सीमामा ७२ सालको भूकम्पले पर्खाल भत्कायो । पर्खाल भत्किएपछि बनाउनुपर्छ भनेर कहीँ कतैबाट पहल भएको छैन । पर्खाल भत्किएकाले जो कोही वनभित्र सजिलै ओहोरदोहोर गर्न सक्छन् । ओहोरदोहोर गर्नु मात्र ठूलो कुरा होइन तर जंगलभित्र गएर रूख काटेर दाउरा ल्याउने कामचाहिँ अति नै हो । यसको निगरानी कसले गर्ने ? हिजो राजाको नाममा रहेका जग्गा अहिले नेपाल ट्रस्टको नाममा ल्याइएको छ । तर, उक्त जग्गाको संरक्षण भने नेपाल सरकारले गर्न सकेको छैन । कतिपय स्थानका नेपाल ट्रस्टको जग्गा कौडीको भाउमा भाडा दिइएको छ । यसरी सरकारी सम्पत्ति व्यक्तिलाई रजाइँ गर्न दिने हो भने राजाको नामको जग्गा नेपाल ट्रस्टमा किन ल्याउनुपर्यो ? बरु हिजो राजाको नाममा छँदा गोकर्णको जंगल सुरक्षित थियो । त्यतिबेला जंगलको सुरक्षा सेनाले गरेको थियो । कुनै व्यक्ति पनि बिनाकाम जंगल जान पाउँदैनथिए । तर अहिले जो कोही सजिलै जंगल प्रवेश गर्न सक्छन् । नेपाल ट्रस्टको नाममा आएपछि गोकर्ण जंगल असुरक्षित भएको छ । यसबारे सम्बन्धित निकाएको ध्यानाकर्षण होस् । पुरुषोत्तम घिमिरे, जोरपाटी, काठमाडौं"
निरंकुशताको उत्कर्ष,"पूर्वप्रधानमन्त्री एवं एमालेका पूर्वमहासचिव माधवकुमार नेपाललगायत ४ दिग्गज नेतालाई नेकपाको ओली समूहले कारबाही गर्ने नियतवश स्पष्टीकरण सोध्ने निर्णय गरेको छ । तर, यो ओलीको नाटक मात्र हो जुन उनले पूरा गर्ने छैनन् । किनकि ओलीलाई सत्ता र कुर्सीको निकै मोह छ । नेपाल र उनको साथमा रहेका ३८ सांसदले यदि ओलीलाई विश्वासको मत दिने बेला साथ नदिएमा वा निलम्बनमा परेमा प्रधानमन्त्रीबाट ओली त्यही दिन ढल्छन् । त्यसैले आफैंलाई ढाल्ने काम ओलीले गर्लान् भनेर कसरी विश्वास गर्ने ? यो सबै नाङ्लो ठटाएर हात्ती तर्साउने नाटक मात्र हो, जसमा कुनै दम छैन । नेपाललगायतलाई कारबाही र निलम्बन गर्दा ती निलम्बित सांसदहरूले ओलीको पक्षमा विश्वासको मत हाल्नै मिल्दैन । यस्तोमा यदि उनले जसपाका ३२ सांसदको मत पाए पनि आफ्नै पार्टीबाट मत नपाउँदा कुर्सी गुमाउन पुग्नेछन् । यसर्थ ओलीले अरू सबै काम गर्लान्, नेपाल समूहका विभागहरू खोस्लान् तर उक्त समूहका सांसदहरूको पद कुनै हालतमा निलम्बन गर्ने छैनन् । बरु माओवादी केन्द्रले सरकारलाई दिएको समर्थन फिर्ता हुनासाथ ओलीले नेपाल समूहकालाई फकाउन उनीहरूको पाउ नै मोल्न बेर छैन । किनकि यिनलाई लोकलाज र नैतिकताको कुनै मतलब छैन । सत्ता टिकाउन जस्तोसुकै हर्कत गर्न पनि पछि पर्दैनन् । प्रतिनिधिसभामा एमालेका १२० सांसद छन् । माओवादीले समर्थन फिर्ता लिनासाथ उनलाई १८ सांसदको मत आवश्यक पर्छ । यसर्थ जसपालाई फकाउन उनी मरिमेटेर लागेका छन् । तर, बाबुराम भट्टराई र उपेन्द्र यादवहरू असंवैधानिक कार्य गर्नेसँग कुनै हालतमा सहकार्य गर्नु हुँदैन भनिरहेका छन् । हुन सक्छ, भोलि जसपाको सहयोग त पाउलान् तर आफ्नै पार्टीको साथ नपाउलान् । कुनै बेला कांग्रेसको सरकार आफ्नै सांसदहरू बैंकक गएर ढालेको दृष्टान्त हामीसँग छ । ओलीको अत्याचार र अनैतिकता यसरी नै बढ्दै गए नेपाल समूहले उनलाई ढाल्न यो अनुपस्थितिको हतियार प्रयोग नगर्लान् भन्ने के ठेगान ? राजनीतिमा इमानदारी र नैतिकताको सन्देश दिन कहिलेकाहीं यस्ता अप्रिय निणर्यहरू पनि गर्नुपर्छ । ओली अहिले उत्तर कोरियाका राष्ट्रपतिझैं सबै अधिकार एउटा व्यक्तिमा केन्द्रित गर्ने तानाशाही बन्न खोज्दै छन् । उनका अन्धभक्तहरूले पार्टी पद्धतिलाई व्यक्ति पूजा गर्ने पद्धतिमा रूपान्तरण गर्न खोज्दै छन् । त्यसलाई रोक्न पनि नेपाल समूहले फ्लोर क्रस गरेर भए पनि ओलीलाई पदबाट हटाउनुपर्छ । सत्ताको रापतापबाट ओली झर्नासाथ एमाले पुरानै लयमा फर्कनेछ । ओलीको दम्भ र तानाशाही प्रवृत्तिको अन्त्यका लागि पनि कांग्रेसको नेतृत्वमा माओवादी र जसपाको सरकार अविलम्ब बनाउनुपर्छ । असंवैधानिक कार्य गर्नेसँग सहकार्य गर्ने कि त्यसको विरुद्धमा आन्दोलन गर्नेहरू मिली सरकार बनाउने ? मूल प्रश्न यही हो । गोपाल देवकोटा, गौरीनगर, कामनपा७नेकपा एमालेको चैत ७ गतेको केन्द्रीय समिति बैठकले पार्टी अध्यक्ष तथा प्रधानमन्त्री केपी शर्मा ओलीलाई एकाधिकार सुम्पिएको समाचार सार्वजनिक भएको छ । पुस ५ गते प्रधानमन्त्रीले एकपक्षीय रूपमा प्रतिनिधिसभा विघटनको सिफारिस गरेपछि तरल बनेको देशको राजनीतिलाई सर्वोच्च अदालतको संसद् पुनःस्थापनाको फैसलाले निकास दिने आशा गरिएको थियो । प्रतिगमनविरुद्ध सर्वोच्चको फैसला आएपछि नैतिकताका आधारमा प्रधानमन्त्रीले राजीनामा दिने जुन आकलन गरिएको थियो, त्यसको बदलामा प्रधानमन्त्री फेरि प्रतिनिधिसभा विघटन गरेरै छाड्ने मनस्थितिमा रहेको सत्यता शीतलनिवासमा हालैको सर्वदलीय जमघटका बेला सार्वजनिक भएको थियो । सर्वोच्चको अर्को राजनीतिक फैसलापछि नेकपाको कानुनी हैसियत नेकपा एमाले र माओवादी केन्द्रमा विभक्त हुन पुग्यो । सत्तारूढ दलभित्र अस्थिरता पैदा भयो । प्रधानमन्त्रीको लहड, स्वेच्छाचारी प्रवृत्ति र सनक सडकमा छताछुल्ल पोखियो । सामान्य नैतिक र इमानलाई समेत बेवास्ता गर्दै सरकार छाड्नै हुन्न भन्ने अतिवादी मानसिकताले प्रधानमन्त्रीलाई झन् तानाशाही बन्न प्रेरित गरेकै कारण बिस्तारै लोकतन्त्रको अभ्यासमा अभ्यस्त हुँदै गरेको नेकपा एमाले फेरि अर्को चरम निराशातर्फ उन्मुख हुन पुगेको छ । ओलीको प्रवृत्ति र उनमा पलाएको अहम्वादको औषधि पार्टीभित्र विद्रोह नै हो । देश बच्यो भने हामी नेपाली कहलाउँला, पार्टी बच्यो भने त्यसको आदर्श र मान्यतालाई आत्मसात् गर्नेहरूले पार्टीको कार्यकर्ता वा नेताका रूपमा आफूलाई गौरव गर्न सक्लान् । प्रजातन्त्रमा सामूहिक निर्णय प्रणालीलाई आत्मसात् गरिन्छ । देशको सबैभन्दा ठूलो पार्टी नेकपा एमालेले हिजो जुन निर्णय गरेको छ, उक्त निर्णयले त्यस पार्टीको चरित्र र त्यसका नेताहरूमा देखिएको लाचारीपनलाई जनतामाझ प्रस्ट्याइदिएको छ । जसले संविधान मिच्यो, जसले आफ्ना अनेकौं गल्तीलाई स्विकारेन, जसमा नैतिकताको सामान्य चेत रहेन, जसले दुईतिहाइको सरकारलाई गतिहीन तरिका सञ्चालन गरिरह्यो, भ्रष्टाचारीको संरक्षकको भूमिका निर्वाह गरिरह्यो, उखानटुक्का र जोकका भरमा राज्यसत्ताको दोहन गरी नै रह्यो, पार्टीले उही व्यक्तिलाई समानुपातिक सांसदको बन्दसूची हेरफेर, केन्द्रीय र मातहत कमिटी सदस्यको बिदाइ, मनोनयन तथा कारबाहीमा एकलौटी अधिकार सुम्पेको छ । नेकपाको केन्द्रीय समिति लाचार छायामात्र हो त ? नेकपा भनेकै केपी ओली मात्रै हुन त ? त्यसो भए अब पार्टीको नाम परिवर्तन गर्दै नेकपा केपी राख्दा कसो होला ? उत्तम पुडासैनी, जोरपाटी, काठमाडौं"
तारोमा संसदीय लोकतन्त्र,"संसदीय लोकतन्त्रको भविष्यराजनीतिक सिद्धान्तका अनेकौं मेटान्यारटिभ्स हरू भत्किए पनि, बीसौं शताब्दीको उत्तरार्द्ध र एक्काइसौं शताब्दीका बितेका दुई दशकसम्म बालिग मताधिकारमा आधारित संसदीय लोकतन्त्र भने संसारभरकै सामान्यतः सर्वस्वीकार्य राजनीतिक प्रणलीका रूपमा व्यापक अभ्यासमा रहिरह्यो । साम्राज्यवादको अन्त्य, नागरिक स्वतन्त्रताहरूको विस्तार र समावेशी लोकतन्त्रको आवश्यकता अनुभूतिको चरणसम्म आइपुग्दा शासनसत्तामा आम मानिसको प्रतिनिधित्वका लागि बालिग मताधिकारभन्दा अर्को भरपर्दो राजनीतिक औजार मानव सभ्यताले अघि सार्न सकेको छैन । विविधता र अपवादहरू छन् । तर पनि जनप्रतिनिधित्व को महत्त्व र प्रचारलाई कुनै पनि नाम वा स्वरूपको सत्ताले पूरै बेवास्ता गर्ने हिम्मत गर्न अझै सकेको छैन । एकदलीय वा व्यक्तिकेन्द्रित तानाशाही प्रणालीहरूलाई पनि जनप्रतिनिधिमूलक सत्ता भनाउने र देखाउने बाध्यता यही कारणले परेको हो । नेपालका कम्युनिस्ट वा राजावादीहरूलाई मन नपरे पनि बहुलवादी संसदीय लोकतन्त्र स्विकार्ने ठाउँमा यही बाध्यताले ल्याइपुर्याएको हो ।निश्चय नै, बाध्यताले स्विकार्नु र निष्ठाले स्विकार्नु फरक कुरा हो । त्यसको परिणाम झन् फरक हुन्छ । प्रधानमन्त्री केपी ओली अदालतद्वारा पुनःस्थापित संसद् फेरि नचलोस् भन्ने पक्षमा छन् । यसो हुँदा मात्र यो संसद् काम गर्नै नसक्ने अवस्थामा पुगेको प्रमाणित हुन्छ र संसद् विघटन गर्ने उनको निर्णयको औचित्य स्थापित हुन्छ । अदालतकै आदेशले नेकपाका विघटित भएपछि बनेका चारवटा कम्युनिस्ट गुटहरूबीचको मनोमालिन्य चरममा छ । त्यसले संघीय र सबै प्रादेशिक सभाहरूलाई समेत लामो समयदेखि अनिर्णयको बन्दी बनाएको छ । र, यस्तो विवाद अनि वैमनस्यको एकातर्फ कुनै सैद्धान्तिक र राजनीतिक आधार छैन, केवल निजी स्वार्थ, पदलोलुपता र अहम्को लडाइँ मात्र छÙ अर्कातर्फ, एमालेका ओलीविरोधीहरू न ४० प्रतिशतको शक्ति देखाएर पार्टी फुटाउन सक्छन्, न त सांसद पद बाजीमा राखेर आफ्नो अडानमा अडिग रहने हैसियत राख्छन् । माओवादी केन्द्र सरकारलाई दिएको समर्थन फिर्ता लिनेबित्तिकै अर्को सरकार नबन्ने अंकगणित देखिने र ओली फेरि संसद् विघटनमा जाने भयले ग्रस्त छ । उसले प्रधानमन्त्रीविरुद्ध अविश्वासको प्रस्ताव ल्याउने अंकगणित प्रमाणित गर्न सकेको छैन । प्रकारान्तरमा यी सबै अन्योलका कारण ओली थप शक्तिशाली बनेका छन् । यसरी, निरन्तर असंवैधानिक दुस्साहस गरिरहने सरकारप्रमुख यति धेरै राजनीतिक उतारचढावपछि पनि थप शक्तिशाली बन्नुको अर्थ लोकतान्त्रिक पद्धति थप कमजोर हुनु हो । विघटनअघि नै पनि संघीय संसद्ले आफ्नो सार्वभौम अधिकारको अभ्यास गरेको अनुभूति आमजनतामा विरलै भएको थियो । अधिकतर मुद्दामा संसद् शक्तिशाली सरकार वा शीर्ष नेताहरूले संसद्बाहिर गरेका निर्णयहरूलाई बिनाप्रश्न औंठाछाप लगाएर वैधानिकता दिने हतियार मात्र बनिरह्यो । निर्णायक कम्युनिस्ट नेताहरूले संसदीय लोकतन्त्रलाई प्रवर्द्धन गर्ने इमानदारी देखाएनन् र संसद् क्रमशः पङ्गु बन्दै गएकामा, कहीँ न कहीँ, उनीहरूको अन्तरात्मा रमाएको देखिँदै छ ।अहिले संसद् मुलुकको राजनीतिलाई निकास दिन असमर्थ देखिएको छ । अदालतले नै असंवैधानिक राजनीति गरेको प्रमाणित गरिदिएका प्रधानमन्त्रीलाई हटाउनसम्म नसक्ने, मुलुकले बेहोरेका कोभिड खोपको अभावदेखि आर्थिक अधोगतिलगायतका विषयमा प्रवेश नै गर्न नचाहने यस्तो निकम्मा संसद् जनताले चाहेका होइनन् । यसरी, नेपालको वर्तमान संसद् मात्र होइन, सिङ्गो संसदीय लोकतान्त्रिक व्यवस्था नै क्रमशः विघटनउन्मुख बन्दै गएको देखिन्छ । केही मुठीभर राजनीतिकर्मीहरूले सिर्जेको संसदीय लोकतन्त्रप्रतिको यो वितृष्णा संसद्को सार्थक अस्तित्वलाई नै जोखिममा पार्ने कारक किमार्थ बन्नु हुँदैन ।"
अबको निकास संविधान संशोधन,"नयाँ राष्ट्रिय सहमतिविभेदको समूल अन्त्य नेपाली राजनीतिले खोजेको राष्ट्रिय सहमति हो । यहाँका मधेसी, आदिवासी जनजाति, दलित, थारू, मुस्लिम, महिलालगायतलाई इतिहासमा दबाइएको गल्तीलाई सच्याउनु अति आवश्यक भइसकेको छ । पृथ्वीनारायण शाहदेखि राजा महेन्द्र हुँदै आजका कम्युनिस्ट तथा कांग्रेसहरूले यो देशमा अढाई सय वर्षदेखि गरेको शासन नेपाली जनताले हेरिरहेका छन् । यी दलहरूले आफूलाई जति नै श्रेष्ठ ठाने पनि यिनीहरूको शासनकालमा नेपाल विश्वका गरिबमध्येको एउटा राष्ट्र बनेको तथ्य घामजत्तिकै छर्लंग छ । देशका बहुसंख्यक जनतालाई विभेदको सिक्रीले बाँधेर सीमित शासकीय सम्भ्रान्तहरूले चलाएका देशहरू यस्तै दुश्चक्रमा फसेको विश्वइतिहास छ । यस्तो अवस्थाको अन्त्य गर्दै नेपालको वास्तविकतामा आधारित बहुल राष्ट्रिय राज्य निर्माण गरिनुपर्छ । आज मधेसी, आदिवासी जनजाति, दलित, थारू, महिला, मुस्लिम, अल्पसंख्यकलगायतले देशको अपनत्व महसुस गर्न पाएका छैनन् । प्रत्येक जनताका मनमा यो मेरो देश हो भन्ने भावना नजागेसम्म देश बन्दैन । आज प्रत्येक नौजवानले सके युरोप र अमेरिका नभए खाडीमै भए पनि आफ्नो भविष्य देख्ने अवस्था कसले सिर्जना गर्यो ? देशको भविष्य अन्धकारमय बनाउने काम विभेदपूर्ण शासनबाटै भएको हुनाले यसको अन्त्य गर्न आवश्यक छ । अब खोक्रो राष्ट्रवादको नकाबभित्र विभेद जारी राख्ने कार्य नयाँ नेपाल निर्माण गर्ने सवालमा घातकसिद्ध भएको यथार्थलाई स्विकार्नैपर्छ । त्यही भएर मैले संसद्मा आफ्नो सम्बोधनमा असली राष्ट्रघाती को हुन् भन्ने पत्ता लगाउन र उनीहरूलाई टुँडिखेलमा सजाय दिन जनतालाई आह्वान गरेको हुँ । देशले नयाँ निकास खोजेको छ । मुख्य पार्टीहरूले देशलाई जुन भड्खालोमा हालेका छन्, त्यसबाट निकाल्नका लागि हाम्रोसामु ठूलो जिम्मेवारी छ । अथाह सम्भाव्यताका बावजुद अति गरिब मुलुकका रूपमा नेपाल अब रहिरहन सक्दैन र रहन पनि हुँदैन । देशभित्रका राजनीतिक समस्याहरू हल नगरी आर्थिक समृद्धि सम्भव नहुने पक्का छ । विभेदका सम्पूर्ण स्वरूपलाई चाँडो अन्त्य गरेर नयाँ राष्ट्रिय सहमतिमार्फत सबैको अपनत्व हुने राज्य निर्माण गर्नुको विकल्प छैन । यसले मात्र हाम्रो आर्थिक समृद्धिको ढोका खोल्ने हुनाले देशभित्रका शक्तिहरूबीच अविलम्ब संवाद सुरु हुनु जरुरी छ । यसको प्रस्थानविन्दु हो १) अधिकार, पहिचान सुशासन र समृद्धिका लागि संघर्ष गर्ने सबै आन्दोलनकारीलाई शन्ति सम्झौतामा गरिएको जस्तै समान व्यवहार गरिनुपर्छ । जनयुद्ध एवं जनआन्दोलनको पूरक आन्दोलन सञ्चालन गरेका मधेसी, थारूलगायतका आन्दोलनकारीहरूसँग बृहत् शान्ति सम्झौताकै पूरक सहमतिसम्झौता गरी राजनीतिक आस्थाका बन्दीहरूको रिहाइ, मुद्दा फिर्ता एवं क्षतिपूर्ति प्याकेज घोषणा गर्नुपर्छ । २) माओवादी जनयुद्ध, जनआन्दोलन तथा त्यसपछि पनि अधिकार र पहिचानका लागि गरिएका मधेस आन्दोलनलगायतमा गरिएका सम्झौता तथा तिनको दस्तावेजका रूपमा रहेको नेपालको अन्तरिम संविधान, २०६३ लाई न्यूनतम आधार मानेर २०७२ को संविधानमा आवश्यक संशोधन र सुधार गर्दै हाम्रो संविधान, राम्रो संविधान बनाइनुपर्छ । यसो गर्दा संविधानले सर्वस्वीकृति पाउनेछ र राष्ट्रिय शक्तिहरूबीच सन्तुलन कायम भई मुलुकले स्थिरतासमेत पाउनेछ । संविधान धार्मिक ग्रन्थजस्तै अपरिवर्तनीय दस्तावेजका रूपमा लिइयो भने विगत ७० वर्षमा सात संविधान बनाइएजस्तै हालत हुन्छ । यसको प्रस्ट कारण भनेको संविधान र व्यवस्था पटकपटक परिवर्तन गर्ने तर नस्लवादी चिन्तन र सोच बोकेका केही मुठीभर शासकीय सम्भ्रान्तहरूको विचार र व्यवहार परिवर्तन नगर्ने, बहुलतायुक्त राज्यको वास्तविकता नस्विकार्ने प्रवृत्ति नै हो । तसर्थ, यो सातौं संविधानलाई विगतका मूल कानुनको जस्तै हालतमा नपुर्याउन जनताका समयसापेक्ष माग र आवश्यकताअनुसार यसको संशोधन गरी देशमा शान्ति र स्थिरता ल्याई सुशासन र समृद्धिको बाटोतर्फ लाग्नुको विकल्प छैन । यसमै देश र जनताको हित हुनेछ ।महतो जनता समाजवादी पार्टी नेपालका वरिष्ठ नेता हुन् ।"
नो टच प्लिज !,"के ही समयअघि पसलमा सामान किन्दै गरेकी एउटी बालिकालाई एक अधबैंसे पुरुषले अँगालो मार्दै गाला सुमसुम्याए । ती बालिकाले झस्कँदै भनिन्, ब्याड टच अंकल । लगभग १० वर्षकी उनले आत्मविश्वासका साथ नो टच प्लिज अंकल, दिस इज योर ब्याड ह्याबिट भन्दा ती पुरुष अलमल परे । पसले दिदीले भनिन्, यो दाइको बानी यस्तै छ । यो सबै नियालिरहेकी मैले पछि बालिकालाई सोधें, नानु, तिमीलाई त्यो ब्याड टच थियो भनेर कसरी थाहा भयो ? मेरो प्रश्न खस्न नपाउँदै उनले भनिन्, त्यो अंकलले मेरो शरीर छुनुभयो, गाला समाउनुभयो । कसैले यस्तो गर्यो भने मामुले नो टच प्लिज भन्नुपर्छ भनेर सिकाउनुभएको छ । उनकी मामु शिक्षिका रहिछन् । यस्ता घटना हरेक टोल, पसल र गल्लीमा भइरहेका छन् । तर, कतिले ती बालिकाको जस्तो प्रतिकार गर्न सक्छन् ? कति मामुले यसरी छोरीहरूलाई सिकाउन सक्छन् ? सानै उमेरमा यौनजन्य हिंसा भोगेका बालिकाहरूको जीवन सुखद हुन्न । कति बालिकाले यौन हिंसाका कारण ज्यानै पनि गुमाइरहेका छन् । केही समयअघि कोटेश्वर नजिकैको पार्कमा एक युवकले बालिकाको शरीर सुमसुम्याइरहेको थियो । यस्तो देखेपछि बाटो हिँडिरहेका व्यक्तिले के गरेको भनेर हकारे । ती युवक भाग्न खोज्दै थिए, वरिपरिका मानिसले समाते, कुटपिट गरे । पछि थाहा भयो, ती युवक बालिकाकै आफन्त रहेछन् । उनले चकलेट खान दिई, फकाईफुलाई गरेर बालिकालाई पार्कसम्म ल्याएका रहेछन् । चिनेकै आधारमा ती बालिका युवकसँग नजिक भएकी थिइन् । तर, उनलाई त्यो युवकको स्पर्श ब्याड टच थियो कि गुड टच भन्नेबारे थाहा थिएन । त्यसैले उनी यौन हिंसा भोग्नुपर्यो । आफ्नो शरीर छुन दिन हुन्न भन्ने ज्ञान भइदिएको भए सायद उनले आफूलाई सुरक्षित राख्न सक्थिन् होला । त्यसैले मान्छेको छुवाइ ब्याड टच हो वा गुड टच भन्नेबारे हरेक बालिकाले जान्न आवश्यक छ ।जागिर वा व्यवसाय गर्ने आमाबुबाले छोराछोरीलाई घरमा एक्लै छोडेर हिँड्नुपर्ने बाध्यता छ । आमाबुबा साथमा नहुनुले पनि बालिकाहरू यौन हिंसामा परिरहेका छन् । बालिका एक्लै भएको मौका पारी खराब मानसिकता भएकाहरूले छोरीहरूको जीवन अन्धकारतिर धकेलिरहेका छन् । यसो नहोस् भन्नका लागि आमाहरू सचेत हुनुपर्छ । आफ्ना नानीहरूलाई सानैदेखि यौन हिंसाबारे सचेत बनाउनुपर्छ । जोकोहीलाई आफ्नो शरीर छुन दिनु हुन्न, गोप्य अंग देखाउनु हुन्न, अरूलाई विश्वास गरेर आफ्ना कुराहरू सुनाउनु हुँदैन र कसैमाथि अविश्वास लागिहाल्यो भने नहिचकिचाई घरमा भन्नुपर्छ भनेर हरेक आमाले छोरीहरूलाई सिकाउनुपर्छ । छोरीहरूको पखेटा नकाटी उनीहरूमा आत्मविश्वास भरिदिने काम आमाले गर्नुपर्छ । हाम्रो समाजमा महिलामाथि हुने दुर्व्यवहार घातक र डरलाग्दो रोगै बनिसकेको छ । महिलाबालिकामाथि भएका यौन हिंसा सार्वजनिक हुने क्रम बढिरहेको छ । आफ्नै काका, भाइ, दाइ अनि शिक्षकहरूबाटै बालिका सुरक्षित छैनन् । वानेश्वरमा डेरा गरी बस्ने मेरी साथीकी छोरी पाँच कक्षामा पढ्छिन् । मेरी साथी र उनका श्रीमान् बैंकमा काम गर्छन् । उनीहरूले छोरीलाई विद्यालयबाट फर्कनेबित्तिकै ढोका लगाउने, चिनेकै मान्छेले केही दिइहाले पनि नखाने, कोही घरमा आइपुगे भिडियो कल गर्ने, आफन्तहरूलाई टाढैबाट नमस्कार गर्नेजस्ता कुरा सिकाएका रहेछन् । सिकाएअनुरूप नै छोरीले यी सबै कुरा दैनिक जीवनमा लागू पनि गरेकी छन् रे । छोरीहरूलाई सुरक्षित राख्न अन्य अभिभावकले पनि यस्तो तालिम दिनुपर्छ । कतिले त कराते पनि सिकाएका छन् । छोरीहरूको मनोबल कसरी बढाउने भन्नेबारे परिवारै चनाखो हुनुपर्छ । एकातिर समाज विकसित हुँदै छ, शिक्षा क्षेत्रमा लगानी बढिरहेको छ, अर्कातिर यौन हिंसा पनि बढ्दो छ । यस्तो कसरी हुन सक्छ ? यौन हिंसा बढ्नुका थुप्रै कारण हुन सक्लान् । तीमध्ये एउटा हो सानै उमेरमा अश्लील सिनेमाको लत बस्नु । इन्टरनेटको विस्तारसँगै काल्पनिक अश्लील कथा र तस्बिरहरू अहिले हरेकका हातहातमा सजिलै पुग्छन् । सानै उमेरमै यौनांग र यौनसम्पर्कप्रति चासो बढ्न थालेको छ । उनीहरूको कौतूहलले स्वाभाविक निकास पाएन भने यौन हिंसा निम्तिन्छ । आज छोरीहरूको स्वतन्त्रता हराइरहेको छ । यौन हिंसा हरेक स्थानमा भइरहेको छ । छोरीहरूलाई न खुला स्थानमा खेलाउनडुलाउन सकिन्छ, न त आफन्तलाई विश्वास गरेर छोड्न नै । छोरीहरू ढुक्क भएर सार्वजनिक स्थानमा हिँड्ने परिस्थति अझै बनेको छैन । सार्वजनिक यातायात पनि महिलामैत्री छैन । बसमा यात्रा गरिरहँदा नजानिँदो तरिकाले शरीर छुने गरिन्छ । भीडमा हिँड्दा पनि बालिकाको शरीरमा अरूका हात सलबलाउँछन् । हरेक दिन कोही न कोही माहिलाबालिका यसको सिकार भइरहेका छन् । यसले महिलाको व्यक्तित्व विकासमा पनि बाधा पुर्याइरहेको छ । साँझ घर पुगेर आफ्नी छोरीलाई अँगालो नहालेसम्म आमा ढुक्क हुन सक्दिनन् । यौन हिंसा कम गर्न हरेक क्षेत्रमा चेतनामूलक कार्यक्रम सञ्चालन गर्नु जरुरी छ । बालिकाहरूलाई कसरी सुरक्षित बनाउने भन्नेमा आमाहरूले मात्र होइन, समाज र सरकारले नै सोच्नुपर्छ । सार्वजनिक स्थानलाई सुरक्षित बनाउन सरकार र सुरक्षा निकाय गम्भीर हुनुपर्छ । यसले केही हदसम्म भए पनि छोरीहरूलाई निर्धक्कसँग बाँच्ने वातावरण बनाउन सहयोग गर्नेछ । विद्यालयले पनि ब्याड टच र गुड टच का बारेमा ज्ञान दिनुपर्छ ।"
दलित एकताको दुन्दुभि,"सम्पूर्ण दलित उत्पीडित एक हौं, छुवाछुत प्रथा अन्त्य गरौं भन्दै नारा गुन्जाउन थालेको पनि त्रिपन्न वर्ष पुगेछ । दलित मुक्ति आन्दोलन राजनीतिक सरोकारको विषय भएकाले यसमा राष्ट्रिय राजनीतिक परिवेशको परोक्ष प्रभाव पर्नु स्वाभाविकै हो । जब मुलुकमा शासकविरोधी राजनीतिक संघर्ष उत्कर्षमा पुग्छ, तब दलित समुदायहरू पनि ऐक्यबद्ध भएर परिवर्तनकारी सत्ता संघर्षलाई बल पुग्ने गरी आन्दोलनमा उत्रन्छन् । मुलुकमा द्वन्द्वसंघर्ष चर्केपछि जब रूपान्तरित राज्य व्यवस्था निर्माण हुन्छ, तब फेरि सत्तासीन शक्तिहरूमा दरार पैदा भएर नयाँ अन्तरविरोधको प्रादुर्भाव हुन्छ । संगठित दलित प्रवर्गमा पनि त्यो विरोधाभास र टुटफुटको प्रभाव अनिवार्य पर्छ । यो चक्र सात सालको परिवर्तनदेखि आजसम्मै चलिरहेको छ ।देशमा परिचालित जनसंघर्ष, जनआन्दोलन र जनयुद्धमा दलित समुदायको जति बलिदान भयो, त्यसको सापेक्षतामा अपुग भए पनि यो अवस्थासम्म आइपुग्दा केही न केही संवैधानिक हक प्राप्त भएको स्विकार्नैपर्छ । प्राप्त अधिकारको रक्षा गर्दै थप अधिकार प्राप्तिका लागि संघर्षसँगै समतामूलक समाज निर्माण गर्नुपर्ने यस घडीमा सत्तासीन पार्टीका नेताको अदूरदर्शिताका कारण कुरुसंग्राम चलेर आफ्नै खुट्टामा बन्चरो हान्ने, आफ्नै वर्चस्वको संसद्लाई बलि चढाउने, निहित स्वार्थलाई केन्द्रमा राखेर राष्ट्रघात, जनघात र आत्मघात गर्न पछाडि नपर्नेजस्ता कार्य भएका छन् । अक्षम नेतृत्वका कारण सात दशक लामो राजनीतिक संघर्षलाई अदालत र निर्वाचन आयोगको मुठीमा कैद बनाइएको छ । यस्तो निरीह अवस्थामा मूलधारका दलित संगठनहरू पनि त्यसैको कोपभाजनमा परी अकर्मण्यताको सिकार बन्न पुगेको यथार्थ छोपेर छोपिन्न । ठूला मानिएका पार्टीहरूले दलितसम्बन्धी नयाँ नीति तथा कार्यक्रम अख्तियार गर्नु त कताकता, हिजोका आफ्ना घोषणापत्र तथा विशेषाधिकारसम्बन्धी प्रतिबद्धतासमेत चटक्कै बिर्सेर दलित संगठन र नेताकार्यकर्तालाई ओझेलमा पारेका छन् । दलित नेतृत्वले पनि वर्तमान अवस्थाको आकलन गरी ठोस कार्यदिशा र कार्ययोजनाका साथ भित्री र बाहिरी संघर्ष तीव्र पार्न नसक्नु, एकल महत्त्वाकांक्षा पूर्तिका लागि माथापच्ची गर्नुजस्ता कारणले गर्दा अहिले दलित आन्दोलनका नाममा चोरदुलाबाट राता कमिलाहरू बग्रेल्ती निस्केर जताततै सलबलाइरहेका छन् । यहीँनेर हो, दलित एकताका नाममा अनेकताको बीउ रोपिने स्थिति सिर्जना भएको । नेपाली समाजमा जातीय विभेदकै कारण अहिले पनि दिनानुदिन हिंसा, हत्या, बलात्कार, कुटपिट, अपमान, बहिष्कार र तिरस्कार चर्किइरहेकै छ । यस अवस्थाले आम दलित समुदायमा आक्रोश जाग्नु, प्रतिरोधका लागि तीव्र रोष हुनु, अपमान र अत्याचारका कारण आँखाबाट अग्निज्वाला निस्कनु स्वाभाविकै हो । न्याय र स्वाभिमानका लागि विकल्प खोज्नु पनि अस्वाभाविक होइन । मुक्तिकामी दलित पल्लवित शक्तिहरूका पवित्र हृदयको ज्वारभाटालाई समेटेर जिम्मेवार राजनीतिक दलित मुक्ति संगठनहरूले मूलधारमा समेटेर गति दिन नसकेकाले नै इमानदार दलित समुदायको कित्ताबन्दी गर्ने काम भएको छ । विगतमा दलितलाई फुट पारेर लुट गर्न गैरदलितलाई धेरै हर्कत गर्नुपर्थ्यो भने, आज फलाम काट्ने फलामै तयार भएपछि कुचोले गर्नुपर्ने काम बतासले गर्यो भन्ने परेको छ । यस्तै असंगमका कारण अहिले दलित मुक्ति आन्दोलनको जिम्मेवार भन्ने तह र तप्काले आफ्नो समुदायमा बढ्दै गएको सामाजिक र राजनीतिक ज्यादती टुलुटुलु हेरेर बस्नुपर्ने अवस्था आएको छ ।दलित जनस्तरमा अत्यन्त कर्णप्रिय केही नारा हुन् राजनीतिक पार्टीहरूले दलितलाई धोका दिए, हामीलाई फुटबल बनाएर गोल्डकप चुमे, यस्तो राजनीति गर्नेहरूलाई दलितको छुट्टै संगठन बनाएर देखाइदिनुपर्छ, राजनीतिक पार्टी, नागरिक समाज, स्वतन्त्र सबै दलितको नयाँ एकीकृत शक्ति बनाएर संघर्ष गर्नुपर्छ, ब्राह्मणका पछि लाग्ने होइन, आफ्नै बर्कतले संगठन चलाएर तिनलाई चक्मा दिनुपर्छ । प्रतिरोध साध्ने यस्ता तिलस्मी सपना बुनेर अनेक नामका संगठनहरूले ठूलो धनजन जुटाई सभासमारोहहरू गरिरहेका हुन्छन् ।दलित समुदायका उद्योगी, व्यापारी, जागिरे तथा वैदेशिक रोजगारी गर्नेहरू आफ्नो कमाइको केही अंश पुर्खौंदेखिको उत्पीडनबाट मुक्ति पाउने वा जातीय अपमानको जुवा भाँच्ने आन्दोलनमा लगानी गर्नु कर्तव्य सम्झन्छन् । तर जातीय मुक्तिका सवालमा सबै जना दार्शनिक सोच र सैद्धान्तिक आधारबारे प्रस्ट हुन्छन् भन्न सकिन्न । तथापि स्वाभिमान प्राप्तिको चाहना त सबैमा तीव्र हुन्छ । त्यही उत्कट भावनालाई समेटेर कतिपय अभियन्ताले भएका संगठनलाई एक बनाउने नाममा नयाँ नाउँका संगठनको शृंखला थप्दै एकतामा अनेकताको बीजारोपण गरेका छन् । यस्ता कार्यमा लाग्ने अभियन्ताहरूमा योग्यता, क्षमता, विज्ञता भएकाÙ पार्टीले योगदानको अवमूल्यन गरेर कुण्ठित बनेकाÙ राजनीतिक पार्टी चहारेर वाचाल बनेकाÙ आफ्नै पार्टीसँग खडाजंगी परेर निस्केकाÙ कतिपय निरपेक्ष दलित जातीय मानसिकताले ग्रसित भएका आदि छन् । एकताका सन्दर्भमा माओ त्सेतुङको भनाइ छ, आलोचना वा संघर्षद्वारा अन्तरविरोधको समाधान गर्नु र नयाँ आधारमा नयाँ एकतामा पुग्नु संगठन बलियो बनाउने सही प्रणाली हो । यहाँ त मौजुदा संगठनलाई मजबुत पार्ने, संख्या घटाउने र गुण बढाउने कार्य गर्नुको सट्टा क, ख, ग संगठनलाई एकता गर्ने नाउँमा घ, ङ, च नाउँका संगठन थप्दै र ज्ञसम्म पुर्याउने अभियानलाई जानेर वा नजानेर एकताको अभियान नाममा दलितशक्ति क्षय गर्ने काम भएको छ । यसभित्र धेरैको भावना चोखो र चाहना स्वच्छ पनि हुन सक्छ । दलित मुक्तिका बाधकहरू पन्छाउने र सशक्त शक्ति निर्माण गर्ने भनेरै तिनले समय र सम्पत्ति लगानी गरेका हुन्छन् । तर रहरले बहर त ब्याउँदैन ! कुनै पनि संगठन परिचालन गर्न दर्शन, सिद्धान्त, सांगठनिक कार्यदिशा, नीति तथा कार्यक्रम, विधिविधान र त्यसका आधारमा बनेको रणनीतिक र कार्यनीतिक योजना चाहिने हुन्छ । यो सार्वभौम सत्यलाई पक्रन नसक्दा थुप्रै प्रभावशाली अगुवा नेताहरूले परिचालन गर्न खोजेका संगठन र तिनका तिलस्मी सपना चकनाचुर भएको विगत बिर्सनु हुन्न ।अशक्त आन्दोलनलाई सशक्त बनाउन दलित समुदायका मूल मुद्दामा केन्द्रित हुनुपर्छ । जातीयताकै कारण मुलुकभर भएका हत्या, हिंसा, दमन र अत्याचारविरुद्ध विद्यमान संगठनहरूलाई नै परिचालन गरेर घटनास्थलमा पुगी प्रतिकार गर्नुपर्छ । शिक्षा र रोजगारीको अवसर नपाएर भौंतारिएका युवा शक्तिलाई आत्मनिर्भर बनाउने आन्दोलनमा लाग्न आवश्यक छ । तिनलाई आफ्नै मातृभूमिमा बिचल्ली भइरहेका दलित समुदायलाई आवास र भूमिको व्यवस्था मिलाउने संघर्षमा लगाउनुपर्छ । समानुपातिक सहभागितालगायत संविधानप्रदत्त तर हात्तीका देखाउने दाँत साबित भएका थुप्रै अधिकारलाई कार्यान्वयन गर्न विद्रोह जरुरी छ । जातीय ज्यादतीविरुद्ध विरोध सभा, धर्ना, जुलुस, अनशनमार्फत राज्यलाई दखल दिनुपर्छ । अनि त्यहीँ ओर्लन्छन् दलित शक्ति, त्यहीँ हुन्छ दलित एकता । अनेकता भए भनेर उस्तै प्रकृतिको छुट्टै संगठन खोल्दै पदाधिकारी चुनिएर नाक फुलाउनु भनेको जुटको नाउँमा फुटको अभियान चलाउनु बराबर हो । आफू आजीवन समर्पित भएर रगतपसिनाले सिँचेको पार्टीसँग अधिकारप्राप्तिका लागि मुकाबिला गर्नुको साटो हारेर वा घुर्की लगाएर बहिर्गमन हुनु भनेको गैरदलित नेताहरूकै लागि मैदान खाली गरिदिनु हो, आत्मघाती साबित हुनु हो । सके आफू संलग्न पार्टीको शीर्ष नेता बन्ने हैसियत राख्नुपर्छ । कम्तीमा आफ्नो पार्टीभित्र दलित मुद्दा स्थापित गर्न लड्नु र दलित नेताहरूले आआफ्ना पार्टीको प्रतिनिधित्व गर्दै साझा मञ्च बनाएर संघर्ष गर्नुपर्ने हुन्छ । विगतमा संयुक्त दलित गणतान्त्रिक मञ्च बनाएर राजतन्त्र फाल्नेसम्मको आन्दोलनमा दलित शक्तिले बल पुर्याएकै हो । संयुक्त राजनीतिक दलित संघर्ष समिति बनाएर संघीय लोकतान्त्रिक गणतन्त्र नेपाल स्थापना गर्न र नयाँ संविधान बनाउन निर्णायक भूमिका खेलेकै हो । तर हाल अन्तर्राष्ट्रिय जातीय विभेद उन्मूलन दिवस २१ मार्च को कार्यक्रम सम्पूर्ण दलित संगठनले एउटै मूल ब्यानरमा संयुक्त रूपले मनाउँदै आएको विरासतलाई भञ्जन गरेर आआफ्नै किसिमले मञ्चन गर्न रमाउने प्रवृत्ति मौलाएको छ । अनेकताको शिखा ठाडो पारेर पक्रेको उचाइलाई बहादुरी मान्न सकिन्न । अबको आवश्यकता भनेको दलित मुक्तिका नाममा संगठन थप्ने र अलग्गिने खाले दुन्दुभि बजाउने होइन कि राष्ट्रिय सरोकारका निश्चित मुद्दा तय गरेर दलित समुदायका सबै संगठनलाई एकबद्ध गरी साझा मञ्च बनाई अघि बढ्नु हो । राष्ट्रिय राजनीतिको कटाक्ष र अस्थिरताले निम्त्याउने संकटको बढी सिकार हुनुपर्ने उत्पीडित जनसमुदायले नै हो । दलितको राजनीतिकसांगठनिक शक्तिमार्फत मुलुकको दलगत राजनीतिलाई नै प्रभाव पार्नेसम्मको हैसियत बनाउनु सचेत दलित नेतृत्वको दायित्व हो ।"
दक्षिणपूर्वी अस्ट्रेलियामा भीषण बाढी,"(अस्ट्रेलिया)  लगातारको वर्षाका कारण आएको बाढीले अस्ट्रेलियाको दक्षिणपूर्वी राज्य न्यु साउथ वेल्सको जनजीवन अस्तव्यस्त बनाएको छ । बाढी प्रभावित क्षेत्रका बासिन्दाका लागि केन्द्रीय सरकारले राहत घोषणा गरेको छ । बाढीका कारण अहिलेसम्म सयौं व्यक्तिको उद्धार गरिएको छ भने उत्तरी सिड्नीको नदीकिनारमा रहेको अधिकांश भाग जलमग्न बनेको छ । बाढीका कारण प्रभावित उक्त क्षेत्रका हजारौं बासिन्दा सरकारद्वारा स्थापना गरिएको आश्रयस्थलमा आश्रय लिन बाध्य छन् । बाढीबाट अति प्रभावित क्षेत्रका बासिन्दालाई सहयोग पुर्याउने उद्देश्यले प्रधानमन्त्री स्कट मरिसनले आइतबार सहयोग घोषणा गरेका हुन् । मरिसनले न्यु साउथ वेल्सका विभिन्न १८ वटा स्थानीय क्षेत्रमा बसोबास गर्ने वयस्क नागरिकलाई १ हजार डलर र बालबालिकालाई ४ सय डलर नगद दिने घोषणा गरेका छन् । यसैगरी बाढीका कारण ज्यान गुमाएकालाई १३ सातासम्मका लागि आर्थिक सहयोग दिइने घोषणा गरिएको छ । यद्यपि, बाढीका कारण कसैको मृत्यु भएको समाचार सार्वजनिक भएको छैन । बाढीका कारण ४ वटा ग्रामीण सहरका बासिन्दालाई घर छाडेर सुरक्षित स्थानमा सर्न आदेश दिइएको छ । अधिकारीहरूले बाढी प्रभावित सयौंको उद्धार गरिएको जनाएका छन् । शुक्रबारदेखि परेको पानीले न्यु साउथ वेल्सका पोर्ट म्याकवरी, टारी, केम्पसीलगायत क्षेत्र अत्यन्तै प्रभावित बनेका छन् । सिड्नीका केही स्थानमा अझै केही दिन भीषण वर्षा हुने जलवायु मापन केन्द्रलाई उद्धृत गर्दै स्थानीय सञ्चार माध्यमले जनाएका छन् । अत्यधिक वर्षाका कारण उत्तरी क्षेत्र जोड्ने मुख्य सडक प्यासिफिक हाइवेको केही भागका साथै अन्य केही प्रमुख सडक बन्द गरिएको समाचारमा जनाइएको छ । वर्षापछिको बाढीका कारण राज्यका विभिन्न क्षेत्रमा अलपत्र परेका सयौं स्थानीयलाई अस्थायी उद्धार केन्द्रमा सारिएको जनाइएको छ । राज्यको आपत्कालीन सेवाका अनुसार हालसम्म करिब ५ सय ५० जनालाई उद्धार गरिएको र करिब ४ हजारले सहयोगका लागि सम्पर्क गरेको जनाएको छ । न्यु साउथ वेल्स राज्यकी प्रिमियर ग्लाडिस बेरिजिक्लियनले वर्षा अझै केही दिनसम्म जारी रहने बताउँदै बाढी प्रभावित क्षेत्रका बासिन्दालाई घरबाहिर ननिस्कन र अधिकारीहरूको सुझाव पालना गर्न अनुरोध गरेकी छन् । यसैगरी आपत्कालीन सेवा प्रमुख कारलिन योर्कले समेत बाढी प्रभावित क्षेत्रका बासिन्दालाई आवश्यक पर्ने सामानको जोहो गरेर घरभित्रै रहन सुझाव दिएकी छन् । यस वर्ष मुख्य गरेर न्यु साउथ वेल्सको मध्यउत्तरी क्षेत्रमा आएको बाढी ५ दशकपछिकै ठूलो भएको स्थानीय समाचार संस्था एबीसीले उल्लेख गरेको छ ।"
भारतमा थपिए ४४ हजार संक्रमित,नयाँदिल्ली (एजेन्सी) भारतमा पछिल्लो समय कोरोना संक्रमितको संख्या तीव्र रूपमा बढ्दै गएको छ । भारतको स्वास्थ्य तथा परिवार कल्याण मन्त्रालयका अनुसार आइतबार एकै दिन करिब ४४ हजार संक्रमित थपिएका छन् । मन्त्रालयका अनुसार भारतमा पछिल्लो २४ घण्टामा ४३ हजार ८ सय ४६ जना भाइरसबाट संक्रमित भएका छन् । सोही अवधिमा २२ हजार ९ सय ५६ जना भने संक्रमणमुक्त भएका जनाइएको छ । मन्त्रालयका अनुसार भारतमा कोरोना संक्रमितको संख्या एक करोड १५ लाख ९९ हजार १ सय ३० पुगेको छ । भाइरसका कारण आइतबार साँझसम्म एक लाख ५९ हजार ७ सय ५५ जनाको मृत्यु भइसकेको मन्त्रालयले जनाएको छ । मन्त्रालयका अनुसार तीमध्ये १ सय ९७ जनाको पछिल्लो २४ घण्टामा मृत्यु भएको हो । यो ९७ दिनयता भाइरसका कारण एकैदिन मृत्यु हुनेको उच्च संख्या हो । भारतमा हालसम्म ४ करोड ४६ लाख ३ हजार ८ सय ४१ जनालाई कोरोना भाइरसविरुद्धको खोप लगाइसकिएको छ ।
दुर्गममा कोटाको आधा पनि भएन खाद्यान्न ढुवानी,"खाद्य व्यवस्था तथा व्यापार कम्पनी लिमिटेडले साइपाल गाउँपालिकामा थप १५ सय क्विन्टल चामल पठाउने निर्णय गरेको छ । खडेरीकै कारण गाउँपालिकामा रहेका पाँच वटै वडामा खाद्यान्नको समस्या भएपछि कम्पनीले थप १५ सय क्विन्टल खाद्यान्न पठाउने निर्णय गरेको हो । खाद्य अभाव भएको जनाउँदै गाउँपालिकाका उपाध्यक्षसहित चार वडाध्यक्षले काठमाडौंमा उद्योग वाणिज्य तथा आपूर्ति राज्यमन्त्री र कम्पनीका प्रमुखलाई भेटेपछि थप कोटा पठाउने निर्णय भएको हो ।चालु आर्थिक वर्षका लागि दुई हजार क्विन्टल कोटा निर्धारण गरिएको थियो, जसमध्ये करिब १५ सय क्विन्टल ढुवानी भइसकेको छ । बाँकी ४ सय ९९ क्विन्टल पनि तत्काल ढुवानी गर्न धनगढी डिपोलाई भनेका छौं, कम्पनीका प्रमुख कार्यकारी अधिकृत प्रकाश पौडेलले भने, यसबाहेक थप १५ सय क्विन्टल पनि पठाउने निर्णय भएको छ । थपिएको कोटा पनि चैत महिनासम्म बझाङ सदरमुकाम पुग्छ । बझाङको साइपाल गाउँपालिकाका झन्डै ६ सय १० घरपरिवार भोकमरीको चपेटामा छन् । भोकमरीको मारमा परेपछि वडाध्यक्षहरू खाद्यान्न माग्दै काठमाडौं आइपुगेका थिए । काठमाडौं आउनेमा पालिका उपाध्यक्ष कल्पनादेवी बोहरा, वडा नम्बर १ का अध्यक्ष गोपाल बोहरा, २ का हरिलाल बोहरा, ३ का जगवीर बोहरा र ४ का जयसिंह रोकाया छन् । गाउँपालिकाको वार्षिक माग चारदेखि पाँच हजार क्विन्टल चामल हो । तर सरकारले दुई हजार क्विन्टल मात्रै छुट्याउने गरेको छ ।"
ठेकेदारको आलटालले समस्या,"(धनगढी)  सुदूरपश्चिमका दुर्गम पहाडी जिल्लाका केही बस्तीमा खाद्यान्न अभावले भोकमरी भइरहेका बेला खाद्य व्यवस्था तथा व्यापार कम्पनीको प्रादेशिक कार्यालयल सहज आपूर्ति गर्न सकेको छैन । सरकारले ढुवानीमा अनुदान दिएको कोटाको चामल पनि कम्पनीको सुदूरपश्चिम प्रादेशिक कार्यालय धनगढीले सहज आपूर्ति गर्न नसकेको हो । प्रादेशिक कार्यालयको गोदाममा अहिले १५ हजार क्विन्टलभन्दा बढी चामल मौज्दात छ ।ढुवानी ठेकेदारले न्यून भाडामा ठेक्का सम्झौता गरेकाले अहिले ढुवानी गर्न आनाकानी गरिरहेको कम्पनीका प्रादेशिक कार्यालय प्रमुख इन्जेला बस्नेतले बताइन् । खाद्य संकटग्रस्त क्षेत्रमा ढुवानी ठेकेदारलाई चाँडो चामल पुर्याउन बारम्बार आग्रह गर्दै आएका छौं, उनले भनिन्, ठेकेदारले विभिन्न वहानामा ढुवानी गर्न आनाकानी गरिरहेका छन् । चामल ढुवानी गर्न भने सुरु गरिसकेको उनले जानकारी दिइन् ।ठेकेदारले ढुवानीमा घाटा भइरहेको र अनुदानको चामल बिक्रीसमेत नभएको बताउने गरेको उनको भनाइ छ । चामल नै बिक्री भएको छैन भनिरहेका छन्, उनले भनिन्, बिक्री नभएको अवस्थामा ठेकेदारलाई थप चामल ढुवानी गर कसरी भन्ने ? बझाङको काँडा क्षेत्र (साइपाल गाउँपालिका) मा मात्रै कोटाको दुई हजार क्विन्टलमध्ये १ हजार ७ सय ५ क्विन्टल ढुवानी भइसकेको र थप चामल माग भएको बस्नेतले जानकारी दिइन् । कम्पनीका कर्मचारी नभएको ठाउँमा ठेकेदारले स्थानीय तहका प्रनितिधिको रोहवरमा चामल बिक्री गरेर फर्कने गरेको उनले बताइन् । अछामको मंगलसेन, बाजुराको कोल्टी, मार्तडी र दार्चुलाको खण्डेश्वरीमा मात्रै कम्पनीका कर्मचारी छन् । हाम्रा कर्मचारी भएको ठाउँको हामी आफैं बिक्री वितरण गर्छौं, उनले भनिन्, कर्मचारी नभएको ठाउँमा ढुवानी ठेकेदारले स्थानीय तहको रोहबरमा चामल बिक्री वितरण गर्नुपर्ने व्यवस्था गरिएको छ ।कम्पनीका एक कर्मचारीका अनुसार ढुवानी ठेकेदारले गोदामबाट लगेको चामल बाटैमा बिक्री गरेर फर्कने गरेका छन् । जुन ठाउँमा खाद्यान्न अभाव भएको हो, जहाँका मान्छेलाई चामल चाहिएको हो, जुन क्षेत्रका लागि चामलको ढुवानीमा अनुदान दिइएको छ, त्यहाँ चामल पुग्दैन, उनले भने, ठेकेदारले बाटोमै व्यापारीलाई बिक्री गर्छन् । जसको अनुगमन पनि हुँदैन ।स्थानीय जनप्रतिनिधि वा कर्मचारीलाई सम्बन्धित ठाउँमा खाद्यान्न पुर्याएको मुचुल्का बुझाएपछि मात्रै ढुवानी भाडा भुक्तानी गरिने भए पनि कम्पनीका अनुगमनमा खटिने कर्मचारी र सम्बन्धित ठाउँको कार्यालय प्रमुखसमेतको मिलोमतोमा चामल बाटोमै बिक्री हुने गरेको ती कर्मचारीको दाबी छ । आफू नयाँ भएकाले यसबारे सबै कुराको जानकारी नभएको कार्यालय प्रमुख बस्नेतले बताइन् । स्थानीय तहबाट पनि कम्पनीको कार्यालयलाई खाद्य अभावको स्थिति र ढुवानी अवस्थाबारे सही जानकारी नआउने उनको आरोप छ । कम्पनीले सुदूरपश्चिमका सात पहाडी जिल्लामध्ये पाँच जिल्लाका दुर्गम बस्तीमा बर्सेनि कोटा निर्धारण गरेर ढुवानी अनुदानको चामल पठाउने गरेको छ । बाजुरा मार्तडी सदरमुकामका लागि यो वर्ष निर्धारण गरेको २ हजार ५ सय क्विन्टल हो । कम्पनीबाट भने २ हजार ५ सय ९२ क्विन्टल ढुवानी भइसकेको छ । बाजुराकै दुर्गम बस्ती कवाडीका लागि १ हजार क्विन्टल चामल निर्धारण गरिएको छ । ढुवानी ठेकेदारले हालसम्म ३० क्विन्टल मात्रै ढुवानी गरेको छ । कोल्टी क्षेत्रका लागि सात हजार क्विन्टलमध्ये अहिलेसम्म ५ हजार ३ सय क्विन्टल चामल पुगेको कार्यालय प्रमुख बस्नेतले जानकारी दिइन् । अछामको रामारोशनका लागि १ हजार क्विन्टल कोटा छुट्याए पनि हालसम्म ढुवानी भएको छैन । बझाङ शाखामा एक हजार क्विन्टलमध्ये १ सय २५ क्विन्टल मात्रै पुगेको छ । बझाङकै दुर्गम बस्ती बिसौनाको १ हजार ५ सय क्विन्टल कोटामध्ये अहिलेसम्म ७ सय ५ क्विन्टल ढुवानी भएको छ । साथै तलकोटका लागि पाँच सय क्विन्टलमध्ये ५० क्विन्टल पुगेको छ । बैतडीको पुर्चौडीमा एक हजार क्विन्टल निर्धारण गरिए पनि अहिलेसम्म ढुवानी सुरु हुन सकेको छैन । बैतडीकै मेलौलीका छुट्याएको एक हजार क्विन्टलमध्ये १५ क्विन्टल मात्रै पुगेको कम्पनीको प्रादेशिक कार्यालयले जनाएको छ । दार्चुलाको छाङरुमा बाटो नभएर कोटाको पाँच सय क्विन्टल चामल ढुवानी नै नभएको कार्यालय प्रमुख बस्नेतले बताइन् । दार्चुलाको खण्डेश्वरीमा दुई हजार क्विन्टलमध्ये १ सय ४२, लेकममा सात सयमध्ये एक सय, सुनसेरामा एक हजारमध्ये ७ सय ६, राप्लामा पाँच सयमध्ये ३ सय ५ क्विन्टल मात्रै ढुवानी भएको छ । पारिबगरमा एक हजार क्विन्टल चामलमध्ये अहिलेसम्म ढुवानी हुन नसकेको उनको भनाइ छ । यो वर्ष ५३ हजार ८ सयभन्दा बढी क्विन्टल धान खरिद भएकाले आवश्यक खाद्यान्न आफूहरूसँग भएको बस्नेतले बताइन् । खाद्य संकट क्षेत्रका लागि हामीसँग धान र गहुँ जति पनि मौज्दात छ, उनले भनिन्, खाद्यान्न अभावमा भोकमरी हुन दिन्नौं । तर ढुवानीमा केही समस्या छ ।"
सर्वसाधारणलाई नेपालबाटै डलरमा भुक्तानी सुविधा,"(काठमाडौं)  नेपालमै बसेर आफूलाई मन परेका सामान विदेशबाट किन्ने सोचमा हुनुहुन्छ ? त्यसो हो भने अब सजिलो भएको छ । यो प्रक्रियालाई सहज बनाउन राष्ट्र बैंकले सर्वसाधारणले पनि नेपालबाटै विदेशी मुद्रामा भुक्तानी गर्न पाउने नीतिगत व्यवस्था गरिदिएको छ । यसअघि सर्वसाधारणका लागि यस्तो सुविधा थिएन ।नयाँ व्यवस्थाअनुसार अब विदेशी मुद्रामा बैंक खाता नभएका वा विदेशी मुद्रा आर्जनको स्रोत नभएका सर्वसाधारणले पनि वार्षिक ५ सय अमेरिकी डलर बराबरको भुक्तानी विदेशी मुद्रामा गर्न पाउनेछन् । यस्तो भुक्तानी सुविधा अनलाइन कारोबारका लागि मात्र हो । राष्ट्र बैंकले धेरै पहिलेदेखि गृहकार्य गरेको उक्त व्यवस्था आइतबारदेखि कार्यान्वयनमा आएको हो ।यसरी नेपालमै बसेर अनलाइनमार्फत विदेशबाट सामान खरिद गर्न चाहने सर्वसाधारणले आफ्नो खाता रहेको वाणिज्य बैंक वा विकास बैंकमा गएर प्रिपेड कार्ड बनाउनुपर्नेछ । सोही कार्डमार्फत उनीहरूले विदेशबाट खरिद गरेको सामानको भुक्तानी विदेशी मुद्रामा गर्न सक्नेछन् । यस्तो कारोबारका लागि वार्षिक अधिकतम ५ सय अमेरिकी डलरको सीमा तय गरिएको छ । सर्वसाधारणले एकै पटक वा पटकपटक गरी एक वर्षमा अधिकतम ५ सय अमेरिकी डलरबराबरको भुक्तानी मात्र विदेशी मुद्रामा गर्न पाउँछन् । यस्तो कारोबारमा तोकिएको सीमाभित्र रहेर नेपालको कानुनले वञ्चित नगरेका सबै प्रकारका वस्तु तथा सेवा खरिद गर्न सकिने राष्ट्र बैंकले जनाएको छ ।नयाँ व्यवस्थाले निश्चित सीमासम्म सर्वसाधारणलाई विदेशी मुद्रामा भुक्तानी सुविधा दिएकाले निकै उपलब्धिमूलक हुने राष्ट्र बैंकका डेपुटी गभर्नर बमबहादुर मिश्रले बताए । यो ठूलो उपलब्धि हो, उनले भने, अब सर्वसाधारणले घरमै बसेर आफूले चाहेको वस्तु तथा सेवा विदेशबाट खरिद गर्न पाउँछन् । यो व्यवस्थाले यसअघि अनौपचारिक रूपमा हुँदै विदेशी मुद्राका ससाना कारोबार पनि अब नियमनको दायरा (औपचारिक प्रणाली) मा आउने उनको दाबी छ । सर्वसाधारणको मागअनुसार नै हामीले यस्तो नीतिगत व्यवस्था गरेका हौं, उनले थपे । खासगरी सर्वसाधारणले विदेशबाट खरिद गर्न चाहेका सामान (वस्तु) तथा सेवा (पुस्तक, दैनिक पत्रपत्रिका, खेलौना, सूचना प्रविधि सेवा आदि) खरिदमा सजिलो हुने उनको भनाइ छ । यो व्यवस्थाअन्तर्गत बैंकले जारी गरिदिएको प्रिपेड कार्डबाट एटीएम कार्डबाट जस्तो नगद निकाल्न भने पाइँदैन । विदेशबाट सामान खरिद गर्दा विद्युतीय माध्यमबाट भुक्तानीका लागि मात्र कार्ड प्रयोग गर्न पाइन्छ । यसअघि नियमित रूपमा डलरको स्रोत भएकाले मात्र बैंकमा अमेरिकी डलर (विदेशी मुद्रा) को खाता खोल्न पाउने व्यवस्था थियो । अनलाइनमार्फत विदेशबाट वस्तु तथा सेवा खरिदबापतको भुक्तानी गर्ने प्रयोजनका लागि वाणिज्य बैंक र राष्ट्रियस्तरका विकास बैंकबाट राष्ट्र बैंकले तोकेका सर्तहरूको अधीनमा रही वार्षिक अधिकतम अमेरिकी डलर ५ सय वा सो बराबरको अन्य परिवर्त्य विदेशी मुद्राको प्रिपेड कार्ड जारी गर्न सकिने व्यवस्था गरिएको छ, राष्ट्र बैंकको निर्देशनमा भनिएको छ ।यो व्यवस्थाअनुसार वार्षिक ५ सय अमेरिकी डलरसम्म भुक्तानी गर्न सकिने भए पनि सो कारोबारबाट विदेशी मुद्रा आर्जन गर्ने व्यक्तिले वार्षिक ५ हजार अमेरिकी डलरसम्मको कारोबार गर्न पाउँछन् । तर उनीहरूले डलरमै नगद निकाल्न भने पाउँदैनन् । नयाँ व्यवस्थाले फेसबुक, युट्युबलगायत सामाजिक सञ्जालमा विज्ञापनबापतको भुक्तानी औपचारिक माध्यमबाट अमेरिकी डलरमै गर्न पाइने भएको छ । राष्ट्र बैंकले करिब १४ महिनाअघि (२०७६ माघ १७) देखि सामाजिक सञ्जालमा हुने विज्ञापनको अनौपचारिक भुक्तानी रोकेको थियो । तर त्यसका लागि कार्यविधि बनाइएको थिएन । कार्यविधि नहुँदा सामाजिक सञ्जालमा हुने विज्ञापनलगायत सबै प्रकारका भुक्तानी प्रभावित भएका थिए । अनौपचारिक रूपमा हुने भुक्तानी पनि रोकिएको थिएन । चोरी बाटोबाटै पैसा बाहिरिरहेको थियो । अब ती कारोबार पनि बैंकिङ प्रणालीमा समेटिने राष्ट्र बैंकको दाबी छ ।नेपालबाट विदेशी मुद्रामा भुक्तानी गर्न पाउने व्यवस्था नहुँदा सर्वसाधारणलाई समस्या परेको थियो । यद्यपि बैंकिङ प्रणालीमार्फत विज्ञापनको भुक्तानी गर्न समस्या नभए पनि उक्त प्रणालीमार्फत सानो रकम पठाउन नमिल्ने भएकाले अनौपचारिक माध्यम प्रयोग हुँदै आएको थियो । सामाजिक सञ्जालमा रकम भुक्तानी गर्न व्यवस्थित पेमेन्ट गेटवे नभएकाले प्रायः विज्ञापनदाताले अनौपचारिक माध्यमबाट भुक्तानी गर्दै आएका छन् । उनीहरूले विदेशमा बस्ने आफन्त वा विदेशी कम्पनीका तर्फबाट भुक्तानी गर्न लगाई पैसा पठाउने गरेका छन् । युट्युब जस्ता सामाजिक सञ्जालमा भिडियो बनाएर आम्दानी गर्दै आएका नेपालीले पनि बैंकिङ प्रणालीमार्फत रकम लिनुपर्ने प्रावधान छ । त्यसका लागि राष्ट्र बैंकले डलर खाता खोल्न अनुमति दिन्छ । यसअघि त्यस्तो रकम प्रायले विदेशमा रहेका आफन्त तथा साथीभाइको खातामा जम्मा गर्ने र अनौपचारिक माध्यमबाट नेपाल भित्र्याउने गर्थे । अब भने त्यस्तो कारोबार रोकिने र ती कारोबार नियमनको दायरामा आउने बताइएको छ ।यो व्यवस्थाले नेपालबाट विदेशी मुद्रा बाहिरिने सम्भावना पनि रहन्छ । तर नेपालमा पर्याप्त विदेशी मुद्राको सञ्चिति रहेको, उक्त कारोबारबाट नागरिकले विदेशी मुद्रा आर्जन पनि गर्न सकिनेलगायत कारण विदेशी मुद्रा अभावको सम्भावना नहुने राष्ट्र बैंकको दाबी छ ।"
एम एन्ड एम रेमिटसँग कारोबार नगर्न निर्देशन,"काठमाडौं (कास) मौरिससस्थित एम एन्ड एम रेमिट कम्पनीसँग कारोबार नगर्न राष्ट्र बैंकले बैंक तथा वित्तीय संस्था र रेमिट्यान्स कम्पनीलाई निर्देशन दिएको छ । एम एन्ड एमका गतिविधि अनैतिक तथा कानुनविपरीत पाइएपछि राष्ट्र बैंकले रोक लगाएको हो । राष्ट्र बैंकबाट अनुमति प्राप्त बैंक तथा वित्तीय संस्था एवं रेमिट्यान्स कम्पनीहरूले मौरिससस्थित एम एन्ड एम रेमिटसँगको सहकार्यमा रेमिट्यान्स कारोबार गरिरहेको भए उक्त कम्पनीसँग कुनै पनि कारोबार नगर्ननगराउन यो सूचना प्रकाशन गरिएको छ, राष्ट्र बैंकले भनेको छ । तर यो व्यवस्थाले उक्त रेमिटसँग कुनै लिनुपर्ने रकम भए त्यस्तो रकम असुलउपर गर्न भने राष्ट्र बैंकले छुट दिएको छ । स्रोतका अनुसार यो कम्पनीले केही नेपाली बैंक तथा वित्तीय संस्था र रेमिट्यान्स कम्पनीलाई दिनुपर्ने रकम भुक्तानी नदिएको, मापदण्डअनुसार काम नगरेको भेटिएको छ । यसअघि राष्ट्र बैंकले मलेसियाको एक रेमिट्यान्स कम्पनी म्याक्स मनीसँग पनि कारोबार नगर्न भनेको थियो ।"
एड्भेन्चर बन्जीमा बढ्दै भीड,"(सिन्धुपाल्चोक)  जिल्लाको आइतबारेस्थित पुलबाट १६० मिटर तल हाम फालेर बन्जी गर्दा केही भित्रैदेखि चिच्याएर रुन्छन्, कोही एकदमै रमाएर मज्जाले हाँस्छन् । भोटेकोसी गाउँपालिकाको मार्मिङ र लिस्तीकोटको बीचमा रहेको १६० मिटर उचाइमा गरिने प्रख्यात बन्जीको मज्जा लिने जोकोही मृत्यु जिते जस्तै अनुभव भएको दाबी गर्छन् । बन्जी गरिसकेपछि भित्रैदेखि रुन र हाँस्न मन लागेको छ, मृत्युलाई नजिकबाट नियालेको अनुभूति गरेर फर्किएको छु, भावुक बनेको छु, बन्जी गरेलगत्तै उत्साहित काठमाडौंको टोखा नगरपालिका साइबाबा चोकका रामकुमार थापाले भने । पाँच वर्षदेखि बन्जी जम्प गर्न नसकेर त्यत्तिकै फर्किरहेका थापाले हालै बन्जी गरिसकेपछि आफूलाई अलग्गै अनुभव गरेको सुनाए । कोदारी राजमार्गको नयाँ पुलस्थित चर्चित द लास्ट रिसोर्टको एडभेन्चर बन्जी हानेपछि आफूलाई अलग्गै व्यक्तित्वमा पाएको अमेरिकी नागरिक किल्टोनले बताइन् । बन्जी हानेर १६० फिट तल पुगेलगत्तै लाग्छ, म कुनै फरक संसारमा छु, त्यतिखेर जीवनप्रतिको मोह र लालसा केही हुन्न, एकदमै शून्य र फरक मज्जा हुन्छ, उनले भनिन् । एसियाकै तेस्रो प्राकृतिक सहासिक खेल मानिने एडभेन्चर बन्जी का लागि यहाँ बाह्यभन्दा आन्तरिक पर्यटक बढी आउने गरेका छन् । अहिलेसम्म १० हजारभन्दा बढी नेपालीले बन्जीको मज्जा लिइसकेको द लास्ट रिसोर्ट बन्जी जम्प नेपालका व्यवस्थापक कुमार राउतले जानकारी दिए । भूकम्पअघि बन्जी एड्भेन्चरमा विदेशी पर्यटकको आगमन धेरै हुन्थ्यो । भूकम्प र भोटेकोसी बाढीपछि तंग्रिँदै गएको बन्जीमा अहिले नेपाली धेरै हुने गरेका छन् । अहिले सातामा करिब दुई सय पर्यटक भित्रिन्छन्, जसमा प्रायः नेपाली हुने गरेका छन्, राउतले भने । दैनिक ७० जना पर्यटकमा ४५ जना नेपालीले बन्जी एड्भेन्चर हान्ने गरेको उनले सुनाए । २०५६ सालमा पहिलो पटक न्युजिल्यान्डका डेबिड र नेपाली विष्णुप्रसाद न्यौपानेबाट सञ्चालित बन्जी जम्प पर्यटकीय गन्तव्यका रूपमा प्रख्यात छ । सिन्धुपाल्चोकको हेलम्बु क्षेत्रको साथै सीमावर्ती तातोपानीस्थित धारा हुँदै बन्जी एड्भेन्चरको आनन्द लिने पर्यटकको ताँती लाग्ने गरेको छ ।"
नौ वर्षदेखि दूध दिँदै गाई,"(ताप्लेजुङ)  सिरिजंगा गाउँपालिका४ तेल्लोकका जनक खड्काले पालेको साँखु गाईले नौ वर्षदेखि लगातार दूध दिइरहेको छ । २०६९ भदौमा अन्तिम पटक सुत्केरी भएको गाईले त्यसअघि पाँच बेतसम्म प्रत्येक वर्षजसो गर्भधारण गरेको थियो ।२०६९ सालपछि गर्भधारण नगरेको गाईले दूध दिइरहेको छ । आफ्नै घरमा पालेको माउले जन्माएको बाच्छो हो, खड्काले भने, खै अहिले त गोरु पनि खोज्दैन, दूध पनि दिइरहेको छ । दैनिक चार लिटर दूध दिने गरेको खड्का बताउँछन् । बिहानबेलुका त दोइहालिन्छ । आवश्यक पर्दा अरू समयमा पनि दूध दिन्छ, खड्काले भने । गाईको उमेर २१ वर्ष पुगेको उनले सुनाए । दूध कम आए बाक्लो र बढी आए अलि पातलो हुने खड्काको अनुभव छ । मोरङको उर्लाबारी नगरपालिका कुलझोडा निवासी प्रेमसागर भट्टराईले पालेको गाईले पनि १० वर्षदेखि दूध दिइरहेको छ । गाई २०६७ माघ ११ मा ब्याएको हो, त्यसपछि छैन, प्रेमसागरले भने, मैले उर्लाबारी, दमकका डाक्टरलाई देखाएँ, नभएपछि विराटनगरबाट पशु डाक्टरलाई ल्याएर पनि देखाएको थिएँ । डाक्टरहरूले औषधि चलाएर पनि गर्भ बस्ने बनाउन नसकेको उनले बताए । यस्ता घटना अत्यन्तै कम हुने पशु ज्ञान केन्द्र ताप्लेजुङका डा सौरभ श्रेष्ठको भनाइ छ । जतिमा भएको छ, त्यो वातावरण र वंशानुगत गुणका कारण हुन सक्छ, उनले भने । हार्मोनका कारण गाईले दूध दिइरहेको हुन सक्ने पशुसेवा कार्यालय पाँचथरका डा इन्द्रनारायण शाहले जानकारी दिए ।"
भैंसीलाई सुत्केरी भत्ता,"(अर्घाखाँची)  सन्धिखर्क नगरपालिकाले सुत्केरी भैंसी भत्ता वितरण सुरु गरेको छ । भर्खरै ब्याएका भैंसीलाई पौष्टिक दानापानी खुवाएर राम्रोसँग स्याहारसुसार गर्न सहयोग पुर्याउने उद्देश्यले नगरपालिकाले भैंसीधनीलाई भत्ता दिन थालेको हो । नगरका किसानले प्रतिभैंसी सुत्केरी भत्ताबापत २ हजार रुपैयाँ पाउने गरेका छन् । अहिलेसम्म १ हजार १ सय भैंसीलाई सुत्केरी भत्ता दिइयो । अन्न, दानासहित पौष्टिक आहार किन्न सजिलो होस् भनेर किसानलाई यस्तो भत्ता दिएका हौं, सन्धिखर्क नगरपालिकाका प्रमुख प्रशासकीय अधिकृत कृष्णप्रसाद सापकोटाले भने, यस वर्ष भत्ताका लागि निवेदन दिएका १ हजार ६ सय किसानलाई भत्ता वितरण गर्ने कार्यक्रम छ । सुत्केरीमा पोसिलो खानेकुरा खुवाउँदा लामो समयसम्म दूध धेरै दिने गरेकाले दूध उत्पादनमा वृद्धि ल्याउन भत्ता बाँडिएको उनले बताए । नगरपालिकाका १२ वटा वडामा २० हजार भैंसी छन् ।"
बालकुमारीमा फोटनको सोरुम,"काठमाडौं (कास) नेपालका लागि फोटन मोटरको आधिकारिक बिक्रेता एमएडब्लू वृद्धि कमर्सियल भेहिकल प्रालिले ललितपुरको बालकुमारीमा फोटनको विश्वस्तरीय सोरुम सञ्चालनमा ल्याएको छ । सोरुमले फोटन नेपालको अटोमोबाइल बजारमा बलियो आधार स्थापना गर्न प्रतिबद्ध छ भन्ने देखाएको कम्पनीले बताएको छ । नयाँ सोरुम नेपालमा फोटनको बिग प्लान अन्तर्गत स्थापना गरिएको हो । नयाँ सोरुमलाई फोटन मोटर नेपालको फेसबुक, इन्स्टाग्राम र युट्युब च्यानलमा लाइभ गरी भर्चुअल माध्यमबाट सार्वजनिक गरिएको हो । अहिले देशभर १२ वटा आधिकारिक सर्भिस सेन्टर स्थापना गर्ने तयारीमा रहेको कम्पनीको भनाइ छ ।"
निहार आयुर्वेदिक ठन्डा तेल,"काठमाडौं (कास) मेरिकोको केस तेल ब्रान्डमध्ये निहार आयुर्वेदिक ठन्डा तेल को बिक्री नेपालमा सुरु गरिएको छ । तेलमा १० आयुर्वेदिक तत्त्व पुदिना, ब्राह्मी, जटामसी, अश्वगन्धा, नीलगिरि, लेमन ग्रास, नीम, कपूर र नरिवल तेललगायतको सम्मिश्रण रहेको बताइएको छ । यसले तनाव कम गर्न र मांसपेसी अनि शरीरलाई आराम प्रदान गर्न सहयोग गर्ने जनाइएको छ ।"
घोगा खोज्दै बारीबारी,"(नवलपरासी)  जीवनकै उर्वर १० वर्षभन्दा लामो अवधि जापानका फुकोओका, नागोया र टोकियोतिर कामको खोजीमा भौंतारिएका गैंडाकोटका दिनेश शर्मा अहिले मध्यतराईदेखि पहाडका भित्री गाउँबस्तीसम्म हरिया मकैका घोगा बटुल्दै हिँडिरहेका हुन्छन् ।पूर्वमा सर्लाहीदेखि पश्चिम दाङसम्मै गाउँलेका घरबारीमा दिनेश पुग्छन्, परेका बेलामा मकैको बीउबिजन दिन्छन्, मल पनि चाहिएमा खोजिदिन्छन् अनि परल मूल्यमा हरिया मकै भाँच्दै बोलेरो गाडी लिएर सहर पस्छन् भैरहवा, बुटवल, कावासोती, गैंडाकोट, नारायणघाटदेखि हेटौंडासम्मै । सर्लाहीदेखि दाङको देउखुरी उपत्यकासम्मै दिनेशको दौडधुप चलिरहन्छ । जापानमा होटल सेवामा थिएँ, वेटरदेखि आइपरेका सबै काम गरेँ, गैंडाकोटको विजय चोकमा भेटिएका दिनेशले सुनाए, तर यसरी अर्काको देशमा अर्कैका लागि श्रम बेचेर नहुँदो रहेछ भनेर केही सीप र उपाय मात्रै लिएर ५ वर्षअघि घर फर्केको हुँ ।गाउँघर घुम्ने, घरघरमा गएर सन्चोबिसन्चो सोध्ने र सकेसम्म सामाजिक चिनारी बनाउने आफ्नो बानीमा अहिले आएर हरियो मकैको कारोबार थालेपछि यो भेगमै एउटा नाम चल्न थालेको रहेछ, ब्रान्डजस्तै दिनेश मकै । अलिक पृष्ठभूमिको कुरा गर्दा एसएलसीपछाडि २०५५ सालतिर गाउँमै स्वावलम्बन विकास संघ नामको संस्था खोलेर गाउँघरबाट खाली सिसी, कागज उठाउने, हजाम कामको तालिम दिलाउनेजस्ता काम दिनेशको समूहले गर्न थालेको रहेछ । त्यसबेला जुटका बोरा, खाली सिसी र कागज उठाउन हामी गाउँगाउँमा गयौं । साइकलमा हिँड्थ्यौं, विजयचोकमा गोदाम राखेर बोरा थुपार्थ्यौं, भेडाबारीमा रहेको गोर्खा ब्रुअरीलाई खाली सिसी बेच्थ्यौं, उनी सम्झन्छन् । तर, अलिक पैसा कमाउनुपर्यो र केही थप तरक्की गर्नुपर्यो भनेर २०६१ सालमा जापान छिरेका उनी जापानीहरूले सानोठूलो सबै प्रकारको कामलाई सम्मान गर्ने गरेको देखेपछि घरै फिरेका हुन् ।एकदिन गैंडाकोट६ मा रहेको घरैसामुको चौतारामा बसेर तल खेती फाँटतिर हेर्दै थिएँ । त्यहाँ त जैसरी खोलो र त्यहींबाट उनिएर आएको कुलोले हराभरा भएको फाँटमा लोभैलाग्दो मकैखेती मात्रै देखियो, दिनेश सम्झन्छन्, उता टोकियोमा न धानखेत थियो, न मकैघारी । अब यही मकैमा केही बजार र वितरणको काम गर्छु भनेर म गाउँ पसिहालें ।भैरहवाबुटवलतिर मकै पोखेर खानेबेच्ने खुबै चलन भएकाले मकै कारोबारमा रहेका केही व्यक्तिलाई सम्पर्क गर्न थाल्नासाथै कसैले १ हजार घोगा, कसैले २ हजार घोगा भनेर अर्डर गर्न थालिहाले । बिहानै गाउँलेका मकैबारीमा पुगेर दरभाउ मिलाउँदै मकै भाँच्यो अनि बजारतिर दगुरिहाल्यो । गर्दागर्दै असारभित्रैमा गैंडाकोटका खेतीमा मकै सकियो । त्यसपछि दिनेश चितवनतिर छिरे त्यहाँ पनि साउनसम्म मात्रै मकैले धान्यो । अनि, बिस्तारै मकवानपुर हुँदै रौतहट, सर्लाही, बारा, पर्सा सबैतिरका खेतखलियानमा उनी पुग्न थाले । पश्चिममा दाङका भालुबाङ, देउखुरी उपत्यकामा त बेसिजन पनि मकै पाइने रहेछ । गैंडाकोटमा असारभित्रैमा खेत रोपिन्छ, चितवनमा साउन अन्त्यमा रोपिने रहेछ । हेटौंडाको भित्तातिर र अझै पूर्व गएमा भदौसम्मै रोपिँदै हुन्छ । दाङमा भने माघफागुनसम्मै मकै पाइन्छ, जहाँ इच्छा त्यहाँ उपाय भनिएझैं मकै खेतीको उपाय पनि थाहा हुन थालेको, बिउबीजन र जातबारे पनि जानकार हुन थालेको अनुभव दिनेशसँग छ । जानीनजानी मकैमार्फत समाजसेवा भइरहेको रहेछ ।पढेर भन्दा पनि परेरै श्रेष्ठ, सिपी, टिएक्स, ड्रागन आदि मकैका जातजातिबारे थाहा पाउन त्यति समय लागेन, उनी भन्छन्, जाडो महिनामा श्रेष्ठ मकैको उत्पादन र स्वाद राम्रो, गर्मीमा सिपी मकै ठीक भन्ने आइडिया मिल्यो । कस्तो खुसीको कुरा छ भने मकै पोल्ने मजदुरका छेउमा पुग्नासाथै ऊ हाम्रो मकै गाडी आयो भन्छन् । खुसीले आफ्ना घरव्यवहार र दुःखसुखका कुरा पनि गर्छन् । अहिले दिनेशसँग २ वटा गाडी रहेछन्, एउटा मकै लिन गाउँ जाने र अर्को मकै पुर्याउन सहर पस्ने । बजार जति विकसित र स्वाद जति विकासे बन्दै गए पनि ५ वर्षको अनुभवमा दिनेशले बजारमा मकै खान्कीका ग्राहक दोब्बर भएको पाएका छन् । उनी एक लटमा ८ हजार घोगा मकै दिनहुँ बजारमा पुर्याइरहेका हुन्छन्, यसबाट कम्तीमा १ सयजति मकै पोल्ने भुइँ श्रमजीवीको गुजारा चलिरहेको रहेछ । यीमध्ये धेरैलाई ईरिक्सा वा ठेला खरिद गर्नमा दिनेशले सहयोग पनि गरेका रहेछन् । यति गरेपछि मकै बेचेरै त्यो ऋण तिर्ने र ऐंचोपैंचो चलाउने बानी बसेको रहेछ ।अब छिट्टै कृषि एम्बुलेन्सको अवधारणा लिएर आउँदै छु, जसमा मकै मात्रै होइन, सम्पूर्ण हरियो तरकारी, दैनिक उपभोग्य सागसब्जी आदि मात्रै ओसार्ने र बजार पुर्याउने काम हुनेछ, उनले सुनाए, यसका लागि बुबाआमाकै नाममा जयतिला सप्लायर्स खोलेर काम अघि बढाएको छु । औपचारिक रूपमा आईए मात्रै पढेका ४२ वर्षे दिनेश मकै ब्रान्ड लाई अझ उपयोगी र फलदायी हुने गरी फैलाउन लागेका रहेछन् । यो अभियानमा उनका दाजु तिलकराम, भाइ केशव र श्रीमती इन्दुले पनि सघाइरहेका छन् । मकै भाँच्ने खेताला ७ जना र गाडीको ढुवानीसहितका काममा ६ जना कामदार पनि ढुक्कै तलबी रूपमा खटिरहेका छन् । कतिसम्म भने विभिन्न गाउँघरमा अब मकै तयार भयो अथवा भाँच्ने बेला भयो भनेर सूचना दिने मकै खबरीलाल पनि राखिएको रहेछ । मकैको के काम लाग्दैन ? खोसेला, खोया, ढोड, दाना, हरियो घाँस सबै काम लाग्छ, दिनेशले सुनाए, अब यो सबै चिजलाई उपयोगमा ल्याउने गरी एकमुष्ट काम गर्ने योजनामा छु । मकै दानाकै कुरामा पनि मकैको चप, क्यानमा मकै, मकै मःमः, पोलेकै मकै, उसिनेको मकै, कर्नफ्लेक्स, मकै पापड, चिउरा, आँटा, ढिँडो, च्याँख्ला आदिको उत्पादन र बजारीकरण गर्ने योजनामा काम भइरहेको छ ।सुरुका दिनमा कृषकका बारीबाट उठाएर ल्याएको सबै मकै बजारमा जान नसक्दा घरको आँगनमा थुपारेर लगानी र परिश्रम डुबाएको क्षण पनि उनका आँखैसामु छ । त्यो बेला घरमा बूढीआमाले भन्ने गरेकी रहिछन् खोइ के भनौं र ? यो दिनेश दाना भरिएको मकैघोगो होइन, खोया मात्रै बन्लाजस्तो छाँट देखिन्छ । तर, अहिले आएर दिनेश शर्मा सापकोटाको नामकाम र ब्रान्ड अर्कै बनिसकेको छ दिनेश मकै, गैंडाकोट६, स्वावलम्बन टोल ।"
आर्मीलाई उपाधि,"(इलाम)  त्रिभुवन आर्मी क्लबले दोस्रो इलाम आमन्त्रण खुला पुरुष भलिबल प्रतियोगिता जितेको छ । आर्मीले आइतबार भारतका राष्ट्रिय खेलाडी सम्मिलित विमान ट्रेडर्स बिर्तामोडलाई ३२ सेटले पराजित गर्दै उपाधि जितेको हो । पहिलो दुई सेट विमानले २५१७ र २५२२ ले जितेर सनसनी मच्चाएको थियो । तेस्रो सेट आर्मीले २५१८ ले जित्दै पुनरागमन गरेको थियो । चौथो सेटमा आर्मीले विमान ट्रेडर्सलाई २५१८ र खेलको अन्तिम सेटमा १५१२ अंकको नतिजा निकाल्दै उपाधि पक्का गर्यो । समूह चरणमा आर्मीले विमानलाई ३२ सेटमा पराजित गरेको थियो । उपाधिसँगै आर्मीले दुई लाख एक हजार रुपैयाँसहित, ट्रफी मेडल र प्रमाणपत्र तथा उपविजेता विमानले एक लाख एक हजार रुपैयाँ प्राप्त गरे । आर्मीका धनबहादुर भट्ट उत्कृष्ट स्पाइकर, भैरव बलमे उत्कृष्ट मिडल ब्लकर घोषित भए । उत्कृष्ट ब्लकर विमानका क्रिस लिवाक र उत्कृष्ट सटर विमानकै रोहित कुमारले हात पारे । विधागततर्फ उत्कृष्ट बनेका प्रत्येक खेलाडीले दुई हजार पाँच रुपैयाँ हात परे । प्रतियोगिताकै उत्कृष्ट खेलाडी आर्मीका मानबहादुर श्रेष्ठ घोषित भए । उनले ५ हजार रुपैयाँ प्राप्त गरे । आर्मीले सेमिफाइनलमा नेपाल पुलिस क्लबलाई ३१ को सेटमा र विमानले नेपाल एपीएफ क्लबलाई सोझो सेटमा पराजित गरेर फाइनलमा स्थान सुरक्षित गरेका थिए । पहिलो खेलमा आर्मीसँग पराजित भएको विमानले दोस्रो खेलमा भने साविक विजेता गण्डकी प्रदेशलाई ३० सेटमा पराजित गरेको थियो । पहिलो संस्करणको उपविजेता विमान ट्रेडर्सले दोस्रो संस्करणमा पनि उपाधि उचाल्न सकेन । जिल्ला भलिबल संघ इलामको आयोजनामा चैत ४ गतेबाट सुरु भएको प्रतियोगितामा आर्मी, विमानसहित पुलिस, एपीएफ, गण्डकी प्रदेश र दमक नगर भलिबल क्लबको सहभागिता थियो । लिगकम नकआउटका आधारमा खेलाइएको खेलमा १२ खेल भएका थिए ।"
गोधूलि कप धरान१४ लाई,"सुनसरी (कास) गोधूलि रनिङ कपको २३ औं संस्करणको उपाधि धरान१४ ले हात पारेको छ । शनिबार धरान रंगशालामा सम्पन्न फाइनलमा उपाधिको दाबेदार टोली धरान१६ लाई टाइब्रेकरमा स्तब्ध पार्दै वडा१४ च्याम्पियन बनेको हो ।विजेता वडा१४ ले १ लाख ३६ हजार १ सय ११ रुपैयाँ र ट्रफी हात पार्यो । उपविजेता वडा१६ ले ८० हजार ५ सय ५५ रुपैयाँमा चित्त बुझायो । यसअघि आयोजक क्लबले विजेतालाई १ लाख ११ हजार १ सय ११ र उपविजेतालाई ५५ हजार ५ सय ५५ रुपैयाँ पुरस्कार दिने घोषणा गरेको थियो । पुरस्कार वितरण समारोहमा आयोजक गोधूलि क्लबले दिने भनेको पुरस्कार राशिमा विजेता र उपविजेता टिमलाई धरान१८ का वडाध्यक्ष प्रवीण राईले व्यक्तिगत रूपमा जनही २५ हजार रुपैयाँ थपिदिएपछि पुरस्कार राशिमा वृद्धि भएको थियो ।टाइब्रेकरमा वडा१४ का विवेक राई, सन्दीप राई, सुसन तामाङ र नाहिर श्रेष्ठले गोल गरे भने मीन श्रेष्ठ गोल गर्न असफल भए । वडा१६ का अमीर श्रेष्ठ, सरोज लकान्द्री र लकेन लिम्बू गोल गर्न सफल भए । खुसीमान लिम्बू र सविन राई गोल गर्न चुके । यसअघि निर्धारित समयको खेल २२ को बराबरीमा टुंगिएको थियो । सर्वोत्कृष्ट खेलाडी वडा१४ का विवेक राई घोषित हुँदै ११ हजार रुपैयाँ हात पारे । उत्कृष्ट प्रशिक्षक वडा१४ कै पर्वत राई, डिफेन्स आशिष पुरी, मिडफिल्ड वडा१६ का लोकेन लिम्बू, स्ट्राइकर वडा१६ का मन्दीप बस्नेत र गोलकिपर वडा१४ का राजीव खड्का घोषित भए । उनीहरूले जनही ५ हजार रुपैयाँ हात पारे ।"
घलेलाई एन्फाको सहयोग,"काठमाडौं (कास) अस्वस्थ रहेका पूर्वराष्ट्रिय फुटबलर वाईबी घलेलाई अखिल नेपाल फुटबल संघ (एन्फा) ले नगद सहयोग गरेको छ । एन्फाका अध्यक्ष कर्माछिरिङ शेर्पाले आइतबार घलेलाई उनको निवास ललितपुर भैंसेपाटी पुगेर संघको १ लाख रुपैयाँको चेक हस्तान्तरण गरे । एन्फाका पूर्वकेन्द्रीय सदस्यसमेत रहेका घले १२ वर्षदेखि प्यारालाइसिस भएदेखि अस्वस्थ रहँदै आएका छन् । उनी त्यसयता राम्रोसँग हिँडडुल गर्ने अवस्थामा छैनन् । झन्डै दुई वर्षअघि गलब्लाडर र स्टोनको शल्यक्रिया गरेपछि ६३ वर्षे उनी झनै अस्वस्थ बनेका थिए । केही महिनाअघि एन्फा अध्यक्ष शेर्पाले घलेलाई भेटेर उपचार खर्चमा लागेको रकममध्ये केही सहयोग गर्ने आश्वासन दिएका थिए । घले नेपालबाट आधिकारिक अन्तर्राष्ट्रिय फुटबलमा पहिलो गोल गर्ने खेलाडी हुन् । उनले १९८२ को दिल्ली एसियाली खेलकुदमा जवहारलाल नेहरू रंगशालामा कुवेतविरुद्ध गरेको गोल नेपाली फुटबल खेलाडीको हकमा पहिलो थियो । आफ्नो समयमा रानीपोखरी कर्नर टिम, फ्रेन्ड्स क्लब, महेन्द्र पुलिस क्लब र शाही नेपाल वायु सेवा निगमबाट खेलेका उनी जावलाखेल युथ क्लबका प्रशिक्षक पनि रहे । घले एन्फा एकेडेमीका टेक्निकल डाइरेक्टर पनि हुन् । पूर्वमिडफिल्डर घलेले १९८२ देखि १९९० सम्म नेपाली राष्ट्रिय टोलीबाट खेलेका थिए । सो क्रममा नेपालले १९८४ मा काठमाडौंमा आयोजित पहिलो दक्षिण एसियाली खेलकुदमा स्वर्ण जित्दा उनी प्रभावशाली खेलाडी थिए ।"
