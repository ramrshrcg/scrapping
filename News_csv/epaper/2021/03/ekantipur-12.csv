शीर्षक,विवरण
१२ हजार नेपाली कोरिया जान पाएनन्,"तर त्यस वर्ष १ हजार २७ जनाले मात्र कोरिया उड्न पाए । कोरियाले नियमित रूपमा कामदार लिएको भए सन् २०१७, २०१८ र २०१९ मा भाषा परीक्षा उत्तीर्ण गरीवरी रोस्टरमा परेका १० हजार ५ सय ५ नेपालीले रोजगार पाउँथे । सन् २०२० का लागि अघिल्लो वर्ष लिएको भाषा परीक्षामा करिब ९२ हजार सहभागी भएकामा ६ हजार ७ सय जना उत्तीर्ण भएका थिए । जसमा उत्पादन (उद्योग) तर्फ ४ हजार ७ सय र कृषि तथा पशुपालनतर्फ २ हजार जना थिए । कोरोना भाइरस नियन्त्रणका लागि लकडाउन जारी गर्नुभन्दा एक महिनाअगाडि गत वर्ष फागुन २१ देखि नै नेपालले एकतर्फी रूपमा कामदार पठाउने प्रक्रिया स्थगन गरेको थियो । त्यतिबेला कोरियामा कोरोना भाइरस संक्रमण तीव्र गतिमा फैलिरहेको थियो । नेपालमा कोरोना संक्रमितको संख्या उच्च देखिन थालेपछि गत सेप्टेम्बरतिर कोरियाले नेपाललाई अति संवेदनशील मुलुकको सूचीमा राखेको छ । खाडीका मुख्य गन्तव्य देशले नेपालबाट कामदार लगिरहेका छन् । कोरियाले पनि अन्य मुलुकबाट कामदार लगेकै छ । हाम्रो सरकारले कोरियाली सरकारसँग कूटनीतिक पहल र उच्च तहमा संवाद नगर्दा रोजगार अनिश्चित बन्यो, कोरिया जान नपाएका कामदारहरूको संघर्ष समितिका अध्यक्ष अजय सोडारीले भने । नेपालको पछिल्लो अवस्थाबारे कोरियालाई अवगत गराए संवेदनशीलको सूचीबाट हट्ने उनको विश्वास छ । कोरियाले रोस्टरको म्याद नथपे छानिएकामध्ये अधिकांशले उड्न पाउँदैनन् । कोरियाको मानव संसाधन केन्द्रका अनुसार भाषा परीक्षामा उत्तीर्ण भएर नाम निस्किँदैमा कोरिया जाने सुनिश्चित हुँदैन । हालसम्म भाषा परीक्षामा उत्तीर्ण भएका तर रोजगारदाताको छनोटमा नपरेका झन्डै १६ हजार नेपाली कोरिया जान पाएका छैनन् । भाषा परीक्षामा सहभागी भएबापत मात्रै ५ लाख ८९ हजार ६ सय १८ जना परीक्षार्थीले बुझाएको १ करोड १४ लाख ६९ डलर कोरिया पुगेको छ । सरकारी प्रक्रियाबाट कोरिया पठाउने सम्झौता भए पनि भर्ना खर्चसँग सम्बन्धित सबै खर्च कामदारकै दायित्व पर्छ । भाषा अध्ययन र भाषा शुल्कबापत बाहेक मात्रै कोरिया जाने कामदारको न्यूनतम लागत खर्च ८ सय १६ डलर (करिब ९० हजार रुपैयाँ) पर्छ । कोरिया गएपछि कामदारले ४ वर्ष १० महिनासम्म काम गर्न पाउँछन् । उनीहरूको कमाइ भने न्यूनतम १ लाख ६० हजार र ओभरटाइम समेत गरी अधिकतम ३ लाख रुपैयाँसम्म हुन्छ । एउटै कम्पनीमा करिब ५ वर्ष काम गरेर फर्केकालाई उही रोजगारदाताले चाहे तीन महिनापछि प्रतिबद्ध कामदारका रूपमा फेरि लैजान सक्छन् । त्यसका लागि परीक्षालगायतका प्रक्रिया पूरा गर्नुपर्छ । प्रतिबद्ध कामदारले पनि ४ वर्ष १० महिना नै काम गर्न चाहन्छन् । २०१७ को भाषा परीक्षामा उत्तीर्ण भएका कोहलपुर, बाँकेका सुदीप शाही अझै कोरिया उड्ने दिन कुरेर बसेका छन् । भाषा परीक्षामा उत्तीर्ण भएको एक वर्षपछि मेरो नाम रोस्टरमा चढ्यो । त्यसको म्याद २०२० मै सकियो । अब के हुन्छ, थाहा छैन, उनले भने, अब फेरि परीक्षामा सहभागी हुनुपर्ने भयो भने मेरो समय बर्बाद हुन्छ । पैसा डुब्छ । मेरो करिअर नै पछाडि पर्छ । सामान्यतया रोस्टरमा नाम चढेको दुई वर्षसम्म म्याद हुन्छ । कोरोनाकालमै म्याद सकिएका पनि थुप्रै छन् । रोस्टरको समय सकिएपछि के हुन्छ भनेर आफूहरूले सोधेको तर औपचारिक सूचना आइनसकेको कोरियाका लागि श्रम काउन्सिलर रमा भट्टराईले कान्तिपुरसँग बताइन् । कोरियाले फिलिपिन्स, म्यान्मार, भियतनाम र कम्बोडियाबाट प्रतिबद्ध कामदार लगिरहेको छ । नेपालबाट भने छनोट भएका करिब २ हजार प्रतिबद्ध कामदार पनि लगिएको छैन । चार वर्ष कोरिया बसेर फर्केका कामदारलाई उही रोजगारदाताले चाहे लैजान सक्छन् । लकडाउनपछि नियमिततर्फ ५ हजार र प्रतिबद्धतर्फ एक हजार गरी ६ हजार जनाको कम्पनीसँगको सम्झौतापत्र आएको थियो । धेरैजसो कामदारको भिसा आएर पनि रद्द भइसकेको छ । मेरो रिभिसा आएको हो । यसको म्याद डिसेम्बर २ मा सकियो । रोजगारदाता हामीलाई लैजान चाहन्छ । कसले रोकिराखेको छ, बुझ्नै गाह्रो भयो, उनले भने, फेरि भिसा आउँछ कि आउँदैन, थाहा छैन । संघर्ष समितिका अध्यक्ष सोडारीका अनुसार कोरियाले कम्बोडिया, फिलिपिन्स, श्रीलंका, म्यान्मारलगायतका देशबाट नियमित कामदार लैजान थालिसकेको छ । अन्य स्रोत देशबाट लैजाँदा पनि नेपाललाई रोक्नु भनेको दुःखद हो । दुई देशबीच समन्वय नहुँदा हामी कोरिया पुग्न सकेनौं । नेपाल सरकारको कमजोर उपस्थितिले हाम्रो भविष्य अन्योलमा पर्यो, उनले भने । उनका अनुसार नेपाल सरकारले भने कोरियाले पर्ख र हेरको नीतिअनुसार नै कामदार लिन नमानिरहेको जवाफ दिने गरेको छ । कोरियालाई विश्वासको वातावरण बनाएर उच्चस्तरीय तहबाट समन्वय गर्ने जिम्मा सरकारको नै हो । वैदेशिक रोजगार विभागका महानिर्देशक कुमार दाहालले कोरियाको रोजगार प्रक्रियालाई निरन्तरता दिन कोरियाली पक्षसँग नियमित समन्वय भइरहेको दाबी गरे । गत साता पनि कोरिया संसाधन विभाग र नेपालका श्रम अधिकारीहरूबीच छलफल भएको थियो । कामदारहरू अप्ठेरोमा परेका छन् । रोस्टरको अवधि र भिसाको म्याद थप गर्न पहल भइरहेको छ । रोस्टरमा परेका धेरै जनाको म्याद सकिएको छ, उनले भने, कोरियाली पक्ष ६ महिना थप गर्न सकारात्मक देखिएको छ । उनले उच्च तहमा संवाद गर्न परराष्ट्र मन्त्रालयलाई अनुरोध गरिएको पनि जानकारी दिए । हाल कोरियामा ३१ हजार ४ सय ३१ जना नेपाली कार्यरत छन् । नयाँ कामदार जान नपाउँदा नेपालीको संख्या घट्दै गएको छ । श्रम काउन्सिलर भट्टराईका अनुसार तत्काल कोरियाको रोजगारी तत्काल नियमित हुने अवस्था छैन । कोरियामा सन् १९९० को दशकमा नेपाली भिजिट भिसामा गएर काम गर्न थालेका थिए । सन् १९९४ देखि २००४ सम्म प्रशिक्षार्थी कामदारका रूपमा जान थाले । नेपाल र कोरियाबीच समझदारी भएपछि ईपीएसमार्फत सन् २००८ मा कोरियाले अदक्ष कामदारका रूपमा नेपालीलाई लैजान थालेको हो । कोरियामा रहेका करिब ३१ हजार कामदारले प्रत्येक वर्ष झन्डै ६३ अर्ब रुपैयाँ बचत गर्ने गरेका छन् । त्यसको करिब ३१ प्रतिशतमात्रै सरकारको आधिकारिक प्रणालीमार्फत नेपालमा रेमिट्यान्स आउँछ । गत वर्ष ४३ अर्ब वैधानिक रूपमा रेमिट्यान्स आएको नेपाल राष्ट्र बैंकले जनाएको छ ।"
सहकर्मीमाथि यौन दुर्व्यवहार गर्ने जर्नेल बर्खास्त,"आफ्नोबारेमा गलत सूचना बाहिर ल्याएको भन्दै कार्कीले सहायक वाहिनीपति रामचन्द्र कार्कीमाथि छानबिन गराएका थिए । वाहिनीपति र सहायक वाहिनीपतिबीच विवाद बढेपछि घटना मध्यपूर्वी पृतना हुँदै मुख्यालयसम्म पुगेको थियो । त्यसपछि मुख्यालयले घटनाबारे छानबिन थालेको हो । त्यसक्रममा जर्नेल कार्कीसहित उनीसँग जोडिएका अन्य व्यक्तिको पनि मोबाइल र एकअर्कामा आदानप्रदान गरिएका म्यासेजको छानबिन गरिएको थियो । जसबाट उनको संलग्नताबारेका सबै कुरा बाहिर आए, सैनिक स्रोतले भन्यो, त्यसपछि संलग्न अन्यलाई पनि बोलााएर सोधपुछ गरियो । जसबाट जर्नेल कार्की दोषी रहेको प्रमाणित भयो ।"
बीएन्डसीलाई सम्बन्धन दिन शिक्षामन्त्रीकै रोहबरमा सम्झौता,"(काठमाडौं)  झापाको बीएन्डसी मेडिकल कलेजलाई ऐनविपरीत सम्बन्धन दिलाउन शिक्षामन्त्री कृष्णगोपाल श्रेष्ठले काठमाडौं विश्वविद्यालय (केयू) र बीपी कोइराला स्वास्थ्य विज्ञान प्रतिष्ठान, धरानबीच गोप्य सम्झौता गराएका छन् ।स्रोतका अनुसार बुधबार शिक्षा मन्त्रालयस्थित मन्त्रीको कार्यकक्षमा दुर्गा प्रसाईं सञ्चालक रहेको मेडिकल कलेजलाई तत्काल प्रतिष्ठानसँग मिलेर केयूले सम्बन्धन दिने सम्झौता भएको हो । केयूले सम्बन्धन दिए पनि नियमन, अनुगमनलगायत प्राज्ञिक गतिविधिका कार्यक्रम र परीक्षा प्रतिष्ठानले सञ्चालन गर्ने सम्झौता गरिएको छ । केयूले दिएको सम्बन्धन प्रतिष्ठानको ऐन संशोधन गराएर उतै सार्नेसमेत लिखित सहमति भएको छ । १० बुँदे सम्झौतामा शिक्षामन्त्री श्रेष्ठले समेत रोहबरका रूपमा हस्ताक्षर गरेका छन् ।स्वास्थ्य विज्ञान प्रतिष्ठानले मेडिकल कलेजलाई सम्बन्धन दिन पाउने कानुनी व्यवस्था छैन । मेडिकल कलेजलाई सम्बन्धन दिने विषय चिकित्सा शिक्षा ऐन र चिकित्सा शिक्षा आयोगको क्षेत्राधिकारमा पर्छ । बीएन्डसीलाई सम्बन्धन दिलाउन प्रधानमन्त्री केपी शर्मा ओली र शिक्षामन्त्री श्रेष्ठले केयूको सभामा ठाडो निर्देशन दिएका थिए । प्रसाईं सञ्चालक रहेको झापास्थित पूर्वाञ्चल क्यान्सर अस्पताल गत १८ गते उद्घाटन गर्दै प्रधानमन्त्री ओलीले बीएन्डसीलाई सम्बन्धन दिने वाचा गरेका थिए । माओवादी केन्द्रका अध्यक्ष पुष्पकमल दाहालनिकट प्रसाईं तत्कालीन नेकपामा झगडा सुरु भएपछि प्रधानमन्त्री ओलीको पक्षमा लागेका थिए । एमाले र माओवादी केन्द्रको एकीकरणताका प्रसाईंको निवासमा दाहाल र ओलीले भेटघाट र खानपान गर्दै आएका थिए ।तिनै प्रसाईंको मेडिकल कलेजलाई सम्बन्धन दिँदा आउने शुल्कसमेत केयू र बीपी प्रतिष्ठानले बाँडेर लिने सम्झौता शिक्षामन्त्री श्रेष्ठले गराएका हुन् । केयूका उपकुलपति भोला थापा र प्रतिष्ठानका उपकुलपति ज्ञानेन्द्र गिरीलाई मन्त्रालयमा डाकेर उक्त सम्झौतामा हस्ताक्षर गराएको मन्त्रालयका एक अधिकारीले बताए । मेडिकल कलेजलाई सम्बन्धन दिने चिकित्सा शिक्षा आयोगको क्षेत्राधिकारको विषय हो, स्वास्थ्य मन्त्रालय मातहतको स्वास्थ्य विज्ञान प्रतिष्ठानसँग शिक्षामन्त्रीको रोहबरमा सम्झौता गरिनु गैरप्राज्ञिक विषय हो, ती अधिकारीले भने । हस्ताक्षर गर्नुअघि आयोगका उपाध्यक्ष श्रीकृष्ण गिरी र शिक्षा मन्त्रालयका सचिव रामप्रसाद थपलियालाई सम्झौताको व्यहोरा पढेर सुनाइएको थियो ।शिक्षामन्त्रीको सचिवालयनिकट स्रोतका अनुसार उक्त सम्झौता गोप्य राख्नु भन्दै उपकुलपतिहरू थापा र गिरीलाई एकएक प्रति मात्र उपलब्ध गराइएको छ । आयोगका उपाध्यक्ष गिरीले भने असन्तुष्टि राखेर सम्झौतामा हस्ताक्षर गरेका छैनन् । केयू र बीपी प्रतिष्ठानका रजिस्ट्रार सुबोध शर्मा र मोहन रेग्मी पनि साक्षी बसेका छन् । छलफल गर्न भनेर शिक्षा मन्त्रालय बोलाइएको थियो, शिक्षामन्त्रीले गोजीबाट सम्झौताको ड्राफ्ट झिकेर हस्ताक्षर गर्न भन्नुभयो, त्यहाँ सहभागीमध्येका एकले भने, शिक्षामन्त्रीले सम्बन्धन बाँड्न पदको दुरुपयोग गर्नुभयो । केयूका पदाधिकारीलाई अनुचित दबाब दिँदै आउनुभएको छ । प्रधानमन्त्री ओलीले समेत सम्बन्धन दिइछाड्ने भन्दै सार्वजनिक रूपमा भाषण गर्दै हिँडेकामा उनले आपत्ति जनाए । केयूका पदाधिकारीले क्षमताअनुसार मेडिकल कलेजलाई सम्बन्धन दिन नसकिने बताउँदै आएका छन् ।केयू सभाले सम्बन्धन प्रक्रिया अगाडि बढाउने निर्णय गरेपछि बीएन्डसीले केयूमा आवेदन दिएको थियो । केयूले बीएन्डसीसँग चिकित्सा आयोगको सहमति मागेको छ । चिकित्सा शिक्षा ऐनले बीएन्डसीजस्ता अस्पताललाई सम्बन्धन दिने बाटो खुला राखे पनि नियमावली पारित भएपछिको प्रक्रिया पूरा गरेको छैन । ऐन जारी हुनुअघि मनासयपत्र लिइसकेका काठमाडौं उपत्यकाबाहिरका मेडिकल कलेजले सम्बन्धन पाउने उल्लेख छ । तर मनसायपत्र नियमावली जारी भएको तीन महिनाभित्र नवीकरण गरिसक्नुपर्ने प्रावधान छ । नियमावली गत साउन २६ मा जारी भए पनि बीएन्डसीले नवीकरण गरेको छैन । त्यसकारण बीएन्डसीले सम्बन्धनका लागि सुरुदेखिकै प्रक्रिया पूरा गर्नुपर्ने आयोगका पदाधिकारीहरू तर्क गर्छन् ।शिक्षा मन्त्रालयका अधिकारीहरूले विवादास्पद व्यापारी प्रसाईंको मेडिकल कलेजलाई सम्बन्धन दिन अधिकार क्षेत्रबाहिर गएर मन्त्रीले सम्झौता गराएकामा असन्तुष्टि जनाए । सम्बन्धन दिने काम मन्त्रालयको हुँदै होइन, दुई शिक्षण संस्थाबीच शैक्षिक सम्झौता गरिनु त अस्वाभाविक होइन, ती अधिकारीले भने, मन्त्रीले कार्यभार सम्हालेदेखि नै सम्बन्धनमा अनावश्यक चासो देखाउँदै आउनुभएको छ, शिक्षामन्त्रीलाई साक्षी राखेर सम्झौता गरिनु उपकुलपतिहरूको गैरप्राज्ञिक काम हो । चिकित्सा शिक्षा ऐनमा एक विश्वविद्यालयले पाँचभन्दा बढी मेडिकल कलेजलाई सम्बन्धन दिन नपाउने व्यवस्था गरिएको छ । चिकित्सा शिक्षा र स्वास्थ्यको गुणस्तरका लागि यस्तो प्रावधान राखिएको हो । डागोविन्द केसीलगायत चिकित्सा शिक्षा सुधारका पक्षधरले सरकारी मेडिकल कलेज स्थापना गरेर मेडिकल कलेजलाई सम्बन्धन दिन सकिने बताउँदै आएका छन् ।केयूका उपकुलपति थापाले बीएन्डसीलाई सम्बन्धन दिने बाटो खोजिएको स्वीकार गरे । बीपी प्रतिष्ठानसँग पहिले पनि सहकार्य गरेका थियौं, उनले भने, अहिले पनि समस्या समाधान गर्न सहकार्यको सम्झौता गरेका हौं । चिकित्सा शिक्षा ऐनको प्रावधानभित्रै रहेर सम्बन्धन दिइने उनले जनाए । हामीले सम्बन्धन दिन खोजेको होइन, चिकित्सा शिक्षा आयोगले निर्णय गरेको खण्डमा तयार भएर बस्नुपर्छ भन्न खोजिएको हो, उनले भने । प्रतिष्ठानका उपकुलपति गिरीले काठमाडौं विश्वविद्यालयको आग्रहमा सम्झौता गरिएको जनाए । कुनै मेडिकल कलेजलाई सम्बन्धन दिन सम्झौता गरिएको होइन, प्रतिष्ठानले पनि सम्बन्धन बाँड्ने निर्णय भएको छ, ऐन संशोधनको प्रक्रियामा छौं, उनले भने, अहिले केयूले सहयोग माग्यो, सहयोगमात्र गर्न लागेका हौं । सम्झौता विश्वविद्यालय र प्रतिष्ठानको आन्तरिक विषयको कुरा रहेको उनले जनाए । सम्झौताको विषय भने दुवै निकायका कार्यकारी समितिले स्वीकृत गरेपछि मात्रै लागू हुने उल्लेख छ । मनसायपत्रका कारण बीएन्डसीलाई सम्बन्धन दिने प्रक्रिया रोकिएपछि शिक्षामन्त्रीको सक्रियतामा उक्त निर्णय गरिएको केयूका एक पदाधिकारीले बताए । आयोगले ऐन, नियम र केयूको साधन स्रोतले सम्बन्धन दिन नमिल्ने भएपछि अर्को बाटो खोजियो, ऐन नै संशोधन गरेर भए पनि बीएन्डसीलाई सम्बन्धन दिने चलखेल सुरु भएको छ, उनले भने । उपकुलपति थापा शिक्षामन्त्री श्रेष्ठको सिफारिसमा नियुक्त भएका हुन् भने एमाले कार्यकर्ता गिरीलाई पनि प्रधानमन्त्री ओलीले नियुक्ति दिएका हुन् । आयोगमा सम्बन्धनको प्रक्रिया थाल्दा गत वर्ष प्रसाईंले उपाध्यक्ष गिरीले २० करोड घूस मागेको आरोप लगाएका थिए । त्यतिबेलादेखि नै उनीहरूको सम्बन्ध बिग्रेको छ । प्रसाईंविरुद्ध गिरीले गाली बेइज्जतीको मुद्दासमेत दर्ता गराएका थिए । प्रसाईंले दर्ता गराएको मुद्दा सर्वोच्च अदालतमा विचाराधीन छ । विश्वविद्यालयलाई सम्बन्धन दिन तयार पारेर चिकित्सा शिक्षा आयोगको निर्णय गराउने मनस्थितिमा प्रधानमन्त्री ओली र शिक्षामन्त्री श्रेष्ठ रहेको उनीनिकट स्रोतले जनायो । त्यसका लागि आयोगको सभा डाक्न दबाब दिन थालिएको छ ।"
प्रधानमन्त्री र शिक्षामन्त्रीको अवैध कदम,"प्राध्यापक डा गोविन्द केसीले चिकित्सा शिक्षा ऐनलाई छलेर निजी मेडिकल कलेजलाई सम्बन्धन दिलाउन प्रधानमन्त्री र शिक्षामन्त्रीले अवैध कदम चालेको बताएका छन् । बिहीबार विज्ञप्ति जारी गर्दै उनले चिकित्सा शिक्षा आयोगको क्षेत्राधिकारमा हस्तक्षेप भएको जनाएका हुन् । आयोगलाई छलेर चोर बाटोबाट सम्बन्धन दिलाउने प्रयास सरासर अनैतिक र अवैध हो, विज्ञप्तिमा भनिएको छ, प्रधानमन्त्री र शिक्षामन्त्रीले पछिल्लो समय जसरी पदीय मर्यादा कुल्चँदै पहुँच र प्रभावका भरमा सम्बन्धन बाँड्ने प्रयास गरेका छन्, त्यसबाट उनीहरूले नैतिकता र इमान बेचिसकेको पुष्टि हुन्छ । डा केसीले प्रधानमन्त्री केपी शर्मा ओली र काठमाडौं विश्वविद्यालयका उपकुलपति भोला थापाको समेत राजीनामा माग गरेका छन् । अवैध तरिकाबाट सम्बन्धन दिने निर्णय नसच्याए सत्याग्रह थाल्ने उनको चेतावनी छ । कानुनअनुसार पहिल्यै पाँचभन्दा बढी मेडिकल कलेजलाई सम्बन्धन दिइसकेका कुनै पनि विश्वविद्यालयले नयाँ मेडिकल कलेजलाई सम्बन्धन दिन सक्दैनन्, विश्वविद्यालयको उपकुलपति बनेर विश्वविद्यालयलाई नै अनियमितता र भ्रष्टाचारको अखडा बनाउने केयूका उपकुलपतिले तत्काल राजीनामा दिनुपर्छ, विज्ञप्तिमा उल्लेख छ । केयू र बीपी प्रतिष्ठानबीच सम्झौता गरेर सम्बन्धन दिलाउने कानुनी प्रावधान कतै नभएको उनले प्रस्ट्याएका छन् । केसीद्वारा जारी विज्ञप्तिमा छ, काठमाडौं विश्वविद्यालयका उपकुलपतिले कानुनी व्यवस्थाको प्रतिकूल हुने गरी आफ्ना राजनीतिक मालिकहरूलाई रिझाउन गरेको प्रयास पनि निन्दनीय छ । नियुक्त भएको एकाध महिनामै यस्ता अवैध काममा संलग्न भएबाट उनी आफूले नेतृत्व गरेको विश्वविद्यालय, त्यसले दिने शिक्षाको गुणस्तर र त्यसको प्राज्ञिक मर्यादाभन्दा भ्रष्ट र आपराधिक प्रवृत्तिका राजनीतिज्ञहरूलाई खुसी बनाउन लिप्त छन् भन्ने पुष्टि गर्छ । संस्थाका पदाधिकारीको गठजोड र सत्तामा हुनेको स्थार्थका लागि हुने निर्णय स्वीकार्य नहुने उनले जनाए । प्रत्येक प्रदेशमा कम्तीमा एउटा सरकारी मेडिकल कलेज स्थापना गर्ने आफूसँगको सहमति सरकारले पालना नगरेकामा समेत उनले असन्तुष्टि जनाएका छन् । प्रधानमन्त्रीले निजी मेडिकल कलेज सञ्चालकको प्रभावमा सरकारी मेडिकल कलेज स्थापनाको काम रोकेको उनको भनाइ छ । देशका नागरिकहरूको मत लिएर प्रधानमन्त्री बने पनि माफियाका लागि पदीय मर्यादा बेचेर उनी माफिया, दलाल र अपराधीका मात्रै प्रधानमन्त्री बन्न खोजेका छन्, यसरी चरम अनैतिकतापूर्वक नागरिकप्रति बेइमानी गर्ने व्यक्ति प्रधानमन्त्री पदका लागि योग्य हुन सक्दैन, विज्ञप्तिमा छ ।"
६० वर्षमाथिकाको उपचारमा ५० छुट,"(काठमाडौं)  ज्येष्ठ नागरिकलाई निःशुल्क र सहुलियतमा स्वास्थ्य सेवा दिन सरकारले प्रत्येक प्रदेशका केही अस्पतालमा जेरियाट्रिकमैत्री स्वास्थ्य सेवा कार्यक्रम सुरु गरेको छ । हाल स्वास्थ्य मन्त्रालयको ससर्त अनुदानबाट २४ वटा जिल्ला तथा प्रदेश अस्पतालमा सञ्चालन गरिएको हो । उक्त कार्यक्रमअन्तर्गत ६० वर्षमाथिका नागरिकलाई अस्पताल व्यवस्थापनबाट तोकिएअनुसारको निश्चित स्वास्थ्य सेवामा ५० प्रतिशत छुट दिनुपर्नेछ ।कार्यक्रम कार्यान्वयनका लागि मन्त्रालयले हालै जेरियाट्रिक (ज्येष्ठ नागरिक) स्वास्थ्य सेवा सञ्चालन निर्देशिका २०७७ समेत पारित गरेको छ । यसअन्तर्गत प्रदेश १ मा ४, प्रदेश २ मा ४, वाग्मतीमा ७ गण्डकीमा २, लुम्बिनीमा ३, कर्णालीमा २ र सुदूरपश्चिममा २ वटा स्वास्थ्य संस्थामा यो सेवा दिन थालिएको हो । सरकारले ६० वर्षमाथिका व्यक्तिलाई ज्येष्ठ नागरिक भनेको छ । उनीहरूको पहिचानका लागि ज्येष्ठ नागरिक परिचयपत्र, वृद्घभत्ता परिचयपत्र, नागरिकतालाई आधार मानिनेछ । यस्तै ७० वर्षमाथिका नागरिकको स्वास्थ्य बिमा भएमा बिमा रकमबाटै उपचार गरिनेछ । उक्त रकम अपुग भए मात्र अस्पतालले ज्येष्ठ नागरिक स्वास्थ्य सेवा कार्यक्रम, सामाजिक एकाइ वा अन्य स्रोतबाट उपचार खर्च बेहोर्नुपर्नेछ । निर्देशिकाअनुसार स्वास्थ्य बिमा लागू नभएका जिल्लामा ७० वर्षमाथिकालाई अस्पतालले शारीरिक अशक्तता, दीर्घरोग र आर्थिक स्थितिका आधारमा सेवाको दायरा बढाई उपचारमा छुट दिनुपर्नेछ । तर अस्पतालले उपलब्ध गराएको वार्ड वा शय्याको प्रयोग नगरी प्राइभेट वार्ड वा क्याबिनमा बसेर उपचार गराउँदा लागेको खर्चमा कुनै छुट सुविधा नहुने निर्देशिकामा उल्लेख छ । यस्तै, कृत्रिम दाँत, दाँतमा सुनको काम, अर्थोडोन्टिक काम, कस्मेटिक शल्यक्रिया, फिजियोथेरापीसँग सम्बन्धित किन्नुपर्ने सामानमा भने अस्पताल निःशुल्क सेवा दिन बाध्य नहुने जनाइएको छ । यस्तै इनभेसिभ र मिनिमल इनभेसिभ शल्यक्रिया, उपकरण प्रत्यारोपण, आईसीयूसीसीयू स्याहार, कृत्रिम अंगप्रत्यारोपण शल्यक्रियालगायतका लागि उपकरणको मूल्य निःशुल्क उपलब्ध गराउन अस्पताल बाध्य नहुने निर्देशिकामा छ ।यो कार्यक्रमलाई अस्पतालहरूले आगामी वर्षसमेत निरन्तरता दिनुपर्नेछ, स्वास्थ्य मन्त्रालयका सहप्रवक्ता डासमीरकुमार अधिकारीले भने । उनका अनुसार ५० शय्याभन्दा माथिका सबै अस्पतालमा कार्यक्रम लागू गर्ने मन्त्रालयको लक्ष्य छ । नेपालमा ज्येष्ठ नागरिकको संख्या र उनीहरूले लिने विशेष किसिमको स्वास्थ्य सेवाको दर पछिल्लो दशकमा बढ्दै गएको डा अधिकारीले बताए । संसारमै ज्येष्ठ नागरिकको संख्या र उनीहरूमा स्वास्थ्य समस्या तीव्र गतिले बढ्ने देशमा नेपाल पर्छ, उनले भने । केहीअघिसम्म ज्येष्ठ नागरिकलाई हेर्ने दायित्व परिवार र समाजको मानिए पनि अहिले यसमा कमी देखिएकाले उनीहरूको स्वास्थ्य सेवा सुनिश्चित गर्न सरकारले विशेष रणनीति बनाउनुपरेको हो । अस्पतालको भौतिक पूर्वाधार, सामग्री तथा शय्याको व्यवस्था ज्येष्ठ नागरिकमैत्री बनाउँदै जानुपर्छ, डा अधिकारीले भने । निर्देशिकामा ज्येष्ठ नागरिकले आकस्मिक बहिरंग र अन्तरंग सेवा प्रयोग गर्न सहज हुने गरी र्याम्प, शौचालय, स्नानगृहलगायत पूर्वाधार निर्माण हुनुपर्ने उल्लेख छ ।"
४ लाखले गरे पशुपति दर्शन,"(काठमाडौं)  शिवरात्रिमा अपेक्षाभन्दा निकै कम दर्शनार्थीले पशुपतिनाथ मन्दिर दर्शन गरेका छन् । पशुपति क्षेत्र विकास कोषले यसपटक ८ देखि १० लाख जनासम्म दर्शनार्थी आउने अनुमान गरेकामा करिब ४ लाखको मात्रै उपस्थिति रहेको हो ।कोरोना महामारीको असर पशुपति दर्शनमा पनि परेको पशुपति क्षेत्र विकास कोष सञ्चालक परिषद् सदस्य आशा पाण्डेले बताइन् । काठमाडौं उपत्यकाका दर्शनार्थीको संख्या बढे पनि देशका अन्य ठाउँबाट आउनेको संख्या घटेको उनको भनाइ छ । भारतबाट आउनेको संख्या भने न्यून रह्यो, उनले भनिन्, गत वर्षको भन्दा व्यवस्थापन भने राम्रो भयो, भीड कम भएकाले पनि व्यवस्थापनमा सजिलो भएको हो । सुनको जलहरी राखिएकाले त्यसलाई हेर्नकै लागि पनि धेरै दर्शनार्थी आउँछन् भन्ने अनुमान कोषको थियो । तर त्यसको प्रभाव नपरेको पाण्डेले सुनाइन् । कोषले पशुपतिनाथ ज्योतिर्लिंगको पीठिकामा १०८ किलोको सुनको जलहरी राखेको थियो । स्थानीय, सम्पदा संरक्षण अभियन्ता र मन्दिरकै भण्डारीले समेत विरोध गर्दा पनि कोषले जलहरी राखेको थियो । सर्वोच्च अदालतले समेत जलहरी नराख्न अन्तरकालीन आदेश दिएको थियो ।दर्शनका क्रममा स्वास्थ्य सुरक्षा मापदण्ड पालनालाई अनिवार्य गरिएको भनिए पनि त्यस्तो देखिँदैनथ्यो । अधिकांश दर्शनार्थीले मास्क लगाए पनि सेनिटाइजरको प्रयोग र भौतिक दूरीको पालना भने गरिएको देखिएन । यो वर्ष नागाबाबाको उपस्थितिसमेत गत वर्षको भन्दा निकै कम रहेको कोषले जनाएको छ । गुठी संस्थानले गत वर्ष ५ सय नागाबाबा भारतबाट आएको अनुमान गरेको थियो । शिवरात्रिमा पशुपतिमा आउने साधुसन्त र नागाबाबाहरूको खाने, बस्नेलगायत सम्पूर्ण व्यवस्था संस्थानले गर्दै आएको छ । शिवरात्रिलाई भगवान् शिवको जन्मदिनका रूपमा मनाइन्छ । यस दिन शिवको ज्योतिर्लिंग उत्पत्ति भएको विश्वासमा पूजा, आराधना गर्दै निराहार व्रत बस्ने र रातमा जाग्राम बस्ने चलन छ । यही दिन शिवको पार्वतीसँग विवाह भएको पनि मानिन्छ । शिवरात्रिमा पशुपतिनाथ दर्शन गर्न देशविदेशका भक्तजनको भीड लाग्छ । यो पर्व नेपालका अतिरिक्त भारत, इन्डोनेसिया, फिजी, मरिससलगायत हिन्दु बाहुल्य भएका क्षेत्रमा विशेष रूपमा मनाइन्छ ।"
बस खस्दा २ को मृत्यु,"कालीकोट (कास) कर्णाली राजमार्गअन्तर्गत सुर्खेतजुम्ला सडकखण्डको दैलेख स्यालाघाटमा बिहीबार बिहान ११ बजे बस दुर्घटना हुँदा २ जनाको मृत्यु भएको छ । कालीकोटबाट सुर्खेतका लागि छुटेको कर्णाली प्रदेश००२००१ ख ०२४७ नम्बरको बस दैलेख आठबीस नगरपालिकास्थित स्यालाघाटमा दुर्घटना भएको हो । दुर्घटनामा कालीकोट शुभकालिका गाउँपालिका२ का ३७ वर्षीय जितेन्द्रबहादुर शाहीको घटनास्थलमै मृत्यु भएको हो भने नरहरिनाथ८ का २१ वर्षीय कमल विकको उपचार क्रममा ज्यान गएको छ । गाडी सडकबाट ४० मिटर तल कर्णाली नदी किनारामा खसेको छ । गाडीमा २१ जना सवार थिए । चालकको लापरबाहीले दुर्घटना भएको दैलेखका डीएसपी अनुपम श्रेष्ठले बताए । चालक फरार छन् । दुर्घटनास्थल अप्ठेरो छैन, उनले भने, अत्यधिक गतिमा चलाएकाले दुर्घटना भएको देखिन्छ । घाइते १६ जनामध्ये गम्भीर ११ जनालाई दुईवटा एम्बुलेन्समार्फत कर्णाली प्रदेश अस्पताल सुर्खेत लगिएको छ । दुर्घटनामा कालीकोटका तर्कबहादुर शाही, धीरबहादुर शाही, तीर्थराज शाही, भरतबहादुर शाही, दिलबहादुर रोकाया, धीरेन्द्र शाही, दुर्गबहादुर शाही, कलेन्द्रजंग शाही, विवेश शाही, कुशे शाही, जुम्लाका नरबहादुर शाही, दाङका रमेश चौधरी र दैलेखका भूपेन्द्र शाही घाइते भएको प्रहरीले जनाएको छ । गाडीमा जिल्ला प्रहरी कार्यालय कालीकोटमा कार्यरत ३ जना प्रहरी पनि रहेको डीएसपी चक्रबहादुर शाहले बताए ।"
६ दशक पुरानो बस्तीमा 'भूमाफिया को दाबी,"(करैया, उदयपुर)  संसारीदेवी चौधरी धुमधामले छोराको बिहे गर्ने सोचमा थिइन् । वैदेशिक रोजगारीबाट फर्किन लागेका छोराका लागि उनले बुहारी पनि खोजिसकेकी थिइन् । बिहेका लागि आफन्तलाई निम्तो बाँड्ने, सामान जोहो गर्ने र घर सजाउनतिर लाग्नुपर्ने बेला भत्काउन थालिएपछि भने उनी बिलखबन्दमा परेकी छन् ।बेलका नगरपालिका२ करैयास्थित उनको घर अहिले आधा भत्काइएको छ । उनीसँगै करैया बस्तीको २ बिघा ३ कट्ठा १४ धुर जग्गामा बनेका करिब ३२ परिवारलाई घर हटाउन उर्दी जारी भएको छ । उक्त जग्गा भूमाफिया ले आफ्नो दाबी गर्दै जिल्ला अदालतका कर्मचारी, प्रहरी प्रशासन र जनप्रतिनिधिका साथमा बस्ती नहटाए भत्काइदिने धम्की दिएपछि स्थानीय बिचल्लीमा परेका हुन् । २०१६१८ सालतिर पूर्वपट्टिबाट बग्दै गरेको सप्तकोसी नदीले धार परिवर्तन गरी पश्चिमतर्फ कटान थाल्यो । कोसी कटानको मारमा परेका करिब ३२ घरपरिवार थारू र दलित समुदाय अहिले बस्दै आएको करैयामा सरे । त्यही वर्ष संसारीदेवी जन्मिएकी थिइन् । करैया त्यतिबेला पूरै खाली थियो । कसैले आफ्नो जग्गा भनेर दाबी पनि नगरेको स्थानीय बताउँछन् । सुरुमा १०१५ घर आएर बसियो, ६८ वर्षीया भुवनेश्वर पासवानले भने, कोसीले पश्चिम धार कटान गरिरहेपछि अरू परिवार पनि यतै आए । पासवान पनि १११२ वर्षको हुँदा बाजेसँगै आएका थिए । उनका अनुसार अहिले बसिरहेका थारू र दलित समुदायको तीन पुस्ता करैयामा बितिसकेको छ । पहिले आएको परिवारका सदस्य छुट्टिएर बसे पनि बाहिरबाट अरू आएका छैनन्, उनले भने । तर, अहिले परशुराम कठायतले आफूहरूको जग्गा त्योभन्दा पूर्वपट्टि कोसीटप्पु वन्यजन्तु आरक्ष क्षेत्रतिर देखाउने गरेको स्थानीय भोगेन्द्र चौधरीले बताए । बस्तीमा २०२८ सालमा नापी हुँदा खाली कित्ता नम्बर १ पर्ती ऐलानी जग्गा थियो, भोगेन्द्रले भने, तत्कालीन सुन्दरपुर थानाका असई राजविराज४ का रामकृष्ण उपाध्यायको क्षेत्र साविक तपेश्वरी कमान्ड एरियाभित्र पर्थ्यो । उनै रामकृष्णले २०३१ सालमा आफ्नी श्रीमती गोमादेवी उपाध्यायका नाममा कसैलाई थाहा नदिई बस्ती बसेको जग्गा छुट दर्ता गरी लालपुर्जा बनाए ।उपाध्यायले मालपोत र नापी कर्मचारीसँगको मिलेमतोमा लालपुर्जा फिल्ड बुकमा स्रेस्ता खडा गरी थारू र दलित समुदायलाई ४ कट्ठाको पैसा लिएर २ कट्ठा मात्र पास गरेको उनको भनाइ छ । घर भएको ठाउँमा कित्ताकाट नगरी अन्तै गरिदिएको र राजविराजमा बोलाएर खानपिन गराउँदै आफूहरूलाई ठगेको स्थानीयको आरोप छ । त्यसैबीच २०४२०४३ मा गोमादेवीका नाममा रहेका बाँकी स्रेस्तामा भएका तर थारू र दलित परिवारका घरगोठ भएका जग्गा डम्बरबहादुर, प्रेमबहादुर र टीकादेवीले रजिस्ट्रेसन पास गरेको मालपोतको रेकर्डमा देखिन्छ । प्रेमबहादुरले बस्तीको जग्गा आफ्नो दाबी गरेपछि स्थानीय अदालत गएका थिए । जिल्ला अदालतले बस्तीवासीकै पक्षमा फैसला गरेको थियो । त्यसलगत्तै मिलेमतो मा रातारात प्रेमबहादुरको नामबाट टीकादेवी कठायतको नाममा जग्गा नामसारी भएको मालपोतको रेकर्डमा छ ।५८ वर्षदेखि थारू र दलित समुदाय बसोबास गरिरहेको जग्गा करिब १५२० वर्षयता भारतको असमबाट आएको कठायत परिवारले आफ्नो दाबी गरेको बेलाका नगरपालिका२ वडा सदस्य फूलकुमारी सादले बताइन् । चौधरी र दलित बस्ती भएको जग्गा कठायत परिवारले कसरी खरिद गरे ?, वडा सदस्य फूलकुमारीले भनिन्, कठायतको नाममा रहेको कित्ता नम्बर ९०, ९१, ९२ क्षेत्रफल ०४० जग्गाको मुद्दा चल्दा कोबीलाल चौधरी, मोहितलाल चौधरी र हरि चौधरीको घरजग्गा हालकै बसोबास भएको ठाउँमा मालपोतको रेकर्डमा देखिन्छ । तर भाइ प्रेमले मुद्दा हारेपछि परशुरामले श्रीमती टीकादेवीका नाममा जग्गा नामसारी गरेको र फेरि मुद्दा हालेर पद र पैसाको दुरुपयोग गरी जितेको स्थानीयको आरोप छ । प्रेम कठायतको नाममा हुँदा पीडितहरूको घरजग्गा आफ्नै हुने र त्यही जग्गा टीकादेवीको नाममा नामसारी भएपछि अन्तै पर्ने जिल्ला अदालत उदयपुरको अलगअलग फैसलाले झन् अन्योलमा परेको स्थानीय बताउँछन् । टीकादेवीको नाममा जग्गा सारिएपछि उनी फेरि अदालत गएकी थिइन् । २०७३ सालमा जिल्ला अदालतले टीकादेवीको पक्षमा फैसला गरेको थियो । त्यसविरुद्ध पीडितहरू उच्च अदालत विराटनगर अस्थायी इजलास गएका थिए । तर, आर्थिक अभावका कारण वकिल राख्न नसकेको र तारिख गुजारेका कारण २०७५ मंसिरमा कठायतकै पक्षमा फैसला भएको थियो ।अदालतबाट टीकादेवीको पक्षमा फैसला भएपछि अहिले परशुरामले जग्गा आफ्नो भन्दै थारू र दलित समुदायलाई घर भत्काउन दबाब दिइरहेका छन् । अदालतका कर्मचारी, प्रहरी प्रशासन लगाएर जबर्जस्ती घर भत्काउने, भाँडाकुँडा फालिदिने, महिला बालबालिकालाई तानेर बाहिर निकाल्ने गरिरहेको स्थानीयको आरोप छ । परशुरामले भने अदालतबाट आफ्नो पक्षमा फैसला भएकाले जसरी पनि जग्गा भोग गर्ने बताए । उनले जग्गा आफ्नो भएकाले नछोड्ने वा हरेक परिवारले २० लाख रुपैयाँ प्रतिकट्ठाका दरले पैसा दिनुपर्ने बताए ।बेलका नगरपालिका२ का वडाध्यक्ष मिश्रीलाल चौधरीले अदालतको फैसला कार्यान्वयन गर्ने क्रममा आफू रोहबरमा बसेको बताएका छन् । संसारीदेवीलगायत आफैंले घर भत्काएर सारेको र अहिले अरुलाई दोष लगाएको उनले दाबी गरे । थारु र दलित समुदायको बस्ती उठाउने भन्दा पनि टीकादेवी (परशुराम कठायतकी श्रीमती)सँगको जग्गा किचलो मिलाउन खोजिएको हो, उनले भने, यो बस्ती कठायतको जग्गामा पर्ने र उनीहरूको जग्गा अगाडि सर्छ । आफैंले घर सारेर अरुलाई दोष लगाएको हो । वडाध्यक्षले भने जस्तै थारु र दलित बस्ती अगाडि सार्दा सडकमा पुग्छ । त्योभन्दा अगाडि अर्को बस्ती छ । त्यहाँ भन्दा अगाडि कोसी टप्पु वन्यजन्तु आरक्ष क्षेत्र पर्छ ।"
बाघ आक्रमण बढेपछि घाँसदाउरा र चरिचरनमा रोक,"(बर्दिया)  बाघको आक्रमणबाट स्थानीय मारिन थालेपछि मधुवन नगरपालिकाले खाता जैविक मार्ग र सामुदायिक वनमा घाँसदाउरा गर्न र बस्तुभाउ चराउन रोक लगाएको छ । बुधबार दिउँसो पाटेबाघको आक्रमणबाट मधुवन३ को सम्झना सामुदायिक वनमा घाँस काट्न गएकी स्थानीय रीना भनिने रेनुका सुनारको ज्यान गएको थियो ।नेपाल र भारतको सीमामा घना जंगल भएका कारण यस क्षेत्रमा बाघको बिगबिगी बढेको छ । गत साउनयता यस सामुदायिक वन क्षेत्रमा मात्रै बाघको आक्रमणबाट ५ जनाको ज्यान गइसकेको छ । नगर प्रमुख गणेश केसीले बर्दिया निकुञ्जमा बाघको संख्या यकिन गरी सामुदायिक वन क्षेत्रमा कति छन् भन्ने सार्वजनिक हुनुपर्ने बताए । अहिले वन्यजन्तुबाट जोगिन सचेतना कार्यक्रम अघि सारेका छौं, उनले भने, वन र निकुञ्जले मानिसको ज्यान बचाउन आवश्यक पहल गर्नुपर्छ । बाघले सुनारको ज्यान लिएपछि यस क्षेत्रका विभिन्न ठाउँमा क्यामेरा ट्र्यापिङ जडान गरिएको छ । प्रमुख जिल्ला अधिकारी सन्तबहादुर सुनारले ८ वटा क्यामेरा जडान गरी बाघको पहिचान गर्न थालिएको बताए । मानिस र बाघ दुवैको ज्यान बचाउनुपर्ने अवस्था छ, उनले भने, मानिस आफैं सचेत हुनुपर्छ । करिब चार महिनाअघि बर्दिया सिमानामा राखिएको क्यामेराप्रति भारतले आपत्ति जनाएपछि वन कार्यालयले त्यहाँबाट हटाएको थियो । गत साउनयता बर्दियामा बाघको आक्रमणबाट ८ जनाको ज्यान गइसकेको छ । बर्दिया राष्ट्रिय निकुञ्जका प्रमुख विष्णु श्रेष्ठले वन्यजन्तुको आक्रमणबाट मृत्यु भएका परिवारलाई राहत दिने गरिएको बताए । मध्यवर्ती क्षेत्रभित्र वन्यजन्तुबाट मारिएका परिवारलाई साढे १० लाख राहत दिने गरेका छौं, उनले भने, यसबाहेक एकल महिलालाई मासिक १ हजार ५ सय र मृतक परिवारका छोराछोरीलाई अध्ययनका लागि छात्रवृत्तिको व्यवस्था गरेका छौं । सन् २०१८ को गणनाअनुसार बर्दिया निकुञ्जमा ८७ वटा बाघ छन् ।बाघको आतंककै कारण प्रत्येक दिन साँझ ५ बजेपछि मधुवन३ भगरैया गाउँ सुनसान देखिन थालेको छ । कर्फ्यु लागेजस्तै मानिसको चहलपहल बन्द छ । मानिसहरू घरबाहिर निस्कन पर्यो भने एक्लैदुक्लै होइन, समूहमा लट्ठी लिएर आउजाउ गर्छन् । केटाकेटीलाई घरपरिवारले जंगल आसपास क्षेत्रमा आउजाउ गर्न दिँदैनन् । खाता जैविक मार्ग र भारतीय सीमा बहराइच जिल्लाको कतरनियाघाट वन्यजन्तु आरक्ष परेकाले यहाँ वन्यजन्तुको आउजाउ बढी छ । हुलाकीमार्गको करिब २ किमि सडक खण्डमा साँझ ६ बजेपछि दुईपांग्रे र मानिसको आउजाउमा कडाइ गरिएको छ । यहाँ राति १० देखि बिहान ६ बजेसम्म आउजाउ गर्न पाइँदैन ।मधुवन३ की सरस्वती साहले यस वर्ष बाघको आक्रमणले त्रास बढाएको बताइन् । गत वर्ष हात्तीले बालीनालीमा क्षति पुर्याउनुका साथै दर्जनभन्दा बढी घर भत्काएको थियो, उनले भनिन्, अहिले बाघले गाउँमा कुन बेला आक्रमण गर्ने हो भन्ने त्रास फैलिएको छ । धनौरा, कोठियाघाट, खाता र भगरैया क्षेत्रका बासिन्दा साँझ पर्नासाथ झ्यालढोका बन्द गरी घरभित्र बस्ने गरेको मधुवन३ विपतपुरका बडघर फूलाराम थारूले बताए । अहिले दिउँसै एक्लै मानिस हिँड्न छाडे, उनले भने, बाघ दिउँसै गाउँ आसपासमा हिýँडडुल गर्छ, जसले गर्दा सिंगो गाउँ त्रसित छ । तीन महिनाअघि यहाँ सशस्त्र प्रहरी बलको बीओपी स्थापना भएको थियो । बीओपीका सशस्त्र प्रहरी निरीक्षक अस्मित चौहान मगरले जतिबेला पनि बाघको आउजाउ बढेको बताए । कहिलेकाहीँ सशस्त्रको बीओपी नजिक आउने गरेको उनले सुनाए ।"
कोषको सहायताले हिंसापीडितलाई राहत,"(काठमाडौं)  गत माघ १ गते रूपन्देहीका २८ वर्षीय होमबहादुर विकले ५ वर्षीया बालिकालाई बलात्कार गरी हत्या प्रयास गरे । साँझपख पसल हिँडेकी बालिकालाई विकले बलात्कारपछि मरणासन्न हुने गरी कुटपिट गरेर खोल्सामा फ्याँकेका थिए । बालिकाको यौनांगका साथै देब्रे आँखा, गाला, मुख, घाँटी र हातमा पनि चोट लागेको थियो । परिवार, स्थानीय र प्रहरीले खोजी गर्दा उनी अचेत अवस्थामा फेला परिन् । पीडक तत्कालै समातिए । पीडितलाई सोही रात काठमाडौं ल्याइए पनि परिवारसँग उपचार खर्च थिएन । भारतमा मजदुरी गर्ने बालिकाकी बुबाको लकडाउनले गर्दा रोजगारी छुटेको थियो । जीवनमरणको दोसाँधमा पुगेकी बालिकालाई खर्च अभावले उपचार गर्न समस्या परेको भन्दै सञ्चारमाध्यममा समाचार आए । त्यसपछि महिला, बालबालिका तथा ज्येष्ठ नागरिक मन्त्रालयको लैंगिक हिंसा निवारण शाखा प्रमुख रोशनीदेवी कार्की नेृतत्वको टोली पीडितको अवस्था बुझ्न थापाथलीस्थित प्रसूति गृह पुग्यो । टोलीले लैंगिक हिंसा निवारण कोषबाट खर्च बेहोर्ने चाँजोपाँजो मिलायो । प्रसूति गृहले महाराजगन्जस्थित शिक्षण अस्पतालमा रेफर गरिदियो । बालिकाको चारवटा अपरेसन र अन्य उपचार गर्दा करिब तीन लाख रुपैयाँ खर्च लाग्यो । मन्त्रालयले घर फर्कन यातायात खर्चसमेत पुग्ने गरी कोषबाट रकम बैंक खातामा जम्मा गरिदियो । हामी आफैंले छोरीलाई उपचार गर्न सक्ने स्थिति थिएन, सरकारले बचाइदियो, बालिकाकी आमाले फोनमा बताइन् । पतिको कुटाइबाट बाँकेकी एक महिला गम्भीर घाइते भइन् । गत असार ३ गते रक्सी खाएर घरमा आई सम्पत्ति र अंश माग्दै धारिलो हतियार (बासुला) ले उनले पत्नीको टाउकोमा दुई पटक प्रहार गरेका थिए । कोहलपुरको नेपालगन्ज मेडिकल कलेजको आईसीयूमा राखी उपचार गरेको दुई दिनपछि मात्रै महिलाको होस खुलेको थियो । उनको उपचारमा पनि मन्त्रालयले कोषबाट ३३ हजार ५ सय रुपैयाँ सहयोग गर्यो । मन्त्रालयले तत्काल उद्धार र उपचारमा सहयोग गर्न थालेपछि उल्लिखित दुई प्रतिनिधि पात्र जस्तै लैंगिक हिंसामा परेका महिला, बालिका तथा किशोरीलाई राहत मिलेको छ । मन्त्रालयले २०६७ देखि कोष सञ्चालनमा ल्याएको हो । कोषको नियमावलीअनुसार मन्त्रालयले तत्काल उद्धार, औषधि उपचार, कानुनी सहायता, मनोवैज्ञानिक उपचार तथा मनोविमर्श प्रदान गर्न आर्थिक सहयोग उपलब्ध गराउँछ । यसमा घटनाको प्रकृति हेरेर तत्कालै अथवा अदालतको फैसलाबमोजिम सहयोग उपलब्ध गराउने व्यवस्था छ । कोषमा हालसम्म ७ करोड १८ लाख ५४ हजार रुपैयाँ जम्मा भएको छ भने आर्थिक वर्ष २०७५७६ यता ५२ जनालाई ५७ लाख ५६ हजार रुपैयाँ सहायता गरिएको छ ।लैंगिक हिंसामा परेका महिला, बालिका तथा किशोरीहरू आर्थिक तथा सामाजिक कमजोरीकै कारण उपचार र न्याय पाउनबाट वञ्चित नहुन् भन्ने उद्देश्यले कोष सञ्चालनमा ल्याइएको शाखा प्रमुख कार्की बताउँछिन् । शारीरिक यातनाले पीडितहरू ज्यान जाने स्थितिमा पुगेका हुन्छन्, औषधि उपचार गरिदिने सर्तमा पीडकसँग मिलेमतो गर्नुपर्ने बाध्यतामा पुग्छन्, उनले भनिन्, पीडक सजायबाट जहिल्यै उम्किरहन्छन्, यस्तो स्थितिलाई अन्त्य गर्दै पीडकलाई सजाय दिलाउन र आर्थिक, कानुनी सहायता दिएर पीडितलाई न्यायप्राप्तिमा सहजताका लागि कोष व्यवस्था गरेका हौं ।लैंगिक हिंसाका पीडित पक्ष, सरोकारवाला वा प्रत्यक्षदर्शीले जतिसक्दो चाँडो मन्त्रालयको लैंगिक निवारण कोष शाखालाई जानकारी गराउनुपर्छ । मन्त्रालय आफैंले पनि सामाजिक सञ्जाल र सञ्चारमाध्यममार्फत हिंसापीडितबारे जानकारी लिन्छ । मन्त्रालयमा सहसचिवको संयोजकत्वमा केन्द्रीय तत्काल उद्धार तथा राहत समिति हुन्छ । समितिले जानकारी पाएलगत्तै सम्भव भए स्थलगत अवलोकन गरेर नभए सम्बन्धित स्थानीय तहका जनप्रतिनिधि, प्रमुख जिल्ला अधिकारीसँग समन्वय गरेर घटनाको यथार्थ बुझ्छ । यसपछि कोषको नियमावलीबमोजिम आर्थिक, मानसिक, शारीरिक, सामाजिक अवस्था कमजोर भएकैले औषधि उपचार, कानुनी सहायता एवम् परामर्श, उद्धार, मनोविमर्शमा समस्यामा परेका पीडितलाई गम्भीरता र आवश्यकता हेरी सहायता दिइन्छ । पीडितको तत्काल उद्धार र राहतपछि पुनःस्थापना गरिन्छ भने मन्त्रालयले स्वरोजगार बन्न चाहनेलाई बीउपुँजीसमेत प्रदान गर्छ । पीडितलाई अस्पताल भर्ना गरी औषधि उपचार, आउजाउ गर्न सवारीसाधनमा लाग्ने भाडा, खाना खर्च, होटलबास गर्नुपरे त्यसको खर्च, पीडितका आश्रित बालबच्चा भए उनीहरूलाई समेत आर्थिक सहायता दिइन्छ । सहायतालाई चाँडो, सजिलो र सहज बनाउन हेल्पलाइन ९८५१३११११२ को समेत व्यवस्था छ ।"
प्रतिनिधिसभालाई प्रभावकारी बनाऊ,"सरकारले गरेको विघटन सर्वोच्च अदालतद्वारा बदर भएपछि बसेका प्रतिनिधिसभाका दुवै बैठक औपचारिकतामा मात्रै सीमित हुनुको अर्थ विचारणीय छ । यसो हुनुका पछाडि पहिलो त, सरकारलाई आफूले एकपल्ट विघटन गरिसकेको प्रतिनिधिसभाप्रति खासै रुचि नभएको हुन सक्छ । दोस्रो, यसबीचमा सरकार प्रमुख र संसद् प्रमुखबीच संसद् विघटनदेखि संवैधानिक परिषद्सम्बन्धी अध्यादेश र पदाधिकारीहरूको सिफारिस र नियुक्तिसम्मका विषयमा जुन मनोमालिन्य देखियो, त्यसको असर पनि प्रतिनिधिसभा बैठकमा परेको हुन सक्छ । कारण जे भए पनि, मुलुकमा आठ महिनापश्चात् बसिरहेको प्रतिनिधिसभा बैठकले आफ्ना मूल कामकाजहरू थाल्नै नसक्नु उचित होइन । त्यसैले, सम्बन्धित सबैले आफ्नो भूमिकामा पुनर्विचार गरी जनप्रतिनिधिमूलक थलोलाई प्रभावकारी बनाउने कदम चाल्नुपर्छ । खासगरी, सरकार स्वयंले आफ्नो जिम्मेवारी महसुस गरी संसद्लाई बिजनेस दिनुपर्छ । वर्तमान सरकारको संसद्प्रतिको अरुचि त विघटन प्रकरण अगावै देखिइसकेको थियो । प्रधानमन्त्री केपी शर्मा ओलीको कार्यशैलीलगायतका विषयलाई लिएर तत्कालीन नेकपाभित्र गम्भीर प्रश्नहरू उठाइएपछि गत असार १८ गते सरकारले हठात् संसद् अधिवेशन अन्त्य गरेको थियो । अघिल्लो साल पाँच महिना चलेको संसद्को वर्षे अधिवेशनलाई यो वर्ष दुई महिना पनि चल्न दिइएको थिएन । यसबीचमा हिउँदे अधिवेशन डाक्नुपर्ने संवैधानिक समयसीमा नजिकिँदै गर्दा प्रधानमन्त्रीले पुस ५ मै प्रतिनिधिसभा विघटन गरिदिएका थिए । सर्वोच्च अदालतले विघटन बदर गरिदिएका कारण यही फागुन २३ गते संसद्को हिउँदे अधिवेशन सुरु भएको हो । तर, त्यस दिनको पहिलो बैठकमात्र होइन, बुधबार बसेको दोस्रो बैठक पनि उपलब्धिमूलक भएन, शोक प्रस्ताव पारित गरेर अन्त्य गरिहालियो । प्रतिनिधिसभाको पहिलो बैठकमै ल्याउनुपर्ने आधा दर्जन अध्यादेश पनि सरकारले पेस गरेको छैन । संसद् नभएको अवस्थामा सरकारले ल्याएका अध्यादेशबारे जनप्रतिनिधिबीच छलफल गराई तिनलाई स्थायी कानुनी स्वरूप प्रदान गर्नेनगर्ने निर्णय लिनमात्र होइन, पहिलेदेखि नै रोकिइरहेका महत्त्वपूर्ण विधेयकहरूलाई अघि बढाउन पनि प्रतिनिधिसभा बैठक प्रभावकारी ढंगले सञ्चालन गरिनुपर्छ । अचम्मलाग्दो त, प्रमुख प्रतिपक्षसहितका दलले विरोध जनाएको संवैधानिक परिषद्सम्बन्धी विधेयक पेस गरेको सरकारले अन्य विधेयकका विषयमा खासै चासो दिएकै छैन । पहिलो बैठकमा संवैधानिक परिषद्सम्बन्धी अध्यादेश प्रतिपक्षको नारा र घेराउबीच कानुन, न्याय तथा संसदीय व्यवस्थामन्त्री लीलानाथ श्रेष्ठले टेबुल गरेका थिए । उनले अध्यादेश पेस गरेपछि कांग्रेसको विरोधका कारण बैठक नै स्थगित गरिएको थियो । उक्त अध्यादेशविरुद्ध प्रतिपक्षी दलहरूले संसद् सचिवालयमा विरोधको सूचना दर्ता गराइसकेका छन् । यस्तै, प्रतिनिधिसभामा नागरिकता, संघीय निजामती कर्मचारीसम्बन्धी महत्त्वपूर्ण विधेयकहरू लामो समयदेखि त्यसै अड्किएर बसेका छन् । नागरिकसित प्रत्यक्ष जोडिएका र राज्य सञ्चालनका दृष्टिले महत्त्वपूर्ण यस्ता विधेयकलाई त्यसै अल्झाइरहनु ठीक होइन । यस्तै अरू तीन दर्जन विधेयक पनि विभिन्न चरणमा छन् । यिनलाई अघि बढाउन पनि प्रतिनिधिसभालाई प्रभावकारी बनाउनुको विकल्प छैन ।पछिल्लो समय चिसिएको प्रधानमन्त्रीसभामुख सम्बन्धको छाया प्रतिनिधिसभामा पर्नु र संसद् सञ्चालनमै बाधाव्यवधान देखिनु चिन्ताजनक छ । सभामुखले कार्य व्यवस्था समितिको बैठक नडाकेकोमा एमालेका नेता असन्तुष्ट छन् । संसद् सचिवालयले भने एमाले र माओवादी केन्द्रले संसदीय दलको नेता, प्रमुख सचेतक, सचेतकलगायतका पदाधिकारी नियुक्ति गरेर पठाउनुपर्ने बताएको छ । जनता समाजवादी पार्टीले समेत एकता भएपछि नेता र सचेतकको नामावली पठाएको छैन । यस्ता प्राविधिक पक्ष पनि आपसी समन्वयमा टुंग्याइनुपर्छ, यस्तो अलमल संसद् अघि नबढ्ने बहाना बन्नु हुँदैन । सरकार र संसद् सचिवालयबीच आआफ्नो जिम्मेवारी मुताबिकको पेसागत सम्बन्ध मैत्रीपूर्ण रहनुपर्छ । यही प्रवृत्ति जारी रह्यो भने जनप्रतिनिधिहरूको सर्वोच्च थलो संसद्कै अवमूल्यन हुनेछ । सर्वोच्चको पछिल्लो फैसलापछि नेकपा एमाले र माओवादी केन्द्र ब्युँतिएसँगै प्रधानमन्त्री ओली र सभामुख अग्निप्रसाद सापकोटाबीचको सम्बन्ध अझ बिग्रँदै गएको प्रतीत हुन्छ । संवैधानिक परिषद्सम्बन्धी अध्यादेश र नियुक्ति सिफारिसको विषयमा सर्वोच्चमा रिट निवेदन नै दर्ता गराएका सापकोटाप्रति ओली आक्रोशित भएको बुझ्न मुस्किल पर्दैन । तर बदलिएको परिस्थितिमा देशका कार्यपालिका र व्यवस्थापिका प्रमुखबीच उस्तै टकराव रहिरहनु उचित होइन । व्यक्तिगत सम्बन्ध जेजस्तो भए पनि उनीहरूबीच पेसागत सम्बन्ध हार्दिक नै हुनुपर्छ । र, व्यक्तिगत तिक्तताको मारमा पूरै संसद्लाई बन्धक बनाइनु हुन्न । विभिन्न पक्षहरूबीचको राजनीतिक तथा व्यक्तिगत टकरावको मारमा संसद् पर्दा देशको लोकतान्त्रिक प्रक्रिया नै अवरुद्ध हुन जान्छ । तसर्थ आशा गरौं, चैत ३ गतेका लागि तोकिएको अर्को बैठकमा प्रतिनिधिसभा पूर्ण रूपमा सञ्चालन हुनेछ । सरकारले प्रतिनिधिसभालाई कामकाज दिनेछ र संसद्ले पनि त्यसलाई यथोचित रूपमा अघि बढाउनेछ ।"
"मत दिने जनता, छुट्ट्याउने अदालत !","आयोगले छुट्ट्याइदियो एमाले र माओवादी समाचार पढेपछि यो टिप्पणी लेखेको हुँ । निर्वाचन आयोगले नेकपा (एमाले) र नेकपा (माओवादी केन्द्र) लाई साविककै दलका रूपमा कायम गरेको छ । सर्वोच्च अदालतले पार्टीको नामसम्बन्धी विवादमा आइतबार फैसला गर्दै दुवै दललाई एकीकरणपूर्वको अवस्थामा पुर्याइदिएपछि मात्र आयोगले त्यसको कार्यान्वयन गर्दै सरोकारवाला सबै पक्षलाई यस विषयमा जानकारी गराएको हो । २०७४ को आमनिर्वाचनमा चुनावी गठबन्धन बनाएका एमाले र माओवादी केन्द्रबीच ३ जेठ, २०७५ मा एकीकरण भएको थियो, आयोगले सो एकीकरणलाई मान्यता दिँदै एकीकृत पार्टीको नाम नेपाल कम्युनिस्ट पार्टी (नेकपा) दिएको थियो । तर, उक्त नाम आफ्नो पार्टीसँग मिलेको भन्दै ऋषिराम कट्टेल सर्वोच्च पुगेका थिए । आखिर सर्वोच्चले झन्डै तीन वर्षपछि एकीकरण प्रक्रिया रद्द हुने गरी फैसला गर्यो । सो फैसलापछि मात्र आयोगले एउटै नामका दुइटा दल रहन नपाउने ठहर गर्यो । सोही ठहरबमोजिम आयोगले सुधारिएको अर्को नामसहित आआफ्ना केन्द्रीय कमिटीबाट निर्णय गरेर निवेदन दिन बोलाएको छ ।कुन कानुनबमोजिम निर्वाचन आयोगजस्तो संवैधानिक अंगले दुई वर्षअघि कोष्ठकमा राखे हुने नामलाई स्विकार्यो ? आफ्नो क्षेत्राधिकारबमोजिम दलको नाम, निर्वाचन चिह्न आदि दिने काम गर्न पाउने कि नपाउने ? यदि पाउने भए दुई वर्षअघि आफ्नै निर्णयबाट दलको नाम र निर्वाचन चिह्न दिएको आयोगले अहिले आएर सर्वोच्चको फैसला पर्खेर बस्नुको कारण के होला ? अनि फैसलापछि मात्र एउटै नामका दुइटा दल नहुने भनेर निवेदन दिन बोलाउनुको कारण के हो ? जबकि नेकपा (एमाले) र नेकपा (माओवादी केन्द्र) को एकीकरण भयो, सँगै निर्वाचनमा गए, विजयी प्रतिनिधिसभा सदस्यहरूको बहुमत प्राप्त एकीकृत दलको सरकारको गठन भयो र आजसम्म सरकार चल्यो । तर अहिले दुइटा दलको नाम जुधेको थाहा पाउने संवैधानिक अंगले यसअघि किन थाहा पाएन ? सर्वोच्चले पनि तीन वर्ष केही नगरी लम्ब्याइरहेको मुद्दा अहिले आएर प्रतिनिधिसभाको अधिवेशन सुरु भएको दिन पारेर फैसला गर्नु संयोग हो कि नियत ? अब आयोग र सर्वोच्चबीच न्यायिक छलफल गर्नुपर्ला कि नपर्ला ? यसबाट देश, सरकार र समग्र राजनीतिलाई अन्योलमा पार्ने काम किन भयो ? यसमा दोष कसको हो ? गंगाराज अर्याल, पाणिनि८, अर्घाखाँची"
नयाँ पात्रको खोजी,"नेकपा एमालेका सचिव एवं पूर्वमन्त्री योगेश भट्टराईले पात्र (प्रधानमन्त्री) परिवर्तन गरेर भए पनि पार्टी र सरकार बचाउनुपर्ने धारणाअघि सारेका छन्, जुन सही समाधान हो । ओलीको नाममा माओवादी केन्द्र मान्दैन । तर, ओलीबाहेकको अनुहारलाई एमालेले प्रधानमन्त्रीको रूपमा अघि सारे माओवादी केन्द्रको समर्थन रहने बताइँदै छ । ओली एक जनाको नाउँमा पार्टी र सरकार सती जाने कि उनलाई त्याग गर्न लगाई सरकार र पार्टी दुवै बचाउने ? जुन पात्रको नाउँमा अरू पार्टीको सहमति हुँदैन त्यो पात्र परिवर्तन गरी सरकार बचाउनु नेताहरूको दायित्व हो । संसद् विघटनको असंवैधानिक कार्य गरी दण्डको भागीदार बन्नुपर्ने पात्र नै पुनः प्रधानमन्त्रीको रूपमा पुरस्कृत हुने चाहना राख्नु नै गलत हो । यसर्थ ओलीले प्रायश्चित गर्दै म प्रधानमन्त्रीबाट हट्दा सरकार र पार्टी बँच्छ भने किन नबचाउने भनेर सोच्नु आवश्यक छ । यसो भएमा कालान्तारमा एमाले माओवादीको पुनः एकीकरण पनि सम्भव छ । अन्यथा ओलीकै कारण कांग्रेस, माओवादी र जसपाको संयुक्त सरकार गठन हुन बेर छैन । माओवादी केन्द्रले सरकारलाई दिएको समर्थन फिर्ता लिना साथ ओली सरकार अल्पमतमा पर्छ । यसर्थ उसले ३० दिनभित्र विश्वासको मत लिनै पर्छ । त्यो बेला ओलीले कांग्रेस वा जसपासँग गठबन्धन गर्नुपर्छ । अन्यथा एमालेलाई सरकार बनाउने १३८ मत पुग्दैन । तर, ओलीले हालै गरेको संविधानविपरीतको प्रतिनिधिसभा विघटन र सर्वोच्चको फैसलापछि पनि राजीनामा नदिई देखाएको अनैतिक व्यवहारले गर्दा कांग्रेस र जसपा ओलीसँग हात मिलाउन नैतिक रूपले असमर्थ हुन्छन् । त्यसमाथि विगत ३ वर्षदेखि कांग्रेस ओली सरकारविरुद्ध नै आन्दोलन गरिरहेको छ । जसपाका नेता उपेन्द्र यादवलाई ओलीले बेइज्जतीपूर्वक उपप्रधानमन्त्री पदबाट हटाए । त्यसैले यी दुवै पार्टीसँग ओलीको गठबन्धन सम्भव देखिँदैन । कांग्रेस, माओवादी र जसपाको गठबन्धनले सरकार बनाउन सक्छ तर कसको नेतृत्वमा, को प्रधानमन्त्री बन्ने र कुन पार्टीलाई कति मन्त्रालय दिने भन्नेले विवाद ल्याउन सक्छ । ओलीले विश्वासको मत लिने बेला एमालेकै माधव नेपाल समूहका सांसदहरू अनुपस्थित हुने, बिरामी पर्ने वा विदेश गई सरकार ढल्ने अवस्था पनि आउन सक्छ । विश्वासकै मत लिने बेलामा आफ्नै पार्टीको सांसद बैंकक गई कांग्रेसको सरकार ढलेको उदाहरण नेपालमै छ । ओली सरकार ढलेमा उनी पार्टीभित्र कमजोर हुने र नेपाल समूहले पार्टी विभाजन गरेर पुनः माओवादी केन्द्रसँग पार्टी एकीकरण गरी नयाँ सरकार बनाउन सक्छन् । गोपाल देवकोटा, जोरपाटी, काठमाडौं"
महँगी घटेन,"लकडाउन खुकुलो भएसँगै अत्यावश्यक खाद्यान्नको मूल्य निकै बढेको छ । यसैबीच पेट्रोलियम पद्धार्थको पनि मूल्य बढ्यो । मूल्यवृद्धि नियन्त्रण गर्ने निकायहरू अहिले निष्क्रिय छन् । यही समय राष्ट्रिय राजनीति पनि संकटबाट गुज्रियो । अस्थिर राजनीतिले मूल्यवृद्धि भएको हो वा अन्तर्राष्ट्रिय बजारको प्रभावका कारण भन्नेबारे न सम्बन्धित मन्त्रालयलाई थाहा छ न सरोकारवाला निकायलाई नै । कोरोना महामारीले थिलथिलो पारेको अर्थतन्त्रको प्रत्यक्ष असर आमनागरिकले भोगिरहेका छन् । अनि यही आकासिएको मूल्यमा आफ्नो दैनिकी चलाउन नागरिक बाध्य छन् । सरकार कामचलाउ बनिसक्यो । राजनीतिक दलका नेतासँगै आमनागरिक अहिले विभाजत छन् । यस्तो अवस्थाको मौका छोपी बिचौलियाले चलखेल गरेका हुन् । आनुगमन नभएको देख्दा कतै नेताहरूले नै व्यापारीहरूसँग पैसा मागेकाले बजार भाउ बढेको त होइन भन्ने शंका आमनागरिकलाई लाग्न थालेको छ । यदि यसो हो भने, यो जस्तो घात जनतालाई के होला ? मूल्यवृद्धि नियन्त्रण गर्न सरोकारवाला निकायको क्रियाशीलताको खाँचो छ । खुद्रा पसलमा होइन आयात गर्ने कम्पनी वा उत्पादन गर्ने उद्योगमै गएर अनुगमन गर्न आवश्यक छ । रामकृष्ण बराल, जोरपाटी५, काठमाडौं"
राजमार्गमा प्रदूषण,"पूर्वपश्चिम राजमार्गअन्तर्गतको बुटवलनारायणगढ खण्डको सडक चौडा गर्ने कार्य सुरु भएको छ । तर उक्त बाटोमा यात्रा गर्नेहरू गन्तव्यमा पुग्दा शरीरभरि धूलो बोक्न बाध्य हुनुपरेको छ । प्रदूषण र धूलोले यात्रुहरूको स्वास्थ्यमा गम्भीर संकट पैदा गरेको छ । बाटोमा अव्यवस्थित तरिकाले गुडिरहेका ट्रिपर र ओभरलोडेड सवारीले मोटरसाइकल यात्री तथा पैदल यात्रीलाई कति बेला मार्ने हुन् थाहा हुँदैन । बाटो छेउछाउका बासिन्दाका घरभित्रका लुगा, भाँडाकुँडा धुलाम्मे हुन्छन् । यसको निराकरण गर्ने कार्य सडक विभागले गर्ने हो या सम्बन्धित ठेकेदारले ? प्रमुख जिल्ला अधिकारीलाई यसको पक्कै जानकारी भएको हुनुपर्छ । तसर्थ प्रत्येक दिन बाटोभरि ट्यांकरबाट पानी छर्कने व्यवस्था गरियोस् । हाम्रो स्वास्थ्यमाथि खेलवाड नगरियोस् । नागरिक समाज, स्थानीय, प्रदेशका जनप्रतिनिधिहरूको ध्यान पनि यता पुगोस् । कुसुम न्यौपाने, अरूणखोला, नवलपरासी (पूर्व)"
कर्णालीको दर्दनाक यथार्थ,"प्रधानमन्त्री केपी शर्मा ओलीले सुखी नेपाली, समृद्ध नेपाल को रटान लगाउँदा लगाउँदै घरेलु हिंसाका कारण दैलेखकी सुकी बडुवालले आफ्ना ४ सन्तानसहित कर्णाली नदीमा आफूलाई समाहित गरेकी छन् । संघमा अनेकन राजनीतिक तिकडम भइरहँदा अभाव र अशान्त परिवेशमाझ एउटी आमाले आफ्ना छोराछोरीको अनिश्चित भविष्यलाई गडगडाइरहेको नदीमा सेलाएकी छन् । कुरा समृद्धिको मात्र होइन, गाउँघरमा यत्रतत्र पाइने मदिराको पनि हो । देशमा परिवर्तन आयो, तीन तहका सरकार गठन पनि भयो, मान्छेका आकांक्षाको अनायासै बढोत्तरी पनि भयो । तर भुइँमान्छेहरू आज पनि प्रताडित छन्, परिवारभित्रै । समुदाय मूकदर्शक बनेर बस्न बाध्य छ । सुकी प्रतिनिधि पात्र मात्र हुन्, घरेलु हिंसाले आजपर्यन्त शिर उठाएकै छ, शोषण र दमन कायमै छ । निर्मला पन्त र भागरथी भट्टका आत्माहरू भड्किएकै छन्, मुस्कान खातुन अनि सुन्तली धामीहरू अपराधको सिकार भएकै छन् । यद्यपि सरकारी सुमधुर नाराहरू गुन्जिन छाडेका छैनन् । संविधानलाई कागजको खोस्टा मात्र मान्ने प्रधानमन्त्री भएको मुलुकमा के नै आस गर्न सकिन्छ र ? देशको सर्वोच्च पदमा बस्नेहरूमा नैतिकता र इमानको खडेरी परेको छ । सुकीको दर्दनाक कहानी अनि उनी र उनको सन्तानको हृदयविदारक मृत्युप्रति सामान्य समवेदना व्यक्त गर्न यो देशले किन सकेन ? कानुनतः सुकी अपराधी हुन्, दैनिक रूपमा आफूले व्यहोर्नुपरेको प्रताडनाका उनका आफ्नै कथा र व्यथा होलान् । आफ्ना प्राणभन्दा प्यारा लालाबालाहरूप्रतिको उनको जिम्मेवारी, भविष्यप्रतिको अनिश्चितता, पारिवारिक हिंसा र यसबाट उनका छोराछोरीमा पर्न गएको मनोवैज्ञानिक असरसमेतलाई सुकीले राम्रोसँग बुझेको हुनुपर्छ । सर्वत्र अँध्यारो देखेपछि उनले समाधि नै अन्तिम उपाय भएको निष्कर्ष निकालेरै यस्तो कदम चालेको हुनुपर्छ । सुकीको मात्र होइन, यसअघि पनि यस्ता अनेकौं घटना भएकै हुन् । यो घटनाले हाम्रो देशको ग्रामीण परिवेशको अवस्था कस्तो छ भन्ने देखाएको छ । मदिराले निम्त्याएका अनेकौं परिस्थितिको यो एउटा सामान्य उदाहरण पनि हो । घरेलु हिंसाको चरम उत्कर्षको परिणति पनि हो, यो घटना । अनेक उखानटुक्का र राजनीतिक बेइमानहरूको भरण पोषणमा बित्दै गरेको प्रधानमन्त्री ओलीका दैनिकीमा सुकीहरूका पीडालाई सम्बोधन गर्दै यस्ता सामूहिक आत्महत्या रोक्न प्रभावकारी निर्देशन दिने समय किन छैन ? उत्तम पुडासैनी, जोरपाटी, काठमाडौं"
एउटा दलजीवी,"२०६० सालको दशकमा बनेको राजनीतिक कार्यकर्ताको जीवनी यहाँ प्रस्तुत छ । बेनामे कार्यकर्ता नेकपा एमालेसम्बद्ध भए पनि यो लगभग प्रतिनिधि जीवनी हुन सक्छ । नेपाली कांग्रेस, माओवादी केन्द्र वा अरू मौजुदा दलसम्बद्ध पछिल्लो पुस्ताका नेताकार्यकर्ताले भोगेको सांगठनिक जीवनको चरित्र उस्तै होला भन्ने अनुमान गर्न सकिन्छ । प्रस्तुत कथा कुनै दलीय कार्यकर्तासँग बिलकुलै मेल नखाए, तिनका विशिष्टताहरू अध्ययनयोग्य ठहरिनेछन् । पहाडबाट मधेस झरेका पर्वते नेपालीभाषी निम्नमध्यम वर्गीय परिवारमा उसको जन्म भयो । सरकारी विद्यालयका शिक्षक आमाबाबुको औसत कमाइ र अलिकति खेतीपाती पनि भएकाले अंग्रेजी माध्यमको निजी विद्यालयमा शिक्षा आर्जन गर्यो । विद्यालयमा लिइने परीक्षामा औसतभन्दा राम्रो अंक हासिल गरेकाले उच्च शिक्षाका लागि उसको स्वाभाविक छनोट विज्ञान भयो । कक्षा १२ सक्दानसक्दै विज्ञान उसको रुचि होइन रहेछ भन्ने पत्तो पायो, व्यवस्थापन संकायमा स्नातक र स्नातकोत्तर सक्यो । सिप र ज्ञानको ध्याउन्न कम, डिग्री हात पार्ने हतारोमा उसको ध्यान केन्द्रित भयो । टेक्स्टबुक, रेफरेन्स सामग्री, जर्नल वा विषयगत लिखतहरूको खोजी कहिल्यै भएन, गाइड र गेस पेपरका केही थानले गर्जो टर्यो । उसको खास रुचिको क्षेत्र व्यवस्थापन हो कि होइन, कहिल्यै निर्क्योल पनि भएन । कलेजमा छँदा स्वतन्त्र विद्यार्थी युनियनका निर्वाचनहरूमा उसलाई थोरै चाख थियो । कलेजमा फारम भर्न, कार्ड हात पार्न र कहिलेकाहीँ छात्रवृत्ति फुत्काउन सहयोग गर्ने नेकपा एमालेको भ्रातृसंगठन अनेरास्ववियुका नेताहरू थिए । परीक्षा सकिएपछि बुझाउनुपर्ने थिसिस सस्तैमा जुटाइदिने पनि पार्टीकै साथी थिए । संयोग कस्तो पर्यो भने, आमाबाबु एमाले भएकाले ऊ आफूलाई जन्मजात सूर्यछापे सम्झन्थ्यो, कलेजका सहयोगीहरू पनि आफ्नै पार्टी का फेला परे । स्ववियु चुनावमा पार्टीका मान्छेलाई भोट हाल्न तम्सन्थ्यो, उनीहरूले जिते दंग पर्थ्यो । उसको राजनीतिक चासो यति नै थियो र यही चासो सम्बोधन गर्न आवश्यक राजनीतिक ज्ञान नै उसलाई पर्याप्त थियो । महेन्द्र माला पढेर हुर्केका आमाबाबुले त्यहीअनुसारका मूल्यमा लेस बनाएर हुर्काएका थिए उसलाई । ऊ देशलाई त्यसरी नै माया गर्थ्यो, जसरी महेन्द्र मालाले सिकाएको थियो । जातले निर्धारण गरेको साँचोबाट अलग हुनुपर्ने खण्ड कहिल्यै आइपरेन । प्रजातन्त्र पछि हुर्केको पुस्ता भएकाले खुलापनप्रति किञ्चित् लगाव उसमा थियो तर नेपाली समाजबारे उसको दृष्टिकोणमा पञ्चायती राष्ट्रवाद जब्बर थियो । अघिल्लो पुस्तामा जत्तिकै नहोला तर पितृसत्ताको प्रभाव कम भएको थिएन । अमेरिका वा चीनले झैं देशले आर्थिक प्रगति गरेको देख्न चाहन्थ्यो । ठूला र चिल्ला सडक, गगनचुम्बी भवनहरू भएका झिलीमिली बजार, आधुनिक सुखसुविधाको प्रचुरतासहितको सहर उसले बुझेको विकास थियो । परिवार एवं विद्यालयले यस्ता मूल्यमान्यतासहित निर्माण गरिदिएको उसको व्यक्तित्वलाई विश्वविद्यालयले थप मलजल गर्यो । ती मान्यतालाई परीक्षणमा राख्ने कुनै मौका दिएन । पढाइ सक्दा उसले बुझेकै विकासको भाष्य बलियो भयोÙ महिलालाई हेर्ने दृष्टिकोणमा कुनै बदलाव आएन, जातको साँचोलाई चुनौती दिनुपरेन, दलीय राजनीति भनेको बाहुबल र तामझाम हो भन्ने बुझ्यो । खाडी जानुपर्ने अवस्था थिएन, पश्चिमा मुलुक जाने खासै हिम्मत जुटाएन, काठमाडौंमै खेलोफड्को गर्ने मेसो मिलाउन पनि सकेन । ऊ घर फर्किने निर्णयमा पुग्यो । यसरी एउटा शिक्षित हिन्दु बाहुन पुरुष शरीरमा उम्दा जोस साँचेर, पाएको जिम्मेवारीमा खटिने जाँगर सँगालेर घर फर्क्यो । हातमा डिग्री छँदै थियो, गाउँ आफ्नै पार्टीको मौजा । पार्टीनिकट साहुहरूका कलेजमा उसले जागिर पायो । दैनिक केही घण्टा जागिर खाने, अरू बेला पार्टीको काम गर्ने रुटिन तय भयो । राजनीति युवा संगठनबाट सुरु भयो । गर्नु के थियो ? खसीबोका टुर्नामेन्ट, तीज गीत प्रतियोगिता, नाचगान र सांस्कृतिक कार्यक्रम, पर्यटन उत्सव र वाणिज्य महोत्सवका आयोजना, जेसिज र लायन्स क्लबमा कब्जा जमाउने योजना, चुनावका बेला बाइकवाला भेला पार्ने, पेट्रोल र खाजाको व्यवस्थापनमा खट्ने, फेसबुकमा विपक्षीसँग लड्ने, नेताका जन्मदिन पत्तो लगाउने र फोटो सजाएर शुभकामना दिने, जिल्ला र केन्द्रबाट नेता आउँदा अगुवापछुवा भएर हिँड्ने ! कहिलेकाहीँ प्रशिक्षण नामका भाषणपेलान कार्यक्रममा हाई काढ्दै मेचमा बसेर आफ्नै धैर्यको परिक्षण गर्ने । यी सबै सिप सिक्न उसलाई कति समय पनि लागेन । करिब जातझैं विरासतमा आएको पार्टीको नेता भएपछि पनि उसले आफूसँगै हुर्काएका कुनै पनि पुराना मान्यताहरू परीक्षणमा राख्नुपरेन । ऊ संलग्न पार्टी कमिटीमा महिला मुक्तिका विषयमा कुनै घनीभूत छलफल चलेन । जात व्यवस्था निर्मूल पार्ने उपाय र आवश्यकताबारे कुनै प्रशिक्षण लिनुपरेन । मधेसी र थारूका मुद्दा के हुन् ? कहिल्यै जान्ने मेसो मिलेन । कोही किन आदिवासी जनजाति भनेर कराइरहेको छ ? कहिल्यै कुनै प्रश्नमा घोत्लिनुपरेन । नेपाली समाजका चरित्रबारे कुनै गम्भीर विमर्शमा कहिल्यै सरिक हुनुपरेन । भारत र चीन जस्ता छन्, ती कसरी त्यस्ता भए भनेर छलफल गर्ने कुनै कार्यक्रम आयोजना भएनन्, न श्रमिक र कृषकका विद्यमान अवस्था बुझ्नेबुझाउने कुनै उपायको खोजी भयो । स्थानीय नेतासँग जीवनका विविध अर्थसामाजिक आयामबारे कहिल्यै कुनै संवाद गर्नुपरेन । तर दैनिकीको उल्लेख्य भाग भने पार्टी कर्ममै बितिरह्यो । पार्टीमा खट्दा उसले कण्ठ पारेका केही शब्द र वाक्यांश छन् जनताको बहुदलीय जनवाद र जनताको जनवाद, मार्क्स र मदन भण्डारी, माइन्युट र भेला, अन्तरपार्टी निर्देशिका (अपानि) र केन्द्रको निर्देशन, रेल र पानीजहाज, पृथ्वीनारायण शाह र बलभद्र कुँवर, विकास र समृद्धि, आसन ग्रहण र प्रमुख अतिथि, माल्यार्पण र विशिष्ट अतिथि, राष्ट्रवाद र लोकतन्त्र ! बस, जिल्ला र केन्द्रका नेतासँग औपचारिक गफ गर्न यति भए पुग्छ । कहिलेकाहीँ भाषण गर्न योभन्दा धेरै केही आवश्यक पर्दैन ।२०७२ सालमा संविधान जारी भएको साँझ ऊ मान्छे भेला पार्न खटियो, नजिकैको चोकमा मैनबत्ती बाल्नुपर्ने थियो । केही किलोमिटर पर मानिसहरू ब्ल्याक आउट गरेर बसेका थिए । त्यसो किन भएको ? उसलाई चासो थिएन । निर्वाचन नजिकिन थालेपछि नेकपा एमाले र माओवादी केन्द्रबीच गठबन्धन हुँदै पार्टी एकताको खबर आइपुग्यो । उसलाई स्थानीय नेताले भने, दुई पार्टी अलग भए पनि हाम्रो जात एउटै हो क्या, कम्युनिस्ट ! हामी मिल्यौं भने पाँच वर्षमै देशमा चमत्कार हुन्छ ! यसोभन्दा ऊसँग नेतालाई सोध्ने प्रश्न केही थिएन । कम्युनिस्ट पनि जात हो र ? अहँ, उसको दिमागमा प्रश्न फुरेन । नेताकै बोली लिएर ऊ गाउँ डुल्यो, फेसबुक चहार्यो । केपी ओली प्रधानमन्त्री भए, ऊ अतिरिक्त हर्षित भयो । ओलीको फोटो हेर्दा, ऊभित्र घमन्ड भरभराएर आउँथ्यो । वरपर बजार डुल्दा उसका नाकका पोरा फुल्थे, ज्यान गमक्क पर्थ्यो, पाखुरा यसो उचालिन्थ्यो र पखेटाझैं बन्थ्यो । बोलीमा पनि कताकति ओलीकै टोन चढ्थ्यो । अलि पछि तिनै ओली उसको समेत बा बनाइए । बाले तेह्रथुम पुगेर जन्मदिनको यति केक काटेर खाए, उसको मुख गुलियो भयो । बाले आफ्ना सेता जुँगा काला हुन थालेको घोषणा गरे, उसले आफ्नै जुँगामा ताउ लगायो । एवंरीतले बाको प्रगतिलाई आफ्नै प्रगति सम्झेर ऊ पार्टीकर्ममा लीन भइरह्यो । तिनै बाले एक दिन अकस्मात् संसद् भंग गरिदिए । ऊ मौन भयो । न ऊसँग प्रश्न थियो, न ठीकबेठीक सर्लक्क छुट्याउने सामर्थ्य । माथिका बाले संसद् भंग गरेकामा उसका स्थानीय बा रिसाए । उसलाई संकट आइलाग्यो माथिका बाको प्रशंसा गर्ने कि तलका बासँगै आफू पनि रिसाउने ? दोमन भएरै केही दिन बिताएपछि स्थानीय काका र मामा हरूले दबाब दिए । ऊ पनि बासँग रिसाउने निर्णयमा पुग्यो तर रिसाएर बालाई अरूले जस्तो तानाशाह, हिटलर, फासीवादी भनिहालेन । खासमा कोही कसैलाई फासीवादी किन भन्छ, उसलाई थाहा थिएन । सोच्यो, आखिर बा हुन्, पछि फेरि उनकै शरणमा जानुपर्ने हुन सक्छ । नभन्दै उसका एक आफन्तलाई माथिका बाले तलको पदीय उपहार घरै पठाइदिए । ऊ अब स्थानीय बाको सिको गरेर रिसाएको स्वाङ पार्न नसक्ने भयो । आफन्तको पदप्राप्तिसँगै उसले खुसी हुने निधो गर्यो । त्यही उपलक्ष्यमा चोकमा उभिएर प्रचण्ड र माधवका नाममा दुईचार प्रचलित गाली फलाक्यो । संसद् पुनःस्थापना नभइन्जेल ऊ खुसी थियो, सर्वोच्चको फैसला आएसँगै ऊ मलिन भयो । खुसी हुन पनि सकेन, रिसाइहाल्न पनि गाह्रो पर्यो । माथिका बाले केही गर्लान् भन्ने आशा थियो, केही दिन यसै बिते । अनि सर्वोच्च अदालतबाट नेकपा नामको विवाद बारे अर्को फैसला झर्यो । आफ्नै एमाले फर्केर आयो, ऊ साँच्चै दंग पर्यो । फुर्किंदै सञ्जालमा लेख्यो मै पनि एमाले, सही पनि एमाले ! बासँग हुन पाइने, एमाले हुँ भन्न पनि पाइने, सूर्य छाप पनि आफ्नै हुनेÙ जबज छँदै छ ! अहिले उसको दिनचर्या शान्तिपूर्ण र उमंगमयी छ । आफ्ना मित्रगणले माधव र झलनाथ पक्षकालाई पार्टीमा फर्केर आएकामा स्वागत गरेको हेरेर ऊ मुसुमुसु हाँस्छ । धन्न, आफ्ना क्षेत्रमा धनगढीमा झैं कुटाकुट गर्नुपरेको छैन भनेर ऊ बढी खुसी भएको छ । हिजोका स्थानीय बा फेरि आफ्नै परिवारमा फर्केर आउँदा उस्तै स्थान पाउलान् भन्ने उसको आशा छ । त्यसो गर्दा आगामी चुनाव जित्न केही सजिलो होला भन्ने उसलाई लाग्छ । आगामी निर्वाचनमार्फत स्थानीय सरकारमा आफ्नै पार्टीको कब्जा हुँदा उसले सोचेका विकासका केही परियोजना सम्पन्न हुन्थे । केही भ्युटावरहरू उठाउन बाँकी नै छन्, मन्दिरहरूमा पर्खाल लगाएकै छैन, सामुदायिक विद्यालयमा सञ्चालक समितिका लागि छुट्टै कार्यालय भवन बनाउने सपना पूरा भएको छैन, आफ्नै पार्टीका साथीहरू भएको युवा क्लबमा आठदस लाख बजेट पार्न पाउँदा काम गर्न सजिलो हुन्थ्यो । एमाले नाम र सूर्य चिह्नका आड नभए चुनाव जित्न र यी सपना पूरा गर्न सकिँदैनथ्यो । सर्वोच्चको पछिल्लो फैसलाले उसलाई राहत दिएको छ । समय र बा हरूले साथ दिँदै गए, केही वर्षमा आफ्नै नगरको प्रमुख वा यस क्षेत्रको सांसद हुने सपना बुन्न थालेको छ उसले । पछिल्लो एक दशक पार्टीकाममा दत्तचित्त भएर लाग्दा उसले बुझेको सबैभन्दा ठूलो सत्य एउटै छ चुनाव जित्न बाहरूको आशीर्वाद, मनग्य पैसा र स्थानीय दलबलको बलियो साथ चाहिन्छ । अरू केही गडबडी नभए, यी सबै आवश्यकता पूरा गरेर ऊ सफल नेता बन्नेछ । अनि आफ्ना सबै ऊर्जा र सामर्थ्य लगाएर देशको विकास गर्नेछ ।"
संविधानको लुपहोल र संसद् विघटन,"संविधानमा लुपहोल २०४७ सालको संविधानको धारा ५३(४) वर्तमान संविधानबाट हटाइए पनि वर्तमान संविधानमा लुपहोलहरू छन् । संविधानका धारा ७६ र धारा ८५(१) ले गर्दा विघटन रोक्न सकिँदैन । २०४७ सालको संविधानको धारा ५३(४) वर्तमान संविधानमा नराख्नुको मतलब विघटन रोक्नु हो । यसलाई संविधानसभामा भएको रेकर्डिङले पुष्टि गर्छ । तर धारा ७६ र धारा ८५ जुन प्रकारले लेखिए, त्रुटि त्यहीँ भयो । संविधानसभाले बुल्स आई मा हिट गर्न सकेन ।संसदीय शासन प्रणाली तत्कालीन संविधानको प्रस्तावनाबाट वर्तमान संविधानको धारा ७४ मा पारियो । धारा ८५(१) को उठान नै यस संविधानबमोजिम विघटन भएमा बाहेक  बाट भएको छ । यसले धारा ७६ लाई, खास गरी उपधारा ७ को अवस्थालाई, क्वालिफाई गरेन । धारा ७६ ले पनि धारा ८५ लाई क्वालिफाई गरेन । दुवै धारा एकअर्काबाट स्वतन्त्र रहेको ढाँचामा लेखियो । धारा ८५(१) तत्कालीन धारा ४५(३) बाट जस्ताको तस्तै सारियो । कानुनको व्याख्यामा कुनै व्यवस्था प्रस्तावना, शीर्षक, उपशीर्षक, परिच्छेद वा दफामा कहाँ परेको छ, त्यसको आआफ्नै मतलब र अर्थ हुन्छ । सिक्काको एक भाग अर्थात् तत्कालीन धारा ५३(४) वर्तमान संविधानमा नराखिएपछि पाँचवर्षे कार्यकालअगावै विघटन गर्न सिफारिस गर्न सक्ने प्रधानमन्त्रीको अधिकार झिकियो भनी बुझ्नुपर्छ । तत्कालीन प्रस्तावनामा रहेको संसदीय शासन व्यवस्था लाई झिकेर भाग८ को व्यवस्थापिका शीर्षकमा सारियो । भाग८ व्यवस्थापिकामै यस संविधानबमोजिम अगावै विघटन गरेकामा बाहेक  भन्ने धारा ८५(१) पनि पर्यो । धारा ८५(१) ले धारा ७६ लाई क्वालिफाई नगरेकाले र उठान नै अगावै विघटन गरेकामा बाहेक भनिएकाले यो संसदीय शासन प्रणालीको प्रधानमन्त्रीमा रहने संसद् विघटन गर्ने अन्तर्निहित अधिकारलाई भनेको अर्थ गर्न सकिन्छ । धारा ७६ आमनिर्वाचनलगत्तै सरकार बन्न नसक्दाको अवस्थाका लागि मात्र होइन । जुनसुकै सरकार विघटन हुँदा धारा ७६ स्वतः आकर्षित हुन्छ भन्ने बुझिने गरी धारा ८५(१) लेखिएन । धारा ८५(१) मा धारा ७६ अनुसार प्रधानमन्त्री नियुक्त हुन नसकी सरकार गठन हुन नसकेको अवस्थामा बाहेक संसद्को कार्यकाल पाँच वर्षको हुनेछ भन्ने लेखिनुपर्ने थियो । यस्तो भएको भए सरकार गठन हुन नसके मात्र विघटन हुन सक्छ, संसदीय शासन व्यवस्थाको प्रधानमन्त्रीको विघटन गर्ने अधिकार छैन भनी बुझिने थियो । एकातिर धारा ८५(१) साविकको धारा ४५(३) जस्ताको तस्तै सारिनु, अर्कातिर धारा ७६ र धारा ८५(१) ले एकअर्कालाई क्वालिफाई नगर्नाले संसद् पुनः विघटन हालैको फैसलाले रोक्न सक्दैन । धारा ७६ परिच्छेद ७ संघीय कार्यपालिका मा पर्यो । धारा ७६ आमनिर्वाचनलगत्तै चुनाव सम्पन्न भएर प्राप्त नतिजाका आधारमा सरकार गठनका लागि बनेको व्यवस्था हो । यसले धारा ८५ सँग सम्बन्ध राख्दैन, स्वतन्त्र धारा हो भनी व्याख्या पनि गर्न सकिने ठाउँ भयो । अगावै विघटन र तुरुन्त विघटनमा फरक छ । धारा ७६ ले निर्वाचनको नतिजालगत्तैको, तुरुन्त को अवस्थालाई भनेको हो न कि सरकार गठन भई अगाडि बढेको अवस्थामा बीचमा संसद्मा नम्बरको खेल भई सरकार फेल भएको अवस्थाका लागि । सरकार गठनमा प्राथमिकता क्रम सुरुमा बहुमतप्राप्त दललाई, त्यसपछि बहुमत नआएको अवस्थामा मिलीजुली सरकार गठनलाई, त्यसपछि सबभन्दा बढी सदस्य भएको दललाई राखिनुले पनि धारा ७६ ले चुनावलगत्तैको अवस्थालाई मात्र संकेत गरेको हो भन्न सकिन्छ । संसदीय शासन प्रणाली सुरु भएको बेलायत, अस्ट्रेलिया, क्यानडालगायतमा बारम्बार दल फुट्ने, टुक्रिने, मन्त्री पदका लागि दल त्याग वा दल परिवर्तन हुने हुँदैन । जहाँ धेरै दल हुन्छन्, साना दल हुन्छन्, त्यहाँ व्यक्तिगत फाइदाका लागि दल फुट्ने, टुक्रिने, अर्को दलमा गएर मिल्ने हुन्छ । त्यस्तो बेला हाम्रो धारा ७६(१) भन्दा (२) वा (४) को अवस्था आइपर्छ । भारतमा सन् १९४९ मा संविधान लागू हुँदादेखि १९६७ सम्म लोकसभामा एक दलले बहुमत प्राप्त गरिरह्यो । सन् १९६७ पछि भारतमा दलको संख्या बढ्यो । दल त्याग सुरु भयो । जनता दल नामको पार्टी र प्रधानमन्त्रीको पदको आश गर्ने मोरारजी देसाई, चरण सिंह, भीपी सिंह, चन्द्रशेखरहरू देखा परे । सन् १९६७ देखि भारतमा सरकारको स्थायित्व भएन । हाम्रोमा पनि धारा ७६ आमनिर्वाचन सम्पन्न भएपछि सरकार गठन हुन नसकेको अवस्थाका लागि हो । धारा ८५(१) लाई धारा ७४ बमोजिम शासकीय स्वरूप संसदीय शासन प्रणाली भएकाले संसद् विघटन गर्ने प्रधानमन्त्रीको अधिकारविरुद्ध होइन भनी अर्थ गर्न सकिन्छ । तसर्थ एकातर्फ हालैको फैसला एघार वा तेह्र सदस्यीय बृहत् इजलासको भएन, अर्कातर्फ हामीकहाँ स्टेयर डेसाइसस नअड्ने र संविधानमै लुपहोल भएकाले संविधान संशोधन गरी धारा ७६ र धारा ८५(१) ले एकअर्कोलाई क्वालिफाई गर्ने बनाउनुपर्छ । नत्र संसद् विघटनको बानी लागेका कारण अदालत फैसला गर्दै जान्छ, संसद् विघटन हुँदै जान्छ, दुःख पाउने आमनागरिक हुन्छन् । धारा ८५(१) लाई यसरी संशोधन गर्दा विघटन रोक्न सकिन्छ प्रतिनिधिसभाको कार्यकाल पाँच वर्षको हुनेछ । तर धारा ७६ को सम्पूर्ण प्रक्रिया अवलम्बन गर्दा पनि सरकार गठन हुन नसकेमा मात्र विघटन गरी ६ महिनाभित्र चुनाव गरिनुपर्नेछ । केसी पूर्वन्यायाधीश हुन् ।"
"हातहातमा काउन्टर, ठाउँका ठाउँ भुक्तानी","कुनै पनि भौतिक, कागजी, अफलाइन कार्य, प्रक्रिया तथा अन्तरक्रियालाई परम्परागत पद्धतिबाट अत्याधुनिक सूचना प्रविधिमा आधारित विद्युतीय, अनलाइन प्रविधिमा हस्तान्तरण गर्नुलाई डिजिटल प्रक्रिया भनिन्छ । सूचना प्रविधिमा आधारित डिजिटल युग हो यो । मानव जीवनको प्रत्येक आयाम डिजिटल बन्दै गएको छ । जीवन निर्वाह, शिक्षा, स्वास्थ्य, पेसा, श्रम, रोजगारी, सामाजिक सुरक्षा, न्याय, सञ्चार, समानता, स्वतन्त्रता, स्वच्छ वातावरण, सम्पत्ति आदि सम्पूर्ण पक्ष क्रमशः डिजिटल बन्दै गएको सन्दर्भमा अर्थव्यवस्था, वित्तीय प्रणाली र भुक्तानी प्रणालीसमेत डिजिटल बाछिटाबाट मुक्त हुने कुरै भएन ।कोभिड१९ का कारण एउटा युग नै परिवर्तन भएको छ । सोभन्दा अगाडि पनि विश्वमा कार्यसहजता र शीघ्रता, सुरक्षा र न्यून लागतको आवश्यकता, आधुनिक सूचना प्रविधिप्रति उपभोक्ताको बढ्दो अपेक्षाका कारण वित्तीय सेवा उद्योग क्रमशः डिजिटल हुँदै गएको छ । यसका लागि प्राविधिक अपग्रेडेसन, अनुसन्धान र विकास तथा नियमनका नयाँनयाँ पद्धतिहरू विकास भइरहेका छन् । आर्टिफिसियल इन्टेलिजेन्स, बिग डाटा एनालिटिक्स, डिस्ट्रिब्युसन लेजर टेक्नोलोजी, इन्टरनेट अफ थिङ्सजस्ता विभिन्न प्राविधिक आविष्कारले वित्तीय बजारमा समेत आधिपत्य जमाउन थालेका छन् । विश्वभरका केन्द्रीय बैंकहरूले पनि वित्तीय प्रणाली र भुक्तानी प्रणालीमा नयाँनयाँ विधिप्रविधि अपनाउने, वित्तीय समावेशीकरण प्रवर्द्धन गर्नेमा उल्लेख्य भूमिका खेल्दै आएका छन् । यही परिप्रेक्ष्यमा नेपालमा समेत वित्तीय प्रणाली क्रमशः डिजिटल हुँदै गएको छ । एटीएम, एबीबीएस, डेबिट कार्ड, क्रेडिट कार्ड, पीओएस, मोबाइल बैंकिङ, इन्टरनेट बैंकिङ, वालेट, एसएमएस बैंकिङ, ईपेमेन्ट, ईबिमा आरटीजीएस, क्यूआर कोड, अनलाइन नै कर्जा लिन सकिने व्यवस्था, अनलाइन कर्जा सूचना आदि अभ्यासहरू सुरु हुन थालेका छन् । नेपाल राष्ट्र बैंकले समेत डिजिटल वित्तीय प्रणालीको प्रवर्द्धनमा जोड दिँदै आवश्यक भुक्तानी पूर्वाधारहरूको विकास र कानुनी तथा नियमनकारी प्रारूपहरूको तर्जुमा तथा कार्यान्वयनमा आफ्ना प्रयासहरू केन्द्रित गर्दै आएको छ । यी सम्पूर्ण प्रयासको मुख्य उद्देश्य हुन् वित्तीय ग्राहकहरूलाई न्यून लागतयुक्त शीघ्र, सहज, सुविधाजनक, सुरक्षित, वैज्ञानिक, आधुनिक वित्तीय सेवा प्रदान गर्नु, बढीभन्दा बढी जनचेतना अभिवृद्धि गर्नु, वित्तीय समावेशीकरण अभिवृद्धि गर्नु, वित्तीय स्वायित्व कायम गर्नु र मौद्रिक नीतिको प्रभावकारी कार्यान्वयनमा सहयोग पुर्याउनु ।नेपाल राष्ट्र बैंक ऐन२०५८ मै यसको एउटा उद्देश्यका रूपमा स्वस्थ, सक्षम, सुरक्षित र प्रभावकारी भुक्तानी प्रणालीको विकास गर्ने भन्ने उल्लेख भएबाट पनि डिजिटल वित्तीय प्रणालीको विकासमा रहेको नेपाल राष्ट्र बैंकको प्राथमिकता प्रस्ट हुन्छ । वित्तीय प्रणालीलाई डिजिटल बनाउने र भुक्तानी प्रणालीलाई अझ बढी स्वस्थ, सुरक्षित, सहज, सर्वसुलभ बनाउने क्रममा नेपालमा हालसम्म धेरै प्रयास भएका छन् । भुक्तानी तथा फर्छ्योट ऐन२०७५ को तर्जुमा, राष्ट्रिय भुक्तानी बोर्डको गठन, भुक्तानी तथा फर्छ्यौट विनियमावली२०७७ को तर्जुमा, नेपाल राष्ट्र बैंकमा भुक्तानी प्रणाली विभागको स्थापना, रियल टाइम ग्रस सेटलमेन्ट सिस्टम रुल बुक२०१९, खुद्रा भुक्तानी रणनीति२०१९, राष्ट्रिय भुक्तानी प्रणाली रणनीति२०१४, भुक्तानी प्रणाली ओभरसाइट फ्रेमवर्क२०१८, आदिको व्यवस्था त्यसैका लागि भएको हो । २०७७ माघ मसान्तसम्म भुक्तानी सेवा प्रदानका लागि २९ संस्था (बैंक तथा वित्तीय संस्थाबाहेक) ले नेपाल राष्ट्र बैंकबाट इजाजत पत्र प्राप्त गरेका छन् । यीमध्ये ९ वटा भुक्तानी सेवा सञ्चालक र २० वटा भुक्तानी सेवाप्रदायक हुन् । २७ वटा वाणिज्य बैंक, ८ वटा विकास बैंक र २ वटा वित्त कम्पनी आरटीजीएस प्रणालीसँग आबद्ध छन् । ठूलो मूल्यको भुक्तानी आरटीजीएस प्रणालीबाट हुन्छ भने सानो मूल्यको झुक्तानी चेक, डेबिट कार्ड, त्रेडिट कार्ड, प्रिपेड कार्ड, विप्रेषण, शाखारहित बैंकिङ, अनलाइन बैंकिङ (इन्टरनेट, मोबाइल) आदिबाट । चेकको इलेक्ट्रोनिक क्लियरिङ हुने गरेको छ । सबै उपकरणमार्फत भुक्तानी र फर्छ्योट छिटोछरितो र सुरक्षित होस् भन्नका लागि पेमेन्ट स्विच पनि सञ्चालनमा आउन लागेको छ ।कोभिड१९ पश्चात्को अवस्थाकोभिड१९ का कारण विश्वव्यापी रूपमै स्वास्थ्य संकट आएको र सम्पूर्ण विश्व नै लकडाउनको चपेटामा परेको अवस्थामा डिजिटल वित्तीय प्रणालीमा अझ बढी अपग्रेड हुँदै गएको छ । डिजिटल उपकरणहरूको प्रयोग बढेको छ । नेपालमा पनि कोभिड१९ पश्चात् डिजिटल वित्तीय प्रणालीको प्रयोग बढ्दो छ ।कोभिड१९ का बेला स्वास्थ्य संकट सबभन्दा ठूलो जोखिम भएका कारण संक्रमण हुने डरले मानिसहरू घरमै बस्न बाध्य हुनुपर्यो । बैंकहरू बन्द भए । तर मानिसहरूले बिजुली, खानेपानी, टेलिफोन, इन्टरनेट, विद्यालयको शुल्क आदि तिनैपर्ने अवस्था थियो । यी सम्पूर्ण सेवाको भुक्तानी गर्न पनि मानिसहरूले बाध्य भएर मोबाइल बैंकिङ, ईसेवा, अनलाइन बैंकिङ आदिको सहारा लिनैपर्यो । खाद्यान्न, तरकारी, फलफूलसहित अन्य आवश्यक वस्तुहरूको खरिदसमेत अनलाइन बैंकिङमार्फत भयो । नयाँ प्रविधिमा अभ्यस्त नभएका मानिसहरूले समेत अनलाइन बैंकिङ चलाउन सिके । बैंकमा खाता खोले । वित्तीय समावेशीकरणसमेत बढ्यो । धेरै मुलुकका सरकारहरूलाई लकडाउनको समयमा जनतालाई नगद राहत दिन अनलाइन बैंकिङमार्फत सहज भयो । धेरै शिक्षककर्मचारीले घरबाटै जागिरलाई निरन्तरता दिएबापत् तलब पनि अनलाइनबाटै पाए । विद्यार्थीहरूले अनलाइन कक्षामार्फत पढाइलाई अविच्छिन्न राखे । यसको भुक्तानी पनि अनलाइनबाटै भयो । वैदेशिक रोजगारीमा गएकाहरूले आफ्ना परिवारलाई अनलाइनबाटै पैसा पठाए । अमेरिकामा यो अवधिमा अनलाइन बैंकिङ ३५ प्रतिशतले बढेको पाइयो । यसमा ज्येष्ठ नागरिकहरूको संख्या उल्लेख्य छ । बैंक अफ अमेरिकाले पनि यसबीच मोबाइल लग इन र निक्षेपको संख्यामा उल्लेखनीय बढोत्तरी भएको जनाएको छ । नेपालमा समेत लकडाउन अवधिमा प्रभुपे, आईएमईपेको अनलाइन कारोबारको संख्या ३०४० प्रतिशतले बढेको पाइएको छ । यसमा मोबाइल टपअप, सेवा भुक्तानी र विप्रेषण सेवा मुख्य छन् । सहरी क्षेत्रमा मात्र होइन, ग्रामीण क्षेत्रमा समेत अनलाइन बैंकिङ राम्ररी विस्तार भइसकेको छ । यसबाट कागजी मुद्रा छुनाले हुन सक्ने जोखिमबाट मानिसहरू केही हदसम्म भए पनि मुक्त भएका छन् । कागजी मुद्राको प्रयोग पनि कम भएको छ । अनलाइन बैंकिङ, इलेक्ट्रोनिक पेमेन्ट आदि गर्नका लागि मोबाइल र ल्यापटपको खरिद बढेको छ । बैंक तथा वित्तीय संस्थाहरूमा ग्राहकहरू अन्यत्र जालान् भन्ने जोखिमका कारण एक बैंकले अर्कोमा भन्दा बढी र राम्रो अनलाइन बैंकिङ उपकरण र सुविधाहरू प्रदान गर्ने होडबाजीजस्तै चलेको छ ।२०७६ चैतदेखि २०७७ पुस मसान्त (जुन कोभिड१९ जन्य लकडाउनको उत्कर्षमा रहेको समय हो) अवधिमा नेपालमा एटीएमको संख्या ७८३ प्रतिशत, डेबिट कार्डको संख्या १११३ फ्रतिशत, त्रेडिट कार्डको संख्या १२५५ प्रतिशत, प्रिपेड कार्डको संख्या १७८२ प्रतिशत, शाखारहित बैंकिङ सेन्टरको संख्या ६२४ प्रतिशत, शाखारहित बैंकिङ ग्राहकको संख्या ६०१ प्रतिशत, मोबाइल बैंकिङ ग्राहकको संख्या १८९३ प्रतिशत, इन्टरनेट बैंकिङ ग्राहकको संख्या ९८३ प्रतिशत, निक्षेप खाता संख्या ८७४ प्रतिशत र कर्जा खाता ५०२ प्रतिशत वृद्धि भएको पाइएको छ । कारोबारतर्फ हेर्ने हो भने आरटीजीएस कारोबारतर्फ यो अवधिमा ७४० प्रतिशतले, एटीएम नगद खिचाइ ७३१ प्रतिशतले, आरपीएस कारोबार ८४४ प्रतिशतले, कनेक्ट आईपीएस कारोबार ९६४३ प्रतिशतले, डेबिट कार्ड कारोबार १३७९० प्रतिशतले, प्रिपेड कार्ड कारोबार २०१०६ फ्रतिशतले, त्रेडिट कार्ड कारोबार ६३६१ प्रतिशतले, मोबाइल बैंकिङ ७५९८ प्रतिशतले बढेको पाइएको छ ।लकडाउनको समयमा नेपाल राष्ट्र बैंकले जुनसुकै बैंकको एटीएमबाट पैसा झिके पनि शुल्क नलाग्ने व्यवस्था गर्नुका साथै आरटीजीएस कारोबारमा पनि शुल्क नलाग्ने व्यवस्था गरेको थियो । त्यस्तै एटीएम बुथहरूमा चौबीसै घण्टा सेक्युरिटी गार्ड राख्नुपर्ने व्यवस्था पनि गरेको छ । यसरी डिजिटल वित्तीय प्रणालीको विकास कोभिड१९ भन्दा अघिदेखि नै हुँदै आएको भए पनि कोभिड१९ पश्चात्को बाध्यात्मक परिस्थितिमा वित्तीय सेवाहरूको डिजिटलाइजेसन उल्लेख्य रूपमा बढेर गएको छ । यसले वित्तीय समावेशीकरण पनि अभिवृद्धि भएको छ । मौद्रिक नीतिको प्रभावकारी कार्यान्वयन र वित्तीय स्वायित्व कायम गर्नमा समेत टेवा पुगेको छ । तथापि, डिजिटल कारोबारको, तथ्यांकको गोपनीयता, सुरक्षा, उपभोक्ता हित संरक्षण, मोबाइलल्यापटप विद्युत् र इन्टरनेटको सर्वसुलभता, डिजिटल वित्तीय प्रणालीमा सबै जनताको पहुँच, गरिबी र असमानता आदि चुनौतीहरूलाई पनि सामना गर्दै डिजिटल वित्तीय प्रणालीको विकास गर्ने सम्बन्धमा सबै सरोकारवालाको बेलैमा ध्यान जानु आवश्यक छ ।"
हाटदेखि समृद्धिसम्मको बहस,"(सुर्खेत)  वीरेन्द्रनगरको बुलबुले उद्यानमा जारी कर्णाली उत्सवको दोस्रो दिन बिहीबार कर्णालीको दुःख, खेल, स्वास्थ्य, हाटदेखि समृद्धिका विषयमा बहस केन्द्रित भयो । आफ्नै कथा, आफ्नै बान्की सेसनमा रंगकर्मी हीरा बिजुली नेपाली, देउडा गायक नेत्रराज शाही, लेखकद्वय बुद्धिसागर र सरला गौतमले अनुभव सुनाए । एउटा भूगोलमा एउटा समुदायले मनाउने गौरा पर्व अहिले राष्ट्रियस्तरको पर्व भएको छ, गायक शाहीले भने, हामीले चाहे नहुने के छ ? लेखक गौतमले नेपालीले कर्णालीका धेरै कथा सुनिन, भनिन र लेखिन बाँकी रहेको बताइन् । संसारलाई सुनाउन कर्णालीसँग असंख्य कथा छन्, लेखक बुद्धिसागरले भने, कर्णालीको कथा सुनाउने बान्की पनि छुट्टै छ । खेलमार्फत कर्णालीलाई चिनाउने जुम्लाकी सुनमाया बुढाले उत्सवको पहिलो सत्रमा आफ्नो अनुभव सुनाइन् । आफैंले संघर्ष गर्न जरुरी छ, उनले भनिन्, संघर्ष गरे कहीँ पनि असफल भइँदैन । अल्ट्रा म्याराथन मार्फत देशलाई चिनाउने आफ्नो लक्ष्यमा दृढ रहेको उनको भनाइ थियो । कार्यक्रमको अर्को सत्रमा हाट र भोट जाने चलनबारे बहस चल्यो । पत्रकार नगेन्द्र उपाध्यायले सहजीकरण गरेको सत्रमा कर्णाली प्रदेशसभाका सभामुख राजबहादुर शाहीले ४० वर्षअघि दुईपटक हाट गएको अनुभव सुनाए । कहिल्यै पहाडा घाम, कहिल्यै स्याला घाम । हटारुका पनि दिन आउँदा रहेछन्, उनले भने, हामीभन्दा पहिलेको पुस्ता भोट जान्थ्यो, हामी हाट गयौं नुन, सुन र ऊनका लागि । उनले हाट र भोट कर्णालीले सदियौंदेखि अभ्यास गरिरहेको सामाजिक पुँजी निर्माणको अभियान भएको बताए । मानवशास्त्री डा जनक राईले विभिन्न संघसंस्था र विश्वविद्यालयले सिकाएको कुरा कर्णालीमा वर्षौं अघिदेखि जिउँदो भएको बताए । समाजसेवी धनराम बुढाथोकीले ६० दिन हिँडेर आफू हाट गएको अनुभव सुनाए । टन्नै भारी बोकेर डोल्पाबाट नेपालगन्जसम्म हाट जान्थ्यौं, उनले भने, आफूले लगेको सामान बेचेर किनिएका सामान बोकेर घर जान पनि गाह्रो हुन्थ्यो । यस्तै, कहरी सुकालो होला, कहिले जाला कैठ मा संक्रमण रोग विशेषज्ञ डा अनुप सुवेदीले कोरोना संक्रमण सोचेभन्दा धेरै फैलिएको बताए । सोचेभन्दा धेरैको ज्यान गएको छ, उनले भने, कोरोनाबाट कर्णाली मात्रै होइन, हामी सबै अझै जोगिन जरुरी छ । अर्का डा सुरेश तिवारीले संघीयतापछि कर्णालीको स्वास्थ्य अवस्था सुधारोन्मुख भएको बताए । तर, जनशक्ति अभावको वर्षौंदेखि समस्या झेलिरहेको प्रदेश अस्पताल सुर्खेतकी डा दुर्गा थापाले बताइन् । जनशक्ति कम हुँदा एक जनाले नै लगातार धेरै समय काम गर्नुपर्ने अवस्था छ, उनले भनिन्, यसको अन्त्य गर्न सके मात्र कर्णालीका सबै नागरिक स्वस्थ भएको जिउन पाउँछन् । कार्यक्रमको अन्तिम सत्रमा लीला पोखरेल, माया निर्भीक, सीता यरी, पत्निका थापा, समीक्षा खड्का, अम्बिका भट्टराईललायत २२ गजलकारले आफ्नो सिर्जना वाचन गरे । बुधबारदेखि सुरु भएको उत्सव शनिबारसम्म चल्नेछ ।"
बेपत्ता युवकको मोटरसाइकल भोटेकोसीमा,सिन्धुपाल्चोक (कास) चार महिनादेखि बेपत्ता भोजपुर हतुवागढी६ का २५ वर्षीय पुजन राईको मोटरसाइकल र जुत्ता बुधबार बाह्रबिसे नगरपालिकाको बसेरी ढुंगाखानीस्थित भोटेकोसी नदीमा आधा डुबेको अवस्थामा फेला परेको छ । नदी किनारमा फोहोर संकलन गर्नेले मोटरसाइकल देखेर स्थानीयमार्फत प्रहरीलाई खबर गरेपछि इलाका प्रहरी बाह्रबिसेका इन्स्पेक्टर देवेन्द्र शाहको नेतृत्वमा एक्स्काभेटर प्रयोग गरेर मोटरसाइकल र जुत्ता निकालिएको थियो ।गत कात्तिक २८ गते भोटेकोसी गाउँपालिकाको हिन्दी बजारबाट फर्किएका राई चाकु बजारदेखि सम्पर्कविहीन भएका थिए । डीएसपी प्रकाश सापकोटाका अनुसार मंसिर १ गते काभ्रेको ज्याम्दी र ६० घर पलाञ्चोकमा उनको मोबाइल लोकेसन ट्र्याक भएको थियो । प्रहरीसहित आफूले पुजन हराएलगत्तै बसेरी ढुंगाखानीको भोटेकोसी नदी क्षेत्रमा दर्जनौंपटक खोज्दा केही फेला नपरेको दिदी कौशल्या राईले बताइन् । बाह्रबिसे९ स्थित प्राथामिक स्वास्थ्य केन्द्रको आँखा विभागका नेत्र सहायक राई कात्तिक २८ गते करिब ४ बजे कालो पाइन्ट र टिसर्ट लगाएर बा२१प ५७९९ नम्बरको बुलेट मोटरसाइकल चढेर निस्किएका थिए ।
वीरमा शल्यक्रिया सजिलो हुँदै,"(काठमाडौं)  जनशक्ति व्यवस्थापनका केही कठिनाइ र प्रावधिक समस्या नआए अबको एक महिनापछि नेपालकै ठूलो र पुरानो वीर अस्पताल धाउने शल्यक्रियाका बिरामीले धेरै सुविधा पाउनेछन् । शल्यक्रिया सेवाका लागि मात्रै भनेर यहाँ नौतले अत्याधुनिक सर्जिकल भवन निर्माण भइसकेको छ । पित्तथैलीजस्तो सामान्य शल्यक्रियाका लागि महिनौं कुनुपर्ने, आईसीयू शय्या नपाएर निजी अस्पताल धाउनुपर्ने अनि पालो कुनुपर्ने झन्झट बेहोर्नुपर्दा बिरामीहरू निजी क्लिनिकमा दोब्बर, तेब्बर शुल्क तिरेर सिटी स्क्यान र एमआरआई गर्न बाध्य छन् । उपकरण खरिदका लागि टेन्डर प्रक्रिया र जनशक्ति व्यवस्थापनका कारण भौतिक पूर्वाधार तयार भए पनि अस्पताल सञ्चालन हुन नसकेको वीर अस्पतालका निर्देशक डा केदारप्रसाद सेन्चुरीले बताए । सरकारले साढे दुई अर्ब रकम खर्चेर निर्माण गरेको यो भवनबाट दिइने सेवा विदेशको सुविधासम्पन्न अस्पतालको भन्दा कम देखिँदैन । बिरामी, चिकित्सक र न्याम्सका कर्मचारी उक्लिने छुट्टाछुट्टै लिफ्ट, लिफ्ट नचले बिरामीलाई ह्वीलचेयरमा सजिलै उकाल्न सकिने र्याम्प । अस्पतालभित्रै एटीएम सुविधा । प्रोफेसर र विशेषज्ञ चिकित्सकलाई बस्ने, आराम गर्ने आकर्षक ड्युटी कोठा । सभासम्मेलन र ठूला कार्यक्रम गर्ने हल । फोहोर व्यवस्थापन र लुगा धुन लन्ड्रीका लागि उस्तै फराकिलो ठाउँ र अत्याधुनिक उपकरण । रोगका कीटाणु अस्पतालबाहिर जान पाउँदैनन्, भित्तामा पोतिएका रङ नै एन्टिब्याक्टोरियल छन् । कोरोना संक्रमणका कारण निर्धारित समयमा यो भवन तयार गर्न सकिएको थिएन, उनले भने, फर्निचर र सिटी स्क्यानलगायत केही उपकरण खरिद गर्न बाँकी छ, त्यसपछि सेवा सञ्चालनमा आइहाल्छ । उपकरण खरिदका लागि स्वास्थ्य मन्त्रालयबाट बजेट आउनासाथ सेवा सञ्चालन गर्न सकिने उनले बताए । तीन वर्ष लगाएर निर्माण गरिएको यो अत्याधुनिक सर्जिकल भवनमा पाँच सय १० बेड छन्, जुन पुरानो वीरबाट सबै सेवाका लागि उपलब्ध बेडको भन्दा बढी संख्या हो । जमिनमुनि नै दुईतले भएकाले सवारी पार्किङका लागि अब बिरामी, स्वास्थ्यकर्मी र चिकित्सकले सास्ती खेप्नु पर्दैन । आधुनिक सिस्टम भएको मोडुलर ओटी रुम छन्, जुन पहिले थिएनन्, डा सेन्चुरीले भने, हेपाफिल्टर, सेन्ट्रल एसी र लाइट सिस्टम पनि उस्तै अत्याधुनिक छन् । शल्यक्रिया गरिएका सिकिस्त बिरामीका लागि अक्सिजन पनि अस्पतालमै उत्पादन गर्ने र यसका लागि प्लान्ट राख्ने तयारी भइरहेको उनले बताए । बिरामी सुताउने बेड पनि बिल्कुलै अत्याधुनिक छन्, ती बेड तलमाथि गर्न बिरामी वा कुरुवाले शक्ति खचिर्नु पर्दैन, रिमोटबाटै चल्ने खालका छन् । अपागंमैत्री शौचालय र सेन्सरबाटै चल्ने पानीका धाराले नयाँ अस्पतालको संरचना थप आकर्षक बनाएको छ । आईसीयू कक्ष पनि पुरानाभन्दा फरक छन् । नवनिर्मित भवनमा आईसीयू बेड मात्रै ५० वटा छन् । शल्यक्रिया सेवासँगै शैक्षिक कार्यक्रम पनि नयाँ भवनबाटै हुनेछन्, उनले भने, भीसी र डिन कार्यालय पनि यतै हुन्छ । तालिम र सेमिनारका लागि पनि फराकिला ठाउँ छन् । भूकम्पका कारण भत्किएको नर्सिङ क्याम्पस पनि यही परिसरमा निर्माण हुँदै छ । कुरुवाका लागि बस्ने ठाउँ, स्वास्थ्यकर्मी र सेवाग्राहीका लागि छुट्टै चमेनागृह र बगैंचाले अस्पतालको स्वरूप सुन्दर र व्यवस्थित बनेको छ । सेवा विस्तार भएसँगै यहाँ स्वास्थ्यकर्मी, चिकित्सक र अन्य कर्मचारी गरी थप आठ सय जनशक्ति आवश्यक पर्ने भएकाले यसका लागि ओएन्डएम सर्वे गरेर स्वीकृतिका लागि स्वास्थ्य मन्त्रालयमा पठाइएको उनले बताए । अंग प्रत्यारोपण, प्लास्टिक सर्जन, हाडजोर्नीजस्ता विभागमा धेरै नयाँ दरबन्दी चाहिन्छ, उनले भने, शल्यक्रियासम्बन्धी थप विशेष सेवा पनि सुरु गरिने भएकाले जनशक्ति बढ्छ, सेवा सहज र छिटो छरितो हुन्छ ।"
पश्चिम बंगालकी मुख्यमन्त्री बनर्जी घाइते,कोलकाता (एजेन्सी) भारतीय राज्य पश्चिम बंगालकी मुख्यमन्त्री ममता बनर्जी घाइते भएकी छन् । चुनावी मनोनयनका लागि बिहीबार नन्दीग्राम पुगेकी बनर्जीले आफूलाई ४५ जनाले धकालेपछि लडेर घाइते भएको आरोप लगाएकी छन् । घटनापछि बनर्जीको खुट्टामा चोट लागेको छ । प्रहरीले घटनाबारे छानबिन सुरु गरिसकेको जनाएको छ । बनर्जी र उनको पार्टीले भौतिक आक्रमण भएको दाबी गरे पनि भाजपालगायत दलले यसलाई बनर्जीको प्रोपोगान्डा भनेका छन् । घाइते भएपछि स्थानीय अस्पतालमा उपचार गराइरहेकी बनर्जीले एक भिडियो सन्देश जारी गर्दै हात र खुट्टामा चोट लागेको र छातीमा दुखाई महसुस भएको जनाएकी छन् । सन्देशमा उनले आफ्ना समर्थकहरूलाई शान्ति कायम राख्न आग्रह गरेको भारतीय सञ्चारमाध्यमहरूले जनाएका छन् । उनले थप उपचारका लागि कोलकाता जाने पनि उल्लेख गरेकी छन् ।
सुचीविरुद्ध पैसा र सुन लिएको मुद्दा,"यांगुन (एजेन्सी) म्यान्मारको सैनिक सरकारले लोकतन्त्रवादी नेत्री आङ सान सुचीविरुद्ध बिहीबार अर्को मुद्दा लगाएको छ । अन्तर्राष्ट्रिय सञ्चारमाध्यमका अनुसार सरकारमा रहँदा सुचीले गैरकानुनी रूपमा ६ लाख अमेरिकी डलर र सुन लिएको आरोप लगाइएको हो । सेनाले फेब्रुअरी १ मा सत्ता कब्जा गरेयता सुचीविरुद्ध लगाइएको यो सबैभन्दा गम्भीर आरोप हो । यद्यपि, उनीविरुद्धको आरोपसम्बन्धी कुनै प्रमाण भने सार्वजनिक गरिएको छैन । सुचीले करिब साढे ६ लाख बराबरको सुन स्वीकार गरेकी सहायक रथी ज मिन तुनको दाबी छ । तुनले राष्ट्रपति विन मिन्ट र कैयौं मन्त्रीहरूलाई पनि भ्रष्टाचारको आरोप लगाएका छन् । यसअघि सुचीलाई गैरकानुनी रूपमा सञ्चार उपकरण राखेको, आयातसम्बन्धी कानुन उल्लंघन गरेको लगायतका ४ वटा मुद्दा लगाइसकिएको छ । सेनाले सत्ता हातमा लिएसँगै सुचीसहित उनको दल नेसनल लिग फर डेमोक्रेसी (एनएलडी) का दर्जनौं नेताहरूलाई नियन्त्रणमा लिएको थियो । ७५ वर्षीया सुचीलाई मार्च १५ मा अदालत पेस गरिने जनाइएको छ । नोभेम्बरमा भएको चुनावमा व्यापक धाँधली गरेको तथा सरकारले आर्थिक हिनामिना गरेको आरोप लगाउँदै सेनाले सत्ता हातमा लिएको हो । उक्त चुनावमा सुचीको दल एनएलडी करिब ८० प्रतिशत मतसहित विजयी भएको थियो । फेब्रुअरी १ मा सेनाले शासन सत्ता हातमा लिएपछि म्यान्मारमा दैनिकजसो विरोध प्रदर्शन हुँदै आएका छन् । बिहीबार गरिएको प्रदर्शनका क्रममा प्रहरीको दमनका कारण कम्तीमा ८ जनाको मृत्यु भएको बीबीसीले जनाएको छ । योसँगै प्रदर्शनमा ज्यान गुमाउनेको संख्या करिब ७० पुगेको छ । माइङ सहरमा बिहीबार गरिएको प्रदर्शनमा प्रहरीले गोली चलाएपछि ६ जनाको मृत्यु भएको हो । हामीले शान्तिपूर्ण रूपमा विरोध गरिरहेका थियौं, ३१ वर्षीय सहभागीले भने, यस्तो घटना मलाई विश्वास नै लागिरहेको छैन । त्यस्तै अर्का एक प्रदर्शनकारीको यांगुनमा ज्यान गएको हो । सामाजिक सञ्जालमा पोस्ट गरिएका तस्बिर तथा भिडियोहरूमा म्यान्डले सहरमा प्रदर्शनकारीका टाउकाबाट रगत बगेको देखिन्छ । त्यहाँ अर्का एक प्रदर्शनकारीले ज्यान गुमाएको बीबीसीले जनाएको छ । प्रदर्शनकारीहरूले निषेधाज्ञा उल्लंघन गर्दै बिहीबार पनि देशका प्रमुख सहरहरूमा विरोध जनाएका छन् । यांगुन, म्यान्डले, नेइपिडअलगायत सहरमा हजारौंको संख्यामा प्रदर्शनकारीले दैनिक विरोध प्रदर्शन गर्दै आएका छन् । बिहीबारको प्रदर्शनअघि अधिकारवादी समूह एसिस्टेन्स एसोसिएसन फर पोलिटिकल प्रिजनर्स ले फेब्रुअरी १ यताका प्रदर्शनमा मृत्यु हुनेको संख्या ६० नाघेको र २ हजारभन्दा बढी पक्राउ परेका जनाएको थियो । संयुक्त राष्ट्रसंघका अनुसार पक्राउ पर्नेमा सांसद, पत्रकार, अधिकारकर्मीसमेत छन् । प्रदर्शनकारीमाथि सुरक्षाकर्मीले घातक हतियार प्रयोग गरेको एम्नेस्टी इन्टरनेसनलले जनाएको छ । प्रदर्शन चर्केसँगै केही प्रहरी अधिकारीहरू म्यान्मारको पश्चिमी क्षेत्रबाट भागेर भारतको मिजोरम पुगेका छन् । सैनिक सरकारले प्रदर्शनकारीहरू नमरेसम्म गोली प्रहार गरिरहन आदेश दिएपछि आफूहरू भागेको प्रहरी अधिकारीको भनाइ छ ।सैनिक सरकारले भने कु पछि भारत भागेका प्रहरी अधिकारीलाई फिर्ता गर्न आग्रह गर्दै आएको छ । भारतलाई पठाइएको एक पत्रमा मैत्रीपूर्ण सम्बन्ध कायम राख्न ती प्रहरी अधिकारी म्यान्मार सरकारसमक्ष बुझाउन आग्रह गरिएको छ । सैनिक कु विरोधी प्रदर्शन चर्कंदै गएपछि अमेरिका, बेलायत, क्यानडा, संयुक्त राष्ट्रसंघ, युरोपेली संघलगायतले सैनिक नेतृत्वमाथि प्रतिबन्धहरू घोषणा गरिसकेका छन् ।"
हङकङको चुनावी प्रणाली फेरिने,हङकङ (एजेन्सी) चीनको संसद्ले हङकङको चुनावी प्रणाली बदल्ने योजना पारित गरेको छ । चीनको नेसनल पिपुल्स कंग्रेस (एनपीसी) ले बिहीबार हङकङमा शासन गर्ने देशभक्तहरू संकल्प प्रस्ताव पारित गरेको हो । चुनावी प्रणालीसम्बन्धी एनपीसीले पारित गरेको प्रस्तावअनुसार केही महिनाभित्र नयाँ कानुन ल्याइने जनाइएको छ । यो व्यवस्थाले हङकङमा लोकतान्त्रिक प्रतिनिधित्व घटाउने र बेइजिङनिकटलाई निर्वाचित गर्न सहज हुनेछ । यूकेबाट सन् १९९७ मा स्वतन्त्र हुँदा हङकङ एक देश दुई प्रणाली अनुसार सञ्चालन हुने व्यवस्था गरिएको थियो । तर उक्त सहमति उल्लंघन गर्दै चीनले विपक्षीहरूलाई दबाउने रणनीति लिएको आलोचकहरूको भनाइ छ ।
१८ महिनादेखि ज्यालाविहीन,"(रुकुम पूर्व)  पहिरोले भत्काएको विद्युत् आयोजना पुनर्निर्माणमा सरिक मजदुरले काम सम्पन्न गरेको १८ महिना बितिसक्दा पनि ज्याला पाएका छैनन् । काम गरेको डेढ वर्ष पूरा हुँदासम्म पनि ज्याला नपाएपछि मजदुर दुःखी भएका छन् ।सिस्ने गाउँपालिका८ को धपेस्थित जामाखोला लघु जलविद्युत् आयोजना पुनर्निर्माणमा संलग्न ९० जना मजदुरको ज्याला उपभोक्ता समितिले भुक्तानी नगरेको हो । ज्याला भुक्तानीका लागि पटकपटक अनुरोध गर्दा पनि नपाइएपछि समस्यामा परेको उनीहरूको गुनासो छ । उक्त विद्युत् आयोजना पुनर्निर्माण भएर बिजुली पनि सञ्चालनमा आइसकेको छ । २०७५ सालको असोज ३० गते राति आएको पहिरोले विद्युत् आयोजनामा पूर्ण क्षति पुर्याएको थियो । हामीले काम गरेको विद्युत् आयोजना सञ्चालन भइसकेको छ तर हामीले कामको ज्याला पाएका छैनौं, नरिभान सार्कीले भने, उपभोक्ता समिति, वडा कार्यालय र गाउँपालिकामा कुरा राख्दा समेत कुनै सुनुवाइ भएको छैन । आफूहरूले ५ देखि २५ दिनसम्म काम गरेको ज्याला नपाएको नरिभानले बताए । घरखर्च टार्न गरिएको मजदुरीको ज्याला नपाइनु विडम्बना भएको उनको भनाइ छ । १९ दिन काम गरेका नवीन सार्कीले पनि ज्याला नपाएको बताए । गाउँको विद्युत् पनि बल्ने र कमाइ पनि हुने भएपछि अरू काम छाडेर गरिएको श्रमको मूल्य नपाएकामा दुःख लागेको छ, उनले भने, ज्याला माग्नकै लागि अरू पैसा खर्चेर ओहोरदोहोर गरिरहनुपर्दा झन् समस्या भएको छ । उपभोक्ता समितिले ज्याला दिन सक्ने अवस्था नरहेको बताउँदै आएको उनको भनाइ छ ।निर्माण उपभोक्ता समितिले पनि उदासीन कुरा मात्रै गर्ने गरेको छ । स्टिमेटभन्दा बजेट कम आएपछि ज्याला भुक्तानी दिन नसकेको समितिका अध्यक्ष बिर्खबहादुर बुढाले बताए । स्टिमेटअनुसार काम गराइएको र भुक्तानीका क्रममा प्राविधिकले स्टिमेट परिवर्तन गर्दा कम भुक्तानी आएपछि ज्याला दिन नसकिएको अध्यक्ष बुढाको भनाइ छ । स्टिमेट फेरबदल गरिएपछि उपभोक्ता समिति र मजदुर समस्यामा परेको उनले बताए । ज्याला भुक्तानीका लागि स्रोतको खोजी भइरहेको पनि अध्यक्ष बुढाको भनाइ छ । झन्डै सवा ११ लाख रुपैयाँ भुक्तानी हुन बाँकी रहेको उपभोक्ता समितिले जनाएको छ । कुनै पनि बहानामा मजदुरको ज्याला भुक्तानी गर्नुपर्ने गाउँपालिका अध्यक्ष कुमारी बरालले बताइन् । आवश्यक परेपछि गाउँपालिकाले सहयोग गर्ने उनको भनाइ छ । विद्युत् आयोजना मर्मतका लागि भनेर गाउँपालिकाले ४० लाख बजेट दिएको थियो ।"
लकडाउनले खुम्च्यायो वित्तीय क्षेत्रको वृद्धि,"(काठमाडौं)  कोभिड१९ को जोखिमबाट बच्न सरकारले गरेको लकडाउनका कारण आर्थिक वर्ष २०७६७७ मा वित्तीय र बिमा क्षेत्रको वृद्धिदर खुम्चिएको छ । अघिल्लो वर्षको तुलनामा गत आर्थिक वर्षमा वित्तीय क्षेत्रको वृद्धिदर घटेको छ । केन्द्रीय तथ्यांक विभागले गत साता सार्वजनिक गरेको आर्थिक वर्ष २०७६७७ को राष्ट्रिय लेखा तथ्यांक ले वित्तीय र बिमा क्षेत्रको वृद्धिदर खुम्चिने देखाएको छ । प्रतिवेदनमा गत आर्थिक वर्षमा वित्तीय र बिमा क्षेत्रको वृद्धिदर ४७५ प्रतिशत हुने प्रक्षेपण गरिएको छ । अघिल्लो आर्थिक वर्ष यस्तो वृद्धिदर ६३५ प्रतिशत थियो । विभागले हालसम्मको प्रगति र बाँकी तीन महिनाको सम्भावित गतिविधिका आधारमा उक्त प्रक्षेपण गरेको हो ।लकडाउनका कारण लामो समय बैंक तथा वित्तीय संस्थाले व्यवसाय सञ्चालन गर्न नपाएकाले अघिल्लो वर्षको तुलनामा वृद्धिदरमा कमी आएको केन्द्रीय तथ्यांक विभागका निर्देशक ईश्वरीप्रसाद भण्डारीले बताए । कति महिनासम्म त बैंक बन्द नै रहे, सो अवधिमा बैंकहरूले कारोबार गर्न पाएनन्, उनले भने, त्यसपछि बैंक खुले पनि कर्जा विस्तारले गति लिन समय लाग्यो । यसको असर वृद्धिदरमा देखिएको हो । यद्यपि अर्थतन्त्रका धेरै क्षेत्र ऋणात्मक रहेको अवस्थामा वित्तीय क्षेत्रको वृद्धिदरलाई सन्तोषजनक मान्नुपर्ने उनको भनाइ छ । कोभिडका कारण धेरै क्षेत्रको वृद्धिदर ऋणात्मक रह्यो । तीमध्ये केहीको वृद्धिदर करिब २६ प्रतिशतसम्मले ऋणात्मक भएको छ, उनले थपे, यसकारण पनि वित्तीय क्षेत्रको वृद्धिदर राम्रो हो ।विभागले राष्ट्रिय लेखा तथ्यांक गणना गर्दा गत वर्षदेखि वित्तीय क्षेत्रमा बिमा पनि समावेश गरेको छ । अघिल्ला वर्षहरूमा बिमालाई अन्य शीर्षकमा राखेर गणना गरिँदै आएको थियो । गत आर्थिक वर्षमा बैंकसँगै बिमा क्षेत्र पनि प्रभावित भएकाले वित्तीय र बिमा गतिविधिको वृद्धिदर ५ प्रतिशतभन्दा कममै सीमित भएको विभागले जनाएको छ ।आर्थिक वर्ष २०७४७५ मा वित्तीय मध्यस्तता क्षेत्रको वृद्धिदर ९४३ प्रतिशत थियो । आर्थिक वर्ष २०७५७६ मा आउँदा यस्तो वृद्धिदर ६३५ प्रतिशतमा सीमित रह्यो । गत आर्थिक वर्षमा पनि वृद्धिदरमा कमी आयो । लकडाउनका कारण गत चैतदेखि भदौ अन्तिम सातासम्म बैंक तथा वित्तीय संस्थाको कर्जा विस्तार ठप्प नै रह्यो । सो अवधिमा लगानीमा रहेको कर्जा पनि केही असुली भयो । नयाँ कर्जा विस्तार नभएको र लगानीमा रहेको कर्जा पनि असुली भएपछि कुल कर्जा प्रवाह घट्यो । तर सो अवधिमा निक्षेप संकलन भने बढ्यो । निक्षेप बढेकाले ब्याज दायित्व बढ्यो । तर कर्जा नगएकाले ब्याज आयमा कमी भयो । प्रतीतपत्र, बैंक ग्यारेन्टी, विदेशी विनिमयलगायत गतिविधिमा पनि कमी आएकाले बैंक तथा वित्तीय संस्थाको अन्य आय पनि प्रभावित बन्यो । सोही कारण अघिल्लो वर्षको तुलनामा गत आर्थिक वर्षमा वित्तीय क्षेत्रको वृद्धिदर केही खुम्चिएको बैंकरहरू बताउँछन् । पछिल्ला एकदुई महिनामा वित्तीय क्षेत्रको गतिविधि लयमा फर्किसकेकाले चालु आर्थिक वर्षमा वृद्धिदरमा केही सुधार आउने उनीहरूको तर्क छ ।करिब एक दशकयता औसतमा ६ प्रतिशत हाराहारीमा रहँदै आएको वित्तीय क्षेत्रको वृद्धिदर पछिल्ला तीन वर्ष उच्च देखिएको छ । यसमध्ये आर्थिक वर्ष २०७२७३ मा यो क्षेत्रको वृद्धिदर ८५५ र २०७३७४ मा ९०९ र २०७४७५ मा ९४३ प्रतिशत थियो । कुल गार्हस्थ्य उत्पादन (जीडीपी) गणना गर्दा वित्तीय मध्यस्थता क्षेत्रअन्तर्गत बैंकिङ, बिमा र समाजिक सुरक्षा योगदान गरी तीन समूहमा विभाजन गरिएको छ । बैंकिङ समूहभित्र राष्ट्र बैंक, वाणिज्य बैंक, विकास बैंक, वित्त कम्पनी र सहकारी संस्थाको कारोबार समावेश हुन्छ । बिमा समूहअन्तर्गत बिमा समिति, जीवन बिमा र निर्जीवन बिमा कम्पनीको कारोबार समावेश गरिन्छ । सामाजिक सुरक्षा योगदान समूहमा धितोपत्र बोर्ड, कर्मचारी सञ्चय कोष, नागरिक लगानी कोषलगायत पर्छन् । यी सबै क्षेत्रको वृद्धिका आधारमा समग्र वित्तीय मध्यस्तता क्षेत्रको वृद्धिदर निकालिन्छ ।गत आर्थिक वर्ष कुल गार्हस्थ्य उत्पादन (जीडीपी) मा वित्तीय मध्यस्तता क्षेत्रको योगदानमा भने सामान्य सुधार भएको छ । गत आर्थिक वर्षमा जीडीपीमा वित्तीय मध्यस्तता क्षेत्रको योगदान ६७६ प्रतिशत पुग्ने विभागको अनुमान छ । आर्थिक वर्ष २०७५७६ मा यस्तो योगदान ६२० प्रतिशत थियो । वित्तीय क्षेत्रमा लिइएका नीतिगत पहलकदमीको परिणामस्वरूप वित्तीय पहुँच विस्तार भएको राष्ट्र बैंकको दाबी छ । सबै स्थानीय तहमा वाणिज्य बैंकको शाखा पुर्याउने राष्ट्र बैंकको नीतिअनुरूप गत पुससम्म ७ सय ४९ स्थामा बैंक पुगिसकेका छन् । बाँकी चार स्थानीय तह भने अझै बैंकविहीन छन् । पछिल्ला महिनामा बैंक तथा वित्तीय संख्यामा निक्षेप खाता, मोबाइल बैंकिङ, इन्टरनेट बैंकिङलगायत डिजिटल बैंकिङमा पनि उल्लेख्य सुधार भएको सरकारी तथ्यांकले देखाएका छन् ।"
बुक बिल्डिङका लागि छानिए लगानीकर्ता,"(काठमाडौं)  प्राथमिक सेयर जारी गरेर दोस्रो बजारमा सूचीकृत हुन चाहने कम्पनीले अंकित मूल्य १ सय रुपैयाँभन्दा बढीमा निष्कासन गर्न पाउने व्यवस्था (बुक बिल्डिङ) का लागि धितोपत्र बोर्डले ७४ वटा संस्थागत लगानीकर्ता छानेको छ । बुक बिल्डिङमा सहभागिता जनाउन बोर्डसमक्ष निवेदन पेस गरेकामध्ये १० संगठित संस्थालाई योग्य संस्थागत लगानीकर्ताका रूपमा काम गर्न मंगलबार स्वीकृति प्रदान गरिएको हो । यसअघि बोर्डले ६४ वटा कम्पनीलाई संस्थागत लगानीकर्ताको अनुमति दिइसकेको छ ।बुक बिल्डिङ सार्वजनिक निष्कासन गर्दा मूल्य निर्धारण गर्ने एउटा वैकल्पिक विधि हो । सेयर वा अन्य धितोपत्रको सार्वजनिक निष्कासन गर्दा धितोपत्रको सही मूल्य निर्धारण गर्न बिक्री प्रबन्धक वा प्रत्याभूतिकर्ता (बुक रनर) ले लगानीकर्ताबाट धितोपत्रको माग सिर्जना गर्ने, संकलन गर्ने र अभिलेख गर्ने व्यवस्थित प्रक्रिया हो । यो विधिमा बिक्री प्रबन्धक वा प्रत्याभूतिकर्ताले विभिन्न सम्भाव्य लगानीकर्ताको मागका आधारमा सार्वजनिक निष्कासनको मूल्य निर्धारण गर्छ ।मंगलबार स्वीकृति पाउनेमा उषा इन्भेस्टमेन्ट प्रालि, कुमारी बैंक, सनराइज बैंक, लक्ष्मी बैंक र गुडविल फाइनान्स छन् । युनाइटेड इदी मर्दी एन्ड आरबी हाइड्रोपावर, विशाल ग्रुप प्रालि, श्री गणेश प्रोपर्टिज एन्ड इन्भेस्टमेन्ट प्रालि, प्रुडेन्सियल क्यापिटल म्यानेजमेन्ट र सिड इन्फ्रा प्रालिले पनि अनुमति पाएका छन् । यसअघि नै धितोपत्रको मूल्य निर्धारण पारदर्शी तथा प्रतिस्पर्धात्मक रूपमा गरी वास्तविक क्षेत्रका कम्पनीको बजार प्रवेश प्रोत्साहित गर्न बोर्डले बुक बिल्डिङ निर्देशिका, २०७७ जारी गरिसकेको छ ।बोर्डबाट स्वीकृतिप्राप्त योग्य संस्थागत लगानीकर्ताले निष्कासनकर्ता कम्पनीको प्राविधिक, वित्तीय, व्यवस्थापन, भावी योजना तथा रणनीतिलगायत विवरणको अध्ययनका आधारमा सुसूचित तवरले धितोपत्रको आशय मूल्य पेस गर्नुपर्नेछ । खरिद आशय मूल्यको आधारमा धितोपत्रको बिक्री मूल्य सीमा निर्धारण गरी योग्य संस्थागत लगानीकर्तालाई निष्कासित धितोपत्रको ४० प्रतिशत र सर्वसाधारण लगानीकर्ताका लागि ६० प्रतिशत धितोपत्र निष्कासन गर्नुपर्ने व्यवस्था छ । जसले प्रारम्भिक सार्वजनिक निष्कासनको मूल्य निर्धारणमा दक्ष तथा व्यावसायिक सहभागितामार्फत धितोपत्रको उचित मूल्य निर्धारण गर्न सहयोग पुग्नुका साथै वास्तविक क्षेत्रका संगठित संस्थाको थप प्रवेश हुने अपेक्षा रहेको बोर्डले दाबी गरेको छ ।"
आमायांग्रीमा बढ्दै पर्यटक,"(आमायांग्री, सिन्धुपाल्चोक)  वरिपरि लोभलाग्दो हिमशृंखला । हिउँले सेताम्मे फराकिलो लेकाली जंगल । जंगली डाँडाकै शिरमा बौद्ध मन्त्र लेखिएका दर्जनौं ध्वजापताका । लेकाली घना जंगलबीच कलात्मक मानेछ्योर्तेन र तीनतले निर्माणाधीन चिटिक्क मन्दिरझैं लाग्ने आमायांग्रीको गुम्बा । हेलम्बु र पाँचपोखरी थाङपाल गाउँपकालिकाको सीमास्थित ह्योल्मो महादेवी आमायांग्री क्षेत्र पुग्दा काठमाडौं माकलबारीका मिलन तामाङ उत्साहित देखिन्थे । यहाँ आएर लाग्यो कि स्वर्ग यही हो, यहाँका हिमशृंखला, प्राकृतिक बनोटले संसारलाई नै भुलाइदियो, उनले भने । हेलम्बुको परम्परागत छेच्यु पूजामा सहभागी भएर होमस्टे बासपछि आमायांग्री आइपुग्दा उनीसहितका १२ जना पर्यटक खुबै रमाए । आमायांग्री समस्त जगत्को आमा हो, हाम्रा सबै सपना उहाँले पूरा गरिदिनुभएको छ, यहाँको दर्शन सकेपछि ढुक्पुङ अर्थात् गुरु रिन्पोछेको तपस्यास्थल पुग्दै छौं, आमायांग्री मन्दिरछेउ भेटिएका काठमाडौ बौद्धका ५३ वर्षीय सोनाम तामाङले भने ।आमायांग्रीको प्राचीन मूर्ति राखिएको चिटिक्क कलात्मक गुम्बालाई भूकम्प र परकम्पले ध्वस्त बनाएपछि हेलम्बुकै स्थानीयको अग्ररतामा आमायांग्री गुम्बा ठडिँदै छ । फराकिलो डाँडामाथि आमायांग्री क्षेत्रको प्राकृतिक सुन्दरता हेर्नकै लागि काठमाडौंदेखि विभिन्न जिल्लाबाट पर्यटक आउने गरेका छन् । हिन्दू र बौद्ध तीर्थालुको घुइँचो लाग्ने यहाँ विशेषगरी विश्वकल्याणका लागि अनेक परम्परागत पूजा हुने गरेका छन् । ह्योल्मो संस्कृतिका अनुसन्धानदाता टासी दोङ्बा ह्योल्मोका अनुसार समुद्री सतहबाट ३ हजार ७ सय ७० मिटर उचाइमा रहेको आमायांग्रीको धार्मिक इतिहास बौद्धधर्म गुरु रिन्पोछे (पद्मसम्भव) सँग जोडिएको छ । सातौं शब्तादीका बौद्ध सम्प्रदायका महागुरु पद्मसम्भवले आमायांग्रीलाई गुप्त निधि लुकाएको क्षेत्रमध्ये ह्योल्मो क्षेत्रको सुरक्षाका लागि यहाँ तान्त्रिक विधिबाट आह्वान गरे । ह्योल्मो समुदायका कुलदेव अर्थात् सुङ्मो राखेर त्यही रूपअन्तर्गत आमायांग्रीलाई यस भेगको सुरक्षाका लागि रिन्पोछेले यो लेकक्षेत्र चुनेको ह्योल्मोले बताए । गुरु पद्मसम्भवका चार वटा गुप्त स्थानमध्येको एक तीर्थ ह्योल्मो क्षेत्र भएकाले आमायांग्री यहाँ आएर विश्व कल्याणार्थ स्थापित भएको उनले जनाए ।चीनको ग्रेटवालको झल्को दिने गरी ह्योल्मो परम्पराको धर्मचक्र पर्खालअनुसार हिमालयन ग्रेट ट्रेललाई आमायांग्री भएर लैजाने योजना हेलम्बु गाउँपालिकाले बनाएको अध्यक्ष निमाग्याल्जेन शेर्पाले बताए । आमायांग्रीको ट्रेकिङ रुट जोड्ने शेर्माथाङलाई घेरेर ग्रेट ट्रेलको काम थालिएको छ । आमायांग्रीलाई प्रवर्द्धन गर्ने बृहत् योजना बनाएर काम गर्दै छौं, उनले भने ।"
सुरक्षा कमजोरी पत्ता लगाउन सुरु भयो बगभी,"काठमाडौं (कास) एप, वेबसाइटसहित अनलाइन प्रणालीको सुरक्षा कमजोरी पत्ता लगाउन नेपालकै पहिलो बग बाउन्टी प्लेटफर्म बगभी सञ्चालनमा आएको छ । सिनिकल टेक्नोलोजीले सञ्चालनमा ल्याएको बगभी प्लेटफर्ममा कुनै पनि व्यक्ति वा कम्पनीले आफ्नो प्रडक्टलाई सुरक्षा कमजोरी पत्ता लगाउन रजिस्टर गर्न सक्ने संस्थापक नरेश लाम्गादेले बताए ।पुस १४ देखि परीक्षणका रूपमा सञ्चालित बगभी यसै सातादेखि पूर्ण रूपमा सञ्चालनमा आएको हो । बगभीमा हालसम्म ६ सयभन्दा बढी साइबर सुरक्षा अनुसन्धानकर्ता जोडिएको लाम्गादेले जानकारी दिए । उनका अनुसार विभिन्न १० वटा नेपाली कम्पनीले आफ्नो प्रडक्टलाई बगभीमा सुरक्षा कमजोरी पत्ता लगाउन रजिस्टर गरिसकेका छन् । बगभी प्लेटफर्मममा नेपाली कम्पनीका प्रडक्ट मात्रै नभई विदेशी प्रडक्टसमेत सुरक्षा कमजोरी पत्ता लगाउन दर्ता होउन् भन्ने हाम्रो उद्देश्य हो, लाम्गादेले भने, सक्दो बढी प्रडक्ट र अनुसन्धानकर्ता यसमा जोड्ने योजना छ । बगभीमा हाल राखिएका प्रडक्टको सुरक्षा कमजोरी पत्ता लगाएबापत कम्तीमा २५ देखि २ सय डलरसम्म पुरस्कार पाइने लाम्गादेले जानकारी दिए । प्रडक्टमा भएको सुरक्षा कमजोरीका आधारमा पुरस्कार रकम निर्धारण हुन्छ ।बगभी जस्तो प्लेटफर्ममा आफ्नो प्रडक्टलाई दर्ता गर्दा धेरै अनुसन्धानकर्ताबाट प्रडक्टको सुरक्षा कमजोरी परीक्षण हुने भएकाले उक्त प्रडक्ट बढी सुरक्षित हुने उनी बताउँछन् ।"
नक्कली लेबलमा मोबिल र पेन्ट बेच्ने पक्राउ,"मोरङ (कास) विराटनगरमा सर्वो ब्रान्डको लेबल लगाएर नक्कली मोबिल र नक्कली एसियन पेन्ट्स बिक्री गर्दै आएका एक जनालाई प्रहरीले बिहीबार पक्राउ गरेको छ । विराटनगर ११ जनपथ टोलका ७८ वर्षीय शंकरलाल खेम्कालाई पक्राउ गरेको हो ।गोप्य सूचनाका आधारमा जनपथ टोलमा २० वर्षदेखि भाडा लिएको गोदाममा सर्वोको लेबल लगाएर नक्कली मोबिल र इनामेल पेन्ट्स प्याकिङ गरिरहेको अवस्थामा पक्राउ गरिएको जिल्ला प्रहरी मोरङका प्रवक्ता प्रहरी उपरीक्षक मानबहादुर राईले बताए । खेम्काले बाहिरबाट मोबिल ल्याएर सर्वोको स्टिकर आफैंले छापेर एक लिटरको बट्टा र बोतल तयार पारी बिक्री गर्दै आएको घटनास्थलके प्रकृतिले देखिन्छ, उनले भने, इनामेल पेन्ट्स पनि बाहिरबाट ल्याएर एसियन पेन्ट्सको लेबल लगाएर बिक्रीवितरण गर्दै आएको पाइयो ।"
फोर्डको इकोस्पोर्ट एसई,"काठमाडौं (कास) नेपालका लागि फोर्ड गाडीका आधिकारिक विक्रेता जीओ अटोमोबाइल्सले फोर्डको इकोस्पोर्ट एसई पेट्रोल सार्वजनिक गरेको छ । नेपाली बजामा यसको मूल्य ४७ लाख ५० हजार रुपैयाँ पर्ने कम्पनीले जानकारी दिएको छ । फोर्ड इकोस्पोर्ट एसई संस्करणमा सिंक३ सूचना र मनोरञ्जन प्रणाली उपलब्ध छ । साथै पेट्रोल भेरियन्टमा १५ लिटर, ३ सिलिन्डर पेट्रोल इन्जिन र डिजेल भेरियन्टमा १५ लिटर इन्जिनको विकल्प पनि छ । इकोस्पोर्टमा एक लाख किलोमिटर वा तीनवर्षे वारेन्टी रहेको कम्पनीले जनाएको छ । चालक र यात्रुको सुरक्षाका लागि यसमा ६ वटासम्म एयरब्याग राखिएको छ । साथै एप्पल कारप्ले र एन्ड्रोइड अटो कम्प्याटिबिलिटीलाई सिंक३ सूचना प्रविधिसँग जडान, ९ इन्चको टचस्क्रिन, इन्फोटेन्मेन्ट प्रणालीलगायतका विशेषता यसमा छन् ।"
बजारमा टाटा मोटर्सका नयाँ फरएभर रेन्ज गाडी,"काठमाडौं (कास) टाटा मोटर्सको नेपालका लागि आधिकारिक वितरक सिप्रदी ट्रेडिङ प्रालिले फरएभर रेन्जअन्तर्गत पर्ने पाँच वटा नयाँ गाडीहरू सार्वजनिक गरेको छ । जसमा टियागो, टिगोर, नेक्सन, अल्ट्रोज र एच फाइभ रहेको कम्पनीले जानकारी दिएको । यी गाडीहरू बी एस सिक्स प्रविधिले सम्पन्न रहेको कम्पनीले दाबी गरेको छ । यी गाडीहरू बी एस सिक्स इन्जिन र इम्प्याक्ट २० अन्तर्गत आकर्षक डिजाइनमा निर्माण गरिएका छन् । नयाँ टियागोमा १२ सय सीसी इन्जिन क्षमता रहेको र यसको सुरुवाती मूल्य २८ लाख रुपैयाँ छ । त्यस्तै टिगोरको ३२ लाख ५० हजार रुपैयाँ, नेक्सनको ३९ लाख ९५ हजार रुपैयाँ, अलट्रोजको ३५ लाख ५० हजार रुपैयाँ र एच फाइभको ८४ लाख ९९ हजार रुपैयाँ रहेको छ ।"
नेट टीभीको साझेदारीमा भ्वाइस अफ नेपालको सिजन ३,"काठमाडौं (कास) वर्ल्डलिंक कम्युनिकेसन्स, यसका भगिनी कम्पनी नेटटिभी र नेपाली पात्रोले भ्वाइस अफ नेपालको सिजन३ का सम्पूर्ण कार्यक्रममा सम्झौता गरेको छ । सम्झौतापछि सिजन३ कार्यक्रमका लागि चाहिने इन्टरनेट वर्ल्डलिंकले उपलब्ध गराउनेछ । नेट टीभीले सम्पूर्ण गतिविधिको साझेदारका रूपमा आबद्ध भएको कम्पनीले जानकारी दिएको छ ।"
"खेल उत्कृष्ट, पुगेनन् फाइनल","(काठमाडौं)  नेपाली घरेलु क्रिकेटमा यो खेललाई पछिसम्म पनि दोहोर्याएर सम्झिने छ । यसको खास नतिजा के रह्यो भने दुवै प्रतिद्वन्द्वी टिम फाइनल पुग्न सकेनन् । काठमाडौं मेयर कप क्रिकेटमा बिहीबार कीर्तिपुरस्थित त्रिवि मैदानमा वाग्मती प्रदेश र आर्मी क्लब भिडेका थिए । खेल सकिनु अगाडि नै तय भइसकेको थियो, यी दुई टिममध्ये कुनै फाइनल पुग्ने छैन । किनभने मूलपानीमा भएको खेलमा एपीएफ क्लबले काठमाडौं मेयर११ टिमलाई हराएर फाइनल सुरक्षित गरिसकेको थियो ।यस्तोमा वाग्मती र आर्मी खाली प्रतिष्ठाका लागि मात्र लडे, तर यो प्रतिष्ठाको लडाइँ क्या खेल जस्तै रह्यो । सबैभन्दा पहिले मूलपानीमा भएको खेल । त्यसमा एपीएफका लागि कप्तान शरद भेषवाकरले अर्धशतकमात्र प्रहार गरेनन्, सन्दीप जोरासँग शतकीय साझेदारी गरे र टिमलाई ७ विकेटले विजयी गराए । टस हारेर पहिले ब्याटिङ अवसर पाएको मेयर११ ले ४८२ ओभरमात्र टिकेर १ सय ७७ रन बनाएको थियो ।जवाफमा एपीएफ ४४१ ओभरमै जितसम्म पुग्न सफल रह्यो । शरदले सबैभन्दा पहिले शंकर रानासँग दोस्रो विकेटमा ४४ रनको साझेदारी निभाए । त्यसपछि दबाबमा आएको एपीएफका लागि शरदले कप्तानी इनिङ्स खेले । यो किन महत्त्वपूर्ण रह्यो भने उनले लामो समयपछि आफ्नो प्रतिष्ठाअनुसार खेले । शरदले सन्दीप लामिछानेको फ्री हिटमा छक्का प्रहार गर्दै अर्धशतक पूरा गरे । उनी ६१ रन बनाएर नटआउट रहे ।सन्दीप जोरा आफैं पनि नटआउट रहे । उनले ६२ रन बनाए । यसक्रममा सन्दीपले सिद्धान्त लोहनीको बलमा चौका प्रहार गर्दै जितको औपचारिक पूरा गरेका थिए । सन्दीप र शरदले तेस्रो विकेटमा १ सय २१ रनको निर्णायक साझेदारी गरे । यसअघि मेयर११ का लागि हरिशंकर साह र सन्दीप रजालीले ६५ रन साझेदारी गरेर टिमलाई सम्हाल्ने प्रयास गरेका थिए । सन्दीप रजालीले ४८ र हरिशंकरले ३६ रन बनाए । उनीहरूबाहेक अन्य कसैले गतिलो योगदान दिन सकेनन् ।एपीएफको त्यो जितपछि कीर्तिपुर मैदानको खेल वास्तवमै औपचारिकमै सीमित भएको थियो । तर, दुवै टिमका खेलाडीले त्यसलाई त्यस्तै व्यवहार गरेनन् । एउटा अब्बल दर्जाको खेलमा जे जति चाहिन्छ, त्यो सबै त्यसमा थियो । जस्तो, शतकीय इनिङ्स र ५ विकेटको प्रदर्शन । त्यो पनि दुवै टिमबाट । जतिबेला आर्मीका कप्तान विनोद भण्डारी आउट भए । त्यसपछि खेल वाग्मतीको पक्षमा मोडियो । सबैले फेरि अनुभव गरे, क्रिकेटमा जित धेरै नजिक भएर पनि कति धेरै टाढा हुनसक्छ भनेर । १० रनले विजयी रहेको खेलमा वाग्मतीले पहिले ब्याटिङ गरेर ४९४ ओभरमा सबै विकेट गुमाई २ सय ६६ रन बनाएको थियो । त्यसमा पारस खड्काले १ सय १९ रनको शतकीय इनिङ्स खेले । जसका लागि ११ चौका र दुई छक्का प्रहार गरे । संयोगले यो घरेलु क्रिकेटमा पारसको पहिलो शतक रह्यो । जवाफमा आर्मीले ४७१ ओभरमा २ सय ५६ रन बनायो । यसमा पनि विनोद भण्डारीले १ सय १९ रन बनाए । उनको यो प्रदर्शन नहुँदो हो त खेल कति चाँडै टुंगिसकेको हुन्थ्यो, थाहै हुँदैनथ्यो । विनोदले ८ चौका र ७ छक्का प्रहार गरेर खेललाई रोमाञ्चक बनाए ।आर्मीले एक समय ४ विकेट गुमाउँदा ७९ रन मात्र बनाएको थियो । फेरि सात विकेट गुमाउँदा १ सय ५२ रन बनाएको थियो । तर विनोदले आठौं विकेटमा करण केसीसँग ८४ रनको आक्रामक साझेदारी गरे । आरियो पौडेलको बलमा एक रन बटुलेर स्ट्राइक आफ्नै पक्षमा पार्ने प्रयासमा विनोद नराम्रोसँग स्टम्पिङ हुन पुगे । लगत्तै अर्को ओभरमा आरियोले जितेन्द्र मुखियालाई लगभग प्लम्प एलबीडब्लूमा आउट पारे । वाग्मतीका लागि तिनै आरियो र आर्मीका लागि सोमपाल कामीले ५५ विकेट लिए । शतकपछि आर्मीबाट ओपनर लोकेश बमको ४६ र वाग्मतीबाट नन्दन यादवको ४२ रन नै ठूलो स्कोर थियो ।"
रोनाल्डो र मेसीबिना क्वाटरफाइनल,"पीएसजीबार्सिलोनास्पेनी महारथी बार्सिलोना भने प्रतियोगिताबाट बाहिरिएको छ । क्याटलन क्लबलाई फ्रान्सको पेरिस सेन्ट जर्मेन (पीएसजी) ले स्तब्ध पार्दै अन्तिम आठको यात्रा तय गरेको छ । दोस्रो लेगमा ११ को बराबरीमा टुंगिएपछि बार्सिलोनाको चुनौती समाप्त भएको हो । पेरिसमा भएको खेलमा पीएसजीले केलियन एमबाप्पेको गोलमा अग्रता लिएपछि बार्सिलोनाको तर्फबाट लियोनल मेसीले एक गोल फर्काएका थिए ।मेसी पेनाल्टीमा अर्को गोल गर्न भने चुके । उनको पेनाल्टी छपल्टका गोल्डेन बल विजेता गोलकिपर केलर नाभासले रोकेका थिए । यो नतिजापछि पीएसजी समग्रमा ५२ ले अगाडि रह्यो । बार्सिलोना पहिलो लेगमा आफ्नै भूमिमा ४१ ले पराजित रहनु नै टिमका लागि प्रतियोगिताबाट बाहिरिनुको मुख्य कारण रह्यो । खेलपछि बार्सिलोनाका प्रशिक्षक रोनाल्ड कोम्यानले मेसीको बार्सिलोनामा अझै पनि पर्याप्त सम्भावना भएको बताए । उनले भनेका छन्, मेसी हाम्रा लागि अझै उत्तिकै महत्त्वपूर्ण खेलाडी हुन् ।सन् २००५ पछि पहिलोपल्ट च्याम्पियन्स लिग क्वाटरफाइनलमा मेसी र उनका निकट प्रतिद्वन्द्वी क्रिस्टियानो रोनाल्डो हुने छैनन् । रोनाल्डोको टिम युभेन्ट्स पनि मंगलबार प्रतियोगिताबाट बाहिरिइसकेको छ ।"
धनकुटालाई भलिबल उपाधि,"धनकुटा (कास) धनकुटामा सम्पन्न प्रथम उपमेयर कप खुला महिला भलिबलको उपाधि धनकुटा नगरपालिकाले जितेको छ । बिहीबार फाइनलमा धनकुटा नगरपालिकाले सहिदभूमि गाउँपालिकालाई २५१८, २५६, २५२३ को सोझो सेटमा पराजित गरेको हो । उत्कृष्ट खेलाडीमा धनकुटाकी शान्ता राई, उत्कृष्ट सर्भरमा धनकुटाकै प्रेमिका राई, उत्कृष्ट सेटरमा धनकुटाकी हेमिना राई र उत्कृष्ट ब्लकरमा सहिदभूमिकी जानुका राई चुनिए । फेयर प्ले टिम साँगुरीगढी गाउँपालिका चुनियो ।"
कुमारी र दमौली विजयी,गोरखा (कास) गोरखा नगरपालिका९ दलभन्ज्याङमा भएको तेस्रो फुटबल मेलाअन्तर्गत यू१३ मा कुमारी क्लब काठमाडौं र भेन्ट्रान्सतर्फ दमौली भेन्ट्रासले उपाधि जितेका छन् । कुमारीले महालक्ष्मी मावि लक्ष्मीबजारलाई ५२ ले हरायो । विजेताले १५ हजार र उपविजेताले ७ हजार पुरस्कार पाए । दमौली भेन्ट्रान्सले बाराही युनाइटेड बराहलाई फाइनलमा ३१ गोलले हराएको थियो । गोरखा नगरपालिका८ का केदार मगर लाइफटाइम एचिभमेन्ट अवार्डबाट सम्मानित भए । ओसन वर्ष खेलाडी आयोजकका राजेन्द्र रिमाल र प्रतिभावान खेलाडी फिनामका मनोज गुरुङ चुनिए । चार दिन दलभञ्ज्याङको आर्टिफिसियल टर्फ मैदानमा फुटबल मेला भएको हो ।
प्रनिश र विशाललाई सफलता,"काठमाडौं (कास) झापाका प्रनिशसिंह ठकुरी र विशाल बस्नेतको जोडी प्रथम खुला साइनो मेयर कप ब्याडमिन्टन प्रतियोगिताको पुरुष डबल्समा क्वाटरफाइनल पुगेको छ । उनीहरूले एपीएफका इन्द्र महता र अनिलकुमार लाखेको जोडीलाई १९२१, २११६, २१११ को सेटमा हराए । क्वाटरफाइनल पुग्नेमा स्पोर्ट्स हबका गणेश ढुंगाना र अभिषेक गुरुङ, चण्डोलका सनम खपाङ्गी र हीरा राई, इचंगुका रमेश श्रेष्ठ र साजन श्रेष्ठ, सिन्धुलीका दीपेन्द्र बस्नेत र रुपक थिङ, सुर्खेतका नरेन्द्र बम र चण्डोलका शिव थापा तथा भूपू सैनिकका सरोज अन्सारी र सुरज गुप्ताको जोडी छन् ।"
मदन र रोमन फाइनलमा,काठमाडौं (कास) लुम्बिनी प्रदेशका मदन बस्नेत प्रथम राष्ट्रिय पेन्केक सिलात मार्सल आर्टको पुरुष ४५ केजीमा बिहीबार फाइनल पुगेका छन् । मदनले सुदूरपश्चिमका पदम पुनलाई हराए । फाइनलमा मदनले कर्णाली प्रदेशका रोमन ज्ञवालीसँग खेल्नेछन् । अर्को सेमिफाइनलमा रोमनले प्रदेश २ का प्रदीप रोकालाई हराएका थिए । ४० केजीमा लुम्बिनीका जितेन्द्र बुढा र कर्णालीका सविन विक फाइनल पुगे । जितेन्द्रले गण्डकीका मोहन पाण्डे र सविनले आयोजकका नमराज भण्डारीलाई हराए ।
चुनौती थप्दै सातदोबाटो,सहिद स्मारक बी डिभिजन लिग २०७६ मा सातदोबाटो युवा क्लबगोल प्रतिद्वन्द्वी२० नयाँबस्ती युवा क्लब१० टुसाल युवा क्लब१० श्री कुमारी क्लब१० पुल्चोक स्पोर्ट्स क्लब१० ब्वाइज युनियन क्लब११ झम्सीखेल युवा क्लब३२ खुमलटार युवा क्लब१० श्री भगवती क्लब४१ बाँसबारी क्लब१२ मध्यपुर युथ एसोसिएसन१० आरसीटीविधागत उत्कृष्टगोलकिपर अञ्जल श्रेष्ठ (खुमलटार)डिफेन्डर शिव गुरुङ (बाँसबारी)मिडफिल्डर दिनेश राई (सातदोबाटो)फरवार्ड सविन केसी (खुमलटार)प्रशिक्षक सनोज श्रेष्ठ (सातदोबाटो)बी डिभिजन लिग पुरस्कारच्याम्पियन सातदोबाटो युवा क्लब (रु१५ लाख)उपविजेता खुमलटार युवा क्लब (१० लाख)तेस्रो श्री भगवती क्लब (८ लाख)चौथो ब्वाइज युनियन क्लब (५ लाख)फेयर प्ले ब्वाइज युनियन क्लब (२५ हजार)
मकवानपुरको जित,"सर्वोत्कृष्टलाई बुलेट बाइकप्रतियोगिता सर्वोत्कृष्ट खेलाडीलाई करिब ६ लाख रुपैयाँबराबरको बुलेट बाइक प्रदान गरिने छ । जिल्लाका १० स्थानीय तहको सहयोगमा सुरु प्रतियोगितामा सर्वोत्कृष्ट हुनेलाई हेटौंडा स्कुल अफ म्यानेजमेन्ट क्याम्पसले करिब ६ लाख रुपैयाँबराबरको रोयल इनफिल्डको बुलेट बाइक उपलब्ध गराएको हो । क्याम्पसले बर्सेनि सर्वोत्कृष्ट खेलाडीलाई बाइक उपलब्ध गराउने घोषणा गरेको छ । यसअघि सर्वोत्कृष्ट खेलाडीलाई ५० हजार रुपैयाँ उपलब्ध गराइएको थियो । नेपाली फुटबलमै सर्वोत्कष्ट खेलाडीलाई हामी सबैभन्दा महँगो पुरस्कार दिँदै छौं, मकवानपुर फुटबल संघ अध्यक्ष टीकाराम लामाले भने । विधागत उत्कृष्टले जनही २५ हजार पाउनेछन् । विजेताले १० लाख रुपैयाँ र उपविजेताले ५ लाख रुपैयाँ प्राप्त गर्नेछन् ।"
होराइजन र वेस्टर्न भिड्ने,"तिलोत्तमा (कास) साबिक विजेता लुम्बिनी खुकुरी क्रिकेट क्लबलाई झिनो रनअन्तरले पराजित गर्दै वेस्टर्न क्रिकेट एकेडेमी टेलिकम रूपन्देही सुपर लिग क्रिकेटको फाइनल पुगेको छ । बिहीबार दोस्रो सेमिफाइनल खेल यही वर्ष बी डिभिजनमा बढुवा भएको वेस्टर्नले ५ रनले जितेको थियो । टस जितेको वेस्टर्नले ४३१ ओभरमा सबै विकेट गुमाई १ सय ५० रनमात्र बनाएको थियो । पूर्वराष्ट्रिय खेलाडी राहुल बिकले ९२ बलमा ८२ रन जोडे । उनले ८ चौका र ३ छक्का प्रहार गरे । ओपनरद्वय भुवन पाण्डे र देव खनाल पेभेलियन फर्केपछि क्रिज सम्हालेका राहुलले सुरुदेखि नै ठूला शट प्रहार गरे । उनले ४९ बलमा अर्धशतक पूरा गरेका थिए । शतकतिर लम्किरहेका राहुल लुम्बिनीका दुर्गेश गुप्ताको बलमा छक्का प्रहार गर्न खोज्दा क्याचआउट भए । भुवन पाण्डे र एकेन्द्र कुँवरले समान ११ रन बनाए । लुम्बिनीबाट अजय लुनियाले ४, दुर्गेश गुप्ताले ३, श्रीकान्त केवटले २ र शैलेश श्रीवास्तवले १ विकेट लिए ।जवाफीमा लुम्बिनी खुकुरी क्लब ३५१ ओभरमा अलआउट हुदा १ सय ४५ रनमात्र जोड्न सफल भयो । निश्चल चौधरीले ३३, प्रज्वल थापाले १३, आनन्द गौड र शेहजाद आलमले समान ११ रन जोडे भने दुर्गेश गुप्ता १० रनमा नटआउट रहे । लुम्बिनीलाई सस्तैमा समेट्न वेस्टर्नका अभिषेक गौतमले विशेष भूमिका खेले । एक्लैले ६ विकेट लिएका उनी म्यान अफ द म्याच भए । हर्जित सिंह, विवेक पराजुली, एकेन्द्र कुँवर र देव खनालले ११ विकेट लिए । फाइनल प्रतिद्वन्द्वी न्यु होराइजनले भने पहिलो सेमिफाइनलमा बुद्ध क्रिकेट क्लबलाई २ विकेटले हराएको थियो । विजेताले ८० हजार र उपविजेताले ४० हजार पुरस्कार प्राप्त गर्नेछन् ।"
