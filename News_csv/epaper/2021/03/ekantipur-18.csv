शीर्षक,विवरण
अलमलमा खनालनेपाल समूह,"ओलीले बोलाए संसदीय दलको बैठकपार्टीभित्रको असन्तुष्ट झलनाथ खनालमाधव नेपाल समूहले राजधानीमा राष्ट्रिय भेला गरिरहेका बेला प्रधानमन्त्री तथ पार्टी अध्यक्ष केपी शर्मा ओलीले बिहीबारका लागि संसदीय दलको बैठक बोलाएका छन् । तत्कालीन नेकपामा रहँदा मुख्य सचेतकको जिम्मेवारी पाएका सांसद विशाल भट्टराईका अनुसार बिहीबार बिहान ११ बजेका लागि संसदीय दलको बैठक बोलाइएको हो ।संसदीय दलको बैठक प्रधानमन्त्री निवास बालुवाटारमा बस्नेछ । उनका अनुसार समसामयिक परिस्थिति, संसद्लाई कसरी प्रभावकारी बनाउने भन्ने र पार्टीका समस्यालाई निराकरण गर्नेबारे संसदीय दलको बैठकमा छलफल हुनेछ ।"
कर्णालीमा एमालेको समर्थन फिर्ता,"औपचारिक सूचना नदिएर बोलाइएको गुटगत बैठकले गरेका भनिएका निर्णयप्रति हाम्रो असहमति छ, उनले फेसबुकमा भनेका छन्, कर्णाली प्रदेश सरकारप्रति हाम्रो समर्थन कायमै रहेको अवगत गराउँछौं । उद्योग, पर्यटन, वन तथा वातावरणमन्त्री नन्दसिंह बुढाले समेत एक पक्षीय रूपमा गरिएको निर्णयका आधारमा आफू मन्त्रीबाट फिर्ता नहुने बताए । एमाले पूर्ववत् अवस्थामा फर्केको परिस्थितिमा विधि र प्रक्रिया पुर्याएर बैठक आह्वान गरी सर्वसम्मत निर्णय गर्नुपर्नेमा एकलौटी ढंगबाट गरिएको उनको भनाइ छ । संसदीय दलमा भने कँडेलका पक्षमा बहुमत देखिएको छ । सचेतक शाहले संसदीय दलको विधानअनुसार प्रक्रिया पुर्याएर बहुमतबाट निर्णय गरिएकाले निर्णय कार्यान्वयन हुने बताए । एमालेमा सांसदहरूले गुट परिवर्तन गर्ने क्रम अहिले पनि जारी छ । नेपाल समूहमा रहेकी सुर्खेतकी पद्मा खड्का र दुई महिनाअघि ओली समूह छाडेका जुम्लाका पदमबहादुर रोकाया बुधबारको बैठकमा सहभागी भएका थिए । विगतमा ओली समूहमा रहेका मन्त्री बुढा र रावल भने बैठकमा सहभागी भएनन् । अब के हुन्छ ?समथर्न फिर्ता लिएपछि मुख्यमन्त्री शाही नेतृत्वको सरकार संकटमा परेको छ । अब उनीसँग राजीनामा दिने वा प्रदेशसभाबाट विश्वासको मत लिने विकल्प छन् । माओवादी केन्द्र संसदीय दलकी सचेतक सीता नेपाली निर्णयबारे एमालेभित्रै विवाद भएकाले सरकार सुरक्षित रहेको बताउँछिन् । समर्थन फिर्ताको निर्णय कार्यान्वयन हुने अवस्था आयो भने के गर्ने भन्नेबारे सोच्न सकिएला, उनले भनिन्, एमालेको अवस्था स्पष्ट भयो भने बल्ल राजनीतिले नयाँ कोर्स लिन्छ होला । सचेतक नेपालीले भनेझैं कर्णाली सरकारको भविष्य एमालेको नेपाल समूहले लिने आगामी कदममा निर्भर हुने देखिएको छ । बुधबारको निर्णय स्विकार्ने अवस्था आयो भने एमालेले राप्रपालाई साथमा लिएर नयाँ सरकार बनाउन सक्छ । ४० सदस्यीय कर्णाली प्रदेशसभामा एमालेलाई सरकार बनाउन थप एक सिट चाहिन्छ । एमाले एकमत हुन सकेन र नेपाल समूह मुख्यमन्त्री शाहीको बचाउमा लाग्यो भने कर्णालीको सत्ता समीकरणले नयाँ मोड लिन सक्छ । यस्तो अवस्थामा एमालेले नेपाल समूहका सांसदलाई निलम्बन वा बर्खास्त गर्ने अवस्था आउनेछ । माओवादी केन्द्रले समेत एमाले प्रवेश गरेका सांसद धर्मराज रेग्मीलाई त्यस्तैखाले कारबाही गर्न सक्छ । कारबाहीको शृंखला सुरु भयो भने ४० सदस्यीय कर्णाली प्रदेशसभामा सदस्य संख्या ३० मा झर्न सक्छ । त्यो अवस्था निम्तिए प्रदेशसभाको तेस्रो ठूलो दल नेपाली कांग्रेस निर्णायक पोजिसन मा पुग्नेछ । एमालेको ओली समूह र माओवादी केन्द्रको हैसियत करिब उस्तै (१११२ सांसद) हुनेछ । ६ सदस्य रहेको कांग्रेस जोसँग मिल्छ, उही गठबन्धनको सरकार बन्नेछ । कांग्रेस संसदीय दलका नेता जीवनबहादुर शाही यो सम्भावना पनि उत्तिकै बलियो रहेको बताउँछन् । त्यो परिस्थितिभन्दा अगावै पनि कांग्रेसले नेतृत्व लिनुपर्ने अवस्था आयो भने हामी पछि हट्ने कुरा हुँदैन, उनले भने, कांग्रेसको भूमिकाले प्रदेशको राजनीतिले सही ट्र्याक लिन्छ भने हामी तयारै छौं । तर यो अवस्थाको निर्धारण एमाले, त्यसमा पनि नेपाल समूहको निर्णयले गर्ने उनले बताए ।संविधानविद् विपीन अधिकारी संसदीय दलको बहुमत सदस्यको निर्णयबाट समर्थन फिर्ता लिइएको अवस्थामा प्रदेश प्रमुखले प्रदेशसभाबाट विश्वासको मत लिन मुख्यमन्त्रीलाई भन्नुपर्ने बताउँछन् । दलका बहुमत सदस्यले निर्णय गरिसकेको अवस्थामा विरोध गर्नुको वैधानिक अर्थ खासै हुँदैन, उनले भने, बरु मुख्यमन्त्रीले प्रदेशसभाबाट आफूलाई विश्वास छ भन्ने देखाउनुपर्छ । समर्थन फिर्ताको विषय प्रदेशसभामा पुग्यो भने हालको अवस्थामा मुख्यमन्त्री शाहीले २१ जनाको समर्थन देखाउनुपर्नेछ, जुन उनका लागि निकै कठिन देखिन्छ । नेपाल समूहमा रहेका सबै सदस्यले ह्वीप उल्लंघन गरे मात्र शाहीका लागि विश्वासको मत प्राप्त हुन सक्छ । प्रदेश प्रमुखले बिहीबार प्रक्रिया थाल्नेएमाले संसदीय दलका १० सांसदको हस्ताक्षरसहित समर्थन फिर्ताको निर्णय पाएपछि प्रदेश प्रमुख गोविन्दप्रसाद कलौनीले बिहीबार मुख्यमन्त्री शाहीको मनसाय बुझेर प्रक्रिया थाल्ने भएका छन् । मुख्यमन्त्रीले राजीनामा दिने मनस्थिति बनाउनुभयो भने विश्वासको मतका लागि प्रक्रिया सुरु गरिनेछैन, प्रदेश प्रमुखका प्रमुख स्वकीय सचिव चूडामणि कलौनीले भने, राजीनामा नदिई विश्वासको मत लिने मनसाय व्यक्त गर्नुभयो भने यो विषय प्रदेशसभामा प्रवेश गर्नेछ । मुख्यमन्त्रीले संसद्बाट ३० दिनभित्र विश्वासको मत लिइसक्नुपर्ने उनले बताए । हाल कर्णाली प्रदेशसभाको अधिवेशन चलेको छैन । विश्वासको मत लिनुपर्ने अवस्था आए तत्कालै अधिवेशन आह्वान गरिने उनले बताए ।"
आमाको खुसी,"कसरी परे जेल ?तिम्सिनाले सानैमा बाबु गुमाए । दुर्घटनामा आमा अपांग भइन् । युवावस्थामै परिवार धान्नुपर्ने जिम्मेवारी आइपर्यो । २०३७ सालतिर उनी तोरी बेच्न भन्दै इलामको मंगलबारेतिर गएका थिए । मंगलबारे बजार उनी किनबेचका लागि गइरहन्थे । तर यो सानो व्यापारले परिवार धान्न गाह्रो भयो । पैसा कमाउन नजिकैको मुगलान (दार्जिलिङ) भासिने उनले निधो गरे । दार्जिलिङमा रहँदा हत्या आरोपमा जेल पर्नुभएछ, भाइ प्रकाशले भने, के घटनामा जेल परेको भन्ने अहिले पनि स्पष्ट भइसकेको छैन । अदालतमा पेस गरिएका कागजातहरूका अनुसार त्यहाँ रहँदा उनलाई एक व्यक्तिको हत्याको आरोप लगाइएको थियो । प्रकाशका अनुसार उनी पक्राउ पर्दा दार्जिलिङमा गोर्खाल्यान्ड आन्दोलन चर्किरहेको थियो । त्यही क्रममा आन्दोलनकारीले उनी रहेको जेलमा आगजनी गरे । जसका कारण उनका सबै कागजपत्र जले । सन् १९८० मे १२ मा पक्राउ परेका उनलाई सन् २००५ मा दार्जिलिङबाट अलिपुरद्धार जेल हुँदै कोलकाता सेन्ट्रल जेल सरुवा गरिएको थियो । गोर्खाल्यान्ड आन्दोलनमै उहाँको मृत्यु भयो होला भन्ने हाम्रो अनुमान थियो, प्रकाशले भने, तर २०६९ मा दीपक जैसी नामको पत्र आयो । दाइको नाम दुर्गाप्रसाद तिम्सिना थियो, कसैले मजाक गरे कि भन्ने लाग्यो । तर त्यो चिठी वास्तविक रहेछ भन्ने कुरा बल्ल पत्ता लाग्यो ।यसबीचमा उनीबारे न परिवारले कुनै खबर पायो, न सुनवाइ नै भयो । गत असोजमा उनीसँगै कारगारमा १० वर्ष बिताएका भारतीय नागरिक राधेश्याम दास छुटेपछि मात्र तिम्सिनाको कथा बाहिर आएको हो । दासलाई उद्धृत गर्दै स्थानीय वेस्ट बंगाल रेडियो क्लबले तिम्सिनाको खबर प्रसारण गरेपछि मानव अधिकारीवादी तथा सामाजिक अभियन्ताहरूले जेलमा हुने गरेका चरम लापरबाही र प्रशासनिक निष्क्रियताको तीव्र विरोध जनाए । क्लबले नै इलाममा रहेका उनका परिवारलाई समेत जानकारी दिएको थियो । त्यसपछि मात्रै उनको रिहाइको पहल सुरु भएको हो । क्लब, कोलकातास्थित नेपाली महावाणिज्य दूतावास, पूर्वन्यायाधीश विदुरविक्रम थापा, वरिष्ठ अधिवक्ता सतिशकृष्ण खरेल, विश्व सेवा विस्तार नामक गैरसरकारी संस्थालगायतले उनलाई रिहाइ गर्न पहल गर्दै आएका थिए ।कोलकातास्थित जेलमा रहेका तिम्सिनासँग परिवारका सदस्यले एक महिनाअघि भेटेर उनको सनाखत गरेका थिए । विश्व सेवा विस्तारका इन्द्र बस्नेतले भाइ प्रकाश र भतिज गोपाल तिम्सिनासँग उनको भेट गराइएको बताए । ४० वर्षपछि दाजुभाइ भेट्दा रुवाबासी नै चलेको थियो, बस्नेतले भने । अधिवक्ता सिन्हाले जेल प्रशासनको लापरबाहीकै कारण लामो समयसम्म तिम्सिनाबारेको मुद्दाको सुनुवाइ हुन नसकेको बताए । यो प्रहरी र जेल प्रशासनको चरम लापरबाहीको नमुना हो, यस किसिमको लापरबाहीप्रति हामी खेद व्यक्त गर्छौं, उनले भने । अदालतले फैसलामा तिम्सिनाको रिहाइ गर्ने आदेश दिए पनि क्षतिपूर्तिका सम्बन्धमा केही उल्लेख गरेको छैन । जबकि बिनासुनुवाइ त्यति लामो समय जेलमा बस्न बाध्य पारिएको हुँदा अदालतबाट क्षतिपूर्ति सम्बन्धमा पनि केही आदेश आउने अपेक्षा गरिएको थियो । भाइ प्रकाशले फैसला अध्ययन गरेपछि क्षतिपूर्तिका लागि पहल गर्ने बताए । पहिले फैसला अध्ययन गरौं, अनि विज्ञहरूसँग सल्लाह गरेर क्षतिपूर्तिका लागि प्रक्रिया अगाडि बढाउँछौं, उनले भने । विस्तारको काँकडभिट्टा शाखाकी प्रमुख प्रमिला दुराले तिम्सिना छुटेपछि उनलाई सकुशल परिवारको जिम्मा लगाइने बताइन् ।"
'पितृसत्तात्मक सोच परिवर्तन भए मात्रै नारी निर्भीक,"(काठमाडौं)  महिला हकहितका पक्षमा क्रियाशील अधिकारकर्मी तथा विभिन्न क्षेत्रका प्रतिनिधिले नारी निर्भीक हुनका लागि समाजमा विद्यमान पितृसत्तात्मक सोच र व्यवहारमा परिवर्तन जरुरी रहेको औंल्याएका छन् । कान्तिपुर पब्लिकेसन्सको नारी मासिकले बुधबार राजधानीमा आयोजना गरेको निर्भीक नारी कार्यक्रममा उनीहरूले जतिसुकै कानुन बने पनि महिला पीडित हुने क्रम नघटेको बताए । कार्यक्रमकी प्रमुख वक्ता अधिकारकर्मी बन्दना राणाले विकसित वा विकासशील देशमा जात, वर्ग र महिलाले भोग्ने विभेद, हिंसा, शोषण र दमनका कथा उस्तै रहेको बताइन् । संयुक्त राष्ट्रसंघीय मानव अधिकार उच्च आयोग मातहतमा रहने महिलाविरुद्ध विभेद उन्मूलन समिति (सिड) को कार्यसमिति सदस्यसमेत रहेकी राणाले निर्भीक नारीको परिकल्पनालाई वास्तविकतामा बदल्न घर, समाज तथा सरकारीस्तरबाट महिलासम्बन्धी विषयको संवेदनशीलता बुझ्न सक्नुपर्ने धारणा राखिन् । महिलामाथि दिनहुँजसो हिंसा र बलात्कारका घटना भइरहे पनि न्यायका लागि भौंतारिरहनुपर्ने अवस्था रहेको उनले बताइन् । प्रगतिशील कानुनी प्रावधान भए पनि कार्यान्वयन फितलो छ, उनले भनिन् । उनले यौनिक तथा लैंगिक अल्पसंख्यक समुदायका महिलाका हकमा सामाजिक स्विकार्यता र कानुन परिवर्तनको आवश्यकता औंल्याइन् । कार्यक्रमअन्तर्गतको म त्यो नारी सत्रमा एसिड आक्रमण र यौनहिंसामा परेका दुई पीडित प्रतिनिधिहरूले जघन्य हिंसाका अपराधीहरूलाई कडाभन्दा कडा सजाय हुनुपर्ने बताए । एसिड आक्रमणमा परेकी पवित्रा कार्कीले आक्रमणकारीलाई कडा सजाय हुनुपर्ने बताइन् । उनले आफू कानुन व्यवसायी बनेर एसिड आक्रमणमा परेकालाई न्याय दिने काममा लाग्ने सुनाइन् । यौनहिंसापीडित मुना नेपाली दमाईंले पीडकलाई पारिवारिक, सामाजिक र राजनीतिक रूपमै बहिष्कार गर्नुपर्नेमा जोड दिइन् । जुनसुकै हिंसामा परेकालाई पनि राज्यबाट उचित संरक्षण र सहयोग हुनुपर्ने उनको धारणा थियो । उनले घरमा आफ्नै दाइबाट हिंसा भोगेको र पछि विभिन्न ठाउँमा शोषित हुनु पर्दाको अनुभव सुनाएकी थिइन् । अधिकारर्मी उज्ज्वलविक्रम थापाले एसिड आक्रमणलाई लैंगिक हिंसाका रूपमा मात्र हेर्न नहुने बताए । एसिड आक्रमण जघन्य अपराध भएकाले यसको बिक्री वितरण तथा नियमनमा सरकार र सरोकारवाला निकाय जिम्मेवार हुनुपर्नेमा उनले जोड दिए । नेपाल कानुन आयोगका अध्यक्ष माधव पौडेलले एसिड आक्रमणलगायत हिंसामा संलग्नलाई कारबाहीको दायरामा ल्याउन कानुन बनिसकेको र केही कानुनलाई समयअनुसार परिष्कृत हुने बताए । कार्यक्रमअन्तर्गत स्वाभिमानलाई सम्मान सत्रमा नेपाल राष्ट्र बैंककी डेपुटी गभर्नर नीलम ढुंगानाले आफू सक्षम छु भनेर सबै महिलाले प्रमाणित गर्नुपर्नेमा जोड दिइन् । म पहिलो महिला डेपुटी गभर्नर बन्छु भन्ने विश्वास थिएन तर मिहिनेत र इमानदारिताका कारण प्रतिस्पर्धा गरेर नियुक्त भएँ, उनले भनिन्, आफैंलाई विश्वास गर्नुपर्छ । खुट्टा तान्ने, इर्ष्या गर्ने, सहयोग गर्ने हरेक क्षेत्रमा हुन्छन् । मिहिनेत गरेर अगाडि बढ्दै गएपछि अरूले विश्वास गर्छन् । उनले बैंकिङ क्षेत्रमा करिब ४४ प्रतिशतमा महिला रहेको सुनाइन् । नेपाल उद्योग वाणिज्य महासंघकी पूर्वअध्यक्ष भवानी राणाले निरन्तर अगाडि लागिरहन सके लक्ष्यमा पुगिने बताइन् । महिला भएर पुरुषसँग प्रतिस्पर्धा गर्न सजिलो छैन । म महासंघको उपाध्यक्ष पदमा उठ्दा तपाईं सक्नुहुन्छ भनेर प्रश्न गरिन्थ्यो, उनले सुनाइन्, पितृसत्तात्मक सोच परिवर्तन गर्न हामी सक्षम भइसकेका छैनौं जस्तो लाग्छ । यति एयरलाइन्सकी प्रबन्ध निर्देशक चन्दा शेर्पाले श्रीमान् बितेपछि आफ्नो व्यवसायलाई सफल बनाउन हिम्मतका साथ लागेको सुनाइन् । महामारीमा नारी सत्रमा वक्ताहरूले कोरोना महामारीका बेला काम गर्दा भोगेका अनुभव सुनाएका थिए । यूएनडीपीकी नेपाल प्रतिनिधि आयसनी मिडागान्गोडा बालेले कोभिड१९ महामारीले सबै क्षेत्रका महिलालाई प्रभाव पारेको बताइन् । स्वास्थ्य क्षेत्रमा करिब ७० प्रतिशत महिला कार्यरत छन्, उनले भनिन्, पुरुष कर्मचारीको तुलनामा महिलालाई कम पारिश्रमिक दिइन्छ । महामारीले स्वास्थ्य क्षेत्रलाई राम्रो बनाउने अवसर पनि सिर्जना गरेकाले यसैसँग महिला सशक्तीकरणलाई जोड दिनुपर्ने उनले बताइन् । कोभिडले गर्दा व्यवसाय क्षेत्रमा धेरैले रोजगारी गुमाउनुपर्यो, उनले भनिन्, त्यसले गर्दा पुरुष र महिलाबीच असमानता बढ्दै गएको छ । प्रसूति गृह तथा परोपकार अस्पतालकी निर्देशक डा मिश्राले महामारीका बेला कोसी अस्पतालको पहिलो महिला मेडिकल सुपरिटेन्डेट बन्ने मौका पाएको र १० दिनमै कोभिड अस्पतालको नयाँ सेटअप तयारी गरी सेवा दिएको बताइन् । उदयपुरको भुल्के कोरोनाको हटस्पट भइरहेका बेला उनी कोसी अस्पतालमा थिइन् । उनले महामारीमा महिला र पुरुषलाई फरक व्यवहार गरिएको सुनाइन् । एपीएफ अस्पतालकी नर्स निशा खत्रीले महिलालाई टेबलमा मात्र राखेर नहुने, नेतृत्वमा अगाडि बढाउनुपर्ने बताइन् । विश्लेषक चन्दन कौशिकले महामारीका समयमा पनि सरकार राजनीतिक विषयमै मात्र केन्द्रित रहेको बताए । राज्य संयन्त्रमा महिला सहभागिता बढाउनुपर्नेमा उनको जोड थियो । मनोविद् गंगा पाठकले महामारीका बेला महिलामा मानसिक समस्या बढी देखिएको बताइन् । सक्षम छौं, सक्छौं पनि सत्रमा भोटो इन्दिराकी संस्थापक इन्दिरा सापकोटाले आफू एकल नारी भएपछि उद्योग नवीकरण नगरिदिँदा अर्को उद्योग दर्ता गरेर चलाउनुपरेको बताइन् । उनले १८ रुपैयाँमा लुगा किनी सिलाएर ३६ रुपैयाँमा बेचेदेखिको आफ्नो भोगाइ सुनाएकी थिइन् । प्याडटुगो की संस्थापक शुभांगी राणाले काठमाडौं उपत्यकामै महिनावारीलाई अछूत र घृणाको नजरले हेर्ने गरिएको बताइन् । कुराकानीमा प्रयोग हुने शब्दले पनि महिलाको प्रतिष्ठामा आँच पुग्ने गर्छ । म नछुने भएँ, म पर सरें भन्नुभन्दा पनि मेरो महिनावारी भयो जस्ता शब्द प्रयोग गर्नुपर्छ, उनले भनिन् । कन्डमलगायतमा कर नलगाउने गरेको सरकारले सेनिटरी प्याडमा भने कर लगाएको उनले बताइन् । अर्बन गर्लकी संस्थापक निकिता आचार्यले स्नातक पढ्दै गर्दा व्यवसाय सुरु गरेको र कसैले नदेखाएको नेपाल देखेकैले विदेश नगएको बताइन् । स्थापित भइसकेका उद्यमीले नयाँ उद्यमीलाई अघि बढ्न साथ र सहयोग गर्नुपर्ने उनले बताइन् । मेड इन नेपालकी संस्थापक लतिका गोल्यानले अझै पनि नेपाली महिला उद्यमीका लागि बजारमा पहुँच नभएको बताइन् । ग्रामीण भेगमा उत्पादित वस्तुको गुणस्तर वृद्धि र महिला उद्यमीको सशक्तीकरणका लागि सरकारले नीति तथा कार्यक्रम ल्याउनुपर्ने उनको भनाइ थियो । उद्योग, वाणिज्य तथा आपूर्ति मन्त्रालयका सचिव अर्जुनप्रसाद पोखरेलले महिला उद्यमीलाई सहयोग गर्न सरकारले विभिन्न कार्यक्रम र तालिम सञ्चालन गरिरहेको बताए । उनले १ हजार ८ सय ८८ जना महिला उद्यमीले ३३ करोड रुपैयाँ सहुलियत कर्जा लिइसकेको बताए । युनाइटेड इन्स्योरेन्सकी प्रमुख कार्यकारी अधिकृत (सीईओ) उपासना पौडेलले अरूलाई तान्ने नभई आफू अगाडि बढ्ने ध्येय राखे सफल भइने बताइन् । द थ्री सिस्टर्स एड्भेन्चरकी संस्थापक लक्की क्षत्रीले पढाइ र क्षमता महिलाको हतियार भएको जनाइन् ।नारी मासिककी सम्पादक उपासना घिमिरेले नेपाली महिलाले आजसम्म गरेको आँट र मिहिनेतलाई कदर गर्दै निर्भीक नारी कार्यक्रम गरिएको बताइन् । यो कार्यक्रमले हरेक क्षेत्रमा कार्यरत महिलालाई निर्भीकताका साथ अगाडि बढ्न प्रोत्साहन गर्ने विश्वास लिएका छौं, उनले भनिन् । कान्तिपुर पब्लिकेसन्सका एजीएम महेश स्वाँरले कार्यक्रममा सहभागीहरूलाई धन्यवाद दिएका थिए ।"
प्रधानन्यायाधीश बन्न नदिन धेरै तिकडम भए,"पूर्वप्रधानन्यायाधीश सुशीला कार्कीले आफूलाई प्रधानन्यायाधीश बन्न नदिन धेरै चलखेल भएको बताएकी छन् । निर्भीक नारी कार्यक्रमअन्तर्गत स्वाभिमानलाई सम्मान सत्रमा उनले इमानदारीले नै सफलता मिलेको बताइन् । काम सुरु गर्दा म प्रधानन्यायाधीश हुने लाइनमा छु भन्ने थाहा थिएन । कसैले भनेपछि हो रहेछ भन्ने भयो । सिनियर न्यायाधीशहरूले मेरो इमानदारी देख्नुभएको थियो । तर मलाई प्रधानन्यायाधीश हुन नदिन तिकडम भए, उनले भनिन्, तर मैले त्यता एकरत्ति ध्यान दिइनँ । अलिअलि भगवान्मा पनि आस्था राख्ने भएकाले ईश्वरले नेपालको पहिलो प्रधानन्यायाधीश मलाई नै बनाउँछन् भन्ने विश्वास लागेको थियो । कार्कीले आफूले वकालत गर्ने बेला कानुन व्यवसायमा महिला निकै कम भएको सुनाइन् । महिलामा लगनशील, निर्भीक र सक्रिय भएर काम गर्न सक्ने क्षमता हुनुपर्छ, उनले भनिन्, मैले ३१ वर्षसम्म आफ्नो पेसा छाडिनँ । आफूले सधैं लैंगिक समानताका लागि लडेको कार्कीको भनाइ थियो । धरान, विराटनगर र सर्वोच्च अदालतमा रहँदा यस विषयमा लागिरहें । ठाउँ छाडेर भाग्ने मेरो बानी छैन । भन्नलाई महिलाले किन गर्न सक्दैनन् भन्छन् । तर महिलाको एउटा समाज छ । पुरुषको एउटा समाज छ । तर काम गर्दै जाँदा इर्ष्या गर्ने पुरुष हुँदा रहेछन् । अप्ठ्यारोमा पार्ने पुरुष पनि हुँदा रहेछन्, सहयोग गर्ने पुरुष पनि हुँदा रहेछन्, पूर्वप्रधानन्यायाधीश कार्कीले भनिन् ।"
नरभक्षी बाघ चिन्नै गाह्रो !,पैदल अवलोकनमा रोकबर्दिया राष्ट्रिय निकुञ्जले बुधबारदेखि पर्यटकलाई पैदल अवलोकन (जंगल वाक) मा रोक लगाएको छ । ठाकुरबाबा नगरपालिका७ मोहनापुरकी ६२ वर्षीया डल्ली रावतलाई मंगलबार निकुञ्जभित्र बाघले आक्रमण गरी मारेपछि अनिश्चितकालका लागि जंगल वाकमा रोक लगाइएको निकुञ्जले जारी गरेको प्रेस विज्ञप्तिमा उल्लेख छ । निकुञ्जका प्रमुख संरक्षण अधिकृत विष्णु श्रेष्ठले पथप्रदर्शकले निकुञ्ज अवलोकन गर्न पर्यटकलाई पैदल लैजाँदा अप्रिय घटना हुन सक्ने भन्दै अनिश्चितकालका लागि जंगल वाकमा रोक लगाइएको बताए तर जिप सफारीमा रोक लगाइएको छैन । १२ जना पथप्रदर्शकका भरमा निकुञ्ज अवलोकन गर्ने पर्यटक हुन्छन् । केही पथप्रदर्शकले झाडी भएका ठाउँबाट बाघलगायत वन्यजन्तु देखाउन लैजाने गरेकाले जोखिम हुने गरेको प्रमुख संरक्षण अधिकृत श्रेष्ठले बताए ।
समातियो गाईबस्तु मार्ने भाले बाघ,"बर्दिया (कास) यहाँ एउटा भाले बाघलाई बुधबार नियन्त्रणमा लिइएको छ । गेरुवा४ स्थित गोला सामुदायिक मध्यवर्ती वनमा खटिएको राष्ट्रिय प्रकृति संरक्षण कोष र बर्दिया राष्ट्रिय निकुञ्जको संयुक्त टोलीले बाघ नियन्त्रणमा लिएको हो । उक्त बाघ समस्याग्रस्त रहेको कोषका वन्यजन्तु विशेषज्ञ डा नरेश सुवेदीले बताए । प्रारम्भिक अनुसन्धानमा बाघको दाँत भाँच्चिएको पाइएको छ । खुट्टाको नंग्रामा समेत चोट देखिन्छ, डा सुवेदीले भने । उनका अनुसार क्यामेरा ट्यापिङमा पटकपटक कैद भएपछि उक्त बाघलाई नियन्त्रणमा लिइएको हो ।केही महिनायता बर्दिया निकुञ्ज र आसपास क्षेत्रमा बाघले मान्छे मार्ने क्रम बढेको छ तर यो बाघ नरभक्षी भने नरहेको बर्दिया निकुञ्जका सहायक संरक्षण अधिकृत असीम थापाले दाबी गरे । यो मान्छे मारेको बाघ होइन, गेरुवाका धेरै गाईबस्तु भने मारेको पाइएको छ, थापाले भने, दाँत, नंग्रालगायत उसको शारीरिक अवस्थामा हेर्दा नरभक्षी भन्ने प्रमाणित हुँदैन । उक्त बाघ १३ वर्षको रहेको पनि उनले बताए । बाघलाई पशु एम्बुलेन्समा राखेर रम्मापुरस्थित वन्यजन्तु उद्धार केन्द्रमा लगिएको छ । निकुञ्जको मुख्यालय ठाकुरद्वारामा बाघ राख्ने दुईवटा खोर नभएकाले यसलाई रम्मापुरमा पठाइएको प्रमुख संरक्षण अधिकृत विष्णु श्रेष्ठले जनाए । यसअघि गत कात्तिक १५ मा बर्दिया निकुञ्जको मध्यवर्ती क्षेत्रबाट एउटा बाघलाई लठ्याएर (डट) नियन्त्रणमा लिइएको थियो । उक्त बाघलाई निकुञ्जको मुख्यालयस्थित खोरमा राखिएको छ ।"
मान्छेबाघ द्वन्द्व बढ्दै,"(काठमाडौं)  बितेको २० महिनामा बर्दिया निकुञ्जभित्र, मध्यवर्ती क्षेत्र र सँगै जोडिएको बाँके निकुञ्जमा बाघको आक्रमणबाट १९ जनाको ज्यान गयो । पटकपटक मान्छेलाई आक्रमण गर्ने बाघको भने यकिन हुन सकेको छैन । निकुञ्जले त्यसको पहिचानका लागि क्यामेरा ट्र्यापिङ विधि अपनाएको छ । बर्दिया निकुञ्जका प्रमुख संरक्षण अधिकृत विष्णुप्रसाद श्रेष्ठले आक्रमण गर्ने बाघको पहिचान गर्न बढी घटना भएका खाता, गोला र बगौरा क्षेत्रमा स्वचालित क्यामेरा राखिएको बताए ।बर्दिया निकुञ्जका धेरैजसो बाघको आश्रयस्थल कर्णाली नदी तट नै हो । तटकै क्षेत्रमा मान्छेको आउजाउ बाक्लो हुन्छ, त्यसक्रममा बाघले आक्रमण गर्ने गरेको देखिन्छ, जैविक विविधता संरक्षण केन्द्र सौराहाका वन्यजन्तुविद् बाबुराम लामिछाने भन्छन्, बाघले आफ्नो आनीबानी त बदल्दैन, बदल्नुपर्ने मान्छेले हो । बाघको ओहोरदोहोर हुने क्षेत्र र आसपास मानवीय गतिविधि बढ्नाले द्वन्द्वका घटनामा बढोत्तरी भएको बाघविज्ञ झमकबहादुर कार्कीको विश्लेषण छ । १८ वटा बाघ हुँदा पनि क्षेत्रफल त्यही हो, अहिले ८७ हुँदा पनि त्यही छ, उनले भने, निकुञ्ज आसपास र बाघले ओहोरदोहोर गर्ने राजमार्ग नजिकको क्षेत्र र हुलाकी राजमार्ग क्षेत्रमा मानवीय चाप अत्यधिक बढेको छ । आहारा प्रजातिको अभावकै कारण बर्दियामा बाघले मान्छेमाथि आक्रमण नगरेको उनको भनाइ छ । ३ फिट अग्लो बाघले ५ फिट अग्लो मान्छेलाई आहारका लागि आक्रमण गर्ने आँट गर्दैन, अहिले बर्दियामा भइरहेका आक्रमण संयोगवशका घटना मात्र हुन्, उनले भने ।बाघ बूढो भएर सिकार गर्न नसक्ने अवस्था भएमा र एक पटक मान्छेको मासु खाइसकेको भए मान्छेमाथि आक्रमण गर्न सक्ने विज्ञ बताउँछन् । अर्का बाघविज्ञ कञ्चन थापा आक्रमण गर्ने बाघको विशेषता थाहा नभएसम्म निकुञ्जमा भएका सबै बाघलाई एउटै समूहमा राखेर व्याख्या गर्न नमिल्ने तर्क गर्छन् । कुन उमेर र विशेषता भएका बाघले बढी आक्रमण गरिरहेका छन्, त्यसबारे पहिचान गर्नुपर्ने हुन्छ, उनले भने । आहारको उपलब्धतासँगै बर्दियामा पनि चुरे आसपासमा बाघ उक्लिए भने अहिले भइरहेको मानवबाघ द्वन्द्वमा कमी आउन सक्ने विशेषज्ञको तर्क छ । बर्दिया निकुञ्जको बबई उपत्यका बासस्थलका हिसाबले राम्रो भए पनि बाघगैंडाको संख्या सीमित छ ।केही दिनअघि बर्दियामा चार वटा बाघको तस्बिर खिचेका पर्यटनकर्मी भवानी कँडेलले बाघको मुख्य आश्रयस्थल बगौराफाँटा लगायतका क्षेत्रमा अत्यधिक सफारी र मानवीय गतिविधि बढ्दा आफ्ना क्रियाकलापमा अवरोध ठानेर बाघले मान्छेमाथि आक्रमण गर्न बाध्य भएको सामाजिक सञ्जालमा उल्लेख गरेका छन् । गर्मी हुँदा पानीमा बस्न खोज्छ, त्यहाँ मान्छेको उपस्थिति छ, उसले आफ्नी प्रेमिका भेट्न पाएको छैन, उनले लेखेका छन्, सुत्न पाएको छैन, सिकार गर्न खोज्दा मान्छेको उपस्थिति र गाडीहरू छन्, त्यसले उसलाई मनोवैज्ञानिक असर परेको देखिन्छ, उसले मान्छेमाथि आक्रमण गर्नुका पछाडि दिमागी तनाव पनि कारण देखिन्छ ।बर्दिया निकुञ्जमा आक्रमणका घटना बढिरहेका बेला केही दिनअघि वन तथा वातावरण मन्त्रालयका सचिव विश्वनाथ ओली, निकुञ्ज विभागका महानिर्देशक दीपक खराल र वन विभागका महानिर्देशक मनबहादुर खड्कालगायतले स्थलगत भ्रमण गरी स्थानीयहरूसँग छलफल गरेका थिए । महानिर्देशक खरालले स्थानीयको सुझावअनुसार बढी घटना भएको क्षेत्रमा तारबारका लागि अर्थ मन्त्रालयसँग रकम माग गरिएको जानकारी दिए ।"
एमालेमा सांसद पद कति सुरक्षित ?,"(काठमाडौं)  नेकपा (एमाले) मा बुधबार दुईखाले घटनाक्रम देखियो । काठमाडौंमा माधव नेपाल पक्षले छुट्टै भेलाको आयोजना गर्यो, जसलाई केपी ओली पक्षले अनधिकृत भन्दै कारबाहीको चेतावनी दिएको छ । अर्कार्तिर, कर्णाली प्रदेश सरकारका मुख्यमन्त्री महेन्द्रबहादुर शाहीलाई दिएको समर्थन एमालेले फिर्ता लिएको छ । उक्त निर्णयमा नेपाल पक्षका सांसदहरूको भने साथ छैन । एमालेभित्र स्पष्ट रूपमा दुई गुट देखिन थालेपछि पार्टीको अल्पमत पक्षमा रहेका निर्वाचित जनप्रतिनिधिको पद धरापमा पर्ने हो कि भन्ने जिज्ञासा र आआफ्ना तर्क उठेका छन् । पार्टी अध्यक्ष तथा प्रधानमन्त्री ओली पक्षले गुटको भेलामा सहभागी भएको भनेर नेपाल पक्षलाई अनुशासनको कारबाही गरेर पद नै धरापमा पार्ने चेतावनी दिन थालेका छन् । नेपाल पक्षधरले पार्टीभित्रै आफूहरूले संघर्ष गरिरहेकाले कारबाहीको कुरा हुन नसक्ने तर्क गरिरहेको छ । पद नै जाने गरी कारबाही गर्नुपर्ने अवस्थामा दुवै घटनाक्रमलाई अलगअलग ढंगले हेर्नुपर्ने निर्वाचन आयोगका एक आयुक्तले बताए । दलबाट उम्मेदवार भई निर्वाचित भएका सांसदले सम्बन्धित दल त्याग गरेमा वा संसद्मा दलको ह्वीप उल्लंघन गरेको अवस्थामा मात्रै सम्बन्धित दलले निजको पद खारेजीको प्रक्रिया बढाउन सक्ने उनको भनाइ छ । एमालेको हकमा ती दुवै अवस्था अहिले बनिसकेको छैन, उनले भने, पार्टीभित्रकै कुनै भेलामा सहभागी हुँदैमा कसैले कसैमाथि पद नै जाने गरी कारबाही गर्न सक्दैन । पार्टीभित्रकै संघर्षलाई दल त्यागको परिस्थितिका रूपमा व्याख्या गर्न सकिन्न । यो भनेको दलभित्रको विवादको अवस्था हो । कसैले दल छाडिसकेको छैन । तर, कर्णालीको हकमा एमाले संसदीय दलले अविश्वासको प्रस्ताव दर्ता गरेमा वा त्यहाँका मुख्यमन्त्रीले आफैं विश्वासको मत लिन चाहेको खण्डमा एमालेका सबै सांसद आफ्नो संसदीय दलको निर्णयको पक्षमा उभिनुपर्ने उनले बताए । संसदीय दलको निर्णय नमान्ने प्रदेशसभा सदस्यको सांसद पद खारेजीको प्रक्रिया सम्बन्धित दलले अगाडि बढाउन सक्छ तर कारबाहीको निर्णय केन्द्रीय समितिको बहुमतबाट हुनुपर्ने ती आयुक्तले बनाए । आयोगमा एमालेको केन्द्रीय कमिटी सदस्य संख्या २ सय ३ कायम छ । कुनै पनि सांसदलाई पदबाट हटाउने गरी निर्णय गर्न बहुमत सदस्य उपस्थिति भएर निर्णय गर्नुपर्ने हुन्छ । राजनीतिक दलसम्बन्धी ऐनले निर्वाचित जनप्रतिनिधिको पद रिक्त हुने अवस्थाका विषयमा स्पष्ट बोलेको ती आयुक्तले बताए । जुन दलका तर्फबाट निर्वाचित भएको हो, उक्त दल सम्बन्धित जनप्रतिनिधिले त्याग गर्न नसक्ने बाध्यकारी व्यवस्था ऐनले गरेको छ । निर्वाचित जनप्रतिनिधिले आफू निर्वाचित हुँदा उम्मेदवार बनेको दल त्याग गरेको मितिदेखि स्वतः उनी निर्वाचित भएको पद रिक्त भएको मानिने ऐनले भनेको छ । यो व्यवस्था संघीय संसद्का सदस्य, प्रदेशसभाका सदस्य र स्थानीय तहको सदस्य सबैलाई लागू हुने ती आयुक्तले बताए । यही व्यवस्थाअनुसार निर्वाचित हुँदाका बखतको दल त्यागेर अन्य दलमा प्रवेश गरेका स्थानीय तहका एक दर्जन जनप्रतिनिधि कारबाहीमा परिसकेका छन् । आयोगले उनीहरूको पद रिक्त गराइसकेको छ । ऐनको दफा ३० (१) मा भनिएको छ, कुनै पनि दलका तर्फबाट उम्मेदवार भई निर्वाचित भएको संघीय संसद्को सदस्य, प्रदेशसभाको सदस्य वा स्थानीय तहको सदस्यले त्यस्तो पदको पदावधि कायम रहेसम्म जुन दलको उम्मेदवार भई निर्वाचित भएको हो, त्यस्तो दल त्याग गर्न सक्ने छैन । त्यही दफाको उपदफा २ मा कुनै सदस्यले दल त्याग गरेमा निज निर्वाचित भएको पद निजले दल त्यागेको मितिदेखि स्वतः रिक्त भएको मानिने उल्लेख छ । अर्का निर्वाचन आयुक्तले पनि एमालेमा अहिले देखिएको विवाद दल त्यागको व्यवस्थासँग मेल नखाने बताए । उनीहरू एउटै दलभित्र संघर्ष गरिरहेका छन्, यसलाई दल त्याग गरेको मानेर कारबाही बढाउन सकिँदैन, उनले भने, गुटगत भेलामा सहभागी हुँदैमा कुनै पनि जनप्रतिनिधिको पद जाने गरी नै कारबाही हुन सक्दैन । ऐनले निर्वाचित व्यक्तिले दलको सदस्यबाट लिखित रूपमा राजीनामा दिएमा, निजले अर्को दलको सदस्यता लिएमा वा अर्को दल गठन गरेमा दल त्याग गरेको मानिने भनेको छ । ती आयुक्तका अनुसार यो तीनवटै अवस्था एमालेमा कुनै पक्षका लागि लागू हुने देखिँदैन । बरु देखिने गरी अर्को दल एमालेमा प्रवेश गरेका माओवादी केन्द्रका केही सांसदको पद जाने गरी कारबाही प्रक्रिया बढाउन बाधा नहुने आयोग स्रोतले बतायो । ऐनले संसदीय दलले दिएको ह्वीप उल्लंघन गरेको खण्डमा सांसदको पद धरापमा पर्न सक्ने भनेको छ । संसदीय दलको नेताको निर्देशनबमोजिम दलको सचेतकले आफ्ना सांसदलाई पक्ष वा विपक्षमा मतदान गर्न निर्देशन दिन सक्ने ऐनमै व्यवस्था छ । तर, त्यस्तो निर्देशन सरकारको विश्वास वा अविश्वासको प्रस्तावमा, सरकारको नीति तथा कार्यक्रम स्वीकृत गर्दा, वार्षिक बजेट पारित गर्दा तथा राष्ट्रिय वा सार्वजनिक महत्त्वको अन्य कुनै विषयमा मात्रै दिन सकिनेछ । ऐनको दफा २८ ले त्यस्तो निर्देशन संसदीय दलका प्रत्येक सदस्यले पालना गर्नुपर्ने भनेको छ । अटेर गर्ने सदस्यको विवरण सचेतकले सम्बन्धित दलको केन्द्रीय समितिलाई दिनुपर्ने उल्लेख छ । सोही विवरणका आधारमा दफा ३३ (२) अनुसार केन्द्रीय समितिले त्यस्ता सदस्यलाई दलबाट निष्कासन गर्न सक्नेछ । यसरी निष्काशित सदस्य सम्बन्धित दलबाट समेत निष्कासनमा परेको मानिने सोही दफामा उल्लेख छ । आयोग स्रोतका अनुसार ऐनले तोकेको निश्चित विषयमा संसदीय दलको ह्वीप नमानेको खण्डमा केन्द्रीय समितिको निर्णयका आधारमा निर्देशन नमान्ने सांसदको पद खारेजी हुन सक्छ । ओलीपक्षीय अधिवक्ता बाबुराम दाहाल पार्टीमा अनुशासन कायम राख्नका लागि ऐन, पार्टीको विधान र संसदीय दलको विधानले विभिन्न व्यवस्था गरेको बताउँछन् । ऐन र विधानअनुसार अनुशासन उल्लंघनकर्तालाई उसको कसुर हेरेर पार्टीले साधारण सदस्यसमेत नरहने गरी कारबाही गर्न सक्छ, उनले भने, पार्टीको सदस्य नै नरहने गरी निष्कासन भएका व्यक्तिको उनी निर्वाचित भएको पद पनि स्वतः रिक्त हुन्छ । ऐन र विधान सबैमा कारबाहीको अधिकार पार्टी केन्द्रीय कमिटीलाई रहेको उनले बताए । अनुशासनको कारबाहीमा परी पार्टीबाट निकालिएका व्यक्तिको पद रहन नसक्ने उनको तर्क छ । ऐन र विधानले पार्टीलाई त्यस्तो अधिकार दिएको छ । पार्टीले चाहेमा कारबाहीको प्रक्रिया बढाउन सक्छ, उनले भने तर, अहिले कारबाहीभन्दा पनि नेताहरू मिलेर अगाडि बढ्नुपर्छ । दल त्याग मात्रै होइन, पार्टीले कारबाही गरेर निकालेको अवस्थामा पनि निर्वाचित व्यक्तिको पद जाने उनले दाबी गरे । अधिवक्ता टीकाराम भट्टराई भने सांसदलाई कारबाही गर्नका लागि संसदीय प्रक्रिया नै पूरा गर्नुपर्ने बताउँछन् । पार्टीका नेतालाई कारबाही गर्न दलको विधान आकर्षित हुने भए पनि निर्वाचित सांसदका लागि संसदीय प्रक्रिया पूरा गरेर मात्रै कारबाही गर्न सकिन्छ, उनले भने, त्यो भनेको ऐनले तोकेको विषयमा दलको ह्वीप उल्लंघनको पुष्टि हुनुपर्छ । नेपाल पक्षसँग निकट मानिएका अधिवक्ता भट्टराईले ओली पक्षले पनि गुटगत भेला गरिरहेको बताए । कर्णाली प्रदेशमा संसदीय दलको बैठक दलको विधानअनुसार नबसेको कुरा आइरहेको उनले उल्लेख गरे । कसैमाथि कारबाही गर्नुअघि बैठककै वैधानिकतालाई लिएर प्रश्न उठ्न सक्छन्, त्यसका प्रक्रिया छन्, उनले भने, सहजै निर्वाचित व्यक्तिलाई पदमुक्त हुने गरी कारबाही गर्न सकिँदैन ।"
रोकियो दोस्रो चरणको खोप,"(काठमाडौं)  स्वास्थ्य तथा जनसंख्या मन्त्रालयले कोरोनाविरुद्धको दोस्रो चरणको खोप कार्यक्रम तत्कालका लागि स्थगित गर्ने निर्णय गरेको छ । मंगलबारसम्म खोप लगाएकालाई दोस्रो डोजको खोप सुनिश्चित गर्न भन्दै मन्त्रालयले कार्यक्रम स्थगित गर्ने भएको हो । मन्त्रालयले फागुन २३ देखि चैत ३ सम्म ६५ वर्षमाथिका व्यक्तिलाई दोस्रो चरणको कार्यक्रमअन्तर्गत खोप दिन सुरु गरेको थियो । सिरम इन्स्टिच्युट अफ इन्डियाले नेपाललाई थप खोप उपलब्ध गराउनेबारे औपचारिक धारणा सार्वजनिक नगरेका कारण केही समय खोप कार्यक्रम स्थगित गर्नुपरेको मन्त्रालयका प्रमुख विशेषज्ञ डा रोशन पोखरेलले बताए । हालसम्म १६ लाख ५४ हजार ३ सय ५६ जनाले खोप लगाएका छन्, हामीसँग उनीहरूलाई दोस्रो डोज दिन पुग्ने गरी खोप बाँकी छ, उनले भने, तर, सिरमबाट थप ५० लाख डोज खरिद गर्न प्रस्ताव गरे पनि कुन मितिको खोप उपलब्ध गराउन सक्छन् भन्ने निर्णय भएको छैन । उनका अनुसार सिरमबाट नेपालले अझै १० लाख डोज खोप प्राप्त गर्नै बाँकी छ, जुन केही दिनमै नेपाल आउने जानकारी मन्त्रालयलाई आएको छ । खोप लगाउँदा खेर जाने प्रतिशत निकै कम भएको डा पोखरेलले बताए । विश्व बजारमा खोपको माग अत्यधिक भएका कारण पनि सिरमले नेपाललाई खोप उपलब्ध गराउन सक्ने यकिन मिति र संख्या निर्क्योल गर्न नसकेको उनको भनाइ छ ।यस्तै, मन्त्रालयले माघ १४ देखि फागुन १० सम्म पहिलो डोज लिएकालाई वैशाख ७ देखि ११ सम्म दोस्रो डोज दिने निर्णयसमेत गरेको छ । मन्त्रालयमा बुधबार बसेको बैठकले पहिलो चरणमा खोप लगाएका व्यक्तिलाई तीन महिनाभित्र खोप दिने निर्णय गरेको हो । यसअघि विश्व स्वास्थ्य संगठनले एस्ट्राजेनेका तथा अक्सफोर्ड विश्वविद्यालयले संयुक्त रूपमा विकास गरेको खोपको दोस्रो डोज लगाउन ८ देखि १२ हप्ताको अन्तर राखे राम्रो नतिजा प्राप्त हुने दाबी गरेको थियो । मन्त्रालयका सहप्रवक्ता डा समीरकुमार अधिकारीका अनुसार पहिलो डोज लगाएका कुनै पनि व्यक्ति दोस्रो खोप लिनबाट वञ्चित हुने छैनन् । पहिलो डोज लगाएका व्यक्तिलाई दोस्रो डोज दिनकै लागि मन्त्रालयले दोस्रो चरणको खोप कार्यक्रम रोकेको हो, उनले भने, हामी फेरि छिट्टै ५५ वर्ष माथिका व्यक्तिलाई खोप लगाउन सूचना जारी गर्छौं । नेपालमा औषधि तथा खोपको नियामक निकाय औषधि व्यवस्था विभागले सिरमले उत्पादन गरेको कोभिसिल्ड र चिनियाँ सरकारी कम्पनी सिनोफार्मअन्तर्गत बेइजिङ इन्स्टिच्युट अफ बायोलोजिकल प्रोडक्ट्स कम्पनी लिमिटेड (बीआईबीपी) द्वारा उत्पादित भेरो सेल खोपलाई आपत्कालीन प्रयोग अनुमति दिएको छ ।चीनले नेपाललाई ८ लाख खोप दिने प्रतिबद्धता जाहेर गरे पनि प्राप्त भने भएको छैन । कोभाक्स सुविधाअन्तर्गत पनि नेपालले सिरमले नै उत्पादन गरेको कोभिसिल्ड खोप ३ लाख ४८ हजार डोज मात्रै प्राप्त गरेको छ । नेपालमा हालसम्म पहिलो चरणमा ४ लाख ३८ हजार ८ सय ७९ र दोस्रो चरणमा १२ लाख १५ हजार ४ सय ७७ गरी १६ लाख ५४ हजार ३ सय ५६ व्यक्तिले खोप लगाएका छन् । नेपालमा कुल २३ लाख ४८ हजार डोज खोप भित्रिइसकेको छ । सबै खोप सिरमको कोभिसिल्ड नै हो । जसमा १० लाख डोज खोप भारतले खोपमैत्री अभियानअन्तर्गत उपहारस्वरूप दिएको थियो । त्यसपछि नेपालले २० लाख डोज खोप सिरमसँग प्रतिडोज ४ अमेरिकी डलरमा खरिद गरेको हो । त्यसमध्ये १० लाख डोज फागुन ९ गते प्राप्त भएको थियो । अर्को, ३ लाख ४८ हजार डोज भने कोभाक्स सुविधाअन्तर्गत आएको हो ।"
बलात्कारको झूटो आरोप लगाउने दुई महिला जेल,"(वीरेन्द्रनगर)  गत वर्षको कात्तिक २० गते सुर्खेतको वीरेन्द्रनगर नगरपालिकास्थित स्थानीय पत्रिकामा कार्यरत युवतीले साल्ट ट्रेडिङका कर्मचारीविरुद्ध उजुरी गरिन् । पटकपटक यौन शोषण गरेको उनको दाबी थियो । केही दिन फरार रहेका कर्मचारी अन्ततः पक्राउ परे ।मुद्दा जिल्ला अदालतमा पुगेपछि भने पीडित भनिएकी युवतीको बयान फेरियो । आफूलाई ती कर्मचारीले बारम्बार फोन गरिरहने भएकाले रिस उठेर बलात्कारको आरोप लगाएको अदालतमा बयान दिइन् । उनलाई गत भदौ १४ गते अदालतले दोषी ठहर गर्दै कर्मचारीलाई सफाइ दियो । युवतीमाथि एक महिना कैद र १५ सय रुपैयाँ जरिवानाको फैसला भयो ।गत असोजमा वीरेन्द्रनगर नगरपालिकाका एक कर्मचारीमाथि झूटो आरोप लगाउने ३७ वर्षीया महिलालाई पनि अदालतले कैद सजायको फैसला गरेको छ । जिल्ला न्यायाधीश राजेन्द्रकुमार आचार्यको एकल इजालसले गत सोमबार उनलाई ३ वर्ष ६ महिना कैद सजाय सुनाएको हो । होटलमा बोलाएर कर्मचारीले बलात्कार गरेको उनले आरोप लगाएकी थिइन् तर पछि उनले अदालतमा बयान फेरिन् । झूटो जाहेरी दिएर व्यक्तिको मानहानि गरेको ठहर गर्दै महिलालाई कैद सजाय तोकिएको जिल्ला अदालतका सूचना अधिकारी नरेन्द्रप्रसाद पोखरेेलले बताए । पछिल्लो समय कानुनको आडमा रिसइबी साध्न केही महिलाले झूटो आरोप लगाउने गरेको उनी बताउँछन् । कानुनको फाइदा उठाएर लेनदेनलगायत विषयमा कुरा नमिलेपछि आरोप लगाउने प्रवृत्ति देखियो । पछिल्लो ३ वर्षमा जिल्ला अदालतमा २ सय ४३ वटा जबर्जस्ती करणीका मुद्दा दर्ता भएका छन्, जसमध्ये ७६ मुद्दा फर्स्योट हुन बाँकी छ । चालु आर्थिक वर्षमा जबर्जस्ती करणीका ४८ मुद्दा दर्ता भएको अदालतले जनाएको छ । पछिल्लो समय पैसाको प्रलोभनमा परी मुद्दा दर्ता गर्ने र पुनः पैसाकै लोभमा बयान फेर्ने प्रवृत्ति बढेको अधिवक्ता दुर्गाप्रसाद सापकोटाले बताए ।"
गजुरेलको घरमा २५ वर्षपछि दाहाल,"(सिन्धुली)  माओवादी केन्द्रका अध्यक्ष पुष्पकमल दाहाल कुनै कार्यक्रमबिना बुधबार सिन्धुली आइपुगेका छन् । माओवादी केन्द्र स्थायी समिति सदस्य एवं सिन्धुली क्षेत्र नं २ का संघीय सांसद हरिबोल गजुरेलको घरमा २५ वर्षपछि बास बस्ने गरी अध्यक्ष दाहाल पत्नी सीता दाहालसहित आएका हुन् । सिन्धुलीमा दाहालको औपचारिक कार्यक्रम नरहे पनि कार्यकर्ता भेटघाट भने हुने नेता गजुरेलले बताए । आफू एकान्तमा आनन्द लिन आएको उल्लेख गर्दै दाहालले कुराकानी बिहीबार मात्रै गर्ने बताएका छन् ।दाहाल २०५२ सालमा सशस्त्र द्वन्द्वको तयारी गर्ने सिलसिलामा सिन्धुली आएर गजुरेलकै घरमा बसेका थिए । धेरै समयपछि सिन्धुलीको यो घरमा आएको छु, अकस्मात् हिँडेको हो, अध्यक्ष दाहालले भने, कांग्रेस बैठकमै छ, माधव (नेपाल) जीहरू आफ्नै भेलामा हुनुहुन्छ, जसपाका नेताहरू पनि बैठक गर्दै छन्, त्यही भएर बास बस्ने गरी आएको हुँ । माओवादी केन्द्रका अध्यक्ष दाहाल आएको थाहा हुनासाथ सुरक्षाकर्मी र कार्यकर्ता कमलामाई नगरपालिका४ को दोभानटारस्थित गजुरेल निवासमा ओइरिएका थिए । तनाव कम गर्न र कुनै नयाँ निर्णय गर्नुपरे अध्यक्ष दाहाल सिन्धुली, सिन्धुपाल्चोक र नुवाकोट पुग्ने गरेका छन् । यसअघि पनि उनी बिरामी पत्नी सीताको मुड फ्रेस गर्न भन्दै सुनकोसी गाउँपालिकाको मूलकोटबाट सुनकोसीमा र्याफ्टिङ गरेका थिए । सिन्धुलीगढीको कार्यक्रममा पनि अध्यक्ष दाहाल पत्नीसहित आएका थिए । नेता गजुरेलले अध्यक्ष दाहाल आरामका लागि आएको बताए । दाहाल यसअघि फागुन १ मा प्रतिनिधिसभा विघटनको विरोध र जनयुद्ध दिवस मनाउन मरिण गाउँपालिकाको कपिलाकोट आएका थिए । कार्यकर्ता पंक्तिमा भने अध्यक्ष दाहाल आगामी निर्वाचनमा सिन्धुलीको क्षेत्र नं २ बाट उम्मेदवार बन्ने चर्चा छ ।"
सुकीको गर्भमा ४ महिने शिशु,"(दैलेख)  आठबीस नगरपालिका३ निमायलकी ३५ वर्षीया सुकी बडुवालले चार छोराछोरीसहित कर्णाली नदीमा हाम फालेको घटनामा सबै जनाको पानीमा डुबेर मृत्यु भएको पोस्टमार्टम रिपोर्टले देखाएको छ । जिल्ला अस्पतालले मृतक सबैको पोस्टमार्टम गरी प्रहरीलाई बुझाएको रिपोर्टमा उक्त निष्कर्ष उल्लेख छ । रिपोर्ट हेर्दा सबै जनाको डुबेर मृत्यु भएको देखिन्छ, जिल्ला अस्पताल अछामका प्रमुख डा अतुल भारद्वाजले भने ।सुकीले अघिल्लो आइतबार छोरीहरू १४ वर्षीया कल्पना, ११ वर्षीया सरिता, ५ वर्षकी रजनी र छोरा ८ वर्षीय ललितसँगै कर्णाली नदीमा हाम फालेकी थिइन् । रिपोर्टअनुसार सुकीको गर्भमा ४ महिनाको शिशुसमेत थियो । प्रहरीको प्रारम्भिक अनुसन्धानअनुसार गर्भपतन गर्ने विषयमा सुकीका श्रीमान् मानसिंहसँग विवाद भइरहेको थियो ।घटनाको दुई साताअघि दिदी नाता पर्ने नैना थापाले सुकीलाई केही रकम सापटी दिएकी थिइन् । सापटीकै पैसाले श्रीमान्ले दिनदिनै मदिरा खाएर कुट्ने गरेकाले जन्मिएको बच्चाले पनि दुःख पाउँछ भन्दै उनले आत्महत्या गरेकी हुन सक्छिन्, उनले भनिन्, लामो समयदेखि आफू श्रीमान्बाट पीडित भएको कुरा उनले मसँग पनि बताएकी थिइन् । मानसिंहले परपुरुषसँग सम्बन्ध भएको आरोप लगाउँदै सुकीलाई पटकपटक यातनासमेत दिने गरेका थिए ।दुईबीचको झगडा धेरै पटक मिलाएको सुकीका भिनाजु शेरबहादुर सिजापतिले बताए । छोरा चाहिन्छ भन्दै पटकपटक यातना दिने गरेका रहेछन्, उनले भने, लगातारको कुटपिटका कारण सुकीमा मानसिक समस्या पनि देखिएको थियो । एक वर्षको अवधिमा ५६ पटक माइती गएकी सुकीलाई घरपरिवारसँग मिल्नुपर्छ भन्दै आफूहरूले फिर्ता पठाएको उनी सम्झन्छन् ।सुकीका छिमेकी एवं तत्कालीन जिल्ला विकास समितिका पूर्वसदस्य खड्कबहादुर शाहीले गर्भमा रहेको बच्चाका कारण सुकी र मानसिंहबीच लामो समयदेखि खटपट चलिरहेको बताए । गर्भमा बच्चा थियो, चेक गरेर छोरा भए राख्ने र छोरी भए अबोर्सन गर्ने कुरा हामीले सुनेका थियौं, उनले भने । घटनालाई लिएर दैलेख र अछाममा फरकफरक मुद्दा दर्ता भएको छ । अछामका प्रहरी प्रमुख डीएसपी तुल्सीराम अर्यालले शव फेला परेपछिको अनुसन्धान अछाममा र त्यसभन्दा अघिको छानबिन दैलेखमा हुने बताए । दैलेख प्रहरी प्रमुख डीएसपी अनुप श्रेष्ठले जिल्लामा आत्महत्या दुरुत्साहनको मुद्दा मात्रै चल्ने स्पष्ट पारे । जसअनुसार मृत्युसम्बन्धी मुद्दा अछाममा हेरिने भएको हो ।मृतकका आफन्तले मंगलबार उजुरी दर्ता गराएका छन् । पोस्टमार्टम रिपोर्ट ढिलो आएकाले मुद्दा दर्ता गर्न ढिलाइ भएको मृतकका भाइ बजिर थापाले बताए । रिपोर्ट आउनै १० दिन लाग्यो, उनले भने, ६ जनाको ज्यान गएको छ, न्याय पाउने आशासहित मुद्दा दर्ता गरेका छौं । सबै मृतकको पोस्टमार्टम गर्नुपर्ने भएकाले रिपोर्ट आउन समय लागेको जिल्ला अस्पतालका प्रमुख डा भारद्वाजले बताए ।"
'ओलीले राजीनामा नदिए विश्वासको मत लिनुपर्छ,"काठमाडौं (कास) कांग्रेस उपसभापति विमलेन्द्र निधिले प्रतिनिधिसभा पुनःस्थापना भइसकेपछि प्रधानमन्त्री केपी शर्मा ओलीले संसद्मा आफ्नो भनाइ राखेर राजीनामा दिनुपर्ने बताएका छन् । राजीनामा नदिने हो भने तत्काल संसद्मा विश्वासको मत लिनुपर्ने निधिको भनाइ छ । राष्ट्रपति विद्यादेवी भण्डारीले मंगलबार आयोजना गरेको सर्वदलीय बैठकमा मध्यावधि निर्वाचनमै जाने एजेन्डा अघि सारेका प्रधानमन्त्री ओलीलाई निधिले राजीनामा दिएर संकटको निकास दिन सुझाएका हुन् । संसदीय प्रणालीमा संसद्लाई बिजनेस दिने र संसद् गतिहीन छ भने सहज रूपमा अघि बढाउने जिम्मेवारी प्रधानमन्त्रीको हो । सार्वजनिक महत्त्वको प्रस्तावबारे छलफल गर्ने थलो पनि संसद् हो, राष्ट्रपतिको विदेश भ्रमणको जानकारी पनि संसद्मा गराउने हो, निधिले कान्तिपुरसँग भने, सार्वजनिक सरोकारको विषयमा पहिलो जानकारी संसद्ले पाउनुपर्छ । संसद्मा गर्नुपर्ने छलफललाई शीतलनिवासमा लगिएकोमा निधिले असन्तुष्टि जनाए । पार्टीको एकता प्रक्रिया खारेज गरेर अदालतले नेकपालाई पूर्ववत् एमाले र माओवादी केन्द्र बनाइदिएपछि संसद्मा प्रधानमन्त्री बहुमतको कि अल्पमतको भन्ने अन्योल भएको निधिको भनाइ छ । माओवादी केन्द्रले औपचारिक रूपमा नगरे पनि व्यावहारिक रूपमा सरकारबाट अलग भएको घोषणा गरिसकेको छ । पार्टी पूर्ववत् अवस्थामा पुगेपछि कसको संख्या कति हुने ? सरकारको अवस्था बहुमतको हो कि अल्पमतको ? यसबारे पनि फेरि अदालतले भन्दिनुपर्ने हो कि ? निधिले भने, संसद् र जनताले जानकारी पाउनुपर्छ, यो सरकार बहुमतको हो कि अल्पमतको ? कि राजीनामा दिनुपर्छ कि विश्वासको मत लिनुपर्छ । निधिले राष्ट्रपतिले बोलाएको सर्वदलीय बैठकमा पनि यिनै धारणा राखेका थिए । तर आफ्नो प्रश्नको प्रधानमन्त्रीले ठोस जवाफ नदिएको उनले बताए । निधिका अनुसार प्रधानमन्त्रीले निर्वाचनको पक्षमा सहमति जुटाउने प्रयास गरेका थिए । उनको प्रस्तावमा नेमकिपाका प्रेम सुवालबाहेक कसैले पनि समर्थन जनाएनन् ।"
राष्ट्रपति भण्डारीको सच्चिन नचाहने प्रवृत्ति,"एउटा उक्ति छ कोही पढेर चेत्छ, कोही परेर । राष्ट्रपति विद्यादेवी भण्डारीका एकपछि अर्को क्रियाकलाप देख्दा लाग्छ उनले कुनै पनि गल्तीबाट पाठ सिकेकी छैनन् । नत्र, प्रधानमन्त्री सचिवालयकै एउटा अंगजस्तो भई काम गर्दै आएकी राष्ट्रपति भण्डारीले आफ्नो विवादास्पद भूमिका सच्याउनुको सट्टा पुनः सरकारकै अभिकर्ताको जस्तो व्यवहार प्रस्तुत गर्ने थिइनन् । आफ्नो विदेश भ्रमणको पूर्वसन्ध्यामा देशको राष्ट्रपतिले राजनीतिक दलका शीर्षस्थ नेताहरूसित शिष्टाचार भेट गर्नु आफैंमा अन्यथा थिएन, तर मंगलबारको सर्वदलीय बैठकमा राष्ट्रप्रमुख भण्डारीले जेजस्तो अभिव्यक्ति दिइन्, त्यसले भने उक्त आयोजनाको अन्तर्यमै प्रश्न उठाएको छ । राष्ट्रपतिबाट भइरहेको यस्तै व्यवहारका कारण गणतन्त्रको सर्वोच्च प्रतीकका रूपमा रहेको उक्त संस्थाको कद नै घटाइरहेको चिन्ता सर्वत्र छ । यसरी राष्ट्रपतिको भूमिकालाई लिएर सम्पूर्ण गणतन्त्रप्रेमीहरूमा छाएको अभिताप राष्ट्रपति स्वयंलाई चाहिँ छ कि छैन भन्ने आजको मुख्य सवाल हो ।देशको राष्ट्राध्यक्ष पदमा व्यक्तिहरू आउनेजाने भइरहन्छ । तिनै व्यक्तिले खेल्ने भूमिकाले यो संस्था मात्र होइन, समग्र गणतन्त्रकै ओज, स्तर र चरित्र निर्क्योल गर्छ । राष्ट्रपतिमा पदासीन कुनै व्यक्तिले गल्तीमात्रै गरिरहने हो भने संवैधानिक राष्ट्रपति संस्था र लोकतान्त्रिक गणतन्त्रात्मक व्यवस्थाकै क्षय हुने जोखिम रहन्छ । तैपनि गणतन्त्र नेपालको दोस्रो राष्ट्रपति बन्ने सौभाग्य पाएकी श्रीमती भण्डारीमा यो चेतनाको सर्वथा अभाव देखिनु सुर्ताको विषय हो । निश्चय पनि, राष्ट्रप्रमुखमा निर्वाचित व्यक्ति पहिले कुनै राजनीतिक दलगुटमा समावेश भएको हुन सक्छ । तर, पदासीन भइसकेपछि निष्पक्ष रूपमा संविधानको पालना गर्नुको सट्टा गुटकै नेताको जस्तो रबैया प्रदर्शन गरिरहनु किमार्थ शोभनीय हुँदैन । यो यथार्थलाई राष्ट्रपति भण्डारीले जति छिटो बुझ्ने छिन्, त्यति नै शीघ्र यो संस्थाको साख गुम्ने क्रम रोकिनेछ । यतिबेला राष्ट्रपति संस्था र समग्र गणतान्त्रिक व्यवस्थालाई कति मर्यादित बनाउँदै लैजाने भन्ने अभिभारा पूरापूर स्वयं भण्डारीमाथि नै छ । किनभने जगजाहेरै छ प्रधानमन्त्री केपी शर्मा ओलीले प्रतिनिधिसभा विघटन गरेर यो संविधान र व्यवस्थामाथि अहिलेसम्मकै ठूलो प्रहार गर्दा राष्ट्रपति भण्डारीको भरपूर साथसहयोग थियो । २०४७ सालको संविधानले प्रधानमन्त्रीलाई संसद् विघटनको सुविधा दिएकै बखत पनि यस्ता परिस्थितिहरू आउँदा तत्कालीन राष्ट्रप्रमुखहरूले राजनीतिक र न्यायिक परामर्श लिने गरेको उदाहरण सम्झन त्यतिबेला उनले आवश्यकै ठानिनन् । उल्टो, राष्ट्रपति कार्यालय कतिबेला प्रधानमन्त्रीबाट त्यस्तो पत्र आउला र लालमोहर लगाइदिउँला भनेर बसेझैं देखियो । यसबाट संविधानको पालना गर्न राष्ट्रपति चुकेको मात्र होइन कि, घात गर्न नै अग्रसर भएको स्वाभाविक अर्थ लाग्यो । संसद् विघटनको घटना संवैधानिक मर्म उल्लंघनको उत्कर्ष थियो, त्यसअघि पनि राष्ट्रपति भण्डारीले संवैधानिक भावनाको बर्खिलापमा उभिने ओलीकदमलाई निःसन्देह समर्थन गर्दै आएकी थिइन् । दल विभाजनलाई सजिलो तुल्याउन खोज्दा होस् या संवैधानिक परिषद्मा बहुमतले नै निर्णय गर्न सक्ने गरी दुईदुईपटक अध्यादेश ल्याउँदा, राष्ट्रपतिले त्यसलाई रोक्न कुनै जरुरी नठानी बिजुली गतिमै सदर गरिदिएकी थिइन् । यसबाहेक राष्ट्रपति कार्यालयलाई तत्कालीन नेकपाको सर्वोच्चालयजस्तो बनाएर पार्टीको अन्तरकलह मिलाउने भूमिका पनि उनले खेलेकी थिइन् । यतिमात्र होइन, संसद्को विशेष अधिवेशनका लागि तत्कालीन नेकपामा करिब सात दर्जन सांसदको हस्ताक्षर बोकेर शीतल निवास पुगेका भीम रावल, पम्फा भुसाललगायतका नेतालाई दिनभर बस्दा पनि निवेदन दर्ता गर्नसमेत दिइएको थिएन । राष्ट्रपति कार्यालय प्रधानमन्त्रीको सचिवालयको स्वार्थ रक्षा गर्ने अड्डाका रूपमा निर्लज्ज प्रयोग भएको दृष्टान्त थियो यो ।एउटा संवैधानिक राष्ट्रपतिका यी कुनै पनि गतिविधि सर्वस्वीकार्य छैनन् । यो सबका पछाडि परिपक्वताको अभाव हुनु, सिक्दासिक्दै पूर्णता प्राप्त गरिनसक्नु, जान्दै नजान्नु या जान्न खोज्दाखोज्दै पनि मेसो नमिल्नु वा राम्रै गर्ने नियत भए पनि भाँती नपुग्नुजस्ता मात्रै कारण भए त अझै शंकाको सुविधा दिन सकिन्छ । तर, सम्पूर्ण तथ्यबोध हुँदाहुँदै पनि नारायणगोपालको एउटा गीतले यसैगरी बिताइदिन्छु दुई दिनको जिन्दगी भनेजसरी नै यसैगरी चलाइदिन्छु राष्ट्रपति संस्था यो भन्ने ठानिएको हो भनेचाहिँ त्यो निकै डरलाग्दो संकेत हो । भण्डारीको यस्तै दम्भपूर्ण शैलीका कारण हुनुपर्छ, मंगलबारकै सर्वदलीय बैठकमा पूर्वप्रधानमन्त्रीहरू माधवकुमार नेपाल, झलनाथ खनाल र बाबुराम भट्टराई उपस्थित भएनन् । व्यक्तिगत मनोमालिन्य जेजस्तो भए पनि राष्ट्रपतिजस्तो संस्थाले बोलाइसकेपछि उनीहरू जानुपर्थ्यो, त्यो बेग्लै कुरा हो । तर, शीतल निवासले विगतमा सन्तुलित र निष्पक्ष भूमिका नखेलेकै कारण उनीहरू त्यस बैठकमा नगएको यथार्थलाई भने राष्ट्रपतिले भुल्नु हुँदैन । र, यसबाट पाठ सिक्न कन्जुस्याइँ पनि गर्नु हुँदैन । जतिबेला राष्ट्रपतिले देशका नेताहरू भेटेर सरसल्लाह लिनुपर्ने परिस्थिति सिर्जना भएको थियो, त्यतिबेला भण्डारीको धुन सरकारको लयमै मिसिने रह्यो । आज सरकारले बिजनेस दिएमा संसद् प्रभावकारी बन्ने तथा राजनीतिक दल आफैं सक्रिय हुँदा देश अघि बढ्ने अवस्था छ, तैपनि यो बेला देखिएको राष्ट्रपतिको सक्रियता अनौठो छ । खासगरी, बैठकमा प्रधानमन्त्रीले मुलुकलाई निर्वाचनतिर लैजाने संकेत गरेपछि अरू दलका नेताले विरोध गर्दा राष्ट्रपति भण्डारीले जसरी ओलीआशयको बचाउ गरिन्, त्यो नै ताजुबलाग्दो र अशोभनीय छ । चुनावमा जाने कुरा लोकतान्त्रिक हो, यसलाई नकारात्मक रूपमा लिन भएन भन्ने भण्डारीभनाइ सैद्धान्तिक रूपमा सही भए पनि परिस्थिति र समय सन्दर्भका दृष्टिले भने यसलाई उचित मान्न सकिँदैन । विवादरहित रहनुपर्ने व्यक्तिले राजनीतिक विवादको भुंग्रोमा हात नहाल्नु नै उत्तम हुन्छ । यसरी, नेताहरूलाई शीतल निवास बोलाएर प्रतिनिधिसभा विघटनका लागि सहमति जुटाउन खोजेको जस्तो देखिनुले फेरि राष्ट्रपति संस्थाको गरिमामाथि प्रश्न उठेको छ । राष्ट्रपति भण्डारीले बुझ्नुपर्छ संसद्लाई असफल बनाउने कुनै योजनाको मतियार अब उनी बन्नु हुन्न । आगामी दिनमा उनको भूमिका यसबीचमा भएको आफ्नो नैतिक क्षतिलाई नियन्त्रण गर्दै जानेतर्फ उन्मुख हुनुपर्छ, पुनः घातक पथतर्फ लम्कनेमा होइन ।"
विपश्यना र बुद्ध,"विपश्यना : अनुभव र प्रश्न लेखले विपश्यना ध्यानको महत्त्व, त्यसबाट पाइने लाभ र त्यसको अपरिहार्यताका बारे अझ बढी जानकारी गरायो । लेखको पाँचौं हरफमा वेदरचनाकालमै पत्तो लगाइएको भन्ने वाक्यले विपश्यना ध्यानको प्रादुर्भावबारे उत्पन्न हुन सक्ने अन्योललाई हटाउन यो टिप्पणी लेख्ने जमर्को गरिएको छ । लोकमा बुद्धबाहेक अर्को व्यक्तिले विपश्यनाको खोज गर्नै नसक्ने तथ्य त्रिपिटक साहित्यमा भेटिन्छ । र, लोकमा अनगिन्ती बुद्ध उत्पन्न भइसकेको कुरा पनि बुद्धवंशमा उल्लिखित छन्् । एक जना बुद्ध र अर्को बुद्धबीचको अन्तराल लाखौं, अझ करोडौं वर्ष हुने गर्छ भन्ने तथ्य पनि त्यसैमा पाइन्छ । अनन्त विगतलाई छोडिदिने हो भने पनि वर्तमान गौतम बुद्धलाई अठ्ठाइसौं बुद्धको रूपमा लिइने गरिन्छ, जो आजभन्दा करिब २६०० वर्षअघि यही देशको लुम्बिनीमा जन्मनुभयो । समय अन्तरालमा लुप्त हुने उक्त विपश्यनाको ज्ञान बुद्धद्वारा नै पत्तो लगाइने वा पुनर्खोज हुने हुनाले सो विधिलाई वेदरचनाकालमै पत्तो लगाइएको भन्नु सर्वथा न्यायसंगत ठहरिन्न ।यस्तैगरी सातौं हरफमा उल्लिखित ओशोको विचारबारे उद्धृत आजको समयका समस्या र चुनौती थेग्ने सामर्थ्य विपश्यनासँग समेत छैन वाक्यांशले ओशोलाई समेत अल्पज्ञानी बनाउन खोजेको आभास मिल्छ । किनकि संसारको कुनै पनि समस्या र चुनौतीको हल विपश्यना ध्यानमा पाइन्छ । कारण सम्पूर्ण समस्याको मूल स्रोत भनेकै मानव हृदय हो र त्यही मूल स्रोतलाई सफा र स्वच्छ पार्न सकियो भने हल हुन नसक्ने समस्या उत्पन्नै हुन्नन् । मानव हृदय सफा र स्वच्छ पार्ने एकमात्र मार्ग, एकमात्र उपाय भनेकै विपश्यना हुन् भन्ने कुरा महासतिपान सुत्त मा उल्लेख भएको पाइन्छ । उक्त सुत्तको स्रोत त्रिपिटकअन्तर्गत सुत्तपिटकको दीघनिकाय हो । मदनरत्न मानन्धर, सोह्रखुट्टे, काठमाडौं"
सर्वदलीय बैठक र ओलीको चाहना,"प्रतिनिधिसभा फेरि विघटन गर्ने ओलीको चाहना समाचारले आमजनतालाई फेरि निराश बनाएको छ । पार्टीको आन्तरिक द्वन्द्वका कारण सहकर्मीहरूसँग रिस साँध्ने मानसिकताबाट ग्रस्त भई प्रधानमन्त्री केपी शर्मा ओलीले संविधानभन्दा बाहिर गएर प्रतिनिधिसभा विघटन गरेका थिए । सो निर्णयलाई सम्मानित सर्वोच्च अदालतले बदर गरेपछि मुलुकको राजनीतिक परिवेश झन् जटिल बन्दै छ । प्रधानमन्त्री ओली सबै पक्षलाई मिलाएर अगाडि बढ्ने मनस्थितिमा नदेखिएपछि थप जटिलता बढ्दै गएको छ । प्रतिनिधिसभा ब्युँतिए पनि प्रधानमन्त्रीकै कारणले सभाको कारबाही अगाडि बढ्न नसकेको आरोप ओलीमाथि लाग्न थालेको छ । ओलीले प्रतिनिधिसभा विघटनको निर्णय बदर भए मुलुकमा तमासै तमासा मात्र हुने कुरा कुनै समय बताएका थिए । अहिले ठीक त्यस्तै भइरहेको छ । राजनीतिक जटिलता बढ्दै गएका बेला राष्ट्रपति विद्यादेवी भण्डारीले सर्वदलीय बैठक बोलाउनु चुनावमा जान दलहरूलाई मनाउने मनसाय हो भन्नेहरू थुप्रै छन् । प्रधानमन्त्रीको असंवैधानिक कदमलाई राष्ट्रपति भण्डारीले क्षणभरमै सदर गरेकी थिइन् । उक्त निर्णयलाई सर्वोच्चले बदर गरेपछि राष्ट्रपति भण्डारी थप नैतिक संकटमा परेको देखिन्छ । सर्वदलीय बैठकमा पनि प्रधानमन्त्री ओलीले संसद् भत्काएरै चुनावमा जान सकिने संकेत गरेसँगै फेरि मुलुकलाई अँध्यारोमा धकेल्नका लागि प्रपञ्च हुन थालेको आभास हुँदै छ । प्रधानमन्त्री ओली र सभामुख अग्निप्रसाद सापकोटाबीच सम्बन्ध चिसिएकाले प्रतिनिधिसभाको कारबाही अगाडि नबढेको जस्तो देखिन्छ । प्रतिनिधिसभाको बैठक अगाडि बढाएर धमाधम काम गर्ने वातावरण बनाउन प्रधानमन्त्री ओलीको भूमिका महत्त्वपूर्ण हुन्छ । प्रधानमन्त्रीको पद जोगाएर सबैलाई पाखा लगाउँदै दुईचार जना आसेपासेलाई साथमा लिएर अगाडि बढ्न खोज्दा दुर्घटना हुन सक्छ । जसरी पनि आफूले गरेको निर्णयलाई सदर गराएर राजनीतिक अस्थिरताको भुमरीमा मुलुकलाई लैजाने काम कसैले पनि गर्नुहुन्न । मुलुकलाई अनिर्णयको बन्दी बनाएर जोगाएको प्रधानमन्त्री पदको कुनै अर्थ हुँदैन । प्रधानमन्त्रीले चुनाव गराएर दुईतिहाइ मतका साथ आफू फेरि सिंहदरबार फर्किन्छु भन्दैगर्दा अहिले आफ्नै कारण देश अनिर्णयको बन्दी भइरहेको छ भन्ने पनि बुझ्न आवश्यक छ । ओली र अन्य दलको पनि तालमेल मिलेको छैन । असंवैधानिक मार्गबाट चुनाव घोषणा गरेपछि प्रमुख प्रतिपक्ष दलसहित अन्य दल पनि ओलीप्रति रुष्ट देखिएका छन् । ओलीकै पछि लाग्दा थप संकट निम्तिने दलहरूको ठम्याइ छ । यस्तोमा ओलीले अभिभावकीय भूमिका निर्वाह गरी मुलुकलाई निकास दिनु जरुरी छ । ओरालो लागेको साख फर्काउने मौका पनि यही हो भनेर ओलीले छिटोभन्दा छिटो बुझ्नु मुलुक र जनताको हितमा छ । गोविन्द विक, बूढानीलकण्ठ१२, काठमाडौंकुनै पनि मुलुकको समृद्धिमा त्यो देशको प्रधानमन्त्रीको ठूलो भूमिका हुन्छ, त्यस्ता अनगिन्ती उदाहरण छन् । एउटा नेताका कारण कतिपय मुलुक समृद्ध बनेका छन् । ठीक त्यसैगरी एउटा नेताको सनक र लहडले मुलक चरम गरिबीमा पुगेका पनि छन् । हामी पनि प्रधानमन्त्री ओलीको इगो का कारण प्राप्त राजनीतिक उपलब्धि गुमाउने दोसाँधमा छौं । लोकतान्त्रिक प्रणालीले नै देशमा समान तरिकाले आर्थिक उन्नति हुन्छ भनियो । यसैका लागि जनताले आन्दोलनबाट देशमा लोकतन्त्र स्थापित गरेका हुन् । तर पार्टीको आन्तरिक समस्यालाई व्यवस्थापन गर्न नसकेर प्रधानमन्त्री ओलीले प्रतिनिधिसभा विघटन गरे । सर्वोच्च अदालतले त्यसलाई पुनःस्थापना गरे पनि अहिले प्रतिनिधिसभाले काम गर्न सकेको छैन । यसले मुलुक दुर्घटनामा जान्छ कि भन्ने चिन्ता बढ्न थालेको छ । अन्ततः ओली के चाहन्छन् भन्ने आमजनताले बुझ्न सकिरहेका छैनन् । छँदाखाँदाको संसद् विघटन गरेर किन उनी तानाशाह बन्ने चाहिरहेका छन् ? कसको इसारामा यो कार्य गर्दै छन् ? हिजो उनी सामान्य ग्रामीण परिवारबाटै राजनीतिमा आएका थिए । तर, आज एकाएक उनीमा राजा बन्ने चाहना कसरी पलायो ? आज मुलुकले लामो समयपछि प्राप्त गरेको स्थिर र बहुमतप्राप्त सरकार काम नलाग्ने अवस्थामा पुगेको छ । त्यसैले गुटगत राजनीति र व्यक्तिगत लाभलाई पन्छाएर मुलुकको हित हुने गरी प्रधानमन्त्री ओलीले सोच्न जरुरी छ । अन्यथा पछि पछुताउनुबाहेक अन्य विकल्प छैन । रामकृष्ण बराल, जोरपाटी५ काठमाडौंफागुन २३ अघि एकअर्कालाई भएभरको आरोपप्रत्यारोपका साथ गालीगलौजमा रमाएका सत्ताधारी दलका दुई समूह, मिलेर जाओ भन्ने आशयको फागुन २३ सर्वोच्चको फैसलापछि पनि मिल्न सकेनन् । बरु एउटै पार्टीभित्र, झगडिया दुई र मिलाउन चाहने एक गरी स्पष्ट रूपमा तीनवटा समूह देखिए । झगडियाहरूले वाक्यैपिच्छे संविधान र लोकतन्त्रको रक्षा, कानुनीराज, विधिको शासन, देश र जनता जस्ता पदावलीको उच्चारण गरे पनि व्यवहारमा भने आआफ्नै अडान, अहंकार र बालहठ देखाइरहेका छन् । आँखै बन्द गर्नेले, जति सफा ऐना भए पनि त्यसमा आफ्नो अनुहार देख्न सक्दैन भन्ने कुरो किन झूटो हुन्थ्यो र ! आफूलाई साधारण सदस्यबाट समेत हटाएको रिस पनि थियो होला । त्यसैले, फागुन २८ गते प्रधानमन्त्री ओलीले आफूपक्षीय केन्द्रीय समितिको बैठक गरेर पद खारेजी र जिम्मेवारी हेरफेर गरे । यसबाट माधव नेपाल पक्ष रिसले आगो भएर छुट्टै भेला गर्य । यसैबीच राष्ट्रपतिको आह्वान मा यही चैत ३ गते सर्वदलीय बैठक पनि बस्यो । अबका दिनमा दुवै पक्षद्वारा आआफ्नै पक्षका भेला बैठकहरू तय गरिएका छन् । दुवै पक्षले आफैंलाई ठीक, जनपक्षीय र वैधानिक ठानिरहेका छन् । कोही कारबाही गर्न तयार, कोही कारबाही भोग्न तयार ! न अविश्वासको प्रस्ताव पास गराउन सक्ने, न कारवाही गर्न सक्ने ! चर्कीचर्की र फर्कीफर्की झगडा मात्र गरिरहने । देश र जनताको हितमा कुनै एजेन्डा पनि छैन । विकास, रोजगारी, आत्मनिर्भरता र समृद्धिका कुरा पनि थाँती नै छन् । आफूले आरोप लगाएका राष्ट्रिय भ्रष्टाचारका सम्बन्धमा कुनै कारबाही पनि छैन । नेपालमा कम्युनिस्टको चर्तिकला राम्ररी देखियो । के देश सधैं यसै गरी चलिरहने हो ? इन्द्रकुमार श्रेष्ठ, ओखलढुंगाविघटित प्रतिनिधिसभालाई सर्वोच्चले पुनःस्थापित गराएपछि, राज्य व्यवस्थापनमा केही सुधार गर्ला भन्नेहरूको आशा मरेको छ । संसद्ले विधेयक र अध्यादेशहरूलाई अगाडि बढाउने प्रमुख कामलाई समेत बेवास्ता गरेको छ । सत्तारत प्रमुख दल नेकपा एमालेमा तीव्र गुटबन्दी र ध्रुवीकरणको सुरुवात भएको छ । दलको अध्यक्ष र दलकै प्रतिपक्ष एकअर्कालाई निष्तेज पार्न संसदीय बैठकभन्दा बढी गुटीय बैठकमा तानाबाना बुन्न व्यस्त छन् । सरकार साझेदार माओवादी पनि नेकपा एमालेभित्रका विरोधीहरू जस्तै प्रमुख प्रतिपक्षी नेपाली कांग्रेस र जसपालाई प्रभावित पार्न अनेक तिकडमबाजी गर्दै छन् । यस्ता गतिविधिले कोरोना कहरले पस्त परेको देशको आर्थिक गतिविधिमा नकारात्मक असर परेको छ । सेयरबजार ओरालो लाग्न सुरु भएको छ । महँगी दिनप्रतिदिन बढ्दो क्रममा छ । बेरोजगारहरूको संख्या दिनहुँ बढिरहेको छ । दलहरूबाटै सिर्जित यस्तो अवस्थालाई रोक्न सकिएन भने आमनेपालीले चाहेको सुशासन, सपना र कल्पनामा सीमित रहनेछ । तसर्थ अब दलहरूले होइन, जनताले निर्णय लिने बेला आइसकेको छ । जनमत लिने वातावरण तयार गर सरकार । महेन्द्रसिंह बम, टीकापुर१, कैलाली"
के प्रशासन विकासको अवरोधी हो ?,"प्रश्न मूल्यमान्यताकोप्रशासनयन्त्र कति कुशल र सक्षम हुन्छ भन्ने कुरो राजनीतिक र प्रशासनिक अंगबीचको सम्बन्धलाई निर्देश गर्ने मूल्यमान्यतामा भर पर्छ । पाश्चात्य तथा विकसित मुलुकहरूमा धेरै हदसम्म सार्वजनिक नीतिको खाका राजनीतिले निर्देश गर्ने र त्यसलाई क्षमता र कार्यकुशलताका मापदण्डअन्तर्गत निर्माण गरिएको प्रशासनले व्यवहारमा लागू गर्ने सैद्धान्तिक अवधारणा पेस गरिन्छ । धेरै हदसम्म यो दृष्टिकोण प्रशासनका अग्रणी चिन्तक विड्रो विल्सनदेखि म्याक्स वेबरसम्मले प्रतिपादित गरेका हुन् । त्यसैले निष्पक्ष प्रशासन चलनचल्तीको लक्ष्य हो । यसअन्तर्गत प्रशासनमा काम गर्नेहरूले कुशलताको मापदण्ड पूरा गर्नुपर्छ । त्यसपछि कर्मचारीको सरुवाबढुवा, वृत्तिविकास ठोस आधारबाट निर्देशित हुन्छ । नेपालमा पनि यो अवधारणाको पहिलो खुड्किलोको काम लोकसेवा आयोगले गरेको छ । प्रशासनमा काम गर्न जाँच दिएर कुशलता प्रमाणित गर्नुपर्ने बुँदा प्रशासनिक क्षमता र निष्पक्षताको यो मूल कडीका रूपमा लिइएको छ । केही अपवादबाहेक लोकसेवा आयोगले यो जिम्मेवारी निभाएको छ । कमसेकम शाखा अधिकृतको नियुक्तिमा पनि भागबन्डाको अग्रगामी संस्कृतिले अहिलेसम्म प्रवेश पाएको छैन । यसका लागि लोकसेवा आयोग धन्यवादको पात्र छ ।राजनीति र प्रशासनको स्पष्ट कार्यविभाजन कल्पनाको चित्र व्यवहारमा लागू गर्न विकसित देशहरूमा पनि निकै संघर्ष गर्नुपरेको इतिहास छ । अझ हाम्रोजस्तो देशमा त यो कल्पनाभन्दा धेरै टाढा छ । मूलतः विकासोन्मुख देशहरूमा राजनीति र प्रशासनको अन्तरसम्बन्ध तीन तहमा बाँड्ने गरेको देखिन्छ । ती हुन् सकारात्मक सहकार्यको सम्बन्ध, कुत खाने भागबन्डाको सम्बन्ध र हस्तक्षेप केन्द्रित राजनीतिप्रशासन सम्बन्ध । सकारात्मक सहकार्यको सम्बन्ध ः यो अवधारणाअनुसार राजनीतिक क्षेत्रले सार्वजनिक नीतिबारे आफ्नो खाका निर्माण गर्छ अनि यही नीतिबारे आफ्नो सीप र क्षमताको प्रयोग गरी सूचना र तथ्यका आधारमा प्रशासनले विभिन्न विकल्प निर्णयार्थ पेस गर्छ । यस अर्थमा सहकार्यको सम्बन्ध कायम हुन्छ । तर यसका लागि दुवै पक्षका आधारभूत लक्ष्य र शासकीय मान्यताबीच ठोस तादात्म्य बनाउनु सफलताको सर्तका रूपमा देखा पर्छ । यस्तो वातावरण तयार गर्दै जान सकियो भने राजनीतिक लक्ष्यप्राप्तिमा प्रशासनिक कुशलता र क्षमताको उपयोगले फड्को मार्छ र सोहीअनुरूप आर्थिक उन्नतिले गति लिन सक्छ । पूर्वी एसियाका देशहरूमा भएको प्रगति राजनीति र प्रशासनबीचको सकारात्मक सहकार्यको सम्बन्धको उदाहरण हो । आर्थिक र सामाजिक प्रगतिको खाकाबारे जब राजनीति र प्रशासनबीच साझा दृष्टिकोणलाई संस्थाकरण गरिन्छ र यसअनुरूप नयाँ प्रयोग गर्ने नैतिकता र लचकता स्विकारिन्छ, त्यस बखत खडा हुने राजनीतिप्रशासन सहकार्यको सम्बन्धले देशलाई ठूलो उपलब्धि हुन सक्छ । पूर्वी एसियामा यसको ठूलो उदाहरण सिंगापुर हो भने चीनमा पनि अहिलेसम्म यही दृष्टिकोणलाई संस्थाकरण गर्न खोजिएको छ । कुत खाने भागबन्डाको सम्बन्ध ः प्रशासनमा जतिसुकै नयाँ र पढेलेखेका मानिसले प्रवेश पाए पनि जब राजनीतिप्रशासन अन्तरसम्बन्ध कुत खाने भागबन्डाको मान्यतामा आधारित हुन्छ, त्यस बखत जनतासँग प्रशासनको सम्बन्ध टुटेर जान्छ, प्रशासन अक्षम हुन्छ र अन्ततोगत्वा देश माफियातन्त्रको पकडमा जान्छ या अराजकता र द्वन्द्वको बाटामा पुग्छ ।घानाका नक्रुमा, इन्डोनेसियाका सुकार्तो, जायरेका मोबुटु, फिलिपिन्सका मार्कोस या यस्तै व्यक्तिहरू र तिनका कुत संकलन गर्ने मतियारहरूको स्वार्थमा प्रशासन चाहेरनचाहेर जोडिनुपर्ने स्थिति आउँछ भने बिस्तारै यो संरचनामा प्रशासन कुत बटुल्ने यन्त्रका रूपमा प्रयोग हुन जान्छ । त्यस बखत विदेशमा पढेको शिक्षा र लिएका डिग्रीहरू बेकार हुन्छन्, अनि सेटिङ मिलाउन सक्ने क्षमताको उच्च मूल्यांकन हुन्छ एवं राजनीति र प्रशासन जनताको सेवक नभएर भक्षक हुने बाटामा लाग्छन् । यथार्थमा आज नेपालको प्रजातन्त्रको दुहाइ दिँदै सरकार र प्रशासन त्यही भक्षकउन्मुख बाटामा लागेका छन् । यो नभएको भए रातारात कर्मचारी फेरेर यती काण्ड रचिँदैनथ्यो, दिनभरिको म्याद दिएर कोभिड औषधि किन्नेमा भ्रष्टाचार हुँदैनथ्यो, अथवा हवाईजहाज काण्डमा या एनसेल करछली काण्डमा जनताको अर्बौं सम्पत्ति लुट्ने काम हुँदैनथ्यो । यस्ता अनेक काण्डमा साथ दिनुपर्ने वातावरण सुरुमा गाह्रो देखिए पनि पछि बानी पर्दै जान्छ अनि राजनीति र प्रशासन दुवै थाहै नपाई देशको रक्षकको सट्टा भक्षक हुन पुग्छन् । यो मोडलमा कुत असुल्न हिचकिचाउने प्रशासकहरू धेरै टिक्तैनन् । त्यसैले को मान्छे राख्ता कुत असुल्न सकिन्छ भनेर निरन्तर खोजी हुन्छ । नेपालमा यसको ज्वलन्त उदाहरण स्वास्थ्य मन्त्रालयमा देखिएको छ, जहाँ दुई वर्षमा सचिव मात्र छ पटक फेरिइसकेका छन् । स्थायी सरकारलाई मानसिक रूपमा अस्थायी बनाई अधिकतम कुत असुल्ने यो एउटा प्रक्रिया मात्र हो । यो काममा दक्षिण एसियामा सायद नेपाल अग्रणी राष्ट्रका रूपमा स्थापित भइसकेको छ । ट्रान्सपरेन्सी इन्टनेसनलको हालैको प्रतिवेदनले यही तथ्य इंगित गरेको छ । हस्तक्षेप केन्द्रित राजनीतिप्रशासन सम्बन्ध ः देश भ्रष्टाचारले आज जतिसुकै थलिएको भए पनि प्रशासनमा सुरुको नियुक्ति केही खास योग्यताका आधारमा हुनुपर्छ भन्ने कुरो नयाँ होइन । तर सुरुको नियुक्तिमा केही ठोस मापदण्डमा अडे पनि कर्मचारीको सरुवाबढुवाजस्ता बुँदाहरूमा बढ्दो स्वेच्छाचार र हस्तक्षेप राजनीतिको चरित्र हुन पुगेको छ । भारतमा पनि यो समस्या देखिएको छ । यद्यपि त्यहाँ प्रशासनमा सुरुको चरणमा खास योग्यताप्राप्त नगरी छिर्न सकिँदैन । मन्त्रीसँग कुरा नमिल्नेबित्तिकै इमानदार प्रहरी अधिकृतलाई सरुवा गर्ने हिन्दी सिनेमाको कथा काल्पनिक होइन । मूल कुरो सरुवाबढुवामा अनिश्चितता र अराजकतालाई संस्थागत गरेपछि कुन पदमा कसलाई पोस्टिङ गर्दा कति कुत असुल्न सकिन्छ भन्नेमा जब राजनीति केन्द्रित हुन थाल्छ, त्यस बखत प्रशासनको गुणस्तर घट्दै जानु अवश्यंभावी हुन आउँछ । यो संस्कारले हाम्रो देशको राजनीतिप्रशासन सम्बन्धलाई नराम्ररी प्रभाव पारेको छ, जसका कारण सरकार जनताको सेवक हुनुको सट्ट भ्रष्ट भुइँफुट्टा वर्गको स्वार्थपूर्ति गर्ने यन्त्रका रूपमा जनमानसमा आफ्नो छाप छोड्न सफल भएको छ । नेपालको वर्तमान सरकारले यो क्षेत्रमा निरन्तर नयाँ अध्याय थप्दै आएको छ । त्यसैले भ्रष्टाचारीको अनुहार नहेर्न कटिबद्ध सरकार नेपालको इतिहासमा भ्रष्टाचारमा राष्ट्रिय र अन्तर्राष्ट्रियस्तरमा नयाँ कीर्तिमान कायम गर्दै छ । निचोडमा, देशको राजनीति र अझ राजनीति गर्ने नेतृत्व वर्गको चिन्तन र मूल्यमान्यताले प्रशासनको कार्यकुशलता र क्षमतामा गहिरो प्रभाव पार्ने गर्छ । प्रशासनमा शिक्षित र तालिमप्राप्त व्यक्तिको आफ्नै महत्त्व छ । तर प्रशासनलाई निर्देशित गर्ने राजनीति भ्रष्टाचारलाई अप्रत्यक्ष प्रोत्साहित गर्दै कुत बटुल्ने संस्कारबाट अगाडि बढ्छ भने प्रशासनमा भएका जतिसुकै शिक्षित र सक्षम व्यक्तिहरूको कुशलता र कार्यक्षमता पनि जनता र देशको आर्थिक सम्पन्नतामा केन्द्रित हुने सम्भावना रहँदैन, जुन हाम्रो देशको आजको यथार्थ हो । यस्तो स्थितिमा प्रशासनभित्र खडा गरिएका सन्तुलन र नियन्त्रणका इकाइहरू बाहिर राम्रो देखिए पनि मक्किएको रूखजस्तो हुन थाल्छन् । यसको ज्वलन्त उदाहरण हो अख्तियार दुरुपयोग अनुसन्धान आयोगमा आफ्नो मान्छे कसरी हुन्छ नियुक्त गराउने कसरत । यस परिस्थितिमा राजनीति र प्रशासन देश लुट्ने गतिविधिलाई प्रोत्साहित गर्ने या त्यसप्रति आँखा चिम्लने अवस्थामा पुग्छन् । यस परिवेशमा प्रशासनलाई मात्र विकासको बाधक भन्नु समस्याको जरो खोज्न इन्कार गर्नु हो, राजनीतिक पक्षको ठाडो बेइमानी हो । लोहनी राप्रपाका अध्यक्ष हुन् ।"
विद्यार्थीमा मोबाइलको लत,"कोरोना महामारीका कारण गत वर्षदेखि विद्यालय नगएका, अनलाइन कक्षा पनि पढ्न नसकेका र एकैचोटि यसपालि माघमा मात्र विद्यालय प्रवेश गरेका विद्यार्थीहरूलाई उपल्लो कक्षामा पढ्न र गृहकार्य गर्न निकै सकस भइरहेको छ । कोरोनाकालमा अनलाइन कक्षामा उपस्थित हुने तर शिक्षकले बोलाउँदा नबोल्ने, भिडियोअडियो बन्द गरेर अरू नै हेरेर बस्ने बानी परेका कतिपय विद्यार्थीलाई मोबाइलको लत नै लागेको छ । मैले पढाउने विद्यालय खुलेपछि लिइएको दोस्रो त्रैमासिक परीक्षामा अरूबेलाको भन्दा धेरै विद्यार्थी फेल भए । हालै एक जना अभिभावक आफ्नो छोराको पढाइ तथा अन्य क्रियाकलाप बुझ्न विद्यालय आइन् । उनका श्रीमान् विदेश गएकाले आमाछोरा मात्रै घरमा रहेछन् । सात कक्षामा पढ्ने छोराले उनले भनेको नटेर्ने रहेछन् । अनलाइन कक्षा पढ्न थालेपछि उनले छोरालाई मोबाइल किनिदिइन् । उनी भन्छिन्, जतिखेरै त्यही मोबाइल हातमा हुन्छ, गृहकार्य गरिराखेको छु भन्दै छोरा कोठामा एक्लै बसिराख्छ तर के गर्छ मलाई थाहा छैन । एकैछिन पछि फेरि उनले थपिन्, गाली गर्न पनि एक्लो सन्तान माया लाग्छ, मुखले भनेको मान्दैन के गर्ने ? यो उनको मात्र समस्या होइन । पैसा कमाउन नेपालका अधिकांश बुबा वा आमा विदेश जान्छन् । बुबा विदेश हुँदा आमासँग मात्रै बसेर वा आमा विदेश हुँदा बुबासँग मात्रै बसेर पढ्ने विद्यार्थीहरूको संख्या धेरै छ । छोराछोरीको मायाका कारण पनि मोबाइल बाआमाले खोस्न सक्दैनन् । मैले धेरै विद्यार्थीलाई किन गृहकार्य गर्दैनौं भनेर सोध्दा प्रायःको उत्तर अल्छी लागेर नगरेको हुन्थ्यो । यसो भन्नेहरूको आफ्नै छुट्टै मोबाइल छ । उत्सुक उमेरका विद्यार्थीले मोबाइल पाउँदा उनीहरू धेरै समय त्यसमै अल्मलिन्छन् । पढाइ त्यसै छुट्छ । विद्यार्थीहरूमाझ कोराना महामारीका कारण परेको यस्तो असरबारे कम चर्चा हुने गर्छ । विद्यार्थी काँचो माटोजस्तै हुन् । उनीहरू जसरी हुर्किए त्यस्तै बन्छन् । अभिभावकले आफ्ना छोराछोरीलाई मोबाइलबाट टाढा राखेर अन्य शैक्षिक तथा मनोरञ्जनात्मक गतिविधिमा लगाउनुपर्छ । शिक्षकहरूले विभिन्न परिवेशबाट आएका लगभग ४० विद्यार्थीलाई एउटै कक्षामा राखेर पढाउनु कम चुनौतीपूर्ण छैन । कसैले साथीलाई बुलिङ गरिरहेका हुन्छन् त कसैले डस्टर फुटाउने, भित्तामा कोर्ने, कक्षाबाट भाग्नेजस्ता क्रियाकलाप गरिरहेका हुन्छन् । कोही छिट्टै रिसाउने खालमा पनि हुन्छन् । यस्ता विद्यार्थीलाई यसो नगर, उसो नगर भन्दा उल्टो शिक्षकलाई नै झम्टिने पो हुन कि भन्ने डर हुन्छ । विद्यार्थीले शिक्षकलाई कोठामा बन्द गर्ने, अपशब्द बोल्नेलगायतका दुर्व्यवहार गर्ने गरेको पनि भेटिन्छ । कक्षामा पढाएको बेला होहल्ला गर्ने, कक्षाकार्य, गृहकार्य नगर्ने, घरमा बाआमाले भनेको पनि नमान्ने कतिपय विद्यार्थीलाई केही भन्यो भने पिट्न, गाली गर्न पाइँदैन भन्छन् । उनीहरूलाई बाल अधिकारबारे पनि थाहा छ । तर, आफ्नो कर्तव्य भने बिर्सिएका छन् । लामो समय घरमा बसेर भर्खरै विद्यालय जान थालेका विद्यार्थीहरूले कपालनङ पाल्ने, स्कुल ड्रेस लाउन अप्ठेरो मान्ने, आउट ड्रेस लगाउँदा खुसी हुनेजस्ता क्रियाकला देखाइरहेको छन् । कोरोनाकालमा घरभित्रै बन्दीजस्तै गरी जीवन बिताइरहेका विद्यार्थीहरू खुला वातावरणमा निस्कन पाउँदा खेल्नमै बढी समय दिन्छन् । उनीहरूले पढ्नुपर्छ भन्ने बिर्सेजस्तो छ । विद्यालयमा विद्यार्थीहरूले विद्या आर्जन मात्रै गरिरहेका हुँदैनन्, योग, ध्यान र खेलकुदका माध्यमबाट आफूलाई तन्दुरुस्त, शान्त तथा स्वस्थ रहन पनि सिकिरहेका हुन्छन् । टन्न पैसा तिरेर नाम चलेका विद्यालयमा छोराछोरीलाई पढाएको छु भन्दैमा उनीहरूको सबै जिम्मा शिक्षकमाथि छोड्नुहुन्न । विद्यालयपछि आफ्ना छोराछोरी कहाँ जान्छन्, के गर्छन्, कस्ता साथी बनाएका छन्, एक्लै कोठाभित्र मोबाइलमा के गरेर बस्छन् भन्ने पनि नजिकबाट बुझ्ने कोसिस गर्नुपर्छ । घरको वातावरणले समेत विद्यार्थीमा सकारात्मक तथा नकारात्मक दुवै खाले असर गरिरहेको हुन्छ । यसको ज्वलन्त उदाहरण भागरथीको हत्यामा संलग्न कक्षा ११ मा पढ्ने छात्र हुन् । घरायसी रिसइबीको कारण उनले पहिलेदेखि नै भागरथीलाई मार्ने योजना बनाएको बताएका थिए । नाबालक भएकै कारण अहिले उनलाई जेलको सट्टा सुधारगृह पठाइएको छ । आमाबुबाका लागि सन्तान नै सबथोक हुन् । पैसा, खेलौना र खानाभन्दा पनि उनका लागि अभिभावकले समय दिन सक्नुपर्छ । आफ्ना सन्तानको माया लाग्छ भन्दैमा चाहिनेभन्दा पनि नचाहिने सबै मागको सजिलै पूर्ति गरिदिँदा उनीहरूमा मिहिनेत गर्ने बानीको विकास हुँदैन । जे माग्दा पनि सजिलै पाइने रहेछ किन दुःख गरेर पढ्नु भन्ने सोच उनीहरूमा आउन दिनु हुँदैन । घरपरिवारको सुख, दुःखमा उनीहरूलाई पनि सामेल गराउनुपर्छ । आफ्नो परिवारको पीडा बुझेका विद्यार्थीहरू बिग्रिने सम्भावना कम हुन्छ । विद्यालय तथा घरपरिवार मिलेर कलिला मुनाहरूलाई फक्रिने वातावरण मिलाउनुपर्छ ।"
सीमा सुरक्षामा 'डेडिकेटेड फोर्स,"सीमा सुरक्षा राष्ट्रको संवेदनशील पक्ष हो । हरेक राष्ट्रले आफ्नो सीमा सुरक्षालाई विशेष महत्त्व दिएको हुन्छ । इतिहासमा ठुल्ठूला युद्ध लडेका युरोपका केही राष्ट्रले पछि आएर युरोपियन युनियनका नाममा एक देशबाट अर्को देशमा सहजै आउजाउ गर्न सकिने सम्झौता गरी सहजीकरण गरे । तर ती देशहरूमा पनि आफ्नो देशको सीमा कति र कहाँसम्म हो भन्ने स्पष्ट वैज्ञानिक सीमारेखा भने छ । उनीहरूले आफ्नो भूगोललाई अक्षुण तुल्याइराख्न विभिन्न सुरक्षा सावधानी पनि अपनाउँदै आएका छन् । राष्ट्र सानो होस् या ठूलो, विकसित होस् या विकासोन्मुख, सबैलाई आफ्नो सार्वभौमसत्ता प्यारो हुन्छ र त्यसलाई अक्षुण राख्नेतर्फ क्रियाशील भइरन्छन् । यही अर्थमा देशको सीमा जोगाइराख्न सरकार र देशका सुरक्षा निकायको भूमिका महत्त्वपूर्ण हुन्छ । जमिनसँग जमिन जोडिने सीमा, हवाई मार्गद्वारा सीधा सम्पर्क भइरहने अन्तर्राष्ट्रिय विमानस्थल र जमिनसँग पानी अर्थात् सामुद्रिक पहुँच भएको अर्थमा सीमालाई केलाउनुपर्ने हुन्छ । सामुद्रिक सीमा नभएको हुँदा हाम्रो देशको परिप्रेक्ष्यमा सीमा सुरक्षामा जमिन र हवाईमार्गबाट हुने विभिन्न देशसँगको सम्पर्कलाई लिनुपर्ने हुन्छ । सीमाको सुरक्षासँग राष्ट्रकै सुरक्षा प्रत्यक्ष र अप्रत्यक्ष रूपमा गाँसिने यसमा आमचासो तथा सरोकार रहनुपर्छ । किनकि त्यही सीमा क्षेत्र भएर कुनै अवाञ्छित तत्त्व प्रवेश गरे राष्ट्रको जुनसुकै स्थानमा पनि सुरक्षा चुनौती पैदा हुन सक्छ र अहिलेको अवस्थामा विभिन्न आतंककारी समूहको विश्वव्यापी सञ्जालले जुनसुकै बेला आफूले चाहेको क्षेत्रलाई निसाना बनाउन सक्छ । सशस्त्र प्रहरी बल (एपीएफ) लाई ऐनमै व्यवस्था गरी राष्ट्रको सीमा सुरक्षा गर्ने अहम् जिम्मेवारी दिइएको छ । सोही जिम्मेवारीलाई व्यवहारमा उतार्न संगठनका सकल दर्जा सीमावर्ती क्षेत्रमा परिचालित हुँदै आइरहेका छन् । दक्षिणको खुला सिमानामा मात्र नभई हालका दिनहरूमा उत्तरको कठिन मौसम तथा भौगोलिक विकटतालाई चिर्दै संगठनका इकाइहरू स्थापना हुँदै गएका छन् । करिब २३५२ किमि पूर्वी सीमा, १३७०२४ किमि दक्षिणी सीमा र २७० किमि पश्चिमी सीमा मित्रराष्ट्र भारतसँग जोडिएको छ । उत्तरतर्फ करिब १४१४ किमि लामो सीमा मित्रराष्ट्र चीनसँग जोडिएको छ । एपीएफले उक्त सीमा जोडिएका ४० जिल्लामा रहेका आफ्ना इकाइमार्फत सीमा सुरक्षा गर्दै आइरहेको छ । दक्षिणवर्ती सीमा खुला रहेकाले विविध चुनौती छन् । समथर भूभाग, सीमावर्ती स्थानमा बाक्लो बस्ती र बढ्दो सहरीकरणसँगै बजारको विस्तार, दुवैतर्फ नातासम्बन्ध र खेतीपातीका कारण आवतजावत गरिरहनुपर्ने अवस्था अनि दुवै देशमा रोजगारीका लागि ओहोरदोहोर गरिरहनुपर्ने बाध्यताका कारण दक्षिणी सीमा व्यवस्थापन चुनौतीका रूपमा छ । सीमावर्ती अपराध नियन्त्रण, सीमा क्षेत्रमा बसोबास गर्ने नागरिकको सुरक्षाको प्रत्याभूति, निकासीपैठारीमा सहजीकरण र सीमा अतिक्रमण हुन नदिन दसगजाको अनवरत निगरानीजस्ता कार्य सीमामा तैनाथ रहने निकायका मूलभूत दायित्वहरू हुन् ।यिनै दायित्वलाई मूलमन्त्रका रूपमा आत्मसात् गर्दै एपीएफ निरन्तर रूपमा खटिँदै आएको छ । सीमा क्षेत्रमा सडकको अभाव, बर्खायाममा छोटो दूरी पार गर्न पनि घुमाउरो बाटो तय गर्नुपर्ने बाध्यता आदिले गर्दा बोर्डर पोस्टहरू बाक्लै स्थापना गरी निगरानी गर्नु अपरिहार्य छ । लामो समयको लकडाउनमा सीमा बन्द गर्नुपर्ने स्थितिले सीमाको व्यवस्थापन र महत्त्व अझ बढाएको छ । यसले परिआएका खण्डमा लामो समयसम्म देशको सीमा पूरै बन्द गर्नुपर्ने रहेछ भन्ने पाठ पनि पढाएको छ । सतही रूपमा शान्त देखिने सीमा क्षेत्र भित्री रूपमा भने अनेकौं सानाठूला समस्यासँग जुधिरहेको हुन्छ । सीमा क्षेत्रमा मात्र नभई भित्री तहमा बढ्दो बजारीकरणमा समेत सुरक्षा चासो राख्नुपर्छ । त्यसैले सुरक्षा निकाय मात्र नभई आमनागरिकमा समेत यहाँदेखि मेरो देश हो, मेरो देशप्रति मेरो पनि दायित्व छ र देशका ऐननियम र विधिविधानको परिधिमा रहेर कार्य गर्नुपर्छ भनेर मनैदेखि भावना जागृत गराउनु अहिलेको मुख्य पक्ष हो । यो पक्षलाई राज्यले प्रमुख प्राथमिकतामा राख्नुपर्छ । यो प्रयास अपरिहार्य अनि चुनौतीपूर्ण पनि छ ।सीमा सुरक्षाकै विषयलाई लिएर हालै राष्ट्रिय सुरक्षा परिषद्को सचिवालयले सुरक्षा गोष्ठी आयोजना गर्यो, जसमा एपीएफलाई डेडिकेटेड सीमा सुरक्षा अंगका रूपमा अगाडि बढाउने विषयले प्राथमिकता पायो । एपीएफ अझ डेडिकेटड अर्थात् समर्पित भएर सीमा सुरक्षामा लागिरहोस् भन्न निम्नलिखित पक्षमा ध्यान दिनुपर्छ पर्याप्त जनशक्ति ः लामो सीमा क्षेत्र खुला र कठिन भूगोलयुक्त छ । उक्त स्थानहरूमा चुस्त सुरक्षा दिन जनशक्ति पर्याप्त हुनुपर्छ । एपीएफका विभिन्न जिम्मेवारीमध्ये सीमा सुरक्षा मुख्य हो र यसको महत्त्वबमोजिम पर्याप्त जनशक्ति परिचालन गर्नुपर्छ । पूर्वी, दक्षिण र पश्चिमका सीमाक्षेत्रहरू जोडिने जिल्लाहरूमा यथेष्ट फौज खटाउनुपर्छ । सीमाको तैनाथीमा कमी नआओस् भन्न फौजको आन्तरिक इंगेजमेन्ट मा पुनः समीक्षा गर्न सकिन्छ । जिल्लाको दैनिक शान्तिसुरक्षामा भूमिका खेल्ने र राजमार्गलगायतको सुरक्षामा समेत तैनाथ रहने गरी जनशक्ति पुग्नुपर्छ । उत्तरी सीमामा अस्थायी कार्यालयका रूपमा रहेका पहाडी र हिमाली जिल्लाका संरचनालाई स्थायित्व दिनुपर्छ । यसो हुन सके सीमामा रहने बोर्डर आउट पोस्टहरू सबल भई परिआएको अवस्थामा एक पोस्टले अर्कोलाई सहजै सहयोग गर्न सक्ने हुन्छन् । साधनस्रोतको पर्याप्तता ः सबै निकाय तथा युनिटहरूमा आधारभूत रूपमा समेत साधनस्रोतको अभाव अहिलेको ज्वलन्त समस्या हो । सीमावर्ती क्षेत्रमा तैनाथ रहने फौजका लागि समय र भूगोल सुहाउँदो सवारीसाधन र सञ्चारका साधन उपलब्ध हुनुपर्छ । सीसीटीभी मनिटरिङबाट निगरानी गर्ने व्यवस्था हुनुपर्छ । स्थायी भौतिक पूर्वाधारसहित हातहतियार एवं अन्य बन्दोबस्तीका सामानहरूको आधुनिकीकरण गर्नुपर्छ । उत्तरी सीमामा रहने टुकडीहरूका लागि भूगोल र हावापानीअनुकूल जाडोका लत्ताकपडा, भरपर्दो मिलापको व्यवस्था, परिआएको अवस्थामा हवाई साधनद्वारा स्वास्थ्य उद्धार एवं रासनपानीको ढुवानी हुनुपर्छ । ऐननियमको तर्जुमा ः डेडिकेटेड रूपमा जिम्मेवारी सुम्पिँदा एपीएफलाई काम गर्न सहज हुने गरी ऐननियमको व्यवस्था हुनु अत्यावश्यक छ । सीमामा तैनाथ फौजले प्रयोग गर्न पाउने अधिकार, पक्राउ, खानतलासी तथा सोधपुछसम्बद्ध मुद्दा हेर्ने या अनुसन्धान गर्ने निकायलाई बुझाउने व्यवस्था, काउन्टर पार्टस् सँगको समन्वय, अन्य निकायसँगको समन्वय, शक्ति प्रयोगको अवस्था आदिबारे जिम्मेवारी स्पष्ट रूपमा उल्लेख गरिए काम गर्न सहज हुन्छ । बलियो सूचना संयन्त्रको विकास ः सीमावर्ती क्षेत्र अवैधचोरी निकासीपैठारी, मानव बेचबिखन, आप्रवासीहरूको प्रवेश, आतंककारीलगायत अवाञ्छित तत्त्वको घूसपैठ, सशस्त्र समूहहरूको गतिविधि, हातहतियार वा विस्फोटक पदार्थको ओसारपसार, अन्य सबै खाले अवैध गतिविधिको नियन्त्रण गर्न हेतु एपीएफका लागि बलियो सूचना संयन्त्र चाहिन्छ । सूचना आफैंमा महँगो विषय हो । तर राष्ट्रको सुरक्षाका लागि सूचना संकलनतर्फ पर्याप्त लगानी आवश्यक हुन्छ । दैनिक रूपमा भइरहने मालसमानको अवैध निकासीपैठारी नियन्त्रणका लागि पत्यारको कनिष्ठ जनशक्तिलाई कथित घुमुवाका रूपमा परिचालन गर्ने परम्परागत पद्धतिभन्दा व्यापक रूपमा माथि उठेर सूचना संयन्त्रको विकास र पहुँच बढाउनुपर्ने हुन्छ । आवश्यक तालिम ः सीमामा खटिने जनशक्तिका लागि राम्रो तालिमको व्यवस्था हुनुपर्छ । सीमामा कसरी काम गर्ने, दर्जाअनुसार आफ्नो दायित्व के हो, जिम्मेवारीको क्षेत्रमा केकस्ता चुनौती थिएछन्हुन्छन्, के गर्न हुनेनहुने आदि विषय समेटेर सबै तहलाई सामूहिक रूपमा व्यावसायिक तालिम दिनुपर्छ । यसो भए फौजको कार्यसम्पादन प्रभावकारी हुन्छ । यसका अतिरिक्त उत्तरी क्षेत्रमा तैनाथ हुने, कठिन भूगोलमा काम गर्ने जनशक्तिका लागि उच्चशीखर पर्वतीय उद्धार तालिम दिनु उत्तिकै आवश्यक छ । उत्तर र दक्षिणको मौसम एकै किसिमको छैन । मौसम नै फरक भएपछि हिमाली र अरू क्षेत्रमा खटिने जनशक्तिलाई सीमासम्बन्धी विशिष्ट किसिमका तालिम पनि फरकफरक हुन आवश्यक छ । उत्तरतर्फका लागि आवश्यक चिनियाँ, तिब्बती र राष्ट्रकै विभिन्न सम्प्रदायका भाषा सिकाउने पहल पनि हुनुपर्छ ।सेवा र सुविधामा बढोत्तरी ः सीमा होस् या अन्यत्र, नागरिक एवं देशको सुरक्षामा अहोरात्र खटिने समस्त सुरक्षाकर्मीले दिने सेवातर्फ मात्रै सबैको ध्यान पुगेको देखिन्छ । त्यो अविचलित सुरक्षाकर्मी कसरी खटिरहेको छ, उसका समस्या कस्ता छन्, प्राप्त सेवासुविधाले मात्र बाँच्न धौधौ परिरहेको छ कि भनेर कहिल्यै छलफल एवं चर्चा भएको सुनिँदैन । जागिरे भएर परिवार पाल्न सकस परिरहेको वर्तमान अवस्थामा न्यून पेन्सनका कारण अवकाशको भोलिपल्टैदेखि निजी क्षेत्रको सुरक्षागार्ड या अन्य रोजगारीको खोजीमा लाग्नुपर्ने बाध्यता छ । यस्तो पृष्ठभूमिमा सीमावर्ती क्षेत्रमा रहेका सुरक्षाकर्मीहरूले विभिन्न अवस्थामा सेवासँग सम्झौता गर्नुपर्ने स्थिति निम्तिन सक्छ । यसका कारण सुरक्षा कुनै न कुनै रूपमा प्रभावित हुन सक्छ । त्यसैले सीमा सुरक्षाकर्मर्कीो सेवासँगै सुविधा समय सुहाउँदो तुल्याइनु अति जरुरी छ । निर्धक्क भएर सेवा प्रदान गर्न सक्ने वातावरण हुनुपर्छ । यसो भएमा तराईका जिल्ला अर्थात् सीमा क्षेत्रको पोस्टिङ पुरस्कार या आकर्षणका रूपमा लिने प्रचलनको अन्त्य हुन जान्छ । समन्वयकारी संयन्त्र ः एपीएफलाई डेडिकेटेड तुल्याएसँगै सीमा सुरक्षा तथा व्यवस्थापनमा नापी विभाग, भन्सार कार्यालय, स्थानीय प्रशासन, नेपाल प्रहरी, वन विभाग, निकुञ्ज, स्थानीय निकायहरूजस्ता थुप्रै संयन्त्रको समन्वय आवश्यक हुन्छ । यी सबै सरोकारवाला निकायबीच समयसमयमा छलफल चलाउन, सहकार्य बढाउन जिल्लापिच्छे बलियो समन्वयकारी संयन्त्र हुनुपर्छ । उपर्युक्त सबै पाटाबाहेक एपीएफभित्रै तैनाथ हुने जनशक्तिलाई रैथानेकरण हुनबाट रोक्न हिमाल, पहाड, दुर्गम, सुगम, चुनौतीपूर्ण क्षेत्र आदि आधारमा युनिट तहको सरुवा अवधारणा अघि बढाउनुपर्छ । सीमा सुरक्षाको भरपर्दो निकायका रूपमा अगाडि बढ्न स्वयं एपीएफले आन्तरिक रूपमा बलियो बन्नेतर्फ प्रशस्त गृहकार्य गर्नु जरुरी हुन्छ । उपर्युक्त विषयमा ध्यान दिन सके एपीएफ डेडिकेटेड संयन्त्रका रूपमा राष्ट्रको चौतर्फी सीमा क्षेत्रको सुरक्षामा उच्च मनोबल र संकल्पका साथ काम गर्न सक्ने हुन्छ । थापा सशस्त्र प्रहरी बलका पूर्वअतिरिक्त महानिरीक्षक हुन् ।"
जबज खोसाखोस,"एमालेले आफ्नो कार्यक्रम जनताको बहुदलीय जनवाद भन्दै आएको छ । त्यसलाई परिवर्तित सन्दर्भमा परिमार्जन गर्दै लैजाने उसको नवौं महाधिवेशनको लक्ष्य हो । २०७५ जेठ ३ मा माओवादी केन्द्रसँग एकीकरण गर्दा एमालेले जबज छोडेको थियो । तर सर्वोच्च अदालतको आदेशले एमाले ब्यँॅताइदिएपछि दुवै समूहले जनताको बहुदलीय जनवादलाई महत्त्वका साथ व्याख्या गर्न थालेका छन् । बुधबारको भेलामा वरिष्ठ नेता नेपालले जनताको बहुदलीय जनवादलाई प्रधानमन्त्री ओलीले नै छोडेको बताए । माओवादी केन्द्रसँग एकीकरण हुँदा पार्टीमा समेत छलफल नगरी सुटुक्क जबज छोड्ने काम ओलीजीले गर्नुभएको हो, उनले भने, त्यसअघि पनि जबज भजाएर विदेशी तत्त्वलाई सेवा गर्ने काम ओलीजीबाटै भएको हो । पार्टी एकीकरण गर्दा ओलीले माओवादी केन्द्रका अध्यक्ष पुष्पकमल दाहालसँग जबज छोड्ने सहमति गरेका थिए । ओली र दाहालबीच भएको सहमतिकै आधारमा एकताबद्ध भएको नेकपाले जनताको जनवादलाई पार्टीको कार्यक्रमका रूपमा अघि सारेको थियो । पछि विवाद बढ्दै जाँदा जबज पार्टीको कार्यक्रम हुनुपर्ने ओलीको अडान थियो । मदन भण्डारी फाउन्डेसनले तल्लो तहसम्म जबजबारे प्रशिक्षणसमेत चलाउँदै आएको थियो । नेकपा एक हुँदासम्म जबजबारे खासै अभिव्यक्ति नदिएको नेपाल समूहले एमाले पुनःस्थापित भएपछि भने यसमा जोड दिन थालेको छ ।"
स्थानीयले भत्काए सडक,"म्याग्दी (कास) गुणस्तरहीन काम गरेको भन्दै अन्नपूर्ण गाउँपालिका६ घारका स्थानीयले बुधबार सडक भत्काइदिएका छन् । पोखरेबगरदुरबिनडाँडा सडक खण्डमा निर्माण कम्पनी मोतीदानजयमाता जेभीले सहमतिविपरीत ढुंगाको सोलिङ नगरी आरसीसी ढलान गरेको भन्दै स्थानीयले १५ मिटर सडक भत्काइदिएका हुन् ।राष्ट्रिय पुनर्निर्माण प्राधिकरणको बजेटमा पोखरेबगरबाट चित्रेसम्म १८५ किलोमिटर कच्ची सडक स्तरोन्नति भइरहेको छ । स्थानीय राजाराम बरुवालले आयोजनाका इन्जिनियरकै रोहवरमा सडक भत्काएको बताए । पहिरो जोखिम क्षेत्रमा सडक ढलान गर्दा ४५ मिटर चौडा ढुंगाको सोलिङ गरी, आरसीसी ढलान गर्ने सम्झौता भएको थियो, उनले भने, सम्झौताविपरीत आयोजनाका प्राविधिक र ठेकेदारको मिलेमतोमा धूलोमाटोमाथि धमाधम ढलान गरेको देखेपछि सडक भत्काएका हौं । रड, सिमेन्टको गुणस्तर र मात्रामा समेत अनियमितता गरेको हुन सक्ने उनको आरोप छ ।प्राधिकरणको जिल्ला आयोजना कार्यान्वयन इकाई बेनीका अनुसार सडक स्तरोन्नति गर्दा ठेकेदारले ढुंगा, माटो काट्ने, ग्याबिन वाल, मेसिनरी वाल र ह्युमपाइप लगाउने, आरसीसी गर्ने, सबबेसबेस र कालोपत्र गर्ने, स्टोन सोलिङ र आरसीसी गर्नुपर्ने हुन्छ । तर गुणस्तर कायम नभएको स्थानीयको गुनासोपछि ठेकेदार कम्पनीलाई त्रुटि सच्याएर काम गर्न निर्देशन दिइएको इकाईका सबइन्जिनियर डबलबहादुर तामाङले बताए । ठेकेदारका इन्जिनियरले ढुंगाको सोलिङ गरेको बताए पनि स्थानीयले भत्काएको सडकको फोटो र भिडियोमा त्यस्तो देखिएन, उनले भने, ठेकेदारको काम गर्ने तरिका र गति विवादास्पद छ । पटकपटक म्याद थप्दा पनि समयमा काम सक्ने सम्भावना न्यून देखिएको छ ।"
परीक्षा नियन्त्रक त्रिपालमुनि,"(विराटनगर)  पूर्वाञ्चल विश्वविद्यालय परीक्षा नियन्त्रण कार्यालयको मूल गेटमा तीनवटा ताला छन् । नजिकै त्रिपाल टाँगिएको छ । कार्यालय समयमा त्रिपालमुनि परीक्षा नियन्त्रक सूर्यप्रसाद संग्रौला हुन्छन् । उनले यसरी काम गरेको एक साता भएको छ । कार्यालयको मूल गेटमा विभिन्न विद्यार्थी संगठनले घर पायक परीक्षा केन्द्रको माग गर्दै ताला लगाएका हुन् । संग्रौलाले उपकुलपति यादवराज कोइरालाको गैरजिम्मेवार कामका कारण यो ताला लागेको दाबी गरे । परीक्षा नियन्त्रण कार्यालयको परीक्षा व्यवस्थापन समितिले व्यवस्थापन संकायको दोस्रो, चौथो, छैटौं र आठौं सेमेस्टरको वार्षिक परीक्षा फागुन २३, मेडिकलको २६ र विज्ञान तथा प्रविधि तथा इन्जिनियरिङ संकायको चैत ३ देखि कोरोनाकाल पहिलाको अवस्थामा परीक्षा लिने गरी कार्यक्रम प्रकाशन गरेको थियो । तर उपकुलपति कोइरालाले परीक्षा नियन्त्रक कार्यालय र परीक्षा व्यवस्थापन समितिसँग समन्वय नै नगरी फागुन २५ गते कार्यकारी परिषद्मार्फत परीक्षा स्थगन गरेपछि समस्या सुरु भयो, नियन्त्रक संग्रौलाले भने । कोरोना महामारीका कारण गत वर्ष ती संकायका पहिलो, तेस्रो, पाँचौं र सातौं सेमिस्टरको परीक्षा लिइएको थियो । अहिले दोस्रो, चौथो, छैटौं र आठौं सेमिस्टरको परीक्षा भौतिक उपस्थितिमै लिने गरी कार्यक्रम प्रकाशन गरेको दुई सातासम्म कुनै पनि विद्यार्थी संगठनले विरोध जनाएका थिएनन् । नियन्त्रक संग्रौलाले भने आफू १० दिन बिदामा बसेका बेला उपकुलपति कोइरालाले विद्यार्थी संगठनलाई उकासेर परीक्षा स्थगन गर्नेदेखि कार्यालयमा तालाबन्दी गराउनेसम्मको काम गरेपछि समस्या जटिल बनेको दाबी गरे । उनका अनुसार फागुन २३ मा सुरु भएको व्यवस्थापन र २६ मा सुरु भएको मेडिकल संकायको परीक्षा उपकुलपतिले स्थगन गरे पनि जारी छ तर चैत ३ देखि हुने भनिएको परीक्षा स्थगन हुँदा इन्जिनियरिङका १५ हजार र विज्ञान तथा प्रविधि संकायका तीन हजार विद्यार्थी परीक्षा दिनवाट वञ्चित भएका छन् । सबै संकायका डिनसँगको परामर्शपछि परीक्षा कार्यक्रम सार्वजनिक गरेर आफू १० दिन बिदामा बसेका बेला उपकुलपति कोइरालाले अनेरास्ववियुको एक गुट र नेपाल विद्यार्थी संघमा आबद्ध विद्यार्थीसँग बसेर परीक्षा सार्ने निधो गरेको आरोप संग्रौलाको छ । उनका अनुसार फागुन २५ गते कार्यकारी परिषद्मार्फत परीक्षा स्थगन गरिएपछि भोलिपल्ट कोइरालाले सहपरीक्षा नियन्त्रक अजय साहलाई जबर्जस्ती परीक्षा स्थगन भएको सूचना सार्वजनिक गर्न लगाए । उपकुलपति कोइरालाले फागुन २८ गते अर्को परीक्षा तालिका प्रकाशन गर्न दबाब दिए । परीक्षा स्थगितको सूचना प्रकाशन गरेलगत्तै जनता समाजवादी दल निकट विद्यार्थी र अनेरास्ववियु विश्वविद्यालय राष्ट्रिय समितिले घरपायक परीक्षा केन्द्रको माग मूल गेटमा ताला लगाए । संग्रौलाले परीक्षा नियन्त्रक कार्यालय आफैंमा स्वतन्त्र रहेको बताएका छन् । विगतमा यो विश्वविद्यालयको परीक्षा तालिका नियमित र व्यवस्थित थिएन । पछिल्लो समय नियमित छ । उपकुलपति कोइरालाले इन्जिनियरिङ र विज्ञान संकायका क्याम्पस प्रमुख र विद्यार्थीले कोर्स पूरा हुन नसकेको भन्दै केही समय परीक्षा स्थगन गर्न आग्रह गरेपछि समन्वयबाटै निर्णय गरेको दाबी गरे । परीक्षामा समस्या आइपरेपछि आफू जोगिन माथिल्लो निकायलाई दोष देखाउन खोजिएको टिप्पणी उनले गरे । सेवा आयोग दुई वर्षदेखि खालीपूर्वाञ्चल विश्वविद्यालय सेवा आयोगमा अध्यक्ष पद रिक्त भएको दुई वर्ष भएको छ । सेवा आयोग अध्यक्ष रिक्त हुँदा विश्वविद्यालयमा कर्मचारी र शिक्षक नियुक्ति हुन नसकेर समस्या भएको उपकुलपति कोइरालाले बताए । उनका अनुसार करिब सय कर्मचारी र त्यति नै मात्रामा शिक्षक नियुक्ति गर्नुपर्ने अवस्था छ । यो विश्वविद्यालयका तत्कालीन उपकुलपति घनश्यामलाल दास र सेवा आयोगका अध्यक्ष बदप्रसाद्र श्रेष्ठको साता अन्तरमा कार्यकाल सकिएको थियो । त्यसपछि सरकारले सेवा आयोग अध्यक्ष अझै नियुक्ति गरेको छैन । विश्वविद्यालय रजिस्ट्रार र सहरजिस्ट्रारविहीन छ । रजिस्ट्रार नहुँदा विश्वविद्यालयको प्रशासनिक काम प्रभावित भएको उपकुलपति कोइरालाले बताए । तत्कालीन रजिस्ट्रार प्रमिला थापाको दुई महिनाअघि र सहरजिस्ट्रार राजेश झाको एक महिनाअघि कार्यकाल सकिएको थियो ।"
बहराइनबाट अनुमतिबिना ल्याइएको खोपको छानबिन हुँदै,"काठमाडौं (कास) औषधि व्यवस्था विभागले अनुमतिबिना बहराइनबाट ल्याइएको कोरोनाविरुद्ध खोपको छानबिन थालेको छ । सगरमाथा आरोहण गर्न बहराइनका राजकुमार मोहम्मद हमाद मोहम्मद अल खालिफासहितको १६ सदस्यीय टोलीले सोमबार नेपाल आउँदा २ हजार डोज खोप ल्याएको छ । नेपालमा कुनै पनि औषधि तथा खोप विभागको स्वीकृतिबिना ल्याउन पाइँदैन । नेपाल ल्याएपछि पनि प्रयोग गर्नुअघि परीक्षण गर्नुपर्ने हुन्छ । विभागका महानिर्देशक भरत भट्टराईले अध्ययन गर्न टोली बनाएको र टोलीले प्रतिवेदन दिएपछि सबै तथ्य थाहा हुने बताए । उक्त खोप विभागको निगरानीमा रहेको उनले बताए । खोप विभागको भण्डारणमा राखिएको छ । यसको प्रयोग कसरी गर्ने भन्ने मन्त्रालयले नै निर्णय गर्नेछ, उनले भने । विभागले नेपालमा अक्सफोर्डअस्ट्राजेनेका र चीनको सिनोफार्मले उत्पादन गरेको खोप मात्रै आपत्कालीन प्रयोगका लागि मात्रै विभागले अनुमति दिएको छ । चिनियाँ खोप खरिद गर्ने गरी विभागले अनुमति दिएको छैन । बहराइनस्थित नेपाली दूतावासले जारी गरेको विज्ञप्तिमा भने अक्सफोर्डअक्स्ट्राजेनेकाले नै उत्पादन गरेको दुई हजार डोज खोप नेपाल पठाएको उल्लेख छ । बहराइनबाट ल्याइएको खोपको जानकारी परराष्ट्र मन्त्रालयलाई गराए पनि स्वास्थ्य मन्त्रालय र विभागलाई नहुँदा समस्या उत्पन्न भएको हो ।"
जो ३० वर्षदेखि सम्पर्कविहीन छन्,"(बागलुङ)  कुनै अपराध, चोरी, दलाली वा अन्य कुनै गैरकानुनी कर्ममा उनी संलग्न रहेको परिवारलाई थाहा थिएन । तर बागलुङ नगरपालिका२ का ५२ वर्षीय सूर्यबहादुर नेपाली लामो समयदेखि पाकिस्तानको जेलमा बस्न बाध्य भए । १३ वर्षयता भने उनी कहाँ छन् भन्नेसमेत अत्तोपत्तो छैन । २०४७ सालमा नेपालबाट सोझै रोजगारीका लागि खाडी मुलुक जान मिल्दैनथ्यो । त्यसैले उनी भारत हुँदै वैदेशिक रोजगारीका लागि साउदी अरब पुगे । साउदीबाट एक वर्षपछि घर फर्कने क्रममा पाकिस्तानमा पक्राउ परेका थिए नेपाली । उनलाई पाकिस्तानी जेलमा राखिएको पनि नेपाल रेडक्रस, रेडक्रसको अन्तर्राष्ट्रिय समिति (आईसीआरसी) र नेपाल सरकारको समेत पहलमा पत्तो लागेको थियो । २०६४ मा स्वदेश फर्काउन उनलाई इस्लामाबादबाट कराँचीस्थित विमानस्थलसम्म पनि पुर्याइएको थियो । तर न उनी स्वदेशै फर्किए, न अहिलेसम्म कुनै खबरै छ ।परिवारका सदस्यले लामो समय उनी आउने बाटो हेरे । खोजीका लागि धेरै रकम खर्च पनि गरे । तर उनी अहिले ज्युँदै छन् या मरिसके भन्नेसमेत खबर नपाएको नेपालीकी ४० वर्षीया बहिनी नानीसरीले बताइन् । खोजीमा लाखौं खर्च गरियो, पाकिस्तानको जेलमा रहेछन्, पछि निस्कियो पनि भने, तर भेटिएनन्, उनले भनिन्, पहिला फर्केर आउलान् जस्तो लाग्थ्यो, फेरि बेपत्ता भयो भनेपछि अब आस मारिसकेका छौं । दाइ सूर्यबहादुर साउदीतिर लाग्दा नानीसरी सानै थिइन् । सँगै खेले पनि अहिले धेरै कुरा बिर्सिसकें, उनको धेरै जनासँग बोल्ने, हिँड्ने बानीमात्रै सम्झन्छु, नानीसरीले भनिन्, बुबाआमाले छाडेको पनि १० वर्ष काटिसक्यो । दाइको पनि पत्तो नलाग्दा साह्रै दुःख लाग्छ । त्यतिबेला बागलुङमा सडक थिएन । बस चढ्न स्याङ्जाको नाउडाँडा पुग्नुपर्थ्यो । सूर्यबहादुर भारत गएको र पछि बेपत्ता भएको थाहा पाएको उनलाई नजिकबाट चिनेका धनबहादुर परियारले बताए । हामीसँग धेरै मिल्थे । रोजगारीमा निस्केपछि फर्केर आएनन्, परियारले भने, पहिलापहिला फोन पनि थिएन, फर्केर नआएसम्म केकसो भयो थाहा पाइने कुरा पनि भएन । अहिलेको जस्तो प्रविधिको सहजता भएको भए खोजी सजिलो हुने थियो होला ।२०६४ मा रेडक्रसको खोजउद्धार टोलीले उनलाई पाकिस्तानमा भेटेको बागलुङ रेडक्रसका तर्फबाट तत्कालीन खोजी समूहका सदस्य रहेका जगदीशचन्द्र उपाध्यायले बताए । नाम फेरेर मोहम्मद अलीले चिनिएका रहेछन्, हामी जहाजको टिकटसमेत काटेर नेपाल ल्याउने तयारीमा थियौं । पछि एयरपोर्टबाटै बेपत्ता भएछन्, उपाध्यायले भने, इस्लामाबादबाट कराँची आएपछि विमानस्थलबाटै हराएकाले फेरि खोजी हुन नसकेको हो । उनी आफ्नै चाहनाले हराए वा अरू कुनै कारण हो भन्ने नखुलेको उनले सुनाए । त्यतिबेला नेपाली दूतावासमार्फत सहजीकरण गरेर रेडक्रसले खोजी गरेको उनले बताए । नेपाल सरकारले वैदेशिक रोजगारीमा पठाउने नीति आउनुअघि नै विदेशिएकाले उनले कुनै काम गरेगरेनन् भन्नेसमेत परिवारका सदस्यलाई थाहा छैन । सूर्यबहादुरका भाइ सुचन्द्र अहिले जापान छन् । उनका अनुसार सूर्यबहादुर घर फर्किने क्रममा ट्रान्जिट परेकाले पाकिस्तानको विमानस्थलमा उत्रिएका थिए । साथीसँगै खाना खाने क्रममा उनको राहदानीसहितको झोला हरायो । पछि राहदानीबिनै विमानमा जाँदा उनी पक्राउ परेका थिए । साउदी गएको केही समयमै आफूलाई पनि दाइले साउदी अरब लगेको सुचन्द्रले सम्झिए । म साउदी पुगेको केही महिनापछि नै दाइ फर्किनु भएको हो, सुचन्द्रले भने, तर त्यसपछि हाम्रो कहिल्यै दोहोरो सम्पर्क भएन ।सूर्यबहादुरले पक्राउ परेको दुई वर्षपछि घरमा चिठी पठाएर जेलमा रहेको बताएका थिए । त्यसपछि मात्रै उनको परिवारले रिहाइका लागि पहल थालेको थियो । सूर्यबहादुरलाई जेलबाट पाकिस्तानी नागरिकले नै बुझी लगेको भन्दै नेपाली दूतावास र आईसीआरसीले उतिबेला जनाएका थिए । बहिनी नानीसरी दाइको खोजी गर्दागर्दै हार खाएर बसेको बताउँछिन् । आफ्नो मान्छे, जिउँदै फर्केर आइदिए राम्रो हुन्थ्यो, तर दाइ भेटिने हामीलाई आस मरिसक्यो, उनले भनिन् ।"
७६ घरलाई तीन कल,"रौतहट (कास) चन्द्रपुर नगरपालिका९ चेतनगरस्थित मुसहर बस्तीकी ४५ वर्षीया श्यामा मुसहर बुधबार दिउँसो हतारमा पानी भर्दै थिइन् । आडमै रहेकी इन्दु मुसहर पालो कुरिरहेकी थिइन् । बिहान धारामा पानी भर्न लाग्दा छिमेकी जसुना मुसहरसित बाझाबाझ भएपछि श्यामा दिउँसो पानी भर्न आएकी हुन् ।बस्तीका ७६ घरधुरीका लागि ३ वटा मात्र चापाकल छन् । यही कारण पटकपटक छरछिमेकमै झगडा र विवाद हुने गरेको छ । बिहान खाना बनाउने समय भन्दै अधिकांश महिला धारामा पानी लिन पुग्छिन् । त्यही बेला भीड लाग्छ । पर्याप्त धारा नभएकै कारण छिमेकीसितको सम्बन्ध बिग्रन थालेको उनले सुनाइन् । बिहान खाना पकाउने बेला पानी हुँदैन । धारामा गयो पालो आउँदैन, उनले भनिन्, पानीकै कारण छिमेकीसित सम्बन्ध बिग्रिसक्यो ।यहाँका सबै परिवार सुकुम्बासी हुन् । उनीहरूको चापाकल गाड्ने ठाउँ छैन । आफ्नो जमिन छैन, धारा कहाँ राख्ने ? उनले प्रश्न गरिन् । विवाद बढ्न थालेपछि केही समययता कतिपय महिला नजिकको वन कार्यालय र छिमेकी गाउँसम्म पानी लिन जाने गरेका छन् । मुसहर अगुवा शंकर माझी यहाँका स्थानीय पानी पिउनै नपाएर मर्ने हुन् कि भन्ने चिन्ता लाग्न थालेको बताउँछन् । यसै क्षेत्रमा संघीय सांसद देवप्रसाद तिमल्सिनाले मुसहर बस्तीमा खानेपानीको चाँडै व्यवस्था गरिदिने प्रतिबद्धता जनाए । यति ठूलो बस्तीमा ३ वटा धाराले कसरी चल्छ ? उनले भने, दीर्घकालीन रूपमै खानेपानीको व्यवस्था गर्दै छौं ।"
खोप लगाउन ट्रम्पको आग्रह,"फ्लोरिडा (एजेन्सी) अमेरिकाका पूर्वराष्ट्रपति डोनाल्ड ट्रम्पले आफ्ना समर्थकलाई कोरोना भाइरसविरुद्धको खोप लगाउन आग्रह गरेका छन् । एक अन्तर्वार्ताका क्रममा ट्रम्पले खोप सुरक्षित भएको जनाउँदै यसले केही काम गर्ने बताए । ट्रम्प समर्थकहरूले अमेरिकामा खोप अभियानको विरोध गर्दै आएका छन् । आफ्नो कार्यकालमा कोरोना भाइरसको महामारीलाई हलुका रूपमा लिएको भन्दै पूर्वराष्ट्रपति ट्रम्पको कडा आलोचना भएको थियो । अमेरिकामा खोप अभियान सुरु भएसँगै अन्य पूर्वराष्ट्रपतिहरूले सबै अमेरिकीलाई खोप लिन आग्रह गरेका थिए । तर ट्रम्प यसबारे मौन बस्दै आएका थिए । ट्रम्प र उनी पत्नी मेलानियाले भने गोप्य तवरले गत जनवरीमा ह्वाइटहाउसमा खोप लगाएका थिए ।म खोप लिन सुझाव दिन्छु, फक्स न्युजसँगको अन्तर्वार्तामा ट्रम्पले भने, यो महान् खोप हो । यो सुरक्षित छ र यो त्यो हो जसले काम गर्छ । सीबीएसले हालै गरेको सर्वेक्षणमा खोप उपलब्ध भए पनि रिपब्लिकन दलका करिब एक तिहाइ समर्थकले खोप लगाएका छैनन् । तर डेमोक्रेटका १० प्रतिशतले मात्र खोप नलगाएका जनाइएको छ ।"
"अमेरिकामा गोलीकाण्ड, ८ मारिए","एट्लान्टा (एजेन्सी) अमेरिकी राज्य जर्जियाका तीन स्थानमा भएको गोली प्रहारमा कम्तीमा ८ जनाको ज्यान गएको छ । मृत्यु हुनेमध्ये ६ जना एसियाली महिला छन् । प्रहरीका अनुसार एट्लान्टाको उत्तरी क्षेत्रको एक मसाज पार्लरमा चार जना र दुइटा स्पामा चार जनाको मृत्यु भएको हो । मृत्यु हुनेमध्ये चार जना आफ्नो देशका नागरिक भएको दक्षिण कोरियाले पुष्टि गरेको छ । अधिकारीहरूले तीनवटै घटनामा संलग्न रहेको आशंकामा एक २१ वर्षीय पुरुषलाई पक्राउ गरिएको बताएका छन् । घटनाबारे विस्तृत विवरण भने सार्वजनिक गरिएको छैन । तर हालैका दिनमा एसियाली मूलका मानिसले कोरोना भाइरस फैलाएको आरोप खेपिरहेका बेला अमेरिकामा एसियाली मूलमा मानिस लक्षित अपराध बढेका छन् । अमेरिकी राष्ट्रपति जो बाइडेनले गत साता एसियाली मूलका अमेरिकीप्रति भएको आक्रमण, दुर्व्यवहार र आरोपको खण्डन गरेका थिए । तीनमध्ये पहिलो आक्रमण स्थानीय समयअनुसार मंगलबार साँझ ५ बजे योङ एसियन मसाज पार्लरमा भएको बीबीसीले उल्लेख गरेको छ । प्रहरी अधिकारीका अनुसार दुई जनाको घटनास्थलमै मृत्यु भएको थियो । घाइते तीन जनालाई अस्पताल लगिएकामा दुई जनाको उपचारका क्रममा ज्यान गएको हो । अधिकारीका अनुसार त्यहाँ मारिएकामध्ये दुई जना एसियाली महिला, एक श्वेत पुरुष र एक श्वेत महिला हुन् । गोली प्रहारको घटनाभन्दा करिब एक घण्टाअघि प्रहरीलाई उत्तरपूर्वी एट्लान्टाको एक स्पामा लुटपाट भइरहेको भन्दै खबर गरिएको थियो । घटनास्थल पुगेका अधिकारीहरूले तीन महिला मृत फेला पारेका थिए । उनीहरूको जीउमा गोलीको घाउ देखिएको थियो, प्रहरीद्वारा जारी विज्ञप्तिमा उल्लेख छ । घटनास्थलमा रहेका प्रहरीलाई सडकपारि रहेको अर्को एक स्पामा बोलाइएको थियो । त्यहाँ अर्की महिला मृत अवस्थामा भेटिएकी थिइन् । एट्लान्टा प्रहरीले सीसीटीभी भिडियोका आधारमा गरेको अनुसन्धानपछि शंकास्पद व्यक्ति खोज्दै जाँदा करिब २ सय ४० किलोमिटर पर रोबर्ट आरोन लङलाई नियन्त्रणमा लिएको हो । अधिकारीहरूले उक्त घटना एसियाली मूलका नागरिकलाई नै लक्षित गरी भएको भन्ने प्रमाणहरू हालसम्म नभेटिएको जनाएका छन् । एट्लान्टा प्रहरीले आक्रमण गरिएका क्षेत्रमा प्रहरी उपस्थिति बढाइएको जनाएको छ ।"
बेलायतको जनगणनामार्फत पहिचान खोज्दै नेपाली,"चीनमा चौथो खोपलाई अनुमतिबेइजिङ (एजेन्सी) चीनले कोरोना भाइरसविरुद्धको चौथो खोप प्रयोगका लागि अनुमति दिएको छ । चीनको रोग नियन्त्रण केन्द्रले यो खोप आपत्कालीन अवस्थामा प्रयोगका लागि मात्रै अनुमति दिइएको स्पष्ट पारेको छ । केन्द्रका प्रमुख गाओ फु नेतृत्वको टोलीले खोपलाई अन्तिम रूप दिएको हो । त्यसलाई अन्य नियामक निकायहरूले गत हप्ता आपत्कालीन अवस्थामा प्रयोग गर्न सकिने गरी अनुमति दिएका थिए । चीनमा विकास गरिएका ४ खोप तीन संस्थाले विकास गरेका हुन् । त्यस कार्यमा अन्हुई झिफेई लंकम, बायो फर्मास्युटिकल कर्पोरेसन लिमिटेड र चिनियाँ विज्ञान प्रतिष्ठान संलग्न छन् ।"
सेयर धितोमा कर्जा ७० प्रतिशतले बढ्यो,"(काठमाडौं)  चालु आर्थिक वर्षको सात महिनामा बैंक तथा वित्तीय संस्थाले ७७ अर्ब ३५ करोड रुपैयाँ सेयर धितोमा कर्जा प्रवाह गरेका छन् । गत आर्थिक वर्षको सोही अवधिको तुलनामा यस्तो कर्जा ७०६ प्रतिशत बढेको हो । २०७६ माघमा बैंक तथा वित्तीय संस्थाले सेयर धितोमा ४५ अर्ब ३५ करोड रुपैयाँ प्रवाह गरेका थिए । गत असारको तुलनामा पुससम्म बैंक तथा वित्तीय संस्थाको यस्तो कर्जा ५३५ प्रतिशत बढेको छ । गत असारमा यस्तो कर्जा ५० अर्ब ४० करोड रुपैयाँ थियो । सेयर बजार निरन्तर उकालो लाग्न थालेपछि बैंक तथा वित्तीय संस्थाले सेयर धितोमा कर्जा प्रवाह बढाएका हुन् । पछिल्ला महिनामा बैंक तथा वित्तीय संस्थाबाट प्रवाह भएको कर्जामध्ये सेयर धितोमा कर्जा (मार्जिन प्रकृतिको) धेरैले बढेको छ । कोरोनाको प्रभाव कम हुँदै गए पनि अझै अर्थतन्त्रका सबै क्षेत्र सामान्य अवस्थामा फर्किन सकेका छैनन्, जसकारण ती क्षेत्रबाट अपेक्षित रूपमा धेरै कर्जा माग हुन सकेको छैन । तर सेयर बजार भने निरन्तर रूपमा उकालो लागिरहेको छ । यही अवसरको फाइदा उठाउँदै बैंक तथा वित्तीय संस्थाले सेयर कर्जा विस्तार गरेको जानकारहरू बताउँछन् ।लकडाउन खुकुलो भएपछि सेयर बजार निरन्तरजसो उकालो लागेको छ । अधिक तरलताका कारण ब्याजदर निकै तर ओर्लिएको छ । यसअघि सेयर धितोमा लगानी नगर्ने ठूला वाणिज्य बैंक पनि सेयर कर्जाकै लागि छुट्टै प्रडक्ट बनाएर बजार आएका छन् । चालु आर्थिक वर्षको साउनदेखि माघसम्म सेयर धितोमा कर्जा विस्तार उल्लेख्य भएको देखिन्छ । गत आर्थिक वर्षको उक्त अवधिमा यस्तो कर्जा वृद्धिदर ०१ प्रतिशतले ऋणात्मक थियो । चालु आर्थिक वर्षको सात महिनासम्म व्यक्तिगत ओभरड्राफ्ट कर्जा पनि १४८ प्रतिशत बढेको छ । गत आवको सोही अवधिमा यस्तो कर्जा ४९ प्रतिशत वृद्धि भएको थियो । व्यक्तिगत ओभरड्राफ्ट शीर्षकमा प्रवाह भएको अधिकांश कर्जा पनि सेयर बजारमा गएको बताइएको छ । यो शीर्षकमा प्रवाह भएको कर्जाको प्रयोजन खुलाइएको हुँदैन । यसकारण बजार बढेसँगै व्यक्तिगत ओभरड्राफ्ट कर्जा पनि वृद्धि भएकाले धेरै रकम सेयर बजारमा गएको विश्लेषण गरिएको छ । यस विषयमा राष्ट्र बैंक पनि जानकार छ । सोही कारण मौद्रिक नीतिको त्रैमासिक समीक्षामार्फत व्यक्तिगत ओभरड्राफ्टमा कडाइ गर्ने व्यवस्था राष्ट्र बैंकले घोषणा गरेको थियो । तर बाह्य दबाबका कारण उक्त व्यवस्था कार्यान्वयन गर्न सकेन ।गत आवको पहिलो त्रैमासको तुलनामा चालु आर्थिक वर्षको सोही अवधिमा सेयर कर्जाको ब्याजदर करिब ५० प्रतिशत घटेको छ । अहिले बैंक तथा वित्तीय संस्थाले करिब ७ देखि ९ प्रतिशतमा सेयर धितोमा कर्जा दिँदै आएका छन् । गत आर्थिक वर्षको पहिलो त्रैमासमा यस्तो ब्याजदर १३ देखि १५ प्रतिशत थियो । वित्तीय प्रणालीमा अधिक तरलता थुप्रिएपछि ब्याजदर घटेको छ । बैंक तथा वित्तीय संस्थाले कर्जा प्रवाहका लागि ठाउँ खोजिरहेका छन् । यद्यपि पछिल्ला सातामा बैंक तथा वित्तीय संस्थाको कर्जा प्रवाह उल्लेख्य बढेको छ भने निक्षेप संकलन सो अनुपातमा वृद्धि हुन सकेको छैन । सोही कारण वित्तीय प्रणालीमा तरलता अभाव हुन थालेको छ । जसका कारण बैंक तथा वित्तीय संस्थाले निक्षेपको ब्याजदर बढाउन थालेका छन् ।चालु आर्थिक वर्षको मौद्रिक नीतिमार्फत राष्ट्र बैंकले सेयर धितो कर्जाको सीमा पनि बढाएको थियो, जसअनुसार सेयर धितो राखी प्रवाह हुने कर्जामा वित्तीय संस्थाले धितोको ७० प्रतिशतसम्म दिन पाउँछन् । यसअघि यस्तो सीमा ६५ प्रतिशत थियो । सेयर धितोमा प्रदान हुने मार्जिन प्रकृतिको कर्जा प्रवाहमा सेयरको मूल्यांकन गर्दा विद्यमान १ सय ८० दिनको अन्तिम मूल्यको औसत मूल्य वा सेयरको प्रचलित बजार मूल्यमध्ये जुन कम छ, त्यसैका आधारमा गर्नुपर्ने व्यवस्थालाई परिवर्तन गरी १ सय २० दिन बनाइएको छ ।"
जनगणनामा गुगल प्लस कोड संकलन गर्न प्रस्ताव,"(काठमाडौं)  आगामी जनगणनामा प्रत्येक घरधुरीको ठेगानाका लागि गुगल प्लस कोडसमेत संकलन गर्न गोश्वारा हुलाक कार्यालयले राष्ट्रिय योजना आयोगलाई प्रस्ताव गरेको छ । सञ्चार तथा सूचना प्रविधि मन्त्रालयले गत महिना हुलाक वस्तु वितरणका लागि गुगल प्लस कोड प्रयोगसम्बन्धी कार्य सञ्चालन प्रक्रिया पारित गर्दै यसलाई आधिकारिक ठेगानाको मान्यता दिएको थियो । कार्यविधिअनुसार हुलाकले कोडको आधारमा चिठीपत्र तथा सामान डेलिभरी गर्न सुरु गरिसकेको छ ।राष्ट्रिय योजना आयोगका सचिव केवल भण्डारीले गुगल प्लस कोड संकलनका लागि गोश्वाराबाट मौखिक आग्रह गरिएको र यसबारे छलफल जारी रहेको बताए । जनगणनाको लागि आवश्यक पर्ने फारामहरू प्रिन्ट भइसकेको छ, उनले भने, गणकहरू समेत तालिम सकेर आआफ्नो जिल्लामा गइसक्नुभएको अवस्थामा यो सम्भव छ कि छैन भनेर छलफल गरिरहेका छौं । आयोग अन्तर्गतको केन्द्रीय तथ्यांक विभागले आगामी जेठ २५ देखि असार ८ गतेसम्म बाह्रौं जनगणना आयोजना गर्दै छ ।सरकारले मान्यता दिएलगत्तै सरकारी कार्यालयहरूले पनि आफ्नो ठेगानाका रूपमा गुगल प्लस कोड बनाई गोश्वारा हुलाक कार्यालयलाई जानकारी गराइरहेका छन् । कार्यालयका प्रमुख प्रद्युम्न उपाध्यायका अनुसार श्रम मन्त्रालय, भाषा आयोगजस्ता आधा दर्जन सरकारी निकायले आफ्नो गुगल प्लस कोडबारे जानकारी गराइसकेका छन् । यो कोड निःशुल्क रूपमा लिन पाइने सेवा हो । मोबाइल प्रयागकर्ताले गुगल म्यापमा गएर सहजै कुनै पनि स्थानको प्लस कोड थाहा पाउन सक्नेछन् । गुगल म्यापमा प्लस कोड थाहा पाउन वा पत्ता लगाउन इन्टरनेट पनि आवश्यक पर्दैन ।कार्यविधिमा गुगल प्लस कोड जेनेरेट गर्दा आफ्नो भौतिक संरचनाको प्रवेशद्वारलाई आधार मानेर गर्नुपर्ने व्यवस्था छ । एकै घरमा धेरैजना भाडामा बस्ने भएमा घरको प्रवेशद्वारलाई आफ्नो ठेगानाको आधार बनाउन सकिने कार्यविधिमा उल्लेख छ । उक्त घरमा पुगिसकेपछि हुलाक वस्तु बाहकले नाम सोधेर वस्तु सम्बन्धित व्यक्तिलाई हस्तान्तरण गर्न सक्नेछ, कार्यविधिमा भनिएको छ । यो सेवामा आबद्ध हुने सबै सार्वजनिक कार्यालयहरूले आफ्नो प्लस कोड जेनेरेट गरी कार्यालयको नाम अंकित बोर्डमा स्पष्ट बुझिने गरी लेख्नुपर्ने व्यवस्था कार्यविधिमा छ । निजी संस्थाहरूको हकमा आफ्नो ठेगानाअन्तर्गत प्लस कोड अंकित बोर्ड सर्वसाधारण तथा सेवाग्राहीले देख्ने गरी राक्न सक्नेछन्, कार्यविधिमा भनिएको छ, व्यक्तिले टोल सुधार समिति वा स्थानीय निकायको सहजीकरणमा आफ्नो घर वा संरचना बाहिर प्लेट टाँस्न सकिने छ ।कोड राखिने प्लेटलाई सबैतिर एकरूपता कायम गर्न निलो रङमा सेतो अक्षरले केही टाढाबाट पनि सहजै पढ्न सकिने गरी लेखेर राख्न सकिने व्यवस्था कार्यविधिमा छ । हुलाक वस्तुमा प्रेषकले अंकित गरेको प्लस कोड सम्बन्धित कर्मचारीले गुगल म्याप वा जीपीएस ट्र््याक गर्ने डिभाइसमार्फत स्थान पहिचान गरी घरठेगानामा वितरण गर्नुपर्ने कार्यविधिमा भनिएको छ । कार्यविधि पारित भएसँगै प्लस कोडबारे जानकारी दिन हुलाकले प्रचार सामग्री तयार गरिरहेको उपाध्यायले बताए । उनका अनुसार सञ्चार तथा सूचना प्रविधि मन्त्रालयले सुरुवाती चरणमा काठमाडौं उपत्यकामा परीक्षणका रूपमा सेवा सुरु गर्न हुलाकलाई निर्देशन दिएको छ ।प्लस कोड अमेरिकी कम्पनी गुगलले सञ्चालनमा ल्याएको जीपीएस प्रणालीको लोकेसन कोड हो । सडक वा कुनै क्षेत्रको नामको आधारमा तय गरिने परम्परागत ठेगानाको तुलनामा प्लस कोड बढी प्रभावकारी मान्ने गरिन्छ । अक्षांश र देशान्तरमा आधारित यो कोड अक्षर र अंक मिलेर बनेको हुन्छ ।"
म्याद सकिएपछि मात्र आयोजनाको काम,"(परासी)  निर्माण कम्पनीले समयमै काम नगर्दा पश्चिम नवलपरासीमा सञ्चालित धेरै आयोजनाको काम भएको छैन । प्रायः निर्माण कम्पनीले अवधि सकिएपछि काम थाल्ने गरेका छन् । समयमा काम पूरा नगरेर पटकपटक म्याद थप गर्ने परिपाटी नै बनेको छ । धेरैले अवधि सकिने बेला हतारमा काम गर्दा गुणस्तरमा प्रश्न उठिरहेको छ । सदरमुकाम व्यवस्थित तुल्याउन डेढ किलोमिटर सडक चौडा बनाउन थालियो । तर साढे तीन वर्षमा पनि यसले पूर्णता पाएको छैन । ठेक्का सम्झौता रद्द हुने अवस्था आएपछि अहिले ठेकेदार कम्पनीले हतारहतार काम गरिरहेको छ । गत पुस मसान्तसम्म अन्तिम म्याद थियो । ठेकेदारले उक्त खण्डमा अहिले कालोपत्रको काम सुरु गरेको छ ।दुई पटकसम्म काम नभएपछि म्याद थप नगरिएको सघन सहरी तथा भवन निर्माण आयोजना भरतपुरका इन्जिनियर माधव कटुवालले बताए । सरकारले निर्माण कम्पनीलाई ठेक्का सम्झौताको अवधिमा उल्लेख गरिएको ५० प्रतिशत मात्र समय थप दिन पाउने प्रावधान छ, उनले भने, दुई वर्ष अवधिको काम साढे तीन वर्षपछि सुरु भएकाले समय थप्न मिल्दैन । उल्टै निर्माण कम्पनीले जरिवाना तिर्नुपर्ने व्यवस्था छ । सहरी विकास मन्त्रालयअन्तर्गत सघन सहरी परियोजनाको १६ करोड ८० लाख रुपैयाँ लगानीमा २०७४ असार मसान्तबाट निर्माण सुरु भएर उक्त सडक २०७६ पुसमा पूरा भइसक्नुपर्ने हो । तीन वर्ष बिते पनि पूरा नहुँदा स्थानीय आजित छन् । सडक निर्माणका क्रममा बनेका खाल्डाखुल्डीले धूलो र हिलोको समस्या बढेको छ । यसको ठेक्का महालक्ष्मीसुनकोसी वर्ल्डवाइड जेभी काठमाडौंले लिएको छ । जिल्लामा निर्माणाधीन अन्य ठूला आयोजनाको काम पनि कछुवा गतिमा छ । हुलाकी सडक निर्माणमा ढिलाइ भएको छ । काममा ढिलाइ भइरहेकाले स्थानीयले सुक्खायाममा धूलो र बर्खामा हिलो सडकमा यात्रा गर्नुपरिरहेको छ । हुलाकी मार्गको परासीगोपीगन्ज १३ किलोमिटर खण्ड निर्माणको ठेक्का २५ करोड १९ लाख ७० हजार रुपैयाँमा द कञ्चनगंगाबिरुवा शिवशक्ति जेभी प्रालिले पाएको छ । केही स्थानमा फराकिलो बनाएर कल्भर्ट निर्माण गरिएको छ । कतै ग्राभेल बिछ्याइएको छ । केही स्थानम कालोपत्र पनि गरिएको छ । निर्माण कम्पनीले गिट्टी, बालुवा अभावमा ढिलाइ भएको जनाएको छ । २०७३ फागुनमा थालिएको निर्माण २०७५ फागुनभित्रमा सकिइसक्नुपर्ने थियो । हुलाकी सडकअन्तर्गत कठहवादेखि बेलाटारीसम्म नौ किमि खण्डले गति लिएको छैन । गिट्टी, बालुवा नहुँदा ढिलाइ भइरहेको निर्माण कम्पनी वज्रगुरु महालक्ष्मी जेभीका प्रतिनिधि प्रदीप कार्कीले बताए । काम सुरु गरेका छौं । तर गिट्टी, बालुवा अभाव भएको छ, कार्कीले भने, स्थानीय तहसँग गिट्टी, बालुवा उपलब्ध गराउन पहल गरेका छौं । एकातर्फ हुलाकी सडक निर्देशनालयले ताकेता गरिरहेको छ । अर्कोतर्फ निर्माण सामग्रीको अभाव हुँदा काममा ढिलाइ भइरहेको छ ।सुस्ता गाउँपालिका४ स्थित नारायणी नदीमा झोलुंगे पुल निर्माण हुँदै छ । यसको निर्माणले पनि गति लिन सकेको छैन । सुरुमा काम थालेको ठेकेदार सम्पनी सम्पर्कविहीन भयो । पछिल्लो पटक कोरोना संक्रमणको कारण देखाएर ढिलाइ गरिएको छ । अहिले जमिनमुनि पाइलिङको काम भइरहेको छ । २ सय २० मध्ये अझै २४ वटाको काम बाँकी रहेको पुल आयोजनाका इन्जिनियर अशोककुमार मण्डलले बताए ।"
डिजाइनविपरीत पुल,"(कालीकोट)  कर्णाली करिडोरअन्तर्गतको खुलालुस्थित कर्णाली नदीमा डिजाइन स्टिमेटविपरीत पुल निर्माण थालिएको छ । नदीमा ग्याबोनाइज (जिंक कोटेड) नगरेरै पुल निर्माण हुन थालेको हो । ग्याबोनाइज नहुँदा फलामे पातमा छिटो खिया लाग्ने र पुल टिकाउ नहुने भन्दै स्थानीयले विरोध गरिरहेका छन् ।कर्णाली करिडोरको मुख्य पुलको स्टिलपार्ट कम्पनीबाट पठाउने बेला नै खिया नलाग्ने ग्याबोनाइज नगरिएको भन्दै स्थानीय विरोधमा उत्रिएका हुन् । स्टिलपार्ट ग्याबोनाइज गरिएको छैन, सबइन्जिनियरसमेत रहेका स्थानीय युवा कम्मरबहादुर बमले भने, डिजाइन स्टिमेटविपरीत पुल निर्माण गर्न थालियो, पछि पेन्टिङ गरे पनि पुल दिगो हुँदैन । पुल बनाउने क्रममै कमसल खालको स्टिमेट गरेर कर्णालीवासीप्रति अन्याय गरिएको उनको गुनासो छ ।दुई पटक शिलान्यास गरिएपछि मात्र खुलालु पुल निर्माणको कामले गति लिएको छ । १० वर्षअघि तत्कालीन उपप्रधानमन्त्री रामचन्द्र पौडेल र २०६९ मा भौतिक पूर्वाधारमन्त्री विमलेन्द्र निधिले पुलको शिलान्यास गरेका थिए । ठेकेदारको लापरबाहीका कारण लामो समय पुल बन्न सकेन । आठ वर्षअघि कालीकोटको खाडाचक्र२ कालेखोला र नरहरिनाथको खुलालु जोड्न कर्णाली नदीमा पक्की पुल निर्माणको ठेक्का भएको थियो । तर निर्माणको काममा ढिलाइ हुँदा स्थानीयले सास्ती भोगिरहेको बमले बताए । कालीकोटका पाँच वटा स्थानीय तहसहित बाजुरा, मुगुको पश्चिम भेग र हुम्ला हुँदै तिब्बत जोड्ने सडकका लागि खुलालुस्थित कर्णाली नदीमा पक्की पुल निर्माण गर्न थालिएको छ । २०६९ मा दुई वर्षभित्र काम सम्पन्न गर्ने गरी कन्काई जेभीले ठेक्का लिए पनि काम सुरु भएको थिएन । सुरुमा १३ करोड रुपैयाँ लागत रहेको पुलको लगानी बढेर १५ करोड ९२ लाख रुपैयाँ पुगेको छ ।कन्काई जेभीले अर्को ठेकेदारलाई निर्माणको जिम्मा दिएकाले काममा ढिलाइ भएको सडक डिभिजन कार्यालय जुम्लाका प्रमुख लीलाबहादुर भण्डारीको भनाइ छ । काम नगर्ने ठेकेदारलाई कारबाही प्रक्रिया अघि बढाएपछि पुनः सम्झौता गरेर काम सुरु गरेका छन्, उनले भने, अहिले कामले गति लिएको छ । डिजाइन स्टिमेटअनुसार नै काम भइरहेको उनको दाबी छ । ट्रसब्रिज बनाउने दुई प्रविधि छन् । स्टिलपार्ट जडान भएपछि हावा र बालुवाले हानेर खिया सफा गरी पेन्टिङ गर्ने प्रविधि यो पुलमा प्रयोग भइरहेको छ, उनले भने, डिजाइन फेरियो भनेर बेकारको हल्ला चलाइएको छ । ट्रस जडान भएपछि पेन्टिङको काम हुने उनले बताए । नदीमा स्टिल ट्रससहितको ७५ मिटर लम्बाइ र ९ मिटर चौडाइको पुल निर्माण भइरहेको कार्यालयले जनाएको छ । कार्यालयका अनुसार पुलको म्याद गत माघ ३ मा सकिएपछि फेरि ६ महिना थपिएको छ । पुल असारसम्म सम्पन्न गर्ने गरी काम भइरहेको भण्डारीले बताए । भारतको रुपैडियादेखि चीनको मानसरोवर जोड्ने लक्ष्यसहित कर्णाली करिडोरको निर्माण भइरहेको हो । कालीकोटको खुलालुदेखि हुम्लाको सल्लीसल्लासम्मको सडक निर्माणको जिम्मा सेनालाई दिइएको छ भने अन्य खण्डमा डिभिजनले काम गरिरहेको छ । कालीकोटको जितेदेखि हुम्लाको कुवाडी खोलासम्म ९४ किमिमा गाडी गुड्न थालेको कार्यदल प्रमुख मिलन कार्कीले जानकारी दिए । खुलालुमा पुल नहुँदा नदी घटेको बेला जितेमा फेरी सञ्चालन गर्ने गरिएको छ । नदी बढेको बेला फेरी बन्द हुन्छ, उनले भने, त्यसैले स्थानीयले सास्ती भोगिरहेका छन् । पुल नहुँदा निर्माण सामग्री ढुवानी गर्न पनि कठिनाइ भएको उनले बताए ।"
नेप्सेमा ४० अंकको वृद्धि,काठमाडौं (कास) सेयर कारोबार मापक नेप्से परिसूचक बुधबार करिब साढे ४० अंकले बढ्यो । अघिल्लो दिनको तुलनामा १६९ प्रतिशतले उकाले लगेपछि समग्र नेप्से २ हजार ४ सय ३२१४ विन्दुमा उक्लेको छ । अघिल्ला पाँच कारोबार दिनमा निरन्तर घटेको नेप्से मंगलबार झिनो अंकले बढेको थियो । बुधबारको बजारले पनि मंगलबारकै प्रवृत्ति पछ्याएपछि नेप्से ४०४० विन्दुले बढेको हो । निरन्तर घटिरहेको बजारमा केही अल्पकालन लगानीकर्ताले खरिद चाप बढाएपछि बुधबार बजारमा सकारात्मक प्रभाव परेको जानकारहरू बताउँछन् ।सो दिन करिब साढे ४४ हजार पटकको सेयर कारोबारमा २ सय १२ वटा कम्पनीका ८६ लाख २६ हजार ६ सय ६७ कित्ता सेयरको किनबेच भए । ती किनबेचमा ३ अर्ब ३७ करोड ४५ लख रुपैयाँ बराबरको सेयर कारोबार भएको छ । १३ वटा उपसमूहको परिसूचक बढेपछि समग्र नेप्सेको वृद्धिमा टेवा पुगेको हो । परिसूचक बढेपछि सेयर बजारको आकार कुल बजार पुँजीकरण पनि बढेर ३३ खर्ब ५७ अर्ब रुपैयाँ कायम भएको छ । सो दिन सेन्सेटिभ परिसूचक १८८ प्रतिशत र फ्लेट परिसूचक १५४ प्रतिशतले बढे ।
कुलप्याडको नयाँ स्टोरेज भेरियन्ट फोन,"काठमाडौं (कास) कुलप्याडले कुलप्याड कुल १० को नयाँ स्टोरेज भेरियन्टको फोन नेपाली बजारमा सार्वजनिक गरेको छ । नेपालका लागि कुलप्याडको आधिकारिक आयातकर्ता तथा वितरक कम्पनी एसडी इन्टरनेसनल प्रालिले कुल १० को नयाँ भेरियन्ट ल्याएको हो । फोनमा १२८ जीबीको इन्टरनल मेमोरी थप गरिएको छ । नयाँ संस्करणको बजार मूल्य १८ हजार ४ सय ९५ रुपैयाँ तोकिएको छ । कम्पनीले कुलप्याडका कुल ५, कुल एन सेभेन प्लस, कुल १० कुल एस कुल एक्स, कुल ६ लगायतका फोनहरू बिक्री गरिरहेको छ । यसमा ६५२ इन्चको वाटर ड्रप एचडी प्लस डिस्प्ले र ५ हजार एमएएच ब्याट्रीजस्ता विशेषता रहेको छ । यसको ४ जीबी र्याम र ६४ जीबी स्टोरेज भेरियन्टको बजार मूल्य १६ हजार ५ सय ९५ रुपैयाँ रहेको कम्पनीले जानकारी दिएको छ ।"
मेगाका ग्राहकलाई फुडमान्डुमा छुट,काठमाडौं (कास) मेगा बैंक नेपालका ग्राहकहरूले फुडमान्डुमा १५ प्रतिशत छुट पाउने भएका छन् । बैंकले फुडमान्डुसँगको सहकार्यमा मेगा मन्डे नामक अभियान ल्याउँदै हरेक सोमबार १५ प्रतिशत छुट वा ३ सय रुपैयाँसम्मको क्यासब्याक योजना ल्याएको हो । यसका लागि ग्राहकहरूले बैंकको डेबिट तथा क्रेडिट कार्ड प्रयोग गरी बिल भुक्तानी गर्नुपर्नेछ ।
सोलुसन्स नेपाललाई हुन्डाईको अवार्ड,काठमाडौं (कास) हुन्डाई हेभी इक्विपमेन्टको नेपालका लागि आधिकारिक वितरक कन्स्ट्रक्सन सोलुसन्स नेपालले हुन्डाई कन्स्ट्रक्सन इक्विपमेन्ट इन्डियाबाट स्टार अवार्डका साथै सर्टिफिकेट अफ एप्रिसिएसन पाएको छ । हुन्डाई कन्स्ट्रक्सन म्यानेजिङ डाइरेक्टर जिन सेओङ पार्कको उपस्थितिमा सो अवार्ड प्रदान गरिएको थियो । सन् २०२० मा नेपाली एस्काभेटर बजारमा नम्बर १ स्थान लिन सफल भएबापत सो सर्टिफिकेट सोलुसन्स नेपाललाई प्रदान गरिएको हो । निर्माण र अन्य विभिन्न क्षेत्रमा हुन्डाईका मेसिन प्रयोग भइरहेका छन् ।
ग्लोबल आईएमई र बोधि होल्डिङबीच सम्झौता,काठमाडौं (कास) ग्लोबल आईएमई बैंक र बोधि होल्डिङ प्रालिबीच सहुलियत ब्याजदरमा आवासीय घर कर्जा प्रवाह गर्नेसम्बन्धी सम्झौता भएको छ । बैंकका प्रमुख कार्यकारी अधिकृत रत्नराज बज्राचार्य र बोधि होल्डिङका अध्यक्ष जलेश्वर पाण्डेले सम्झौतापत्रमा हस्ताक्षर गरे । सम्झौताअनुसार बैंकले बोधि होल्डिङले भैरहवामा निर्माण गर्ने आवासीय घर निर्माण परियोजनामा घर तथा जग्गा खरिद गर्न चाहने सेवाग्राहीलाई सहुलियत ब्याजदरमा कर्जा दिनेछ ।
हाउजेको अफ रोड बाइक र्याली हुने,काठमाडौं (कास) चिनियाँ मोटरसाइकल कम्पनी हाउजे बाइकको अफ रोड बाइक र्याली शनिबार हुने भएको छ । कम्पनीले नेपालमा दुई सय बाइक बेचेको उपलक्ष्यमा हाउजेको सोरुम कमलपोखरीबाट ४० किलोमिटरको र्याली आयोजना गर्ने जानकारी दिएको छ । कृष्ण इन्टरनेसनल ट्रेडिङ कन्सर्नले नेपाली बजारमा हाउजेको मोटरसाइकल बाइकहरू भित्र्याएको छ । कम्पनीका बिजनेस म्यानेजर प्रमिला खत्रीले र्याली ग्राहकसँग जोडिने अवसरको भएको बताइन् ।
रियल र सिटीको सहज यात्रा,"पेरिस (एएफपी) रियल म्याड्रिड र म्यानचेस्टर सिटीले मंगलबार युरोपेली च्याम्पियन्स लिग फुटबलको क्वाटरफाइनल यात्रा तय गरेका छन् । स्पेनी महारथी रियलले एटलान्टालाई अन्तिम १६ को दोस्रो लेगमा ३१ ले हराएर समग्रमा ४१ को अग्रता लिन सफल रह्यो । पछिल्लो तीन सिजनमा रियल अन्तिम आठमा पुगेको यो पहिलोपल्ट हो ।योसँगै रियलले च्याम्पियन्स लिगमा फेरि एकपल्ट चाँडै बाहिरिएको क्रम तोडेको छ । टोलीको जितमा करिम बेन्जेमा, सर्जियो रामोस र मार्को एसेन्सोले गोल गरे । सिरी ए टिम एटलान्टाको तर्फबाट लुइस मुरियलले एक गोल फर्काए । रामोस चोटमुक्त हुँदै खेलमा फर्केर पेनाल्टीबाट गोल गरेका हुन् ।"
भुवनलाई पछ्याउँदै शुक्र,"(काठमाडौं)  भुवन नगरकोटीले दुई ओभर ७४ खेलेर सूर्य नेपाल सेन्ट्रल ओपन गल्फमा अग्रता कायमै राखेका छन् । उनले तेस्रो दिनसम्म कुल नौ अन्डर २०७ मा रहँदै शुक्रबहादुर राईमाथि दुई स्ट्रोकको अग्रता लिएका हुन् । उनी अघिल्लो दिन ५ स्ट्रोक अगाडि थिए ।गोकर्ण गल्फ क्लबमा भइरहेको सूर्य नेपाल गल्फ टुर २०२१ को पहिलो प्रतियोगितामा एक अन्डर ७१ खेल्दै शुक्रले ५४ होलसम्मको स्कोर सात अन्डर २०९ मा राखेका छन् । १३ औं सागमा दुई स्वर्ण जितेका एमेच्योर सुभाष तामाङ पाँच अन्डर २११ सहित तेस्रोमा छन् । उनले तेस्रो चरणमा इभन पार ७२ खेलेका थिए । सन्जय लामा दुई ओभर ७४ खेल्दै समग्रमा इभन पार २१६ साथ चौथोमा रहे । एमेच्योर विजय श्रेष्ठ इनहाउस एक ओभर २१७ सहित पाँचौंमा छन् । उनले तेस्रो चरणमा एक ओभर ७३ प्रदर्शन गरे ।चार ओभर ७६ खेलेर पनि रामे मगर (कुल दुई ओभर २१८) छैटौंमा छन् । राजेन्द्र प्रधान, रवि खड्का र एमेच्योर अजित बिक समान तीन ओभर २१९ को अवस्थामा संयुक्त सातौंमा छन् । तेस्रो चरणमा राजेन्द्रले ७५ तथा अजित र रविले ७३७३ शट खेले । एमेच्योर टासी छिरिङ तीन ओभर ७५ स्कोर गर्दै समग्रमा पाँच ओभर २२१ सहित शीर्ष दसमा अटाएका छन् ।भुवनले सुरुका नौ होल इभन पार ३६ मा टुंग्याए । पहिलो र तेस्रो होलमा बर्डी बनाएका उनले छटौं र नवौं होलमा बोगी गरेका थिए । पछिल्ला नौ होलमा भने उनको प्रदर्शन खराब रह्यो र दुई ओभर ३८ को स्कोर बनाउन पुगे । यसक्रममा उनी १२ र १५ औं होलमा बोगीमा परे ।धरानका प्रो शुक्रले सुरुका नौ होल एक अन्डर ३५ मा टुंग्याउने क्रममा तेस्रो र सातौं होलमा बर्डी बनाए भने पाँचौं होलमा बोगीमा परेका थिए । उनी पछिल्ला नौ होलमा भने इभन पार ३६ मै सीमित भए । ११ औं होलमा डबल बोगीमा परेपनि उनले १४ र १५ औं होलमा लगातार बर्डी गर्दै स्कोर सुधारेका थिए ।सुभाषले सुरुका नौ होलमा एक ओभर ३७ स्कोर गरे भने पछिल्ला नौ होलको स्कोर एक अन्डर ३५ मा राखे । सातौं होलमा बर्डी गरे पनि उनी चौथो र छैटौं होलमा बोगीमा परेका थिए । पछिल्ला नौ होलको पहिलो खेल (दसौं होल) मै बोगी खेलेपनि उनले १२ र १८ औं होलमा बर्डी बनाउँदै स्कोरमा सुधार गरे । कुल ७ लाख ३५ हजार रुपैयाँ पुरस्कारको प्रतियोगिता चौथो चरणको खेलसँगै बिहीबार सकिने छ ।"
मकवानपुर उपाधि रक्षाको बाटोमा,"(मकवानपुर)  लिग च्याम्पियन मछिन्द्रमाथि सनसनीपूर्ण जित दर्ता गराउँदै मकवानपुर११ सहिद स्मृति फुटबल प्रतियोगिताको फाइनल पुगेको छ । हेटौंडामा जारी तेस्रो संस्करणको प्रतियोगितामा बुधबार साबिक विजेता आयोजक मकवानपुरले मछिन्द्रलाई ४३ गोलले हरायो । हेटौंडा१० स्थित वनविज्ञान खेल मैदानमा मकवानपुरलाई उपाधि रक्षाको बाटोमा डोर्याउँदा अमिर श्रेष्ठले दुई, रन्जन विष्ट र रुपेश केसीले ११ गोल गरेका थिए । मछिन्द्रका पूजन उपरकोटी, अशोक थापा, राजेश परियारले गोल गरे पनि हार टार्न भने सकेनन् ।खेलमा अग्रता भने मछिन्द्रले लिएको हो । पूजनले नवौं मिनेटमा राजेश परियारको कर्नर बल सदुपयोग गर्दै गोल गरे । पछाडि परेको अवस्थामा मकवानपुरले २० औं मिनेटमा बराबरी गोल गर्यो । मकवानपुरका रुपेश केसीले गोल गरे । उनले कमल श्रेष्ठको पासमा गोल गरे । मकवानपुरका रन्जनले ३४ औं मिनेटमा गोल थप्दै टोलीलाई अग्रता दिलाए । उनले विमल रानामगरले सिक्स यार्ड बक्सभित्र उपलब्ध गराएको बलमा वान टचमै गोल गरे ।पहिलो हाफमा अग्रता बनाएको मकवानपुर दोस्रो हाफलगत्तै गोल थप्न सफल भयो । ४६ औं मिनेटमा अमिरले गोल गरे । उनले मैदानको मध्यभागबाट एक्लै बढाउँदै लगेको बलमा गोलरक्षक सन्तोष महतसँग वान भर्सेस वान हुँदा गोल गरेका थिए । मछिन्द्रका अशोक थापाले ५० औं र राजेश परियारले ५९ औं मिनेटमा गोल गर्दै खेल ३३ को बराबरीमा ल्याए । अशोकले मछिन्द्रका कप्तान दीपक राईको पासमा गोल गरे । राजेशले बक्सबाहिरबाट देब्रे खुट्टाले गरेको प्रहारले गोलको दिशा लिएको थियो । अमिरले ६८ औं मिनेटमा मकवानपुरका लागि निर्णायक गोल गरे । कर्नरको प्रहारमा रिबाउन्ड बल हुँदै आएको बलमा बक्सबाहिर अनमार्क रहेका उनले गोल गरे । छरितो प्रदर्शन गरेका अमिर मछिन्द्रका डिफेन्डरलाई टाउको दुखाइ बनेका थिए । उनको गतिसामु मछिन्द्रका खेलाडी निरीह देखिए । म्यान अफ द म्याच उनै अमिर घोषित भए । उनले १० हजार रुपैयाँ प्राप्त गरे ।मकवानपुरका प्रशिक्षक विजयलाल श्रेष्ठले खेलाडीको मिहिनेतका कारण जित सम्भव भएको बताए । हामी एक गोलले पछाडि परेको अवस्थामा पुनरागमन गर्दै विजयी भएका हौं । हाम्रो फरवार्डलाइनले राम्रो गर्दा फाइनल पुग्यौं, प्रशिक्षक श्रेष्ठले फरवार्ड अमिरको प्रशंसा गर्दै भने । डिफेन्स र मिडफिल्डमा देखिएको कमजोरी सच्याएर फाइनलमा प्रस्तुत हुने उनले बताए ।मछिन्द्रका प्रशिक्षक प्रवेश कटुवालले आफ्ना खेलाडीको गल्तीका कारण हार बेहोर्नुपरेको बताए । हाम्रा खेलाडीको तुलनामा विपक्षीको धेरै स्पिड र स्किलफुल देखिए । हामीले रिबाउन्ड बलमा गोल खायौं । यो नै हाम्रो कमजोरी थियो । प्रशिक्षणका क्रममा यसलाई सुधार्न भनेको थिएँ । खेलाडीहरू चुके, उनले टोलीका नियमित खेलाडी राष्ट्रिय टोलीको प्रशिक्षणमा रहेका कारण समस्या भएको बताउँदै खेलबारे प्रतिक्रिया दिए । बिहीबार दोस्रो सेमिफाइनलमा अफ्रिकन रुटस एसोसिएसन क्यामरुनले त्रिभुवन आर्मी क्लबसँग प्रतिस्पर्धा गर्नेछ । फाइनल चैत ७ मा हुनेछ ।"
चितवनको मार्की मा भरत,"काठमाडौं (कास) नेपाल सुपर लिगको फ्रेन्चाइज टिम एफसी चितवनले थ्रीस्टार क्लबका पूर्वप्रशिक्षक मेघराज केसीलाई मुख्य प्रशिक्षक र राष्ट्रिय टिम एवं त्रिभुवन आर्मी फुटबल क्लबका विंगरफरवार्ड भरत खवासलाई मार्की खेलाडी को रूपमा भित्र्याएको छ ।उनीहरूलाई आईएमई ग्रुपको लगानी रहेको एफसी चितवनको स्वामित्व रहेको गेमअन प्रालिसँगको सम्झौतापत्रमा बुधबार हस्ताक्षर गरे । दुवैको पारिश्रमिक भने खुलाइएको छैन । वैशाख ११ देखि दशरथ रंगशालामा हुने सात टिमको फ्रेन्चाइज लिगमा प्रत्येक टिमले एकएक मार्की खेलाडी राख्नेछन् । उनीहरूको न्युनतम पारश्रमिक २ लाख ५० हजार तोकिएको छ । टिमका २० खेलाडीमध्ये विदेशी खेलाडी टिम आफैले ल्याउन सक्नेछन् भने स्थानीयबाहेक अरू खेलाडी शुक्रबार हुने अक्सन बाट आबद्ध गर्नुपर्ने व्यवस्था गरिएको छ ।धनगढी फुटबल क्लबले राष्ट्रिय टिमका मिडफिल्डर विशाल राई र ललितपुर सिटी एफसीले विंगर अन्जन विष्टलाई यसअघि नै अनुबन्ध गरिसकेका छन् । विराटनगर सिटी एफसीले डिफेन्डर रन्जित धिमाल, काठमाडौं रेजर्सले गोलकिपर विकेश कुथु, पोखरा थन्डर्सले फरवार्ड नवयुग श्रेष्ठ र बुटवल लुम्बिनीले गोलकिपर विशाल श्रेष्ठलाई लिने बताइएको छ ।"
स्टार सिटीको लगातार जित,"(नेपालगन्ज)  सुदूरपश्चिमको स्टार सिटी युवा क्लबले एन्फा प्रेसिडेन्ट लिगमा लगातार दोस्रो जित निकालेको छ । बुधबार नेपालगन्ज रंगशालामा भएको खेलमा स्टार सिटीले प्रदेश १ को च्याम्पियन सैनिक युथ क्लबलाई २१ ले पराजित गरेको हो । स्टारको तर्फबाट कुलदीप कार्कीले पेनाल्टीबाट ३८ औं मिनेटमा गोल गरे । त्यसमा रुपबहादुर लामाले गोल थपेका थिए । सैनिकका जीवन गुरुङले ४० औं मिनेटमा एक गोल फर्काएका थिए । खेलमा म्यान अफ द म्याच सैनिकका गोलकिपर एवं कप्तान किशोर गिरी घोषित भए । स्टार सिटीले २ खेल जित्दै ६ अंक जोडेको छ । स्टारले पहिलो खेलमा प्रदेश २ को मनकामना युवा क्लबलाई ३० ले हराएको थियो । स्टार सिटीका प्रशिक्षक ललित चन्दले लगातारको जितले टोलीको आत्मविश्वास बढेको बताए । उनले भने, झापाको टोलीलाई जित्नु ठूलो उपलब्धि हो । हामी खुसी छौं । झापा नेपाली फुटबलकै बलियो टोलीमा गनिन्छ । लिग जित्दै राष्ट्रिय लिग खेल्ने हाम्रो लक्ष्य हो । त्यसमा हामी केन्द्रित भएर खेलिरहेका छौं । झापाका प्रशिक्षक सन्जय राईले पहिलो रोजाइका खेलाडी नहुँदा समस्या परेको प्रतिक्रिया दिए । उनले भने, यस प्रतियोगितालाई भनेर हामीले राम्रो तयारी पाएनौं । सिनियर खेलाडी नहुँदा समस्या आएको हो ।"
