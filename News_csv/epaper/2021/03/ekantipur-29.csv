शीर्षक,विवरण
विधेयक विफल हुने डर,"संघीयता र जनताको चासोको विधेयक अघि बढाउन सरकार अग्रसर देखिएन, प्रमुख प्रतिपक्ष कांग्रेसका सचेतक पुष्पा भुसालले भनिन्, सरकारले अधिवेशनलाई बेवास्ता गरी विघटन सही थियो भनेर पुष्टि गर्न चाहेको छ । यसको उदाहरणका रूपमा सबैले चासोका रूपमा लिएका नागरिकता, निजामतीलगायत विधेयक अघि बढाउन चाहेको छैन । सरकारलाई संसद्बाट यी विधेयक पारित नहोला कि भन्ने डर भएको हुन सक्ने उनले बताइन् । संघीयतासँग जोडिएको विधेयक हाउसबाट पारित गर्नुपर्ने सबै दलको दायित्व हो । यस्ता विधेयक सरकारले ल्याए पो छलफल हुन्थ्यो, ल्याउनै चाहँदैन, उनले भनिन्, सरकारको उद्देश्य कसरी हुन्छ संसद्लाई निष्क्रिय बनाउने देखिन्छ । सभामुख र प्रधानमन्त्रीको भेटपछि यी विषय अघि बढ्नेमा उनी विश्वस्त छिन् ।सत्तापक्ष एमालेका मुख्य सचेतक भट्टराई भने सभामुखले आफ्नो भूमिका प्रभावकारी रूपमा निर्वाह नगरेको आरोप लगाउँछन् । सरकारले जारी गरेका अध्यादेशहरू संसद्को पहिलो बैठकमा पेस भएन, पेस भएको भए यसरी कामविहीन हुनु पर्दैनथ्यो । समितिले टुंग्याएका विधेयक सभामा छलफल गराउन पनि सभामुखकै भूमिका हुन्छ, समिति त उहाँअन्तर्गतकै हो, उनले भने, यदि समितिमा रहेका महत्त्वपूर्ण विधेयक सभामा पेस भएर छलफल भएको भए सरकार त्यसको जवाफ दिन र भोटिङबाट पारित गर्न कसरतमा जुट्थ्यो ।सत्तापक्ष दलभित्रै विवाद भएपछि अंकगणित अपुग हुन सक्ने डरकै कारण सरकारले यस्ता विधेयक संसद्मा अगाडि बढाउन चाहेको छैन । ओली नेतृत्वको सरकारलाई नेकपा माओवादी केन्द्रको समेत समर्थन छ तर सभामा कुनै पनि विधेयक निर्णयार्थ पेस हुँदा बहुमत नपुग्ने अवस्था छ । निर्णयका लागि पेस हुँदा विपक्षी दलको मात्रै होइन, एमालेकै माधवकुमार नेपाल पक्षको समेत साथ नपाइने डर सरकारलाई छ । राम्रो काममा सबैको साथ हुन्छ । यस्ता कुरामा सरकार तयार हुनुपर्छ । कसैको साथ नपाइला कि भनेर सरकार डराउनु हुँदैन । संसद् फेस गर्न तयार हुनुपर्छ, सचेतक भुसालले भनिन् । माओवादी केन्द्रका प्रमुख सचेतक देवप्रसाद गुरुङले विघटन बदर भएपछि प्रतिनिधिसभा एजेन्डाविहीनजस्तो भइरहेको बताए । संविधानतः संसद्लाई एजेन्डा दिनुपर्ने दायित्व सरकारको हो । कानुन बनाउन राष्ट्रिय सभा पनि बोलाउनुपर्नेमा सरकारले त्यसो गरिरहेको छैन । दुवै सदनले कानुन बनाउने संसदीय व्यवस्था हो । सदनमा पनि थुप्रै विधेयक छन् । ती विधेयक टेबुल गर्न पनि सरकारको सहमति चाहिन्छ । सरकारले सर्वोच्चको फागुन ११ को फैसला स्वीकार गर्न नचाहेको र जसरी पनि विघटन सही थियो भन्ने पुष्टि गर्न उद्यत रहेको उनको भनाइ छ । विधेयक कहिले फेल त कहिले पास हुन्छ, सरकारको वैधानिकता र विधेयक पासफेल फरक कुरा हो, उनले भने, विधेयक फेल हुने कुरा सामान्य हो ।जनता समाजवादी पार्टीका नेता लक्ष्मणलाल कर्णले सरकार प्राविधिक रूपमा मात्रै बहुमतमा भएकाले संसद्लाई बिजनेस नदिएको बताए । विधेयक पारित हुने अवस्था नदेखिएकाले सरकारले विधेयक अघि नबढाएको हुन सक्छ, उनले भने । प्रतिनिधिसभाका विधेयक शाखाका अनुसार प्रतिनिधिसभामा ३८ वटा विधेयक विचाराधीन छन् । प्रतिनिधिसभाका समितिमा १० वटा विधेयक छलफलमा छन् । सरकारले यी विधेयक अगाडि बढाउन चाहिरहेको छैन ।सरकारका विभागीय मन्त्री सभामा पेस भएको विधेयकमा छलफल गर्न होस् वा पारित गर्न तयार हुनुपर्छ तर संसद्मा सरकारका मन्त्रीले यस्ता विषय पेस गर्नु त परको कुरा, दलका नेताहरूलाई बोल्न समय दिने विषयमा समेत आपत्ति जनाउने गरेका छन् । संसद् बैठक अवरोध र बिजनेसविहीन भएपछि सभामुखले राखेको कार्यव्यवस्था परामर्श समितिको बैठकमा दलका नेताहरूले बोल्ने कार्यसूची तय गर्न खोज्दा कानुन न्याय तथा संसदीय मामिलामन्त्री लीलानाथ श्रेष्ठ र एमालेका प्रतिनिधिले अस्वीकार गरेका थिए ।"
आहत छ बर्मेली बस्ती,"कांग्रेसद्वारा नरसंहारको भर्त्सनाकाठमाडौं म्यान्मारमा केही दिनयता भएका मानव नरसंहारको घटनाप्रति कांग्रेसले निन्दा गर्दै त्यहाँ लोकतन्त्र पुनःस्थापनाका लागि सैनिक सत्तामाथि विश्वव्यापी दबाब बढाउनुपर्नेमा जोड दिएको छ । कांग्रेस प्रवक्ता विश्वप्रकाश शर्माले आइतबार विज्ञप्ति जारी गर्दै म्यान्मार नागरिक प्रदर्शनमा नरसंहार गरिएको घटना अत्यन्तै अमानवीय रहेको जनाएको छ । जनतामाथिको दमन तत्काल रोकेर निर्वाचित सरकार बहाल गर्न, लोकतन्त्रवादी नेत्री आङ साङ सुचीलगायत सबैलाई रिहाइ गर्न र लोकतन्त्र पुनःस्थापना गर्न म्यान्मारको सैनिक सत्तामाथि विश्वव्यापी रूपमा तीव्र दबाब बढाउन आवश्यक देखिएको छ, कांग्रेसद्वारा जारी विज्ञप्तिमा उल्लेख छ । विश्वभर लोकतान्त्रिक आन्दोलनप्रति समर्थन र ऐक्यबद्धता जनाउने नीति कांग्रेसको रहेको विज्ञप्तिमा प्रस्ट्याइएको छ । म्यान्मारको पछिल्लो कु लगत्तै विरोध प्रकट गरेर त्यहाँ भइरहेका घटनाक्रमलाई हामी निरन्तर नियालिरहेका छौं, कांग्रेसले भनेको छ, सैनिक सत्ताले मच्चाएको रक्तपात रोक्न म्यान्मारका जनताको पक्षमा विश्वभरबाट आवाज उठ्न अत्यावश्यक भएको छ । कांग्रेसले म्यान्मारका जनताको पक्षमा प्रस्ट रूपमा उभिएर अन्तर्राष्ट्रिय पहलकदमी गर्नुपर्ने आवश्यकता औंल्याउँदै अभियानका पक्षमा एकबद्ध हुन अपिल गरेको छ ।"
अवज्ञा आन्दोलनले सैन्य सरकारलाई डिस्फङ्सनल बनाएको छ,"म्यान्मारको राजनीतिक अस्थिरता र सैन्य कुको असहज अवस्थामा नेपालम्यान्मार सम्बन्ध वा सहयोगसाझेदारीका आयामको कुनै अर्थ देखिन्छ र ? सैन्य कु र शासन भए पनि नेपालम्यान्मार सम्बन्धमा कुनै असर परेको छैन । सबै नेपाली नागरिक सुरक्षित छन् । तर हालै आएर म्यान्मारस्थित अन्तर्राष्ट्रिय गैरसरकारी संस्था, बैंक, आईटी सेक्टर आदिमा काम गर्दै आएका नेपाली निकै प्रभावित भएका छन् । कतिपय नेपाली घर फर्किसके र केही फर्कने स्थितिमा छन्, छुट्टी मागेर वा अन्यत्रै काम गर्ने भनेर । म्यान्मारस्थित पिपुल अफ नेपाली ओरिजिन का सदस्यहरू पनि अवज्ञा आन्दोलनमा सरिक भएका थिए, जसमा २१ जना पक्राउ परे । पक्राउ परेकामध्ये एक जनाको हिरासतमै मृत्यु भयो । १८ जना हालै रिहा भएका छन्, २ जना हिरासतमै छन् ।"
५ हजार कर्मचारीको रोजाइ सुगम,"संघीय सांसद र स्थानीय तहबीच मनमुटावसंघीय सांसद र स्थानीय जनप्रतिनिधिले छुट्टाछुट्टै प्रशासकीय अधिकृत रोज्ने प्रतिस्पर्धाले सरुवा प्रभावित हुने गरेको संघीय मन्त्रालयका अधिकारी बताउँछन् । पालिका अध्यक्ष अथवा प्रमुखले रोजेको प्रशासकीय अधिकृत संघीय सांसदले नरुचाएका कारण बेलाबेला समस्या पर्ने गरेको छ । केही माननीयज्यूहरूको कामै सरुवा गर्नेजस्तो लाग्ने गरेको मन्त्रालयका अधिकारीहरू बताउँछन् । उनले भने, हामी आफैंलाई लाज लाग्छ तर के गर्ने ? उनले कान्तिपुरसँग भने । सांसदले भनेको यति काम पनि नगर्ने भन्दै मन्त्री र सचिवलाई घुर्क्याएपछि नमान्ने कुरा भएन, मन्त्रालयको सरुवा शाखाका एक अधिकारीले भने, पालिका प्रमुख र अध्यक्षले एउटा माग्ने, सांसदले अर्को माग्ने भएपछि समस्या आउने नै भयो ।"
१४१ निजी नर्सिङ कलेजले मापदण्ड पूरा गरेनन्,"चिकित्सा शिक्षा ऐनको व्यवस्थाअनुसार मापदण्ड नपुगेका १ सय ४१ नर्सिङ कलेज संकटमा पर्ने भएका छन् । प्राविधिक शिक्षा तथा व्यावसायिक तालिम परिषद् (सीटीईभीटी) बाट सम्बन्धन लिएका ९०, पूर्वाञ्चल विश्वविद्यालयका ४३ र पोखरा विश्वविद्यालयबाट सम्बन्धन पाएका ८ निजी नर्सिङ कलेज मापदण्ड पूरा नगरे बन्द हुने भएका हुन् । ऐनमा नर्सिङ कलेज सञ्चालन गर्न एक सय बेडको अस्पताल अनिवार्य हुनुपर्ने व्यवस्था छ ।सीटीईभीटीबाट सम्बन्धन लिएर १ सय १३ वटा कलेजमा प्रमाणपत्र तहसरहको नर्सिङ पठनपाठन भइरहेको छ । तीमध्ये ९० वटा कलेजको आफ्नै एक सय शय्याको अस्पताल नभएको सीटीईभीटीले जनाएको छ । वार्षिक ३ हजार ६ सय विद्यार्थी अध्ययन गर्ने ती कलेजले ऐनको व्यवस्थाअनुसार आगामी शैक्षिक सत्रदेखि भर्ना लिन नसक्ने सदस्यसचिव पुष्परमण वाग्लेले जानकारी दिए ।ऐनकै व्यवस्थाअनुसार प्रमाणपत्र तहभन्दा मुनिका स्वास्थ्य शिक्षासम्बन्धी कार्यक्रमका पठनपाठन बन्द गरिएको छ । चिकित्सा शिक्षा आयोगले प्रमाणपत्रमुनिका कार्यक्रम फेजआउट गर्ने निर्णय गरेको थियो । सीटीईभीटीबाट सञ्चालित १ सय ३७ शिक्षण संस्थाका २ सय ३८ वटा कार्यक्रम बन्द गरिएको हो । प्रमाणपत्र तहमुनिका अनमी, सीएमए, ल्याब, असिस्टेन्ट र आयुर्वेदलगायत पठनपाठन फेजआउट गरिएको हो ।त्यस्तै पूर्वाञ्चल र पोखरा विश्वविद्यालयले सञ्चालन गरेका ५१ वटा स्नातक तहको नर्सिङ कलेज पनि तोकिएको मापदण्ड पूरा नगरे बन्द हुन सक्छन् । विश्वविद्यालयको सम्बन्धनमा सञ्चालित निजी कलेजले पठनपाठनका लागि फ्याकल्टी व्यवस्था नगरेको चिकित्सा शिक्षा आयोगले जनाएको छ । ऐनमा विश्वविद्यालय, प्रतिष्ठान वा शिक्षण संस्थाले आयोगले तोकेबमोजिम प्राध्यापक, सहप्राध्यापक र उपप्राध्यापकको व्यवस्था गर्नुपर्ने उल्लेख छ । निजी कलेजले यी पदको व्यवस्था नै नगरी बीएस्सीबीएल नर्सिङलगायतको पठनपाठन गराइराखेको आयोगका उपाध्यक्ष श्रीकृष्ण गिरीले जनाए । ऐनको मापदण्ड पूरा नगरेका मेडिकल कलेजलगायत कुनै पनि शिक्षण संस्थाको सिट निर्धारण गर्न नसकिने आयोगले जनाएको छ । चिकित्सा शास्त्रतर्फ स्नातकतर्फको सिट निर्धारण गर्न आयोग शिक्षण संस्थाको अनुगमनको तयारीमा छ । अनुगमनकै क्रममा यी कलेजमा फ्याकल्टी नभएको भेटिएको थियो । ऐनको व्यवस्थाअनुसार फ्याकल्टी व्यवस्था नगरे सिट निर्धारण गर्न सकिँदैन, उनले भने, विश्वविद्यालयका पदाधिकारीलाई डाकेर यसबारे जानकारी गराएका छौं । आयोगले गरेको छलफलमा पदाधिकारीले फ्याकल्टीको व्यवस्था गर्ने प्रतिबद्धता जनाएका छन् । यी कलेजको भौतिक पूर्वाधारलगायत एक सय शय्याको अस्पताल भएनभएको अनुगमन समितिले निरीक्षण गर्ने आयोगले जनाएको छ । फ्याल्टीको व्यवस्था गरेर ऐनको प्रावधानअनुसार एक सय शय्याको अस्पताल सञ्चालन गरे मात्र ती कलेजमा सिट निर्धारण गर्न सकिने गिरीले जनाए । फ्याकल्टीबिनै मनोमानी रूपमा कलेजहरूले स्नातक तहको नर्सिङ पाठनपाठन गराइरहेको आयोगका पदाधिकारीले जनाए । सीटीईभीटीका सदस्यसचिव वाग्लेले ऐनको प्रावधान संशोधन नभए कलेजहरू बन्द हुन सक्ने जानकारी शिक्षा मन्त्रालयलगायत सरोकारवाला निकायलाई गराएको बताए ।आफ्नै अस्पताल नभएका नर्सिङ कलेजले एक सय बेडका अन्य अस्पतालमा प्रयोगात्मक अभ्यास गर्न पाउनुपर्ने उनको तर्क छ । सीटीईभीटीका ४ आंगिक, २ वटा साझेदारी र ८४ वटा निजी कलेजले तोकिएको मापदण्डअनुसार अस्पताल सञ्चालन गरेका छैनन् । आंगिक कलेजलाई निःसर्त सरकारी अस्पतालमा प्रयोगात्मक अभ्यास गराउनुपर्ने वाग्लेले तर्क गरे । अस्पताल नभए ऐनको व्यवस्थाअनुसार विद्यार्थी भर्ना लिन नसकिने उनले दोहोर्याए । सीटीईभीटीले प्रमाणपत्रमुनि फेज आउट भएका स्वास्थ्यसम्बन्धी विषय पठनपाठन गराउने शिक्षण संस्थाको स्तरोन्नतिका लागि प्रक्रिया अघि बढाएको छ । ऐनमा फेज आउट भएका कार्यक्रमलाई मिल्दोजुल्दो विषयमा स्तरोन्नति गर्न सकिने व्यवस्था छ । सीटीईभीटीले ती कलेजको स्तरोन्नतिका लागि मापदण्ड निर्धारणका लागि आयोगलाई आग्रह गरेको छ । आयोगले स्तरोन्नतिसम्बन्धी कार्यविधि तयार पारिसकेको छ । त्यसैका अधीनमा रहेर मात्रै खारेजीमा परेका कलेजहरूको स्तरोन्नति गर्न सकिने उपाध्यक्ष गिरीले जनाए । अहिले स्नातक तहमा भर्नाको क्रममा रहेकाले विश्वविद्यालयले सञ्चालन गर्ने स्वास्थ्यसम्बन्धी कार्यक्रममा मात्र ध्यान दिएका छौं, उनले भने, सीटीईभीटीका कार्यक्रम सञ्चालित शिक्षण संस्थाको मापदण्ड पनि अनुगमन गर्छौं । ऐनले स्नातक तहभन्दा माथिको कार्यक्रम विश्वविद्यालय, प्रतिष्ठान र सोभन्दा मुनिका कार्यक्रम सीटीईभीटीले मात्र सञ्चालन गर्न सक्ने व्यवस्था गरेको छ ।"
सीमामा प्रतिआतंकवाद संयन्त्रको प्रस्ताव,"काठमाडौं (कास) सशस्त्र प्रहरी बल (एपीएफ) ले सीमा क्षेत्रमा प्रतिआतंकवादसम्बन्धी संयन्त्र खटाउन आन्तरिक गृहकार्य अघि बढाएको छ । खुला सिमानाका कारण आइपर्न सक्ने सुरक्षा चुनौती र आतंकवादी चलखेल रोकथाम तथा नियन्त्रण गर्न भारत र चीनसँग सीमा जोडिएका क्षेत्रमा प्रतिआतंकवाद सेल खटाउन छलफल अघि बढेको हो ।हिमाली, पहाडी र तराई क्षेत्रमा खटिने जनशक्तिका लागि भौगोलिक बनावट र मौसमी प्रतिकूलताअनुसार विशिष्टीकृत तालिमको व्यवस्थापन गर्ने विषय पनि छलफलमा समेटिएको छ । आतंकवादी गतिविधिमाथि सूक्ष्म निगरानी, अवैध हातहतियार ओसारपसार नियन्त्रण, संदिग्ध मानिसको आउजाउ नियन्त्रण र निगरानीलगायतमाथि प्रतिआतंकवाद नियन्त्रणसम्बन्धी संयन्त्रलाई विशेष रूपमा खटाउनुपर्ने सशस्त्रको प्रस्ताव छ । भारतले सीमा सुरक्षामा तैनाथ आफ्ना सुरक्षाकर्मीलाई निश्चित दूरीभित्रको विशेषाधिकार दिएको छ । नेपालमा त्यस्तो अभ्यास भने छैन ।सीमा सुरक्षामा भइरहेका कामकारबाहीबारे समीक्षा गरेर समयअनुकूल रणनीति तय गर्न यही चैत १२ र १३ गतेका लागि सशस्त्रले वरिष्ठ अधिकृत सम्मेलन गर्ने भनेको थियो । वरिष्ठ अधिकृत सम्मेलन भनिए पनि त्यसमा सीमा सुरक्षालाई नै केन्द्रित गरिएको थियो । तर कोरोना महामारीको दोस्रो लहर बढ्न थालेको, भारतबाट आउजाउ गर्नेमा कोरोना संक्रमण देखिन थालेको र सिमानामा महामारी रोकथाम तथा नियन्त्रण गर्न विशेष सक्रियता देखाउनुपर्ने भएको कारण देखाउँदै सशस्त्रले सम्मेलन स्थगित गरिसकेको छ । स्थापनाको करिब दुई दशकको अवधिमा सीमा क्षेत्रमा प्रतिआतंकवाद सेल वा त्यस्तै किसिमको संयन्त्र तैनाथ गराउन सकेको छैन । नियमित जनशक्तिबाटै सीमा सुरक्षामा सशस्त्रको उपस्थिति रहँदै आएको छ । सीमा क्षेत्रमा राज्यका विभिन्न ३४ वटा संयन्त्र खटिन्छन् । यी संयन्त्रबीच एकीकृत समन्वय र सहकार्य नहुँदा आतंकवादी घुसपैठका लागि अनुकूल हुन सक्ने जोखिम छ । नेपाली सेनाले पनि सीमा क्षेत्रबाट आतंकवादी घुसपैठको खतरा रहेको औपचारिक रूपमै बताइसकेको छ । सशस्त्र प्रहरी प्रवक्ता डीआईजी राजु अर्यालले ऐनमा तोकिएका म्यान्डेटभित्रै बसेर सीमा सुरक्षा र आतंकवादी एवं पृथकतावादी गतिविधि, अवैध घुसपैठलगायत कानुनले बर्जित गरेका र राष्ट्रहितलाई प्रतिकूल हुने गतिविधि नियन्त्रण गर्न सेवा विशिष्टीकृत अवधारणाअनुसार विभिन्न संयन्त्र विकास गर्नेबारे छलफल र समीक्षा भइरहेको बताए ।आतंकवाद रोकथाम तथा नियन्त्रण पनि सशस्त्रको महत्त्वपूर्ण म्यान्डेटभित्र पर्ने भएकाले त्यसलाई पनि अब सेवा विशिष्टीकृत गरेर जनशक्ति तयार पारिने बताए । प्रतिआतंकवाद सेल हेडक्वार्टरमै रहने वा त्यसलाई वाहिनी र गण तहसम्मै विस्तार गर्ने भन्नेमा छलफल जारी छ । हाल गोप्य रहेको तर सरकारले लागू गरिसकेको राष्ट्रिय सुरक्षा नीति २०७५ मा पनि सीमा सुरक्षा र सीमा हुँदै अवैध घुसपैठ एवं आतंकवादी गतिविधि रोकथाम र नियन्त्रणमा विशेष ध्यान दिनुपर्ने उल्लेख भएको स्रोत बताउँछ । २०७७ असार २३ मा मन्त्रिपरिषद्ले उक्त सुरक्षा नीतिलाई कार्यान्वयनमा लैजाने निर्णय गरिसकेको छ । भारतसँग नेपालको करिब १ हजार ८ सय ८० र चीनसँग १ हजार ४ सय १४ किमि लामो सीमा छ । राष्ट्रिय सुरक्षा परिषद् सचिवालयको आयोजनामा गएको माघ २५ र २६ गते भएको गोष्ठीमा प्रधानसेनापति पूर्णचन्द्र थापाले खुला सिमानाका कारण मुलुक आतंकवादी जोखिममा रहेको औपचारिक रूपमै बताएका थिए । थापाले सिमानामा खटिने निकायको स्पष्ट कार्यविभाजन हुनुपर्नेमा पनि जोड दिएका थिए । सोही बेला सशस्त्र प्रहरीले सीमा सुरक्षामा सशस्त्रकै डेडिकेटेड फोर्स बनाउनुपर्ने धारणा अघि सारेको थियो ।"
प्रदेश १ मा अविश्वास प्रस्ताव टुंगो लगाउन २३ गते बैठक,"प्रदेश १ का सभामुख प्रदीपकुमार भण्डारीले चैत २३ गते दिउँसो २ बजेका लागि प्रदेशसभा बैठक बोलाएका छन् । मुख्यमन्त्री शेरधन राईविरुद्धको अविश्वास प्रस्ताव उक्त बैठकमा टुंगो लगाउने तयारी छ । अविश्वास प्रस्ताव प्रदेशसभामा टेबल भइसकेको छ । उक्त प्रस्ताव प्रक्रियागत रूपमा विफल बनाउने योजनामा मुख्यमन्त्री राई छन् ।तत्कालीन नेकपा दाहालनेपाल पक्षका ३७ जना प्रदेशसभा सदस्यले चैत १२ गते राईविरुद्ध प्रदेशसभा सचिवालयमा अविश्वास प्रस्ताव दर्ता गराएका थिए । अविश्वास प्रस्ताव दर्ता भएपछि अल्पमतमा परेका मुख्यमन्त्री राई सर्वोच्च अदालतको फैसलाले एमाले र माओवादी केन्द्र ब्युँतिएपछि मजबुत भएका हुन् । ९३ सदस्यीय प्रदेशसभामा एमालेका ५१ जना छन् । अविश्वास प्रस्तावमा हस्ताक्षर गरेकामध्ये टंक आङ्बुहाङ, उषाकला राई, कला घले, वसन्तीदेवी यादव, श्रीप्रसाद मैनाली, जसमाया गजमेर र गोपालचन्द्र बुढाथोकीले हस्ताक्षर लिखित रूपमा फिर्ता लिइसकेका छन् । बाँकी १६ जना एमालेका माधवकुमार नेपाल पक्षका छन् । उनीहरूलाई संसदीय दलले अविश्वास प्रस्तावमा गरेको हस्ताक्षर ७ दिनभित्र फिर्ता लिई जानकारी गराउन पत्र लेखेको छ । नेपाल पक्षका प्रदेशसभा सदस्यले हस्ताक्षर फिर्ता लिने सहमति जनाइसकेका छन् । हस्ताक्षर फिर्ता लिए पनि संवैधानिक व्यवस्थाअनुसार प्रक्रियागत रूपमै अविश्वासको प्रस्ताव टुंगो लगाउनुपर्ने भएको छ । अविश्वास प्रस्ताव विफल भएपछि राईको मुख्यमन्त्री पद एक वर्षसम्म सुरक्षित हुनेछ । नेपाल पक्षका नेता तथा प्रदेशसभा सदस्य राजेन्द्रकुमार राईले प्रदेशसभा बैठक बस्नु अगाडि नै अविश्वास प्रस्तावमा हस्ताक्षर गरेका एमालेका १६ जनाले सामूहिक रूपमा हस्ताक्षर फिर्ता लिने बताए । हामीले समर्थन फिर्ता लिइसकेपछि हस्ताक्षर गर्नेको संख्या एक चौथाइ पनि नपुग्ने भएकाले अविश्वासको प्रस्ताव त्यतिकै निष्क्रिय हुन्छ, उनले भने । माओवादी केन्द्रका प्रदेशसभा सदस्य इन्द्रबहादुर आङ्बोले सोमबार संसदीय दलको बैठक बसेर अविश्वास प्रस्ताव, सरकारलाई गरेको समर्थन र दलको नेता चयनका विषयमा निर्णय गर्ने बताए । दलको बैठकले माओवादी केन्द्र छाडेर एमालेमा गई आर्थिक मामिला तथा योजनामन्त्री बनेका तत्कालीन संसदीय दलका नेता टंक आङ्बुहाङको विषयमा समेत निर्णय लिने उनले बताए । मुख्यमन्त्री राईविरुद्धको अविश्वास प्रस्तावका विषयमा नेपाल पक्षसँग छलफल गरेर धारणा बनाउने आङ्बोको भनाइ थियो । मुख्यमन्त्री राईविरुद्धको अविश्वास प्रस्ताव प्रदेशसभामा अघि नबढ्दा सभामुख भण्डारीले पटकपटक सूचना टाँस गरेर बैठक स्थगित गर्दै आएका थिए । प्रदेश सरकारले विधेयक नदिँदा प्रदेशसभाले कानुन निर्माणसम्बन्धी काम गर्न पाएको छैन । प्रदेशसभा भूमि व्यवस्था, कृषि तथा सहकारी मन्त्रालयले दर्ता गरेको प्रदेश कृषि व्यवसाय प्रवर्द्धन अनुदानसम्बन्धी एउटा विधेयक मात्रै प्रदेशसभा सचिवालयमा दर्ता छ ।"
फेरियो मुगमकार्मारोङ,"भादुरे रोकायाले १८ वर्षसम्म राजापुरबाट चिसापानी हुँदै मुगुसम्म दैनिक उपभोग्य सामग्री र लत्ताकपडा बोके । उनैले बोकेर ल्याएको सामग्रीले ६ जना परिवारको वर्षभरिको जोहो चल्थ्यो । झन्डै २० दिन लगाएर राजापुरबाट सामान ल्याउने मुगमकार्मारोङ गाउँपालिका९ का ८३ वर्षीय उनी अहिले सदरमुकाम र जिल्लाबाहिर जाँदा घर नजिकैको छायलबजारबाट गाडी चढ्छन् । भोटको नुन र सहरको चामल ओसार्दै पाँच दशक बिताएका कार्मारोङ२ का ७७ वर्षीय टाक्पा तामाङले पनि गाउँमा सबैखाले सुविधा पाएका छन् । यसअघि विभिन्न कामका लागि सदरमुकाम पुग्ने गाउँपालिकाका बासिन्दाले घरमै सामाजिक सुरक्षा भत्ता र सरकारी सेवा पाइरहेका छन् । छायलबजारसम्म गाडी पुगेपछि सदरमुकामकै भाउमा उपभोग्य सामान पाइन थालेको छ । अधिकांश सरकारी सुविधा वडा कार्यालयबाट पाउन थालेपछि बाहिर जानुपर्ने बाध्यता हटेको रोकायाले बताए । विकास गाउँमै आयो, उनले भने, हामीले निकै दुःखकष्ट भोग्यौं, सहरका सुविधा गाउँमा आएपछि हाम्रा छोरानातिले सुख पाउने भए । जटिल भूगोल सम्झँदा कल्पनै नगरेको विकास गाउँमा आएको उनलाई लाग्छ । गाउँमै बैंक आएपछि आर्थिक कारोबार पनि सहज बनेको पुवाका कार्मा तामाङले बताए । उनका अनुसार गाउँका अधिकांशले पुलुस्थित राष्ट्रिय वाणिज्य बैंकको शाखामा खाता खोलेका छन् । पहिले औषधिका नाममा सिटामोल ल्याउन पनि सदरमुकाम पुग्नुपर्थ्यो, उनले भने, अहिले गाउँमै उपचार पाइन थालेको छ । गाउँपालिका र हिरिस्डेकको लगानीमा अहिले रिउसमा १० शय्याको अस्पताल सञ्चालनमा आएको छ । गाउँपालिकाले कादुरी नामक संस्थाको सहकार्यमा रिउसखोलाबाट एक सय किलोवाट विद्युत् उत्पादन गरेपछि एक वर्षयता पुलु, पुवा, रिउस, भालेलगायत बस्ती झिलिमिली भएका छन् । बिजुलीले गाउँपालिकाको सेवा प्रवाह पनि सहज बनाएको छ, गाउँपालिकाका सूचना अधिकारी तीर्थराज शाहीले भने, स्थानीय बासिन्दाले वर्षौंदेखिको अँध्यारोबाट मुक्ति पाएका छन् ।जिल्लाका चार स्थानीय तहमध्ये मुगमकार्मारोङ गाउँपालिकाको मात्र आफ्नै भवन छ । गत वर्ष ८५ लाख रुपैयाँमा पुलुमा भवन निर्माण गरी सेवा प्रवाह गरिरहेको शाहीले बताए । उनका अनुसार नौवटै वडा कार्यालय आफ्नै भवनमा सरेका छन् । विपन्न र दलित विद्यार्थीको सुविधाका लागि पुलुमा आवासीय विद्यालय स्थापना गरिएको छ । स्थानीय सरकार गठनलगत्तै कार्मारोङले तुइन र काठेपुल विस्थापन अभियान सुरु गरेको थियो । अहिले कर्णाली नदी र डेढ दर्जन खोलामा झोलुंगे पुल निर्माण भएका छन् । पुलले गाउँको दूरी छोटियो, पुलुकी मिज्जु तामाङले भनिन्, केटाकेटीले स्कुल जान पाएका छन् । उनी एक वर्षदेखि प्लास्टिक टनेलमा तरकारी खेती गरिरहेकी छन् । बजारको माग र भाउ बढेपछि वर्षमा २ लाख रुपैयाँसम्म आम्दानी हुन थालेको उनले बताइन् । दुई वर्षअघिसम्म बाहिरको तरकारीको भर पर्नुपर्ने बाध्यता थियो । गाउँका दुई दर्जन महिलाले व्यावसायिक तरकारी खेती गरिरहेका छन् । गाउँपालिकाका झन्डै एक दर्जन पाटनमा यार्चा पाइन्छ । यार्चा संकलन गर्न जाने स्थानीयका लागि गाउँपालिकाले जीवन बिमा लागू गरेको छ । पाटनमा मृत्यु हुने व्यक्तिका परिवारलाई ५ लाख रुपैयाँ बिमामार्फत क्षतिपूर्ति दिइने गरी कार्यक्रम लागू गरिएको हो । भौगोलिक विकटतालाई ख्याल गरी शिक्षा, स्वास्थ्य, सञ्चार, विद्युत्, कृषि, सिँचाइ, खानेपानी, सडकलगायत पूर्वाधार निर्माणमा तीव्रता दिइएको गाउँपालिका अध्यक्ष छिरिङक्याप्ने लामाले बताए । तिब्बतसँग जोड्ने सडक निर्माण गर्नसके स्थानीयवासी अधिकांश सुविधामा जोडिने उनको भनाइ छ । गाउँपालिकाको अधिकांश भाग तिब्बतसँग जोडिएको छ । तिब्बतसँग सडक नजोडिँदा गाउँलेले धेरै दुःख पाए, उनले भने, संघीय सरकारले ध्यान नदिँदा सडक लामो समयदेखि अलपत्र परेको हो । २०६३ सालदेखि गमगढीनाक्चेनाङला सडक निर्माण थालिए पनि बजेट अभावमा अलपत्र परेको उनको भनाइ छ । उक्त सडक निर्माण सुरु भएको डेढ दशक बित्दा पनि १८ किलोमिटर मात्र ट्र्याक खुलेको छ ।"
बाक्लो तुवाँलोले दीर्घरोगीलाई बढी जोखिम,"केही दिनयता राजधानी ढाकेको तुवाँलोले स्वास्थ्य समस्या निम्त्याउन सक्ने भन्दै चिकित्सकहरूले सावधानी अपनाउन सुझाव दिएका छन् । बाक्लो तुवाँलोका कारण आँखा, नाक पोल्ने, घाँटी दुख्ने समस्या देखिएको भन्दै चिकित्सकले सतर्कता अपनाउन अपनाउन सुझाव दिएका हुन् ।चिकित्सकका अनुसार यस्तो तुवाँलोले दम, क्रोनिक अब्सट्रक्टिभ पल्मोनरी डिजिज (सीओपीडी) का साथै फोक्सोसम्बन्धी समस्या देखिन सक्छ । हालको तुवाँलोले फोक्सोको समस्या भएका र दमको बिरामीलाई बढी असर गरेको छ, वरिष्ठ छाती रोग विशेषज्ञ डा रमेश चोखानीले भने, दीर्घरोग भएका व्यक्तिलाई यस्तो असर बढी देखिएको छ । उनले धूमपान गर्ने, दीर्घकालीन जटिल रोग भएकालाई तुवाँलोले समस्यामा पारेको बताए । तुवाँलोको माध्यमले वातावरणमा पुगेको २५ माइक्रोनभन्दा ठूलो वा सानो सूक्ष्म कण (पार्टिक्युलर मैटर) श्वासप्रश्वासको माध्यमले फोक्सोमा पुग्छ । त्यसपछि रगतको माध्यमले सबै अंगमा गएर असर गर्ने डा चोखानीको भनाइ छ ।विश्व स्वास्थ्य संगठन (डब्लूएचओ) को अनुसार १० माइक्रोन वा योभन्दा कम व्यास भएको कण फोक्सोभित्र गहिराइमा प्रवेश गर्न सक्छ । धेरै बढी स्वास्थ्यलाई हानि पुर्याउने कण २५ माइक्रोन वा योभन्दा पनि कम व्यासको हुन्छ । यो कण यति सानो हुन्छ कि यस्ता ६० वटा कण मनुष्यको कपालको चौडाइ बराबर हुन्छ । पीएम २५ फोक्सोभित्रको अवरोधकलाई छेडेर रगत प्रणालीमा प्रवेश गर्न सक्छ । यसले मुटु र श्वासप्रश्वाससम्बन्धी रोगसँगै दीर्घकालमा फोक्सोको क्यान्सरको जोखिमलाई समेत बढाउन सक्छ । हावामा भएका अति सूक्ष्म प्रदूषक हाम्रो श्वासप्रश्वास र रक्त सञ्चार प्रणालीमा प्रवेश गरेर मुटु, मस्तिष्क र विशेष गरी फोक्सोलाई नोक्सान पुर्याउने राष्ट्रिय क्षयरोग केन्द्रका वरिष्ठ छाती रोग विशेषज्ञ डा नवीनप्रकाश शाहले बताए । अहिले श्वाससम्बन्धी समस्या भएकाहरू सकेसम्म घरमै बसौं । बाहिर निस्कनै परे प्रदूषक कणलाई समेत रोक्न सक्ने खालको एन९५ मास्क लगाऔं, उनले भने । घरमा बस्दासमेत झ्याल आदि बन्द गरेर बस्नु राम्रो हुने उनको भनाइ छ । तुवाँलोको स्तर व्यापक रहेसम्म आम व्यक्तिलाई समेत कठिन व्यायामबाट जोगिन सल्लाह दिँदै डा शाहले बढ्दो प्रदूषणको अवस्थामा मर्निङ, इभनिङ वाक वा घर बाहिर गरिने व्यायामले स्वास्थ्यमा असर गर्न सक्ने बताए । वायु प्रदूषणले छालामा समेत असर पार्ने धुलिखेल अस्पतालका छाला रोग तथा सौन्दर्य विशेषज्ञ डा धर्मेन्द्र कर्णले बताए । समयभन्दा अगावै बुढ्यौली आउनु, च्याउरिनु, छालामा दाग लाग्नुलगायत थुप्रै छालासम्बन्धी समस्या देखिनुका तत्काल एलर्जी, छाला रातो हुने, बिमिरा आउने, चिलाउने, घाउ हुने, जलन र संक्रमण हुन सक्ने उनको भनाइ छ । एक्जिमाको समस्या भएकाहरूका लागि वायु प्रदूषणतुवाँलो आदिले झनै असर गर्न सक्ने डा कर्णले औंल्याए ।चिकित्सकका अनुसार प्रदूषण बढेको समय वातावरणको सम्पर्कमा आउने शरीरको भागलाई सफा पानीले वा फेसवासले राम्ररी धुनु र मोइस्चराइजर वा नरिवल तेल लगाउनुपर्छ । यस्तै समय समयमा छालालाई मधुरो स्क्रब गर्नाले बाहिरी सतहमा भएको मृत छाला, जम्मा भएको प्रदूषक, रसायनको तह आदि हटाउन सघाउँछ । चिकित्सकका अनुसार तुवाँलोले आँखा रातो हुने, आँसु आउने, चिलाउने, चिप्रा आउने हुन सक्छ । एलर्जी भएर आँखा जोडले चिलाएमा आँखाको सतहमा चोटपटकघाउ हुन सक्छ र यसले संक्रमणको खतरा बढाउँछ, वरिष्ठ नेत्ररोग विशेषज्ञ प्राडा डीएन साहले भने । उनका अनुसार यस्तो प्रदूषणबाट आँखालाई जोगाउन आँखालाई बेलाबेला सफा पानीले धुनुपर्छ ।"
वनैपिच्छे डढेलो,"लामो खडेरीसँगै जिल्लाका सामुदायिक, राष्ट्रिय, आरक्ष र संरक्षण क्षेत्रका वनमा डढेलो लाग्न थालेको छ । जिल्लाका दुई दर्जनभन्दा बढी सामुदायिक वन तथा राष्ट्रिय वन चरन क्षेत्रमा डढेलो लागेको छ । धौलागिरि र मालिका गाउँपालिकाको उपल्लो भेगका प्रत्येक बस्ती नजिकका वनमा डढेलो लागेको छ ।वनपाखा र भीरमा लागेको डढेलोको धूवाँ र कच्ची सडकमा गाडीले उडाउने धूलोले वायु प्रदूषण बढेको छ । बेनीको वायुमा १ सय २५ पीएम प्रदूषण देखिएको छ । बस्ती नजिकका प्रायः सबै भीर र जोडिएको जंगलमा डढेलो छ । डढेलो नलगाउने प्रचलन रोक्न अनेक प्रयत्न गरियो तर सकेका छैनौं । राम्रो घाँस पलाउँछ भन्दै हाकाहाकी डढेलो लगाउने चलन छ, धौलागिरि गाउँपालिकाका अध्यक्ष थमसरा पुनले भनिन्, माथिल्लो हिमाली क्षेत्रमा कतै सिकारीले डढेलो लगाउने गरेको सुनिएको भए पनि तल्लो बस्ती नजिकका भीरपाखामा गाउँलेले नै लगाउँछन् । डिभिजन वन कार्यालयका अनुसार वन डढेलो नियन्त्रण गर्न जिल्लास्तरीय एक र सबै ६ स्थानीय तहमा सबडिभिजन डढेलो नियन्त्रण सञ्जाल गठन भएका छन् । वन कार्यालयको अभिलेखअनुसार डढेलो नियन्त्रण गर्न सुरक्षाकर्मी र वन कर्मचारीलाई खाजामात्र १ लाख ५० हजार खर्च भइसकेको छ । साथै डढेलो लागेको सूचना दिन सञ्जालका पदाधिकारीलाई १५ हजारको रिचार्ज कार्डमात्र बाँडेको छ । यो डढेलोको सिजन होइन तर खडेरीले वनमा डढेलोको खबर आउन थालेको छ, निमित्त डिभिजन वन अधिकृत सन्तोष खनालले भने, सामुदायिक वनमा अलि कम छ, राष्ट्रिय वन जोगाउन मुस्किल छ । सामान्य सुकेको घाँस र सतहको पातपतिङ्गरमात्र जले समस्या होइन, बिरुवाको जरा नै जल्ने गरी डढेलो फैलिएको छ । जिल्लाको २ लाख २९ हजार ७ सय ६ हेक्टर क्षेत्रफलमध्ये ३६७६ प्रतिशत वन, १८५ झाडी, २१२७ प्रतिशत क्षेत्र चरन क्षेत्रले ओगटेको छ । ढोरपाटन सिकार आरक्षले १ हजार २ सय ६० हेक्टर, एक्यापले ३ हजार ७ सय ५३ हेक्टर वन क्षेत्र ओगटेको छ । वन कार्यालयले व्यवस्थापन गर्ने ७९ हजार ४ सय ३९ हेक्टर वनमध्ये २४ हजार २ सय २ हेक्टर वन ३ सय १० वटा सामुदायिक वन उपभोक्ता समूहमार्फत व्यवस्थापन हुँदै आएको छ । करिब ५ हेक्टर कबुलियत, धार्मिक र निजी वन छ । बाँकी सबै राष्ट्रिय वन हो । वन डढेलो नियन्त्रण गर्ने विभिन्न कार्यक्रम भए पनि प्रभावकारी कार्यान्वयन भएको छैन, खनालले भने, डढेलोको राम्रो अभिलेख पनि हामीसँग छैन । कर्मचारी त खटाएका छौं तर सूचना आएको छैन । बस्तीभन्दा धेरैमाथि राष्ट्रिय वन भएकाले पनि नियन्त्रणमा चुनौती छ ।जंगलमा नियन्त्रित आगलागीपाल्पा बस्ती नजिकका जंगलमा नियन्त्रित आगलागी गरिएको छ । वन डढेलोबाट हुने मानवीय र भौतिक क्षति कमी गर्न डिभिजन वन कार्यालयले आइतबार यो नयाँ अभ्यास सुरु गरेको हो । मानव बस्तीनजिकका सामुदायिक वनसँगको सहकार्यमा नियन्त्रित आगलागी गरेर मानवीय र भौतिक क्षति कम गर्ने योजना अघि सारेको डिभिजन वन कार्यालयका रेन्जर यमलाल पोखरेलले बताए ।तानसेन नगरपालिका क्षेत्रको मानव बस्ती र अन्य भौतिक संरचनाका नजिक सेना, प्रहरी, सशस्त्र प्रहरी बल, कर्मचारी र स्थानीय उपभोक्ता मिलेर अग्निरेखा बनाए । त्यही रेखाबाट आगलागी सुरु गरेपछि कतिपयले डढेलो लगाएको भन्दै आलोचना पनि गरेका छन् । तर, मानवीय र भौतिक क्षति कम गर्न सल्ला प्रजाति भएका स्थानमा यो माध्यम नमुनाका रुपमा सुरु गरेको उनले बताए । यस वर्ष काम गरेको अनुभवले आगामी वर्ष चुरे क्षेत्रमा पनि यही विधि अपनाउन सकिने डिभिजन वन कार्यालयले जनाएको छ । डिभिजन वन कार्यालयका रेन्जर पोखरेलले यसरी आगो लगाएपछि स्थानीय उपभोक्तामा चेतना हुने र आगामी दिनमा खतरा पनि नहुने बताए ।स्थानीय भैरव पुन मगरका अनुसार यसरी नियन्त्रित डढेलो लगाएपछि सबैको निगरानी हुन्छ र जनधनको क्षति हुन पाउँदैन । हरेक वर्ष हुने आगलागीका घटनाले मानवीय र भौतिक क्षति हुने गरेको छ ।"
भारतबाट फर्कनेको लर्को,"विदेशबाट आउनेलाई क्वारेन्टाइन अनिवार्यपाल्पा जिल्ला संकट व्यवस्थापन समितिको बैठकले सबै स्थानीय तहमा क्वारेन्टाइन र आइसोलेसन तयारी अवस्थामा राख्न निर्देशन दिएको छ । कोभिड१९ संक्रमणको सम्भावनालाई मध्यनजर गर्दै पहिले सञ्चालनमा आएका क्वारेन्टाइन र आइसोलेसन केन्द्रलाई तयार राख्न निर्देशन दिएको प्रमुख जिल्ला अधिकारी योगेन्द्रप्रसाद पाण्डेयले बताए । भारतमा कोभिड१९ को संक्रमण तथा मृत्युदरसमेत बढ्दै गएको सन्दर्भमा खुला सिमानाका कारण त्यहाँबाट मानिसको आवतजावत भएको छ, उनले भने, त्यसैले यो जिल्लामा पनि भारतबाट फर्किनेको संख्या बढ्न सक्ने भएकाले सचेत गराएका छौं । प्रजिअ पाण्डेयका अनुसार भारतसहित तेस्रो मुलुकबाट आउने व्यक्ति अनिवार्य रूपमा १४ दिन क्वारेन्टाइनमा बस्नुपर्नेछ । उनीहरूको निगरानी र अभिलेखसमेत स्थानीय तहले राख्नेछन् । स्थानीय सरकारसँग समन्वय गरेर उनीहरूको कोरोना परीक्षणको व्यवस्था मिलाइनेछ । समितिले मेला, जात्रा, महोत्सव, वार्षिकोत्सव, भेला, जुलुस तथा र्यालीजस्ता भीडभाड हुने कार्यक्रम गर्न रोक लगाएको छ । स्वास्थ्य सेवालाई प्रभावकारी बनाउन स्वास्थ्य संस्थालाई पत्राचार गरेको सहायक प्रमुख जिल्ला अधिकारी शशीधर घिमिरेले बताए ।"
भारतीय सेनाद्वारा एक लाख डोज खोप सहयोग,काठमाडौं (कास) भारतीय सेनाले नेपाली सेनालाई कोरोनाविरुद्धको एक लाख डोज खोप सहयोग गरेको छ । भारतीय दूतावासका सैनिक सहचारीले नेपाली सेनाका पदाधिकारीलाई आइतबार त्रिभुवन विमानस्थलमा खोप हस्तान्तरण गरेका हुन् । सैनिक प्रवक्ता सन्तोषबल्लभ पौडेलले कोरोना महामारीको प्रतिकार्यमा सहयोग पुर्याउने उद्देश्यका साथ भारतीय सेनाले दिएको खोप काठमाडौं आइपुगिसकेको पुष्टि गरे । सेनाले प्राप्त गरेको कोभिसिल्ड खोप संगठनभित्रका सैनिक र उनीहरूका आश्रित परिवारलाई लगाइने प्रवक्ता पौडेलले जानकारी दिए । यसअघि भारत सरकारले नेपाल सरकारलाई १० लाख डोज कोभिसिल्ड खोप सहयोग गरेको थियो ।
होलीको झडपमा दुईको मृत्यु,"बागलुङ (कास) मेलामा होली खेल्ने क्रममा झगडा हुँदा बागलुङ, गुल्मी र प्यूठान सिमानाको बलधुरेमा आइतबार भीरबाट खसेर दुई जनाको मृत्यु भएको छ । घटनाको बागलुङका प्रमुख जिल्ला अधिकारी शिवकुमार कार्कीले पुष्टि गरे । स्थानीयका अनुसार बडिगाड१० दर्लिङ र निसीखोला७ राजकुतका युवाबीच झगडा हुँदा राजकुतका प्रकाश कुँवर र दीपक परियारको मृत्यु भएको हो । यद्यपि, प्रजिअ कार्कीले मृतकको नाम यकिन भइनसकेको बताए । दुवै युवालाई अर्को समूहले कुटपिटपछि भीरबाट खसालेको भन्ने खबर पाइएपछि प्रहरी खटाएको डीएसपी इकवाल हवारीले बताए । घटनास्थल सदरमुकामदेखि १ सय किमि पश्चिममा पर्छ । प्रहरी टोली बेलुकी अबेर घटनास्थलमा पुगेको छ । झडपपछि १५ जना सम्पर्कमा नरहेको स्थानीयले बताएका छन् । कांग्रेस क्षेत्रीय सभापति द्रोण कुँवरले मेलामा होलीको निहुँ बनाए पनि घटना हुनुमा राजनीतिक कारण भएको दाबी गरे । मृतक भनिएका कांग्रेस कार्यकर्ता रहेको र घटनामा संलग्न अर्को पक्ष माओवादीनिकट भएको उनको भनाइ छ ।"
ढिस्कोले पुरिएर महिलाको मृत्यु,सल्यान (कास) सिद्धकुमाख गाउँपालिका२ खड्केडाँडामा माटोको ढिस्कोले पुरिएर आइतबार ४५ वर्षीया ऐली चलाउनेको मृत्यु भएको छ । गाउँकै ३२ वर्षीया गौरी बोहरा गम्भीर घाइते भएकी छन् । घर पोत्ने माटो खन्ने क्रममा माथिबाट खसेको ढिस्कोले उनीहरू पुरिएका हुन् । ढिस्कोले पुरिएर गम्भीर घाइते भएकी चलाउनेको जिल्ला अस्पतालमा उपचारका क्रममा मृत्यु भएको जिल्ला प्रहरी कार्यालयले जनाएको छ । प्रहरीका अनुसार बोहरालाई थप उपचारका लागि नेपालगन्ज लगिएको छ ।
वन्यजन्तु संरक्षण माग गर्दै विद्यार्थी राजमार्गमा,हेटौंडा (कास) वन विज्ञान अध्ययन संस्थान परिसरको वनका वन्यजन्तु जोगाउन सरोकारवाला निकायको ध्यान नपुगेको भन्दै विद्यार्थीले सांकेतिक विरोध गरेका छन् । हेटौंडा१० स्थित उक्त संस्थानका विद्यार्थीले आइतबार पूर्वपश्चिम राजमार्ग आधा घण्टा अवरुद्ध पार्दै वन्यजन्तु जोगाउन माग गरे । एक साताको अवधिमा यहाँका २ वटा मृग र ३ वटा चित्तल मारिएका छन् । आइतबार बिहान मरेको भेटिएको चित्तल सडकमा राखेर विद्यार्थीले विरोध प्रदर्शन गरेका हुन् ।
प्रकृतिको मनपरी दोहन रोक,"नदीजन्य पदार्थको मनलागी दोहन मुलुकको कुनै एक स्थानको मात्र समस्या होइन । देशभरका कैयौं नदी र खोलानालामा वर्षौंदेखि अनुमतिबिनै जथाभावी उत्खनन भइरहेका छन् । अनुमति लिएर उत्खनन गरेकाहरूले पनि सरासर मापदण्डको उल्लंघन गरेका छन् । र, यो अहिलेको मात्रै मुद्दा पनि होइन । जनसंख्या वृद्धि तथा सहरीकरणको रफ्तारसँगै यो क्रम व्यापक बनेको छ । पछिल्लो समय त, पर्यावरणीय क्षति नपुर्याईकन कहीँ कसैले नदीजन्य पदार्थ उत्खनन गरेको रहेछ भने त्यो एक संयोग मात्र हुने अवस्था छ । तैपनि अधिकांश अवस्थामा नियमनकारी निकायहरू मौनप्रायः छन् । यसबाट प्रत्यक्ष प्रभावित भइरहेकाहुने स्थानीय बासिन्दाहरू प्रभावशाली तथा पहुँचवाला दोहनकारीका अगाडि निरीह छन् । परिणामस्वरूप, जताततै निर्बाध रूपमा दोहनकार्य जारी छ । तत्कालका लागि बाढीपहिरोजस्ता विपत्तिबाट बच्न मात्र होइन, भोलिको पुस्ताका लागि यो सुन्दर प्रकृतिलाई सन्तुलित अवस्थामै जोगाइराख्न पनि यस्तो मनपरी रोकिनैपर्छ । क्षणिक लाभका खातिर दीर्घकालसम्म क्षति पुग्ने यस्ता गैरकानुनी र मापदण्डविपरीतका गतिविधि रोक्न राज्य प्रशासनले ध्यान दिनुपर्छ । सर्लाहीबाट समाचार छ नियमन फितलो हुँदा उक्त जिल्ला भएर बग्ने वाग्मती, लखन्देही र बाँके खोलामा मापदण्डविपरीत उत्खनन भइरहेको छ । मापदण्ड तोकेरै उत्खननको ठेक्का लिएका कम्पनीले अवैध रूपमा गिट्टी, बालुवा निकाल्दा पर्यावरणमा असर परिरहेको छ । वर्षायाममा नजिकका बस्ती र फाँटमा डुबान र कटानको जोखिम पनि उत्तिकै बढेको छ । जथाभावी दोहनकै कारण बरहथवा१ खर्सालघाटमा वाग्मती नदीको बाढीले गाउँ डुबाउने जोखिम बढाएको छ । वाग्मतीले उक्त क्षेत्रको सयौं बिघा खेतीयोग्य जग्गासमेत कटान गरिसकेको छ । वातावरणीय प्रभाव मूल्यांकन (ईआईए) प्रतिवेदनमा उक्त स्थानबाट ५ फिट गहिराइसम्म मात्र खन्न सकिने उल्लेख भए पनि १२ देखि १५ फिटसम्म उत्खनन भइरहेको छ ।वास्तवमा स्थानीय सरकारहरू बनेपछि यस्तो प्रवृत्ति रोकिनुपर्ने हो । आफ्नो गाउँठाउँको सबैभन्दा धेरै माया त्यहीँका जनप्रतिनिधिहरूलाई हुनुपर्ने हो । उनीहरूमा भविष्यप्रतिको उत्तरदायित्वबोध हुनुपर्ने हो । तर उदेकलाग्दो के छ भने, कति जनप्रतिनिधिहरूमा यस्तो चेतना किञ्चित् देखिँदैन । सर्लाहीकै मामिलामा पनि खोलाको ठेक्का लगाई नियमनको समेत जिम्मेवारी पाएका स्थानीय तह मौन बस्दा नै ठेकेदारहरूको मनपरी बढेको हो । विपत् निम्त्याउने गरी दोहनकार्य हुँदा पनि स्थानीय तहहरू मौन बसेकैले उनीहरूमाथि आशंका उब्जिएको छ । कतिसम्म भने, ठेक्का सम्झौतापछि नगरबाट कुनै प्राविधिक पनि खर्सालघाटको उत्खननस्थल पुगेका छैनन् । यिनै कारण, स्थानीयको आरोप छ जनप्रतिनिधिहरू खोला बेचेर पैसा कमाउने दाउमा छन् । यस्तै, लखन्देही खोलाको ठेक्का सम्झौतामा ईआईएअनुसार डेढ मिटर गहिराइसम्म मात्रै उत्खनन गर्न सकिने भए पनि १० देखि १५ फिटसम्म गहिरो खाडल बनाएर बालुवागिट्टी निकालिएको छ । बाँके खोलामा पनि १५ फिट सम्मका खाडल देखिन्छन् । स्थानीयको विरोधपछि ईश्वरपुर नगरपालिकाले ठेकेदारसँग नदीजन्य पदार्थ निकालेको परिमाणको तथ्यांक माग्दै अहिलेलाई उत्खननमा रोक लगाए पनि ठेकेदार पक्ष सम्पर्कबाहिर छ । खासमा, नदीजन्य पदार्थ दोहन गर्नेहरू जता पनि सितिमिति स्थानीय प्रशासनलाई टेर्दैनन् । उनीहरूसामु स्थानीयवासीको त केही पनि चल्दैन । गत वर्ष धनुषाको औरही खोलामा अवैध उत्खननको विरोध गर्दा स्थानीय युवा दिलीप महतोलाई क्रसर व्यवसायीहरूले टिपरको ठक्करबाट मारी नै दिए । जानकारहरूका अनुसार स्थानीय तहका जनप्रतिनिधिहरू आफैंले खोलानदीहरूलाई छोटो बाटोबाट मनग्य मुनाफा कमाउने सजिलो साधन बनाउनतर्फ लागेपछि पछिल्लो समय प्राकृतिक स्रोतको दोहन बढेको हो । यस्तो अवैध उत्खननका कारण तराईमधेसको प्रकृतिमाथि दक्खल पुगिरहेको छ । चुरे र तराईमधेसमा नदीजन्य पदार्थको अवैध र मापदण्डविपरीत भइरहेको उत्खननको चौतर्फी र दीर्घकालीन असर पर्छ । भूमिगत पानीको सतह घट्छ, नदीले धार परिवर्तन गर्छ । माटो खुकुलिने कारण कटान बढ्छ, खेतबारी र बस्तीमा बाढी पस्छ । खेतीयोग्य जमिनमा बालुवा भरिन्छ । तसर्थ, अहिले भइरहेको दोहनको क्रम नरोकिएमा ढिलोचाँडो तराईमधेसका धेरै भाग मरुभूमीकरण हुने निश्चित छ । तसर्थ, अवैध र मापदण्डविपरीत भैरहेको नदीजन्य पदार्थको दोहनलाई रोक्न सम्बन्धित निकायहरूले अग्रसरता देखाउनैपर्छ ।यस्तो जथाभावी दोहन रोक्ने मुख्य दायित्व स्थानीय सरकारको भए पनि देशभरि देखिएको यस्तो प्रवृत्तिविरुद्ध जुध्न तीनै तहका सरकार, स्थानीय बासिन्दा र अन्य सरोकारवालाहरूको सामूहिक प्रयत्नको खाँचो छ । प्रकृति र पर्यावरणमाथिको क्षति अपूरणीय भएकाले यसलाई रोक्न सबै सरकारले तदारुकता देखाउनुपर्छ । आज वनक्षेत्र, नदी र चुरेमाथि भैरहेको अनावश्यक चकचकी तथा दोहन रोक्न सकिएन भने भोलि यसले ठूलो विपत्ति निम्त्याउने निश्चित छ । बाढीपहिरोलाई हामी प्राकृतिक प्रकोप मान्छौं तर कतिपय सन्दर्भमा यस्तो विपत्ति उल्लिखित मानवीय गतिविधिकै कारण आउने गर्छ । तसर्थ, सीमित समूहको स्वार्थका खातिर भइरहेको वर्तमान र भविष्यको पुस्ताको जीवनमाथिको खेलबाड रोकिनुपर्छ ।"
"ती भूपालमान, यी दुर्गाप्रसाद","दुर्गाप्रसाद : चालीस वर्ष उन्नाइसबीस वर्षको उमेरमा विधवा आमा र साना भाइबहिनीसहितको जिन्दगानीको दुःख पखाल्न दार्जिलिङ हान्निएका थिए, इलामका दुर्गाप्रसाद तिम्सिना । घरको अभर टाल्न भएको तोरी बेचेर मुगलान हान्निएका दुर्गार्प्रसाद बेखबर चालीस वर्ष बिनाअभियोजन, बिनान्यायिक निरूपण भारतीय जेलमा सडाइए । एउटा मानिसको जीवनको चालीस वर्ष समय जेलको गतिहीन चारदिवारमा बिनाअभियोजन उसै लट्काएर राखिनु कति अत्याचार ! कति अन्याय एउटा मानिसमाथि !चालीस वर्ष भनेको सामान्य कालखण्ड होइन । एउटा मानिसको जिन्दगीको चालीस वर्ष उसका लागि सब थोक हो । कमाउने! आजको परिपाटीमा जीवन व्यवस्थित गर्ने! जिन्दगीको एउटा खिरिलै सही, किरमिरे नै सही, गोरेटो कोर्ने आफ्नै पैतालाले डोब बनाएर । त्यो चालीस वर्ष लामो ऊर्जावान् समय बिनाअभियोजन जेलको कोठरीमा अनिश्चित कैदको भुक्तमान थोपरेर, एउटा नागरिकलाई निरीह बनाएर थुनिबस्ने नमुना लोकतन्त्रलाई आजको विश्वले आफ्नो हिसाबमा कसरी अभिलेखन गर्छ भन्ने प्रश्न उठी नै हाल्छ । नजाने विश्वको सबैभन्दा ठूलो लोकतन्त्रको न्यायिक बाटो कति साँघुरो छ र त्यहाँको लोकतान्त्रिक व्यवस्था कति मनोमानीपूर्ण छ भन्ने जान्न बाँकी विश्वले दुर्गाप्रसाद प्रकरणलाई केस स्टडी बनाउलानबनाउला ! कहिले छुट्ने हुँ या आफू कुन अपराधमा कस्तो सजाय पाएर जेलको कोठरीमा थुनिएको हुँ भन्नेसम्म थाहा नपाई एकतमासको अन्योल र नीरस जिन्दगी बाँच्दा दिलका संवेदनात्मक तारहरू कतिपटक छियाछिया हुन्छन् र परिणाममा संवेदना लाटिँदैलाटिँदै गएर कसरी भावहीन बनिसक्छ भन्ने कुराको तस्बिर दुर्गाप्रसादको पछिल्लो अवस्थाले पनि देखाउँछ । मानिसहरूको उपेक्षा, सत्ता व्यवस्थाले एउटा निरीह मानिसलाई बन्दुकको बलमा गरेको अनाहकको अत्याचार, दुःखको आकाशले थिचेर कहिल्यै टाउको उठाउन नसक्ने बनाएको बेहाल दैनिकी, अन्योलको बेहिसाब कोर्रा खाँदाखाँदा मानिस कसरी वाणीसम्म हराएर निःशब्द भइजान्छ, दुर्गाप्रसाद त्यसको एउटा उदाहरण हुन् । नजाने भूपालमान र दुर्गाप्रसादजसरी नै भारतका या अन्य देशका जेलहरूमा अत्याचार खेपी बसेका दुखिया नेपालीहरू कति छन्, राज्यसँग हिसाब छैन । खाडी देशका जेलहरूमा त्यहाँको कानुनी प्रक्रिया र अनेकन् झन्झट बुझ्न नसकेर बिलखबन्दमा परेका नेपालीहरूको चीत्कार र गुहारको सिलसिला जारी छ । देशभित्रै भारी बोक्ने भरियाहरू अर्बौं कर छली गरेको अभियोगमा जेल गइरहेका छन् । दर्ता भएको कम्पनी छ । त्यसको कारोबार चालु छ । एउटा भरिया जेल जाने तर कम्पनीको नाममा भएको कारोबार आज पनि निर्बाध चल्न दिने काम भइरहेको छ । कर छलेको अभियोगमा मजदुरलाई जेल पठाउने यो टाठाबाठाहरूको व्यवस्थाको कोर्राले हानिएर गरिखाने श्रमजीवीहरूले हैरानीको भुक्तमान बेहोर्नुपरेको छ । कहिले अर्कै मानिसको नाममा निरपराध व्यक्ति जेलमा कोचिएको हुन्छ । नाम मिलेको, काम मिलेको, जात मिलेको, गाउँ मिलेको, अनुहार मिलेको अपराधमा निरपराधहरू जेलमा सडाइन्छन् र अपराधीहरू यो सबै सेटिङ मिलाएर थप अपराधको जालो बिछ्याइरहेका हुन्छन् । यसरी बिनाअपराध, बिनाअभियोजन विदेशी जेलमा वर्षौं सडाएर जीवनको ऊर्जाशील समय, परिवार, जिन्दगी तहसनहस बनाइएका मानिसले भोगेको अत्यासको, चुकाएको मूल्यको कुनै मापन त हुन सक्दैन! त्यसको क्षति त जतिसुकै रकमले पनि पूर्ति गर्न सक्दैन! तर पनि वर्षौं जेलमा राखेर निर्दोष ठहर गरेर छाडिसकेपछि या अपराधै गरेको भए पनि सजाय भुक्तान गर्नुपर्नेभन्दा दोब्बर बढी समय जेलमा बिनाअभियोजन लट्काइसकेपछि उसलाई रित्तै हात लघार्ने काम लोकतन्त्रको कस्तो चरित्रमा पर्छ भनेर बाँकी दुनियाँलाई बताउनुपर्छ, भारतीय लोकतन्त्रले । भूपालमान दमाई र दुर्गाप्रसाद तिम्सिनाहरूमाथि भारतीय सत्ता व्यवस्थाले जुन अत्याचार र अन्याय गरेको छ, त्यसका लागि उसले उनीहरूसँग माफी माग्नुपर्छ । बाँकी जिन्दगी तैबिसेक सहज होस् भनेर यथेष्ट क्षतिपूर्ति दिनुपर्छ । आफूलाई देशभक्त, राष्ट्रवादी भन्दै दोबाटामा बसेर राष्ट्रवादको लैबरी फलाक्नेहरूको नागरिकमाथि बज्रिएको अन्यायको घडीमा देखिएको मौनता खेदजनक छ । नेपाल सरकारले, आफूलाई नम्बरी राष्ट्रवादी भनिबस्ने खड्गप्रसाद ओली नेतृत्वको सरकारले यो विषयमा भारत सरकारसँग तत्काल कुरा गर्नुपर्छ । पीडित नागरिकलाई अभरका बेलामा समेत काम नलाग्ने राज्य, देश कुन मनले शिरमा बोकिबस्छ, नागरिकले नत्र ? नागरिकमाथि भएको अन्यायमा मुख खोल्न नसक्ने हो भने खड्गप्रसादले फलाक्ने गरेको राष्ट्रवाद जाली, झेली र नक्कली भएको थप पुष्टि हुँदैन र ?"
"नागरिकको सवाल, नेताहरूको जवाफ","केपी शर्मा ओलीले फागुन ११ को सर्वोच्च अदालतको फैसलापछि नैतिक पराजय भोग्दै गर्दा पनि उनै पात्र नेपाली राजनीतिको केन्द्रविन्दुमा छन् । अदालतलाई सेटिङ गरिसकेको जस्ता अनेक झुटा तर्कहरू प्रस्तुत गर्दै जनतामा भ्रम छर्न माहिर ओलीका विपक्षमा रहेका तथा उनकै पार्टीभित्र विपक्ष बनाइएका नेताहरू दह्रो गरी उभिन सकेका छैनन् । राजनीतिक दलहरूले प्रतिगमनलाई प्रतिगमन भन्न नसकेर अलमलिरहेका बेला नागरिक समाजले प्रस्टसँग ओलीको कदमको व्याख्या गरिदिएको थियो । सर्वोच्चले प्रतिनिधिसभा पुनःस्थापना गरिदिएपछि पनि विपक्षी दलका शीर्ष नेताहरूले ओलीको विकल्प दिन सकेका छैनन् । यही पृष्ठभूमिका नागरिक समाजका प्रतिनिधिहरूले शनिबार प्रज्ञा प्रतिष्ठानमा नेताहरूलाई अहिलेको राजनीतिक परिस्थितिका बारे प्रश्न सोधे । शेरबहादुर बहादुर देउवाले कांग्रेस सत्तामा नजाने उद्घोष गर्नुपछाडिका रहस्यहरू अनेकानेक हुन सक्छन् । अभागीले खाने बेलामा आँधीबेहरी भनेझैं प्रतिकूल परिस्थितिमा जसपा अध्यक्ष महन्थ ठाकुर नैतिकताभन्दा पनि सत्ता प्यारो हो भन्ने शैलीमा ओलीको फेरो समातेर बसेका छन् । नागरिक समाजको प्रश्नमा उनले ओलीलाई समर्थन नगरेको खुलासा गरे पनि ओलीले देलान र खाउँलाको दाउमा रहेको पाइएको छ । माओवादी केन्द्रका अध्यक्ष पुष्पकमल दाहालले अझै ओली सरकारलाई दिएको समर्थन फिर्ता लिन सकिरहेका छैनन् । फेरि पनि राजनीतिक दाउपेच बुन्दै पीडितहरूको एकताको तानाबाना बुन्दै ओली सरकारलाई स्वेच्छाचारितातर्फ धकेलिरहेका छन् । माधवकुमार नेपाल आफ्नै भविष्य अन्योलमा परेका रहेछन् । सर्वोच्चको नेकपा विघटनको फैसलाले दिग्भ्रमित बन्दै मौका पाए फेरि ओलीकै फेरो समातेर वैतरणी तर्ने रणनीति छन्, उनी । नेपाली राजनीतिमा व्याप्त द्वैधचरित्र र अस्थिर मनस्थितिमाझ ओली चरित्र फेरि मजबुतीतर्फ अघि बढिरहेको छ । यदि यो क्रम रोकिएन भने प्रमुख दलका शीर्ष नेताहरूमा राजनीति गर्ने नैतिक अधिकार अब बाँकी रहन्न । कसले नेतृत्व गर्ने भनेर सोच्ने समय होइन, यो । टेस्टेड नेताहरू ट्रस्टेड छैनन् । सायद यही नियतिका कारण जनमानसमा राजनीतिप्रति चरम वितृष्णा छ । कम्तीमा पनि राजनीतिको धर्म, मर्म र भावनालाई जीवित राख्न र जनतामा व्याप्त चरम राजनीतिक वितृष्णाको मुक्ति प्रतिपक्षबाट जोकोही नौलो अनुहारलाई प्रस्तुत गर्दै राजनीतिको गाँठो फुकाउन अब ढिला गर्नु हुन्न । ओली अझै केही दिन सत्तासीन भए भने नेपाली राजनीतिको स्तर माटोमुनि पुग्ने निश्चित छ । उत्तम पुडासैनी, जोरपाटी, काठमाडौं"
ओलीको आत्मघाती अडान,"नेकपा एमालेका अध्यक्ष ओलीका पछिल्ला बोली र व्यवहार पार्टी जोगाउनभन्दा पनि फुटाउनतिर उद्यत देखिन्छन् । शुक्रबार उनले बोलाएको संसदीय दलको बैठकमा वरिष्ठ नेता नेपाल र झलनाथ खनाल पक्षका नेताहरूका सकारात्मक विचारलाई समेत ओलीले चासो दिएनन् । बैठकपूर्वकै निर्णय शतप्रतिशत ठीक छ भन्ने उनको अडानले पार्टी एकतालाई भन्दा फुटलाई नै बढी जोड दिएको देखिन्छ । गत फागुत २३ को सर्वोच्चको फैसलापछि २०७५ जेठ २ को अवस्थामा पुगेको पार्टीलाई त्यहीँबाट अगाडि बढाउनुपर्छ भन्ने नेपालखनाल पक्षको विचार सही छ । तर, ओली जेठ २ पछिका निर्णयलाई यथावत् नै राखेर जाने एकोहोरो ढिपीबाट टसमस भएका छैनन् । यति बेला एमालेमा नमिलेको मुख्य विषय हो फागुन २८ को ओली पक्षको भेलाले गरेको निर्णय । यो निर्णय फिर्ता लिनासाथ तत्कालका लागि पार्टी एकता हुने आधार बन्ने देखिन्छ । तर, अहिलेसम्म ओली त्यसो गर्न तत्पर देखिएका छैनन् । हुन त, सकेसम्म पेलेरै जाने शैलीका ओलीले अहिले पनि त्यही रणनीति लिएका हुन सक्छन् । अहिलेकै अवस्थामा नेपालखनाल समूह आफूतिर आइहालेमा ओली झन् शक्तिशाली ठहरिनेछन् । अन्तिम अवस्थासम्म पनि अर्को पक्ष बाहिरै रहने देखिएमा ओली केही ब्याक भएर पनि एकतामा जोड दिन पनि सक्नेछन् । नेकपामा रहँदादेखि नै पार्टी फुटाउन जोड गरेर अध्यादेशसमेत ल्याएका ओलीले अहिले फुटेजस्तै भएको पार्टीलाई जोड्न उचित नदेखेका पनि हुन सक्छन् । किनकि यति बेलाको नेकपा एमाले ओलीको परिवारजस्तै भएको छ । जहाँ उनले एकलौटी हैकम जमाउन पाएका छन् । नेपालखनाल समूह मिसिएपछि पुनः टाउकोदुखाइ सुरु हुने उनले बुझेका छन् । पार्टी फुटेर गए पनि आगामी निर्वाचनमा एक्लै दुईतिहाइ मत ल्याएर देखाउने ओलीको अहम् अझै हटेको छैन । तर, त्यो उनको घमण्डको पराकाष्ठा मात्रै हो । किनकि २०७४ सालको निर्वाचनमा दुइटा दल मिलेर पनि आउन नसकेको दुईतिहाइ अब कहिल्यै फर्केर आउने देखिँदैन । आफूले गरेको गल्ती स्वीकार गर्ने बानी नपरेका र अलिकति पनि झुक्न नचाहने प्रवृृत्तिकै कारण उनी अहिले पनि आफूले गरेको सबै निर्णय सही छ भन्नेमै दृढ छन् । तर, त्यो सही थियो कि गलत भन्ने सर्वोच्चले देखाइसकेको छ । शुक्रबार ओलीले बोलाएको संसदीय दलमा नेपालखनाल पक्षमा नेताहरू सहभागी हुनुलाई ओली र नेपालले सकारात्मक रूपमा लिएर आआफ्नो स्थानबाट दायाँबायाँ गरेर भए पनि पार्टीलाई एकताबद्ध गर्नु अहिलेको आवश्यकता हो । ओलीले आफ्ना सबै निर्णय सही ठानेर अडिग भए भने पार्टीले ठूलै क्षति बेहोर्नुपर्नेछ । विभाजनकै अवस्थामा पुगेको तत्कालीन नेकपालाई खारेज गरिदिएर सर्वोच्चले एमाले र माओवादी केन्द्रका लागि हितकर फैसला नै दिएको छ । किनकि यसले पार्टीको नाम, निर्वाचन चिह्न र झन्डा बारेका विवाद समाधान भएका छन् । त्यसैले मेरो गोरुको बाह्रै टक्का गरेर नबसी अध्यक्षको नाताले ओलीले पार्टी एकताका लागि पहलकदमी लिनु नै उचित देखिन्छ । सुजन देवकोटा, पालुङटार४, गोरखा वनको डढेलो र राजनीतिक डढेलो नेपालमा कहिलेसम्म निभ्छ, थाहा छैन । सत्ता र पदका लागि गरिएका अस्वाभाविक छिनाझपटी र दलहरूका गुटउपगुटको डढेलोरूपी झगडाले सिंगो देशलाई नै आक्रान्त बनाएको छ । एक हिसाबले भन्ने हो भने, यो डढेलोभन्दा पनि भुसको आगो हो । डढेलो सुकेका पत्कर सकिएपछि केही समयमा मत्थर हुन्छ, तर भुसको आगो हत्तपत्त मत्थर हुँदैन । त्यही भएर होला, अहिले राजनीतिमा लागेको भुसको आगो र धेरैतिरका वनमा लागेको डढेलोका कारण काठमाडौं मात्र होइन, समग्र देश नै आक्रान्त र अँध्यारो छ । राजनीतिमा असल संस्कारको अभाव र शिक्षामा रचनात्मक शिक्षणशैली हराएकाले अहिलेका समस्याहरू जन्मिएका हुन् । यी दुवै क्षेत्रमा सुधारका लागि सकारात्मक प्रयास किन गर्न नसकिएको हो, जनता जान्न चाहन्छन् । कृष्ण कुम्पुरे, आदमटार, धादिङ"
आन्तरिक पर्यटकलाई हेला,"हाम्रा पर्यटन व्यवसायीले गोरो छाला हुने व्यक्तिलाई बढी महत्त्व दिने गरेको पाइन्छ । कतैकतै त घुमफिरका लागि पुगेका नेपालीमाथि हदैसम्मको दुर्व्यवहार गर्ने गरिन्छ । मनाङ, मुस्ताङ, सोलुखुम्बुलगायतका पर्यटकीय गन्तव्यमा नेपालीलाई पर्यटकजस्तै नठान्ने, विदेशी आएपछि नेपालीलाई होटेलमा कोठा नदिने, विदेशीको भीडका कारण ठाउँ अभाव हुँदा पैसा तिरेर बसिसकेकालाई पनि निकाल्न पछि नपर्नेजस्ता निकृष्ट व्यवहार होटेल व्यवसायीले गर्ने गरेको सुन्ने गरिन्छ । जबकि पछिल्लो समय नेपाली पर्यटकका कारण व्यवसायले सास फेर्न थालेको छ, व्यवसायीलाई हातमुख जोड्ने अवसर मिलेको छ । पश्चिमालाई माउन्टेन टुरिस्ट र एसियालीलाई सिटी टुरिस्ट पनि भन्ने गरिन्छ । हुन पनि साहसिक यात्रा, खेल, पर्वतारोहणजस्ता कठिन कार्यमा निरन्तर पश्चिमाको भीड लाग्ने गरेको छ । जापान, चीनलगायत एसियाली मुलुकका अधिकांश पर्यटक सजिलो, सहरकेन्द्रित घुमफिरमा बढी रमाउने गर्छन् । पर्यटनका निम्ति नाम चलेका हिमाली जिल्ला अहिले बढी प्रभावित छन् । कोरोना महामारी फेरि उचाइमा पुग्न लागेको अवस्थामा निकट भविष्यमै युरोप, अमेरिकाबाट मानिस ओइरिएलान् भन्ने आशा राख्न सकिँदैन । अनगिन्ती सम्भावनाको वास्ता नगरी उतै फर्केर निधार छामिरहने बानी हामीले छोड्नुपर्छ । बढी पर्यटक आकर्षित गर्न हाम्रो ध्यान भारत, चीनलगायत अन्य एसियाली मुलुकतर्फ जानु जरुरी छ । हाम्रा अधिकांश पर्यटकीय स्थलबारे विदेशमा प्रचार नै हुन सकेको छैन । बरु स्वदेशी पर्यटक यत्रतत्र पुग्न थालेका छन्, आजभोलि । भुवनेश्वर शर्मा, चन्द्रागिरि२, काठमाडौं"
फेरि पुँजीगत खर्चका कुरा,बजेटमा छुट्ट्याइएको विकास खर्च र यथार्थ विकास खर्च
रैथाने खानालाई बेवास्ता कतिन्जेल ?,"युकेमा मास्टरसेफ : द प्रोफेसनल्स, २०२० को उपविजेता भएपछि सन्तोष शाहले बडो सम्मान पाए । हामीले उनको सफलतामा गर्व गर्यौं । तर, उनलाई विदेशीले क्या बात भनेपछि मात्र सम्मान दिइयो । उनले जस्तै गरी घरका आमा, बज्यै, दिदी, फुपू, छोरीहरूले पकाएका खानालाई भने हामी अवहेलना गर्छौं । सन्तोषले नेपाली रैथाने खाना विदेशमा पकाएर खुवाएपछि, त्यस्ता खाना अंग्रेजी नाममा खोजी भयो । हामी आफ्नै भान्साका खानालाई अंग्रेजीमा भनेपछि वाह, क्या राम्रो भनिहाल्छौं । घरमा अतिथि बोलाउँदा स्वास्थ्य बिगार्ने पिज्जा र केक ल्याएर खुवाउँछौं । उनीहरूलाई दाल, भात, तरकारी, रोटी, अचार र साग दिन हामीलाई लाज लाग्छ । त्यसै गरी पाहुनालाई मोही, कागती र बाबरीको सर्बत दिन पनि हिचकिचाउँछौं । तर स्वास्थ्य बिगार्ने गुलियो पेय पदार्थ मनग्य खुवाउँछौं । बदाम किनेर ल्याई छोडाएर पाहुनालाई दिन लाज मान्छौं, तर पिनट प्याकेट दिन भने गर्व गर्छौं । चना भुटेर दिन हिचकिचाउने हामी प्याकेटको नुनिलो ग्रिन पिज दिन्छौं ।कुनै विदेशीले दूध खाए मुटुमा बोसो लाग्छ भनेपछि हामी गाईको दूध छोडेर भटमासको दूध खान्छौं । खाना खाँदा केकति पोषण तत्त्व शरीरलाई चाहिन्छ भनेर वैज्ञानिक तरिकाले हाम्रा पुर्खालाई थाहा थिएन, उनीहरूले शुद्ध खाए । अहिले विदेशी वैज्ञानिकले भनेपछि हामी अनेक शुद्ध पोषक तत्त्वबारे कुरा गर्छौं तर हजारौं वर्षदेखि हाम्रा पुर्खाले यसबारे बताएका कुरा बिर्सन्छौं । तिल, आलस, अमला, अम्बा आदि हाम्रो दैनिक जीवनका अंग थिए । तर, अहिले यसबाट पाइने तत्त्वका लागि हामी ट्याबलेटचक्की खान सहज मान्छौं । यसरी चक्की किन्दा यी सबै हाम्रा भान्सामा सजिलै पाइन्छन् भन्ने बिर्सन्छौं । कोरोना महामारीका बेला विदेशी पोषणविद्ले हाम्रो शरीरमा भिटामिन सी र भिटामिन डी कमी भए भाइरसले झनै च्याप्ने सम्भावना हुन्छ भनेपछि सबैजसोले यस्ता चक्की किनेर खाए । हामीलाई हेक्कै भएन हाम्रैवरिपरि पाइने कागती, अमला, अम्बा, हलुवावेदजस्ता फलफूलले भिटामिन सी मात्र होइन, अनेक किसिमका अन्य पौष्टिक तत्त्व पनि दिन्छन् भनेर । विदेशीले क्यालोरिफाइड बटर खाए राम्रो हुन्छ भने, हामीले तिनका कुरा आँखा चिम्लेर मान्यौं । बटर ल्याएर खायौं तर त्यो महँगो बटर हाम्रै घरमा पाइने घिउको एक रूप हो भन्ने बिर्सियौं । घरमा सजिलै पाइने बाबरीको पातलाई वास्ता नगर्ने हामी मिन्ट वाटर भनेर बोतलमा आएपछि महँगोमा किन्दाचाहिँ दंग पर्यौं ।विदेशीको नक्कल गरेर हामीले खानेकुराको भन्दा प्रोटिन, कार्बोहाइड्रेट, लौह तत्त्व, क्याल्सियम आदिको मात्राका बारेमा बढी बुझ्यौं । खानालाई सम्पूर्णतामा खानुपर्छ भन्ने कहिल्यै सिकेनौं । मैले अहिलेसम्म आफ्नो भान्साको खानेकुरामा कति ग्राम प्रोटिन वा कति मिलिग्राम सूक्ष्म पोषक तत्त्व पाइन्छ भनेर हेरेकी छैन । म खोले, भात, तरकारी, रोटी, खिचडी, हलुवा, बदाम र गुडको लड्डु, कागतीपानी, मोही, दही, दूध खान्छु । मैले अनेक थरीका भिटामिनको एक क्याप्सुल पनि खाएकी छैन । गर्भवती हुँदा पनि मैले आइरन चक्की खाइनँ । किनभने मेरो खाना (रोटी, भात, खिचडी) मा पर्याप्त लौहतत्त्व थियो । यी खानेकुरा खाँदा अनेक रोगसँग लड्ने शक्ति बढ्छ अनि अस्पताल र औषधिको खर्च पनि बच्छ! आर्थिक रूपमा पनि हामी सबल बन्छौं । अफसोस, प्रोटिन पाउन हामी चना र भटमास खाँदैनौं! अनेक बिस्कुट, प्रोटिन क्याप्सुल खान्छौं । पैसा तिरेर रोग ल्याउन तयार रहन्छौं । सन्तोषले बनाएर विदेशीलाई खुवाएका खानामध्ये कतिपय घरमै मज्जासँग बनाउन सकिन्छ तर त्यो पनि हामी बजारबाट किन्छौं । फर्सीको तरकारी मन अमिलो पारेर खान्छौं तर पम्पकिन सुप खान पाउँदा भने आनन्द मान्छौं । पम्पकिन र फर्सी एउटै हो भन्ने थाहा भएको भए कुरै अर्को हुने थियो । थाहा नपाउनेले सोयाबिन वाह भनेर खान्छन्, भटमासको वास्तै गर्दैनन् । भुटेको भात छ्या हुन्छ, तर होटलमा गएर फ्राइड राइस का लागि बढी पैसा तिर्दा आनन्द लाग्छ । किन हामीलाई भोजनमा पनि अंग्रेजी मोह ? अंग्रेजी भाषामा भनिएका खाना राम्रो, नेपाली भाषाका परिकार नराम्रो भन्ने मानसिकताले जरो गाडेको छ । मौलिक खानालाई बेवास्ता गरेर बजारका खाना बालबालिकालाई दिँदा कुपोषण भएको हेक्कै हुँदैन हामीलाई । गहुँ, फापर, आलु, बोडी, सिमी सबै नेपालीले प्रयोग गर्ने सस्तो वस्तु भएकाले त्यति वास्ता गरिन्न किनभने ती रंगीचंगी प्याकेटमा आउँदैनन् । तर, प्याकेटमा आएका महँगा वस्तुचाहिँ बालबालिकालाई दिइन्छ । फर्सीको खीर खुवाउनुपर्छ भन्ने संस्थाहरूले कुभिन्डो, लौका वा इस्कुस पनि स्वास्थ्यकर हुन्छ भनी ज्ञान दिँदैनन् । फर्सी नहुने ठाउँमा कुभिन्डो वा लौका फल्यो भने पनि कसैले वास्ता नगर्नाले कुहिएर जान्छ । नजिकको तीर्थ हेला भनेको यही होला । तर भोलि अंग्रेजी जान्ने मान्छे आएर कुभिन्डो, इस्कुस वा लौकाको महत्त्वबारे बोल्यो भने हामी उसको कुरा मान्छौं । पम्पकिनको यसरी नै प्रचार भइरहे, केही समयपछि विदेशबाट प्याकेटमा आउने पम्पकिन नट बेचिनेछन् सुपरमार्केटमा । अनि केही समयपछि महिला स्वास्थ्य स्वयंसेविका वा स्वास्थ्यकर्मीहरूले पम्पकिन नट खाऔं, कुपोषणबाट बचौं भन्नेछन् । पम्पकिन नट बालबालिकालाई दिनेछन् । सुदूरपश्चिमका सबै गाउँमा यही पम्पकिन नट लगेर बेचिनेछ । फर्सीको तरकारी पकाउन झन्झट गर्नुको साटो पम्पकिन नट खाए भैहाल्छ भनिनेछ । खानासम्बन्धी रैथाने ज्ञानको खोजी गर्नमा हामी पछाडि छौं । हजुरआमाहरूसँग भएका ज्ञानको आदर गर्दैनौं, त्यसबारे छलफल गर्दैनौं । रैथाने ज्ञान र मौलिक भोजनलाई बेवास्ता गरेर दिगो विकास हुन सक्दैन । हामी मालपुवा, सेल र जेरीको सट्टा केक किन्छौं । कोदोको रोटीको सट्टा प्यान केक खान्छौं । भान्साको खानेकुराले कुपोषण कम हुन्छ भन्ने विचारलाई अवहेलना गर्छौं । यस्तो बानी कहिले छुट्ला ? केही दिनअघि गाउँ जाँदा मैले बाटामा फलेको कर्कलो टिपेर घर ल्याएँ, त्यसलाई सुकाएर गुन्द्रुक र मस्यौरा बनाएँ । त्यसपछि त्यसलाई फलामको भाँडामा पकाएर गोलभेंडाको अचार र भातसँग खाएँ । यसले शरीरलाई चाहिने लौहतत्त्व दियो । यो ज्ञान गाउँघरमा बाँड्न सकिए महिला र बालबालिकालाई रक्तअल्पताबाट बचाउन मद्दत पुग्ने थियो । चीन, ब्राजिल, ताइवान, बंगलादेश र अफ्रिकामा कर्कलो र कर्कलोको जरा अर्थात् पिँडालुको प्रयोग गरिन्छ । नेपालमा भने कर्कलो र पिँडालु खाने केही विशेष दिन भए पनि अरू बेला प्रायः अवहेलनै गरिन्छ । जताततै पाइने भएर यस्तो भएको होला । रोगसँग लड्ने शक्ति दिने कर्कलो विभिन्न तरिकाले प्रयोग गरेकै बेस हुन्छ, सस्तो भन्दैमा हेप्नुपर्दैन । बजारमा पाइने प्याकेटका कुहिएका खानेकुराभन्दा कर्कलो र पिँडालुको तरकारी प्रयोग गरे स्वस्थ भइन्छ भनेर कसैले अंग्रेजीमा नबताएसम्म हामीले प्रयोग गर्न लाज मान्छौं । सुपर फुड भनिने लट्टेको सागको तरकारी पाहुनालाई खुवाउँदा उनीहरूले अपमानित महसुस गर्न सक्छन् । तर जब त्यही लट्टे अंग्रेजी नाम दिएर ठूला होटलमा बेचिन्छ तब उपयोगी मानिन्छ । सन्तोषले जस्तै अरू व्यक्तिले विदेशमा सफलता हासिल गरेपछि मात्र हामीले यी रैथाने बालीलाई वास्ता गर्छौं होला !"
अन्तर्राष्ट्रिय समुदायद्वारा म्यान्मार नरसंहारको निन्दा,"यांगुनवासिङ्टन (एजेन्सी) म्यान्मारमा शनिबार भएको सैनिक नरसंहारको अन्तर्राष्ट्रिय समुदायले निन्दा गरेको छ । संयुक्त राष्ट्रसंघ, युरोपेली संघ, अमेरिका, बेलायत, अस्ट्रेलिया, जापानलगायतले लोकतन्त्र पक्षधर प्रदर्शनकारीमाथि सुरक्षाकर्मीले गरेको चरम दमन अस्वीकार्य भएको बताएका हुन् । स्थानीय सैनिक शासनको विरोधमा शनिबार गरिएका प्रदर्शनमा सुरक्षाकर्मीले गोली प्रहार गर्दा ११४ जना मारिएका स्थानीय सञ्चार माध्यमले जनाएका थिए । राजनीतिक बन्दीका लागि सहयोगी संघ (एएपीपी) ले शनिबार सुरक्षाकर्मीले ९१ जना प्रदर्शनकारीको ज्यान लिएको पुष्टि गरेको छ । अमेरिकी विदेशमन्त्री एन्टोनी ब्लिंकनले घटनाका कारण अमेरिका मर्माहत भएको बताएका छन् । सैन्य शासकहरू केही मानिसको फाइदाका लागि सर्वसाधारणको जीवन समाप्त पार्न पछि पर्दैनन् भन्ने देखाएको छ, ब्लिंकनले भने, म्यान्मारका साहसी जनताले आतंकित पार्ने सैनिक शासन अस्वीकार गरेका छन् । यसअघि अमेरिकी दूतावासले म्यान्मारको सुरक्षा फौजले निहत्था नागरिकको हत्या गरिरहेको जनाएको थियो । त्यसैगरी, बेलायतसहित दर्जनभन्दा बढी देशका रक्षामन्त्रीहरूले संयुक्त विज्ञप्ति जारी गरी सैनिक दमको कडा निन्दा गरेका छन् । व्यावसायिक सेनाले आचारसंहिताको अन्तर्राष्ट्रिय मापदण्ड पालना गर्छ, अमेरिका, जापान तथा अस्ट्रेलियाले हस्ताक्षर गरेको विज्ञप्तिमा भनिएको छ, उसले जनतालाई संरक्षण गर्ने र क्षति नपुर्याउन जिम्मेवार रहन्छ । संयुक्त राष्ट्रसंघीय महासचिव एन्टोनियो गुटेरेसले पनि सैनिक ज्यादतीको घटनाले आफू निकै स्तब्ध भएको बताएका छन् । त्यस्तै बेलायती विदेशमन्त्री डोमिनिक राबले आफू अत्यन्तै निराश भएको जनाएका छन् । म्यान्मार मानवअधिकार नेटवर्क यूकेका निर्देशकले म्यान्मारको सेनाले उसको कुनै सीमा र सिद्धान्त नभएको देखाएको बताए । यो नरसंहार हो । अब यसलाई कुनै कारबाही मान्न सकिँदैन, क्याव विनले भने । अमेरिका, बेलायत, क्यानाडा, संयुक्त राष्ट्रसंघ, युरोपेली संघलगायतले सैनिक नेतृत्वमाथि यसअघि नै प्रतिबन्धहरू घोषणा गरिसकेका छन् । चीन र रुसले भने हालसम्म कुनै प्रतिक्रिया सार्वजनिक गरेका छैनन् । राष्ट्रसंघीय सुरक्षा परिषद्मा भिटो अधिकार भएका ती देश मौन रहनुको अर्थ म्यान्मार सरकारविरुद्ध कदम चाल्न परिषद्लाई अप्ठ्यारो देखिन्छ । यसैबीच, म्यान्मारको सेनाले आइतबार अन्तिम संस्कार गर्न जम्मा भएका स्थानीयमाथि पनि गोली चलाएको छ । यांगुन नजिकैको बागोमा शनिबार सुरक्षाकर्मीको गोलीले ज्यान गुमाएका प्रदर्शनकारीको अन्तिम संस्कार भइरहेका बेला सेनाले गोली चलाएको समाचार संस्था रोयटर्सले जनाएको छ । घटनामा मृत्यु हुनेको संख्या भने यकिन भइसकेको छैन । हामीले उनका सहादतको सम्मान गर्दै क्रान्तिकारी गीत गाइरहेका बेला सुरक्षाकर्मी आएर अन्धाधुन्ध गोली चलाए । गोली चल्न थालेपछि हामी भाग्यौं, अन्तिम संस्कारमा सहभागी एक महिलाले भनिन् । आइतबार भएको एक छुट्टै घटनामा सेनाको गोली लागेर दुई जना प्रदर्शनकारीको मृत्यु भएको अन्तर्राष्ट्रिय सञ्चार माध्यमले जनाएका छन् । गत नोभेम्बरमा भएको चुनावमा व्यापक धाँधली भएको भन्दै म्यान्मारको सेनाले फेब्रुअरी १ मा सत्ता कब्जा गरेको हो । चुनावमा लोकतन्त्रवादी नेत्री आङ सान सुचीको दल नेसनल लिग फर डेमोक्रेसी (एनएलडी) ले अत्यधिक बहुमत ल्याएको थियो । स्वतन्त्र अन्तर्राष्ट्रिय पर्यवेक्षकहरूले भने चुनावमा धाँधली नभएको बताउने गरेका छन् । सेनाले सत्ता कब्जा गरेसँगै लोकतन्त्र पक्षधरहरूले आन्दोलन चर्काएका हुन् । उनीहरूले देशका प्रमुख सहरहरूमा दैनिकजसो सरकारविरोधी प्रदर्शन गर्दै आएका छन् । शनिबार ४० वटा सहरमा प्रदर्शनहरू गरिएको थियो । हालसम्मका प्रदर्शनमा ४ सय ४० जनाभन्दा बढीको ज्यान गइसकेको छ । तीमध्ये दुई दर्जन बालबालिका छन् । सैनिक सरकारले सत्ता कब्जा गरेसँगै एनएलडी प्रमुख सुचीलाई नियन्त्रणमा राखेको छ । उनीविरुद्ध हालसम्म ५ वटा मुद्दा लगाएको भए पनि त्यसविरुद्धका प्रमाण सार्वजनिक गरेको छैन । नेत्री सुचीले आफूविरुद्धका आरोपहरू अस्वीकार गर्दै आएकी छन् । सैनिक कु सँगै सुचीसहित एनएलडीका दर्जनौं नेता, पत्रकार तथा मानवअधिकारकर्मीलाई पनि पक्राउ गरिएको छ । सेना प्रमुख मीन ह्यालिङले शनिबार टेलिभिजनमार्फत सम्बोधन गर्दै देशमा निष्पक्ष चुनाव गर्ने बताएका थिए । तर ३० मिनेट लामो भाषणका क्रममा उनले चुनावको मितिबारे भने केही बताएनन् । सेनाले पछिल्लो समय दैनिक दर्जनौं प्रदर्शनकारीको ज्यान लिने गरेको भए पनि ह्यालिङले सेनाले जनतालाई बचाउने दाबी गरेका थिए ।"
भारतमा भयावह बन्दै कोरोना,"नयाँदिल्ली (कास) भारतमा कोरोना भाइरसको संक्रमण फेरि भयावह बन्न थालेपछि विभिन्न राज्यहरूमा लकडाउन र रात्रिकालीन कर्फ्यु घोषणा गर्ने क्रम सुरु भएको छ । आइतबार मात्र भारतमा ६२ हजारभन्दा बढी संक्रमित थपिएका छन् । भारतको स्वास्थ्य तथा परिवार कल्याण मन्त्रालयका अनुसार पछिल्लो २४ घण्टामा ६२ हजार ७ सय १४ जनामा भाइरसको संक्रमण पुष्टि भएको छ । योसहित कुल संक्रमितको संख्या १ करोड १९ लाख नाघेको छ । त्यसमध्ये १ करोड १३ लाखभन्दा बढी निको भइसकेका मन्त्रालयले जनाएको छ । त्यसैगरी कोरोना संक्रमणका कारण हालसम्म मृत्यु हुनेको संख्या १ लाख ६१ हजार ५ सय ५२ पुगेको छ । तीमध्ये ३ सय १२ जनाको शनिबार मृत्यु भएको हो । भाइरसका कारण सबैभन्दा बढी महाराष्ट्र प्रभावित देखिएको छ । केही दिनयता त्यहाँ संक्रमण तीव्र रूपमा फैलिइरहेको छ । महाराष्ट्रका ३६ जिल्लामध्ये २५ बढी प्रभावित छन् । भारतको स्वास्थ्य तथा परिवार कल्याण मन्त्रालयका अनुसार हालसम्म २४ करोड जनामा कोरोना परीक्षण गरिएकामा समग्रमा ५ प्रतिशतमा पोजिटिभ देखिएको थियो । तर, महाराष्ट्रमा भने २२७८ प्रतिशतभन्दा बढी रहेको मन्त्रालयले जनाएको छ । महाराष्ट्रमा गएको एक दिनमा करिब ३८ हजार नयाँ संक्रमित थपिएका छन् । भारतीय सञ्चार माध्यमका अनुसार पछिल्लो एक सातामा भारतभर थपिएका कुल संक्रमितमध्ये ६० प्रतिशतभन्दा बढी यिनै २५ जिल्लाका हुन् । महाराष्ट्र सरकारले संक्रमणको ग्राफ चिन्ताजनक ढंगले उकालो लाग्न थालेपछि अप्रिल १५ सम्मका लागि रात्रिकालीन निषेधाज्ञा बढाइएको छ । सपिङ मल, रेस्टुराँहरू राति ८ बजेपछि बन्द गराइएको छ । राति ८ बजेदेखि बिहान ७ बजेसम्म बगैंचा र तटीय क्षेत्रमा जान रोक लगाइएको छ । मुख्यमन्त्री उद्धव ठाकरेले परिस्थितिमा सुधार नआए लकडाउन गर्ने चेतावनी दिएका छन् । मानिसहरूले स्वास्थ्य मापदण्ड पालनामा लापरबाही गरेका भन्दै ठाकरेले कोभिड१९ नियन्त्रणका लागि गठित विशेष कार्यदललाई आइतबार लकडाउनका लागि गृह कार्य गर्न निर्देशन दिएका भारतीय सञ्चार माध्यमहरूले जनाएका छन् । महाराष्ट्रको राजधानी मुम्बईमा मात्र ५५ स्थानलाई संक्रमणका आधारमा उच्च जोखिमका क्षेत्र घोषणा गरिएको छ । दक्षिण भारतीय राज्यहरूमा पनि संक्रमण फेरि बढ्दै गएको छ । पछिल्ला दिनमा कर्नाटक, तेलंगना, केरला, गुजरात र पन्जाबमा दिनहुँ संक्रमितको संख्या बढ्दो छ । त्यसैगरी मध्यप्रदेश सरकारले होलीमा हुने भीडलाई रोक्न इन्दौर सहरमा आइतबार र सोमबारका लागि लकडाउन गरेको छ । संक्रमण हिसाबले राजधानी दिल्ली पनि पछि छैन । दिल्लीमा आइतबार एकै दिन १ हजार ८ सय ८१ संक्रमित थपिएका छन् र ९ जनाको मृत्यु भएको छ । संक्रमण तीव्र भएका राज्यहरूमा नेपाली कामदारको बाक्लो उपस्थिति छ । ती स्थानमा संक्रमण तीव्र हुँदै जाँदा र खुला नाका भएकाले त्यसको असर नेपालमा पनि पर्ने देखिएको छ । भारत सरकारले अप्रिल १ देखि ४५ वर्षभन्दा माथि उमेरका नागरिकलाई खोप लगाउने घोषणा गरिसकेको छ । यसअघि स्वास्थ्यकर्मी तथा कोभिड महामारीविरुद्ध अग्रमोर्चामा खटिएका, ६० वर्षका माथिका र जटिल रोगले पीडित ४५ वर्षमाथिका नागरिकलाई कोरोना खोप दिइसकिएको छ । भारत सरकारले जुलाई महिनासम्म २७ करोड जनालाई खोप लगाउने लक्ष्य लिएको छ ।"
ब्राजिलमा एकै दिन ३४ सयको मृत्यु,"ब्रासिलिया (एजेन्सी) ब्राजिलमा कोरोना भाइरसको संक्रमणका कारण एकै दिन ३ हजार ४ सय जनाभन्दा बढीको मृत्यु भएको छ । अधिकारीहरूले २४ घण्टाको अवधिमा भाइरसको संक्रमणका कारण ३ हजार ४ सय ३८ जनाको मृत्यु भएको पुष्टि गरेको अन्तर्राष्ट्रिय सञ्चारमाध्यमले जनाएका छन् । यो भाइरसका कारण एकै दिन मृत्यु भएको हालसम्मकै ठूलो संख्या भएको जनाइएको छ । भाइरसका कारण ब्राजिलमा आइतबार साँझसम्म मृत्यु हुनेको संख्या ३ लाख १० हजार ५ सय ५० पुगिसकेको छ । स्वास्थ्य मन्त्रालयका अनुसार पछिल्लो समय ब्राजिलमा कोरोना भाइरसको संक्रमण निकै तीव्र बन्दै गएको छ । अस्पतालहरूले बिरामीको चाप थेग्न नसकेपछि उपचारमा समस्या भएको जनाइएको छ । यसअघि कोरोनाका कारण लकडाउन नगर्ने र मास्कको प्रयोगको आलोचना गर्ने राष्ट्रपति जैर बोल्सोनारोले भने आफ्नो बचाउ गर्दै आएका छन् । कोरोनाबाट मृत्यु हुनेको संख्याको आधारमा ब्राजिल दोस्रो प्रभावित मुलुक हो । ब्राजिलमा २४ घण्टाको अवधिमा ८६ हजारभन्दा बढीमा संक्रमण पुष्टि भएको छ । योसँगै ब्राजिलमा संक्रमितको संख्या १ करोड २४ लाख ९० हजार नाघेको मन्त्रालयले जनाएको छ । सबैभन्दा बढी प्रभावित अमेरिकामा भाइरसका कारण ५ लाख ४८ हजार ८ सय २८ जनाको मृत्यु भइसकेको छ । ३० करोड २१ लाख ९१ हजारभन्दा बढी संक्रमित छन् । त्यस्तै संक्रमित संख्याका आधारमा प्रभावित देशहरूको सूचीमा भारत, फ्रान्स, रुस क्रमशः तेस्रो, चौथो र पाँचौं स्थानमा छन् ।"
धारामा आयो मेलम्ची,"ट्यांकी भर्दै, पठाउँदैकाठमाडौं उपत्यका खानेपानी लिमिटेड (केयूकेएल) ले मेलम्चीको खानेपानी काठमाडौंका विभिन्न ठाउँका ट्यांकी भर्दै पानी वितरण गर्ने काम सुरु गरेको छ । महांकाल चौरको ट्यांकीबाट आइतबार दुई बजेदेखि पानी वितरण सुरु गरिएको केयूकेएलका प्रवक्ता प्रकाशकुमार राईले जानकारी दिए ।मेलम्चीको खानेपानी वितरण गरिरहेका छौं, उनले भने, महांकाल चौरको ट्यांकीबाट चाबहिल, कुटुबहाल, कालोपुल, विशालनगर, देवकोटा चोक, बत्तिसपुतली र बागेश्वरी क्षेत्रमा पानी वितरण गरेका छौं । उनका अनुसार केयूकेएलले अनामनगरको ट्यांकीबाट पनि पानी वितरण गरेको छ । मीनभवन, बाँसबारी, महाराजगन्जलगायत स्थानका ट्यांकीमा क्रमशः पानी भर्दै उपभोक्तालाई पानी वितरण गर्ने उनले जानकारी दिए ।खुमलटारको पानी चढ्न एकदुई दिन लाग्ने भए पनि सक्दो छिटो उपभोक्तालाई पानी वितरण गर्ने कोसिस भइरहेको छ, उनले थपे ।यसैगरी महांकाल चौरको तालिकाअनुसार दोस्रो दिन सोमबार मेलम्चीको खानेपानी काठमाडौंका इनबहाल, ज्याठा, भोटाहिटी, कमलाक्षी र नक्सालमा वितरण गरिनेछ । यो क्षेत्रमा बिहान २ देखि ८ बजे, बानेश्वर, सिनामंगल, मिलन चोक र संगम चोक क्षेत्रमा बिहान १० देखि साँझ ४ बजेसम्म, जयवागेश्वरी, मित्रपार्क, चाबहिल, रातोपुल, कालीमाटी र डोल क्षेत्रमा साँझ ४ देखि ५ बजेसम्म र त्यसपछि चारखाल, डिल्लीबजार, कमलादी, बागबजार र त्रिपुरेश्वरमा वितरण गरिने केयूकेएलले जानकारी दिएको छ । यो अस्थायी तालिका रहेको केयूकेएलका प्रवक्ता राईले बताए । अब एकदुई दिनमा चार करोडबाट पानी बढेर साढे ६ करोड लिटरमा पुग्छ, उनले भने, त्यसपछि हामी दुईचार दिनपछि साढे आठ करोड लिटर पानीमा पुग्छौं । यसको झन्डै ८१० दिनपछि १७ करोड लिटर पानीमा पुग्छौं । यो भनेको आयोजनाको पहिलो चरणको पूर्ण क्षमता हो । पानी स्थिर भइसकेपछि केयूकेएलले निश्चित तालिका सार्वजनिक गर्ने उनले जानकारी दिए ।"
बैंकलाई छाडेर अरूलाई ब्रोकर लाइसेन्स दिइँदै,"अर्थ मन्त्रालयबाट बोर्डमा प्रतिनिधित्व गर्ने सञ्चालकको बोली फेरिएको छ, स्रोतले भन्यो, जब कि केही महिनाअघिसम्म उहाँ पनि संस्थागत लगानीकर्तालाई नै लाइसेन्स दिनुपर्छ भन्ने लाइनमा हुनुहुन्थ्यो । सञ्चालनमा रहेका ब्रोकरमध्ये प्रायमा संस्थागत सुशासन राम्रो हुन सकेन, ब्रोकरहरू पारिवारिक बिजनेसका रूपमा अघि बढे, सेवाको गुणस्तर सुधार भएन भन्नेलगायत गुनासो आएपछि संस्थागत तर्फबाट बैंकलाई लाइसेन्स दिने विषय अघि बढेको थियो । पछिल्लो तयारीअनुसार संस्थागत क्षेत्रको बजारमा सहभागिता नहुने देखिएकाले ब्रोकर सेवाको गुणस्तरमा देखिएका समस्या ज्युँका त्युँ रहने स्रोतको दाबी छ । ब्रोकर थप्ने विषयमा केही निर्णय भइनसकेको धितोपत्र बोर्डका अध्यक्ष भीष्मराज ढुंगानाले बताए । सबै प्रस्तावमा छलफल अघि बढेको छ, उनले भने, कसलाई दिने, कति दिने, बैंकलाई दिनेनदिनेबारे केही निर्णय भइसकेको छैन । सञ्चालनमा रहेका ब्रोकरको क्षमता अभिवृद्धि गर्ने र आवश्यकताअनुसार नयाँ लाइसेन्स पनि वितरण पनि गर्ने कि भन्नेबारे छलफल भइरहेको उनले जानकारी दिए । धेरै आवेदन थन्काएर राखेर मात्र पनि त भएन, उनले भने, ती सबै आवेदनका फाइल खोलेर क्रमशः छलफल गर्दै छौं । अब लाइसेन्स दिने ब्रोकरलाई पनि पब्लिक कम्पनीकै मोडलमा जानुपर्ने व्यवस्था गरिने उनले बताए । अब व्यक्तिगत व्यवसायीलाई लाइसेन्स दियौं भने पनि ती कम्पनीले भविष्यमा सेयर जारी गरी सर्वसाधारणलाई समावेश गर्नुपर्नेछ, उनले भने । मुलुक प्रादेशिक संरचनामा गएपछि प्रदेशले पनि आफ्नो स्वामित्व खोजेका छन् । उनीहरूको मागलाई पनि सम्बोधन गर्ने कि भन्ने रूपमा छलफल भइरहेको ढुंगानाको भनाइ छ । अध्यक्षले बैंकको सहायक कम्पनीलाई लाइसेन्स दिने विषयमा छलफल भएको बताए पनि बोर्डमा पेस भएको प्रस्तावमा त्यो उल्लेख छैन । अहिलेलाई बैंकलाई लाइसेन्स नदिएर अरूलाई नै दिने तयारी बोर्डले गरेको स्रोतले बताएको छ । यसमा ठूलो चलखेल छ, स्रोतले भन्यो, राजनीतिक अस्थिरता भएका बेला लाइसेन्स वितरणमा हतार गरिएको छ । यसअघि ब्रोकरको संख्याभन्दा गुणस्तरलाई महत्त्व दिने भन्दै मर्जरलाई प्रोत्साहन गरेको बोर्डले फेरि संख्या थप्न लाग्नुले शंका उब्जाएको स्रोतको दाबी छ ।हाल बजारमा केन्द्रमा मात्र ५० वटा ब्रोकर सञ्चालनमा छन् । प्रस्ताव गरिएअनुरूप नयाँ ब्रोकरका लागि बोर्डले चुक्ता पुँजी पनि बढाएको छ । हाल ब्रोकर कम्पनीको चुक्ता पुँजी न्यूनतम २ करोड रुपैयाँ हुने व्यवस्था छ । प्रस्तावित व्यवस्थाअनुसार ब्रोकरको पुँजी न्यूनतम ५ करोड, मार्जिन लेन्डिङको पनि काम गर्ने भए न्यूनतम १० करोड र स्टक डिलरको काम पनि गर्ने भए न्यूनतम १५ करोड रुपैयाँ हुनुपर्नेछ ।यसअघि अर्थ समितिले दिएको निर्देशनमा सेयर ब्रोकरको चुक्ता पुँजी न्यूनतम १० करोड बनाउने थियो । बैंक तथा वित्तीय संस्थाले जस्तै सेयर ब्रोकरले पनि सर्वसाधारणलाई सेयर जारी गरी पब्लिक कम्पनीमा जानुपर्ने, वित्तीय साक्षरता र संस्थागत सामाजिक उत्तरदायित्वमा आम्दानीको कम्तीमा एक प्रतिशत छुट्याउनुपर्ने, मर्जर तथा एक्विजिसनलाई प्रोत्साहन गर्नुपर्नेलगायत निर्देशन अर्थ समितिले दिएको थियो ।वाणिज्य बैंकका सहायक कम्पनीलाई धितोपत्र दलाल व्यवसाय सेवा गर्न अनुमति दिँदा एकातर्फ यी कम्पनीमार्फत सबै प्रदेश र स्थानीय तहमा पुँजी बजारको पहुँच पुगी लगानी प्रवर्द्धन हुने, पुँजी बजारसम्बन्धी साक्षरताको विकास हुने, माग सिर्जना भई सकारात्मक प्रभाव पर्ने, रामकुमार झाँक्रीको संयोजकत्वमा गठित उपसमितिको प्रतिवेदनमा उल्लेख छ, अर्कोतर्फ यसले भित्री सूचनाका आधारमा हुने कारोबार अर्थात् भित्री कारोबारलाई बढाउँछ भन्ने पनि छ । यसकारण यी विषयमा उठेका प्रश्न सम्बोधन भएपछि मात्र बैंकलाई ब्रोकर लाइसेन्स दिन सकिने अर्थ समितिले निर्देशन दिएको थियो ।लगानीकर्ताको लगानी सुरक्षित हुने र पुँजी बजारको अवस्थामा वृद्धि एवं विस्तार हुने वातावरण सिर्जना भएपछि तालुक मन्त्रालय र सम्बद्ध नियामक निकायले आवश्यक तयारी गरी वाणिज्य बैंकका सहायक कम्पनीलाई धितोपत्र दलाल व्यवसायी अनुमतिपत्र दिने निर्णय गर्न उचित देखिन्छ, प्रतिवेदनमा भनिएको छ ।हाल काम गरिरहेका ब्रोकरको क्षमता अभिवृद्धि, ब्रोकरको चुक्ता पुँजी वृद्धि, नेप्से, धितोपत्र बोर्डको संस्थागत क्षमता अभिवृद्धिका साथै संरचनात्मक सुधार गर्नुपर्ने निर्देशन पनि अर्थ समितिले दिएको थियो । धितोपत्र बोर्ड, नेप्से, सीडीएससीलगायत निकायका कर्मचारी र सञ्चालकले प्राथमिक सेयर (आईपीओ) मा समेत लगानी गर्न नपाउने व्यवस्था पनि निर्देशनमा थियो । यसअघि ब्रोकरको लाइसेन्स माग गर्दै १२ वटा बैंकका सहायक कम्पनीले नेप्सेमा आवेदन दिएका छन् ।"
दुई वर्षमा अप्टिकल फाइबरको प्रगति ३५ प्रतिशत,"दुई वर्षमा सक्ने भनी सुरु गरिएको मध्यपहाडी लोकमार्गमा अप्टिकल फाइबर बिछ्याउने परियोजनाको भौतिक प्रगति दुई वर्षमा ३५ प्रतिशत मात्रै छ । तीन प्याकेजमा बाँडिएको परियोजनामध्ये पहिलो प्याकेजको मात्रै काम अघि बढेको छ । अन्य दुई परियोजनाको भौतिक प्रगति शून्य छ ।पहिलो प्याकेजअन्तर्गत नेपाल टेलिकमले जिम्मा पाएको प्रदेश १, २ र वाग्मतीका जिल्ला सदरमुकाम छाड्ने गरी पाँचथरदेखि गोरखाको आरुघाटसम्मको अप्टिकल फाइबर बिछ्याउने कामको भौतिक प्रगति फागुन मसान्तसम्म ३५ प्रतिशत रहेको नेपाल दूरसञ्चार प्राधिकरणले जनाएको छ । प्राधिकरणअन्तर्गतको ग्रामीण दूरसञ्चार कोषको रकम प्रयोग गरी यो परियोजना अघि बढाइएको हो ।पहिलो प्याकेजअन्तर्गत २ हजार १ सय ७९ किलोमिटर अप्टिकल फाइबर बिछ्याउनुपर्ने हो । तर हालसम्म ५ सय ८६ किलोमिटर मात्रै अल्टिकल फाइबर बिछ्याइएको छ । कोभिड१९ को प्रभाव कम भएका र परियोजनामा देखिएका अन्य समस्या सुल्झिएर काम अहिले तीव्र रूपमा अघि बढेको नेपाल टेलिकमका प्रबन्ध निर्देशक डिल्ली अधिकारीको दाबी छ । काम सुरु गरेपछि कतिपय स्थानमा सडक विभागसँग अनुमति लिनुपर्ने, िवद्युत्को व्यवस्थापन गर्ने जस्ता काम गत कात्तिकमा सकिएको थियो । तर कोभिड१९ को प्रभावका कारण काम प्रभावित भयो, उनले भने, अहिले भने मासिक रूपमा तोकिएको लक्ष्यभन्दा बढी काम भइरहेको छ । कोभिड१९ प्रभावित आयोजनाको हकमा ६ महिनासम्म म्याद थप्न सकिने सरकारको निर्णय भएकाले परियोजनाको म्याद ६ महिनामा थप हुने अधिकारीले बताए । दुई वर्षमा काम सक्ने भन्दै प्रधानमन्त्री केपी शर्मा ओलीले धादिङ पुगेर २०७६ वैशाख ६ मा आयोजनाको शिलान्यास गरेका थिए । म्याद थप्दा बाँकी रहेको अप्टिकल बिछ्याउने काम लगभग सकिने अधिकारीको दाबी छ । आयोजनाअन्तर्गत राख्नुपर्ने डीडब्लूडीएम सिस्टम र कोर राउटरजस्ता उपकरण राख्ने काम सकिएको उनको भनाइ छ । अन्य उपकरण राख्ने काम सकिएको छ, अधिकारीले भने, एडीएसएस राख्ने काम जेठभित्र सकिन्छ, सडकमा गर्नुपर्ने काम थपिएको ६ महिनामा सकिन्छ । टेलिकमले लक्ष्यअनुसार अप्टिकल फाइबर बिछ्याउने काम गर्न नसकेको यथार्थ भए पनि अन्तर निकाय समन्वयको अभावका कारण पनि काम प्रभावित भएको प्राधिकरणका अध्यक्ष पुरुषोत्तम खनाल बताउँछन् । अप्टिकल फाइबर बिछ्याउँदा नेपाल विद्युत् प्राधिकरण र सडक विभागसँग समन्वय गर्नुपर्छ, उनी भन्छन्, समन्वयका यस्ता काम समयमै नहुँदा पनि परियोजनाका काम प्रभावित भएका छन् ।सबै जिल्ला सदरमुकाम जोड्ने गरी अप्टिकल फाइबर बिछ्याउने करिब १० अर्बको परियोजनाको पहिलो प्याकेजको काम सुस्त गतिमा भइरहे पनि अन्य दुई प्याकेजको काम भने सुरु भएकै छैन । परियोजनाको दोस्रो प्याकेजअन्तर्गत गण्डकी र लुम्बिनी प्रदेशमा सबै जिल्ला सदरमुकाम छुने गरी अप्टिकल फाइबर बिछ्याउने कामको प्रगति शून्य छ । परियोजना कार्यान्वयन गर्न प्राधिकरणसँग सम्झौता गरेको दुई वर्षसम्म कुनै काम अघि नबढाएको युनाइटेड टेलिकम लिमिटेडसँगको सम्झौताको म्याद नथप्दा कम्पनीले सर्वोच्चमा मुद्दा दायर गरेको थियो ।युनाइटेड टेलिकमले दायर गरेको मुद्दामा निर्णय दिँदै सर्वोच्चले मुद्दाको टुंगो नलागुन्जेल कुनै कारबाही अघि नबढाउन प्राधिकरणलाई निर्देशन दिएको छ । कामको जिम्मा लिएर दुई वर्षसम्म कुनै प्रक्रिया अघि नबढाएको उक्त कम्पनीले पेस्की रकमबापत ४० करोड २० लाख रुपैयाँ प्राधिकरणबाट लिइसकेको छ । परियोजनाको तेस्रो प्याकेजअन्तर्गत कर्णाली र सुदूरपश्चिम प्रदेशमा अप्टिकल फाइबर बिछ्याउने काम पनि सुरु हुनै बाँकी छ । सुरुमा यो परियोजनाको जिम्मा स्मार्ट टेलिकमलाई दिइए पनि सम्झौताअनुसार काम अघि नबढाएपछि मन्त्रिपरिषद्ले स्मार्टबाट उक्त परियोजना खोस्ने निर्णय गर्दै टेलिकमलाई कार्यान्वयनको जिम्मा दिने निर्णय गरेको थियो ।हाल टेलिकमले अप्टिकल फाइबर बिछ्याउन एडीएसएसका लागि ठेक्का प्रक्रिया पूरा गरेको छ भने अन्य उपकरणका लागि बोलपत्रको प्रक्रिया विभिन्न चरणमा पुर्याएको छ ।"
"चार सयको बीउ, एक लाखको साग","धनकुटा (कास) ६ रोपनी क्षेत्रफल भएको टाहार बारीमा रायोको साग भरिएको छ । छथर जोरपाटी गाउँपालिका६ मझुवाकी नेत्रकुमारी विष्टलाई सागको मुठा बाँध्दै डोकोमा राखेर बिक्रीको तयारी गर्न भ्याइनभ्याई छ । उनले महिना दिनमा १ लाख रुपैयाँको साग बेचिसकिन् । ४ सयको बीउबाट उनले यति आम्दानी हात पारेकी हुन् ।माघ दोस्रो सातादेखि बेच्न थालेकी विष्टले सुरुमा मुठाको २ रुपैयाँका दरले नै १ हजार ८ सय मुठा साग बेचेको सुनाइन् । सोचेभन्दा उल्लेख्य उत्पादन भएकाले कम मूल्यमा बेच्नुपरेको उनको भनाइ छ । अन्य तरकारीको दाँजोमा रायोको सागबाट बर्सेनि राम्रै आम्दानी हुन्छ, उनले भनिन्, असिनाले क्षति नपुगेको भए आम्दानी अझ बढ्थ्यो । सुरुमा २ रुपैयाँ मुठा बेचे पनि पछिल्लो महिनामा प्रतिमुठा ६ रुपैयाँमा बिक्री गरेको विष्ट बताउँछिन् । उनी जस्तै छिमेकी दुर्गाबहादुर थापाले पनि १ लाख रुपैयाँभन्दा बढीको साग बेचे । दुई सातापहिले असिनाले साग बालीमा सामान्य क्षति पुर्याए पनि अत्यधिक माग बढेकाले मनग्गे आम्दानी भएको उनको भनाइ छ । किसान दलबहादुर थापाले पनि ५० हजारभन्दा बढीको साग बेचेको बताए । मझुवा गाउँबाट यस वर्ष हालसम्म कम्तीमा १० लाखको रायोको साग बिक्री भइसकेको किसानले जानकारी दिए । छथर जोरपाटी गाउँपालिका१ स्थित फलाटे गाउँबाटै यस वर्ष २५ लाख रुपैयाँको साग बिक्री भएको छ । २५ घर रहेको उक्त गाउँका प्रायः बासिन्दा तरकारी खेतीमा निर्भर छन् । सागबाट मात्रै औसत प्रतिघर १ लाखभन्दा बढी आम्दानी हुने गरेको स्थानीय युवराज कार्कीले बताए । कार्कीले तीन रोपनी क्षेत्रफलमा रायोको साग लगाएका छन् । यसबाट डेढ लाख रुपैयाँभन्दा बढी आम्दानी गरिसकेको उनले जानकारी दिए ।"
पोखरा विमानस्थलको म्याद ६ महिना थप्ने तयारी,"निर्माणाधीन पोखरा अन्तर्राष्ट्रिय विमानस्थल तोकिएकै मितिमा नसकिने भएको छ । ठेकेदार कम्पनी चाइना सीएएमसी इन्जिनियरिङले म्याद थपका लागि निवेदन दिने तयारी गरेको छ । सन् २०२१ जुन १० मा सक्नुपर्ने राष्ट्रिय गौरवको आयोजनामा ठेकेदार कम्पनीले ६ महिना म्याद थपको निवेदन दिने तयारी गरेको हो ।हाल विमानस्थलको ७२ प्रतिशत काम सकिएको आयोजना प्रमुख विनेश मुनकर्मीले जानकारी दिए । तोकिएको म्याद सकिन ७५ दिन बाँकी छ । यो अवधिमा बाँकी काम सक्न सम्भव छैन । अहिलेकै गतिमा काम भए निर्माण पूरा हुन आगामी डिसेम्बरसम्म पुग्नुपर्छ । कोरोना महामारी नभएको भए ६ महिना अगावै सक्ने योजना थियो, उनले भने, बीचमा काम एकदम सुस्त भएकाले तोकिएको समयमा सक्न मुस्किल छ । विमानस्थलमा १८ प्रतिशत उपकरण र १० प्रतिशत सिभिलको काम बाँकी छ । विमानस्थललाई आवश्यक उपकरणमध्ये चीनबाट आउनुपर्ने सामान आइसकेको छ । अमेरिका, युरोप र अस्ट्रेलियाबाट आउनुपर्ने सामग्री आइपुगेको छैन । उपकरण जडान र परीक्षणका लागि सम्बन्धित कम्पनीकै जनशक्ति आउनुपर्छ । स्पष्ट भिसा नीतिको समस्याले तत्काल ती कामदार आउने अवस्था नरहेको आयोजना प्रमुख मुनकर्मीले बताए । यिनै विविध कारणले ठेकेदार कम्पनीले म्याद थपको निवेदन दिने तयारी गरेको हो ।विमानस्थलको १४ वटा बिल्डिङ निर्माण भएर फिनिसिङको काम बाँकी छ । हालसम्म २ हजार ५ सय मिटर लामो रनवे, ट्याक्सीवे, टर्मिनल बिल्डिङ, टावर, ह्यांगर, एप्रोन, आइसोलेटेड पार्किङ, राजमार्गबाट टर्मिनल भवनसम्मको मुख्य सडक तथा अन्य पहुँचमार्ग (एक्सेस रोड), सिँचाइ नाला, पानी बाहिर पठाउने (आउटलेटिङ) तथा कल्भर्टको काम सकिएको छ । हाल १ सय ६६ चिनियाँ र ५ सय ४८ नेपाली गरी ७ सय १४ कामदार निर्माणमा खटिएका छन् ।इन्जिनियरिङ, खरिद र निर्माण (ईपीसी) मोडलमा निर्माणाधीन विमानस्थलमा हाल डेडिकेटेड फिडर निर्माणको काम भइरहेको छ । विमानस्थलभित्र फ्युल स्टेसन बनाउन नेपाल आयल निगमले चैत २ मा टेन्डर आह्वान गरेको छ । निगमले ट्यांक फाउन्डेसन, पम्प सेड, ग्यान्ट्री सेड, फायर पम्प सेड, प्रशासकीय भवन, प्रयोगशाला भवन, बाउन्ड्री पर्खाल, भण्डारण ट्यांक, पाइपिङ, पम्पिङ, फिल्ट्रेसन प्रणाली, अग्नि नियन्त्रण प्रणाली, अन्य मेकानिकल र विद्युतीय काम गर्नेछ । फ्युल स्टेसन बनाउन विमानस्थलले जग्गा उपलब्ध गराइसकेको छ । उडान हुने बेलासम्म फ्युल स्टेसन निर्माण नसकिए गाडीबाट ल्याएर पनि उपलब्ध गराउने आश्वासन निगमले दिएको छ ।विमानस्थलको पूर्वपट्टि उडान र अवतरणमा अवरोध पुर्याउने डाँडा कटान गर्न बाटो खुलेको छ । राष्ट्रिय सभाअन्तर्गतको दिगो विकास तथा सुशासन समितिको फागुन १३ को बैठकले संस्कृति, पर्यटन तथा नागरिक उड्डयन मन्त्रालयलाई डाँडा काट्न निर्देशन दियो । निर्देशनबमोजिम विमानस्थलबाट डेढ किलोमिटर दक्षिणपूर्वमा रहेको बानियाँपाखा (रिठ्ठेपानी) डाँडा कटान ६ महिनाभित्र गर्नुपर्छ । संसदीय समितिको निर्देशनपछि फागुन २० मा भएको मन्त्रिपरिषद् बैठकले रिठ्ठेपानी डाँडाका रुख कटान र पोल हटाउन अनुमति दियो । वन तथा वातावरण मन्त्रालयको प्रस्तावमा मन्त्रिपरिषद्को बैठकले डाँडाका रुख कटानका लागि अनुमति दिएको हो । आयोजनाको डिजाइनमा उक्त डाँडा ४० मिटर काट्नुपर्छ । निजी जग्गाधनीले जग्गा कटान गरिरहेका छन् । सरकारी जग्गा कटान भने सुरु भएको छैन ।निर्णयको प्रति आयोजनालाई प्राप्त भइनसकेको मुनकर्मीले बताए । ससर्त छ कि निःसर्त छ, निर्णय हेरेपछि मात्रै थाहा हुन्छ, उनले भने, निःसर्त भयो भने एक साताभित्र काम थाल्छौं । प्रारम्भिक वातावरणीय परीक्षण (आईईई) गर्नुपरे डाँडा कटान सुरु गर्न तीन महिनासम्म लाग्न सक्ने उनी बताउँछन् । डिभिजन वन कार्यालय कास्कीले कटान गर्नुपर्ने रुखको ट्यागिङ गरिसकेको छ । कटुस, चिलाउनेलगायत सानाठूला गरी ६ सय रुख काट्नुपर्ने वन कार्यालयका प्रमुख केदार बरालको भनाइ छ । मन्त्रिपरिषद्ले गरेको निर्णय वन मन्त्रालय, वन मन्त्रालयले वन विभागमा पठाउँछ । वन विभाग र प्राधिकरणबीच सम्झौता भएपछि विभागले डिभिजन वन कार्यालयलाई निर्देशन पठाउँछ । कार्यालयले आयोजनालाई कटान आदेश दिन्छ ।"
स्वरोजगार युवालाई निर्ब्याजी ऋण,"भक्तपुर (कास) चाँगुनारायण नगरपालिकाले मेयर उद्यमशीलता विकास कार्यक्रमअन्तर्गत स्वरोजगार युवालाई ३ लाख रुपैयाँ निर्ब्याजी ऋणको व्यवस्था गरेको छ । नगरका युवालाई उद्यमशीलता वृद्धि गरी स्वरोजगारतर्फ उन्मुख गराउन नगरपालिकाले निर्ब्याजी ऋण दिने कार्यक्रम थालेको हो । नगरपालिका र नेपाल बैंक लिमिटेडबीच नगरभित्रका तीन सय युवालाई निर्ब्याजी ३ लाख रुपैयाँ कर्जा दिने सम्झौता भइसकेको नगर प्रमुख सोमप्रसाद मिश्रले जनाए । स्वरोजगारका लागि राष्ट्रिय युवा परिषद्, नगरपालिका र बैंकले सहुलियतपूर्ण कर्जा सहजीकरणका लागि एक साता उद्यमशीलता तथा वित्तीय साक्षरता तालिमसमेत दिइसकेका छन् । नगरपालिकाले नगरभित्रबाट आवेदन परेका १ हजार २८ युवाबाट ीन सय जना छानेर तालिममा सहभागी गराएको थियो । उनीहरूलाई नेपाल बैंकले व्यावसायिक प्रस्तावका आधारमा र नगरपालिकाको जमानीमा ३ लाख रुपैयाँका दरले कर्जा दिनेछ । कर्जाको ब्याज भने नगरपालिकाले तिर्ने नगरपालिकाका सूचना अधिकारी सिद्धान्त न्यौपानेले बताए । नगरपालिकाको सिफारिस एवं उद्यमशीलतासम्बन्धी आवश्यक कागजातसहित प्रक्रिया पुर्याएर बैंकले ऋण उपलब्ध गराउने नेपाल बैंकका नायब कार्यकारी अधिकृत प्रकाश अधिकारीले जानकारी दिए । चाँगुनारायण नगरले मेयर उद्यमशीलता विकास कार्यक्रम निर्देशिका२०७७ तयार गरेर कार्यक्रम अघि बढाएको छ । कृषि, उद्योग र पर्यटन व्यवसायलाई आधार बनाई विदेशबाट फर्किएका तथा नगरमै रहेका बेरोजगार युवालाई निर्वाहमुखी परम्परागत कृषिलाई औद्योगिक तथा व्यावसायिक कृषिमा रूपान्तरण गर्ने, पर्यटन व्यवसायमा लगानी गरी भरपर्दो, विश्वसनीय पर्यटन व्यवसायको प्रवर्द्धन गर्ने र लघु, घरेलु, साना तथा मझौला उद्योगको थप विकास एवं प्रवर्द्धन गर्न तथा नवप्रवर्तनका आधारमा सञ्चालन हुने अन्य प्रतिफलमुखी बनाइने निर्देशिकामा उल्लेख छ । नगरपालिकामा दक्ष जनशक्ति तयार गर्नु, सीप र दक्षता विकास गरी नगरवासीको आय आर्जन वृृद्धिमा टेवा पुर्याई जीवनस्तरमा सुधार ल्याउन मेयर उद्यमशील कार्यक्रम ल्याएको जनाइएको छ । नगरले उपप्रमुखसँग महिला उद्यमशीलता कार्यक्रम पनि सुरु गरेको छ । चालु आर्थिक वर्षभित्र नगर क्षेत्रभित्रका ५ सय ७० महिलालाई निःशुल्क उद्यमशीलता तालिम दिइने नगर उपप्रमुख बिना बाँस्तोलाले बताइन् । ड्राइभिङ, ब्युटी पार्लर, कम्प्युटर, सिलाइकटाइ, बेतबाँस, मन्टेस्वरी, बेकरी, कफी मेकिङ र मोबाइलल्यापटप बनाइने तालिम दिइने उनले बताइन् ।"
बैंकिङ कसुरका नयाँ प्रवृत्तिले समस्या,"काठमाडौं (कास) बढ्दो सूचना प्रविधिको विकाससँगै बैंकिङ क्षेत्रमा देखिएका नयाँ प्रवृत्तिले चुनौती थपेको विज्ञहरूले औंल्याएका छन् । कतिपय चुनौती कानुनले पनि नसमेटेकाले नियन्त्रणमा समस्या भएको उनीहरूको भनाइ छ । बैंकिङ कसुरसम्बन्धी अन्तर्क्रिया कार्यक्रममा उनीहरूले यस्तो बताएका हुन् । बैंकिङ कसुर र सजायसम्बन्धी कानुन जारी भएपछि बैंकिङ कसुरजन्य क्रियाकलापको नियन्त्रणमा मद्दत मिले पनि पछिल्लो समयमा कसुरका नयाँ प्रवृत्तिले चुनौती थपेको राष्ट्र बैंकका गभर्नर महाप्रसाद अधिकारीको भनाइ छ । त्यसका निम्ति विद्यमान कानुनी व्यवस्थालाई संशोधन र परिमार्जन गर्नुपर्ने उनले बताए । सूचना प्रविधिको विकाससँगै बैंकिङ कसुरका नयाँनयाँ प्रवृत्ति देखिन थालेका छन् । तिनको नियन्त्रणलाई विद्यमान कानुनले समेट्न सकेको छैन, उनले भने, त्यसलै कानुनी व्यवस्थामा सुधार गर्नुपर्ने आवश्यकता छ । नेपाल राष्ट्र बैंक कानुन महाशाखाले २०७७ चैत १३ मा काठमाडौंमा बैंकिङ कसुरको अनुसन्धान, अभियोजन तथा बैंकिङ सुपरिवेक्षण विषयक एकदिने अन्तरक्रिया कार्यक्रम आयोजना गर्यो । महान्यायाधिवक्ता रमेश बडालको प्रमुख आतिथ्यमा आयोजित कार्यक्रममा नेपाल राष्ट्र बैंक, महान्यायाधिवक्ताको कार्यालय र नेपाल प्रहरीका अधिकारीहरूको सहभागिता थियो । कार्यक्रममा बैंकिङ प्रणालीमा देखिएका कसुरलाई नियन्त्रण गर्दै वित्तीय प्रणालीप्रति सर्वसाधारणको विश्वसनीयता अभिवृद्धि गर्नुपर्ने महान्यायाधिवक्ता रमेश बडालले बताए । त्यसका निम्ति राष्ट्र बैंक, सरकारी वकिल र नेपाल प्रहरीबीच प्रभावकारी समन्वय एवं सहकार्य हुनुपर्ने उनको धारणा छ । विगतमा हामीबीच समन्वयको अभावले कुनै समस्या उत्पन्न भएको छ भने त्यसमा सुधार गरौं, उनले भने, अबको अन्तर निकाय समन्वय र सहकार्यलाई प्रभावकारी बनाउँदै अघि बढ्ने हो ।सरोकारवाला सबै निकायको पारस्परिक समन्वय र सहकार्यबाट मात्रै बैंकिङ कसुर नियन्त्रणमा उपलब्धि हासिल हुने प्रहरी महानिरीक्षक शैलेश थापा क्षेत्रीको भनाइ छ । हुन्डी र मौखिक माध्यमबाट हुने अन्य कारोबारले वित्तीय प्रणालीमा जोखिम सिर्जना गरेको देखिन्छ, उनले भने, सहकारी संस्थाको कारोबारलाई पनि प्रभावकारी नियमनको दायरामा ल्याउनुपर्ने आवश्यकता छ ।"
घिउमा ठगी,"पाल्पा (कास) तानसेन बजारभित्र सञ्चालित ठूला डेरी उद्योगले एक किलो घिउ किन्दा उपभोक्ताबाट कम्तीमा १ सय रुपैयाँ ठगी गर्ने गरेको पाइएको छ । उनीहरूले उपभोक्तालाई तौलमा कमी गर्ने गरेका छन् । साथै घिउको डब्बासहित नै तौल गरेर ठगी गर्दै आएको भेटिएको छ । हामीले घिउ किन्दा अहिलेसम्म यस्ता कुरामा ख्याल नै गरेका थिएनौं, उपभोक्ता सुनिता खनालले भनिन्, हामी एक किलो घिउ किन्दा नै कम्तीमा सय रुपैयाँ ठगिएका रहेछौं । वर्षमा कम्तीमा आठ किलो घिउ किन्ने गरेको उनले बताइन् । उपभोक्ताले दुग्धपदार्थ किन्दा ठगिएको गुनासो स्थानीय प्रशासनमा गर्दै आएका थिए । गुनासाका आधारमा तानसेन नगरपालिकाले सरोकारवालाको सहभागितामा दूध डेरी र मिठाई पसल अनुगमन गर्दा उपभोक्ताको गुनासो पुष्टि भएको हो । उपभोक्ताको गुनासाका आधारमा बजारमा अनुगमन गरेका थियौं, तानसेन नगरपालिकाका आन्तरिक लेखा परीक्षक कोशलराज घिमिरेले भने, उपभोक्ताले गरेका गुनासा जस्तै ठगी गरेको भेटिएको छ ।घिउमा मात्र होइन, तानसेन बजारभित्र सञ्चालित डेरी उद्योगले उपभोक्तालाई दुग्धजन्य हरेक वस्तुमा ठगी गर्दै आएका छन् । उनीहरूले मापदण्डविपरीतका सामग्री बिक्री गर्दै आएको अनुगमनका क्रममा भेटिएको छ । अनुगमनमा सहभागी घिमिरेका अनुसार डेरी उद्योगले उपभोक्तालाई दूधको मूल्यमा समेत ठगी गर्दै आएका छन् । पछिल्ला केही दिनयता भैंसीको दूधमा मनोमानी ढंगले मूल्य बढाएका छन् । मूल्य बढाएको विषयमा पनि छलफल भएको छ, तानसेन नगरपालिकाका शिक्षा शाखा प्रमुख तथा अनुगमनमा सहभागी रेशमलाल न्यौपानेले भने, किसानलाई मूल्य थपेर दिएको भन्ने जवाफ डेरी उद्योगबाट आएको छ ।अनुगमनकारी निकायले डेरी सञ्चालकलाई कारबाही गर्न सक्दैन । हरेक पटक अनुगमन गर्दा गल्ती भेटिए पनि पहिलो पटक सम्झाइबुझाइ छाडेको भन्ने गर्छ । समयमा अनुगमन हुँदैन । भए पनि सही ढंगले अनुगमन नगर्दा आफूहरू ठगिँदै आएको उपभोक्ता रमेश अधिकारीले बताए । उनका अनुसार पछिल्लो समयमा तानसेनका प्रायः डेरी उद्योगमा मापदण्डविपरीतको दुग्धपदार्थको बिक्री हुँदै आएको छ ।"
होलीमा जोखिमलाई बेवास्ता,"कालीकोट घर भएका मीनराज शाही, विजय शाही र सिन्धुलीका वीरबहादुर तामाङले यो वर्ष साथीभाइसँग जमघट भएर नै होली पर्व मनाए । सुन्धारा, न्युरोड, वसन्तपुर क्षेत्र वरिपरि नै भेला भएर उनीहरूले एकआपसमा रङ दलेर होलीलाई उल्लासमय बनाए । कोरोना महामारीकै कारण पानीको प्रयोग नगरी केही सीमित साथीहरूसँग भेटेर रङकै माध्यममा होली मनाइएको मीनराजले सुनाए । त्यस्तै सुन्धारा परिसरमा नै होली खेल्नकै लागि आएका काभ्रेकी सविना खत्री र बाफलकी निर्मला मगरले पनि सुरक्षित रूपमा होली खेले । घरमा कोरोनामात्र भनेर बस्दाबस्दा वाक्क नै लागिसक्यो सविनाले हाँस्दै भनिन्,साथीहरू मिलेर कलरसँग खेल्दा निकै फ्रेस फिल भएको छ । मैले त डर भगाएर मज्जाले खेल्दै छु । कोभिड१९ को सम्भावित प्रकोप र संक्रमणको जोखिमबीच पनि उपत्यकामा अधिकांशले आइतबार हर्षोल्लासका साथ होली पर्व मनाएका छन् । रङहरूको पर्वका रूपमा लिइने प्रत्येक फागुन शुक्ल पूर्णिमाको दिन मनाइने होलीलाई हिन्दुहरूको प्रमुख चाडका रूपमा मनाइँदै आएको छ । हिन्दु धर्म तथा भारतभरि नै होलीको धार्मिक कथन र महत्त्व रहे पनि नेपालमा विभिन्न जातिमा होलीको आफ्नै विशेषता र धार्मिक कथनहरू रहेको संस्कृतिविद् ओम धौभडेलले सुनाए । उनका अनुसार नेवारी जातिमा होलीलाई फागुका रूपमा चिनिए जस्तै अन्य जातिमा विभिन्न नामसँगै आफ्नै शैली र फरक उद्देश्य छन् । भक्तपुरवासीले होली पर्वमा पैसाको भगवान्का रूपमा भीमद्यो (भीमसेन) लाई व्यापार व्यवसाय फस्टाओस् भनी पूजा गरी मनाइन्छ, उनले भने, नेवारी समुदायमा यो पर्व ऋतुप्रति मध्यनजर गर्दै पनि मनाइन्छ । वसन्त ऋतुको सुरुवात हावा चल्ने समयमा आकाशमा रङहरू उड्दा बन्ने आकृतिले मनमा हौसला र उत्साह थपिने जनविश्वासले पनि यो पर्व मनाइन्छ । यो ऋतुमा कामदेव जाग्ने र सन्तान उत्पादनका लागि रसरंगको उपयुक्त समयका रूपमा लिएकाले साहित्य तथा संगीतमा समेत उल्लेख हुने धौभडेलले सुनाए । उनका अनुसार होली पर्वले सद्भाव, प्रेम र भाइचाराको सम्बन्ध विस्तार गर्न सघाउँछ । उपत्यकामा नै कोरोना संक्रमितको संख्या र जोखिम बढ्दै गएपछि स्वास्थ्य मन्त्रालय तथा विज्ञहरूले नै सुरक्षित तरिकाले घरघरमा नै सबैलाई होली पर्व मनाउन आग्रह गरेको थियो । र, पनि उपत्यकामा होली खेल्नेका समूह देखिएका थिए । सबैजसो स्थानमा परिवार, आफन्त र साथीभाइको जमघटमा उपत्यकावासीले होली पर्व मनाए । युवायुवतीहरूको समूह भित्री तथा बाहिरी सडकमा देखिएको थियो । होली पर्वमा बाक्लै जमघट देखिने उपत्यकाका वसन्तपुर जस्ता स्थानमा भने अघिल्ला वर्षमा जस्तो भीडभाड देखिएको थिएन । होलीमा सहभागीले बेलुन तथा प्लास्टिकका साना झोलासमेत निकै कम प्रयोग गरेका थिए । युवापुस्तामा रङ र होली पर्वको महत्त्व देखिन थालेको धौभडेलको बुझाइ छ । उनले भने, अहिले होलीमा पानीभन्दा अबिरलाई बढी महत्त्व दिन थालेका छन् । पहिलेजस्तो अराजक होली छैन । अहिले युवाहरू संस्कृति र जनस्वास्थ्यप्रति सचेत छन् । महानगरीय ट्राफिक प्रहरी महाशाखाले होलीलाई सुरक्षित र मर्यादित बनाउन उपत्यकाका तीनै जिल्लामा ९ सयभन्दा ट्राफिक प्रहरी खटाइएको थियो । होलीमा दुर्घटनालाई मध्यनजर गर्दै ९० भन्दा बढी स्थानमा चेक प्वाइन्ट राखेर चेकजाँचको व्यवस्था मिलाइएको ट्राफिक महाशाखा रामशाहपथका एसपी श्यामकृष्ण अधिकारीले बताए ।जोखिमलाई बेवास्ता कोरोनाको दोस्रो लहर सुरु भएकाले सरकारले भीड नगरी घरैमा होली खेल्न गरेको सूचनालाई राजधानीका विभिन्न भागमा बेवास्ता गरेको देखिएको छ । जोखिमलाई बेवास्ता गर्दै युवाहरूले होली खेलेका छन् । कतिपय ठाउँमा भने होली घरपरिवार र टोलभित्रै मनाएको देखिएको छ । पर्वकै अवसरमा राजधानीको वसन्तपुरमा गत आइतबार ठड्याएको चीर राति तानेर टुँडिखेलमा पुर्याई दहन गरिएको थियो । त्यसपछि यो वर्षको होली पर्व विधिवत् रूपमा सम्पन्न भएको मानिने परम्परा छ । तराईमा सोमबार होली मनाइँदै छ । यसै दिन नाला मत्स्येन्द्रनाथको स्नान गराइने परम्परा छ । ललितपुरको हरिसिद्धिमा भने फागुपूर्णिमाको अवसरमा हरिसिद्धि भवानी देवी नाच देखाइएको छ । नाच रामायणको आरण्य काण्ड र किस्किन्धा काण्डमा आधारित छ । जसमा १८ भागमा दृश्य देखाइन्छ । त्यस्तै ठैब र फूलचोकी वाखा पर्व पनि मनाइएको छ । विशेषगरी होलीभरि भीमसेन मन्दिरमा भव्य मेला लाग्छ । भक्तपुरमा दत्तात्रय मन्दिरसँगैको भीमसेनको मन्दिरमा भक्तजनको भीड लागेको छ । पौराणिक कथनअनुसार दानवराज हिरण्य कश्यपुले विष्णुका भक्त आफ्नै छोरा प्रह्लादलाई मार्न आफ्नी बहिनी होलिकाको काखमा बसाली आगो लगाइदिएका थिए । तर आगोले प्रह्लादलाई छोएन, बरु होलिका नै भष्म भइन् ।यसैको सम्झनामा प्रत्येक वर्ष फाल्गुण शुक्ल पूर्णिमाको रातमा होलिकाको प्रतीक चीर दाह गर्ने परम्परा छ । असत्यमाथि सत्यको विजय हुने मान्यताका साथ प्रतीकात्मक रूपमा चीर उठाउने र एक सातापछि फागुपूर्णिमाका दिन उक्त दहन गर्ने परम्परा रहेको युवा हिन्दु महासंघका अध्यक्ष राजन महर्जनले बताए ।"
मह महामूर्ख,"कलाकार जोडी मदनकृष्ण श्रेष्ठ र हरिवंश आचार्य महामूर्ख घोषित भएका छन् । मिथिला नाट्यकला परिषद् (मिनाप) ले आयोजना गरेको होरी महोत्सव रजत जयन्तीको दोस्रो दिन आइतबार जानकी मन्दिरमा आयोजित रंगारंग कार्यक्रममा महलाई संयुक्त रूपमा महामूर्ख घोषित गरिएको हो । प्रदेश २ का भौतिक पूर्वाधारमन्त्री जितेन्द्र सोनल तथा मिनाप अध्यक्ष परमेश झाले मह जोडीलाई तरकारीको कलात्मक माला, प्रशस्तीपत्र तथा दोसल्ला ओढाएर सम्मान गरे । यसैगरी मह जोडीले मन्त्री सोनललाई मूर्खशिरोमणिको उपाधि प्रदान गरेका थिए । जानकी मन्दिरका उत्तराधिकारी महन्त रामरोशन दासले सम्मानितहरूलाई उपहार दिएर स्वागत गरेका थिए ।मोडल मल्टिपल क्याम्पसका संस्थापक वीरेन्द्र साहलाई लोढाशंकर, मैथिली विकास कोषका अध्यक्ष जीवनाथ चौधरीलाई पटमूर्ख, चर्चित चित्रकार एससी सुमनलाई तरघुसका, जसपा नेता राजीव झालाई वनवनस्कुरहैत, शिक्षक संघ प्रदेश २ अध्यक्ष मेघनाथ यादवलाई तरघुसका, सामाजिक अभियन्ता शेषनारायण यादवलाई चौपटानन्द, पर्यावरण अभियन्ता सुरेश शर्मालाई हराशंख, वन, उद्योग तथा पर्यावरण मन्त्रालयका अधिकृत सुजितकुमार झालाई सिलौटानन्द, पत्रकार शीतल साहलाई ढोरवा, साहित्यकर्मी अशोक दत्तलाई बोतलानन्द, उद्योगी शंकर साहलाई मुसरीलाल, जनकपुरधाम४ का वडाध्यक्ष सुदर्शन सिंहलाई वैशाखनन्दन, कराते प्रशिक्षक वीरेन्द्र कर्णलाई वज्रकीट र कवि बिन्दु ठाकुरलाई खापसुरैतको उपाधि प्रदान गरी सम्मान गरिएको थियो । कार्यक्रममा हास्य कविगोष्ठी, फागु गीत तथा हास्य क्षणिका पनि प्रदर्शन गरिएको थियो । चार दशकदेखि सँगसँगै अभिनय गरेका मह जोडीलाई मिथिलाको विधिअनुसार गठबन्धन गरिएको थियो । मिथिलाञ्चलमा पतिपत्नी वा मित्रमित्रबीचको दिगो सम्बन्धका लागि गठजोड गरेर सँगै डुलाउने चलन छ । मिनापका कलाकारहरूले मह जोडीलाई गठबन्धन गरेर मञ्चमा डुलाउँदै पारम्परिक गीत गाएका थिए । फागु पर्वको पूर्वसन्ध्यामा मिनापले विगत २५ वर्षदेखि दुई दिवसीय फागु महोत्सवको आयोजना गर्दै आएको छ । महोत्सवको पहिलो दिन शनिबार फागु गायन डम्फा प्रतियोगिताको आयोजना गरिएको थियो । धनुषा, महोत्तरी र सप्तरीका १० ग्रामीण समूहबीच भएको प्रतिस्पर्धामा धनुषाको बभनगामा समूह प्रथम, जमुनीवास समूह दोस्रो र सप्तरीको खरसाल समूह तेस्रो भएका थिए । मिनापले प्रदान गरेको महामूर्ख सम्मान प्राप्त गरेपछि मदनकृष्ण श्रेष्ठ र हरिवंश आचार्य भावुक बनेका थिए । उनीहरूको प्रतिक्रिया थियो, महामूर्ख सम्मान हाम्रो जीवनको सर्वाधिक प्रिय उपहार हो । हामीले प्राप्त गरेका हजारौं पुरस्कार र सम्मानका बीचमा यस सम्मानलाई सजाएर राख्नेछौं । मदनकृष्णले मिनापलाई देश जोड्ने सेतुका रूपमा व्याख्या गरे । मिनापका कलाकारहरूसँग कालाजार र आमालगायतका अनेकौं टेलिशृंखलामा काम गर्ने मौका पाएको उल्लेख पनि उनले गरे । आफूले काठमाडौंमा मात्र मूर्ख देखेको उल्लेख गर्दै उनले भने, होइन रैछ । जनकपुरमा पनि धेरै मूर्ख रैछन् तर काठमाडौं जति छैनन् । सहकर्मी मिनापका अभिनेताहरूको आग्रहमा उनले आमा चलचित्रको एउटा संवाद पनि सुनाए, अहाँ आबि गेली त भगवान् आबि गेल बुझाइए ।हरिवंश आचार्यको प्रतिक्रिया थियो, जागिर खाँदा हाकिम बन्ने चाहना भए जस्तै हामीलाई मिनापको महामूर्ख सम्मान पाउने चाहना थियो । आज यो चाहना पूरा भएको छ । आफूहरू पूर्ण भए जस्तो लागेको छ ।राजनीतिक गन्जागोलका कारण मुलुक अस्तव्यस्त बनेको अवस्थामा मिनाप देश जोड्ने अभियानमा लागेको उनले बताए । उनले भने, तराईले हिमाल र पहाडलाई तथा हिमाल र पहाडले तराईलाई माया गरेपछि बल्ल देशमा वास्तविक भ्रातृत्व कायम हुन्छ । प्रदेश २ का भौतिक पूर्वाधारमन्त्री जितेन्द्र सोनलले मह जोडीजस्तै मिनाप पनि देश जोड्ने अभियानमा लागेको बताए । तीन पुस्ताका नेपालीलाई हास्यरस प्रदान गर्ने जोडीलाई सम्मान गर्न पाउँदा खुसी लागेको उनले बताए ।"
प्रदेश २ मा तीन दिन होली,निर्देशन अवज्ञा गर्दै होलीडोटी सरकारले भीडभाड नगरी होली मनाउन आह्वान गरे पनि डोटीका ग्रामीण क्षेत्रमा अवज्ञा भएको छ । पूर्वीचौकी गाउँपालिका१ खिरासैनमा स्थानीयले मौलिक वेशभूषाका साथ परम्परागत रूपमा होली पर्व मनाएका छन् । होली मनाउन स्थानीयको सडकमा घुइँचो थियो । स्थानीयले दिउँसो होली खेले । राति देउडा खेल्ने कार्यक्रम भने प्रशासनले कारबाही गर्न सक्ने भन्दै स्थगित गरे ।
किरण र जमलको भेट,"नेपाली राष्ट्रिय टिमका कप्तान हुन् किरण चेम्जोङ । उनका सकमक्षी जमल भुइयान । भारतको आई लिग खेलेर यी दुई थ्री नेसन्स कपका लागि काठमाडौं आइपुगेका हुन् । शनिबार सम्पन्न आई लिगमा किरणको टिम राउन्ड ग्लास पन्जाब चौथो भयो भने जमल समावेश मोहम्मडन स्पोर्टिङ छैटौंमा रह्यो । चौध खेलमा सातवटा क्लिनसिट गरेका किरण आई लिगकै उत्कृष्ट गोलकिपर घोषित भए । मिडफिल्डर जमलको प्रदर्शन भने उत्कृष्ट भएन । थ्री नेसन्स कपमा किरणको असली परीक्षण भएको छैन । जमल पनि मैदानमा छाएका छैनन् ।पहिलो दुई खेलमा प्रशिक्षकले भनेजस्तै प्रदर्शन राम्रो भयो, नेपाली टिमका कप्तान किरणले भने, मलाई मेरो टिमप्रति विश्वास छ कि गोल गर्छ । उपलब्धि हात पार्न उत्साहित छु । बंगलादेशमा खेलेको टिम र आजको टिममा पूर्णतः फरक छ । यसबाट खुसी छु । गत नोभेम्बरमा ढाकामा भएका दुई मैत्रीपूर्ण खेलमा नेपालले एक हार र एक बराबरी खेलेको थियो । त्यो बेलाभन्दा अहिलेको टिम राम्रो भएको पनि उनले बताए । मेरा लागि दर्शक सधैं अतिरिक्त ऊर्जा हुन्, जसलाई देख्दा सधैं उत्साहित हुन्छु । देशका लागि केही गर्नुपर्छ भन्ने हुन्छ, ६ वर्षपछि दशरथ रंगशालामा फर्केको राष्ट्रिय टिमबारे किरणले भने, बंगलादेशसँगको खेल सधैं प्रतिस्पर्धात्मक हुन्छ । डिफेन्समा रोहित (चन्द) आएपछि राम्रो भएको छ । अघिल्ला दुई खेलमा थुप्रै अवसर सिर्जना गरेका थियौं । अगाडिका भाइहरूले पनि फाइनलमा गोल गर्ने विश्वास छ ।नेपाल राम्रो टिम हो । उसले केही वर्षयता धेरै राम्रो गरेको छ । त्यसैले फाइनल कठिन हुनेछ, उपाधि होडबारे बंगलादेशी कप्तान जमलले भने, हामीलाई ट्रफी जित्ने राम्रो अवसर छ । हामीसँग राम्रा खेलाडी छन्, राम्रो टिम छ । आशा छ फाइनलमा राम्रो प्रदर्शन हुनेछ । फिफा वरीयतामा नेपाल (१७१) भन्दा १५ स्थान पछाडि छ बंगलादेश ।"
आर्मी सेमिफाइनलमा,चितवन (कास) त्रिभुवन आर्मी क्लबले सुनौलो संगम क्लब बुटवललाई ५० ले पराजित गरी विजय खड्गी स्मृति गोल्डकप फुटबलको सेमिफाइनल प्रवेश गरेको छ ।नारायणगढको क्याम्पाचौरमा भएको तनावपूर्ण क्वाटरफाइनलको २९ औं मिनेटमै सुनौलो संगम १० खेलाडीमा समेटियो । बक्सभित्र फल गरेपछि पहेँलो कार्ड पाएका सुनौलो संगमका आशिष गुरुङले रेफ्रीसँग थप विवाद गरेपछि रातो कार्ड पाए । एक गोलको अग्रता लिइसकेको आर्मीले पहिलो हाफअघि दुई गोल थप्यो ।आर्मीका लागि पहिलो गोल दसौं मिनेटमा सन्तोष केसीले गरे । पहिलो हाफको अन्तिम समयमा सुशान्त चौधरीले दोस्रो र इन्जुरी समयमा राजेश पौडेलले गोल गरे । मध्यान्तरपछि सुनौलो संगम केही सम्हालिएर खेले पनि गोल गर्ने अवसर सिर्जना गर्न सकेन । आर्मीले खेलको अन्त्यतिर दुई दुई गोल थप्यो ।८१ औं मिनेटमा सन्तोष र ८२ औं मिनेटमा सुशान्तले गोल गरे । सन्तोष केसी म्यान अफ द म्याचमा चुनिए ।
वडा १२ र १९ फाइनलमा,धनगढी (कास) धनगढी उपमहानगरपालिका नगर खेलकुद समितिको आयोजनामा भइरहेको धनगढी मेयरउपमेयर कप फुटबल प्रतियोगिताको महिलातर्फको उपाधिका लागि वडा नम्बर १२ र वडा नम्बर १९ भिड्ने भएका छन् । फूलबारीस्थित खेलमैदानमा आइतबार भएका महिलातर्फका सेमिफाइनलमा वडा नम्बर १९ ले वडा नम्बर १८ लाई ५० तथा वडा नम्बर १२ ले वडा नम्बर १४ लाई ४० गोलअन्तरले पराजित गरी फाइनलमा भेट पक्का गरेका हुन् ।पुरुषतर्फ पनि सेमिफाइनल समीकरण पूरा भएको छ । आइतबार बिहान भएका खेलमा जित हात पार्दै वडा नम्बर १४ र वडा नम्बर ७ सेमिफाइनल प्रवेश गरेका छन् । बिहानको पहिलो खेलमा वडा नम्बर १४ ले वडा नम्बर ११ लाई टाइब्रेकरमा ४१ ले हरायो । अर्को खेलमा वडा नम्बर ७ ले वडा नम्बर १० लाई २० ले पराजित गर्यो । उपाधि विजेता महिलापुरुष टिमले १ लाख १ हजार र उपविजेता टोलीले ५१ हजार रुपैयाँ पाउनेछन् ।
एनआरटीमा जोशी निरन्तर,"काठमाडौं (कास) ए डिभिजन फुटबल क्लब न्युरोड टिम (एनआरटी) को नेतृत्वमा सुन्दर नरसिंह जोशीले निरन्तरता पाएका छन् । क्लबको ८६ औं वार्षिक साधारणसभा तथा कार्यसमिति निर्वाचनबाट जोशी आगामी २ वर्षका लागि निर्विरोध चयन भएका हुन् । कार्यसमिति निर्वाचनमा अध्यक्षसहित चार पदमा निर्विरोध चयन गरिएको थियो । निर्विरोध हुनेमा प्रथम उपाध्यक्ष योगम्बर सुवाल, द्वितीय उपाध्यक्ष नवीन सुवाल र कोषाध्यक्षमा अनुजसिंह प्रधान छन् । बाँकी पदका लागि निर्वाचन भएको थियो । क्लबको तृतीय उपाध्यक्षमा दामोदर रञ्जित विजयी भए । उनले गौतम मालाकारलाई पराजित गरेका हुन् । महासचिवमा सतीशकृष्ण श्रेष्ठलाई पराजित गरी नरेन्द्रमान श्रेष्ठ विजयी भए । डिकेन सुवाल सचिवमा निर्वाचित भए । उनले महेन्द्र मल्ललाई पराजित गरेका हुन् । कार्यसमितिका १० सदस्यका लागि भएको चुनावमार्फत प्रदीप राजभण्डारी, नवीन महर्जन, रवीन्द्रध्वज जोशी, सुरेन्द्र श्रेष्ठ, राजेन्द्र शाक्य, हरिओम श्रेष्ठ, अमर श्रेष्ठ, सर्वज्ञरत्न मानन्धर, दीपक खड्गी र सुनीलभक्त जोशी छन् । सदस्यका लागि १६ जनाको उम्मेदवारी परेको थियो । जसमध्ये अमीर डंगोल, श्याम माली, प्रज्वलकान्त मैनाली, सुन्दर थापा, राजु केसी र किरण राणा पराजित रहे ।"
