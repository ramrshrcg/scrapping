शीर्षक,विवरण
सडकले बनाइदियो सुकुम्बासी,"सर्वोच्च अदालतका तत्कालीन न्यायाधीश हरिप्रसाद वाग्लेको एकल इजलासले २०७० चैत २४ गते घर भत्काउने, नष्ट गर्ने, निवेदकलाई धरपकड गर्ने काम बन्द गर्नेलगायत कुनै कामकारबाही नगर्न अन्तरिम आदेश दिएको थियो । गत वर्ष सर्वोच्चले घर भत्काउने, नष्ट गर्ने काम नगर्न र गर्नैपरे मुआब्जा दिन आदेश दिएको थियो । तर यो आदेश पनि उल्लंघन भएको भन्दै स्थानीय बासिन्दा आन्दोलनमा उत्रिएका छन् । व्यक्तिको घर भत्काइएको क्षेत्रमा काठमाडौं महानगरपालिकाले सूचना केन्द्र बनाउन लागेको थियो । सूचना केन्द्र बनाउने ठाउँ जस्ताले बेरेर राखिएको थियो । त्यसलाई स्थानीय बासिन्दा र उपत्यका सडक विस्तार संघर्ष समितिका पदाधिकारीलगायतले गत साता भत्काइदिए । त्यही आरोपमा समितिका संयोजक सुमन सायमीलगायतलाई प्रहरीले पक्राउ गरेको छ । पक्राउ गरिएकालाई हतकडी लगाएर प्रहरीले अमानवीय व्यवहार गरेको छ । प्रहरीमाथि दुर्व्यवहार गरेको झूटा आरोप लगाइएको छ । यहाँ बलात्कारी, हत्यारा खुलमखुला हिँडेका छन् तर आफ्नो आवासको अधिकार माग्नेमाथि हतकडी लगाइएको छ, बाइसधाराका शैलेन्द्रकुमार श्रेष्ठले भने । उनी पनि पक्राउ परेका थिए तर पछि छुटे । काठमाडौं महानगरपालिकाले सूचना केन्द्र बनाउन १ करोड रुपैयाँ छुट्याएको छ । व्यक्तिको घर भत्काएकै ठाउँमा ट्याक्सी पार्किङ बनाइएको पनि स्थानीयले बताए । बृहत् नागरिक आन्दोलन, उपत्यकाव्यापी सडक विस्तार संघर्ष समिति, नेवाः देय दबू र विभिन्न खलः पुचः ले आइतबार काठमाडौं महानगरपालिका घेराउ कार्यक्रम राखेका थिए । उनीहरूले सर्वोच्च अदालतको आदेशविपरीत सडक विस्तारको विरोध गर्दा पक्राउ परेकालाई रिहाइ गर्न माग राखेका छन् । काठमाडौंमा बस्ने रैथाने र बाहिरबाट आउने हामीजस्ता प्रवासीलाई यहाँ केही समस्या छैन । हामीबीच सुमधुर सम्बन्ध छ । तर प्रश्न राज्यमा आयो, त्रिभुवन विश्वविद्यालयका सहप्राध्यापक बालकृष्ण माबुहाङले भने, राज्य हैकमी व्यक्तिको हातमा गएकाले नागरिकलाई अनागरिकको जस्तो व्यवहार गरियो । भाषा संस्कृतिको अधिकार दिइएन । हामी शासकसँग तर्सित मनोविज्ञानमा छौं । भाषा, संस्कृतिलगायत सम्पूर्ण अधिकार दिइयो भने मात्र राज्य हाम्रो हुनेछ ।"
प्रधानमन्त्रीकै नगरमा आदिवासीको उठीबास,"ॅकागजहरू नक्कली हुन्पदमबहादुरका सबुत प्रमाणहरू मान्न दमक नगरपालिका तयार छैन । हाटखोला हाल दमक ७ नम्बर वडाअन्तर्गत पर्छ । वडाध्यक्ष भीम पौडेलले पदमबहादुरका अधिकांश कागज नक्कली भएको दाबी गरे । नगरपालिकासँग त्यो जग्गाको धनीपुर्जा उपलब्ध छ, पदमबहादुर मान्छेको कुरा सुनेर हल्ला गर्दै हिँड्छ, उनले भने, जग्गा उसको भए कानुनी रूपमा प्रमाणित हुने कागजात देखाए भइहाल्यो नि । कताकताबाट सरकारी छाप लगाएको कागज ल्याएको भरमा हुन्छ ? दमक नगरपालिकाका मेयर रोमनाथ ओलीले उक्त जग्गामा दाबी लाग्ने गरी पदमबहादुरसँग कुनै आधार नभएको दाबी गरे । कागजमात्र देखाएर जग्गा हत्याउन नसकिने उनको तर्क छ । २०२१ अघि त्यो जग्गा माझी परिवारकै थियो होला तर २०२१ को नापीले कायम गरेपछि उक्त जग्गा माझी परिवारको ठहरिँदैन । अहिले त्यो जग्गा सरकारको हो, उनले भने । उनले उक्त जग्गामाथि अनावश्यक दाबी छोड्न पदमबहादुरलाई आग्रह गरे । पदमबहादुरलाई नगरपालिकाले भिट्टासहित घर बनाइदिने उनको भनाइ छ । पदमबहादुर भने आफ्नो पुर्ख्यौली जग्गा कुनै हालतमा नछाड्ने अडानमा छन् । एक वर्षदेखि पदमबहादुर आफूले दाबी गर्दै आएको हाटखोलाको जग्गामा बस्दै आएका छन् । यो जग्गाका लागि प्रहरीको हिरासतदेखि अदालतसम्म पुगिसकें, ज्यान गए जाओस् तर जग्गा छोड्दिनँ, उनले भने । उनले १० कट्ठा १६ धुरमध्ये आधा भए पनि लिएरै छाड्ने अडान कसे । यो जग्गाका लागि मैले १२ लाख होइन, करोडौं रुपैयाँ सकें, दमकभरिका मान्छेबाट ४५ करोड ऋणमा डुबेको छु, उनले भने ।दमक५ का दुर्गाप्रसाद कट्टेलले माझी परिवारको मूल्यवान जग्गा नगरपालिकाले बलजफ्ती हडपेको दाबी गरे । नगरपालिकाले उक्त जग्गा नियतवश हडपेको देखिन्छ, नजिकै ४ धुर जग्गा किनेर बाँकी जग्गा जबर्जस्ती आफ्नो बनाएको देखिन्छ, उनले भने, सुकुम्बासी आयोगले दिएको धनीपुर्जा र पुराना कागजात देखाउँदा किर्ते गर्यो भनेर नगरपालिकाले उल्टै पदमबहादुरलाई धरपकड गराएर दुःख दिएको छ ।५६ वर्षीया सीता नेपालले हाटखोलाको जग्गामा आफ्नो परिवार २००७ सालदेखि बसोबास गर्दै आएको बताइन् । उनले आफ्नो परिवारले हरिमाया मझिनीसँग घरायसी राजीनामाको लिखत गराएर १० धुर जग्गा १९ सय रुपैयाँमा खरिद गरेको बताइन् । यो जग्गा स्पष्ट माझी परिवारको हो, हामीसँग प्रमाण छ, नगरपालिकाले जबर्जस्ती हडप्न खोजिरहेको छ, उनले भनिन् । ७१ वर्षीया नैनमाया मगरले पनि उक्त जग्गा माझी परिवारकै भएको दाबी गरिन् । उनले आफ्ना ससुरा मानबहादुर मगरले हरिमायासँग भिट्टा मागेर बसोबास गर्दै आएको बताइन् । ६९ वर्षीय रामबहादुर बस्नेतले माझी परिवारसँग सहमति गरेर हाटखोलामा बसोबास गर्दै आएको बताए । उनले भने, हाटखोलामा बुधबार बजार लाग्थ्यो । अन्य दिन टहरा खाली हुन्थे । मैले माझी परिवारसँग कुरा गरेर एउटा टहरा प्लास्टिकले बेरेर बसोबास गर्न थालेको हुँ ।"
न्यायिक नेतृत्वप्रति कानुन व्यवसायी असन्तुष्ट,"यो नियुक्तिपछिको शपथमा पनि प्रधानन्यायाधीश जबरा संलग्न थिए । बारको कार्यकारिणी परिषद्को निर्णयमा भनिएको छ, यस्ता कार्यलाई संविधानको भावना र मर्म प्रतिकूल भएको कार्यप्रति यो परिषद् बैठक असहमति प्रकट गर्दछ । कानुन व्यवसायीले स्वचालित पेसी व्यवस्थापनका सम्बन्धमा सर्वोच्च अदालत नेतृत्वको ध्यानाकर्षण गराएका छन् । स्वचालित पेसी व्यवस्थापनमा कुन मुद्दा कुनकुन न्यायाधीश सम्मिलित इजलासले हेर्ने भन्नेमा प्रधानन्यायाधीशको कुनै भूमिका हुँदैन । उदाहरणकै लागि, प्रतिनिधिसभा विघटनकै मुद्दामा स्वचालित रूपमा इजलास गठन भएको भए उक्त इजलासमा कुनकुन न्यायाधीश पर्ने भन्ने विषय प्रधानन्यायाधीशको नियन्त्रणमा रहँदैनथ्यो । गोलाप्रथा वा कम्प्युटरबाट स्वचालित रूपमा इजलासमा बस्ने न्यायाधीशहरू तय हुन्थे । कानुन व्यवसायीहरूले यही विषयलाई संकेत गरी स्वचालित पेसी व्यवस्थापनबारे कानुन व्यवस्था नभएसम्म गोलाप्रथाको माग गरेका छन् । निर्णयमा भनिएको छ, कानुनी व्यवस्था नभएसम्म गोलाप्रथा प्रक्रियाबाट नेपालभरका सम्पूर्ण तहका अदालतमा पेसी व्यवस्थापन गर्न सर्वोच्च अदालतसँग जोडदार माग गर्दछ । गत साउन २७ गते स्वचालित पेसी व्यवस्थापनका सम्बन्धमा सर्वोच्च अदालतले गठन गरेको अध्ययन समितिले अझै प्रतिवेदन बुझाइसकेको छैन । बार महासचिव पौडेलका अनुसार त्यसबारे अध्ययन गर्न सर्वोच्च अदालतमा समिति बनेर काम भइरहेकामा छिटो होस् भन्नका लागि उक्त विषय उठाइएको हो । कानुन व्यवसायीहरूले देशभरका न्यायालयको कामकारबाही प्रभावकारी बनाउन माग गरेका छन् । सर्वोच्च, उच्च अनि विशिष्टीकृत अदालतको न्यायप्रशासनलाई प्रभावकारी बनाउने भन्दै कानुन व्यवसायीहरूको भेलाले संवैधानिक व्यवस्थाबमोजिम संवैधानिक दायित्व प्रधानन्यायाधीशबाट पूरा हुनेछ भन्दै प्रधानन्यायाधीशको ध्यानाकर्षण गराएको हो । कानुन व्यवसायीहरूले सबै तहमा अदालतमा आबद्ध न्यायाधीशहरू तथा न्यायपालिकामा कार्यरत राष्ट्रसेवकको सम्पत्तिमा पारदर्शिता कायम गर्न आवश्यक कानुनी व्यवस्था गर्न माग गरेका छन् । अनि सर्वोच्चका न्यायाधीश हरिकृष्ण कार्की नेतृत्वमा विकृतिविहीन न्यायालयबारे अध्ययन गर्न गठित समितिको प्रतिवेदन नआउँदासम्म सर्वोच्चदेखि जिल्ला न्यायाधीशहरूको नियुक्ति प्रक्रिया अघि नबढाउन पनि न्यायपरिषद्को ध्यानाकर्षण गराएका छन् । बार अध्यक्ष श्रेष्ठका अनुसार समितिले प्रतिवेदनकै तयारी गरिरहेका बेला नियुक्तिको तयारी भएको चर्चा चलेपछि कानुन व्यवसायीहरू गम्भीर भएका हुन् । उनले भने, विकृतिविसंगतिका कतिपय प्रश्न नियुक्तिसँग जोडिएका छन् । त्यसैले प्रतिवेदन आएपछि नियुक्तिको प्रक्रिया अघि बढाउँदा उचित हुन्छ भनेर सुझाव दिएका छौं । संसद्को दुवै अधिवेशन चलिरहेको अवस्थामा बाहेक अन्य अवस्थामा तत्काल केही गर्न आवश्यक परेमा अध्यादेश जारी गर्न सकिने संवैधानिक व्यवस्था औंल्याउँदै कानुन व्यवसायीले जुनसुकै समय र अवस्थामा संविधानको धारा ११४ को प्रयोग नगराउन सरकारको ध्यानाकर्षण गराएको छ । सरकारले संवैधानिक परिषद्सम्बन्धी अध्यादेशबाटै पदाधिकारी सिफारिस र नियुक्ति गरेको थियो । सर्वोच्च अदालतबाट प्रतिनिधिसभा विघटन असंवैधानिक ठहर भएको अहिलेको अवस्थामा दलहरूले आपसी सहकार्यमा संवैधानिक नैतिकता देखाई मुलुकलाई राजनीतिक निकास र स्थिरता प्रदान गर्न पनि कानुन व्यवसायीले दलहरूको ध्यानाकर्षण गराएका छन् । कानुन व्यवसायीको भेलाले घोषणापत्र जारी गर्न वरिष्ठ अधिवक्ता खगेन्द्रप्रसाद अधिकारीको संयोजकत्वमा ८ सदस्य र एक सहजकर्ता भएको समिति गठन गरेको छ ।"
म्यान्मारमा १८ प्रदर्शनकारी मारिए,"यांगुन (एजेन्सी) म्यान्मारको सैनिक कु विरोधी प्रदर्शनका क्रममा प्रहरीले गोली चलाउँदा कम्तीमा १८ जनाको मृत्यु भएको छ । संयुक्त राष्ट्रसंघीय मानव अधिकार कार्यालयले घटनामा ३० जना घाइते भएको जनाएको छ । यांगुन, दावेई, म्यान्डले, लास्हिओ, मेइक, बागो र पोकोक्कु सहरमा आइतबार प्रहरीको गोलीले प्रदर्शनकारीको मृत्यु भएको हो । म्यान्मारमा फेब्रुअरी १ मा सेनाले सत्ता हत्याएपछि दिनहुँ विरोध प्रदर्शन हुँदै आएको छ । आइतबार भने सुरक्षाकर्मीले अत्यधिक बल प्रयोग गरेको मानवअधिकारकर्मीलाई उद्धृत गर्दै अन्तर्राष्ट्रिय सञ्चारमाध्यमले जनाएका छन् । सामाजिक सञ्जालमा पोस्ट गरिएका दृश्यमा प्रहरीले प्रदर्शनकारीलाई लखेटीलखेटी कुटेको र कैयौं मानिस रक्ताम्य भएको देखिन्छ । चेतावनीबिनै आफूहरूलाई गोली प्रहार गरिएको प्रदर्शनकारीले बताए ।"
प्रधानमन्त्रीबाट हटाउन ओलीको चुनौती,"(दमक)  प्रधानमन्त्री केपी शर्मा ओलीले संसद्मा आफूविरुद्ध अविश्वास प्रस्ताव पारित गरेर देखाउन दाहालनेपाल समूहलाई चुनौती दिएका छन् । आफ्नो निर्वाचन क्षेत्र झापा५ स्थित कमल गाउँपालिकाको झर्काहामा आइतबार चीननेपालमैत्री औद्योगिक पार्क शिलान्यासपछि आयोजित कार्यक्रमलाई सम्बोधन गर्दै प्रधानमन्त्री ओलीले अदालतबाट मुद्दा लडेर प्रतिनिधिसभा पुनःस्थापना गराउनेहरूलाई प्रधानमन्त्री पदबाट आफूलाई हटाएर देखाउन चुनौती दिए ।संसद्मा अविश्वासको प्रस्ताव पारित गरेर प्रधानमन्त्री पदबाट हटाए आफू फेरि जनताबाट दुई तिहाइ मत जितेर सरकारमा आउने उनले दाबी गरे । उनले संसद् पुनःस्थापना भएपछि पनि पुष्पकमल दाहालमाधवकुमार नेपाल समूहले प्रधानमन्त्री पदबाट राजीनामा दिन भन्दै आफूसमक्ष हात थाप्न थालेको टिप्पणी गरे । हँसिलो मुहारमा कार्यक्रमस्थल आइपुगेका प्रधानमन्त्री ओलीले आफूमाथिको विश्वास नगुमाउन आफ्ना निर्वाचन क्षेत्रका बासिन्दालाई आश्वस्त पारेका थिए । आफूले जिन्दगीमा कैयौं पटक मुद्दा हारेको उनले बताए । म त जिन्दगीमा मुद्दा हार्दाहार्दा गरेको मान्छे हुँ, उहिले पनि धेरै मुद्दा हारें । गल्ती नगर्ने, मुद्दा हार्दै जाने । मैले त भोगेकै छु त्यो कुरा, उनले भने, तर मलाई मुद्दा जिताइदिएर कसैले प्रधानमन्त्री बनाएको होइन । तपाईं (जनता) हरूले बनाएको हो । जबसम्म नेपाली जनता मेरो साथमा हुन्छन्, तबसम्म मुद्दा त के भो र ।बलिदानीपूर्ण संघर्षबाट ल्याएकाले लोकतन्त्रलाई तलमाथि हुन नदिने ओलीको दाबी थियो । हाम्रो संविधान समयअनुसार परिमार्जन हुन सक्छ तर संविधानको लोकतान्त्रिक मर्म र भावनालाई तलमाथि हुन दिइने छैन, उनले भने । निर्धक्क भाषण गरेका ओलीले दाहाल र नेपालले मुलुकलाई बर्बाद गर्न चाहेको आरोप लगाए । एउटा मिस्टर हेल्लो र अर्को मिस्टर कम्फरटेबल छन् । यी दुई मिस्टरहरूले नेपाललाई बर्बाद गर्न चाहेका छन्, प्रधानमन्त्री ओलीले भने, तर हामी छौं यस देशमा ।ओलीले नेत्रविक्रम चन्द समूहसँग वार्ताबाट समस्या समाधान गर्ने प्रक्रिया अघि बढाइसकेको बताए । वाग्मती प्रदेश प्रमुख विष्णुप्रसाद प्रसाईंलाई स्टेजबाट चिनाउँदै प्रधानमन्त्री ओलीले ५० वर्षअघि आजैको मितिमा सँगै गिरफ्तारीमा परेको स्मरण गरे । आधा शताब्दीभन्दा पहिलादेखि यो देशका लागि संघर्ष गर्दै आएका मान्छे हौं हामी । ५० वर्षअघि आजैको दिन २०२७ फागुन १६ मा झापाको बिर्ताबजारबाट विष्णुजी र म सँगै गिरफ्तार भएका थियौं, उनले भने, ५५ वर्षभन्दा बढी भइसक्यो । मैले व्यक्तिगत रूपमै संघर्ष गरिरहेको छु । प्रधानमन्त्री ओलीले दाहाल र नेपालको व्यवहार ठीक नभएकै कारण शेरबहादुर देउवा र उपेन्द्र यादवले विश्वास गर्न नसकेको टिप्पणी गरे । संसद् पुनःस्थापनाको निर्णय अदालतले सुनाएलगत्तै चितवनको सभा छोडेर बूढानीलकण्ठ पुगेर सरकार चलाइदिनुपर्यो हजुर भनेर बिन्ती बिसाउँदा पनि उहाँहरूको प्रस्ताव असफल भयो, उनले भने । प्रधानमन्त्री ओली आइतबार आफ्नो निर्वाचन क्षेत्र झापा५ का आधा दर्जन कार्यक्रममा सहभागी भए । उनले कमल७ झर्काहामा दमक नगरपालिका, कमल गाउँपालिका र गौरादह नगरपालिकाको करिब दुई हजार एक सय क्षेत्रफलमा निर्माण हुने भनिएको चीननेपालमैत्री औद्योगिक क्षेत्र को शिलान्यास गरे । उनले उक्त औद्योगिक क्षेत्रका लागि सरकारले ६३ अर्ब विदेशी लगानी स्वीकृत गरिसकेको जानकारीसमेत दिए । ओलीले आइतबारै कमल गाउँपालिकाको क्याम्पास्थित कमल खोलाको पुल, दमक नगरपालिका १० बाट मोरङको आमबारी जोड्ने मावाबेतनी खोलाको पुल, दमक१० सेतुमारीबाट गौरादह नगरपालिका जोड्ने रतुवा नदीको पुल र दमक१ बाट इलामको चुलाचुली जोड्ने रतुवा नदीमा निर्माण सम्पन्न भएको पुलको उद्घाटन गरेका छन् । मदन भण्डारी मार्गको धरानबाहुनडाँगी सडक खण्डमा पर्ने ३१ वटा खोलामा निर्माण गर्नुपर्ने पुलहरूको पनि एकै स्थानबाट सामूहिक शिलान्यास गरेका छन् । झापा र इलामको सिमाना बुकुवामा रहेको रतुवा खोलाको पुल शिलान्यासपछि एकमुष्ट ३१ वटा पुलको शिलान्यास गरेका हुन् ।"
'मबाट अदालतको अवहेलना भएको छैन,"काठमाडौं (कास) नेकपा दाहालनेपाल पक्षका अध्यक्ष पुष्पकमल दाहालले आफूले सरकारको कामकारबाहीमाथि टिप्पणी गरेको र त्यो अदालतको अवहेलनाको विषय नहुने दाबी गरेका छन् । सर्वोच्च अदालतमा पेस भएको अवहेलनाको निवेदनमा जवाफ लेख्ने क्रममा उनले उक्त निवेदन प्रधानमन्त्रीको स्वार्थअनुसार दर्ता गराइएको दाबी पनि गरे । आफूले प्रतिनिधिसभा विघटनको विरोधमा अभिव्यक्ति दिएको र सडकमा उत्रिएका पेसाकर्मीहरूले पनि यही आशयमा विरोध गरेको उनको भनाइ छ । यो आक्रोश बढ्दो छ, उनले भनेका छन्, अदालतले संविधानको व्याख्या गर्ने हो, जुलुस, नारा र भाषणको व्याख्या गर्ने होइन । जुलुस र भाषणले अदालतलाई प्रभाव पार्ने हुँदैन । अदालतमा परेको मुद्दामा पनि पक्षले जितको अपेक्षा गर्नु र त्यहीअनुसार प्रतिक्रिया दिनु स्वाभाविक भएको उनको प्रतिक्रिया थियो ।"
स्वयंसेवाका पर्याय थिए शंकर डाक्टर,"(काँकडभिट्टा)  करिब पाँच दशक जति गाउँमै बिरामीको सेवामा बिताउनु चानचुने थिएन । डा शंकर उप्रेतीले भने आफ्नो आधाभन्दा बढी जीवन गाउँलेको उपचारमा खर्चिए । उनले प्रण गरेका थिए, ५० वर्ष उपचार सेवा गर्छु र रिटायर्ड हुन्छु । गाउँमा बसेर ५० वर्ष लामो सेवा गरेपछि उप्रेतीले २०७६ मा स्वैच्छिक अवकाश लिए । सेवाबाट रिटायर्ड हुने समयमा उनी काठमाडौं जाने कि गाउँमै सेवामा लाग्ने भनेर अक्मकिए । कतै गाउँलेले सरल र सुलभ उपचार नपाउने पो हुन् कि ! भन्ने चिन्ताले उनलाई सतायो । तर, विशाल शिवाकोटीलगायत स्थानीय व्यवसायीले जनतालाई सुलभ स्वास्थ्य सेवा उपलब्ध गराउने प्र्रतिबद्धता गरेपछि उहाँ काठमाडौं जान मन्जुर हुनुभएको थियो, स्थानीय बासिन्दासमेत रहेका आख्यानकार कुमार भट्टराईले भने, जनताको स्वास्थ्यप्रति उहाँ सदैव चिन्तित हुनुहुन्थ्यो । देहाती जनताको उपचारमा जीवनभर निःस्वार्थ सेवा गर्ने गुनिला शंकर डाक्टर ले शनिबार मध्यराति काठमाडौंमा अन्तिम सास फेरे । मधुमेहका बिरामी उनको बोली मस्तिष्कघातका कारण डेढ वर्षयता प्रस्ट थिएन । उनी ८७ वर्षका थिए । डा उप्रेती छोरा सञ्जीवसँग काठमाडौंमा थिए । भारतबाट एमबीबीएस गरेपछि करिब एक दशक सरकारी सेवामा बिताएका उप्रेतीले बाँकी ४० वर्ष झापाको शनिश्चरेस्थित गाउँ फर्किएर जनताको सेवामा बिताएका थिए । कोलम्बो प्लानअन्तर्गत पढ्ने अवसर पाएका बेला उनले प्रतिज्ञा गरेका थिए, एमबीबीएससम्म मात्रै पढ्छु र पढाइ सकेर गाउँ फर्किन्छु अनि गाउँलेको सेवामा जीवन बिताउँछु । १९९१ मा आठराई चुहानडाँडामा जन्मिएका उनले २०१७ सालमा एमबीबीएसको पढाइ पूरा गरेका थिए । त्यसपछि भोजपुर र धनगढीमा सरकारी सेवा गरेका उनी २०२६ सालपछि शनिश्चरे फर्किएका थिए । सुरुमा सानो क्लिनिक सञ्चालन गरेर निःशुल्क स्वास्थ्य सेवा गरे । त्यो सानो क्लिनिक अहिले शंकर अस्पताल ले चिनिन्छ । आइतबार शनिश्चरेस्थित अस्पतालमा श्रद्धाञ्जली सभा आयोजना भयो । अर्जुनधारा नगरप्रमुख हरि राना र पूर्वगाविस अध्यक्ष कृष्ण मिश्रलगायतले उप्रेतीको योगदानको प्रशंसा गरे । रानाले भने, जुन बेला यो भेगमा अस्पताल थिएन, त्यो बेला शंकर डाक्टर जनताका भगवान् बनेर आइपुग्नुभयो । उप्रेतीले झापाका मात्रै हैन, सिंगो मेची अञ्चलकै बिरामीको उपचार गरेका थिए । उप्रेती बचेको समय राजनीतिमा पनि खर्चिन्थे । साहित्यकार कृष्ण बरालका अनुसार उनले २०३७ सालको जनमतसंग्रहमा झापामा बहुदलीय व्यवस्थाका पक्षमा भएको आन्दोलनको नेतृत्व सम्हालेका थिए । ०४६ पछि कांग्रेसले उनलाई राष्ट्रिय सभा सदस्यमा मनोनीत गरेको थियो ।"
"फेवातालको नयाँ क्षेत्रफल, घट्यो १६१९ रोपनी","(पोखरा)  राणाकालीन पाँडे बाँधलाई विस्थापित गर्दै २०१८ सालमा ड्यामसाइडमा आधुनिक बाँध बनाएर फेवाताल थुनियो । नेपालभारत सहयोग मिसनले बनाएको बाँध २०३१ मा फुट्यो । २०३४ मा अर्को बाँध बन्यो । तत्कालीन राजा महेन्द्रद्वारा उद्घाटित पुरानो बाँधमा भएको शिलालेखको भग्नावशेष अझै देख्न सकिन्छ । शिलालेखमा फेवातालको क्षेत्रफल उल्लेख छ, १० वर्ग मिल (माइल) अर्थात् १०३६ वर्ग किलोमिटर । सरकारद्वारा गठित फेवातालको चार किल्ला निर्धारण, सीमांकन तथा नक्सांकन समितिले भने इतिहासमा त्यति ठूलो फेवाताल कहिल्यै नभएको निष्कर्ष निकाल्दै नयाँ क्षेत्रफल सार्वजनिक गरेको छ । समितिको सिफारिसमा मन्त्रिपरिषद्को बैठकले पारित गरेर कायम गरिएको नयाँ क्षेत्रफल हो, ५७२६ वर्ग किलोमिटर अर्थात् ११ हजार २ सय ५५ रोपनी ।समितिको प्रतिवेदनलाई आइतबार गण्डकी प्रदेशका मुख्यमन्त्री पृथ्वीसुब्बा गुरुङले पोखरामा सार्वजनिक गरेका छन् । प्रतिवेदनमा तालको पूर्वमा ड्यामसाइड, पश्चिममा मोरेबगर, उत्तरमा खपौंदीचंखपुरबीचको दम्किलो र दक्षिणमा चिसापानी रानीवनलाई चारकिल्ला कायम गरिएको छ । तल्लो तटीय क्षेत्र ड्यामसाइड, रानीवन, गौरीघाट, लेकसाइड, गैराको चौतारा, सेदी, खपौंदी, लामीडाँडा, अनदुसमेतको क्षेत्रमा वर्षायामको अधिकतम पानीको किनारालाई तालको सिमाना मानिएको छ । फेवातालको मुहानपट्टि मोरेबगरको माछापोखरीबाट उत्तरपूर्वतर्फ हर्पनखोला पार गरी भकुन्डे खोलाको अन्तिम घुम्ती नजिक हुँदै माझथुम ढिस्कोको दक्षिणी भागलाई छोएर पूर्वतर्फ रहेको दलदले ढाप क्षेत्रलाई समेटी पामे घाँटीछिना मोटरबाटोसम्म सीमांकन कायम गरिएको छ । तालको सीमारेखाको परिधि १८ किलोमिटर हुन पुगेको छ ।सरकारले आधिकारिक रूपमा पहिलोपल्ट नापजाँच गरेर फेवातालको क्षेत्रफल कायम गरेको हो । हालको सहित फेवातालमाथि दर्जनपल्ट अध्ययन भएर फरकफरक क्षेत्रफल सार्वजनिक भएका छन् । ब्रिटिस सर्भे अफ इन्डियाले सन् १९२५२६ (विसं १९९२) मा बनाएको स्थलरूप (टोपो) नक्साअनुसार फेवातालको क्षेत्रफल ३४६ वर्गकिमि थियो । तत्कालीन समयमा प्रविधिको त्यतिसारो विकास नभइसकेकाले क्षेत्रफल कम देखिएको हुन सक्ने समितिको आकलन छ । सर्भे अफ इन्डियाले सन् १९५७५८ मा तालको क्षेत्रफल ४३९ वर्गकिमि भन्यो । विसं २०१८ मा बाँध बनिसकेपछि नेपालभारत सहयोग मिसनको प्रतिवेदनले तालको क्षेत्रफल १०३६ वर्गकिमि अर्थात् २० हजार ३ सय ६४ रोपनी भएको उल्लेख गर्यो । समितिका सदस्य सचिव एवं नापी कार्यालय कास्कीका प्रमुख खिमलाल गौतम उक्त अध्ययनमै त्रुटि भएको दाबी गर्छन् । उपलब्ध सबै ऐतिहासिक तथ्यांक, प्रतिवेदन, प्रविधिको उपयोग गर्दा फेवाताल त्यति ठूलो क्षेत्रफलमा फैलिएको आधार फेला परेन, उनले भने, ४ वर्ग माइल नभई वर्ग किलोमिटर हुन सक्ने आधार देखिन्छ । सन् २०१७ मा अमेरिकी विश्वविद्यालयका ४ अमेरिकी प्रोफेसर र दुई नेपालीको टोलीले गरेको अध्ययनले समेत फेवातालको क्षेत्रफल १० वर्गकिमि भएको कुनै आधार फेला नपरेको प्रतिवेदन तयार गरेको छ ।२०३२ मा मुलुकमा पहिलो कित्ता नापी हुँदा कित्ता नम्बर २९७ मा रहेको फेवातालको क्षेत्रफल ४४३ वर्गकिमि तोकिएको छ । २०३८ मा नेपाल सरकार र यूएनडीपीको अध्ययन प्रतिवेदनले तालको क्षेत्रफल ५८ वर्गकिमि तोकेको छ । हालको समितिले तयार गरेको क्षेत्रफल उक्त प्रतिवेदनसँग नजिक छ । २०५२ मा सार्वजनिक भएको आईयूसीएनको प्रतिवेदनमा तालको क्षेत्रफल ४४९ वर्गकिमि छ । २०५८ मा कास्कीको तत्कालीन जिल्ला विकास समितिले ताल नापजाँच गर्यो । त्यतिबेला जिविस सभापति थिए, पुण्य पौडेल । उनै पौडेल हालको समितिको संयोजक हुन् । जिविसले गरेको अध्ययनमा तालको क्षेत्रफल ४२५ वर्गकिमि छ । २०६४ मा पोखरा उपत्यका नगर विकास समितिले गरेको सर्भेबाट तालको क्षेत्रफल ५०६ वर्गकिमि देखिन्छ । फेवातालको अतिक्रमण भएका जग्गा छानबिन गर्न उपत्यका नगर विकास समितिका पूर्वअध्यक्ष विश्वप्रकाश लामिछानेको अध्यक्षतामा २०६८ फागुन ४ मा समिति गठन भयो । समिति २०६९ जेठ ३ मा प्रतिवेदन तयार गरी तत्कालीन प्रधानमन्त्री बाबुराम भट्टराईलाई बुझायो । २०३१ मा बाँध फुट्नुअघिको क्षेत्रलाई आधार मानेर समितिले तालको क्षेत्रफल ६५ वर्गकिमि रहेको जनायो । लामिछाने प्रतिवेदनअनुसार तालको पश्चिमपट्टि १ हजार ६ सय ९२ रोपनी तालको जग्गा व्यक्तिले आफ्नो नाममा बनाएका छन् । २०३१ मा फेवा बाँध भत्किँदा पानी आधा घटेको बेलामा २०३२ को केन्द्रीय नापी आएपछि २०३३३४ मा स्थानीयले नापी कार्यालयलाई प्रभावमा पारेर व्यक्तिले जग्गा दर्ता गरेको प्रतिवेदनमा उल्लेख छ । प्रतिवेदनमा तत्कालीन चापाकोट गाविसको १, ३ र ५ वडामा भएको नापी नक्सामा १ सय ५० देखि ७ सय ५० मिटरसम्म लामो र ५ देखि ८ मिटर चौडाइका जग्गा सर्लक्क पारेर कित्ताकाट गरेको उल्लेख छ । २०४१ मा बाँध बनेर सकिँदासम्म तालले आफ्नो स्वरूप लिएपछि दर्ता भएकोमध्ये ५ सय रोपनी जग्गा अहिले पनि पानीमुनि छ । ९ सय ५० जनाको नाममा भएको उक्त १ हजार ६ सय ९२ रोपनी जग्गाको लालपुर्जा नै खारेज गर्नुपर्ने लामिछाने प्रतिवेदनको सुझाव छ । उक्त प्रतिवेदन कार्यान्वयन गर्नुपर्ने माग गर्दै अधिवक्ता खगेन्द्र सुवेदीले सर्वोच्चमा रिट निवेदन दायर गरे । त्यसबीचमा २०७२ मा भूमिसुधार मन्त्रालयको अध्ययनले तालको क्षेत्रफल ५०७ वर्गकिमि देखाएको थियो ।सर्वोच्च अदालतले २०७५ वैशाख १६ मा फेवातालको विभिन्न समयमा भएका अध्ययन प्रतिवेदनलाई आधार लिई ६ महिनाभित्र फेवातालको चार किल्ला कायम गर्नूगराउनू भनी सरकारका नाममा परमादेश जारी गर्यो । लामिछानेले प्रतिवेदनमा भएअनुसार नेपाल सरकार प्रधानमन्त्री तथा मन्त्रिपरिषद्ले आवश्यक निर्णयसमेत गरी चारकिल्ला कायम गनुपर्ने फैसलामा उल्लेख थियो । सरकारले २ वर्षसम्म फैसला कार्यान्वयन नगरेपछि सुवेदीले संघ सरकार, गण्डकी प्रदेश र पोखरा महानगरपालिका विरुद्ध अपहेलना मुद्दा दायर गरे । मन्त्रिपरिषद्को गत साउन ५ को निर्णयअनुसार फेवातालको चार किल्ला निर्धारण सीमांकन तथा नक्सांकन गर्ने जिम्मेवारी भूमि व्यवस्था, सहकारी तथा गरिबी निर्वारण मन्त्रालयले पायो । मन्त्रालयले भदौ ७ मा फेवातालको चार किल्ला निर्धारण, सीमांकन तथा नक्सांकन समिति गठन गर्ने निर्णय गर्यो । समितिको संयोजक गण्डकी प्रदेश सरकारलाई तोक्न भनियो । प्रदेश सरकारको सिफारिसबमोजिम संघ सरकारको मन्त्रिपरिषद् बैठकले कात्तिक २ मा पूर्वजिविस सभापति पुण्यप्रसाद पौडेललाई संयोजक तोक्यो । फेवातालको संरक्षण र विकासका लागि सबैभन्दा पहिलो तथा अपरिहार्य आवश्यकता यसको चार किल्ला निर्धारण र नक्सांकनको काम थियो । यसैको आवश्यकतालाई महसुस गरी समिति गठन भएको थियो । समितिले पहिलो चरणको काम सकेको र अब चारकिल्लाभित्र पर्ने उचित र दूषित जग्गा पहिचानमा लाग्ने संयोजक पौडेलले बताए । फेवातालको उत्तरपश्चिमबाट मिसिने भकुन्डे खोलाले लामो समयदेखि आफ्नो स्वरूप परिवर्तन नगरेको देखिएकाले तालको फैलावट उक्त खोलाभन्दा माथि मान्न नसकिने उनको भनाइ छ । ९ सदस्यीय समितिमा पोखरा महानगरप्रमुख मानबहादुर जीसी, भूमि व्यवस्थापन तथा अभिलेख विभागका उपसचिव भरत गौतम, नापी विभागका प्रमुख नापी अधिकृत निर्मलकुमार आचार्य, डिभिजन वन कार्यालय कास्कीका प्रमुख केदार बराल, राष्ट्रिय ताल संरक्षण विकास समितिका कार्यक्रम अधिकृत प्रभा पाण्डे, कास्की प्रशासनका प्रशासकीय अधिकृत कृष्णप्रसाद पौडेल, कास्की मालपोतका निमित्त प्रमुख केशवराज सुवेदी सदस्य तोकिएका थिए ।कास्की नापी कार्यालयका प्रमुख खिमलाल गौतम सदस्य सचिव रहेको समितिले कात्तिक २८ देखि काम सुरु गरेको थियो । गौतमका अनुसार फेवातालको चारकिल्ला निर्धारण तथा सीमांकनका लागि फेवा बाँधको उचाइ र वर्षाको समयमा पानीले ओगट्ने क्षेत्रफल, हालसम्म भएका अध्ययन प्रतिवेदनको विश्लेषण, ताल वरपरका जनप्रतिनिधि स्थानीय तथा ज्येष्ठ नागरिकसँगको अन्तर्क्रिया, फेवातालमा मिसिन आउने खोलाहरूको अवस्थिति र आकार र दूर संवेदन तथा भूभौतिक (इलेक्ट्रिकल रेसिसटिभिटी टोमोग्राफी) अध्ययनलाई आधार बनाइएको थियो । अहिलेसम्मकै वैज्ञानिक छ, उनले भने, सबै आधारको सूक्ष्म अध्ययन गर्दै गति क्राइटेरिया एनालाइसिससमेत गरी समितिले हालसम्मकै सबैभन्दा वैज्ञानिक तबरबाट फेवातालको नक्सांकन तथा सीमांकन कार्य गरेको छ । उनका अनुसार भूभौतिक अध्ययनका क्रममा १० मिटर गहिराइसम्म जमिनको अवस्थिति हेरिएको छ । त्यसरी हेर्दा तालको मुहानपट्टि भकुन्डे खोलाको तिरसम्म मात्रै जमिनमुनि दलदल भेटिएकाले त्यहाँसम्म तालको सिमाना रहेको एउटा आधार मानिएको छ ।समितिले माघ २७ गते चार किल्ला निर्धारण गरी नक्सांकन र नक्सामा सीमांकनसमेत गरेको प्रतिवेदन गण्डकी प्रदेश सरकारमा पेस गरेको थियो । फागुन २ मा संयोजक पौडेलले भूमि व्यवस्था सहकारी तथा गरिबी निवारणमन्त्री शिवमाया तुम्बाहाङ्फे र सोही दिन मुख्यमन्त्री पृथ्वीसुब्बा गुरुङले प्रधानमन्त्री केपी ओलीसमक्ष पेस गरेका थिए । समितिको प्रतिवेदनलाई फागुन ११ को संघीय मन्त्रिपरिषद्को बैठकले फेवातालको चार किल्ला निर्धारण, सीमांकन तथा नक्सांकनसम्बन्धी निर्णय गरेको थियो । मुख्यमन्त्री गुरुङले फेवाताल संरक्षणका लागि बाटो खुलेको जनाए । सरकारले कायम गरेको क्षेत्रफल विश्वप्रकाश लामिछानेको प्रतिवेदनमा उल्लेख भएभन्दा १६ सय १९ रोपनी कम हो । मुहानबाट बगेर आउने लेदोले पुरिएर बनेको जमिनलाई पनि तालकै क्षेत्रफल मान्नुपर्ने लामिछाने बताउँछन् । बाँध भत्किएपछि २०३८ साललाई आधार मान्दा तथ्य नजिक पुग्न सकिँदैन, उनले भने, तालको वास्तविक क्षेत्रफल थाहा पाउन २०३१ अगाडिलाई आधार मान्नुपर्छ । फेवातालबारेमै विद्यावारिधि गरेका डा देवेन्द्रबहादुर लामिछाने विश्वप्रकाशसँग सहमत छन् । लेकसाइडकै स्थानीय उनी आफू पौडने गरेको ताल पुरिएर अहिले खेत बनेको सम्झन्छन् । सहरी क्षेत्रबाट भन्दा पनि पहाडी भागबाट प्रतिवर्ष १ लाख ५९ हजार ५ सय ५३ मेट्रिक टन लेदोले ताल पुरिने क्रम बढिरहेको छ, उनले भने, त्यसरी पुरिएका जग्गा तालकै नाममा ल्याउनुपर्छ ।यसअघि, २०७६ फागुन १ बाट महानगरपालिकाले नापी कार्यालय कास्कीको सहयोगमा विस्तृत अध्ययन सुरु गरेको थियो । अध्ययन टोलीले बालुवाटार पुगेर भदौ २९ मा प्रधानमन्त्रीलाई प्रतिवेदन बुझायो । प्रतिवेदनमा तालको क्षेत्रफल ५०८ वर्गकिमि छ । प्रतिवेदनमा ३० मिटर, ३५ मिटर र ६५ मिटर मापदण्ड लागू गर्दा सरकारलाई पर्ने व्ययभारको विश्लेषण गरिएको छ । ६५ मिटर मापदण्ड कायम गर्दा ४ सय ९३ स्थायी तथा अस्थायी संरचना पर्ने देखिन्छ । तालवरिपरि ६५ मिटर जग्गा लिँदा १ हजार २ सय रोपनी व्यक्तिको जग्गा पर्छ । अध्ययन टोलीले उक्त जग्गाको मालपोतको मूल्यांकनअनुसार १० अर्ब रुपैयाँ जति मुआब्जा दिनुपर्ने भनेको छ । चलनचल्तीको दरअनुसार दिँदा ४० अर्ब रुपैयाँभन्दा बढी पर्ने भनेको हो । हालको समितिले अब दोस्रो चरणमा नेपाल सरकारबाट पारित भएको फेवातालको सिमाना अंकित नक्सा र वस्तुस्थितिसहित यसअघि विभिन्न निकायबाट तय भएका मापदण्ड, सर्वोच्च अदालतको फैसला, प्राकृतिक न्यायको सिद्धान्तलगायत विषयवस्तुमा ध्यान दिई मापदण्ड तय गर्नका लागि पोखरा महानगरपालिकालाई निर्देशन दिनेछ । फेवातालभित्र परेका तथा दूषित दर्ता भएका जग्गाको लगत तयार गर्ने र त्यस्ता जग्गाको दर्ता बदर गरी नेपाल सरकारका नाममा कायम गर्न भूमिसुधार तथा मालपोत कार्यालय कास्कीमा सिफारिस गर्ने, फेवाताल संरक्षणका लागि दीर्घकालीन योजना बनाउन र उक्त कामका लागि थप जग्गा आवश्यक पर्ने भएमा यकिन विवरणसहित प्रस्ताव तयार गरी सुझाव दिने र फेवाताल संरक्षण सम्बन्धमा नेपाल सरकार मन्त्रिपरिषद्को २०७७ साउन ५ को निर्णय व्यवहारमा कार्यान्वयनका लागि सम्बन्धित निकायबाट गरिनुपर्ने कार्यहरूको सम्बन्धमा आवश्यक सुझाव दिनेछ । यी कामका लागि ३ महिनाको समयावधि तोकिएको छ ।"
सिनामंगलको जग्गामा १३ वर्षदेखि गृहपर्यटन खटपट,"(काठमाडौं)  त्रिभुवन अन्तर्राष्ट्रिय विमानस्थलको बाहिरी सुरक्षा जोखिम बेवास्ता गरेर सिनामंगलगैरीगाउँ क्षेत्रको सरकारी जग्गा व्यापारीलाई सुम्पिन नेपाल नागरिक उड्डयन प्राधिकरण र संस्कृति, पर्यटन तथा नागरिक उड्डयन मन्त्रालयले २०६४ सालबाटै प्रयास गरेको पाइएको छ । अहिले पुनः प्राधिकरणले सिनामंगलबाट गैरीगाउँतर्फ जाँदा सडक किनाराबाट दायाँतर्फ पर्ने करिब ९१ रोपनी जग्गा एयरपोर्ट होटल सञ्चालनका लागि व्यापारीलाई ३० वर्ष लिजमा दिने कोसिस तीव्र छ । उक्त जग्गा १३ वर्षअघिबाटै तानातानमा पर्दै आएको छ । प्राधिकरणका नाममा रहेको सो जग्गा २०६४ माघ २७ को मन्त्रिपरिषद् बैठकले सशस्त्र प्रहरीका नाममा दर्ता गर्ने निर्णय गरेको थियो । त्यहीअनुसार जग्गा आफ्नो नाममा दर्ता गरी सशस्त्र प्रहरी प्रधान कार्यालयले फागुन ३ गते त्यस ठाउँमा गण स्थापना गरेको थियो । २०६४ देखि हालसम्म यो जग्गासम्बन्धी कान्तिपुरलाई प्राप्त मन्त्रिपरिषद्का निर्णयअनुसार जग्गा सशस्त्र प्रहरी वा प्राधिकरण कसका नाममा दर्ता गर्ने भन्नेमा १० पटक विवाद भएको छ । यति नै पटक प्राधिकरण र सशस्त्रका नाममा जग्गा ल्याउने निर्णय दोहोरिइरह्यो ।गृह मन्त्रालय र पर्यटन मन्त्रालयबीच जग्गाको भोगचलन र व्यापारिक प्रयोजनबारे लिखित रूपमै आरोपप्रत्यारोप पनि भएको थियो । तर ती सबै निर्णय र प्रस्ताव मन्त्रिपरिषद् एवं पर्यटन मन्त्रालयबाट बाहिर आएका थिएनन् । कान्तिपुरलाई प्राप्त तथ्यअनुसार गृह मन्त्रालय र पर्यटन मन्त्रालयबाट मन्त्रिपरिषद्मा पटकपटक रायटिप्पणीसहित पेस भएका प्रस्तावबाट विगतदेखि नै यस्तो प्रयास भएको देखिन्छ । प्राधिकरणले विमानस्थलको सुधार र आधुनिकीकरणका नाममा जग्गा व्यापारीलाई दिन पटकपटक पर्यटन मन्त्रालय र मन्त्रिपरिषद्बाट निर्णय पनि गराएको थियो । तर, गृह मन्त्रालयको असहमतिका कारण प्राधिकरणको योजना अघि बढेन । गृहले पर्यटन मन्त्रालयको प्रस्तावमा भएका पाँचवटा निर्णय मन्त्रिपरिषद्बाट बदर गराएर सशस्त्रकै नाममा जग्गा दर्ता गर्न भ्याएको थियो । पर्यटन मन्त्रालयले पनि पटकपटक नै सशस्त्रबाट प्राधिकरणका नाममा जग्गा ल्याएको पाइएको छ । २०६२६३ को जनआन्दोलनपछि उपत्यकाका सरकारीसार्वजनिक स्थानका खुला क्षेत्रका जग्गा सरकारबाटै स्वार्थ समूहलाई लिजमा दिने प्रवृत्ति बढेको थियो । त्यही क्रममा विमानस्थलको धावनमार्गबाट नजिकै पर्ने सिनामंगलको उक्त जग्गामा पनि व्यापारीले आँखा गाढेका थिए । २०६४ पुस अघिसम्म सिनामंगल चोकबाट गैरीगाउँतर्फ लाग्दा सडक किनाराबाट दायाँतर्फको ९७ रोपनी ११ आना जग्गा सुकुम्बासीको अतिक्रमणमा परेको थियो । गृह मन्त्रालयले त्यहाँबाट सुकुम्बासीलाई हटाएर विमानस्थलको बाहिरी सुरक्षार्थ सशस्त्र प्रहरी उपत्यका सुरक्षा गण स्थापना गरेको थियो । जग्गा सशस्त्रका नाममा ल्याउने र त्यहाँ गण राख्ने प्रस्ताव गृह सचिव उमेश मैनालीले गरेका थिए । त्यति बेला गृहमन्त्री थिए कृष्णप्रसाद सिटौला । संविधानसभाको पहिलो निर्वाचन तयारी भइरहेको थियो । चुनावी सरकारका प्रधानमन्त्री गिरिजाप्रसाद कोइराला थिए । जनआन्दोलनपछि बनेको सरकारमा तत्कालीन सात राजनीतिक दलको सहमतिमा संयुक्त सरकार गठन भएको थियो ।जग्गा सशस्त्रका नाममा दर्ता गर्ने निर्णयमा पर्यटन मन्त्रालयले असहमति जनायो । त्यसपछि तत्कालीन पर्यटनमन्त्री हिसिला यमीको प्रस्तावमा २०६५ वैशाख २२ को मन्त्रिपरिषद् बैठकले त्यसअघिको आफ्नै निर्णय बदर गरी प्राधिकरणकै नाममा उक्त जग्गा दर्ताको निर्णय गरेको थियो । त्यसबेलाका गृह सचिव मैनाली सशस्त्रबाट जग्गा फिर्ता गरेर प्राधिकरणले उतिबेलै बहुतले भवन बनाउनका लागि चलखेल गरेको स्मरण गर्छन् । तर, सुरक्षा जोखिम देखेर नै गृहले त्यस ठाउँमा व्यापारीलाई लिजमा दिएर भवन बनाउने चलखेल रोकिएको मैनालीको भनाइ छ । गिरिजाप्रसाद कोइरालाको मन्त्रिपरिषद् बैठकले २ वटा, माधवकुमार नेपालको मन्त्रिपरिषद्ले ५ वटा, सुशील कोइरालाको मन्त्रिपरिषद्ले १ तथा प्रधानमन्त्री केपी शर्मा ओलीको मन्त्रिपरिषद्ले २ वटा बैठकबाट यससम्बन्धी निर्णय गरेको भेटिएको छ । कान्तिपुरलाई प्राप्त कागजातअनुसार ओलीको मन्त्रिपरिषद्ले २०७२ असोज २८ र २०७२ पुस २९ गतेको निर्णयबाट जग्गा व्यापारीलाई लिजमा दिनेसम्बन्धी निर्णय गरेको थियो । दुवै निर्णय उक्त जग्गामा विमानस्थलको सुरक्षा संवेदनशीलतालाई बेवास्ता गरेर ३० वर्षका लागि लिजमा होटल बनाउन दिने र सशस्त्रका नाममा रहेको जग्गा प्राधिकरणका नाममा ल्याउनेसम्बन्धी छन् ।२०६६ जेठ ११ देखि २०६७ माघ २२ सम्म प्रधानमन्त्री बनेका तत्कालीन एमाले वरिष्ठ नेता माधवकुमार नेपालको पालामा मन्त्रिपरिषद्बाट ५ पटक यससम्बन्धी निर्णय भएको थियो । २०६६ असार २२, असोज २८ र पुस ९ गते प्राधिकरणबाट गणका नाममा जग्गा नामसारी गरिएको थियो । उनकै पालामा २०६६ कात्तिक र २०६७ साउनमा आफ्नै मन्त्रिपरिषद्बाट भएको निर्णय बदर गरेर प्राधिकरणलाई नै जग्गा फिर्ता गरिएको थियो । त्यसबेला जग्गा लिजमा दिने प्रयास भए पनि गृहकै असहमतिका कारण रोकिएको थियो । त्रिभुवन अन्तर्राष्ट्रिय विमानस्थलको धावनमार्गबाट नजिकै एवं फाइरिङ रेन्जको जग्गा होटल निर्माणका लागि व्यापारीलाई दिने तयारीबारे पूर्वगृह सचिव खेमराज रेग्मीले पनि आपत्ति जनाए । उनले सरकारी जग्गाजमिन दुरुपयोग गर्न मन्त्रिपरिषद्बाटै नीतिगत निर्णयका नाममा चलखेल हुने गरेको पनि बताए । सरकारले सिनामंगलस्थित नेपाल नागरिक उड्डयन प्राधिकरणका नाममा रहेको जग्गा सशस्त्र प्रहरीलाई हटाएर ३० वर्षका लागि लिजमा दिन प्रक्रिया अघि बढाउनु आपत्तिजनक छ, ट्रान्सपरेन्सी इन्टरनेसनलका पूर्वअध्यक्षसमेत रहेका रेग्मीले भने, यो स्थान विमानस्थल सुरक्षाका दृष्टिमा अति जोखिमपूर्ण छ, ट्रान्सपरेन्सी इन्टरनेसनलले नेपालमा भ्रष्टाचार बढ्नुमा सरकारी सम्पत्ति अवैध रूपमा हस्तान्तरणलाई पनि उल्लेख गरेको छ, विमानस्थल क्षेत्रको जग्गा लिजमा दिने प्रक्रियाले त्यसलाई थप पुष्टि गर्यो ।रेग्मीले महत्त्वपूर्ण प्रतिष्ठान र रणनीतिक ठाउँका जग्गामै होटल खोल्न दिनुले सरकारबाटै चलखेल र अपारदर्शी लेनदेन भएको आशंका गरे । सिनामंगलमा होटल खोल्न जग्गा लिजमा लिने प्रस्ताव असल मनसायबाट भएको पत्याउनै नसकिने उनको भनाइ छ । वातावरणीय, आवश्यकता र सरकारी सम्पत्ति सुरक्षाका दृष्टिकोणले होटल खोल्न दिने प्रस्ताव घातक हुन्छ, उनले भने ।"
मूर्ति ल्याउने खर्च ललितपुर महानगरले बेहोर्ने,"ललितपुर (कास) आर्थिक अभावले अमेरिकामै थन्किन लागेको वासुदेवकमलाजा (लक्ष्मीनारायण) मूर्ति लाई लागेजति खर्च बेहोरेर फिर्ता ल्याउन ललितपुर महानगरपालिका तत्पर भएको छ । अमेरिकाको टेक्सास राज्यस्थित डल्लास म्युजियम अफ आर्टमा गत वर्ष मंसिरमा भेटिएको उक्त मूर्ति सन् १९८४ मा पाटनको पट्को टोलस्थित नारायण मन्दिरबाट हराएको थियो । यो हाम्रो सहर र टोलको पुरातात्त्विक सम्पदा हो, ललितपुर महानगरका मेयर चिरिबाबु महर्जनले कान्तिपुरसँग भने, ३६ वर्षअघि हाम्रो सहरबाट हराएर भेटिएको मूर्ति लामो प्रक्रियापछि घर फर्कने अवस्था बनेको छ । पैसाकै संकटले हाम्रो सम्पदा विदेशी भूमिमै अड्किन दिँदैनौं । म्युजियमले अमेरिकी प्रहरीको निकाय फेडेरल ब्युरो अफ इन्भेस्टिगेसन (एफबीआई) मार्फत यसै साता वासिङ्टनस्थित नेपाली दूतावासमा मूर्ति बुझाउन लागेको छ । पहिले वासुदेवकमलाजा मूर्ति रहेको ललितपुरको वडा नं १६ का अध्यक्ष निर्मलरत्न शाक्यले सम्पूर्ण सुरक्षा र संरक्षणको जिम्मा लिएर मूर्ति पुरानै मन्दिरमा राख्ने प्रतिबद्धता जनाएका छन् । १२ औं शताब्दीमा सिर्जना भएको मानिने यो एउटै मूर्तिमा देब्रेतर्फ विष्णु (नारायण) र दायाँपट्टि अर्धलक्ष्मीको आकृति छ । पुरातत्त्व अन्वेषक लैनसिंह वाङ्देलको पुस्तक स्टोलन इमेजेज अफ नेपाल मा समेत वासुदेवकमलाजा मूर्ति चोरिएकोबारे उल्लेख छ । उक्त मूर्ति नेपाल फर्काउन आवश्यक पर्ने आर्थिक खर्च डल्लास म्युजियम र एफबीआईले नबेहोर्ने र खर्च नेपाली दूतावास वा नेपाल सरकारले उपलब्ध गराउन नसक्ने भएपछि मूर्ति दूतावासमै थन्किन लागेको थियो । डल्लास म्युजियमले गत नोभेम्बर ३० मै यो मूर्ति एफबीआईलाई हस्तान्तरण गरिसकेको थियो । वासुदेवकमलाजा मूर्तिलाई घर फर्काउनका लागि आवश्यक सहमति जुटाउन ललितपुरका मेयर महर्जनले आइतबार नगरपालिकामा स्थानीय जनप्रतिनिधि, सम्पदाविद्, अभियन्तासहितको बैठक राखेका थिए । म तत्काल परराष्ट्र मन्त्रालयमार्फत मूर्ति फिर्ताको प्रक्रिया अघि बढाउन पहल थाल्नेछु, मेयर महर्जनले भने, यसलाई फर्काएर छाउनी म्युजियम वा कुनै स्टोरमा राख्न नपाइने सर्तमा यो काम अघि बढ्नेछ । मूर्तिलाई पट्को टोलको नारायण मन्दिरमै प्रतिस्थापन गर्छौं ।"
बीएन्डसीको सम्बन्धन निर्णयमा केयू सभा सदस्यको विमति,"(काठमाडौं)  झापास्थित प्रस्तावित बीएन्डसी मेडिकल कलेजलाई सम्बन्धन दिने प्रक्रिया अघि बढाउने काठमाडौं विश्वविद्यालयको सभाको निर्णयमा सभा सदस्य र प्राध्यापकले नै विमति जनाएका छन् । प्रधानमन्त्री केपी शर्मा ओली र शिक्षामन्त्री कृष्णगोपाल श्रेष्ठको ठाडो निर्देशनमा दुर्गा प्रसाईं सञ्चालक रहेको मेडिकल कलेजलाई सम्बन्धन दिने प्रक्रिया थाल्ने निर्णय उपकुलपति भोला थापाले गराएका थिए । सभाका सदस्यहरूले बैठकको एजेन्डा नै नभएको विषयमा छलफलबिनै निर्णय गराएकामा असन्तुष्टि व्यक्त गरेका हुन् । सभाका ५ सदस्यले आइतबार विश्वविद्यालयका रजिस्ट्रार सुबोध शर्मालाई आफ्ना विमतिबारे लिखित जानकारी गराएका छन् । सदस्यहरू बालचन्द्र लुइँटेल, विवेक बराल, वेदमणि दाहाल र सुरेन्द्र केसीले विश्वविद्यालय सभाले गरेको निर्णयप्रति असहमति जनाएका हुन् । सभाका अर्का सदस्य विष्णु कार्कीले पनि असन्तुष्टि व्यक्त गरेका छन् । विषयसूचीमै नभएको विषयमा ठोस निर्णय नभएको कुरा माइन्युटमा आएको भन्दै कार्कीले दुःख व्यक्त गरेका छन् ।सभाका निर्णयमा विमतिसहित प्रतिक्रिया आए अर्को सभामा पेस गर्नुपर्ने र त्यसबेलासम्म उक्त निर्णय कार्यान्वयन नहुने काठमाडौं विश्वविद्यालय ऐनमा उल्लेख छ । काठमाडौं विश्वविद्यालयले भने उक्त निर्णयसहित सम्बन्धनका लागि निवेदन दिन बीएन्डसीलाई पत्राचार गरिसकेको छ । स्रोतका अनुसार बीएन्डसीले पनि आइतबार विश्वविद्यालयमा आवेदन दर्ता गराएको छ । बुधबार प्रधानमन्त्री निवास बालुवाटरमा सम्पन्न सभाले कानुन मिचेर बीएन्डसीको सम्बन्धन अघि बढाउने निर्णय गरेको थियो । शुक्रबार सभा सदस्यहरूलाई बाँडिएको बैठकको माइन्युटमा सम्बन्धन दिने निर्णय गरिएको उल्लेख छ । शिक्षाविद् तथा केयू सभाका पूर्वसदस्य केदारभक्त माथेमाले सिनेट (सभा) का सदस्यलाई जानकारी नदिई निर्णय गरिएकामा आपत्ति जनाए । सदस्यहरूलाई अनभिज्ञ बनाएर सिनेट (सभा) मा निर्णय हुनै सक्दैन, उनले भने, विश्वविद्यालयमा कहिले सरकारले कहिले अख्तियारबाट हस्तक्षेप हुने गरेको छ, यस्तो कुरा सुन्नै नपरोस् । सभा विश्वविद्यालयको सर्वोच्च निकाय रहेकाले यसले नै मार्गनिर्देशन गर्नुपर्ने उनले सुझाए । विश्वविद्यालय सिंहदरबारले होइन सिनेटले चलाउने हो, सम्बन्धन मन्त्रिपरिषद् र मन्त्रीले बाँड्ने होइन, विश्वविद्यालयका प्राज्ञहरूले दिने हो, माथेमाले थपे ।विश्वविद्यालयहरूले सम्बन्धन दिँदा हुने आर्थिक लाभमा मात्रै ध्यान दिने गरेको उनले प्रस्ट्याए । नियमकानुनमा एउटा कुरा छ, निर्णय हुन्छ अर्कै कुरा, एउटा विश्वविद्यालयले ५ भन्दा बढी मेडिकल कलेजलाई सम्बन्धन दिनै सक्दैन, चिकित्सा शिक्षा सुधार कार्यदलका संयोजकसमेत रहेका उनले भने, विश्वविद्यालयले अहिले सम्बन्धन बाँडेका मेडिकल कलेजको नियमन गर्न सकेका छैनन् । कार्यदलले पनि एउटा विद्यालयले ५ भन्दा बढी मेडिकल कलेजलाई सम्बन्धन दिन नहुने सुझाव दिएको थियो । चिकित्सा शिक्षा ऐनमा पनि उक्त व्यवस्था गरिएको छ । खासमा एउटा विश्वविद्यालयले बढीमा ३ देखि ४ वटालाई मात्र सम्बन्धन दिन सक्छ, हामीले अधिकतम ५ वटालाई दिन सक्छ भन्ने सुझाव दिएका हौं, उनले भने, यो कुरा त्यसै भनेको होइन, कारणसहित भनेका हौं, सम्बन्धन दिएपछि कलेजको अनुगमन, नियमन, सुपरिवेक्षण गर्ने जिम्मा पनि विश्वविद्यालयको हो, एउटा विश्वविद्यालयले ५ भन्दा बढीलाई आफ्नो छत्रछायामा राख्न सक्दैन, त्यसो नहुँदा चिकित्सा शिक्षा र स्वास्थ्यको गुणस्तर नै कायम हुँदैन । नियमविपरीत हुन लागेका कार्यमा सभाका सदस्यहरूले विरोध गर्नुपर्ने उनले जनाए ।सभाका सदस्य दाहालले बैठकमा एउटा छलफल हुने र निर्णय अरू नै हुने गरेको जनाए । मेडिकल कलेजलाई सम्बन्धन दिने विषयमा मात्रै होइन, पहिलेदेखि नै सभामा उठेका विषयलाई तोडमोड गरेर निर्णय लेखिने गरेको छ, उनले भने । बुधबारको निर्णयमा प्राध्यापक र कर्मचारीको विषयसमेत गलत अर्थ लाग्ने गरी निर्णय गरिएको उनले जनाए । सभा बैठकको निर्णयमा असन्तुष्टि भए ३ दिनभित्र विश्वविद्यालयलाई जानकारी गराउन सकिने प्रावधान छ । त्यहीअनुसार सभा सदस्यहरूले आफ्ना विमति लिखित रूपमा बुझाएको प्राध्यापक बरालले जानकारी दिए । बराल त्रिवि प्राध्यापक संघका अध्यक्षसमेत हुन् । केसीबाहेक तीनै जना सभा सदस्य काठमाडौं विश्वविद्यालयका प्राध्यापक हुन् । लुइँटेल थापासँगै उपकुलपतिमा सिफारिसमा परेका प्राध्यापक हुन् । केसी भने कर्मचारीका तर्फबाट सभा सदस्य छन् ।प्रधानमन्त्री कुलपति, शिक्षामन्त्री सहकुलपति, उपकुलपति, रजिस्ट्रार, राष्ट्रिय योजना आयोगका सदस्यसहित विभिन्न मन्त्रालयका सचिवहरू, डिनहरू, चन्दादाता, शिक्षाविद्, प्राध्यापकसहित २९ जना काठमाडौं विश्वविद्यालय सभाको सदस्य हुने व्यवस्था छ । सभाका निर्णयबारे सदस्यले विमति जनाए अर्को सभामा पेस नभएसम्म उक्त निर्णय कार्यान्वयनका लागि अघि बढाउन मिल्दैन । विश्वविद्यालयका उपकुलपति थापाले भने कुलपति ओली र सहकुलपति श्रेष्ठको निर्देशनमा सम्बन्धनको प्रक्रिया अघि बढाइसकेको स्रोतले बतायो । काठमाडौं विश्वविद्यालय ऐनको दफा ५ मा लिखित प्रतिक्रिया नआएमा मात्र निर्णय स्वीकृत हुने उल्लेख छ ।"
संसद् बैठकअघि नै सांसदलाई खोप,"काठमाडौं (कास) सरकारले संघीय संसद्का सांसदहरूलाई बुधबारदेखि कोरोनाविरुद्धको खोप दिने भएको छ । ५५ वर्षमाथिका ज्येष्ठ नागरिकलाई खोप लगाउनुअघि सांसदहरूलाई खोप लगाउन लागिएको हो । फागुन २३ देखि ज्येष्ठ नागरिकलाई खोप दिने कार्यतालिका छ । समुदायमा पहिलो पटक खोप लगाउनुअघि सकारात्मक सन्देश दिन सांसदहरूलाई खोप लगाइदिन लागेको स्वास्थ्य मन्त्रालयले जनाएको छ । संघीय संसद् सचिवालयका प्रवक्ता रोजनाथ पाण्डेले सांसद, कर्मचारी र मर्यादापालकलाई बुधबार, बिहीबार र शुक्रबार बानेश्वरको सिभिल अस्पतालमा खोप लगाउने कार्यक्रम तय गरेको जानकारी दिए । सर्वोच्च अदालतले प्रतिनिधिसभा विघटनको निर्णय बदरको आदेश दिएपछि फागुन २३ मा प्रतिनिधिसभा बैठक आह्वानका लागि सरकारले सिफारिस गरेको छ ।पाण्डेका अनुसार खोप लगाउने सूचीमा १ हजार ५ सय जना छन् । प्रतिनिधिसभा र राष्ट्रिय सभाका सदस्यहरू ३ सय ३४ जना छन् । तीमध्ये मन्त्री भएका, निलम्बनमा परेका र मृत्यु भएका बाहेक करिब ३ सय जनाले खोप लगाउन सक्ने तथ्यांक सचिवालयले स्वास्थ्य मन्त्रालयलाई पठाएको छ । संसद् सचिवालयका अनुसार प्रमुख प्रतिपक्षी कांग्रेसले पनि सांसदहरूलाई खोपको व्यवस्था गर्न माग गरेको थियो । प्रतिनिधिसभामा मात्रै १ सय १३ जना सांसद ५५ वर्षमाथिका रहेको संसद् सचिवालयले जनाएको छ । उमेर समूहभन्दा पनि सबै सांसदलाई खोप लगाउन जानकारी गराइसकेका छौं, पाण्डेले भने । स्वास्थ्य तथा जनसंख्यामन्त्री हृदयेश त्रिपाठीले ५५ वर्षमाथिका नागरिकलाई दोस्रो प्राथमिकताको खोप कार्यक्रममा समावेश गरिएकाले आफूले पनि खोप लगाउने बताए । सरकारले पहिलो चरणमा भारत सरकारले अनुदानमा दिएको १० लाख मात्राले स्वास्थ्यकर्मी, एम्बुलेन्स चालक, शववाहन चालक, सरसफाइमा काम गर्ने लगायतलाई खोप दिएको थियो । त्यसलगत्तै सञ्चारकर्मी र जिल्लाका सरकारी कर्मचारीहरूलाई खोप दिइएको थियो । स्वास्थ्य मन्त्रालयका अनुसार अहिलेसम्म ४ लाख २९ हजार ७ सय ५ जनाले कोरोनाविरुद्धको खोप लगाइसकेका छन् । जुन कुल जनसंख्याको १ दशमलव ४ प्रतिशत हो । ५५ वर्षमाथिका समूहलाई खोप दिन सरकारले भारतबाट कोभिसिल्ड खोप खरिद गरिसकेको छ ।"
सरकारी जग्गामा मनलागी नहोस्,"त्रिभुवन अन्तर्राष्ट्रिय विमानस्थल छेवैको करिब ९१ रोपनी सरकारी जग्गामा होटल बनाउन दिने सरकारको तयारी सरासर अनुचित छ । जग्गा भाडामा दिनकै लागि सरकारले विमानस्थलको बाहिरी सुरक्षाका लागि २०६४ फागुनबाट त्यहाँ बस्दै आएको सशस्त्र प्रहरी बल विपत् उद्धार गणलाई हटाउन खोज्नु मुलुकका लागि घातक हुन सक्छ । केही गरी उक्त जग्गामा होटल बन्यो भने त्रिभुवन अन्तर्राष्ट्रिय विमानस्थलको सुरक्षा संवेदनशीलतामा असर मात्र पुग्दैन, विमानस्थल नै कालोसूचीमा पर्नसमेत सक्छ । तसर्थ, सिनामंगलस्थित नेपाल नागरिक उड्डयन प्राधिकरणका नाममा रहेको उक्त जग्गा ३० वर्षका लागि व्यापारीलाई भाडामा दिन टेन्डर आह्वान गर्ने तयारीबाट सरकार पछि हट्नुपर्छ । सरकारी जग्गाको मनलागी व्यापारीकरण रोकिनुपर्छ । जुनसुकै सरकारीसार्वजनिक जग्गा निजी क्षेत्रलाई दिँदा त्यसको औचित्य स्थापित हुनुपर्छ, सुरक्षा दृष्टिकोणले अति संवेदनशील विमानस्थल नजिककै जग्गा दिँदा त सरकारले अझ दुईपल्ट सोच्नुपर्छ । विमानस्थलको धावनमार्ग सिनामंगलस्थित यो जग्गाको फायरिङ रेन्ज भित्र पर्ने भएकाले यति संवेदनशील ठाउँ व्यापारिक प्रयोजनका लागि भाडामा दिन नहुने तर्क सुरक्षाविद्हरूको छ । त्यही भएरै, यस विषयमा सुरक्षा मामिलाको प्रश्नलाई बेवास्ता गरियो भने भोलि अन्तर्राष्ट्रिय विमानस्थल नै कालोसूचीमा पर्न सक्छ । यो जग्गाभित्र विमानस्थलको सुरक्षा संवेदनशीलताकै कारण पञ्चायतकालमा सर्वसाधारणबाट समेत अधिग्रहण गरिएको करिब १५ रोपनीसमेत पर्छ । हिजो जुन प्रयोजनका लागि सर्वसाधारणबाट लिइएको हो आज त्यसमै असर पुग्ने गरी व्यापारीलाई दिन खोज्नुले सरकारको नियतमाथि पनि प्रश्न उठ्छ ।विमानस्थल सुधारसम्बन्धी फ्रान्सेली कम्पनी एडीबीआईले बनाइरहेको गुरुयोजनामै उक्त जग्गामा पाँचतारे एयरपोर्ट होटल सञ्चालन गर्ने प्रावधान समेट्ने तयारी छ, जसप्रति सेना र नेपाल प्रहरी तथा सशस्त्र प्रहरी बलले सुरक्षा संवेदनशीलतालाई बेवास्ता गरिएको भन्दै असन्तुष्टि जनाएका छन् । सुरक्षा निकायहरूको यो असन्तुष्टिलाई सरकारले गम्भीर रूपमा लिनुपर्छ । विभिन्न देशका अन्तर्राष्ट्रिय विमानस्थल आतंककारीहरूको निसानामा परेका कैयौं दृष्टान्त छन् । हाम्रो देशमा त्यस्तो घटना नहोस् तर कथं त्यस्तो अवस्था आइहालेमा प्रतिकार गर्न सक्ने तयारी हालतमा सुरक्षा निकाय रहनैपर्छ । यस दृष्टिले उचित विकल्पबिना सशस्त्रलाई त्यहाँबाट हटाउनु उपयुक्त हुन्न । त्यहीँ अरू संरचना बनाउनका लागि त झनै हुँदैन । अन्तर्राष्ट्रिय विमानस्थलको सुरक्षाको प्रश्न अन्तर्राष्ट्रिय सुरक्षाकै दृष्टिमा पनि महत्त्वपूर्ण हुन्छ, त्यसलाई सरकारले नजरअन्दाज गर्न मिल्दैन । विमानस्थलको बाहिरी सुरक्षा एवं विमानस्थलभित्र आइपर्ने सुरक्षा जोखिम एवं विपत् व्यवस्थापनलगायतलाई समेत ख्याल गरेरै २०६४ माघ २७ गतेको मन्त्रिपरिषद् बैठकले उक्त जग्गा सशस्त्रका नाममा दर्ता गरी गण राख्ने निर्णय गरेको थियो । र, २०६४ फागुनमा त्यहाँ सशस्त्र प्रहरी बल उपत्यका सुरक्षा गण स्थापना भएको थियो । त्यहाँ आफूहरू बसेपछि विमानस्थल र बाहिरका विपत् व्यवस्थापन, जहाज दुर्घटनाका क्रममा भएका उद्धार र समग्र शान्ति सुरक्षा व्यवस्थापनमा सहज भएको सशस्त्रको भनाइ छ । यसबीचमा पटक पटक मन्त्रिपरिषद् निर्णयद्वारा उक्त जग्गा कहिले सशस्त्रका नाममा त कहिले प्राधिकरणका नाममा दर्ता गर्ने क्रम चलिरह्यो । पछिल्लो समय २०६७ साउनमा उक्त जग्गा सशस्त्र प्रहरीबाट प्राधिकरणकै नाममा दर्ता गरिएको हो । त्यतिबेला मन्त्रिपरिषद् बैठकले विमानस्थल सुरक्षाका लागि सशस्त्र प्रहरी बललाई विमानस्थलको गुरुयोजनाभित्रै स्थान उपलब्ध गराउने निर्णय गरेको थियो । र, संस्कृति, पर्यटन तथा नागरिक उड्डयन मन्त्रालयले पनि यो जग्गा विमानस्थल सुरक्षाबाहेक अन्य प्रयोजनमा लगाउन नमिल्ने निर्णय गरेको थियो । सुरुमा सशस्त्रलाई जग्गा उपलब्ध गराउने बेलामा पनि त्यहाँ व्यापारीले होटल, अन्य बहुतले भवन बनाउन लबिइङ गरेका थिए । अहिलेको सरकारले पनि राष्ट्रिय हितको मूल्यमा व्यापारी रिझाउन नचाहेको त्यतिबेलाको दृष्टान्त अनुसरण गर्नुपर्छ । अहिले, प्राधिकरणले गरिरहेको दाबीझैं त्यहाँ होटल चलाउन दिँदा विमानस्थल सुरक्षामा कुनै किसिमको जोखिम नहुने नै भयो भने पनि यो तयारी सही छैन । सरकार व्यापार गर्ने र जग्गा भाडामा लगाएर नाफा बटुल्नुपर्ने कुनै निजी कम्पनी होइन । कहीँकुनै प्रत्यक्ष असर नपरे पनि सहरभित्र भएको सरकारी जग्गा निजी क्षेत्रलाई नै किन सुम्पिनुपर्छ ? सरकार किन महत्त्वपूर्ण स्थानमा कहीँ थोरै सरकारी वा सार्वजनिक जग्गा त्यसै रहेको देख्न चाहँदैन ? व्यापारिक समूहलाई जग्गा दिएपछि उक्त क्षेत्र भौतिक संरचनाले भरिन्छ । र, उकुसमुकस बन्दै गैरहेको सहरभित्र परिआउँदा बाँकी रहेका सरकारीसार्वजनिक जग्गालाई आम नागरिकको प्रयोगमा ल्याउन सक्ने सम्भावना पनि खुम्चिन्छ । तसर्थ, अलिकति पनि खाली जग्गा भयो कि निजी क्षेत्रलाई दिन खोजिहाल्ने प्रवृत्तिबाट सरकार माथि उठ्नुपर्छ ।२०७२ पुस २९ को मन्त्रिपरिषद् बैठकले सशस्त्र प्रहरी बसेको सहित ९१ रोपनी ६ आना २ दाममा जग्गा ३० वर्ष लिजमा दिएर बुट प्रणालीमा पाँचतारे होटल खोल्ने निर्णय गरेको थियो । त्यसकै आधारमा पछिल्लोपटक प्राधिकरणले सशस्त्रलाई त्यस ठाउँबाट हटाएर व्यापारीलाई जग्गा सुम्पिने तयारी गरेको हो । यो प्रक्रिया कुनै पनि हालतमा रोकिनुपर्छ । यस्ता अति संवेदनशील क्षेत्र निगरानी, नियन्त्रण र निसाना विस्थापन गर्ने ठाउँ अरूलाई दिनेबित्तिकै जोखिम बढ्ने सुरक्षा विज्ञहरूको चेतावनीलाई सरकार तथा सम्बद्ध निकायहरूले गम्भीरतापूर्वक मनन गर्नुपर्छ । अन्तर्राष्ट्रिय सरोकार रहने राष्ट्रिय सुरक्षाको प्रश्नलाई सरकारले खेलाँचीका रूपमा लिनु हुन्न । नागरिक उड्डयन प्राधिकरण, पर्यटन मन्त्रालय वा अन्य निकायले त्यो ठाउँ होटल बनाउने गरी लिजमा दिन लागेको हो भने यसलाई तत्काल प्रधानमन्त्रीले नै हस्तक्षेप गरेर रोक्नुपर्ने पूर्वगृहसचिव उमेश मैनालीको सुझाव मननीय छ, प्रधानमन्त्री केपी शर्मा ओलीले यो विषयलाई गम्भीरतापूर्वक लिएर सकारात्मक हस्तक्षेप गर्नैपर्छ ।"
दूर शिक्षा लेखमा नमिलेका तथ्य,"१ फागुन १६ को तपाईंको पत्रिकामा नेपाल खुला विश्वविद्यालयका डिन इन्द्रबहादुर कार्की र अर्का सुशील पौडेलको दूर शिक्षा र नेपालको खुला विश्वविद्यालय सम्बन्धी संयुक्त लेख पढ्न पाइयो ।२ पढ्दै जाँदा केही तथ्य भ्रामक र केही तथ्य गलत भेटिएकाले आमपाठक वर्गमा सही सूचना जाओस् भन्ने हेतुले यो पत्र लेख्ने काम भएको छ ।३ नेपालमा रेडियो नेपालबाट प्रथमपटक दूर शिक्षा सुरु गरिएको तथ्य ठीक भए तापनि त्यससँगै जोडिएको अर्को वाक्यले यो काम सन् १९८० बाट मात्रै भएको भन्ने देखिन्छ । तर, रेडियो नेपालले युनिसेफको सहयोगमा १९६० दशकमै विद्यालय रेडियो कार्यक्रम सुरु गरिसकेको थियो ।४ अझ अगाडि जानुपर्दा सन् १९६० अगि नै रेडियो नेपालले आफ्नै पहलमा पढ्न, लेख्न, जान्न र सुन्न उमेर चाहिँदैन भनेर रेडियोबाट प्रौढ शिक्षा सुरु गरिसकेको थियो ।५ नेपालमा औपचारिक रूपमा दूर शिक्षाको थालनी नेपाल सरकारले नभई त्रिभुवन विश्वविद्यालयको शिक्षाशास्त्र अध्ययन संस्थान (अहिलेको शिक्षाशास्त्र संकाय) ले सन् १९७० मै सुरु गरिसकेको हो । मध्यपश्चिम र सुदूरपश्चिमका विकट पहाडी क्षेत्रमा पत्राचारका माध्यमबाट शिक्षक तालिम त्यति बेलै सुरु भएको हो । ६ फेरि त्रिभुवन विश्वविद्यालय, शिक्षाशास्त्र संकायले सन् २००५ मै दूर शिक्षामार्फत इलामदेखि डडेल्धुरासम्म ९ वटा सिकाइ केन्द्र स्थापना गरी बीएड कार्यक्रम सुरु गरेको हो । तर, लेखले सन् २०१५ मा ओडेकको स्थापनालाई त्रिविको पहिलो दूर शिक्षा मानेको देखियो ।७ जहाँसम्म सन् १९८० को कुरा छ, अमेरिकी सहयोगमा शिक्षा मन्त्रालयले रेडियोबाट शिक्षक तालिम गर्ने परियोजनाअन्तर्गत (२०३७ भदौ ४ गते) देखि सुरु भएको कार्यक्रम हो । जसअन्तर्गत ३ वर्षमा २५०० शिक्षक तालिम प्राप्त भएका थिए ।८ त्यसपछि पनि शिक्षा मन्त्रालयले रेडियोमार्फत नै रेडियो इङ्लिसलगायत थुप्रै प्रयोग परीक्षण गरेको छ । यो इतिहासको छनक लेखमा कतै उल्लेख भएको पाइन्न ।९ सार्क मुलुकमै सबैभन्दा पहिलो खुला विश्वविद्यालय पाकिस्तानको एलामा इक्वाल खुला विश्वविद्यालय हो जुन सन् १९७४ मै स्थापना भएको थियो । तर, लेखले सन् १९८५ मा स्थापना भएको भारतको इन्दिरा गान्धी खुला विश्वविद्यालय प्रथम हो भन्ने गलत सूचना प्रवाह गरेको छ ।१० यस्ता तथ्यगत सूचनाबाट लेखकहरू बेखबर भएको देखियो । जनताको सूचनाको हकमा नकारात्मक असर नपरोस् भन्नेतर्फ लेखकहरू सचेत हुनुपर्ने देखिन्छ । मनप्रसाद वाग्ले, मीनभवन, काठमाडौं"
मौसम,"चर्किएको सूर्यकिन यति विघ्न तातो प्रचण्ड गर्मीरूखको छहारी छाता ओढ्न विवश अनुहार डढेकाहरू काकाकुल छन् भेडाहरू नयाँ गोठ खोज्दै छन् गिद्धहरू अर्को महामारी कुर्दै छन् पश्चिम शुष्क, न्यून चापीय उत्तर दक्षिणी वायुको प्रभाव मौसम साह्रै बिग्रेको छ,जलवायु परिवर्तनको संकेत । चूडामणि जोशी, चाबहिल६, काठमाडौं"
लोकतन्त्रमा नअटाएका जनता,"जनता रोग, भोक, शोक तथा चौतर्फी बेरोजगारीको अवस्थामा छन् । पूर्वी पहाड, सिंगो तराई तथा पश्चिम पहाडका बहुसंख्यक जनता छिमेकी देश भारत वा खाडी नगई दुई छाक हातमुख जोड्न सक्ने हालतमा छैनन् । विश्वमै गरिब र अविकसित राष्ट्रको परिचय छ हाम्रो ! गरिबी हटाउने र रोजगारी बढाउने नारा भने सधैं लाग्ने गर्छ । २००७ सालदेखि नै यो गुलियो नारा हटेको छैन तर हालत भने दिन प्रतिदिन बिग्रेको बिग्य्रै छ । थुप्रै शासकीय प्रणाली, धेरैथरी शासक तथा थुप्रै संविधान देखियो पछिल्लो सत्तरी वर्षमा । गरिबीको विज्ञापन गरेर सत्तामा जाने खेल भने रोकिएन । यस्तै खेल २०७४ मंसिरको चुनावमा पनि खेलियो । आफ्नो पद प्राप्तिका लागि दुईटा कम्युनिस्ट नामधारी राजनीतिक दलले चुनावमा तालमेल गरे । दुइटाको सिट जोड्दा दुई तिहाइ नजिक पनि पुगे । पछि पार्टी एकता नै गरे तर त्यो ३ वर्ष पनि टिकेन । परिणामतः हुने नहुने सबै भए यी दुई महिनामा ! जनताको समृद्धिको पक्षमा राजनीति गर्ने कुनै पार्टी नभएकै हो हाम्रो देशमा ? कानुनतः नफुटेको डबल नेकपाका दुई गुटमध्ये दाहालनेपाल गुटले संसद् पुनःस्थापनापछिका सैद्धान्तिक, वैधानिक, व्यावहारिक, कानुनी जटिलताका बारे सोचेकै रहेनछन् । सर्वोच्चको फागुन ११ गतेको फैसलापछि रत्नपार्कचाहिँ प्रतिपक्ष र सत्ताधारी दुवैथरी डबल नेकपाको कब्जाबाट मुक्त भएको छ, मजदुरहरूले आनन्दले गरिखान पाएका छन् । सुशीलकुमार गौतम, पुरानो नैकाप, काठमाडौंप्रधानमन्त्री केपी शर्मा ओलीले पार्टीको आन्तरिक कलह व्यवस्थापन गर्न असफल भएपछि सनक र लहडको भरमा संविधानको घाँटी निमोठे । प्रतिनिधिसभा विघटनजस्तो असंवैधानिक कार्य गरेर मुलुकलाई अस्थिरतातर्फ लगे । उनी म नै राज्य हुँ भन्न थालेका थिए । सर्वोच्चले उनको सनकलाई लगाम लगायो । फागुन ११ गतेको फैसलाले संविधानभन्दा माथि कोही छैन भन्ने सन्देश दिएको छ । फैसला आउनुभन्दाअघि ओली सरकारले अदालतलाई पनि प्रभावमा पार्न नखोजेको होइन, आमनागरिकमा पनि संविधान जोगिन्छ कि जोगिँदैन भन्ने डर थियो । तर, न्यायमूर्तिहरूले निर्भीकताका साथ प्रतिनिधिसभा विघटनको सिफारिसलाई बदर गरेर संविधानको रक्षा गर्न सफल भएका छन् । उक्त फैसलाले मुलुकलाई अँध्यारोबाट उज्यालोतर्फ लगेको छ । भोलिका दिनमा ओली प्रवृत्ति फेरि उदय हुन सक्ने सम्भावनालाई पनि सर्वोच्चले अहिल्यै परास्त गरिदिएको छ । अब लोकतन्त्रलाई राजनीतिक दलहरूले अझ बढी समृद्ध बनाउन प्रयास गर्नुपर्छ । रामकृष्ण बराल, जोरपाटी५, काठमाडौंअबको राजनिति कता मोडिन्छ भन्ने विषयमा सर्वत्र चर्चा हुन थालेको छ । ओलीको प्रतिनिधिसभा विघटनको कदमले देशलाई अँध्यारो सुरुङमा धकेलेको थियो । सर्वोच्चले पुनःस्थापना गरेर आफ्नो कतर्ब्य पूरा गर्यो । अबको दिनमा कसरी अघि बढ्ने भन्ने जिम्मेवारी राजनीतिक दलको काँधमा आइपुगेको छ । प्रधानमन्त्री ओली कुनै पनि हालतमा राजीनामा दिन्न भन्छन् । दाहालनेपाल समूह जसरी पनि ओलीलाई पाखा लगाउनुपर्छ भन्छन् । कांग्रेस भन्छ पहिला नेकपा फुटोस् अनि थप कुरा गरौंला । दाहालनेपाल समूहलाई जसपा सोध्छ तिमीहरूको पार्टी कुन हो ? यस्तो राजनीतिक परिवेशले अबका दिन पनि अँध्यारै होला जस्तो देखिन्छ । पुरुषोत्तम घिमिरे, जोरपाटी, काठमाडौं"
सत्ता राजनीतिको विकृत तस्बिर,"दाहालनेपालको योजना संसद् पुनःस्थापना हुनु राजनीतिक दृष्टिले आफ्नो विजय रहेको विश्लेषण गर्दै दाहालनेपाल समूह उत्साहित देखिन्छ । तर, राजनीतिक दृष्टिले विजय भए पनि यो समूह रणनीतिक र प्राविधिक दृष्टिले प्रतिरक्षात्मक भएको छ । संवैधानिक मुद्दामा विजय हासिल गरेपछि अब ओलीलाई विस्थापन गरी आफ्नो नेतृत्वमा कांग्रेस र जसपासहितको संयुक्त सरकार गठन गर्ने दाहालको योजना छ । नेकपा विभाजनपछि गणितीय दृष्टिले निर्णायक भएको कांग्रेसलाई यो समूहले उच्च प्राथमिकता दिएको छ । त्यसैले दाहालनेपाल दुवैले देउवालाई सार्वजनिक रूपमै र संसद् पुनःस्थापनाको भोलिपल्टै उनको बूढानीलकण्ठस्थित निवासमा भेटेर सत्ता सहकार्यको प्रस्ताव गरिसकेका छन् । तर, विगतमा पटकपटक धोका पाएको भन्दै दाहालप्रति देउवा सकारात्मक भइसकेका छैनन् । यद्यपि, दाहालको नेतृत्वमा कांग्रेस र जसपाको सरकार सर्वोच्च प्राथमिकता भए पनि राजनीतिक र प्राविधिक आधार कमजोर देखिन्छ । किनभने ओलीले प्रधानमन्त्री र प्रदेश सरकारमा आधा हिस्सा अफर गरेको अवस्थामा कांग्रेसले दाहाललाई समर्थन गर्ने सम्भावना क्षीण छ । विशेष परिस्थितिबाहेक दाहालनेपाल समूहले कांग्रेसलाई ओलीले जति अफर गर्न सायदै सक्लान् । गणितीय कारणले दाहालनेपाल समूह र जसपाको सरकार बन्ने सम्भावना पनि कमजोर छ । आधिकारिकताको विवाद निरूपण नभएसम्म दुवै पार्टीले निर्णय नगर्ने जवाफ दिएका कारण उक्त मनोविज्ञानलाई सम्बोधन गर्ने रणनीतिअनुरूप दाहाल र नेपाल दुवैले नेकपा विभाजन भइसकेको र ओलीसँग एकता सम्भव नभएको सार्वजनिक घोषणा गरिरहेका छन् । तर, नेकपा विभाजनसम्बन्धी विषय निरूपण नभएसम्म कांग्रेस र जसपा दुवैले निर्णय गर्ने सम्भावना छैन । दशक लामो सशस्त्र संघर्षको कालखण्डमा सैन्य कमान्डरसमेत भएका दाहाल रणनीतिक दृष्टिले ओलीभन्दा कमजोर होइनन् तर दल विभाजनसम्बन्धी कानुनी र प्राविधिक कारणले उनको स्वभाव र छविविपरीत प्रतिरक्षात्मक रणनीति अख्तियार गर्न बाध्य भएका छन् । त्यसैले दाहालनेपाल समूहलाई राजनीतिक वातावरण अनुकूल भए पनि प्राविधिक परिस्थिति प्रतिकूल देखिन्छ । तर, ओलीलाई राजनीतिक वातावरण प्रतिकूल भए पनि प्राविधिक परिस्थिति अनुकूल देखिन्छ । सभामुख आफूअनुकूल भएका कारण संसदीय प्रक्रियामा ओलीरणनीतिलाई असफल बनाउने सूत्र र सामर्थ्य सुरक्षित भएको विश्लेषण गरेका दाहालले आत्मविश्वास गुमाइसकेका छैनन् । उपर्युक्त परिदृश्यमा विश्लेषण गर्दा, जसरी २०५१ को मध्यावधि निर्वाचनपछि बनेको त्रिशंकू संसद्का कारण संसद् र संसदीय व्यवस्था विकृत र बदनाम भएको थियो, अहिले दलहरूबीच सत्ताको छिनाझपटीका कारण सोही शृंखलाको पुनरावृत्ति हुने सम्भावना देखिएको छ । ओली र दाहालहरू प्रतिशोधको भावनाले यति ग्रस्त छन्, एकले अर्कोलाई असफल बनाउन जस्तोसुकै अप्राकृतिक र अस्वाभाविक गठबन्धन पनि गर्न सक्छन् । त्यसैले अब संसद् अर्को रणभूमि हुने सम्भावना छ । उक्त रणभूमिमा कुन पार्टीको विजय होला, त्यो अनिश्चित छÙ तर संसद् र संसदीय प्रणाली बदनाम र पराजित हुने निश्चित छ । लोकतान्त्रिक, संविधानवादी र संसद्वादी दलहरूलाई चेतना भया !"
"औद्योगिकीकरण : कहाँ चुक्यौं, के गर्न सक्छौं ?","के गर्न सकिन्छ ?एक, आयात प्रतिस्थापन । यो पुरानो फर्मुला फेरि प्रयोग गर्न सकिन्छ । नेपालले खरिद गर्ने सामानहरूको सूची मात्र हेर्दा पनि बिटुमिनस सामानको प्रतिस्थापन सडक बनाउँदा सिमेन्ट प्रयोग बढाएर गर्न सकिन्छÙ अन्न, तरकारी धेरै खरिद गरिरहेका छौं, जसलाई कृषि क्षेत्रको उत्पादकत्व बढाएर र बाँझो खेतहरूमा खेती गरेर पनि घटाउन सकिन्छ । तथ्यांक हेर्दा, जुन बेला भारतमा हरित क्रान्ति भएको थियो, त्यो मौका हामीले छुटायौं । अहिले भारत र चीनमा प्रविधिको प्रयोग ह्वात्तै बढेको छ । सिँचाइका बाँधहरूको निर्माण बढेको छ । हामीले पनि जीएमओजस्ता नयाँ प्रविधिहरू आफ्नो आवश्यकता र फाइदा हेरी प्रयोग गर्नुपर्छ, प्रविधिलाई अभिशाप नै हो कि झैं गरेर हेर्ने र शंका गर्ने उरन्ठ्यौलो र विज्ञानविरोधी सोचाइ त्याग्नुपर्छ । आयात प्रतिस्थापनमा सफल उदाहरणका रूपमा लिइने एक प्रमुख उदाहरण क्लिंकर हो । केही अघिसम्म वर्षको २५ अर्ब रुपैयाँसम्मको आयात हुने क्लिंकरको आयात अहिले वर्षको २ अर्बमा झरेको छ भने, स्वदेशी सिमेन्ट उद्योगहरू आकार र संख्यामा बढ्दै गएका छन् । यस्ता उदाहरणहरू अब अरू क्षेत्रमा पनि चाहिएका छन् ।दुई, आयात प्रतिस्थापन मात्र राम्रो नीति हुन सक्दैन । बंगलादेशका बारेमा भन्ने गरिन्छ, नब्बेको दशकसम्म जब बंगलादेशको मुख्य ध्यान आयात प्रतिस्थापनमा थियो, उनीहरूको आर्थिक वृद्धिदर कम भयो । जब निर्यात प्रवर्द्धन र मुलुकको उत्पादकत्व बढाउनेमा उनीहरू केन्द्रित भए, तब उनीहरूको औद्योगिक विकासले गति लियो । हामीले पनि निर्यात प्रवर्द्धनमा गफ मात्र गरेको धेरै भएको छ, अब एकीकृत व्यापार रणनीतिलाई प्रभावकारी बनाउने र विदेशमा भएका विदेशी नियोगलाई नेपालका लागि बजार खोज्न प्रयोग गर्ने गर्नुपर्छ । हाम्रा उद्योगहरूको राम्रो प्याकेज गर्ने र बेच्नेसमेत क्षमता नभएको अहिलेको परिप्रेक्ष्यमा निर्यात बढाउन पनि कृषिलगायत कतिपय क्षेत्रमा विदेशी लगानी चाहिएको छ । त्यसले मुलुकका उद्योगहरूलाई प्रत्यक्ष रूपमा नोक्सान पुर्याएमा बसेर छलफलबाट निष्कर्षमा पुग्न सकिन्छ तर निर्यात प्रवर्द्धन गर्नु जरुरी भैसकेको छ । अहिले निर्यातको सबैभन्दा सम्भावना भएको विद्युत्लाई पनि कसरी धेरै फाइदा लिने गरी बेच्ने भनेर सोच्नुपर्ने बेला भएको छ ।तीन, सरकारले स्थानीय सामान खरिद गर्न प्रश्रय दिने । हाल १५ प्रतिशत महँगो भए पनि नेपाली सामान किन्ने नीतिगत व्यवस्था भए पनि त्यसको परिपालन कत्तिको भएको छ भन्ने रेकर्ड छैन । कुराकानी गर्दा उद्योगी पक्ष यो लागू भएको छैन भन्छ भने सरकारी पक्ष त्यसो हैन भन्छ । तर, सरकार आफैं वर्षमा १४ खर्बको बजेट बनाउने निकाय हो र वर्षमा कम्तीमा ७०० अर्ब रुपैयाँको वस्तु र सेवा खरिद गर्छ । स्थानीयलाई प्रोत्साहन गर्ने सरकारी नियमले त्यसैले धेरै फर्मलाई राम्रो र नियमित ग्राहकहरूको प्रत्याभूति गर्न सक्छ । प्रदेश ५ मा अहिले सार्वजनिक खरिद उपलब्ध भएसम्म स्वदेशी सामान नै गर्ने भन्ने नियम ल्याइएको छ, जुन यस दिशामा सकारात्मक कदम हो । अर्थशास्त्रका अनुसन्धानले पनि के देखाएका छन् भने, विश्वव्यापी रूपमा निर्बाध व्यापारका पक्षपाती मुलुकहरूले पनि सुरुआती कालमा आफ्ना उद्योगलाई विदेशी उद्योगबाट रक्षा गरेका र वृद्धि हुन सजिलो हुने व्यापार कानुन बनाएका थिए । चार, उद्योगको लागत घटाउन काम गर्ने । नीतिनिर्माताहरूका लागि यो नयाँ कुरा हैन तर यसलाई नयाँ तरिकाले हेर्न सकिन्छ । हामीले उद्योगहरू सीमा क्षेत्रमा खोल्यौं भने मुख्य गरी भारत निर्यात गर्ने सामानको हकमा यातायातसम्बन्धी लागत कम हुन्छ । हाम्रो मुलुकका आधाजति उत्पादनमूलक उद्योग बारा, पर्सा, सुनसरी र मोरङमा छन् भनी विश्व बैंकको हालैको नेपाल र भुटानको अन्तरदेशीय व्यापारसम्बन्धी एउटा अध्ययनमा उल्लेख गरिएको छ । उक्त अध्ययनका अनुसार, भुटानले सस्तो बिजुलीको फाइदा उठाउँदै फेरो सिलिकन, सिलिकन कार्बाइडजस्ता बिजुली धेरै प्रयोग हुने उत्पादनहरू भारतमा बेच्छ भने, स्थानीय चुनढुंगा खानी प्रयोग गर्ने सिमेन्ट उद्योगहरू भारतसँगको सीमामा भएका फुन्सोलिङजस्ता ठाउँमा स्थापना गरेको छ जसले भारतका भुटाननजिकैका क्षेत्रमा राम्रो बजार पाएका छन् । नेपालले पनि सीमा क्षेत्रमा भारतीय उत्पादनसँग प्रतिस्पर्धी बन्ने सोचाइ राख्नुपर्छ । यसका लागि कच्चा पदार्थको आयात सजिलो र सस्तो बनाउने, भारतीय लगानी भित्र्याउनेजस्ता धेरै काम प्रतिस्पर्धी तरिकाले गर्नुपर्छ । हामीले हाम्रो ध्यान केन्द्रित गर्नुपर्ने उद्योग के हुन् र तिनलाई दीर्घकालसम्म चाहिने कच्चा पदार्थ के हुन् भन्ने बुझेर ती कच्चा पदार्थको संरक्षण गर्ने कोसिस गरिहाल्नुपर्छ । अन्तिम, नयाँ अवसर र क्षेत्रलाई चिनौं । नेपालमा सूचना प्रविधि क्षेत्रको ठूलो भविष्य छ । सूचना प्रविधिजस्ता उदाउँदै गरेका नयाँ क्षेत्रलाई बुझेर कसरी फाइदा उठाउने भन्नेमा लागिहाल्नुपर्छ । सरकारले चालीस वर्षभन्दा कम उमेरका युवाले राम्रो गरेमा सहयोग र हौसला बढाउने नीति लिनुपर्छ । सरकारले चालु खर्च कम गर्दै गएमा र चाहेमा पाँच वर्षभित्र चालीस वर्षभन्दा कम उमेरका युवाहरूको पारिश्रमिकमा कर नलाग्ने बनाउन सक्छ । मुख्य कुरा भने सरकारको इमानदारी र सरकारउद्यमी सम्बन्धमा गएर अड्केको देखिन्छ । उद्यमीहरू सरकारलाई सन्देहपूर्वक हेर्छन् । सरकार भने आफूलाई स्वाभाविक रूपले सबै क्षेत्रलाई उदारतापूर्वक परिचालन गर्नुपर्ने दायित्व बोकेको अभिभावकका रूपमै देख्छ । २०१६ सालमा सरकारले स्थापना गरेको एनआईडीसीको सुरुआती लक्ष्य औद्योगिक क्षेत्रलाई ऋण उपलब्ध गराउने थियो । यसरी आफूले कानुनी तथा विभिन्न संस्थागत तरिकाले उद्योगहरूलाई राहत दिएको कुरा सरकारका मानिसहरू भन्ने गर्छन् । सरकारी अधिकारीहरू प्रायः कुन नीति वा नियमले भएन, भन्नुस् भन्ने प्रश्न गर्छन् र कतिपय अवस्थामा सरकारले राम्रो गर्दागर्दै पनि अपजस बोक्नुपरेको उनीहरूको तर्क हुन्छ । तर, नीति वा नियम प्रभावकारी नभएकाले नै औद्योगिक विकासको लक्ष्यमा चुकेका छौं भनी सरकारले सोच्नुपर्ने बेला भएको छ । नीतिनियमको कुरा गर्दा उद्योगीहरूले कम्पनीहरू खोल्न र बन्द गर्न झन्झट, कर तिर्न झन्झट, भूमि उपभोगको नीतिलाई देशको औद्योगिकीकरणको प्रमुख समस्याका रूपमा लिन्छन् । विदेशी लगानीका कम्पनीहरूको हकमा श्रम ऐनअन्तर्गत विदेशी विज्ञ ल्याउन भएको कठिनाइलाई प्रमुख बाधकका रूपमा लिने गरिन्छ । तर, सरकारले बुझ्नुपर्ने के कुरा हो भने, सामान्य व्यापारभन्दा उद्योग अलि विशिष्ट छÙ उद्योग विकास हुन औद्योगिक इकोसिस्टम (कच्चा पदार्थदेखि बजारको उपलब्धता र त्यो सबै सजिलो बनाउने वित्तीय प्रबन्ध) नै राम्रो बनाउनु जरुरी हुन्छ र यसो गर्न सरकारले मात्र सक्छ । उद्योगको विकासको लक्ष्य प्रमुखतः सरकारकै राजनीतिक लक्ष्य हो ।"
मांसाहार र स्वास्थ्य,"भेजिटेरियन रेस्टोरेन्ट्स नियर मी !अमेरिका आएपछि मैले सबैभन्दा पहिले र सबैभन्दा धेरै गुगल गरेको वाक्यांश हो यो । सानैदेखि शाकाहारी मलाई विश्वमा सबैभन्दा बढी मांसाहारी भएको देश अमेरिकामा एडजस्ट गर्न सुरुको एक वर्ष अलि कठिन पर्यो । मांसाहारबिना यहाँका मानिसका सानाठूला जमघट मात्र होइन, दैनिक जीवन नै नचल्ने रहेछ । विकल्प थुप्रै भए पनि शाकाहारी साथीसर्कल नभएकाले सुरुसुरुमा असजिलो लाग्यो । केही समयअघि गोरा दम्पतीसँगको अफिसियल लन्च मिटिङमा मैले आफू शाकाहारी मात्र नभई प्याज, लसुन र दुग्ध उत्पादन पनि नखाने बताउँदा ती दुवैले आफूले खाँदै गरेको चिकन प्लेटमै झारेर मलाई एकटकले हेरेका थिए । उनीहरूले आश्चर्य मान्दै मलाई आधा घण्टा केरकार पनि गरे । तर भेजिटेरियन हो ?, किन ?, कसरी ?, कहिलेदेखि ?, अनि के खान्छौ त ?, कस्तो बोरिङ लाइफ ! यस्ता प्रश्नका झटारा अहिले मेरा लागि सामान्य भइसके ।सन् २०१८ को एउटा प्रतिवेदनले एक अमेरिकीले प्रत्येक वर्ष औसत १ सय किलोसम्म मांसाहार सेवन गर्ने देखाएको छ । एकपटक म्याकडोनाल्ड्समा एक व्यक्तिले ६ महिनाको आफ्नो बच्चालाई लन्चमा नग्गेट्स खुवाउँदै गरेको देख्दा मलाई अनौठो लागेको थियो । जन्मेको एक वर्ष नपुग्दै सुरु हुने मांसाहारले मानव शरीरमा पार्ने दीर्घकालीन प्रभावबारे विभिन्न अध्ययनले चेतावनी दिए पनि यहाँका मानिस अस्वस्थ जीवनशैली र खानपानबाट माथि उठ्न सकेका छैनन् । न्युयोर्कस्थित क्वार्ट्ज नामक मिडिया कम्पनीले अमेरिका आर्थिक रूपले धनी छ, तर यो विकसित देशजस्तो देखिँदैन शीर्षकमा प्रकाशित गरेको खबरमा यहाँको गलत पोषण र कमजोर स्वास्थ्यलाई भयावह समस्याका रूपमा चित्रण गरिएको छ ।खास गरी मांसाहार शरीरको मेटाबोलिज्म सुधार्न, हड्डी बलियो बनाउन, इम्युनिटी बढाउन लगायतका लागि भनेर गर्ने गरिन्छ । तर, स्वास्थ्यका लागि भन्दा पनि स्वादको जन्जालमा फसेका अमेरिकीहरू आफूले दैनिक खाने गरेका खानाले आफ्नै शरीरमा मन्द विषको काम गरिरहेको छ भन्ने तथ्यलाई बेवास्ता गरिरहेका छन् । यहाँका ७० प्रतिशत फास्टफुड खानाको न्युट्रिसनल भ्यालु एकदमै न्यून छ । ६० प्रतिशतभन्दा बढी अमेरिकीहरू मोटोपनको सिकार छन् । आवश्यकताभन्दा बढी अस्वस्थ खानपान र शाकाहार नअपनाउनु यहाँ हुने करिब आधाजति मृत्युका कारक हुन् । त्यसैले अन्य औद्योगिक राष्ट्रहरूका तुलनामा अमेरिकाको औसत उमेर कम छ । अमेरिकी मेडिकल एसोसिएसनले प्रकाशित गरेको एक जर्नलमा बेकन, बोलोग्ना, हट डग, स्टिक्स, हामबर्गर, रातो मासुजस्ता खानाले कम उमेरमै क्यान्सर, मधुमेह, स्ट्रोक्स, मुटु रोगजस्ता समस्या देखा पर्ने स्पष्ट पारेको छ । विश्वमा क्यान्सरबाट हरेक वर्ष हुने मृत्युमध्ये ३४ हजार घटना मांसाहारबाट हुने अनुसन्धानले पुष्टि गरेको छ । प्रोटिन मानव शरीरका लागि आवश्यक छ तर त्योभन्दा महत्त्वपूर्ण कुरा कुन स्रोतबाट प्रोटिन उपभोग गरिएको छ भन्ने भएको विशेषज्ञ बताउँछन् । मांसाहारमा सबैभन्दा अस्वस्थ भनेको प्रशोधित मासु हो । सस्तो, सुलभ र स्वादका कारण प्रशोधित मासु अमेरिकीको विशेष रोजाइमा पर्छ । मांसाहारप्रतिको झुकाव चुरोटको लतजस्तै हो, स्वास्थ्यका हिसाबले हानिकारक छ भन्ने थाहा हुँदाहुँदै पनि सेवन गरिने । करिब ७ अर्ब डलरको मासु उद्योगले अमेरिकीहरूलाई मांसाहार आधारभूत आवश्यकता हो भन्ने छाप पारिदिएको छ । प्रशोधित मासु उत्पादन गर्ने कम्पनीका लागि उपभोक्ताको स्वास्थ्य सबैभन्दा कम प्राथमिकतामा परेको देखिन्छ । सन् २०१७ मा प्रदर्शनमा आएको ह्वाट द हेल्थ शीर्षक डक्युमेन्ट्रीले अमेरिकी हार्ट एसोसिएसन, अमेरिकी क्यान्सर सोसाइटी, सुसन जी कोमनजस्ता स्वास्थ्य क्षेत्रमा काम गर्ने गैरसरकारी संस्थाहरूलाई मासु उद्योगहरूले लगानी गर्ने गरेको तीतो वास्तविकतालाई छर्लंग पारेको छ । सुसन जी कोमन महिलामा हुने ब्रेस्ट क्यान्सरविरुद्ध काम गर्ने अन्तर्राष्ट्रिय संस्था हो । विश्व स्वास्थ्य संगठनले बिफमा क्यान्सर लाग्ने तत्त्व कार्सिनोजेन पाइने कुरा आधिकारिक रूपमै घोषणा गरिदिँदा पनि अमेरिकी क्यान्सर सोसाइटीले बिफलाई अमेरिकीको सन्तुलित आहार भनेर विज्ञापन गरिरहेको हुन्छ । अमेरिकी हार्ट एसोसिएसनकै वेबसाइटमा बिफ रेसिपी सामेल गरिनुले स्वास्थ्य क्षेत्रमै काम गर्ने यस्ता संघसंस्थाकै प्रामाणिकतामा प्रश्न उब्जेको छ । नेपालमा पनि प्रशोधित मासुजन्य खानाको बढ्दो प्रभावसँगै नेपालीले पनि यसबारे सजग हुनु जरुरी छ ।शारीरिक बनोटले पनि मानिस मूल रूपमा शाकाहारी प्राणी भएको पुष्टि हुन्छ । मांसाहारी र शाकाहारी जनावरको खाने मुखदेखि पाचन प्रणालीमा समेत ठूलो फरक हुन्छ । मांसाहारी प्राणीभन्दा अलग मानव शरीरका नङ छोटा हुन्छन्, पन्जा हुँदैनन्, केनाइन दाँत सानो र बोधो हुन्छ । मानव शरीरलाई मांसाहारी जनावरको शरीरसँग तुलना गर्न नमिल्ने र प्राचीनकालदेखि नै मानवले मांसाहार गर्दै आएकाले मासु जीवनयापनको आधारभूत तत्त्व हो भन्ने तर्क पनि व्याप्त छ । तर, कतिपय मानिस शाकाहार र मांसाहारको विवादभन्दा पनि मानवीय हिसाबले पशु हिंसाविरुद्धको अभियानलाई समर्थन गर्दै मांसाहार त्यागिरहेका छन् । कुनै पनि प्राणीलाई हत्या गरेर खानु भनेको त्यसको शरीरका अंग खाने मात्र नभएर मृत्युका बेला त्यस जीवको मनस्थितिमा हावी भएको डर, त्रास, चिन्ता, छटपटीजस्ता भावनालाई पनि उपभोग गर्नु हो । यसले त्यो आहार ग्रहण गर्ने मानिसको शरीर मात्र नभई मन पनि दूषित बनाइरहेको हुन्छ । त्यसैले धर्म र अध्यात्मको मार्गमा चल्ने प्रायः मानिस शाकाहारी जीवनशैली नै अपनाउँछन् । प्रकृतिका फलफूल, सागपात, तरकारीमा मानिसको शरीरलाई चाहिने सबै पोषण भरपूर मात्रामा छन् । अध्ययनका अनुसार, कालो सिमी, मुसुरोको दाल, भटमास, क्विनोआ, पालुंगो आदिमा मासुमा भन्दा बढी प्रोटिन पाइन्छ । पिपल फर द इथिकल ट्रिटमेन्ट अफ एनिमल्स अर्थात् पेटाजस्ता अन्तर्राष्ट्रिय संघसंस्थाहरू भिगन जीवनशैलीलाई प्रोत्साहित गर्ने अभियान चलाइरहेका छन् । भिगन आहारमा दूध र दुग्ध उत्पादन पनि परहेज गरिन्छ । कैयौं अध्ययनका अनुसार, दूध र दुग्ध उत्पादनले हृदय रोग, टाइपटु मधुमेह र अल्जाइमर रोगको खतरा निम्त्याउँछन् । त्यस्तै, हरिया तरकारीहरूमा क्याल्सियम अवशोषण गर्ने क्षमता गाईको दूधमा भन्दा बढी हुने पनि अध्ययनहरूले देखाएका छन् ।यिनै तमाम कारणले अमेरिकालगायत थुप्रै देशमा शाकाहार र भिगन डाइटतर्फ मानिसको रुचि बढ्दो छ । एउटा तथ्यांकका अनुसार, विश्वमा अहिले ३७ करोड मानिस शाकाहार अपनाउँछन् । भिगन जीवनशैली अपनाउनेको संख्या पनि हरेक वर्ष बढेको देखिन्छ । ब्रिटेनमा गत एक दशकमा भिगनको संख्या ३६० प्रतिशतले बढेको छ । म्यासाचुसेट्स जनरल हस्पिटलले १ लाख ३० हजार मानिसमा गरेको ३० वर्ष लामो अध्ययनले निकालेको निष्कर्षमा मासु उपभोग गर्ने मानिसको तुलनामा भिगन डाइट खानेहरू धेरै बाँच्ने देखाइएको छ । विश्वका थुप्रै व्यावसायिक खेलाडीहरू पनि शाकाहारी जीवनशैली अपनाउँछन् । सन् २०१९ मा रिलिज भएको द गेम चेन्जर्स शीर्षक डक्युमेन्ट्रीमा केही खेलाडीले आफ्नो अनुभव साझा गर्दै शाकाहार डाइटले व्यक्तिगत र व्यावसायिक सफलतामा ठूलो महत्त्व राखेको बताएका छन् ।वातावरण संरक्षणका हिसाबले पनि प्लान्टबेस्ड डाइटलाई जीवनयापनको उत्तम शैली मानिएको छ । यदि मानिसले आफ्नो दैनिक आहारमा मासु र दूध खान छोड्ने हो भने कम से कम ५० प्रतिशत पानी बचाउन सकिने विशेषज्ञहरूको राय छ । संयुक्त राष्ट्र संघका विज्ञले पनि भनेका छन् पश्चिमी देशमा अत्यधिक उत्पादन र उपभोग हुने मासु र डेरी प्रोडक्ट ग्लोबल वार्मिङको एउटा कारक हो ।विश्वचर्चित अंग्रेजी गायक र संगीतकार पल म्याककार्टनीले भनेका छन् यदि वधशालाहरूमा सिसाका पर्खाल हुने भए संसारका सबै मानिस शाकाहारी हुने थिए । तपाईंहामीले पनि एकपटक यी तथ्यमा ध्यान दिने कि ?"
पहिरोले बूढीगंगा थुनिने खतरा,"(बाजुरा)  बाजुराको पैमामा पहिरो झर्न थालेको नौ वर्ष भयो । पहिरोमा बूढीगंगा नदीको वारि अम्कोट र पारि पैमा गाउँतर्फ झन्डै १४ हेक्टर जमिन परिसकेको छ । स्थानीयका अनुसार यी दुई गाउँमा मात्रै तीन सयभन्दा बढी परिवारको बसोबास छ । पहिरोले बडिमालिका नगरपालिकाको अम्कोट र त्रिवेणी नगरपालिकाको पैमा गाउँसम्मै चिरा पारिसकेको छ । यहाँ सुक्खायाममा समेत पहिरो खस्ने गरेको छ । जब भयानक आवाजसहित पहिरो खस्छ, पैमा र अम्कोटका स्थानीयको दिनरात त्रासदीमा बित्छ । पैमा घर भएका बडिमालिकाका पुजारी नेत्रराज पाध्या बाजुरा र अछामको मध्यभाग भएर बग्ने बूढीगंगा पहिरोले थुनिए ठूलो विनाश हुने बताउँछन् । पोहोर त तीन महिनासम्म ताल परेको हो । ताल फुटेर सडक र पुलहरू बगाएको थियो । यो वर्ष त पहिरो आँखाले हेर्न नभ्याइने गरी फैलिइसक्यो, उनले भने । पोहोर साल बूढीगंगाले वितण्डा मच्चाएर बाजुरातर्फ जनधनको क्षति भएको थियो । उनले भनेजस्तै पहिरोले बूढीगंगा थुनिए पैमा र अम्कोटका घर मात्र बगाउने छैन, तल्लो तटीय क्षेत्र बाजुराकै जडांगा, ताप्रिसेरा, सेरा बगर, बार्जुगाडका बस्तीहरू नामेट हुने जोखिम छ । अछामका बुढाबगर र ठाँटी बजार, बूढीगंगा जलविद्युत् परियोजनाका पूर्वाधारहरूमा पनि क्षति पुग्ने देखिन्छ । बूढीगंगामा बाढी आए अछामको साँफेबगर र वैद्यनाथ क्षेत्र सबैभन्दा बढी प्रभावित हुनेछन् । साँफेबगरको बस्ती, विमानस्थल, वैद्यनाथको कालीमाटी त सोत्तरै हुन्छ होला, साँफेबगर नगरपालिकाका प्रमुख कुलबहादुर कुँवरले भने, पहिरोका कारण कुन बेला बाढी आउने हो र विनाश हुने हो भन्ने डरले हामी सबैलाई हैरानी छ । बाढीको उच्च जोखिममा चौरपाटी गाउँपालिका र मंगलसेन नगरपालिकाको चित्रे बजार पनि छ ।बूढीगंगा डोटी र अछामको सिमानामा पर्ने लोडे भन्ने ठाउँमा पुगेर सेतीमा मिसिन्छ । त्यहाँबाट कर्णाली नदीमा मिसिने क्रममा अछाम, कैलाली र सुर्खेतका बस्तीहरू किनारमा पर्छन् । बूढीगंगामा बाढी आए कर्णाली नदीको तटीय क्षेत्रमा पनि क्षति हुन सक्ने प्राकृतिक प्रकोप विज्ञहरूको अनुमान छ । दुवैतिर ठूलो पहिरो सुरु भएको र मध्य पहाडी क्षेत्रको भौगर्भिक संरचना पनि कमजोर हुने भएकाले एकापट्टि पहिरो खस्दा उत्पन्न हुने कम्पनले अर्कोपट्टिबाट पनि सँगै पहिरो खस्ने खतरा बढी हुन्छ । दुवैतिरबाट एकैसाथ पहिरो खस्दा नदी थुनिन सक्छ, प्राकृतिक प्रकोप विज्ञ डा दीपक रिजालले भने, पहिरोले थुनिएको नदीमा पानीको मात्रा बढ्दै जाँदा भार थेग्न नसकेर बनेको ताल एकै पटक फुटेर ठूलो बाढी आउने जोखिम हुन्छ । यसले तल्लो तटीय क्षेत्रमा विनाश गर्ने खतरा हुन्छ ।उनले हालै हिमाञ्चलको धौलिगंगा र केही वर्ष पहिला पोखराको सेतीमा जस्तै बाढीको खतरा बूढीगंगा, लोडे र कर्णालीको तटीय क्षेत्रमा रहेकाले यसको समयमै अध्ययन गर्नुपर्ने बताए । भूगर्भ र प्रकोप विद्हरूले अध्ययन गरेपछि कुन स्तरको जोखिम छ भनेर पत्ता लाग्छ । त्यही आधारमा तत्काललाई पूर्वसूचना प्रणालीको स्थापना गर्ने र दीर्घकालीन रूपमा पहिरो नियन्त्रणका उपायहरू अपनाउनुपर्छ, उनले भने । साँफेबगरस्थित सशस्त्र प्रहरीका डीएसपी जगदीश जोशीले दुर्घटना भइहाले अकल्पनीय मानवीय र भौतिक क्षति हुन सक्ने बताए । पहिरो नियन्त्रण र पूर्वसतर्कताका उपाय अपनाए सम्भावित क्षतिलाई न्यूनीकरण गर्न सकिने उनको भनाइ छ ।गत वर्ष साउनमा पहिरो र बूढीगंगामा आएको बाढीले साँफेमार्तडी सडक खण्डअन्तर्गत बाजुरातर्फ ताप्रिसेरादेखि अम्कोट क्षेत्रमा झन्डै पाँच किलोमिटर कालोपत्रे सडक बगाएको थियो । यस्तै बूढीगंगामा रहेको बेलिब्रिज, ताप्रिसेराको झोलुंगे पुल पनि बाढीमा बगेको थियो । साउन तेस्रो साता आएको बूढीगंगाको बाढी र पहिरोले ४० भन्दा बढी परिवारको घर बगायो । थुप्रै परिवारले खेती गर्ने जमिन गुमाए । थुप्रै बस्तीहरू पहिरोको जोखिममा परे ।बाढीपहिरोले ठूलो क्षति भएपछि गृहमन्त्री रामबहादुर थापा, सुदूरपश्चिमका मुख्यमन्त्री त्रिलोचन भट्टलगायतको टोलीले हेलिकप्टरबाट यस क्षेत्रको निरीक्षणसमेत गरेको थियो । गृहमन्त्रीको आगमनपछि पहिरो र बाढी नियन्त्रणका लागि जोखिम टार्न केही प्रयास होला भनेर उत्साहित स्थानीय हालसम्म कसैले चासो नदिँदा निराश भएका छन् । साँफेबगरका अगुवा प्रकाश शाहले भने, घटना भएपछि मात्रै तात्ने प्रवृत्ति भयो । समयमै पूर्वसतर्कता भएन भने ठूलो धनजनको क्षति हुनेवाला छ । विपत् आइसकेपछि मात्रै मुख देखाउने सरकारले प्रकोपबाट जनतालाई बचाउन पूर्वतयारी पनि गर्नु जरुरी छ ।पहिरोको उच्च जोखिममा रहेको बूढीगंगा नगरपालिका२ बजेडी गाउँवासीले बस्ती सार्नुपर्ने माग गर्न थालेको धेरै भइसक्यो । १ सय २६ परिवारको बसोबास रहेको यस गाउँका बासिन्दा वर्षात्मा पहिरोको डरले घर छाडेर नजिकको जंगल र बजेडी आधारभूत विद्यालयमा पाल टाँगेर बस्ने गरेका छन् । गएको वर्षामा पनि एक महिनासम्म पहिरोको डरले घरमा बस्न सकेनौं, स्थानीय जंग नेपाली भन्छन्, बस्ती सार्नुपर्ने माग गर्दै आएको २५ वर्ष भइसक्यो, तर सुनिदिने कोही छैन । २०३४ सालमा सुरु भएको गुइगाडको पहिरोले यहाँको पूरै बस्ती जोखिममा परेको हो । २५ वर्षदेखि पहिरोले गाउँ नै छुन थालेपछि स्थानीयले बस्ती सार्न माग गर्दै सरकारका विभिन्न निकायमा हारगुहार गरिरहेका छन् ।मान्छे नमर्दासम्म कसैले वास्ता गर्दैनन् । हामी मरेपछि हल्लाखल्ला गरेको के काम ? बजेडीका अर्का स्थानीय रंगलाल जैशीले भने, वडा तहदेखि प्रधानमन्त्रीसम्मलाई बस्ती सार्नुपर्ने माग गरिसकेका छौं । हाम्रो पीडा कसले सुनेको छैन । अन्त जाने ठाउँ छैन । खप्तड छेडेदह गाउँपालिकामा पर्ने गुम्लागाउँ पनि गुइगाडकै पहिरोको चपेटामा छ । हाम्रो गाउँका ४७ परिवार बर्खामा सधैं अनिँदो बस्छौं, स्थानीय वीरबहादुर रावत भन्छन्, गाउँ छाडेर अन्त जाउँ भने कहाँ जाउँ ? बस्ती जोखिममा छ बचाइदिनुपर्यो भन्दा सरकार सुन्दैन । उनले गाउँमा पालैपालो पहिरोको पहरा दिने गरेको बताए ।गुम्लागाउँको बस्ती सार्नुको विकल्प नभएको वडाध्यक्ष खगेन्द्र रावत बताउँछन् । जुनसुकै बेला पनि पहिरोले गाउँ बगाउन सक्छ । यो विषयमा सबै निकायमा जानकारी पनि गराइसकेका छौं तर कतैबाट सहयोग आएको छैन, उनले वडा वा गाउँपालिकाको बजेटले मात्रै बस्ती सार्न सम्भव नभएकाले प्रदेश वा केन्द्र सरकारबाट सहयोग हुनुपर्ने बताए । खप्तड छेडेदह गाउँपालिकामा पर्ने गुइबन गाउँको अवस्था पनि उस्तै छ । जग्गाजमिन सबै पहिरोमा बगिसक्यो, स्थानीय बिर्ख रावलले भने, बाह्रै महिना पहिरो बग्छ । कुन दिन हाम्रा घर पनि बग्ने हुन भनेर डरैडरमा बसिरहेका छौं । उक्त गाउँमा झन्डै एक सय परिवारको बसोबास छ । उनीहरूको खेतीयोग्य जमिन पहिरोमा परिसकेको छ ।बाजुराका अन्य दर्जनौं बस्तीहरू बाढी र पहिरोको जोखिममा छन् । बाढीपहिरोबाट यहाँ हरेक वर्ष दर्जनौं परिवारको बिचल्ली हुने गरेको छ । कैयौंले ज्यान गुमाउने गरेका छन । जिल्ला प्रशासन कार्यालयको अभिलेखअनुसार गत आर्थिक वर्षमा मात्रै ६० घर पूर्ण रूपमा भत्किएका थिए । ६ वर्षअघि विज्ञहरू सम्मिलित टोलीले गरेको अध्ययनले बाजुरामा साविकका ६ वटा गाविसका बस्तीहरूलाई सार्नैपर्ने सुझाव दिएको थियो । २०७१ सालमा राष्ट्रिय योजना आयोगले नापी विभाग, इसिमोडलगायत विभिन्न निकायका प्राविधिकहरूको टोलीले बाजुराको भौगर्भिक अवस्थाको प्रारम्भिक अध्ययन गरेको थियो । अध्ययन टोलीको प्रतिवेदनमा साविकका बिच्छयाँ, रुगीन, गोत्री, साप्पाटा, दहकोट र मानाकोट गरी ६ गाविसका बस्तीहरू पहिरोको उच्च जोखिममा रहेको औंल्याउँदै सार्नैपर्ने ठहर गरिएको थियो ।प्रतिवेदनमा बाजुराको ५१ प्रतिशत भूभाग बस्ती बस्न उपयुक्त नभएको र त्यस बेलाका २४ हजार ८ सय ८८ घरमध्ये ५ हजार २९ घर मात्रै प्रकोपबाट सुरक्षित रहेको उल्लेख छ । यहाँको ९० वर्ग किलोमिटर क्षेत्रफल पहिरोबाट प्रभावित भइसकेको अध्ययनले देखाएको थियो । त्यसबेला जिल्लाको कुल जनसंख्या १ लाख ३४ हजार ९ सय १२ रहेकोमा अध्ययन प्रतिवेदनअनुसार बस्ती बस्न अनुपयुक्त भनिएका ६ गाविसको जनसंख्या २४ हजार ९ सय ७९ थियो । जिल्लाको कुल क्षेत्रफल २२ लाख ९ हजार सात सय हेक्टरमध्ये साविकका ती गाविसले ९३ हजार ८ सय ७१ हेक्टर ओगटेको थियो । प्राकृतिक प्रकोपको जोखिममा परेका बस्तीहरूलाई स्थानान्तरण गर्ने योजना पनि आयोगले अघि सारेको थियो ।साँफेमार्तडी सडक खण्डको बार्जुगाडदेखि मार्तडीसम्म दर्जनौं ठाउँमा पहिरो खसेको छ । अम्कोट र द्वारी क्षेत्रमा माथिबाट निरन्तर खस्ने पहिरो र तलबाट बूढीगंगाको कटानले पैदल आवागमन पनि जोखिमपूर्ण बन्दै गएको छ । निर्माण सकिएको दुई वर्ष नपुग्दै बाजुरा सडक क्षतविक्षत भएको हो । तीन वर्षअघि झन्डै ७० करोडको लागतमा निर्माण भएको सडक कतिपय ठाउँमा नामोनिसान नै मेटिएको छ । गएको वर्षामा ६ महिना सडक अवरुद्ध हुँदा स्थानीयलाई आवागमनमा समस्या भएको थियो । हालसम्म पनि सडक पूर्ववत् सुरु भइसकेको छैन ।"
कर्णालीका प्रहरी संरचना अझै नेपालगन्जमै,"(वीरेन्द्रनगर)  जग्गा व्यवस्थापन नहुँदा कर्णाली प्रदेशका प्रहरी संरचना लामो समयदेखि लुम्बिनी प्रदेशको नेपालगन्जमै छन् । कर्णालीअन्तर्गतका प्रदेश तालिम केन्द्र, दंगा नियन्त्रण गण, कुकुर शाखा र सवारी मर्मत शाखाको काम तीन वर्षदेखि नेपालगन्जबाटै भइरहेको हो । यी विभिन्न संरचनामा झन्डै ५ सय सुरक्षाकर्मी कार्यरत छन् । वरिष्ठ प्रहरी उपरीक्षकको नेतृत्व हुने संघीय प्रहरी इकाईमा २ सय र प्रहरी उपरीक्षकको नेतृत्व हुने गणमा ३ सय प्रहरी छन् । इकाईले केन्द्रीय प्रहरीको निर्देशन पालना गराउने र गणले हूलदंगा नियन्त्रण, विपद् व्यवस्थापनलगायत काम गर्छन् । वार्षिक करिब ६ सय प्रहरी जवान उत्पादन गर्ने प्रहरी तालिम केन्द्र पनि नेपालगन्जमै छ । प्रहरीको भर्ना सुर्खेतमा गरे पनि उनीहरूलाई तालिम लिन नेपालगन्ज नै पठाउनुपर्ने बाध्यता छ ।कर्णाली प्रदेश प्रहरी मातहतको कुकुर शाखा पनि कोहलपुरमा छ । शाखामा ठूला आपराधिक घटना अनुसन्धानमा प्रयोग गरिने तालिम प्राप्त ६ वटा कुकुर छन् । ती संरचना कर्णालीमै ल्याउन जग्गाको खोजी भइरहेको प्रदेश प्रहरी प्रमुख डीआईजी वसन्तकुमार पन्तले बताए । उनका अनुसार प्रदेश सरकारले तालिम केन्द्रका लागि रुकुम पश्चिमको चौरजहारीमा जग्गा छनोट गरेको छ । तालिम केन्द्रका लागि करिब २० बिघा चाहिन्छ, उनले भने, दंगाका लागि प्रदेश सरकारले अझै जग्गाको टुंगो लगाएको छैन ।डीआईजी पन्तले चालु आर्थिक वर्षभित्र सवारी मर्मत शाखा र कुकुर शाखा कर्णालीमा सारिने बताए । जग्गाको टुंगो नलागेकाले यी संरचना सार्न कति बजेट लाग्छ भन्ने यकिन छैन, उनले भने, प्रदेश सरकारले चालु आवमा दंगा र तालिम केन्द्रका लागि केही बजेट छुट्याएको छ । उनले नेपालगन्जस्थित प्रहरी अस्पताल लुम्बिनी प्रदेशको भएको भन्दै कर्णालीका लागि छुट्टै अस्पताल बनाउने जानकारी दिए । यसैबीच, प्रदेश सरकारले जिल्ला प्रहरी कार्यालयहरूका भवन बनाउन ७ करोड रुपैयाँ निकासा गर्ने भएको छ । प्रदेश प्रहरी कार्यालयले १२ करोड ५९ लाख रुपैयाँ मागे पनि आन्तरिक मामिला तथा कानुन मन्त्रालयबाट विनियोजित रकमबाट उक्त रकम हस्तान्तरण गरिनेछ । गत माघ ३० गते बसेको प्रदेश मन्त्रिपरिषद्को बैठकले उक्त संरचना बनाउन अपुग ५ करोड ५९ लाख दुई हजार रुपैयाँ मन्त्रालयबाट निकासा गर्ने निर्णय गरेको थियो । बैठकले सशस्त्र प्रहरी गण मुख्यालय र नेपाल प्रहरी स्कुल परिसरभित्र अस्थायी संरचना बनाउन ४० लाख रुपैयाँ दिने निर्णय गरेको छ ।"
बालिकालाई बलात्कार प्रयास गर्ने पक्राउ,मोरङ (कास) जहदा१ की ११ वर्षीया एक बालिकालाई जबर्जस्ती करणी उद्योग (बलात्कार प्रयास) मुद्दाका फरार प्रतिवादी ४५ वर्षीया राजेन्द्र सरबरियालाई प्रहरीले पक्राउ गरेको छ । जहदा१ का सरबरियालाई सुनसरीको साहेबगन्जस्थित सीमावर्ती क्षेत्रबाट पक्राउ गरिएको डीएसपी मानबहादुर राईले बताए । सरबरियाले बालिकामाथि जबर्जस्ती करणी प्रयास गरेको घटना सात दिनपछि सार्वजनिक भएको थियो । घटना गाउँमै मिलापत्र गराउन खोज्ने दुई जनालाई इलाका प्रहरी कार्यालय रानीले नियन्त्रणमा लिएको थियो । फागुन ६ मा भएको घटना गाउँमै मिलाउन दबाब दिनेमध्येका स्थानीय पर्शुराम सरबरिया र सानदेव सरबरियालाई खोजेको बखत हाजिर हुने सर्तमा जिम्मा जमानीमा छाडेको प्रहरीले जनाएको छ ।
कतारमा श्रमिक लैजान मागपत्रमै सेवा शुल्क,"(काठमाडौं)  कतारका रोजगारदाता कम्पनीले नेपालबाट श्रमिक लान म्यानपावर कम्पनीलाई दिइनुपर्ने सेवा शुल्क मागपत्रमै स्पष्ट उल्लेख गर्नुपर्ने भएको छ । यसअघि रोजगारदाताले श्रमिकको टिकट र भिसा खर्चसम्बन्धी विवरण मात्रै उल्लेख गर्ने गरेको थियो ।नेपाली दूतावासका अनुसार मागपत्रमा सेवा शुल्क उल्लेख नगर्ने रोजगारदाताले नेपाली श्रमिक ल्याउन पाउने छैन । यसलाई दूतावासले फागुन १७ देखि नै कार्यान्वयन गर्नेछ, कतारका लागि नेपाली राजदूत नारदनाथ भारद्वाजले भने, सेवा शुल्कसम्बन्धी प्रतिबद्धता नभएको मागपत्र प्रमाणीकरण गरिने छैन ।कतारको श्रम कानुनले नै श्रमिक ल्याउने रोजगारदाताले नै सेवा शुल्क दिनुपर्ने सम्बोधन गरेको भन्दै दूतावासले यसलाई कार्यान्वयनमा ल्याएको हो । दूतावासले मागपत्र प्रमाणीकरण नगरेसम्म रोजगारदाताले श्रमिक भर्ना प्रक्रिया अगाडि बढाउन पाउने छैन । कतार सरकारले फियर रित्रुटमेन्ट (न्यायोचित भर्ना) अभ्याससम्बन्धी नीतिलाई कार्यान्वयनमा ल्याएको छ । त्यसमा श्रमिक ल्याउने सबै खर्च रोजगारदाताले नै बेहोर्नुपर्छ । म्यानपावर कम्पनीलाई दिइनुपर्ने सेवा शुल्कको जिम्मेवारी पनि रोजगारदाताकै हुने स्पष्ट व्यवस्था छ, राजदूत भारद्वाजले कान्तिपुरसँग भने, यो नीतिलाई प्रभावकारी रूपमा कार्यान्वयन गर्ने दायित्व नेपालको पनि हो । यो श्रमिक र म्यानपावर दुवैको हितमा छ ।उनका अनुसार यो नीतिले म्यानपावर र रोजगारदाता कम्पनीको मानव संसाधन अधिकारीबीच हुने गलत अभ्यासको अन्त्य हुनेछ । हाम्रोमा म्यानपावर कम्पनीले वैधानिक रूपमा १० र अवैधानिक रूपमा विभिन्न लोभ देखाएर डेढ लाखसम्म असुल्ने प्रवृत्ति बढेर गएको देखिन्छ । रोजगारदाताको मानव संसाधनका अधिकारीहरू र म्यानपावरबीच हुने अनफियर डिलिङले श्रमिकमाथि शोषण भइरहेको छ, उनले भने, यो लुपहोललाई हटाउन खोजेको हो । ठूला स्थापित कम्पनीले कतारको नीतिलाई मानेर सबै सेवा शुल्क दिन तयार देखिएको उनले बताए । केही कम्पनीहरू, जो आफैंमा सक्षम छैनन्, प्रशासनिक खर्च घटाउन चाहन्छन् । श्रमिकलाई फसाएर पैसा उठाएको छ । त्यस्तोलाई नेपाली श्रमिक दिन आवश्यक छैन, उनले भने, सेवा शुल्क तिर्दैनौं भन्ने कम्पनीको संख्या एकदमै नगण्य छ । सरकारले ६ वर्षअघिदेखि नै शून्य लागतको नीति लिएको थियो । रोजगारदाताले सेवा शुल्क नदिएमा मात्रै वैदेशिक रोजगारमा जाने श्रमिकसँग म्यानपावर कम्पनीले सेवा शुल्कबापत १० हजार रुपैयाँ लिन पाउने निर्णय गरेको थियो । २०७२ जेठ २६ गते तत्कालीन राज्यमन्त्री टेकबहादुर गुरुङले बहराइन, कतार, साउदी अरब, संयुक्त अरब इमिरेट्स, ओमन, कुवेत र मलेसिया जाने श्रमिकबाट म्यानपावर कम्पनीले भिसा खर्च, आतेजाते हवाई टिकटबापत लाग्ने खर्च उठाउन नपाउने निर्णय गरेका थिए । रोजगारदाताले इजाजतपत्रवाला संस्थालाई कामदार आपूर्ति गरेबापत प्रवर्द्धन खर्च तथा सेवा शुल्क उपलब्ध नगराएको वा नगराउने सर्त रहेको सम्बन्धित रोजगारवालाको आधिकारिक पत्र पेस गरेमा इजाजतपत्रवाला संस्थाले १० हजार रुपैयाँसम्म प्रवर्द्धन खर्च एवं सेवा शुल्क लिन पाउनेछ । यसरी सेवा शुल्क लिएपछि इजाजत प्राप्तले कामदारलाई अनिवार्य रूपमा रसिद दिनुपर्ने छ ।उनले कम्पनीले नै श्रमिक आपूर्ति गर्दा पैसा तिरेमा भर्ना प्रक्रिया पारदर्शी हुनेछ । यो हामीलाई श्रमिकको सही मूल्यलाई स्थापित गर्ने अवसर पनि हो । सधैं अपारदर्शी भर्ना प्रक्रिया भइरह्यो भने श्रमिकको मूल्यलाई स्थापित गर्न सक्तैनौं । तोकिएको सेवा शुल्क पाउने भएपछि म्यानपावर कम्पनीलाई नै फाइदा पर्छ । उनीहरूसँग वैधानिक स्रोत हुन्छ, उनले भने, म्यानपावर कम्पनीले संगठित भएर विरोध गर्ने होइन । यसलाई कार्यान्वयन गर्न सहयोग गर्ने हो ।नेपाल वैदेशिक रोजगार व्यवसायी संघका महासचिव सुजितकुमार श्रेष्ठले नेपाल र कतारबीच शून्य लागतमा श्रमिक लैजाने श्रम सम्झौता नभएसम्म कार्यान्वयनमा आउन जटिल रहेको बताए । जसरी मलेसिया र यूएईबीच शून्य लागतमा श्रमिक लैजाने सहमति भएको छ । त्यसरी कतारसँग श्रम सम्झौता हुनुपर्छ । त्यसमा रोजगारदाताले नेपालको म्यानपावर कम्पनीलाई सेवा शुल्क तिर्ने पनि प्रस्ट हुनुपर्छ । यसका साथै नेपालबाट लैजाने श्रमिकको कोटा सुनिश्चित हुनुपर्छ, उनले भने, नत्र भने यो म्यानपावरको घाँटी निमोठ्ने काम भयो । व्यवसायीलाई गैरकानुनी क्षेत्रमा धकेल्ने कार्य भयो । कतारले रोजगारदाताबाट म्यानपावर कम्पनीलाई सेवा शुल्क पनि दिइनुपर्छ भन्ने नीतिगत निर्णय भएको बारे कतै जानकारीमा नआएको उनले बताए । भिसा र टिकटसम्म कम्पनीबाट दिइनुपर्छ भन्ने हामीलाई थाहा छ । सेवा शुल्क पनि दिने कुरा हामीलाई कतैबाट जानकारीमा छैन, उनले भने, केही नगण्य कम्पनीले मात्रै सेवा शुल्क दिन्छ । बाँकी कम्पनीले दिँदैन । जुन कम्पनीबाट सेवा शुल्क पाएको छ । हामीले उल्लेख गरेको छ । जुनमा पाएको छैन, त्यसमा उल्लेख गरेको छैन ।जबर्जस्ती एकतर्फी रूपमा सेवा शुल्क लेखाउन बाध्य हुँदा व्यवसायी नै समात्न हुने श्रेष्ठले दाबी गरे । यो न्यायोचित भएन, उनले भने । राजदूत भारद्वाजले कतारले नेपालबाट ल्याउने श्रमिकको कोटा सधैं सुरक्षित गरेको बताए । यहाँको रोजगारदाताले हामीलाई कृपा गरेर नेपाली मागेको होइन । नेपालीको एउटा मूल्य छ । नेपालीलाई बढी नै मन पराइरहेको छ, उनले भने, बंगलादेशबाट आउने मान्छे घटाइरहेको छ । अफ्रिकी देशबाट आउने घटाइरहेको छ । नेपालीको केसमा त्यस्तो छैन । सबैभन्दा राम्रो श्रमिकको रूपमा नेपालीलाई राखेको छ । नेपालीको जुन महत्त्व छ । हाम्रो विशेष स्थान छ । त्यसमा अन्य देशको आउँदैन ।"
कमलपोखरीमा कंक्रिट प्रयोग नगर्न माग,"काठमाडौं (कास) अभियन्ताहरूले कमलपोखरीलाई विरूप पारेको भन्दै आपत्ति जनाएका छन् । सम्पदा मास्ने भूत भगाउँ, कमलपोखरी जोगाउँ लेखिएको ब्यानर बोकेका उनीहरूले कमलपोखरीलाई रानीपोखरी जस्तै गरेर निर्माण गर्न माग गरे । उनीहरूले सम्पदा मास्ने भूत भगाउने भन्दै धूपसमेत बालेका थिए । कमलपोखरीमा कंक्रिटको कमल फुलाउने होइन, अभियन्ता मीरा महर्जनले भनिन्, कमल फुल्ने ठाउँमा कमलै फुलाउनुपर्छ, कंक्रिट होइन ।सम्पदैसम्पदाको सहर काठमाडौंका मेयर सम्पदा मास्नतिर लागेको उनीहरूको भनाइ थियो । उनीहरूले सम्पदा जोगाउन नसकेको भन्दै मेयर विद्यासुन्दर शाक्यको राजीनामासमेत मागेका छन् । दलालसँग मिलेर कमलपोखरीलाई कंक्रिट पोखरी बनाइयो, बालाजु बाइसधाराका सम्पदा संरक्षण अभियन्ता रवीन्द्रकुमार श्रेष्ठले भने, कानुन मिचिएको छ । अदालतको आदेश मानिएको छैन । यस्तो लाजमर्दो अवस्थामा मेयरले अब राजीनामा दिनुपर्छ । अर्का अभियन्ता गणपतिलाल श्रेष्ठले मेयर शाक्यलाई आफ्नो कार्यकाल सकेर समाजमा फर्कन लाज हुने बताए । प्राकृतिक र सांस्कृतिक सम्पदा जोगाउने दायित्व सरकारकै हो । तर हामी जोगाउँ भनेर हिँड्नुपरेको छ । सरकारसँगै लड्नुपर्ने दिन आयो, उनले भने, जनप्रतिनिधिले सम्पदा मास्ने काम गरे । उनीहरू भोलि पद छाडेर यही समाजमा आउने हुन् । भोलि समाजमा आफ्नो मुख देखाउन उहाँलाई लाज हुनेछ । समाजले सम्पदा मास्ने मेयर भन्नेछ । अभियन्ताहरूले गुठी आन्दोलनबाट पाठ सिक्न पनि ध्यानाकर्षण गराए ।"
घर नै ग्यालरी,"(काठमाडौं)  बाल्यकालमा बाबु झसेन्द्रविक्रम राणाको कलाकारितालाई नजिकैबाट नियालेका सुदर्शनविक्रम आफू पनि त्यसबाट टाढा हुन सकेनन् । चित्रकलासँगै मूर्ति बनाउने रुचिलाई पछ्याए । उनको कलाकारितालाई अझै साथ मिल्यो जीवनसाथी चित्रकार सुनीता राणाबाट । निरन्तर अगाडि बढिरहेको यी दुईको कला सिर्जनाको पाटोमा फेरि अर्को पुस्ता थपियो छोरी प्रधि राणा । कलामा तीन पुस्तादेखि निरन्तरता दिइरहेको राणा परिवारको संयुक्त कला प्रदर्शनी यतिखेर बबरमहलस्थित नेपाल आर्ट काउन्सिलमा देख्न सकिन्छ । लिगेसी शीर्षकमा पाँच दर्जन हाराहारी कृतिमा चार कलाकारले आआफ्नो समयका अनुभूति व्यक्त गरेका छन् । प्रकृति, मानव तथा जीवलाई प्रतीकात्मक रूपमा उतारेर भोगाइ, शैली तथा बिम्ब फरक प्रस्तुत गरेका छन् । अँध्यारोभित्र उज्यालो खोजेका छन् भने नकारात्मक तत्त्वमा सकारात्मक बाटो औंल्याउने जमर्को गरेका छन् । कलाकृतिहरूमा प्रकृति, जीव तथा मानव आकृतिका बिम्बहरू छन् । पुस्ता फरक भए पनि आफ्ना अनुभूतिलाई अभिव्यक्त गर्ने माध्यम एउटै भएकोमा दोस्रो पुस्ताका रूपमा प्रतिनिधित्व गरेका सुदर्शन निकै प्रसन्न छन् । बसुन्धरास्थित घरमा उनीसँगै बाबु झसेन्द्र, श्रीमती सुनीता र छोरी प्रधिका लागि कला सिर्जना गर्ने र सजाउने आआफ्नै कोठा छन् । आफ्नो घर नै एउटा ग्यालरीका रूपमा सजिएकामा अझ उनी दंग छन् । कला सिर्जनालाई एकै घरमा तीन पुस्ताका कलाकारहरूले एकसाथ अगाडि बढाउन पाउँदा गर्व महसुस हुने सुनीता बताउँछिन् । उहाँ (सुदर्शनविक्रम) र मैले कलालाई सक्रिय रूपमा अगाडि बढाइरहेका छौं । यसमा फेरि छोरी थपिइन्, उनले भनिन्, बुबा (झसेन्द्रविक्रम) ले जागिर सँगसँगै चित्रहरू कोरिरहनुभएको थियो तर प्रदर्शनीमा ल्याउनुभएको थिएन । कलामा पुनः उहाँको सक्रियताका लागि हामी एकसाथ आएका छौं । बाल्यकालदेखि कलाकारितामा लागेको भए पनि ८५ वर्षीय झसेन्द्रविक्रमको सिर्जना यात्रा जागिरे जीवनसँगै केही धिमा बन्यो । तर कलाप्रतिको भोक मेटिएको थिएन । जागिरबाट अवकाशयता उनी सिर्जनामै तल्लीन छन् । प्रदर्शनीमा उनले बुद्ध जीवनी तथा भैरवलाई क्यानभासमा देखाएका छन् । बुद्धलाई शान्ति तथा भैरवलाई आक्रोशको प्रतीकका रूपमा चिनिए पनि उनले यी दुई विपरीतलाई एक बनाएर सकारात्मक आशालाई संकेत गरेका छन् । सुदर्शनले मूर्तिकला तथा चित्रकलामा मानव तथा जीवको यथार्थ बाँच्ने अस्तित्वलाई उठान गरेका छन् । आफ्ना कलाभि समाजका विविध शास्त्र तथा दर्शनमा आधारित नियमभन्दा हरेक प्राणीले आफ्नो यथार्थमा बाँच्न सिक्नुपर्छ भन्ने मान्यता राख्ने उनले बताए । प्रदर्शनीमा रहेका चित्रमा हरियो तथा नीलो रङमा रुमलिएको जीव, महिला आकृतिमा पुतलीको जीवनचक्र र मुहारलाई बाहिर ल्याउन चेष्टा गरिरहेको मानव आकृति छन् । सुनीताले महिला र प्रकृतिलाई बिम्ब बनाएर समकालीन समाज देखाउन खोजेकी छन् । भन्छिन्, हामी बराबरीको कुरा त गर्छौं तर व्यवहारमा अझै हुनै बाँकी छ । परम्परागत मान्यताले महिलालाई छाडेको छैन । छोरी प्रधिको कलामा पनि महिलालाई नै प्राथमिकतामा राखिएको छ । प्रदर्शनीबाट संकलन हुने रकम सामाजिक सेवा कोषमा दिने योजना छ ।"
कलालाई व्यावसायिक रूपमा लैजानुपर्छ,"(काठमाडौं)  नेपालमा चित्रकला विधाले अन्य कलाका विधामा जसरी फड्को मार्न रुचि र सोखभन्दा व्यापारिक रूपमा जानुपर्ने व्यवसायी तथा लेखक जीवा लामिछानेको धारणा छ । धुम्बाराहीस्थित होटल अकामामा शनिबार अन्तर्राष्ट्रिय जलरंग समाज (आईडब्लूएस) नेपालले गरेको कोरौं मुहार चित्र अभियानमा आफ्नो पोट्रेट कोराउन सहभागी लामिछानेले चित्रकला विधाको आर्थिक उत्थानका लागि उक्त विचार व्यक्त गरेका हुन् । युरोपतिर कला क्षेत्रमा कमर्सियलाइजेसन भएको हामी पाउन सक्छौं, उनले भने, हाम्रो रुचि र सौखका रूपमा कलालाई दिने प्रचलन छ । रुचिका लागि आफ्नो ठाउँ छ । तर यसमा दिगो हुनका लागि व्यावसायिक हुन जरुरी छ । युरोपतिर राजामहाराजाहरू र राजकुमारीको पोट्रेट कोर्ने व्यापक प्रचलन रहेको खुलाउँदै उनले विशेष गरी कुलीन वर्गमा यसको एक किसिमको प्रतिस्पर्धा नै रहेको बताए । साहित्यजस्तै चित्रकला विधामा आफ्नो रुचि रहेकाले मुहार चित्र कोराउने अवसरलाई उनले सुखद संयोग भएको सुनाए । साहित्य, गीतसंगीतलाई जस्तै चित्रकला विधालाई पनि सँगसँगै राखेर अन्तर्राष्ट्रियस्तरमा लैजान मिलेर काम गर्न सक्ने सम्भावना रहेको उनले सुनाए । चित्रकला क्षेत्रको विस्तार तथा विकासका लागि राज्य तथा निजी तहले सहकार्य गर्नुपर्ने उल्लेख गर्दै उनले आफ्नोतर्फबाट सक्ने सहयोग र समर्थन गर्ने अठोट गरे । कोरोना महामारीपछि आईडब्लूएस नेपालले सुरु गरेको दोस्रो चरणको मुहार चित्र कोर्ने अभियानमा चित्रकारहरू आलोक गुरुङ, ओम गुरुङ, डिराम पाल्पाली, डीबी राई, पकबहादुर थापा, किरण सिंहलगायतकाले लामिछानेको लाइभ पोट्रेट चित्र क्यानभासमा उतारे । चित्रकारहरूले लामिछानेको चरित्र तथा भावलाई जलरंग तथा एक्रेलिक माध्यममा जीवन्त रूपमा क्यानभासमा उतार्ने जमर्को गरेका थिए । मुहारचित्र कोर्ने परम्परा पुरानै भए पनि यसले नेपालमा खासै गति लिन नसकेको चित्रकारहरूले सुनाए । मुहारचित्र आफैंमा चुनौतीपूर्ण कार्यका रूपमा लिन्छन्, चित्रकार डिराम पाल्पाली । मुहार चित्रमा व्यक्तिको मुहारसँगै उसको चरित्र झल्कनुपर्ने पाल्पालीको भनाइ छ । उनले भने, मुहार चित्र आफैंमा जटिल विधा हो । अझ खुला ठाउँमा भीडभाड हुने भएकाले ध्यान त्यतातिर जाँदा चित्रमा व्यक्तिको खास क्यारेक्टर ल्याउन कठिन हुन्छ । कलालाई बाहिर ल्याउन र जनमानसमा पुर्याउन अभियानले ठूलो भूमिका खेल्ने कार्यक्रमा सहभागी कला समीक्षक रमेश खनालले ठहर गरे । यसले हाम्रो कला र कलाकारलाई आर्थिक पाटोतिर लैजान एक अभियानका रूपमा काम गर्न सक्छ उनले भने । नेपालमा अझै पनि कला सिर्जनामा लागेकाहरूको आर्थिक स्थिति बलियो नरहेको तथ्य खुलाउँदै उनले कला बाँच्न पहिले कलाकार स्वयं बाँच्नुपर्ने बताए । कला सिर्जनालाई बन्द ग्यालरीभन्दा बाहिरी संसारमा ल्याएर आममानिसलाई चिनाउनु संस्थाको उद्देश्य रहेको समाजका अध्यक्ष तथा चित्रकार एनबी गुरुङले बताए ।"
एक रुपैयाँ अभियान,"कपिलवस्तु (कास) यहाँका व्यवसायीले एक रुपैयाँ संकलन अभियान चलाएका छन् । महासिद्ध सेन्चुरी फर युनिभर्सल पिस सेन्टर निर्माणका लागि अभियान चलाएका हुन् । सांग्रिला होटल एन्ड रिसोर्टका अध्यक्ष प्रसिद्धबहादुर पाण्डे र पञ्चकन्या समूहका उपाध्यक्ष ध्रुवकुमार श्रेष्ठले अभियान सुरुवात गरे । अन्य पाहुनासँगै केन्द्रका परिकल्पनाकार श्यालपा तेन्जिङ रिम्पोचेले पनि दान गरे । शान्ति केन्द्रमा दुई हजार जना क्षमताको सभाकक्ष, शान्ति वार्ता र ध्यान कक्ष, पुस्तकालय र संग्रहालय हुनेछन् ।"
म्यान्मारमा १८ प्रदर्शनकारी मारिए,"यांगुनन्युयोर्क (एजेन्सी) सैनिक कु को विरोधमा म्यान्मारमा गरिएको प्रदर्शनका क्रममा प्रहरीले गोली चलाउँदा कम्तीमा १८ जनाको मृत्यु भएको छ । संयुक्त राष्ट्रसंघीय मानव अधिकार कार्यालयले १८ जनाको मृत्यु भएको पुष्टि गर्दै कम्तीमा ३० जना घाइते भएका जनाएको हो । यांगुन, दावेई र म्यान्डलेमा गरिएका प्रदर्शन दबाउन प्रहरीले आइतबार अत्यधिक बल प्रयोग गरेको जनाइएको छ । त्यसक्रममा प्रहरीले गोली, अश्रुग्यास, लाठी तथा पानीका फोहोरा हानेको बीबीसीले उल्लेख गरेको छ । कार्यालयका प्रवक्ता रभिना शम्दासनीले प्रदर्शनमा गरिएको दमनको भर्त्सना गर्दै भनेकी छन्, शान्तिपूर्ण प्रदर्शनमा उत्रिएका जनतामाथि घातक हतियारको प्रयोग कुनै पनि हालतमा स्वीकार गर्न सकिन्न । यो अन्तर्राष्ट्रिय मानवअधिकारको मान्यता प्रतिकूल छ । म्यान्मारमा फेब्रुअरी १ मा सेनाले सत्ता हत्याएपछि विरोधमा दिनहुँ प्रदर्शन हुँदै आएको छ । तर आइतबार सुरक्षाकर्मीले गरेको दमन त्यसयताकै हिंसात्मक भएको जनाइएको छ । सामाजिक सञ्जालमा पोस्ट गरिएका दृश्यहरूमा प्रहरीले प्रदर्शनकारीलाई लखेटीलखेटी कुटेका र कैयौं मानिसहरू रक्ताम्य भएका देखिन्छन् । तर सामाजिक सञ्जालमा सार्वजनिक अपुष्ट विवरणअनुसार आइतबारका प्रदर्शनमा प्रहरीले गरेको दमनका क्रममा कम्तीमा २० जनाको मृत्यु भएको छ । सबैभन्दा ठूलो सहर यांगुनमा अश्रुग्यासले प्रदर्शनकारीलाई भगाउन नसकेपछि प्रहरीले गोली तथा स्टन ग्रिनेट प्रहार गरेको हो । यांगुनमा कम्तीमा ५ जनाको मृत्यु भएको चिकित्सक तथा मानवअधिकारवादीले पुष्टि गरेका छन् । हामी प्रदर्शनस्थलमा आउनेबित्तिकै प्रहरीले गोली चलायो । उनीहरूले चेतावनीको एक शब्दसम्म पनि उच्चारण गरेनन् । केही शिक्षकहरू गम्भीर घाइते भएका छन् र केही नजिकैका घरहरूमा लुकेका छन्, प्रदर्शनकारी एमी क्याबलाई उद्धृत गर्दै समाचार संस्था एएफपीले जनाएको छ । उनका अनसार केही प्रदर्शनकारीलाई प्रहरीले नियन्त्रणमा लिएको छ । त्यसैगरी, दावेई सहरमा गरिएको र्यालीका क्रममा प्रहरीले दर्जनौं राउन्ड गोली चलाएको थियो । त्यहाँ कम्तीमा ४ जनाको मृत्यु भएको हो । अन्य प्रदर्शनकारीको म्यान्डले, लास्हिओ, मेइक, बागो र पोकोक्कु सहरमा ज्यान गएको हो । यसअघिका प्रदर्शनमा सुरक्षाकर्मीले बल प्रयोग गर्दा ३ जनाको मृत्यु भएको थियो । मानवअधिकारवादीहरूका अनुसार करिब एक हजार जना पक्राउ परिसकेका छन् । बिहीबार मात्रै ७ सयभन्दा बढी प्रदर्शनकारीलाई सुरक्षाकर्मीले नियन्त्रणमा लिएका थिए । लोकतन्त्र पक्षधरहरूले सैनिक नियन्त्रणमा रहेकी नेत्री आङ सान सुची, राष्ट्रपति विन मिन्टलगायत नेसनल लिग फर डेमोक्रेसी (एनएलडी) का नेताहरूको रिहाइ र जननिर्वाचित सरकारको पुनःस्थापनाको माग गर्दै आएका छन् । पछिल्ला दिनहरूमा प्रदर्शन दबाउन सेना समर्थित हतियारधारीहरूसमेत आक्रमणमा उत्रिन थालेका छन् । बिहीबार आफूहरूले गरेको प्रदर्शनलाई हिंसात्मक बनाउने उद्देश्यले झन्डै एक हजार सैनिक समर्थक खटाइएको विद्यार्थीहरूले दाबी गरेका थिए । उक्त प्रदर्शनका क्रममा पत्रकार तथा मानवअधिकारकर्मीहरूलाई समेत निसाना बनाइएको थियो । सैनिक अधिकारीले विरोधीमाथि लोकतान्त्रिक व्यवहार गरिरहेको सेना प्रमुख ह्लाइङको भनाइ छ । त्यसका साथै प्रदर्शनका क्रममा निकै न्यून संख्यामा सुरक्षा फौज परिचालन गरिएको उनको दाबी छ । ह्लाइङले संविधानअनुसार नै शासनसत्ता नियन्त्रणमा लिइएको दाबी गर्दै देशलाई एक वर्षभित्र सही मार्गमा लैजाने बताउँदै आएका छन् । नोभेम्बरमा भएको चुनावमा एनएलडीले झन्डै ८० प्रतिशत मत प्राप्त गरेको थियो । तर चुनावका क्रममा व्यापक धाँधली गरिएको र निर्वाचित सरकारले आर्थिक हिनामिना गरेको आरोप लगाउँदै सेनाले सत्ता हातमा लिएको हो । त्यसयता शीर्ष नेताहरूलाई नजरबन्दमा राखिएको छ । निर्वाचन आयोगले भने चुनाव निष्पक्ष र धाँधलीरहित सम्पन्न भएको जनाएको थियो ।प्रदर्शन चर्कंदै गएसँगै सैनिक शासकमाथि अन्तर्राष्ट्रिय दबाब पनि बढ्दै गएको छ । अमेरिका, बेलायत, क्यानडा, संयुक्त राष्ट्रसंघ, युरोपेली संघलगायतले सेनालाई जननिर्वाचित सरकार बहाली गर्न तथा पक्राउ लोकतन्त्र पक्षधर नेताहरूलाई रिहा गर्न दबाब दिँदै आएका छन् । अमेरिका, बेलायत र क्यानडाले वरिष्ठ सैनिक अधिकारीहरूलाई प्रतिबन्धको घोषणासमेत गरिसकेका छन् ।यसैबीच, कु को विरोधमा अभिव्यक्ति दिएको भोलिपल्ट संयुक्त राष्ट्रसंघका लागि म्यान्मारका राजदूतलाई बर्खास्त गरिएको छ । राष्ट्रसंघका लागि म्यान्मारका राजदूत क्याव मोए तुनले शनिबार एक भावुक भाषणका क्रममा जननिर्वाचित सरकारलाई सत्ता हस्तान्तरण नगरेसम्म सेनासँग कसैले पनि समन्वय गर्न नहुने बताएका थिए । तुनको भनाइ सार्वजनिक भएसँगै म्यान्मारको सैनिक सरकारले उनलाई बर्खास्त गरिएको जनाएको हो । राष्ट्रसंघीय महासभामा शुक्रबार बोल्दै तुनले म्यान्मारमा लोकतन्त्र पुनःस्थापनाका लागि अन्तर्राष्ट्रिय समुदायले आवश्यक कदम चाल्नुपर्ने बताएका थिए । आफू सैनिक सरकारको नभई आङ सान सुचीको सरकारको प्रतिनिधिका रूपमा रहेको उनको भनाइ थियो । सैनिक कु तथा निर्दोष जनतामाथिको दमन रोक्न र राज्यसत्ता जनतामा फिर्ता गर्न अन्तर्राष्ट्रिय समुदायले तत्काल अन्य कडा कदम चाल्नैपर्छ, तुनले भनेका थिए । म्यान्मारको सरकारी टेलिभिजनले शनिबार तुनले देशद्रोही कार्य गरेका तथा राजदूतको शक्ति र जिम्मेवारीको दुरुपयोग गरेका जनाएको थियो । तर राष्ट्रसंघीय एक अधिकारीले म्यान्मारको सैनिक सरकारलाई आफूहरूले पहिचान नगर्ने बताएका समाचार संस्था रोयटर्सले जनाएको छ । नाम उल्लेख नगर्ने सर्तमा ती अधिकारीले क्याव मोए तुनलाई नै म्यान्मारको राजदूतका रूपमा पहिचान गर्ने बताएका छन् ।"
जोन्सन खोपको एक मात्रा प्रभावकारी,"वासिङ्टन (एजेन्सी) अमेरिकाले जोन्सन एन्ड जोन्सनको खोप प्रयोगका लागि अनुमति दिएको छ । यो अमेरिकामा प्रयोगका लागि अनुमति पाएको तेस्रो खोप हो । अमेरिकी नियामक निकाय फुड एन्ड ड्रग एड्मिनिस्ट्रेसन (एफडीए) का अनुसार यो खोपको एक मात्रा कोरोना भाइरसविरुद्ध प्रभावकारी देखिएको छ । बेल्जियमको कम्पनीले निर्माण गरेको यो खोप फाइजर र मोडर्नाको खोपभन्दा सस्तो तथा सामान्य चिसो तापक्रममा राख्न सकिन्छ । अमेरिकी राष्ट्रपति जो बाइडेनले स्वीकृतिलाई सबै अमेरिकीका लागि खुसीको खबर भन्दै कोभिडविरुद्धको संघर्ष नसकिएको बताए । यो समाचारले हामी सबै खुसी भए पनि म अमेरिकी जनतालाई हात धोइरहन, सामाजिक दूरी कायम राख्न र मास्क लगाइरहन अनुरोध गर्छु, बाइडेनले भने । एफडीएका अनुसार परीक्षणमा गम्भीर बिरामी हुनबाट बचाउने यो खोप समग्रमा ६६ प्रतिशत प्रभावकारी देखिएको हो । अमेरिका, दक्षिण अफ्रिका र ब्राजिलमा गरिएको परीक्षणमा भने खोप ८५ प्रतिशत प्रभावकारी देखिएको जनाइएको छ । सामान्य लक्षण भएका संक्रमितहरूलाई समेत गणना गर्दा भने यसको प्रभावकारिता ६६ प्रतिशत देखिएको हो । यो खोप लगाएका व्यक्तिहरूमध्ये कसैको पनि हालसम्म मृत्यु नभएको जनाइएको छ । त्यसका साथै यो खोप लगाएको चार सातापछि संक्रमित भएकामध्ये कोही पनि अस्पताल भर्ना हुनु नपरेको जनाइएको छ । यसअघि बहराइनले बिहीबार यो खोप प्रयोगका लागि स्वीकृति दिएको थियो ।"
हङकङमा ४७ अधिकारकर्मीविरुद्ध मुद्दा,"हङकङ (एजेन्सी) हङकङमा ४७ जना अधिकारकर्मीलाई सरकारविरुद्ध षड्यन्त्र गरेको आरोपमा मुद्दा दायर गरिएको छ । उनीहरूलाई गत वर्ष पारित गरिएको विवादास्पद राष्ट्रिय सुरक्षा कानुनअन्तर्गत आइतबार मुद्दा लगाइएको हो । हङकङ सरकारले गत महिना ५५ जना अधिकारकर्मीलाई नियन्त्रणमा लिएको थियो । तीमध्ये ४७ जनालाई मुद्दा लगाइएको सरकारी अधिकारीले जनाएका छन् । उनीहरूलाई सोमबार अदालतमा पेस गरिने समयअगावै प्रहरीसमक्ष आत्मसमर्पण गरी थुनामा बस्न भनिएको छ । ती अधिकारकर्मीहरूले सन् २०२० को संसदीय चुनावमा विपक्षी दलका उम्मेदवार छान्न अनधिकृत रूपमा प्रारम्भिक चुनाव गर्न सहयोग गरेको आरोप लगाइएको हो । चीन तथा हङकङका अधिकारीले उक्त चुनाव सत्ता हत्याउने कोसिस भएको दाबी गरेका बीबीसीले उल्लेख गरेको छ । प्रहरीले शासन सत्ता उल्ट्याउने षड्यन्त्रमा सामेल भएका ४७ जनाविरुद्ध आज मुद्दा लगाएको छ, प्रहरीद्वारा आइतबार जारी विज्ञप्तिमा उल्लेख छ । प्रहरीका अनुसार मुद्दा लगाइएकामा ३९ जना पुरुष र ८ जना महिला छन् । उनीहरू २३ देखि ६४ वर्षका रहेको जनाइएको छ । चीनले गत वर्ष हङकङमा स्थायित्वका लागि आवश्यक भएको भन्दै राष्ट्रिय सुरक्षा कानुन ल्याएको थियो । तर आलोचकहरूले उक्त कानुनले फरक मत राख्ने अधिकार तथा हङकङको स्वतन्त्रतामाथि बन्देज लगाएको बताउँदै आएका छन् । हङकङका लोकतन्त्र पक्षधरहरूले सुपुर्दगी कानुनको विरोधमा सन् २०१९ मा शृंखलाबद्ध विरोध प्रदर्शन गरेका थिए । ती प्रदर्शनहरू हिंसात्मक बन्दै गएपछि केही लोकतन्त्र पक्षधरहरूको ज्यान गएको थियो भने कतिपय घाइते भएका थिए । प्रदर्शन नियन्त्रणमा नआएपछि चीनले हङकङका लागि नयाँ सुरक्षा कानुन ल्याएको हो । मुद्दा लगाइएकामध्ये केही परिचित लोकतन्त्र पक्षधर अभियानकर्ताहरू छन् । लोकतन्त्र भनेको स्वर्गबाट आएको उपहार होइन । यो धेरै मानिसहरूको कठोर तपस्याले प्राप्त हुने हो, ३३ वर्षीय जिम्मी सामले भने, हामी बलियो हुनेछौं र हाम्रो लोकतन्त्र ल्याउने चाहनाका लागि लड्ने छौं ।"
नाभाल्नीलाई मस्कोबाट २०० किलोमिटर टाढा सारियो,"मस्को (एजेन्सी) रुसी राष्ट्रपति भ्लादिमिर पुटिनका कटु आलोचक एलेक्सी नाभाल्नीलाई मस्कोबाट २०० किलोमिटर पूर्वमा रहेको पूर्व भ्लादिमिर क्षेत्रको कारागारमा सारिएको रुसी कैदीको मानव अधिकार अनुगमनकारी संस्थाले आइतबार जनाएको छ । नाभाल्नीले राज्यसँगको प्रतिबद्धता उल्लंघन गरेको भन्दै रुसी अदालतले साढे दुई वर्षको जेल सजाय तोकेको थियो । नाभाल्नी जर्मनीबाट करिब पाँच महिनाको उपचारपछि स्वदेश फर्किएलगत्तै विमानस्थलबाटै गतमहिना पक्राउ परेका थिए । नाभाल्नीका आफन्त तथा शुभचिन्तकलाई यसअघिसम्म उनलाई कहाँ राखिएको भन्ने जानकारी गराइएको थिएन । फेडरल जेल सर्भिसका प्रमुखले भनेका छन्, शुक्रबार नाभाल्नीलाई मस्कोको एक जेलबाट पेनल कालोनी मा सारिएको छ । यद्यपि उनले नाभाल्नीबारे विस्तृत जानकारी भने नदिएका जनाइएको छ । यसअघि मस्कोको सार्वजनिक आयोगले आइतबार एक विज्ञप्ति जारी गर्दै नाभाल्नीलाई भ्लादिमिर क्षेत्रको एक संघीय जेलमा राखिएको जनाएको थियो । हामीलाई प्राप्त सूचनाअनुसार नाभाल्नीलाई जेल सजाय भुक्तानीका लागि भ्लादिमिर क्षेत्रमा ल्याइएको छ, आयोगका सदस्य एलेक्सी मेल्निकोभले भनेका छन् । नाभाल्नीलाई केही दिन क्वारेन्टाइनमा राखिने र त्यसपछि पेनल कालोनीमा सारिनेछ, उनले भने । नाभाल्नी मस्कोका लागि उडेको एक आन्तरिक उडानमा रहेका समय गम्भीर बिरामी परेपछि उपचारका लागि जर्मनी लगिएको थियो । जर्मनीमा गरिएको परीक्षणमा उहाँलाई सोभियतकालीन विषाक्त पदार्थ दिइएको दाबी गरिएको थियो । आफूलाई रुसी राष्ट्रपति भ्लादिमिर पुटिनको निर्देशनमा विष आक्रमण गरिएको नाभाल्नीको आरोप छ । तर उक्त आरोपको क्रेमलिनले अस्वीकार गर्दै आएको छ ।"
माल्दिभ्समा १ लाखलाई दिइयो खोप,"माले (एजेन्सी) माल्दिभ्समा आइतबारसम्म एक लाख जनालाई कोरोना भाइरसविरुद्धको खोपको पहिलो मात्रा दिइएको स्वास्थ्य सुरक्षा निकाय (एचपीए) ले जनाएको छ । कोरोना भाइरसविरुद्धको खोप अभियान सफल पार्न सरकारलाई सहयोग गर्ने सर्वसाधारण, स्वास्थ्यकर्मी, स्वयंसेवकलगायत सम्पूर्ण व्यक्तिलाई सरकार धन्यवाद दिन चाहन्छ, एचपीएले आफ्नो आधिकारिक ट्वीटर पेजमा लेखेको छ । एचपीएको तथ्यांकअनुसार ग्रेटर माले भनी चिनिने राजधानी र वरपरका क्षेत्रहरूका ७२ हजार ८ सय ७२ व्यक्तिसहित कुल १ लाख ५ हजार ४ सय ९२ जनाले आइतबारसम्ममा खोप लिइसकेका छन् ।माल्दिभ्समा फेब्रुअरी १ देखि खोप अभियान थालिएको हो । अधिकारीहरूले केही महिनाभित्र सम्पूर्ण नागरिकलाई खोप उपलब्ध गराउने बताएका छन् । माल्दिभ्सले झन्डै ११ लाख खोप खरिद प्रक्रिया अघि बढाएको सरकारको भनाइ छ । माल्दिभ्समा भारतको सिरम इन्स्टिच्युटले उत्पादन गरेको कोभिसिल्ड खोपलाई प्रयोगमा ल्याइएको छ । माल्दिभ्सले २५ वर्षभन्दामाथि वा अति जोखिमको तहमा रहेका १८ देखि २५ वर्ष उमेर समूहका गैरनागरिक र कागजात नभएका आप्रवासीका लागि पनि खोपलाई निःशुल्क प्रदान गर्ने बताएको छ । एचपीएका अनुसार शनिबारसम्म माल्दिभ्समा १९ हजार ५ सय ९७ जनालाई कोभिड१९ संक्रमण पुष्टि भएको छ । यसमध्ये १७ हजार १ सय ३२ जना पूर्ण स्वस्थ भई घर फर्किएका छन् । ६१ जना संक्रमितले भाइरसका कारण ज्यान गुमाइसकेका जनाइएको छ ।"
"बंगलादेशको प्रदर्शनमा झडप, दर्जनौं घाइते","ढाका (एएफपी) बंगलादेशमा आइतबार प्रहरी र प्रदर्शनकारीबीच झडप हुँदा दर्जनौं घाइते भएका छन् । प्रहरीले प्रदर्शनकारीहरूलाई रबरको गोली, अश्रुग्यास लगायत प्रहार गरेको थियो । घाइतेहरूको विभिन्न अस्पतालमा उपचार भइरहेको जनाइएको छ ।चर्चित लेखक मुस्ताक अहमदको जेलमै मृत्यु भएपछि बंगलादेशमा अधिकारवादी तथा विपक्षीहरू आन्दोलित भएका छन् । स्थानीय टेलिभिजनहरूले प्रदर्शन र झडपको प्रत्यक्ष प्रसारण गरेका थिए । झडपपछि आन्दोलनकारीहरू थप आक्रोशित भएको र घटनाको धेरैले विरोध गरेको देखाइएको छ । प्रहरीले भने प्रदर्शन निषेधित स्थानमा प्रदर्शन गरिएकाले रोक्न खोज्दा झडप भएको बताएको छ । उनीहरूलाई त्यहाँ प्रदर्शनका लागि अनुमति थिएन । अनुमति नहुँदानहुँदै पनि प्रदर्शन गरेर नियमको उल्लंघन गरेकाले हामीले उनीहरूलाई रोकेका हौं, एक प्रहरी अधिकारीले भने । विपक्षी दल बीएनपीका प्रवक्ता रिज्भी अहमदले आफ्नो दलका मात्रै ३० जना घाइते भएका जनाए । घाइते हुनेमा वरिष्ठ नेताहरू समेत रहेका उनको भनाइ छ । प्रदर्शनमा ५ सय जनाभन्दा बढी सहभागी भएका अहमदको दाबी छ । प्रदर्शन ऐतिहासिक भएको दाबी गर्दै प्रवक्ता अहमदले प्रदर्शनकारीमाथिको हस्तक्षेपमा सरकारी पक्ष नै संलग्न भएको आशंका उब्जाएको बताए ।"
"अर्बौं सकियो, एकीकृत आवास आयोजना बनेनन्","प्राधिकरणले आयोजना कार्यान्वयका क्रममा औसतमा जग्गाधनीको ३१ प्रतिशत जग्गा कट्टा गर्छ । र कुल क्षेत्रफलको ५ प्रतिशत खुला क्षेत्र, १९२० प्रतिशत बाटो र ७ प्रतिशत जग्गा पूर्वाधार विकासका नाममा बिक्री गर्न पाउने कानुनी व्यवस्था छ । आवास बनाउन न्यूनतम प्लट २ आना २ पैसा हुनुपर्छ । कसैको नपुगेमा प्राधिकरणसँग चलनचल्ती मूल्यमा खरिद गर्नुपर्छ । यसरी प्राधिकरणले जग्गा बिक्री गरेर आम्दानी गर्छ । प्राधिकरणले सैंबु नख्खुडोल आयोजना सम्पन्न गर्न लिएको १४ करोड ऋणमा ब्याज मात्रै ३ करोड ८५ लाख ८२ हजार पुगिसकेको छ । दिव्येश्वरी आयोजनाका लागि लिइएको ४७ करोड ४० लाख ऋणको ब्याज १२ करोड ५३ लाख ४९ हजार, भेल्पा हात्तीवनका लागि १५ करोड ऋणमा ब्याज ३ करोड ८ लाख ३१ हजार, इतापाके भक्तपुरका लागि १० करोड ऋणमा ब्याज ७० लाख र डुकुछाप ललितपुरका लागि २५ लाख ऋणमा २ लाख ६ हजार ब्याज पुगिसकेको छ । कमेरोटार भक्तपुरको साँवा तिरे पनि ब्याज ४ करोड २८ लाख ७१ हजार तिर्न बाँकी छ ।उपत्यकामा बढ्दो अव्यवस्थित सहरीकरण नियन्त्रण र सुविधा सम्पन्न आधुनिक सहरको विकास गर्ने उद्देश्यले सञ्चालित आयोजनामध्ये सबभन्दा ढिलाइ कुलेश्वर आवासमा भएको छ । २०३४ सालमा ५ सय २१ रोपनीमा सुरु भएको आयोजना ४३ वर्ष बितिसक्दा पनि हस्तान्तरण भएको छैन । २०४० मा सुरु गरेको गल्फुटार, २०४७ को डल्लु, २०५३ को गोंगबु, २०५६ को चाबहिल, २०५३ को वाग्मती, २०६४ को दिव्येश्वरी र इचंगुनारायण अनि २०६० को कीर्तिपुर जग्गा एकीकरण आयोजना पनि हस्तान्तरण भएका छैनन् ।ललितपुरमा २०५३ मा थालिएको वाग्मती फाँट ज्वागल आवास आयोजना, २०७१ को हात्तीवन भेल्पा, भक्तपुरमा २०५२ मा सुरु गरिएको कमलविनायक, २०५४ को लिवाली, २०५३ को सिन्टिटार आयोजनाको अवस्था पनि उस्तै छ । स्थानीय तहले सम्पन्न गर्ने गरी हस्तान्तरण भएका आयोजना पनि समस्यामै छन् । २०५४ र २०५८ मा सुरु भएको नयाँ बजार र चःमती आयोजना अहिले काठमाडौं महानगरले सञ्चालन गरिरहेको छ । २०५९ को कमेरोटार आयोजना मध्यपुर थिमी नगरपालिका, २०६४ को तुमुचो दुगुरे चोखा र इतापाखे आयोजना भक्तपुर नगरपालिका, २०५९ को मनोहार फाँट आयोजना काठमाडौं महानगर र मध्यपुर थिमी नगरपालिकाले संयुक्त रूपमा सञ्चालन गरिरहेका छन् । वाग्मती, कमेरोटार, चःमती, मनोहरा, तुमुचो दुगुरे चोखा, वाग्मती फाँट, दिव्येश्वरी, इचंगुनारायण र सैंबु नख्खु डोलमा मात्रै ७ हजार ६ सय १४ रोपनीमा आयोजना सञ्चालनमा छन् । जसमा १० हजार ९ सय ७० वटा घडेरी छन् । काठमाडौं उपत्यका विकास प्राधिकरण ऐन, २०४५ अनुसार कुनै पनि आयोजना सञ्चालनमा ल्याउन सहरी विकासमन्त्री अध्यक्ष भएको भौतिक विकास समिति र क्याबिनेटबाट पास गर्नुपर्छ । आयोजना कार्यान्वयन गर्न छुट्टै सञ्चालक समिति रहने व्यवस्था छ । यसमा काठमाडौं, ललितपुर र भक्तपुर नगरपालिकाका मेयर, भवन, सडक, नापी विभाग, खानेपानी संस्थान, विद्युत् प्राधिकरणलगायत सदस्य रहन्छन् । ऐनको दफा १३४ मा व्यवस्था भएअनुसार आयोजना समयमा सम्पन्न गर्न पहल नगरे विकास समितिले सञ्चालक समितिलाई निर्देशन दिन सक्नेछ । तर यहाँ न प्राधिकरण कर्मचारीले समयमा सम्पन्न गर्न ध्यान दिए, न त मन्त्रालय र स्थानीय तहका जनप्रतिनिधिले नै । काठमाडौं महानगरका प्रवक्ता ईश्वर डंगोलले भने आयोजनाहरूको काम तीव्र गतिमा भइरहेको दाबी गरे । चःमती असारमा हस्तान्तरण गर्दै छौं, उनले भने, मनोहराको पनि काम भइरहेको छ । ललितपुर महानगरका प्रवक्ता राजु महर्जनले पनि हस्तान्तरणका लागि सम्बन्धित वडाध्यक्षले पहल गरिरहेको बताए । अहिले सञ्चालनमा रहेका कतिपय आयोजना लथालिंग छन् । सैंबुभन्दा नख्खु डोलमा बिजोग छ । त्यहाँ खानेपानी पाइप बिछ्याउन खनेको खाल्डो उस्तै छ । दुर्घटनाको जोखिम बढ्दो छ । सडक धुलाम्मे छ । बिजुलीका पोल गाडिएका छैनन् । खानेपानी ट्यांकी र आयोजना कार्यालय भवन अझै बनेका छैनन् । डुकुछापको अवस्थामा पनि उस्तै छ । योजनाअनुसार काम भएनभएकोबारे अनुगमन गर्न प्रत्येक आयुक्तको कार्यालयमा तीन जनाको दरबन्दीसहितको अनुगमन शाखा छ । तर सक्रिय छैन ।"
१९ लाखको विवरण संकलन,"(काठमाडौं)  नागरिकताको विकल्पमा वितरण गर्न लागिएको राष्ट्रिय परिचयपत्रका लागि १९ लाखभन्दा बढी नागरिकको विवरण संकलन भएको राष्ट्रिय परिचयपत्र तथा पञ्जीकरण विभागले जनाएको छ । २२ जिल्लामा नागरिकको बायोमेट्रिक विवरण संकलनको काम जारी रहेको विभागका निर्देशक सुवास ढकालले बताए । पाँचथर, संखुवासभा, चितवन, ओखलढुंगा, गुल्मी, कञ्चनपुर र डडेल्धुरामा विवरण संकलनको काम सकिएको उनले जानकारी दिए । झापा, उदयपुर, सिन्धुली, खोटाङ, काभ्रे, पूर्वी नवलपरासी, मकवानपुर, सल्यान, पाल्पा र अछाममा विवरण संकलन जारी रहेको उनको भनाइ छ । विवरण संकलन जारी रहँदा विभागले बिहीबार कार्ड छपाइका लागि अन्तर्राष्ट्रिय बोलपत्र आह्वान गरेको छ । सवा चार करोड कार्ड छपाइका लागि टेन्डर गरिएको निर्देशक ढकालले बताए । भोट हाल्ने जनसंख्याको करिब ७० प्रतिशतलाई राष्ट्रिय परिचयपत्र वितरण गर्ने लक्ष्यसहित कार्ड छपाइका लागि टेन्डर गरिएको उनको भनाइ छ । विभागले राष्ट्रिय परिचयपत्र वितरण गर्न कार्ड छपाइको टेन्डर आह्वान गरे पनि यसमा विवरण भर्ने र प्रशोधन गर्ने काम विभागले नै गर्नेछ ।विभागको भवनमा कार्डमा विवरण भर्न र प्रशोधन गर्न सबै उपकरण तयारी अवस्थामा छन्, उनले भने, विवरण संकलनको काम सकिएपछि कार्डमा विवरण भर्ने र प्रशोधन गर्ने काम सुरु गर्ने तयारी छ । कार्ड छपाइको टेन्डर प्रक्रिया भर्खर सुरु भएकाले आगामी ७ देखि ८ महिनामा जिल्लाअनुसार राष्ट्रिय परिचयपत्र वितरणको काम सुरु हुने विभागको अनुमान छ । नागरिकको विवरण संकलनपछि त्यसलाई भेरिफाई गरेर मात्रै राष्ट्रिय परिचयपत्रको कार्डमा विवरण भर्ने काम सुरु हुन्छ, उनले भने, विभागलाई प्राप्त हुने खाली कार्डमा नागरिकका संकलित विवरण भर्ने र प्रशोधन गर्ने काम हुन्छ ।जिल्लाअनुसार राष्ट्रिय परिचयपत्र वितरण गर्ने विभागको तयारी छ । संकलित ९० प्रतिशत विवरण भेरिफाई गर्नुनपर्ने खालका हुने हाम्रो अनुमान छ, ढकालले भने, करिब १० प्रतिशत विवरण भने पुनः भेरिभाई गर्नुपर्ने हुन सक्छ । एक जिल्लामा वितरण गर्ने कार्डमा विवरण भर्न र प्रशोधन गर्न ५ देखि २० दिनसम्म लाग्न सक्ने अनुमानसहित विभागले तयारी गरेको उनले बताए । विवरण भरेकाहरूलाई परिचयपत्र उपलब्ध गराउन नेसनल आइडेन्टिटी नम्बर उपलब्ध गराइएको छ । यही नम्बरका आधारमा परिचयपत्र वितरण हुनेछ । सरकारले धेरै अघिदेखि राष्ट्रिय परिचयपत्र वितरणलाई प्राथमिकतामा राखे पनि यसको कार्यान्वयन प्रक्रिया सुस्त छ ।सरकारले आफ्नो नीति तथा कार्यक्रममा तीन वर्षभित्र सबै नेपालीलाई राष्ट्रिय परिचयपत्र वितरण गर्ने घोषणा गरेको थियो । नागरिकको विवरण संकलनका लागि विभिन्न जिल्लामा एक हजारभन्दा बढी संकलन स्टेसन खडा गरिएको छ । परिचयपत्रमा नागरिकतामा भएका व्यक्तिगत विवरणसहित बायोमेट्रिक (जैविक) विवरणसमेत राखिनेछ । यस्तो विवरणका कारण नक्कली परिचयपत्र बनाउने सम्भावना हुँदैन ।"
ब्याजअन्तर नाघे कारबाही,"ऋणीले बुझाउनुपर्ने ब्याजको १० प्रतिशत रकम बुझाउन नसकेका कारण २०७७ पुससम्म कर्जा पुनःसंरचना पुनर्तालिकीकरण गर्न असमर्थ ऋणीबाट बुझाउनुपर्ने ब्याजको ५ प्रतिशत रकम असुलउपर गरी २०७८ असारभित्र कर्जाको पुनःसंरचनापुनर्तालिकीकरण गर्न उपरोक्त व्यवस्थाले बाधा पुगेको मानिने छैन, राष्ट्र बैंकको निर्देशनमा भनिएको छ । अब बाणिज्य बैंकहरूले कुल स्वदेशी निक्षेपको बढीमा १० प्रतिशत मात्र कल निक्षेपमा राख्न पाउने भएका छन् । यसअघि कुल निक्षेप (स्वदेशी र विदेशी मुद्रामा गरी) को बढीमा १० प्रतिशत मात्र कल निक्षेपमा राख्न पाइने व्यवस्था थियो । अब अहिले बैंकहरूले कल निक्षेपमा राखेको रकमभन्दा कम मात्र राख्न पाउँछन् । विदेशी मुद्राको विनिमय दरमा उतारचढाव हुने भएकाले त्यसका आधारमा कल निक्षेप राख्न नदिएको राष्ट्र बैंकले जनाएको छ । यो व्यवस्था विकास बैंक र फाइनान्स कम्पनीमा पनि लागू हुनेछ । वाणिज्य बैंकले स्वीकार गर्ने कुल स्वदेशी मुद्राको कल निक्षेपको अंश कुल स्वदेशीे निक्षेप दायित्वको १० प्रतिशत र ख तथा ग वर्गका वित्तीय संस्थाले स्वीकार गर्ने कल निक्षेपको अंश कुल निक्षेप दायित्वको १५ प्रतिशतभन्दा बढी कायम गर्न पाइने छैन, निर्देशनमा उल्लेख छ ।"
नेपाली गाउँमा भारतको सिमकार्ड,"खल्ला र मुसेट्टीमा गत पुसदेखि विद्युत् सेवा पुगेको छ । दुवै गाउँको बीचमा पर्ने टुँडीखेलमा नेपाल टेलिकमको टावर भए पनि सञ्चालनमा आएको छैन । उक्त टावरअगाडि नै घर भएका ५५ वर्षीय हीरा दमाईलाई टावर हुनु र नहुनु एकै छ । टावर बनेको त छ तर चलेको छैन, यहाँ इन्डियन मोबाइल मात्रै चल्छ, उनले भने, इन्डियाको गेट (सीमा) बन्द हुँदा रिचार्ज कार्ड किन्न नपाइएकाले त्यही फोन चलाउन पनि गाह्रो भइरहेको छ ।विद्यालय, स्वास्थ्यचौकी तथा गत असोजमा स्थापना गरिएको सशस्त्र प्रहरीको बोर्डर आउट पोस्ट (बीओपी) पनि भारतीय सिमकार्डमै निर्भर छन् । यहाँ २२ जना सशस्त्र प्रहरी खटिएका छन् । नेपाली सिमकार्डले काम नगर्ने भएकाले बीओपीको साइनबोर्डमा समेत सम्पर्क नम्बर खाली छाडिएको छ ।फागुनभित्र टुँडीखेलको टावर सञ्चालनमा आउने नेपाल टेलिकम महेन्द्रनगरका प्रमुख रूपसिंह रावलले बताए । अप्टिकल फाइबर बिछ्याउने काम भइरहेकाले छिट्टै खल्ला क्षेत्रमा पनि नेटवर्क विस्तार हुने उनको भनाइ छ । टावर सञ्चालनमा आएपछि खल्ला र टुँडीखेलमा नेटवर्क टिप्छ । तर मुसेट्टीमा नटिप्न पनि सक्छ, यसबारे अहिल्यै भन्न सकिन्न, उनले भने । मोबाइल प्रयोगकर्ता ग्राहकका आधारमा मुसेट्टीमा अर्को टावर निर्माण पनि गर्न सकिने उनको भनाइ छ ।"
रहेनन् राणा,"काठमाडौं (कास) नेपालभारत चेम्बर अफ कमर्सका पूर्वअध्यक्ष सौर्यशमशेर राणाको आइतबार बिहान निधन भएको छ । ६४ वर्षीय राणाको मेडिसिटी अस्पतालमा मुटुको शल्यक्रिया गरिएको थियो । सिप्रदी कम्पनीका ग्रुप अध्यक्ष राणा नाडा अटोमोबाइल्स एसोसिएसन अफ नेपालका पूर्वअध्यक्ष हुन् । आदित्य बिर्ला ग्रुपअन्तर्गतको ग्रासिम लिमिटेडमा रही भारत र फिलिपिन्समा बसेर राणाले काम गरेका थिए । उहाँले २०४० सालबाट सूर्य नेपालमा काम गर्नुभयो, त्यसपछि कन्सल्टिङ सर्भिस थाल्नुभयो, उनीनिकट एक व्यक्तिले भने, २०५४ सालबाट सिप्रदी कम्पनीमा आउनुभयो । उनले सिप्रदीमा सुरुमा उपाध्यक्षका रूपमा काम गरे । सन् २००० मा उनी कम्पनीको प्रमुख कार्यकारी अधिकृत (सीईओ) बनेका हुन् । २००९ मा सिप्रदीबाट ग्रुज कम्पनीमा आबद्ध भए । अटोमोबाइल्स क्षेत्रमा राणालाई सफल व्यक्ति मानिन्छ । व्यावसायिक रूपमा अटोमोबाइल्स व्यवसायलाई अगाडि बढाउने काम उनैले गरेको नाडाका आबद्ध व्यक्तिहरू बताउँछन् । नाडाका अध्यक्ष कृष्णप्रसाद दुलालका अनुसार राणाको निधनले अटोमोबाइल्स क्षेत्रलाई अपूरणीय क्षति भएको छ । नाडालाई अघि बढाउन उहाँले निकै पहलकदमी गर्नुभयो, अटोमोबाइल्स व्यवसायलाई व्यवस्थापन गर्न ठूलो योगदान छ, उनले भने । नाडाका सचिव अनुपकुमार बरालले आफ्नो व्यवसायी करियरको पहिलो खम्बा राणा भएको बताए । उहाँको व्यक्तित्वबाट धेरैले धेरै कुरा सिक्ने अवसर पाउनुभयो, उनले भने, एउटा व्यक्ति भनेको साधारण व्यक्ति मात्र नभई एउटा सम्पूर्ण इन्स्टिच्युसन हुँदो रैछ भन्ने कुरा मैले उहाँबाटै सिकेको हो । राणाका श्रीमती, एक छोरा र एक छोरी छन् । उनको आइतबार नै पशुपति आर्यघाटमा दाहसंस्कार गरिएको छ ।"
एनएमबीका ग्राहकलाई बीएन्डबीमा छुट,काठमाडौं (कास) एनएमबी बैंक र बीएन्डबी अस्पतालबीच बैंकका ग्राहक तथा कर्मचारीलाई छुट दिनेसम्बन्धी सम्झौता भएको छ । सम्झौताअनुसार बैंकका ग्राहक तथा कर्मचारीले अस्पतालका चिकित्सकीय सेवामा १० प्रतिशतसम्म छुट पाउनेछन् । साथै बैंकका एटीएम तथा अन्य भिजा कार्ड होल्डर ग्राहक तथा कर्मचारीलाई फार्मेसीबाट औषधि किन्दा ५ प्रतिशत र अन्तरंग (भर्ना) मा ७ प्रतिशत छुट उपलब्ध गराउनेछ । बैंकका प्रमुखरिटेल बैंकिङ रोशन रेग्मी र बीएन्डबीका प्रमुख प्रशासक प्रकाश भट्टराईले सम्झौतापत्रमा हस्ताक्षर गरे ।
मुक्तिनाथको 'नारी विशेष अफर,काठमाडौं (कास) मुक्तिनाथ विकास बैंकले अन्तर्राष्ट्रिय नारी दिवसका अवसरमा नारी विशेष अफर ल्याएको छ । यो योजना फागुन १६ देखि २३ सम्म बैंकको महिला पे वा बचत खाता खोले बैंकको निःशुल्क भिसा डेबिट कार्ड पाउन सक्छन् । यसका लागि ग्राहकले डेबिट कार्डका लागि फारम या आवेदन यो योजना अवधिभित्रमा दिनुपर्ने बैंकले जानकारी दिएको छ ।
स्मार्ट डोकोलाई ईकमर्सको मान्यता,"काठमाडौं (कास) स्मार्ट डोकोले आईएमएस ग्रुपको लगानीपछि ४५ अंकसहित नेपालमा उच्च मूल्यांकन ईकमर्स एपको मान्यता पाएको बताएको छ । स्मार्ट डोको एक अनलाइन सपिङ हो, जसमा विभिन्न सामान पाइन्छन् । ग्राहकले स्मार्ट डोकोबाट रिङरोडभित्र निःशुल्क डेलिभरी, हरेक खरिदमा रिवार्ड पोइन्ट र छुट कुपन प्राप्त गर्ने जानकारी दिएको छ ।"
हुलासको 'गल्भाअलुम उत्पादन सुरु,"काठमाडौं (कास) दिवाकर गोल्छा कर्पअन्तर्गतको हुलास स्टिल इन्डस्ट्रिज लिमिटेडको नयाँ उत्पादन गल्भाअलुम कर्कटपाता सुरु गरेको छ । उद्योगले बजारमा गल्भाअलुम ड्युराकलरको ब्रान्डमा बिक्रीवितरण गर्ने जनाएको छ । यसमा कोल्डरोल्ड सिटमा ५५ प्रतिशत आल्मुनियम, ४३५ प्रतिशत जिंक र १५ प्रतिशत सिलिकन कोटिङ प्रयोग गरी उत्पादन गरिने जनाइएको छ । साधारण कर्कटपाताको तुलनामा गल्भाअलुममा जंक प्रतिरोधी क्षमता तीन गुणा बढी रहेको कम्पनीको दाबी छ ।"
महासंघ र उद्योग विभागबीच अध्ययन सम्झौता,"काठमाडौं (कास) नेपाल उद्योग वाणिज्य महासंघ र उद्योग विभागबीच नेपालमा सञ्चालित उत्पादनमूलक उद्योगको गुणात्मक तथा परिमाणात्मक विश्लेषणसहितको अध्ययन गर्ने उद्देश्यले सम्झौता भएको छ । महासंघका अध्यक्ष शेखर गोल्छा र विभागका महानिर्देशक जीवलाल भुसालले आइतबार सम्पन्न एक समारोहबीच सम्झौतापत्रमा हस्ताक्षर गरे । त्यसरी तयार गरिएको डाटाबेसका सम्बन्धमा कुनै पनि बौद्धिक सम्पत्तिको अधिकार संयुक्त रूपमा महासंघ र विभागको स्वामित्वमा हुने महासंघले जनाएको छ । दुवै संस्थाले ६ महिनाभित्र साना, मझौला, मध्यम तथा ठूला स्केलका उद्योगसँग सम्बन्धित तथ्यांक संकलन गर्ने प्रतिबद्धता जनाएका छन् ।"
कुमारीकेजीएच छुट सम्झौता,"काठमाडौं (कास) कुमारी बैंक र केजीएच ग्रुपबीच होटलका विशेष सेवामा बैंकका ग्राहकलाई छुट उपलब्ध गराउनेसम्बन्धी सम्झौता भएको छ । यसअनुसार ग्राहकले बैंकको डेबिट र क्रेडिट कार्डमार्फत भुक्तानी गर्दा १० प्रतिशतसम्म छुट पाउनेछन् । केजीएच ग्रुपअन्तर्गतका होटल र रेस्टुरेन्टमा खानपान, स्पा र संग्रहालय शुल्कमा उक्त छुट पाउन सक्ने बैंकले जानकारी दिएको छ ।"
लेस्टरलाई धक्का,युभेन्ट्स रोकियोमिलान इटालीको सिरी ए मा शनिबार युभेन्ट्स अंक तालिकाको मध्यभागमा रहेको भेरोनासँग ११ को बराबरीमा रोकिएको छ । यो नतिजापछि लिग तालिकाको शीर्षस्थानमा रहेको इन्टर मिलानभन्दा युभेन्ट्स सात अंकले पछाडि रह्यो । आन्द्रे पिर्लोको युभेन्ट्सले क्रिस्टियानो रोनाल्डोको गोलले अग्रता लिएको थियो । यो सिजनमा रोनाल्डोको यो १९ औं गोल हो ।
रितिक र नवीनको जोडी सफल,"तिलोत्तमा (कास) रितिक राना र नवीन मगरको जोडीले चौथो बुटवल खुला लनटेनिस प्रतियोगिताअन्तर्गत आइतबार विजय हात पारेका छन् । रूपन्देहीको बुटवलमा सञ्चालन भइरहेको प्रतियोगिताको पुरुष डबल्सतर्फ रितिक र नवीनको जोडीले प्रतिस्पर्धात्मक खेलमा प्रणव खनाल र सन्तोष खत्रीको जोडीलाई सुपर टाईमा पराजित गरेका हुन् ।रितिक साविक विजेता हुन् भने प्रणव नेपालको नम्बर एक, सन्तोष नम्बर २ र नवीन मगर नम्बर ३ वरीयताका खेलाडी हुन् । पुरुष एकलतर्फ विभिन्न उमेर समूहका स्पर्धाबाट प्रणव खनाल, रितिक राना, निसान श्रेष्ठ र सन्तोष खत्री सेमिफाइनल प्रवेश गरेका छन् । महिला डबल्सतर्फ पहिलो सेमिफाइनलमा अभिलाषा विष्ट र इरा रावतको जोडीले प्रेरणा कोइराला र मायन्का राणाको जोडीलाई ६३, ६३ को सेटमा पराजित गरेको छ । क्वाटरफाइलमा उत्कृष्ट प्रदर्शन गरेको प्रेरणा र मायन्काले आफ्नो जोडीबीच तालमेल बिग्रिएपछि सेमिफाइनलमा हार बेहोर्नुपरेको बताए । प्रेरणा नियमित प्रतियोगितामा सहभागिता जनाइरहेकी छन् भने मायन्काले ३ वर्षपछि मात्रै राष्ट्रिय प्रतियोगितामा भाग लिएकी हुन् । आफ्नो नियमित अभ्यास भइरहे पनि डबल्समा जोडी बनेकीे साथी र आफू पहिलोपटक जोडी बनेर खेलेकाले बुझ्न समय लागेको राणाले बताइन् । उनले भनिन्, म र जोडी दुवै सिंगल खेलाडी हौं, उनले भनिन्, जोडी बनेर खेल्न सँगैको अभ्यास र एकअर्काको खेल बुझ्न जरुरी हुन्छ । अभिलाषा र इरा वर्षौंदेखि जोडी भएर खेल्दै आएकाले उनीहरूलाई डबल्स जित्न सहज भएको देखिन्थ्यो ।यसैगरी श्रेष्ठा राई र प्रकृति श्रेष्ठको जोडीले सलोनी तामाङ र आजा रेग्मीको जोडीलाई ६३, ७६ को सेटमा पराजित गर्दै फाइनल प्रवेश गरेको छ । महिला सिंगलतर्फको सेमिफाइनलमा प्रेरणा, सलोनी, मायन्का र अभिलाषा पुगेका छन् । ३५ वर्षमाथि सिंगलतर्फ कमल भण्डारी, रामु विक, राजन पौडेल र सञ्जयप्रकाश श्रेष्ठ, ४५ वर्षमाथि सिंगलतर्फ चन्द्र शाही, गोपी भट्टराई, धर्म लामिछाने र उत्तम बोगटी सेमिफाइनल प्रवेश गरेका छन् । तेस्रो दिनको २६ वटा खेल सकिएको प्रमुख प्रशिक्षक कृष्णराज घलेले बताए । चौथो दिन विधागत खेलका फाइनल खेल हुने उनले बताए ।"
ईपीएल दसैंअघि,"काठमाडौं (कास) एभरेस्ट प्रिमियर लिग (ईपीएल) क्रिकेट हुने भएको छ । गत वर्ष कोभिड१९ को मुखमा पुगेर स्थगित ईपीएल यस वर्ष सेप्टेम्बर २५ देखि अक्टोबर ९ सम्म हुने भएको आयोजकले प्रेस विज्ञप्तिमार्फत जनाएको छ । गत वर्ष मार्चमा हुने तय भएको तेस्रो संस्करण कोभिड१९ को महामारीका कारण सुरु हुनु केहीअगाडि मात्र स्थगित हुन पुगेको थियो । कोभिड१९ को प्रकोप अझै नरोकिए पनि विभिन्न कारण ६ महिनापछिको प्रतियोगिता घोषणा गरिएको आयोजकले बताएको छ । ईपीएलको विज्ञप्तिमा भनिएको छ, पहिलो कारण हामीले कोभिड१९ को प्रभावलाई निगरानीमा राखिरहेका छौं, आगामी ६ महिना खेलाडीलाई संक्रमणको संख्या कम गर्नका लागि भ्याक्सिन कार्यक्रम प्रभाव बनाउने अवसर हुनेछ, आयोजक ईपीएलले विज्ञप्तिमा भनेको छ, दोस्रो, सेप्टेम्बरको अन्त्यमा मनसुन सकिने भएर काठमाडौंको मौसम क्रिकेटका लागि उत्कृष्ट रहने गरेको छ । तेस्रो, १५ दिने प्रतियोगिता दसैंको ठीकअगाडि आयोजना गरिएको छ । प्रतियोगिताका लागि आयोजकले नेपाल क्रिकेट संघ (क्यान) बाट स्वीकृति लिइसकेको छ । अन्तर्राष्ट्रिय क्रिकेट परिषद्बाट गत वर्षका लागि नै स्वीकृति लिइसकेकाले यसपटक त्यही मान्यता हुने आयोजकको भनाइ छ । ईपीएललाई स्वीकृति दिएकोमा क्यानलाई धन्यवाद दिँदै ईपीएलका प्रबन्ध निर्देशक आमिर अख्तरले ईपीएल फर्किएको खबर सुनाउन पाउँदा आफू गर्विलो भएको जनाएका छन् । गत वर्ष वेस्ट इन्डिजका क्रिस गेल, ड्वायन स्मिथ, न्युजिल्यान्डका कोरे एन्डरसन, श्रीलंकाका जीवन मेन्डिस, आयरल्यान्डका केभिड ओब्राइन, पाउल स्टर्लिङले खेल्ने निश्चित भइसकेको अवस्थामा कोभिड१९ का कारण प्रतियोगिता रोकिन पुगेको थियो । दुई वर्षअघि ललितपुर प्याट्रियट्सले भैरहवा ग्लाडियटर्सलाई पराजित गर्दै ईपीएलको पछिल्लो संस्करण जितेको थियो ।"
गजराजको अर्धकदको सालिक बन्ने,"काठमाडौं (कास) सन् १९५१ मा नयाँदिल्लीमा आयोजित प्रथम एसियाली खेलकुदमा सहभागिता जनाएका गजराज जोशीको स्मृतिमा नेपाल ओलम्पिक संग्रहालयले अर्धकदको सालिकसहित जीवनी पुस्तक प्रकाशन गर्ने भएको छ । स्वर्गीय जोशीको अर्धकदको सालिक, जीवनी पुस्तक प्रकाशन, विशेष दीर्घा स्थापना र डिजिटल आर्काइभमा सूचीकृत गर्ने कामका लागि ओलम्पिक संग्रहालयका संस्थापक अध्यक्ष क्षितिज अरुण श्रेष्ठ र स्व जोशीका छोरा मनीष जोशीबीच सहमतिपत्रमा हस्ताक्षर भयो । २०६६ सालमा निधन भएका पूर्वखेलाडी जोशी शिक्षा, राजनीति र समाज सेवामा पनि सक्रिय थिए । उनको सालिक र विशेष दीर्घा कक्ष २०७८ असार ९ गते ओलम्पिक डेका दिन अनावरण गरिने र त्यही दिन जीवनी पुस्तक विमोचन गरिने संग्रहालयले जनाएको छ ।"
९ खेल पत्रकार सम्मानित,"काठमाडौं (कास) युवा तथा खेलकुद मन्त्रालयले कान्तिपुरकर्मी माधव अर्यालसहित ९ जना पत्रकारलाई सम्मान गरेको छ । मन्त्रालयको वार्षिक कार्यक्रमअनुसार गण्डकी प्रदेशबाट कान्तिपुर दैनिकका पाल्पा संवाददाता अर्याल २५ हजार नगदसहित सम्मानित भएका हुन् । उनीसँगै प्रदेश १ बाट हिमाल खरेल, २ बाट रञ्जनकुमार भण्डारी, वाग्मतीबाट अनिल मल्ल ठकुरी, लुम्बिनीबाट मुक्तिबाबु रेग्मी, कर्णालीबाट भूपेश उपाध्याय र सुदूरपश्चिमबाट सीताराम ओझा सम्मानित भए । महिलातर्फ मुना कार्की सम्मानित भइन् । उनीहरू सबैले जनही २५ हजार रुपैयाँ पुरस्कार पाए । ५० हजार पुरस्कार राशिको राष्ट्रिय खेलकुद पत्रकारिता पुरस्कारबाट बाँकेका कमल खत्री सम्मानित भए । खेलकुद पत्रकार पुरस्कारका लागि मन्त्रालयले दुई महिनाअघि दरखास्त आह्वान गरेको थियो । मन्त्रालयमा आएका दरखास्तहरूलाई पुरस्कार छनोट समितिले छनोट गरी मन्त्रालयलाई बुझाएको थियो र सोही पुरस्कार आइतबार वितरण गरिएको हो । पुरस्कार छनोट समितिमा नेपाल पत्रकार महासंघ, खेलकुद पत्रकार मञ्च, राष्ट्रिय खेलकुद परिषद् राखेप, प्रेस काउन्सिल नेपालका प्रतिनिधि सदस्य थिए ।"
रेगन र अमन सेमिफाइनलमा,"काठमाडौं (कास) फस्ट ब्रेकका अमन कार्की प्रथम चक्र लामाकिसन लामा स्मृति राष्ट्रव्यापी खुला स्नुकर प्रतियोगितामा सेमिफाइनलमा प्रवेश गरेका छन् । बौद्धस्थित अजिमा स्नुकर हाउसमा अमनले आइतबार एस स्नुकर हाउसका मिलन लामालाई ८१५३, ३८५, ७९१२, ३८६६, ७८२९, ६७५५, ८८४५ र ५८४५ ले पराजित गरे । नेपाल नम्बर वान अजिमाका रेगन श्रेष्ठले पनि सेमिफाइनल यात्रा तय गरे । रेगनले एएक्सएनका वाङचु तामाङलाई १०६७, २८७६, ८३३०, १०१२३, ७७६७, १८९, ८०३७, ७७२६ र ८७१४ ले हराए । सेमिफाइनलमा रेगनको भेट अमनसँग हुनेछ । दुई क्वाटरफाइनल हुन बाँकी छ ।"
