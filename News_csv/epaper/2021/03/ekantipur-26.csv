शीर्षक,विवरण
दुई हजार वर्ष पुरानो धम्मचक्र चोरी,"अशोककी छोरी चारुमतीले चौधौं किराती राजा स्थुङको समयमा पितासँग नेपाल आएकी थिइन् । अशोक देवपाटनका राजकुमार देवपालसँग छोरीको विवाह गरिदिएर भारत फर्किएका थिए । आफ्नो जीवनकालको अन्तिमतिर चारुमतीले विहार बनाएकी थिइन् । चाबहिल पशुपति क्षेत्रको ९ बस्तीमध्ये एक मानिन्छ । बौद्ध धर्म संस्कृतिको विकास भएकै बेला यहाँ अष्टमंगललगायत संरचना बनेका थिए, वैद्यले भने । पशुपति क्षेत्रमा धम्मचक्र दुइटा थिए । अर्को पशुपति मन्दिर परिसरको वासुकी मन्दिर छेउमा छ । त्यसको पनि कुनै वास्ता नभएको वैद्यले गुनासो गरे । भुवनेश्वरी चोकमा अष्टमण्डल बेवारिसे छन् । यसको पूजाआजा हुने गरेको छैन । ६ महिनाअघि घर नबेच्दासम्म केदारमान डंगोलले पूजा गर्दै आएका थिए । नियमित पूजा नभए पनि यसको महत्त्व बुझ्नेहरू बेलाबेला पूजा गर्न आउने गर्छन् । धम्मचक्र भएको ठाउँ वरिपरि सीसी क्यामेरासमेत राखिएको छ । मन्दिरको वरिपरि भने प्रहरीले सुरक्षा दिइरहेको हुन्छ । सीसी क्यामेरा रहेको र प्रहरीको पनि बाक्लो सुरक्षा भएकै ठाउँबाट धम्मचक्र चोरिएको छ, वैद्यले भने, पशुपतिका मूर्ति असुरक्षित भए । यो चिन्ताको कुरा हो । वाग्मती प्रदेशसभा सदस्यसमेत रहेका वैद्यले पशुपति क्षेत्रका कैयौं यस्ता सम्पदाको कोषले बेवास्ता गरेको गुनासो गरे । कोषले पशुपति क्षेत्रका मूर्त र अमूर्त सम्पदाको अध्ययन गरेर पुस्तकसमेत निकालेको छ । त्यसमा त्यो धम्मचक्र उल्लेख छैन । हामीले यति पुरानो सम्पदा समेट्न आग्रह गरेका थियौं, वैद्यले भने । पशुपति क्षेत्र हिन्दुको मात्र नभई ओमकार परिवारकै तीर्थस्थल भएकाले बौद्धमार्गीका सम्पदा पनि संरक्षण हुनुपर्ने उनले बताए । ओमकार परिवारभित्र हिन्दु, बौद्ध, जैन र सिख धर्म पर्छन् । यहाँ बौद्धमार्गीका चैत्यलगायत संरचना छन् । पशुपतिनाथको ज्योर्तिलिंगमा नै एक दिन बुद्धको प्रतिमा देखिन्छ भन्ने विश्वास छ । बुद्धको रूप देखिने दिन छाया दर्शन गरिन्छ । पानीमा देखिने छाया दर्शन हेर्न भक्तजनको भीड लाग्छ । पशुपति मन्दिरको पश्चिमतिर सप्तमी सत्तल छेउमा जैन धर्मका प्रवर्तक महावीर जैनको मूर्ति छ । सिख धर्मका प्रवर्तक गुरु नानकको दुई वटा धर्मग्रन्थ पनि पशुपतिमै छ । पञ्जाबी भाषामा रहेको धर्मग्रन्थ भष्मेश्वर घाट र निर्मल अखडामा रहेको वैद्यले जानकारी दिए । भष्मेश्वर अखडामा त महन्थ नै सिख धर्मावलम्बी छन्, वैद्यले भने, धार्मिक सहिष्णुता भएको ठाउँको रक्षा गर्नु कोषको दायित्व हो । तर यो दायित्व पूरा गरेको देखिँदैन । नेपाली मात्र नभई तिब्बती बौद्धमार्गीको समेत धार्मिक आस्था पशुपति रहेको वैद्यले जानकारी दिए । पशुपतिनाथको शक्तिपीठमध्येको गुहेश्वरीलाई महेश्वरीका रूपमा तिब्बती बौद्धमार्गीले पुज्ने गरेका छन् । तिब्बतीले आफ्नो कुल देवताका रूपमा गुह्येश्वरीलाई पूजा गर्छन्, वैद्यले भने, तिब्बतीले ध्यान गरेको गुफासमेत यहाँ छन् ।"
ओलीलाई नेपालको उल्टै प्रश्न 'तपाईंलाई कारबाही किन नगर्ने ?,"महासचिव पोखरेलले तत्कालीन नेकपामा हुँदाका क्रियाकलापमाथि केन्द्रित रहेर नेता नेपाललाई १० बुँदामा प्रश्न गरेका थिए । त्यसको प्रत्युत्तरमा नेपालले १३ बुँदे पत्र पठाउँदै सर्वोच्च अदालतले एमालेका रूपमा पुरानो पार्टी ब्युँताइदिएपछि ओलीले बलमिचाइँ र विधानविपरीतका क्रियाकलाप गरेको भन्दै उल्टै प्रश्न गरेका छन् । नेपालले ओली नै पार्टी विभाजनको दिशामा लागेको र पुष्पकमल दाहालको बढ्ता मतियार ओली नै भएको उल्लेख गरेका छन् । गत चैत २ गते पार्टी कार्यालय धुम्बाराहीमा भएको छलफलमा पार्टी एकता र मेलमिलाप कायम गरेर जान आफूले फागुन २८ गतेको निर्णय बदर गर्न माग गरेको उल्लेख गर्दै उनले भनेका छन्, यसको तात्पर्य तपाईंमा पार्टी विभाजनको दुराशय रहेको देखियो किन नभन्ने ? तत्कालीन नेकपाका अध्यक्ष पुष्पकमल दाहालको मतियारका रूपमा किन काम गरेको भन्ने प्रश्नमा नेपालले त्यसको सन्दर्भसहित उल्टै ओलीलाई प्रश्न गरेका छन् । दाहाल संलग्न कार्यक्रममा आफ्नो सहभागितालाई लिएर कसैको मतियार भएको देख्नु ओलीको व्यक्तिवादी अभिव्यक्ति भएको उनले उल्लेख गरेका छन् । पार्टी एकताको पूर्वसन्ध्यादेखि प्रतिनिधिसभा विघटनसम्मको अवधिमा तपाईंले पुष्पकमल दाहाल प्रचण्डसँग गरेका सम्झौता, गोप्य बैठक र सहकार्यका आधारमा तपाईं नै उहाँको सबभन्दा ठूलो मतियार हो भन्न सकिन्न र ? तर यस्तो दृष्टिकोण ममा छैन, नेता नेपालले भनेका छन् । महासचिव पोखरेलद्वारा प्रेषित पत्रमा नेकपाको झन्डै तीनवर्षे कार्यकालमा भएका कुराप्रति भ्रम सिर्जना गर्ने खालका विषय रहेको उल्लेख गर्दै नेपालले ओलीमाथि प्रश्न गरेका छन् । पार्टी एकीकरणपश्चात् स्थापित नेपाल कम्युनिस्ट पार्टी (नेकपा) को सञ्चालनमा कसले कहाँ स्वेच्छाचारी र अनुशासनहीन काम गर्यो तथा कसले विधान एवं पद्धति मिच्यो भन्ने सन्दर्भमा तपाईंले तथ्यगत जानकारी चाहेको भए तपाईंले पुनःस्थापित नेकपा एमाले केन्द्रीय कमिटीको बैठक बोलाएर तत्सम्बन्धमा छलफल गर्ने आँट किन गर्नुभएन ? नेपालले ओलीसँग प्रश्न गरेका छन्, यथार्थमा तपाईं स्वयंले पटकपटक पार्टी विधान, पद्धति र निर्णयको उल्लंघन तथा अवज्ञा गर्नुभएकाले यसबारे बैठक नै नगर्ने चाल चाल्नुभएको होइन र ? नेता नेपालले गत फागुन २८ गते माओवादी केन्द्रका नेताहरूलाई पार्टीमा भित्र्याएर केन्द्रीय कमिटीमा मनोनयन गर्ने ओलीको कदमप्रति गम्भीर आपत्ति जनाएका छन् । उक्त निर्णय विधानविपरीत भएको उल्लेख गर्दै उनले पार्टी विभाजनको रेखा कोर्ने आपत्तिजनक काम किन गर्नुभयो ? भन्ने प्रश्न गरेका छन् । ओलीले नेपाल पक्षका नेताहरूलाई जानकारी नदिई फागुन २८ मा केन्द्रीय कमिटी बैठक गरी गृहमन्त्री रामबहादुर थापासहितका २३ जना नेतालाई केन्द्रीय कमिटीमा मनोनयन गरेका थिए । नेता नेपालले हालै गरेको आफू पक्षको राष्ट्रिय भेलाको औचित्य पुष्टि गर्ने कोसिस गरेका छन् । उनले पार्टी विभाजनतर्फ ओली गएकाले एकताका लागि मुलुकभरका कार्यकर्ताले चिन्ता गरेको जनाएका छन् । पार्टी विधान र पद्धतिलाई ध्वस्त गर्नेतर्फ तपाईं उद्यत् हुनुभएपछि नेकपा (एमाले) को नवौं राष्ट्रिय महाधिवेशनको निर्णय र निर्देशन तथा पार्टर् ीविधान र पद्धति रक्षाका लागि देशभरिका कार्यकर्ताले गरेको छलफल र चिन्ता पार्टीको रक्षा एवं हितका लागि अत्यावश्यक भएको तथ्य स्पष्टै छ, नेता नेपालले भनेका छन्, तपाईंले बालुवाटारमा गुटको अवैधानिक भेलालाई पार्टी केन्द्रीय कमिटीको विशेष बैठकको संज्ञा दिने पार्टी विधानविपरीतको कार्य गर्नुका साथै पार्टीसँग सम्बद्ध जनसंगठनहरूको स्वेच्छाचारी किसिमले गठन र पुनर्गठन गर्दै पार्टी एकता र प्रणालीमाथि नै प्रहार गरी पार्टीलाई फुटको डिलतर्फ धकेल्ने चेष्टा गरिरहनुभएको छैन र ? उनले नेकपामा हुँदा ओलीले गरेको क्रियाकलापमाथि पनि प्रश्न गरेका छन् । मुलुक कोरोना संक्रमणको महामारीमा परिरहेका बेला गत वैशाखमा पार्टी विभाजन गर्ने उद्देश्यले राजनीतिक दलसम्बन्धी अध्यादेश ल्याएको आरोप लगाएका छन् । पछि आफूनिकट कार्यकर्तालाई प्रयोग गरेर गत साउनमा निर्वाचन आयोगमा पार्टी दर्ता गर्न लगाएको प्रसंगसमेत नेपालले पत्रमा उप्काएका छन् । देश कोरोनाका कारण बन्द र बन्देजको अवस्थामा रहेका बेला २०७७ वैशाख ८ गते अप्रत्याशित रूपमा दल विभाजनसम्बन्धी कानुन र संवैधानिक परिषद्सम्बन्धी कानुनमा संशोधन गर्न अध्यादेश ल्याई पार्टी विभाजन गर्न खोजेको साथै अर्को पार्टीका एक जना सांसदलाई आफूनिकट दुई जना सांसद र पूर्वप्रहरी महानिरीक्षकको माध्यमबाट तराईको जिल्लाबाट अपहरण शैलीमा काठमाडौं ल्याउने जस्तो आपत्तिजनक कार्य गरेको, नेपालले ओलीका कामप्रति प्रश्न गर्दै लेखेका छन् । दल विभाजन जस्तो गम्भीर विषयमा स्थायी कमिटीका २० जना सदस्यले विधिवत् बैठकको माग गरेकामा त्यसप्रति अवहेलना गरेको पनि उनले उल्लेख गरेका छन् ।उनले पत्रमा लेखेका छन्, २०७७ असारमा बसेको स्थायी कमिटीको बैठकलाई विभिन्न बहाना बनाई निष्कर्षमा पुग्न नदिएको र साउनमा भएको बैठकलाई एकपक्षीय रूपमा स्थगित गरेको, साउनमै आफूनिकटका व्यक्तिहरूलाई नेकपा (एमाले) नामक पार्टी निर्वाचन आयोगमा दर्ता गर्न लगाई पार्टी विभाजन गर्ने षड्यन्त्र गरेको । ओलीको कम्युनिस्ट आन्दोलनलाई विभाजन गराइराख्ने गलत मनसाय नै रहेको नेपालले उल्लेख गरेका छन् । त्यही मनसायका कारण सर्वोच्च अदालतले एमाले र माओवादी केन्द्र पुनः मिल्ने भए निर्वाचन आयोगमा जानू भनेकामा त्यसलाई बेवास्ता गर्दै केन्द्रीय कमिटी बैठक नै नबोलाएको आरोप ओलीमाथि नेपालले लगाएका छन् । उनले पार्टी विधानका धारा पनि उद्धृत गर्दै पार्टी कमिटी, त्यसको गठन, निर्णय प्रक्रिया, मनोनयन प्रक्रियालगायतका विषयबारे ध्यानाकर्षण गराएका छन् । नेता नेपालले आफूलाई पठाइएको पत्र पनि विधानविपरीत रहेको र भ्रम सिर्जना गर्ने उद्देश्यबाट प्रेरित रहेको टिप्पणी गरेका छन् । उनले नेकपाको एकीकरणदेखि गत फागुन २३ गतेको सर्वोच्चको फैसलासम्म आइपुग्दा ओलीले पार्टी विधान र अनुशासन उल्लंघन गरेका घटना भन्दै केही प्रतिनिधिमूलक प्रसंग प्रत्युत्तर पत्रमा बुँदागत रूपमा उल्लेख गरेका छन् । मदन भण्डारी फाउन्डेसनका नाममा देशभरि गुटबन्दी गरेको, एकता गर्दा पालैपालो प्रधानमन्त्री चलाउने भन्ने दाहालसँगको सम्झौता भंग गर्दै पार्टीमा अन्तरविरोध सिर्जना गरेको, पछि दाहाललाई कार्यकारी अध्यक्षका रूपमा काम गर्न नदिएको, बैठक माग गर्दा बेवास्ता गरेको, पार्टीको कार्यादलले पेस गरेका सुझाव नमानेको, विदेशी गुप्तचर संस्थाका प्रमुखसँग बालुवाटारमा कूटनीतिक मर्यादाविपरीत राति गुप्त मन्त्रणा गरेको, सोही समयमा कर्णाली प्रदेशका मुख्यमन्त्रीलाई एकलौटी रूपमा धम्की पत्र पठाएको भन्दै ओलीले गरेको गलत कामको फेहरिस्त नेपालले पत्रमा उतारेका हुन् । गत भदौ २ मा दाहालसहित पाँच नेताले बैठक बस्न माग गर्दै पठाएको २ पेजको पत्रमाथि छलफल गर्नुपर्नेमा उल्टै मिथ्या आरोपसहित दाहाललाई पत्र पठाएको भन्दै नेपालले ओलीप्रति प्रश्न उठाएका छन् । त्यस्तै प्रतिनिधिसभा विघटन गरी नेपाली जनताले पाँच वर्षका लागि दिएको जनादेश र पार्टीमाथिको विश्वास र भरोसामाथि ओलीले घात गरेको नेपालको ठम्याइ छ । लोकतन्त्र, कानुनी शासन र पार्टीको मर्यादाका लागि उभिनेहरूलाई तपार्इंका तर्फबाट सत्ता दुरुपयोग गर्दै दिइएको धाकधम्की र प्रलोभनको तथ्य अरूतिर औंलो तेर्स्याउँदा छोप्न सकिन्छ र ? नेपालले ओलीप्रति अर्को प्रश्न गरेका छन् । महासचिव पोखरेलले नेता नेपालसहित उपाध्यक्ष भीम रावल, उपमहासचिव घनश्याम भुसाल र स्थायी कमिटी सदस्य सुरेन्द्र पाण्डेलाई तीन दिनभित्र स्पष्टीकरण दिन भन्दै पत्र पठाएका थिए । त्यसपछि नेताहरूले स्पष्टीकरण दिने कि नदिने भन्ने लामो छलफल गरेका थिए । उनीहरूले पोखरेलको पत्रको वैधानिकतामाथि नै प्रश्न गर्ने तर स्पष्टीकरणको जवाफ नभई प्रतिप्रश्नका रूपमा पत्र पठाउने निष्कर्ष निकालेका थिए । त्यही आधारमा चार जना नेताहरूले नै व्यक्तिगत रूपमा आफूलाई सोधेका प्रश्नमा व्यक्तिगत खालकै जवाफ दिने र अरू विषयमा एउटै व्यहोराको पत्र पठाउने निर्णय गरेका थिए । त्यही निर्णयअनुसार बिहीबार उनीहरूले ओलीलाई सम्बोधन गर्दै उस्तै व्यहोराको पत्र पठाएका हुन् । उपाध्यक्ष रावललाई पत्रमा सुदूरपश्चिम पार्टीको पैसा हिनामिना गरेको भन्दै आर्थिक अनुशासनको प्रश्न गरिएको थियो । रावलले बिहीबार ओलीलाई सम्बोधन गर्दै लेखेको पत्रमा सुदूरपश्चिम पार्टीको कोष सुरक्षित रहेको उल्लेख गरेका छन् । बरु पार्टी केन्द्रमा सञ्चित करिब १८ करोड रुपैयाँ दुरुपयोग गर्न खोजेको हो कि भनेर ओलीप्रति नै रावलले आशंका व्यक्त गरेका छन् । ओलीको स्पष्टीकरण पत्र र नेपालको प्रतिप्रश्नको पत्र आदानप्रदान भइरहँदा नेपाल समूहले शुक्रबारका लागि आफू पक्षका केन्द्रीय कमिटी सदस्यहरूको बैठक बोलाएको छ । उता ओली पक्षले शुक्रबार नै दिउँसो संसदीय दलको बैठक बोलाएको छ । ओली पक्षले संसदीय दलको विधान संशोधन गरेर पार्टीको हितविपरीत काम गर्ने सांसदलाई संसदीय दलको नेताले कारबाही गर्न सक्नेलगायतका प्रावधान यसअघि नै राखिसकेको छ ।"
एकै दिन ४७९ डढेलो,"डढेलोमा परी वृद्धको मृत्युगोरखा वनमा फैलिएको आगो निभाउने क्रममा डढेलोमा परी आरुघाट गाउँपालिका७ सातदोबाटोका ७२ वर्षीय मोहन फेवाली मगरको मृत्यु भएको छ । आगो निभाउन गएका मगर जलेको अवस्थामा बुधबार राति शव फेला परेका जिल्ला प्रहरीका डीएसपी प्रकाश दाहालले बताए । बुधबार साँझ मृतकको घर छेउको सातदोबाटो सामुदायिक वन छेउमा रहेको बिजुलीको फ्युज जलेर आगो फैलिएको थियो । स्थानीयको सहयोगमा आगो निभाए पनि हुरीबतासले पुनः आगो सल्किएको दाहालले बताए । गाउँलेले आगो निभाए पनि पूरै ननिभेको रहेछ, हावाहुरीले बुधबार साँझ पुनः आगो फैलिएपछि घरनजिकै आगो आउन नदिन उहाँ निभाउन जानुभएको रहेछ, उनले भने, पछि आफन्तले खोज्दा मृत भेटिनुभयो । शव पोस्टमार्टमका लागि आरुचनौटे प्राथमिक स्वास्थ्य केन्द्र पठाइएको छ । जंगलको आगो भने नियन्त्रणमा आइसकेको छ ।"
सुटुक्क बेचिन्छन् हात्ती,"त्यसैले सौराहाका हात्ती सञ्चालकहरू यो बेला हात्ती बिक्री भएको स्वीकार गर्दैनन् । अध्यक्ष तिवारी भन्छन्, पैसा लिएर, दिएर ल्याएको थाहा छैन । तर हात्ती घटनेबढ्ने भइरहन्छ । तर यो पटक भने धेरै हात्ती घटेको उनले सुनाए । अब फर्कने सम्भावना निकै कम देखिन्छ, उनले भने । तिवारी र अन्य हात्ती मालिकहरू हात्ती बेचिएको भन्न चाहँदैनन् । उनीहरू विस्थापित भएको शब्द प्रयोग गर्छन् । मुख्य गरेर लकडाउनपछि नै हो यसरी हात्ती जाने गरेको । किन कि पर्यटक नआउँदा आम्दानी भएन । आम्दानी नभएपछि हात्ती पाल्न गाह्रो भयो, तिवारीले भने ।सौराहामा सफारी गर्न प्रायः हात्ती विभिन्न समयमा किनेर वा भाडामा ल्याइएका थिए । एउटा हात्ती किन्दा सामान्यतया ५० लाख भारतीय रुपैयाँ तिर्नु पर्थ्यो । भाडामा ल्याए महिनाको ५० हजार भारतीय रुपैयाँ तिर्नु पर्थ्यो । माहुतेलगायत हात्तीको अन्य खर्च भाडामा लिनेले नै बेहोर्नु पर्थ्यो । हात्ती सहकारीका अध्यक्ष तिवारी एउटा हात्ती पाल्न महिनामा एक लाखदेखि सवा लाख रुपैयाँसम्म खर्च हुने बताउँछन् । पर्यटक नआएर हात्ती सफारी ठप्प हुँदा यत्रो खर्च गरेर पाल्न गाह्रो भयो । अनि कसरी टिकाउने ? उनले भने । कात्तिकयता नेपाली पर्यटक बढ्न थालेका छन् । तर पनि हात्ती बिक्री हुने क्रम रोकिएको छैन । सौराहाका पुराना होटल व्यवसायी शंकर सैंजुका दुईवटा हात्ती थिए, अहिले एउटा छ । एउटा मेरै हो, राखें, उनले भने, अर्को भाडामा ल्याएको थिएँ, फिर्ता गरें । उनले पाल्न गाह्रो भएर फिर्ता गरेको बताए ।एक व्यवसायीले हात्तीलाई भारतीयले एक करोड नेपाली रुपैयाँसम्म दिन तयार हुने गरेको बताए । पाहुना नआएर होटल चलेको छैन, हात्तीलाई आहारा जुटाउन गाह्रो छ । यस्तो बेला ८०९० लाख रुपैयाँसम्म पर्ने हात्ती करोडभन्दा बढीमा बिक्री हुन थालेका छन् । अनि व्यवसायीले किन हात्ती नबेचुन् ? ती व्यवसायीले भने । उनको यो दाबीको स्वतन्त्र पुष्टि गर्न भने गाह्रो छ ।साइटिसले रोकेको हात्तीको किनबेच सरकारले रोक्न सकेको छैन । तर पनि हात्तीको किनबेच यस्तो बेला किन भइरहेको छ, हात्ती कहाँ गइरहेका छन्, ती हात्ती किनेर कसले के गर्न खोज्दै छ भन्ने जस्ता विषयमा सरकारी निकायले चासो दिनुपर्ने उनले बताए । हात्तीलाई चरनको ठाउँ नहुनाले पनि पालिरहन चाहनेलाई अप्ठेरो छ । गैंडा गणनाको उद्घाटन गर्न वनमन्त्री प्रेमबहादुर आले चैत ९ मा सौराहा आएका बेला क्षेत्रीय होटल संघ चितवन सौराहा (हान) का अध्यक्ष दीपक भट्टराईले पनि यो कुरा उठाएका थिए अध्यक्ष भट्टराईले निकुञ्ज आडको घाँस हात्तीले खान पाउनुपर्ने वातावरण बनाउन मन्त्रीसँग माग गरे । व्यवसायीले गतवर्ष लकडाउन सुरु भएदेखि नै यो माग राख्दै आएका छन् । वनमन्त्री आलेले व्यवसायीको मागमा आफू सकारात्मक भएको र हात्ती विस्थापन रोक्न सरकार गम्भीर हुने आश्वासन दिएका थिए । हात्ती सफारी निकुञ्जभित्र हुने गरेको छैन । मध्यवर्ती सामुदायिक वनमा मात्र निजी हात्तीले सफारी गर्न पाउँछन् । पछिल्लो समय पर्यटन क्षेत्रमा हात्ती सफारी बन्द गर्नुपर्छ भन्ने माग उठ्न थालेको पनि छ । हात्ती सहकारीका अध्यक्ष तिवारीका अनुसार युरोपका मुलुकबाट आउने पर्यटक हात्ती चढ्नै चाहँदैनन् । नेपाली, भारतीय र चीनका पर्यटकमात्रै हात्ती सफारी भनेपछि हुरुक्क हुन्छन् । तत्कालका लागि निकुञ्ज आडमा निजी हात्तीका लागि चरनको व्यवस्था भए व्यवसायीलाई धेरै राहत हुने र हात्ती विस्थापन कम हुने तिवारीले बताए ।"
अदालतलाई गृहमन्त्रीको चुनौती,"(काठमाडौं)  गृहमन्त्री रामबहादुर थापा बिहीबार अपराह्न सुरक्षा दलबलसहित माइतीघर पुग्दा थारू कल्याणकारिणी सभाको धर्ना चलिरहेको थियो । धर्नामा बसेकाहरू सुरक्षा घेराभित्र थिए । गृहमन्त्री थापा गाडी रोकेर धर्नाकारीकै सामुन्ने पलेंटी कसेर बसे । व्यक्ति हत्या आरोपमा सजाय भुक्तानरत निलम्बित सांसद रेशमलाल चौधरीलगायतमाथि लागेका मुद्दा खारेज, थरुहट आन्दोलनमा ज्यान गुमाएकालाई सहिद घोषणा, मधेसी समूहबाट थारूलाई अलग्गै राख्नुपर्नेलगायतका १९ बुँदे माग राख्दै धर्नामा बसेकालाई सम्बोधन गर्न मन्त्री थापा माइतीघर पुगेका थिए । सडकमै बसेर थापाले हाते माइकबाटै सम्बोधन गरे । अदालतमा मुद्दा विचाराधीन हुँदाहुँदै उनले धर्नाकारीको माग सुनुवाइ गर्ने आश्वासन पनि दिए । सम्बोधनका क्रममा उनले आफू सरकार र प्रधानमन्त्री केपी शर्मा ओलीका तर्फबाट धर्नास्थलमा आएको बताएका थिए । कानुन कार्यान्वयन गर्ने तहमा बसेका मन्त्रीबाटै अदालतमा विचाराधीन मुद्दा फिर्तामा सकारात्मक रहेको अभिव्यक्ति दिनुले भने सरकारले दण्डहीनतालाई प्रश्रय दिन खोजेको प्रस्टै उजागर गरेको कानुन व्यवसायीहरूले टिप्पणी गरेका छन् ।वरिष्ठ अधिवक्तासमेत रहेका पूर्वमहान्यायाधिवक्ता रमण श्रेष्ठ राजनीतिक दाउपेच र स्वार्थका लागि दलहरूले अपराधलाई सत्तामा पुग्ने अस्त्र बनाएको बताउँछन् । सुरु अदालतबाट दोषी ठहर भएको मुद्दा फिर्ता गर्न पनि सहज नहुने उनले बताए । अदालतबाट किनारा लागेका र किनारा लाग्न बाँकी मुद्दा सरकारको एकपक्षीय निर्णयले मात्रै फिर्ता हुन सक्तैन, सुरु अदालत (जिल्ला अदालत) बाट दोषी ठहर भई सजाय भुक्तानरतको मुद्दा त झनै फिर्ता लिन असम्भव छ, श्रेष्ठले भने । सर्वोच्च अदालतका पूर्वन्यायाधीश बलराम केसीले टीकापुर हत्याकाण्डको मुद्दा फिर्ता लिइए दण्डहीनता मात्र नभएर पीडितले न्याय पाउने अधिकार पनि हनन हुने बताए । अदालतबाट किनारा लागेका मुद्दा फिर्ता लिने आश्वासन सडकसडकमा गएर गृहमन्त्रीले दिनु भनेको संविधानवाद र कानुनी शासनको बर्खिलाप हो, उनले कान्तिपुरसँग भने, प्रमाण नभई मुद्दा चलाइएको रहेछ, मुद्दामा न्यायिक गर्भपात भएको रहेछ भने एउटा कुरा हो तर यहाँ त राजनीतिक सहमति गरेर मुद्दा फिर्ताका लागि सल्लाह हुन थाल्यो, यो कानुनी शासनका लागि निकै गम्भीर र चुनौतीपूर्ण हो । पूर्वन्यायाधीश केसीले मुद्दा फिर्ताका लागि सरकारबाट कानुनविपरीत दबाब आए महान्यायाधिवक्ताले रोक्नुपर्ने बताए । २०४६४७ सालताका पञ्चायती नेता हेमबहादुर मल्लको मुद्दा फिर्ता लिन दबाब दिँदा तत्कालीन महान्यायाधिवक्ता मेघबहादुर विष्टले समान प्रकृतिको आरोप लागेका नारायणमान बिजुक्छेको मुद्दा पनि फिर्ताको सर्त राखेपछि सरकार पछि हटेको केसीले स्मरण गरे ।२०७२ भदौ ७ गते कैलालीको टीकापुरमा भएको हत्याकाण्डमा दोषी ठहर गर्दै २०७५ फागुन २२ गते जिल्ला अदालत कैलालीले सांसद चौधरीसहित ११ जनालाई जन्मकैदको फैसला सुनाएको थियो । रेशमसहित हरिनारायण चौधरी, राजकुमार कठरिया, सुन्दरलाल कठरिया, बृजमोहन डगौरा, राजेश चौधरी, वीरबहादुर चौधरी, प्रदीप चौधरी, विद्रोह भन्ने सीताराम चौधरी, श्रवण चौधरी, गंगाराम डगौरा चौधरीलाई जन्मकैद भएकामा नाबालक भएकाले श्रवण चौधरीलाई १० वर्ष कैद सजाय सुनाइएको थियो । १२ जनालाई ३ वर्ष र १ जनालाई ६ महिना कैद सजाय अदालतले सुनाएको थियो । थारू कल्याणकारिणी सभाका केन्द्रीय अध्यक्ष धनीराम चौधरीलगायत ३१ जनालाई फरार सूचीमा राखिएको छ । टीकापुर काण्डको मुद्दा फिर्ता लिनुपर्ने माग जनता समाजवादी पार्टी र थारू कल्याणकारिणी सभाले गर्दै आएका छन् । टीकापुरमा नेपाल प्रहरीका एसएसपी लक्ष्मण न्यौपानेसहित ८ प्रहरी र १ शिशु आन्दोलनकारीबाट मारिएका थिए ।सर्वोच्च अदालतले नेकपालाई एकताअघिको अवस्थामा पुर्याएपछि संसद्मा कुनै पनि दलको स्पष्ट बहुमत नहुँदा सत्ता समीकरणका लागि जोडघटाउको खेल चलिरहेको छ । यही मेसोमा जनता समाजवादी पार्टीसँग प्रधानमन्त्री एवं एमाले अध्यक्ष ओलीले सत्ता साझेदारीका लागि प्रस्ताव अघि सारेका छन् । त्यसका लागि चौधरीमाथि लागेको मुद्दा फिर्तालाई जसपाको पूर्वराजपा खेमाले बटमलाइन बनाएको छ । त्यही बटमलाइनलाई सम्बोधन गरेर प्रधानमन्त्री ओलीले आफ्नो नेतृत्वको सरकारलाई निरन्तरता दिने दाउमा छन् । त्यसकै लागि गृहमन्त्री थापा बिहीबार धर्नामा बसेकालाई भेट्न माइतीघर पुगेका हुन् । तपाईंहरूको मागप्रति सरकारको ध्यानाकर्षण भएको छ । सरकार यो समस्यालाई सकेसम्म छिटो समाधान गर्ने पक्षमा छ । तपाईंहरूले जे विषय उठाउनुभएको छ, यसप्रति सरकारको सकारात्मक धारणा छ, उनले भने । चौधरीसहितका कैदीमाथि लागेको मुद्दा फिर्ता भने त्यति सहज देखिँदैन । मुद्दा फिर्ताको एजेन्डा उठाइरहेको जसपाको समर्थन जुटाउन अरू दलले पनि अपराधसँग सौदाबाजी गरिरहेको पूर्वमहान्यायाधिवक्ता श्रेष्ठको टिप्पणी छ । गृहमन्त्री थापाले भने माइतीघरमा धर्नाकारी सामुन्ने बसेर सबै विषयलाई छिट्टै हल गर्ने आश्वासन दिए । वार्ता र संवादद्वारा नै निष्कर्षमा लगेर हल गर्छौं । कतिपय विषयहरूको राजनीतिक रूपले हल गर्नुपर्नेछ । कतिपय कानुनी रूपले हल गर्नुपर्नेछ, कतिपय प्रशासनिक रूपले । वार्ताबाट हल गर्ने निष्कर्षमा सरकार पुगेको छ, उनले भनेका थिए । यसअघि तत्कालीन गृहमन्त्री विमलेन्द्र निधिले पनि हत्या आरोपित सबैमाथि लागेको मुद्दा फिर्ता लिन जोडबल गरेका थिए । तर, प्रहरी र महान्यायाधिवक्ता कार्यालयले असहमति जनाएपछि निधि पछि हटे । आफू महान्यायाधिवक्ता हुँदा तत्कालीन गृहमन्त्री निधिले मधेस आन्दोलनका सबै मुद्दा फिर्ता लिन बारम्बार भन्ने गरेको र नटेरेपछि ५६ पटक तत्कालीन प्रधानमन्त्री पुष्पकमल दाहालसँग पनि भेट गराएर दबाब दिएको श्रेष्ठले स्मरण गरे । निधि कांग्रेस र माओवादी गठबन्धन सरकारका गृहमन्त्री थिए । राजनीतिक विश्लेषक तुलानारायण साह भने टीकापुर घटना नितान्त राजनीतिक भएको तर्क गर्दै यसलाई राजनीतिक रूपबाटै सम्बोधन गर्नुपर्ने बताउँछन् । सत्ता समीकरण र सरकार बनाउने विषय राजनीतिक खेल हुन्, अहिले जसपाले यो खेलमा स्वाभाविक रूपमा पहिलेदेखि नै उठाउँदै आएका विषयलाई नै अगाडि सारेको छ, उनले भने, यो सत्ताको राजनीतिक खेलमा सबैले आआफ्ना अस्त्र प्रयोग गर्ने हो, दाउ हान्ने हो । जसपाका वरिष्ठ नेता राजेन्द्र महतोले थरुहट आन्दोलनलाई राजनीतिक रूपमा सम्बोधन गर्नुपर्ने स्पष्ट लाइन आफूहरूको रहेको बताए । थरुहट आन्दोलनलाई जबर्जस्ती अपराधीकरण गरिएको र त्यसको विरोधमा आफूहरू निरन्तर लागिपरेको उनको भनाइ छ । धर्नास्थलमै गृहमन्त्री आएर सम्बोधन गरेपछि माग पूरा होला नि त भन्ने कान्तिपुरको प्रश्नमा उनले पनि आश्चर्य र अचम्म माने । देख्नु भो नि, गृहमन्त्री नै धर्नामा आएर माग पूरा गर्छु भन्नुभयो, कुन दिन प्रधानमन्त्री नै आउनुहोला । तर आश्वासन र प्रतिबद्धता जे गरे पनि माग पूरा हुनुपर्छ, हामी उधारोमा हिसाब गर्दैनौं, उनले भने । माइतीघरमा सभाले आइतबारबाट धर्ना दिइरहेको छ ।"
६० भन्दा बढीले पत्याउँदैनन् नेताका कुरा : सर्वेक्षण,"काठमाडौं (कास) राजनीतिक हिसाबले मुलुक गलत दिशातर्फ अघि बढिरहेको र त्यसका लागि राजनीतिक पार्टीहरू मुख्य रूपमा जिम्मेवार रहेको एक मत सर्वेक्षणले देखाएको छ । मिडिया अनुसन्धान र विकासमा क्रियाशील सेयरकास्ट इनिसिएटिभ नेपाल नामक गैरनाफामूलक संस्थाले मुलुकका ५ हजार ८२ सर्वसाधारणमाझ गरेको सर्वेक्षणका ४४ प्रतिशतभन्दा बढी सहभागीले मुलुक गलत राजनीतिक बाटामा अघि बढिरहेको बताएका हुन् । त्यसको मुख्य कारणका रूपमा उनीहरूले क्रमशः राजनीतिक पार्टीहरूबीचको द्वन्द्व, राजनीतिक अस्थिरता र कमजोर नेतृत्वलाई औंल्याएका छन् । करिब २२ प्रतिशतले मात्रै मुलुकले सही राजनीतिक दिशा लिइरहेको बताएका छन् । मुलुकमा निरन्तर राजनीतिक खिचातानी बढिरहेको सन्दर्भमा ६० प्रतिशतभन्दा बढीले नेताहरूका कुरालाई आफूले विश्वास गर्नै छोडेको बताएका छन् । राजनीतिक पार्टीका नेताहरूका कुरा पत्याउँछु भन्नेहरू ६ प्रतिशत मात्रै छन् । सर्वेक्षण नतिजाअनुसार मुलुकका प्रमुख जल्दाबल्दा समस्यामा क्रमशः बेरोजगारी, गरिबी, मूल्यवृद्धि र भ्रष्टाचार देखिएका छन् । करिब ५६ प्रतिशत उत्तरदाताले बेरोजगारीलाई मुख्य समस्या ठहर्याएका छन् । यी समस्या हल गर्न संघीय सरकारले तत्काल कदम चाल्नुपर्ने उनीहरूको भनाइ छ । गत फागुन ९ देखि २३ गतेसम्म टेलिफोनमार्फत गरिएको उक्त सर्वेक्षणमा ८० प्रतिशतभन्दा बढी नगरपालिका समेटिएको सेयरकास्टका अध्यक्ष तथा अनुसन्धाता मधु आचार्यले जानकारी दिए । सर्वेक्षणका आधा सहभागीले स्थानीय सरकारले विगत ३ वर्षयता गरेका कामप्रति सन्तुष्टि जनाएका छन् भने ३२ प्रतिशतले मात्रै प्रदेश सरकारका काममा सन्तोष व्यक्त गरेका छन् । केन्द्र सरकारका कामप्रति सन्तुष्टि जनाउनेको संख्या प्रदेशको भन्दा पनि कम (३०५ प्रतिशत) छ । सर्वसाधारणमाझ तीन तहका मध्ये स्थानीय सरकारसँग बढी आशा र भरोसा रहेको देखिएको छ । तपाईंको जीवनस्तर अहिलेभन्दा अझ राम्रो पार्न स्थानीय, प्रदेश वा केन्द्र सरकारमध्ये कसले धेरै भूमिका खेल्ला जस्तो लाग्छ भन्ने प्रश्नमा झन्डै ४८ प्रतिशतले स्थानीय, १५८ प्रतिशतले केन्द्र सरकार र ३८ प्रतिशतले मात्रै प्रदेश सरकारलाई औंल्याएका छन् । मुलुकका राजनीतिक दलले आफ्नो आस्था र रुचिको प्रतिनिधित्व गर्छन् भन्नेमा पनि अधिकांशलाई विश्वास नरहेको पाइएको छ । नेपालका कुनै राजनीतिक दलले तपाईं र तपाईंको परिवारको भावनाको प्रतिनिधित्व गर्छन् भन्ने प्रश्नमा ठूलो हिस्सा (७६१ प्रतिशत) ले नकारात्मक जवाफ दिएको छ । प्रतिनिधित्व गर्छन् भन्ने उत्तरदाता १५ प्रतिशतभन्दा कम छन् । सर्वेक्षणले न्यायालयप्रति पनि अधिकांशको भरोसा नरहेको देखाएको छ । न्यायालयले निष्पक्ष न्याय सम्पादन गर्छ भन्नेमा ४४१ प्रतिशतले मात्रै विश्वास रहेको बताएका छन् । त्यस्तै निर्वाचन आयोगप्रति ४०४ प्रतिशतले मात्रै भरोसा देखाएका छन् ।"
अभियुक्तसँग डीएनए मिल्यो : प्रहरी,"(बैतडी)  बलात्कारपछि हत्या गरिएकी बैतडीकी किशोरी भागरथी भट्ट र घटनापछि पक्राउ परेका किशोरको डीएनए मिलेको प्रहरीले जनाएको छ । केन्द्रीय प्रहरी विधि विज्ञान प्रयोगशालाबाट बिहीबार आएको रिपोर्टमा अभियुक्तको डीएनए र मृतकको भजाइनल स्वाबबाट निकालिएको डीएनए मिलेको बैतडीका प्रहरी प्रमुख डीएसपी नारायणप्रसाद अधिकारीले बताए । प्रहरी अनुसन्धानमा सबैभन्दा ठूलो प्रमाण जुटेको छ, उनले भने, प्रहरीले अनुसन्धान गरेर फाइल अगाडि बढाइसकेको र मुद्दा अदालतमा विचाराधीन भएकाले अब हामीले थप बोल्न मिल्दैन ।जिल्ला प्रहरीले मृतकको भजाइनल स्वाब र अभियुक्तको डीएनए नमुना फागुन १७ गते परीक्षणका लागि पठाएको थियो । जिल्ला अस्पताल बैतडीले मृतकको पोस्टमार्टम रिपोर्ट भने माघ २६ गते नै प्रहरीलाई बुझाएको थियो । पोस्टमार्टममा बलात्कारपछि घाँटी थिचेर हत्या गरिएको उल्लेख छ । डीएनए रिपोर्टपछि भागरथीका काका शिवराज भट्टले अभियुक्त नै घटनामा संलग्न रहेकामा आफूहरू ढुक्क भएको प्रतिक्रिया दिए । प्रमाणले बोलेर नै प्रहरीले अभियुक्त सार्वजनिक गरेको हो । डीएनए पनि मिल्यो, हामी अनुसन्धानबाट सन्तुष्ट छौं, उनले भने ।अभियुक्त १६ वर्षीय किशोरलाई शनिबार डोटीको दिपायलस्थित सुधारगृहमा भेटेर फर्केका उनका बुबा दीपकराज भट्टले आइतबार कञ्चनपुरको महेन्द्रनगरमा पत्रकार सम्मेलन गरी छोरालाई धम्क्याएर घटना स्विकार्न लगाएको दाबी गरेका थिए । डीएनए रिपोर्ट सार्वजनिक भएपछि पनि उनले छोरालाई फसाउन र कसैलाई उम्काउन षड्यन्त्र रचेको हुन सक्ने आरोप लगाए । दोगडाकेदार गाउँपालिका७ चडेपानीकी १७ वर्षीया भागरथीको शव माघ २३ गते खोचलेकचडेपानी ग्रामीण सडकको जंगलमा फेला परेको थियो । घटनामा संलग्न रहेको आरोपमा प्रहरीले फागुन ५ गते सनातन धर्म माविमै पढ्ने किशोरलाई पक्राउ गरेको थियो ।"
अपहरणपछि हत्या जग्गा बेच्न नमान्दा,"(महोत्तरीधनुषा)  ३१ दिनदेखि बेपत्ता झा दम्पतीको शव स्तरोन्नति भइरहेको सडकमा पुरिएको अवस्थामा बिहीबार फेला परेको छ । गत फागुन ११ को राति पिपरा गाउँपालिका५ सहोडवाबाट बेपत्ता ६६ वर्षीय मुसाफिर झा र उनकी श्रीमती ६० वर्षीया गीतादेवीको शव पिपरा२ स्थित सडकमा पुरिएको अवस्थामा भेटाइएको प्रदेश प्रहरी कार्यालय जनकपुरले जनाएको छ । उनीहरूलाई घरबाट बेपत्ता पारिएकै राति हत्या गरिएको प्रदेश २ प्रहरी प्रमुख डीआईजी धीरजप्रताप सिंहले दाबी गरे । शवको प्रकृति हेर्दा अपहरण गरिएकै राति हत्या गरिएको देखिन्छ, डीआईजी सिंहले कान्तिपुरसँग भने, महिना दिनको सर्च अपरेसनपछि कुहिएको र कंकाल देखिएको अवस्थामा शव भेटिएको छ । झा दम्पतीलाई बेपत्ता बनाएको कसुरमा पक्राउ परेका आरोपितहरूबाट भने शव गाडिएको सम्बन्धमा कुनै सुराक नपाएको उनले बताए । चैत ५ मा झाको परिवारले अपहरण गरी शरीर बन्धकसम्बन्धी मुद्दामा किटानी जाहेरी दिएपछि छिमेकीसहित ४ जनालाई महोत्तरी प्रहरीले पक्राउ गरेको थियो । पक्राउ पर्नेमा पिपरा५ सहोडवाका ५२ वर्षीय रामबाबु यादव, उनकै २६ वर्षीय छोरा सुरेन्द्र यादव, कान्छो छोरा २४ वर्षीय राजेन्द्र यादव र भारत, बिहारको मधुवनी जिल्ला थाना मधुवापुर, ग्राम पञ्चायत तरैया२ अनदौली घर भई हाल पिपरा६ बनौली बस्ने ५० वर्षीय हरेन्द्र ठाकुर छन् । उनीहरूमाथि जग्गा किनबेचसम्बन्धी विवादमा झा दम्पतीलाई अपहरण गरेको आरोप लगाइएको थियो ।डीआईजी सिंहका अनुसार झा दम्पतीलाई पोखरीमा वा माटोमुनि गाडिएको हुन सक्ने अनुमानका आधारमा भारतको बिहार र महोत्तरीका एक दर्जनभन्दा बढी पोखरीमा खोजी गरिएको थियो । त्यस क्रममा केही पोखरीको पानी नै सुकाइएको थियो । हालसालै माटो पुरिएका ठाउँ खोजेर खन्दा धेरैजसोमा मरेका चौपाया र कुकुर गाडिएको भेटियो, डीआईजी सिंहले भने । प्लटिङनजिक रहेको जग्गा झा दम्पतीले बेच्न नमान्दा उनीहरूको अपहरण गरेर हत्या गरिएको उनको दाबी छ ।सडकमा दोस्रो चरणको माटो राख्ने क्रममा हत्या गरी बोरामा राखेर गाडिएको अवस्थामा उनीहरूको शव भेटिएको थियो । उक्त स्थान झा दम्पतीको घरबाट करिब ३ किमिको दूरीमा पर्छ । मुसाफिरको शव उनले लगाएको हरियो बुट्टा भएको टिसर्ट र गीतालाई मंगलसूत्र (पोते) र चुराबाट परिवारले पहिचान गरेका महोत्तरी प्रहरीका एसपी दिनेश आचार्यले बताए । उनका अनुसार पिपरा बजारबाट अतरा जाने सडकखण्डमा बाढीले बगाएको खाल्डोमा मर्मत भइरहेको स्थानमा दुवैको शव फेला परेको हो । सडक बगाएकाले डाइभर्सन बनाएर छेउबाट आवतजावत भइरहेको छ । त्यहाँ १० दिनअघिबाट मात्रै गाउँपालिकाले स्तरोन्नतिको काम थालेको थियो ।पहिलो चरणको माटो पुरेर सम्याइसकेपछि झन्डै ४५ दिनअघि उनीहरूको शव ल्याएर गाडिएको हुन सक्ने प्रारम्भिक अनुसन्धानमा देखिएको प्रदेश प्रहरी कार्यालयबाट अनुसन्धानमा खटिएका प्रहरी नायब उपरीक्षक ज्ञानकुमार महतोले बताए । सडकमा नयाँ माटो राखिएकाले हालसालै शव गाडिएको हुन सक्ने हाम्रो अनुमान छ, महतोले भने, शव चाँडै गलाएर नष्ट गर्ने उद्देश्यले ५ प्याकेट जति नुन पनि खन्याइएको पाइएको छ । शव गलिसकेकाले पोस्टमार्टमपछि मात्रै हत्याबारे थप प्रस्ट हुने प्रहरीको भनाइ छ ।अनुसन्धानमा खटिएका अर्का प्रहरी अधिकृतका अनुसार शव फेला परेको स्थान र आसपासको क्षेत्रमा यसअघि नै प्रहरीले खोजी गरेको थियो तर कुनै सुराक भेटाएको थिएन । बेपत्ता भएको लामो समयसम्म पनि सम्पर्कमा नआएपछि प्रदेश प्रहरीको टोली उनीहरूको अपहरणपछि हत्या भएको निष्कर्षमा पुगेर दुई साताअघिदेखि शव खोजीमा लागेको थियो । आसपासका इँटा उद्योग र निर्माणसम्बन्धी काम भइरहेका स्थानमा निगरानी बढाएको थियो । शव लुकाउन सहज हुने भएकाले पनि त्यस्ता स्थानमा खोजी केन्द्रित बनाएको थियो । यही क्रममा बिहीबार शव फेला परेको हो । उक्त स्थानमा माटो पुर्न खटिएका ५ जना मजदुरलाई बिहीबार प्रहरीले पक्राउ गरेको छ ।"
उच्च जोखिममा विद्यार्थी,"(काठमाडौं)  ललितपुरस्थित सेन्ट जेभियर्स स्कुल कक्षा १० मा अध्ययनरत विद्यार्थीमा कोरोना देखिएपछि उनको सेक्सनमा पठनपाठन बन्द गरियो । काठमाडौंको हिमालयन ह्वाइटहाउस कलेजका कर्मचारीमा संक्रमण बढेपछि सोमबारसम्मका लागि कलेज बन्द छ । भक्तपुरको सैनिक आवासीय महाविद्यालय पनि कोरोना संक्रमणका कारण बिहीबारदेखि ठप्प छ । संक्रमितलाई आइसोलेसनमा पठाइएको प्रमुख जिल्ला अधिकारी प्रेमप्रसाद भट्टराईले बताए ।ह्वाइटहाउसका सञ्चालक युवराज शर्माले संक्रमण बढ्दै गएकाले कलेज बन्द गर्नुपरेको बताए । पहिले १२ जना शिक्षक, कर्मचारीमा कोरोना देखियो, उनले भने, उनीहरूलाई मात्र छुट्टी दिएर कलेज सञ्चालन गर्यौं, संक्रमणको दर बढेपछि केही दिन बन्द गरेर नियन्त्रणमा ल्याउने प्रयासमा छौं । ललितपुरस्थित डीएभी स्कुलमा भने प्राइमरी तहमा अध्ययनरत एक विद्यार्थीलाई कोरोना पुष्टि हुँदासमेत विद्यालयले वास्ता नगरेको अभिभावकले गुनासा गरेका छन् । पोखराको लामाचौरस्थित इन्जिनियरिङ अध्ययन संस्थान पश्चिमाञ्चल क्याम्पसका विद्यार्थीमा कोरोना देखिएपछि चैत ३ देखिको स्नातक पहिलो, दोस्रो र तेस्रो वर्षको परीक्षा स्थगित गरिएको छ । कोरोना संक्रमणको चक्र फैलन थालेपछि झन्डै एक वर्षपछि लयमा फर्कंदै गरेका देशभरका शिक्षण संस्था पनि प्रभावित हुन थालेका छन् । शिक्षा मन्त्रालयले संक्रमण वृद्धि भए तत्काल सम्बन्धित शिक्षण संस्था बन्द गर्न सकिने गरी मंसिरबाट विद्यालय पुनःसञ्चालन अनुमति दिएको थियो । शिक्षा विकास तथा समन्वय इकाइ ललितपुरका प्रमुख रमेशप्रसाद मैनालीले प्रभावकारी रूपमा सुरक्षात्मक उपाय अवलम्बन गरे २४ केस देखिँदैमा आत्तिहाल्नुपर्ने अवस्था नरहेको औंल्याए । उनले भने, फेरि अर्को कोरोनाको लहर आएको भनिएको छ, विद्यालय बन्द गरिहाल्नुपर्ने बेला भएको छैन । हिसानका उपाध्यक्ष युवराज शर्माले अभिभावक, विद्यार्थी, शिक्षक वा कर्मचारी संक्रमित भए सम्पर्कमा रहेकालाई जानकारी दिनुपर्ने बताए । छिटपुट रूपमा संक्रमण देखिए उनीहरूलाई मात्र बिदामा राखेर पठनपाठनलाई निरन्तरता दिन सकिन्छ, केस बढ्न थाले सम्बन्धित शिक्षण संस्था बन्द गरेर नियन्त्रणमा आएपछि मात्रै सञ्चालन गर्नुपर्छ, उनले भने । गतवर्ष परेको असरलाई मध्यनजर गरेर जेठसम्म शैक्षिक सत्र लम्ब्याइएको छ । शिक्षा मन्त्रालयका प्रवक्ता दीपक शर्माले सहज र सचेत हुन सके शिक्षण संस्था बन्द गरिहाल्नुपर्ने अवस्था नरहेको बताए । मन्त्रालयले विज्ञप्ति जारी गरेर सावधानीपूर्वक शिक्षण क्रियाकलाप सञ्चालन गर्न आग्रह गरेको छ । तर शिक्षक, विद्यार्थीको स्वास्थ्यमा प्रतिकूल असर पर्ने जोखिम रहेको शर्मा बताउँछन् । आफ्ना पालिकाहरूको अवस्था विश्लेषण गरेर स्थानीय तहले पठनपाठन गर्ने कि नगर्ने निर्णाय लिन सक्छन्, उनले भने । शिक्षण संस्थामा नियमित पठनपाठनबाहेक सभा, समारोह, वार्षिकोत्सवलगायत भीडभाड हुने गतिविधि गर्नसमेत मन्त्रालयले रोक लगाएको छ । विद्यालय पुनःसञ्चालन ढाँचामा स्थानीय तहभित्र कुनै विद्यालयमा जोखिम बढेमा स्थितिको समीक्षा गरी विद्यालय बन्द गराउन निर्देशन दिन सक्ने उल्लेख छ । विद्यालय खोल्नु वा बन्द गराउनुअघि जिल्लास्थित संकट व्यवस्थापन केन्द्रसँग अनिवार्य समन्वय गर्नुपर्ने भनिएको छ । स्थानीय तहले जनप्रतिनिधि, शिक्षक महासंघ, व्यवस्थापन समिति, शिक्षाविद्, स्वास्थ्य विज्ञहरूसँग परामर्श गरेरमात्रै विद्यालय सञ्चालन र बन्दको निर्णय लिनुपर्नेछ । पोहोर चैत ११ देखि लकडाउन भएपछि शिक्षण संस्था ठप्प थिए । अधिकांशले अनलाइन कक्षासमेत सञ्चालन गरे । माघ १ बाट उपत्यकाका स्थानीय तहले विद्यालय खोल्ने अनुमति दिएपछि धेरैजसो विद्यालयमा पठनपाठन सुरु भयो । जनस्वास्थ्यविद् डा शरद वन्तले केही दिनको तथ्यांक हेरेर नेपालमा संक्रमितको संख्या बढेको भन्ने आधार नरहेको बताए । उनले भने, भारतमा जसरी संक्रमित बढिरहेका छन्, त्यसलाई हेरेर सतर्क हुनुपर्छ । यसको मतलब अहिल्यै बन्दाबन्दी गरिहाल्ने पटक्कै होइन । जनस्वास्थ्यका मापदण्ड कडाइका साथ अपनाए कक्षा सञ्चालन गर्न डराउनु नपर्ने उनले बताए । जनस्वास्थ्यविद् डा रवीन्द्र पाण्डे पुनः खतराको घण्टी बजिसकेको बताउँछन् । साना विद्यार्थीलाई स्वास्थ्यको मापदण्ड पालना गर्न गाह्रो हुने र धेरै घण्टासम्म स्कुलमै रहने भएकाले संक्रमण सर्ने जोखिम अझ बढी भएको उनको भनाइ छ । स्वास्थ्य तथा जनसंख्या मन्त्रालयका सहप्रवक्ता डा समीरकुमार अधिकारीले जोखिम बढ्न नदिन नेपालभारतबीच सीमानाकामा रहेका विद्यालयमा निगरानी बढाउन सुझाए । कुनै विद्यार्थीमा कोरोना देखियो भने सो क्षेत्रको स्थानीय तहमा र शिक्षा कार्यालयमा जानकारी दिनुपर्छ । त्यसपछि संक्रमितसँग घुलमिल भएका अन्य विद्यार्थीलाई बिदामा राखेर घरपरिवारलाई निगरानीमा राख्न लगाउनुपर्छ, उनले भने ।वैकल्पिक सिकाइमा जोडराष्ट्रिय निजी तथा आवासीय विद्यालय अर्गनाइजेसन नेपाल (नेसनल प्याब्सन) ले वैकल्पिक शिक्षण सिकाइलाई जोड दिने भएको छ । कोरोना महामारीले शैक्षिक गतिविधिमा असर पुगेकाले थप प्रभावकारी व्यवस्था गर्नेबारे कञ्चनपुरको महेन्द्रनगरमा सम्पन्न बैठकले निर्णय गरेको हो । असहज परिस्थिति र निजी विद्यालयमा देखिएको समस्याबारे छलफल भयो, नेसनल प्याब्सनका अध्यक्ष ऋतुराज सापकोटाले भने, शिक्षण सिकाइका गतिविधिलाई विभिन्न माध्यमबाट प्रभावकारी व्यवस्थापन गर्न विद्यालयहरूले आवश्यक ठानेमा यसमा केन्द्रीय समितिले आवश्यक सहयोग पुर्याउने निर्णय गरियो । त्यसका निम्ति सदस्य विद्यालयले मासिक कुल आयको कम्तीमा शून्य दशलमब ५ प्रतिशत रकम जगेडा कोष निर्माण गर्नुपर्नेछ । उक्त कोषलाई आकस्मिक र भैपरी आउने असहज अवस्थाको व्यवस्थापनमा खर्च गरिने जनाइएको छ ।"
संक्रमित विद्यार्थी परीक्षामा,"पोखरा (कास) विद्यार्थीमा कोरोना संक्रमण देखिए पनि लामाचौरस्थित इन्जिनियरिङ अध्ययन संस्थान पश्चिमाञ्चल क्याम्पसले स्नातक तह चौथो वर्षको परीक्षा शुक्रबारदेखि सञ्चालन गर्ने भएको छ । यहाँका ७६ विद्यार्थी र २ शिक्षकमा कोरोना पुष्टि भएको छ । एक वर्ष खेर जाने भन्दै संक्रमित विद्यार्थीले नै परीक्षामा सहभागी हुन्छौं भनेपछि परीक्षा सुरु गर्न लागिएको क्याम्पसले जनाएको छ । चौथो वर्षमा ३ सय ७६ विद्यार्थी रहेकामा १६ जना संक्रमित छन् । संक्रमित र अन्य विद्यार्थीलाई छुट्टाछुट्टै भवन र कोठामा भौतिक दूरी कायम राख्दै परीक्षा लिन्छौं, क्याम्पस प्रमुख रामप्रसाद पौडेलले भने, उत्तरपुस्तिका एउटा बास्केटमा राखेर केही दिनपछि सेनिटाइजलगायत सुरक्षाका सबै उपाय अवलम्बन गरी व्यवस्थापन हुनेछ । विद्यार्थी र क्याम्पस प्रशासनबीचको सहमतिमै परीक्षा गर्न लागिएको स्ववियु सभापति इन्द्र पौडेलले बताए । चौथो वर्षका विद्यार्थीको हकमा एक वर्ष ढिला भइसक्यो, उनले भने, छिटो पासआउट हुन विद्यार्थीकै चाहनाले परीक्षा हुन लागेको हो ।"
'नयाँ भेरिएन्ट आए अवस्था जटिल,"(काठमाडौं)  कोरोना संक्रमण दर केही वृद्घि भएपछि उच्च स्वास्थ्य सतर्कता अपनाउन विज्ञहरूले आग्रह गरेका छन् । खोप लगाएका र नलगाएका सबैले मास्क, सामाजिक दूरी, हातको सरसफाइ, हावा ओहोरदोहोर हुने ठाउँमा बसेर जनस्वास्थ्यको उपाय कडाइसाथ पालना गर्न उनीहरूको सुझाव छ । संक्रमितमा ३४ महिनापछि एन्टिबडी घट्दै गएको पाइयो, स्वास्थ्य मन्त्रालय इपिडिमियोलोजी तथा रोग नियन्त्रण महाशाखाका निर्देशक डाकृष्णप्रसाद पौडेलले भने, असोजकात्तिकतिर संक्रमण उच्च देखिएको थियो, अहिले संक्रमणविरुद्घको एन्टिबडी घट्दै गएको देखिएको छ । भारतमा संक्रमण उत्कर्षमा देखिएको ३४ सातापछि यहाँ पनि संक्रमण बढ्यो । उनका अनुसार सुदूरपश्चिमका गौरीफन्टा र गड्डाचौकी नाकाबाट नेपाल भित्रिएकामध्ये २४ जनामा एन्टिजेन पोजिटिभ देखिएको छ । भारतको स्वास्थ्य तथा परिवार कल्याण मन्त्रालयका अनुसार त्यहाँ बेलायतमा देखिएको भाइरसको ७३६ पोजिटिभ नमुना देखिएको छ । यस्तै, दक्षिण अफ्रिकी भाइरसको ३४ नमुना र एउटा नमुना ब्राजिलको पाइएको छ । भाइरसको चिन्ताजनक प्रकार र दोहोरो म्युटेसन भएको भेरिएन्ट पनि भारतमा भेटिएको छ । तर यसको संख्या यकिन छैन । हालसम्म नेपालमा बेलायतमा देखिएको भाइरसको भेरिएन्ट पुष्टि भएको थियो । नेपालमा संक्रमित ८० प्रतिशतभन्दा बढीमा कुनै लक्षण नदेखिएर आफैं निको भएको अवस्था (एसिम्प्टोम्याटिक) भएकाले कतिको शरीरमा एन्टिबडी बन्यो भन्नेबारे अनुसन्धान भएको छैन । जनस्वास्थ्यविद् डाराजेन्द्र बीसीका अनुसार संक्रमण उच्च अवस्थामा रहेका बेला करिब ५० प्रतिशतभन्दा बढी नेपाली कुनै न कुनै रूपले संक्रमित भएका थिए । स्वास्थ्य मन्त्रालयका एक अधिकारीले नेपालमा करिब ५० प्रतिशत व्यक्तिमा कोरोना भएको बताए ।पुरानो भेरिएन्टविरुद्घको एन्टिबडी नेपालीले बिस्तारै गुमाउँदै गरेको अवस्थामा नयाँ भेरिएन्ट आए अवस्था थप जटिल बन्ने डाबीसी बताउँछन् । नयाँ भेरिएन्टविरुद्घ शरीरमा एन्टिबडी नबनिसकेकाले थप समस्या ल्याउन सक्ने उनको भनाइ छ । खोपले नयाँ भेरिएन्टविरुद्घ समेत काम गर्न सक्ने मान्यता रहे पनि प्रमाणीकरण भइसकेको छैन, उनले भने । डब्लूएचओको साप्ताहिक महामारीसम्बन्धी अद्यावधिक विवरणअनुसार दक्षिणपूर्वी एसिया, पश्चिम प्रशान्त, युरोप र पूर्वी भूमध्यसागर क्षेत्रमा संक्रमणमा वृद्घि देखिएको छ ।सीसीएमसीलाई सुझावस्वास्थ्य तथा जनसंख्या मन्त्रालयले आवश्यक तयारीका लागि कोभिड१९ संकट व्यवस्थापन केन्द्र निर्देशक समिति (सीसीएमसी) लाई ८ बुँदे सुझाव दिएको छ । मन्त्रालयले दक्षिणी सीमाबाट भित्रने क्षेत्रमा निगरानी बढाउने र केन्द्रबाट अनुगमन गर्ने जनाएको छ । त्रिभुवन अन्तर्राष्ट्रिय विमानस्थलमा आन्तरिक र अन्तर्राष्ट्रिय आगमन तथा प्रस्थान कक्षमा निगरानी बढाई स्वास्थ्य परीक्षणमा थप सक्रियता बढाउन पनि सुझाव दिइएको छ । सञ्चालनमा रहेका सीमानाकालाई संक्रमणको अवस्था हेरी पुनरावलोकन गर्न र संक्रमण दर उच्च भए नाका घटाउन गृह मन्त्रालयले आवश्यक गृहकार्य गर्नुपर्ने सुझाव दिइएको छ । पर्यटनसँग सम्बन्धित कार्यक्रम राति ९ बजेपछि बन्द गर्न संस्कृति, पर्यटन तथा नागरिक उड्डयन मन्त्रालयले व्यवस्था मिलाउने सुझाव पनि समेटिएको छ । सीमानाकाबाट भित्रने हरेकलाई १० वटा मास्क दिने निर्णय भएको डा पौडेलले बताए ।"
डेढ महिनापछि ६ संक्रमित आइसोलेसनमा,"बागलुङ (कास) डेढ महिना खाली भएको धौलागिरि अस्पतालको आइसोलेसनमा ६ जना कोरोना संक्रमित भर्ना भएका छन् । बहिरंग कक्ष (ओपीडी) मा आएका बिरामीलाई शंका लागेर परीक्षण गर्दा संक्रमण पुष्टि भएको हो । अस्पतालमा दैनिक ३० देखि ४० जनासम्म ज्वरो र रुघाखोकीका बिरामी उपचारका लागि आइरहेका मेसु डा शैलेन्द्र पोखरेलले बताए । लक्षणसहितका संक्रमित बढ्न थाले पनि जिल्लामा स्वास्थ्य सुरक्षा मापदण्ड पालना र संक्रमण नियन्त्रणको तयारी भने देखिँदैन ।बढी भीडभाड हुने सरकारी कार्यालय, सार्वजनिक सवारीसधान मात्रै होइन, अस्पतालमा समेत सुरक्षा सावधानी अपनाइएको छैन । भीडमा पनि मास्क लगाएको देखिँदैन, फेरि जोखिम बढ्ने भयो, बागलुङ नगर स्वास्थ्य शाखा प्रमुख रामप्रसाद खनालले भने, प्रशासनकै कडाइ आवश्यक देखियो ।डा पोखरेलले हरेक व्यक्ति आफैं सचेत हुनुपर्नेमा जोड दिए । अस्पतालमा सबै स्वास्थ्य मापदण्ड पालनामा कडाइ गरिने पनि उनले बताए । प्रमुख जिल्ला अधिकारी शिवकुमार कार्कीले जिल्ला भित्रिने व्यक्तिको नामावली उतार्ने, विदेशबाट आएको भए अनिवार्य पीसीआर गर्ने, भीड गर्न नदिने काम पुनः थालेको बताए । यसअघिका सबै क्वारेन्टाइन सक्रिय बनाउने भनेका छौं, कार्कीले भने, विकल्पको खोजी पनि भइरहेको छ । संक्रमण बढ्ने जोखिमका बीच होलीमा भीडभाड गर्न रोक लगाइएको पनि उनले बताए । मास्क नलगाए संक्रामक रोग ऐनअनुसार कारबाही हुनेछ, उनले भने, पछिल्लो पटकको कोरोना लहरमा मृत्युदर पनि उच्च भएकोले यसपटक हेलचेक्र्याइँ गर्न दिँदैनौं । भारत र तेस्रो मुलुकमा आउनेलाई जिल्ला प्रवेशद्वारमा जाँच गरी अनिवार्य क्वारेन्टाइनमा राखिने पनि कार्कीले बताए । धौलागिरि अस्पतालमा ३० शय्याको मात्रै आइसोलेसन केन्द्र छ । यसअघि आइसोलेसन बनाइएका धौलागिरि बहुमुखी क्याम्पस र बहिरा विद्यालयमा कक्षा सञ्चालन भइरहेको छ । नियमित परीक्षासमेत चलेकोले संक्रमण बढ्नासाथ आइसोलेसन राख्ने स्थानको समेत अभाव हुन सक्ने स्वास्थ्य कार्यालय प्रमुख सुरज गुरौ बताउँछन् । बागलुङमा क्षयरोगका बिरामी पनि धेरै देखिएकाले कन्ट्याक्ट ट्रेसिङ भइरहेको छ, गुरौले भने, त्यस्ता बिरामीलाई कोरोना संक्रमण बढी हुन्छ । हरेक स्वास्थ्य चौकी तहमै कम्तीमा २ सय शय्याको आइसोलेसन बनाइने उनले जनाए ।"
उपचार केन्द्र तयार पारिँदै,"मोरङ (कास) प्रदेश १ मा बिहीबार कोरोना संक्रमित एक महिलाको मृत्यु भएको छ । पुसयता प्रदेशमा कोरोनाबाट मृत्यु भएको यो पहिलो हो । झापाको कन्काई नगरपालिका२ की ३९ वर्षीया महिलाको बिर्तामोडस्थित अस्पतालमा मृत्यु भएको हो । जिल्ला स्वास्थ्य कार्यालयका सूचना अधिकारी जीवन चौलागाईंका अनुसार संक्रमण पुष्टि भएपछि उनी चार दिनअघि अस्पतालमा भर्ना भएकी थिइन् । केही दिनअघि भारतबाट फर्किएकी उनमा संक्रमण पुष्टि भएको थियो । प्रदेशमा तीन महिलासहित बिहीबार चार जना नयाँ संक्रमित फेला परेको सामाजिक विकास मन्त्रालयको तथ्यांक छ । एक सातादेखि फेरि संक्रमण देखिन थालेपछि मन्त्रालयले विराटनगरस्थित कोसी अस्पतालको कोभिड१९ उपचार केन्द्रलाई पुनः सञ्चालनमा ल्याउने तयारी गरेको छ । मन्त्रालयका सचिव गोविन्दबहादुर कार्कीले यसअघि केन्द्रमा जनशक्ति घटाएको तर पछिल्लो समय संक्रमण बढ्न थालेकाले तयारी अवस्थामा राख्ने निर्णय गरेको बताए । उनले संक्रमित बिरामी आएको अवस्थामा भर्ना गरेर तत्काल उपचार गर्ने तयारी गरिएको जनाए । कोभिड जोखिम व्यवस्थापन समिति मोरङको बिहीबारको बैठकले भारतमा कोरोना संक्रमण बढ्दै गएको र रोजगारीमा गएकाहरू फर्किंदा संक्रमणको जोखिम बढेकाले स्वास्थ्य सुरक्षा मापदण्ड अपनाउन अनुरोध गरेको छ । मोरङका सहायक प्रमुख जिल्ला अधिकारी शरदकुमार पोखरेलका अनुसार समितिले भीडभाड गरेर होली नमनाउन, स्वास्थ्य सुरक्षा मापदण्ड पालना गर्न, सामाजिक दूरी कायम गर्न, मास्क, सेनिटाइजर लगाउन आग्रह गरेको छ । मोरङका १७ वटै पालिकालाई क्वारेन्टाइन, आइसोलेसन र उपचार केन्द्र तयारी अवस्थामा राख्न पत्राचार गरिसकिएको पोखरेलले बताए । परीक्षणको दायरा बढाउन र शंकास्पद व्यक्तिहरूलाई परीक्षणको दायरामा ल्याई कन्ट्याक्ट ट्रेसिङ गर्नसमेत समितिले निर्देशन दिएको छ ।"
मूल नाका नै भद्रगोल,"(बेलहिया, रूपन्देही)  भारतमा कोरोना संक्रमण उच्च भइरहेका बेला नाकामा भने स्वास्थ्य मापदण्ड पालना हुन सकेको छैन । बिहीबार रूपन्देहीको बेलहिया नाकामा पुग्दा अधिकांश सर्वसाधारणले मास्क लगाउन नै अटेर गरेको पाइएको छ भने सामाजिक दूरी कायम हुन सकेको देखिएन । सर्वसाधारणमा कोरोना संक्रमणबाट जोगिनेभन्दा छिटो नाका पार गर्ने चिन्ता थियो । भारतपट्टि सीमा सुरक्षा बल (एसएसबी) ले लाइन बसेका सर्वसाधारणसित सोधपुछ गर्दै आएका छन् । त्यहाँ शंकास्पद व्यक्तिलाई हेल्थ डेस्कमा पठाएर ज्वरो नाप्ने गरिएको छ । संक्रमण बढेको खबरपछि मुलुकतर्फ आउने सर्वसाधारणको ज्वरो नाप्ने र नामावली संकलन सुरु गरिएको छ ।सीमामा खटिएका नेपाली प्रहरीले मास्क लगाउन अनिवार्य गरिरहेका थिए । केहीले आग्रह स्विकारेका थिए । तर, धेरै जना अटेर गर्दै यात्रा गरिरहेका थिए । प्रहरीले भनेपछि धेरैले गोजीमा राखेको मास्क निकालेर लगाउने गरेका थिए । बिहाबारीका लागि भारतबाट मुलुकतर्फ आउने हूल धेरै थिए । त्यस्तो समूहका धेरै महिलाले नाकामा आएपछि साडीको सप्कोले मुख छोपेर हिँडेका थिए । लाइन बस्न झन्झट मान्नेहरू चोर बाटोबाट सीमा पार गरिरहेका थिए । नेपाली बजारबाट छोकडा, नरिवललगायत भारत पुर्याउने र उताबाट टुथपेस्ट, अगरबत्ती, चिनी यहाँ ओसारेर बेच्ने समूहलाई रोकटोक थिएन । चर्को घाममा लाइन लाग्ने धेरै सीमावर्ती सुनौली बजारमा घरायसी सामान किनमेलका लागि गइरहेका थिए । सुनौलीबाट १२ किलो चिनी र चियापत्ती खरिद गर्न जाने धेरै भेटिए । बिहीबार केही घण्टा नाकामा बसेर निगरानी गर्ने क्रममा भारतीय एसएसबीले जाँचका लागि कुकुर प्रयोग गरी नेपाल प्रवेश गर्नेका झोला जाँच गरिरहेका थिए । एसएसबीले नेपाली नागरिकतालगायत सरकारी कागजातबिना प्रवेशमा कडाइ गरिरहेका छन् । भारततर्फ गरिएको कडाइले नेपाल प्रहरीलाई राहत मिलेको छ । यहाँ प्रहरी र स्वास्थ्यकर्मीलाई सुरक्षा र स्वास्थ्य जाँचका लागि उपकरण र आवश्यक सामग्री अभाव छ ।स्याङ्जाको पुतलीबजारका १८ वर्षीय विशाल मोची केही साथीसहित भारततर्फ जाँदै थिए । भारतीय सेनामा भर्ती हुने रहर भएकाले परीक्षा दिन गोरखपुर जान लागेको उनले बताए । पैसा कमाउन पाए भयो, उनले भने, कोरोना अहिलेसम्म लागेको छैन, नलाग्दासम्म डर पनि छैन । यसअघि सञ्चालन भएको छनोट परीक्षा भारतको नौतनवाबाट उत्तीर्ण भइसकेको र अन्तिम परीक्षाका लागि गोरखपुर हिँडेको उनले बताए । स्याङ्जाकै शिव मानन्धर चार वर्षपछि बिदा मनाउन बेलहिया नाका हुँदै मुलुक प्रवेश गरे । पोखरा घर भई मुम्बईमा होटलमा काम गर्ने उनले भारतीय बजारमा मानिसले कोरोनाको डर मान्न छोडेको बताए । उता त न कडाइ छ, न डर, उनले भने, यही नाकामा देखें यत्तिको जाँच । नाकामा मानिसको बाक्लो उपस्थिति र बिनामास्क आवतजावतले कोरोना महामारी पहिलेजस्तै फैलिन सक्ने उनले बताए । सिद्धार्थनगर नगरपालिकाअन्तर्गत स्वास्थ्य शाखाका तीन कर्मचारी पालैपालो सीमामा खटिने गरेका छन् । उनीहरू ज्वरो नाप्छन् । सँगै बसेका प्रहरीले तथ्यांक संकलन गर्छन् । प्रहरीको तथ्यांकअनुसार नाका हुँदै अहिले दिनहुँ ६ हजारको संख्यामा ओहोरदोहोर गर्छन् । दैनिक ३ हजार ५ सयको ज्वरो परीक्षण गरी पठाउने गरेको सिद्धार्थनगर नगरपालिकाका अहेव अनिलकुमार यादवले बताए । गत वर्षदेखि नाकामै छौं, उनले भने, बीचमा सवारीसाधनका चालक र सहचालकको ज्वरो मात्र जाँच गरिन्थ्यो, १० दिन भयो, सबैको सुरु गरिएको छ । उनका अनुसार नेपाल प्रवेश गर्ने ८० प्रतिशत भारतीय भैरहवास्थित रण अम्बिका आँखा अस्पतालमा आँखा जँचाउन आउने हुन्छन् । त्यस्तै, २० प्रतिशत बिदामा मुलुक आउने र चिनीलगायत उपभोग्य वस्तु किनेर फर्कनेहरू पनि त्यत्तिकै हुन्छन् । हेल्थ डेस्कमा जाँच गर्न बोलाउँदा नजिकैदेखि आएको र भर्खरै फर्किने हो भन्नेहरूको कमी नभएको यादवले बताए । भन्सार कार्यालयले सामग्री जाँच गर्ने भएकाले आफूहरूले केही गर्न नमिल्ने इलाका प्रहरी कार्यालय बेलहियाका प्रहरी निरीक्षक ईश्वरी अधिकारीले बताए । प्रशासनले निर्देशन दिनेबित्तिकै हामीले कडाइ गर्न थालिहाल्छौं, उनले भने, अहिले नियमित काम गरिरहेका छौं । किनमेलका लागि पारि जानेलाई रोकेमा नागरिकको घुइँचोले २३ घण्टामै विरोध गर्ने उनले बताए । सामान्य किनमेलका लागि स्थानीय पारि नगए जोखिम स्वतः कम हुने उनको भनाइ छ ।सबै पालिका र सम्बन्धित निकायसँग कोरोनाको दोस्रो लहरबाट बच्न अपनाउनुपर्ने उपायका विषयमा बैठक बस्ने तयारी गरेको रूपन्देहीका प्रमुख जिल्ला अधिकारी पीताम्बर घिमिरेले बताए । कार्यक्रम जुधेर बैठक रोकिएको छ, उनले भने, शुक्रबार बस्नेछौं । सीमावर्ती भारतीय बजारमा गएर घरायसी सामान किन्नेलाई पूर्ण रूपमा रोक लगाउन निर्देशन दिएको उनले दाबी गरे । हेल्थ डेस्कमा ज्वरो जाँच गर्ने, ज्वरो आएको खण्डमा अर्को हेल्थ डेस्कमा आरडीटी परीक्षण गरिने र कोरोना देखिएमा सिद्धार्थनगर नगरपालिकाले तयार गरेको आइसोलेसनमा राख्ने व्यवस्था मिलाइसकेको उनको भनाइ छ । घिमिरेका अनुसार परीक्षणमा नेगेटिभ आएकालाई सम्बन्धित पालिकासँग छलफल गरी १० दिन होम क्वारेन्टाइनमा अनिवार्य बस्नुपर्ने प्रावधान तयार गरी सूचना पठाइएको छ ।"
बहराइनको खोपले राजदूत सुन्दास छानबिनमा,"(काठमाडौं)  सगरमाथा आरोहण गर्न १२ दिनअघि काठमाडौं उत्रिएका बहराइनका राजकुमार शेख मोहम्मद हमाद मोहम्मद अलखालिफासहितको समूहले ल्याएको कोरोनाविरुद्धको खोपको प्रमाणिकता विवादास्पद बनेपछि बहराइनस्थित नेपाली राजदूत पदम सुन्दास अनुसन्धानमा तानिएका छन् । बहराइनको टोली नेपाल हिँडेपछि त्यहाँस्थित नेपाली दूतावासले आफ्नो वेबसाइट मार्फत जारी गरेको विज्ञप्तिमा गोरखा जिल्लाको चुमनुब्री गाउँपालिका१ मा रहेका जनताका लागि कोरोना प्रतिरोधी खोप लगाइने उल्लेख गरिएको छ । टोलीले २ हजार भाइल अस्ट्राजेनेका खोप साथमा रहेको दूतावासले विज्ञप्ति जारी गरे पनि उक्त खोप तोकेबमोजिम नपाइएको अनुसन्धानमा भेटिएको छ । यो विज्ञप्ति अझै पनि बहराइनस्थित नेपाली दूतावासको वेबसाइटमा छ । तर नेपाल ल्याइएको खोप चिनियाँ सिनोफार्म कम्पनीको भन्ने थाहा भएको छ, परराष्ट्रका एक अधिकारीले भने । थाहै नभएको विषयमा विज्ञता देखाउन वा हतारमा कूटनीतिक प्रभावपहुँच देखाउन म्यानमास्थित दूतावासले गलत सूचनाको विज्ञप्ति जारी गरेको आशंकामा राजदूत सुन्दास अनुसन्धानमा परेका हुन् । राजदूत सुन्दासले भने उड्ने अघिल्लो दिन (१३ मार्च) मा मात्रै नेपाल जान लागेको र साथमा कोरोना प्रतिरोधी खोप लैजान लागिएको जानकारी आएको बताए । हामीले यसबारे १४ तारिखमा परराष्ट्र मन्त्रालयमा जानकारी गरायौं । त्यहाँबाट स्वास्थ्य मन्त्रालय हुँदै खोपबारे सूचना प्रवाह नहुँदा समस्या जन्मिएको हो, उनले कान्तिपुरलाई भने । राजनीतिक आधारमा तत्कालीन माओवादीका समर्थक सुन्दासको राजदूत पदावधि पूरा हुन अब ४ महिना मात्रै बाँकी छ । संवेदनशील र मानवीय गम्भीर स्वास्थ्य स्थितिमाझ प्रयोग गर्नुपर्ने खोपका विषयमा परराष्ट्र मन्त्रालयसहितको अनुमति लिनुपर्नेमा त्यसो नगरेको पनि पाइएको छ । हाम्रो स्वीकृतिबिनै खोप आएपछि हामीले छानबिन थालेका थियौं, यो त सिनोफार्मको खोप पो रहेछ, औषधि व्यवस्था विभागका महानिर्देशक भरत भट्टराईले भने, खोपलाई निगरानीमा राखेका छौं । खोप त्रिभुवन विमानस्थलको भण्डारण (कोल्डचेन) मा राखिएको स्रोतले जनाएको छ । विभागले अहिलेसम्म सिनोफार्म र कोभिसिल्डको खोप आयात गर्न अनुमति दिएको छ । त्यसमा पनि सिनोफार्म खोप अनुदानको मात्रै ल्याउन पाइन्छ । बहराइनका राजकुमारले अनुमतिबिनै खोप ल्याएको सूचना बाहिर चुहिएपछि मन्त्रालयले छानबिन गर्न विभागलाई निर्देशन दिएको थियो । विभागले छानबिन गरी मन्त्रालयलाई प्रतिवेदन बुझाइसकेको जनाएको छ । खोप प्रयोग गर्नेनगर्नेबारेमा कुनै निर्णय भएको छैन, स्वास्थ्य मन्त्रालयका सहायक प्रवक्ता डा समीरकुमार अधिकारीले भने ।नेपाल र नेपालीको सहयोगका लागि कोरोनाविरुद्धको खोप लिएर काठमाडौं उत्रँदा विमानस्थलमा स्वास्थ्य सेवा विभाग, नेपाली सेनासहितका पदाधिकारी उपस्थित नभएको देखेर बहराइन राजपरिवार रुष्ट भएको ब्रिफिङ परराष्ट्र मन्त्रालयमा पुगेपछि समस्या थप जटिल बनेको छ । भ्याक्सिनबारेको यो विवाद किन उब्जियो ? हामीले नेपाली नियोगमा सूचना दिएकै थियौं त, राजपरिवारका सदस्यले यसरी जनाएको असन्तुष्टिबारे बहराइनको म्यानमास्थित नेपाली दूतावास पनि जानकार भइसकेको छ ।"
"'लकडाउन होइन, रोकथाममा ध्यान देऊ","स्वास्थ्य तथा जनसंख्या मन्त्रालयले कोभिड१९ संक्रमण बढ्न सक्ने भन्दै आइतबार विज्ञप्तिमार्फत देशभर भीडभाड हुने कार्य नगर्न र जनस्वास्थ्यका मापदण्ड पालना गर्न आग्रह गर्नु अपरिहार्य थियो । खासगरी, छिमेकी भारतमा संक्रमण दर पुनः आकासिन र नेपालमा पनि केही मात्रामा बढ्न थालेपछि देखाइएको यस्तो जागरुकता समयोचित पनि छ । मन्त्रालयले बुधबार आयोजित मिडिया ब्रिफिङ मा फेरि यसबारे जोड दिँदै संक्रमितको संख्या उच्च हुन गएमा लकडाउन गर्नुपर्ने अवस्थासमेत आउन सक्ने चेतावनी दिएको छ । स्थिति नियन्त्रणबाहिर जाने देखिएमा संक्रमणचक्र रोक्न लकडाउन अन्तिम विकल्प भए पनि अहिल्यै सरकारको ध्यान यसतर्फ केन्द्रित हुनु हुन्न । दैनिक संक्रमित संख्या देशभरमा २ सयभन्दा तलै रहेको हालसम्मको अवस्थामा रोकथामका सम्पूर्ण तयारी कार्यान्वयन गर्नेतर्फ लाग्नुपर्छ, लकडाउनको घोषणातर्फ होइन । सरकारलाई थाहा भैसकेको छ मुलुकको आर्थिक जीवनदेखि सर्वसाधारणको जीविकासम्ममा लकडाउनको कति असर पर्छ ? यो सब जान्दाजान्दै पनि राष्ट्रिय जीवनमै प्रत्युत्पादक ठहरिएको लकडाउनलाई नै सजिलो उपायका रूपमा प्रयोग गर्नेबारे अहिल्यै सोच्नु हुँदैन । फेरि, पर्याप्त परीक्षण र कन्ट्याक्ट ट्रेसिङ को अभावमा हिजोका दिनमा घोषित उद्देश्यकै हकमा पनि लकडाउन कति प्रभावकारी भयो भन्ने प्रश्न पनि आफैंमा अहम् छँदै छ । तसर्थ, आजका मितिमा सरकारको सम्पूर्ण ध्यान संक्रमण बढ्नै नदिनेतर्फ केन्द्रित हुनुपर्छ । त्यसका निम्ति जनस्वास्थ्यका मापदण्डहरूको अनिवार्य पालना गर्न लगाउनुपर्छ र यसबारे पुनः जनचेतनामा जोड दिइनुपर्छ । विभिन्न सभासमारोह, जुलुस, र्याली, गोष्ठीजस्ता भीडभाड हुने कार्यहरूमा रोक लगाउनुपर्छ । सार्वजनिक यातायात, सहरबजारलगायतका सार्वजनिक स्थलहरूमा मास्क प्रयोगलाई अनिवार्य बनाइनुपर्छ । पछिल्लो समय मास्क लगाउने, बेलाबेलामा हात धुने वा स्यानिटाइजर प्रयोग गर्ने र व्यक्तिगत दूरी कायम राख्ने क्रम घटेको देखिएकाले यसमा पुनः जोड दिइनुपर्छ । मुख्यगरी, भारतका विभिन्न नाकाबाट नेपाल आउनेहरूका लागि आवश्यक परीक्षणदेखि क्वारेन्टिन सम्मका प्रक्रियाहरूलाई कडाइका साथ लागू गर्नुपर्छ । यसका निम्ति नाकाहरूमा आवश्यक सुविधासहितका हेल्थ डेस्क पनि पुनः सञ्चालन गर्नुपर्छ । भारतका विभिन्न प्रान्तमा कोरोना संक्रमण तीव्र बनेसँगै रोजगारीका लागि त्यता पुगेका कति नेपाली धमाधम घर फर्कन थालेका छन् । यसरी फर्कनेमध्ये गौरीफन्टा नाकामा गरिएको परीक्षणमा दुई दिनमै १४ जनामा संक्रमण पुष्टि भएकाले पनि यो पक्षलाई गम्भीरतापूर्वक लिनुपर्ने देखिएको छ । एक साताअघिसम्म उक्त नाकाबाट दैनिक ५ सयको हाराहारीमा मुलुक भित्रिने गरेकामा मंगलबारदेखि यो संख्या एक हजार नाघेको छ । देशभरमा यस्तो क्रम बढेसँगै भाइरस पनि नभित्रियोस् भन्नेमा सबै सजग रहनुपर्छ । संक्रमितहरूलाई अनिवार्य रूपमा होम क्वारेन्टिनमा बस्न लगाउनुपर्छ, र अस्पताल लैजानुपर्ने अवस्था छ भने त्यसैअनुसार व्यवस्था मिलाउनुपर्छ । धेरै संख्यामा नेपाली विदेशबाट भित्रिँदै जाँदा आवश्यक परेमा सरकार आफैंले पुनः क्वारेन्टिन तथा आइसोलेसन सेन्टर बनाउनेतर्फ पनि सोच्नुपर्छ । यसका साथै, चोरबाटोबाट लुकीछिपी भैरहेको आउजाउमा कडाइ गर्न पनि उत्तिकै आवश्यक छ ।अर्को महत्त्वपूर्ण पक्ष, संक्रमित पाइएकाहरूको सम्पर्कमा आएका व्यक्तिहरू पत्ता लगाउने कार्य प्रभावकारी ढंगले सञ्चालन गर्नुपर्छ । संक्रमितको सम्पर्कमा आएकाहरूलाई अरूबाट अलग्गै बस्न लगाएर परीक्षण गरी संक्रमित भएनभएको समयमै पत्ता लगाइयो भने संक्रमणको चक्र झांगिन पाउँदैन । विगतमा यही पक्षमा चुक्दा महामारीले भयावह रूप लिएर लामो अवधि लकडाउन गर्नुपरेको तथ्य भुल्नु हुँदैन । र, विगतका त्रुटिहरूबाट पाठ सिक्दै उचित व्यवस्थापन कौशल अपनाउनुपर्छ । कोभिड१९ संकट व्यवस्थापनसम्बन्धी विभिन्न तहमा रहेका समितिहरू पुनः सक्रिय बन्नुबनाउनुपर्छ । कोभिड अस्पतालहरूलाई पनि तयारी अवस्थामा राख्नुपर्छ । सीमावर्तीलगायतका प्रभावित हुन सक्ने जिल्लाहरूमा संक्रमण रोकथामका लागि आवश्यक विशेष योजना नै बनाउनुपर्छ । र, तदनुसारको जनशक्ति अभाव हुन पनि दिइनु हुन्न । संक्रमण बढ्न नदिन अवश्य पनि सरकारको अग्रसक्रियता चाहिन्छ, तर यसमा नागरिकको साथ र सहयोग पनि उत्तिकै आवश्यक छ । यो पक्षलाई मनन गरेर सबैले जनस्वास्थ्य मापदण्डको पूर्ण पालना गर्नुपर्छ । होलीजस्ता नजिकिँदै गरेका पर्वहरू मनाउने क्रममा यो पक्ष ख्याल राख्नुपर्छ । कतिपय जिल्ला प्रशासनहरूले विज्ञप्ति जारी गर्दै स्वास्थ्य मापदण्ड पालना गर्न अटेर गर्नेलाई संक्रामक रोग ऐन२०२० बमोजिम कारबाही गर्ने जनाएका छन् । यस्तो बेला स्वास्थ्य मापदण्डको पालना गर्नु भनेको सरकारको आदेश टेर्नु मात्र होइन, आफ्नै ज्यान र परिवारको सुरक्षा गर्नु हो भन्ने तथ्यको हेक्का हरेकले राख्नुपर्छ । सरकार र नागरिक दुवैको समुचित सामूहिक प्रयास भएमा मात्रै कोरोना पुनः फैलन पाउँदैन । यसतर्फ सबैको ध्यान केन्द्रित हुनुपर्छ ।"
कम्युनिस्टहरू मुठभेडोन्मुख,"प्रधानमन्त्री ओलीलाई पदच्युत गरी बहुमतको आधारमा नेकपाको आधिकारिकता प्राप्त गरी सत्ता कब्जा गर्ने हिसाबले सञ्चालित दाहालनेपाल पक्षको आन्दोलन छिटै विसर्जनको अवस्थामा पुग्ला भनेर कसैले सोचेको थिएन । सर्वोच्च अदालतले नेकपा एमाले र माओवादी केन्द्रको पुनरावृत्ति गरिदिएपछि कतिपय कम्युनिस्ट नेता भुमरीमा फसेका छन् । खासगरी पुष्पकमल दाहालसँग अंकमाल गर्दै प्रधानमन्त्री ओलीविरुद्ध खनिएको नेपालखनाल समूह घरको न घाटको बन्ने सम्भावना छ । उता पूर्वएमालेका शीर्ष नेतालाई दायाँबायाँ लाएर शक्तिशाली बन्ने दाहालको आकांक्षामाथि वज्रपात भएको छ । सर्वोच्चको फैसलालगत्तै नेपालखनाल पक्षले उनलाई चटक्कै छोडिदिएपछि दाहाल एक्लै परेका छन्, टेक्ने र समाउने हाँगो भाँचिएको छ । यता दाहाललाई त्यागेर हतारिँदै एमालेभित्र छिर्न खोज्ने नेपाल समूहका नेताहरू पहिलो गाँसमै ढुंगा चपाउन बाध्य छन् । ओली समूहले उनीहरूलाई गलहत्याएर निकालेका मात्र छैनन्, अवाञ्छित गुटबन्दी बढाएको आरोपमा नेपालसहित चार नेतासँग स्पष्टीकरणसमेत सोधिएको छ । नेता घनश्याम भुसाललाई चार, भीम रावल र सुरेन्द्र पाण्डेलाई पाँचपाँच, नेपालसँग दस प्रश्न सोधिएको, जवाफ नपठाए कारबाही गर्ने चेतावनी दिइएको सन्दर्भले एमाले अब क्षयीकरणको संघारमा पुगेको भन्न कर लाग्छ । नेकपाबाट छुट्याइएपछि अत्तालिएको माओवादी केन्द्रले सर्वोच्चको फैसलामाथि पुनरावलोकनको मागदाबी गर्ने निर्णय पनि गरेको छ । यथार्थमा प्रतिनिधिसभा विघटनपछि अन्धकारतर्फ लागेको कम्युनिस्ट नेतृत्वले छोटो अवधिमै आफ्नो ७० वर्षे राजनीतिको परिचय दिएको छ । स्वार्थ, अहंकार, पदलोलुपता, भ्रष्टाचार, आसेपासे पुँजीवाद, कानुनको उपहास राजनीतिको अभिन्न अंग बन्न पुगेको छ । क्रोध र प्रतिशोधको ज्वाला, मुठभेडोन्मुख चरित्र, नीति र दृष्टिकोणविहीनता, पदीय घमण्ड, गालीगलौजको तुच्छ भाषा कम्युनिस्ट राजनीतिको पर्याय बनेको छ । भुवनेश्वर शर्मा, चन्द्रागिरि२, काठमाडौं"
सेनामा सुशासन !,"उच्च सैनिक अधिकृत एकपछि अर्को फन्दामा समाचार पढ्न पाउदा धेरै खुसी लाग्यो । जंगी अड्डाका प्रमुख कडा रूपमा प्रस्तुत हुँदा उच्च सैनिक अधिकारीहरूलगायत नौ सय सैंतीस कर्मचारी कारबाहीमा परेको समाचारको खुला मनले प्रशंसा गर्नैपर्छ । रक्षक आफैं भक्षक भई गलत काम गरेका सेवारत एवम् सेवानिवृत्तसमेतलाई कारबाही गरी सचेत पत्र, राजस्व दाखिला, तलब वृद्धि रोक्का, घटुवा र बिगो भराउनेजस्ता दण्ड सजाय गर्नुले नेपालको जंगी सेवामा सुशासन रहेको संकेत पाइएको छ । कुनै पनि निकायको विधि तथा पद्धति हुन्छ । सोहीबमोजिम चल्ने निकाय सफल हुनुका साथै लोकप्रिय पनि हुन्छन् । त्यसकै ज्वलन्त उदाहरण हो जंगी अड्डा । सैनिक ऐनलाई केन्द्रमा राखी अनुशासन, आचरण र अनियमितता गर्नेलाई कारबाही गर्न सानोतिनो साहसले सम्भव हुन्न । सेनाले साना विषयमा गल्ती गर्नेलाई विभागीय कारबाही तथा ठूला वा संवेदनशील घटनामा शून्य सहनशीलता अपनाइरहेको र भविष्यमा पनि यसरी नै अगाडि बढ्ने जानकारी गराउनु अत्यन्त सकारात्मक छ । साढे दुई वर्षअगाडि जंगी अड्डाको प्रमुख भई आएका पूणचन्द्र थापाले भ्रष्टाचार अन्त्य गर्ने प्रतिबद्धता व्यक्त गरेको सुनिएको थियो । सोही प्रतिबद्धतालाई मूर्तरूप दिँदै सैनिक संगठनका कुनै पनि विभाग, बाहिनी, पृतना, गणलगायतका कार्यालयमा छड्के गर्ने संयन्त्र तयार गरी त्यसैमार्फत अनुगमन गरी बर्खास्तसम्मका कारबाही गरिनुले सैनिक संगठनको शिर उचो भएको छ । मुलुकका अन्य सरकारी निकायले पनि जंगी अड्डाको अनुकरणीय कामको अनुसरण गर्न सके साँच्चिकै सुशासनको प्रत्याभूति जनतालाई हुने थियो । साथै सरकारी निकायका अन्याय, अत्याचार, ढिलासुस्ती र भ्रष्टाचार पनि बन्द हुने थियो । यस्ता असल कार्यसम्पादनको अनुसरण गर्न सकेमा मात्र भ्रष्टाचार गर्दिन र गर्न पनि दिन्न भन्ने वाणी साकार हुन्थ्यो । अनि भ्रष्टाचारको जालो पनि तोडिन्थ्यो । गंगाराज अर्याल, पाणिनि८, पाली, अर्घाखाँची"
पूर्वाधारविहीन सहर,"सहर बढेसँगै ढल, खानेपानी र खुला मैदान आदि पूर्वाधार विकास गरिएको छैन । कति ठाउँमा पिच भएको छैन । पिच भएका ठाउँमा पनि जेब्रा कसिङ र लेन छैन । ठाउँठाउँमा थुपारिएका फोहोरका कारण सहर कुरूप बनेको छ । ट्रााफिक जामले गर्दा एम्बुलेन्सहरू समयमै अस्पताल पुग्न सक्दैनन्, जसका कारण बिरामीको अकालमै मृत्यु भइरहेको छ । कलकारखाना र सवारी साधनले ध्वानि प्रदूषण बढाएको छ । प्रायः घर सहरी मापदण्डविपरीत छन् । बाक्लो बस्ती भएकाले आगो लागिहाले पनि दमकल समयमै पुग्न नसकेर ठूलै क्षति भइरहन्छ । खुला र खाली चौर अधिकरण हुँदै जानु सहरी विकासका लागि विडम्बना नै हो । तसर्थ सहरलाई चाहिने पूर्वाधारको विकास नगरी बस्ती विस्तार गर्नु हुन्न । यसबारे सम्बन्धित निकायको बेलैमा ध्यान जानु जरुरी छ । तिलप्रसाद न्यौपाने, माछापोखरी चोक, काठमाडौं"
कोरोनाको जोखिम र हिजोका तीतो अनुभव,"कोरोना भाइरसले संसारलाई ग्रस्त बनाइरहँदा गत साल भिजिट नेपाल २०२० का नाममा सत्तासीन नेताहरू विदेशीलाई नेपाल भ्रमणको निम्तो दिइरहेका थिए । कोरोना कहरका कारण संसारभर नाकाबन्दी भैरहँदा पनि नेपाल सुरक्षित छ भन्दै हाम्रा नेताहरूले विदेशी बोलाएकै हुन् । नेपालमा २०७६ चैत ११ मा लकडाउन घोषणा गरियो । अमेरिकाका तत्कालीन राष्ट्रपति डोनाल्ड ट्रम्पको अतिवाद र कोरोना महामारीका समयमा उनले गुमाएको धैर्यका कारण सिंगो अमेरिकी समुदायले उनलाई सबक सिकाएको थियो, निर्वाचनमार्फत । नेपाल झन्डै त्यही बाटोतर्फ अघि बढ्दै गर्दा नेपालीले सबक सिकाउने मौका अहिलेसम्म छोप्न सकेका छैनन् । यद्यपि प्रधानमन्त्री पदमा विराजमान व्यक्तिको कहिले हाछ्युँ गरेर उडाइदिनु त कहिले बेसारपानीले बगाइदिनुजस्ता गैरजिम्मेवार अभिव्यक्ति जनस्वास्थ्यमाथिको गम्भीर प्रहार थियो । संसार कोरोना कहरको दोस्रो चरणको आतंकतर्फ उन्मुख हुँदै गर्दा प्रधानमन्त्रीबाट भएको प्रतिनिधिसभा विघटनको सिफारिस तथा तत्पश्चात् सत्तारूढ र विपक्षी पार्टीहरूबाट भएका आमसभा र जुलुसले नेपाली राजनीतिक वृत्त जनस्वास्थ्यप्रति शून्य संवेदनशील रहेको स्पष्ट हुन्छ । कोरोना सन्त्रास बढ्दै गर्दा स्वास्थ्य सामग्री खरिदमा भएका भ्रष्टाचारका छानबिन गरिएको छैन । कात्रोमा समेत खल्ती हाल्ने प्रवृत्तिले वर्तमान सरकार सर्वत्र आलोच्य भैरहँदा छिमेकी भारतलाई समेत दोस्रो चरणको कोरोना महामारीले गाँजेको छ । खुला सिमाना र रोटीबेटीको सम्बन्धमा अल्झेको नेपालभारत सम्बन्ध अनि हरदिन चोरबाटोबाट भैरहेको नेपालीभारतीय नागरिकको आवागमनले नेपालमा कोरोना भित्रिने निश्चित छ । सत्ताको जोडघटाउमा व्यस्त सरकारले समय छँदै यसतर्फ ध्यान दिनुपर्छ । हिजो सीमाक्षेत्रमा नेपाली जनताले बेहोर्नुपरेको दुःखकष्ट अनि बेथितिबाट पाठ सिक्दै अब कसैले पनि यस्तो बेहोर्नु नपरोस् भन्नेतर्फ सरकारको तैयारी अहिलेदेखि नै सुरु गर्ने बेला भएन र ? उत्तम पुडासैनी, जोरपाटी, काठमाडौं एक वर्षअघि लकडाउनका कारण हजारौं जनाताको दैनिकी कष्टकर बनेको थियो । फेरि हामी लकडाउन घोषणा गर्नुपर्ने स्थितिमा आइपुगेका छौं । पछिल्लो समय कोरोना महामारी अलि कम भइरहेजस्तो देखिएको थियो । तर, अहिले उत्तर भारतमा संक्रमण बढेसँगै नेपालमा पनि कोरोना फौलने जोखिम बढेको छ । जनताको दैनिकी चलिरहे पनि त्रास कायमै छ । हामीले लापरबाही गर्यौं भने फेरि हिजोकै जस्तो भयावह स्थिति आउन सक्छ । सरकारको मुख ताक्नुभन्दा पनि हामी आफैंले सुरक्षाका मापदण्ड उपनाउनुपर्छ । सरकारले जनताका लागि के गर्यो भन्ने हामीले हिजै देखिसक्यौं । सरकार हाँक्नेहरूलाई कुर्सी मात्र प्यारो छ । फागू पूर्णिमा, चैतेदसैंजस्ता चाड नजिक आइरहेका छन् । यी चाडबाड मनाउँदा हामीले सकेसम्म भीडभाड गर्नु हुन्न । अचेल बिनामास्क निर्धक्क हिँडडुल गरेको देखिन्छ । सार्वजनिक सवारीसाधनमा पनि मास्कको प्रयोग गर्नेहरू कम भइरहेका छन् । भारतबाट फर्केकाहरूलाई फेरि उचित क्वारेन्टिनको व्यवस्था हुनु जरुरी छ । दैनिक हजारौंको संख्यामा नेपाल भित्रिरहेकाहरूलाई सम्बन्धित पालिका जानुअघि परीक्षणको व्यवस्था गर्नुपर्छ । पहिलेको अनुभवबाट सिकेर कमीकमजोरी दोहोरिन दिनु हुन्न । पुरुषोत्तम घिमिरे, जोरपाटी, काठमाडौं कोरोना महामारीका कारण संसारले नै निकै क्षति बेहोर्नुपर्यो । गत चैतमा नेपालमा लकडाउन सुरु भएको थियो । हामीले विगत एक वर्षमा लगभग ६ महिनाजस्तो लकडाउनमा बितायौं । बिस्तारै पछिल्लो केही महिनामा जनजीवन लयमा फर्किरहेको छ । अर्थतन्त्र चलायमान बन्न थालेको छ । यसबीच हामी राजनीतिक संकटबाट पनि गुज्रियौं । सरकारको ध्यान कुर्सी जोगाउनमा थियो । कोरोना रोकथाम र नियन्त्रणका कामहरू हुन सकेनन् । केही नेताको अहम्का कारण मुलुक संकटग्रस्त बन्यो । अहिले राजनीति झनै जटिल अवस्थामा छ । एकातिर नेतादेखि अदालतसम्मलाई आमनागरिकले विश्वास गरेको देखिँदैन अर्कोतर्फ फेरि कोरोना संक्रमण बढ्दै छ । यसलाई बेलैमा नियन्त्रण र रोकथाम गर्नुपर्छ भन्नेमा सरकारको ध्यान पुगेको छैन । आगामी दिनमा हिजोको जस्तै लकडाउन गर्नुपर्ने अवस्था आएमा जनताको दैनिकी तहसनहस हुनेछ । उनीहरूको आर्थिक अवस्था झन् कमजोर हुनेछ । हिजो बल्लतल्ल भोकभोकै रात काटेर जीवन बचाएका मजदुरहरूले फेरि त्यस्तै परिस्थितिको सामना गर्नुपरे के होला ? फेरि मलर सदाहरू थपिन सक्छन् । यस्तो स्थिति नबनोस् भन्नका लागि संघीय, प्रदेश र स्थानीय सरकार सतर्क हुन आवश्यक छ । जनताको स्वास्थ्यभन्दा ठूलो अरू केही होइन र जनताका रक्षा गर्नका लागि नै सरकारी कर्मचारी र जनप्रतिनिधिहरूले तलब पाइरहेका छन् । त्यसैले अब कोरोना नियन्त्रण र रोकथाममा हिजोका गल्तीबाट पाठ सिक्दै सरकारले ध्यान दिनु जरुरी छ । सबै राजनीतिक दलको पहिलो प्राथमिकता कोरोना महामारी हुनुपर्छ । छिमेकी भारतका पाँच ठूला सहर लकडाउनमा गैसक्दासमेत सरकार बेखबर बन्नुले निराश बनाएको छ । रामकृष्ण बराल, जोरपाटी५, काठमाडौं"
प्रतिक्रान्तिको आम दिक्दारी,"टापुहरूबीच बातचित !नेपालमा पनि प्रतिरोधी राजनीतिका ससाना प्रयत्नहरू नभएका होइनन्, तर ती एकअर्कासँग संवादमा छैनन् । आन्दोलनका भिन्न टापुहरूलाई एकअर्कासँग संवाद गराउने कुनै बौद्धिक प्रयत्न मात्र भए पनि आम दिक्दारी किञ्चित् कम हुने आशा गर्न सकिन्थ्यो । उपत्यकाभित्र खोकना र बुङमतीले विकास को सकस बेहोरिरहेका छन् । यी दुई सांस्कृतिक महत्त्वका बस्तीहरूको तेह्र हजार रोपनीमध्ये दस हजार रोपनी जग्गा रोक्का छ । करिब आधा दर्जन विभिन्न ठूला विकासका परियोजनाको चपेटामा परेका यी बस्तीका बासिन्दा आन्दोलित छन्, प्रतिरोध गर्ने कोसिसमा छन् । उनीहरूमाझ विभाजन ल्याउने काम सत्ता, बजार र दलीय राजनीतिले गरेको छ । त्यसैले सफल हुन सकेका छैनन् ।उपत्यकामै सडक फराकिलो बनाउने उपक्रमबाट एक लाखभन्दा बढी जनता प्रभावित छन् । कतिपय घरबारविहीन बनाइएका छन् । कतिको रोजगारी गर्ने ठाउँ गुमेको छ । उनीहरू संगठित प्रतिरोध गर्ने यत्नमा लागेका छन् । तर, आपसमा विभाजित छन् । मुआब्जाको मोलमोलाइको प्रभाव छँदै छ, दलीय राजनीतिको प्रभाव पनि उत्तिकै छ । आन्दोलित सडक विस्तारपीडित र खोकनाका प्रतिरोधीबीच आवश्यक सहकार्य हुन सकेको छैन । उपत्यकामा सुकुम्बासीको संख्या पनि सानो छैन । सरकारले जग्गा उपलब्ध गराउने आशा देखाएको छ, काम गरेको छैन । सुकुम्बासी ओत लागेका छाप्रा भत्काउने उपक्रम भने अहिले पनि जारी छ । उनीहरू संगठित भएर आन्दोलनमा होमिएको धेरै भयो । तर त्यहाँभित्र दलीय विभाजनका दुःखदायी कथा बग्रेल्ती छन् । देशका अन्य भागमा भएका घातका कथा सुनाउने आम सुकुम्बासीको संख्या पनि उल्लेख्य छ । यी सुकुम्बासीका दुःखसँग सडक विस्तारपीडितहरू संवाद गर्न सक्दैनन्, खोकनाका आदिवासीहरू यी सुकुम्बासीका दुःख बुझ्नबाट वञ्चित छन् । उपत्यकामै सम्पदा संरक्षणका साना प्रयत्नहरू जारी छन् । कमलपोखरीमा कंक्रिट खडा गर्ने सरकारी दुष्प्रयत्नको विरोधमा सम्पदा संरक्षकहरू आन्दोलित छन् । टुँडिखेलमा सत्ता र सेनाको कब्जा हट्नुपर्ने उनीहरूको माग छ । साथै, उपत्यकामा भएका अन्य थुप्रै सम्पदा विकास को चपेटामा परेकामा उनीहरू आवाज बुलन्द गराउन चाहन्छन् । तर सम्पदा संरक्षणमा काम गरिरहेकाहरूसँग खोकना संरक्षणका अभियन्ताहरूको आवश्यक संवाद हुन सकिरहेको छैन । सुकुम्बासीसँग बसेर गफ गर्ने सवाल उनीहरूका लागि गौण छ । निजगढको जंगल मास्न नदिने प्रयत्नमा लागेकाहरू सानो समूहमा आन्दोलित छन् । तमोर, अरुण र दूधकोशीको त्रिवेणीमा रहेको खुवालुङ किरात समुदायको मुन्धुमी आस्थाको केन्द्र हो । स्टिमर कुदाएर विकास गरेको ढोल पिट्न तम्सेको सरकारले खुवालुङ फुटाउने योजना बनाएको छ । त्यसविरुद्ध सो समुदायका अभियन्ता आन्दोलित छन् । निजगढ र खुवालुङका बीच खास कुनै संवाद छैन । उपत्यकाभित्रका भिन्न आन्दोलनहरू, जो एकअर्कासँग सम्बन्धितसमेत छन्, उनीहरू नै एक ठाउँ बसेर गम्भीर विमर्श गर्न सकिरहेका छैनन् । अन्यत्रका साना प्रयत्नहरूलाई जोड्ने सवाल कसैको प्राथमिकतामा नहुनु सामान्य छ । दलीय राजनीतिको नीरस रस्साकस्सीलाई चिर्न यी भिन्न समूहहरूले एकअर्कासँग संवाद गरेर केही साझा मञ्च खडा गर्न सक्छन् । भूमि, सम्पदा, भाषा र पहिचानजस्ता विषयमा साझा चासो खोज्न सकिने र एकअर्काका विशिष्ट मुद्दामा ऐक्यबद्धता राख्न सकिने प्रशस्त सम्भावना छन् । यस्तो प्रयत्नले सत्ता, बजार, विकास र समृद्धिका विषयलाई सार्वजनिक विमर्शका विषय मात्र बनाउने थिएन, आम नागरिकलाई यथास्थिति बदल्ने अभियानमा ऐक्यबद्ध हुन सघाउने थियो । यी विषयहरू सोझै राजनीतिसँग जोडिने भएकाले सिंगो राजनीति बदल्ने सामूहिक ऊर्जाको काम गर्ने थियो । निमुखा नागरिकलाई विद्रूप दलीयकरणको घाती जाँतोमा पिसिनबाट बचाउनेतर्फ एक पाइलो अग्रसरता हुन सक्थ्यो । त्यसै गरी दलित र महिला आन्दोलन, जनजाति र मधेसी आन्दोलन, श्रमिक र कृषक आन्दोलनका अभियन्ताहरूमाझ संवादका ढोका खोल्न सकिन्छ । त्यसले संघर्षका साझा अभियानको सम्भावना पहिल्याउन सघाउने थियो । अन्त्यमा, २०६२६३ सालको राजनीतिक उपलब्धिलाई निष्प्राण बनाउने कोसिस सफल हुँदै छ । नेपालको संविधान, २०७२ केवल शक्तिमा हुनेका लागि आफूअनुकूल उपयोग गर्ने सस्तो कमोडिटी भइसकेको छ । अर्थात्, प्रतिक्रान्ति द्रुत छ । दलीयकरणको परिणामस्वरूप राजनीतिप्रति छाएको आम दिक्दारी प्रतिक्रान्तिका लागि सर्वथा अनुकूल छ । सबैभन्दा पहिले आम दिक्दारीविरुद्ध गहकिलो हस्तक्षेप अत्यावश्यक छ ।"
नैतिकता सकिएको राजनीति,"नैतिकताको प्रश्नमा प्राचीन मगध राज्यका महामन्त्री चाणक्यको प्रसंग बारम्बार आइरहन्छ । एक चिनियाँ यात्री भेट्न आउँदा चाणक्य आफ्नो साधारण कुटीमा बसेर केही लेखिरहेका थिए । एकान्त कुटीमा आफ्नै काममा तल्लीन चाणक्यले काम सकेर पाहुनालाई स्वागत गर्नतिर लाग्दा लेखपढ गर्दा प्रयोग गरेको बत्ती निभाएर दोस्रो बत्ती सल्काए । चाणक्यको गतिविधि देखेर अचम्म परेका चिनियाँले सोधे, तपाईंले भर्खरैसम्म अर्को बत्ती बालिराख्नुभएको थियो । अहिले किन त्यो बत्ती निभाएर अर्को बाल्नुभएको ? चाणक्यले मुस्काउँदै जवाफ फर्काए, मित्र, यसमा अनौठो मान्नुपर्ने केही छैन । भर्खरैसम्म म राज्यको काम गरिरहेको थिएँ अनि राज्यकोषको खर्चमा किनिएको बत्ती र तेल प्रयोग गरिरहेको थिएँ, तर तपाईंसँगको भेट मेरो निजी भएकाले निजी खर्चमा किनेको बत्ती सल्काएको हुँ । चाणक्यप्रसंगको अर्थ गहिरो र मार्मिक छ । कुनै राज्य किन शक्तिशाली हुन्छ र त्यसको जगमा नैतिकताको पत्र कति बाक्लो छ भन्ने पक्षले सिंगो राज्यको वर्तमान अवस्था दर्साइरहेको हुन्छ । चाणक्यको प्राचीन मगधलाई छाडेर आधुनिक नेपालतर्फ नजर लगाऔं, जहाँको राजनीतिमा यति बेला अनैतिकताको आँधी मडारिइरहेको छ । राजनीतिमा कहिल्यै नैतिकता पनि थियो र भन्ने संशय नै खडा गर्ने गरी अनैतिकताको दलदलमा भासिइरहेको छ राजनीति । नैतिकता ढलिरहेको यो कठिन समयमा अझै घनीभूत रूपमा नैतिक प्रसंग दोहोर्याइराख्नुपर्ने खाँचो छ । प्रधानमन्त्री केपी ओलीले जब असंवैधानिक ढंगले संसद् विघटन गर्नुभयो, नेपाली समाजको ठूलो जागरुक पंक्तिका आँखा खुले । यस्तो अलोकतान्त्रिक र असंवैधानिक कदमको प्रतिरोध ओलीको फुच्चे गुटबाहेक सार्वजनिक वृत्तका सबै ठाउँबाट भयो । कपाल फुलिसकेका बौद्धिकहरू लोकतन्त्रका लागि सडकमा लडिरहेका सुन्दर दृश्यहरू यो देशमा अझै लोकतन्त्रको भविष्य आशालाग्दो छ भन्ने प्रमाणहरू थिए । धेरैलाई अझै पनि संसद् विघटन मात्रै ओलीको असंवैधानिक कदम थियो भन्ने लागिरहेको छ, तर त्यो ओलीको निरंकुशता र स्वेच्छाचारिताको उत्कर्ष मात्रै थियोÙ ओलीले धेरै अगाडिदेखि संसद् विघटन गर्ने दिनका लागि वातावरण बनाइरहनुभएको थियो । उहाँको व्यक्तित्व र उहाँलाई हुर्काउने पार्टी संरचनाभित्रै अधिनायकवादका डरलाग्दा बीजहरू हुर्किरहेका थिए र ती विषालु बीजहरूको बेलैमा पहिचान गर्न नसक्नु हाम्रो सबैभन्दा ठूलो कमजोरी थियो ।ओलीले सरकार गठनकै दिनदेखि यो राजनीतिक भूकम्पका तरंगहरू छाडिरहनुभएको थियो । तर हामीले त्यस्ता अनिष्टका तरंगहरूको अनुभूति गर्न सकेनौं । उहाँले सरकार बनेकै दिनदेखि सानो घनत्वमा संविधान भत्काउन सुरु गरिसक्नुभएको थियो । तर, त्यही सानो घनत्वका तरंगहरू भूकम्प बनेर आउँदा मात्रै हामीले त्यसलाई महसुस गर्यौं । ओली संसद्को शपथ नलिई प्रधानमन्त्री हुनुभयो, हामीलाई उहाँको कदम त्यति ठूलो लागेन । उहाँ संविधानको धारा ७६(२) अनुसारको प्रधानमन्त्री, तीन दिनभित्र शपथ लिनुपर्नेमा ढिलो गर्नुभयो । संसद्का सभामुख र उपसभामुख एकै पार्टीका हुनु हुँदैन भन्ने संवैधानिक व्यवस्थालाई अटेर गर्दै नेकपाकै दुई जनालाई सभामुख र उपसभामुख बनाइयो, यो पनि संविधान भत्काएरै गरिएको थियो । गुठी विधेयक, सूचना प्रविधि, मिडिया काउन्सिल, मानवअधिकार आयोग, विशेष सेवा गठनजस्ता सबै प्रकरणमा निरंकुशताको तीखो वाण छाडिएको थियो । यती होल्डिङदेखि ओम्नीसम्मका प्रकरण, यातायात सिन्डिकेटदेखि गोकर्ण रिसोर्टसम्म र राजनीतिक दलसम्बन्धी अध्यादेशदेखि कूटनीतिक मर्यादा भत्काएर गरिएका साँठगाँठसम्म आइपुग्दा ओलीको गैरलोकतान्त्रिक, असंवैधानिक र अधिनायकवादी अभीष्ट छताछुल्ल भइसकेको थियो । यस्ता प्रकरण हप्तैपिच्छे, महिनैपिच्छै भइरहे । संसद् विघटन त निकैपछि यही शृङ्खलाको उत्कर्षका रूपमा देखिएको परिघटना मात्रै हो । ठक्कर खाएपछि पनि नचेत्ने उदेकलाग्दो व्यक्तित्व हेर्दा उहाँले सर्वनाशको यात्रा रोक्ने संकेतसम्म देखिएको छैन ।सतहमा देखिने दृश्यहरू परिणाम मात्रै हुन्, जसलाई निकै गहिरा कारणहरूले निर्माण गरिरहेका हुन्छन् । त्यसो भए ओली सरकारले देखाइरहेका यी दृश्यका खास कारण केके हुन् त ? हामीले तत्कालै पर्गेल्नुपर्ने युगीन महत्त्वको सवाल हो यो । नेपाली राजनीतिमा नैतिकताको वृक्ष नै सुक्ने गरी खडेरी परेको निकै लामो समय भइसक्यो । तर, सिद्धहस्त राजनीतिक विश्लेषक पनि चक्मा खाने, अनुभवको सगरमाथा बोकेको नेताले पनि दिमाग दुखाउनुपर्ने गरी राजनीति हरेक दिन अर्को दिन के हुन्छ भनेर बुझ्नै नसक्ने हिसाबले अँध्यारो सुरुङमा फसेको सायद यो पहिलो घटना हो । शक्तिअभ्यासमा देखाउनकै लागि पनि राजनीतिज्ञले नैतिकताको ढोङ गर्छ, इतिहासका क्रूरतम अधिनायकवादी र फासीवादीहरूले पनि दुनियाँलाई भ्रम छर्न निर्वाचन गर्छन्, जनसमर्थनको नाटक देखाउँछन् । अर्थात्, देखाउनकै लागि पनि नैतिक भइटोपल्छन् । तर देखाउनका लागि पनि नैतिकता बाँकी नरहेपछि अहिलेजस्तो राजनीति अँध्यारो सुरुङभित्र प्रवेश गर्ने गर्छ, जसका कारण भोलि के हुँदै छ भन्ने सामान्य आकलन गर्न राजनीतिका काबिल खेलाडीलाई पनि मुस्किल पर्छ । नेतृत्वको मनोमानीबाट विकसित पार्टी जीवनमा अहिले देखिइरहेको संकटको समयमै उचित समाधान नखोज्ने हो भने यसले भोलि पनि देशमा अस्थिरता पैदा गरिरहने निश्चित छ । अहिलेको परिणामका कारण खोजेर त्यसलाई निराकरण नगर्ने हो भने, दुःखले बनाएको संविधान, संसद् र लोकतन्त्रको आपराधिक हत्या आगामी पुस्ताले पनि हेरिरहनुपर्नेछ । ओली प्रवृत्ति केवल व्यक्तिको नभई पार्टी संरचनाको समेत सवाल हो । हाम्रा पार्टी संरचनाभित्रैबाट बारम्बार ओलीहरू किन जन्मिरहन्छन् ? हाम्रा पार्टीहरू कसरी बन्छन् र कसरी भत्किन्छन् ? पार्टी एकता कसरी हुन्छ ? एकता हुँदा बाहिर के देखाउँछन् र भित्र केके पाकिरहेको हुन्छ ? नैतिकतालाई लत्त्याउनेहरू पनि पार्टीमा कसरी बलियो हुन्छन् ? तत्कालीन एमाले र माओवादी केन्द्रको एकतालाई सतहबाटै हेर्दा पनि कतिपय सवाल छर्लंगै हुन्छन् । बाहिर नभन्ने तर एकता गर्दा भित्रभित्रै लेनदेन भइरहेका निहित स्वार्थहरूलाई केन्द्रमा राखेर यी दुई कम्युनिस्ट पार्टी एक भए । जनता र लोकतन्त्र विरुद्धका स्वार्थहरू पूरा भइरहँदा प्रेमालिंगनमा बाँधिएका नेताहरू ओलीका सबै निरंकुश कदमको साझेदार थिए । तर जब बाहिर नभनिने स्वार्थमा आघात पुग्यो, कसैले बालुवाटारमा तमासा देखाए, अर्का थरीले हामी यहाँ छौं लेखिएका पम्प्लेट छातीमा टाँसेर माइतीघर मण्डलाको चिसो सडकमा अर्को नौटङ्की मञ्चन गरे । उनीहरू पुसको ठन्डीमा निश्चय नै माइतीघरमा थिए, तर असारको गर्मीमा कहाँ थिए ? उनीहरू सबै बालुवाटारको पटांगिनीमा भेला भएर दुईतिहाइको उत्सव मनाइरहेका थिए, कोरोनाको कठिन कहरमा दुनियाँ हँसाउने र जनता रुवाउने गरी पार्टी भागबन्डाको अश्लील दृश्य प्रदर्शन गरिरहेका थिए । यसबारे त्यही पार्टीका एक नेता घनश्याम भुसालले सटीक टिप्पणी गर्नुभएको छ, यिनको बाटो स्पष्ट छ ः एकअर्कालाई नंग्याउने र सबै नांगिने !पछिल्लो समय दुनियाँभरि देखिएका हिंस्रक राजनीतिको नेपाली अवतारका रूपमा उदाएका ओलीले घृणा र अपमानको राजनीतिक कुसंस्कार साइबर सेनामार्फत जोडतोडले फैलाइरहनुभएको छ । नेपाली समाजमा ओलीले सल्काएको डढेलोले निकै ठूलो क्षति गरिरहेको छ । सामाजिक सञ्जालहरू घृणा र दुर्भावनाले भरिएका छन् । राष्ट्रिय सञ्चारमाध्यममार्फत आपराधिक कार्यलाई नैतिक बल दिइरहेका छन् । अँध्यारो कोठाबाट तिनले सिर्जना गरेका मिम र ट्रोलले गर्ने भनेकै विध्वंस मात्रै हो । त्यही विध्वंसको आगो तापेर बसेका ओलीले आफ्नो तुच्छ स्वार्थ पूरा गर्न विकास गरेको राजनीतिक संस्कारले कति पुस्ताको वर्तमान र भविष्यलाई खरानी बनाउँछ भनेर सोच्नसम्म सकिरहनुभएको छैन । दुनियाँमा असल र खराब दुवै छन् । राजनीतिमा त झनै असल र खराबको द्वन्द्व सधैं चलिरहेको हुन्छ । मुख्य सवाल हामीले शिक्षा कहाँबाट लिने भन्ने हो । तर, उच्च नैतिकताको प्रदर्शन ओलीजस्ता स्वेच्छाचारी शासकका लागि केवल मूर्खता मात्रै हो, कल्पनाबाहिरको विषय । संसद् विघटनजस्तो राजनीतिक अपराध गरिसकेपछि र त्यसलाई सर्वोच्च अदालतले उल्ट्याइदिएपछि पनि ओलीलाई कुनै पश्चात्ताप छैन । अदालतले भन्दा अगाडि पार्टी कार्यक्रमबाट फैसला दिनेजस्तो निर्लज्ज काम गर्दा पनि उहाँमा कुनै हीनताबोध छैन । नैतिकताका आधारमा राजीनामा दिएर मार्गप्रशस्त गर्नुपर्ने बेला ओलीले आफ्ना विपक्षीलाई धम्क्याउने, सांसद किनबेच गर्ने, नैतिकअनैतिक सबै किसिमका सम्झौता गरेर सरकारमा टिकिरहने मूर्खता गरिरहनुभएको छ । नैतिकता केवल ओलीमा नभएको होइन र सवाल एक व्यक्तिको मात्रै पनि होइन । अहिले भएको जम्माजम्मी अनैतिकताको नांगो पहाडमा दुनियाँका अगाडि देखिइरहेको उचाइको अनैतिक अनुहार केपी ओलीको हो । व्यक्ति प्रधान कि संरचना भन्ने दार्शनिक बहस निकै लामो छ । इतिहासको सम्पूर्ण धारलाई नै बदल्न सक्ने गरी कुनै पनि व्यक्ति सार्वभौम हुन सक्दैन । व्यक्तिका निश्चित सीमा हुन्छन्, दिक् र कालको निश्चित ऐतिहासिक अवधिमा व्यक्तिले आफ्नो भूमिका निर्वाह गर्ने हो । जुन संरचना र जुन ऐतिहासिक परिवेशमा केपी ओलीको उदय भएको छ, त्यो दुर्भाग्यपूर्ण छ । नेपाली राजनीतिको गहिरो संकटको सहउत्पादन मात्रै हुनुहुन्छ ओली । विगत दशकमा चलेका प्रगतिशील रूपान्तरणका आन्दोलनहरूलाई प्रतिकार गर्न नेपाली समाजमा चलेको प्रतिगमनको उत्तराधिकारी हुनुहुन्छ ओली । त्यसैले अहिले हामीले व्यक्ति केपी ओलीको मात्रै होइन, नेपाली समाजको प्रतिगमनको पनि बहस गर्नुपर्छ । नैतिकताको कसीमा राखेर हेर्दा यति बेला स्वाभाविक रूपमा उठेको प्रश्न हो लोकतन्त्रका लागि लडेका राजनीतिक दलहरूले नै किन पटकपटक संविधान कुल्चिन्छन् ? दुईतिहाइ समर्थन पाएको पार्टीले पनि देश चलाउन सक्दैन, देशमा समृद्धि ल्याउन सक्दैन, स्थायित्व दिन सक्दैन भने के हुँदा चाहिँ राजनीतिक स्थिरता कायम हुन्छ ? विकास हुन्छ ? किन जिम्मेवार नेतृत्वबाटै बारम्बार नेपालको लोकतन्त्रमाथि अनैतिक प्रहार भैरहन्छ ?यो प्रश्नको उत्तर स्वाभाविक रूपमा हाम्रा राजनीतिक दलहरूको नीति, योजना, दूरदर्शिता र कार्यशैलीसँग प्रत्यक्षतः जोडिन्छ । देश निर्माण, लोकतन्त्रको रक्षा र संविधान कार्यान्वयनका लागि कुनै पनि राजनीतिक दलका योजनाहरू केकस्ता छन् भनेर मात्र पुग्दैनÙ उक्त दलको आन्तरिक लोकतन्त्र कस्तो छ, कार्यशैली कस्तो छ वा पार्टी सञ्चालन विधिको पूर्व अवस्था कस्तो छ भन्ने पनि हेर्नुपर्छ । दूरदर्शितापूर्ण योजनाहरू भएको, आन्तरिक प्रक्रियामा बलियो र लोकतन्त्रको पूर्ण अभ्यास गरिरहेको राजनीतिक दलले मात्रै लोकतन्त्रको रक्षा गर्न सक्छ । त्यसो भए हाम्रा राजनीतिक दलहरू कति लोकतान्त्रिक छन् ? गहिरो समीक्षा गर्न आवश्यक छ । त्यसपछि मात्रै अनैतिक नेतृत्व जन्मिने राजनीतिक द्वार सधैंका लागि बन्द हुन सक्छ । पछिल्ला तीन महिनामा प्रत्येक दिन प्रधानमन्त्री केपी ओलीले अनैतिकताको निरंकुश तरबारका माध्यमले संविधान, न्याय, भविष्य, सपना सबै सखाप पारिरहनुभएको छ । लाज ढाक्ने शरीरका सबै वस्त्र उतारेर उहाँले तय गर्नुभएको नांगो यात्रा कहाँसम्म पुग्छ, अझै निश्चित छैन । तर हामी सबै बाँचिरहेको दिक् र काललाई भोलि इतिहासले मूल्यांकन गर्दा त्यस बेला कठघरामा भने सबैले उभिनुपर्नेछ । इतिहास कठोर हुन्छ । यसले ओली स्वयंलाई जब दण्डित गर्नेछ, उहाँसँग आफ्नो पथभ्रष्ट यात्राका वियोगान्त शृंखलाहरू मात्रै बाँकी रहनेछन् । अस्थायी जिन्दगीमा पदप्रतिष्ठा सबै अस्थायी नै हुन्छन् । व्यक्ति आगामी पुस्ताका लागि कस्तो शिक्षा छाडेर बिदा हुन्छ, त्यो मात्रै स्थायी हुन्छ । आज प्रधानमन्त्रीको कुर्सीमा दुईचार दिन बढी टिक्न मरिहत्ते गरिरहनुभएका ओलीलाई म कृष्णप्रसाद भट्टराईको जीवनी पढ्न सार्वजनिक आह्वान गर्छु । भट्टराईको सादगी र नैतिकताको स्मरण मात्रै गर्दा पनि बन्द भएको प्रधानमन्त्री ओलीको विवेकको ढोका खुल्न सक्छ कि भन्ने सानो अपेक्षा राखेर मैले यो अनुरोध गरेको हुँ । कृष्णप्रसाद भट्टराईको जीवन ओलीले मात्रै होइन, चरम अनैतिकताको हुरी चलिरहेको यो समयमा हामी सबैले पढ्न जरुरी छ । नैतिकताको उज्यालोले नै आजका सम्पूर्ण अनैतिक अन्धकारलाई परास्त गर्न सक्छ ।नत्र ओलीका सेटिङ, अहंकार, मैमत्त व्यक्तिवाद, विवेकहीनता सबैसबैले सडिसकेको शवले झैं नेपाली इतिहासको बाटैभरि दुर्गन्ध फैलाइरहेका हुनेछन् । त्यस बेला ओलीबाहेक हामीले चाहिँ इतिहासको कठघरामा उभिएर के जवाफ दिने होला ? अनैतिक केपी ओलीलाई सत्तामा टिकाइराख्नेहरूले यो प्रश्न आफैंसँग सोध्न ढिलो भइरहेको छ ।"
द्वन्द्वपीडितलाई न्याय खोइ ?,"२०६३ मंसिर ५ मा तत्कालीन विद्रोही पक्ष र सरकारबीच शान्ति सम्झौता भयो । दसवर्षे जनयुद्धका क्रममा दण्डहीनताले सीमा नाघेको थियो । तर, शान्ति सम्झौतापछि पनि अपराध कम हुन सकेको छैन । विभिन्न अपराधमा संलग्नलाई कानुनअनुसारको दण्डसजाय दिन सकिएको छैन । अझ यहाँ अपराधीलाई नै पुरस्कृत गर्ने चलन छ । नेताहरूले आफ्नो राजनीतिक अभीष्ट पूरा गर्न अपराधीको सहयोग लिने गरेको पाइन्छ । गणतन्त्र ल्यायौं भनेर हामी मख्ख पर्छौं तर कानुनी राज्यको स्थापना गर्न सकेनौं । आमनागरिकले सुरक्षा पाउने वातावरण बन्न सकेन । न्याय हामीबाट कोसौं टाढा पुगेको पत्तै पाएनौं । दसवर्षे द्वन्द्वबाट प्रभावित सर्वसाधारण अझै न्यायका लागि भौंतारिरहेका छन् । त्यसबेलाका हिंसा, बलात्कार, बेपत्ता र अंगभंग बनाइएकाहरूलाई बेवास्ता गरी न्यायबाट वञ्चित गराइएको छ । अपराधीलाई आममाफी दिनेदिलाउने जबर्जस्त प्रयास अहिले भइरहेको छ । तरल राजनीतिको फाइदा उठाएर आरोपितहरूलाई कानुनी प्रक्रियाबाट निकाल्नुले दिगो शान्तिप्राप्तिको लक्ष्य पूरा हुन सक्दैन । द्वन्द्वपीडितले न्यायपूर्ण क्षतिपूर्तिको माग गरिरहेका छन् । तर, सरकार भने आरोपितहरूका मागलाई मात्र सुन्छ । पछिल्लो दशक देशमा भ्रष्टाचार व्यापक रूपमा बढेको छ । हिजो सामान्य परिवारबाट आएका नेताहरू आज नवधनाढ्य बनेका छन् । तिनको सम्पत्ति सरकारले जफत गर्ने हो भने द्वन्द्वपीडित परिवारका लागि शिक्षा, स्वास्थ्य, रोजगारीलगायतका आधारभूत आवश्यकता पूरा गर्न सकिन्छ । विडम्बना नै भन्नुपर्छ, आज न्यायको खोजीमा एक गंगामाया मात्र हैन, हजारौं गंगामाया रोइरहेका छन्, हजारौं नन्दप्रसाद मरिरहेका छन् । तर राजनीतिमा दयामाया भन्ने शब्दै नहुने रहेछ । यिनै गरिबको मत पाएर सत्तामा पुग्नेहरूले जनविरोधी काम गरिरहेका छन् । द्वन्द्वपीडित परिवारलाई न सरकारले हेरेको छ न त समाजले नै । यस्ता परिवारले शिक्षामा लगानी गर्न सकेका छैनन् । बेरोजगार हुनुको पीडा लिएर बाँच्नुपरेको छ । द्वन्द्वपीडितहरू जो अपांग पनि भएका छन्, तिनका सन्तानले पढ्न पाएनन् भने अर्को विद्रोह हुन सक्छ । अपांगता भएका द्वन्द्वपीडित राष्ट्रिय सञ्जालले हालै द्वन्द्वपीडित अपांगता भएकाहरूलाई कोभिड१९ ले के असर गर्यो भन्ने विषयमा अध्ययन गरेको थियो । सो अध्ययनको निष्कर्ष थियो यस्ता व्यक्तिहरूले स्थानीय सरकार, सघंसंस्थाबाट कुनै सहयोग पाएका छैनन् र उनीहरूको आधारभूत आवश्यकतामा ब्रेक लागेको छ । जेनतेन गुजारा चलाइरहेका द्वन्द्वपीडितलाई कसरी सहयोग गर्ने भन्नेमा गैरसरकारी संस्थाहरूले पनि त्यति ध्यान पुर्याउँदैनन् । उनीहरूलाई यस्तो विषयमा वास्तै छैन । जब परियोजना पचाउने बेला हुन्छ तब द्वन्द्वपीडितहरू फाइभ स्टार होटलमा बोलाउँछन्, कुरा सुन्छन् र तपाईंहरूका लागि आकाशका तारै झारिदिन्छु भन्छन् । च्याउझैं उम्रेका सघंसंस्थाले द्वन्द्वपीडितका नाममा प्रोजेक्ट पारी टन्न कमाउँछन् तर ती पीडित भने एक किलो चामल नपाएर भोकै बस्नुपरेको छ । यस्तै व्यवहार सरकार र संघसंस्थाले गर्दै जाने हो र द्वन्द्वपीडितले न्याय नपाए, पीडित नै पीडकमा रूपान्तरित हुने सम्भावना हुन्छ । जस्तो बोस्निया र हर्जगोबिनामा द्वन्द्वपीडितले न्याय नपाएकाले उनीहरूका सन्तानले सशस्त्र संघर्ष गरेका थिए । द्वन्द्वपीडितलाई मानसिक रूपमा कमजोर बनाउन सरकार लागिपरेको छ । यस्तो अधिकार सरकारलाई कसले दियो ? सशस्त्र संघर्षहरूलाई नेताहरूले सत्तामा पुग्ने छोटो बाटोका रूपमा लिने गरेका छन् र सत्ता पाएपछि त्यो बाटामा डोर्याउनेहरूलाई बिर्सने र सरकार पक्ष एकै सिक्काका २ पाटा हुन् । एउटै कामका लागि दुवै पक्ष मिलेर लडे । तर, जब सत्ता भोग गर्ने बेला भयो तब टाठाबाठा अघि सरे । अलि कमजोरहरू पछाडि परे । र, सम्पूर्ण सुख सुविधा ती टाठाबाठाहरूले भोग गरे । याद रहोस् द्वन्द्वपीडितलाई न्याय दिन सके मात्र नेताहरू सफल हुने हुन् । जब न्याय परास्त हुन्छ तब राजनीतिमा जितेर मात्र केही अर्थ रहँदैन । अधिकारी अपांगता भएका द्वन्द्वपीडित राष्ट्रिय सञ्जालका सदस्य हुन् ।"
पहाडी क्षेत्रमा महिला किसानको सशक्तीकरण,"नेपाल परामर्श तथा क्रियाकलापका तीन क्षेत्रइसिमोडले यो मुद्दालाई लिएर राष्ट्रसंघीय खाद्य तथा कृषि संगठनको सहकार्यमा राष्ट्रियस्तरमा अध्ययन थालेको छ । नेपालका लागि परामर्श २०७७ फागुन २१ मा सम्पन्न भएको थियो, जसमा सरकारी अधिकारीहरू, विकास संस्था तथा अभ्यासकर्ताहरूले एकजुट भएर कृषि यान्त्रिकीकरणमा महिला पहुँच सहजीकरणका अवरोध तथा अवसरबारे छलफल गरेका थिए । यस पहलबाट महिला तथा पुरुष किसानहरूका लागि कृषि यन्त्रहरूसम्म समानतामूलक पहुँच निर्माणका लागि ठोस कार्य तथा नीतिहरूको सुरुआत भएको छ । परामर्शका क्रममा क्रियाकलापका तीन मुख्य क्षेत्र पहिचान गरिएका थिए १) श्रम घटाउने प्रविधि अपनाउन र पहुँचसम्बन्धी विद्यमान अभाव तथा चुनौतीलाई बुझ्न आवश्यक अध्ययनमा लगानी गर्ने, २) महिला नेतृत्वमा आधारित साना आकारका यान्त्रिकीकरण व्यवसायलाई प्रवर्द्धन गर्ने, र ३) महिला किसानका लागि उपलब्ध औजार तथा यन्त्र, तिनको प्रयोग र मर्मतसम्भारबारे विस्तारक सेवालाई सबलीकरण गर्ने । महिलाहरूले आफ्ना काँधमा घरेलु जिम्मेवारीको अत्यधिक भार लिइरहेका सन्दर्भमा खेतीपातीका लागि सामान्य औजार तथा उपकरण उपलब्ध हुन सके उनीहरूको दुःख घट्न र कृषि उत्पादकत्व बढ्न सक्छ । सिलवाल तथा खनाल इसिमोडमा आबद्ध छन् ।"
दुर्गाप्रसादलाई नागरिकता,"(इलाम)  ४० वर्ष बिनासुनुवाइ भारतीय जेलमा बिताएका इलामको माई नगरपालिका१० लुम्बाकका दुर्गाप्रसाद तिम्सिनाले बिहीबार नागरिकता पाएका छन् । जिल्ला प्रशासन कार्यालय इलाममा उनका भतिजा गोपाल तिम्सिनाले सनाखत गरेपछि ६१ वर्षको उमेरमा उनले नागरिकता प्राप्त गरे । उनको नागरिकता नं०३०१७७०३२५१ हो ।साविक एकतप्पा गाविसमा २०१७ साउन २० गते जन्मिएका उनको नागरिकतामा हालको ठेगाना भने लुम्बाक नै राखिएको छ । दुर्गाप्रसादका बुबा चम्पाखरको मृत्यु भइसकेको छ भने आमा धनमाया लुम्बाकमै बस्छिन् । कमजोर शारीरिक अवस्थाका कारण धनमाया छोराको नागरिकता बनाउने क्रममा सदरमुकाममा आउन सकिनन् । दुर्गाप्रसादको नागरिकतामा प्रशासकीय अधिकृत देवीचरण फुयाँलले हस्ताक्षर गरे । २० वर्षको उमेरमा नै मुग्लान छिरेर जेल परेका उनलाई भारतको अदालती काम कारबाहीमा दीपक जैसी उल्लेख गरिएको छ ।भारतीय अदालतमा पेस गर्न उनको भाइ प्रकाशचन्द्र, भतिजा गोपालसँग नाता प्रमाणितसमेत गरिएको छ । सहायक प्रमुख जिल्ला अधिकारी झरेन्द्र चापागाईंले यति लामो समयसम्म विदेशी भूमिमा बन्धक भएर नागरिकता दिनुपरेको पहिलो घटना भएको बताए । लामो समयपछि खुला संसारमा टेकेका दुर्गाप्रसादको दैनिकी सहज बन्न थालेको छ । शनिबार कोलकाताको दमदम जेलबाट छुटेपछि आइतबार सिधै घर आएका उनको शारीरिक र मानसिक अवस्थामा क्रमशः सुधार देखिएको हो । घर पुगेका दिन प्रतिक्रियाविहीन बनेका दुर्गाप्रसाद दोस्रो दिनदेखि नै परिवारमा घुलमिल हुन थालेको भतिजा गोपालले बताए । आएको दिन त रातभरि सुत्न र बोल्न सक्नुभएन, उनले भने, १० पटकभन्दा धेरै त शौचालय नै लानु पर्यो । बुधबार बिहान उनले सञ्चारकर्मीसँग केही खुलेरै कुरा गरे । आफू निर्दोष भएको भन्दै उनले सुरुमा आसाम हेर्न गएको र त्यहाँ मिठाई बेच्ने काम गरेको बताए । जेलमा कुटपिट गर्ने, करेन्ट लगाउने, पैतालामा पिट्ने गतिविधि गरेको उनको भनाइ छ । अहिले ढाड, पेट र पैतालामा दुख्ने उनी बताउँछन् । आमा धनमायाले छोराको सिंगो जीवन कारागारमा नष्ट गरिदिएको र काम गर्न नसक्ने अवस्था भएकाले लालनपालनको व्यवस्था गर्नुपर्ने बताइन् । २०३७ सालमा हराएका दुर्गाप्रसादका बारेमा लामो समय परिवारलाई पत्तो थिएन । उनका बुबा २००९ सालमा फाकफोकको साप्तिनबाट एकतप्पा बसाइँ सरे । तिमल्सिना परिवार २०४० सालमा हालको माई नगरपालिका १० लुम्बाकमा गएका हुन् । कामको खोजीमा दार्जिलिङ पुगेका दुर्गाप्रसाद हत्या अभियोगमा जेल परेका थिए ।"
ट्र्याक खनेको ६६ वर्षमा कालोपत्र,"(पोखरा)  तत्कालीन महिन्द्र दल बटालियनले विसं २०११ मा पोखरादेखि देउरालीको ढुंगागाडेसम्म मोटर बाटोको ट्र्याक खोल्यो । सयौं सेना सम्मिलित टोलीले खनेको बाटो हेर्न राजा महेन्द्र अर्को वर्ष पोखरा आए । उनी जिप लिएर दलबलसहित देउराली पुगेका थिए । उनै राजा सवार सडक ६६ वर्षमा कालोपत्र भएको छ ।रूपा गाउँपालिकाको देउराली फेदीबाट पोल्याङटार जोड्ने मोटर बाटोमा अस्फाल्ट पिच भइरहेको छ । १६२ किलोमिटर शिशुवापोल्याङटार बाटोको चौडाइ नालीसहित ६२५ मिटर छ । केन्द्रदेखि १०१० मिटर मापदण्ड लागू गरिएको छ । सडकको समग्रमा ७० प्रतिशत काम र कालोपत्र २० प्रतिशत सकिएको गाउँपालिका अध्यक्ष नवराज ओझाले बताए । राष्ट्रिय पुनर्निर्माण प्राधिकरणको अनुदानमा आशिष एन्ड फेवा जेभीले २१ करोड ३२ लाख रुपैयाँमा निर्माणको जिम्मा पाएको हो । सम्झौताबमोजिम २०७६ माघभित्र निर्माण नसकिएपछि एक वर्ष म्याद थपियो । आगामी वैशाखसम्म कालोपत्र सक्ने तयारी छ । कालोपत्र भएपछि कास्कीको रूपा गाउँपालिका, तनहुँको सिसाघाट, लमजुङका सोतीपसल, कुन्छा, दुई पिप्लेका स्थानीय लाभान्वित हुनेछन् ।स्थानीय समाजसेवी हस्तकुमार श्रेष्ठ हालको पृथ्वी राजमार्ग बन्नु पहिले पोखराबाट काठमाडौं जोड्न यही बाटोको अध्ययन भएको बताउँछन् । काठमाडौं जाने सबैभन्दा छोटो बाटो यही हो, उनले भने, पहल गर्ने व्यक्ति नहुँदा तनहुँतिरबाट गयो । पहिलापहिला पश्चिमतिरबाट आएका पैदल यात्री यही सडक हुँदै काठमाडौं जाने गरेको उनलाई सम्झना छ । तत्कालीन मन्त्री भेषबहादुर थापा, श्रीभद्र खनाललगायत नेता तनहुँकै भएकाले पृथ्वी राजमार्ग त्यताबाट लगिएको उनको दाबी छ । उनका अनुसार पोखराबाट देउराली, लमजुङका भूभाग हुँदै तनहुँको विमलनगर निस्कँदा ४० किमि बाटो छोटिन्छ । उनी २०३८ देखि यो सडकको उपभोक्ता समितिमा रहेर काम गर्दै आएका थिए ।२०११ मा ट्र्याक खुले पनि त्यतिबेला सवारीसाधन थिएनन् । पैदल हिँड्न भने सजिलो भयो । २०५४ मा मर्मत भएपछि मात्रै सवारी चल्न थालेको हो । रूपा गाउँपालिका अध्यक्ष नवराज ओझा पृथ्वी राजमार्गको विकल्पका रूपमा यो सडकलाई हेरिनुपर्ने बताउँछन् । पोखराबाट लमजुङ, गोरखा, धादिङ हुँदै काठमाडौं जोड्ने हुलाकी राजमार्गका रूपमा विकास गर्न सके दूरी छोटिने उनको भनाइ छ ।"
सल्लीसल्लामा पुग्यो बस,"हुम्ला (कास) कर्णाली करिडोर हुँदै हुम्लाको सल्लीसल्लामा पहिलोपटक यात्रुवाहक बस पुगेको छ । यसअघि सर्केगाडको बालुकुनासम्म बस चल्ने गरेको थियो । बसधनी दन्तबहादुर शाहीले मंगलबार चंखेलीको सल्लीसल्लामा बस पुगेको जानकारी दिए । उनका अनुसार फागुन १५ गते सुर्खेतबाट अछामको मंगलसेन हुँदै बस बालुकुना पुर्याइएको थियो । सोही बस सल्लीसल्ला पुगेपछि स्थानीयवासीले बाजागाजासहित स्वागत गरेका थिए । बस पुगेपछि गाउँमा खुसी छाएको छ, उनले भने, अब सरकारले छिट्टै नियमित बस चल्ने व्यवस्था गरोस् ।कर्णाली प्रदेश ००१ ख ०४०२ नम्बरको बस कालीकोटको जितेमा पुल नहुँदा अछामको मंगलसेन हुँदै बाजुराबाट हुम्ला पुर्याइएको थियो । बस चल्न थालेपछि हुम्लाका ताजाकोट, अदानचुली, चंखेली र सर्केगाड गाउँपालिका कर्णाली करिडोरले राष्ट्रिय सडक सञ्जालसँग जोडिएका छन् । जितेमा पुल बनेपछि सुर्खेतबाट सिधै बस सञ्चालन हुनेछ ।नेपाली सेनाले ६ वर्षअघि कर्णाली करिडोर निर्माणको जिम्मा लिएको थियो । यसअघि सर्केगाडको बालुकुनासम्म साना सवारी साधनहरू चल्ने गरेका थिए । बस भने बालुकुनाभन्दा अझ अगाडि पर्ने सल्लीसल्लासम्म पुगेको हो । जिल्ला प्रशासन कार्यालय र अन्य सरोकारवालासँग समन्वय गरी नियमित रुपमा बस सञ्चालन गर्ने उनको भनाइ छ । हुम्लाको उत्तरी भेकमा पर्ने नाम्खा र सिमकोटमा हिल्साबाट सडक पुगेको छ । कर्णाली करिडोरले ताजाकोट, अदानचुली, चंखेली र सर्केगाड गाउँपालिकालाई छोएपछि अब खार्पुनाथ गाउँपालिकामात्र सडक सञ्जालले जोडिन बाँकी छ ।"
३ सय विद्यार्थी बिरामी,"(दैलेख)  यहाँको एक विद्यालयका झन्डै ३ सय विद्यार्थी एकैपटक बिरामी परेका छन् । नारायण नगरपालिका५ धिताहस्थित नवदुर्गा आधारभूत विद्यालयका विद्यार्थीमा ज्वरो आउने, रिंगटा लाग्ने, बान्ता हुने, नाकबाट पातलो पानी बग्नेलगायत एकैखाले लक्षण देखिएको छ । कोरोना संक्रमणको आशंकामा बिहीबार ३० जना विद्यार्थीको पीसीआर परीक्षण गरिएकोमा सबैको रिपोर्ट नेगेटिभ आएको त्रिवेणी स्वास्थ्यचौकी प्रमुख षडानन्द शर्माले बताए । विद्यालयमा ३ सय २० जना विद्यार्थी पढ्छन् ।प्रधानाध्यापक घनश्याम रेग्मीका अनुसार शिक्षक र अभिभावकमा पनि उस्तै लक्षण देखिएको छ । गत शुक्रबारदेखि विद्यार्थी बिरामी हुन थालेका हुन् । विद्यार्थी बिरामी परेपछि बुधबारबाट ३ दिनका लागि पठनपाठन बन्द गरिएको छ । सुरुमा बालविकासका एकाध विद्यार्थीहरू बिरामी परे । त्यसबेला खासै ख्याल गरिएन, उनले भने, तर आइतबारदेखि बिरामी हुने विद्यार्थीको संख्या ह्वात्तै बढेपछि विद्यालय बन्द गर्ने निर्णय गरेका हौं । मंगलबार र बुधबार जिल्ला स्वास्थ्य कार्यालयबाट खटिएको चिकित्सक र स्वास्थ्यकर्मीको टोलीले बिरामीको प्रारम्भिक उपचार गरेको थियो ।ज्वरोकै कारण नारायण५ छातीकोटका धनबहादुर रानाकी २७ महिने छोरी पुष्पा रानाको मृत्यु भएको छ । एक साताअघिदेखि उच्च ज्वरो आए पनि रानाले छोरीलाई घरेलु उपचार र झारफुक गरी घरमै राखेका थिए । जिल्ला अस्पतालका डा विवेक गुरुङका अनुसार उनलाई १ सय ३ डिग्री सेल्सियससम्म ज्वरो आएको थियो । मृतककी दिदी प्रेमिका पनि ज्वरोले थलिएकी छन् । उनी नवदुर्गाकै छात्रा हुन् । पुष्पाबाटै प्रेमिकामा ज्वरो सरेको हुन सक्ने स्वास्थ्यकर्मीको अनुमान छ । प्रेमिकाको जिल्ला अस्पतालमा उपचार भइरहेको छ ।"
युवकको हत्या,सर्लाही (कास) सर्लाही सदरमुकाम मलंगवा१० का नागेन्द्रराय यादवका ३० वर्षीय छोरा सुशीलको बिहीबार बिहान टाउको छिनालिएको अवस्थामा शव फेला परेको छ । प्रहरीका अनुसार मलंगवा नगरपालिका९ स्थित पचगछिया चौरीको खेतमा रायको शरीर र टाउको ६१ मिटर वरपर फेला परेको थियो । घटनास्थलबाट तीन किलोमिटर आसपास बस्ती छैन ।स्थानीयले बिहीबार बिहान पचगछिया चौरीको खेतमा टाउकोबिनाको शव देखेपछि प्रहरीलाई खबर गरेका थिए । घटनास्थल चौरी भएको र आलीमा अरहरले छेकिएको हुनाले बेलैमा कसैले भेउ पाउन सकेन । सूचना पाएलगत्तै प्रहरी उपरीक्षक सन्तोषसिंह राठौर आफैं घटनास्थल पुगेका थिए । बुधबार साँझ एकैछिनमा आउँछु भनेर घरबाट निस्केका सुशील अबेर रातिसम्म घर नआएको परिवारजनले जनाएका छन् । कसैले योजना बनाएरै हत्या गरेको दाबी मृतकका आफन्तले गरिरहेका छन् । विभिन्न कोणबाट हत्याको अनुसन्धान भइरहेको र संलग्नको नजिक पुगेको प्रहरीले जनाएको छ । श्रीमतीले छाडेपछि सुशील केही वर्षयता घरमै बसिरहेका थिए ।
तंग्रिँदै दोभान बजार,"(दोभान, ताप्लेजुङ)  मेरिङदेन गाउँपालिका३ दोभानका लोकेन्द्र अधिकारीले फागुन १८ को आगलागीमा ३ करोड ५० लाख रुपैयाँ क्षति बेहोरे । उनको १७ लाख त नगदै जलेको थियो भने किराना र कोल्डसेन्टर पनि आगोले बाँकी राखेन । तीनवटा घरमा सामान गोदाम गरेका उनको सबैभन्दा बढी चामल जल्यो ।तिनै अधिकारीले अहिले अस्थायी टहरो बनाएर फेरि व्यवसाय सुरु गरेका छन् । खाद्यान्नलगायत दैनिक उपभोग्य सामान राखेर व्यवसाय सुरु गरेको उनले बताए । दुईचार बोरा चामल, नुन, तेल, एकदुई कार्टुन चाउचाउ बिक्री हुन्छ, लोकेन्द्रले भने । उनले पुरानो ठाउँमा नभई बन्धकी लगाएको जमिनमा अस्थायी संरचना बनाएर व्यापार सुरु गरेका हुन् । दुईतीन दिन त पाल ओढाएर पनि चलाएँ, अधिकारीले भने, अब जस्तापाता लगाइसकेर अलिक ढुक्क भयो । किराना सामान, ग्यास, डिजेल, पेट्रोल, ट्र्याक्टरका स्पेयर पार्ट्सलगायतका सामग्री जल्दा ५० लाख रुपैयाँ बराबरको क्षति बेहोरेका राजेन्द्र पौडेलले पनि व्यवसाय सुरु गरेका छन् । नजिकैबाट उठेको आगोले पसल भेटेपछि नगद पैसासमेत निकाल्न नपाएका उनको पसलमा रहेको ४ लाख रुपैयाँ जलेको थियो । यहाँका अर्का व्यापारी टंक खतिवडाले पनि व्यवसाय सुरु गरेका छन् । मनी ट्रान्सफर चलाउने उनले जलेको ठाउँबाट पूर्वतर्फ सारेर व्यवसाय सुरु गरेका हुन् । आगलागीका बेला तल्लो तलामा रहेको नगद पैसा भने उनले निकालेका थिए । माथिल्लो तलामा रहेको ५ लाख ८० हजार रुपैयाँ जलेको टंक बताउँछन् ।आफ्नै पसलसँग जोडिएको भोला पौडेलको घरबाट सुरु भएको आगलागीमा तल्लो तलामा रहेको नगद पैसा भने उनले निकालेका थिए । मेरो पसलभन्दा नजिकैबाट आगो लाग्न सुरु भयो, नानीहरू खोज्न थालें, माथिल्लो तलामा जाने अवस्थै भएन, उनले भने, अरूको तुलनामा मेरो नगद कमै जलेछ । बाहिरबाट आएको पैसा लिन सदरमुकाम फुङलिङ नै धाउनुपर्ने भएपछि कोठा खोजेर काम सुरु गरेको टंक बताउँछन् । नेपाल टेलिकमको टावर जलेपछि इन्टरनेट पनि नभएकाले व्यवसाय निकै दुःखले चलाइरहेको उनले सुनाए । सदरमुकाममा साथीलाई राखेर फोनबाट नम्बर टिपाएर इन्ट्री गराउँदै कारोबार गरिरहेको छु, उनले भने, अहिले त व्यवसायभन्दा पनि सुविधा मात्रै दिइएको छ । कमाइभन्दा खर्च बढी भइरहेको खतिवडा बताउँछन् ।जिल्लाकै दोस्रो ठूलो व्यापारिक केन्द्र अन्यत्र विस्तार हुने जोखिमले पनि यहाँ व्यवसाय सुरु भएको हो । अहिले त मान्छेले ट्याक्सीको छतमा राखेर सदरमुकामबाटै सामान लगिरहेको देखेको छु, लोकेन्द्रले भने, गाउँका पसलमा पनि बाहिरबाट सामान आउन थालेको छ । गाउँका पसलले अन्यत्रबाट सामान ल्याएर व्यवस्थित भए यहाँको व्यापारिक केन्द्र जोखिममा पर्ने बुझाइ उनीहरूको छ । फेरि व्यापार स्थापना गर्न नसके गाउँमा दिएको उधारो उठाउन झन् चुनौती हुने भएकाले उनीहरू सकीनसकी व्यवसाय पुनःस्थापना गर्न थालेका हुन् । यहाँको बजारले मैवाखोला, मेरिङदेन, मिक्वाखोला र आठराई त्रिवेणी गाउँपालिका धानेको थियो । स्थानीय व्यापारीले गोदाम गरेको खाद्यान्न सबै खरानी भएको व्यापारी दीपक धिताल बताउँछन् । गाउँपालिकाको तथ्यांकअनुसार ४१ हजार १ सय ७५ किलो चामल मात्रै जलेको थियो । आगलागीमा दोभान बजारको मुख्य व्यापारिक केन्द्रका ५० वटा घर पनि नष्ट भए । ६२ परिवार विस्थापित भएका थिए । गाउँपालिकाका प्रमुख प्रशासकीय अधिकृत डम्बरबहादुर आङदेम्बे अधिकांशले घर बनाउन थालेको बताउँछन् । सडक फराकिलो बनाउने र ठाउँठाउँबाट सडक निकाल्ने सहमति भयो, आङदेम्बेले भने, पक्की पिल्लर र पहिलो तलामा इँटा अनिवार्य गरेका छौं, त्यहीअनुसार निर्माण हुन्छ ।पहिलाको जस्तो काठ र जस्तापाताको मात्रै नबन्ने उनको भनाइ छ । जग्गाधनीले पनि भाडामा व्यवसाय गरेर बसेकालाई विस्थापित नगराउने बताएका छन् । मेरो जग्गामा जति बस्नुभएको थियो, सबैलाई बस्नुहोस्, व्यवसाय गर्नुहोस् भनेको छु । कसैलाई पनि विस्थापित गराउँदिनँ, स्थानीय जग्गाधनी भीम लंवाले भने । यहाँ जलेका ५० घर आठ जनाको जग्गामा रहेको गाउँपालिकाको तथ्यांक छ ।"
चितवनमा पनि कलेजो प्रत्यारोपण,"(चितवन)  भरतपुरस्थित चितवन मेडिकल कलेज (सीएमसी) को शिक्षण अस्पतालमा कलेजोको सफल प्रत्यारोपण (लिभर ट्रान्सप्लान्ट) गरिएको छ । अस्पतालका अधिकारीहरूले राजधानीबाहिर कलेजो प्रत्यारोपण गर्ने सीएमसी पहिलो भएको दाबी गरेका छन् । अस्पतालले आइतबार ५४ वर्षीया धनकुमारी लामालाई कलेजो प्रत्यारोपण सेवा दिएको थियो । उनलाई ३३ वर्षीया छोरी उषाले कलेजो दिएकी थिइन् । धनकुमारीको कलेजो काम गर्न नसक्ने गरी बिग्रिएको थियो । प्रत्यारोपणको विकल्प थिएन, सीएमसीका अध्यक्ष तथा प्रबन्ध निर्देशक डा हरिशचन्द्र न्यौपानेले भने । पुरानो ठेगाना भरतपुर भए पनि धनकुमारीको परिवार लामो समयदेखि काठमाडौंमा बस्दै आएको थियो । पाँच महिनाअघि समस्या देखिएपछि अस्पताल लैजाँदा कलेजो नराम्ररी बिग्रेको पत्ता लागेको धनकुमारीका श्रीमान् रनबहादुर तामाङले बताए । विदेश लैजान सक्ने अवस्था थिएन । काठमाडौंमा नै गर्ने कि भन्ने विचार भइरहेका बेला भरतपुरमै सेवा पाइन्छ भनेपछि यतै आयौं, उनले भने । प्रत्यारोपणपछि आमा र छोरी दुवैको अवस्था सामान्य हुँदै गएकाले खुसी लागेको रनबहादुरले सुनाए । नेपालमा ५ वर्षअघि कलेजो प्रत्यारोपण सेवा सुरु भएको हो । उपत्यकाका त्रिवि शिक्षण अस्पताल र भक्तपुरको मानव अंग प्रत्यारोपण केन्द्रपछि कलेजो प्रत्यारोपण गर्ने तेस्रो अस्पताल हाम्रो भएको छ । मेरो जानकारीमा रहेअनुसार नेपालमा भएको यो आठौं प्रत्यारोपण हो, सीएमसीका अध्यक्ष तथा प्रबन्ध निर्देशक डा न्यौपानेले भने । सीएमसीले २०७६ वैशाखमा कलेजो प्रत्यारोपणका लागि स्वीकृति लिएको उनले बताए । कलेजो प्रत्यारोपणको खर्च २५ लाख रुपैयाँ लाग्ने उनले जानकारी दिए । डा न्यौपानेका अनुसार विदेशमा प्रत्यारोपण खर्च महँगो हुन्छ र नेपालीलाई विदेश जाँदा अन्य झन्झट पनि बेहोर्नुपर्छ । प्रत्यारोपणमा संलग्न चिकित्सक डा सञ्जयकुमार यादवले १८ वर्षदेखि ५० वर्ष उमेरसम्मका स्वस्थ व्यक्तिले अरूलाई कलेजो दिन सक्ने बताए । कलेजो लिनेदिनेबीच रक्त समूह मिल्नुपर्छ । पारिवारिक सदस्यबाट मात्रै कलेजो दिन पाइने कानुनी व्यवस्था छ । कलेजोले काम नगर्ने भएपछि प्रत्यारोपण गर्नुपर्छ । दिने व्यक्ति तयार भएपछि उसको शरीरको कलेजो निश्चित भाग काटेर आवश्यक पर्ने व्यक्तिको शरीरमा राख्छौं । कलेजो आफैं विकसित हुने अंग हो । प्रत्यारोपण गरेको दुई महिनाभित्र कलेजो आफैं विकसित हुन्छ । प्रत्यारोपण गरेको व्यक्तिले पहिलाको झैं जीवन पाउँछ, डा यादवले भने । सीएमसीमा कलेजो प्रत्यारोपण गर्न झन्डै १२ घण्टा लगातार शल्यक्रिया गर्नुपरेको थियो ।प्रत्यारोपणमा नेपाली चिकित्सकका साथै भारतको एपोलो अस्पतालका तीन जना चिकित्सक पनि संलग्न थिए । १० वटा प्रत्यारोपणपछि नेपाली चिकित्सक मात्रैले यो सेवा सञ्चालन गर्ने डा हरिशचन्द्र न्यौपानेले बताए । सरकारी सहुलियत उपलब्ध भए १५ लाख रुपैयाँमै यो सेवा दिन सकिने उनको भनाइ छ । प्रत्यारोपणका लागि हामीसँग सुविधा सम्पन्न पूर्वाधार छन् । चिकित्सक र अन्य प्राविधिक तथा नर्स पनि त्यहीअनुरूप सक्षम छन् तर केही प्रत्यारोपण भारतीय विज्ञकै संलग्नतामा गर्नेछौं, डा न्यौपानेले भने । पहिलो प्रत्यारोपणमा अस्पतालका विशेषज्ञ चिकित्सकहरू डा सञ्जय यादव, डा एकानन्द सिंह, डा प्रवीन जोशी, डा जयन्तकुमार साह, डा अभिषेक भट्टराई, एनेस्थेसियोलोजिस्ट डा किरण अधिकारी, डा सुरेश गौतम, डा नवीन यादव, हेमाटोलोजिस्ट डा सागर पौडेल र डा वरुण श्रेष्ठ खटिएका थिए । टिमका अन्य सदस्यमा रेडियोलोजिस्ट डा विज्ञान पौडेल, स्टाफ नर्स अञ्जु थापा, श्रुति यादव, सलिना तिवारी, सुमी कार्की, अस्मिता थापा, पुष्पा थापा मगर, बायोमेडिकल इन्जिनियर प्रकाश खतिवडा थिए । एपोलो अस्पतालका डा निरभ गोयल, डा अरुणकुमार र डा सञ्जीव अनिजा पनि संलग्न थिए । डा सागर पौडेलका अनुसार सीएमसीको शिक्षण अस्पतालको ओपीडीमा कलेजोका बिरामी दिनमा ३० जना जति आउँछन् । तीमध्ये २० प्रतिशतलाई प्रत्यारोपण सेवा आवश्यक देखिने गरेको छ । कलेजोको ५० देखि ६० प्रतिशत भाग बिग्रेपछि मात्रै लक्षण देखिन्छ । त्यसैले अधिकांश मानिस कलेजो धेरै मात्रामा बिग्रेपछि मात्र अस्पताल पुग्छन् । नेपालबाट हाल वर्षमा ६० जना जति बिरामी कलेजो प्रत्यारोपणका लागि विदेश जाने गरेको डा हरिशचन्द्र न्यौपानेले बताए । देशभित्रै सहज सुविधा उपलब्ध भए सेवा लिनेहरू बढ्छन्, उनले भने ।"
निर्वाचनतिर डोरिँदै दलहरू !,"(काठमाडौं)  प्रतिनिधिसभाले गति लिन नसकेपछि सत्तारूढ र विपक्षी दलहरू नै निर्वाचनतिर डोरिन थालेका छन् । सत्तारूढ एमालेको संसद्मा बहुमत नरहेका बेला पनि वैकल्पिक सरकार बन्ने सम्भावना धरमरमा पुगेपछि दलहरूमा निर्वाचनतिरै जाने मनस्थिति बन्न थालेको हो । सर्वोच्च अदालतले नेकपाको एकीकरण प्रक्रिया खारेज गरेर एमाले र माओवादी केन्द्र ब्युँत्याइदिएपछि त्यसको प्रत्यक्ष असर संसद्को कामकारबाहीमा परेको छ । एमालेभित्रकै विवादले प्रधानमन्त्री केपी शर्मा ओलीले संसद्मा आफूलाई सुरक्षित महसुस गर्न सकेका छैनन् । उनी संसद्लाई गतिहीनमै राखेर पुस ५ गते आफूले गरेको प्रतिनिधिसभा विघटनको निर्णय सही थियो भन्ने पुष्टि गर्न चाहन्छन् । अर्कोतर्फ राजनीतिक दलहरूबीच बढ्दो अविश्वासले नयाँ सरकार बन्ने सम्भावना पनि तत्काललाई देखिएको छैन । वैकल्पिक सरकार नबन्ने र संसद्ले कामकारबाही पनि अघि बढाउन नसक्ने स्थितिमा अर्ली इलेक्सन नै उपयुक्त हुने धारणा एमाले, कांग्रेस, जनता समाजवादी पार्टी (जसपा) का अधिकांश नेतामा बन्न थालेको छ । ओली नेतृत्वको सरकारले गराउने निर्वाचनमा सहभागी हुने कि नहुने भन्नेमा मात्र उनीहरूमा विमति देखिन्छ । विपक्षी दलमध्ये कांग्रेस र जसपाको एउटा धार ओलीलाई हटाएर अघि बढ्नुपर्ने पक्षमा छ । अर्को पक्ष वैकल्पिक सरकारले सिधै प्रतिनिधिसभा निर्वाचन गराउन कठिनाइ पर्ने भएकाले ओली नेतृत्वकै सरकारले गराए पनि हुने तर्क गर्दै आएको छ । प्रधानमन्त्री ओलीले राष्ट्रपति विद्यादेवी भण्डारीले बोलाएको सर्वदलीय बैठकमै मध्यावधि निर्वाचनको प्रस्ताव गरेका थिए । तत्काल त्यसको प्रतिवाद गरिए पनि संसद्को गतिहीनता लम्बिने संकेत देखिएपछि प्रतिनिधिसभा पूरा कार्यकाल चलाउनुपर्ने पक्षमा उभिएका नेताहरूको बोली फेरिँदै गएको छ । माओवादी केन्द्रका नेताहरू मात्रै तत्काल निर्वाचनमा जाने मुडमा देखिँदैनन् । पहिलो त माओवादी ओली नेतृत्वकै सरकारले गराउने निर्वाचन निष्पक्ष, धाँधलीरहित हुन्छ भन्नेमै विश्वस्त छैन । अर्कोतर्फ प्रतिगमनकारी कदम उठाउने नेतृत्वबाटै निर्वाचनमा जानु प्राकृतिक रूपमा सही नहुने ठम्याइ माओवादीमा छ । सर्वोच्च अदालतले नेकपा भत्काइदिएपछि पार्टीको आन्तरिक संगठन पनि कमजोर छ । यही बेला निर्वाचनमा जाँदा शक्ति क्षय हुने सन्त्रास माओवादी नेताहरूमा देखिन्छ । वैकल्पिक सरकार निर्माणका लागि प्रमुख प्रतिपक्ष कांग्रेस र जसपाले देखाइरहेका उदासीनताले मुलुकलाई निर्वाचनतिरै धकेल्न खोजिएको संकेत गरेको छ । कांग्रेस र जसपाले वैकल्पिक सरकार निर्माणको बाटो छेकिदिए भने निर्वाचनमै जानुपर्ने स्थिति आउँछ । त्यतिबेला प्रधानमन्त्री ओलीले दोस्रो पटक प्रतिनिधिसभा विघटन गरेर मध्यावधि निर्वाचनको घोषणा गर्न सक्छन् । संविधानमा संसद्ले वैकल्पिक सरकार दिने सम्भावना रहँदासम्म मध्यावधि निर्वाचनमा जान नपाइने व्यवस्था छ । अहिले नेताहरूले भन्ने गरेको अर्ली निर्वाचन सम्बन्धी व्यवस्था संविधानमा छैन । राष्ट्रिय सहमति जुट्दाबाहेक अल्पायुमै निर्वाचनमा जान फेरि प्रतिनिधिसभा विघटनको बाटो रोज्नुपर्छ । संविधानविद् चन्द्रकान्त ज्ञवालीका अनुसार त्यस्तो बाटो सहज भने छैन । संविधानको धारा ७६ मा सरकार निर्माणका चार विकल्प उल्लेख छन् । यी विकल्प छँदासम्म प्रतिनिधिसभा विघटन गर्न नपाइने नजिर सर्वोच्च अदालतले समेत स्थापित गरिसकेको छ । नेकपा खारेज नहुँदा प्रधानमन्त्री ओली संविधानको धारा ७६ (१) अन्तर्गत बहुमत सरकारको नेतृत्वमा थिए । फागुन २३ गते सर्वोच्च अदालतले नेकपा एकीकरण खारेज गरिदिएपछि एमाले र माओवादी केन्द्रको गठबन्धन सरकारमा परिणत भएको छ । संविधानविद् ज्ञवाली अदालतको फैसलाअनुसार नेकपाको विभाजन भएकाले प्रधानमन्त्री ओलीले संविधानको धारा १०० को उपधारा (२) अनुसार ३० दिनभित्र नै विश्वासको मत लिनुपर्ने दाबी गर्छन् । संविधानमा प्रधानमन्त्रीले प्रतिनिधित्व गर्ने दल विभाजित भए वा सरकारमा सहभागी दलले आफ्नो समर्थन फिर्ता लिए ३० दिनभित्र प्रधानमन्त्रीले विश्वासको मतका लागि प्रतिनिधिसभासमक्ष प्रस्ताव राख्नुपर्ने व्यवस्था छ । अदालतको फैसलाले नेकपालाई विभाजन गरेको हो । विभाजन भएपछि सरकार संविधानको धारा ७६ (२) अनुसार दुई पार्टीको गठबन्धनमा परिणत भएको हो । यस्तो अवस्थामा माओवादी केन्द्रले सरकारबाट अलग भएको घोषणा नगरे पनि प्रधानमन्त्री ओलीले अनिवार्य रूपमा ३० दिनभित्र विश्वासको प्रस्ताव राख्नुपर्छ, ज्ञवालीले कान्तिपुरसँग भने, आगामी चैत २३ गतेभित्र विश्वासको मत लिएनन् भने प्रधानमन्त्री स्वतः पदमुक्त हुनेछन् । तर प्रधानमन्त्री ओलीको बुझाइ त्यस्तो छैन । उनले माओवादी केन्द्रले सरकारलाई दिएको समर्थन फिर्ता लिए मात्रै विश्वासको मत राख्ने बताउँदै आएका छन् । माओवादीले विश्वासको मत फिर्ता लिएन भने ओलीले आफ्नो सरकार निरन्तर अघि बढ्ने पनि बताएका छन् । संविधानको धारा ७६ (३) र धारा ७६ (५) अनुसारको प्रधानमन्त्रीले मात्रै प्रतिनिधिसभा विघटन गर्न सक्ने प्रावधान छ । संविधानको धारा ७६ (२) अनुसार गठबन्धन सरकार बन्न सकेन संसद्को ठूलो पार्टीको दलको नेता धारा ७६ (३) अनुसार प्रधानमन्त्री हुनेछन् । त्यस्तो प्रधानमन्त्रीले ३० दिनभित्र विश्वासको मत लिनुपर्छ । विश्वासको मत आएन र संविधानको धारा ७६ (५) अनुसार प्रधानमन्त्री नियुक्ति हुन सकेनन् भने अल्पमतको हैसियतमा बनेको काम चलाउ प्रधानमन्त्रीले प्रतिनिधिसभा विघटन गर्न सक्ने ज्ञवाली बताउँछन् । अल्पमतको प्रधानमन्त्रीले विश्वासको मत लिन नसकेपछि प्रतिनिधिसभाका कुनै पनि सदस्यले बहुमत पुर्याउन सक्ने आधार प्रस्तुत गरे संविधानको धारा ७६ (५) अनुसार राष्ट्रपतिले प्रधानमन्त्री नियुक्ति गर्नुपर्ने संवैधानिक व्यवस्था छ । त्यसरी नियुक्त भएको प्रधानमन्त्रीले पनि ३० दिनभित्र विश्वासको मत लिनुपर्छ । लिन सकेनन् भने स्वतः प्रतिनिधिसभा विघटन हुन्छ । सरकार निर्माणको यो अन्तिम विकल्प हो । प्रधानमन्त्री ओलीले केही दिनअघि एक राष्ट्रिय दैनिकलाई दिएको अन्तर्वार्तामा एकपटक विश्वासको मतबाट असफल भएसकेपछि अर्को चरणमा नजाने संकेत गरिसकेका छन् । माओवादीले समर्थन फिर्ता लिए दुई वा दुईभन्दा बढी दलको सरकार असफल हुन्छ । त्यसपछि सम्भवतः धारा ७६ (३) अन्तर्गत जानुपर्ला कि ? त्यो भनेको ठूलो पार्टीको सरकार हो । ठूलो पार्टी मेरै हो, प्रधानमन्त्रीले अन्तर्वार्तामा भनेका छन्, आवश्यक परे विश्वासको मत लिइदिउँला । तर धारा ७६ (२) अनुसार मैले समर्थन प्राप्त गर्न सकिनँ भने ७६ (३) अनुसार गर्नु नाटक मात्र हो । फेरि प्राप्त हुँदैन । कोही एक जना व्यक्तिले बहुमतको हस्ताक्षर लिएर जाने अवस्था पनि छैन । त्यसैले अन्ततः चुनावमै जानु अनिवार्य हुन्छ । संविधानविद् ज्ञवाली ओलीले अल्पमत सरकारको नेतृत्वमा पुगेर विश्वासको मत लिन सकेनन् र अर्को प्रधानमन्त्री पनि नियुक्ति हुन सकेन भने मात्रै निर्वाचनमा जान सक्ने बताउँछन् । कांग्रेस, माओवादी केन्द्र र जसपामध्ये कुनै एक दलले वैकल्पिक सरकार निर्माणमा पहल नगर्ने र सरकारलाई समर्थन पनि नदिने हो भने निर्वाचनमा जाने बाटो खुल्छ । प्रमुख प्रतिपक्षी दलका नेतासमेत रहेका कांग्रेस सभापति शेरबहादुर देउवाको मनसाय पनि निर्वाचन नै देखिन्छ । पार्टीभित्र वैचारिक विमति भए पनि वैकल्पिक सरकारतिर नलागेर मुलुकलाई निर्वाचनतिरै धकेल्नुमा देउवाले आफ्नो र पार्टीको हित देखेका छन् । विराटनगरमा मंगलबार दिएको उनको अभिव्यक्तिको लक्षित गन्तव्य पनि त्यही देखिन्छ । ओलीलाई विश्वासको मतमा असफल बनाएर गठबन्धन सरकार बन्यो भने त्यस्तो सरकारका प्रधानमन्त्रीले प्रतिनिधिसभा विघटन गर्न पाउँदैन । दुई वर्ष बाँकी छँदै अर्ली इलेक्सन मा जाने व्यवस्था संविधानमा छैन । उसले ६ महिनापछि स्थानीय तहको निर्वाचन घोषणा गर्न सक्छ । विपक्षी दल जसपाभित्र निर्वाचनका विषयमा ठूलो विमति छैन । खालि कसको नेतृत्वमा निर्वाचनमा जाने भन्नेमा मात्रै मतभेद छ । अध्यक्ष महन्थ ठाकुर र वरिष्ठ नेता राजेन्द्र महतोसहितको पूर्वराजपाको ठूलो पंक्ति आफूहरूले उठाउँदै आएका माग सम्बोधन गरिदिए ओली नेतृत्वकै सरकारमा गए पनि फरक नपर्ने पक्षमा छ । अर्का अध्यक्ष उपेन्द्र यादव र संघीय परिषद् अध्यक्ष बाबुराम भट्टराईसहितको पूर्वसमाजवादी समूहको पंक्ति ओली नेतृत्वको सरकारलाई निर्वाचन गर्ने मौका दिन नहुने पक्षमा छ । ओली नेतृत्वकै सरकारलाई स्वीकार गरेर जाँदा सैद्धान्तिक विरोधाभास हुने उनीहरूको ठम्याइ छ । प्रतिगमनकारी भनेर जसका विरुद्ध सडक आन्दोलन गरियो, उसैको नेतृत्वमा निर्वाचनमा जानु नैतिक र सैद्धान्तिक रूपमा नमिल्ने यादवनिकट नेता रामसायप्रसाद यादव बताउँछन् । कांग्रेसमा वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौला पक्षको जोड पनि ओलीलाई हटाउनमै केन्द्रित छ । ओलीलाई हटाएर कांग्रेस नेतृत्वमा सरकार बनेपछि निर्वाचनमा जानुपर्ने धारणा पौडेलसिटौला समूहले राख्दै आएका छन् । तर, यो बाटोबाट अघि बढ्दा प्रतिनिधिसभाको निर्वाचन दुई वर्षपछि मात्रै हुन पुग्छ । त्यतिन्जेल अहिले विभाजन हुन पुगेका वामपन्थी एक ठाउँमा आउन सक्ने बुझाइ देउवामा देखिन्छ । त्यसै कारण देउवाले सरकार निर्माणमा खासै रुचि नदेखाएको उनीनिकट नेताहरू बताउँछन् ।"
निर्वाचनतिर डोरिँदै दलहरू !,"(काठमाडौं)  प्रतिनिधिसभाले गति लिन नसकेपछि सत्तारूढ र विपक्षी दलहरू नै निर्वाचनतिर डोरिन थालेका छन् । सत्तारूढ एमालेको संसद्मा बहुमत नरहेका बेला पनि वैकल्पिक सरकार बन्ने सम्भावना धरमरमा पुगेपछि दलहरूमा निर्वाचनतिरै जाने मनस्थिति बन्न थालेको हो । सर्वोच्च अदालतले नेकपाको एकीकरण प्रक्रिया खारेज गरेर एमाले र माओवादी केन्द्र ब्युँत्याइदिएपछि त्यसको प्रत्यक्ष असर संसद्को कामकारबाहीमा परेको छ । एमालेभित्रकै विवादले प्रधानमन्त्री केपी शर्मा ओलीले संसद्मा आफूलाई सुरक्षित महसुस गर्न सकेका छैनन् । उनी संसद्लाई गतिहीनमै राखेर पुस ५ गते आफूले गरेको प्रतिनिधिसभा विघटनको निर्णय सही थियो भन्ने पुष्टि गर्न चाहन्छन् । अर्कोतर्फ राजनीतिक दलहरूबीच बढ्दो अविश्वासले नयाँ सरकार बन्ने सम्भावना पनि तत्काललाई देखिएको छैन । वैकल्पिक सरकार नबन्ने र संसद्ले कामकारबाही पनि अघि बढाउन नसक्ने स्थितिमा अर्ली इलेक्सन नै उपयुक्त हुने धारणा एमाले, कांग्रेस, जनता समाजवादी पार्टी (जसपा) का अधिकांश नेतामा बन्न थालेको छ । ओली नेतृत्वको सरकारले गराउने निर्वाचनमा सहभागी हुने कि नहुने भन्नेमा मात्र उनीहरूमा विमति देखिन्छ । विपक्षी दलमध्ये कांग्रेस र जसपाको एउटा धार ओलीलाई हटाएर अघि बढ्नुपर्ने पक्षमा छ । अर्को पक्ष वैकल्पिक सरकारले सिधै प्रतिनिधिसभा निर्वाचन गराउन कठिनाइ पर्ने भएकाले ओली नेतृत्वकै सरकारले गराए पनि हुने तर्क गर्दै आएको छ । प्रधानमन्त्री ओलीले राष्ट्रपति विद्यादेवी भण्डारीले बोलाएको सर्वदलीय बैठकमै मध्यावधि निर्वाचनको प्रस्ताव गरेका थिए । तत्काल त्यसको प्रतिवाद गरिए पनि संसद्को गतिहीनता लम्बिने संकेत देखिएपछि प्रतिनिधिसभा पूरा कार्यकाल चलाउनुपर्ने पक्षमा उभिएका नेताहरूको बोली फेरिँदै गएको छ । माओवादी केन्द्रका नेताहरू मात्रै तत्काल निर्वाचनमा जाने मुडमा देखिँदैनन् । पहिलो त माओवादी ओली नेतृत्वकै सरकारले गराउने निर्वाचन निष्पक्ष, धाँधलीरहित हुन्छ भन्नेमै विश्वस्त छैन । अर्कोतर्फ प्रतिगमनकारी कदम उठाउने नेतृत्वबाटै निर्वाचनमा जानु प्राकृतिक रूपमा सही नहुने ठम्याइ माओवादीमा छ । सर्वोच्च अदालतले नेकपा भत्काइदिएपछि पार्टीको आन्तरिक संगठन पनि कमजोर छ । यही बेला निर्वाचनमा जाँदा शक्ति क्षय हुने सन्त्रास माओवादी नेताहरूमा देखिन्छ । वैकल्पिक सरकार निर्माणका लागि प्रमुख प्रतिपक्ष कांग्रेस र जसपाले देखाइरहेका उदासीनताले मुलुकलाई निर्वाचनतिरै धकेल्न खोजिएको संकेत गरेको छ । कांग्रेस र जसपाले वैकल्पिक सरकार निर्माणको बाटो छेकिदिए भने निर्वाचनमै जानुपर्ने स्थिति आउँछ । त्यतिबेला प्रधानमन्त्री ओलीले दोस्रो पटक प्रतिनिधिसभा विघटन गरेर मध्यावधि निर्वाचनको घोषणा गर्न सक्छन् । संविधानमा संसद्ले वैकल्पिक सरकार दिने सम्भावना रहँदासम्म मध्यावधि निर्वाचनमा जान नपाइने व्यवस्था छ । अहिले नेताहरूले भन्ने गरेको अर्ली निर्वाचन सम्बन्धी व्यवस्था संविधानमा छैन । राष्ट्रिय सहमति जुट्दाबाहेक अल्पायुमै निर्वाचनमा जान फेरि प्रतिनिधिसभा विघटनको बाटो रोज्नुपर्छ । संविधानविद् चन्द्रकान्त ज्ञवालीका अनुसार त्यस्तो बाटो सहज भने छैन । संविधानको धारा ७६ मा सरकार निर्माणका चार विकल्प उल्लेख छन् । यी विकल्प छँदासम्म प्रतिनिधिसभा विघटन गर्न नपाइने नजिर सर्वोच्च अदालतले समेत स्थापित गरिसकेको छ । नेकपा खारेज नहुँदा प्रधानमन्त्री ओली संविधानको धारा ७६ (१) अन्तर्गत बहुमत सरकारको नेतृत्वमा थिए । फागुन २३ गते सर्वोच्च अदालतले नेकपा एकीकरण खारेज गरिदिएपछि एमाले र माओवादी केन्द्रको गठबन्धन सरकारमा परिणत भएको छ । संविधानविद् ज्ञवाली अदालतको फैसलाअनुसार नेकपाको विभाजन भएकाले प्रधानमन्त्री ओलीले संविधानको धारा १०० को उपधारा (२) अनुसार ३० दिनभित्र नै विश्वासको मत लिनुपर्ने दाबी गर्छन् । संविधानमा प्रधानमन्त्रीले प्रतिनिधित्व गर्ने दल विभाजित भए वा सरकारमा सहभागी दलले आफ्नो समर्थन फिर्ता लिए ३० दिनभित्र प्रधानमन्त्रीले विश्वासको मतका लागि प्रतिनिधिसभासमक्ष प्रस्ताव राख्नुपर्ने व्यवस्था छ । अदालतको फैसलाले नेकपालाई विभाजन गरेको हो । विभाजन भएपछि सरकार संविधानको धारा ७६ (२) अनुसार दुई पार्टीको गठबन्धनमा परिणत भएको हो । यस्तो अवस्थामा माओवादी केन्द्रले सरकारबाट अलग भएको घोषणा नगरे पनि प्रधानमन्त्री ओलीले अनिवार्य रूपमा ३० दिनभित्र विश्वासको प्रस्ताव राख्नुपर्छ, ज्ञवालीले कान्तिपुरसँग भने, आगामी चैत २३ गतेभित्र विश्वासको मत लिएनन् भने प्रधानमन्त्री स्वतः पदमुक्त हुनेछन् । तर प्रधानमन्त्री ओलीको बुझाइ त्यस्तो छैन । उनले माओवादी केन्द्रले सरकारलाई दिएको समर्थन फिर्ता लिए मात्रै विश्वासको मत राख्ने बताउँदै आएका छन् । माओवादीले विश्वासको मत फिर्ता लिएन भने ओलीले आफ्नो सरकार निरन्तर अघि बढ्ने पनि बताएका छन् । संविधानको धारा ७६ (३) र धारा ७६ (५) अनुसारको प्रधानमन्त्रीले मात्रै प्रतिनिधिसभा विघटन गर्न सक्ने प्रावधान छ । संविधानको धारा ७६ (२) अनुसार गठबन्धन सरकार बन्न सकेन संसद्को ठूलो पार्टीको दलको नेता धारा ७६ (३) अनुसार प्रधानमन्त्री हुनेछन् । त्यस्तो प्रधानमन्त्रीले ३० दिनभित्र विश्वासको मत लिनुपर्छ । विश्वासको मत आएन र संविधानको धारा ७६ (५) अनुसार प्रधानमन्त्री नियुक्ति हुन सकेनन् भने अल्पमतको हैसियतमा बनेको काम चलाउ प्रधानमन्त्रीले प्रतिनिधिसभा विघटन गर्न सक्ने ज्ञवाली बताउँछन् । अल्पमतको प्रधानमन्त्रीले विश्वासको मत लिन नसकेपछि प्रतिनिधिसभाका कुनै पनि सदस्यले बहुमत पुर्याउन सक्ने आधार प्रस्तुत गरे संविधानको धारा ७६ (५) अनुसार राष्ट्रपतिले प्रधानमन्त्री नियुक्ति गर्नुपर्ने संवैधानिक व्यवस्था छ । त्यसरी नियुक्त भएको प्रधानमन्त्रीले पनि ३० दिनभित्र विश्वासको मत लिनुपर्छ । लिन सकेनन् भने स्वतः प्रतिनिधिसभा विघटन हुन्छ । सरकार निर्माणको यो अन्तिम विकल्प हो । प्रधानमन्त्री ओलीले केही दिनअघि एक राष्ट्रिय दैनिकलाई दिएको अन्तर्वार्तामा एकपटक विश्वासको मतबाट असफल भएसकेपछि अर्को चरणमा नजाने संकेत गरिसकेका छन् । माओवादीले समर्थन फिर्ता लिए दुई वा दुईभन्दा बढी दलको सरकार असफल हुन्छ । त्यसपछि सम्भवतः धारा ७६ (३) अन्तर्गत जानुपर्ला कि ? त्यो भनेको ठूलो पार्टीको सरकार हो । ठूलो पार्टी मेरै हो, प्रधानमन्त्रीले अन्तर्वार्तामा भनेका छन्, आवश्यक परे विश्वासको मत लिइदिउँला । तर धारा ७६ (२) अनुसार मैले समर्थन प्राप्त गर्न सकिनँ भने ७६ (३) अनुसार गर्नु नाटक मात्र हो । फेरि प्राप्त हुँदैन । कोही एक जना व्यक्तिले बहुमतको हस्ताक्षर लिएर जाने अवस्था पनि छैन । त्यसैले अन्ततः चुनावमै जानु अनिवार्य हुन्छ । संविधानविद् ज्ञवाली ओलीले अल्पमत सरकारको नेतृत्वमा पुगेर विश्वासको मत लिन सकेनन् र अर्को प्रधानमन्त्री पनि नियुक्ति हुन सकेन भने मात्रै निर्वाचनमा जान सक्ने बताउँछन् । कांग्रेस, माओवादी केन्द्र र जसपामध्ये कुनै एक दलले वैकल्पिक सरकार निर्माणमा पहल नगर्ने र सरकारलाई समर्थन पनि नदिने हो भने निर्वाचनमा जाने बाटो खुल्छ । प्रमुख प्रतिपक्षी दलका नेतासमेत रहेका कांग्रेस सभापति शेरबहादुर देउवाको मनसाय पनि निर्वाचन नै देखिन्छ । पार्टीभित्र वैचारिक विमति भए पनि वैकल्पिक सरकारतिर नलागेर मुलुकलाई निर्वाचनतिरै धकेल्नुमा देउवाले आफ्नो र पार्टीको हित देखेका छन् । विराटनगरमा मंगलबार दिएको उनको अभिव्यक्तिको लक्षित गन्तव्य पनि त्यही देखिन्छ । ओलीलाई विश्वासको मतमा असफल बनाएर गठबन्धन सरकार बन्यो भने त्यस्तो सरकारका प्रधानमन्त्रीले प्रतिनिधिसभा विघटन गर्न पाउँदैन । दुई वर्ष बाँकी छँदै अर्ली इलेक्सन मा जाने व्यवस्था संविधानमा छैन । उसले ६ महिनापछि स्थानीय तहको निर्वाचन घोषणा गर्न सक्छ । विपक्षी दल जसपाभित्र निर्वाचनका विषयमा ठूलो विमति छैन । खालि कसको नेतृत्वमा निर्वाचनमा जाने भन्नेमा मात्रै मतभेद छ । अध्यक्ष महन्थ ठाकुर र वरिष्ठ नेता राजेन्द्र महतोसहितको पूर्वराजपाको ठूलो पंक्ति आफूहरूले उठाउँदै आएका माग सम्बोधन गरिदिए ओली नेतृत्वकै सरकारमा गए पनि फरक नपर्ने पक्षमा छ । अर्का अध्यक्ष उपेन्द्र यादव र संघीय परिषद् अध्यक्ष बाबुराम भट्टराईसहितको पूर्वसमाजवादी समूहको पंक्ति ओली नेतृत्वको सरकारलाई निर्वाचन गर्ने मौका दिन नहुने पक्षमा छ । ओली नेतृत्वकै सरकारलाई स्वीकार गरेर जाँदा सैद्धान्तिक विरोधाभास हुने उनीहरूको ठम्याइ छ । प्रतिगमनकारी भनेर जसका विरुद्ध सडक आन्दोलन गरियो, उसैको नेतृत्वमा निर्वाचनमा जानु नैतिक र सैद्धान्तिक रूपमा नमिल्ने यादवनिकट नेता रामसायप्रसाद यादव बताउँछन् । कांग्रेसमा वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौला पक्षको जोड पनि ओलीलाई हटाउनमै केन्द्रित छ । ओलीलाई हटाएर कांग्रेस नेतृत्वमा सरकार बनेपछि निर्वाचनमा जानुपर्ने धारणा पौडेलसिटौला समूहले राख्दै आएका छन् । तर, यो बाटोबाट अघि बढ्दा प्रतिनिधिसभाको निर्वाचन दुई वर्षपछि मात्रै हुन पुग्छ । त्यतिन्जेल अहिले विभाजन हुन पुगेका वामपन्थी एक ठाउँमा आउन सक्ने बुझाइ देउवामा देखिन्छ । त्यसै कारण देउवाले सरकार निर्माणमा खासै रुचि नदेखाएको उनीनिकट नेताहरू बताउँछन् ।"
राणा दरबारमा के पाक्थे ?,"(काठमाडौं)  राजस्थानको अजमेरस्थित सोफिया कलेजमा स्नातक पढ्दै गर्दा रोहिणी सिंहको बिहे राणा प्रधानमन्त्री चन्द्रशमशेरका पनाती गौरवशमशेर राणासँग हुने पक्का भयो । त्यतिबेला उनकी आमाको एउटै चिन्ता थियो, छोरीको बिहे हुने भइसक्यो तर यसलाई पकाउनै आउन्न ! पाककलाबारे रुचि भए पनि सन् १९७७ मा इन्गेजमेन्टदेखि बिहेबीचका आठ महिनामा रोहिणीले घरमै कन्टिनेन्टल र भारतीय परिकार पकाउन सिकिन् । उत्तरप्रदेशको आग्रामा जन्मेकी रोहिणीको हालै द राणा कुक बुक, रेसिप्स फ्रम द प्यालेसेज अफ नेपाल नामक पुस्तक पेन्गुइन र्याडम हाउस भारतबाट प्रकाशित भएको छ । राणा प्रधानमन्त्रीका दरबारमा के पाक्थे ? १०४ वर्ष नेपालमा शासन गरेका राणा खलक के खान्थे ? पकाउने विधि के थियो ? कसले पकाउँथ्यो, कसरी खाइन्थ्यो ? पुस्तकमा जंगबहादुरदेखि मोहनशमशेरसम्मका ९ प्रधानमन्त्रीको दरबारमा पाक्ने १४० परिकार र पाक विधिको वर्णन छ । पाककलाप्रति रोहिणीको रुचि बाल्यकालदेखि नै थियो । यो रुचि र सीप बिहेपछिका वर्षमा थप निखारियो । जहाँ गए पनि त्यहाँको खानासम्बन्धी कुक बुक जम्मा गर्ने, फुर्सदमा पढ्ने र नयाँनयाँ परिकार पकाउन सिक्ने मेरो सौख नै भइसक्यो, उनले सुनाइन् । पाककलाको यही सौख र अध्ययन अनुसन्धानपछि पुस्तककै रूपमा निकाल्ने योजना भने २८ वर्षअघि जन्मियो । त्यतिबेला उनका श्रीमान् गौरवशमशेर हेटौंडाको सुपारेटार ब्यारेकका गणपति थिए । छोरीहरू भारतमा पढ्थे । परम्परागत राणाकालीन बंगलामा बस्दा उनलाई के गरौं र कसो गरौंको छटपटी हुन्थ्यो । त्यही बेला उनले पाककलासम्बन्धी पुस्तक निकाल्ने योजना बनाइन् । सोच बनाएको वर्षौंपछि मात्रै काम सुरु गर्ने समय मिल्यो, उनले भनिन् । कैयन् परिकार यस्ता थिए, ती हराउन लागिसकेका थिए । कति परिकारबारे उनले सुनेकी मात्रै थिइन्, पकाउने विधि थाहा थिएन ।उनले राणा प्रधानमन्त्री खलकका विभिन्न आफन्तसँग सम्पर्क बढाइन् । दरबारमा पाक्ने खानेकुराको नाम संकलन गरिन् । पकाउने भान्से को थिए भनेर बुझिन् । रोहिणीका अनुसार नेपाली राणा दरबारको खान्कीमा भारतीय पकवानको धेरथोर प्रभाव देखिए पनि यसको बेग्लै स्वाद छ । सन् १८५७ मा भारतमा तत्कालीन ब्रिटिस शासकहरूविरुद्ध बंगाल रेजिमेन्टका सिपाहीले विद्रोह सुरु गरेको इतिहास छ । अंग्रेज सेनामा आबद्ध भारतीय सैनिकले थालेको यो विद्रोह अन्य राज्यमा पनि विस्तारै देखिन थालेपछि तत्कालीन प्रधानमन्त्री जंगबहादुर नौ हजार सेनाको फौज लिएर सोझै लखनउमा चलिरहेको विद्रोह दबाउन पुगेका थिए । रोहिणीले यही समयपछि काठमाडौंका दरबारमा मुगल कुकहरू भित्रिएको उल्लेख गरेकी छन् । भारतीय परिकारमा बढी चिल्लो, बढी मसला देखिन्छ जबकि नेपाली राणाकालीन खाना कम चिल्लो र कम मसलेदार छ, उनले भनिन्, पोषणको मात्रा मिलाउने गरी खाना पस्किने शैली देखिन्छ । उनका अनुसार भारतीय पकावनमा नभेटिने जिम्मु र टिम्मुरको नयाँ स्वाद भने नेपाली राणाकालीन परिकारमा भेटिन्छ । पुस्तक लेख्नुअघि उनले सबै परिकार घरमै अनेक पटक पकाउँदै चाख्दै र चखाउँदै गरिन् । कुराकानीका क्रममा छेवैमा रहेका उनका श्रीमान् एवं पूर्वप्रधानसेनापति गौरवशमशेर राणाले मुसुक्क हाँस्दै भने, उनले किताब लेख्ने क्रममा पकाएको खानेकुरा चाख्दाचाख्दै मेरो पनि तौल बढ्यो । उनी खानेकुरा बुझ्न धेरै राणा खलकको घरमै पुगिन् । कतिपयलाई भने पकाउने सबै सरसामग्री जम्मा पारेर घरमै बोलाएर पकाउन लगाइन् । यसरी पाककलाको सबै विधि र प्रक्रिया सिक्दै, आफैंले पकाएर खाँदै गरेपछि मात्र उनलाई कसरी पकाउने, कुन सामग्री कति तौलमा कतिबेला राख्ने भन्ने जानकारी मिल्यो । त्यही जानकारीलाई उनले प्रक्रियासम्मत तरिकाले पुस्तकमा लेखिन् । उनका अनुसार केही परम्परागत परिकार पकाउने विधि पुस्तान्तरमा सर्दै गएको थियो भने केही परिकार हराउँदै थिए । ती परिकारमा कति मात्रामा केके मिसाउने भन्ने पनि अनुमानका भरमा चल्दै आइरहेको थियो । रोहिणीले पुस्तक लेखनअघिको पाककलामा प्रत्येक सामान तौलिँदै पकाउन थालिन् । कुन चिज कति हाल्ने भनेर कतै लेखिएको थिएन, उनले भनिन्, अनुमानका भरमा तौलिँदै राख्दै गरेर अथेन्टिक स्वाद निकाल्न खुबै मिहिनेत गरियो । उनको पछिल्लो २ वर्ष पाककलाको अध्ययन, पकाउने, चाख्ने र फेरि पकाउँदै त्यसको मात्रा मिलाउने काममै बित्यो । पुस्तक लेखनका सबै काम सकिएपछि प्रत्येक खानाको फोटो खिच्ने बेलामा फेरि ती परिकार पकाइन् । सकेसम्म प्रत्येक परिकार पहिले जसरी पकाइन्थ्यो त्यही शैलीमा, तिनै भाँडामा पकाइन्, राणाकालीन दरबारकै शैलीमा थालीमा राखेर सजाइन् । यसका लागि पुराना दरबारका भण्डार कोठा चहार्दै क्लासिक शैलीका पुराना भाँडा जम्मा गर्दै हिँडेको उनले बताइन् । उनका अनुसार राणाकालीन समयको खानपिन शैलीले त्यतिबेलाको भोजन संस्कार र परम्परा मात्रै बुझाउँदैन, हाम्रो पुर्खाको खाना कति स्वादिष्ट र हाइजिनयुक्त थियो भन्ने पनि बुझाउँछ । गुन्द्रुक, तामाको टुसा, जाम जस्ता सीमित खानेकुरा मात्रै दरबारका घाम नछिर्ने र चिसो भण्डार कोठामा स्टोर गरेर राखिन्थ्यो । पश्चिमेली जस्तो फ्रिजमा राखेर, कैयन् दिनअघि बारीबाट टिपेको खानेकुरा हाम्रोमा देखिन्न, उनले भनिन्, जे पनि तुरुन्तै टिप्ने पकाउने गरेको देखिन्छ । घ्युदेखि, मासुसम्म र सागसब्जीदेखि अनाजसम्म सबै फ्रेस देखिन्छ । पुस्तकमा भएका केही परिकार पकाउने तरिका सिक्न भने उनलाई त्यति सजिलो भएन । राणा प्रधानमन्त्री चन्द्रशमशेरका सन्तान नन्दशमशेरबाट उनले चराको काँचो बरीबारे थाहा पाएकी थिइन् । पित्तलको खलमा कुखुराको मासुलाई कुटेर किमाजस्तो बनाउन केही घण्टा खर्चिनुपर्ने र त्यसपछि मरमसला हालेर तोरीको तेल वा घ्युमा राखेर पकाउँदा स्पोन्ज जस्तो भएर फुल्छ । उनको अनुमानमा धेरै समय र मिहिनेत लाग्ने यो परिकार करिबकरिब हराइसकेको छ । अर्को एउटा परिकार थियो, मटन पाई । सिंहमहलमा मुस्लिम समुदायका फ्रान्सिस नामक कुक थिए । यिनै कुकबाट चन्द्रशमशेरकी पनातिनी जया शाहले यो परिकार पकाउन सिकेकी थिइन् । यिनै जयाले रोहणीलाई पकाउन सिकाइन् । राणा दरबारमा पाक्ने परिकार समयक्रममा हराउँदै गएको र केही परिकार भने नेपालबाट बसाइँ सरी जानेसँगै भारतका विभिन्न सहर पुगेको उनको निष्कर्ष छ । खसीको मासुको पुलाउ बनाउने तरिका थाहा पाउन उनले बीसौं शताब्दीका सुरुवातमा नेपालबाट भारतको मध्य प्रदेश सरेका जनरल खड्गशमशेरको परिवारसम्म पुग्नुपर्यो । खड्ककी पनातिनी खेम राज्यलक्ष्मीका दिल्ली बस्ने छोरा राजेन्द्र सिंह चिनमनबाट उनले यो परिकारबारे थाहा पाइन् । उनकै सहयोगमा खसीको मासुको पुलाउ बनाउन सिकिन् । पुस्तक लेखनका क्रममा रोहिणीले राणाकालीन दरबारमा पाक्ने परिकार मात्रै खोजिनन्, ती परिकार कसरी आए होलान् भन्नेबारे पनि धेरथोर भेउ पाइन् । पुस्तकले पुर्खाको खानाको स्वाद अब आउने कैयौं पुस्ताले चाख्न सजिलो बनाउने उनी बताउँछिन् । पहिलो कुकबुकपछि आएको प्रतिक्रियाले उनलाई अब दरबारबाहिर विभिन्न सांस्कृतिक समुदायमा पाक्ने परिकारबारे पनि पुस्तक लेख्ने हुटहुटी जगाएको छ । छेवैका रहेका श्रीमान् गौरवशमशेरले भने, तिमी काम मात्रै सुरु गर । म छँदै छु नि मोटर हाँकेर देशभर घुमाउने । अनेकन स्वाद चाख्ने यात्रामा लैजाने ।"
उमेरले नछेकेको सिर्जनायात्रा,"(काठमाडौं)  उमेरले ६५ वर्ष टेकिन् तर सञ्जु प्रधान मास्केको कला सिर्जनायात्रा भने बामे सर्दै छ । क्यानभास, कुची र रंगमा बल्ल जीवनको समग्र रंग खोज्दै छिन् । अचेल उनी अधिकांश समय क्यानभासमा चित्र कोर्नमै व्यस्त रहन्छिन् । उनलाई लागेको छ, भर्खरै जीवनको यात्राले बाटो तय गरेको छ । चित्रकार तथा कला समीक्षक रमेश खनालसँग क्यानभासमा रंग भर्न सिकेकी हुन् ।अरुपण आर्ट ग्यालरीले हरेक शनिबार गर्ने स्यार्टडे अरुपण पेन्टिङ क्लास मा दुई वर्षअघिदेखि उनले प्रशिक्षण थालेकी थिइन् । चित्रकारका रूपमा उनको पहिलो एकल प्रदर्शनी जारी छ । अरुपणमा आर्ट फर पिस शीर्षकमा चलिरहेको प्रदर्शनीमा राखिएका चित्रहरूमा उनले जीवनका अनगिन्ती अनुभवहरूजस्तै विविधता झल्काएकी छन् । म साइन्सको विद्यार्थी भएकोले स्केच त राम्रो कोर्थें । जता गए पनि राम्रो दृश्यहरूमा मन भुलिन्थ्यो, फोटो खिच्नतिर मन जान्थ्यो र त्यसैलाई जम्मा पारेर राख्थें, उनले भनिन्, ती सबै रहरलाई कलाका रूपमा मैले चिन्न नै सकिनँ । यतिका वर्ष म एक आर्टिस्ट नै बन्नका लागि भौंतारिएकी रहेछु ।कला प्रशिक्षण थालेपछि उनले आफ्ना भोगाइहरूलाई कलाकृतिमा नियाल्ने कोसिस गरिन् । केही छुटेका, केही अपूरा र केही हुनै बाँकी रहेका समग्र पक्षलाई उनले रंगहरूको मिश्रणबाट हेर्ने कोसिस गरेकी छन् । भन्छिन्, रंगहरूसँग खेल्दा छुट्टै आनन्द मिल्दो रहेछ । खुसी हुँदा पनि सबै रंगहरूमा पोख्छु, दुःख लाग्दा पनि पहिले रंग नै सम्झन्छु । धरानमा जन्मिएकी प्रधानमा यही नै बन्छु भन्ने निश्चित लक्ष्य थिएन । विवाहपछि अध्ययन छुटेसँगै उनले थुप्रै ठाउँमा पाइला चालिन् तर कुनै कामबाट पनि सन्तुष्ट भइनन् ।काठमाडौंमै झन्डै एक दशक शिक्षण पेसामा बिताइन् । सौन्दर्यकला र सिलाइतिर पनि मोडिइन्, तर आफूलाई अडिग राख्न सकिनन् । श्रीमती, आमा हुँदै बदलिरहेका भूमिकामा पनि एक्लो महसुुस गर्दै गइन् । कला सिर्जना थाल्नुभन्दा केही समयअघि जब उनी छोरी भेट्न अस्ट्रेलिया पुगिन्, त्यहाँ उनले थुप्रै पाकिस्तानी फिल्म र सिरियल हेरिन् । त्यही बेला हेरेको एउटा सिरियलले उनलाई कलाकारिताको यात्रातिर मोडिदियो । पाकिस्तानी एउटा सिरियलमा मैले चित्र कोर्दै गरेकी एक महिलालाई देखेँ । बुर्का अनि चित्र देख्ने बित्तिकै म त्यसैको बारेमा सोच्न थालेँ । ओ हो ! यो त कला पो रहेछ, म पनि यस्तै चित्र कोर्न सकिहाल्छु भन्ने बल्ल मनमा महसुस भयो, उनले भनिन् ।त्यसपछि स्केचबाट सुरु भएको उनको यात्रा अहिले धर्म, दर्शन, प्रकृति, मानव र दैनिक जीवनीसँग जोडिन थालेको छ । कला सिर्जनाको सुरुवात उनले भगवान् गणेशको चित्र कोरेर गरिन् । हिन्दु धर्मशास्त्रअनुसार गणेशलाई सुरुमै पुजिने भएकोले शुभकार्यको सुरुवातको प्रतीक स्वरूप उक्त चित्र उतारेको उनको भनाइ छ । मुहार चित्र, दृश्य चित्रलाई उतार्ने प्रयास गर्दै अर्धनारी, कृष्णराधा, कुमारी, चरा, स्टिललाइफ, विभिन्न परिवेशका युवती, मातृत्वको भावलाई पनि उनले कलाकृतिमा उतारेकी छन् । अधिकांश चित्रहरूमा उनले उज्यालो र छायाको पाटो खोजेकी छन् । जहाँ पहेँलो र हरियो रंग विशेष छन् । जीवन भनेकै उज्यालो र अँध्यारोबीच चल्ने यात्रा न हो । उनले यही जीवन दर्शनलाई कलामा चित्रण गरेकी छन् । कलाप्रतिको मेरो सोख बलिरहेको आगोजस्तै रहेछ, जसलाई चिन्न नै मैले थुप्रै समय खर्च गरेँ । मभित्रको त्यो बर्निङ लाइटलाई शीतल र शान्त पार्न म हरियो रंगहरू प्रयोग गर्छु, उनले प्रस्ट्याइन् ।हाल उनी छोरी, नातिनी उमेरका नवचित्रकारहरूसँग बसेर निर्धक्क चित्रकलाका हरेक पक्षहरूबारे पनि सिकिरहेकी छन् । जब उनी क्यानभास र कुची समाउँछिन्, तब उनीहरूकै उमेरमा आफूलाई ढाल्छिन् । सिकाइको क्रममा उनलाई आनो उमेरको हेक्का हुँदैन । सिक्ने क्रम जीवनभर चल्छ । उमेरले सिकाइलाई रोक्न सक्दैन, उनलाई लाग्छ । त्यसैले त उनले सेतो रंगधारी सातवटा कुदिरहेका घोडालाई आनो शक्ति र निरन्तर यात्राको प्रतिबिम्बका रूपमा उठान गरेकी छन् । जहाँ उदाउँदै गरेको सूर्यको ७ रंग चित्रित छन् । उनले कलालाई जीवनको दर्शन, शून्यताको साथी, मनको शान्तिको रूपमा लिएकी छन् । कला सिर्जनालाई अबका दिनमा शृंखलाका रूपमा ल्याउने उनको उद्देश्य छ । उनी कलामा बुढ्यौली अनुभव समेटिनुपर्ने धारणा राख्छिन् । आजका बाआमाहरू सन्तान भएर पनि एक्ला छन्, उनी भन्छिन्, रंगले पनि उनीहरूको कुरा उठान गर्ने बेला आएको छ ।"
भारतले प्रतिबद्धताअनुसार दिएन खोप,"(नयाँदिल्ली)  भारतले अग्रिम भुक्तानी बुझाइसकेको खोप कहिले पठाउँछ भन्ने अझै प्रस्ट हुन नपठाउँदा नेपालको खोप कार्यक्रम नै अवरुद्ध भएको छ । नेपाल सरकारले भारतको सिरम इन्स्टिच्युटलाई २० लाख डोजको ८० प्रतिशत रकम अग्रिम भुक्तानी गरेको थियो । तर, सिरमले हालसम्म १० लाख मात्रा पठाएको छ । बाँकी १० लाख कहिले पठाउने भन्नेमा अन्योल कायमै छ । नेपाल सरकारले बेलायतको अक्सफोर्ड विश्वविद्यालय र अस्ट्राजेनेकाले विकास गरेको र सिरमले उत्पादित कोभिसिल्डका लागि भुक्तानी दिएको हो । तर सिरमले प्रतिबद्धताअनुसार बाँकी खोप समयमै नपठाउँदा नेपालको खोप कार्यक्रम नै अवरुद्ध हुन पुगेको हो । नेपालमा माघ १४ देखि खोप कार्यक्रम सुरु गरिएको थियो । सरकारले पहिलो चरणमा फ्रन्ट लाइनर र दोस्रो चरणमा ६५ वर्षमाथिका उमेरका खोप लगाउने योजना बनाएको थियो । दोस्रो चरणअन्तर्गत १० दिनमा १७ लाख २२ हजारभन्दा बढीले खोप लगाए । त्यसपछि भने ५५ वर्षभन्दा माथि र ६४ वर्षसम्मका लागि लगाउने योजना थियो । सुरुको भारतबाट अनुदानमा प्राप्त १० लाख, सिरमबाट खरिद सम्झौता भएको २० लाख, विश्व स्वास्थ्य संगठनको कोभ्यास अनुदानअन्तर्गतको ३ लाख ४८ हजार मात्राका हिसाबले सरकारले खोप अभियान अघि सारेको थियो । तर, सिरमले दोस्रो खेप नपठाउँदा पूरै अभियान नै अवरुद्ध हुन पुगेको छ । अब पहिलो चरणमा खोप लगाएका करिब ४ लाख ७५ हजारका लागि चाहिने दोस्रो डोजका लागि मात्र खोप बाँकी छ । खोप पठाउन भएको ढिलाइको विषयमा नेपालको अधिकारीेले सिरम, भारतको स्वास्थ्यदेखि परराष्ट्र मन्त्रालयसम्म धेरैपटक छलफल गरिसकेका छन् । तर, कसैबाट पनि प्रस्ट जवाफ पाएका छैनन् । नेपाली पक्षले ताकेता गरेपछि सिरमले ३ मार्चमा बाँकी १० लाख डोज पनि समयमा दिन नसक्ने बरु पैसा नै फिर्ता गर्ने आशयसहितको पत्र पठायो । सिरमका तर्फबाट त्यस्तो पत्र आएपछि खोप कार्यक्रम नै अवरुद्ध हुने आंशका बढेर गयो । त्यसपछि स्वास्थ्य मन्त्रालयले सिरमका अधिकारीहरूसँगको छलफलमा यदि सम्झौताबमोजिम समयमा खोप नपठाए कम्पनीविरुद्ध मुद्दा हाल्ने र यसलाई दिइएको लाइसेन्स खारेज गर्ने चेतावनी दिए । त्यसपछि भने सिरमले फेरि दुई साताको भाका दियो । तर, उक्त भाका नाघेको समेत दुई साता बितिसकेको छ । यस विषयमा कान्तिपुरले सम्पर्क गर्दा सिरमका इन्टरनेसनल बिजनेस निर्देशक पराग देशमुखले केही बोल्न चाहेनन् । उनले आफूलाई बोल्ने अधिकार नभएको भन्दै पन्छिए । त्यसैगरी भारतको विदेश मन्त्रालयका अधिकारीहरूले पनि प्रतिक्रिया दिन अस्वीकार गरे । खोप आपूर्तिका लागि भन्दै नेपाली पक्षले धेरैपटक औपचारिक पत्रसमेत पठाइसकेको छ । २१ मार्चमा परराष्ट्र मन्त्रालयले विदेश मन्त्रालयलाई फेरि अर्को पत्र लेखेको थियो । जसमा सिरमलाई खोप आपूर्तिका लागि भनिदिन आग्रह गरिएको छ । यसैबीच, स्वास्थ्यमन्त्री हृदयेश त्रिपाठीले भारतीय समकक्षी डा हर्षबर्धनसँग पनि खोपकै विषयमै कुरा गरेका जनाइएको छ । हर्षबर्धनले प्राथमिकतामा राखेका छौं भन्ने बनिबनाउ जवाफ दिएको स्रोतको दाबी छ । दूतावास अधिकारीहरूले खोपका लागि सिरमसँग मात्र नभएर नीति आयोग, विदेश मन्त्रालय र स्वास्थ्य मन्त्रालयसँग पनि ताकेता गर्दै आएका छन् । भारतका लागि नेपाली राजदूत नीलाम्बर आचार्य पनि सम्झौताअनुसार खोप आपूर्तिका लागि पहल भइरहेको बताउँछन् । दूतावासका तर्फबाट हामीले पहल गरिरहेका छौं । खुला सीमा भएका कारण पनि खोप कार्यक्रम निरन्तरता पाउनुपर्छ भन्ने हाम्रो भनाइ हो, आचार्यले भने । उनले भारतीय पक्षबाट बाँकी खोप चाँडै आपूर्ति हुने आश्वासन पाएको बताए । नेपाली अधिकारीहरूले खोपबारे चासो राख्दा सिरमले आफू उत्पादक मात्र भएकाले भारत सरकारको निर्णयअुनसार चल्ने बताउने गरेको छ । यसैबीच, भारत सरकारले सिरमद्वारा उत्पादित कोभिसिल्ड खोप निर्यातमा अस्थायी रोक लगाएको छ । केही सातायता भातरमा कोरोना संक्रमण तीव्र रूपमा बढिरहेकाले दुई महिनाका लागि निर्यातमा रोक लगाउने निर्णय लिइएको सरकारी अधिकारीहरूलाई उद्धृत गर्दै भारतीय सञ्चारमाध्यमहरूले जनाएका छन् । भारतले निर्यातमा रोक लगाएको खण्डमा नेपाल पठाउन बाँकी खोप पनि रोकिनेछ । तर राजदूत आचार्य पनि अरू मुलुकका लागि निर्यात रोकिए पनि नेपालका हकमा खुला रहने विश्वास व्यक्त गर्छन् ।"
उत्तर कोरियाद्वारा दुई क्षेप्यास्त्र परीक्षण,सोल (एजेन्सी) उत्तर कोरियाले जापानी समुद्रमा बिहीबार दुईवटा ब्यालेस्टिक क्षेप्यास्त्र प्रहार गरेको छ । जो बाइडेन अमेरिकाको राष्ट्रपतिमा निर्वाचित भएपछि उत्तर कोरियाले पहिलोपटक क्षेप्यास्त्र परीक्षण गरेको हो । जापानी समुद्रमा दुईवटा छोटो दूरीका क्षेप्यास्त्र परीक्षण गरेको केही दिनपछि उत्तरले दुईवटा ब्यालेस्टिक क्षेप्यास्त्र परीक्षण गरेको हो । संयुक्त राष्ट्रसंघीय सुरक्षा परिषद्ले धम्कीपूर्ण कार्यमा प्रयोग गरिएको जनाउँदै उत्तर कोरियालाई ब्यालेस्टिक क्षेप्यास्त्र परीक्षणमा रोक लगाएको छ । जापान र दक्षिण कोरियाले क्षेप्यास्त्र परीक्षणको निन्दा गरेका छन् । अमेरिकी सेनाको एसिया प्रशान्त क्षेत्र हेर्ने कमान्डले उत्तर कोरियाली क्षेप्यास्त्र परीक्षण अवैध भएको दाबी गरेको छ । उत्तर कोरियाली कदम छिमेकी देशहरू र अन्तर्राष्ट्रिय समुदायका लागि खतराजनक रहेको कमान्डको प्रतिक्रिया छ । अमेरिकी राष्ट्रपति जो बाइडेनले भने यसबारे आधिकारिक रूपमा कुनै प्रतिक्रिया जनाइसकेका छैनन् । उत्तर कोरियाले मंगलबार परीक्षण गरेका छोटो दूरीका क्षेप्यास्त्रका कारण अमेरिका नचिढिने बताएका थिए । त्यस्ता छोटो दूरीका क्षेप्यास्त्र परीक्षणका लागि भने राष्ट्रसंघले उत्तर कोरियामाथि प्रतिबन्ध लगाएको छैन । उत्तर कोरियाली व्यापारी मुन चोल म्युङलाई मलेसियाबाट अमेरिका सुपुर्दगी गरेपछि उत्तर कोरियाले मिसाइल परीक्षण गरेको हो । म्युङले बिलासिताका वस्तुहरू उत्तर कोरियालाई उपलब्ध पठाउन अमेरिकी वित्तीय प्रणालीबाट रकम हिनामिना गरेको आरोप लगाइएको छ । उक्त कदमपछि उत्तर कोरियाले मलेसियासँगको कूटनीतिक सम्बन्ध अन्त्य गरेको छ ।उत्तर कोरियाको पछिल्लो कदम अमेरिका र उसका साझेदारहरूका लागि टाउको दुखाइको विषय बनेको छ । दक्षिण कोरिया र अमेरिकाले संयुक्त सैन्य अभ्यास गरेपछि उत्तर कोरिया रुष्ट बनेको हो । उक्त सैन्य अभ्यासको विरोध गर्दै उत्तर कोरियाली सर्वोच्च नेता किम जोङउनकी बहिनी किम योजोङले अमेरिकालाई बारुदको दुर्गन्ध रोक्न यसअघि नै चेतावनी दिएकी थिइन् । त्यसको भोलिपल्ट अमेरिकी विदेशमन्त्री एन्टोनी ब्लिंकेन र रक्षामन्त्री लोएड अस्टिनले दक्षिण कोरियाको भ्रमण गरेका थिए । सैन्य अभ्यासबारे किमले दक्षिण कोरिया सरकारले फेरि अर्कोपटक युद्धको र संकटको खेल सुरु गरेको प्रतिक्रिया दिएकी थिइन् । उत्तर कोरियाली सर्वोच्च नेताकी बहिनी किम योजोङ निकै शक्तिशाली मानिन्छिन् ।प्योङयाङसँगको तनाव कम गर्ने प्रयासस्वरूप बाइडेन प्रशासनले सम्पर्क कायम गर्न खोजे पनि असफल भएको जनाइएको छ । उत्तर कोरियाले हालसम्म जो बाइडेनलाई औपचारिक रूपमा अमेरिकी राष्ट्रपति स्वीकार गरिसकेको छैन । बाइडेनले गत जनवरी २० मा राष्ट्रपतिको कार्यभार सम्हालेका हुन् । उत्तर कोरियाली परमाणु तथा ब्यालेस्टिक क्षेप्यास्त्र कार्यक्रमका कारण अमेरिकासँगको सम्बन्ध तनावपूर्ण छ ।
भएकै हो त पशुपन्छीमा आत्मनिर्भर ?,"(काठमाडौं)  पशुपन्छीजन्य उत्पादनमा मुलुक आत्मनिर्भर भएको भन्दै सरकारले बिहीबार सार्वजनिक कार्यक्रम गरेरै यससम्बन्धी घोषणा गर्यो । प्रधानमन्त्री केपी शर्मा ओलीले मासु, अन्डा, धूलो दूध र बटरमा आत्मनिर्भर भएको बताउँदै एक क्षेत्रलाई एक कदम अगाडि बढाउन सफल भएको दाबी गरे । हामीकहाँ दूध, घिउ बढी छ । बढी भएको उत्पादन महीतर्फ आकर्षित गरौं, औषधीय गुण भएकाले निर्यात, नभए स्वदेशी चकलेट बनाएर बिक्री गरौं, उनले भने, उत्पादनको अधिकतम सदुपयोग गरौं ।कार्यक्रममा कृषि तथा पशुपन्छीमन्त्री पद्मा अर्यालले मुलुक पहिलो पटक केही क्षेत्रमा आत्मनिर्भर भएको घोषणा भइरहेको दाबी गरिन् । सबै क्षेत्रमा सम्भावना छ, संकल्प र अठोटको खाँचो छ, उनले भनिन्, उत्पादन वृद्धिको अनुपात हेर्दा केपी शर्मा ओलीको सरकार आएपछि एकाएक फड्को मारेका छौं । दूध र माछामा पनि छिट्टै आत्मनिर्भर हुँदै छौं । यीबाहेक अन्य मुख्य बालीको पनि उत्पादन बढिरहेको उनको भनाइ छ ।प्रधानमन्त्री र मन्त्रीले यस्तो घोषणा गरे पनि सरकारी तथ्यांकले भने कृषिको आयात बर्सेनि बढिरहेको देखाउँछ । भन्सार विभागकै तथ्यांकअनुसार चालु आर्थिक वर्षको पहिलो आठ महिनामा ५४ अर्ब ६९ करोड रुपैयाँ बराबरको खाद्यान्न आएको छ । प्याज आयातमा मात्रै २ अर्ब र आलुका लागि ६ अर्ब ४५ करोड रुपैयाँ बाहिरिएको छ । तरकारी एवं फलफूल खरिदमा पनि अर्बौं रुपैयाँ बाहिरिएको छ । मन्त्रालयले आत्मनिर्भर भनेर घोषणा गरेका वस्तुको पनि आयात राम्रै छ । १ अर्ब १० करोडको मासुजन्य जिउँदो जनावर, १ अर्ब १७ करोडको माछा र १ अर्ब ३३ करोड रुपैयाँको डेरी उत्पादन आयात भएको विभागको तथ्यांक छ ।कृषि क्षेत्र सुरक्षित, सम्मानित, फलदायी, लाभादायी र आकर्षक क्षेत्रका रूपमा विकास गर्नुपर्नेमा प्रधानमन्त्री ओलीले जोड दिए । अन्य वस्तुमा आत्मनिर्भर भए पनि मानिसको जीवनशैली एवं खाने बानीकै कारण चामल आयात भएको उनले स्विकारे । खाने बानीकै कारण अर्बको चामल आयात भएको छ । कृषिप्रधान देश आयात प्रधान देश भइरहेको छ, उनले भने, अब आयात प्रधान होइन, निर्यात प्रधान बनाउँछौं ।मन्त्रालयले आत्मनिर्भर घोषणा कार्यक्रममा पशुपन्छीजन्य उत्पादनमा मुलुक आत्मनिर्भर उल्लेख गरे पनि मन्त्रालयका प्रवक्ता श्रीराम घिमिरेले भने मुख्यतः चार वस्तुमा मात्रै आत्मनिर्भर भएको बताए । मुख्यतः मासु, अण्डा, धूलो दूध र बटरमा देश आत्मनिर्भर भएको उनको भनाइ छ । विश्व खाद्य तथा कृषि संगठनले प्रतिव्यक्ति प्रतिवर्ष न्यूनतम ९१ लिटर दूध, १४ किलो मासु, ४८ वटा अन्डा उपभोगका लागि सिफारिस गरेको छ । हाल नेपालमा प्रतिव्यक्ति प्रतिवर्ष ७९ लिटर दूध, १८१ किलो मासु, ६१ वटा अन्डा उपलब्धता भएको जनाइएको छ । प्रत्येक वर्ष ५ लाखदेखि ६ लाखको हाराहारीमा आयात हुने बाख्रा हाल ९७ प्रतिशतले घटेको दाबी गरिएको छ । राँगाभैंसीको आयात दुई वर्षयता शून्य रहेको मन्त्रालयका प्रवक्ता घिमिरेले जानकारी दिए ।धूलो दूध स्टक छ, बिक्री भएको छैन । आत्मनिर्भरभन्दा बढी छौं, उनले भने । सरकारले २०७६ साउनदेखि भारतबाट खसीबोका ल्याउन कडाइ गरेको छैन । भेटेरिनरीबाट स्वास्थ्य परीक्षणलगायत प्रक्रिया पूरा गरेर आयात गर्न मिल्छ । यससम्बन्धी नीति ल्याएपछि व्यवसायीहरूले चोर बाटोबाट खसीबोका ल्याउने गरेको सरोकारवाला बताउँछन् । चाडबाडमा भारतकै खसीबोकको भर हो । अहिले पनि कुखुरा अभाव छ, अभाव भएपछि तस्करीका कुखुरा बजारमा बिक्री भइरहेका छन्, चौपाया व्यवसायी संघमा आबद्ध एक व्यवसायीले भने, आयात परिमाण तथ्यांकमा नदेखिए पनि तस्करीबाट व्यापक आइरहेको छ ।सरकारले बिहीबार पोल्ट्रीमा पनि आत्मनिर्भर भएको दाबी गर्यो । तर व्यवसायी भने पोल्ट्रीमा पाँचसात वर्षअघि नै मुलुक आत्मनिर्भर भएको दाबी गर्छन् । कुखुराका दाना, चल्ला, अन्डा र मासुमा मुलुक पूर्ण आत्मनिर्भर भएको नेपाल पोल्ट्री व्यवसायी महासंघका अध्यक्ष गुणचन्द्र विष्टले जानकारी दिए । यी क्षेत्रमा पाँचसात वर्षदेखि नै आत्मनिर्भर छौं । यसमा सरकारको योगदान पनि छैन, उनले भने, हरेक वर्ष १५२० प्रतिशत माग बढ्दो छ, त्यो पनि पूरा गरेका छौं । पोल्ट्रीमा चारपाँच वर्षअघि नै आत्मनिर्भर भएको घोषणा गर्ने बताएको थियो । तर त्यही बेला बर्डफ्लुले उत्पादन केही घट्यो, जसकारण त्यति बेला घोषणा सम्भव नभएको उनको भनाइ छ । अहिले ओली सरकारले आत्मनिर्भर बनाएको नारा मात्र दिएको विष्टको दाबी छ । नेपाल अन्डा उत्पादक संघका अध्यक्ष शिवराम केसीले पनि अन्डामा ५६ वर्षअघि नै मुलुक आत्मनिर्भर भएको बताए । दैनिक ३२ देखि ३४ लाख अन्डा उत्पादन भएको छ । माग र आपूर्ति त्यही नै हो, उनले भने, ५६ वर्षअघिदेखि नै अन्डामा आत्मनिर्भर छौं । आयात छैन । अहिले मात्र घोषणा भएको हो । कुखुराको मासुमा पनि मुलुक सातआठ वर्षअघि नै आत्मनिर्भर भएको राष्ट्रिय कुखुरा बिक्री व्यवसायी संघका अध्यक्ष जंगबहादुर बीसीको दाबी छ । कुखुराको मासुमा सातआठ वर्षदेखि नै हामी आत्मनिर्भर छौं । मूल्य मात्रै तलमाथि हुने हो, उनले भने । संघका अनुसार मुलुकभर दैनिक आठ लाख किलो कुखुराको मासुको खपत हुन्छ । त्यसमध्ये उपत्यकामा मात्रै पाँच लाख किलो खपत हुने गरेको छ । अन्तर्राष्ट्रिय संस्थाले तोकेको मापदण्डअनुसार आत्मनिर्भर भएको मन्त्रालयका प्रवक्ता घिमिरेले बताए । एकदुई वर्ष यस विषयमा विश्लेषण गर्यौं । अनि अहिले घोषणा गरेका हौं, उनले भने । मन्त्रालयका अनुसार हाल मुलुकभर २३ लाख १ हजार टन दूध, ५ लाख ४८ हजार टन मासु, १ अर्ब ६१ करोड वटा अन्डा र ९१ हजार टन माछा उत्पादन भइरहेको छ । बजार मूल्यका आधारमा दूधबाट करिब १ खर्ब २२ अर्ब, मासुबाट २ खर्ब ७५ अर्ब, अन्डाबाट १७ अर्ब र माछाबाट ३७ अर्ब रुपैयाँ गरी ४ खर्ब ५० अर्ब रुपैयाँ उत्पादन भएर आयात प्रतिस्थापन भएको छ ।"
दूध ढुवानी गर्ने सवारीलाई छुट्टै 'लोगो,"सरकारले दूध तथा दुग्ध पदार्थ ढुवानी गर्ने साधनमा प्रयोग हुने प्रतीक (लोगो) चिह्न सार्वजनिक गरेको छ । उक्त लोगो बिहीबार प्रधानमन्त्री केपी शर्मा ओलीले सार्वजनिक गरे । दुग्ध पदार्थ ढुवानी गर्ने सवारीमा लोगो राखिएपछि बन्दहडतालमा एम्बुलेन्ससरह सञ्चालन गर्न सकिने उनको भनाइ छ । थोपाथोपा संकलन गरेर गाईले दूध बोकेको लोगो छ । बिरामी, बालबच्चा, वृद्धालाई खुवाउने हुँदा दूध अत्यावश्यक वस्तु पनि हो, प्रधानमन्त्री ओलीले भने, त्यही भएर यसको ढुवानीमा अवरोध गर्नु हुँदैन । त्यसैको लागि लोगो बनाएका हौं ।बन्दहडताललगायत संकटकालीन अवस्थामा ढुवानीमा समस्या हुन नदिन लोगो प्रयोगमा ल्याइएको दुग्ध विकास बोर्डका कार्यकारी निर्देशक राजेन्द्र यादवले बताए । सरकारले दूधलाई अत्यावश्यक वस्तुमा राखेको छ । तर बन्दहडतालमा व्यवसायीले समस्या भोगिरहेका थिए । लकडाउनका क्रममा पनि दूध बोकेका सवारीमा अवरोध गरिएको थियो । सुरक्षा निकायले समेत अवरोध गरेपछि लोगो प्रयोगमा ल्याइएको उनले जानकारी दिए ।"
आईटी ल्याबमा विवादित कम्पनीलाई सेक्युरिटी प्रेसको ठेक्का,"(काठमाडौं)  एक हजार सामुदायिक विद्यालयमा आईटी ल्याब स्थापना गर्न विवादास्पद ढंगबाट ठेक्का पाएको म्याक्स इन्टरनेसनलले करिब ७४ करोड रुपैयाँ बराबरको सेक्युरिटी प्रेस स्थापनाको ठेक्का पाएको छ । सञ्चार तथा सूचना प्रविधि मन्त्रालयअन्तर्गतको सुरक्षण मुद्रण केन्द्रले बिहीबार म्याक्स इन्टरनेसनल प्रालिलाई सेक्युरिटी प्रेस स्थापनाको ठेक्का दिने आशय सार्वजनिक गरेको छ ।म्याक्ससहित ओम्नी इन्टरनेसनल र नेपा इन्टरनेसनलको संयुक्त उपक्रम (जेभी) ले दुई वर्षअघि नेपाल दूरसञ्चार प्राधिकरणबाट ३ अर्ब ४७ करोड ६९ लाख बराबरको आईटी ल्याब ठेक्का पाएको थियो । मिलेमतोमा ठेक्का पारेको भनिएको उक्त परियोजना ६ महिनामा सक्ने भनिए पनि साढे दुई वर्षमा पूरा हुने क्रममा छ । यो ठेक्कामा संलग्न ओम्नी इन्टरनेसनल कोभिड१९ को औषधि खरिद ठेक्कामा अनियमितता गरेको कम्पनी हो ।सेक्युरिटी प्रेस स्थापनाका लागि भएको ठेक्कामा मूल्यका हिसाबले म्याक्स दोस्रो स्थानमा भए पनि प्राविधिक मूल्यांकनका आधारमा ठेक्का दिइएको हो । सबैभन्दा कम मूल्यमा प्रस्ताव गर्ने इलिमेक इन्टरनेसनलको सूचना प्रविधिसम्बन्धी अनुभव नभएकाले दोस्रो कम मूल्य प्रस्ताव गर्ने म्याक्सलाई ठेक्का दिइएको केन्द्रका प्रमुख कार्यकारी निर्देशक विकल पौडेलले दाबी गरे । इलिमेकले सर्भर पनि हुवावेको राख्ने भनेर प्रस्ताव गरेको थियो । तर हुवावेको सर्भरले माइक्रोसफ्टलगायत सफ्टवेयर चल्दैनन्, उनले भने, इलिमेकसँग जेनेरेटर बिक्री गरेको अनुभव मात्रै रहेछ । तर सर्भरलगायत प्राविधिक उपकरणको अनुभव रहेनछ ।केन्द्रले अन्तःशुल्कलगायत महत्त्वपूर्ण सरकारी कागजपत्र छाप्न भन्दै माघ पहिलो साता सेक्युरिटी प्रेस किन्न बोलपत्र आह्वान गरेको थियो । बोलपत्रको म्याद सकिनु केही साताअघि मात्रै केन्द्रले यसका सर्त संशोधन गरेको थियो । सुरुवाती बोलपत्रमा सहभागी कम्पनीले पछिल्लो तीन वर्षमा औसत वार्षिक कारोबार ६० करोड भएको हुनुपर्ने उल्लेख गरेको भए पनि बोलपत्र संशोधन गर्दै पछिल्लो तीन वर्षमा वार्षिक औसत कारोबार ५५ करोड भए हुने बनाइएको थियो ।सुरुवाती बोलपत्रमा सहभागी हुन इच्छुक कम्पनीले पछिल्लो तीन वर्षमा भ्याटबाहेक ४० करोड बराबरको उच्चस्तरीय सेक्युरिटी डिजिटल प्रेस प्रणाली वा संवेदनशील सूचना प्रविधि प्रणालीसम्बन्धी उपकरण एकै पटक खरिद गरेको हुनुपर्ने सर्त राखिएको थियो । यसलाई पछिल्लो पटक संशोधन गर्दै ४० बाट ३८ करोडमा झारिएको थियो । सेक्युरिटी प्रेस खरिदको बोलपत्रको सर्त अन्तिम समयमा संशोधन गरिनुलाई सरोकारवालाहरूले मिलेमतो हुन सक्ने शंका गरेका छन् । तर केन्द्रका कार्यकारी निर्देशक पौडेल भने धेरैलाई प्रतिस्पर्धामा सहभागी हुन दिन यसो गरिएको दाबी गर्छन् ।हामीले अनुमान गरेको मूल्यको ५० देखि सय प्रतिशतसम्म मूल्यको थ्रेसहोल्ड राख्न पाउने सार्वजनिक खरिद अनुगमन कार्यालयको मापदण्डमा उल्लेख छ, उनले भने, सोही मापदण्डका आधारमा सकेसम्म कम थ्रेसहोल्ड राखेका हौं । सार्वजनिक खरिद अनुगमन कार्यालयको सार्वजनिक खरिद निर्देशिकाअनुसार बोलपत्रको एकल ठेक्काको हकमा अनुमानित मूल्यको ५० देखि ८० प्रतिशतसम्म थ्रेडहोल्ड राख्न पाइने प्रावधान छ ।सरकारले स्वदेशमै पासपोर्ट र नोटसहितका संवेदनशील कागजपत्र छाप्ने भन्दै साढे दुई वर्षदेखि सेक्युरिटी प्रेस स्थापना गर्ने प्रक्रिया सुरु गरेको भए पनि केन्द्रले अन्तिम समयमा आएर अन्तःशुल्क र अन्य कागजात मात्रै छाप्न मिल्ने खालको सेक्युरिटी प्रेस स्थापना गर्न लागेको हो ।सेक्युरिटी प्रेस खरिद प्रक्रियाका क्रममा तत्कालीन सञ्चार तथा सूचना प्रविधिमन्त्री गोकुल बाँस्कोटाले राजीनामा दिएपछि यो प्रक्रिया स्थगित थियो । सेक्युरिटी प्रेस खरिदका लागि आफूलाई स्विट्जरल्यान्डको एक कम्पनीको एजेन्ट बताउने विजय मिश्रासँग ७० करोड घूस बार्गेनिङ गरेको आरोप लागेपछि बाँस्कोटाले राजीनामा दिएका थिए । यो काण्डको अनुसन्धान गर्दै संसद्को लेखा समितिले खरिद प्रक्रिया स्थगन गर्न निर्देशन दिँदै छानबिनका लागि अख्तियारलाई सिफारिस गरेको थियो ।"
राजस्व चुहावटमा सहिष्णु हुन्नौं,"काठमाडौं (कास) अर्थमन्त्री विष्णु पौडेलले राजस्व चुहावटमा सरकार सहिष्णु हुन नसक्ने बताएका छन् । केन्द्रीय राजस्व चुहावटको बैठकमा मन्त्री पौडेलले बिहीबार राजस्व चुहावट नियन्त्रणका लागि सबै सामर्थ्य प्रयोग गर्ने र अनियमिततामा संलग्न हुनेप्रति कडा रूपमा प्रस्तुत हुने दाबी गरे । व्यवसाय अभिवृद्धि र संरक्षणलाई पनि उत्तिकै ध्यान दिन्छौं, उनले भने, दोषीलाई उन्मुक्ति र निर्दोषीले सजाय नपाऊन् । राजस्व परिचालनमा नकारात्मक असर नपरोस् भन्नेमा सजग रहौं । चुहावट नियन्त्रणका लागि समन्वय गरी सम्बन्धित विभाग र निकायलाई काम गर्न निर्देशन दिए । मन्त्रालय र सुरक्षा निकायबीच सूचना आदानप्रदान आवश्यक भएको अर्थ सचिव शिशिरकुमार ढुंगानाले बताए । बैठकमा राजस्व सचिव रामशरण पुडासैनी, गृहसचिव महेश्वर न्यौपाने, नेपाल प्रहरीका महानिरीक्षक शैलेश थापा, सशस्त्र प्रहरी बलका महानिरीक्षक शैलेन्द्र खनाल, अर्थ मन्त्रालयका राजस्व व्यवस्थापन महाशाखा प्रमुख रामेश्वर दंगाललगायतको उपस्थिति थियो ।"
बिमा शुल्कको १ प्रतिशत विपन्न वर्गलाई,"हाल बिमा समितिको सञ्चालक समितिमा अध्यक्ष, अर्थ मन्त्रालय र कानुन मन्त्रालयका एकएक जना प्रतिनिधि, एक जना बिमा क्षेत्रका विज्ञ र बिमितमध्ये एक जना गरी पाँच जना रहने व्यवस्था छ । तीमध्ये अध्यक्षसहित तीन जना सरकार आफैंले नियुक्ति गर्छ । बाँकी दुई जना पनि सरकारकै कर्मचारी हुन् । यस्तो बोर्डले गर्ने काम कारबाहीलाई पनि विश्वास गर्न नसकेर सरकारले सबै अधिकार कटौती गर्नु राम्रो नभएको र यो वित्तीय क्षेत्र विकास रणनीतिको मर्मविपरीत रहेको पञ्चवर्षीय वित्तीय क्षेत्र विकास रणनीतिका एक मस्यौदाकारले बताए । अपेक्षित रूपमा बिमा पहुँच विस्तार हुन नसकेको अवस्थामा नयाँ व्यवस्थाले झनै प्रतिकूल परिस्थिति ल्याउने ती अधिकारीको दाबी छ ।"
कानुन अभावले ठूला आयोजना अघि बढेनन्,"(काठमाडौं)  २०७५ फागुनमा प्रधानमन्त्री केपी शर्मा ओलीले भव्य रूपमा नेपाल पानीजहाज कार्यालयको उद्घाटन गरे । बिनातयारी स्थापना गरिएको कार्यालयसँग अहिले न कानुन छ, न पर्याप्त कर्मचारी । कार्यालयले गत आर्थिक वर्षमा कानुनको मस्यौदा बनाएर भौतिक पूर्वाधार तथा यातायात मन्त्रालयमा पठाएको थियो । तर अहिलेसम्म कानुन पास भएर कार्यान्वयनमा आउन सकेको छैन ।मस्यौदा बनाउनु नै कार्यालयको पहिलो उपलब्धि भएको बताइए पनि कार्यान्वयनमा नआउँदा कर्मचारी अलमलमा छन् । अहिलेसम्म कानुनको अवस्थाबारे केही जानकारी नआएको कार्यालयका सूचना अधिकारी राजन प्रधानले बताए । कानुन नै बनेर आउने कुरा छ, उनले भने, मन्त्रालयमा बुझाएका हौं, त्यसपछिको प्रक्रिया त्यहीँबाटै हुने हो । नदीमा चल्ने इन्जिन जडित जलयानलाई नियमन गर्ने उद्देश्यले कार्यालय स्थापना गरिएको हो । कार्यालयले जलयान चलाउन मिल्ने नदीको सम्भाव्यता अध्ययन र सञ्चालनका लागि प्रोत्साहन गर्ने जिम्मेवारी पनि पाएको छ ।पानीजहाज दर्ता तथा सञ्चालन ऐन, २०७६ को मस्यौदा बनेर मन्त्रालयमै अड्किएको छ । ऐन नहुँदा कोसी र नारायणीमा चलिरहेका मोटरबोटलाई नियमन गर्न सकिएको छैन, प्रधानले भने, चितवनमा बनाइएको जलयान चलाउन पनि कानुनकै आवश्यकता छ । कानुन नबन्दा नदीमा दर्ताबिनै मनपरी मोटरबोट चलाइएका छन् । चाँडो कानुन बनेर आइदिए समस्या हुने थिएन, उनले भने । काठमाडौं उपत्यका सार्वजनिक यातायात (व्यवस्थापन) प्राधिकरण विधेयक, २०७६ पनि संसद्मा पेस भएको डेढ वर्ष भयो । यो अझै पारित हुन सकेको छैन । २०७६ साउन २१ मा राष्ट्रिय सभामा पेस भएको विधेयक समितिमा दफाबार छलफलमा छ । उपत्यकाको यातायात हेर्न छुट्टै प्राधिकरण गठनका लागि कानुन आवश्यक भएको हो । विधेयक पारित हुन ढिला हुने भएपछि गत कात्तिकमा प्राधिकरण पूर्वाधार निर्माण विकास समिति (गठन) आदेश जारी भएको थियो । तर कानुन नबन्दासम्म त्यसका कामकारबाही अगाडि बढाउन समस्या भएको छ ।जयनगरजनकरपुर खण्डमा चलाउन भनेर भारतबाट रेल सेट ल्याएको पाँच महिना बितिसकेको छ । तर पनि अझै सञ्चालनमा आउन सकेको छैन । भौतिक पूर्वाधार तथा यातायात मन्त्रालयका अनुसार कानुन अभावमा रेल चलाउन नसकिएको हो । रेलवे विधेयक, २०७६ राष्ट्रिय सभाको समितिमा दफाबार छलफलमा छ । २०७६ पुस १८ गते पेस भएको विधेयक कहिले पास हुन्छ, टुंगो छैन । प्रतिनिधिसभा विघटन भएसँगै विधेयक पास नहुने देखिएपछि मन्त्रालयले अध्यादेशमार्फत कानुन ल्याएर रेल चलाउने तयारी गरेको थियो । प्रतिनिधिसभा विघटन बदर भएकाले अब उक्त विधेयक पास भएपछि मात्र रेल चलाइने मन्त्रालयले जनाएको छ । कानुनबिना रेल चलाउन नसकिने मन्त्रालयका प्रवक्ता दीपककुमार भट्टराईले बताए ।यस्तै इन्जिनियरिङ, प्रोक्युरमेन्ट एन्ड कन्स्ट्रक्सन (ईपीसी) डकुमेन्ट अभावमा केही ठूला आयोजनाको ठेक्का हुन सकेको छैन । केहीलाई सहमति पाउन निकै समय कुर्नुपरेको छ । काठमाडौंतराई मधेस द्रुतमार्ग (फास्ट ट्र्याक) आयोजनाले सार्वजनिक खरिद अनुगमन कार्यालयमा आफैंले ईपीसी डकुमेन्ट बनाएर राय माग गर्दै पेस गर्यो । कार्यालयसँग डकुमेन्ट नहुँदा आयोजनाले राय पाउन सकेन । पाँच सातासम्म पनि राय नपाएपछि अहिले आफैंले बनाएको डकुमेन्टका आधारमा ठेक्का प्रक्रिया अगाडि बढाएको छ । अन्तर्राष्ट्रिय अभ्यासअनुसार ईपीसी डकुमेन्ट बनाएर पेस गरिएको सेनाका प्रवक्ता सहायक रथी सन्तोषबल्लभ पौडेलले बताए । यो आयोजनाको विभिन्न खण्डमा जटिल कामका रूपमा सुरुङ निर्माण गर्नुपर्नेछ । महादेवटार ३ दशमलव ३५५ किमि, धेद्रे १ दशमलव ६३० र लेनडाँडामा १ दशमलव ४३० किमि सुरुङ तथा ८७ वटा पुल बनाउनुपर्नेछ । ईपीसी भनेको सर्भे डिजाइनको काम बिडरबाटै गर्ने गरी तयार गरिएको डकुमेन्ट हो । सरकारकै लगानीमा बन्न लागेको सिद्धबाबा सुरुङमार्गमा पनि यही समस्या देखिएको छ । चालु आर्थिक वर्षमा ठेक्का गर्ने भनिएको लामाबगर सुरुङमा पनि ईपीसी डकुमेन्ट नै आवश्यक पर्ने भौतिक मन्त्रालयले जनाएको छ । सडक विभागले खरिद कार्यालयमा सिद्धबाबा सुरुङको ठेक्का गर्न रायका लागि पठाएको लामो समय भइसकेको बताएको छ । राय नआई ठेक्का प्र्रक्रिया अगाडि बढाउन नसकिने विभागको भनाइ छ । यो आर्थिक वर्षमा दुई वटा सुरुङको निर्माण प्रक्रिया अघि बढाइँदै छ, भट्टराईले भने, दुवैको ईपीसी मोडलमा काम गर्न लागिएको हो ।संसारभरि जटिल खालका आयोजनाको ईपीसी मोडलबाटै काम गर्ने गरिएको उनको भनाइ छ । तर सरकारको ईपीसी मोडलमा जाने स्ट्यान्डर्ड डकुमेन्ट छैन । २०६५ मा स्थापित खरिद कार्यालयले अझै ईपीसी डकुमेन्ट बनाइसकेको छैन । ठूला र जटिल प्रकृतिका आयोजनामा ईपीसी डकुमेन्ट चाहिने भएकाले त्यहीअनुसार कार्यालयले प्राविधिक सहसचिवको अध्यक्षतामा मस्यौदा समिति गठन गरी मस्यौदा तयार पारेको सार्वजनिक खरिद अनुगमन कार्यालयका कानुन शाखा निर्देशक राजेशकुमार थापाले जानकारी दिए । मस्यौदा स्वीकृतिका लागि मन्त्रिपरिषद्मा पठाइएको छ ।पहिला सबै डकुमेन्ट तयार भएपछि बिडरलाई प्रस्ताव आह्वान गरेर ठेक्का लगाउने भनिएको थियो । ईपीसी हाम्रोमा त्यति धेरै प्रयोगमा थिएन, विभिन्न निकायबाट माग भइसकेपछि छुट्टाछुट्टै निकायलाई सहमति दिनुभन्दा डकुमेन्ट तयार पार्न नै आवश्यक देखियो, उनले भने । मन्त्रिपरिषद्बाट स्वीकृति आउनेबित्तिकै कार्यालयको वेबसाइटमा राखेर त्यहीअनुसार बिडिङ प्रक्रिया अगाडि बढाउन सहमति दिइने उनको भनाइ छ ।"
ठेला नै ठेगाना,"(विराटनगर)  दिनभर ठेलागाडाको मजदुरीपछि राति त्यसमै सुत्छन् । लुगा धोएर ठेलागाडामै सुकाउँछन् । मनकारी स्थानीय व्यवसायीले शौचालय र धारा प्रयोग गर्न दिएका छन् । बढी भएको खाजाखाना फाल्नुभन्दा होटलवालाले बोलाएर खुवाउँछन् । विराटनगरमा दिनहुँ ठेलागाडा गुडाउने ६७ वर्षीय नन्दलाल कामतको पछिल्लो चार वर्षदेखि दैनिकी यसैगरी बितिरहेको छ ।सहर आउने हरेक श्रमजीवीले कामसँगै खान, बस्नका लागि आम्दानी अनुकूलको कोठा खोज्छन् । तर उनको यहाँ न घर छ, न त कोठा । ठेलागाडा नै उनको ठेगाना हो । हस्पिटलचोकस्थित मुख्य बाटोछेउमा उनी राति ठेला राखेर सुत्छन् । फुटपाथमा हिँड्नेलाई समस्या नहुने गरी राख्छु, रातभर गुड्ने प्रहरी भ्यानले पनि रोकटोक गर्दैन, उनी भन्छन् । काम परेका बेला सम्पर्क गर्न सहज होस् भनेर स्थानीय युवा तरकारी व्यवसायी राजकुमार यादवले उनलाई सिमसहितको मोबाइल दिएका छन् । तर आएको फोन उठाउन जाने पनि आफैं गर्न भने सक्दैनन् । गर्नैपर्ने पसले या बटुवाको सहयोग लिन्छन् । बजारभर चिनिएका उनको मोबाइलमा अधिकांश व्यापारीको नम्बर भने सुरक्षित छ ।श्रमिक एवं किसान पृष्ठभूमिका नन्दलालले ठेला चलाउन थालेको दुई वर्ष मात्र भएको छ । यसअघि दुई वर्षसम्म उनले पाइडल रिक्सा चलाए । आफू अहिलेसम्म बिरामी नपरेको उनको दाबी छ । भन्छन्, ठेला तान्ने बानी पर्यो, दुईतीन दिनसम्म चलाइन भने बरु ज्वरो आउलाजस्तो हुन्छ । यो उमेरमा पनि दिनहुँ मोरङ र सुनसरीको पनि कुनाकुनासम्म ठेला गुडाइरहेको उनी सुनाउँछन् । सालाखाला दिनमा ६ सय रुपैयाँ कमाउँछन् । ढुवानीका अनेक साधन थपिएकाले पहिलेजस्तो कमाइ भने हुन छाडेको उनले सुनाए । कुनै बेला एकैदिन ३३ सय रुपैयाँसम्म कमाएको उनी सम्झिन्छन् । नयाँनयाँ खाले गाडी आए, ती दिन त गए, उनले भने ।उनको यसअघिको जीवनकथा थाहा पाउन विराटनगरबाट ३० किमि पूर्वदक्षिणमा पर्ने सुनवर्षीको कुडहेली बस्ती पुग्नुपर्छ । कुडहेलीमा कृषि, मजदुरी गर्दै आएका कामत २०२५ मा ससुराली धनपालथान गाउँपालिकाको दादरबेरिया झरे । ससुरा जगदीश कामतले खेती गर्न सहयोग मागेपछि ससुराली आएका उनको त्यही नै घर बन्यो । ३ छोरा जन्मिए । माहिलो छोरा सजनलाल १७ वर्षको उमेरमा बेपत्ता भए । नन्दलाल २०५० मा सपरिवार मजदुरी गर्न भारतको लुधियाना पुगे । एक कारखानामा काम गर्दागर्दै देब्रे हात भाँचिएपछि श्रीमती ५५ वर्षीया शीतलीदेवीसहित स्वदेश आए । एक वर्ष बसेर निको भई फर्कंदा कारखानाले पुरानो जिम्मेवारी दिएन । पछि भारतमै किस्तामा रिक्सा चलाउन थाले । त्यसबाटै अरू ९ वटा रिक्सा जोडे । छोराहरूको उतै बिहे गराए । छोराहरू भजनलाल र सुगनलाल उतै मजदुरी गर्छन् ।नेपालमा ससुराको जग्गामा अरूले नै जबर्जस्ती बस्न खोजेको खबर पाएपछि नन्दलाल श्रीमतीलाई लिएर पुनः घर फर्किए । ८ वटा रिक्सा भारतमा बेचें, एउटा रिक्साचाहिँ खोलेर गाडीमा लोड गरेर नेपाल ल्याएँ, उनी भन्छन्, पछि त्यो पनि बेचें । नन्दलाललाई विद्युतीय रिक्सा चलाउने रहर छ । नगद भएका साथीहरूले सिटी सफारी वा टेम्पो किने, मसँग पुँजी थिएन, रिक्सामा पनि आम्दानी कम हुँदै गएकाले मालसामान बोक्न ठेला किनें, उनी भन्छन् ।"
सेफ्टीको ट्याम्पन्स र महिनावारी कप,काठमाडौं (कास) ज्यास्मिन हाइजिन प्रोडक्ट्सद्वारा उत्पादित स्यानिटरी प्याड ब्रान्ड सेफ्टीले महिनावारी कप र ट्याम्पन्स बजारमा ल्याएको छ । नेपालमा उत्पादित सेफ्टीले स्यानिटरी प्याड्स रेगुलर र अल्ट्रा प्याडमा अब महिनावारी कप र ट्याम्पन्स पनि थपेको छ । सेफ्टी ट्याम्पन्समा माहिनावारीका बेला धेरै समयसम्म सोस्ने क्षमता रहेको कम्पनीले जानकारी दिएको छ । सेफ्टी महिनावारी कप पुनः प्रयोग गर्न मिल्ने गरी बनाइएको छ । यो मेडिकल दर्जाको सिलिकनबाट बनेको छ । महिनावारी कप प्रत्येक चारदेखि आठ घण्टाको बीचमा खाली गरी धोई फेरि लगाउन सकिन्छ ।
एनएमबीले ल्यायो डलर कार्ड,काठमाडौं (कास) एनएमबीले बैंकले अन्तर्राष्ट्रिय स्तरमा भुक्तानी गर्न मिल्ने प्रिपेड कार्ड ल्याएको छ । राष्ट्र बैंकले ल्याएको अन्तर्राष्ट्रिय प्रिपेड कार्डसम्बन्धी प्रतीतपत्र कार्यान्वयन गर्दै एनएमबीले यो कार्ड ल्याएको हो । यसअनुसार वार्षिक अमेरिकी डलर ५ सयसम्म वा सो बराबर अन्य परिवर्त्य विदेशी मुद्राको प्रिपेड कार्डमार्फत अनलाइन कारोबार गर्न सकिने बैंकले जानकारी दिएको छ ।
ग्लोबलको पनि डलर कार्ड,काठमाडौं (कास) ग्लोबल आईएमई बैंकले ग्लोबल इकम डलर कार्ड जारी गरेको छ । अनलाइनमार्फत विदेशबाट वस्तु तथा सेवा खरिदबापतको भुक्तानी गर्ने प्रयोजनका लागि राष्ट्र बैंकले ल्याएको परिवर्त्य विदेशी मुद्राको प्रिपेड कार्ड जारी गर्ने प्रावधानअनुरूप बैंकले यो डलर कार्ड जारी गरेको हो । डलर कार्डबाट भारतबाहेक अनलाइनमार्फत सामान खरिद तथा अनलाइनबाट प्रवाह हुने सेवाहरूको भुक्तानी गर्न सकिने बैंकले जानकारी दिएको छ ।
'आर्थिक रूपमा सक्षम बन्न पुँजी बजार,"काठमाडौं (कास) महिलालाई आर्थिक रूपमा सक्षम बनाउने विभिन्न माध्यममध्ये पुँजी बजार पनि एक भएको विज्ञहरूले औंल्याएका छन् । दिगो विकासका १७ वटा लक्ष्यमध्ये लैंगिक समानता पनि एक मुख्य भएको धितोपत्र बोर्डका अध्यक्ष भीष्मराज ढुंगानाले बताए । महिलाको आर्थिक सशक्तीकरण र सामाजिक रूपान्तरणमा पुँजी बजारलाई पनि उपयोग गर्नुपर्ने उनको भनाइ छ । आर्थिक रूपमा सक्षम महिला नै अरू सामाजिक, राजनीतिक र सांस्कृतिक रूपले सक्षम हुने र त्यसका लागि पुँजी बजार उपयुक्त विकल्प भएको नेप्सेका प्रमुख कार्यकारी अधिकृत चन्द्रसिंह साउदको भनाइ छ । महिलालाई आर्थिक रूपले सक्षम बनाउने धेरै पेसागत र व्यावसायिक क्षेत्र छन्, यूएन वुमनको आह्वानमा नेपाल स्टक एक्सचेन्ज (नेप्से) ले बिहीबार आयोजना गरेको रिङ द बेल फर जेन्डर इक्वालिटी, २०२१ कार्यक्रममा उनले भने , त्यसमध्ये एउटा महत्त्वपूर्ण क्षेत्र पुँजी बजार पनि हो ।"
गोल गर्न चुकेको 'बेस्ट टिम,"(काठमाडौं)  आर्मीका फरवार्ड नवयुग श्रेष्ठ ६ वर्षपछि राष्ट्रिय टिमबाट फालिए । पछिल्लो ए डिभिजन लिगका सर्वाधिक गोलकर्ता (एपीएफका आशिष लामा टिममा अटाएनन् । तीन वर्षयता उत्कृष्ट प्रदर्शन गरिरहेका आर्मीकै डिफेन्डर विकास खवास छनोटमा परेनन् । थ्री नेसन्स कपमा मैदानमा ओर्लनुभन्दा एक दिनअघि २३ सदस्यीय टिम घोषणापछि नेपाली राष्ट्रिय टिमका मुख्य प्रशिक्षक बालगोपाल महर्जनले भनेका थिए, सबैभन्दा उत्कृष्ट टिम ।त्यो उनको दाबी होथियो, जुन किर्गिस्तानको २३ वर्षमुनिको टिमविरुद्ध बिहीबार असफल भयो । कप्तान कोमोलिदिन तासिएभले दोस्रो पहेँलो कार्ड बेहोर्दै मैदान छाडेपछि पाहुना टिम अन्तिम २९ मिनेट दस खेलाडीमा समेटियो । नेपालको सिनियर टिमले ६ वर्षपछि पहिलोपल्ट दशरथ रंगशालामा फर्किंदा पनि त्यसको फाइदा लिन सकेन । मध्यएसियाबाट आएको राष्ट्रिय टिम पनि होइन । बल अधिकांश समय घरेलु टिमकै नियन्त्रणमा रह्यो । तर, पोस्टमा एकपल्ट पनि गतिलो प्रहार हुन सकेन । त्यसैले २३ वर्षमुनिको किर्गिज टिमविरुद्ध पनि नेपाल गोलरहित रोकियो ।बंगलादेशले १० ले हराएको टिमविरुद्ध तीन अंक जोड्न असफल भए पनि प्रशिक्षक महर्जनले फेरि दाबी गरे, टिमको प्रदर्शनप्रति सन्तुष्ट छु । जुन निर्देशन दिएको थिएँ, त्यो पालना गरेको अवस्था छ । स्विडिस प्रशिक्षक योहान कालिनले कोभिड१९ को कारण उतै रहेपछि गत भदौमा राजीनामा दिएका थिए र त्यसयता कार्यवाहकको रूपमा महर्जनले राष्ट्रिय टिम सम्हाल्ने मौका पाएका हुन् । उनले कात्तिक २८ र मंसिर २ मा बंगलादेशविरुद्ध ढाकामा भएका दुई मैत्रीपूर्ण खेलमा नेपाली टिम हेरेका थिए, जहाँ नेपालले एक बराबरी र एक हार खेलेको थियो । त्यसैले हुनसक्छ, तीन महिनाको विशेष तयारीमा मैत्रीपूर्ण खेल नपाउँदा यही थ्री नेसन्स कपमा आएर परीक्षण गर्नुपर्ने अवस्था आएको महर्जनले बताए ।उनले किर्गिज युवा टिमबारे अघिल्लो दिन भनेका थिए, जुन हामीले सोचेका थियौं, त्यस्तो राम्रो पाएनौं । ट्रेनिङमा खेले जतिमात्रै खेल्यो भने पनि हामी जित्छौं । यसबारे खेलपछि पत्रकार सम्मेलनमा सोधिएको प्रश्नमा महर्जनले भने, त्योभन्दा बढी खेल्यौं । उनको भनेजस्तो बढी के मान्ने ? किनभने उनको दाबी जसरी ट्रेनिङमा जस्तै खेलेको भए नेपालले जित हात पार्ने थियो तर, ३,४८० दर्शकसामु नेपालले न खेल जित्यो न त पोस्टमा गतिलो प्रहार नै गर्न सक्यो ।उनले अञ्जन विष्ट र अभिषेक रिजाललाई अग्रपंक्तिमा उतारेका थिए । पहिलो हाफमा राम्रै देखिएका अञ्जनले पटकपटक पाएका अवसरमा प्रहार गरेको बल पोस्टबाहिरै गयो । उनले १४ औं मिनेटमा प्रहार गरेको बल तासिएभमा डिफ्लेक्ट हुँदै पोलमा लागेर फर्किएको थियो । कर्नरमा पाएको अवसरमा दिनेश राजवंशी र अनन्त तामाङ चुके । दोस्रो हाफमा सब्स्टिच्युटका रूपमा मैदानमा छिरेका सुजल श्रेष्ठ र रविशंकर पासवानले पोस्टनजिक पाएका सहज अवसरमा गोल गर्न सकेनन् । अभिषेकले केही अवसर उपयोग गर्न सकेनन् । ७३ औं मिनेटमा अञ्जन र अभिषेकको स्थान लिएका फरवार्ड भरत खवास र दर्शन गुरुङले पनि केही गर्न सकेनन् ।वास्तवमा यो खेलमा दुवै टिमका गोलकिपरको परीक्षण भएन । नेपालका कप्तान किरण चेम्जोङले दोस्रो हाफमा फ्रिकिकमा एकपल्ट बल समाते । त्यसबाहेक किर्गिज टिमले किरणलाई चुनौती दिन सकेन । पाहुना किपर अर्तेम प्रिएदकिनलाई पनि गाह्रो भएन । घरेलु टिमका सेन्टर डिफेन्स सम्हालेका अनन्त तामाङको दुई प्रहार र रोहित चन्दको हेडर सिधै अर्तेमको हातमा परेको थियो । बाँकी समय बलमाथि नियन्त्रण कायम राखे पनि नेपालले पोस्टमा धावा बोल्न सकेन, बल पोस्ट बाहिरै हानिरह्यो ।पहिलो रोजाइमा खेलेका मिडफिल्डरद्वय सन्जोग राई र त्रिदेव गुरुङले पहिलोपल्ट राष्ट्रिय टिमको जर्सी लगाउने मौका पाए भने अन्त्यतिर मैदानमा छिरेका डिफेन्डर निशान खड्काले पनि पहिलोपल्ट राष्ट्रिय टिमबाट खेले । तर, प्रतिस्पर्धी राष्ट्रिय टिम नभएकाले उनीहरूले अन्तर्राष्ट्रिय खेल मा डेब्यु गर्न भने अर्को खेल कुर्नुपर्नेछ, जुन मौका बंगलादेशविरुद्ध शनिबार मिल्न सक्छ । बंगलादेश फाइनलमातीन टिमको प्रतियोगिताको दोस्रो खेल बराबरीमा टुंगिएसँगै बंगलादेश फाइनलमा प्रवेश गरेको छ । पहिलो खेलमा किर्गिज टिमविरुद्ध १० को जित पाएकाले बंगलादेशले एक खेल बाँकी छँदै फाइनलमा स्थान सुरक्षित गरेको हो ।समूह चरणको अन्तिम खेलमा नेपाल र बंगलादेश शनिबार भिड्दैछन्, जसले अन्तर्राष्ट्रिय मैत्रीपूर्ण खेलको मान्यता पनि पाउनेछ । त्यही खेलले फाइनलमा बंगलादेशको प्रतिस्पर्धीको छिनोफानो गर्नेछ । त्यसमा जित वा बराबरीले नेपाल फाइनलमा पुग्नेछ । एक गोल अन्तरले हारेको अवस्थामा पनि कार्डको संख्या थोरै भएमा नेपाल फाइनल पुग्न सक्छ ।नेपाल र बंगलादेश १९२० को टिम हो । कहिले जित हुन्छ, कहिले हार । हामी अंक नगुमाउने गरी राम्रो खेल्नेछौं, प्रशिक्षक महर्जनले भने, हामीले अंक गुमाउनु हुँदैन । चाहे ३ होस्, चाहे १ अंक लिएर हामी फाइनल तयारी गर्छौं । आजको खेलले मलगायत मेरो टिम र खेलाडीमा प्रदर्शनको स्तर राम्रो भएको छ, कन्फिडेन्स बढेको छ । राम्रो रिजल्टको आशा गर्छौं ।"
झोंक्किए प्रशिक्षक,"बंगलादेशविरुद्ध किर्गिज टिमको मंगलबारको खेलसँगै प्रतियोगिता सुरु भएको थियो । त्यसको एक दिनपछि मात्रै नेपाली टिम घोषणा गरिएको थियो । यस्तो छुट अरूलाई थिएन । टिमको फरवार्डमा नयाँ खेलाडी ल्याइएको सम्बन्धमा पत्रकारको प्रश्न नसकिँदै प्रशिक्षक महर्जनले झोंक्किए, के लाग्छ तपाईंलाई ? मैले नयाँ ल्याएकामा के लाग्छ ? अरू ल्याउनुपर्ने थियो ? तपाईंले भन्नुभएको मतलब ? मैले जुन ल्याउनुपर्ने थियो, ल्याएको थिएँ, मैले जुन सोचेको पनि थिएँ । म सन्तुष्ट छु । जसलाई विश्वास गरेर सुरुमा खेलाएँ, त्यसमा गरेको प्रदर्शनमा सन्तुष्ट छु, प्रशिक्षक महर्जन आक्रोशित देखिए, मैले टिम छानेको सबैभन्दा बेस्ट हो अहिलेको नेपालको । म सन्तुष्ट छु । तपाईंहरू सन्तुष्ट होला, नहोला रिजल्टमा पनि प्रयासरत छु, पहिलो खेल हो यो । स्कोरमात्रै ननिस्केको हो । हामीले ५६ गोलले अग्रता लिनुपर्ने अवस्था थियो । त्यो ठाउँमा चुकेको चाहिँ अवश्य हो । विगत तीन महिनामा कुनै पनि यस्तो प्रतिस्पर्धात्मक खेल खेलेको थिएन । पहिलो खेल भएकाले कताकता कमी कमजोरी देखिएको छ, त्यसलाई सुधार्दै लाने हो ।बंगलादेशले किर्गिस्तानविरुद्ध जित पाएको थियो हामीले सकेनौं भन्नेबित्तिकै उनले पत्रकारसँग प्रतिप्रश्न गरे, तपाईंले खेल पनि हेर्नुहुन्छ कि नतिजामात्रै हेर्नुहुन्छ ? र, बोले, बंगलादेशले हामीले जस्तै ७०३० बल पोजेसन राखेर खेलेको छैन, आत्मघाती गोल भएको हो । गोल, रिजल्ट आफ्नो ठाउँमा छ । तर, जति बल पोजेसन राखेर हामीले दबाब दिएका थियौं, त्यो बंगलादेशले गरेको थिएन । आफ्नो क्षेत्रमा बढी बल खेलेर बल पोजेसन राख्ने तर अट्याकिङ थर्डमा खेल्न नसक्ने नेपाली टिमको परम्परागत कमजोरी हो र यसबाट महर्जनको टिम पनि माथि उठ्न सकेन ।गोल गर्न नसकेकोबारे उनले भने, अट्याकिङ थर्ड (विपक्षीको पेनाल्टी क्षेत्रवरिपरि) मा केही हदसम्म बल नपाएको पनि होइन । वितरण भएको छ, पास दिएको छ, क्रस भएको छ । तर, त्यो ठाउँमा सम्भावित फरवार्डले अलिकति धैर्यता अपनाउनुपर्ने थियो, आक्रामक बढी देखियो । यसलाई पर्सिको खेलमा सल्लाह दिनेछु, ट्रेनिङमा सुधार्ने प्रयास गर्छु । अर्को खेलमा सुधारेर नतिजा ल्याउने छौं । चारै फरवार्डले गोल गर्ने मौका सिर्जना गर्नुपर्नेमा सिधै प्रयास (बल प्रहार) गरेको र त्यसले व्यावसायिक फरवार्डमा हुनुपर्ने गुणमा कमी महसुस गराएको पनि उनले बताए ।"
भुवनको अग्रता,"(सुनसरी)  नेपालका नम्बर वन गल्फर भुवन नगरकोटीले ३६ होल समाप्तिमा धरानमा जारी प्रथम धरान ओपन गल्फ प्रतियोगिताको दोस्रो दिन अग्रता बनाएका छन् । भुवनले १ अन्डर ६९ कार्ड बनाउँदै समग्रमा ४ अन्डर १३६ कार्ड बनाए । फ्रन्टनाइनमा १ अन्डर ३५ खेल्दा ब्याकनाइनमा लेभल पार गरेका थिए । पहिलो, तेस्रो, १३ औं होलमा बर्डिज गरे भने चौथो र १५ औं होलमा बोगी खेपे । स्थानीय गल्फर शुक्रबहादुर राईले दोस्रो दिन ३ अन्डर ६७ खेल्दै समग्रमा ३ अन्डर १३७ कार्ड बनाए । उनीसँग अर्का स्थानीय गल्फर प्रोटर्न नीरज तामाङ समान स्कोर बनाए । शुक्र र नीरज सागका स्वर्ण विजेता हुन् । पहिलो दिन लेभल पार खेल्न सफल शुक्रले बिहीबार फ्रन्टनाइनमा २ अन्डर ३४ र ब्याकनाइनमा १ अन्डर ३३ खेलेर आफूलाई अब्बल साबित गरे । यता नीरजले फ्रन्टनाइनमा ३ अन्डर ३३ स्कोर बनाउँदा ब्याकनाइन ३ ओभर ३७ खेले । उनले तेस्रो, पाँचौं र नवौं होलमा बर्डिज गर्दा चौधौं, सोह्रौं र अन्तिम होलमा बोगी खेपे । शुक्रले भने दोस्रो, पाँचौं, नवौं, सत्रौं र अन्तिम होलमा बर्डिज गर्दा तेस्रो, चौधौं होलमा बोगी खेपेका थिए । प्रो गल्फर सञ्जय लामाले १ अन्डर ६९ खेल्दै समग्रमा १ ओभर १४१ स्कोर गरे । उनले फ्रन्टनाइनमा २ ओभर ३८ खेल्दा ब्याकनाइन ३ अन्डर ३१ खेले । रामे मगरले २ अन्डर ६८ खेल्दै समग्रमा २ ओभर १४२ स्कोर बनाए । उनले फ्रन्टनाइनमा १ अन्डर र ब्याकनाइनमा पनि १ अन्डर ३३ खेले । रामेसँग प्रो बलभद्र राईले टाइ गरे । उनले बिहीबार २ ओभर ७२ खेल्दा फ्रन्टनाइनमा लेभल पार ब्याकनाइनमा २ ओभर ३६ कार्ड बनाए । एमेच्योरतर्फ युवराज भुजेल, जितेन्द्र राई र रितेश तामाङले बिहीबार पनि उत्कृष्ट प्रदर्शन गरे । युवराजले ३६ होल समाप्तिमा ३ ओभर १४३ बनाउँदा जितेन्द्रले समग्रमा ५ ओभर १४५ स्कोर बनाए । ५४ होलका लागि ६ एमेच्योर र २१ प्रोले भिडन्त गर्नेछन् । कटबाट बिहीबार ५ एमेच्योर र ११ प्रो बाहिरिएका छन् ।"
सन्दीपले वोर्सस्टरसायरबाट खेल्ने,"काठमाडौं (कास) नेपाली क्रिकेटर सन्दीप लामिछानेले इंग्ल्यान्डको घरेलु ट्वान्टी२० भाइटिलिटी ब्लास्ट खेल्ने भएका छन् । ग्लोबल स्टार भए पनि सन्दीपले पहिलो पटक इंग्ल्यान्डको घरेलु क्रिकेट खेल्न लागेका हुन् । सन्दीपले वोर्सस्टरसायरबाट खेल्नेछन् । भाइटिलिटी ब्लास्टको नयाँ सिजन जुन ९ बाट सुरु भई सेप्टेम्बर १८ मा टुंगिने छ । यसबीचमा द हन्ड्रेड पनि हुनेछ । जुलाई २२ देखि अगस्ट २१ सम्म हुने द हन्ड्रेडमा सन्दीपले ओभल इन्भिन्सिबलबाट खेल्दैछन् । द हन्ड्रेडमा सन्दीपले १ लाख पाउन्ड पारिश्रमिक लिनेछन् । सन्दीपले भाइटिलिटी ब्लास्ट खेल्दा पाउने रकम भने खुलाइएको छैन, तर यसले काउन्टीमा खेल्ने उनको बाटो खोलिदिएको छ । युरोपबाहिरका एसोसिएट राष्ट्रका लागि इंग्ल्यान्ड र काउन्टी क्रिकेटमा पुग्ने बाटो झन्झटिलो रहँदै आएको छ । सन्दीप भाइटिलिटी ब्लास्टमा पूरै समयलाई उपलब्ध हुनेछन् । नेपालले जुलाईमा स्कटल्यान्डमा गएर विश्वकप लिग २ को त्रिकोणात्मक खेल खेल्ने कार्यक्रम छ, कोभिड१९ को असर यथावत् रहेकाले त्यो पनि सर्ने सम्भावना निश्चित जस्तै रहेका कारण सन्दीप भाइटिलिटी ब्लास्टमा पूरै खेल खेल्न लागेका हुन् । काउन्टी क्रिकेटको संस्कृति, संस्कार र दर्शकको बाक्लो उपस्थितिबारेमा लगातार सुन्दै आएको छु । नेपालका धेरै प्रतिभाशाली खेलाडी काउन्टीमा खेलेको हेर्न म व्यग्र छु, भाइटिलिटी ब्लास्टमा अनुबन्धित भएपछि सन्दीपले ट्वीट गरेका छन् । वोर्सेस्टरसायर २०१८ को विजेता हो भने २०१९ मा टोली फाइनलमा एसेक्स इगल्ससँग पराजित भएको थियो । यस सिजनका लागि टोलीका अर्का विदेशी खेलाडीमा अस्ट्रेलियाका देब्रेहाते सिमर बेन डवारसुइस छन् । सन् २०१८ मा इन्डियन प्रिमियर लिगमा तत्कालीन दिल्ली डेयरडेभिल्सबाट खेलेयता सन्दीपले ९६ ट्वान्टी२० मा १ सय २५ विकेट लिइसकेका छन् ।"
रूपबहादुरको ५ गोल,"नेपालगन्ज (कास) कैलालीको स्टार सिटी युवा क्लबले बिहीबार एन्फा प्रेसिडेन्ट लिग फुटबलमा कर्णाली प्रदेशको लेकाली युवा क्लबलाई ७१ को फराकिलो अन्तरले हराएको छ । नेपालगन्ज रंगशालामा स्टारको जितमा रूपबहादुर लामा एक्लैले ५ गोल गरेका थिए । म्यान अफ द म्याच उनले ३६ औं मिनेटमा गोलको खाता खोलेका थिए । त्यसमा उनले ५५, ६५, ८२ र ८६ औं मिनेटमा गोल थपेका थिए । अपराजित स्टार सिटीको तर्फबाट टोपबहादुर विष्टले ६६ र ऋतिक खड्काले ९१ औं मिनेटमा गोल गरेका थिए । लेकालीका रोशन रानामगरले नवौं मिनेटमा गरेको गोल नै सान्त्वना बनेको थियो । सर्वाधिक गोल गर्ने रूपबहादुरलाई लुम्बिनी प्रदेश फुटबल संघका वरिष्ठ उपाध्यक्ष अजितराज भण्डारीले पुरस्कृत गरे ।"
सजिनको गोलमा नुवाकोट युनाइटेड विजयी,(चितवन)  नुवाकोट युनाइटेड फुटबल क्लबले बिहीबार नारायणगढ क्याम्पाचौरमा सुरु विजय खड्गी स्मृति गोल्डकप फुटबलमा विजयी सुरुआत गरेको छ । नुवाकोटले भरतपुर फुटबल क्लबलाई ३० ले पराजित गर्यो । सुरुदेखि नै नुवाकोटले घरेलु टोली भरतपुरलाई दबाबमा राखेको थियो । खेलको १३ औं मिनेटमा नुवाकोटका सजिन थापामगरले पहिलो गोल गरे । गोलकिपर तथा कप्तान मनोज गुरुङ पोस्टभन्दा निकै अगाडि बढ्दा सजिनले प्रहार गरेको बल गोलमा परिणत भएको थियो । मध्यान्तरपछि १८ औं मिनेटमा नुवाकोटले फेरि सजिलो मौकामा गोल थप्यो । सिसोस थापाको गोलमा नुवाकोटले २० को अग्रता बनायो । भरतपुरले सुधारिएको खेल प्रदर्शन गरे पनि गोल अवसर गुमाएको थियो । दोस्रो गोल खाएलगत्तै भरतपुरका रञ्जित आलेको फ्रिकिक प्रहार पोस्ट माथिबाट बाहिरियो । भरतपुरले केही राम्रा प्रहार नुवाकोटका गोलकिपर सुदीप गिरीले विफल पारेका थिए । दोस्रो हाफको ३३ औं मिनेटमा नुवाकोटका सजिन थापाले गोल गरे । दुई गोल गरेका उनी प्लेयर अफ दी म्याच घोषित भए । उनले ५ हजार पाए । शुक्रबार रूपन्देहीका दुई टिम फर्साटिकर फुटबल क्लब र सुनौलो संगम बुटबलबीच प्रतिस्पर्धा हुनेछ । फाइनल चैत २१ मा हुनेछ । विजेताले ३ लाख र उपविजेताले १ लाख ५० हजार रुपैयाँ पुरस्कार पाउनेछन् । चितवनका विजय खड्गी एन्फा एकेडेमीको २०५७ सालको ब्याचका खेलाडी थिए । बी डिभिजनबाट खेल्ने विजय चितवनका उत्कृष्ट खेलाडीमा पर्दथे । रोजगारीलाई कतार गएका उनको त्यही निधन भएको थियो । प्रतिभावान खेलाडीको सम्मानमा नयाँ खेलाडीलाई प्रेरित गर्न चितवन जिल्ला फुटबल संघले उनको स्मृतिमा प्रतियोगिता गरेको संघका अध्यक्ष श्रीकृष्ण कार्कीले बताए ।
दुई भारोत्तोलक तास्केन्दतिर,काठमाडौं (कास) एसियाली भारोत्तोलन च्याम्पियनसिपमा नेपालका दुई खेलाडीले प्रतिस्पर्धा गर्ने भएका छन् । उज्वेकिस्तानको तास्केन्दमा अप्रिल १६ देखि २५ सम्म च्याम्पियनसिप पुरुषतर्फ ४९ औं र महिलातर्फ ३० औं संस्करणमा हुँदै छ । नेपालबाट महिला खेलाडीले भाग लिनेछन् । ५९ केजीमा सन्जु चौधरी र ६३ केजीमा कमला श्रेष्ठले प्रतिस्पर्धा गर्नेछन् । स्पर्धाअघि नेपाली खेलाडी उज्वेकिस्तानमै २६ दिने प्रशिक्षणमा सहभागी हुनेछ । सन्जु १३ औं दक्षिण एसियाली खेलकुद (साग) की स्वर्ण विजेता हुन् । सन्जु र कमला दुवै ओलम्पिक छात्रवृत्ति टोकियोमा छनोट भएका खेलाडी हुन् । यो प्रतियोगिता टोकियो ओलम्पिक छनोटका रूपमा समेत रहनेछ । उनीहरूको साथमा एक प्रशिक्षक पनि तास्केन्द गएका छन् ।
साइनो स्पोर्टिङ फाइनलमा,विराटनगर (कास) साइनो स्पोर्टिङ क्लब रानीले बिहीबार प्रथम मिल्स गोल्डकप फुटबल प्रतियोगितामा धरान सिटी क्लबलाई १० ले हराएर फाइनल तय गरेको छ । साइनाले शनिबार एपीएफको प्रदेश टिमसँग खेल्नेछ । साइनोबाट एकमात्र गोल ५८ औ मिनेटमा दोर्जे तामाङले पेनाल्टीमा गरे । साइनोका गोलकिपर प्रज्वल श्रेष्ठ म्यान अफ द भए । उनले ७६ औ मिनेटमा धरानका विनोद राईको पेनाल्टी रोकेका थिए ।
डोरीतान स्पर्धा हुने,काठमाडौं (कास) तेस्रो मनमोहन अन्तर्राष्ट्रिय गोल्डकप डोरीतान दुईदिने प्रतियोगिता चैत २६ देखि सुनसरीमा हुन भएको छ । बिहीबार पत्रकार सम्मेलनमा आयोजक नेपाल डोरीतान संघका अध्यक्ष भवानी पौडेलले डोरीतान विश्वकै प्राचीन खेल भएकाले यसको विकास र विस्तारका लागि छिमेकी राष्ट्रसमेतको सहभागितामा प्रतियोगिता आयोजना गर्न लागको बताए । आयोजक जिल्ला सुनसरीका अध्यक्ष निश्चलराज शाक्यले १२ टोलीको सहभागिता रहने बताए । विजेताले १ लाख र उपविजेताले ५० हजार प्राप्त गर्नेछन् ।
हेटौंडा महानगर अगाडि,"मकवानपुर (कास) अन्तर सिटी राष्ट्रव्यापी चेस प्रतियोगितामा आयोजक हेटौंडा उपमहानगरपालिकाले एकल अग्रता लिएको छ । हेटौंडामा जारी प्रतियोगिता चौथो चरणको खेल सकिँदा हेटौंडा उपमहानगरले ८ अकंसहित अग्रता बनायो । हेटौंडा चौथो चरणमा दोस्रो वरीयताप्राप्त दोलखालाई ३५०५ अंकले हराएर उपाधितर्फ अग्रसर भएको छ । दोस्रो चरणमा ललितपुर स्पोर्ट्स क्लबमाथि ४० को नतिजा पाएको हेटौंडाले तेस्रोमा ललितपुर महानगरलाई ३१ ले हराएको थियो । महालक्ष्मी नगरपालिका र इलामको गजुरमुखी चेस क्लब (तेस्रो वरीयताप्राप्त) लाई समान ३१ ले हराएको दोलखा समग्रमा ६ अंकसहित दोस्रो स्थानमा छ । ललितपुर, नाइट चेस क्लब, माउन्ट एभरेस्ट चेस क्लबले ६६ अंक बटुलेका छन् ।"
