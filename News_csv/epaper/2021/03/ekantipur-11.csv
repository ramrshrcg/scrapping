शीर्षक,विवरण
तानातानमा जसपा,"माओवादी केन्द्रको बुधबारकै बैठकले सत्ता समीकरणका लागि कांग्रेस र जसपासँग वार्ता गर्न अध्यक्ष दाहाल र प्रवक्ता नारायणकाजी श्रेष्ठलाई जिम्मेवारी दिएको छ । वैकल्पिक गठबन्धनका लागि ३२ सांसद (दुई निलम्बितबाहेक) रहेका जसपाको सग्लो समर्थन आवश्यक हुन्छ तर १ सय २० (एक निधनबाहेक) सांसद रहेका ओलीका लागि सरकार टिकाउन १८ सांसद मात्रै भए पनि पुग्छ । त्यसका लागि सके सग्लो जसपाको समर्थन लिने, नसकेमा फुटाएर भए पनि वैकल्पिक गठबन्धन बनाउन नदिने ओलीको रणनीति भएको जसपाकै नेताहरू बताउँछन् । जसपा नेता महतोले सत्तालाई केन्द्रमा राखेर आफूहरूले छलफल नगरेको दाबी गर्दै सत्ता समीकरणलाई लिएर पार्टी विभाजन हुने हल्ला बकबास मात्रै भएको बताए । प्रधानमन्त्री ओलीसँग जे विषयमा छलफल भइरहेको छ, आज (बुधबार) माओवादीसँग पनि त्यही विषयमा छलफल भयो, महतोले भने, प्रचण्डसँग पनि हामीले मुद्दाकै विषयमा छलफल गर्यौं । हामी सरकार बनाउने गोटी बनिरहेका छैनौं, हाम्रा माग पूरा गराउन लागिरहेका छौं । जुन पक्षले हाम्रा माग सम्बोधन गर्छ, त्यसैलाई साथ र सहयोग रहन्छ । सरकार र जसपाबीचको कार्यदल सत्ता समीकरणका विषयमा नभई निलम्बित सांसद रेशम चौधरीलगायत मधेस विद्रोह र थरुहट आन्दोलनका क्रममा राज्यबाट पक्राउ परी मुद्दा लगाइएका नेताकार्यकर्ताको रिहाइ र संविधान संशोधनका विषयमा छलफल भएको महतोले बताए । सरकारी कार्यदलका सदस्य एवं पार्टी स्थायी कमिटीका सदस्य सुवास नेम्वाङले पनि सत्ता समीकरणको विषयमा नभएर जसपाका राजनीतिक मुद्दाहरूका विषयमा मात्रै छलफल भएको बताए । सत्ता समीकरणका विषयमा सरकार पक्षसँग कुरा गर्नै नहुने पक्षमा रहेका यादव र भट्टराईले ठाकुरले गठन गरेको कार्यदलमा आफ्नो पक्षका सदस्य थप्न मानेका छैनन् । सरकारी पक्षमा नेम्वाङ, विष्णु पौडेल र राजन भट्टराई सदस्य छन् । जसपाबाट दुई जनामात्रै सदस्य छन् ।बिहानको कार्यदलस्तरमा भएको छलफल सकारात्मक भएको नेम्वाङले बताए । रेशम चौधरीलगायत मधेस आन्दोलनका क्रममा भएका मुद्दामामिलाप्रति उहाँहरू गम्भीर हुनुहुन्छ । मुद्दा फिर्ता र थुनामा रहेका नेताकार्यकर्ताको रिहाइको माग उहाँहरूले राख्नुभएको छ, संसद् बैठकपछि सञ्चारकर्मीसँग कुरा गर्दै नेम्वाङले भने, सरकार सकारात्मक छ । सरकार कानुनबमोजिम नै अघि बढ्छ । तर उनले सत्ता समीकरणको विषयमा छलफल गर्न कार्यदल गठन नभएको दाबी गरे । जसपाका कार्यदल सदस्य कर्णले पनि सत्ता समीकरणका विषयमा कुरै नभएको बताए । हाम्रो मुद्दालाई केन्द्रमा राखेर छलफल गरिरहेका छौं, सत्ता समीकरणको विषयमा कसैसँग छलफल गरेका छैनौं, उनले भने, हाम्रो कार्यदल सरकार निर्माणका लागि छलफल गर्न बनेको होइन ।माओवादी अध्यक्ष दाहालले ठाकुर र महतोसँगको कुराकानीमा कांग्रेस र माओवादी केन्द्र गठबन्धनको विगतको सरकारले संविधान संशोधनको विधेयक अघि बढाएको बताउँदै विश्वास गर्न आग्रह गरेका थिए । प्रक्रिया मिलाएर चौधरीको रिहाइ गर्न पनि कुनै आपत्ति नहुने दाहालको भनाइ थियो । जवाफमा महतोले संविधान संशोधनका लागि दुई तिहाइको समर्थनमा सरकार बन्दासमेत बेवास्ता गरिएको कुरा उठाएका थिए । दुई तिहाइ समर्थनको सरकार हुँदाका बखत तपाईंहरूले संविधान संशोधनलाई अघि बढाउन किन छलफल गराउन चाहनुभएन भनेर कुरा राख्यौं, महतोले भने, उहाँले कांग्रेस, माओवादी र जसपा गठबन्धनको सरकार बनाउन सहयोग गर्नुपर्यो भन्नुभयो । हाम्रा मुद्दा पहिला सम्बोधन हुनुपर्छ भन्ने हाम्रो धारणा रह्यो ।"
बौरिएको हिम्मत,"त्यसपछि के भयो, आरतीलाई धमिलो सम्झना मात्रै छ । उनी तेजाबको जलनले कराउँदै बजारतिर दगुरिन् । उनले लगाएको कुर्ताको एक पाखा जलेर भुइँमा खसिसकेको थियो । आरतीले सुनाइन्, आँखा पूरै आसमानको रङ जस्तो नीलो भयो । नजिकैको राजदेवी मन्दिर छेउमा भगवान्लाई चढाउने कपडा बेचिरहेका बाबु सुबोध घटना थाहा पाएर आउँदा आरती जानकी हेल्थ केयरमा पुगिसकेकी थिइन् । अस्पतालले उपचार हुन नसक्ने बताएपछि सुबोध आरतीलाई काठमाडौं लैजान कस्सिए । सुबोधले भने, एक जना महाजनसँग ५० हजार कर्जा लिएँ । काका पर्ने एक जनासँग १० हजार सापट लिएँ । जानकी हेल्थ केयरमा नै १८ हजार रुपैयाँ बुझाएर कीर्तिपुरको बर्न अस्पताल पुग्दा रातको ११ बजिसकेको थियो । सुरुवाती उपचारको ४४ दिनसम्म आरती ठोस खानेकुरा खान सक्ने हालतमा थिइनन् । उनले भनिन्, यति धेरै दर्द हुन्थ्यो कि, बरु मर्न पाए हुने भने जस्तो हुन्थ्यो । छोरीको पीडा देखेर सुबोधलाई छटपटी हुन्थ्यो । उनी लुसुक्क अस्पतालका छतमा पुग्थे र धरधरी रोएर मन शान्त पार्थे ।करिब साढे तीन महिना लामो उपचारपछि पनि आरतीको पूरै उपचार सकिएको छैन । अहिले उनको दाहिने हात अझै माथि उठ्दैन । दाहिने कानको लोती तेजाबले खाइदिएको छ । जलेको दाहिने आँखाले दृष्टि गुमाइसकेको छ । अदालत जाने, बयान दिने काम सकिएपछि पक्राउ परेका सञ्जीवविरुद्ध अदालतले अन्तिम फैसला सुनाइसकेको छैन । तेजाब प्रहारको घटना अघिसम्म आरती पेठियाबजारमा रहेको तरकारी दोकानबाट डेरा फर्किंदा बाटोमा भेटिने साथीभाइले बोलाउँथे । हिजोआज त उनलाई देख्दा पनि मान्छे तर्किएजस्तो र भागेजस्तो गर्छन् । आरतीले भनिन्, घर आइज, बात मारम भनेर बोलाउने साथीहरू पनि तर्किन्छन् । उनी सूर्यको तातोले घाउ पोल्ने भएकाले कपडाले अनुहारको एक पाखो ढाकेर हिँड्छिन् । कोही कोहीले त उनको अनुहार देखेपछि तेरो अनुहार हेर्न घिन लाग्छ भन्न पनि पछि परेनन् ।दुनियाँका यस्ता प्रतिक्रिया सुनेर पनि आरती डराएकी छैनन् । उनले भनिन्, हिजो पो मसँग हिम्मत थिएन । अब त हिम्मत पलाइसकेको छ । आरतीलाई हिजोआज लाग्छ, अनुहारको दाग पो हटाउन सक्दिनँ तर यस्तो काम गर्नेविरुद्ध लड्न त सकिहाल्छु नि । यही आत्मविश्वासकै कारण उनी साहित्य महोत्सवको मञ्चमा उक्लिएर आफ्ना कुरा राख्न सक्ने भइन् । घटनाअघिसम्म आरती नेपाली भाषामा बोलेको उस्तो बुझ्दिनथिइन् । मैथिलीबाहेकको भाषा बोल्न सक्दिनन् तर उपचारका दौरान अनेकसँग बोल्नैपर्ने भएपछि उनी धेरथोर नेपाली बोल्न सक्ने भएकी छन् । मैथिलीमै पनि नडराई कुरा राख्न सक्ने भएकी छन् । सारा दुनियाँका अघि मञ्चमा उक्लेर आरती बोलेको साँझ सुबोधलाई लाग्यो, पढाउन सकेको भए छोरीले आज कसरी बोल्थी होला ?कार्यक्रममा छोरी बोलिरहँदा सुबोधले मनमनै भनेछन्, हे राजदेवी, मेरी छोरी मर्छ भन्थे तर बाँचेर यसरी बोल्न सक्ने भई । छोरीले सबैसँग बोलेको देख्दा मलाई शक्ति मिलेजस्तो भयो । आरतीले दाहिने खुट्टामा कालो धागोमा बाँधेर कौडीको जन्तरजस्तो लगाएकी छन् । उपचारकै क्रममा एक दिन पशुपति गएर उनले अरूको नजर नलागोस् भन्ने विश्वासमा परेर त्यो कालो धागो बाँधेकी थिइन् । उनले सुनाइन्, मेरो आँखा देख्न सक्ने भयो भने सुनको आँखा चढाउँछु भनेर पशुपतिमा भाकल गरेको थिएँ तर आँखाको ज्योति नफर्किने भयो । अब म भगवान्लाई केही भन्दिनँ ।आरतीकी आमा सुनितादेवी छोरीलाई तेजाब प्रहार हुँदा उपचारका लागि मुजफ्फरपुरस्थित माइतीमा थिइन् । उनी एक जनाको मोटरसाइकलमा चढेर हान्निँदै घर आइन् । त्यसपछिका तीन महिनाभन्दा धेरै समय उनले अस्पतालमै बिताइन् । घोर पीडाबाट गुज्रेपछि छोरीमा पलाएको आत्मविश्वास देखेर सुनितामा आशा पलाएको छ । उनले आशावादी स्वरमा भनिन्, मुस्कान खातुन पढेकी केटी भएर तेजाब छ्यापे पनि अगाडि बढिसकी । मेरी छोरी पनि अगाडि बढ्ली । यतिबेला सुनितालाई पढेकी छोरी हुन्थी भने आरतीलाई अगाडि बढ्न झनै धेरै सजिलो हुन्थ्यो भन्ने लागेको छ । उनले तेजाबको छिटा परेर हातको थोरै भाग जलेकी तीन वर्षीया नातिनीतिर हेर्दै भनिन्, यसलाई म भनेजति पढाउँछु । पढेका छोरीलाई अप्ठ्यारो पर्यो भने पनि उनीहरू लड्न सक्ने हुँदा रैछन् ।आरतीलाई पनि हिजोआज बोल्नुपर्छ, आफ्नो कुरा खुलेर राख्नुपर्छ भन्ने लागेको छ । उनले प्रश्न गरिन्, छोरामान्छे जोसँग बोले पनि कसैले केही भन्दैन तर छोरी मान्छे कसैसँग कुरा गर्यो भने पनि समाजले किन कुरा काट्छ ? तेजाब प्रहारपछि विकसित भएका अनेकन घटनाक्रम, अड्डा अदालतसम्मको दौडधुप, भेट्न आउने शुभेच्छुकदेखि सञ्चारकर्मीसँगको कुराकानीले आरतीका मनमा अनेकन कुरा जन्माइदिएका छन् ।उनले भनिन्, अबुझमै मेरो बिहे नगरिदिएको भए, सासूससुराले छोरीझैं मलाई माया गरेको भए सायद यस्तो हुँदैनथ्यो कि ? आरतीलाई हिजोआज आफूले राम्ररी पढ्न पाएको भए पनि श्रीमान्श्रीमतीबीच झगडा हुँदैनथ्यो कि, बिग्रेकै भए पनि श्रीमान्लाई सुधार्न सक्थें कि भन्नेजस्ता कुरा पनि मनमा उठ्छन् । उनले भनिन्, सानै उमेरमा बिहे गरेपछि कच्चा दिमाग हुने रहेछ । अब म यो कुरा अरूलाई पनि बुझाउँछु ।घटनालगत्तै पक्राउ परेका सञ्जीव अहिले थुनामा छन् । उनले थुनाभित्रैबाट ससुरा सुबोधलाई २ पटक फोन गरिसके । उनले ज्वाइँको भनाइ उद्धृत गर्दै सुनाए, पैसा पनि दिन्छु, श्रीमतीलाई पनि घर राख्छु, मलाई छुटाइदिनुस् भन्यो तर मैले तँलाई फाँसी दिन्छु भनेर थर्काइदिएँ । छेवैमा बसेर बाबुको कुरा सुनिरहेकी आरतीले अब कुनै पनि कुराले आफू नडराउने भइसकेको बताइन् । उनले भनिन्, मलाई दुःखले धेरै कुरा सिकाइसक्यो । अब मलाई पहिलाजस्तो बोल्न लाज लाग्दैन । म कसैसँग डराउँदिनँ ।"
दुई वर्षमा बाघको आक्रमणबाट १७ को मृत्यु,"निकुञ्ज प्रशासनले समेत कुनै ध्यान नदिएको उनको गुनासो छ । नेपालसँग सीमा जोडिएको भारतको कतरनियाघाट वन्यजन्तु आरक्ष र बर्दिया निकुञ्जबाट बाघ बर्दियाका अन्य सामुदायिक जंगलमा पनि पस्ने गरेको छ ।जिल्ला वन अधिकृत महेन्द्र वाग्लेले बाघको आक्रमण बढ्दै गएपछि क्यामेरा ट्र्यापिङ गर्दै बस्तीमा सचेतनाका कार्यक्रम सञ्चालन गरिरहेको दाबी गरे । बस्तीमा सुरक्षित हुन र जंगल क्षेत्रमा प्रवेश नगर्न आग्रह गरेका छौं, उनले भने, तर, अटेर गरेर जाँदा ज्यान नै जाने गरेको छ । बाघ पानी खोज्दै निकुञ्जबाहिरको बस्तीमा निस्कने गरेको उनले बताए । कर्णाली नदीको पूर्वी भँगालो ढुंगाले थुनिएपछि पानीको सतह घटेका कारण वन्यजन्तु बाहिर निस्कन थालेको संरक्षणकर्मीको दाबी छ ।बाघ लजालु स्वभावको वन्यजन्तु हो । सामान्य अवस्थामा बाघले मानिसलाई आक्रमण गर्दैन । राष्ट्रिय प्रकृति संरक्षण कोष, बर्दियाका प्रमुख डा रविन कडरिया बाघले आत्मरक्षाका लागि आक्रमण गर्नुअघि घुरेको जस्तो आवाज गरी चेतावनी दिने बताउँछन् । बाघसँग बच्चा भएमा, सिकार गर्न लागेको अवस्थामा, मानिस खाने नरभक्षी बानी परेको भएमा पनि मानिसलाई आक्रमण गर्छ, उनले भने, आहारा प्रजाति वा बासस्थान कम भएमा र बासस्थानमा मानिसको गतिविधि बढेमा पनि बाघले आक्रमण गर्छ ।वयस्क बाघले बूढो बाघलाई लखेटेर बाहिर पठाउँदै उक्त क्षेत्र कब्जा गर्ने गरेको र कुनै बाघ आपसमा जुधेर नङ्ग्रा भाँचिएपछि सजिलो आहारा मानिसलाई रोजेर मार्ने गरेको २४ वर्षदेखि बर्दिया निकुञ्जमा काम गरेका पूर्वप्रमुख संरक्षण अधिकृत रमेश थापाले बताए । बर्दिया निकुञ्ज क्षेत्रमा संरक्षणका लागि खटिएका युवा संरक्षणकर्मी हेमन्त आचार्यले जंगलको सिमानामा गाई, भैंसी बाँध्नु, जंगलमा खुला चरीचरण बढ्दै जानुले पनि बाघले आक्रमण गर्ने गरेको बताए । बर्दियाका प्रहरी उपरीक्षक ईश्वर कार्कीले वन क्षेत्रमा घाँसदाउरा लिन नजान सबैमा आग्रह गरेको बताए । स्थानीय तहका जनप्रतिनिधिसँग छलफल गरेर जंगल र निकुञ्जभित्र जान रोक लगाउने तयारी गर्दैछौं, उनले भने, वनभित्र नरभक्षी बाघको आक्रमण बढ्दै गएकाले सबै सचेत बन्नुपर्छ ।एउटा वयस्क बाघलाई वार्षिक झन्डै ५०६० वटासम्म वयस्क चित्तलको आवश्यकता हुन्छ । बर्दिया निकुञ्जमा बाघका लागि आहारा प्रशस्त छ । चारकोसे जंगल विनाश, अतिक्रमित क्षेत्रमा मानव बस्ती र कृषि भूमि बढ्दै जाँदा बाघको विचरण क्षेत्र भने खुम्चिएको छ । आफ्नो क्षेत्र अतिक्रमणमा परेपछि बाघ निकुञ्जबाहिर आउने गरेको संरक्षणकर्मीकै दाबी छ । बाहिर आएपछि ऊ अत्तालिन्छ र मानिसलाई नै आक्रमण गर्छ, संरक्षणकर्मी आचार्यले भने ।सन् २०१८ मा बर्दिया निकुञ्जमा गणना गर्दा ८७ वटा वयस्क बाघ थिए । पछिल्लो पटक यसको संख्या १ सय २५ नाघेको अनुमान निकुञ्जको छ । त्यस समय डमरु (बाघका बच्चा) को गणना गरिएको थिएन । निकुञ्जले गरेको अध्ययनमा पछिल्लो पटक झन्डै एक दर्जन नयाँ बाघ फेला परेको देखिएको छ । डमरु हुर्केर वयस्क बनेका कारण बाघको संख्या बढेको हो । निकुञ्जको कर्णाली तटीय क्षेत्र बाघको प्रमुख बासस्थान छ ।निरन्तर आक्रमणमधुवनको सम्झना सामुदायिक वनमा बुधबार दिउँसो घाँस काट्न गएकी महिलाको बाघको आक्रमणमा परी मृत्यु भयो । नेपालभारत सीमामा जोडिएको ८४ र ८५ नम्बर पिलरको बीचमा बाघले लतारेर उनको मृत्यु भएको सशस्त्र प्रहरीले जनाएको छ ।यसअघि फागुन १७ गते बर्दिया राष्ट्रिय निकुञ्जसँग जोडिएको नवरंगा बाँझपुर सामुदायिक वनमा गाईभैंसी चराउन गएका राजापुर१० कालाबन्जरका ६२ वर्षीय लालबहादुर चौधरीको पनि बाघको आक्रमणमा परी मृत्यु भएको थियो । गत पुस १७ को राति छोराको मोटरसाइकलमा पछाडि बसेर घर जाँदै गरेकी कैलाली लम्की चुहा४ कौवापुरकी ५२ वर्षीया नन्दकली थापालाई बाघले झम्टेर मारेको थियो । त्यही स्थानमै २०५८ सालमा कैलाली लम्कीको शीतल चलचित्र मन्दिरका सञ्चालक ५२ वर्षीय छेसांग लामालाई मोटरसाइकलमा जाँदा बाघले झम्टेर मारेको थियो । गत असोज ५ गते घाँस काट्न सम्झना सामुदायिक वनमै गएकी मधुवन३ की २६ वर्षीया गंगा खत्रीलाई बाघले आक्रमण गरी मार्यो । २१ असोजमा गेरुवा४ का लहानु थारू र १४ कात्तिकमा नाम खुल्न नसकेका एक पुरुषको पनि बाघको आक्रमण परी मृत्यु भएको थियो । कात्तिक ११ मा बेलझुन्डी सामुदायिक वनमा च्याउ टिप्न गएका २६ वर्षीय रमेश चौधरीको बाघको आक्रमणमा मृत्यु भएको थियो । सोही दिन रमेशलाई खोज्न जाँदा मधुवन३ भगरैयाका २८ वर्षीय दिनेश चौधरीको पनि बाघको आक्रमणबाटै मृत्यु भएको थियो ।"
फास्ट ट्र्याकमा थाल्यो लेखाले छानबिन,"(काठमाडौं)  काठमाडौंतराईमधेस द्रुतमार्गको ५० अर्बभन्दा बढीको लागतका सुरुङमार्ग र पुल निर्माणका लागि सीमित ठेकेदार कम्पनी मात्रै छनोटमा परेपछि मिलेमतोको शंकामा प्रतिनिधिसभाको लेखा समितिले छानबिन थालेको छ । सरकारले द्रुतमार्गको निर्माणको जिम्मा नेपाली सेनालाई दिएको छ । आफ्नो क्षमताले नभ्याउने संरचना निर्माणका लागि सेनाले अन्य निर्माण कम्पनीलाई काम लगाइरहेको छ । सेनाले गत फागुन ३० मा दुईवटा प्याकेजमा काम गर्न योग्य कम्पनीको छनोटका लागि सूचना प्रकाशित गरेको थियो । सुरुङ निर्माणका लागि प्रिक्वालिफिकेसन (पीक्यू) मा सहभागी ४३ कम्पनीमध्ये एउटा निर्माण प्याकेजमा एक र अर्को प्याकेजमा दुई कम्पनी मात्रै छानिएका छन् । एउटा कम्पनी भने दुवै प्याकेजमा दोहोरिएको छ । छोक्रेडाँडादेखि धेद्रे खोलासम्मको पहिलो प्याकेजमा २१ वटा कम्पनीले आवेदन दिएकोमा दुईवटा र धेद्रेदेखि लेनडाँडासम्मको दोस्रो प्याकेजमा २२ वटा निर्माण कम्पनीले आवेदन दिएकोमा एउटा कम्पनीलाई मात्रै सुरुङ निर्माणका लागि छनोट गरिएपछि मिलेमतोको शंका गरेर संसदीय समितिले छानबिन थालेको हो । पहिलो प्याकेजका लागि चाइना स्टेट कन्स्ट्रक्सन इन्जिनियरिङ कर्पोरेसन चाइना र पोली चङ्दा इन्जिनियरिङ कम्पनी छनोट भएका छन् । त्यस्तै दोस्रो प्याकेजका लागि पोली चङ्दा इन्जिनियरिङ कम्पनी चाइना मात्रै योग्य ठहर गरी पूर्वयोग्यता निर्धारणमा छनोट भएको छ । सीमित कम्पनी मात्रै छानिएकाले लागत बोलकबोल प्रतिस्पर्धामा मनलाग्दी दर तोक्ने र त्यसअनुसार सरकारले रकम भुक्तानी गर्नुपर्ने सम्भावना भएकाले छानबिन थालिएको समिति स्रोतले जनाएको छ । समितिले यस विषयमा रक्षा मन्त्रालयसँग प्रतिक्रियासहित सबै कागजपत्र सात दिनभित्र माग्दै पत्राचार गरेको छ । समितिले दुवै प्याकेजको लागत अनुमान, पूर्वयोग्यता निर्धारण मापदण्ड, मूल्यांकन प्रतिवेदन, कम्पनीले पेस गरेका सबै कागजपत्र उपलब्ध गराउन भनेको छ ।प्रिक्वालिफिकेसन स्टेजमा पर्याप्त कम्पनीहरूले आवेदन गरेकोमा सर्ट लिस्टिङ गर्दा बिडिङका लागि प्रतिस्पर्धा सुनिश्चित नहुने गरी छनोट गरिएको देखिएकाले सार्वजनिक खरिद ऐन र नियमावलीको मूल मर्मविपरीत प्रतिस्पर्धा सुनिश्चित नहुने गरी बोलपत्र आह्वान गरेको देखियो, समितिले रक्षा मन्त्रालयमा लेखेको पत्रमा भनिएको छ, प्याकेज १ मा क्वालिफाइड भएको कम्पनी प्याकेज २ मा डिस्क्वालिफाइड भएको देखियो । पहिलो प्याकेजमा छनोटमा परेको चाइना स्टेट कन्स्ट्रक्सन इन्जिनियरिङ दोस्रो प्याकेजमा परेको छैन । यो कम्पनीले दुवैतिर आवेदन दिएको देखिन्छ । त्यसैले समितिले रक्षा मन्त्रालयलाई लेखेको पत्रमा भनिएको छ, प्याकेज १ र २ मा छनोट भएका कम्पनीबीच मिलेमतो हुने स्थिति पैदा भएको देखियो । पूर्वयोग्यता निर्धारणमा निश्चित कम्पनी मात्रै छनोट गर्दा प्रतिस्पर्धालाई सीमित गर्ने मात्रै नभई राष्ट्रलाई आर्थिक भार थपिने भन्दै समितिमा उजुरी परेको उक्त समितिले जनाएको छ । उजुरीका आधारमा छानबिन गर्न एक साताभित्र सबै कागजपत्र पठाउन पत्राचार गरिसकेका छौं, समिति सचिव रोजनाथ पाण्डेले भने, कागजपत्र आएपछि के भएको हो थप छानबिन गर्छौं । समितिमा परेको उजुरीमा यी तीन कम्पनी छनोट गर्दा सार्वजनिक खरिदको मूल्यमान्यता, अभ्यास एवं कानुनी व्यवस्थासमेतको मर्मविपरीत भएको उल्लेख छ । उजुरीका आधारमा समितिले योग्य कम्पनी छनोट गर्दा सार्वजनिक खरिद ऐन र नियमावलीको मूल मर्म, भावनाविपरीत प्रतिस्पर्धा सुनिश्चित हुन नसक्ने ठहर गरेको छ । यस्तो अवस्थामा पुनः सूचना आह्वान गरी अघि बढ्नुपर्नेमा त्यसको विपरीत बोलपत्र आह्वान गरी राज्यलाई ठूलो धनराशी नोक्सान हुने परिस्थिति उत्पन्न भएको देखियो, समितिले मन्त्रालयलाई लेखेको पत्रमा भनिएको छ । प्रतिष्ठित अन्तर्राष्ट्रिय कम्पनीहरूले पेस गरेको कागजहरूमा रहेको सामान्य त्रुटिलाई आधार मानेर प्रिक्वालिफिकेसनबाट नै बाहिर पारेर बिडिङ प्रक्रियामा सहभागी हुनबाट वञ्चित गरेको समितिले जनाएको छ । प्रिक्वालिफिकेसनमा छनोट भएको चाइना स्टेट कन्स्ट्रक्सनले बुटवलनारायणगढ चार लेनको सडकको ठेक्का पाएको छ । उक्त योजना ठेक्का पाएको २ वर्षमा पनि १० प्रतिशत मात्रै प्रगति भएकाले कम्पनी छनोट तथा मूल्यांकन वस्तुगत भएको नदेखिएको समितिले जनाएको छ । समितिले चाइना स्टेट र चङ्दा कम्पनी छनोटमा पर्नुको आधार समेत मागेको छ । एकै प्रकृतिको प्याकेजमा पहिलोमा दुई कम्पनी र दोस्रो प्याकेजमा एक मात्र कम्पनी पोली चङ्दालाई छनोट गरिएको छ । पहिलो प्याकेजमा छनोटमा परेको चाइना स्टेट दोस्रो प्याकेजमा नपरेको देखियो, यसकै जवाफ माग गरेका छौं, समिति स्रोतले भन्यो । दुई वर्षअघि र अहिलेको छनोट मापदण्ड के थियो ? के परिवर्तन भयो ? भन्ने कारण खुलाउन रक्षासँग माग गरेको समितिले जनाएको छ ।सेनाले द्रुतमार्ग २०७४ जेठबाट निर्माण व्यवस्थापनको जिम्मेवारी लिएको हो । द्रुतमार्गको महादेवटार ३३ सय ५५ किमि, धेद्रे १६ सय ३० र लेनडाँडामा १४३० किमि सुरुङ निर्माण गर्नुपर्नेछ । आयोजनाको डिजाइनअनुसार भित्रिने र बाहिरिने गरेर साढे १२ किमि सुरुङमार्ग निर्माण हुनेछ । ७२५ किमि दूरीको उक्त मार्गमा आयोजनामा ६४१ किमिका तीनवटा सुरुङ निर्माण गरिने छ । त्यस्तै १०५९ किमिका ८७ वटा पुल निर्माण हुनेछन् ।"
"वाम गठबन्धन नटुटाऔं, सरकारमा माओवादीसँगै मिलौं","(काठमाडौं)  सत्तारूढ एमालेको माधव नेपाल समूहले वामपन्थी गठबन्धनकै नेतृत्वमा सरकार चल्नुपर्ने निष्कर्ष निकालेको छ । नेपाल समूहका राजधानीमा उपलब्ध केन्द्रीय सदस्यहरूको बैठकले बुधबार सर्वोच्च अदालतको फैसलापछि नयाँ परिस्थिति सिर्जना भएकाले सकेसम्म वाम गठबन्धन टुटाउन नहुनेमा जोड दिएको हो । बैठकमा नेतारूले तत्काल वामपन्थी दलको एकता सम्भव नभए पनि सरकारबाट चाहिँ छुट्न नहुने मत प्रकट गरेका थिए । एमाले वरिष्ठ नेता नेपालले वामपन्थी घोषणापत्र जारी गरेर त्यसको बलमा प्राप्त जनमतलाई जोगाएर जानुपर्ने धारणा राखेको बैठकमा सहभागी एक नेताले जानकारी दिए । हामीले वाम घोषणापत्रका आधारमा मत पाएका हौं, त्यसलाई कायम राखेर जानुपर्छ, अन्यथा ढंगले अघि बढ्नु हुँदैन, नेपाललाई उद्धृत गर्दै ती नेताले भने । अर्का वरिष्ठ नेता झलनाथ खनालको धारणा पनि नेपालकै जस्तो थियो । खनालले त बुधबार प्रतिनिधिसभा बैठकपछि सार्वजनिक रूपमै एमालेको सरकारलाई अब दुई वर्षसम्म टिकाउन लाग्ने बताएका थिए । त्यसका लागि वाम गठबन्धन कायम राख्नुपर्ने उनको धारणा थियो । केन्द्रीय सदस्यहरूको अनौपचारिक बैठकपछि नेता रघुजी पन्तले सरकारको विषयमा अहिलेको गठबन्धन टुटाउन नहुने धारणा अधिकांशको रहेको जानकारी दिए । सरकार वामपन्थीहरूको हुनुपर्छ, त्यसैले यो परिस्थिति निर्माण गर्नेतर्फ लाग्नुपर्छ, बैठकपछि पन्तले भने, तत्काल पार्टी एकता सम्भव होला कि नहोला तर वामपन्थीकै सरकार आवश्यक छ ।अन्य वामपन्थी दलहरूसँगसमेत एकता गरी अघि बढ्नका लागि पनि अहिलेको गठबन्धन कायम राख्नुपर्ने नेपाल समूहका नेताहरूको धारणा छ । सर्वोच्च अदालतको फैसलापछि सांसदहरू एमाले र माओवादी केन्द्रमा विभाजन भएकाले केपी ओली नेतृत्वको सरकार संकटमा परेको छ ।माओवादी केन्द्रले समर्थन फिर्ता लिँदा वा संसद्मा अविश्वासको प्रस्ताव आउँदा एमाले नेतृत्वको सरकार टिकाउन समस्या हुन्छ । त्यसैले सकेसम्म माओवादी केन्द्रसँगको सहकार्यलाई जोगाउँदै जानुपर्नेमा नेपाल समूहको जोड छ । नेपाल समूह नेकपामा तत्कालीन माओवादी केन्द्र धारसँग मिलेर अघि बढेको थियो । संसद् विघटन गर्ने ओलीको कदमविरुद्ध सडक संघर्षसमेत गरेको यो समूह सर्वोच्च अदालतको फैसलापछि ओलीसँगै मिलेर जानुपर्ने अवस्थामा पुगेको छ । त्यसैले नयाँ परिवेशमा विगतको एमालेको शक्तिलाई कायम राख्दै त्यसका लागि सबैले आआफ्नो ढंगबाट अधिकतम योगदान गर्नुपर्ने नेताहरूले बताएका छन् । ओली समूहले पार्टी एकता नै गलत थियो भन्ने ढंगले चर्चा गरिरहेका बेला नेपाल समूहका नेताहरूले भने त्यसलाई अस्वीकार गरेका छन् ।पार्टी एकता सही थियो र अब पनि त्यही दिशामा जानुपर्छ भन्ने हाम्रो धारणा छ, केन्द्रीय सदस्य ठाकुर गैरेले भने, फेरि पनि एकताको सम्भावना रहेकाले अहिलेको गठबन्धनलाई सकेसम्म कायम राख्दै अघि बढ्नुपर्छ भन्ने अधिकांशको धारणा छ, शीर्ष नेताहरूले पनि यही दिशामा कुरा राख्नुभएको छ ।५० भन्दा बढी केन्द्रीय सदस्य उपस्थित अनौपचारिक बैठकमा बोल्ने अधिकांशले सर्वोच्च अदालतको फैसलापछि ओली समूहले देखाएको उच्छृंखलताप्रति आपत्ति जनाएका थिए । पार्टी कार्यालयहरू कब्जा गर्ने, हतारमा छलफल नगरी कमिटीभन्दा बाहिरका अनधिकृत मानिस प्रयोग गरी कार्यालयका बोर्डहरू परिवर्तन गर्नेलगायतका घटना भएको भन्दै उनीहरूले आपत्ति जनाएका थिए । बुधबार मात्र धनगढीस्थित पार्टी कार्यालयमा ओली र नेपाल समूहका कार्यकर्ताबीच झडप भएको थियो । पार्टी एकतापूर्वको अवस्था भएपछि २०७५ जेठ ३ अघि जुन कमिटी थिए, तल्लो तहसम्म तिनै कमिटी वैधानिक हुन् तर तिनलाई क्रियाशील नगराई जबर्जस्ती ढंगले एउटा समूहले समानान्तर गतिविधि गरिरहेको छ, यो कुरा हामी टुलुटुलु हेरेर बस्न सक्दैनौं भनेर नेतृत्वलाई ध्यानाकर्षण गराएका छौं, केन्द्रीय सदस्य नीरज आचार्यले भने, त्यस्तो गर्ने हो भने केन्द्रदेखि तल्लो तहसम्म हामी पनि आआफ्नो कार्यालय खडा गरेर समानान्तर गतिविधिमा जानुपर्ने हुन्छ । यो कुरा नेतृत्वले बुझ्नुपर्छ भनेका छौं । ओली समूहले साविकको नेकपा हुँदा कायम रहेका कमिटीका आफू पक्षका नेताहरूलाई वैधानिक रूपमा क्रियाशील गराउने प्रयास गरेको आशंका नेपाल समूहको छ । विशेषगरी धनगढीमा ओली समूहमा जोडिन आइपुगेका माओवादी केन्द्रतर्फका नेता लेखराज भट्ट कि एमालेका भीम रावल इन्चार्ज भन्ने विषयलाई लिएर दुई पक्षबीच झडप भएको थियो । केन्द्रीय सदस्यहरूले तत्काल अब एमालेका कमिटीहरूको बैठक बोलाएर पार्टीलाई नयाँ दिशामा लैजान ओलीले भूमिका खेल्नुपर्ने बताएका थिए । पार्टी अध्यक्ष ओली भएकाले ठोस ढंगले छलफल गर्न र पार्टीलाई मिलाएर लैजान पनि नेपाल समूहले आग्रह गरेको छ । एमाले ब्युँतिएपछि ओलीले नेपाल समूहका नेताहरूसँग छलफल गरेका छैनन् । बैठकमा वरिष्ठ नेता नेपालले आफूसँग कुनै छलफल र संवादमा आउन नचाहेको केन्द्रीय नेताहरूलाई जानकारी गराएका थिए ।ओलीले नेपाल समूहलाई संवादमा बोलाउनुको सट्टा सरकार संकटमा पर्ने सम्भावनालाई ख्याल गरेर जसपासँगको संवादलाई तीव्र बनाएका छन् । नेपाल समूहले विगतमा भएका तिक्त कुराहरूलाई बिर्सेर नयाँ ढंगले अघि बढ्नुपर्ने निष्कर्ष पनि निकालेको छ । त्यहीअनुसार तल्लो तहसम्मै नेताकार्यकर्ता मिलेर अघि बढ्ने र तिक्त हुने व्यवहारहरू अब गर्न नहुने मत पनि नेताहरूले राखेका छन् । त्यसका लागि तत्काल केन्द्रीय कमिटी, स्थायी कमिटीलगायत बैठक बोलाएर त्यसमार्फत एउटा सर्कुलर जारी गर्नुपर्नेमा उनीहरूको जोड छ । अहिले विभिन्न स्थानमा कार्यकर्ताहरूबीच मनमुटाब रहेको, जसका कारण जनमतसमेत विभाजित भएकाले त्यसलाई विश्वासमा राख्नका लागि पनि केन्द्रबाट संयुक्त अपिल आवश्यक परेको नेपाल समूहको भनाइ छ । अहिले एमालेको अध्यक्ष र महासचिव दुवै ओली समूहमा छन् । अध्यक्ष र महासचिवले मिलेर औपचारिक बैठक बोलाउने व्यवस्था एमालेको विधानमा छ ।"
प्रतिनिधिसभा बैठक औपचारिकतामै सीमित,"(काठमाडौं)  पछिल्लो समय चिसिएको संसद्सरकार सम्बन्धको छाया प्रतिनिधिसभामा पर्न थालेको छ । सर्वोच्च अदालतबाट विघटन बदर भएपछि सुरु भएको प्रतिनिधिसभा बैठक औपचारिकतामा मात्र सीमित भइरहेको छ । प्रधानमन्त्री केपी शर्मा ओली र सभामुख अग्निप्रसाद सापकोटाबीच व्यक्तिगत रूपमा पनि सम्बन्ध राम्रो छैन । त्यसैका कारण संसद् सञ्चालनमा बाधाव्यवधान देखिन थालेको छ ।एकातिर प्रतिनिधिसभामा सरकारले बिजनेस दिएको छैन । अर्कातर्फ संवैधानिक रूपमा बाध्यकारी प्रावधान रहे पनि विगतमा जारी गरिएका अध्यादेशसमेत सरकारले बैठकमा पेस गरेको छैन । बुधबारको बैठक पनि शोक प्रस्ताव पारित गरेर अन्त्य गरिएको छ । अर्को बैठक चैत ३ गतेका लागि तोकिएको छ । प्रधानमन्त्री ओली शोक प्रस्ताव पारित गर्ने बैठकमा समेत नबसी बाहिरिए ।प्रमुख प्रतिपक्षसहितका दलले विरोध जनाएको संवैधानिक परिषद्सम्बन्धी विधेयक प्रतिनिधिसभामा पेस गरेको सरकारले अन्य विधेयकका विषयमा खासै चासो दिएको देखिँदैन । प्रधानमन्त्री ओली दुवै बैठक सुरु हुनुअगावै प्रतिनिधिसभामा आएर निस्किए । उनको बैठकमा बस्ने अरुचिलाई सभामुखसँगको असन्तुष्टिसँग जोडेर हेर्न थालिएको छ । पहिलो दिनको बैठक छाडेर निस्किएका ओलीले काठमाडौंमा आयोजित एक औपचारिक कार्यक्रममा बोल्दै सभामुख सापकोटाले बैठक चलाउन नजानेको बताएका थिए । एसिड आक्रमणविरुद्ध कानुन ल्याउन खोज्दा संसद्मा विरोध भएको उनले बताएका थिए । प्रतिनिधिसभा बैठकमा भने विपक्षीले संवैधानिक परिषद्सम्बन्धी अध्यादेश फिर्ता गर्न नारा लगाएका थिए । सर्वोच्चको आदेशपछि नेकपा एमाले र माओवादी केन्द्र ब्युँतिएसँगै प्रधानमन्त्री ओली र सभामुख सापकोटाबीचको सम्बन्ध बिग्रँदै गइरहेको छ । सभामुखले कार्य व्यवस्था समितिको बैठक नडाकेकोमा एमालेका नेताले असन्तुष्टि जनाएका छन् । एमाले सांसद विशाल भट्टराईले सभामुख सापकोटाले कार्य व्यवस्था समितिको बैठक नबोलाएकोमा असन्तुष्टि जनाए । साविक नेकपाको सचेतक भएपछि सापकोटालाई एकपटक भेटेको प्रसंग जोड्दै उनले कार्य व्यवस्थाको बैठक राख्ने सूचना दिएमा आफू सहयोग गर्न तयार रहेको बताए । सचिवालयका प्रवक्ता रोजनाथ पाण्डेले पूर्वअवस्थामा क्रियाशील भएपछि एमाले र माओवादीले संसदीय दलको नेता, प्रमुख सचेतक, सचेतकलगायतका पदाधिकारी नियुक्ति गरेर पठाउनुपर्ने बताए । जनता समाजवादी पार्टीले समेत एकता भएपछि नेता र सचेतकको नामावली पठाएको छैन । एमालेबाट भने ओली २०७४ सालमै संसदीय दलको नेता चुनिएर प्रधानमन्त्री नियुक्त भएका थिए । सरकार र सचिवालयबीचको सम्बन्ध राम्रो नभए संसद् बैठक सञ्चालनमा अप्ठ्यारो पर्ने कर्मचारीहरू बताउँछन् । सापकोटासँग ओली खुसी नभएकै कारण सम्बन्ध सुमधुर हुन नसकेको सचिवालयका एक अधिकारी बताउँछन् । सचिवालय र सरकारबीचको सम्बन्ध राम्रो छैन । गत साल सभामुख नियुक्तिको समयमा पनि ओलीले सापकोटालाई सभामुख बनाउन चाहेका थिएनन् । लामो समयको रस्साकसीपछि सापकोटालाई सभामुख बनाउन सहमति जुटेको थियो । आफूले नचाहेर पनि सभामुख बनाउनुपरेकाले ओली त्यतिबेलैदेखि सापकोटासँग सन्तुष्ट थिएनन् । पछिल्लो समय ओलीले बोलाएको संवैधानिक परिषद् बैठकमा सापकोटा नगएपछि विवादको खाडल बढ्दै गएको हो । संवैधानिक परिषद्सम्बन्धी अध्यादेश र नियुक्ति सिफारिसको विषयमा सापकोटाले सर्वोच्चमा रिट निवेदन दर्ता गरेपछि ओली झन् आक्रोशित छन्, सचिवालय स्रोतले भन्यो, यसको प्रभाव संसद्मा पर्ने देखियो । बैठक सुरु हुने बेलामा प्रधानमन्त्री ओली बाहिरिनु हुन्छ । आएको थिएँ, समयमा बैठक सञ्चालन हुन नसकाले हिँडें भन्ने सन्देश दिएर सभामुखलाई दोषी देखाउन खोजेजस्तो भयो । उनले सरकारले नचाहेसम्म संसद्मा बिजनेस आउन नसक्ने बताए । प्रतिनिधिसभामा ३८ वटा विधेयक विभिन्न चरणमा छन् । महत्त्वपूर्ण विधेयकहरू पेस गर्ने त कुरै छाडौं, अध्यादेशका विषयमा समेत बेवास्ता गरेको भनाइ कर्मचारीको छ । कांग्रेस सांसद मीनेन्द्र रिजाल प्रतिनिधिसभाप्रति विश्वास नभएकाले प्रधानमन्त्रीले यस्तो व्यवहार गरेको तर्क गर्छन् । प्रतिनिधिसभा पुनःस्थापना नै पाच्य नभएको भन्दै उनले भने, ओलीको चाहना आफूले विश्वास गुमाएको संसद् चाँडै विघटन होस् भन्ने हो । सचेतक भट्टराईले बैठक सुरु गर्न ढिलाइ गरेकाले प्रधानमन्त्री बस्न नभ्याएको बताए । पहिलो दिन ४५ मिनेट र दोस्रो दिन २० मिनेट बसेर हिँड्नुभएको हो, उनले भने, समयमा बैठक सञ्चालन गर्ने व्यवस्थापन मिलाउन नसक्नु सभामुखको कमजोरी हो । ओली बैठकमा नबसेको मात्र होइन, अध्यादेश पेस गर्ने प्रयत्नसमेत नगर्नु सरकारको असन्तुष्टि भएको कर्मचारी बताउँछन् । पहिलो बैठकमा संवैधानिक परिषद्सम्बन्धी अध्यादेश प्रतिपक्षको नारा र घेराउबीच लीलानाथ श्रेष्ठले टेबुल गरेका थिए । उनले अध्यादेश पेस गरेपछि कांग्रेसको विरोधका कारण बैठक नै स्थगित गरिएको थियो । उक्त अध्यादेशको विरोधमा प्रतिपक्षी दलहरूले संसद् सचिवालयमा विरोधको सूचना दर्ता गराइसकेका छन् । भट्टराईले भने संविधान र नियमावलीअनुसार पहिलो दिनमै अध्यादेश पेस नभएकाले कानुनी जटिलता आउने बताए । सभामुखलाई संविधान र नियमावली मिचेर अध्यादेश पेस गर्ने कार्यसूची नराख्न सुझाव दिएको उनले बताए । गत असारमा अन्त्य भएको सातौं अधिवेशनपछि सरकारले जारी गरेको सातवटा अध्यादेश प्रतिनिधिसभाको पहिलो बैठकमा पेस गर्नुपर्ने संवैधानिक व्यवस्था छ । प्रतिनिधिसभा नियमावलीको परिच्छेद १४ को (९३) मा सम्बन्धित मन्त्रीले पहिलो दिनकै बैठकमा अध्यादेश पेस गनुपर्ने प्रावधान छ । सचिवालयका प्रवक्ता पाण्डेले प्रतिनिधिसभा नियमावलीमा उल्लिखित प्रावधान निलम्बन गरेर अध्यादेश पेस गर्न सकिने बताए । अब यसमा सचिवालयले भन्दा पनि सरकारले पहल गर्नुपर्छ, उनले भने, यसलाई नमिलाउने हो भने झन् समस्या बसिरहन्छ ।"
सुरक्षा परिषद्ले २० वर्षमा पनि पाएन कानुन,"(काठमाडौं)  राष्ट्रिय सुरक्षा परिषद् सचिवालय स्थापना भएको बुधबार २० वर्ष पुग्यो तर सरकारले परिषद् सञ्चालनका लागि अति आवश्यक पर्ने ऐनकानुन सरकारले ल्याएको छैन । सरकारले राष्ट्रिय सुरक्षा परिषद्को काम, कर्तव्य र अधिकार सम्बन्धमा व्यवस्था गर्न बनेको विधेयकलाई २०७५ फागुन २९ गते संसद्मा दर्ता गरेको थियो । विधेयकको दफा ६ मा नेपाली सेनाको उपयोग र परिचालनबारे उल्लेख छ, जसको उपदफा ३ मा उपदफा २ मा जुनसुकै कुरा लेखिएको भए तापनि गम्भीर राष्ट्रिय संकट उत्पन्न भएमा वा तत्काल सेना परिचालन नगरे त्यस्तो संकट उत्पन्न हुने देखिएमा र तत्काल परिषद्को बैंठक बस्न सम्भव नभएमा अध्यक्षले सेना परिचालनका लागि नेपाल सरकारसमक्ष सिफारिस गर्न सक्नेछ भन्ने प्रावधान छ । विधेयकको उक्त प्रावधानअनुसार एकलौटी ढंगबाट प्रधानमन्त्रीले सेना परिचालन गर्न सक्ने व्यवस्था भएपछि प्रमुख प्रतिपक्ष कांग्रेससहित विपक्षी दलहरूले विरोध जनाएका थिए । उनीहरूले उक्त विधेयकलाई संसद्मा टेबुल हुन नदिने र सरकारले फिर्ता लिनुपर्ने माग गर्दै आइरहेका छन् । त्यसपछि उक्त विधेयक संसद् सचिवालयको विधेयक शाखामै थन्किएर बसिरहेको छ । सरकारले २०७६ सालमा राष्ट्रिय सुरक्षा नीति ल्याएपछि त्यहीअनुसार परिमार्जन गरेर सुरक्षा परिषद्को विधेयकलाई संसद्मा पुनः पेस गर्ने जनाएको थियो । तत्कालीन रक्षामन्त्रीसमेत रहेका उपप्रधानमन्त्री ईश्वर पोखरेलले संसद्मा रहेको विधेयकलाई थप परिमार्जन गरेर फेरि संसद्मा पेस गर्ने जानकारी दिएका थिए । सेनासँगको चिसो सम्बन्ध भएपछि पोखरेललाई रक्षामन्त्रीको जिम्मेवारीबाट हटाएपछि प्रधानमन्त्री ओलीले उक्त मन्त्रालयको जिम्मेवारी लिएका छन् तर उक्त विधेयकलाई कसरी अघि बढाउने भन्ने सम्बन्धमा परिषद्का अध्यक्ष ओली र परिषद् सचिवालयले पनि प्रस्ट पारेको छैन । नेपालको संविधान २०४७ मा सेनाको परिचालन, राष्ट्रिय सुरक्षा परिषद्को संरचना र काम आदिबारे गरेको व्याख्या अपुरो थियो । त्यसको धारा ११८ ले नागरिक सरकारलाई राष्ट्रिय सुरक्षा परिषद्मार्फत सर्वोच्चताको अधिकार दिएको थियो तर सेना परिचालनको अन्तिम अधिकार चाहिँ राजालाई थियो । राजालाई सेनाका परमाधिपति बनाइयो । दरबारबाट र सरकार प्रमुखबाट उक्त व्यवस्थाको आआफ्नै अनुकूल व्याख्या हुन्थ्यो । उक्त दुई पक्षीय टक्कर तत्कालीन राजा ज्ञानेन्द्र र तत्कालीन प्रधानमन्त्री गिरिजाप्रसाद कोइरालाबीच २०५८ असारको होलेरी घटनामा छरपस्ट भयो । तत्कालीन माओवादी विद्रोहीलाई नियन्त्रण गर्न कोइराला राष्ट्रिय सुरक्षा परिषद्मार्फत् मन्त्रिपरिषद्बाट निर्णय गरेर सेना परिचालन गर्न चाहन्थे तर नेपाली सेनाका परमाधिपति ज्ञानेन्द्रले मानेनन् । कोइरालाले राजासँगकै टक्करका कारण आफूले मान्ने र आफू अनुकूल परिचालन गर्न नयाँ सुरक्षा निकायका रूपमा सशस्त्र प्रहरी बल गठन गरे । २०४७ को संविधानमा लेखिए पनि राष्ट्रिय २०५८ फागुन २७ गते मात्र सुरक्षा परिषद् सचिवालय स्थापना भयो । परिषद्बारे अन्तरिम संविधान २०७२ मा जारी संघीय संविधानमा पनि प्रस्ट उल्लेख छ । परिषद्को अध्यक्ष प्रधानमन्त्री रहनेछन् भने सचिवालयका संयोजकमा रक्षासचिव रहनेछन् । परिषद्को सहसंयोजकका रूपमा नेपाली सेनाका उपरथी रहने व्यवस्था छ । सुरक्षा परिषद्को मुख्य काम नेपालको समग्र राष्ट्रिय हित, सुरक्षा र प्रतिरक्षासम्बन्धी नीति तथा राष्ट्रिय रणनीतिक महत्त्वका योजना तथा कार्यक्रमको विश्लेषण, तर्जुमा र छनोट सम्बन्धमा आवश्यक परामर्श दिने हो । नेपालको अन्तरिम संविधान २०६३ मा सेनाको परिचालन, सञ्चालन र प्रयोगका लागि मन्त्रिपरिषद्लाई सिफारिस गर्न गठित परिषद्मा पहिलोपटक प्रधानसेनापतिलाई राखिएन । दरबारभित्र रहेको सैनिकसचिवालय पनि हटाइयो । २०७२ को संघीय संविधानमा भने प्रधानसेनापतिलाई राष्ट्रिय सुरक्षा परिषद्को सदस्यमा पुनः राखिएको छ । परिषद्लाई बलियो र स्थायित्व दिनुपर्छ भन्दै २०७२ सालमा ओली पहिलोपटक प्रधानमन्त्री हुँदा सरकारले पहिलोपटक राष्ट्रिय सुरक्षा परिषद्को विधेयक संसद्मा दर्ता गरेको थियो । त्यस बेला तत्कालीन उपप्रधान तथा रक्षामन्त्री भीम रावलले विधेयक दर्ता गराएका थिए । उक्त विधेयक संसद् सचिवालयमै थन्किएर निष्क्रिय भयो । २० वर्ष पुग्दासमेत कानुन नबन्दा वार्षिक कार्यक्रम गर्नेबाहेक परिषद्ले उपलब्धिमूलक काम हुन सकेको छैन । सिंहदरबार पुतली बगैंचाको एक भवनका केही कोठामा सीमित परिषद् कानुन अभावमा सरकार वा अन्य निकायलाई सुरक्षा सल्लाह दिनेभन्दा पनि आफैं थन्किएर बसिरहेको छ । सेना, प्रहरी, सशस्त्र प्रहरी र राष्ट्रिय अनुसन्धानका कतिपय कर्मचारी परिषद्मा सरुवा हुनुलाई निष्क्रिय बनाउन खोजिएको मान्छन् । संगठनहरूमा पनि आफूलाई मन नपर्ने अधिकारीलाई त्यहाँ सरुवा गर्ने प्रचलन रहँदै आएको छ । नेपाली सेनाका अवकाश प्राप्त केशरबहादुर भण्डारीले संविधानमा सुरक्षा परिषद्का सम्बन्धमा जिम्मेवारी र दायित्वबारे उल्लेख गरिए पनि त्यसलाई सञ्चालन गर्न कानुन नहुँदा समस्या पर्ने बताए । संविधानमा लेखिएबाहेक परिषद् र सचिवालयले केके काम गर्ने वा नगर्ने भन्ने विषयमा कानुनमा उल्लेख हुनुपर्छ, उनले भने, जसले गर्दा दैनिक रूपमा गृहकार्य गर्न सहज हुन्छ ।"
फेरि शान्तिपूर्ण युगमा,"प्रधानमन्त्री केपी शर्मा ओलीले पृथक्तावादी र हिंसाको अन्त्यसँगै मुलुक फेरि शान्तिपूर्ण युगमा प्रवेश गरेको बताएका छन् । राष्ट्रिय सुरक्षा परिषद् सचिवालयको २० औं वार्षिकोत्सवका अवसरमा बोल्दै उनले पृथक्तावादी र हिंसात्मक गतिविधि अन्त्य भएको दाबी गरे ।सरकारले हालै नेत्रविक्रम चन्द नेतृत्वको समूहलाई शान्तिपूर्ण राजनीतिमा ल्याएको थियो भने मधेसलाई छुट्टै देश बनाउने योजनासहित अघि बढेका सीके राउतको समूहसँग सरकारले २०७५ फागुन २४ मा वार्ता गरेको थियो । २०५८ सालमा त्यस बेलाको सुरक्षा अवस्थालाई हेरी स्थापना गरिएको सुरक्षा परिषद्को सचिवालयले २० औं वार्षिकोत्सव मनाइरहँदा मुलुक शान्तिपूर्ण बाटामा प्रवेश गरेको उनले बताए । प्रधानमन्त्री ओलीले परिषद्सहितको सहयोगमा ती समूहलाई वार्तामा ल्याउन सफल भएको पनि उल्लेख गरे । सुरक्षा परिषद् लड्नभिड्न मात्र होइन, यसले शान्ति स्थापना पनि गर्न जान्दछ भन्ने हो, उनले भने । ओलीले क्षेत्रीय स्तरमा छिमेकीसँगको सम्बन्ध राम्रो भइरहेको र भएका समस्या पनि शान्तिपूर्ण वार्तामार्फत समाधान गर्न सकिने उल्लेख गरे । विश्वमा विभिन्न राष्ट्र दुई हिसाबले अघि बढेको उनको भनाइ थियो । पहिलो, प्रभाव विस्तार गर्ने र दोस्रो सम्प्रुभताका पक्षमा लाग्ने । नेपाल प्रभाव विस्तारमा होइन, सम्प्रुभताका पक्षमा छ । हामीले आफ्नो राष्ट्रको हितको रक्षा र सुरक्षामा हेर्नुपर्छ । आफ्नो राष्ट्रिय हित गर्दा अर्को राष्ट्रको हितलाई असर हुन्छ कि भन्ने सोच्नुपर्छ । प्रधानमन्त्री ओलीले नेपाली सेनालाई आफ्नो व्यक्तिगत स्वार्थका लागि विवादमा तान्नु गलत भएको बताए ।"
ओली र नेपाल पक्षधरबीच झडप,"धनगढी (कास) धनगढीको चटकपुरस्थित साविक नेकपा सुदूरपश्चिम प्रदेश कार्यालयमा बुधबार एमालेका तत्कालीन प्रदेश संयोजक भीम रावल र कर्ण थापा पक्षधर कार्यकर्ताबीच झडप भएको छ । बिहान पार्टी कार्यालयमा माधवकुमार नेपालनिकट रावल पक्षधरले एमालेको बोर्ड टाँगेका थिए । दिउँसो केपी ओलीनिकट थापा नेतृत्वमा गएको समूहले रावल पक्षधरले टाँसेको बोर्ड हटाएर आफूले ल्याएको बोर्ड झुन्ड्याएको थियो । उनीहरूले रावलको कार्यकक्षमा रहेको इन्चार्ज लेखिएको नेमप्लेट फालेर लेखराज भट्ट इन्चार्ज रहेको नेमप्लेट झुन्ड्याएपछि झडप भएको हो । सुरक्षाकर्मीले हस्तक्षेप गरेर विवाद साम्य पारेका थिए । इन्चार्ज रहेका रावलको प्लेट हटाएपछि हामीले सहन सकेनौं, रावल पक्षधर युवासंघका दीपक सिंहले भने, सर्वोच्चको फैसलापछि एमाले र माओवादी केन्द्र बेग्लाबेग्लै भएको अवस्थामा लेखराज भट्ट इन्चार्ज हुने कुरै भएन । झडपको जानकारी पाएपछि सुदूरपश्चिम प्रदेशका आन्तरिक मामिला तथा कानुनमन्त्री प्रकाशबहादुर शाह सुरक्षा अधिकारीसँगै पुगेका थिए । सुरुको झडप साम्य भएपछि थापा नेतृत्वको समूह फर्किएको थियो । लगत्तै रावल पक्षधर नेताकार्यकर्ता प्रदेश कार्यालयमा गएर साविक नेकपामा कायम रहेका अध्यक्ष थापाको कार्यकक्षमा रहेको नेमप्लेट तोडफोड गरेर सडकमा फालेको थियो । उनीहरूले लेखराज भट्ट इन्चार्ज रहेको नेमप्लेट पनि तोडफोड गरेका थिए । तत्कालीन एमाले उपाध्यक्षसमेत रहेका रावल सुदूरपश्चिम संयोजक थिए भने पार्टी एकतापछि थापा प्रदेश कमिटी अध्यक्षमा चयन भएका हुन् ।"
सरकार र बादी समुदायबीच सहमति,"सुर्खेत (कास) कर्णाली प्रदेश सरकार र आन्दोलनरत बादी समुदायबीच बुधबार ५ बुँदे सम्झौता भएको छ । सम्झौतापत्रमा प्रदेश सरकारका तर्फबाट भूमि व्यवस्था, कृषि तथा सहकारी मन्त्रालयका सचिव डा राजेन्द्र मिश्र र बादी संघर्ष समितिका तर्फबाट संयोजक हिक्मत बादीले हस्ताक्षर गरेका छन् । कर्णाली प्रदेश सरकारका तर्फबाट सामाजिक विकासमन्त्री दल रावलले वार्ताको संयोजन गरेका थिए । बादी समुदायलाई जग्गा व्यवस्थापन गर्न प्रदेश सरकारले नेपाल सरकारसँग अनुरोध र समन्वय गर्ने, कर्णाली प्रदेशमा रहेका बादी समुदायको उत्थान र विकासका लागि २ महिनाभित्र प्रतिवेदन दिन तीन सदस्यीय कार्यदल बनाउने, बादी समुदायको उत्थान र विकासका लागि आगामी नीति तथा कार्यक्रममा शिक्षा, स्वास्थ्य, रोजगारी, कला, संस्कृति, सीपमूलक तालिम तथा आयआर्जनका विषय समावेश गर्ने, बादी समुदायका युवा व्यवसायीलाई सीपमूलक तालिम तथा घुम्ती कोष खडा गरी १० लाखसम्मको ऋणमा ब्याज अनुदान दिने र बादी समुदायको हाल सञ्चालित आन्दोलनका कार्यक्रम फिर्ता लिने सहमति भएको मन्त्री रावलले बताए । मुख्यमन्त्री महेन्द्रबहादुर शाहीको उपस्थितिमा सम्झौतापत्र आदानप्रदान भएको थियो । सम्झौतासँगै १६ दिनदेखिको धर्ना कार्यक्रम स्थगित गर्ने बादी समुदायका प्रतिनिधिले बताएका छन् ।"
चारै जनाको अन्त्येष्टि,दैलेख (कास) कर्णाली नदीमा मृत भेटिएका आमासहित तीन छोराछोरीको बुधबार साँझ कर्णाली तीरमा अन्तिम संस्कार गरिएको छ । आमा सुकी बडुवालको शव जलाइएको छ भने दुई छोरी र एक छोराको शव गाडिएको छ । यसअघि मंगलबार चारै जनाको अछाम जिल्ला अस्पतालमा पोस्टमार्टम गरिएको थियो । बालबालिकाको शव नजलाउने परम्पराअनुसार गाडिएको स्थानीय बासिन्दा कुलबहादुर सिजापतीले बताए । दाहसंस्कारका बेला सुकीका श्रीमान् मानसिंहलाई पनि कर्णाली तीरमा ल्याइएको थियो । घटना अनुसन्धानका लागि उनी जिल्ला प्रहरी कार्यालय अछामको हिरासतमा छन् । आठबिस नगरपालिका३ निमायलकी सुकीले आफ्ना चार छोराछोरीसहित आइतबार कर्णाली नदीमा हाम फालेकी थिइन् । सोमबार दुई छोरी कल्पना र सरिता तथा मंगलबार सुकी र छोरा ललितको शव अछामको पञ्चदेवल विनायक नगरपालिका४ बेलखेतस्थित कर्णाली नदीको तीरमा भेटिएको थियो । कान्छी छोरी रजनी भने बेपत्ता छिन् ।
प्रेमलीलामा मग्न गोविन्दे,"(चितवन)  गोविन्दे नाम गरेको जंगली भाले हात्ती सौराहा खोरसोरस्थित हात्ती प्रजनन केन्द्रमा प्रेमलीलामा मग्न छ । मन लागेको पोथी हात्तीसँग निस्फिक्री माया दर्साउन पाउँदा गोविन्दे गद्गद् छ नै, प्रजनन केन्द्रका कर्मचारीहरू पनि खुसी छन् । गोविन्दे प्रजनन क्रियाकलापमा सक्रिय हुनु भनेको केन्द्रका लागि पनि खुसीको कुरा हो । किनकि पुराना भाले हात्तीसँगै नयाँ भाले पनि तयार हुँदै गर्दा केन्द्रमा भालेको संकट पर्दैन, केन्द्र प्रमुख राजेन्द्र पनुवारले भने ।अहिले केन्द्रमा घरपालुवा भाले हात्ती छैन । यहाँका पोथी हात्ती गर्भिणी हुन जंगलबाट भाले आउनैपर्छ । यसअघि केन्द्रमा वीरेन्द्रप्रसाद नाम गरेको घरपालुवा भाले हात्ती थियो । त्यो मरेपछि अर्को भाले राख्नै बन्द भयो । त्यसबाट प्रजनन कार्य सफल पनि खासै भएन । फेरि भाले हात्ती पाल्न मात्र हैन, नियन्त्रणमा राख्न पनि कठिन हुन्छ, चितवन राष्ट्रिय निकुञ्जबाट हालै अवकाश पाएका वरिष्ठ पशु चिकित्सक डा कमल गैरेले भने । २०५० तिर चितवन निकुञ्जमा रोमियो नाम गरेको जंगली भाले हात्ती डुल्थ्यो । खोरसोरका लागि भरपर्दो भाले पनि त्यही भयो । केन्द्रमा रहेका पोथी हात्तीलाई बन्धनबाट फुत्काएर यौनसम्पर्क गर्ने भएका कारण उसले रोमियो नाम पायो । सिक्री र विद्युतीय तारबार भत्काएर पोथी हात्ती केन्द्रबाट निस्कन्थे र रोमियोसँगै जंगलमा दुईचार दिनसम्म रहन्थे । १२ वर्षअघि निकुञ्जको पूर्वी क्षेत्रमा अर्को भाले हात्ती पनि थियो । जसलाई नाना पाटेकर भन्थे । त्यो हात्ती पछ्याउँदै यता आयो पनि । तर नाना पाटेकरसँग लड्दा अचानक केन्द्रको बारबाट करेन्ट लागेर रोमियो मर्यो । प्रजनन कार्यमा सक्रिय एक मात्र भाले हात्ती रोमियो मर्दा केन्द्रमा ठूलै संकट आएको थियो, डा गैरेले भने । केही समयपछि चितवन निकुञ्जमा रोनाल्डो नामको जंगली भाले हात्ती डुल्न थाल्यो । सँगसँगै ध्रुबे को पनि उदय भयो । २०४४ मा स्थापना भएको यो केन्द्रमा हालसम्म ५० वटाभन्दा बढी छावा जन्मेका छन् । एकाधबाहेक सबैका पिता रोमियो, रोनाल्डो र धुब्रे नै रहेका केन्द्रका पूर्वप्रमुख बुधन महतो बताउँछन् ।रोनाल्डोको उमेर ढल्कँदै गएको छ । एकपटक खुट्टा खोच्याएकोझैं देखेको थिएँ । अब विस्तारै कमजोर हुन सक्छ, हात्तीबारे अध्ययन गरेका राष्ट्रिय प्रकृति संरक्षण कोष सौरहा कार्यालयका प्रमुख बाबुराम लामिछानेले भने । उनका अनुसार अहिले खोरसोरमा रोनाल्डो कमै मात्र देखिन्छ । ध्रुबे निकुञ्जको पूर्वभन्दा पश्चिम क्षेत्रमा डुल्ने गर्छ । गतिविधि नियाल्न सजिलो होस् भनेर ध्रुबे र रोनाल्डो दुवैमा सेटलाइट कलर राखेका छौं । अहिले ध्रुबे निकुञ्जको पश्चिम क्षेत्र सुखीभारतिर छ । रोनाल्डो केही दिनअघि यतै कसरातिर थियो । अहिले गतिविधि देखिएको छैन, निकुञ्जका सूचना अधिकारी सहायक संरक्षण अधिकृत लोकेन्द्र अधिकारीले भने । खोरसोरमा हुँदा रोनाल्डोले अरूलाई आफ्नो क्षेत्रभित्र आउन दिँदैन । अहिले ऊ नभएको मौका गोविन्देले उठाएको हो । कुनै पोथी हात्तीसँग यौनसम्पर्क हुन थालेपछि भालेले त्यसलाई चारपाँच दिनसम्म छाड्दैन । गणेशकली र कर्णालीकलीसँग यौनसम्पर्क भएपछि ८१० दिनअघि रोनाल्डोले यो ठाउँ छाडेको थियो । त्यसपछि गोविन्दे आएर उनै गणेशकली र कर्णालीकलीसँग सम्पर्क राख्यो, केन्द्र प्रमुख पनुवारले भने । उनका अनुसार गोविन्दे यौनकार्यमा सक्रिय हुन लागेको दुईचार वर्ष मात्रै भएको छ । तर जुन हात्तीसँग रोनाल्डोले यौनसम्पर्क राख्छ, त्यहीसँग गोविन्देले पनि सम्पर्क गरेको छ । उसैको मात्रै सम्पर्क भएर तमोरकलीले एउटा बच्चा जन्माएकोझैं लाग्छ । एक हिसाबले अहिलेसम्म यो सिकारी भाले नै हो, पनुवारले भने । यसरी एकपछि अर्को भाले हात्ती पालिएका पोथी हात्तीप्रति आकर्षित हुनु सुखद भएको बताउँछन् चितवन निकुञ्जका पूर्वप्रमुख संरक्षण अधिकृत कमलजंग कुँवर । केही दशक नै भयो प्रजनन केन्द्रमा भाले जंगली हात्तीबाट प्रजनन हुँदै आएको । घरपालुवाबाट सम्भव नदेखिएको अस्थामा यो निर्विकल्प जस्तै बनेको हो । त्यसैले जंगलबाट भाले हात्ती आउने र केन्द्रका पोथीसँग जोडी बनाउने विषय स्वाभाविक हो । नयाँ भाले आउनु राम्रै हो, कुँवरले भने ।प्रजनन केन्द्रमा जन्मेका हात्तीलाई हुर्काएर, तालिम दिएर वन्यजन्तु संरक्षणका लागि निकुञ्ज र अन्य सरकारी निकायले गस्तीमा प्रयोग गर्छन् । अध्ययन, अनुसन्धानका लागि जंगलभित्र जान पनि हात्ती प्रयोग हुन्छ । यो केन्द्रमा अहिले ११ वटा ठूला पोथी र ९ वटा छावा गरेर २० वटा हात्ती छन् । पोस्टका समेत जोड्दा सरकारी हात्तीको संख्या ५६ छ । पोस्टका हात्ती पनि गर्भिणी भएको पक्का भए केन्द्रमा नै ल्याएर राख्ने गरिन्छ । अहिले केन्द्रमा रहेका सबै ठूला पोथी हात्तीलाई भाले लागेको छ । तर गर्भ रहेको पक्का भएका ३ वटा मात्रै रहेका केन्द्र प्रमुख पनुवारले बताए । हात्तीको गर्भकाल २० देखि २५ महिनासम्म हुन्छ । भाले लागेको समय टिपेर राख्छौं । १० महिना नाघेपछि बच्चा बसेकोनबसेको बल्ल पक्का हुन्छ, उनले भने । बच्चा जन्मेको ३ वर्षपछि तालिम सुरु हुन्छ । १ महिना कडासहित ३ महिनाको तालिम दिइएपछि विस्तारै काममा लगाउन सुरु हुन्छ । जन्मेको १० वर्षपछि भाले हात्ती यौन गतिविधिमा सक्रिय हुन थाल्छ । ८१० वर्षको भएपछि पोथी बच्चा जन्माउन सक्षम हुन्छ । डा गैरेका अनुसार भाले हात्ती ४० वर्षको हुँदासम्म यौन कार्यमा सक्रिय रहन्छ ।"
अब यस्तो कहिल्यै नहोस्,"भनिसाध्य छैन, दैलेखमा भएको घटना कति हृदयविदारक छ । आफ्ना लालाबालासहित एउटी आमा नदीमा हेलिनु सानो शोकान्त होइन । आइतबार छिमेकीलाई खेतमा पानी हाल्न जान्छु भनेर चार छोराछोरीलाई लस्कर लगाएर खेततिर गएकी आठबीस३, निमायलकी सुकी बडुवाल सन्तानसहित कर्णालीमा पसिछन् । आइतबार र सोमबार चार जनाको शव भेटिए पनि कान्छी छोरी बेपत्ता छिन् । अनुसन्धान जारी रहे पनि यो घटना सामूहिक आत्महत्या भएको प्रहरीको अनुमान छ । यो अकल्पनीय घटनाका पछि घरेलु हिंसा कारक हुन सक्ने बताइएको छ । निश्चय पनि, प्रहरीले यसबारे अनुसन्धान गरी थप सत्यतथ्य बाहिर ल्याउने नै छ । यो घटनाले सतहमा ल्याइदिएका दुई पाटाबारे पनि सम्बन्धित सबै घोत्लिनु जरुरी छ । पहिलो, यसले घरेलु हिंसाको विकराल अवस्था पुनः उजागर गरिदिएको छ । दोस्रो, हाम्रो समाजमा मनोसामाजिक परामर्शको खाँचो रहेको अवस्थालाई पनि यसले औंल्याएको छ । भोलिका दिनमा थप यस्ता घटना नहून् भनेर यी दुवै आयामबारे सरकार र समाज गम्भीर हुनैपर्छ । सुकी र उनका छोराछोरी रातिसम्म घर नफर्किंदा पनि नसामा लठ्ठिएका उनका श्रीमान् मानसिंहले खोजखबरसमेत गरेका रहेनछन् । सोमबार दिउँसो मात्रै दुई छोरीको शव डोरीले हात बाँधेको अवस्थामा कर्णाली किनारमा भेटिएपछि मात्रै गाउँमा यसबारे थाहा भएको रहेछ । जेठी छोरी १५ वर्षीया कल्पना र माइली छोरी १२ वर्षीया सरिताको शव सोमबार र सुकी तथा ८ वर्षीय छोरा ललितको शव मंगलबार भेटिएको हो । ६ वर्षीया कान्छी छोरी रजनी भने बेपत्ता छिन् । शव अछामतिर भेटिएकाले घटनाको अनुसन्धान पनि अछाम प्रहरीले गर्ने जनाइएको छ । दैलेख प्रहरीले कानुनी प्रक्रिया पूरा गरेर चारवटै शव अछाम प्रहरीलाई जिम्मा दिएको छ । पृष्ठभूमि र घटना विवरणबारे धेरै कुरा अज्ञात नै भए पनि यस दुःखान्तको प्रमुख कारक मदिरा र घरेलुहिंसा भएको लख काटिएको छ । छरछिमेकका अनुसार बर्सेनि कामका लागि भारत जाने मानसिंह यस वर्ष कोरोनाको कारण घरमै थिए । आर्थिक अवस्था कमजोर भएको कारण उनको घरमा दैनिकजसो झगडा भइरहन्थ्यो । र, उक्त दिन पनि मानसिंहले श्रीमती र बालबच्चामाथि कुटपिट गरेका थिए । यही घरेलु हिंसाले अचाक्ली रूप लिएपछि नै सामूहिक आत्महत्या निम्त्याएको धेरैको अनुमान छ । त्यसैले, यस्ता अरू घटना हुन नदिन पनि सरकार र समाजले घरेलुहिंसा न्यूनीकरणका उपायहरू अपनाउन जरुरी देखिन्छ ।प्रहरीको तथ्यांकअनुसार आर्थिक वर्ष २०७६७७ मा मात्रै दैनिक औसत ३२ वटाभन्दा बढी घरेलु हिंसाका उजुरी परेका रहेछन् । वर्षभरिमा ११ हजार ७ सय ३८ वटा उजुरी परेछन् । तीमध्ये सबैभन्दा बढी प्रदेश २ मा ३ हजार ५ सय २९ जनाले उजुरी दिएका रहेछन् । त्योभन्दा अघिल्लो वर्षमा त झन् १४ हजार ७ सय ७४ वटा यस्ता घटना प्रहरीसम्म आइपुगेका रहेछन् । एक दशकअघिसम्म भने निकै कम मात्र यस्ता उजुरी प्रहरीसम्म आइपुग्थे । आर्थिक वर्ष २०६५६६ मा ९ सय ८३ वटा मात्रै यस्ता उजुरी परेका थिए । आर्थिक वर्ष २०५४५५ मा त घरेलु हिंसाका २ सय २८ वटा उजुरी मात्रै परेका थिए । पछिल्लो समय घरेलु हिंसाका घटना नै बढेका हुन् या महिला सशक्तीकरणमा वृद्धि भएकाले धेरैले उजुरी गर्न थालेका हुन्, यो अध्ययनकै विषय छ । जे भए पनि, प्रहरीसम्म आइपुगेका घटनाले मात्रै पनि यसको आयतनबारे सोच्न सकिन्छ । फेरि, हाम्रो सामाजिक संरचनामा अझै पनि महिलाहरू साह्रै नपरीकन परिवारमा भोगेको हिंसा बाहिर भन्न रुचाउँदैनन् । प्रहरीकहाँ उजुरी गर्न त झनै चाहँदैनन् । त्यसैले, घरघरमा भइरहने हिंसा न्यूनीकरणका लागि राज्यका सम्बन्धित निकाय र समाज स्वयं पनि लागिपर्नुपर्छ । यसबारे धेरै चिन्तित किन हुनुपर्छ भने, घरेलु हिंसाले भित्रभित्रै घर जलेको छरछिमेक तथा आफन्तले सितिमिति थाहा नपाइहाल्न सक्छन् । र, बाहिर धुवाँ पुत्पुताउन थाल्दासम्म धेरै ढिलो भइसकेको हुन सक्छ । दैलेखमै पनि यस्तो घटना होला भनेर कोही आफन्तले अनुमान गरेका थिएनन् ।त्यसैले, घरेलु हिंसापीडितका लागि प्रहरीसम्म सहज पहुँच बढाउनेदेखि उचित मनोसामाजिक परामर्शको व्यवस्था गर्न निकै जरुरी छ । किनभने, जति नै अचाक्ली भए पनि हिंसाको उपचार खोज्ने तथा नकारात्मक सोचबाट उन्मुक्तिका लागि मनोपरामर्शको बाटो समाउने हो भने यस्ता घटना हम्मेसी नदोहोरिन सक्छ । मुलुकमा यसअघि पनि ऋणको बोझ, उपचारका लागि खर्च अभावजस्ता कारणले सामूहिक आत्महत्याका घटनाहरू भएका थिए । आमाबुबाले नै छोराछोरीलाई आत्महत्याका लागि प्रोत्साहन गरेका यस्ता घटना निकै गम्भीर र संवेदनशील भएकाले समाजमा यसबारे उचित परामर्शको खाँचो टड्कारो देखिन्छ । संकटसित जुध्ने आत्मबल र समस्या समाधानमा तार्किक निचोड निकाल्न सक्ने क्षमता अभिवृद्धिका लागि यस्तो परामर्श चाहिन्छ । आवश्यक कानुनी उपचार खोज्नका लागि मात्र होइन, अभरमा परेका बेला पनि विचलित नहुन बल प्रदान गर्न पनि उचित सल्लाह आवश्यक पर्छ । यस्तो समस्यामा परेकाहरूलाई आफन्त तथा समाजको न्यानो माया तथा ढाडस चाहिन्छ । गाउँगाउँसम्म विभिन्न गैरसरकारी तथा सामाजिक संस्थाले अरू अनेकखाले तालिम सञ्चालन गरे पनि मनोपरामर्शको पक्षलाई त्यति वास्ता गरेको पाइँदैन । विज्ञहरूका अनुसार सामूहिक आत्महत्याको यस्तो प्रवृत्ति संक्रामक पनि हुन सक्ने भएकाले सम्बन्धित सबैले मनोसामाजिक परामर्शको पाटोलाई विशेष ध्यान दिनुपर्छ ।"
सर्वोच्चले थपेको संकट,"नेकपा एमाले र माओवादी केन्द्रबीच ३, जेठ २०७५ मा विधिवत् एकता भएपछि निर्वाचन आयोगले नेपाल कम्युनिस्ट पार्टी (नेकपा) लाई आधिकारिकता दिएको थियो । सोहीअनुसार गतिविधिहरू हुँदै आएका थिए । तर अचानक सर्वोच्चले नेकपा एमाले र माओवादी केन्द्रलाई एकीकरण पूर्वअवस्थामा पुर्याइदिएको छ । यसले नेकपाको संकट अर्को चरणमा प्रवेश गरेको छ । चुनौतीहरू थपिएका छन् । फैसलामा पार्टी एकता गर्ने हो भने नयाँ प्रक्रियाबाट अघि बढ्न सकिने भनिएको छ जुन अहिलेको परिस्थितिमा सम्भव छैन । नेकपा गठन भइसकेपछि निर्वाचित जनप्रतिनिधिहरूको भविष्य के हुन्छ भन्ने अनुमान पनि लाउन सकिने अवस्था छैन । सर्वोच्चले निवेदकको मागभन्दा एक कदम अघि बढेर फैसला दिएको विज्ञहरू बताउँछन् । तर, फैसला मान्नुको विकल्प छैन । नेकपा एमालेभित्रको कलह तथा अन्तर्द्वन्द्व, कुण्ठा, घातप्रतिघात, घोचपेच अन्त्य गरी अब नेताहरू नयाँ सोचसहित अघि बढ्नुको विकल्प छैन । यी तमाम विषयलाई कसैको हारजितको रूपमा नहेरी अगामी महाधिवेशन र निर्वाचनसम्म पार्टीलाई एकताबद्ध बनाई लोकतान्त्रिक विधि, प्रक्रिया, आपसी छलफल र संवैधानिक मूल्यमान्यताका आधारमा मुलुक चलाउने जिम्मेवारीबाट एमाले पन्छिन मिल्दैन । आगामी दिनहरू पक्कै चुनौतीपूर्ण छन् तर तिनलाई अवसरका रूपमा लिने सहास नेतृत्ववर्गले गर्नुपर्छ । विगतका तीतामीठा अभ्यासबाट पाठ सिकेर जनताको अभिमत, आकांक्षा र चुनावी घोषणापत्रअनुकूल एमालेलाई अगाडि बढाउने गहन जिम्मेवारी नेताहरूको काँधमा आएको छ । एमालेको उच्च नेतृत्वले समयअनुसार रूपान्तरण र पुस्तान्तरण अभियान सञ्चालन गर्नुपर्छ । जीवन प्रकाश शर्मा, धापासी, काठमाडौं"
मेलम्ची मोडलको विकास नहोस्,"लगभग तीन दशकअघिको सरकारले देखेको मेलम्चीको पानी काठमाडौं ल्याउने सपना अब पूरा हुने भएको छ । तर, यो योजना पूरा हुँदैमा काठमाडौंमा खानेपानीको समस्या नै समाधान भइसक्यो भन्ने होइन । मेलम्चीको पानी सुन्दरीजल आउँदैमा विश्वस्त हुने ठाउँ छैन । हामीले तीन दशकअघि सुरु गरेको विकास निर्माणको काम अहिले सम्पन्न हुँदै छ । किन यति ढिलो भयो भन्नेबारे पनि सरकार मातहतका कार्यालयले कारण पत्ता लगाएर भविष्यमा यस्ता कमजोरीहरूलाई दोहोर्याउनु हुन्न । यदि यसरी नै काम गर्ने हो भने साँच्चै हाम्रो देशको भविष्य कस्तो होला ? के नेपाल समृद्ध राष्ट्र बनेको हेर्न अझै वर्षौं लाग्ने हो ? राजनीतिकै कारण विकास निर्माणको गति धीमा हुन पुगेको छ । नेता र राजनीतिक दलका आआफ्ना स्वार्थका कारण जनताको भविष्य अन्धकार बन्न पुगेको छ । यसको ज्वालन्त उदाहरण हो मेलम्ची आयोजना । राजधानीनजिकै भएर पनि यो आयोजना अन्धकारमा रुमलिन पुग्यो । अब यस आयोजनमा भएका कमजोरीबाट पाठ सिकेर सरकारले आफ्ना नीतिनिर्माण र सोच परिवर्तन गर्नु जरुरी छ । साथै मेलम्ची आयोजनाको समीक्षा पनि गरिनु जरुरी छ । हाम्रा विकास आयोजना समयमै किन पूरा हुँदैनन्, कसका कारण भएनन् भन्ने बारे पनि खोजी हुनुपर्छ । गल्ती गर्नेहरूलाई कानुनी दायरामा ल्याउनुपर्छ । यसो गर्न सके मात्र भोलिका राष्ट्रिय गौरवको आयोजनाले मेलम्चीको नियति भोग्नु पर्दैन । रामकृष्ण बराल, जोरपाटी५, काठमाडौं"
राजनीतिमा नैतिकताको खडेरी,"राजनीति नीतिहरूको पनि नीति हो । जब राजनीतिमा नैतिकता हराउँछ तब राजनीति राजनीति रहँदैन । प्रतिनिधिसभा विघटन गर्ने सरकारको निर्णय सर्वोच्च अदालतबाट बदर भइसक्दा पनि केपी शर्मा ओलीले कुनै पश्चात्ताप गरेनन् न त राजीनामा दिने नैतिक साहस नै गरे । सर्वोच्चले प्रधानमन्त्रीले असंवैधानिक कार्य गरे भनेर प्रमाणित गर्दा पनि ओलीले लज्जा महसुस नगरी ए त्यो त कुनै ठूलो कुरै होइन भन्ने प्रतिक्रिया दिनुले उनमा लोकलाज र नैतिकता पटक्कै नरहेको पुष्टि हुन्छ । नैतिकतावान् राजनीतिज्ञ भएको भए अदालतको फैसला आएको एक मिनेटभित्रै जनतासँग क्षमायाचना गर्दै राजीनामा दिन्थे । ओलीको अलोकतान्त्रिक कदमको विरोध गरिरहेका विपक्षी नेता तथा पार्टीहरू फेरि उनीसँगै नयाँ सत्ता समीकरणको कुरा गर्न तँछाडमछाड गरिरहेका छन् । के राजनीतिमा नौतिकता हराएकै हो ? संविधानविपरीतको कार्य गर्ने नेता र पार्टीसँग अन्य पार्टीले गठबन्धन गर्न मिल्छ ? गरेमा अन्य पार्टीले कुन मुखले नैतिकताको कुरा गर्ने ? असंवैधानिक कार्य गर्नेलाई बहिष्कार गर्न सके मात्र राजनीति सफा हुन्छ । ओलीले सत्तामा बसेर के मात्र गरेनन् ? संसद् विघटन मात्र होइन, संवैधानिक परिषद्मा प्रतिपक्ष नेता नभए पनि हुने अध्यादेश ल्याए, संसदीय सुनुवाइ नै नहुने गरी थुप्रै नियुक्ति गरे, दल विभाजनसम्बन्धी अध्यादेश ल्याएर आफ्नो र अरूको पार्टी फोड्न खोजे, अलोकतान्त्रिक तरिकाले गुठी विधेयक, मिडिया विधेयक ल्याए तैपनि अन्य पार्टी सचेत नभई पुनः तिनै ओलीसँग सत्ता समीकरण गर्छु भन्दै छन् । ओली पुनः प्रधानमन्त्री बन्नु भनेको देशमा नैतिक राजनीतिको सम्भावना समूल रूपमा नष्ट हुनु हो । यसर्थ भारतको महाराष्ट्रमा झैं ठूलो पार्टीलाई किनारामा राखी बाँकी ३ पार्टीको नयाँ सरकार बनाउनुपर्छ । यो नभए ओलीबाहेकका एमाले नेतालाई प्रधानमन्त्री बनाउन प्रयास गर्नुपर्छ । गोपाल देवकोटा, गौरीनगर, कामनपा७ पुस ५ गते संसद् भंग हुँदा, एकथरी नेता र तिनका कार्यकर्ताहरू ताजा जनादेशमा जाने प्रधानमन्त्री ओलीको कदम सही छ भनेर हौसिएका थिए । अदालतबाट पनि प्रधानमन्त्रीकै कदमको पक्षमा फैसला आउनेछ भन्ने उनीहरूलाई लागेको थियो । आफूले चालेको कदम ठीक छ, यसको समर्थनमा धेरै जनता छन् र वैशाख १७ र २७ गते चुनाव भएरै छाड्छ भन्नका लागि थुप्रै खर्चिला कार्यक्रम तथा शक्तिप्रदर्शन गर्न सभाहरू आयोजना गरिए । उता, प्रधानमन्त्रीको कदमलाई असंवैधानिक र प्रतिगमन ठान्ने दाहालनेपाल पक्ष पनि संसद् विघटन बदर भई प्रधानमन्त्रीको सेखी पक्कै झर्नेछ भनेर हौसिएको थियो । सर्वोच्चमा विचाराधीन मुद्दामा दुवै पक्षले आआफ्नो पक्षमा चर्को बहस गरेका थिए । नभन्दै, फागुन ११ गते अदालतले विवेकपूर्ण फैसला गरेपछि दाहालनेपाल पक्ष पनि हौसिएको हो । अविश्वासको प्रस्ताव राखेर जसरी भए पनि प्रधानमन्त्रीलाई पदमुक्त गरिने र सकेसम्म आफैं प्रधानमन्त्री बन्ने तयारीका साथ पुष्पकमल दाहाल संसदीय दलको नेता पनि बनेका हुन् । सत्ता साझेदारीका सन्दर्भमा नेपाली कांग्रेसका सभापति शेरबहादुर देउवासँग पनि सरसल्लाह गरियो । निर्वाचन आयोगलाई पनि निर्णयमा खुट्टो नकमाउन भनियो । सर्वशक्तिमान् निकाय केन्द्रीय समितिमा दाहालनेपाल पक्षको दुईतिहाइ बहुमत भएकाले, आयोगले आफ्नो समूहलाई आधिकारिकताको मान्यता दिएमा ओलीको पक्षमा लागेकाहरू पदमुक्त हुने मात्र होइनन्, प्रधानमन्त्रीको सांसद पद नै गुम्ने ठानिएको थियो । तर फागुन २३ गते आएको सर्वोच्चको फैसलापछि फेरि सत्ताधारी नेकपा एमाले र माओवादी केन्द्र पूर्ववत् अवस्थामै फर्किएका छन् । सदनमा सरकारको बहुमतीयअल्पमतीय अंक गणितको हिसाबकिताब सुरु भएको छ । भ्रष्टाचारका थुप्रै प्रकरण थाती छन् । शान्तिपूर्ण राजनीतिमा फर्किएको नेकपा विप्लव समूह सर्वपक्षीय सम्मेलन र सहमतीय सरकार भन्दै छ । यो बेलामा प्रमुख प्रतिपक्षी दल कांग्रेसले अभिभावकको भूमिका निर्वाह गर्न आवश्यक छ । इन्द्रकुमार श्रेष्ठ, ओखलढुंगा"
बौद्घिक विनयशीलताको अभाव,"क्षमा माग्नु कमजोरी होइननेपालीमा बौद्घिक चोरी भनेर सीधै आपराधिक शब्दावली प्रयोग गरिने भएकाले यसको आरोप लाग्नसाथ मानिसहरू कलंकको टीका लगाए जस्तो गर्छन् । तर कतिपय अवस्थामा यस्ता घटनाहरू अनजानवश पनि हुने गरेको पाइन्छ । हेलचेक्र्याइँका कारण लेखकले अन्य लेखरचनालाई श्रेय दिन छुटाएको पनि हुन सक्छ । सिकारु अध्येताले अन्यत्रका कुरा हुबहु नक्कल (कपीपेस्ट) गरेको तथ्य लेखकीय टिमका वरिष्ठ अध्येताले थाहा नपाउँदा पनि यस्तो समस्या हुन सक्छ । अंग्रेजीमा भाषागत दक्षता कमी भएका कारण गैरअंग्रेजीभाषीहरूका लागि लेख लेख्दा पहिले प्रकाशित भएका लेखहरूसँग वाक्यांशहरू मिलेका पनि हुन सक्छन् । त्यसकारण सबै प्रकारका बौद्घिक चोरीलाई एकै घानमा राख्नुभन्दा त्यसको स्तर निर्धारण र नियतको परीक्षण महत्त्वपूर्ण हुन आउँछ । तर आरोपित भइसकेपछि अध्येतालेखकले त्रुटि हेरेर क्षमाशील हुनु घटनालाई सच्याउने पहिलो खुड्किलो हो । उदाहरणका लागि, भारतका पूर्वप्रधानमन्त्री मनमोहन सिंहका सल्लाहकारसमेत रहेका सम्मानित वैज्ञानिक सीएनआर रावमाथि उनीहरूको एउटा वैज्ञानिक लेखका तीन हरफ अन्य लेखसँग मिलेकाले बौद्घिक चोरीको आरोप लाग्यो । आरोप लाग्नसाथ उनले साइन्स जर्नलमा एउटा टिप्पणी लेखेर सार्वजनिक रूपमा क्षमा मागे । उनले लेखे, यस लेखका लेखकहरू सम्पूर्ण पाठक, सहपाठी समीक्षक, सम्पादकहरूसँग हामीबाट भूलवश हुन गएको त्रुटिका लागि गम्भीर क्षमा याचना गर्छौं । पछि पत्ता लाग्यो उक्त लेखका एक कनिष्ठ लेखकले प्रारम्भिक पाण्डुलिपि तयार पार्ने क्रममा अन्यत्रबाट कपीपेस्ट गर्दा उक्त समस्या भएको रहेछ । तथापि रावले उक्त त्रुटिका लागि क्षमा मागे । उक्त घटनापछि रावको सम्मानमा कमी आएको छैन । नेपालमा पनि सेतोपाटी अनलाइनमा किताब चर्चा का स्तम्भकार हरि शर्मालाई उनको नाममा प्रकाशित सनसनी मच्चाएको एन्ड अफ हिस्ट्री भन्ने लेखका कतिपय अनुच्छेद न्युयोर्कर मा पहिल्यै छापिएको लेखसँग मिल्न गएको भनेर बौद्घिक चोरीको आरोप लाग्यो । त्यसपछि लेखक शर्माले उक्त लेखमा मात्रै होइन, आफ्ना अन्य कतिपय लेखमा पनि सन्दर्भस्रोत उद्धृत नभएको स्विकार्दै त्यसका निम्ति आत्मालोचना गर्न आफूलाई कुनै संकोच छैन भन्दै सोही अनलाइनमा लेख लेखे । उनले लेखे, प्रबुद्घ पाठकहरूले आफ्नो तीक्ष्ण दृष्टिबाट औंल्याउनुभएको कुराले मलाई आफ्नो कमजोरी चिन्ने अवसर दिएको छ । यसले मलाई आगामी दिनमा थप बलियो बनाउनेछ । पाठकहरूले औंल्याउनुभएका कमीकमजोरी र टीकाटिप्पणीलाई नयाँ सिकाइका रूपमा ग्रहण गर्छु । बेलायतका लिन, भारतका रावदेखि नेपालका शर्मासम्मले जानअनजानमा भएका आफ्ना प्राज्ञिक त्रुटिप्रति गरेका यस्ता क्षमाशील स्वीकारोक्तिले, शर्माकै भाषामा भन्दा, उनीहरूलाई थप बलियो र सजग तुल्याएका छन् । यदि उनीहरूले आफूमाथि लागिसकेको आरोपलाई तीर्थ खनियाँले जस्तै बेवास्ता गरेका भए सम्भवतः त्यो आरोपले उनीहरूलाई जिन्दगीभर पछ्याइरहने थियो जसरी खनियाँलाई अहिलेसम्म पछ्याइरहेको छ । त्यसकारण, माफी माग्न अस्वीकार गर्नु भनेको बलशाली हुनु होइन, अभिमान वा दम्भको प्रदर्शन गर्नु हो । दम्भले मानिसलाई थप कमजोर तुल्याउँछ ।अन्त्यमा, कसैको पनि वैज्ञानिक अनुसन्धान वा प्राज्ञिक यात्रा धर्सो कोरेजस्तो सपाट र त्रुटिरहित हुँदैन । यो निरन्तर प्रयास गर्दै, गल्तीबाट सिक्दै जाने थुप्रै मोड र घुम्तीहरू भएको यात्रा हो । यस यात्रामा गरिने त्रुटिहरूले ज्ञानको उच्चता प्राप्त गर्न मद्दत गर्छन् । यस्ता त्रुटि सिकारुदेखि ठूला र अनुभवी प्राज्ञसमेतले गर्ने गर्छन् । तर गल्तीबाट सिक्न र त्रुटि सच्याउन सदैव तत्पर रहनु अध्येताको न्यूनतम धर्म हो । नेपालका वैज्ञानिक संस्थाहरूले आफ्ना अध्येताहरूलाई आफ्नो स्खलित आस्थामा दृढ रहन उनीहरूको गल्ती ढाकछोप गरेर प्रेरित गर्नेभन्दा आफू गलत पनि हुन सक्छु भनेर सिकाउने बौद्घिक विनयशीलताको अभ्यास गराउन ढिला भइसकेको छ ।"
विघटित विप्लव,"भूमिगत रूपमा हिंसात्मक गतिविधि गर्दै आएको नेत्रविक्रम चन्द विप्लव नेतृत्वको नेकपा यही फागुन २१ देखि शान्तिपूर्ण राजनीतिमा फर्कियो । त्यस दिन खड्गप्रसाद शर्मा ओली नेतृत्वको सरकार र विप्लव नेतृत्वको विद्रोही नेकपाबीच तीनबुँदे सहमतिमा हस्ताक्षर भयो । जसरी राष्ट्रिय राजनीतिको उठापटकको अन्तरालमा यो घटनाले आकार लियो, तदुपरान्त झन् अनपेक्षित घुम्तीहरू आउँदै गए, जसले गर्दा यो शान्तिपूर्ण संकल्प का विभिन्न पाटाबारे अपेक्षित चर्चा हुन सकेन । शान्तिपूर्ण राजनीतिको जति नै चर्चा गरे पनि त्यसको स्पष्ट तस्बिर हामीसँग छैन र हुन सम्भव पनि छैन । हिंसाको राजनीतिबारे बहुकोणीय विमर्श हुनुपर्छ ।विप्लवले यतिखेर किन बन्दुक बिसाए ? उनले हिंसाको राजनीतिबाट देशलाई के दिए ? सहमतिका तीन बुँदाको सन्देश के हो ? विप्लवले कोसँग सम्झौतामा हस्ताक्षर गरे ? जबजब लोकतान्त्रिक प्रणालीलाई आकार दिने कोसिस हुन्छ, त्यतिखेरै कुनै कोणबाट बन्दुक किन उठाइन्छ ? नागरिक बलियो हुँदा राज्य आफैं बलियो हुन्छ भन्ने मान्यता लोकतन्त्रको महत्त्वपूर्ण पक्ष हो भने बन्दुकको राजनीतिले कसलाई मजबुत बनायो ? पद्धतिको लोकतन्त्रीकरणसँगै राज्यको पनि लोकतन्त्रीकरण गर्ने अभीष्ट हो भने हिंसाले त्यसलाई कहाँ सघाउँछ ? लोकतान्त्रिक नेपालको उन्मुक्त तर व्यवस्थित भई नसकेको वातावरणमा आखिर किन हिंसाको राजनीतिले पटकपटक टाउको उठाउँछ ? जसलाई शान्तिपूर्ण राजनीति भनिँदै छ, के त्यसको आवरणभित्र हिंसा छैन ? बम र बन्दुक पड्काउनु मात्रै हिंसा हो ? मार्क्सवाद र अहिंसामाथि कम प्रकाश पारिन्छ, तर मार्क्सवाद र हिंसा जोडिएको छवि किन नेपालमा बन्दै आयो ? के यो आखिरी सशस्त्र संघर्ष हो ? राज्यले आफ्नो विरोधको हिंसक प्रतिरोधलाई कसरी हेर्छ ? हिंसाको राजनीतिप्रति राज्यको दृष्टिकोणमा केकस्तो हेरफेर भएको छ ? यस्ता प्रश्नहरूलाई बेवास्ता गर्न मिल्दैन । सशस्त्र विद्रोहहरू प्रकारान्तरमा शान्तिपूर्ण राजनीतितर्फ मोडिँदै गर्दा विगतमा भएका मानव अधिकार उल्लंघनका अपराध र ज्यादतीको टुंगो कसरी लगाउने भन्ने सवाललाई कतिन्जेल पन्छाइराख्ने ? मानव अधिकार उल्लंघन र नागरिकमाथि गरिएका ज्यादतीलाई कसरी सम्बोधन गर्ने, पीडितलाई कस्तो न्याय दिने, पीडकलाई कसरी उत्तरदायी बनाउने अनि भविष्यमा यस्ता अपराध र ज्यादती दोहोरिन नदिने कुराको प्रत्याभूति कसरी गर्ने भन्नेजस्ता सवालहरू पनि छन् । जसरी भए पनि बन्दुक बिसाउन लगाउने, तर त्यससँग अविच्छिन्न प्रश्नहरूलाई इन्कार गर्ने ? अहिले किन विप्लवले राज्यलाई हतियार बुझाएनन् ? सरकार र शान्तिपूर्ण राजनीतिमा फर्किएको दाबी गर्ने समूहले यसको जवाफ दिनुपर्दैन ?नेपालको राजनीति संगीन स्थितिमा छ । शान्तिपूर्ण भनिएको राजनीतिले नेपाली मानसलाई अन्योलग्रस्त बनाएको छ । आमजनका आशा र आकांक्षाहरू अलपत्र छन् । शान्तिपूर्ण तरिकाले गरिने मूलप्रवाहीकरणको राजनीति कार्यमूलक र परिणाममुखी ढंगबाट विकसित हुने भरपर्दो आधार छैन । यस परिदृश्यमा अहिंसात्मक राजनीतिबारे, शान्तिपूर्ण रूपान्तरणबारे समानान्तर ढंगबाट वैचारिकबौद्धिक मन्थन चल्नुपर्छ । निश्चय नै, बन्दुकको बलमा नेपाललाई समुन्नत बनाउन सकिन्न । यो सत्य स्वीकार नगरुन्जेल त्यसबारे पहिलो पाइला चाल्न कठिन हुन्छ ।हुन त काल वा समयलाई टुक्र्याउन सम्भव छैन तापनि इतिहास केलाउनेहरूले सुविधा र आवश्यकतानुसार यो काम गर्ने गर्छन् । हरेक नागरिकलाई न्याय पाउने अधिकार छ । यो आधारभूत मानव अधिकार हो । तर विगतमा भएको हिंसाको राजनीतिको न्यायपूर्ण तरिकाले टुंगो नलगाई राम्रो लोकतान्त्रिक भविष्यको सपना बुन्न सकिँदैन । शान्तिपूर्ण परिवेशको चाहना सार्वकालिक मानवीय अभिरुचिको विषय हो । तर अभिरूचि मात्र पर्याप्त हुँदैन । शान्ति नेपालीहरूको अभीष्ट हो, शान्तिपूर्ण राजनीतिको चाहना नेपालीमा छ तर यसका लागि हाम्रा माध्यमको निर्क्योल हुनुपर्छ । शान्तिपूर्ण राजनीतिले नेपालीजनमा सुबिस्ता र आत्मविश्वासको प्रत्याभूति गर्छ भनी राज्यले भुइँतहलाई आश्वस्त पार्नुपर्छ । नेपालमा शान्तिपूर्ण संघर्षहरूका केकस्ता प्रकृति र परम्परा रहे, तिनका सीमा र सम्भावना के रहे भनी इमानदार समीक्षा गर्न सके पनि हिंसात्मक राजनीतिको बाटो कति साँघुरो हुन्छ, बुझाउन सकिन्छ ।प्रतिनिधिसभा र प्रदेशसभाको निर्वाचनताका विप्लव नेतृत्वको नेकपाले गरेको ध्वंसात्मक विरोधले निर्वाचन सहभागितामा कुनै प्रभाव पारेको थिएन, न त त्यसपछि भुइँतहमा उनीप्रति आकर्षण देखियो । एउटै सूत्रले सधैं काम गर्दैन । राजनीतिकर्मीहरूका बाध्यता पनि कम विस्मयकारी हुँदैनन् । उग्र विप्लवी यात्रालाई विघटन गर्नु सराहनीय भए पनि शान्तिपूर्ण राजनीतिमा जम्नु त्यति सहज हुन्न । नेपालको राज्य र समाज रूपान्तरणका लागि निरन्तर एवं संयमित संघर्षको विकल्प छैन । यसो भनिराख्दा के पनि भुल्नु हुन्न भने, बदलिएको समयचेतले गर्दा हिंसक माध्यमको खोजी गर्ने वा पृथकतावादी नारा दिनेहरूले आत्मालोचना गरी मूलधारमा फर्के पनि स्पेस पाउन त्यति सजिलो छैन । त्यस्ताहरूले हृदय परिवर्तनको जतिसुकै दुहाइ दिए पनि जनसमर्थन पाउन फलामको चिउरा चपाउनुपर्छ । यसले देखाएको सत्य हो आमनेपाली मध्यमार्ग मन पराउँछन् । उग्र नारा दिएर आफूलाई चर्चित बनाउन खोजेकाहरूले, शक्तिका भोकाहरूले, राज्यको सैनिकीकरणमा सघाउ पुर्याएकाहरूले पाइलापाइलामा जवाफ दिनुपर्छ ।मानिसमा विरोधको प्रवृत्ति जन्मजात हुन्छ । सभ्यताको विकासमा यसको अहंभूमिका हुने गर्छ । नेपालकै सन्दर्भमा प्रत्येक जनपक्षीय राजनीतिक उपलब्धिभित्रै पश्चगमनको बीउ भेटिने गरेको छ, जसले कालान्तरमा अर्को जनसंघर्ष वाञ्छनीय तुल्याउँछ । तर त्यो संघर्ष शान्तिपूर्ण र अहिंसक हुँदा मात्रै त्यसले फराकिलो स्वीकार्यता पाउने गरेको छ । उसो त नेपालका मुख्य राजनीतिक शक्तिहरूले कुनै न कुनै रूपमा हिंसक राजनीतिको इतिहास बोकेकै छन् । हरेक देशको धरातलीय यथार्थ फरक हुने हुँदा नेपालमा राजनीति भन्नाले जनताले के रोज्छन् र के चाहन्छन्, त्यसलाई ध्यान दिएर राजनीतिक यात्राको खाका तयार गर्नुपर्छ । लोकतन्त्र र मानव अधिकारको वकालत गरिरहेको कुनै पनि राजनीतिक शक्तिलाई विगतको हिंसाप्रति गौरव गर्ने छुट छैन । कुनै पनि आवरणमा हिंसाको महिमागान गर्नु भनेको हिंसक राजनीतिलाई स्पेस दिइराख्नु हो ।राजनीतिक सन्दर्भमा हिंसाको सबैभन्दा सटिक व्याख्या मार्क्सवादले गरेकामा सन्देह छैन । हिंसा राज्यले मात्र गर्दैन, सम्बन्धहरूमा समेत उनिएको हुन्छ त्योÙ काम गर्ने र काम गराउनेबीच समेत हुन सक्छ भनेर मार्क्सवादले मानवतालाई ठूलो गुन लगाएको छ । तर एकथरी मार्क्सवादीहरूले हिंसाको जवाफ हिंसाले नै दिन सकिन्छ भनेर समाजलाई झन् ठूलो बैगुन गरेका छन् । मार्क्सवादमा सर्वहारा वर्गलाई हिंसाको माध्यम छनोट गर्ने शिक्षा दिइन्न । कम्युनिस्ट पार्टीको मेनिफेस्टोको सुरुवात यस पंक्तिबाट हुन्छ, अहिलेसम्म सबै समाजको इतिहास वर्ग संघर्षहरूको इतिहास हो । यहाँनिर वर्ग युद्ध शब्दावलीको प्रयोग गरिएको छैन । वर्ग संघर्ष मा हिंसा सामेल हुन सक्छ तर त्यो अनिवार्य होइन । यो कुरा राम्ररी बुझेका कार्ल मार्क्सले यति मात्र भने, हिंसा क्रान्तिको मिडवाइफ हो । यो विम्बले पनि देखाउँछ, उनी कम्युनिस्ट क्रान्तिमा हिंसाको ठूलो भूमिका देख्दैनथे । यो क्रान्ति मूलतः अहिंसक नै हुन सक्छ । यसैले सत्ता बन्दुकको नालबाट निस्किन्छ भन्ने माओको उक्ति सधैं सन्दिग्ध प्रतीत हुन्छ । सोभियत संघ विघटित हुनुमा त्यहाँका नागरिकले पाएको स्वतन्त्रता कारक रहेको तर्क गर्छन् कतिपय । सोभियत संघ विघटनको सैन्यवादी व्याख्या हो यो । यसविपरीत त्यहाँ नागरिक स्वतन्त्रता कम थियो । जुन व्यवस्थामा नागरिक स्वतन्त्रता जति कम हुन्छ त्यो त्यति नै हिंसक हुन्छ । दलविशेषको प्रादुर्भाव र अस्तित्व, त्यसको संगठन पद्धति र राजनीतिक विकासभित्र आन्तरिक स्वतन्त्रताका झ्यालढोकाहरूमा जति चुकुल लगाइएको हुन्छ, त्यो आफैंमा हिंसाको मूल हो । आन्तरिक स्वतन्त्रताको अभावमा आत्मपरीक्षण र आत्मसंशोधनको गुन्जाइस कम हुँदै जान्छ अनि उत्सर्गका लागि भनिएको ऊर्जा आखिर विघटित हुन्छ । हिंसाप्रति सम्मोहनले गर्दा नेपाली कम्युनिस्टहरूको व्यक्तिगत जीवनमा केकस्तो असर पर्यो, त्यसको समाजशास्त्रीय अध्ययन जरुरी छ । मार्क्सवाद यदि चेतनाको उच्चतम अवस्था हो भने अहिंसासँग त्यसको आत्मीय नाता हुनैपर्छ । कुनै पनि क्रान्ति कसैको आग्रहका कारण मात्र सम्पन्न हुन सक्दैन भन्ने सन्देश विप्लव को विघटन र नेत्रविक्रम चन्दको पुनःस्थापनाका माध्यमले फेरि स्थापित भएको छ । राष्ट्रले आज सैद्धान्तिकवैचारिक मात्र होइन, राजनीतिक निकास पनि खोजिरहेको छ ।"
प्रदर्शनकारीलाई गोली हान्ने आदेशपछि भागे प्रहरी,"मिजोरम (एजेन्सी) म्यान्मारबाट भारत पुगेका प्रहरी अधिकारीहरूले सैनिक सरकारले प्रदर्शनकारीलाई गोली हान्ने आदेश दिएपछि भागेको बताएका छन् ।प्रदर्शनकारीलाई गोली हान्न मलाई आदेश दिइयो । मैले म सक्दिनँ भने, बीबीसीसँग कुरा गर्दै एक प्रहरी अधिकारीले भनेका छन् । म्यान्मारको प्रहरी सेवामा ९ वर्ष काम गरेका था पेङ हाल २७ वर्ष पुगेका छन् । मार्च १ मा घरपरिवार छाडेर हिँडेको बताएका पेङले आफूलाई म्यान्मारको सीमा पार गर्न करिब ३ दिन लागेको बताए । मसँग कुनै विकल्प थिएन, समाचार संस्था रोयटर्ससँग दोभाषेको सहयोगमा कुरा गर्दै उनले भने । उनीहरू हाल भारतको उत्तरपूर्वी राज्य मिजोरममा लुकेर ज्यान जोगाइरहेका छन् । पेङले आफ्नो परिवारका सदस्यको सुरक्षाका लागि आफ्नो नामको केही अंशमात्र सार्वजनिक गरेको जनाए । उनका अनुसार त्यस दिन आदेशको अबज्ञा गर्ने आफू र अन्य ६ जना प्रहरी अधिकारीहरू कसैले पनि वास्तविक परिचय सार्वजनिक गरेका छैनन् । आदेश पालना गर्दा मेरो हातबाट निर्दोष मानिसहरूको ज्यान जाने वा क्षति पुग्ने मलाई सधैं त्रास हुन्थ्यो, अर्का एक प्रहरी अधिकारीले भने, हामीलाई लाग्छ निर्वाचित सरकारलाई सेनाले अपदस्थ गर्नु गलत कार्य हो ।फेब्रुअरी १ मा सेनाले शासनसत्ता हातमा लिएपछि म्यान्मारमा दैनिकजसो विरोध प्रदर्शन हुँदै आएका छन् । प्रदर्शनकारीमाथि सुरक्षाकर्मीले गरेको व्यापक दमनका कारण हालसम्म करिब ६० जनाको ज्यान गइसकेको छ । संयुक्त राष्ट्रसंघका अनुसार प्रदर्शनका क्रममा सांसद, पत्रकार, अधिकारकर्मीसहित १ हजार ८ सयभन्दा बढीलाई पक्राउ गरिसकिएको छ । प्रदर्शनकारीहरूले बुधबार पनि निषेधाज्ञा उल्लंघन गर्दै देशका प्रमुख सहरहरूमा विरोध जनाएका छन् । सबैभन्दा ठूलो सहर यांगुन, दोस्रो ठूलो सहर म्यान्डले, राजधानी नेइपिडअलगायतमा हजारौंको संख्यामा प्रदर्शनकारीले विरोध जनाएको अन्तर्राष्ट्रिय सञ्चारमाध्यमले जनाएका छन् । म्यान्मारको पश्चिमी क्षेत्रबाट भागेका अर्का एक प्रहरी अधिकारी नाइङले आफ्नो क्षेत्रमा फेब्रुअरी अन्त्यदेखि प्रदर्शन चर्केको जनाए । सैनिक शासक केही आत्तिएको जस्तो देखिएको छ । उनीहरू दिनानुदिन क्रूर बन्दै गइरहेका छन्, उनले भने । कुराकानीकै क्रममा मोबाइल फोनमा नाइङले आफ्नो परिवारका सदस्यहरूको तस्बिर देखाउँदै भने, अब उनीहरूलाई भेट्न सम्भव नहुनेमा म निकै चिन्तित छु ।सञ्चारमाध्यमसँग बुधबार कुराकानी गरेका प्रहरी अधिकारीहरू पहिलो चरणमा म्यान्मारबाट भागेकाहरू हुन् । पछिल्ला दिनमा म्यान्मारका अन्य प्रहरी अधिकारीहरूले पनि देश छाडेको जनाइएको छ । रोयटर्सका अनुसार प्रहरी अधिकारीहरूका अलाबा उनीहरूका परिवार र सर्वसाधारण गरी करिब एक सय जना म्यान्मारबाट भारतको मिजोरम पसिसकेका छन् । उनीहरूमध्ये अधिकांश सीमा क्षेत्रको तिआउ नदी पार गरेर मिजोरम प्रवेश गरेका हुन् । भारत र म्यान्मारबीच १ हजार ४ सय ६८ किलोमिटर लामो सीमा जोडिएको छ । त्योमध्ये करिब २ सय किलोमिटर सीमामा तिआउ नदी छ । यसअघि म्यान्मार सरकारले सैनिक कु पछि भारत भागेका प्रहरी अधिकारीलाई फिर्ता गर्न आग्रह गरेको थियो । सैनिक सरकारले आफ्नो निर्देशन मान्न अस्वीकार गरेर प्रहरी अधिकारीहरू भारत भागेको भन्दै फिर्ताको आग्रह गरेको हो । म्यान्मारका अधिकारीहरूले भारतलाई एक पत्र पठाउँदै मैत्रीपूर्ण सम्बन्ध कायम राख्न ती प्रहरी अधिकारीलाई फर्काउन आग्रह गरेको थियो । भारतीय प्रान्त मिजोरमको चम्फाइ जिल्लाकी उपआयुक्त सीटी जुआलीले म्यान्मारको फालम जिल्लाबाट प्रहरी अधिकारीलाई फिर्ता गर्ने अनुरोध गर्दै पत्र आएको पुष्टि गरेकी थिइन् । जुआलीका अनुसार पत्रमा ८ जना भारत पसेका जनाइएपछि त्यस्ता प्रहरी अधिकारीको संख्या बढेको बीबीसीले उल्लेख गरेको छ । दुई छिमेकी मुलुकबीच मैत्रीपूर्ण सम्बन्ध कायम राख्न भारत पुगेका म्यान्मारका ती प्रहरी अधिकारीलाई नियन्त्रणमा लिई फिर्ता गर्न आग्रह गरिन्छ, पत्रमा उल्लेख गरिएको थियो । जुआलीले यसबारे निर्णय लिन आफूले राजधानी नयाँदिल्लीस्थित गृह मन्त्रालयको निर्देशन पर्खिरहेको बताएकी भए पनि कुनै निर्णय भइसकेको छैन ।म्यान्मारमा सैनिक कु विरोधी प्रदर्शन चर्कंदै गएपछि अमेरिका, बेलायत, क्यानाडा, संयुक्त राष्ट्रसंघ, युरोपेली संघलगायतले सैनिक नेतृत्वमाथि प्रतिबन्धहरू घोषणा गरिसकेका छन् । सेनाले जननिर्वाचित सरकार बहाली गरी पक्राउ परेका लोकतन्त्र पक्षधर नेताहरूलाई बिनासर्त रिहा गर्नुपर्ने उनीहरूको माग छ । फेब्रुअरी १ को कु सँगै म्यान्मारकी लोकतन्त्रवादी नेतृ आङ सान सुचीसहित उनको दल नेसनल लिग फर डेमोक्रेसी (एनएलडी) का दर्जनौं नेताहरूलाई नियन्त्रणमा राखिएको छ । सुचीलाई सैनिक सरकारले विभिन्न चारवटा अभियोग लगाएको छ । ७५ वर्षीया सुचीलाई मार्च १५ मा अदालत पेस गरिने जनाइएको छ । नोभेम्बरमा भएको चुनावमा व्यापक धाँधली गरिएको र सरकारले आर्थिक हिनामिना गरेको आरोप लगाउँदै सेनाले सत्ता हातमा लिएको हो । उक्त चुनावमा सुचीको दल एनएलडी करिब ८० प्रतिशत मतसहित विजयी भएको थियो ।"
ह्यारी र मेघनको आरोपबारे बेलायती राजदरबार गम्भीर,"(लण्डन)  बेलायती राजकुमार ह्यारी र उनकी पत्नी मेघन मार्कलले लगाएको आरोपलाई बेलायती राजदरबारले गम्भीर रूपमा लिएको जनाएको छ । ह्यारी र मेघनको अन्तर्वार्तामा राजपरिवारभित्रको रंगभेदको अवस्थाबारे रहस्य खुलेपछि यसबारे देशविदेशमा ठूलो चर्चा भइरहेको छ । यसले बेलायती राजदरबारमा समेत तरंग पैदा गरेको छ । मेघनले उठाएको राजपरिवारभित्रको रंगभेदसम्बन्धी विषयमा मुख खोल्दै राजदरबारले उनको आरोपलाई गम्भीर रूपमा लिएको र दुःखी बनेको जनाएको छ । राजपरिवारका सदस्यबाटै जातीय विभेदको आरोप लागेपछि राजदरबारलाई पनि प्रतिक्रिया जनाउन दबाब बढेको हो । अन्तर्वार्ताका क्रममा ह्यारी र मेघनले दिएका अभिव्यक्ति चिन्ताजनक भन्दै बकिङ्घम दरबारले यो विषयलाई गम्भीरतापूर्वक लिएको प्रस्ट पारेको हो । बेलायती महारानी एलिजावेथका तर्फबाट जारी विज्ञप्तिमा राजपरिवारमाथि लागेका आरोपलाई आफ्नै ढंगले सम्बोधन गरिने जनाइएको सञ्चारमाध्यमले जनाएका छन् । बेलायती राजपरिवारका शीर्ष सदस्यहरूको आपत्कालीन बैठकपछि दरबारले विज्ञप्ति जारी गरेको हो । बैठकमा राजपरिवारका वरिष्ठ सदस्यहरूको सहभागिता थियो । यसअघि मेघनले अमेरिकी टेलिभिजनकर्मी ओप्रा विन्फ्रीसँगको अन्तर्वार्तामा शाही परिवारका एक सदस्यले उनीहरूको छोरा आर्चीको छाला कति कालो होला भनेर चिन्ता व्यक्त गरेको उल्लेख गरेकी थिइन् । मेघनले राजपरिवारका सदस्यबाटै आफूमाथि भएको अपमान र विभेदका कारण आत्महत्यासम्मको सोच बनाउन बाध्य बनेको बताएकी थिइन् । राजदरबारले भने मेघन र ह्यारीले गरेको भनिएको नमिठो अनुभवबारे दुःख व्यक्त गरेको छ । साथै, उनीहरू सधैं राजपरिवारका प्यारा सदस्य रहिरहने पनि विज्ञप्तिमा उल्लेख छ । व्यक्तिगत कुरा खोतलिएको उक्त अन्तर्वार्तामा मेघनले सन् २०१८ मे महिनामा ह्यारीसँग विवाह भएपछि अवस्था बिग्रन सुरु भएको र सहयोग माग्दा पनि आफूले नपाएको बताएकी थिइन् । राजकुमार ह्यारीले आफू जिम्मेवारीबाट अलग्गिन चाहेको बताएपछि बाबु राजकुमार चार्ल्सले आफ्नो फोनसमेत उठाउन छाडेका बताएका थिए । ह्यारीले आफ्नी हजुरआमा महारानी एलिजावेथ द्वितीयासँग भने सम्बन्ध साँच्चिकै राम्रो भएको र नियमित कुराकानी हुने बताएका थिए । सन् २०२० को मार्चमा राजकीय जिम्मेवारीबाट अलग्गिएपछि ह्यारी र मेघन आफ्नो पहिलो बच्चासहित अमेरिकाको क्यालिफोर्नियामा बस्दै आएका छन् ।"
चीन र रुसले चन्द्रमामा अन्तरिक्ष स्टेसन बनाउने,"मस्को (एजेन्सी) चीन र रुसले चन्द्रमामा अन्तरिक्ष स्टेसन बनाउने घोषणा गरेका छन् । रुसी अन्तरिक्ष संस्था रोसकोस्मोसले चीनको नेसनल स्पेस एड्मिनिस्ट्रेसनसँग चन्द्रमाको सतह तथा बाहिरी कक्षमा अनुसन्धान सुविधाहरू विकास गर्नका लागि सहमति गरेको बीबीसीले जनाएको छ । दुवै देशका अन्तरिक्ष निकायहरूद्वारा जारी एक विज्ञप्तिमा नयाँ बन्ने स्टेसन अन्य देशहरूले समेत प्रयोग गर्न सक्ने जनाइएको छ । रुसले पहिलो मानवयुक्त यान अन्तरिक्षमा पठाएको ६० औं वार्षिकोत्सव मनाउने तयारी गरिरहेका बेला पछिल्लो योजना सार्वजनिक गरेको हो । दुई देशले निर्माण गर्ने इन्टरनेसनल साइन्टिफिक लुनर स्टेसनले चन्द्रमाको अध्ययन र उपयोग अनुसन्धानलगायत अन्तरिक्षसम्बन्धी विभिन्न काम गर्ने विज्ञप्तिमा उल्लेख छ । चीन र रुसले अन्तरिक्ष विज्ञान, अध्ययन र विकासमा हासिल गरेको अनुभवका साथै अन्तरिक्ष प्रविधि र उपकरण प्रयोग गरेर इन्टरनेसनल साइन्टिफिक लुनर स्टेसन निर्माण कार्ययोजना तयार गर्नेछन्, विज्ञप्तिमा भनिएको छ । चीनको अन्तरिक्ष कार्यक्रममा विज्ञता हासिल गरेका चेन लानले समाचार संस्था एपीसँग कुरा गर्दै अन्तरिक्ष स्टेसन निर्माण गर्ने पछिल्लो योजना निकै महत्त्वको भएको बताए । चीनका लागि यो सबैभन्दा ठूलो अन्तरिक्ष सहकार्य योजना हो । त्यसैले यो निकै महत्त्वपूर्ण छ, उनले भने । अन्तरिक्ष अन्वेषणका दृष्टिकोणले चीनले हालसालै मात्र केही सफलता हासिल गरेको हो । गत डिसेम्बरमा चन्द्रमामा पुगेको चिनियाँ यानले त्यहाँबाट चट्टान र माटो सफलतापूर्वक पृथ्वीमा ल्याएको थियो । यसलाई चीनको अन्तरिक्ष क्षमताको सफलताका रूपमा हेरिएको थियो । अन्तरिक्ष अध्ययनमा अग्रणी भूमिका खेलेको रुसलाई भने अमेरिका र चीनले हालैका दिनमा पछि पारेका छन् । गत वर्ष स्पेस एक्स को सफलतासँगै इन्टरनेसनल स्पेस स्टेसनमा यात्रु ओसार्ने रुसी एकाधिकार गुमेको थियो ।अमेरिकाले सन् २०२४ मा चन्द्रमामा पाइला राख्ने महत्त्वपूर्ण योजना बनाएको छ । केही समयअघि सार्वजनिक गरिएको योजनाअनुसार एक अमेरिकी पुरुष र एक महिलाले चन्द्रमाको सतहमा पाइला टेक्नेछन् । आर्टिमिस नाम दिइएको योजना सफल भएको खण्डमा यो सन् १९७२ पछि पहिलो यात्रा हुनेछ ।"
कृषि कानुनको विरोधमा भारतको राज्यसभा बैठक अवरुद्ध,"नयाँदिल्ली (एजेन्सी) विपक्षी दलका सांसदहरूको अवरोधपछि भारतको माथिल्लो सदन राज्यसभाको बुधबारको बैठक स्थगित भएको छ । भारत सरकारले ल्याएका कृषिसम्बन्धी नयाँ कानुनहरूको विरोधमा विपक्षी दलका सांसदहरूले संसद्मा होहल्ला गरेका हुन् । सांसदहरूको अवरोधपछि बैठक मार्च १५ सम्मका लागि स्थगित गरिएको छ । भारतीय सञ्चारमाध्यमका अनुसार सांसदहरूको अवरोधपछि राज्यसभाका उपाध्यक्ष हरिवंश नारायण सिंहले बैठक स्थगित गरेका हुन् । विपक्षी सांसदहरूले ती कानूनहरू तत्काल फिर्ता गर्न माग गरेका छन् । त्यसैगरी विपक्षी सांसदहरूले पेट्रोलियम पदार्थको मूल्य वृद्धिलगायतका विभिन्न विषयसमेत संसद्मा उठाएका छन् । यसअघि पनि उनीहरूले संसद् बैठक अवरुद्ध गरेपछि बुधबार मध्याह्न १२ बजेका लागि बैठक तय गरिएको थियो । भारतको राज्यसभामा अहिले बजेट अधिवेशनको दोस्रो सत्र चलिरहेको छ । गत सोमबारदेखि बजेट अधिवेशनको दोस्रो सत्र सुरु भएको हो । सरकारले ल्याएका तीनवटा कृषि कानुनहरूको विरोधमा भारतीय किसानले करिब ४ महिना अघिदेखि देशभर प्रदर्शन गर्दै आएका छन् । खासगरी पन्जाब, हरियाणा, उत्तरप्रदेश, राजस्थान, महाराष्ट्र, पश्चिम बंगाललगायत राज्यका किसानहरू सरकारले ल्याएका कानुन फिर्ताको माग गर्दै आन्दोलित भएका हुन् ।यही विधेयकका कारण पहिलो चरणको बजेट अधिवेशन प्रभावित भएको थियो । संसद्मा प्रतिनिधित्व गर्ने भारतीय राष्ट्रिय कंग्रेससमेत २० भन्दा बढी दलले सरकारले ल्याएको कृषि विधेयकको विरोधसँगै संसद् बैठकबहिष्कार गरेका थिए । नयाँ कानुनमा भएको कृषि उपजसम्बन्धी व्यवस्थाप्रति किसान संगठनहरूको आपत्ति छ । नयाँ कानुनले कृषकहरूले दर्ता भएका मन्डीबाहिर पनि आफूखुसी कृषि उपज बेच्न पाउनुपर्ने व्यवस्था गरेको छ ।"
तीरथसिंह उत्तराखण्डका मुख्यमन्त्री,देहरादुन (एजेन्सी) भारतीय राज्य उत्तराखण्डका नयाँ मुख्यमन्त्रीमा तीरथसिंह रावतले शपथ लिएका छन् । मुख्यमन्त्री त्रिवेन्द्रसिंह रावतले मंगलबार आफ्नो पदबाट राजीनामा दिएपछि भारतीय जनता पार्टी (भाजपा) ले तीरथसिंह रावतलाई मुख्यमन्त्री चयन गरेको हो । मुख्यमन्त्रीका लागि अन्य केही नेताहरूको नाम सिफारिस गरिए पनि बुधबार बसेको उत्तराखण्डको भाजपा संसदीय दलको बैठकले तीरथसिंहको नाम अनुमोदन गरेको थियो । भारतीय प्रधानमन्त्री नरेन्द्र मोदीले तीरथसिंहलाई मुख्यमन्त्रीमा नियुक्त भएकोमा बधाई दिँदै कार्यकालको सफलताको कामना गरेका छन् । तीरथसिंह २०१३ को फेब्रुअरीदेखि २०१५ को डिसेम्बरसम्म उत्तराखण्ड भाजपा प्रमुख थिए ।
तेलको मूल्यमा उद्योगीको मनपरी,"उपभोक्ता अधिकारकर्मीलगायतको संयुक्त बजार अनुगमन नहुनुको कारण यही रहेको ती अधिकारी बताउँछन् । संयुक्त अनुगमन हुँदा कारबाहीका लागि दबाब पर्छ । विभाग एक्लैले अनुगमन गर्दा मन्त्रालयले खेल्ने मौका पाएको अर्का एक कर्मचारीको आरोप छ । खाने तेलको हकमा पनि त्यही भएको हो । दुई जनालाई कारबाही भयो । अन्यलाई पनि कारबाही हुन सक्थ्यो । तर कारबाही नगर्न दबाब भयो, ती कर्मचारीले भने, साना व्यवसायी मात्रै कारबाहीको दायरामा आए । ठूलालाई छुनै सकिएन । ठूला उद्योगी व्यवसायीले मन्त्रालयमै सेटिङ मिलाउँछन् । विभागको तथ्यांकअनुसार चालु आर्थिक वर्षको फागुन २३ सम्म २४ सय १६ व्यावसायिक फर्ममा अनुगमन भएको छ । त्यसमध्ये ८ सय ५ व्यावसायिक फर्मव्यक्तिलाई जरिवाना गरिएको छ । २ सय ८९ व्यावसायिक फर्मलाई आवश्यक कागजातस्पष्टीकरण पेस गर्न र बयानका लागि बोलाइएको छ । तर वडाध्यक्ष निकटका व्यवसायीले विभागको निर्देशन पालना गर्न अटेरी गरिरहेको अनुगमनमा खटिने कर्मचारीहरूको गुनासो छ ।"
६ महिनामा सक्नुपर्ने काम दुई वर्षमा पूरा हुँदै,"(काठमाडौं)  अवैध मोबाइल र कल नियन्त्रणका लागि ६ महिनाभित्र स्थापना गर्ने भनिएको मोबाइल डिभाइस म्यानेजमेन्ट सिस्टम (एमडीएमएस) को काम करिब दुई वर्षमा पूरा हुने भएको छ । आगामी जेठभित्रमा एमडीएमएस स्थापना हुने नेपाल दूरसञ्चार प्राधिकरणले जनाएको हो ।प्राधिकरणले २०७६ असारमा उक्त परियोजनाको ठेक्का दिएको थियो । एमडीएमएसका लागि आवश्यक पर्ने कन्टेनरसहितका सामग्री एक महिनाभित्र आइपुग्ने भएकाले जेठभित्र काम सकिने प्राधिकरणका अध्यक्ष पुरुषोत्तम खनालको दाबी छ । एमडीएमएस राख्न एक महिनाभित्र भवन तयार गर्छौं र सोहीअनुसार सामान ल्याउन ठेकेदार कम्पनीलाई निर्देशन दिइसकेका छौं, उनले भने, सामान आउने बित्तिकै स्थापना हुन्छ ।अवैध रूपमा भित्रिएको मोबाइल बन्द गर्न, ट्रेडमार्क चोरी भएको मोबाइल र विदेशबाट आउने अवैध कल नियन्त्रणका लागि एमडीएमएस प्रणाली राख्न लागिएको हो । तर प्राधिकरणले ढिला गरी गत मंसिरमा मात्रै भवन निर्माणको ठेक्का प्रक्रिया सुरु गरेको थियो । एमडीएमएसको विकास, जडान तथा सञ्चालनका लागि मलेसियाको न्युमेरा, भारतको ओएसआई डिजिटल तथा सिंगापुरको नमस्ते ग्लोबलको संयुक्त उपक्रम (जेभी) लाई ७८ करोडको परियोजना जिम्मा दिइएको छ । प्राविधिक कारणले सुरुमा एलसी खोल्न ढिलाइ भएको र पछि कोभिड१९ को महामारीका कारण अन्तर्राष्ट्रिय उडान बन्द भएकाले सामान आइपुग्न ढिलाइ भएको भन्दै प्राधिकरणले ठेकेदार कम्पनीको म्याद थपिदिएको थियो । अन्तर्राष्ट्रिय हवाई सेवा खुलेको तीन महिनाभित्र काम सक्ने गरी प्राधिकरणले म्याद थप गरेको हो ।तर एमडीएमएस स्थापनामा ढिलाइका कारण अवैध मोबाइल नियन्त्रण गर्न नसकिएको भन्दै व्यवसायीले पटकपटक काम चाँडो सक्न प्राधिकरण समक्ष माग गर्दै आएका छन् । सरकारले मोबाइलमा दिँदै आएको भ्याट छुट हटाउनुका साथै भन्सार महसुल पनि लगाएपछि अवैध रूपमा भित्रिने मोबाइलको परिमाण बढेको व्यवसायीको भनाइ छ । पहिले मोबाइलमा १३ प्रतिशत भ्याट लगाए पनि सरकारले व्यवसायीलाई ४० प्रतिशत भ्याट फिर्ता दिँदै आएको थियो । तत्कालीन अर्थमन्त्री युवराज खतिवडाको कार्यकालको पहिलो बजेटमार्फत भ्याट फिर्ताको व्यवस्था खारेज र मोबाइल आयातमा ५ प्रतिशत भन्सार महसुल लाग्ने व्यवस्था गरियो । खतिवडाले ल्याएको दोस्रो बजेटमा भन्सार महसुललाई साढे २ प्रतिशतमा झारिएको थियो, जसका कारण वैध मोबाइलको लागत महँगिएर अवैध मोबाइल भित्रिने क्रम बढेको व्यवसायीको दाबी छ । एमडीएमएसका लागि पहिलो चरणमा आइपुगेका उपकरण अहिले सिंहदरबारस्थित राष्ट्रिय सूचना प्रविधि केन्द्रमा राखिएको छ । प्राधिकरणलाई कार्यालय स्थापनाका लागि सरकारले उपलब्ध गराएको खुमलटारस्थित रेडियो नेपालको जग्गामा सिस्टम जडान गर्ने सोच भए पनि जग्गा प्राप्तिको प्रक्रिया नसकिएकाले चाबहिलस्थित प्राधिकरणको जग्गामा राख्ने प्रक्रिया अघि बढाइएको छ । यद्यपि एमडीएमएसको सामान खरिद प्रक्रिया सुरुमा निकै विवादित थियो । सामान खरिदको जिम्मा पाएकामध्ये एक न्युमेरा आफ्नै देश मलेसियामा निलम्बनमा परेको कम्पनी हो । उक्त कम्पनीमाथि उपभोक्ताको तथ्यांक सुरक्षा गर्न नसकेको आरोप छ । मलेसियाको कम्युनिकेसन एन्ड मल्टिमिडिया कमिसनले १९ मार्च २०१९ मा सार्वजनिक गरेको सन् २०१७ को वार्षिक प्रतिवेदनमा तथ्यांक सुरक्षा गर्न नसकेको आरोपमा न्युमेरालाई निलम्बन गरी भुक्तानी रोक्का गरिएको उल्लेख छ । उक्त निर्णयविरुद्ध न्युमेराले त्यहाँको सर्वोच्च अदालतमा मुद्दा दायर गरेको थियो । मलेसियाली सरकारले मोबाइल ब्लकिङ सेवा सञ्चालन गर्न न्युमेरालाई जिम्मा दिए पनि कम्पनीले व्यवस्थापन गरेका १२ वटा दूरसञ्चार सेवा प्रदायक कम्पनीका उपभोक्ताको मोबाइल नम्बर, आईएमईआई नम्बर र घर ठेगाना रहेको विवरण सन् २०१४ मा चोरी भएको थियो । प्राधिकरणले राख्न थालेको एमडीएमएस पनि यस्तै खालको सेवा हो । प्राधिकरणले २०७५ वैशाख २८ मा एमडीएमएसका लागि आशयपत्र मागेको थियो । आशयपत्रका आधारमा असोज २६ मा ६ कम्पनी छानिएको थियो । न्युमेरा मलेसियासहित ओएसआई डिजिटल भारत र नमस्ते ग्लोबल कम्युनिकेसनको जोइन्ट भेन्चर (जेभी) ले अर्को कम्पनीको तुलनामा बढी रकम प्रस्ताव गरे पनि प्राधिकरणले रकम घटाउन लगाई सम्झौता गरेको थियो ।"
जाजरकोटमा पनि भेटियो बर्डफ्लु,"काठमाडौं (कास) जाजरकोटमा बर्डफ्लु रोग देखिएको छ । पशु सेवा विभागका अनुसार भेरी नगरपालिका३ सियालाका कृषकले पालेको लेयर्स कुखुराको नमुना परीक्षण गर्दा बर्डफ्लु फेला परेको हो । केन्द्रीय पशुपन्छी रोग अन्वेषण प्रयोगशालामा रियल टाइम पीसीआर विधिबाट परीक्षण गर्दा उक्त रोग पुष्टि भएको छ ।व्यावसायिक लेयर्स कुखुराको नमुना परीक्षण गर्दा बर्डफ्लु पुष्टि भयो, विभागका प्रवक्ता चन्द्र ढकालले भने, रोग पुष्टि भएपछि तीन सय ब्रोइलर कुखुरा, ३ सय ३१ लेयर्स कुखुरा, ७० लोकल कुखुरा, ८ सय ८३ अन्डा र २ सय ५१ केजी दाना नष्ट गरेका छौं । अन्यत्र फैलिन नदिन संघ, प्रदेश तथा स्थानीय तहका निकाय परिचालन गरिएको विभागले जनाएको छ । विभागका अनुसार रोग नियन्त्रणका लागि पशुपन्छी रोग अन्वेषण प्रयोगशाला सुर्खेतबाट पशु चिकित्सकको विज्ञ टोली जाजरकोट पठाइएको छ । यसअघि उपत्यकाको तारकेश्वर नगरपालिकामा तीन पटक र सुर्खेत वीरेन्द्रनगर नगरपालिका१२ मा पनि एक पटक बर्डफ्लु देखिएको थियो । ती स्थानमा अहिले नियन्त्रणमा आइसकेको विभागले जनाएको छ । विभागका अनुसार बर्डफ्लु मुख्यतः चराहरूको बसाइँ सराइका क्रममा सर्ने आशंका गरिएको छ । भारतमा बर्डफ्लु देखिएपछि संक्रमित क्षेत्रबाट नेपालमा माछामासु आयात बन्देज गरिएको छ । तर अवैध रूपमा पर्याप्त भित्रिरहेको छ ।"
लुम्बिनीको ब्रान्डिङ गरिँदै,"यसले सबैलाई लुम्बिनीको महत्त्व र आस्था सजिलै बुझ्न सहयोग पुग्ने लुम्बिनी होटल संघका महासचिव लीलामणि शर्माले बताए ।छलफल गरेर सुझाव लियौं, कर्प्स एन्ड कलर्सका सीईओ रञ्जन श्रेष्ठले भने, गहन सुझाव आएका छन् । अब ब्रान्डिङलाई अन्तिम रूप दिएर पर्यटन बोर्डमा बुझाउँछौं । लुम्बिनीको सबै पक्षलाई समेटेर पहिलो पटक ब्रान्डिङ गरिएको हो । ब्रान्डिङमा प्रयोग गरिएका ऐतिहासिक सिर्जना, लोगो, प्राकृतिक वातावरण देख्दै तीर्थयात्री एवं उपासकलाई शान्तिको अनूभूति र ऊर्जा प्राप्त हुने भिक्षु महासंघ अध्यक्ष भिक्षु मैत्री महास्थवीरको भनाइ छ । थाइल्यान्डले एमाइजिङ थाइल्यान्ड, भारतले अतुल्य भारत, मलेसियाले मलेसिया इज ट्रुर्ली एसिया र नेपालले नेचुरल्ली नेपाल भन्ने ब्रान्ड बनाए जस्तै लुम्बिनीलाई पनि अन्तर्राष्ट्रिय क्षेत्रमा परिचित गराउन रङ, नाम, लोगोमा ब्रान्डिङ गरिएको लुम्बिनी प्रदेश आन्तरिक पर्यटन पुनरोत्थान समिति संयोजक कृष्णप्रसाद अधिकारीले जानकारी दिए । लुम्बिनीमा बर्सेनि १६ लाखभन्दा बढी स्वदेशी, डेढ लाखभन्दा बढी विदेशी र दुई लाख भारतीय तीर्थयात्री एवं पर्यटक आउँछन् ।"
रूपन्देहीमा हाउजिङको लहर,"(तिलोत्तमा)  बढ्दो आधुनिकीकरण र मानिसको आरामदायी जीवनयापनको सुविधालाई दृष्टिगत गरी रूपन्देहीमा व्यावसायिक घर (हाउजिङ) निर्माण सुरु भएका छन् । अन्तर्राष्ट्रिय विमानस्थलको निर्माण, रूपन्देही र बाहिरी जिल्लाका समेत मानिसको आकर्षण हाउजिङ र कोलोनीमा बढेपछि ठूला लगानीका हाउजिङ निर्माण सुरु गरिएका हुन् ।जिल्लाको सिद्धार्थनगर नगरपालिकामा बोधी होम्स हाउजिङ परियोजनाले निर्माण थालेको छ । ४ अर्ब लगानीमा निर्माण हुने परियोजना उपत्यकापछिकै ठूलो रहेको परियोजनाका अध्यक्ष जलेश्वर पाण्डेले बताए । परियोजनाअन्तर्गत कुल तीन सय घर निर्माण हुनेछन् । पहिलो चरणमा १ सय ५ घर बनाई सुरु गर्दै छौं, उनले भने, दुई वर्षमा पहिलो चरणको निर्माण सकिनेछ । बाँकी घर अर्को दुई वर्षभित्र सक्ने गरी योजना बनाइएको उनले जानकारी दिए ।१४ बिघा क्षेत्रफलमा निर्माण हुने घरमा धेरै घर चार बेडरुम र केही पाँच बेडरुमसहितका हुनेछन् । निर्माणाधीन गौतम बुद्ध अन्तर्राष्ट्रिय विमानस्थलबाट तीन किलोमिटर पूर्वमा निर्माण हुने यो हाउजिङ परियोजनामा स्विमिङ पुल, साउनाबाथ सेन्टर, डिपार्टमेन्टल स्टोर, रेस्टुराँ, ग्रिनरी पार्कसमेत बनाइने भएको छ । ४ अर्बको लगानी अनुमान गरी निर्माण थालिए पनि यसको बजेट बढ्दै जान सक्ने उनले बताए । यसमा जलेश्वरसहित सीए दीपक पाण्डे, तत्कालीन संविधानसभा सदस्य प्रमोद यादव, एनआरएन छविलाल कुँवर, रवीन्द्र कुँवर र दीनबन्धु पोखरेलको संयुक्त लगानी छ । अहिले पहिलो चरणका घर निर्माणको काम सुरु भइसकेको पाण्डेको भनाइ छ । घरको मूल्य तोकिइनसकेको र केही दिनमै सार्वजनिक गर्ने उनले जनाए । मूल्य नतोक्दै बुकिङ गर्न चाहने मानिस सम्पर्कमा आइरहेको उनले बताए । जिल्लाबाहिरका मानिस अवकाश जीवन बिताउन गौतम बुद्धको जन्मस्थल लुम्बिनीलाई रोजेर आउनेमा शंका नरहेको उनको विश्वास छ । नेपालको तराई क्षेत्रको सबैभन्दा बढी भीडभाड भैरहवा क्षेत्रमै हुने देखिएकाले र विमानस्थल वरपर निर्माण हुने तारे होटलले हाउजिङ परियोजना त्यसै क्षेत्रमा ल्याउन प्रेरित गरेको उनले बताए । आफूहरू यसअघि नै व्यावसायिक प्रतिष्ठानमा जोडिएकाले विभिन्न स्थानको व्यावसायिकता र चहलपहल बुझ्न गाह्रो नहुने पाण्डेले बताए । परियोजनाको पहिलो २० वटा घर बुकिङ गर्ने ग्राहकलाई आकर्षक अफर दिने उनले सुनाए । हाउजिङ निर्माण सकिएपछि आसपासमा तारे होटल सञ्चालनको समेत योजना रहेको उनको भनाइ छ । तिलोत्तमा नगरपालिका७ भलबारीदेखि केही पूर्वमा लुम्बिनी अष्टदीप मल्टिनेसनल प्रालिले १ सय २३ वटा घर निर्माण गर्ने भएको छ । तिलोत्तमा होम्स नाम दिइएको परियोजना ६ बिघामा निर्माण हुने परियोजनाका अध्यक्ष नेत्रलाल वनले जानकारी दिए । परियोजनाअन्तर्गत दुई समूहमा गरी ८५ घर बन्नेछन् । यो २ अर्बको प्रोजेक्ट हो, उनले भने, ग्रोसरी पसल, क्लिनिक, मोडुलर किचन, स्विमिङ पुल, ब्याडमिन्टन कभर्ड हल, बास्केटबल कोर्ट, प्रत्येक कोठामा फल सिलिङ, बाल उद्यान, जिमखाना, हेल्थ क्लब, रेस्टुराँ, सैलुन तथा मन्दिरसमेत निर्माण गरिनेछ ।विशेषगरी मध्यमवर्गलाई लक्ष्य गरी सञ्चालित यो परियोजनामा जग्गा र घरको क्षेत्रफलका आधारमा पहिलो समूहमा १४ धुर जग्गामा २९ सय स्क्वायर फिटका घर निर्माण गरिनेछ । दोस्रो समूहमा भने १० धुर क्षेत्रफलमा २२ सय स्क्वायर फिटका घर निर्माण गरिने कम्पनीले जनाएको छ । एन्ट्रास्पेस टेक्निकल कन्सल्टद्वारा डीपीआर तयार पारी काम भइरहेको एकीकृत बस्तीमा पहिलो समूहअन्तर्गत घरका लागि २ करोड ५० लाख तथा दोस्रो समूहअन्तर्गतका घरका लागि सूचीकृत मूल्य १ करोड ७५ लाख कायम गरिएको छ ।कम्पनीले सेन्चुरी कमर्सियल बैंकसँग सहकार्य गरी घर लिन चाहनेलाई अधिकतम २५ वर्षसम्मको फाइनान्स सुविधासमेत उपलब्ध गराउने जनाएको छ । परियोजनामा वनसहित तिलोत्तमा नगरपालिकाका प्रमुख वासुदेव घिमिरे र उद्योगी विष्णुप्रसाद भुसालसमेतको लगानी छ । २६ फुट मूल बाटो तथा २४ फुटको सहायक बाटो रहने गरी नेपाल सरकारको सहरी विकास मापदण्डअनुसार साढे दुई तलाका भूकम्परहित घर निर्माण गरिने वनले जानकारी दिए । तीन वर्षभित्रमा परियोजना सम्पन्न गर्ने गरी काम गरिरहेको कम्पनीले कुनै पनि ग्राहकले घर बुकिङ गरेको कम्तीमा ६ महिनाभित्रमा उपलब्ध गराउने बताएको छ । हालसम्म निर्माण गर्न लागिएको आधुनिक बस्तीका लागि १५ वटा घरको बुकिङ भइसकेको छ ।परियोजनाअन्तर्गत बन्ने घर निर्माण कार्य सकिएर बिक्री भइसकेपछि सार्वजनिक स्थान तथा बस्तीका लागि निर्मित पार्क र विभिन्न संरचना सोही बस्तीलाई हस्तान्तरण गरिने अध्यक्ष वनले बताए । विशेषगरी सरकारी, बैंकका कर्मचारी र विदेशमा रहेका नागरिकलाई लक्ष्य गरी एकै आर्थिक अवस्था भएका व्यक्तिलाई परियोजनाले समेट्नेछ, वनले भने, सरकारको योजनालाई समेत सहयोग गर्ने गरी एकीकृत र आधुनिक सहर विकासमा सहयोग पुग्ने हाम्रो अपेक्षा छ ।"
"हिमाल आरोहणमा जथाभावी फोटो, भिडियो लिन रोक","काठमाडौं (कास) सगरमाथालगायतका हिमाल आरोही, पथप्रदर्शक र भरियाहरूले जथाभावी फोटो र भिडियो खिचेर सार्वजनिक गर्ने क्रम बढेको भन्दै पर्यटन विभागले मंगलबारदेखि यसमा कडाइ गरेको छ । आफू सम्बद्ध दल र दलका सदस्यको आरोहण गतिविधिबाहेक कुनै पनि पर्वतारोही दल वा दलका सदस्यले फोटो, भिडियो र फिल्मिङसम्बन्धी काम गरी त्यसको प्रचारप्रसार र प्रकाशन गर्न पाइने छैन, आरोहणलाई व्यवस्थित गर्न जारी नयाँ नियममा भनिएको छ । यस्ता गतिविधिले हिमाल आरोहणमा असर पारेकाले रोक्न खोजिएको विभागअन्तर्गतको पर्वतारोहण शाखाकी निर्देशक मीरा आचार्यले बताइन् । भूकम्पका बेला सगरमाथामा गएको हिमपहिरो, आरोहीका शव, त्यहाँ थुप्रिएको फोहोरलगायत नकारात्मक विषयमा जथाभावी फोटो, भिडियो खिचेर बेचबिखन गर्ने, नेपालको आरोहणबारे नकारात्मकता फैलाउनेलगायत गतिविधि गरिए । त्यस्ता कार्य रोक्न कडाइ गरिएको हो, उनले भनिन् । विभागले आरोहणबाहेक फोटो, भिडियो या डकुमेन्ट्री छायांकन गर्नुपरे अनिवार्य स्वीकृति लिनुपर्ने नियमसमेत बनाएको छ । जथाभावी फोटो वा भिडियो खिचेर प्रचार गरेको पाइएमा विदेशस्थित नेपाली दूतावासमार्फत कारबाहीको दायरामा ल्याइने निर्देशक आचार्यको भनाइ छ । आरोहणमा जाने स्वदेशी वा विदेशीको स्वास्थ्य अवस्थाबारे विभागलाई जानकारी गराउँदा आरोहण गर्न उपयुक्त भएको मेडिकल विवरण पनि पेस गर्नुपर्नेछ । यो नियमले कुनै गम्भीर रोग भएका वा वृद्धलाई सहजै आरोहणको अनुमति मिल्ने छैन । आरोहणका क्रममा आपत्कालीन उद्धार गरिएका पर्यटकलाई सुविधासम्पन्न अस्पतालमा मात्रै भर्ना गर्नुपर्नेछ । यसअघि सीमित स्रोत साधन भएका अस्पतालमा पुर्याइँदा बिरामीको मृत्यु भई अन्तर्राष्ट्रियस्तरमा नेपालको स्वास्थ्य सेवाबारे नकारात्मक प्रचार भएकाले स्वास्थ्य मन्त्रालयको अनुसन्धानका आधारमा यो नियम बनाइएको हो । विभागले हेलिकप्टर कम्पनी, वायु सेवा, टुर एन्ड ट्राभल्स, ट्रेकिङ, एक्सपिडिसन सञ्चालकलाई यसबारे सचेत गराएको जनाएको छ । त्यसैगरी आरोहणमा जाने सहयोगी कामदारलाई क्लाम्बिङ गाइड मात्रै भनेर लैजान नपाइने भएको छ । त्यसैअनुसार उनीहरूको बिमासमेत गर्नुपर्नेछ । यसैबीच विभागले खुम्बु क्षेत्रमा पर्ने ७ हजार ८ सय ६४ मिटर अग्लो नुप्से हिमालका लागि मंगलबार पहिलो आरोहण अनुमति जारी गरेको छ । चार जना क्यानेडियन नागरिकलाई चैतदेखि सुरु हुने वसन्तकालीन सिजनमा आरोहण गर्न अनुमति दिइएको हो ।"
अछाममा बजाजको नयाँ सोरुम,"काठमाडौं (कास) नेपालका लागि बजाज मोटरसाइकलको आधिकारिक वितरक हंसराज हुलासचन्द एन्ड कम्पनी प्रालिले अछाममा शुभेच्छा ट्रेडर्स एवं सप्लायर्स सोरुमको उद्घाटन गरेको छ । कम्पनीले सेल्स, सर्भिस र स्पेयर्स देशभर उपलब्ध गराउने उद्देश्यअनुसार अछाममा सोरुम सञ्चालनमा ल्याएको जानकारी दिएको छ । यसका लागि कम्पनीले शुभेच्छा ट्रेडर्स एवं सप्लायर्सर् अछामका प्रोप्राइटर भरत खड्कालाई डिलरसिप प्रदान गरेको हो ।"
जाम्बियाको वाणिज्य दूतावास नेपालमा,काठमाडौं (कास) जाम्बियाले नेपालमा आफ्नो वाणिज्य दूतावास सञ्चालनमा ल्याएको छ । अफ्रिकी मुलुक जाम्बियाले नेपालमा उद्योग व्यवसाय विस्तार गर्ने उद्देश्यले दूतावास स्थापना गरेको हो । जाम्बिया सरकारले नेपालका लागि वाणिज्यदूतमा व्यवसायी देशबन्धु बस्नेतलाई नियुक्त गरेको छ । बस्नेत नेपाल उद्योग वाणिज्य महासंघका कार्यसमिति सदस्यसमेत हुन् । बस्नेतलाई जाम्बियाको भारतस्थित नेपाल हेर्ने राजदूत जुडिथ केके क्याङगोमा कपिजिङपाङ्गाले काठमाडौंमा आयोजित एक समारोहबीच दूतावास कार्यालय सञ्चालनका लागि आवश्यक सामग्री हस्तान्तरण गरेकी छन् ।
आवास गृहलाई नागरिक लगानी कोषको सहयोग,काठमाडौं (कास) नागरिक लगानी कोषले निःसहाय सेवा सदन ज्येष्ठ नागरिक आवास गृहलाई २ लाख ५० हजार रुपैयाँ सहयोग गरेको छ । ३१ औं वार्षिकोत्सवको अवसरमा कोषले संस्थागत सामाजिक उत्तरदायित्व कार्यक्रमअन्तर्गत सहयोग गरेको हो । कोषका निमित्त कार्यर्कारी निर्देशक इन्द्रकुमार कट्टेलले सदनका उपाध्यक्ष करुणागोविन्द श्रेष्ठलाई चेक हस्तान्तरण गरे ।
'योङ ग्लोबल लिडर्स२०२१ को छनोटमा चौधरी,"काठमाडौं (कास) चौधरी ग्रुपका प्रबन्ध निर्देशक निर्वाण चौधरी वर्ल्ड इकोनोमिक फोरमको योङ ग्लोबल लिडर्स२०२१ मा छनोट भएका छन् । छनोट भएपछि चौधरीले विश्वस्तरीय मञ्चमा सहभागी हुन पाउँदा खुसी भएको प्रतिक्रिया दिएका छन् । विश्वभर उद्यमशीलता र नेतृत्व विकासमा योगदान पुर्याउँदै आएको फोरमबाट म सधैं प्रेरित रहँदै आएको छु । फोरमले विभिन्न क्षेत्र, मुलुक र पहिचान बोकेका समुदायमा नेतृत्व विकासका लागि पुलको भूमिका खेल्दै आएको छ, चौधरीले भने । आफ्नै पौरख र क्षमताले विश्वमा सकारात्मक प्रभाव पार्न सफल युवालाई फोरमले नेतृत्व विकास कार्यक्रमका लागि विश्वभरबाट गोलबन्द गर्दै आएको छ । सन् २००४ मा क्लाउस स्क्वाबद्वारा स्थापित फोरमले अन्तरसम्बन्धित विश्वव्यापी मुद्दा र चुनौती सामना गर्न तथा निकासको बाटो पहिल्याउन सघाउँछ । फोरममा १ सय २० भन्दा बढी मुलुकका १४ सय सदस्यपूर्वसदस्य छन् ।"
एनएमबीका ग्राहकलाई छुट,"काठमाडौं (कास) एनएमबी बैंकले द होराइजन होटल र आगन्तुक रिसोर्टसँग आफ्ना ग्राहकलाई छुट उपलब्ध गराउनेसम्बन्धी दुई छुट्टाछुट्टै सम्झौता गरेको छ । सम्झौताअनुसार एनएमबीका सेवाग्राहीले खाना, पेय पदार्थ, आवास र स्पा सुविधाहरूमा १५ प्रतिशत छुट प्राप्त गर्नेछन् । त्यस्तै स्विमिङ, हेल्थ क्लब र बर्थ डे केकहरूमा १० प्रतिशत छुट पाउने बैंकले जनाएको छ । बैंकका रिटेल बैंकिङ प्रमुख रोशन रेग्मी, द होराइजन होटलका कार्यकारी निर्देशक क्षितिज श्रेष्ठ र आगन्तुक रिसोर्टका प्रबन्ध निर्देशक हरि नेपालले छुट्टाछुट्टै सम्झौतापत्रमा हस्ताक्षर गरेका छन् ।"
हलेसी डेकोरमा पर्दा सिलाइ सित्तैमा,काठमाडौं (कास) महाराजगन्जस्थित हलेसी डेकोरले चैत २५ गतेदेखि पर्दाको सिलाइ सेवा निःशुल्क गर्ने भएको छ । ११ वर्षदेखि फ्लोरिङ तथा फर्निसिङमा १२ हजारभन्दा बढी परिवारलाई सेवा उपलब्ध गराउँदै आएको हलेसीले सो काम सित्तैमा गर्ने जानकारी दिएको छ ।
गाईघाटमा एभरेस्ट बैंकको शाखा,"काठमाडौं (कास) एभरेस्ट बैंकले उदयपुरको गाईघाटमा आफ्नो १०२ औं शाखा बुधबारदेखि सञ्चालनमा ल्याएको छ । बैंकका नायब महाप्रबन्धक सन्धिरकुमार र नेपाल उद्योग वाणिज्य संघ, गाईघाटका अध्यक्ष गजेन्द्र भगतले संयुक्त रूपमा शाखाको उद्घाटन गरे । सबै क्षेत्रमा बैंकिङ सेवा पुर्याउने उद्देश्यले उक्त क्षेत्रमा शाखा सञ्चालनमा ल्याएको बैंकले जानकारी दिएको छ ।"
सेन्चुरी बैंकको दसौं वार्षिकोत्सव,"काठमाडौं (कास) सेन्चुरी कमर्सियल बैंकले आफ्नो दसौं वार्षिकोत्सव विभिन्न कार्यक्रमका साथ सम्पन्न गरेको छ । उक्त अवसरमा बैंकको केन्द्रीय कार्यालय पुतलीसडकमा आयोजित वार्षिकोत्सव समारोहमा बैंकका अध्यक्ष राजेशकुमार श्रेष्ठले बलियो बैंकका रूपमा अघि बढिरहेको उल्लेख गरे । बैंकले आफ्ना १ सय २२ शाखा, १० एक्सटेन्सन काउन्टर, २३ शाखारहित बैंकिङ र ८८ एटीएममार्फत वित्तीय सेवा दिँदै आएको छ । चुक्ता पुँजी ९ अर्ब ३ करोड रुपैयाँ रहेको छ भने ८७ अर्ब ७० करोड रुपैयाँ निक्षेप परिचालन गरी बैंकले ७३ अर्ब ८८ करोड रुपैयाँ ऋण प्रवाह गर्न सक्षम भएको जनाएको छ ।"
छिमेकी उक्लिँदा पुल्चोकलाई पीडा,"(काठमाडौं)  पुल्चोक स्पोटर््स क्लब २१ ले नयाँबस्ती युवा क्लबसँग हारेसँगै बुधबार सहिद स्मारक बी डिभिजन लिगको पुछारमा रहेपछि घटुवा हुँदै सी डिभिजनमा झरेको छ । यससँगै पुल्चोकको राजधानीको दोस्रो श्रेणीको लिग यात्रा १४ औं वर्षमा आएर टुंगिएको छ ।सातदबोटोस्थित एन्फा कम्प्लेक्समा अशोक तामाङको गोलमा १९ औं मिनेटमा अग्रता लिएको नयाँबस्तीलाई विवेक गुरुङले ६३ औं मिनेटमा २० ले अगाडि बढाए । पुल्चोकका वैकल्पिक फरवार्ड सिरब लो तामाङले ५८ औं मिनेटमा गोल २१ मा छोट्याए पनि टिमले हार टार्न सकेन र रेलिगेसन मै पर्यो । पुल्चोकलाई बी डिभिजनमै टिक्न नयाँबस्तीविरुद्ध जित अनिवार्य थियो । त्यसले पनि पुल्चोकको अडिने सम्भावना झम्सीखेल युवा र मध्यपुर युथ एसोसिएसनबीच विहीबार हुने खेलको नतिजामा निर्भर हुने अवस्था थियो । तर, आठौं हारसँगै पुल्चोकले बी डिभिजनबाट बिदाइ लियो ।राउन्ड रोबिन का आधारमा आयोजित बी डिभिजन लिगमा राजधानीका दर्जन क्लब सहभागी छन् । त्यसमध्ये च्याम्पियन टिम बढुवा हुँदै ए डिभिजनमा उक्लिने र अन्तिम स्थानको क्लब घटुवा हुँदै सी डिभिजनमा झर्ने व्यवस्था थियो । छलाङ मार्दै सातदोबाटो युवा क्लबले दुई खेलअघि नै शीर्ष श्रेणीको यात्रा पक्का गर्यो भने घटुवामा पर्ने अभागी बन्यो पुल्चोक । टोलीले ११ खेलमा एक जित, दुई बराबरी र ९ हारको नतिजा निकाल्दै जम्मा ५ अंकमात्रै जोड्यो । एक खेल खेल्न बाँकी झम्सीखेलको ६ अंक छ । पुल्चोकले नयाँबस्तीविरुद्ध ३ अंक खोस्न सकेको भए झम्सीखेललाई बी डिभिजनमा टिक्न अन्तिम खेलमा मध्यपुरविरुद्ध जित अनिवार्य हुने थियो । तर, यस्ता सबै सम्भावनाको ढोका पुल्चोकले वुधबार बेहोरेको हारले बन्द गरिदियो ।२०७३ सालदेखि पुल्चोकको मुख्य प्रशिक्षकको जिम्मेवारीमा रहेका मंगल महर्जनले भने, यसपालिको खास लक्ष्य ए डिभिजनमा जाने थियो । तर, तयारी राम्रो भएन । भाग्यले साथ दिएन । सबै टिम १९२० कै थिए । हाम्रा सबै खेलाडी व्यक्तिगत कौशलमा राम्रै थिए । सुरुसुरुमा गोल गर्ने टिम अगाडि गइहाले, हार्नेलाई गाह्रो हुँदै गयो । यसपालि दुर्भाग्य नै भयो । उनको टिमले लिगको एकमात्र जित दसौं चरणमा आएर हात पारेको थियो, जहाँ पुल्चोकले नेपाली फुटबलमा गर्विलो इतिहास बोकेको आरसीटीमाथि २१ को जित रच्दै दोस्रो श्रेणीमा अडिने आशा कायमै राखेको थियो । झम्सीखेल र श्री भगवतीसँग बराबरी गरेको पुल्चोकले बाँकी आठ खेलको नतिजा प्रतिद्वन्द्वीलाई बुझाएको थियो ।मुख्य प्रशिक्षक महर्जनले असफलताको कारण खोतल्दै भने, धेरै गल्ती किपरले गरे । नयाँबस्तीसँग पनि किपरले गल्तीले हार्यौं । बल पोलमा ठोक्किनु र खाली पोस्टमा पनि गोल हान्न नसक्नु हाम्रो दुर्भाग्य भयो । नयाँबस्तीलाई पराजित गरेको भए बी डिभिजनमै बस्ने सम्भावना धेरै थियो । बढुवाघटुवाबिनाको अघिल्लो लिग (२०७५ साल) मा पुल्चोक ६ टिम रहेको समूह बी मा तेस्रो भएको थियो । त्यसबेला तीन गोलकिपर रहेको पुल्चोकले यसपालि चारजना थप गर्दै सात गोलकिपर लिगमा दर्ता गरेको थियो ।मैले सातजना किपरलाई नै खेलाएँ । तर, सबैले राम्रो गर्न सकेनन्, अन्त्यतिर आइपुग्दा मात्रै टिममा सेट हुन लागेजस्तो देखियो, प्रशिक्षक महर्जनले भने, पहिलाको लिगलाई एक महिना तयारी गरेका थियौं, यसपालि २५ दिनअघि तयारी थलियो । धेरै खेलाडी मोफसलको प्रतियोगितामा व्यस्त भएकाले तयारीमा ढिला भएको थियो । उनी अखिल नेपाल फुटबल संघ (एन्फा) का कोषाध्यक्ष रवीन्द्र जोशी अध्यक्ष रहेको पुल्चोक स्पोर्ट्स क्लबको कार्यसमिति सदस्य पनि हुन् । यस्तो टिमले बुटवल, पोखरा, पाँचथर र इलामका ३९ खेलाडी लिगका लागि दर्ता गरेको थियो । स्थानीय खेलाडी टिममा अटाएनन् ।२०४२ सालमा स्थापित पुल्चोक स्पोर्ट्सले नेपाल फुटबल संघद्वारा आयोजित सी डिभिजन लिगको छनोट खेलेकै वर्ष २०६३ मा लिग खेल्दै तेस्रो श्रेणीमा उपविजेता भएर बी डिभिजनमा स्थान बनाएको थियो । स्थानीय खेलाडीको बाहुल्यमा बी डिभिजनमा उक्लिएपछि पुल्चोक बढुवा नभए पनि घटुवामा परेको थिएन । २०६८ सालमा चौथो स्थानमा रहनु नै बी डिभिजनमा पुल्चोकको सबैभन्दा राम्रो वरीयता रह्यो । टिमको बजेटबारे पनि मुख्य प्रशिक्षक महर्जन बोले, पाँच वर्षअघि २८३० लाख रुपैयाँ खर्च भएको थियो, यसपालि त्योभन्दा बढी हुनसक्छ । पुल्चोक स्पोर्ट्सको इतिहासमा उनी यस्ता साक्षी हुन्, जो सी र बी डिभिजनमा उक्लँदा टिमका भरपर्दा डिफेन्स थिए भने तेस्रो श्रेणीमा ओर्लंदाका मुख्य प्रशिक्षक भए । छिमेकी क्लब सातदोबाटोले ए डिभिजनमा चढेको खुसी मनाइरहँदा पुल्चोक पक्कै पनि पीडामा हुनेछ ।"
पुलिस क्लब फाइनलमा,"(काठमाडौं)  काठमाडौं मेयर११ लाई १ सय ३ रनले पराजित गरी विभागीय टोली नेपाल पुलिस क्लब बुधबार काठमाडौं मेयर कप एकदिवसीय क्रिकेटको फाइनल पुगेको छ । लिग चरणको पहिलो खेलमा विभागीय प्रतिद्वन्द्वी एपीएफसँग पराजित भएयता लगातार तीन खेल जितेर पुलिसले फाइनलमा स्थान पक्का गरेको हो ।कीर्तिपुरस्थित त्रिवि क्रिकेट मैदानमा १ सय ९८ रनको लक्ष्य पछ्याएको सन्दीप लामिछानेको कप्तानीमा रहेको मेयर११ लाई ९४ रनमा अलआउट पारेर पुलिस उपाधि दाबेदार भएको छ । पवन सर्राफ र दीपेन्द्रसिंह ऐरीको स्पिन आक्रमणसामु निरीह हुँदा युवा खेलाडीसम्मिलित मेयर११ टिम ३१२ ओभरमै समेटियो ।मेयर११ का कप्तान सन्दीपले बनाएको २६ रन नै सर्वाधिक रह्यो । उनले १७ बलमा ३ चौका र २ छक्का प्रहार गरे । कृष्ण कार्की १९ र सिद्धान्त लोहनीले १८ रन बनाउनुबाहेक अन्यले दोहोरो अंकमा रन जोड्न सकेनन् ।पुलिसका पवनले ६२ ओभरमा १ मेडन राख्दै १६ रन खर्चेर ४ विकेट लिए । उनी म्यान अफ द म्याच चुनिए । प्रतियोगितामा ३ खेलबाट १२ विकेट लिएका पवन आर्मीका शाहब आलमसँगै सर्वाधिक विकेट लिनेको सूचीमा अगाडि छन् । पवनले वाग्मती प्रदेशविरुद्धको पहिलो खेल खेलेका थिएनन् ।दीपेन्द्रले ३ विकेट लिनेक्रममा ८ ओभरमा ३ मेडन राख्दै १८ रन खर्चिए । ललितनारायण राजवंशीले २ र सागर ढकालले १ विकेट लिए । झन्डै २ वर्षपछि घरेलु क्रिकेट खेलका सन्दीपको टिम मेयर११ को यो लगातार दोस्रो हार हो । पहिलो खेलमा वाग्मतीलाई हराएयता दुवै खेलमा मेयर११ पराजित भयो । बिहीबार मूलपानी मैदानमा एपीएफविरुद्ध हुने खेल उसका लागि गर या मरको अवस्था छ । बिहीबारको खेल मेयर११ ले जितेको अवस्थामा फाइनल पुग्न अर्को खेलको नतिजा कुर्नुपर्ने हुन्छ । सोही समयमा त्रिवि क्रिकेट मैदानमा वाग्मती र आर्मीबीचको खेल हुनेछ । तर एपीएफ विजयी रहेको अवस्थामा अन्य टोलीको यात्रा लिग चरणसम्म मात्र सीमित रहनेछ ।आजको विकेटअनुसार तीन सय हाराहारीमा रन बन्नुपर्ने थियो । हामीले पुलिसविरुद्ध राम्रो बलिङ गरेका हौं । त्यहीअनुसार ब्याटिङ गर्न असफल रह्यौं । हामीले कुनै एउटा लामो साझेदारीको अपेक्षा गरेका थियौं, सन्दीपले भने, यो प्रतियोगितामा हाम्रो ब्याटिङमा धेरै समस्या देखिएको छ । हामीले अनावश्यक विकेटहरू गुमाइरहेका छौं । भोलिको खेल गर या मरको अवस्थामा छ र मूलपानीको विकेट पनि त्यस्तै छ । हामी संयमित खेल्नेछौं र जितको प्रयास गर्नेछौं ।यसअघि टस हारेर ब्याटिङ गरेको पुलिसले सुरुआत राम्रो गरेको थियो । सुनील धमला र कुशल भुर्तेलले पहिलो विकेटमा ५६ रनको साझेदारी गरेका थिए । हरिशंकर साहले दुई ओभरको फरकमा दुवैलाई क्रमशः २२ र ३४ रनमा आउट गराए । अनिल साहले पनि ६ रनमात्र बनाउन सके ।त्यसपछिका ब्याट्सम्यानहरूले उल्लेखनीय साझेदारी गर्न सकेनन् । मध्यक्रममा दीपेन्द्रसिंह २४, दिलीप नाथ १२ र योगेन्द्रसिंह कार्कीले सर्वाधिक ४० रनको योगदान गरे । सातौं नम्बरमा ब्याटिङ गरेका पवनले २८ रन जोडे । त्यसपछिका चारजना सस्तैमा आउट भए । अघिल्लो महिला काठमाडौंमै भएका प्रधानमन्त्री कप राष्ट्रिय एकदिवसीयमा फाइनलमा पुग्न असफल पुलिसबाट उपाधिको अर्को अवसर आएको छ । पुलिसका कप्तान मन्जित श्रेष्ठले टिमको एकता राम्रो रहेकाले सकारात्मक नतिजा अपेक्षा गर्न सकिने बताए ।यो प्रतियोगितामा हामीले लगातार राम्रो खेलिरहेका छौं । एपीएफसँग हारेको खेल सानो अन्तरमा थियो । टिममा सबै खेलाडीहरू लयमा छन् र टिम एकताबद्ध देखिएको छ, कप्तान मन्जितले भने, बलिङमा अझै सुधार गर्नुपर्ने ठाउँ छन् ।"
"युभेन्ट्स बाहिरियो, रोनाल्डोबारे प्रश्न","टुरिन (एएफपी) क्रिस्टियानो रोनाल्डोको युभेन्ट्स मंगलबार युरोपेली च्याम्पियन्स लिग फुटबलको अन्तिम १६ बाट बाहिरिएको छ । युभेन्ट्स लगातार दोस्रो सिजन यसरी बाहिरिएको हो । युभेन्ट्सलाई १० खेलाडीमा समेटिएको एफसी पोर्टोले धक्का दियो । भलै इटालीको च्याम्पियन दोस्रो लेगमा आफ्नो भूमिमा ३२ ले विजयी रह्यो । अतिरिक्त समयमा सर्जियो ओलिभेराले फ्रिकिकबाट गरेको गोल निर्णायक साबित भएपछि दुईपल्टको पूर्वविजेता पोर्टो क्वाटरफाइनल पुग्न सफल रह्यो ।दुई लेगपछि नतिजा समग्रमा रहेको थियो, ४४ । पोर्चुगलमा पहिलो लेगमा ओलिभेराले पहिलो हाफमा पेनाल्टीबाट गरेको गोलले पोर्टो अगाडि थियो । अन्त्यमा अवे गोल का आधारमा पोर्टोको भाग्य खुलेको हो । युभेन्ट्सका प्रशिक्षक आन्द्रे पिर्लोले भने, जतिबेला च्याम्पियन्स लिगजस्तो प्रतियोगिताका दुई खेलमा ठूठूला भुल गरिन्छ भने यसको परिणाम एउटै मात्र हुनसक्छ । त्यो हो चुनौती समाप्त हुनु ।उनले थपे, च्याम्पियन्स लिगबाट बाहिरिनुको चोट हाम्रो मनमा अझै केही दिन रहनेछ । तर त्यसपछि भने हामीले सही सोचले प्रत्येक खेललाई आत्मसात् गर्नुपर्छ । अहिले हामी भर्खर मार्चमा छौं र सिरी ए को उपाधिका लागि हामी चुनौती पेस गर्न सक्छौं । अन्तिम १६ मै रोकिएपछि युभेन्ट्समा रोनाल्डोको भविष्यलाई लिएर पनि प्रश्न उठेको छ । युभेन्ट्सले २५ वर्षयता लगातार च्याम्पियन्स लिगमा यस्तै पीडादायी बहिर्गमन सहँदै आएको छ । यस्तै इर्लिङ ब्रट हल्यान्डले दुई गोल गरेपछि बोरुसिया डर्टमन्डले समग्रमा ५४ को जित निकालेर अन्तिम आठको यात्रा तय गरेको छ । सेभियाले अन्त्यतिर प्रस्तुत गरेको चुनौतीलाई निस्तेज पार्दै डर्टमन्डले दोस्रो लेग २२ को बराबरीमा खेल्यो । डर्टमुन्डले पहिलो लेग ३२ ले जितेको थियो । त्यसमा पछि हल्यान्डले दुई गोल गरेका थिए । खेलपछि निकै थकित देखिएका हल्यान्डको प्रतिक्रिया थियो, खेल निकै गाह्रो थियो, त्यसैले म निकै थाकें, तर अर्को चरण खेल्ने सोचले उत्साही छु ।सेभियाका फरवार्ड युसेफ इननासरीले ६९ औं मिनेटमा गोल गर्दै दोस्रो लेगलाई बराबरीमा ल्याएर डर्टमुन्डमाथि चर्को तनाव सिर्जना गरे । तर जर्मन टिमले हार मानेन ।"
रमाले जितिन् दौड,"पाल्पा (कास) महिला दौड प्रतियोगितामा रामपुर नगरपालिका४ की रमा श्रेष्ठ विजेता भइन् । रामपुर नगरपालिकाले १११ औं अन्तर्राष्ट्रिय नारी दिवसका अवसरमा मंगलबार भएको दौडमा २ सय ३७ प्रतियोगीलाई रमाले पछि पारिन् । रामपुर नगरपालिका कार्यालयबाट सुरु दौड बेझाडरामपुर अस्पतालविजयपुर कालीआँपडुम्रीगाउँकिसानबारी हुँदै नगरपालिका कार्यालयमा सकिएको हो । ५ किलोमिटरको दूरी रमाले २८ मिनेटमा पार गरिन् । महिलाको सुरक्षा, सम्मान र रोजगार, समृद्ध नेपालको आधार भन्ने नारासाथ मनाइएको दिवसमा रामपुर नगरपालिका३ की निशा खनाल दोस्रो भइन् । उनले ३१ मिनेटमा दूरी पार गरिन् । रामपुर नगरपालिका१०, गेझाकी रितु कुमाल तेस्रो भइन् । ३५ मिनेटमा दूरी पार गरिन् । सरस्वती राना, अनिता श्रेष्ठ, मनु परियार, अमृता थापा, सावित्रा सारु, सुशीला खत्री र विनिता रानालाई सान्त्वना पुरस्कार प्रदान गरियो । पहिलो, दोस्रो र तेस्रो हुनेले क्रमशः १०, ५ र २५ सय रुपैयाँ पुरस्कार पाए । खेलाडीलाई पुरस्कार रामपुर नगरप्रमुख रमनबहादुर थापा, उपप्रमुख विष्णुदेवी आचार्य घिमिरेले पुरस्कृत गरिन् । सान्त्वना पुरस्कार पाउनेले ११ हजार प्राप्त गरे ।"
उपमेयर महिला क्रिकेट,"(काँकडभिट्टा)  झापामा प्रथम उपमेयर ट्वान्टी२० महिला क्रिकेट सिरिज सुरु भएको छ । उद्घाटन खेलमा आयोजक मिलन क्रिकेट क्लबले पाहुना टोली कैलाली क्रिकेट क्लब धनगढीलाई ३६ रनले हरायो । स्थानीय काँकडभिट्टाको मैदानमा टस जितेर ब्याटिङ रोजेको मिलन क्रिकेट क्लबले निर्धारित २० ओभरमा १ सय १६ रन बनाएको थियो । रोमा थापाले सर्वाधिक ४३ रन जोडिन् । कप्तान रुबिना क्षत्रीले २३ र लकिता राजवंशीले १४ रन जोडे । कैलालीका मनीषा चौधरीले २, सरस्वती चौधरी र कविता कुँवरले ११ विकेट लिए । प्रत्युत्तरमा १ सय १७ रनको लक्ष्य पछ्याएको कैलालीलाई झापाली खेलाडीको घातक बलिङ भारी साबित भयो । अन्ततः कैलाली १९३ ओभरमा सबै विकेट गुमाउँदै ८० रनमा समेटियो । कविता कुँवरले २७, रेवती धामीले १२ रनबाहेक अन्य खेलाडीले दोहोरो अंक वनाउन सकेनन् । झापाकी कप्तान रुबिनासहित निङ्मा तामाङ, निशा साह र एलिशा उराँवले २२ विकेट लिए । ज्योति दनुवार र सवनमको हातमा ११ विकेट पर्यो । वुमेन अफ द म्याच मिलनकी रोमा भइन् । मेचीनगर नगरपालिकाकी उपमेयर मीना उप्रेतीले तीनदिने स्पर्धाको उद्घाटन गरिन् । नगरपालिकाले उपमेयर महिला क्रिकेट सिरिजलाई यो वर्षदेखि निरन्तर रूपमा सञ्चालन गर्ने जनाएको छ ।"
युथ वर्ल्ड बक्सिङमा भाग लिने,काठमाडौं (कास) पोल्यान्डको किसि सहरमा अप्रिल ११२३ सम्म हुने आइबा युथ मेन्स एन्ड वुमेन्स वर्ल्ड बक्सिङ च्याम्पियनसिपमा नेपालले पनि भाग लिने भएको छ । प्रतियोगिताका लागि नेपाल बक्सिङ संघले चैत ३ गते सातदोबाटोस्थित राष्ट्रिय बक्सिङ हलमा खुला छनोट प्रतियोगिता गर्ने भएको छ । प्राविधिक समितिको सुझावअनुसार संघले महिला ४६४८ केजी तथा ६० केजी तौल समूहमा छनोट प्रतियोगिता गर्नेछ । छनोटमा सन् २००२ जनवरी १ देखि २००३ डिसेम्बर ३१ सम्म जन्म भएका बक्सिङ खेलाडीले भाग लिने पाउने संघले जनाएको छ ।
होराइजन फाइनलमा,"तिलोत्तमा (कास) न्यु होराइजन क्रिकेट क्लबले बुद्ध क्रिकेट क्लबलाई २ विकेटले पराजित गर्दै टेलिकम रूपन्देही सुपर लिग क्रिकेटको फाइनल पुगेको छ । बुधबार होराइजनले १ सय ६२ रनको लक्ष्य ४२ ओभरमा ८ विकेट गुमाएर पूरा गरेको थियो । त्यसमा पूर्वराष्ट्रिय खेलाडी शक्ति गौचनले नटआउट ४२, मनिष थापाले २७ र सुमित पराजुलीले नटआउट २४ रन बनाए । बुद्धका रुपेश कुर्मीले ४, रिजन प्रजूले ३ र अमित अग्रहरीले १ विकेट लिएका थिए । त्यसअघि बुद्धले ४१५ ओभरमा सबै विकेट गुमाई १ सय ६१ रन बनाएको थियो । अजय त्रिपाठीले ४४, रिजन प्रजुले ३९, निखिलेश यादवले १६ र कमलेश यादवले नटआउट ११ रन बनाए । होराइजनका शक्ति गौचनले ८५ ओभरमा ४ मेडन राख्दै ११ रन खर्चेर ४ विकेट लिए । उनी म्यान अफ द म्याच भए । पुरुषोत्तम भट्टराई र राहुल प्रजापतीले २२, सुमित पराजुलीले १ विकेट लिए ।"
जीएचसीए र एन्जल हर्ट विजयी,काठमाडौं (कास) ग्रेट हिमालय क्रिकेट एकेडेमी (जीएचसीए) र एन्जल्स हर्ट एकेडेमी नेपालपाकिस्तान मैत्रीपूर्ण ट्वान्टी२० क्रिकेटको सेमिफाइनल पुगेका छन् । पाकिस्तानी दूतावासको मैदानमा बुधबार समूह सी को ग्रेट हिमालयले एसआर विद्यापीठलाई ५ विकेटले हरायो । टस हारेर ब्याटिङ गरेको एसआर विद्यापीठले इनिङ्सको अन्तिम बलमा अलआउट हुनुअघि १ सय ५३ रन बनायो । विजय गौतमले ७५ रन जोडे । ग्रेट हिमालयका विज्ञान गौतमले ३ विकेट लिए । जवाफमा ग्रेट हिमालयले चार बलअगावै ५ विकेट गुमाएर लक्ष्य भेट्टायो । ग्रेट हिमालयका हेमन्त श्रीवास्तवले ५१ र संगीत बुढाथोकीले ४२ रनको योगदान गरे । विद्यापीठका अनुपम पाण्डेले २ विकेट लिए । अर्को खेलमा समूह डी मा स्कुल अफ क्रिकेटसँग ८ रनको हार बेहोरे पनि नेट रनरेटका आधारमा अगाडि रहँदै एन्जल्स हर्ट सेमिफाइनल पुगेको हो ।
राष्ट्रिय पेन्केक सिलात सुरु,काठमाडौं (कास) प्रथम राष्ट्रिय पेन्केक सिलात मार्सल आर्ट प्रतियोगिता बुधबारदेखि बारा बर्दिया नगरपालिकाको धरमपुरमा सुरु भएको छ । बिहीबारदेखि प्रतिस्पर्धा सुरु हुनेछ । बर्दिया जिल्ला पेन्केक सिलात संघले बारा बर्दिया नगरपालिकाको सहयोगमा भएको प्रतियोगितामा सातै प्रदेश र आयोजक गरी ८ टिमका ८२ खेलाडी सहभागी छन् । पुरुषमा ५ र महिलामा ४ फाइट समावेश रहेको छ । नेपाल पेन्केक सिलात संघका अध्यक्ष दीपेशकुमार पुनले खेलको व्यापकता दिन मोफसलमा प्रतियोगिता आयोजना गरिएको बताए ।
