शीर्षक,विवरण
दाहालनेपाल आआफ्नै पार्टीमा,"स्थायी कमिटीको अनौपचारिक बैठकमा जानुअघि नेपाल समूहका नेताहरूले कानुनविद्सँग परामर्श गरेका थिए । उक्त परामर्शमा पूर्ववत् पार्टीमा सक्रिय नरहँदा झन् जटिल अवस्था आउन सक्ने राय कानुनविद्हरूले दिएका थिए । उता ओली पक्षले समेत दाहालनेपाल समूह पुनरावलोकनमा जानेबित्तिकै नेपाल पक्षीय नेताहरूलाई अनुशासन उल्लंघनको कारबाही गर्ने तयारी गरिरहेका थिए । यही भेउ पाएपछि नेताहरूले आआफ्नै पार्टीमा बस्ने र ओली प्रवृत्तिविरुद्ध संघर्ष गर्ने निर्णय गरेका हुन् ।सर्वोच्च अदालतको फैसलापछि नेपाल समूह अप्ठेरोमा परेको थियो । एमाले दल फुटाउने संख्या पनि नपुग्ने र दल नै छोडेर जाँदा पनि माओवादीसँग मिसिएर गएको सन्देश जाने भएपछि नेपाल समूहलाई समस्या परेको थियो । नेपाल समूहसँग एमालेको संसदीय दलमा ४० प्रतिशत सांसद नभएकाले उनीहरूले दल विभाजन प्रक्रिया रोज्दा सांसद पद नै त्याग्नुपर्ने स्थिति आउन सक्थ्यो । यस्तोमा नेपाललाई साथ दिने सांसदको संख्या झन् घट्न सक्ने आकलन उनले गरेका थिए । नेपाल समूहका धेरै नेता नाम र चुनाव चिह्न सूर्यप्रति पनि आकर्षित रहेकाले तत्कालै पार्टी छोडेर अर्कोमा जाँदा हुने राजनीतिक जोखिम मोल्न तयारसमेत नदेखिएपछि पूर्ववत् पार्टीभित्र संघर्ष गर्दै अघि बढ्ने निष्कर्षमा पुगेका हुन् । अदालत र राज्यका बारेमा हामीले जे अभ्यास गरेका छौं, अहिले त्यही परिणाम आयो, खल्तीबाट मान्छे पठायौं र अहिले खल्तीले चाहेअनुसार निर्णय भयो, नेता घनश्याम भुसालले कान्तिपुरसँग भने, अदालत र न्यायाधीशले राजनीति गर्ने, अनि हामीचाहिँ कानुन पालना गर्नेमा पर्यौं । त्यसैले हामी अदालतले गरेको निर्णय अस्वीकार गर्दैनौं । अब हामी विगतमा एमाले हुँदा र नेकपामा हुँदा जे गर्थ्यौं, त्यही गर्नेछौं । उनका अनुसार पूर्ववत् पार्टीको अवस्थामा पुगे पनि अदालतले गरिदिएको निर्णयले मात्र राजनीतिक प्रश्नहरूको हल भएको छैन । त्यस्तै पार्टी एकताको आवश्यकता र औचित्य कुनै फैसलाका कारण नमरेको उनले बताए । बैठकमा अध्यक्षहरू पुष्पकमल दाहाल र माधवकुमार नेपालले पार्टी एकताको सम्भावना अझै रहेको र आ आफ्नो ठाउँमा बसेर त्यसका लागि पहल गर्ने बताएका थिए । उनीहरूले पार्टी एकता ऐतिहासिक ढंगले गरिए पनि त्यसलाई ओलीले समाप्त पार्ने काम गरेको बताएका थिए । अदालतको फैसलाका कारण टेक्निकल्ली हामी उता भएका छौं तर हामी ओली प्रवृत्तिविरुद्ध लड्छौं, बैठकमा नेता नेपालले भनेका थिए, अदालतको फैसला स्विकार्दै हामी फेरि पनि मिलेर अघि बढ्छौं ।यसअघि दाहालनेपाल समूहका बीचमा एकीकरणका लागि कुनै उपाय छ कि भनेर लामो परामर्श भएको थियो तर जताबाट हिसाब गर्दा पनि अहिलेको अवस्थामा पूर्ववत् पार्टीमा रहनुजति सुरक्षित अर्को उपाय नभएकाले आआफ्नो पार्टीमा बसेर फेरि एकताका लागि पहल गर्नुपर्ने राय अधिकांश स्थायी कमिटी सदस्यले राखेका थिए । बैठकमा अध्यक्ष दाहालले लोकतान्त्रिक शक्तिहरू मिलेर जानुपर्ने अवस्था रहेको र त्यसका लागि जो जहाँ भए पनि सहकार्य हुने बताएका थिए । हामी क्रान्ति गर्ने मान्छे हौं, जस्तो फैसला आए पनि मिलेर जानेछौं, पहिले गरेका एकता नराम्रो थिएन, केपी ओलीका कारण सफल हुन सकेन, अध्यक्ष दाहालले बैठकमा भनेका थिए, लोकतान्त्रिक शक्तिसँग हामी मिलेर जानुपर्छ ।"
ओली समूहका माओवादी के गर्छन् ?,"एमाले वा अन्य कुनै नाम भनेको प्राविधिक कुरा मात्र हो, मुख्य कुरा विचार र एजेन्डा हो, उनले भने । उनले आफूहरूले ओलीको साथ नछोड्ने बताए । थापाजस्तै अन्य मन्त्रीहरूले यो विषयमा खुलेर बोलेका छैनन् तर आइतबार अदालतको फैसलापछि बालुवाटारमा भएको समीक्षा बैठकमा माओवादी केन्द्रका नेताहरूलाई के गर्ने भनेर प्रधानमन्त्रीले सोधेका थिए । त्यसक्रममा उनीहरूले आफ्नो सांसदलगायत पद, पार्टीका पद गए पनि ओलीसँगै बस्ने धारणा राखेको ओलीनिकट एक नेताले बताए । अब दाहालसँग सहकार्य गरिरहेका नेताहरूले ओलीसँगै सहकार्य गर्ने गरी एमालेको हैसियतमा क्रियाशील रहने निर्णय गरेपछि उनीहरू पनि आफ्नो पूर्वपार्टीतर्फ फर्किन सक्ने सम्भावना पनि छ ।"
के होलान् प्रदेश सरकार ?,"माओवादी केन्द्रका प्रदेशसभा सदस्यहरू एक भएर आएको अवस्थामा स्वागत गर्ने उनको भनाइ छ ।अब अविश्वास प्रस्तावमा हस्ताक्षर गर्ने नेकपा एमालेका प्रदेशसभा सदस्यहरूले अविश्वास प्रस्ताव फिर्ता लिनुपर्ने होइन भने सभामुख भण्डारीले अविश्वास प्रस्ताव खारेज गरेर अघि बढ्नुको विकल्प नभएको राजभण्डारीले बताए । अविश्वासको प्रस्ताव फिर्ता वा खारेज नभएको अवस्थामा मुख्यमन्त्री राईले गरेको १७ जना प्रदेशसभा सदस्यको कारबाही यथावत् रहने उनको भनाइ थियो ।तत्कालीन नेकपाको दुईतिहाइ बहुमतका साथ बनेको प्रदेश १ सरकारमा तत्कालीन एमालेबाट मुख्यमन्त्री शेरधन राईसहित सामाजिक विकासमन्त्री जीवन घिमिरे, आन्तरिक मामिला तथा कानुनमन्त्री हिक्मत कार्की र उद्योग, वन, पर्यटन तथा वातावरणमन्त्री जगदीश कुसियत मन्त्री बनेका थिए ।तत्कालीन माओवादी केन्द्रबाट आर्थिक मामिला तथा योजनामन्त्री इन्द्रबहादुर आङ्बोले एक्लैले मन्त्री पद पाएका थिए । आफूविरुद्ध अविश्वासको प्रस्ताव लैजान हस्ताक्षर अभियान सञ्चालन गरेको भन्दै मुख्यमन्त्री राईले आङ्बोलाई मन्त्रीबाट पुस ११ मा बर्खास्त गरेका थिए । पुस १२ मा ३७ जना सांसदले मुख्यमन्त्रीविरुद्धको अविश्वास प्रस्ताव ल्याएका थिए ।अविश्वास प्रस्ताव दर्ता गर्नुअघि एमालेका तर्फबाट मन्त्री भएका सामाजिक विकासमन्त्री जीवन घिमिरे र राज्यमन्त्री जसमाया गजमेर तथा माओवादी केन्द्रका उद्योग, पर्यटन, वन तथा वातावरण राज्यमन्त्री विजय विश्वासले राजीनामा दिएर अविश्वासको प्रस्तावमा समर्थन गर्न पुगेका थिए ।मुख्यमन्त्री राईले प्रस्तावको पक्षमा रहेको नेकपाका सांसदलाई आफ्नो पक्षमा तान्ने जोडबल गरिरहेका बेला नेकपा र माओवादी केन्द्र ब्युँझाउने फैसला गरेपछि उनलाई राहत भएको छ ।वाग्मतीमा थप अन्योलएमाले र माओवादी केन्द्र ब्युँतिएर पूर्ववत् अवस्थामा फर्किनुपर्ने भएसँगै वाग्मती प्रदेश सरकारमा थप अन्योल छ । प्रदेशसभामा साविक दाहालनेपाल समूहले मुख्यमन्त्री डोरमणि पौडेलविरुद्ध अविश्वास प्रस्ताव दर्ता गरेका थिए । पौडेलले अविश्वास प्रस्ताव सामना गर्न नचाहेकै अवस्थामा अदालतबाट आएको फैसलाले अन्योल थप लम्बिने देखिएको हो । फागुन ५ का लागि आह्वान भएको प्रदेशसभा बैठक अन्तिम समयमा आएर अर्को सूचना जारी नभएसम्मका लागि स्थगित भएको छ । संसद् पुनःस्थापना गर्ने सर्वोच्चको फैसलापछि प्रदेशको अन्योल हट्ने ठानेका बेला अदालतको अर्को आदेशले अविश्वास प्रस्ताव अब कसरी अघि बढ्छ भन्ने अनिश्चित भएको हो । निर्णायक मानिएको कांग्रेसले ठोस निर्णय गरेको थिएन । अविश्वास प्रस्तावका समर्थक र बचाउ गर्ने पक्षमा आवश्यक सदस्य संख्या पुगेको थिएन ।प्रदेशसभामा तत्कालीन नेकपा एमालेकै एकल बहुमत थियो । १ सय १० सदस्यीय प्रदेशसभामा एमालेका ५८ छन् । प्रदेश संसदीय दलमा पौडेलले अष्टलक्ष्मी शाक्यलाई पराजित गरेका थिए । पौडेलले ३४ मत ल्याएका थिए भने शाक्यले २४ मत ल्याएकी थिइन् । अहिले उनै शाक्यलाई प्रदेशमा मुख्यमन्त्रीको प्रस्ताव गर्दै तत्कालीन माओवादी केन्द्रका २२ सांसदको हस्ताक्षरसहित पौडेलविरुद्ध अविश्वास प्रस्ताव दर्ता गरिएको छ । साविक दाहालनेपाल समूहका ४५ सांसदले हस्ताक्षर गर्दै पुस १० गते अविश्वास प्रस्ताव दर्ता गरेका थिए ।तत्कालीन माओवादी केन्द्र संसदीय दलका नेता शालिकराम जम्मकट्टेलले सर्वोच्चको फैसलापश्चात् अन्योल भएको बताए । राजनीतिक कसरी अगाडि बढ्छ हेर्न बाँकी नै छ । हामीले दर्ता गराएको अविश्वासको प्रस्ताव कायमै रहन्छ । समर्थन फिर्ता लिनुपर्ने अवस्था आए सोहीअनुसार गर्छौं, उनले भने ।गण्डकीमा मुख्यमन्त्री सुरक्षितवैधानिक रूपमा पार्टी छुट्टिँदा गण्डकी प्रदेशका मुख्यमन्त्री पृथ्वीसुब्बा गुरुङ हाललाई सुरक्षित देखिएका छन् । प्रदेशमा राष्ट्रिय जनमोर्चाले समर्थन फिर्ता लिने कुनै निर्णय नगरेकाले उनको सरकार जोगिने भएको हो । एमाले ब्युँतिएपछि मुख्यमन्त्रीको पक्षमा उनीसहित २८ सांसद छन् । कुल ६० सांसदमध्ये राष्ट्रिय जनमोर्चाका ३ सांसदले समर्थन जारी राख्दा एमालेतर्फ ३१ सांसद हुनेछन् । नेकपा नै रहँदा ओली समूहमा मुख्यमन्त्रीसहित २६ सांसद थिए । पूर्वएमालेका इन्द्रलाल सापकोटा साविक दाहालनेपाल पक्षमा थिए । स्वतन्त्रबाट चुनाव जितेका राजीव गुरुङ (दीपक मनाङे) पछि नेकपामा प्रवेश गरेका थिए । पछिल्लो समय उनले आफूलाई वामदेव गौतमको एकता अभियानको पक्षमा उभ्याएका थिए । प्रदेशसभामा माओवादी केन्द्रका १२ सांसद छन् । पार्टी एउटै हुँदा दुई तिहाइ सांसदको समर्थनमा गुरुङ मुख्यमन्त्री चुनिएका थिए । मुख्यमन्त्री गुरुङ पूर्ण रूपमा सुरक्षित भने छैनन् । राष्ट्रिय जनमोर्चाले केन्द्रमा सरकारलाई दिएको समर्थन फिर्ता गरे पनि प्रदेशमा कुनै निर्णय गरेको छैन । राजमो संसदीय दलका नेता कृष्ण थापाले गण्डकीमा आफ्नो पार्टी पर्ख र हेर कै अवस्थामा रहेको बताए । नयाँ परिस्थिति कसरी आउँछ भन्न सकिन्न, उनले भने, अहिलेको समर्थन भने रहिरहन्छ । जनमोर्चाले समर्थन फिर्ता लिने निर्णय गरे मात्रै मुख्यमन्त्री अल्पमतमा पर्नेछन् । माओवादी केन्द्रका सांसद दीपक कोइराला एमाले एकातिर र बाँकी दल अर्कोतिर भएर सरकार बनाउने सम्भावना पनि जीवितै रहेको बताउँछन् । केन्द्रमा सर्वोच्चको फैसला पुनरावलोकनका लागि लैजाने भन्ने कुरा छ, उनले भने, माथिबाट के सर्कुलर आउँछ भन्ने पर्खाइमै छौं । एमालेबाहेक कांग्रेसका १५, माओवादी केन्द्रका १२ (सभामुखसहित), राष्ट्रिय जनमोर्चाका ३ र जनता समाजवादी पार्टीका २ गरी ३२ सांसदको समर्थनमा सरकार बन्न सक्छ । यद्यपि, कांग्रेस पनि केन्द्रकै निर्देशनको पर्खाइमा छ ।माधव नेपाल पक्षका सांसद इन्द्रलाल सापकोटा कम्युनिस्ट पार्टी जोगाउन एकता आवश्यक रहेको बताउँछन् । अदालतले आफ्नो क्षेत्राधिकारभन्दा बाहिर गएर फैसला गरेकाले बाँकी घटनाक्रम कसरी अगाडि बढ्छ, आफ्नो निर्णय पनि त्यसैमा भरपर्ने उनले बताए । जसले एमाले खारेज गरेर नेकपा बनाए, तिनैले आफैंले जन्माएको पार्टी फुट्दा हर्षबढाइँ गरेका छन्, उनले भने, उनीहरू अहिले खुसीमा रमाए पनि गन्तव्यमा पुग्न एकताबिना सम्भव छैन । लुम्बिनीमा जसपा निर्णायकएमाले र माओवादी केन्द्र ब्युँतिएसँगै त्यसको असर लुम्बिनी प्रदेश सरकारमा पनि पर्ने देखिएको छ । लुम्बिनीमा तेस्रो शक्तिका रूपमा रहेको जसपा अबको सरकार गठनमा निर्णायक शक्तिका रूपमा देखिने भएको हो ।लुम्बिनी प्रदेशमा पूर्वएमाले नेता शंकर पोखरेलको नेतृत्वमा नेकपाको बहुमतको सरकार छ । अब एमाले र माओवादी छुट्टिएसँगै पोखरेल नेतृत्वको सरकार पनि अल्पमतमा पर्नेछ । ८७ प्रदेशसभा सदस्य रहेको लुम्बिनी प्रदेशमा पूर्वएमालेका ४१ र माओवादीका २० जना छन् । मुख्यमन्त्री पोखरेललाई सरकार सञ्चालनका लागि ४४ मत आवश्यक पर्छ, जुन अब एमालेबाट मात्र सम्भव छैन । कांग्रेसका १९, जनता समाजवादी पार्टीका ६ र राष्ट्रिय जनमोर्चाका एक सदस्य छन् । लुम्बिनी प्रदेशमा जसको सरकार बनाउन पनि अब जसपा निर्णायक बन्ने भएको छ ।कांग्रेसका प्रमुख सचेतक फकरुद्दिन खानले प्रदेशमा कांग्रेस, माओवादी र जसपाको समीकरण बन्न सक्ने बताए । केन्द्रमा त्यस्तै समीकरण बन्ने संकेत देखिएको छ, उनले भने, लुम्बिनी प्रदेशमा पनि त्यस्तै कोणबाट छलफल चल्दै छ । कांग्रेस, माओवादी र जसपा मिल्दा ४५ मत हुन्छ । त्यसमा सभामुख पूर्वमाओवादीबाट छन् । केन्द्रको समीकरण जस्तो बन्छ, त्यही समीकरणबाट लुम्बिनी प्रदेशमा पनि सरकार फेरबदल हुने निश्चितजस्तै रहेको एक माओवादी नेताले बताए । अब लुम्बिनी प्रदेशमा एमालेबाहेकको सरकार बन्न सक्छ, उनले भने, त्यसमा राष्ट्रिय जनमोर्चाको समेत समर्थन रहनेछ ।जसपाका प्रमुख सचेतक सन्तोष पाण्डेले भने अहिले नै समीकरणका विषयमा कुनै छलफल नभएको बताए । केन्द्रमा सरकार पक्षसँग नै छलफल सुरु भएको छ । रेशम चौधरीको रिहाइसहितका पार्टीका केही माग रहेको र त्यसमा सरकारले छलफल गरौं भनेकाले अहिले नै समीकरणको टुंगो नलागेको उनले बताए । केन्द्रमा जे हुन्छ, त्यही प्रदेशमा हुन्छ भन्ने पनि छैन, उनले भने, प्रदेशको आफ्नै स्वायत्तताको कुरा पनि हो, संघीयताको मर्म पनि त्यही नै हो । प्रदेशमा एमालेसँग जसपाले सहकार्य गर्न पनि सक्ने उनले संकेत गरे । लुम्बिनी प्रदेशमा जसपाले समर्थन गरेको अवस्थामा मुख्यमन्त्री पोखरेलका लागि स्पष्ट बहुमत पुग्ने अवस्था छ ।कर्णालीमा डगमगसर्वोच्चको फैसलापछि कर्णालीको सत्तासंघर्ष पुनः चर्किने देखिएको छ । विशेषतः वर्तमान सरकार ढाल्न र गठन गर्न ठूलै रस्साकसी हुने राजनीतिक विश्लेषकहरू बताउँछन् । ४० सदस्यीय कर्णाली प्रदेशसभामा एमाले २०, माओवादी केन्द्र १३, कांग्रेस ६ र राप्रपाबाट १ जना सांसद छन् । वाम गठबन्धनबीच भएको सहमतिमा कर्णाली प्रदेश माओवादीको भागमा परेपछि २०७४ फागुनमा माओवादी केन्द्रका संसदीय दलका नेता महेन्द्रबहादुर शाहीको नेतृत्वमा सरकार गठन भएको थियो । उतिबेला एमालेको समर्थनमा संविधानको धारा १६८ (२) अनुसार संयुक्त सरकार बनेको थियो । नेकपा एकीकरणपश्चात् भने उक्त सरकार १६८ (१) को बहुमतीय सरकारमा रूपान्तरण भयो । सर्वोच्चको फैसलापछि अब कर्णाली सरकार १६८ (२) को अवस्थामा पुगेको छ । अब माओवादी केन्द्रको संसदीय दलको नेतामा मुख्यमन्त्री शाही र एमाले संसदीय दलको नेतामा यामलाल कँडेल पुनःस्थापित भएका छन् । ओली पक्षीय नेता कँडेलकै अगुवाइमा गत असोजमा मुख्यमन्त्री शाहीविरुद्ध पार्टी संसदीय दलमा अविश्वासको प्रस्ताव दर्ता भएको थियो । अब विधिवत् रूपमा पार्टी फरक भइसकेको अवस्थामा उनले सरकार गठनका लागि माओवादी केन्द्रलाई दिएको समर्थन फिर्ता प्रक्रिया सुरु गर्नेछन् । एमालेले त्यस्तो निर्णय गर्यो भने मुख्यमन्त्रीले संसद्बाट विश्वासको मत लिनुपर्ने छ ।दलका नेता कँडेललाई विश्वासको मत फिर्ता लिने निर्णय गराउनका लागि पहिलो संघर्ष संसदीय दलभित्रै गर्नुपर्नेछ । २०७४ माघमा संसदीय दलको नेता चुनिँदा उनीसँग १२ र माधवकुमार नेपाल पक्षसँग ८ सांसद थिए । पछिल्लो समीकरण बदलिएको छ । ओली पक्षमा रहेका मन्त्रीद्वय दल रावल र नन्दसिंह बुढा तथा सांसद पदम रोकाया नेपाल पक्षमा छन् । अहिलेकै अवस्थामा कँडेललाई संसदीय दलबाट आफ्नो अनुकूल निर्णय गराउन निकै कठिन छ, भोलि परिस्थिति बदलियो भने फरक कुरा हो, एमालेका एक सांसदले भने, संसदीय दलमा आफूलाई बहुमतमा पुर्याउन उनले केही सांसदलाई आफ्नो पक्षमा लिनुपर्नेछ ।एमालेले आफ्नै नेतृत्वमा सरकार गठन गर्न चाहेमा दलभित्र अर्को रस्साकसी सुरु हुनेछ । नेपाल पक्षीय हालका आर्थिक मामिला तथा योजनामन्त्री प्रकाश ज्वाला समूहले कँडेललाई मुख्यमन्त्री हुनबाट रोक्नका लागि कँडेलविरुद्ध अविश्वासको प्रस्ताव ल्याउन सक्ने ती सांसदको भनाइ छ । निकै लामो रस्साकसीपछि २०७४ माघ २५ गते ज्वालाको प्रस्तावमा कँडेल एमाले संसदीय दलको नेतामा चयन भएका थिए । उतिबेला अल्पमतमा रहेका ज्वालाले बाध्य भएर कँडेललाई समर्थन गरे पनि अहिले अवस्था बदलिएको छ, उनी दलभित्र बहुमतमा छन्, ती सांसदले भने, आफ्नो पक्षमा हालको बहुमत जोगाएरै राख्न सकेमा कर्णालीको सत्ता ज्वालाको पक्षमा जान सक्छ ।यद्यपि कर्णालीको सत्ता समीकरण केन्द्रीय राजनीतिबाट टाढा हुने अवस्था भने छैन । नेपाल समूहले ओली नेतृत्वको एमालेमै गएर संघर्ष गर्ने कि फरक निर्णय लिने भन्ने विषय महत्त्वपूर्ण हुनेछ । कानुनविद्समेत रहेका माओवादी केन्द्रका सांसद धर्मराज रेग्मी दल विभाजनजस्तो महत्त्वपूर्ण विषय केन्द्रीय राजनीतिसँग जोडिएकाले तत्काल प्रदेशमा अन्योलताबाहेक अरू स्पष्ट दृश्य नदेखिएको बताउँछन् । सर्वोच्चको फैसलापछि बीचमा भएका समीकरणहरू पनि स्वाभाविक रूपमा भत्किएका छन्, हामी पूर्ववत् पार्टीमा फर्किएका छौं, पछिल्लो समय ओली पक्षमा लागेका उनले भने, दलभित्र भएपछि ह्वीप लाग्ने वा अन्य कानुनी परिबन्धहरू बेहोर्नुपर्ने बाध्यताले सबैलाई बाँध्नेछ ।यदि एमाले एकढिक्का भयो भने कर्णालीमा उसका लागि सत्तारोहण सहज छ । २० जना सांसद आफूसँगै रहेकाले थप १ जना सांसदको साथ पाएमा सरकारमा जान सकिनेछ । यसका लागि राप्रपाको सहयोग भए पुग्छ । एमालेबाहेक अर्को दल सत्तामा जानका लागि भने निकै जटिलता देखिन्छ । प्रदेशसभामा रहेका कांग्रेस, माओवादी केन्द्र र राप्रपा जोड्दासमेत एक सांसदको आवश्यकता खड्किन्छ । एमाले एक भएको अवस्थामा त्यसको व्यवस्थापन असम्भव हुने निश्चित छ ।सुदूरपश्चिम सरकार संकटमा एमाले र माओवादी केन्द्र अलग भएसँगै सुदूरपश्चिम प्रदेश सरकारको सत्ता संकट सुरु भएको छ । मुख्यमन्त्री त्रिलोचन भट्ट माओवादीका हुन् । माओवादीका १४ जना सांसदले मात्रै प्रदेश सरकार टिक्ने अवस्था छैन । सरकारका लागि तीनमध्ये दुई दल मिल्नैपर्ने बाध्यता आएको छ ।५३ सदस्यीय प्रदेशसभामा एमालेका २५, माओवादीका १४, कांग्रेसका १२ र जसपाका २ जना सांसद छन् । सरकार गठनका लागि २७ मत आवश्यक हुन्छ । केन्द्रीय समीकरण कसरी विकास हुन्छ भन्नेमै भर पर्ने देखिन्छ, सरकारका प्रवक्ता एवं एमालेका सांसद प्रकाशबहादुर शाहले भने, हाल साविक नेकपाको बहुमतको सरकार छ, अब संयुक्त सरकारको अवस्था उत्पन्न हुने देखिन्छ ।देवनारायण साह (मोरङ),सुवास बिडारी (मकवानपुर), दीपक परियार (पोखरा), घनश्याम गौतम (रूपन्देही), कलेन्द्र सेजुवाल (सुर्खेत) र अर्जुन शाह (धनगढी)"
निरीह नेपाल,"पुस ५ मा प्रधानमन्त्री केपी शर्मा ओलीले प्रतिनिधिसभा विघटन गर्ने निर्णय गरेसँगै साविक नेकपाको दाहालनेपाल समूहले तत्कालीन माओवादी केन्द्रको पार्टी कार्यालय पेरिसडाँडालाई आफ्नो कार्यालयका रूपमा प्रयोग गर्यो । एमालेकै माधवकुमार नेपालतिरका नेताहरू तत्कालीन एमाले पार्टी कार्यालय धुम्बाराही फर्किएर पनि गएनन् ।पुस ९ मा माधवकुमार नेपाल नेकपाको दाहालनेपाल समूहको अध्यक्ष बनेसँगै पेरिसडाँडामा लगभग सबैजसो कमिटीका बैठक बसे । कार्यालयबाहिर दुवैतिरका नेताकार्यकर्ताको भीड लाग्न थाल्यो । २०७५ जेठ ३ मा एमाले र माओवादी केन्द्र एक भएपछि सुनसान बनेको पेरिसडाँडामा पुस ५ यता रौनक थियो, सोमबार भने सन्नाटा । दाहालनेपाल समूहको स्थायी कमिटी सदस्यहरूको अनौपचारिक बैठकमा सहभागी हुन गएका पूर्वएमालेतर्फका स्थायी कमिटी सदस्यहरू आफ्नो भनाइ राख्दै फुत्तफुत्त निस्किइरहेका थिए । अदालतको फैसलापछि एमाले नै आफ्नो पार्टी हो भन्ने मानसिकतामा रहेका नेताहरूलाई उक्त बैठक त्यति रुचिकर नहुनु स्वाभाविक पनि हो । साँझ बैठक सकिने बेलासम्म बसेका नेपालसँग उनका टिमका थोरै मात्रै स्थायी कमिटी सदस्य बाँकी थिए ।माओवादी केन्द्र र एमाले पूर्ववत् अवस्थामै रहेको अदालतको फैसलासँगै आफूसँग रहेका ४० सांसद र ९० जना केन्द्रीय सदस्यमध्ये सबै जना आफैंसँग नरहन सक्छन् भन्ने आकलनले नै नेता नेपाल अदालतको फैसलाको सम्मान गर्नुपर्छ भन्ने निचोडमा पुगे । त्यसैले उनी आफ्नो पक्षको स्थायी कमिटी बैठकमा अन्तिमसम्म बसेर फर्किए । सोमबार बिहानै उनले कान्तिपुरसँग यो स्थायी कमिटी बैठकको कुनै कानुनी वैधता नभए पनि राजनीतिक अर्थमा मात्रै बस्न सकिने बताएका थिए । बैठकमा नेपालले आफूहरू प्राविधिक रूपमा मात्रै टाढा रहेको र पार्टी एकताका लागि फेरि पनि प्रयास गर्ने बताएका थिए । हामी टेक्निकल्ली टाढा हुनुपर्यो । हाम्रो संघर्ष फेरि पनि विचार, सिद्धान्त, विधिकै सन्दर्भमा हुन्छ । एमालेभित्र फेरि पनि केपी प्रवृत्तिविरुद्ध संघर्ष गरिन्छ, नेपालले भने, सकेसम्म पार्टी एकतालाई पूर्ववत् अवस्थामा पुर्याउन पहल गर्छौं । सकिएन भने कार्यनीतिक एकताका लागि पहल गर्छौं, मोर्चाका लागि पहल गर्छौं, हामी छलफल गरेर एकताबद्ध भएरै जाने हो ।वाम गठबन्धनदेखि वाम एकतासम्म महत्त्वपूर्ण भूमिका खेलेका नेपाललाई ओलीले त्यतिखेरसम्म भाउ दिएका थिए, जुन दिन वाम एकता भएर ओली सरकार दुई तिहाइ बहुमतको शक्तिशाली सरकार बन्यो । त्यसपछि ओलीले नेपालकै प्रस्तावमा आफू सर्वसम्मत रूपमा पार्टी संसदीय दलको नेता बन्दै त्यही आधारमा प्रधानमन्त्री बनेको बिर्सिए । २०७५ जेठ ३ गते पुष्पकमल दाहालको माओवादी केन्द्रसँग एकीकरण भएपछि दाहाल र ओलीका बीचमा सम्बन्ध प्रगाढ बन्दै गयो, नेपाललाई बिस्तारै साइड लगाउन थालियो । ओलीको पेलान नेपाल समूहलाई अत्यधिक हुन थाल्यो । ओलीको व्यक्ति र गुटकेन्द्रित निर्णयमा नेपालले असहमति दर्ज गर्दै अघि बढ्दै गए । २०५० देखि २०६५ सम्म एमालेको नेतृत्वमा रहँदा नेपाल जसरी ओलीमाथि हावी हुँदै गएका थिए, ओलीले त्यसको बदला २०७१ मा एमालेको नवौं महाधिवेशनबाट अध्यक्ष चुनिएसँगै लिन थाले । नेपालले सम्झिएसम्म तत्कालीन एमालेको पदाधिकारीमा पराजित अरू नेताहरूलाई स्थायी कमिटी सदस्यमा मनोनीत गरिसक्दा पनि नेपालको सिफारिसका रघुजी पन्तलाई ओलीले पार्टी निर्णयका बाबजुद निकै पछिसम्म स्थायी कमिटी सदस्य नै बनाएनन् । त्यतिखेर मैले ओली आफ्नो वचनको पक्का रहेनछन् भन्ने निष्कर्ष निकालेको थिएँ, नेपालले यसअघि एउटा संवादमा कान्तिपुरसँग भनेका थिए, त्यसपछि धोकाधडी कति भए कति, गनिसाध्य छैन । नेता अष्टलक्ष्मी शाक्यले गलत प्रवृत्तिविरुद्धको लडाइँ जारी राख्नुपर्ने बताइन् । हामी ठूलो षड्यन्त्रको सिकार भएका छौं, उनले भनिन्, तर हामी निराश भएर अँध्यारो मुख लगाउनु हुँदैन, हामीले निरंकुशताका विरुद्धमा लड्ने नै हो । समकालीन नेपाली राजनीतिक नेतृत्वमध्ये नेपाल अरू नेताहरूको तुलनामा इमानदार मानिन्छन् । पार्टी, विधि पद्धति र प्रणालीमा उनले जोडबल गरेकै देखिन्छ तर ओलीले नेपालको स्वभावविपरीत पेलेरै जाँदा र आफ्नो गुटको स्वार्थका लागि मात्रै निर्णय गर्दा नेपालको मन कुँडिनु अस्वाभाविक होइन । नेकपा एकीकरण भएपछि नेपाल धेरै पटक ओलीबाट अपमानित भएका छन् । ओलीले कहिले पार्टी वरीयतामा उकाल्ने र कहिले ओराल्ने गर्दा नेपालले फरक मत राख्नेबाहेक केही गर्न सकेनन् । कतिसम्म भने ओलीले आफू बिरामी भएर उपचारका लागि सिंगापुर जाँदा नेपालले दिएको स्वास्थ्यलाभको शुभकामनासमेत स्वीकार गर्न मानेनन् । बरु तपाईंले मेरो मृत्यु चाहनुभएको छ भनेर उल्टै अपमान गरे । राजनीतिक नियुक्तिहरूमा नेपालका तर्फबाट नाम माग्ने र उनको सिफारिसविपरीतको निर्णय गरेर अर्का नेतालाई नेपालविरुद्ध भड्काउने काम ओलीबाट बारम्बार भयो । एकपटक राजदूत नियुक्तिको कुरा भयो, ओलीजीले नाम माग्नुभयो, मैले तीन जनालाई प्राथमिकताका आधारमा सिफारिस गरें, नेपालले भनेका छन्, पछि ओलीजीले तेस्रो नम्बरमा नाम भएकालाई राजदूत सिफारिस गर्दै उनलाई बोलाएर भन्नुभएछ, माधव नेपालले तपाईंलाई तेस्रो नम्बरमा सिफारिस गरे । उनले भलाइ नै चाहन्नन्, मेरो गुटमा आउनुस् । नेकपा एक भएपछि ओली र दाहालका बीचमा जबसम्म असमझदारी थिएन, नेपाल एक्लिँदै आएका थिए । उनले पार्टी एक भएको चौथो महिनामै प्रदेश इन्चार्ज चयन प्रक्रियामा असहमति जनाउँदै लिखित फरक मत दर्ज गरे । त्यसपछि उनले बारम्बार पार्टी निर्णयमा असहमति जनाउने र फरक मत राख्ने गर्दै आएका थिए । पोहोर फागुनतिर जब ओली र दाहालका बीचमा असहमति पैदा भयो, नेपाललाई दुवै पक्षले तानातान गरे तर नेपाल दाहालसँग मिलेर अघि बढ्न नसक्ने, ओलीसँग पनि नजिकिन नसक्ने अवस्थामा थिए । तानातान र खिचातानीकै बीचमा दाहाल र नेपालको मित्रता झांगिन थाल्यो, ओली एक्लिँदै गए । त्यसपछि नेकपामा विधि र पद्धतिको कुरा उठ्यो, पार्टी शिथिल हुँदै गयो । अपमान सहँदै आएका नेपालले बिस्तारै आफ्नो आवाज मुखरित गर्न थाले । दाहाल पनि नेपालसँगै रहेपछि ओलीलाई अप्ठ्यारो पर्दै गयो, उनले चौथो जमर्कोमा प्रतिनिधिसभा भंग गरे । त्यसपछि साविक एमालेका १२१ मध्ये ४० सांसद र २०५ मध्ये ९० जना केन्द्रीय कमिटी सदस्यसहितको टोली दाहालनेपाल नेतृत्वको नेकपामा रह्यो । नेपालसँग रहेका यी नेतामध्ये सबै जना नेपाललाई नै साथ दिने मात्रै थिएनन्, ओलीसित चित्त नबुझेका कारण नेपालको खेमामा रहेकाहरूले जुनसुकै बेला पनि नेपाललाई छोड्ने स्थिति आउन सक्थ्यो । त्यसैले पनि अदालतको फैसला मानेर आफ्नै पार्टीभित्र ओली र ओलीप्रवृत्तिविरुद्ध संघर्ष गर्ने निष्कर्ष नेपालले सुनाएका हुन् । उनलाई दाहालनेपाल समूहको यो संयुक्त अन्तिम बैठकले साथ दिएको पनि छ । बैठकमा पुष्पकमल दाहालले प्राविधिक रूपमा मात्रै आफूहरू टाढा हुनुपरेको बताए । पार्टी एकताका लागि इतिहासको कालखण्डमा जे निर्णय गरेका थियौं, त्यो सही नै थियो, एमाले नेताहरूसँगको अन्तिम बैठकमा दाहालले भने, त्यसमा केपीले गलत ढंगले भूमिका खेलेकाले अहिले यो ठाउँमा आउनुपर्यो । हामी क्रान्तिकारी हौं, हामीले जित्दै गएका थियौं, एउटा मोर्चा हार्यौं तर हरेस खानुहुन्न । यही बैठकमा दाहालनेपाल खेमाले विधिवत् रूपमै अदालतको फैसला मान्ने निधो गरेको छ । बैठकपछि नेता नारायणकाजी श्रेष्ठले नेकपाका रूपमा सोमबार बसेको बैठक नै अन्तिम भएको र अब माओवादी केन्द्र र एमाले आआफ्नो पूर्ववत् अवस्थामा फर्किएको बताए । ओलीसँग मन दुखाएर दाहालसँग नजिक हुँदै एउटै हैसियतमा करिब ३ महिना पार्टी चलाएका नेपालले दाहालसँगको छुटाइलाई प्राविधिक बिछोडका रूपमा मात्रै लिएका छन् । राजनीतिक एजेन्डा दाहालसँग मिल्दामिल्दै कानुनी रूपमा ओलीसँगै रहनुपर्ने बाध्यता आइलाग्दा नेपालको मन अमिलिएको छ । उनले अदालतको आदेशले आफूलाई मात्रै टार्गेट गरेको जस्तो देखिएको भन्दै दुःखमनाउ पनि गरेका छन् । सबैभन्दा अप्ठ्यारो मलाई नै पर्यो । किन यस्तो भयो होला ? यो त विचित्रै भयो । जुन चीजमा प्रवेश नै नगर्नुपर्ने, किन यस्तो गरेको होला ? नेपालले भने, टार्गेट त मलाई बनाएको देखियो, हेर्नुस्, केपी ओलीलाई पनि बनाएको देखिएन, प्रचण्डलाई पनि बनाएको देखिएन । मैसँग यत्रो रिसइबी साध्ने स्थिति कसरी भयो न्यायाधीशहरूलाई ? कसरी आइपर्यो त्यो स्थिति ?ओली एमालेका अध्यक्ष हुन् तर एमाले ओलीको मात्रै पार्टी होइन । जसरी आफैंले भंग गरेको प्रतिनिधिसभा सर्वोच्च अदालतले ब्युँताइदिएपछि नैतिकताका आधारमा राजीनामा दिनुपर्ने ओली सर्वोच्चको फैसला मान्छु भन्दै त्यही प्रतिनिधिसभा बैठकमा सहभागी भएका छन् । त्यसैगरी सर्वोच्चले पूर्ववत् अवस्थामा फर्काउँदा अदालतको फैसला मानेर नेपालले आफूलाई एमालेको नेता हुँ भन्न कुनै अप्ठ्यारो मान्नुपर्ने स्थिति नै छैन । एमालेमा पसिना बगाउने समकालीन नेतामध्येमा नेपाल अग्रपंक्तिमै छन् । यति हुँदाहुँदै पनि उनलाई एमालेभित्र सजिलो वातावरण नहुन सक्छ । यसअघि नै उनलाई देखिनसहनेहरूले अब झन् पेलपाल पार्न थाल्छन् । अदालतको फैसला मानेर पार्टी एकीकरण (२०७५ जेठ ३) यताको अवधिलाई शून्य अवधि मान्ने हो भने पनि एमालेको महाधिवेशन हुन अरू १५ महिना बाँकी छ । महाधिवेशन आउने बेलासम्म नेपालले आफू र आफूलाई साथ दिइरहेका नेताहरूको बलियो उपस्थिति र नेताकार्यकर्ताका बीचमा लोकप्रिय हुन थप मिहिनेत जरुर गर्नुपर्छ । त्यसका लागि उनी तयार नै देखिन्छन् । त्यसैले त सोमबार साँझ माओवादी केन्द्रको पार्टी कार्यालय पेरिसडाँडाको बैठकबाट भीम रावलसित सबैभन्दा अन्तिममा बाहिरिँदै गर्दा उनले अब विगतका तीतोपिरो बिर्सिएर जाने बताए । जो जुनसुकै ठाउँमा बसे पनि वामपन्थी आन्दोलनलाई एकीकृत गर्छौं, सबै लोकतान्त्रिक शक्तिबीचको सहकार्य जारी रहनेछ, उनले भने, हाम्रो हृदय नै विशाल छ, विशाल हृदयमा सबैलाई समेटेर लैजान्छौं ।"
संवैधानिक आयोग दबाबमा पर्दा,"निर्वाचन आयोगले राजनीतिक दबाब झेल्न नसकेर निर्णय लिँदाको परिणाम कस्तो हुन्छ, अहिले नेकपाको सन्दर्भमा देखिएको छ । तत्कालीन नेकपा (एमाले) र नेकपा (माओवादी केन्द्र) ले एकीकरणपछिको नाम नेपाल कम्युनिस्ट पार्टी राखेका थिए । त्यही नामबाट जेठ ३ गते घोषणा सभा पनि गरेका थिए ।भर्खर चुनावबाट करिब दुई तिहाइ मत ल्याएर सत्तामा रहेका दुई ठूला कम्युनिस्ट पार्टी मिल्दै थिए । उनीहरूले आयोगमा पहिल्यै दर्ता रहेको पार्टीको नामसँग मिल्ने गरी नै आफ्नो दलको नाम राख्न खोजे । सुरुमा नेपाल कम्युनिस्ट पार्टीको नाममुनि अन्डरलाइन थपेर दर्ताको प्रयास भएको थियो । त्यतिबेलै ऋषिराम कट्टेलले आफ्नो दलको नाम अरूलाई नदिन आयोगलाई आग्रह गरेका थिए । मिडियाले पनि त्यसबारे प्रश्न उठाएका थिए । संविधान र कानुनका जानकारले पनि सामान्य अन्डरलाइन, कमा, फुलस्टप वा कोस्ट मात्रै थपेर उस्तै नाम नदिन मिडियामार्फत सुझाएका थिए तर आयोगले सत्तारूढ दलको दबाबलाई इन्कार गर्न सकेन ।त्यतिबेला उक्त निर्णयमा सहभागी एक जना आयुक्तका अनुसार एकतापछि उत्साहित दुवै पक्षका नेताहरूले नेकपा नामका लागि आयोगमा ठूलो दबाब बढाएको सम्झिन्छन् । यो मिल्दैन, उही नाम भयो भन्दा पनि सुन्ने अवस्थामा उनीहरू थिएनन्, नेपाल कम्युनिस्ट पार्टीको पछाडि नेपाल शब्द थपौं भन्दा पनि मानेनन्, ती आयुक्तले सुनाए, प्रमुख आयुक्त नै ठूलो दबाबमा थिए । त्यही दबाबको परिणाम फरक देखाउन कोस्ट मात्रै थपेर मिल्दोजुल्दो नाम दिनुपरेको थियो । आयोगले त्यसबेला दबाबलाई व्यवस्थापन गरेर स्वतन्त्र हैसियतमा निर्णय गर्न नसकेको उनले स्विकारे । सहमतिमै निर्णय गर्ने चलनका कारण बहुमत आयुक्तले विचार राखेकै पक्षमा त्यतिबेला नेकपा नाम दिने निर्णयमा सबै आयुक्तले हस्ताक्षर गरेका थिए ।दुई ठूला दल एकीकरण हुँदै थिए, नामका विषयमा आयोगको आपत्ति थियो, त्यसलाई लिएर केही समय नरोकेको होइन, ती आयुक्तले भने, आयोगले फरक नाम ल्याइदिनु भनेर आग्रहसमेत गरेको थियो तर उनीहरू मान्न तयार भएनन् । आयोगकै कारण एकीकरण प्रक्रिया बिथोलिनेसम्मका कुरा गर्न थालेका थिए । एकीकरणको ठूलो ह्वीम चलेको थियो । उनीहरूले नमानेपछि अदालतले जे गर्छगरोस् भन्ने निष्कर्षमै निर्णय भएको हो । आयोगको निर्णयविरुद्ध कोही अदालत पुगेको यो पहिलो घटना नभएको जनाउँदै त्यतिबेलाकै निर्णय प्रक्रियामा सहभागी अर्का आयुक्तले भने, चित्त नबुझेको पक्ष अदालत जाने विषय स्वाभाविक हो । कुनै विषयमा आयोगले जित्छ, कुनैमा हार्छ । अदालतको आदेशबाट आयोगका धेरै निर्णय सदर भएका छन् । केही बदर पनि भए । बदर हुनासाथ आयोगमाथि प्रश्न उठेको रूपमा लिनु हुँदैन । नेकपाको नाम दर्ता गर्दा अयोधीप्रसाद यादव प्रमुख निर्वाचन आयुक्त थिए भने इला शर्मा, नरेन्द्र दाहाल, ईश्वरी पौडेल र सुधीरकुमार शाह आयुक्त थिए । यादव, शर्मा र शाहले अवकाश पाइसकेका छन् ।संवैधानिक रूपमा स्वायत्त र स्वतन्त्र आयोगको कामकारबाही त्यही गरिमाअनुसार हुन नसक्नुको परिणाम अहिले देखिएको छ । पूर्वप्रमुख निर्वाचन आयुक्त सूर्यप्रसाद श्रेष्ठ संवैधानिक निकायमा राजनीतिक दलको भागबन्डाका आधारमा नियुक्ति हुनुको असर त्यस संस्थाको निर्णय प्रक्रियामा देखिने गरेको बताउँछन् । आयोगले त्यही बेला नाम मिलेको छ भनेर देख्दादेख्दै त्यस्तो निर्णय लिनु गलत थियो, उनले भने, संवैधानिक निकायले कसैको दबाबमा परेर निर्णय गर्नु हुँदैन । सर्वोच्च अदालतले त्यसलाई उल्ट्याएको छ । यसले नेपाली राजनीतिमा ज्यादै ठूलो र लामो परिणाम ल्याउँदै छ । यसको दोष कतै न कतै आयोगलाई पुगेको छ ।नाम जुधेपछि नेपाल कम्युनिस्ट पार्टीका अध्यक्ष कट्टेलले आयोगमै विवाद समाधानका लागि निवेदन दिएका थिए तर आयोगले त्यो अवसरलाई पनि गुमाएर आफ्नो पुरानो निर्णयलाई नै सही मानेको थियो । त्यसपछि मात्रै कट्टेल सर्वोच्च अदालत पुगेका थिए । आयोगले एकीकरणपछि एमाले र माओवादीलाई दिएको मूल नाम र संक्षिप्त नाम र कोस्टभित्र राखेको नामको पूरा उच्चारण गर्दा एउटै देखिएको ठहर सर्वोच्चले गरिदिएको छ । त्यो कुरा आयोगले नाम दिँदाकै बखतदेखि उठेको विषय थियो । सर्वोच्चले कानुनले स्पष्ट रूपमा कुनै काम गर्न मिल्दैन भनी प्रतिबन्ध लगाएको कुरामा अन्यथा हुने गरी निर्णय गर्न वा कुनै कामकारबाहीलाई अनुमति प्रदान गर्न मिल्दैन भनेको छ । जुन कामकुरा कानुनले प्रत्यक्ष रूपमा गर्न पाइँदैन भनेको छ, सो कुरा अप्रत्यक्ष रूपमा समेत गर्न पाइँदैन, अदालतको फैसलामा उल्लेख छ । आयोगले कानुन छल्न मात्रै कोस्टभित्र (ने क पा) थपिदिएको कुराप्रति सर्वोच्चको उक्त सन्देश रहेको देखिन्छ ।संविधानविद् विपिन अधिकारी त्यो बेला आयोगले यति कमजोर प्रमाणमा टेकेर कसरी निर्णय दियो ? त्यो प्रश्नको विषय रहेको बताउँछन् । सर्वोच्चको फैसला आयोगका लागि पाठ पनि हो, त्यसबेला आयोग आफैं जिम्मेवार भएर प्रामाणिकता खोजेर निर्णय गरेको भए अहिलेको परिस्थिति निम्तिँदैनथ्यो, उनले भने, उस्तै नाम दिँदै गर्दा त्यही बेला प्रश्न उठिसकेको थियो तर निर्णय गर्दा आयोगले आधार पुर्याएको देखिएन । उनका अनुसार नाम भनेको पहिचानको विषय भएकाले एउटा थोप्ला वा कोस्टले मात्रै नामको उच्चारण कति फरक पार्छ ? उस्तै नामका बीचमा हलन्त, कमा वा अन्य कुनै संकेत छ भन्दैमा त्यसलाई फरक नाम भनेर निर्णय लिनु आयोगको गल्ती नै थियो ।निर्वाचन आयोगले एकपटक होइन, पटकपटक राजनीतिक दबाब झेल्न नसकेर निर्णय लिँदै आएको छ । पछिल्लो समय पनि आयोग यस्तै विषयबाट आलोचित छ । पूर्वप्रमुख आयुक्तहरूले नै विज्ञप्ति निकालेर आयोगको कामकारबाहीप्रति असन्तोष व्यक्त गरिसकेका छन् । सत्तारूढ दलमा देखिएको विवादमा महिनौं गुजारेर आयोगले निर्णय दिन सकेन । विवाद बढेपछि आयोगले पहिल्यै कानुनअनुसार नेकपालाई दुई टुक्रामा विभाजन प्रक्रिया पूरा गरिदिएको भए परिस्थिति अर्कै हुन्थ्यो तर आयोग नेकपाका विषयमा महिनौं अनिर्णयको बन्दी बनिरहेकै बेला सर्वोच्चबाट नयाँ खालको आदेश आएर विषयवस्तु अर्कैतर्फ मोडिएको छ ।"
मुलुक मध्यावधि निर्वाचनमा जाला ?,"अदालतले एमाले र माओवादी केन्द्रबीचको पार्टी एकता खारेज गरिदिएसँगै भावी सत्ता गठबन्धनमा प्रमुख प्रतिपक्ष कांग्रेस र जसपा निर्णायक शक्ति बनेका छन् । यी दुई विपक्षी दलले सत्ता गठबन्धन वा निर्वाचनमध्ये कुन बाटो लिन्छन्, त्यसैबाट भावी राजनीतिको दिशा तय हुने देखिन्छ । कांग्रेस नेताहरूले अदालतको पछिल्लो निर्णयपछि संसद् सहज रूपमा अघि बढ्ने देखेका छैनन् । आइतबारबाटै संसद् त्रिशंकुमा परिणत भएको छ । प्रधानमन्त्री केपी ओली संविधानको धारा ७६(१) अनुसार बहुमतको प्रधानमन्त्रीबाट धारा ७६(२) अन्तर्गत गठबन्धन सरकारमा रूपान्तरण भएका छन् । कांग्रेस नेता रमेश लेखकका अनुसार ६४ प्रतिशत मत प्राप्त नेकपाले त पूरा अवधि चलाउन सकेन भने अब त्रिशंकु संसद्बाट बन्ने सरकारले बाँकी दुई वर्ष सहज रूपमा अघि बढाउँछ भन्ने विश्वास टुटेको छ ।अब संसद्मा राष्ट्रिय हैसियत प्राप्त चारवटा दल छन् एमाले, कांग्रेस, माओवादी केन्द्र र जनता समाजवादी पार्टी (जसपा) । कानुनी र प्राविधिक रूपमा नेता माधवकुमार नेपाल र उनको समूह एमालेमै रहन सक्ने भए पनि प्रधानमन्त्री ओलीसँगको टकरावपूर्ण स्थिति तत्कालै मत्थर हुने देखिन्न । पुष्पकमल दाहाल नेतृत्वको माओवादी केन्द्रले सत्तारूढ दलप्रति आक्रामक नीति लिन सक्ने देखिन्छ । कांग्रेस र जसपा विपक्षी दल भइहाले । यस्तो बेला तत्काललाई प्रधानमन्त्री ओलीलाई संसद्को सामना गर्न अप्ठ्यारो पर्ने देखिन्छ । फेरि पनि ओली वा उनको विकल्पमा त्रिशंकु संसद्बाट बन्ने जुनसुकै प्रधानमन्त्रीले बाँकी दुई वर्ष सहज रूपमा लैजान नसक्ने नेता लेखक बताउँछन् । ठूलो पार्टी विभाजन भएर बनेको त्रिशंकु ससद् चल्न गाह्रो हुन्छ, गठबन्धनमा सहज हुँदैन, उनी भन्छन्, अबको निकास भनेकै निर्वाचन हो, विकल्प म देख्दिनँ । नेता लेखक पार्टी सभापति शेरबहादुर देउवानिकट हुन् । पुस ५ मा प्रतिनिधिसभा विघटन गर्ने कदमपछि नै सभापति देउवासहित उनीपक्षीय नेताहरू चुनावको मनस्थितिमा थिए । रामचन्द्र पौडेल र कृष्णप्रसाद सिटौलासहितका नेताहरू भने प्रतिनिधिसभा पुनःस्थापनाका लागि सडक र पार्टीभित्रै संघर्षरत थिए । आइतबारको अदालतको निर्णयबाट संस्थापनइतर पक्षीय नेताहरूसमेत वर्तमान संसद्बाट जेलिएको राजनीतिक जटिलताले निकास दिन नसक्ने ठाउँमा आइपुगेका छन् ।प्रधानमन्त्री ओलीले असंवैधानिक कदम चालेका कारण हामीले प्रतिनिधिसभा पुनःस्थापनाको माग गरेका थियौं । प्रतिनिधिसभा पुनःस्थापना नभएको भए संविधान नै डिरेल हुने अवस्था थियो, कांग्रेसको संस्थापनइतर पक्षका नेता शेखर कोइराला भन्छन्, प्रतिनिधिसभा पुनःस्थापनाले संविधानलाई लिकमा ल्याएको छ तर अदालतको पछिल्लो निर्णयले संसद्लाई थप द्वन्द्व र अस्थिरतामा धकेलेको छ । अबको निकास निर्वाचनले मात्रै दिन सक्छ । निर्वाचनमा जानुको विकल्प छैन ।संविधानमा अर्ली निर्वाचनको व्यवस्था छैन । कार्यकालअगावै निर्वाचनमा जान प्रतिनिधिसभा विघटनकै बाटो रोज्नुपर्छ । यसअघि प्रधानमन्त्री ओलीले गरेको विघटनलाई अदालतले असंवैधानिक भनिसकेकाले त्यही बाटो समात्न संविधानका प्रावधान पछ्याउनुपर्ने हुन्छ । संविधानअनुसार मध्यावधि निर्वाचनमा जानका लागि कांग्रेस र जसपाको भूमिका मुख्य देखिन्छ । यी दुई दल सरकार गठनबाहिर रहे भने त्यस्तो सम्भावना प्रबल छ । जस्तो, प्रधानमन्त्री ओली अहिले संविधानको धारा ७६(२) अनुसार गठबन्धन सरकारको हैसियतमा छन् । व्यावहारिक रूपमा माओवादी केन्द्र सरकारबाट अलग भइसकेको छ । प्राविधिक रूपमा उसले सरकारबाट बाहिरिएको सूचना दिएपछि ओलीले ३० दिनभित्र विश्वासको मत लिनुपर्छ । उनले विश्वासको मत पाउन सकेनन् भने पनि सरकार निर्माणका तीनवटा चरण पूरा गर्नुपर्ने हुन्छ ।त्रिशंकु संसद्मा संविधानको धारा ७६(२) अनुसार गठबन्धन सरकार बनाउने पहिलो विकल्प जीवित नै हुनेछ । यसमा कांग्रेस र जसपाले सरकारमा नजाने निर्णय लिएमा गठबन्धन सरकार नबन्ने अवस्था रहन्छ । एमालेकांग्रेस, एमालेजसपा, एमालेमाओवादी केन्द्र, कांग्रेसमाओवादी केन्द्रजसपाको गठबन्धन सरकार बन्न सक्ने संसद्को गणित छ । पहिलो विकल्पअनुसार सरकार बनेन भने संविधानको धारा ७६ (३) अनुसार ठूलो दलको हैसियतले अल्पमत सरकारको नेतृत्वमा ओलीकै निरन्तरता हुन सक्छ । यसरी बनेको अल्पमतको सरकारले पनि ३० दिनभित्र विश्वासको मत लिनुपर्ने हुन्छ । अल्पमतको प्रधानमन्त्रीले विश्वासको मत पाएन भने संविधानको धारा ७६(५) अनुसार प्रधानमन्त्री नियुक्त हुन्छ । यो भनेको संसद्को कुनै पनि सदस्यले प्रतिनिधिसभामा विश्वासको मत प्राप्त गर्न सक्ने आधार प्र्रस्तुत गरेमा राष्ट्रपतिले प्रधानमन्त्री नियुक्ति गर्न सक्ने व्यवस्था हो । बहुमत पुग्न सक्ने आधार ठूलो दलको संसदीय दलको नेताको हैसियतमा ओलीले सम्भावना बढ्ता देखिन्छ । यसरी बनेको सरकारले पनि ३० दिनभित्र विश्वासको मत लिन सक्नुपर्छ । विश्वासको मतमा असफल भए स्वतः प्रतिनिधिसभा विघटन भई मुलुक मध्यावधिमा जान्छ । कांग्रेस र जसपाले निर्वाचनतिरै मोड्न खोजे भने ओली प्रधानमन्त्रीबाट नबाहिरिकनै पनि मुलुकलाई निर्वाचनमा लैजान सक्छन् । समझदारी बनेमा ओलीको विकल्पमा आउने प्रधानमन्त्रीले पनि यो बाटो लिन सक्छ ।कांग्रेस नेता कोइराला यस्तो सम्भावना रहेको बताउँछन् । गन्जागोलको स्थितिमा संसद्लाई अनिर्णयको बन्दीमा राख्नुभन्दा निकास दिनका लागि संविधानसम्मत बाटोबाटै निर्वाचनमा जानु उपयुक्त हुन्छ, कोइरालाले भने, हरेक मुद्दामा संसद् अनिर्णयको बन्दी बन्ने दृश्य देखिँदै छ । संसद् स्वाभाविक र सहज रूपमा अघि बढ्न नसक्ने स्थिति पैदा भए पनि निर्वाचन नै निकासको उत्तम बाटो हो । कांग्रेस नेता एनपी सावदका अनुसार अदालतको फैसलापछि प्रधानमन्त्री ओलीले जसपासँग मिलेर गठबन्धन बनाउन सक्ने सम्भावनासमेत रहेको बताउँछन् । अदालतको यस्तो निर्णय नआएको भए कांग्रेसमात्रै निर्णायक हैसियतमा थियो । यो सुविधामा ह्रास आएको छ, सावद भन्छन्, कांग्रेस र एमाले परम्परागत प्रतिस्पर्धी भएको र दुवैको बीचमा एकअर्काको नेतृत्व स्वीकार गर्न व्यावहारिक रूपमा जटिल भएकाले यी दुई दलबीच गठबन्धनको सम्भावना कम छ ।जसपाले पनि सत्ताको खेलमा आफ्नो पार्टी नलाग्ने उद्घोष गरिसकेको छ । पूर्वप्रधानमन्त्रीसमेत रहेका जसपा संघीय परिषद्का अध्यक्ष बाबुराम भट्टराई र अध्यक्ष उपेन्द्र यादवले अदालतको फैसलालगत्तै प्रधानमन्त्री अल्पमतमा परिसकेकाले राजीनामा दिनुपर्ने माग राखे पनि पार्टी सत्ताको खेलमा नलाग्ने बताएका छन् । अल्पमतमा परिसकेपछि सरकार परिवर्तनको प्रक्रिया स्वतः सुरु हुन्छ तर जसपा एजेन्डा केन्द्रित पार्टी हो, सरकारको दाबी गर्ने पक्षमा छैन, आइतबार भट्टराईले भिडियो सन्देशमा भनेका थिए, संरचनागत समस्या, शान्ति प्रक्रियाका बाँकी काम, संविधानका अपूर्णता, राज्यका अंगहरूका अपूर्णतालगायत मुद्दामा पूर्णता दिने गरी हामी आफ्नो मुद्दा उठाउँछौं, सत्ताको खेलमा लाग्दैनौं ।के कांग्रेस र जसपाले मुलुकलाई निर्वाचनतिरै लैजान खोजेका हुन् त ? कांग्रेस नेता लेखक भन्छन्, हामीले निर्वाचनमा लैजान्छौं भनेको होइन । देश हितका लागि अर्ली निर्वाचनमा जानु राम्रो हुन्छ । ताजा म्यान्डेटबाट संसद् र सरकार बन्छ । त्यसले स्थिरता दिन्छ । अहिलेको त्रिशंकु संसद्ले स्थिरता नदिने र देशको पनि हित नहुने देखिन्छ भनेको हो । निर्वाचनमा जानकै लागि पनि कम्तीमा एमाले, कांग्रेस र जसपाबीच आन्तरिक समझदारी जुट्नुपर्ने हुन्छ । निर्वाचनमा जाने सर्तमा कांग्रेसले ओली नेतृत्वकै सरकारलाई पनि साथ दिने सम्भावना देखिन्छ तर निर्वाचनमा नगएर बाँकी अवधि सरकार टिकाउने प्रयत्न ओलीबाट भएमा कांग्रेसले वैकल्पिक सरकारको प्रयास गर्नेछ । त्यस्तो बेलामा कांग्रेस, माओवादी र जसपाबीच गठबन्धन हुने सम्भावना छ । जसपाका एक नेताका अनुसार ओली र देउवाबीचको अवस्था प्रस्ट भएपछि मात्रै आफ्नो पार्टीले रणनीति बनाउने छ । देउवा र ओलीबीचको सम्बन्ध पहिल्यै देखिन्छ, यी दुइटा मिले भने सरकार बन्छ । हामी आवश्यक पर्दैन । पहिला त उनीहरूको अवस्था के हो भन्ने कुरा क्लियर हुनुपर्छ, उनले भने ।"
मुस्कानलाई अन्तर्राष्ट्रिय अवार्ड,"काठमाडौं (कास) एसिडपीडित मुस्कान खातुनलाई प्रतिष्ठित अमेरिकी अन्तर्राष्ट्रिय साहसी महिला (आईडब्लूओसी) अवार्ड प्रदान गरिएको छ । अन्तर्राष्ट्रिय नारी दिवसको अवसरमा सोमबार बेलुका अमेरिकी प्रथम महिला जिल बाइडेन र विदेशमन्त्री टोनी ब्लिंकनको भर्चुअल सहभागितामा काठमाडौंमै अवार्ड प्रदान गरिएको हो । ठूलो व्यक्तिगत जोखिम र त्यागमा शान्ति, न्याय, मानवअधिकार, लैंगिक समानता र महिला सशक्तीकरणको वकालत गर्ने असाधारण साहस र नेतृत्व प्रदर्शन गरेका विश्वभरका महिलालाई अमेरिकी विदेश मन्त्रालयले १४ वर्षदेखि यो अवार्ड प्रदान गर्दै आएको छ । अवार्ड प्रदान गर्नुअघि आयोजित पत्रकार सम्मेलनमा मुस्कानले दागकै कारण आफू विश्वभर चिनिएको र पुरस्कारले झनै आत्मबल बढेको बताइन् ।"
कान्तिपुरकर्मी शिवभक्तिलाई पितृशोक,"काठमाडौं (कास) कान्तिपुर पब्लिकेसन्सको कम्प्युटर विभागका असिस्टेन्ट सिनियर एक्जुकेटिभ राजकुमार शिवभक्तिलाई पितृशोक परेको छ । प्यान्क्रियाजको क्यान्सरबाट पीडित उनका ८२ वर्षीय बुबा इन्द्रबहादुर शिवभक्तिको काभ्रेको पाँचखाल१२ खहरेगाउँस्थित निवासमा सोमबार बिहान निधन भएको हो । इन्द्रबहादुरका श्रीमती, तीन छोरा र एक छोरी छन् ।"
ब्युँतिए एमाले कार्यालय,"सर्वोच्च अदालतको आइतबारको फैसलापछि सत्तारूढ नेकपा साबिक एमाले र माओवादी केन्द्रमा अलग भएपछि केन्द्रीय तहका नेताहरू अन्योलमै छन् । जिल्लास्तरमा भने नेताकार्यकर्ताले पार्टी छुट्याएर कार्यालय स्थापना र बैठक सञ्चालन गर्न थालेका छन् । धेरैजसो जिल्लामा सोमबार तत्कालीन एमाले र माओवादी केन्द्र एकीकृत भएपछि राखिएका नेकपाको साइनबोर्ड फेरेर एमालेको बोर्ड राखिएका छन् । केही जिल्लामा एकाध दिनमै एमाले कार्यालय सञ्चालन गर्ने तयारी स्थानीय नेताकार्यकर्ताले गरिरहेका छन् । विराटनगरको पाञ्चालीस्थित मोरङ नेकपा कार्यालयमा सोमबार एमालेको बोर्ड राखिएको छ । संस्कृति, पर्यटन तथा नागरिक उड्डयनमन्त्री भानुभक्त ढकालले बोर्ड उद्घाटन गरे । दुई दल मिलेर नेकपा बन्नुअघि पनि उक्त भवनमा एमालेकै पार्टी कार्यालय थियो । खोटाङमा नेकपा पार्टी कार्यालय रहेको पुष्पलाल स्मृति भवन एमालेले कब्जा गरेको छ । यसअघि राखिएको नेकपाको साइनबोर्ड हटाइएको छ । उदयपुरको त्रियुगा१३ फुलचोकस्थित नेकपा कार्यालयमा एमाले पार्टीको साइनबोर्ड राखिएको छ । कार्यालय पूर्ववत् रूपमा खोलिएको साथै सूर्य चिह्न अंकित झन्डा पनि राखिएको पार्टी सचिव कुशलबाबु बस्नेतले बताए । ताप्लेजुङमा जिल्लामा छुट्टै कार्यालय खोलेर नेकपाको बोर्ड राखेको ओली समूहले मंगलबार पार्टी कार्यालयको बोर्ड फेर्ने तयारी गरेको छ । ओली समूहका अध्यक्ष भूपेन्द्र थेबेले मंगलबार पार्टीको बोर्ड फेर्ने बताए । एमालेको पुरानै बोर्ड भेटिएन, नयाँ लेख्न लगाएका छौं, उनले भने । पार्टी एकीकरण हुँदा विजय बनेम नेकपाको जिल्ला अध्यक्ष थिए । उनी तत्कालीन माओवादी केन्द्रका हुन् । तत्कालीन एमालेका उपाध्यक्ष मात्रिकाप्रसाद भट्टराई भने कसैले पनि बोर्ड राख्नु उत्ताउलो हुने बताउँछन् । मात्रिका पूर्वमन्त्री योगेश भट्टराईका दाजु हुन् । पार्टी एकीकरणअघिका एमाले अध्यक्ष र एकीकरणपछि सचिव भएका बलबहादुर साम्सोहाङले भने यो दुःखद घटना भएको प्रतिक्रिया दिए । अहिले अध्यक्षका रूपमा आफूले बधाई पाइरहँदा पनि दुःख लागेको उनले बताए ।प्रदेश २ का आठै जिल्लामा प्रधानमन्त्री केपी ओलीका समर्थकले तत्कालीन नेकपा एमालेको कार्यालयमा पुगेर हर्ष मनाएका छन् । बारामा सोमबार पार्टी कार्यालयको बोर्ड नै फेर्ने तयारी गरे पनि एमालेबीचकै विवादले रोकियो । धनुषामा एमालेको साबिक पार्टी कार्यालयमा टाँगेको नेकपाको बोर्ड हटाइएको नेता राजकिशोर यादवले बताए । सर्लाहीमा ओली समूहका नेताहरूले पार्टीको ब्यवस्थापन र अगामी रणनीति र बारे केन्द्रीय नेतृत्वसँग छलफल भइरहेको बताए ।लमजुङमा एमालेको बैठक गण्डकी प्रदेशका लमजुङ, स्याङ्जा र पर्वतमा सोमबार नेकपा एमाले कार्यालय सञ्चालनमा ल्याइएको छ । लमजुङमा बोर्ड नफेरे पनि तत्कालीन एमाले अध्यक्ष धनञ्जय दवाडीले पदाधिकारी बैठकको आयोजना गरे ।गत पुस ६ देखि बन्द नेकपा जिल्ला कमिटी लमजुङको कार्यालय सोमबारदेखि सञ्चालनमा ल्याइएको हो । पुस ५ गते प्रतिनिधिसभा विघटनसँगै ओलीनिकट विद्यार्थीले तत्कालीन नेकपा अध्यक्ष मधुमाया अधिकारीलाई बाहिर बोलाएर कार्यकक्षमा तालाबन्दी गरेका थिए । पार्टी कार्यालयमा बसेर दाहालनेपाल पक्षले पार्टी अध्यक्ष केपी शर्मा ओली एवं सरकारविरोधी काम गरेको भन्दै अधिकारीको कार्यकक्षमा तालाबन्दी गरिएको थियो । त्यसयता बन्द पार्टी कार्यालयलाई तत्कालीन नेकपा एमालेका पदाधिकारीले सोमबार खुलाएका हुन् । कार्यालय सञ्चालनमा ल्याए पनि नेकपाको बोर्ड भने झिकिएको छैन । पार्टी केन्द्रीय कमिटीले तत्कालीन माओवादी केन्द्रका नेता अधिकारीलाई अध्यक्ष र तत्कालीन एमाले अध्यक्ष धनञ्जय दवाडीलाई पार्टी सचिवको जिम्मेवारी दिएको थियो । तत्कालीन एमालेले निर्माण गरेको मदनआश्रित स्मृति भवनमा एमाले कार्यालय रहँदै आएकामा पार्टी एकीकरणको प्रक्रियासँगै नेपाल कम्युनिस्ट पार्टी (नेकपा) को पार्टी कार्यालय राखिएको थियो । कार्यालय खुलेसँगै सोमबार पार्टी केन्द्रीय सदस्य एवं लमजुङ इन्चार्ज मायानाथ अधिकारीको प्रमुख आतिथ्यतामा तत्कालीन एमाले अध्यक्ष दवाडीले पदाधिकारी बोलाएर बैठक राखे । पर्वतमा नेकपाको साइनबोर्ड हटाएर एमालेको राखिएको छ । ओली समूहका जिल्ला सचिव गोविन्द पहाडीसहित केही कार्यकर्ताले सोमबार कुश्मा बजारको मैत्रीचोकस्थित कार्यालयमा नयाँ बोर्ड राखेका हुन् । अब आधिकारिक पार्टी एमाले नै भएपछि पुरानो बोर्ड ल्याएर मेटिएका ठाउँमा पुनर्लेखन गरेका हौं, पहाडीले भने । गत पुस ५ मा संसद् विघटनसँगै उक्त कार्यालयमा ताला लगाइएको थियो । पार्टी कार्यालयका ताला खुले वाग्मती प्रदेशका विभिन्न जिल्लास्थित पार्टी कार्यालयमा राखेको नेकपाको बोर्ड फाल्दै एमालेको राखेर पार्टी कार्यालय सञ्चालनमा ल्याइएका छन् । प्रतिनिधिसभा विघटनपछि तत्कालीन नेकपामा विवाद चर्किएसँगै पार्टी कार्यालयहरू बन्द गरिएका थिए । हेटौंडाको पुष्पलाल पार्कस्थित नेकपा एमाले मकवानपुरको पार्टी कार्यालय खोलेर नयाँ साइनबोर्ड राखिएको छ । काभ्रेमा पनि ओली समूहका नेताकार्यकर्ताले एमालेको साइनबोर्ड राखेर पार्टी कार्यालय सञ्चालनमा ल्याएका छन् । चितवनमा बुधबारबाट एमाले पार्टी कार्यालय सञ्चालनमा ल्याउने तयारी छ । ओली समूहले पुस ११ मा कार्यालयमा तालाबन्दी गरेको थियो । अर्को समूहले ताला खोलेको थियो । त्यसपछि कसैलाई पनि बस्न नदिने गरेर कार्यालयमा प्रहरीले पहरा दिँदै आएको थियो । धादिङस्थित पार्टी कार्यालयको ताला पनि सोमबार खुलेको छ । प्रदेशबाहेक सबैतिर एमालेको बोर्डलुम्बिनी प्रदेशका नेकपा जिल्ला कार्यालयका बोर्ड फेरिएका छन् । नेकपाको प्रदेश कार्यालय रहेको बुटवलको सुक्खानगरस्थित कार्यालयबाहेक अधिकांश जिल्ला कार्यालयका बोर्ड फेरिएका हुन् । जिल्लास्तरमै रहेका नेताकार्यकर्ताले केन्द्रको सर्कुलरबिना नै बोर्ड फेरेका छन् । लुम्बिनी प्रदेशका पाल्पा, गुल्मी, दाङ, बाँके, पश्चिम नवलपरासीलगायत जिल्लामा सोमबार नै बोर्ड फेरिएको हो । लुम्बिनी अञ्चलका अधिकांश जिल्लामा नेकपा एमालेकै भवनमा नेकपाको कार्यालय सञ्चालन हुँदै आएका थिए । त्यसैले सबै जिल्लामा बिनाअवरोध नै बोर्ड फेरिएको हो । पूर्वी रुकुम नयाँ जिल्ला भएकाले अहिलेसम्म व्यवस्थित कार्यालय नै छैन । रोल्पा, कपिलवस्तु, अर्घाखाँची र प्यूठानमा मंगलबार फेर्ने तयारी छ । प्रादेशिक कार्यालय रहेको रूपन्देहीको बुटवल सुक्खानगरस्थित कार्यालयमा भने सोमबार बोर्ड फेरिएको छैन । नेकपाका बुटवल नगर कमिटी अध्यक्ष बाबुराम पन्थीले केन्द्रको निर्देशन नआएसम्म बोर्ड नफेर्ने छलफल भएकाले सर्कुलर कुरिएको बताए । आज नै त फेरिएन, उनले भने, केन्द्रको सर्कुलर पर्खंदै छौं । पश्चिम नवलपरासीको कार्यालय यसअघि नै ओली समर्थित नेकपाका कार्यकर्ताले कब्जा गर्दै आएका थिए । सोमबार पनि पूर्वएमाले कार्यकर्ताले र्यालीसहित कार्यालय पुगेर बोर्ड फेरेका छन् ।"
सर्वोच्चको फैसला र अनुत्तरित प्रश्नहरू,"हिजो सत्ता र शक्तिको प्रभावमा निर्वाचन आयोगले तत्कालीन सत्तारूढ वाम गठबन्धनका दुई दललाई एकीकरणपछि त्यस्तो नाम दियो, जुन पहिल्यै नै आयोगमा दर्ता भइसकेको थियो । आफ्नो दलको नाम नेपाल कम्युनिस्ट पार्टीलाई सत्ताधारीहरूले कोष्ठकभित्र (नेकपा) थपेकै भरमा हडपेपछि त्यसका नेता ऋषिराम कट्टेल सर्वोच्च अदालत जानु स्वाभाविक थियो । सर्वोच्चले आइतबार कट्टेलकै पक्षमा फैसला सुनाएर न्याय दिलाएको छ । तर, यो फैसला यत्तिकैमा टुंगिँदैन । यसले दुई पार्टीको नाम जुधेको विषयमा मात्रै न्यायनिसाफ सुनाएन, तत्कालीन एमाले र माओवादी केन्द्र मिलेर बनेको नयाँ दलको अस्तित्व नै अस्वीकार गरिदिएको छ । संसद् विघटनको सन्दर्भको फैसलामा नेकपाको हैसियतलाई मान्य ठानेको अदालतले अहिले फेरि एकीकरणअघिका एमाले र माओवादी केन्द्रलाई ब्युँताउने आदेश दिएको छ । कानुनविद्हरू भन्दै छन् अदालतले मागदाबी नै नगरिएको विषयमा फैसला सुनाएको छ । आयोगले गरेको एउटा गडबडी सुल्झिँदा अरू अनगिन्ती समस्या सिर्जना भएका छन् । यो फैसला त्यस्तो समयमा आएको छ, जतिबेला हिजो एक भएका दुई दल फेरि फरक ढंगले दुवै चिरामा विभक्त भइरहेका छन् । यही प्रक्रियाकै कारण मुलुकको समग्र राजनीति प्रभावित बनिरहेका बेला सर्वोच्चको फैसलाले परिस्थितिलाई थप जटिल बनाइदिएको छ । सजिलै बुझ्न सकिने संवैधानिक तथा कानुनी अभ्यास के हो भने जहाँ अस्पष्टता छ, न्यायालयले त्यसलाई प्रस्ट्याउन व्याख्या गर्ने हो, भएका जटिलता फुकाइदिने हो र न्यायअन्याय छुट्ट्याइदिने हो । यो फैसलाबाट भने सर्वोच्चले संविधानमा नयाँ धारा नै सिर्जना गर्न खोजेको जस्तो देखिएको छ । न्याययाचना नै नगरिएको र आवश्यक पनि नपरेको विषयमा समेत अदालतले दायित्व लिन रुचि देखाएको छ । मुद्दा एकैखाले नाम भएका दुई दलबीचको विवाद निरूपणको थियो तर सर्वोच्चले त नेकपाको दल दर्ता प्रक्रियालाई नै निष्तेज तुल्याइदिएको छ । सर्वोच्चले न्यायिक मनबाटै फैसला सुनाएको हुन सक्छ तैपनि यसबाट न्यायालयले राजनीतिक सक्रियता देखाएको जस्तो भान हुन्छ । न्यायिक निरुपण र राजनीतिको क्षेत्राधिकार कताकता बाझिएजस्तो प्रतीत हुन्छ । यस्तो अवस्था देखिनु समग्र न्यायालयको साख र गरिमाकै खातिर पनि उचित होइन । खासमा, यो फैसलाले धेरै अनुत्तरित प्रश्नहरू उब्जाएको छ । नामका सन्दर्भमा जे भए पनि र अहिले नेकपा टुटिसकेको अवस्था भए पनि यसबीचमा तत्कालीन एमाले र माओवादी केन्द्रबीच राजनीतिक रूपमा एकीकरण भएर एउटै दल बनेको सत्य हो । र, राज्यका निकायहरू यसका जानकार मात्र होइन, साक्षी नै पनि छन् । कतिपय जनप्रतिनिधिमूलक थलोहरूमा नेकपा नामबाटै निर्वाचित भएकाहरूसमेत छन् । राष्ट्रिय सभा मात्र होइन, प्रतिनिधिसभाको उपनिर्वाचनदेखि स्थानीय निकायका उपनिर्वाचनसम्ममा नेकपाबाट निर्वाचित हुनेहरू छन् । यो एकीकृत दलबारे अदालतसमेत जानकार थियो, केहीअघिको संसद् विघटनसम्बन्धी फैसलामा उसले यसलाई स्विकारेको पनि थियो । सर्वोच्चले गत फागुन ११ गते प्रतिनिधिसभा विघटन बदरसम्बन्धी फैसलामा यो सरकार संविधानको धारा ७६ को उपधारा २ अनुसार गठन भए पनि पछि उपधारा १ को व्यवस्थामा रूपान्तरण भएको भनी व्याख्या गरेको थियो । त्यसको आशय, सुरुमा एमाले र माओवादी केन्द्रको संयुक्त सरकार बनेपछि दुई दल एकीकरण भएकाले त्यसले एक दलको बहुमतको सरकारको स्वरूप धारण गरेको भन्ने नै हो । अब प्रश्न उठ्छ, के संवैधानिक इजलासले स्विकारेको विषयलाई सर्वोच्चकै दुई सदस्यीय इजलासले काट्न मिल्छ ? यसरी, नजिरको प्रतिकूल फैसला गर्नु न्यायको मान्य सिद्धान्तविपरीत हुँदैन ?अहिले एकाएक अदालतले साविकका एमाले र माओवादी केन्द्रको मात्र पहिचान गर्दा नेकपाको नाममा चुनाव जितेकाहरूको हैसियत के हुन्छ ? फेरि, एमाले र माओवादी केन्द्रका नाममा यसबीचमा निर्वाचन आयोगमा छुट्टै दलहरू दर्ता भइसकेका छन् । साबिककै दलहरूले फेरि आआफ्नो नाम दाबी गर्दा नयाँ दर्ता भएका उही नामका दलहरूको अवस्था के रहन्छ ? र, सर्वोच्चको फैसलाले २०७५ जेठ २३ गते निर्वाचन आयोगमा दर्ता भएको नेकपालाई खारेज गरिदिएकाले निर्वाचन आयोगमा दर्ता भएको दल खारेज हुन के राजनीतिक दलसम्बन्धी ऐनअनुसारका सर्तहरू पूरा गर्नुपर्दैन ? साथै, के यो फैसलाबाट निर्वाचन आयोगमा दर्ता हुने दलहरूबीच नाम जुधे अर्को नाम दिन सक्ने आयोगको अधिकार क्षेत्रमा समेत हस्तक्षेप भएको छैन ? सर्वोच्चले आफ्नो फैसलाका कारण जन्मिएका यस्ता प्रश्नहरूको समाधान दिएको छैन । अनुत्तरित सवालहरूको जवाफ दिनुपर्ने अदालत आफैंले अनेकौं प्रश्नहरूको बिस्कुन लगाइदिएको छ । निर्वाचन आयोगले सत्ता र शक्तिबाट प्रभावित भएर सत्ताधारीहरूलाई दिएको नाम अदालतले पुनः कट्टेललाई नै दिनु उचित भए पनि एक कदम अघि बढेर दिइएको फैसलाले मुलुकको राजनीतिक अनिश्चयलाई गहिर्याइदिएको छ । अदालतले दुई पक्ष अझै एक भएर अघि बढ्न चाहन्छन् भने नयाँ प्रक्रिया अपनाउन सक्ने त भनेको छ, तर के यो अहिलेको अवस्थामा सम्भव देखिन्छ ? के अदालतले कुनै फैसला गर्दा त्यो कार्यान्वयनयोग्य छ कि छैन भनेर हेर्नु पर्दैन ? यसरी, दृश्यमा नदेखिएका थुप्रै जटिलता यो फैसलाले निम्त्याएको छ ।अदालतको यो फैसलाबाट कुन पक्षलाई कस्तो राजनीतिक लाभहानि पुग्छ भन्ने प्रश्न प्रधान होइन । फैसलाबाट जन्मिएका प्रश्नहरूले उत्तर नभेट्दा निम्तिन सक्ने परिणतिका कारण कतै देशले बाटो बिराउने त होइन भन्ने प्रश्न महत्त्वपूर्ण हो । यही कारण कतै हाम्रो न्यायालयको गरिमामै आँच आउने त होइन भन्ने सवाल मुख्य हो । यी प्रश्न किन महत्त्वपूर्ण छन् भने, आइतबारअघिसम्म देशको राजनीतिक जटिलताको कारक राजनीतिक नै थियो अर्थात् राजनीतिक दलहरू नै थिए । प्रतिनिधिसभा विघटनको निर्णयलाई बदर गरेर अदालतले धेरै हदसम्म दिशाबोध गराएको पनि थियो । अहिले फेरि अदालतकै फैसलाका कारण मुलुकको राजनीतिक गाँठो थप बलियो बनेको छ । किन सर्वोच्चले एकीकृत दललाई अर्को नाम छान्ने सहज बाटो सुझाएन भन्ने प्रश्न यहाँ मननीय छ । अब असन्तुष्ट पक्ष फैसलाको पुनरावलोकनका लागि गए भने त पक्कै पनि सर्वोच्चले थप विवेक देखाउला नत्र मुलुकको लोकतान्त्रिक प्रणाली कसरी अघि बढ्ला ? प्रश्न जति टड्कारो छ, उत्तर त्यति सहज छैन ।"
अदालती फैसलाका दूरगामी प्रभावहरू,"अस्वाभाविक, अप्रत्याशित र द्र्र्रुत गतिमा आदेश भई सार्वजनिक भएको एक घण्टा नपुग्दै निर्वाचन आयोगममा पुगिसकेको ऋषिराम कट्टेलको मुद्दाको फैसलाले राष्ट्रिय राजनीतिको कोर्स नै परिवर्तन गरिदिएको छ, तर नकारात्मक दिशातर्फ । यो फैसलापश्चात् उत्पन्न राजनीतिक गतिरोधले संवैधानिक संकट निम्त्याउने र त्यसका कारण संवैधानिक सर्वोच्चता, विधिको शासन र संघीय लोकतान्त्रिक संसदीय गणतन्त्रको आगामी यात्रामै अवरोध सिर्जना गर्ने परिदृश्य घामजत्तिकै छर्लङ्ग छ ।सर्वप्रथम, यो फैसलालाई राजनीतिक दृष्टिकोणबाट विश्लेषण गरौं । झट्ट हेर्दा यो फैसलाले सत्तारूढ नेकपा र वर्तमान सरकार अनि नेकपाको आन्तरिक शक्तिसन्तुलनमा फेरबदल ल्याउनेजस्तो मात्रै देखिए पनि यसले जारी संसदीय, संवैधानिक र राजनीतिक कोर्सलाई नै परिवर्तन गर्ने पक्कापक्की छ । फैसला सार्वजनिक भएलगत्तैको राजनीतिक परामर्श बैठकमा एक परिपक्व राजनीतिज्ञले मसँग जिज्ञासा राख्नुभयो, प्रतिनिधिसभा पुनःस्थापना गर्ने सर्वोच्चको फैसला हुँदा नै ऋषिराम कट्टेलको मुद्दामा यस्तो फैसला गर्ने भनेर लेनदेन गरिएको त होइन ? हो भन्नलाई मसँग कुनै आधार थिएन, होइन भन्नलाई प्रमाण थिएन । अवाक् भएर मैले जवाफ दिएँ, त्यो कुरा छाडिदिनुस्, अब राजनीतिको केन्द्र तत्कालका लागि वामपन्थी ध्रुवबाट गैरवामपन्थी ध्रुवमा जबरजस्त लैजान यो फैसलाले सहयोग गरेको छ । यसभित्र डिजाइन थियोथिएन, राजनीतिशास्त्रका अध्येताले बताउलान् । यो फैसलाप्रतिको मेरो राजनीतिक टिप्पणी यही नै हो । नेपालमा बढ्दो वामपन्थी प्रभावलाई जनमतबाट रोक्ने प्रयास गत निर्वाचनमा सफल हुन सकेन, सत्तारूढ दलभित्रको किचलो र प्रतिनिधिसभा विघटनको दोस्रो प्रयासले पनि प्रतिनिधिसभा पुनःस्थापना गर्ने फैसलासँगै सफलता प्राप्त गर्न सकेन । सबैका आँखा परेको र संविधानमै नभएको अधिकार प्रयोग गरेर विघटन गरिएका कारण बहुचर्तित त्यो मुद्दामा अरू कसैका लागि आफ्नो विवेक बन्धकमा राख्न संवैधानिक इजलासका न्यायाधीशहरू तयार भएनन् र अनेक दबाबका बाबजुद प्रतिनिधिसभा विघटन असफल भयो । तर यो मुद्दालाई भने सत्तापक्षबाहेक अरूले चर्चामा ल्याउने र ध्यान दिने गरेकै थिएनन् एवं यो मुद्दाको विषयवस्तु र माग पनि राष्ट्रिय राजनीतिको कोर्स परिवर्तन गर्ने प्रकृतिको थिएन । तर दुनियाँलाई खास महत्त्व नभएको र छायामा परेको विवादको गर्भबाट प्रतिनिधिसभा पुनःस्थापना गर्ने पाँच न्यायाधीशको फैसलालाई नै अप्रत्यक्ष रूपले ओभर रुल गर्ने गरी यो फैसला सार्वजनिक भयो, जसले गत निर्वाचनमा जनमतबाट परास्त नभएको वामपन्थी जनमत परास्त गर्ने अस्त्रको रूप धारण गरेको छ ।गत संसदीय निर्वाचनमा एमाले र माओवादी वामगठबन्धन बनाएर पार्टी एकता गर्ने उद्घोषसहितको संयुक्त घोषणापत्र जारी गरी निर्वाचनमा गएका थिए । करिब ६४ प्रतिशत मतदाताले एमाले र माओवादीको एकतालाई रुचाएर त्यो गठबन्धनलाई मतदान गरेका थिए अनि तदनुकूल पार्टी एकता पनि भएको थियो । तर यो फैसलाले त्यो गठबन्धनले प्राप्त गरेको जनमत र पार्टी एकतालाई खारेज गरिदिएको छ । यसर्थ ६४ प्रतिशत जनमतको अपमान गर्ने खालको यो फैसला राजनीतिक प्रकृतिको हो भन्नलाई पर्याप्त आधार र कारणहरू छन् । भलै त्यो जनमतलाई खण्डीकरण गर्ने कार्यको सुरुवात भने स्वयं प्रधानमन्त्रीले प्रतिनिधिसभाको विघटन गरेपश्चात् भइसकेको थियो । तर प्रतिनिधिसभा पुनःस्थापनाले संविधानलाई लिकमा ल्याइदिएका कारण अर्को निर्वाचनसम्म वामपन्थी जनमत यथावतै रहने बलियो आधार तयार भएको थियो ।अब चर्चा गरौं, यो फैसलाको संवैधानिक र कानुनी पाटो र प्रभावका बारेमा । यो फैसलामा अदालत आफैं वादी वा निवेदक भएको विषय विधिशास्त्रीय र न्यायिक दृष्टिकोणले घोर आपत्तिजनक हो । निवेदकले केवल नेपाल कम्युनिस्ट पार्टी आफूले दर्ता गरिसकेपश्चात् सोही नामको अर्को पार्टी दर्ता हुन नसक्ने भन्ने मात्र माग राखी सो हदसम्मको निर्वाचन आयोगको निर्णय बदर गर्न माग गरेकामा अदालत आफैंले निवेदकको हैसियत ग्रहण गरी साबिक एमाले र माओवादी केन्द्र पूर्ववत् रूपमा ब्युँतिएको फैसला गरेको छ, जबकि दल दर्ता र खारेजीको एकलौटी अधिकार केवल निर्वाचन आयोगलाई छ । नेपालको संविधानले राजनीतिक दल खोल्ने, सो दलका नामबाट निर्वाचन लड्ने र जनमत प्राप्त गर्ने अधिकार राजनीतिक दललाई दिएको छ । यो फैसलाले पार्टी जनताले मत दिएर बन्ने होइन, अदालतको पनि सहमति आवश्यक छ भन्ने खालको गैरसंवैधानिक भाष्य स्थापित गर्न खोजेको छ र अदालतलाई राजनीतिक शक्तिकेन्द्रका रूपमा स्थापित गर्ने प्रयत्न गरेको छ । जब अदालतले राजनीतिक प्रश्नमा हात हाल्न थाल्छ तब यसप्रतिको जनआस्थामा ह्रास आउँछ । त्यसैले अदालत स्वयंले संविधान र कानुनको व्याख्या गर्दा आत्मसंयमको सिद्धान्तलाई आत्मसात् गर्नुपर्ने विश्वव्यापी मान्यता छ । तर यो फैसलामा अदालतले आत्मसंयम कायम गर्न खोजेको देखिएन । यो मुद्दामा अदालतले अधिकतम गर्ने भनेको, एउटै नामका दुईवटा पार्टी दर्ता हुन नसक्ने भएकाले नाम नजुध्ने गरी पुनः निर्णय गर्न निर्वाचन आयोग पठाउन सक्थ्यो । त्यसबाहेक अर्को विकल्पै थिएन, न त निवेदकको माग नै त्यसभन्दा बढी थियो । तर विधिवत् रूपमा दर्ता खारेज भएका साबिकका एमाले र माओवादी केन्द्रलाई ब्युँताउने फैसला गरेर राजनीतिक प्रश्नमा सीधै प्रवेश गरेकाले यसमा असहमति, विरोध र टिप्पणी हुनु विल्कुल स्वाभाविक छ ।दोस्रो, यसले फागुन ११ गतेको संवैधानिक इजलासको फैसलालाई पनि निस्तेज बनाएको छ । त्यो फैसलाले प्रधानमन्त्रीलाई संविधानको धारा ७६(१) बमोजिमको अर्थात् प्रतिनिधिसभामा बहुमतप्राप्त संसदीय दल (नेकपा) को नेताका रूपमा व्याख्या गरेको मात्र छैन, केपी ओली प्रधानमन्त्री हुँदा तत्कालीन एमाले र माओवादी केन्द्रको संयुक्त सरकार भएको भए पनि पार्टी एकतापश्चात् एकै दलको सरकारमा रूपान्तरण भएको भन्नेसमेत व्याख्या गरेको छ । तर पछिल्लो फैसलाले एमाले र माओवादी केन्द्रलाई साबिककै अवस्थामा फर्काइदिएकाले पाँच न्यायाधीशको त्यो व्याख्यालाई निवेदकको मागविपरीत दुई जनाको व्याख्याले निष्क्रिय र निष्प्रभावी बनाइदिएकाले यसले न्यायिक अराजकताको अवस्थासमेत उत्पन्न गरिदिएको छ ।तेस्रो, यो फैसलाले सत्तारूढ दलका नेता प्रधानमन्त्री, स्वयं नेकपा र त्यस दलबाट देशभर तीनै तहमा निर्वाचित जनप्रतिनिधिलाई निमेषभरमा दलविहीन बनाइदियो । अब अर्को व्यवस्था नहुन्जेल वर्तमान सरकार कुन दलको हो भन्ने अन्योल स्थापित भएकाले सरकार पनि संकटमा फस्यो । एमाले र माओवादी केन्द्र खारेज भइसके नयाँ दल दर्ता भएको छैन आजको मितिमा सरकार र सत्तारूढ दलका स्थानीयदेखि संघसम्मका मन्त्री, सांसदलगायत सबै जनप्रतिनिधिहरू दलविहीन बनाइएका छन् । यति ठूलो उथलपुथलकारी फैसला गर्न बस्ने माननीय न्यायाधीशहरूले यो प्रश्नका बारेमा विचारै गरेनन् होला ? यो गम्भीर प्रश्न उपस्थित भएको छ । संविधानले परिकल्पना गरेको प्रतिस्पर्धात्मक बहुदलीय व्यवस्थाको मर्मविपरीत आएको यो फैसलाले संसदीय प्रणालीमा प्रहारसमेत गरेको छ ।यसबीच नेकपाको नामबाटै सत्र जना राष्ट्रिय सभा सदस्य, एक जना प्रतिनिधिसभा सदस्य र एक जना प्रदेशसभा सदस्य अनि तीसभन्दा बढी स्थानीय तहका जनप्रतिनिधि निर्वाचित भएका छन् । तिनको हैसियत के हुने ? अर्को गम्भीर संवैधानिक प्रश्न यो फैसलाले निम्त्याएको छ । वर्तमान संविधान जारी हुँदा स्थिरता र स्थायित्वका लागि भनेर प्रतिनिधिसभा विघटन गर्ने प्रधानमन्त्रीको स्वैच्छिक अधिकारलाई नराखिएको, विश्वास र अविश्वासको प्रस्तावका लागि खास सर्तहरू राखिएको र राजनीतिक दलसम्बन्धी ऐन र निर्वाचनसम्बन्धी ऐनमा समेत धेरै दल जन्मिने विषयलाई निरुत्साहित गरिएको, तीन प्रतिशत लोकप्रिय मत र लोकप्रिय मतबाट कम्तीमा प्रतिनिधिसभामा एक सिट नजित्ने दललाई राष्ट्रिय पार्टीका रूपमा मान्यता नदिने व्यवस्था गरिएको, धेरै दल एकै निर्वाचन चिह्नबाट निर्वाचन लड्न सक्ने व्यवस्था गरिएको र दलहरू एकआपसमा गाभिन र विलीन हुन सक्ने व्यवस्थालाई उदारताका साथ राखिएकामा यो फैसलाले संविधान र कानुनका ती सबै सीमा भत्काएर दलहरूको एकीकरण होइन विभाजनलाई प्रोत्साहन गरेको छ । यसर्थ यो फैसलाका दूरगामी प्रभावहरूले नेपालको संसदीय अभ्यासललाई विकृत बनाउनेछ । अर्कातर्फ, संसद्मा अब सरकार कुन दलको समर्थनमा कसरी बन्छ भन्ने अन्योलसमेत थपिएको छ । एमालेको मात्र बहुमत छैन, साबिक माओवादीले यो सरकारलाई समर्थन गर्ने अवस्था छैन । कांग्रेससँग पर्याप्त संख्या छैन । एमालेभित्रको माधव नेपाल समूहले समेत ओली सरकारलाई समर्थन गर्ने अवस्था नभएकाले संसद्मा थप अन्योल र अस्थिरताको जन्म भएको छ, जबकि कट्टेलजीको मुद्दामा यस्तो कुनै प्रश्न थिएन र अदालत त्यता जानुपर्ने आवश्यकतै थिएन । यस्तै, यो फैसला पूर्णरूपमा कार्यान्वयन हुने सम्भाव नै छैन किनकि राष्ट्रिय सभामा विजयी वा उपनिर्वाचनमा नेकपाका नामबाट विजयी प्रतिनिधिहरूले साबिक एमालेको कति र साबिक माओवादीको कति मत प्राप्त गरे ? अर्थात्, तिनीहरू एमाले हुन् कि माओवादी हुन्, अब कसले छुट्ट्याउन सक्छ ? कसैले पनि सक्दैन । तसर्थ सो हदसम्मको यो फैसला कार्यान्वयन नै हुन सक्दैन । कार्यान्वयन नै हुन नसक्ने फैसला किन गरियो ? यो अर्को गम्भीर प्रश्न उपस्थित भएको छ । तर जे भए पनि फैसला भइसक्यो, अब यसलाई संवैधानिक मार्गबाटै सच्याइनुपर्छ । तसर्थ यो फैसलाका विकृत र आत्मसंयमको सिद्धान्तविपरीतका विषयहरू पुनरावलोकनका माध्यमबाट स्वयं सर्वोच्च अदालतले सच्याएर संवैधानिक भावना र कानुनी प्रावधानबमोजिम दलहरूको एकीकरणलाई मान्यता दिनुपर्छ । निर्वाचन आयोगले पनि फैसलाको मूल मर्मलाई आत्मसात् गर्दै कानुनी परामर्शका आधारमा सतर्कतापूर्वक आफ्ना कामकारबाही अघि बढाउनुपर्छ । सत्तारूढ दलको प्रभावमा परेर नेकपाको विवाद महिनौं पालेर राखेको आरोप खेपेको आयोगले अब पुनः सत्ताको दबाबमा परेर हतारहतार दल विभाजनको कार्य अघि बढाएको आरोपबाट मुक्त हुने दृष्टिले काम गर्नुपर्छ ।अर्को कुरा, यो मुद्दामा संसद् वा सभामुख विपक्षी नभएकाले उसका नाममा परमादेशको आदेश जारी भएको छैन । तसर्थ संसद्ले अहिले नै एमाले र माओवादी केन्द्रलाई अलग गर्नुपर्ने अवस्था छैन । अर्थात्, यो फैसलालाई संसद्ले कानुनबमोजिम चिन्नुपर्ने आवश्यकता नभएकाले संसद्मा कायम रहेको अभिलेखबमोजिम नै नेकपालाई सिंगो दलकै रूपमा उसले हेर्नुपर्छ । अब निर्वाचन आयोगले गर्ने निर्णय र सोको जानकारी संसद्ले प्राप्त नगरेसम्म एमाले र माओवादीलाई संसद्ले चिन्दैन । तसर्थ सोहीबमोजिम नै संसदीय अभ्यास अघि बढाउँदा कुनै संवैधानिक जटिलता संसद्ले व्यहोर्नुपर्ने देखिँदैन । यो फैसलालाई पुनरावलोकनका माध्यमबाट नसच्याइने हो भने यसले नेपालको मौलिक संसदीय व्यवस्था र यसको अभ्यासलाई लामो समयसम्म असर गर्नेछ । अहिलेको सत्तारूढ दलसँग मात्र केन्द्रित गरेर यसको मूल्यांकन गरियो भने त्यो आत्मरति मात्र हुनेछ । सवालको सिकार भयो भन्ने होइन, सवाल संसदीय व्यवस्थाको सुसञ्चालन हुन्छ कि हुँदैन भन्नेचाहिँ हो ।"
सर्वोच्चको राजनीतिक फैसला !,"सर्वोच्च अदालतबाट आइतबार आएको फैसलाले सम्पूर्ण नेपाली चकित परेका छन् । सबैको एउटै प्रश्न छ, यो कस्तो फैसला हो ? फैसला यस्तो पश्चगामी पनि हुन्छ र ? रिट र फिरादमा माग गरिएको भन्दा बढीमा न्यायाधीशले बोल्न मिल्छ र ? यो फैसलाले सरकार र संविधानलाई नै डिरेल पार्ने काम त गर्दैन ? यी सबै प्रश्नको उत्तर अदालतले दिनुपर्ने बेला आएको छ । यो फैसलाले न्यायाधीश बमबहादुर श्रेष्ठ र कुमार रेग्मीको निर्णय क्षमतामा पनि प्रश्न उठाएको छ । पहिल्यै दर्ता भइसकेको पार्टीसँग मिल्दोजुल्दो नाम जुधाएर अर्को पार्टी दर्ता गर्न मिल्दैन । यसर्थ निर्वाचन आयोगको उक्त निर्णय बदर गरियोस् भनेर मात्र रिट निवेदकले माग गरेका थिए तर न्यायमूर्तिद्वयले निवेदनको मागभन्दा पनि पर गएर ३ वर्ष अगाडि नै मिलेर बनेको पार्टीलाई भताभुङ्ग पार्ने काम गरे । पुरानो दुवै पार्टी पुनः ब्युँताएर पश्चागामी निर्णय गर्न पुगे । जुन कुरा रिट निवेदनमा उल्लेख नै थिएन । माग गरेको भन्दा बढी विषयमा बोलेर राजनीति नै उथलपुथल पार्ने यो निर्णयमा न्यायपरिषद्ले छानबिन गर्नुपर्छ । न्यायमूर्तिहरू बढी बाठो बन्न खोज्दा पूरै देश र व्यवस्थामा अराजकता पैदा हुने खतरा बढेको छ । यस्तो खतरालाई टाल्न पनि अब सर्वोच्चले पुनरावोलोकनका माध्यमबाट यो फैसला सच्याउनुपर्छ । अदालतले केवल संवैधानिक र कानुनी प्रश्न हेर्ने हो, राजनीतिक विषयमा प्रवेश गर्ने होइन । यो फैसलाबाट त अदालतले निर्वाचन आयोगको क्षेत्राधिकार पनि आफैं ग्रहण गर्न खोजेको जस्तो देखिएको छ, जुन राम्रो होइन । विगत ३ वर्षमा नेकपाको नामबाट राष्ट्रिय सभामा गएका १९ सभासदको अवस्था अब के हुने ? उनीहरूलाई कुन पार्टीको भन्ने ? सरकार कुन पार्टीको मान्ने ? एमालेको मात्र मान्ने हो भने ऊसँग १३८ सभासद छैनन् । अनि अल्पमतको सरकार चलाउन मिल्छ कि मिल्दैन ? यस्ता यावत् यक्ष प्रश्नहरू फैसलाले उठाएको छ । अब एमाले पुनः अस्तित्वमा आउँदा अहिलेका महासचिव विष्णु पौडेल उपमहासचिवमा घटुवा हुन्छन् । अनि अष्टलक्ष्मी शाक्य, भीम रावलहरू उपाध्यक्ष बन्न पुग्छन् । उता माओवादी केन्द्रले समर्थन फिर्ता लिनासाथ ओली सरकार ढल्छ । अनि रामबहादुर थापा, लेखराज भट्ट, टोपबहादुर रायमाझीहरूको पद के हुन्छ ? यो सबै गन्जागोल अहिलेको फैसलाले ल्याएको हुँदा यसलाई पुनरावलोकन गरी राजनीतिलाई ट्र्याक मा ल्याउनुपर्छ । गोपाल देवकोटा, जोरपाटी काठमाडौंििसर्वोच्चको निर्णयले राजनीतिक जटिलता झनै बढेको छ । ३ वर्षअघिको एमाले र माओवादी केन्द्रका कतिपय सांसद एकअर्काको पार्टीमा आबद्ध छन् । एमालेका माधव नेपाल माओवादी केन्द्रमा छन् भने माओवादी केन्द्रका रामबहादुर थापा एमालेमा । अब नेपाल माओवादी केन्द्रमै बसेर आफ्नो राजनीति अगाडि बढाउँछन् कि आफ्नो पुरानो थलो फकन्छन् । अनि थापा एमाले मै रमाउँछन् कि माओवादी केन्द्रमा आउँछन्, यो हेर्न केही दिन कुर्नुपर्ला । सर्वोच्चको फैसालासँगै सरकार अल्पमतमा परेको छ । अब ओलीले सरकार चलाउन विश्वासको मत लिनुपर्छ । त्यसका लागि उनले कांग्रेस वा जसपासँग सहकार्य गर्नुपर्ने देखिन्छ । जसपा पहिल्यै सरकारबाट बाहिरिएको दल हो । कांग्रेसका पनि कतिपय नेता ओलीसँग सहकार्य गरेर अघि बढ्न नसकिने बताइरहेका छन् । यो निर्णयले ओली सरकारलाई संकट झन् बढेको छ । अब सरकार चलाउनका लागि दुई वा तीन दल नमिली सुखै छैन । यसले राजनीतिलाई थप अस्थिरतातर्फ डोर्याउनेछ । पुरुषोत्तम घिमिरे, जोरपाटी, काठमाडौं ििसर्वोच्चको फैसलाबाट अहिलेको नेकपाको वैधानिकता खारेज भएको छ । ३ जेठ, २०७५ मा तत्कालीन नेकपा एमाले र माओवादी केन्द्र एकीकृत भई नेकपाको नामबाट पौने तीन वर्ष शासनसत्ता चलाइसकेको स्थितिमा पछिल्लो फैसलाले राजनीतिक वृत्त स्तब्ध बनेको छ भने शीर्ष नेतृत्व किंकर्तव्यविमुढको स्थितिमा पुगेको छ । एकीकरण अघिकै स्थितिमा नेकपा पुगेसँगै संघ, प्रदेश र स्थानीय सरकारको अस्तित्वमाथि नै प्रश्न खडा भएको छ । एकीकृत नेकपाले सरकार सञ्चालन गरेपछि गरेका विभिन्न राजनीतिक नियुक्ति, अवाञ्छित क्रियाकलापमाथिको लेखाजोखा कसरी होला भन्ने आकलन अहिल्यै गर्न सकिँदैन । नेकपाको दुई तिहाइ बढीको समर्थनबाट प्रधानमन्त्री बनेका ओली स्वयंको कार्यकारी हैसियत समाप्त भएको कुरा कानुनविद्हरूले बताएका छन् । त्यस्तै गरेर सांसदहरूको पदीय हैसियतमाथि पनि प्रश्न खडा भएको छ । तीन वर्षको अवधिमा माओवादी केन्द्रबाट तितरबितर भइसकेका नेता कार्यकर्ताको स्थिति जटिल बन्ने निश्चित छ । नैतिकता गुमाउँदै जता मादल बज्यो उतै नाच्न पल्केका स्वार्थी नेताहरू सर्वोच्चको फैसलाले खाडलमा फसेका छन् । सत्तामा रमाएका रामबहादुर थापा बादल, लेखराज भट्ट, टोपबहादुर रायमाझी, प्रभु साहहरूलाई नैतिक संकटले घेरेको छ । यता दुवै हातमा लड्डु लिँदै अवसर हेरेर प्रधानमन्त्रीको कुर्सी ताकिरहेका कांग्रेस सभापति शेरबहादुर देउवाको सपना चकनाचुर भएको छ । यथार्थमा राजनीतिक अतिवाद, हुलहुज्जतले राष्ट्रियतामाथिको खतरा, मुलुकको बदनामी उचाइमा पुगेको स्थिति रहँदा सर्वोच्चको फैसलाले मै हुँ भन्ने नेताहरूलाई अन्तर्मुखी बन्ने अवसर दिएको छ । अब नेतृत्वको मिलेमतोमा एउटै स्वर, नारा, आँट, अठोट, दृष्टिकोण बोकेर मुलुकलाई समृद्धिको उचाइमा पुर्याउन सक्नुपर्छ, राजनीतिभन्दा राष्ट्रिय स्वार्थको महत्त्व मनन गर्न जान्नुपर्छ । भुवनेश्वर शर्मा, चन्द्रागिरि२, काठमाडौंििमागदाबी नै नगरिएको विषयमा आएको सर्वोच्चको फैसलाले राजनीतिक माहोल अरू तातिन पुगेको छ । तीन वर्षअघि एकीकरण भएका दुई राजनीतिक दललाई अहिले आएर अर्को राजनीतिक दलसँग नाम मिल्न गएको विवादको न्याय निरूपणको क्रममा एकीकरणको सबै काम बदर हुने गरी एकीकरण पूर्वको दुई पृथक राजनीतिक दलको अवस्थामा पुर्याइनुले राजनीति झनै गम्भीर अवस्थामा पुगेको छ । एकीकृत दलका हिसाबले भए गरेका कामकारबाहीहरू र उक्त दलका जनप्रतिनिधिहरूको अस्तित्वमै प्रश्न उठेको छ । ५, पुस २०७७ को संसद् विघटनको घोषणा बदर हुने संवैधानिक इजलासको फैसला कार्यान्वयन हुने क्रममा आह्वान गरिएको संघीय संसद्को बैठक नै सुचारु हुन नसकेको अवस्थालाई हेर्दा फागुन २३ को फैसलाले झन् संकट थपिन गएको देखिन्छ । यसले मुलुकको राजनीतिक जीवनमा गहन असर गर्न सक्छ । विवादहरूको न्याय निरूपण समयमै हुन सके मात्र मुलुकको हित हुनेछ । यसतर्फ सबैको ध्यान पुग्नु जरुरी देखिन्छ । महेशप्रसाद ढुंगाना, नयाँबानेश्वर काठमाडौंििऋषिराम कट्टेलको दललाई नै आधिकारिक बनाउने अनि एमालेमाओवादी केन्द्रबीच तीन वर्षअघि भएको एकीकरणलाई अवैध ठान्ने सर्वोच्चको फैसलापछि सरकार अल्पमतमा परेको छ । यससँगै स्थिर सरकार वा राजनीतिको युग समाप्त भयो । अब मिलीजुली सरकार बनाउने युगमा नेपाल प्रवेश गरेको छ । प्रतिनिधिसभा विघटनको सरकारको निर्णयलाई सर्वोच्चले बदर गरेपछि लड्डु साटासाट गरेर खाएका नेताहरूलाई यसपालि पिँडालु चपाउनुपर्यो । मिलेर बसको भए देशको हित हुने थियो । तर, नेताहरू मिल्न सकेनन् । पार्टीभित्रको विवादले बिस्तारै देशलार्ई असर गर्यो । नेताहरूमा मै ठूलो हुँ भन्ने घमण्ड छ । आफूबाहेक अरूले केही गर्न सक्दैनन् भन्छन् । कुर्सी पाउँदा मात्तिने र नपाउँदा आत्तिने प्रवृत्ति नेताहरूमा पाइन्छ । यसले कसैको हित गर्दैन । श्यामसुन्दर कुइँकेल, हाँडीगाउँ, काठमाडौं"
हम आब सीता नै बनबौ !,"किन लेखियो रामायण ?सीताको गुणगान गाउने क्रममा प्रदीप गिरिले रामायण र महाभारतहरूको रचना परिवार र मानव समाजलाई अगाडि बढाउने प्रयास का रूपमा भएको व्याख्या गरेका छन् । जबकि जायसवालका अनुसार, ब्राह्मण धर्मका कारण जारी हिंसाचार, कर्मकाण्ड र वर्णव्यवस्थाको विरोधमा ईपू छैटौं शताब्दीमा गौतम बुद्धको नेतृत्वमा सञ्चालित आन्दोलन विस्तार भइरहेको बेला रामायण र महाभारतजस्ता महाकाव्यको रचना गरिएको थियो, सामन्ती शासनकालका ब्राह्मणवादी मूल्यमान्यताको प्रचारप्रसारका लागि । ब्राह्मणीय सामाजिक नीतिशास्त्र तथा धर्मनिष्ठाका आदर्श प्रस्तुत गर्ने खालका दुई ठुल्ठूला महाकाव्यको रचना लगभग एउटै कालमा हुनु कुनै संयोगको काम मात्रै होइन, बरु यो त तत्कालीन सामाजिक संकटविरुद्ध ब्राह्मण बौद्धिकजनद्वारा गरिएको सांस्कृतिक प्रतिकार थियो ।चक्रवर्तीका अनुसार, रामायणको लेखनमा ठूलो योगदान दिएका तुलसीदासले सोह्रौं शताब्दीमा ब्राह्मण वर्चस्व भएको भारतीय समाजमाथि आइलागेको दबाबबीच, त्यसका सबै मूल्य र प्रतिमान ध्वस्त हुने खतराबीच रामायणमा आधारित कैयौं ग्रन्थ लेखेका थिए र महिलाहरूलाई पुरुषनिर्धारित परिधि लक्ष्मणरेखामा बसे मात्रै सुरक्षित रहने चेतावनी दिएका थिए । उनको रामचरितमानस मा लक्ष्मणरेखाको प्रसंग नभए पनि उनका अन्य कम प्रसिद्ध रामायण र त्यसकै आधारमा बनेका रामलीला नाटकहरूको प्रदर्शनबाट यस्तो चेतावनी व्यापक भएको पाइन्छ ।अनेक कथामा अनेक रूपरंगमा व्याख्या गरिएकी सीतामा तत्कालीन समाजको सन्दर्भमा विद्रोही चरित्र हुँदै नभएको पक्कै होइन, उनमा पाल्तु (डोसाइल) चरित्रभन्दा बेसी बागी चरित्र नभएको होइन । तर, सामाजिक मनोविज्ञानमा जब्बरसँग बसेकीबसाइएकी एक खालकी सीता बन्न चाहनेहरूलाई धिक्कार्दै हिँड्न सकिँदैन । त्यस्तै, पुरातन होस् या आधुनिक, कुनै पनि खालकी सीता बन्न नचाहने विद्रोहीहरूलाई पनि अपराधी ठहर्याउने हठ र दुष्प्रयास भने कदाफि स्वीकार्य हुन सक्दैन । ट्वीटर :"
राजनीति कसका लागि ?,दुर्गा कँडेल (छत्कुली)
यसरी बढाउन सकिन्छ निर्यात,"दिगो आर्थिक विकास, वैदेशिक मुद्राको आर्जन, औद्योगिकीकरण र रोजगारी अभिवृद्धिका लागि निर्यात बढाउनैपर्ने अधिकांशको रायसुझाव भए पनि यो घट्दै गइरहेको छ । नेपालको अन्तर्राष्ट्रिय व्यापार कुलगार्हस्थ्य उत्पादनको ५० प्रतिशत छ । पछिल्लो दशकमा अन्य भूपरिवेष्टित मुलुकहरूको निर्यात पाँचगुणा बढेको छ । हाम्रो मुलुकले अवलम्बन गरेका निर्यात प्रवर्धनका नीति, रणनीति भने निष्प्रभावी देखिएका छन् । निर्यात पुनर्कर्जाको प्रभावकारिता देखिँदैन । निर्यात अनुदानले विकृति मात्र ल्याएको अन्तर्राष्ट्रिय प्रतिवेदनले देखाएका छन् । विशेष आर्थिक क्षेत्र (सेज) को अवधारणा कार्यान्वयन हुन सकेको छैन । निर्यातमा ७३ प्रतिशतसम्म अवरोध स्वयं मुलुकभित्र रहेको प्रतिवेदनमा उल्लेख छ । अहिलेसम्म मान्यताप्राप्त गुणस्तरको प्रयोगशाला मुलुकमा छैन । निकै कमजोर पूर्वाधारका कारण पारवहन लागत उच्च छ र त्यसको भार उपभोक्तामा परिरहेको छ । मुलुकको निर्यात प्रतिस्पर्धी बन्न सकेको छैन । पछिल्लो समय अन्तर्राष्ट्रिय व्यापारको नियमनमा नेपालको अवस्थामा सुधार देखिए पनि त्यसले प्रायः आयातलाई सहज बनाएको छ । नेपाल डब्लूटीओ, साफ्टा तथा बिमस्टेकजस्ता बहुपक्षीय व्यापार सम्झौताको सदस्य भएकाले निर्यात थप कमजोर भएको विश्लेषण गर्नेहरू पनि छन् । तर त्यो सही होइन । नेपाल डब्लूटीओमा प्रवेश गर्दाको व्यापार र संरचनामा अहिलेसम्म तात्त्विक फरक आएको छैन । पछिल्लो समय पुँजीगत वस्तुहरू र कच्चापदार्थको अनुपात अझै बढेको छ । सन् २०११ सम्म आयात र निर्यातको परिसूचक समानै थियो । त्यसपछि आयात निकै उच्च दरले बढ्न गई सन् २०१८ मा परिसूचक ४१८ मा पुग्यो । नेपालले निर्यात गर्ने वस्तुहरू केवल १,१०० छन् भने आयात गर्ने वस्तुहरू ४,१०० । निर्यात गरिने वस्तुहरू परम्परागत नै छन् । नेपालको व्यापार भारत र चीनसँग ८० प्रतिशत छ भने बाँकी मुलुकहरूसँग मात्र २० प्रतिशत, जुन निकै जोखिमपूर्ण अवस्था हो । नेपालको ढुवानीमा कुलगार्हस्थ्य उत्पादनको १४ प्रतिशत खर्च हुने गरेको छ । ९० प्रतिशत मालवस्तुको ढुवानी सडक मार्गबाट हुने गरेको छ । भूपरिवेष्टित मुलुकहरूको पारवहन लागत सामुद्रिक मुलुकहरूको भन्दा तीनगुणा बढी हुने गर्छ, जुन नेपालजस्तो मुलुकका लागि आफैंमा चुनौतीपूर्ण हो । प्रक्रियागत जटिलता निर्यातको एउटा मुख्य समस्या हो । यसले व्यापार लागत बढ्छ । बढी संस्थागत संलग्नताले पनि जटिलता बढाउँछ । कानुनको संख्या थपिँदै गए कार्यसम्पादन प्रभावकारी हुन सक्दैन । कलकत्ताबाट काठमाडौं आयातमा ११ र निर्यातमा १४ वटा प्रक्रिया पूरा गर्नुपर्छ, आयातमा २८ तथा निर्यातमा २४ वटा फरक कागजात तथा आयातमा ५६ पटक र निर्यातमा ४७ पटक कागजात बुझाउनुपर्छ । विकसित मुलुकहरूमा आयात तथा निर्यातमा बढीमा चारवटा कागजात पेस गरे पुग्छ । अधिकांश मुलुकमा निर्यात प्रक्रिया सहज छ । नेपालको निर्यात आयातभन्दा बढी जटिल छ । क्यानडा, पोल्यान्ड, स्पेनसहित २३ मुलुकले निर्यात कागजात तयार गर्दा एक घण्टाभन्दा कम, अस्ट्रिया, डेनमार्क र बेल्जियमजस्ता १६ मुलुकबाट निर्यातमा भंसारसीमा जाँचपास गर्दा एक घण्टाभन्दा कम समय लाग्ने गरेको छ । हंगेरी, नर्वे, लक्जेम्बर्गलगायत १७ वटा अर्थतन्त्रमा निर्यातका लागि कागजात बनाउन खर्चै लाग्दैन । फ्रान्स, नेदरल्यान्ड्स, पोर्चुगललगायतमा सीमापार निर्यातको लागत शून्य छ ।कच्चापदार्थमा भन्सार महसुल उपभोग्य वस्तुहरूभन्दा एक वा दुई तह कम हुनुपर्ने माग नेपाली व्यवसायीहरूले दशकौंदेखि गर्दै आएका छन् । केही व्यवसायीले भन्सार महसुल बढाई स्वदेशी उद्योगको संरक्षण हुनुपर्ने माग गरेका छन् । सरकार यसमा सकारात्मक भई समयसमयमा सुधार भएको देखिन्छ । व्यापारसम्बन्धी बहुपक्षीय तथा द्विपक्षीय सम्झौताले समेत भन्सार दरलाई पारदर्शी बनाएका छन् । तर पछिल्लोपटक विश्व बैंकले गरेको एक अध्ययनले नेपालमा आयात हुने सम्पूर्ण कच्चा पदार्थ, अर्धप्रशोधित वस्तु तथा पुँजीगत मेसिनरीमा भन्सार महसुल छुट हटाउँदा निर्यात बढ्ने बताएको छ । यस व्यवस्थाले ५० प्रतिशत रहेको अनधिकृत व्यापार वैध हुने, पारदर्शिता, औद्योगिकीकरण, रोजगारी तथा राजस्व बढ्ने विश्व बैंकको अनुमान छ । यसबाट सर्वसाधारणलाई न्यूनतम मूल्यमा वस्तु तथा सेवा उपलब्ध भई सामाजिक कल्याण हुने उसको भनाइ छ । उक्त अध्ययनअनुसार, कच्चापदार्थमा छुट दिँदा आयात महसुल ६६ र आयात राजस्व २२ प्रतिशत मात्र कम हुनेछ । कच्चापदार्थ तथा अर्धप्रशोधित वस्तुहरूमा छुट दिनेबारे थप अध्ययन गर्नुपर्ने देखिए पनि पुँजीगत वस्तुहरूमा भन्सार छुट दिँदा मुलुकको औद्योगिकीकरणमा प्रोत्साहन हुनेछ । स्वदेशी कृषि उत्पादनलाई प्रोत्साहन र संरक्षण गर्नुपर्ने सरकारको नीति भएको र अन्तर्राष्ट्रिय सम्झौताले समेत मान्यता दिएकाले निर्यात हुन सक्ने वस्तुहरूको पहिचान गरी यसलाई क्रमशः कार्यान्वयन गर्दै लैजानु आवश्यक छ ।अर्धप्रशोधित वस्तुहरूमा समेत निर्यातमा योगदानका आधारमा थप छुट दिन सकिन्छ । साफ्टा, बिमस्टेकमा हामीले भन्सार दर घटाउँदै जाने प्रतिबद्धता गरेकाले सामाजिक लाभका आधारमा क्रमशः छुटको मात्रा बढाउन सकिन्छ । यसबाट सामाजिक तथा आर्थिक कल्याणमा वृद्धि हुँदै जानेछ । निर्यातकर्ताले समय र आवश्यकताअनुसार पुँजी पाउन नसक्नु अर्को चुनौती देखिन्छ । अधिकांश निर्यातकर्ता साना तथा मझौला भएकाले विद्यमान प्रक्रिया पूरा गर्न निकै कठिन हुने अन्तर्राष्ट्रिय अनुभव छ । पर्याप्त धितो नहुनाले बैंकबाट कर्जा पाउन कठिन र महँगो भएको छ । यसका लागि अन्य मुलुकमा जस्तै निर्यात कर्जा प्रत्याभूतिको व्यवस्था हुनुपर्छ । भारत, बंगलादेश, पाकिस्तानलगायतमा बजारको जोखिम विश्लेषण र कर्जामा सहज पहुंचका लागि छुट्टै निर्यात कर्जा प्रत्याभूति एजेन्सीहरू छन् । भारतमा सरकार, केन्द्रीय बैंक, निर्यातकर्ताहरूको सहभागितामा एक्सपोर्ट क्रेडिट ग्यारेन्टी कर्पोरेसनले निर्यातको प्रत्याभूति गर्छ । थाइल्यान्डको प्रत्याभूति एजेन्सीले निर्यात रकमको २५ प्रतिशत धितो भए पुग्ने, ९० प्रतिशतसम्म नोक्सानी व्यहोर्ने व्यवस्था छ । पाकिस्तानले प्रत्यक्ष र अप्रत्यक्ष निर्यातकर्ता दुवैलाई १८० दिनसम्मको निर्यात कर्जा दिन्छ । विकासोन्मुख मुलुकहरूका निर्यात कर्जा बिमा कार्यक्रमलाई एडीबी, आईएफसी, अन्तर्राष्ट्रिय विकास बैंकले कर्जा प्रवाह गर्छन् । यस कार्यक्रमबाट ७५ प्रतिशत साना तथा मझौला व्यवसायीहरूले कर्जा पाएका छन् । एडीबीले २२ देश र आईएफसीले ८५ मुलुकमा कार्यक्रम चलाउन सहयोग गर्दै आएका छन् । यसबाट निर्यातकर्ताले न्यून लागतमा बैंकबाट कर्जा लिन सक्छन् ।नेपाल सरकारले निर्यात बढाउन अनुदानको व्यवस्था गरे पनि त्यो जटिल रहेको निर्यातकर्ताको गुनासो छ । अनुदान प्राथमिकतापूर्ण वस्तुहरूले नपाई अन्यले पाउने गरेको उनीहरूको भनाइ छ । अर्कातर्फ, निर्यात अनुदानको व्यवस्थाका कारण व्यवसायीहरूले हुँदै नभएको मूल्य अभिवृद्धि देखाउने गरेको, नयाँ र सम्भावित क्षेत्रले पाउन नसकेको कुरा पनि उठ्ने गरेको छ । यस्तो विकृति हटाउन नयाँ क्षेत्रलाई मात्र अनुदान दिन वा अन्य कुनै किसिमले प्रोत्साहन गर्न सकिन्छ । साथै भन्सार महसुल बैंक ग्यारेन्टी वा भन्सार विन्दुमा तिरेको कर फिर्ता गर्ने व्यवस्था (ड्युटी ड्र ब्याक) लाई सहजीकरण गर्नुपर्छ ।निर्यातको अर्को मुख्यचुनौती गुणस्तर परीक्षण हो । नेपालबाट ५० प्रतिशतभन्दा बढी कृषिजन्य वस्तुहरूको निर्यात हुने गर्छ, जसको गुणस्तर परीक्षण अझ बढी संवेदनशील हुन्छ । नेपालका प्रयोगशालाको गुणस्तर परीक्षणलाई अधिकांश मुलुकले स्वीकार गरेका छैनन् । त्यसैले नेपाली निर्यातकर्ताहरूले धेरै लागत व्यहोरेर अन्य मुलुकमा गुणस्तर परीक्षण गराउँछन्, जुन साना व्यवसायीहरूका लागि असम्भव छ । गुणस्तर परीक्षण एकआपसमा स्वीकार गर्ने गरी प्रभावकारी बहुपक्षीय वा द्विपक्षीय सम्झौता भएको पनि छैन । १५ वर्षदेखि मस्यौदा गरिएको एक्रिडियन ऐन संसद्बाट दुईपटक फिर्ता भएको छ । यो कानुन यथाशीघ्र ल्याई सबै मुलुकका लागि मान्य हुने प्रयोगशाला बनाउने र संस्थागत संरचना तयार गर्नुपर्ने देखिन्छ । साथै बजारको खोजी गर्न, बजारको आवश्यकताअनुसार वस्तु र व्यवसायीहरूको क्षमता विकास गर्न सके निर्यात बढ्न सक्छ ।"
ह्यारी र मेघनले खोले दरबार त्याग्नुको रहस्य,"राजपरिवारको वरिष्ठ सदस्यका रूपमा जिम्मेवारीबाट अलग्गिने घोषणा गरेर अमेरिका बस्दै आएको वर्ष दिनपछि बेलायती राजकुमार ह्यारी र उनकी श्रीमती मेघन मार्कल फेरि चर्चामा आएका छन् । अमेरिकी टेलिभिजन सीबीएसले आइतबार प्रसारण गरेको ओप्रा विन्फ्रीसँग ह्यारीमेघनको विशेष अन्तर्वार्ताले विश्व फेरि तरंगित भएको हो । अन्तर्वार्तामा उनीहरूले शाही परिवारसँगको सम्बन्ध तथा रंगभेदी प्रतिक्रियाका कारण आफ्नो मानसिक स्वास्थ्यमा परेको प्रभावजस्ता विषयमा मुख खोलेका छन् । बेलायती टेलिभिजन च्यानल आईटीभीले उक्त अन्तर्वार्ता सोमबार राति प्रसारण गरेको छ । अन्तर्वार्तामा डचेस अफ ससेक्स मेघनले लगाएको सबैभन्दा ठूलो आक्षेपमा आफूहरूको जन्मिने बच्चा कति अश्वेत होला भन्ने बातचित शाही परिवारभित्र धेरै पटक भएको भन्ने छ । तर, अन्तर्वार्ताका क्रममा भने दुवैले राजपरिवारका कुन सदस्यले त्यस्तो अभिव्यक्ति दिएका थिए भन्ने खुलाएनन् । ३९ वर्षीय मेघनकी आमा अश्वेत हुन् । उनले ब्रिटिस राजपरिवारभित्रको जीवन आफ्ना लागि धेरै कठिन भएको र कहिलेकाहीं बाँच्ने इच्छा नै मरेको बताएकी बीबीसीले उल्लेख गरेको छ । अन्तर्वार्ताका क्रममा उनले मानसिक समस्या भोग्दा सहयोगका लागि कहाँ सम्पर्क गर्ने भन्नेबारे अन्योलमा परेको समेत बताइन् । व्यक्तिगत कुरा धेरै गरिएको अन्तर्वार्तामा मेघनले सन् २०१८ मेमा ह्यारीसँग विवाह भएपछि अवस्था बिग्रन सुरु भएको र सहयोग माग्दा पनि आफूले नपाएको बताएकी छन् । मेघनले डुक अफ एडिनबरा राजकुमार फिलिप (महारानीका श्रीमान्) अस्पताल भर्ना हुँदा गत महिना महारानीलाई फोन गरेको पनि बताएकी छन् । मेघनले अन्तर्वार्ताका क्रममा आफ्नो गर्भमा रहेको बच्चा छोरी भएको पनि सार्वजनिक गरेकी छन् । उनीहरूको दोस्रो सन्तान छोरी यही गर्मीयाममा जन्मने जनाइएको छ । झन्डै दुई घण्टा लामो बहुप्रतीक्षित अन्तर्वार्तामा मेघनपछि ह्यारी जोडिएका थिए । राजकुमार ह्यारीले आफू जिम्मेवारीबाट अलग्गिन चाहेको बताएपछि बाबु राजकुमार चार्ल्सले आफ्नो फोनसमेत उठाउन छाडेका बताए । ह्यारीले आफ्नी हजुरआमा महारानी एलिजावेथ द्वितीयासँग भने सम्बन्ध साँच्चिकै राम्रो भएको र उनीहरूले नियमित कुराकानी गर्ने बताए ।ह्यारीले आफ्ना दाइ राजकुमार विलियम र बुबा राजकुमार चार्ल्स शाही परिवारको जञ्जालभित्र बाँधिएको पनि आरोप लगाए । तर, दाइ र पितासँग सम्बन्ध सुधार गर्न चाहेको पनि उनको भनाइ छ । ३६ वर्षीय राजकुमार ह्यारीले आफ्नी श्रीमती मेघनले मिडियाबाट जातिवादको सामना गरिरहँदा पनि परिवारले तीन वर्षसम्म केही नबोलेकामा चित्त दुखाएका छन् । दरबारले आफूहरूको संरक्षण नगरेको पनि उनीहरूको गुनासो छ । उनले गत वर्षको सुरुदेखि परिवारबाट आर्थिक सहयोग कटौती भएको पनि जनाए । सन् २०२० को मार्चमा राजकीय जिम्मेवारीबाट अलग्गिएपछि ह्यारी र मेघन आफ्नो पहिलो बच्चासहित अमेरिकाको क्यालिफोर्नियामा बस्दै आएका छन् । उनीहरूले गत महिना शाही परिवारका सदस्यका रूपमा नफर्कने पनि घोषणा गरिसकेका छन् । ह्यारी र मेघनले गत वर्ष दरबारको सुख सयल र विलासिता त्यागेर एकाएक सामान्य जीवन जिउने घोषणा गरेपछि शाही भूमिका परित्याग सम्बन्धमा महारानी एलिजावेथ द्वितीयाले लामो छलफल गरेर स्वीकृति जनाएकी थिइन् ।गएको वसन्त ऋतुदेखि उनीहरूले हिज, हर रोयल हाइनेस, भन्ने पदवी र शाही कोष पनि प्रयोग गर्न नपाउने बकिङ्घम राजदरबारले घोषणा गरेको थियो । हालै प्रकाशित फाइन्डिङ फ्रिडम नामक एउटा पुस्तकले ब्रिटिस राजकुमार ह्यारीको आफ्नी प्रेमिका मेघन मर्केलसँगको सम्बन्धलाई लिएर दाजु राजकुमार विलियमसँग तनाव बढेको दाबी गरेको थियो । राजकुमार ह्यारीले उनकी प्रेमिका मेघनलाई बिहे गर्नुअघि राजपरिवारका सदस्यहरूले उनीविरुद्ध अप्रिय टीकाटिप्पणी गरेको दाबी पुस्तकमा गरिएको छ । यसअघि विभिन्न सञ्चारमाध्यमहरूले आफूहरूविरुद्ध भ्रामक समाचार छापेको भन्दै ह्यारीमेघन दम्पतीले कानुनी उपचारसमेत खोजेका थिए । उनीहरूले गत अक्टोबरमा शाही जीवनको चुनौती र केही बेलायती अखबारले आफूहरूको पिछा गरेका कारण चिन्तित भएको समाचार प्रकाशित भएका थिए । ह्यारीले मिडियाका कारण मेघनले आफ्नी आमा डायनाकै नियति भोग्नुपर्ने त्राससमेत व्यक्त गरेका थिए ।राजकुमार ह्यारीको साइनो नेपाल र गोर्खा सैनिकहरूसँग निकट छ । ह्यारीले ब्रिटिस गोर्खासँग र नेपालमा धेरै समय बिताएका छन् । महाभूकम्पलगत्तै नेपाल भ्रमण गरेका राजकुमार ह्यारीले उत्तरी गोर्खास्थित प्रभातकिरण विद्यालयको पुनर्निर्माणमा समेत सघाएका थिए । अन्नपूर्ण हिमशृंखला तथा बर्दिया राष्ट्रिय निकुञ्जको प्राकृतिक सौन्दर्य आफूले कहिल्यै नभुल्ने ह्यारीले बताउने गरेका छन् । कुनै बेला अफगानिस्तान युद्धमा सँगै रहेका ह्यारीले गोर्खा सैनिकहरूको व्यवहारबाट निकै खुसी र गर्व महसुस गर्ने गरेको बताउँछन् ।"
इजरायलले खोज्यो नेपालको साथ,"इजरायलले अन्तर्राष्ट्रिय र बहुपक्षीय मञ्चहरूमा पनि नेपालसँग सहकार्य चाहेको उल्लेख गरेको छ । इजरायलले नेपालसँग द्विपक्षीय रूपमा आत्मीय र घनिष्ठ सम्बन्ध रहँदै आएको उल्लेख गर्दै अन्तर्राष्ट्रिय मञ्चहरूमा पनि त्यसैलाई निरन्तरता दिएको हेर्न चाहेको जनाएको हो । कान्तिपुरसँग कुराकानी गर्दै नेपालका लागि इजरायलका राजदूत हनन गोडरले दुई देशबीच सुमधुर सम्बन्ध रहेको बताए । उनले भने, यही सम्बन्ध हामी बहुपक्षीय र अन्तर्राष्ट्रिय मञ्चहरूमा पनि हेर्न चाहन्छौं । जसले गर्दा हाम्रो सम्बन्धलाई थप उचाइमा पुर्याउनेछ । इजरायलको स्थापना आधिकारिक रूपमा सन् १९४८ मार्च १४ मा भएको हो । अरूको भूभाग कब्जा गरेको भन्दै इजरायललाई विश्वका धेरै मुलुकले सुरुवातमा मान्यता दिएनन् । दक्षिण एसियामा इजरायललाई नयाँ मुलुकका रूपमा मान्यता दिने नेपाल पहिलो मुलुक बन्यो । नेपाल र इजरायलबीचमा सन् १९६० को जुन १ मा द्विपक्षीय सम्बन्ध स्थापित भएको हो । पछिल्लो समय इजरायलले नेपाललाई घरेलु कामदार, नर्स, कृषि क्षेत्रमा अध्ययन र सहयोग गरिरहेको छ । नेपालमा पनि सेन्टर अफ एक्सिलेन्सका रूपमा कृषि क्षेत्रमा सहयोग गरिरहेको छ । सैन्य क्षेत्रमा पनि गरिरहेको छ । दुई पक्षबीचमा सुमधुर सम्बन्ध हुँदाहुँदै पनि नेपालले संयुक्त राष्ट्रसंघको महासभामा अघि सारिएका विभिन्न विषयमा इजरायलको विपक्षमा मत दिँदै आएकामा इजरायलले चासो देखाएको छ । राष्ट्रसंघमा उपलब्ध तथ्यांकअनुसार सन् २०१२ देखि २०२० सम्म नेपालले न्युयोर्क र जेनेभामा गरी २६ वटा विभिन्न प्रस्तावमध्ये २३ मा इजरायलविरुद्ध मतदान गरेको छ । इजरायलका लागि नेपाली पूर्वराजदूत निरञ्जन थापा इजरायलको पक्षमा मत नदिए पनि तटस्थ बस्न सकिने बताउँछन् । इजरायलले मतदान हुँदा पक्ष वा विपक्षमा भन्दा पनि मतदान नदिए पनि समस्या नहुने बताउँदै आएको छ, उनले भने, हामीले बाहिर बसेर नेपाल सरकारले यसै गर्नुपर्छ भन्नु हुन्न । तटस्थ बस्दा हुन्छ भने किन इजरायलको विरुद्धमा मत हाल्ने ?इजरायलका प्रधानमन्त्री बेन्जामिन नेतान्याहुले नेपालका प्रधानमन्त्री केपी शर्मा ओलीसँग गत जुन १ मा टेलिफोन संवाद गरेका थिए । उच्च स्रोतका अनुसार उक्त संवादमा नेतान्याहुले प्रधानमन्त्री ओलीसँग नेपालले बहुपक्षीय फोरम वा अन्तर्राष्ट्रिय संस्थाहरूमा पनि दुई मुलुकबीच रहेकै सुमधुर सम्बन्धलाई निरन्तरता दिनुपर्ने बताएका थिए । नेपालले अहिले नै इजरायलले नै भनेको जस्तो गर्नुपर्छ भन्ने होइन । तर हामीले परिस्थितिअनुसार काम गर्दै अघि बढ्नु उचित हुन्छ, पूर्वराजदूत थापाले भने, त्यसमाथि पछिल्लो समय इजरायल र अरबका मुलुकहरूबीच पनि सम्बन्ध राम्रो हुँदै गइरहेको देखिन्छ । परराष्ट्र मन्त्रालयका पूर्वसचिव अर्जुनबहादुर थापा नेपाल समयअनुसार चल्नुपर्ने मान्छन् । उनले इजरायलसँगको नेपालको सम्बन्धलाई मध्यनजर गर्दै द्विपक्षीय सम्बन्धलाई ध्यान दिनुपर्ने बताए । म पनि निर्णय गर्ने ठाउँमा पुगेर अवकाश पाएको मान्छे हुँ । पहिलेदेखि नै हुँदै आएको विषयमाथि अर्को निर्णय गर्न सहज हुन्न । तर निर्णय गर्ने स्थानमा पुगेको मान्छेमा आँट पनि चाहिन्छ, पूर्वसचिव थापाले भने ।"
सेना फिर्ता भए तालिवान शक्तिशाली,काबुल (एजेन्सी) अफगानिस्तानबाट अमेरिकी तथा नेटो सैनिक फिर्ता गरिए तालिवानले पुनः सैन्य शक्ति आर्जन गर्न सक्ने अमेरिकी विदेशमन्त्री एन्थोनी ब्लिंकनले चेतावनी दिएका छन् । अमेरिकी पूर्वराष्ट्रपति डोनाल्ड ट्रम्प र तालिवान विद्रोहीबीच भएको सम्झौताअनुसार अप्रिल महिनाभित्र अमेरिकाले अफगानिस्तानबाट सेना फिर्ता गर्न सहमत भएको थियो । तर अफगान राष्ट्रपति असरफ घानीलाई लेखेको पत्रमा ब्लिंकनले भयानक आक्रमण हुन सक्ने चेतावनी दिएका छन् । सन् २००१ मा अमेरिकी सेनाले अफगानिस्तानमा आक्रमण गर्दै तालिवानलाई सत्ताच्युत गरिदिएको थियो । २००१ को सेप्टेम्बर ११ मा अमेरिकाका वासिङटन र न्युयोर्कमा गरिएका आतंककारी आक्रमणको बदलामा अमेरिकी सेनाले अफगानिस्तानमा हमला गरेको थियो । अमेरिकी राष्ट्रपति जो बाइडेनले गत जनवरीमा ट्रम्प प्रशासन र तालिवानबीच भएको सम्झौताको पुनरावलोकन गर्ने बताएका थिए । उक्त सहमतिमा तालिवानले हिंसात्मक गतिविधि अन्त्य गर्ने र त्यसको बदलामा मे १ भित्र अमेरिकी नेतृत्वका १० हजार नेटो सैनिक फिर्ता गरिने उल्लेख छ । अमेरिकी राष्ट्रपति कार्यालय ह्वाइटहाउसले अफगान विद्रोही समूह तालिवानले आफ्ना प्रतिबद्धता पूरा गर्नुपर्ने जनाएको छ । त्यसका साथै सैनिक फिर्ताअघि तालिवानले हिंसा त्याग्नुपर्ने र आतंकवादीहरूसँगको सम्बन्ध अन्त्य गर्नुपर्ने ह्वाइटहाउसको भनाइ छ । विदेशमन्त्री ब्लिंकनले लेखेको पत्रमा ९० दिनभित्र हिंसात्मक गतिविधि अन्त्य गर्न तथा राष्ट्रसंघको पर्यवेक्षणमा दिगो र विस्तृत युद्धविराम गर्न आह्वान गरेका बीबीसीले जनाएको छ । अफगानिस्तानको सुरक्षा अवस्था थप बिग्रन नदिन यो अत्यावश्यक भएको ब्लिंकनको भनाइ छ ।
लकडाउनपछि नगद राख्ने बढे,"कोभिड१९ को जोखिमबाट बच्न गत चैतदेखि सरकारले लकडाउन गरेपछि सर्वसाधारणमा नगद पैसा आफूसँगै राख्ने प्रवृत्ति बढेको देखिएको छ । लकडाउनका बेला हिँडडुलमा समस्या भएको, प्रायः बैंक तथा वित्तीय संस्था बन्द रहेकोलगायत कारण नागरिकले आफूसँगै नगद राख्ने प्रवृत्ति बढेको जानकारहरू बताउँछन् । अहिले कोभिड संक्रमण दर घट्दै गएको छ । तर नागरिकसमक्ष नगद रूपमा रहेको पैसा वित्तीय प्रणालीमा फर्किसकेको छैन । यही कारण सर्वसाधारणसँग रहेको मुद्रा बढेको राष्ट्र बैंकको तथ्यांकले देखाएको छ । गत पुससम्म मुलुकभर ५ खर्ब २३ अर्ब रुपैयाँ बराबरको मुद्रा नागरिकसँग छ । उक्त पैसा विभिन्न माध्यममार्फत राष्ट्र बैंकमा फर्किन्छ । यसरी राष्ट्र बैंकबाट बाहिरिएको तर बैंकमा नफर्किएको पैसालाई नागरिकसँग रहेको रकम (करेन्सी हेल्ड बाई पब्लिक) भनिन्छ । नागरिकका साथै सहकारी, लघुवित्त वित्तीय संस्थालगायत औपचारिक र अनौपचारिक क्षेत्रमा रहेको रकमलाई नागरिकसँग रहेको पैसा मानिन्छ । आफ्नो आवश्यकता पूर्ति गर्न उक्त पैसा नागरिकले आफूसँग राख्ने भएकाले यसलाई चलनमा रहेको भनिएको हो । उक्त रकममा बैंक तथा वित्तीय संस्था (क, ख र ग वर्गका वित्तीय संस्था) मा रहेको रकम पनि जोडेपछि चलनचल्तीमा रहेको रकम निकालिन्छ । नेपालमा पैसा छाप्ने र आपूर्ति गर्ने एक मात्र आधिकारिक निकाय राष्ट्र बैंक हो । यसले मुलुकको आवश्यकता र औचित्यका आधारमा पैसा छपाएर बजारमा पठाउँछ । खासगरी लकडाउनपछिका महिनामा नागरिकका हातमा रहेको नगद मुद्राको परिमाण बढ्दो छ । यसअनुसार गत चैतमा नागरिकसँग रहेको कुल मुद्रा (चलनचल्तीमा) ४ खर्ब ५१ अर्ब रुपैयाँ थियो । अघिल्लो वर्षको चैतमा चल्तीमा रहेको मुद्रा ४ खर्ब २७ अर्ब रुपैयाँ थियो । गत असारमा आइपुग्दा चल्तीको मुद्रा बढेर ४ खर्ब ९० अर्ब रुपैयाँ पुगेको छ । त्यसपछिका सबै महिनामा निरुन्तर बढेको यस्तो मुद्रा गत कात्तिकसम्म ५ खर्ब ६४ अर्ब रुपैयाँ पुगेको थियो । गत कात्तिकको तुलनामा मंसिर र पुसमा भने यस्तो मुद्रा केही घटेको छ । यसअनुसार गत मंसिरमा ५ खर्ब ३३ अर्ब र मंसिरमा ५ खर्ब २३ अर्ब रुपैयाँ चल्तीमा छ । पछिल्लो दुई महिनामा चल्तीमा रहेको मुद्राको परिमाण घट्नुलाई नागरिकसँग रहेको मुद्रा वित्तीय प्रणालीमा फर्किन थालेको रूपमा हेरिएको छ । यद्यपि कोभिडको जोखिम अझै कायमै रहेकाले नागरिकको हातमा धेरै पैसा थुप्रिएको जानकारहरू बताउँछन् ।लकडाउनको अवधिमा प्रणालीमा रहेको रकम अझै पनि बैंक तथा वित्तीय संस्थामा फर्किनसकेको राष्ट्र प्रवक्ता गुणाकर भट्टले पनि स्विकारे । अधिक तरलताका कारण बैंकहरूमा निक्षेपको ब्याजदर न्यून विन्दुमा छ, उनले भने, कम ब्याज पाइने भएपछि नागरिकमा बैंकमा निक्षेप गर्ने उत्साह नभएको हुन सक्छ । कोभिडको अनिश्चितता पनि अर्को कारण हुन सक्छ । यद्यपि, कोभिडले सिर्जना भएको अवस्था सामान्य बन्दै गएको, डिजिटल बैंकिङ व्यापक रूपमा विस्तार भएकोलगायत कारण आगामी दिनमा नागरिकको हातमा रहेको पैसा विस्तारै वित्तीय प्रणालीमा फर्किने उनको दाबी छ । अहिले अधिक तरलताका कारण बैंक तथा वित्तीय संस्थाभन्दा सहकारी संस्थामा निक्षेपको ब्याज धेरै छ । यसकारण बैंकबाट पैसा झिकेर सहकारी संस्थामा राख्ने प्रवृत्ति पनि बढेको जानकारहरू बताउँछन् । धेरै ब्याज कमाउने आशाले नागरिकले पैसा सहकारीमा राखेका हुन सक्छन्, स्रोतले भन्यो, यो कुरा राष्ट्र बैंकले खोज्न सक्नुपर्छ ।आवश्यकताअनुसार केन्द्रीय बैंकले बजारमा पैसा (नोट) आपूर्तिको काम गर्छ । यसकारण बजारमा पैसाको माग धेरै भएको समयमा धेरै र कम भएको समयमा कम मुद्रा चल्तीमा रहन्छ । बजारको मागअनुसार निर्देशन मापदण्डभित्र रहेर राष्ट्र बैंकले विभिन्न माध्यममार्फत बजारमा पैसा पठाउँछ । राष्ट्र बैंकबाट बाहिरिएपछि त्यो चल्तीमा गएको भनेर गणना हुन्छ । यसरी चल्तीमा रहेको मुद्रा निश्चित समयपछि बैंक तथा वित्तीय संस्थाहरूमार्फत राष्ट्र बैंकमा फर्किन्छ । जति पैसा राष्ट्र बैंकमा आइपुग्छ, त्यति मुद्रा चल्तीबाट घटाइन्छ । यसकारण समय समयमा चल्तीमा रहेको मुद्रा प्रायः घटबढ भइरहन्छ । राष्ट्र बैंकका पूर्वकार्यकारी निर्देशक नरबहादुर थापाले पनि लडकाउनको असर अझै पूर्ण रुपमा हटिनसकेकाले नागरिकले आफूसँग केही बढी नगद राख्न चाहेको बताए । घट्दो ब्याजदरले पनि नागरिकलाई बैंक तथा वित्तीय संस्थामा निक्षेप गर्न प्रोत्साहन गर्न नसकेको उनको भनाइ छ । हाल एक, दुई, पाँच, १०, २०, २५, ५०, १००, २५० र १००० दरका नोट चल्तीमा छन् । तीमध्ये पछिल्लो समय राष्ट्र बैंकले एक, दुई, २५ र २५० दरका नोट छाप्न छाडेको छ । अहिले राष्ट्र बैंकले ती दरका नोट छपाइ नगरे पनि यसअघि छापिएका नोट सर्वसाधारणसँगै रहेकाले अझै चल्तीमै रहेको भनी गणना गरिएको हो । नोट छाप्दा राष्ट्र बैंकले पैसा तिर्नुपर्छ । सुरक्षाका हिसाबले पनि नोटहरू विदेशमा छापिन्छ । नोट छपाइ गर्दा राष्ट्र बैंकले अन्तर्राष्ट्रिय रूपमा सूचना (टेन्डर) आह्वान गर्छ । प्राप्त टेन्डरका आधारमा सबैभन्दा कम मूल्यलाई पैसा छाप्न दिइन्छ । यसकारण कहिले कम र कहिले धेरै खर्च लाग्छ । पछिल्ला केही वर्षयता कम्पनीहरूबीच प्रतिस्पर्धा बढेकाले राष्ट्र बैंकले विगतमा भन्दा सस्तो मूल्यमा पैसा छपाइ गर्न पाएको छ । नोट छाप्नका लागि हरेक वर्ष राष्ट्र बैंकले ठूलो धनराशि खर्च गर्दै आएको छ । यही भदौ १ देखि लागू भएको व्यवस्थाअनुसार नेपाली मुद्रा (कागजी नोट) वा सिक्का जलाउन, केरमेट गर्न, गाल्न, च्यात्न पाइँदैन । यसो गरेको भेटिए प्रहरीले पक्राउ गरी तीन महिनासम्म जेल हाल्न र पाँच हजार रुपैयाँसम्म जरिवाना गर्न सक्छ । प्रमाणसहित उजुरीका आधारमा पनि प्रहरीले कारबाही गर्ने छुट कानुनमा छ । नोट फोहोर वा केरमेट गरेकै कारण कैद वा जरिवाना हुने यो पहिलो व्यवस्था हो । यसअघि जाली नोट कसुरमा मात्र जेल चलानसम्म हुने व्यवस्था थियो । नोट फोहोर गर्दा राष्ट्र बैंकको निर्देशन नमानेको आरोपमा कारबाही हुन्थ्यो । तर जेल जानुपर्ने अवस्था थिएन । यही ऐनको व्यवस्थामा टेकेर नोटमा केरमेर नगर्न र नगराउन बैंक तथा वित्तीय संस्थालाई राष्ट्र बैंकले गरी निर्देशन दिएको छ ।"
स्याटेलाइट राख्न ५ परामर्शदाता अन्तिम सूचीमा,"यी हुन् छानिएका परामर्शदाता कम्पनी  युरोकन्सल्ट, फ्रान्स एसथ्री टेल, यूएई  स्पेस पार्टनरसिप, अमेरिका लन्डन इकोनमिक्स लिमिटेड, बेलायत केपीएमजी एसुरेन्स एन्ड कन्सल्टेन्सी सर्भिस, भारत"
स्वदेशी उपभोग्य वस्तुको उत्पादनमा जोड दिऔं,"काठमाडौं (कास) प्रधानमन्त्री केपी शर्मा ओलीले स्वदेशी उपभोग्य वस्तुहरूको उत्पादनमा प्राथमिकता दिएर अघि बढ्न उद्योगीहरूलाई सुझाएका छन् । नेपाल उद्योग परिसंघ (सीएनआई) को मेक इन नेपाल : स्वदेशी अभियानको औपचारिक उद्घाटनका अवसरमा उनले सरकारले ८ वटा ठूला औद्योगिक पार्क निर्माण गर्न लागेको र उद्योग सञ्चालनका लागि ती उपयोगी हुने बताए । पार्कमा उद्योग सञ्चालनका लागि यातायात, बिजुली, प्रविधिलगायत आवश्यक पूर्वाधार हुनेछन्, उनले भने, अभियान सफल पार्न सरकारले औद्योगिक ग्राम तयार पारिरहेको छ । त्यसैले तपाईंहरूसँग लगानीका सुन्दर अवसर छन् । यो अभियान उत्पादनको विज्ञापन गर्ने मात्र नभई आवश्यक उपयोगी वस्तुहरूको उत्पादनलाई अगाडि बढाउने हुनुपर्नेमा पनि प्रधानमन्त्री ओलीले जोड दिए । उपभोक्ताहरूको आदत बिगार्ने वस्तुलाई प्रोत्साहन गर्नुपर्छ भन्ने मलाई लाग्दैन, उनले भने, चाहिने उपभोग्य वस्तुहरूमा ध्यान दिऔं, जुन हामीलाई उपभोग गर्न आवश्यक छ । यो अभियान निजी क्षेत्रलाई नभई सरकारलाई चाहिएको ओलीले बताए । अभियानले राष्ट्रलाई आधुनिकीकरण, औद्योगिकीकरण र विकासतर्फ अगाडि बढाउने प्रधानमन्त्री ओलीको भनाइ छ । अभियानले राष्ट्रको आकांक्षा समृद्ध नेपाल, सुखी नेपालीलाई समेत सहयोग पुर्याउने उनले बताए । समृद्धिले मात्र सुखी भइँदैन, जैविक र मानवीय आवश्यकता सहज आपूर्ति भए सुखी भइन्छ, प्रधानमन्त्री ओलीले भने, सम्मानित जीवन भए मात्र सुखी हुन सकिन्छ । स्वदेशी वस्तुले विदेशी उत्पादनसँग प्रतिस्पर्धा गर्न सके राम्रो हुने उनको भनाइ छ । यसले मेक इन नेपालदेखि मेड इन नेपाल सबैलाई सघाउने उनको दाबी छ । निजी क्षेत्रसँग सहकार्य गर्दै अगाडि बढ्न सके आर्थिक अवस्था उकासिने उद्योग वाणिज्य तथा आपूर्तिमन्त्री लेखराज भट्टले बताए । कुनै विषयमा सरकार र निजी क्षेत्रबीच छलफल भयो भने त्यहाँ समस्या आउँदैन, मन्त्री भट्टले भने, सही नेतृत्व भयो भने त्यसले सही नीति बनाउन सक्छ । कार्यक्रममा परिसंघका अध्यक्ष सतीशकुमार मोरले नेपाली वस्तुको माग र प्रयोग बढाउने लक्ष्यसहित अभियान ल्याइएको जानकारी दिए ।"
पुराना टायर तस्करी नरोकिँदा बन्द हुँदै फर्नेस आयल उद्योग,"उद्योगले चाहेअनुसारको कच्चा पदार्थ उपलब्ध हुँदा दैनिक ५० हजार लिटर इन्धन उत्पादन गर्न सक्छौं, उनले भने, एकातिर आयात भएका फर्नेस आयलसँग स्थानीय उत्पादनले प्रतिस्पर्धा गर्न नसक्ने अवस्था र अर्कोतिर कच्चा पदार्थको अभावले उद्योग सञ्चालनमै समस्या छ । एक महिनामा २८ ब्याचसम्म चल्ने गरेको उद्योग पछिल्लो ६ महिनामा टायर अभावले ८ ब्याच मात्र चल्ने गरेको अर्का सञ्चालक श्यामकुमार पराजुलीले बताए । उद्योगले दैनिक १० टन टायर प्रशोधन गर्न सक्छ । टायर प्रशोधन भएपछि त्यसबाट ४० प्रतिशत तेल, २५ प्रतिशत कार्बन ब्ल्याक र ३५ प्रतिशत स्टिल स्क्य्राब (तार) उत्पादन हुन्छ । उद्योगमा २५ जना कामदारले रोजगारी पाएका छन् । रूपन्देहीको स्पिड इनर्जीजस्तै उद्योग धनगढी, विराटनगर र वीरगन्जमा पनि फर्नेस आयल उत्पादन गर्ने उद्योग सञ्चालनमै छन् । तर नेपालमा खपत हुने फर्नेस आयलमध्ये स्वदेशी उद्योगको उत्पादन कुल खपतको ३ प्रतिशत मात्र छ । उत्पादन गर्न सके ठूलो मात्रामा स्वदेशमै बजार भए पनि राज्यले आफूहरूलाई सहयोग नगरेको उद्योगका अर्का सञ्चालक भूपालकुमार श्रेष्ठले औंल्याए । वातावरणमैत्री उद्योग भएकाले राज्यबाट प्रोत्साहन पाउने नीतिगत व्यवस्था हुनुपर्ने उनको माग छ । भारतबाट आयात गर्दा भ्याटसहित प्रतिलिटर ९२ रुपैयाँ पर्ने फर्नेस आयल रूपन्देहीको स्पिड इनर्जीले प्रतिलिटर ५८ रुपैयाँमै उपलब्ध गराउने गरेको छ । मूल्य सस्तो र क्यालोरिफिक भ्यालु (प्रज्वलनशील क्षमता) पनि नेपाली उत्पादनको बढी छ, उनले भने, तर सरकारको नीति अनुदार हुँदा उत्पादनमा समस्या छ । अहिले उद्योगले वार्षिक ७ सय टन कार्बन भारत निर्यात गर्दै आएको उनले बताए ।सरकारले टायर तस्करी नियन्त्रण गरिदिनुपर्ने, आफूहरूले उत्पादन गर्ने वैकल्पिक ऊर्जाको खरिद व्यवस्थापन गरिदिनुपर्ने, पेट्रोलियम पदार्थमा लगाइएको प्रदूषण शुल्क आयातित फर्नेस आयलमा पनि लगाइनुपर्ने, स्वदेशी औद्योगिक उत्पादन (फर्नेस आयल) को अनिवार्य उपयोग गर्नुपर्ने र वातावरणमैत्री उद्योग भएकाले राज्यबाट प्रोत्साहन पाउने नीतिगत व्यवस्था हुनुपर्ने उद्योगीको माग छ । वैकल्पिक ऊर्जा उत्पादन गर्ने नेपालको पहिलो र लुम्बिनी प्रदेशको एक मात्र उद्योग भएकाले उद्योगलाई बन्द हुनबाट जोगाउन प्रदेश सरकारको पनि ध्यान जानुपर्ने उद्योगीको आग्रह छ । उद्योगीका माग जायज भए पनि संघीय सरकारबाटै भन्सार नीति संशोधन गर्नुपर्ने देखिएको लुम्बिनी प्रदेशको उद्योग, पर्यटन, वन तथा वातावरण मन्त्री लीला गिरीले बताए । संघीय नीति परिमार्जन हुनासाथ प्रदेश सरकारबाट हुने सहयोगमा कमी नहुने उनको भनाइ छ । हामी स्वदेशी उद्योगको प्रोत्साहनकै पक्षमा छौं, उनले भने, निर्यातजन्य उद्योग र त्यसमा पनि रिसाइक्लिन उद्योगको प्रवर्द्धनमा सरकारले काम गरिरहेको छ ।"
"समान श्रम,ज्यालामा विभेद","उदयपुर गाईघाटकी अञ्जु र उनका पति श्रीधर कार्की ढलानको काम गरेर गुजारा चलाउँछन् । अञ्जु बिहान उठेदेखि रातिसम्मै काममा खटिएकी हुन्छिन् । बिहान उठ्यो, घरको सरसफाइ गर्यो, खाना पकाईवरी बालबच्चालाई विद्यालय पठाएपछि काममा जान हतार हुन्छ, उनले भनिन्, दिनभर जोइपोइ सँगै काममा व्यस्त हुन्छौं । पतिपत्नी नै ढलानका लागि मसला घोल्ने, गिट्टीबालुवा बोक्नेलगायतका समान श्रम गर्छन् । अञ्जुले पाउने र श्रीधरले पाउने ज्यालामा भने भिन्नता छ । लोग्ने मान्छेले १ हजारदेखि बाह्र सय रुपैयाँसम्म ज्याला पाउँछन्, हामी आइमाईलाई ७ सय ५० रुपैयाँ दिइन्छ, उनले भनिन्, भारी बोक्ने, मसला बनाउने काम त एउटै हो, धेरैथोरै मात्र होला । दिनभरको ज्यालामजदुरीले मात्र अञ्जुको कर्तव्य पूरा हुँदैन । कामबाट फर्किएपछि बेलुकाको चुलोचौका पनि उनकै हातमा छ । लोग्ने मान्छेलाई घरको जिम्मेवारी छैन, उनले भनिन् । झापा गौरादह घर भई बानेश्वर बस्ने शर्मिला र बलराम परियारका पतिपत्नी ढलानका काम गर्न बनेपासम्म पुग्छन् । अञ्जुको जस्तै शर्मिलाको कामको प्रकृति पनि उही छ । ढलानको काम गरेरै शर्मिला दम्पतीले तीन छोरी र एक छोरालाई शिक्षादीक्षा दिइरहेका छन् । उनीहरू ढलानका लागि मसला घोल्ने, गिट्टीबालुवा बोक्नेलगायत समान श्रम गर्छन् । तर ठेकेदारले ज्यालामा भेदभाव गर्ने गरेको शर्मिला बताउँछिन् ।उल्लिखित उदाहरण त प्रतिनिधि मात्र हुन् । दिनभर सँगै काममा खटिएका महिला र पुरुषले पाउने ज्यालामा अन्य क्षेत्रमा पनि यस्तै अन्तर पाउने गरिएको छ । हामी दुवै जना काममा उत्तिकै खटिन्छौं । तर हामीले पाउने ज्यालामा विभेद छ, शर्मिलाले भनिन्, ३ देखि ५ सय रुपैयाँको अन्तर छ । बालुवाखानीमा काम गर्न झापा गौरादहबाट भक्तपुर छिरेका उनीहरू खानी बन्द भएयता ढलानको काममा लागेका हुन् । कोभिड१९ को बढ्दो संक्रमणका कारण झन्डै नौ महिना कामविहीन उनीहरू डेढ महिनायता ढलानको काममा व्यस्त छन् । आजकल काम पाइरहेका छौं । एक दिन पनि खाली बस्नुपरेको छैन, काठमाडौं उपत्यकाका तीन जिल्ला र काभ्रेको बनेपासम्म ढलान टोलीमा पुग्छौं, शर्मिलाले भनिन् । जुनसुकै काममा पनि महिलाको ज्याला आधा प्रतिशत नै कम भएको उनी बताउँछिन् । लोकतन्त्र, गणतन्त्र जे आए पनि महिलाको कामको उचित मूल्यांकन नहुने उनको गुनासो छ । चुलोचौका, बालबच्चाको स्याहारको त मूल्यांकन नै छैन, उनले भनिन्, बाहिर पतिपत्नी सँगै काम गर्दा पनि पुरुष र महिलामा भिन्नता देखाउँछन्, आखिर खटाइ उत्ति नै हो । अझ ज्याला वा ठेक्कामा काम गर्दा महिला नआइदिओस् जस्तो व्यवहार देखाउने उनीहरूको गुनासो छ । पुरुषले भन्दा महिलाले दोब्बर खटेर काम गरेका हुन्छन्, काभ्रे बनेपाकी आरती श्रेष्ठ भनिन्, घरधन्दा गर, लुगा धोऊ, सरसफाइ गर, छोराछोरी स्याहारसुसार गर, सासूससुरा स्याहार अनि पतिसँगै ज्यालामजदुरी पनि गर । समानता त पहुँचवाला महिलाका लागि मात्रै रहेछ, ज्यालामजदुरीमा लागू हुने कहिले ? सार्वजनिक बसमा आरक्षण सिटको वकालत गर्नेले ज्यालाको विभेदलाई देख्न नसकेको मजदुरी गर्ने महिलाहरूको गुनासो छ । सोमबार १११ औं अन्तर्राष्ट्रिय श्रमिक महिला दिवस मनाइरहँदा ज्यालादारीमा काम गर्ने महिला मजदुर भने पुरुषसरह श्रममा व्यस्त देखिन्छन् । समान कामको समान मूल्यांकन हुन नसक्दा महिला पछाडि पर्न बाध्य भएको सरोकारवाला बताउँछन् । एक मजदुर महिला बिहानबेलुका चुलोचौका भ्याएर दिनभर पतिसँगै भारी बोक्छन् । तर ज्याला लिने बेला आधा मात्र, सूर्यविनायक नगरउपप्रमुख जुना बस्नेतले भनिन्, जबसम्म राज्यले महिलाको कामको मूल्यांकन गर्न सक्दैन, तबसम्म अवस्था उस्तै रहन्छ ।"
कर्णालीमा ७ महिनामा ८५ खर्च,"कर्णाली प्रदेश सरकारले चालु आर्थिक वर्षको ७ महिनामा ८ प्रतिशत मात्रै विकास बजेट खर्च गरेको छ । गत साउनमा योजना कार्यान्वयन तथा बजेट खर्च वृद्धि गर्न मुख्यमन्त्री महेन्द्रबहादुर शाहीले सबै मन्त्रीसँग कार्यसम्पादन तथा मूल्यांकन करार सम्झौता गरे पनि विकास खर्च निराशाजनक देखिएको हो ।बजेट खर्च बढाउन मन्त्रीहरूले पनि सचिवहरूसँग कार्यसम्पादन सम्झौता गरेका थिए । तर दोस्रो चौमासिक सकिनै लाग्दा पनि बजेट कार्यान्वयनको अवस्था चिन्ताजनक देखिएको छ । चालु आर्थिक वर्षका लागि ३३ अर्ब ७४ करोड रुपैयाँ बजेट विनियोजन गरेको प्रदेश सरकारले ७ महिनामा ३ अर्ब ६० करोड रुपैयाँ खर्च गरेको छ । यो बजेटको १०६८ प्रतिशत हो । जसमध्ये विकासतर्फको बजेट १ अर्ब ५७ करोड रुपैयाँ छ । जुन यो वर्ष विकासतर्फ छुट्याइएको १९ अर्ब ६९ करोड रुपैयाँको ८२७ प्रतिशत हो ।प्रदेश लेखा नियन्त्रक कार्यालयका अनुसार मन्त्रालयगत रूपमा आन्तरिक मामिला तथा कानुन मन्त्रालयले ०६९ प्रतिशत मात्रै विकास बजेट खर्चिएको छ । भौतिक पूर्वाधार विकास मन्त्रालयले १२२९ प्रतिशत विकास बजेट खर्च गर्दा सामाजिक विकास मन्त्रालयले ६८१, भूमि व्यवस्था कृषि तथा सहकारी मन्त्रालयले १३ र उद्योग, पर्यटन, वन तथा वातावरण मन्त्रालयले ४८८ प्रतिशत खर्चिएका छन् । आर्थिक मामिला तथा योजना मन्त्रालयले १२४ र मुख्यमन्त्री कार्यालयले ००८ प्रतिशत विकास बजेट खर्च गरेको छ ।अघिल्ला वर्षहरूमा कानुन, कर्मचारी र संरचना अभावमा काम गर्न नसकेको बताएको कर्णाली सरकारले गत वर्ष पनि कोरोना भाइरसको महामारीका कारण अपेक्षाबमोजिम बजेट खर्च गर्न नसकेको स्पष्टोक्ति दियो । तर यस वर्ष पनि प्रदेश सरकारको बजेट कार्यान्वयनको प्रयास असफल देखिएको छ । चालु आर्थिक वर्ष सकिन ५ महिना मात्रै बाँकी रहँदा प्रदेश सरकारले अझै ३० अर्ब रुपैयाँ बजेट खर्च गर्न बाँकी नै छ । जसमध्ये १७ अर्ब ४९ करोड रुपैयाँ विकास बजेट खर्च गर्नुपर्ने हुन्छ ।प्रदेश सरकारले पहिलो चौमासिक खर्चको समीक्षा गर्दा दोस्रो चौमासिकमा विकासतर्फको ६० प्रतिशत बजेट खर्च हुने दाबी गरेको थियो । विकासका धेरै काम निर्माणको अन्तिम चरणमा रहेकाले यो चौमासिकमा विकास खर्च बढ्ने प्रदेश सरकारकी प्रवक्ता एवं भूमि व्यवस्था, कृषि तथा सहकारीमन्त्री विमला केसीले बताइन् ।"
हुन्डाईको आईएमटी र भेन्यु १२ एस प्लस,"काठमाडौं (कास) हुन्डाई गाडीको आधिकारिक बिक्रेता लक्ष्मी इन्टरकन्टिनेन्टल प्रालिले हुन्डाई भेन्यु आईएमटी र हुन्डाई भेन्यु १२ एस प्लस सार्वजनिक गरेको छ । यी दुई गाडी विभिन्न इन्जिन अप्सनमा उपलब्ध छन् । हुन्डाई भेन्यु आईएमटीमा १२ लिटर पेट्रोल इन्जिन कप्पा डुअल भीटीभीटी टेक्नोलजिज पावर रहेको कम्पनीले जानकारी दिएको छ । हुन्डाई भेन्यु १२ एस प्लसमा १० टर्बो पेट्रोल इन्जिन कप्पा डुअल भीटीभीटीको पावर छ । हुन्डाई भेन्यु आईएमटीले क्लचलेस ड्राइभिङ अनुभव दिन्छ । यो सेगमेन्टमा नयाँ, आईएमटीसँग क्लच प्याडल नभएकाले राम्रो इन्धन दक्षता र मज्जाको ड्राइभिङ अनुभव गर्न पाइने कम्पनीले जनाएको छ । हुन्डाईको आईएमटी र भेन्यु १२ एस प्लसमा वायरलेस फोन चार्जर, क्रुज कन्ट्रोल, टेलेमेटिक्ससहितको २०३२ सेन्टिमिटरको एचडी डिस्प्ले, एयर प्युरिफायर तथा रियर एसी भेन्टजस्ता विशेषता छन् । हुन्डाई भेन्यु आईएमटीको सुरुवाती मूल्य ४४ लाख ९६ हजार र हुन्डाई भेन्यु १२ प्लस एसको ४४ लाख ५६ हजार रुपैयाँ रहेको कम्पनीले जानकारी दिएको छ ।"
सकियो महिला हस्तकला मेला,"काठमाडौं (कास) ललितपुर महानगरपालिका र नेपाल हस्तकला महासंघले संयुक्त रूपमा आयोजना गरेको महिला हस्तकला मेला सम्पन्न भएको छ । १११ औं अन्तर्राष्ट्रिय महिला दिवसका अवसरमा भएको तीनदिने मेला सोमबार सकिएको हो । हस्तकलाको प्रवर्द्धन, महिला सशक्तीकरणको संवर्द्धन भन्ने नाराका साथ ललितपुर महानगरपालिका परिसरमा फागुन २२ देखि २४ गतेसम्म मेला चलेको थियो ।"
आइप्रोको फिचर फोन,"काठमाडौं (कास) भीएस ग्रुपले नेपाली बजारमा आइप्रोका फिचर फोन भित्र्याएको छ । पहिलो चरणमा कम्पनीले आइप्रोका सीमित मोडलका फिचर फोन मात्र बिक्री गर्नेछ । बिस्तारै कम्पनीले अन्य डिजाइनका फोन उपलब्ध गराउने जानकारी दिएको छ । आइप्रोका फिचर फोनमा ड्युअल सिम, वायरलेस एफएम, क्यामेरा, मेमोरी कार्ड थप्न सकिने सुविधा, भिडियो रेकर्ड गर्न सकिनेलगायत विशेषता हुने जानकारी दिएको छ । नेपाली बजारमा आइप्रोका फिचर फोन ९ सय रुपैयाँदेखि १० हजार रुपैयाँ मूल्यसम्ममा उपलब्ध छन् ।"
सामसङले ल्यायो ग्यालेक्सी ए १२,"काठमाडौं (कास) सामसङ नेपालले आफ्नो ए सिरिजअन्तर्गतको ग्यालेक्सी ए १२ स्मार्टफोन सार्वजनिक गरेको छ । ए १२ मा सामसङका ४८ मेगापिक्सेल क्वाड क्यामेरा, ६५ इन्चको डिस्प्ले र ५ हजार एमएएचको ब्याट्री रहेको कम्पनीले जानकारी दिएको छ । यसमा ८ मेगापिक्सेलको फ्रन्ट क्यामेरा र १५ वाटको फास्ट चार्जिङजस्ता सुविधा छन् । नेपाली बजारमा ४ जीबी र्याम र ६४ जीबी रोमको मूल्य १८ हजार ९ सय ९९ रुपैयाँ र ४ जीबी र्याम र १ सय २८ जीबी रोमको मूल्य १९ हजार ९ सय ९९ रुपैयाँ रहेको कम्पनीले बताएको छ ।"
महिला व्यवसायीलाई चेम्बरको सम्मान,"काठमाडौं (कास) नेपाल चेम्बर अफ कमर्सले ७० औं वार्षिकोत्सव तथा १११ औं अन्तर्राष्ट्रिय नारी दिवसका अवसरमा पाँच जना महिला व्यवसायीलाई सम्मान गरेको छ । सोमबार आयोजित कार्यक्रममा उपराष्ट्रपति नन्दबहादुर पुनले उनीहरूलाई सम्मानपत्र प्रदान गरे । आईटी एन्ड इन्नोभेसन अवार्डबाट अदिति गोयल, बिजनेस मोटिभेटर अवार्डबाट राधालक्ष्मी श्रेष्ठ, एग्रो आन्टरप्रेनर अवार्ड झापाको कनकाई महिला ग्रुप र महिला उद्यमी अवार्ड रेखा चौधरी शर्माले प्राप्त गरेकी छन् । कार्यक्रममा उपराष्ट्रपति पुनले सामाजिक राजनीतिक रूपान्तरणमा महिलाहरूको भूमिका महत्त्वपूर्ण रहे पनि त्यसको वास्तविक सम्मान हुन नसकेको बताए ।"
सन्दीपको बलमा सोमपालको ४ छक्का,"सोमपाल कामीको विष्फोटक अर्धशतक सहयोगमा त्रिभुवन आर्मी क्लबले काठमाडौं मेयर कप राष्ट्रिय क्रिकेटमा पहिलो जित आत्मसाथ गरेको छ । यसअघि एपीएफसँग १ विकेटले हारेको आर्मीले काठमाडौं मेयर११ माथि ५ विकेटको आरामदायी जितसँगै पुनरागमन गरेको छ । अघिल्लो महिना राष्ट्रिय एकदिवसीय प्रधानमन्त्री कप विजेता आर्मीले सोमबार त्रिवि क्रिकेट मैदान कीर्तिपुरमा काठमाडौंले दिएको १ सय ५५ रनको लक्ष्य कप्तान विनोद भण्डारीको विजयी चौकासँगै २३५ ओभरमा भेट्टायो । ओपनिङ गरेका सोमपालले ५१ बलमा ८० रनको सानदार इनिङ्स खेले । म्यान अफ द म्याच उनले १८ औं ओभरको अन्तिममा सन्दीप लामिछानेबाट लङअफमा क्याचआउट हुनुअघि ९ चौका र ६ छक्का प्रहार गरे । सन्दीपको बलमा मात्र सोमपालले ४ छक्का प्रहार गरेका थिए । सन्दीप निकै नै उच्चस्तरका बलर हुन् । उनको बलमा रक्षात्मक खेल्दा हामीलाई गाह्रो हुन्थ्यो । त्यसैले उनको बलमा आक्रामक खेल्ने प्रयास गरेको थिएँ, ब्याटमा बल लागिरहेको थियो, त्यसैले अन्य बलरसँग खेल्दा पनि सजिलो भयो, सन्दीपबारे खेल्ने रणनीति सोमपालले खेलपछि सुनाए ।पहिलो खेलमा एपीएफसँग २८ रन बनाएका सोमपालले शीर्षक्रममा आफूलाई बलियो दाबेदारका रूपमा प्रस्तुत गरेका छन् । टिमको योजनाअनुसार नै आफूले ओपनिङ गरेको उनले बताए । नयाँ प्रशिक्षक (डेभ ह्वाटमोर) आएसँगै उहाँले ब्याटिङमा केन्द्रित गर्नुभएको छ । उहाँमातहतमा मैले आफूलाई आत्मविश्वासी पाएको छु । अस्ति र आजको इनिङ्समा मेरो प्रदर्शन उहाँकै मार्गदर्शनको नतिजा हो, सोमपालले भने, हामीले टिममा पनि सल्लाह गर्यौं । ओपनिङ गर्न म आफैंले चाहेको हुँ । तीव्र गतिका बलरमा राष्ट्रिय टोलीमा रहेका सोमपालले आफू अलराउन्डरका रूपमा जिम्मेवारी बहन गर्ने तयारीमा रहेको स्वीकारे । सोमपालले एउटा एन्डबाट उत्कृष्ट ब्याटिङ गरे पनि अर्को एन्डबाट विकेट झरिरह्यो । अर्का ओपनर लोकेश बमले १ रनमात्र बनाउन सके । भीम सार्कीले १६ रन बनाउँदा रोहित पौडेल खाता खोल्न नपाउँदै अनिल खरेलको एलबीडब्लू धरापमा परे । कुशल मल्लले २३ बलमा २३ रन बनाए । कप्तान विनोद भण्डारी २० र राजेश पुलामी ८ रनमा अविजित रहे । काठमाडौंका सन्दीप र विपिन खत्रीले २२ विकेट लिए । यसअघि टस हारेर ब्याटिङ गरेको काठमाडौं मेयरले ४२१ ओभरमा अलआउट हुँदै १ सय ५५ रनस्कोर खडा गरेको थियो । खडक बोहरा (१९) र हरिशंकर साह (१८) ले पहिलो विकेटमा ४८ रनको साझेदारी गरी राम्रो सुरुआत दिलाएका थिए । त्यसपछि लगातार विकेट झर्दा १४४ ओभरमै काठमाडौं ६५४ को कठिन स्थितिमा पुगिसकेको थियो । यसबीच विपिन रावल ६ रनमा आउट भए भने सिद्धान्त लोहनीले खाता खोल्न सकेनन् । सन्दीप रजाली र सौरभ खनालबीच पाँचौं विकेटमा ६६ रनको ठोस साझेदारी रह्यो । ३४ औं ओभरमा सौरभ ४२ रनमा आउट हुँदा काठमाडौंले १ सय ३१ रन जोडेको थियो । स्कोर बोर्डमा २४ रन थप्दा काठमाडौंले बाँकी ५ विकेट गुमायो । सम्हालिएर ब्याटिङ गरेका सन्दीप रजालीले ३७ रन बनाए । सन्दीप लामिछानेले १३ रन बनाउनुबाहेक पुछारकाले खाता खोल्नै सकेनन् । काठमाडौंका ५ ब्याट्सम्यान शून्यमै पेविलियन फर्किए । काठमाडौंलाई सस्तैमा समेट्नेक्रममा आर्मीका शाहब आलमको प्रदर्शन उत्कृष्ट रह्यो । उनले १० ओभरमा १ मेडन राख्दै ३९ रन खर्चेर ४ विकेट लिए । जितेन्द्र मुखियाले ३ विकेट लिए । उनले १० ओभरमा ३ मेडन राख्दै ३८ रन खर्चिए । सोमपाल कामी र विक्रम सोबले ११ विकेट बाँडे । मूलपानी मैदानमा आइतबार वाग्मती प्रदेशमाथि ९४ रनको सानदार जित पाएको काठमाडौंले त्रिवि मैदानमा अपेक्षाकृत खेल्न सकेन । कप्तान सन्दीप लामिछानेले ठूलो साझेदारी हुन नसक्दा धेरै रन बनाउन नसकिएको स्वीकारे । हिजोको खेलमा अन्तिमक्रमका ब्याट्सम्यानको राम्रो प्रदर्शन थियो र हामीले राम्रो स्कोर गरेका थियौं । आज ओपनिङ राम्रो हुँदा पनि मध्यक्रममा ठूलो साझेदारी हुन सकेन, कप्तान सन्दीपले भने, सायद हाम्रो कमजोरी यहीं रह्यो कि ब्याट्सम्यानहरूले जिम्मेवारी पूरा गर्न सकेनन् ।"
दुई पुलिसको अन्तिम भिडन्त,महिला दिवसको अवसर सोमबार कीर्तिपुरमा आयोजित महिला बक्सिङ प्रतियोगितामा भिड्दै खेलाडी । तस्बिर : इलिट जोशीकान्तिपुर
लिजेन्डको सम्मान,"काठमाडौं ब्याडमिन्टन एकेडेमीले १११ औं अन्तर्राष्ट्रिय महिला दिवसको अवसरमा सोमबार २००८ सालदेखि २०७२ सालसम्म महिला सिंगल र डबल्समा च्याम्पियन भएर खेलबाट संन्यास लिइसकेका ब्याडमन्टिन खेलाडीहरूलाई सम्मान गरेको छ । सम्मानित हुनेमा डा रीता थापा, राजदेवी मानन्धर, रीता अधिकारी विष्ट, विद्या भण्डारी थापा, विन्दा पौडेल सिम्खडा, शिला केसी प्रधान, कल्पना राणा, शान्ति मानन्धर, रजनी जोशी, शुभ श्रेष्ठ, जयन्ती बस्नेत र अनुपमा मास्के रहेका छन् । खेल पत्रकारितामा दुई दशकयता कार्यरत सरिता श्रेष्ठलाई पनि १० हजारसहित सम्मान गरियो ।"
ईपीएलसँग जोडियो सेभेन ब्रान्ड,"काठमाडौं (कास) नेपाली फ्रेन्चाइज क्रिकेटको सबैभन्दा ठूलो प्रतियोगिता एभरेस्ट प्रिमियर लिग (ईपीएल) सँग भारतीय पूर्वकप्तान महेन्द्रसिंह धोनीको ब्रान्ड सेभेन जोडिएको छ । यो मुख्य सहप्रायोजनका रूपमा नेपाली खेलकुदकै सबैभन्दा ठूलो प्रायोजन अनुबन्ध हुन सक्ने छ । अनुबन्ध यसपल्टको प्रतियोगिताका लागि मात्र हुनेछ । ईपीएलका कार्यकारी निर्देशक आमिर अख्तर र सेभेन को रिती ग्रुपका कार्यकारी निर्देशक अरुण पाण्डेबीच सोमबार भएको अनुबन्ध एक करोड २० लाख रूपैयाँभन्दा बढीको रहनेछ । सम्झौताअनुसार सेभेन प्रतियोगिताको सबै खाले पोसाकको प्रायोजक रहनेछ । यसक्रममा सेभेनले प्रतियोगितामा सहभागी सबै टिमलाई आवश्यक पोसाक पनि प्रदान गर्नेछ । भारतको उदीयमान ब्रान्डका रूपमा सेभेन ले केही वर्षमा नेपालमा पनि आफ्नो व्यापार विस्तार गर्ने योजना बनाएको छ । सम्झौता कार्यक्रमका जनाइएअनुसार कार्यकारी निर्देशक पाण्डेले नेपाली क्रिकेटसँग जोडिन पाएकोमा खुसी व्यक्त गर्दै आफ्नो उद्देश्य नेपाली क्रिकेटको विकासमा सहयोग गर्नु रहेको दाबी गरे । यसपल्ट प्रतियोगिता असोज ९ देखि २३ सम्म आयोजना हुँदै छ । यसमा ललितपुर प्याट्रियट्स, काठमाडौं किंग्स इलेभेन, पोखरा राइनोज, चितवन टाइगर्स, भैरहवा ग्लाडियटर्स र विराटनगर वारियर्सले प्रतिस्पर्धा गर्नेछन् ।"
जोशी र अधिकारी सम्मानित,काठमाडौं (कास) नेपाल ओलम्पिक कमिटी (एनओसी) अन्तर्गत वुमेन्स एन्ड स्पोर्टस कमिसनले अन्तर्राष्ट्रिय महिला दिवसका अवसरमा सोमबार विमला जोशी र भवानी अधिकारीलाई सम्मान गरेको छ । नेपाली खेलकुदमा पुर्याएको योगदानका लागि उनीहरूलाई एनओसी अध्यक्ष जीवनराम श्रेष्ठले २५ हजार रुपैयाँसहित सम्मान गरे । विमला एथलेटिक्सकी पूर्व खेलाडी हुन् । उनी एक दशकभन्दा बढी समय मध्यम दूरीको दौडमा सक्रिय रहिन् । उनले सन् १९८७ मा भारतको कोलकातामा सम्पन्न तेस्रो दक्षिण एसियाली खेलकुदमा ३ हजार मिटर दौडमा कांस्य जितेकी थिइन् । अधिकारीलाई भने कर्मचारी प्रशासनतर्फबाट सम्मान गरिएको हो । उनी तीन दशकदेखि राष्ट्रिय खेलकुद परिषद् कर्मचारीका रूपमा कार्यरत छन् । कमिसनले सन् २०१२ देखि महिला दिवसमा सम्मान गर्न सुरु गरेको हो ।
रसिला हाफ म्याराथन विजेता,"तनहुँ (कास) नारी दिवसका अवसरमा व्यास नगरपालिकाद्वारा आयोजित प्रथम महिला हाफ म्याराथन दौडको उपाधि धादिङकी रसिला तामाङले जितेकी छन् । व्यास३ व्यासगुफादेखि ऐतिहासिकस्थल व्यास११ को तनहुँसुरसम्मको २१ किलोमिटरको दूरीे एक घण्टा ४९ मिनेटमा पार गरी रसिलाले उपाधि जितिन् । खोटाङकी प्रिया राई द्वितीय र पोखराकी अनिता राई तृतीय भए । उनीहरूले उक्त दुरी क्रमशः एक घण्टा ४९ मिनेट ०१ सेकेन्ड र एक घण्टा ५५ मिनेट ३२ सेकेन्डमा पार गरे । कालीकोटकी विशेषता एडी, व्यासकी नम्रता गुरुङ, ऋषिङकी सीता रानाभाट, भक्तपुरकी आयुशा श्रेष्ठ र ओखलढुंगाकी पदमकुमारी सुनुवारले सान्त्वना पुरस्कार पाए । विजेताले ४१ हजार ७७, दोस्राले ३१ हजार ७७, तेस्राले २१ हजार ७७ रुपैयाँ पुरस्कार पाए । सान्त्वनास्वरुप ५ जनाले जनही ११ हजार ७७ रुपैयाँ पुरस्कार पाए ।"
भुटनदेवीलाई मेयर कप,मकवानपुर (कास) मेयर कप फुटबलको उपाधि हेटौंडा१० भुटनदेवीले जितेको छ । सोमबार हेटौंडा४ स्थित हुप्रचौरमा भएको फाइनलमा हेटौंडा१८ हर्नामाडीको चुनौती ५० ले पन्छाउँदै भुटनदेवी उपाधि रक्षा गर्न सफल भयो । भुटनदेवीका विके लामाले ह्याट्रिक गर्दा एक गोल प्रितम स्याङ्बो र एक गोल आत्मघातीमा प्राप्त गरेको थियो । भुटनदेवीका सुमन लामा सर्वोत्कृष्ट खेलाडी भए ।
