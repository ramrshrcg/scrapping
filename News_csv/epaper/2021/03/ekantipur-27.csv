शीर्षक,विवरण
"एकतामा जोड, अडान यथावत्","ओलीले २८ गतेको निर्णयबाट पछि हट्न नसकिने र उक्त बैठक वैधानिक भएको बताएपछि नेता घनश्याम भुसालले खण्डन गरेका थिए । तथ्यभन्दा फरक कुरा आएको भन्दै फागुन २८ को बैठक कुनै आधिकारिक नभएको धारणा उनले राखेका थिए । भुसालपछि नेता योगेश भट्टराईले बोलेका थिए । उनले एकता जोगाउन नेतृत्वले अधिकतम पहल गर्नुपर्ने बताए । संसदीय दलको विधान संशोधनलगायत विषयमा सहमतिमा नगरेको भन्दै उनले प्रश्न गरेका थिए । पार्टीलाई एकताबद्ध बनाएर लैजान नेतृत्व लचक हुनुपर्ने उनको धारणा थियो । आआफ्नो पोजिसन बनाएर भन्दा पनि थोरै लचकता अपनाएर पार्टीलाई एकताबद्ध बनाएर लैजानुपर्छ भन्ने हाम्रो धारणा छ । यो कुरा हामीले संसदीय दलमा पनि राखेका छौं, बैठकपछि नेता भट्टराईले भने । बैठकमा भट्टराईपछि गोकर्ण विष्टले बोलेका थिए । उनले अडान छाडेर संवादमार्फत एकताको प्रयास गर्नॅपर्ने धारणा राखेका थिए । अहिले पार्टी र हाम्रो आन्दोलन संकटमा छ, संकटबाट निकास खोज्न आफ्ना इगो र अडानबाट पछि हटी बरफ पानी टाउकामा खन्याएर संवादमार्फत अघि बढ्नुपर्छ, नेता विष्टले बैठकमा भनेका थिए, आन्दोलन र पार्टी जोगिएन भने हामी कसैको भविष्य रहँदैन । एमालेले विगतमा फरक विचार राख्नेहरूलाई पनि पार्टीमा स्पेस हुन्छ भन्ने विधि स्थापित गरेकाले त्यसलाई हेक्का राखेर नेतृत्वले पार्टी जोगाउने दिशामा भूमिका खेल्नुपर्ने विष्टको धारणा थियो । ठूल्ठूला युद्ध संवाद र शान्तिपूर्ण रूपमा समाधान भएका छन्, एउटा पार्टीभित्रको नेताहरूको अन्तरविरोधलाई हामीले हटाउन नसक्ने भन्ने हुँदैन, उनले भनेका थिए, त्यसैले यसका लागि सबैले सहजीकरण गर्नुपर्छ र यसमा अध्यक्षले बढ्ता भूमिका खेल्नुपर्छ । शुक्रबारको बैठकमा धेरै नेताहरूले बोलेनन् । खनालनेपाल समूहका नेता सहभागी भएर कुरा राखेकामा ओली समूहका नेताहरूले सकारात्मक रूपमा लिएका छन् । त्यसैले बैठकमा उनीहरूले खनालनेपाल समूहका नेताहरूकै धारणा बढ्ता सुन्न चाहेका थिए । जति माननीयजीहरू बैठकमा आउनुभयो, यसले पार्टीमा एकताको वातावरण बनाउन सहयोग पुगेको छ, परराष्ट्रमन्त्रीसमेत रहेका नेता प्रदीप ज्ञवालीले कान्तिपुरसँग भने, प्रधानमन्त्रीले विगतका तीतापिरा कुरा बिर्सन सकिन्छ भन्ने सन्देश पनि दिनुभएको छ । उनले पार्टीलाई एकताबद्ध बनाउने र अपमान गर्दा पनि अँगालो हाल्न तयार छु भन्ने खालको सन्देश प्रधानमन्त्रीको रहेको दाबी गरे । प्रधानमन्त्रीले विगतका निर्णयहरू कायम रहन्छन् तर केही कुरा मिलाउनुपर्ने छ भने मिलाउन सकिन्छ भन्ने सन्देश दिनुभएको छ, ज्ञवालीले भने, यसका लागि सबैका सुझाव लिन सकिन्छ । ज्ञवालीका अनुसार खनालनेपाल समूहका मुख्य नेताहरूका गतिविधि एकतालाई बल पुर्याउने खालका नरहे पनि धेरै नेताको एकताबद्ध भएर जाने स्पिरिट रहेकाले त्यसको बलमा पार्टीलाई मिलाएर लैजान सकिने सम्भावना रहेको बताए । यसका लागि औपचारिक र अनौपचारिक खालका संवाद र छलफल आवश्यक रहेको उनको भनाइ थियो । खनालनेपाल पक्षका नेता विष्टले संसदीय दलको शुक्रबारको बैठकले संवादका लागि अनुकूल वातावरण निर्माण गर्ने विश्वास व्यक्त गरे । संसदीय दलमा भएको उपस्थितिलाई उपयुक्त अवसरका रूपमा उपयोग गर्नु आवश्यक छ, उनले भने, यो पार्टीलाई एकताबद्ध बनाउने अवसर हो । इगो र आग्रहबाट माथि उठ्ने हो भने पार्टीलाई एकताबद्ध बनाउन सकिन्छ । प्रधानमन्त्री ओलीले शुक्रबार दलको बैठकमा दिएको अभिव्यक्तिबाट भने उनले सबैलाई समेटेर लैजान पहल गर्छन् भन्नेमा खनालनेपाल समूह धेरै उत्साहित छैन ।प्रधानमन्त्री तथा पार्टी अध्यक्ष ओलीले गत फागुन २८ मा एकलौटी बैठक राखेर केन्द्रीय कमिटीमा २३ जना मनोनयन गरेपछि खनालनेपाल समूहले चैत ४ र ५ गते राजधानीमा राष्ट्रिय भेला गरेको थियो । त्यो भेला रोक्न ओलीले चेतावनी दिएका थिए । खनालनेपाल समूहले भेला गरेर देशव्यापी रूपमा समानान्तर कमिटी गठन गर्ने औपचारिक निर्णय गरेको थियो । तीलगायतका गतिविधिलाई अनुशासनविपरीत भएको भन्दै ओली पक्ष खनालनेपाल समूहमाथि स्पष्टीकरण लिँदै कारबाहीको दिशामा अघि बढ्नेतर्फ लागेको थियो । त्यसैले सर्वोच्च अदालतले फागुन २३ मा एमाले ब्युँताएपछि ओली र खनालनेपाल समूहबीच संयुक्त बैठक नै बस्न सकेको थिएन ।"
बलात्कृत अपांगलाई न्याय मुस्किल,"अधिवक्ता श्रेष्ठका अनुसार अपांगता भएकैले बयानमाथि प्रश्न उठाउने गरिन्छ । जाहेरी लिने प्रहरीदेखि न्याय दिने अदालतसम्म पीडितमैत्री संरचना छैन । जबकि संविधानमा मौलिक हकअन्तर्गत समानताको हकमा सबै नागरिक कानुनको दृष्टिमा समान हुने र कसैलाई पनि कानुनको समान संरक्षणबाट वञ्चित नगरिने भनिएको छ । अधिवक्ता श्रेष्ठ र संघकी महासचिव पौडेलको भनाइमा सबै बहिरा व्यक्तिले सांकेतिक भाषा जानेका हुँदैनन् । सिकाए पनि प्रहरीदेखि अदालतसम्म उनीहरूको भाषा बुझ्ने सुविधा हुँदैन । दृष्टिसम्बन्धी अपांगता भएकाहरूले पीडकलाई देखेकै हुँदैनन् । निरन्तर सञ्चार र बोलीका आधारमा फलानो व्यक्ति पीडक हो भन्न सक्छन् । आँखाले नदेखेको मान्छेलाई कसरी पीडक भन्यो भनेर प्रश्न उठाइन्छ । बौद्धिक अपांगता भएका महिला र बालिकाले आफूमाथि भएको हिंसाको पहिचान गर्न र त्यसबारे कसैलाई बताउन सक्दैनन् । बौद्घिक अपांगता भएका महिला र बालिकामाथि भएको हिंसाको उजुरी परे पनि अपराधीले उन्मुक्ति पाउने मौका बढी हुन्छ । किनकि पीडितले अदालतमा गएर घटनाको व्याख्या गर्न कठिन हुन्छ । उनीहरूको बयानले कतिपय अवस्थामा अपराध पुष्टि हुँदैन, अधिवक्ता श्रेष्ठले भने । उनका अनुसार प्रहरी र अदालतका कर्मचारीमा यस्ता विशेष घटनाको सन्दर्भमा ज्ञानको कमी हुँदा पनि पीडित न्यायबाट वञ्चित हुनुपर्ने अवस्था छ । बाँकेमा दृष्टिसम्बन्धी अपांगता भएकी १६ वर्षीया किशोरी होस्टलकै शिक्षकबाट बारम्बार बलात्कृत भइन् । सह्य नभएपछि परिवारलाई जानकारी दिइन् । उनीहरूले अधिकारकर्मीको सहयोगमा प्रहरीमा उजुरी दिए । प्रहरीले आरोपितलाई हिरासतमा राखेर अनुसन्धान अगाडि बढायो । पीडक पक्षले धम्क्याउने, त्रास देखाउने, पीडितको चरित्रमाथि प्रश्न गर्ने, दुःख दिने गर्न थाले । न्यून आर्थिक अवस्था भएको पीडितको परिवारलाई आर्थिक प्रलोभनसमेत देखाइयो । दबाब बढेपछि पीडित पक्षले मुद्दा फिर्ता लियो । हामीले पीडकलाई छुटाउन हुन्न भनेका थियौं । पछि के कसरी पैसामा मिलाए, प्रहरीबाटै मुद्दा फिर्ता लिएछन्, नेपाल अपांग महिला संघकी केन्द्रीय सदस्य विनिता शर्माले भनिन् । बल्लतल्ल प्रहरीसम्म पुग्ने बलात्कारका मुद्दालाई दबाब र प्रभावमा सामान्यीकरण गरेर पीडित पक्ष नै मिलापत्रमा टुंग्याउन राजी हुँदा आफूहरू अगाडि बढ्न समस्या हुने गरेको उनले बताइन् । अगाडि बढेपछि उहाँहरू पछाडि फर्किदिनुहुन्छ, त्यसपछि हाम्रो बोल्ने बाटो नै बन्द हुन्छ, उनले भनिन् । अधिवक्ता मीरा ढुंगानाले अपांगताका सन्दर्भमा सामाजिक र मानसिक चेतनाभन्दा माथि उठेर न्यायिक निकायले निर्णय र सहजीकरण गर्नुपर्ने बताइन् । न्याय भनेको प्रहरी र अदालतसम्म पुग्नुमात्रै होइन, भोलिका दिनमा यस्तो घटना हुँदा कारबाही हुन्छ भन्ने अनुभूति दिलाउनु पनि हो, उनले भनिन्, हरेक प्रहरी र अदालतमा दोभासे हुनुपर्यो, ह्वीलचियर गुड्ने संरचना हुनुपर्यो, फास्ट ट्र्याकबाट निरन्तर सुनुवाइ हुनुपर्यो, पीडितलाई मुद्दाको विकासक्रमबारे जानकारी गराउनुपर्यो । राष्ट्रिय अपांग महासंघले डेढ वर्षअघि गरेको एक सर्वेक्षणले विभिन्न अवरोधका कारण यौनहिंसापीडितहरू न्यायको पहुँचमा पुग्नै नसकिरहेको देखाएको छ । सर्वेक्षण प्रतिवेदनअनुसार यौनहिंसापीडितमध्ये १६ प्रतिशतले मात्र घटनाको उजुरी गर्ने गरेका छन् । विशेषगरी बालिका र युवतीले घटना भएको जाहेर नै नगर्ने देखिएको छ । नेपाल प्रहरीको तथ्यांकअनुसार दिनमा औसत ७ जना महिला, बालिका तथा किशोरी बलात्कारको सिकार हुने गर्छन् । नेपालमा अपांगता भएका चार महिलामध्ये एक कुनै न कुनै किसिमको र पाँचमध्ये एक शारीरिक हिंसाको सिकार हुने गरेको महासंघको सर्वेक्षण प्रतिवेदनमा उल्लेख छ । प्रतिवेदनअनुसार खस समुदायमा अपांगता भएका व्यक्तिमध्ये ५९ प्रतिशत यौनहिंसाका पीडित छन् । जनजाति समुदायमा ५५ प्रतिशत, मुस्लिम समुदायमा २५ प्रतिशत, मधेसी समुदायमा ६७ प्रतिशत र दलित समुदायमा ३८ प्रतिशत अपांगता भएका व्यक्ति यौनहिंसाका पीडित छन् । अपांगता महिलाको क्षेत्रमा साढे दुई दशकदेखि काम गर्दै आएकी अधिकारकर्मी टीका दाहालले बोल्न नसक्ने, भन्न नसक्ने, प्रतिकार गर्न नसक्नेलाई परिवारका सदस्यबाटै, चिनेजानेका अरू कोहीले एकान्त समयको मौका छोपेर यौनजन्य हिंसा गर्ने गरिएको बताइन् । नेपाल अपांग महिला संघले गत वर्ष अक्टोबरमा प्रकाशन गरेको अदृश्य वास्तविकता ः ग्रामीण नेपालका अपांगता भएका महिलाहरूले भोगेका जीवनकथा प्रतिवेदनमा अपांगता भएका ३१ प्रतिशतले यौनहिंसा र दुर्व्यवहार भोगेको बताएका छन् । अधिकांशले आफ्नो अशक्तताकै कारण यौनहिंसा र दुर्व्यवहार खेप्नुपरेको बताएका थिए । प्रतिवेदनअनुसार अशक्ततालाई नै कारक मानिने, परिवार र समाजको इज्जतमाथि प्रश्न गरिने हुँदा यस्ता घटना लुकाउनेछिपाउने गरिन्छ । न्याय प्रक्रियामा गइहाले पीडित पक्षमाथि नै उल्टो आक्षेप लगाइन्छ । माथि उल्लेख गरिएको बहिरा बालिकाका सन्दर्भमा मुद्दा लडिरहँदा सम्बन्ध विच्छेद भएकाले रिस फेर्न छोरीका नाममा मुद्दा चलाएको आक्षेप आफूमाथि लगाइएको आमाले बताएकी छन् । कमजोर पारिवारिक अवस्थाका अपांगता भएका व्यक्तिहरू आर्थिक र राजनीतिक पहुँच भएकाहरूबाट हिंसामा पर्छन् । पीडकलाई सजाय दिलाउन प्रहरीमा जाहेरी दिए पनि डरधम्की दिनुका साथै राजनीतिक प्रभाव र आर्थिक प्रलोभनमा पारेर फिर्ता लिन लगाइन्छ । लेनदेन र मिलेमतोमा मुद्दा टुंग्याइन्छ । सरकारले दिगो विकास लक्ष्यअन्तर्गत सन् २०३० सम्ममा लैंगिक समानता हासिल गर्ने, सबै महिला, किशोरी र बालिकालाई सशक्त बनाउने लक्ष्य लिएको छ । यो लक्ष्य पूरा गर्न अपांगता भएका व्यक्तिमाथि हुने हिंसाको अन्त्य जरुरी छ । यसका लागि न्यायिक सेवा पहुँचयोग्य बनाउनुपर्छ, राष्ट्रिय अपांग महासंघका महासचिव राजु बस्नेतले भने ।"
घातक धूवाँले दिउँसै अन्धकार,"सवा घण्टा विमानस्थल बन्दधूवाँ मिसिएको तुवाँलोका कारण शुक्रबार दिउँसो त्रिभुवन अन्तर्राष्ट्रिय विमानस्थल १ घण्टा १५ मिनेट बन्द भयो । विमान उड्नका लागि आवश्यक भिजिबिलिटी ५ हजार मिटरबाट घट्दै एक हजार मिटरमा पुगेपछि दिउँसो २ बजेर ५५ मिनेटदेखि ४ बजेर १० मिनेटसम्म बन्द गरिएको थियो । त्यसबेला आन्तरिक उडानमा रहेका ८ वटा जहाज अवतरण हुन नसकेर डाइभर्ट भएका थिए ।पोखराबाट उडेको यतीको जहाज जनकपुर र विराटनगरबाट उडेको विराटनगरै फर्केको थियो । बुद्ध एयरको पोखरा, जनकपुर र राजविराजबाट उडेका तीन जहाज जनकपुर डाइभर्ट भएका थिए । बुद्धकै नेपालगन्जबाट काठमाडौं आउँदै गरेको विमान भैरहवा गएको थियो । चन्द्रगढीबाट काठमाडौंका लागि उडेको सौर्यको सीआरजे विमान चन्द्रगढी नै फर्केको थियो । विमानस्थलका महाप्रबन्धक प्रतापबाबु तिवारीका अनुसार, अन्तर्राष्ट्रिय उडानतर्फ हङकङबाट आएको क्याथे प्यासिफिकको कार्गो बोकेको वाइडबडी विमान एक घण्टासम्म सिमरामाथिको आकाशमा होल्डमा परेको थियो । काठमाडौंको आकाश सफा नभएपछि क्याथेको विमान दिल्ली हुँदै हङकङ नै डाइभर्ट भएको थियो । काठमाडौंस्थित क्याथेको कार्यालयले उक्त विमान शनिबार मात्रै फर्किने जनाएको छ । त्यसैगरी मध्यपूर्वबाट आएको फ्लाई दुबईको विमान पनि दिल्लीतर्फ डाइभर्ट भएको महाप्रबन्धक तिवारीले बताए । विमानस्थल बन्द हुँदा बेलुकी ७ बजेसम्म आन्तरिक र अन्तर्राष्ट्रिय गरी कम्तीमा एक दर्जन उडान डाइभर्ट भए । समयमै विमानस्थल पुगेका यात्रुले २ घण्टासम्म कुर्नुपरेको थियो ।"
बायोमेट्रिक्स सहितको ईपासपोर्ट असोजसम्ममा,"काठमाडौं (कास) आगामी असोजसम्ममा बायोमेट्रिक्स समेत सामेल गरिएको ईपासपोर्ट आउने भएको छ । राहदानी विभागले नयाँ पासपोर्टको उपयोगको तयारीस्वरूप हाल वितरणमा रहेको मेसिन रिडेबल पासपोर्ट (एमआरपी) लाई आवश्यकता नपर्दा नलिन आग्रह गरेको छ । विभागले बिहीबार एक विज्ञप्ति निकालेर केही समय कुर्दा बायोमेट्रिक्स पासपोर्ट नै पाइने भएकाले तत्काललाई अत्यावश्यक अवस्थामा मात्रै एमआरपी लिन भनेको हो ।विभागमा राहदानीको मौज्दात कम भएर सरकारले एमआरपी नलिनू भनेको हो ? भन्ने कान्तिपुरको प्रश्नमा विभागका निर्देशक राजेन्द्र पाण्डेले भने, कम भएर नयाँ सूचना जारी गरिएको होइन । यसभन्दा अघि एमआरपी पासपोर्ट वितरण थाल्दा पर्याप्त प्रचार नभएर, नागरिकले समयमै नलिँदा विदेश यात्रा नै रोकिनेसम्मको समस्या आएको थियो, अहिले त्यस्तो नहोस् भन्ने मात्रै हाम्रो उद्देश्य हो । ईपासपोर्ट वितरण हुन थाले पनि एमआरपीले काम गर्ने उनले स्पष्ट पारे । तर ईपासपोर्टको विश्वसनीयता बढी हुन्छ । त्यसमा बायोमेट्रिक्सहरू पनि सामेल हुन्छन् । त्यसकारण आवश्यक नपर्नेले अहिले नलिँदा पछि राम्रो पासपोर्ट पाइन्छ । एउटै कुराका लागि दोहोरो रकम खर्च पनि हुन्न, उनले थपे ।उनका अनुसार विभागसँग करिब ३ लाख थान एमआरपी मौज्दात छ । अहिले महिनाको ४० हजारभन्दा कम एमआरपी जारी भएको छ । यहीअनुसार वितरण भए पनि भदौअसोजसम्म करिब एक लाख थान एमआरपी बाँकी नै रहन्छ । सन् २०२० मा नेपालभित्र र बाहिर रहेका विभिन्न कूटनीतिक नियोगबाट २ लाख ४३ हजार ३ सय १४ थान राहदानी जारी भएको विभागको तथ्यांक छ ।नेपालले सन् २०१० डिसेम्बर २६ देखि एमआरपी प्रयोगमा ल्याएको हो । अन्तर्राष्ट्रिय नागरिक उड्डयन संस्था (आईकाओ) ले सन् २०१५ नोभेम्बर २४ पछि हस्तलिखित राहदानीको साटो एमआरपी प्रयोगमा ल्याउनुपर्ने निर्णय गरेको थियो । विगत १० वर्षमा ६६ लाखभन्दा बढी राहदानी जारी भइसकेको छ । करिब एक लाख पासपोर्ट भने प्राविधिक कारणवश प्रयोग गर्न नमिल्ने भएको विभागले जनाएको छ ।एमआरपी लागू गरेपछि कूटनीतिक, पदाधिकारी, साधारण र ट्राभल डकुमेन्टतर्फ गरी ७० लाख राहदानी छापिएको थियो । हालको केपी शर्मा ओली नेतृत्वको सरकारले सुरुवातमा नेपालमै प्रिन्टिङ मेसिन ल्याएर एमआरपी छाप्ने भनिए पनि ३ पटकको टेन्डर आह्वानपछि मात्रै गएको अक्टोबरमा फ्रेन्च कम्पनी आईडीमियासँग ईपासपोर्ट छाप्न सम्झौता भएको छ ।"
रहेनन् जुझारु नेता जोशी,"(काठमाडौं)  मस्तिष्कघात भई एक महिनादेखि उपचाररत कांग्रेसका नेता एवं पूर्वमन्त्री नवीन्द्रराज जोशीको शुक्रबार राति निधन भएको छ । नर्भिक अस्पतालमा उपचाररत ५७ वर्षीय जोशीको बिहानदेखि नै मुटुले काम गर्न छाडेको थियो । उनलाई भेन्टिलेटरमा राखिएको थियो । कांग्रेसमा जुझारु नेताको छवि बनाएका जोशी कसैलाई नचिढाउने, शान्त र भद्र स्वभावका थिए । राजधानीमा लोकप्रिय नेतामध्येमा पर्ने उनले तीनवटा संसदीय निर्वाचनमा भाग लिएकामा दुई पटक जित र एक पटक हार व्यहोरे । २०६४ को पहिलो संविधानसभा निर्वाचन कांग्रेसका लागि प्रतिकूल हुँदा पनि उनी विजयी भएका थिए । त्यसपछि २०७० को दोस्रो संविधानसभा निर्वाचन पनि उनले जिते । २०७४ को चुनावमा काठमाडौंको निर्वाचन क्षेत्र नं ८ मा उनी एमालेका उम्मेदवार जीवनराम श्रेष्ठसँग ४ सय ४४ मतले हारेका थिए । चुनाव हारे पनि उनी जनताको घरदैलोमा पुग्ने गरेका थिए । उनले केही समयअघिदेखि कोभिड१९ सम्बन्धी जनचेतना फैलाउन र जनताको सुखदुःख बुझ्न घरदैलो अभियान चलाएका थिए । २०७३ सालमा कांग्रेस र माओवादी केन्द्रको गठबन्धन सरकार बनेका बेला उनी उद्योगमन्त्री भए । उनले राजनीतिमा फड्को भने काठमाडौं महानगरपालिकाको उपप्रमुखबाट मारेका हुन् । प्रजातन्त्र पुनर्बहालीलगत्तैको निर्वाचनमा उपप्रमुख बनेर उनले राजनीतिमा आफ्नो उचाइ बढाएका थिए । राजनीतिमा उनको प्रवेश भने पञ्चायतकालमै भएको थियो । राजनीतिक यात्रा नेपाल विद्यार्थी संघबाट भएको हो । पञ्चायतकालमा प्रजातन्त्रका लागि लड्दा उनी पटकपटक जेलसमेत परे । उनी संघमा महामन्त्रीसम्म भए । दस वर्षअघिदेखि उनी कांग्रेसको केन्द्रीय सदस्य थिए । उनले पार्टीको १४ औं महाधिवेशनमा महामन्त्रीमा प्रतिस्पर्धा गर्ने तयारी थालेका थिए । केही समयअघि उनले पत्रकार भेटघाटमार्फत नै महामन्त्रीमा उम्मेदवारी दिने तयारी अघि बढाएको बताएका थिए । त्यसपछि उनी कार्यकर्तामाझ निरन्तर सक्रिय हुँदै आएका थिए ।फागुन १४ गते मस्तिष्कघात हुनु केही घण्टाअघि जोशी कांग्रेसका वरिष्ठ नेता रामचन्द्र पौडेलको निवासमा आयोजित बैठकमा सहभागी थिए । त्यसपछि उनी साथीको घरमा डिनरमा लागि गएका थिए । घर फर्केर सुतेका उनलाई करिब साढे १ बजेतिर मस्तिष्कघात भएपछि तत्काल वीर अस्पताल लगिएको थियो । वीरमा भेन्टिलेटर खाली नभएपछि उनलाई नर्भिकमा लगेर उपचार गराइएको हो । उपचारका क्रममा केही दिन उनको अवस्था सुधार भएको थियो । उनी होसमा आएका थिए । शरीर चलाउने र मान्छे चिन्ने भएका थिए । अचेत भएर दोस्रो पटक भेन्टिलेटरमा पुर्याएपछि भने जोशी होसमा आउन सकेनन् । जोशीको निधनमा विभिन्न राजनीतिक दलका नेता तथा सामाजिक अभियन्ताले सामाजिक सञ्जालमार्फत श्रद्धाञ्जली दिएका छन् । पार्टीका सभापति शेरबहादुर देउवाले जोशीको निधनबाट आफू मर्माहत भएको उल्लेख गरेका छन् । उनले सामाजिक सञ्जालमा जोशीको निधनले कांग्रेसले इमानदार र निष्ठावान् नेता गुमाएको उल्लेख गरेका छन् । वरिष्ठ नेता पौडेलले जोशी राजनीतिज्ञ मात्र नभई उच्च सामाजिक भावनाका नेता भएको जनाएका छन् । उनले जोशी आम जनताका ढुकढुकी र लोकप्रिय नेता रहेको बताएका छन् । भरोसायोग्य नेता जोशी राजनीतिक मात्र नभएर उच्च सामाजिक भावना भएका नेता गुमाउँदा म पीडा सहन नसक्ने अवस्थामा छु, पौडेलले उल्लेख गरेका छन् । जोशीको निधनलाई कांग्रेसका नेता तथा कार्यकर्ताले पत्याउनै नसकिने घटना भनेका छन् । फूर्तिलो र खिरिलो शारीरिक बनोटका जोशीलाई मस्तिष्कघात भएको खबर धेरैले विश्वासै गरेका थिएनन् । उनी केही वर्षदेखि उच्च रक्तचाप र मधुमेहबाट पीडित थिए । जोशीको निधनपछि कांग्रेसले शनिबार बिहान आकस्मिक बैठक बोलाएको छ । अन्तिम श्रद्धाञ्जलीका लागि उनको पार्थिव शरीरलाई बिहान उनकै टोल यात्खामा र दिउँसो १२ देखि २ बजेसम्म पार्टी केन्द्रीय कार्यालय सानेपामा राख्ने तयारी छ । अन्त्येष्टि भने पशुपति वा देवघाट कहाँ गर्ने भन्ने टुंगो लागेको छैन ।"
सत्ता टिकाउन सौदाबाजी,"सधैं सौदाबाजी२०६२६३ को जनआन्दोलनपछि तराई क्षेत्रमा मधेसप्रदेश, संघीयता र मधेसीलाई आरक्षणलगायतका मागसहित आन्दोलन चर्कियो । आन्दोलन हिंसात्मक हुँदा मानवीय र भौतिक क्षति पनि बढ्यो ।मधेस आन्दोलनकै क्रममा २०६३ चैत ७ गते साविक गौर नगरपालिकास्थित राइसमिल क्षेत्रमा तत्कालीन मधेसी जनअधिकार फोरम र तत्कालीन नेकपा माओवादीबीच आमसभा आयोजना गर्ने क्रममा भएको विवादले हिंसात्मक रूप लिँदा माओवादीका २७ जना नेताकार्यकर्ता मारिएका थिए । तर घटनामा संलग्न भनिएका फोरमका नेता र हाल जनता समाजवादी पार्टी अध्यक्ष उपेन्द्र यादवका साथै बबन सिंहसहित १ सय १३ जनाविरुद्ध किटानी जाहेरी परे पनि उनीहरूमाथि अनुसन्धान नै भएन । बरु मधेस आन्दोलनका क्रममा अपराधमा संलग्नलाई उन्मुक्ति दिने गरी २०६४ फागुन १६ गते संयुक्त लोकतान्त्रिक मधेसी मोर्चा र सरकारबीच ८ बुँदे सहमति भयो । सरकारका तर्फबाट तत्कालीन प्रधानमन्त्री गिरिजाप्रसाद कोइराला र मोर्चाका तर्फबाट तत्कालीन फोरमका संयोजक उपेन्द्र यादव, तराईमधेस लोकतान्त्रिक पार्टीका अध्यक्ष महन्थ ठाकुर र सद्भावना पार्टीका राष्ट्रिय अध्यक्ष राजेन्द्र महतोबीच सहमति भएको थियो । सहमतिको पहिलो बुँदामै मधेस आन्दोलनका क्रममा लागेका सबै मुद्दा खारेज र आन्दोलनमा ज्यान गुमाएका प्रदर्शनकारीका परिवारलाई १० लाखका दरले राहत दिने उल्लेख थियो । अपराधमा संलग्नमाथि लागेका मुद्दा फिर्ताखारेज र राज्यको ढुकुटीबाट १० लाख राहत दिने गलत परिपाटी पनि त्यहींबाट बसेको थियो । त्यसअघि जनआन्दोलनमा ज्यान गुमाएकाको परिवारलाई मात्रै १० लाखका दरले राहत र मृतकलाई सहिद घोषणा गरिएको थियो । पर्सामा हिन्दु युवा संघका अध्यक्ष कासी तिवारीको हत्यासम्बन्धी तत्कालीन माओवादी नेता प्रभु साह मुछिएको घटना होस् वा कांग्रेस नेता मोहम्मद आफताब आलम संलग्न राजपुर घटना, दुवै केसमा आरोपितलाई जोगाउन राजनीतिक चलखेल भए । साह अहिले प्रधानमन्त्री ओली नेतृत्वको मन्त्रिपरिषद्मा सदस्य छन् । पर्साका तत्कालीन एसपी रमेश खरेलले त्यसबेलाका प्रधानमन्त्री बाबुराम भट्टराईले मुद्दा चलाउनबाट रोकेको सार्वजनिक रूपमै बताएका थिए । रौतहटको राजपुरमा २०६४ चैत २७ गते भएको बम विस्फोटमा परी घाइते भएकालाई इँटाभट्टामा हालेर हत्या गरेको कसुरमा कांग्रेस नेता तथा पूर्वमन्त्री आफताब आलम गत वर्ष जेल परे । हाल ललितपुरस्थित नख्खु कारागारमा पुर्पक्षका क्रममा रहेका आलमलाई छुटाउने लबिइङमा कांग्रेस सभापति शेरबहादुर देउवा नै लागिपरेका छन् । देउवाले गएको फागुन १९ गते रौतहटको एक कार्यक्रममा आलममाथि लागेको मुद्दा फिर्ताका लागि आफूले पहल गर्ने अभिव्यक्ति दिएका थिए । उनै देउवा टीकापुर घटनाको मुद्दा फिर्ताका लागि दबाब दिइरहेको जसपासँग सत्ता साझेदारीका लागि समेत लबिइङमै छन् । पछिल्लो पटक फागुन २१ मा सरकार र नेत्रविक्रम चन्द समूहबीच प्रतिबन्ध फुकुवा र विभिन्न अपराधमा पुर्पक्षमा रहेका सो समूहका नेताकार्यकर्तामाथिको मुद्दा फिर्ता लिने सम्झौता भयो । २०६६ पुस १९ गते सर्वोच्च अदालतबाट सर्वस्वसहित जन्मकैदको सजाय पाएका तत्कालीन माओवादी केन्द्रका नेता बालकृष्ण ढुंगेल २०७४ कात्तिक १४ गते ललितपुरबाट पक्राउ परे । ओखलढुंगाका उज्जनकुमार श्रेष्ठको २०५५ असार १० गते हत्या गरिएको घटनामा उनी २०६१ वैशाख २८ मा जिल्ला अदालतबाट दोषी ठहर भएका थिए । पुनरावेदन अदालतबाट उनले सफाइ पाए तर त्यसलाई सर्वोच्चले उल्ट्याइदियो । फैसलाअनुसार ढुंगेलले १२ वर्ष ५ महिना २२ दिन जेल बस्नुपर्ने थियो । कारागार नियमावली संशोधन गरी ४० प्रतिशत कैद भुक्तान गरे बाँकी सजाय माफीमिनाहा गर्न मिल्ने व्यवस्था राखेर उनलाई रिहा गरियो । ढुंगेल छुटेको २ महिनापछि त्यो प्रावधान संशोधन गरेर साविककै अनुसार ५० प्रतिशत कैद भुक्तान गरेको हुनुपर्ने बनाइयो । हरेक वर्ष प्रजातन्त्र दिवस, संविधान दिवसलगायत राष्ट्रिय दिवसका दिन मन्त्रिपरिषद्को सिफारिसमा राष्ट्रपतिबाट बाँकी सजाय मिनाहा र आममाफी दिइँदै आएको छ । आममाफीमा पर्ने सरकारमा भएका दल निकटका व्यक्ति बढी छन् ।"
चौधरी नै वार्ता टोली संयोजक,"(धनगढी)  टीकापुर घटनामा दोषी ठहर भई अदालतबाट सजाय तोकिएर कारागारमा रहेकाहरूका आफन्त र फरार रहेका अन्य व्यक्तिहरूले थारू आन्दोलनबाट उत्पन्न हिंसात्मक घटनाका सन्दर्भमा सरकारसँग समाधान खोज्न शुक्रबार वार्ता टोली गठन गरेका छन् । थारूवानथरुहट मोर्चाका केन्द्रीय संयोजक लक्ष्मण थारूको नेतृत्वमा कैलालीको हसुलियामा शुक्रबार पत्रकार सम्मेलन गर्दै कारागारमा रहेका रेशम चौधरीको संयोजकत्वमा ६ सदस्यीय वार्ता टोली गठन गरेको बताए । वार्ता टोलीमा मोर्चाका संयोजक लक्ष्मणसहित रामप्रसाद थारू, चुनीराम थारू, बिना र यमुना चौधरी छन् । उनीहरू सबै टीकापुर घटनामा अदालतबाट दोषी ठहर गरिएकामध्ये पर्छन् । सरकार वार्ता गर्न इच्छुक देखिएकाले वार्ता टोली गठन गरेका हौं, मोर्चाका संयोजक लक्ष्मणले भने, हाम्रा नेता रेशम चौधरीसहित वार्ता टोलीसँग जेलबाहिर ल्याएर सरकार वार्ता गर्न तयार हुनुपर्यो । थारू समुदायका १४ बुँदे राजनीतिक मुद्दालाई अहिलेको वार्तामा थाती राखेर टीकापुर घटनाका झूटा मुद्दा खारेजी र जेलमा रहेकाहरूको रिहाइका विषयमा मात्रै वार्ता गर्न तयार भएको उनले बताए । टोली गठनसँगै शुक्रबार उनीहरूको बैठकले चैत २० भित्र न्यायका लागि सर्वोच्च अदालत जाने निर्णय गरेको उनको भनाइ थियो । जिल्ला अदालतबाट पूर्ण न्याय नपाएको अवस्थामा उच्च अदालतले पनि अन्यायपूर्ण फैसला गर्यो, उनले भने, यसका विरुद्ध सामूहिक रूपमा सर्वोच्च जाने निर्णय गरेका छौं । बैठकले टीकापुर घटनामा दोषी ठहर भएकाको रिहाइ र मुद्दा फिर्ता प्रक्रिया अघि बढाउन नखोजिए आन्दोलनमा उत्रिने चेतावनीसमेत दिएको छ । हामी वार्ता, न्याय र दबाबको माध्यमबाट टीकापुर विद्रोहबाट उत्पन्न समस्याको समाधान खोजिरहेका छौं, उनले भने, सरकार गम्भीर हुनुपर्छ । हामीले एक महिनाको अल्टिमेटम पनि दिएका छौं । टीकापुर घटनालाई सत्तामा जाने सिँढीमात्रै नबनाएर सबै दललाई आआफ्नो स्तरबाट पहल गर्न अनुरोध गरेको उनले बताए । रेशमसहितका थारूहरूको रिहाइ र मुद्दा फिर्ताको मागमा सबै दलबाट पहल होस् भन्ने चाहना हो, उनले भने, कुनै दलले पनि यसलाई सरकारमा जाने सिँढी मात्रै नबनाइयोस् । २०७२ भदौ ७ मा कैलालीको टीकापुरमा थरुहट पक्षधर प्रदर्शनकारीबाट एसएसपी लक्ष्मण न्यौपानेसहित ८ सुरक्षाकर्मी र एक दुधेबालकको ज्यान गएको थियो । उक्त घटनामा दोषी ठहर गर्दै कैलाली जिल्ला अदालतले रेशमसहित ११ जनालाई जन्मकैद, १२ जनालाई ३ वर्ष र १ जनालाई ६ महिना कैद सजायको फैसला सुनाएको थियो । घटनामा संलग्न भनिएका ३१ जना फरार छन् ।"
चार हजार निजामती कर्मचारीको पदपूर्ति अवरुद्ध,"केके रोकिन्छ ? विज्ञापन प्रकाशित, लिखित, मौखिक तथा प्रयोगात्मक परीक्षा, परीक्षा सञ्चालन, उत्तरपुस्तिका परीक्षण, नतिजा प्रकाशन, अन्तर्वार्ता, सिफारिस, बढुवा प्रक्रिया, आयोगको परामर्श, विज्ञ छनोट जस्ता सबै प्रक्रिया लोक सेवाका पदाधिकारीबिना गर्न मिल्दैन । परीक्षाको प्रश्नपत्रको तयारीका लागि विज्ञको छनोट रोकिएको छ । विभिन्न बढुवा समितिमा लोक सेवाका अध्यक्ष वा सदस्यले अध्यक्षता गर्ने वा प्रतिनिधित्व गर्ने व्यवस्था छ । लोक सेवाले परीक्षामा उत्तीर्ण हुनेहरूको नामावली सिफारिस गर्नुपर्छ । सचिव बढुवाका लागि बढुवा समितिको अध्यक्षता लोक सेवा अध्यक्षले गर्नुपर्छ । सहसचिव र उपसचिवको बढुवामा लोक सेवा सदस्यले अध्यक्षता गर्ने प्रावधान रहेको छ । अन्तर्वार्तामा बस्ने प्रतिनिधि पनि पदाधिकारीबिना पठाउन सकिँदैन ।"
अर्काको नाममा बैंक खाता खोलेर ठगी,"(काठमाडौं)  नेपाल प्रहरी काठमाडौं उपत्यका अपराध अनुसन्धान टोलीले फागुनको अन्तिम साता चितवन स्थायी ठेगाना भएका सफल गुरुङको खोजी सुरु गर्यो । प्रहरीको अनुसन्धानले उनी वैदेशिक रोजगारीमा साइप्रसमा रहेको पत्तो मात्रै लाएन, उनको परिवारका सदस्यहरूको सम्पर्कमा पनि पुग्यो । एक ठगी घटनाका केही पीडितले गुरुङको नेपाली बैंक खातामा रकम जम्मा गर्ने गरेको देखिएपछि प्रहरीले खोजी गरेको थियो । तर साइप्रसमा रहेका उनी प्रहरीको सम्पर्कमा आएपछि खुल्यो, अरू कसैले उनको नाममा बैंक खाता खोलेर ठगी धन्दा चलाएको रहेछ । प्रहरीका अनुसार वैदेशिक रोजगारीमा जाने प्रक्रिया सिलसिलामा गुरुङले एक कन्सल्टेन्सीमा नागरिकतालगायत डकुमेन्टको फोटोकपी बुझाएका थिए । पछि अर्कै कन्सल्टेन्सीबाट साइप्रस उडे । ठगको गिरोहले उनको नागरिकताको दुरुपयोग गर्दै बैंक खाता खोलेछ । प्रहरी अनुसन्धानले कोरोना संक्रमण तीव्र भएका बेला उक्त गिरोहका सदस्यले मास्क लगाएर बैंकमा गई सजिलै खाता खोलेको देखिन्छ । यसरी खोलिएको खातामा गिरोहले वैदेशिक रोजगारीमा पठाइदिने भन्दै दर्जनौंलाई पैसा जम्मा गर्न लगाउने, अनि खातामा जम्मा हुनेबित्तिकै निकाल्ने गरेको देखिन्छ । प्रहरीले रकम निकाल्न प्रयोग भएका एटीएम बुथबाट सीसीटीभी फुटेज ल्याएर पनि हेरेको थियो । जसमा ठग समूहले समीर तामाङ नामका कर्मचारीलाई रकम जम्मा हुनासाथ एटीएमबाट पैसा निकाल्न पठाएको देखिन्छ । चलाख समीरले एटीएमबाट रकम निकाल्दा परिचय खुल्ने डरले प्रत्येक पटक मास्क र हेल्मेट लगाएको देखियो । फागुनको २३ गते प्रहरीले यही ठगी घटनामा संलग्न रहेको भन्दै आफूलाई सरोज अधिकारी पनि भनेर चिनाउने शिशिर बस्नेतलाई पक्राउ गरेको छ भने उनका दाइ माइकल बस्नेत र सहयोगी पदम आचार्य भनिने सुमितकुमार उपाध्याय र अर्का एक जनाको खोजी गरिरहेको छ । शिशिर पक्राउ परेपछिको प्रारम्भिक बयान र प्राप्त प्रमाणका अनुसन्धानबाट ठगीको सिलसिलाबारे धेरै तथ्य खुलेको प्रहरीले जनाएको छ । आफ्नो परिचय खुल्ने कुनै पनि कागजात उपयोग नगरी बैंक खातादेखि कम्पनीसम्म खोलेर यो समूहले डेढ दर्जनभन्दा धेरैबाट तीन करोडभन्दा बढी ठगी गरेको प्रारम्भिक अनुसन्धानमा भेटिएको छ । यो गिरोहले ललितपुरको कुमारीपाटीमा हाई सक्सेस म्यानेजमेन्ट ग्रुप प्रालि नामक कम्पनी खोलेको देखिए पनि उक्त कम्पनी न त कम्पनी रजिस्ट्रारमा न त अन्य कुनै पनि सरकारी संयन्त्रमा दर्ता भएको देखियो । अनुसन्धानमा संलग्न एक प्रहरीले भने, आफ्नो परिचय सबै लुकाएर फर्जी कागजातका आधारमा कम्पनी खोल्ने, अर्काको कागजातमा बैंक खाता खोल्ने र ठग्ने गरेको देखियो ।घरमा रङ लगाउने काम गर्ने धुलिखेलका सुमन लामाको दम्पती पनि यही ठग गिरोहको पासोमा परे । पोर्चुगल पुर्याइदिने र मासिक ६ सय ५० युरो तलब हुने काम दिलाइने आश्वासनमा परेर ४ महिनाअघि ७ लाख रुपैयाँ सफल गुरुङको खातामा जम्मा गरिदिएका थिए । सुमनले भने, काम हुन्छ भनेपछि मैले उनीहरूले दिएको बैंक खातामा रकम जम्मा गरिदिएँ । पछि पो थाहा भयो ठगीधन्दाको समूहले ठगेछ । सुमनका अनुसार ठगिनेमा उनीसहित २० जनाभन्दा धेरै उनकै सम्पर्कमा छन् । उनले भने, तीनचार लाखदेखि आठदस लाखभन्दा धेरै पैसा फसेका पनि छन् । नुवाकोट चौघडाका अनिल राईलाई पनि हंगेरी पठाएर जागिर मिलाइदिने सपना देखाएर यो समूहले साढे तीन लाख ठग्यो । गरगहना बनाउने काम गर्ने अनिलले एउटा फेसबुक पेजमा वैदेशिक रोजगारीको विज्ञापन देखेपछि यो समूहको सम्पर्कमा पुगेका थिए । उनले विदेश जाने आशामा पटकपटक गरेर साढे तीन लाख रुपैयाँ बुझाए । पैसा बुझाएपछि पनि काम नभएपछि उनले शंका गरेर थप सोधीखोजी सुरु गरे । त्यसपछि पो थाहा भयो म त ठगीको जालोमा परेछु, उनले भने, यो समूहले फरकफरक परिचय बताए पनि ठग्नेहरूको संख्या कम्तीमा दुई दर्जनभन्दा धेरै छ ।अपराध अनुसन्धान कार्यालयले प्रारम्भिक अनुसन्धान सुरु गरेर ठगीको यो मुद्दामा थप अनुसन्धान गर्न फाइल प्रहरी परिसर ललितपुरलाई बुझाइसकेको छ । परिसर ललितपुरका एसएसपी किरण वज्राचार्यका अनुसार यो समूहले नटवरलालकै शैलीमा शृंखलाबद्ध ठगी गरेको देखिन्छ । परिसर ललितपुरको सम्पर्कमा मात्रै यो समूहबाट पीडित हुने करिब १५ जना आइसकेका छन् । उनले भनिन्, फर्जी कागजातका आधारमा ठग्दै हिँड्ने गरेको देखिन्छ । प्रहरीका अनुसार शिशिरसहितको समूह यसअघि पनि यस्तै शैलीको वैदेशिक रोजगार ठगीमा पक्राउ परेर थुनामा बसेको थियो । अनुसन्धानमा संलग्न एक प्रहरीका अनुसार पक्राउ परेका शिशिरले निसानको गाडी चढ्ने गरेको र किस्ता तिर्न नसकेपछि उक्त गाडी बिक्रेताले तानेको बताए । उनले भने, ठगी गर्ने र मोजमस्तीमा पैसा उडाउने गरेको देखियो । प्रहरीले सफल गुरुङको नाममा भएका कारोबारको सबै विवरणहरू झिकाएर अध्ययन गरेको छ । प्रहरीका अनुसार ठगी मुद्दामा थुनाबाट निस्केपछि गत साउन २९ गतेबाट सफलको खाता सक्रिय पारेर ठगी गरेको देखिन्छ ।यही समूहको ठगी जालोमा एक वर्षअघि परेका नवीन रम्तेल र उनका साथीहरूको दुःख झन् बेग्लै छ । नवीन दक्षिण कोरिया जान भनेर सुटकेस गुडाउँदै त्रिभुवन अन्तर्राष्ट्रिय विमानस्थल नै पुगेका थिए । उनलाई बिदाइ गर्न श्रीमती र सालोसहित अन्य तीन जना साथी पनि विमानस्थल पुगेका थिए । उनीजस्तै अन्य दुई साथी पनि घरबाट बिदाबारी भइवरी विमानस्थल पुगेका थिए । कृषि फार्ममा काम गरेर मासिक २ देखि साढे दुई लाखसम्म कमाइ हुने सपना देखेर विमानस्थल पुगेका उनीहरू तीनै जना त्यतिबेला झस्किए, जब बोर्डिङ पास निकाल्ने बेला सम्बन्धित विमान कम्पनीको डेस्कका प्रतिनिधिले बताए, यो टिकट नै नक्कली छ । एकैछिनको सोधखोजपछि थाहा भयो, उनीहरूको दक्षिण कोरियाको भिसा पनि नक्कली पो रहेछ । एक खाद्य उत्पादक कम्पनीको ललितपुर जिल्लामा वितरण प्रमुखको हैसियतमा नवीनले कोरिया जाने भनेरै काम छोडीवरी एजेन्टलाई ९ लाख ५५ हजार बुझाइसकेका थिए । अन्य दुई साथीले पनि त्यत्तिकै हाराहारीमा रकम बुझाएका थिए । २०७६ वैशाखको त्यो घटनापछि उनीहरू तीनै जनाको होसहवास उडेजस्तो भयो । नवीनसहित पैसा फसाउने हरिकृष्ण थापा र सोनी श्रेष्ठलाई कोरिया पठाइदिने प्रक्रिया तिरुपती भिसा सर्भिसेस नामक कम्पनी खोलेर बसेका माइकल बस्नेतले चालिदिएका थिए । तीनै जनाले प्रहरी परिसर काठमाडौंमा उजुरी गरेपछि माइकल पक्राउ परे । प्रहरीका अनुसार झन्डै ११ महिना थुनामा बसेर उनी धरौटी बुझाएर छुटेका थिए । ठगी मुद्दामा छुटेका माइकलसहित उनका भाइविरुद्ध त्यतिबेला अर्को किर्ते मुद्दा पनि दर्ता भएको देखिन्छ । प्रहरीका अनुसार माइकलले कीर्तिपुरका बाबुराम खरेलको फोटो र नागरिकता दुरुपयोग गरेर नक्कली कम्पनी खडा गरेका थिए । प्रहरी स्रोतका अनुसार किर्ते मुद्दामा पनि उनीहरू धरौटी बुझाएर उम्किन सफल भए । केही समय सुन्धारास्थित केन्द्रीय कारागार र केही समय नख्खु कारागारमा बसेर उम्केपछि उनीहरूले फेरि ठगी धन्दा थाल्न ललितपुरको कुमारीपाटीमा नयाँ अफिस खोले । पहिले जस्तै नेपालमा नभएका सफल गुरुङको कागजात दुरुपयोग गरेर बैंक खाता खोले । पछिल्लो ठगी पासोमा भने धुलिखेलका सुमन लामा जस्तै दर्जनभन्दा धेरै युवाहरू परे ।प्रहरीका अनुसार पछिल्लो घटनामा जस्तै यसअघिको ठगी घटनामा पनि यो समूहले आफूले सोझै पैसा नबुझ्ने गरेको देखिन्छ । जस्तो कि माइकलले भनेअनुसार नवीनले राजुप्रसाद गौतमको खातामा एक लाख ४० हजार जम्मा गरिदिएका थिए भने उनका २ साथीहरूले माइकलले भनेअनुसार विष्णुप्रसाद पाण्डेको बैंक खातामा २ लाख ८० हजार डिपोजिट गरिदिएका थिए । पछिल्लो घटनामा माइकलका भाइ शिशिरलाई फागुन २३ गते पक्राउ गरी प्रहरीले म्याद थप्दै प्रहरी परिसर ललितपुरको थुनामा राखेको छ । अपराध अनुसन्धान कार्यालयका एसपी कृष्णराज कोइरालाले पछिल्ला दिनहरूमा फर्जी कागजातहरू खडा गरेर बैंक खाता खोल्ने वा ठगी काममा सोझासिधा मानिसको बैंक खाता प्रयोग गर्ने प्रवृत्ति देखिन्छ । उनले भने, कोहीकोही त एकाध हजारको लोभमा आफ्नो बैंक खाता अरूलाई प्रयोग गर्न दिएको देखिन्छ । कसैले भने सानोतिनो प्रलोभनमा परेर खातामा जम्मा भएको रकम अरूलाई निकालेर दिने काम गरेको देखिन्छ ।राष्ट्र बैंकका सहायक प्रवक्ता नारायणप्रसाद पोखरेलले बैंक खाताको दुरुपयोग हुन नदिन प्रयोगकर्ता नै आफैं सचेत हुनुपर्ने बताए । उनले केही पैसाको लोभमा आफ्नो खाता कसैलाई प्रयोग गर्न दिने वा स्रोत नखुलेको रकम जम्मा गर्न लगाउने काम गैरकानुनी हुने बताए । उनले बैंक खाता खोल्नका लागि आवश्यक पर्ने नागरिकताको दुरुपयोग हुन सक्ने भन्दै आफ्नो नागरिकताको प्रतिलिपि जोकसैलाई बाँड्न नहुने बताए । उनले कालोधन वा ठगीका घटनामा बैंक खाता दुरुपयोग हुने खतरा औंल्याउँदै भने, आफ्नो खाताको अनधिकृत प्रयोग गर्न नदिने वा स्रोत नखुलेको रकम जम्मा भएका बैंकलाई जानकारी गराउनुपर्छ ।"
"हाम्रा बुद्धिजीवी मझौला खालका, वाणीविलासी नागरक हुन्","हामीकहाँ बौद्धिकबुद्धिजीवी नभएका होइनन् तर बौद्धिकताबुद्धिजीवित्वमा टिकिरहनेचाहिँ ज्यादै कम छन् । त्यसको मुख्य कारण फलको आशा नगरी वर्षौं काम गर्न सक्ने आँट नहुनु हो । जसको हातमा शासन छ, त्यसले बुद्धिजीवीलाई मन पराउने प्रश्नै उठ्दैन । बाहिरचाहिँ कस्तो छ भने बुद्धिजीवीको काम शासकलाई अप्रिय भए पनि सरकारी दबाब नपर्ने, अरू इस्ट्याब्लिस्मेन्ट ले उसलाई बचाउँछन् । हुन त यहाँ पनि त्यस्ता संस्था नभएका होइनन् तर तिनीहरू सिद्धान्ततः स्वायत्त भए पनि व्यवहारतः सरकारकै कृपाकांक्षी हुन्छन् । त्यस्ता संस्थाको खर्च पश्चिममा पनि सरकारी पैसाबाटै चल्छ तर त्यहाँ प्रजातन्त्रको सुदीर्घ परम्परा भएकाले विद्रोही बुद्धिजीवीलाई सहजै दमन गर्न सकिँदैन । सरकारी पैसाले चल्ने, स्वायत्त कहलिएका संस्था पनि यहाँ भने सरकारकै कृपाकांक्षी भएको देखिन्छ । त्यति मात्र कहाँ हो र, ठुल्ठूला व्यापारी र उद्योगी भनाउँदा पनि सरकारी निगाह पाउन लालायित देखिन्छन् । यस्तो विषम परिस्थितिमा यहाँ सच्चा बुद्धिजीवीत्व कायम राख्न निकै गाह्रो छ । यसैले कुनै न कुनै अवस्थामा शासनसँग सन्धि गरेर कुनै बेलाका उत्कट बुद्धिजीवीले जीवनयापन गरिरहेका उदाहरण बग्रेल्ती नपाइने होइनन् । सरकारलाई बेवास्ता गरी हिँडिरहेका बुद्धिजीवीमध्ये केहीले वाममार्गी र केहीले दक्षिणमार्गी दातृराष्ट्रबाट लाभ उठाएको पनि नदेखिएको होइन । यस्तो अवस्थामा नेपालमा विशुद्ध बुद्धिजीवीत्व कायम राख्ने हो भने धनसम्पत्तिको लालसा नराखी सीमित आयको भरमा बाँच्ने कलाको अभ्यास गर्नुबाहेक अर्को विकल्प छैनजस्तो मलाई लाग्छ । तर यो कठिन काम हो, यसैले नेपालमा सच्चा बुद्धिजीवी भई बाँच्न लरतरो मानिसले सक्दैन, उसले कुनै न कुनै दानपतिसँग नझुकी काम चलाउन गाह्रो छ । यसकारण अरब मूलका विचारक एड्वर्ड वादी सइदले गरेको बुद्धिजीवीको यस्तो परिभाषा हाम्रा बुद्धिजीवीमा हतपत्ति लाग्दैन, आलोचित हुनका लागि र कडा आलोचनाका लागि कुनै पनि खालको लौकिक सत्तालाई ज्यादै ठूलो र प्रझावशाली नठान्ने, साँचो बोल्न सक्ने, आँटिलो र त्रूद्ध मानिस इन्टेलेक्चुअल हो । त्यस कारण वास्तव वा सच्चा इन्टेलेक्चुअल आफैंले आफूलाई लादेको निकालावासमा बाँच्दै र समाजको पुछारमा रहँदै सधैं बाहिरिया भएर रहन्छ ! ऊ सर्वसाधारणसँग र सर्वसाधारणको पक्षमा बोल्छ तथा अपरिहार्यतः खुला रूपले बोल्छ ! ऊ अधिकार नभएकाहरूको, बोलिदिने मान्छे नभएकाहरूको र बिर्सिएकाहरूको पक्षमा ठीकसँग लागिपर्छ ।उल्टो, जनताको बौद्धिक भनी हामीकहाँ कहलिएकामध्ये धेरैजसोको पश्चिमसँग गहिरो सम्बन्ध भएकाले बुद्धिजीवी को पर्याय पश्चिमको आशीर्वाद पाएको मानिस त होइन भन्ने भ्रम पर्न जान्छ । तिनीहरूमध्ये धेरैजसोले आफ्ना बाबुबाजेहरूको भन्दा विलासी जीवन बिताइरहेकाले तिनीहरूको आयस्रोत खोज्दै जाँदा भित्रबाहिर कहाँसम्म पुगिन्छ, भन्न सकिन्न । हो, तिनीहरू चिन्तकै हुन्, यसमा शंका छैन ! कुन तहका भने, हाम्रो यतातिर चल्दै आएको, मूलधारको शिक्षापद्धतिबाट जुन तहका चिन्तक जन्मन्छन्, त्यही तहका अर्थात् मझौला खालका । यी सबै, कामशास्त्रको भाषामा नागरक हुन् र वाणीविलासमा रमाइरहेका मात्र हुन् ।"
बेयुल : एक कथास्था,"पर्यटनको बिर्सिइएको पाटो अन्नपूर्ण संरक्षण आयोजनाको कर्मचारी हुँदा पर्यटकसँग निकै कुराकानी भइरहन्थ्यो । फिल्ड स्टेसन घोरेपानी थियो । एकपटक उपल्लो मुस्ताङको पदयात्रा गरेको फ्रेन्च पदयात्रीलाई सोधेँ कस्तो लाग्यो उपल्लो मुस्ताङ ? उसले भन्यो, इट इज डिफरेन्ट । अमेजिङ, ब्युटिफुल त्यस्तो केही भनेन । फ्रेन्च टुरिस्ष्टको जवाफ सुनेपछि अचम्म लाग्यो । पदयात्री सुन्दरताको खोजीमा मात्र हुँदैनन् भन्ने थाहा पाएँ । जसरी संस्कृति सभ्यअसभ्य हुन्न, त्यसरी प्रकृति पनि सुन्दरकुरूप हुन्न । मात्र भिन्न हुन्छ । विविध हुन्छ । खुवालुङ ढुंगा फोर्न यति बजेट छुट्ट्याइएको छ भन्नेले बरु त्यस थलोलाई सांस्कृतिक पर्यटकीय स्थलका रूपमा विकास र प्रवर्द्धन गर्नु बुद्धिमानी हुन्छ । धार्मिकसांस्कृतिक पाटो पर्यटनमा प्रकृतिजत्तिकै महत्त्वपूर्ण छ । रह्यो पानीजहाजलाई ठाउँ पुगेन भन्ने कुरो । विज्ञान र प्रविधिको युगमा खुवालुङलाई यथास्थानमा रहन दिई पानीजहाजलाई आवतजावत गर्ने मार्गको खोजी गर्न सम्भव छैन भनेर कसरी पत्याउने ? त्यस संगमस्थलमा पानीजहाजमा भरिभराउ यात्रुलाई तालिमप्राप्त सम्पदा गाइडले खुवालुङनजिकै आइपुग्दा त्यसको इतिहास र सांस्कृतिक महत्त्वबारे माइकबाट जानकारी गराइरहेको दृश्य ! पर्यटकहरू दंग परेर सुनिरहेको ! र, खुवालुङ आफ्नो नाम जसरी नै कालान्तरसम्म पानीको ढुंगो भइबसेको ! आहा, कति सुन्दर हुन्छ कल्पना !"
गुरुमार्पाको टुँडिखेल कथा,"केशचन्द्र, गुरुमार्पा र टुँडिखेलसंस्कृतिसम्पदाको समृद्धिसँग जोडिएर राजा भाष्करदेवको प्रसंग धेरै ठाउँमा आउँछ । त्योमध्ये पाटनको क्वाःबहाल अर्थात् हिरण्यवर्ण विहार (गोल्डेन टेम्पल) प्रमुख हो । सुन्दर, आकर्षक, कलात्मक भएकाले यो विहार विश्वमै प्रख्यात छ । भाष्करदेवले बनाएकाले यसलाई भाष्करवर्माकृत महाविहार पनि भनिन्छ । वंशावलीअनुसार यो विहार एघारौं शताब्दीको हो ।उनैले काठमाडौंमा अर्को एक आकर्षक बौद्धविहार बनाउन लगाए, जुन कालान्तरमा इटुंबहालको रूपमा चिनियो । विशेषतः खुला प्रांगणका कारण पनि यो चर्चित छ । इतिहासकारहरूका अनुसार, भाष्करदेवले मूलतः सैन्य उद्देश्यबाट यस विहार बनाउन लगाएका थिए । यसलाई सैन्य किल्लाका रूपमा प्रयोग गरिएको थियो भनिन्छ । भाष्करदेव कुनै भयानक रोग लागेर अल्पायुमै बिते । कसैले उनी निःसन्तान थिए भनेका छन्, कतिपयले केशचन्द्र उनकै छोरा हुन् भन्छन् । भाष्करदेवले काठमाडौंमा बनाएको विहार र केशचन्द्रको गहिरो सम्बन्ध छ । कालान्तरमा भाष्करदेवबाट निर्मित विहार जीर्ण भएपछि यिनै केशचन्द्रले त्यसको पुनर्निर्माण गरे भनिन्छ । तसर्थ उनकै नामबाट इटुंबहाललाई भाष्करदेव संस्कारित केशचन्द्र परावर्त महाविहार भनियो ।केशचन्द्र सम्पन्न थिए र जुवाडे पनि । जुवालतमा भएभरको सम्पत्ति उडाए । पछि धनआर्जनका लागि भोटतिर लागे, फेरि धनाढ्य बने । आगलागीबाट ध्वस्त बनेको भाष्करदेव संस्कारित इटुंबहालको उनले पुनर्निर्माण गराए, जुन अहिले केशचन्द्र परावर्त महाविहारको नामबाट चिनिन्छ ।स्वदेश फर्कंदा केशचन्द्रले भारी बोकाउन लगाएकामध्ये एक जना निकै बलिया व्यक्तिलाई सहयोगीका रूपमा घरमै राखे, तिनी थिए गुरुमार्पा । गुरुमार्पा नरभक्षी थिए । उनी छरछिमेकका बालबच्चा चोरर खान पल्किए । नगरवासीको चर्को गुनासोपछि गुरुमार्पालाई मानवबस्ती बाहिर पठाउन केशचन्द्र बाध्य भए । तर, एउटा सहमति गरियो नगरबस्तीबाहिर खुला स्थानमा गुरुमार्पाको बासस्थानको व्यवस्था गरिने र प्राणरक्षाका लागि जाँड, रक्सी, मासुसहित भरपेट दालभात खुवाउने । सोही सहमतिअनुसार गुरुमार्पाले आफ्ना लागि पाएको बासस्थान थियो टुँडिखेलको खुला मैदान । आख्यान तथा रैथाने संस्कृति भन्छ, टुँडिखेल गुरुमार्पाको आश्रयस्थल हो । टुँडिखेल पूर्वतिर खडा एक्लो रूख गुरुमार्पाको बासस्थानको अर्थमा सांकेतिक रूपमा आज पनि संरक्षित छ ।काठमाडौं, किलागलका किसानहरू बर्सेनि एउटा सांस्कृतिक पर्वका रूपमा गुरुमार्पालाई सम्झिन्छन् । कुनै कालखण्डमा गरिएको सहमतिको पालनास्वरूप केशचन्द्र विहारछेउको भूतुक्यबमा सिंगै राँगाको शरीरको विभिन्न अंगबाट त्यापा जो अर्थात् चौरासी व्यञ्जन तयार पारिन्छ । एक मुरी चामलको भात पकाइन्छ । चोयाको ठूलो ढाकरमा एकातिर पन्ध्र पाथीको भात र अर्कोतिर सिंगो राँगोको मासुको परिकार तथा बाँकी पाँच पाथी चामलको भारी बनाएर एकै जनालाई बोक्न लगाइन्छ । बाजागाजासहितको किसानको टोली त्यो भारी कतै नबिसाई सिधै नयाँसडक ढोकाछेउ पुग्छ । यो सांस्कृतिक परम्परा मध्यरातमा सम्पन्न हुन्छ । भात र मासुका परिकार पहिले त्यहाँ अवस्थित गणेशलाई चढाइसकेपछि टोली सीधै टुँडिखेल छिर्छ र त्यही एक्लो रूखमुनि पुगेर एक मुरी चामलको भात र सिंगो राँगाको परिकार गुरुमार्पालाई अर्पण गरिन्छ । प्रत्येक वर्ष फागुपूर्णिमाको रात गुरुमार्पालाई यसरी नै सम्झने काम आजपर्यन्त हुँदै आएको छ । टुँडिखेल गुरुमार्पाकै हो भन्ने सहमति आज पनि रैथानेहरूले पालना गरिरहेका छन् । तर, सत्ता र सेना टुँडिखेलबाट गुरुमार्पालाई लखेट्न उद्यत छन् । अमूर्त संस्कृति र सम्पदा सधैंका लागि निम्ट्यान पार्न सत्ता उद्यत छ । यस्तोमा जनस्तरबाट प्रश्न उठछ आखिर कसको हो टुँडिखेल ?"
कम्युनिस्ट ह्याचरी,"२००८ सालसम्म टुपी पालेका थिए पुष्करले । गोविन्दले उकासे, यो टुपी किन राख्ने ? काट । म तिम्रो बुबालाई भनुँला । पुष्करले मानिहाले । तर, बुबाबाट खप्की मात्र खाएनन्, टाउकै खौरने सजाय पाए । पुष्कर दुई दिन कोठाभित्रै अनशन बसे । टोपी लगाएर स्कुल जाऊ भन्दा पनि मानेनन् ।जहाँ जाँदा पनि पुष्करलाई आफूसँगै लिएर हिँड्दा रहेछन् गोविन्द । साहित्य, अर्थराजनीति, मनोविज्ञान र दर्शनका ज्ञान दिँदा रहेछन् । उनी काठमाडौंका गल्लीगल्ली कम्युनिस्ट नेताहरूको सेल्टरमा पुग्थे । सदर टुँडिखेलमा बिहानबेलुका कम्युनिस्ट क्लास लिन्थे । पुष्कर थाहै नपाईकन त्यसमा सामेल हुन्थे ।गोविन्दकै चेला भैरव रिसालका शब्दमा २००८ देखि २०१३ सम्म नेपालमा कम्युनिस्टको चल्ला कोरल्ने ह्याचरी मेसिन नै थिए गोविन्द । २००८ माघमा डा केआई सिंहले काठमाडौंमा गरेको जेल विद्रोहलगत्तै सरकारले नेपाल कम्युनिस्ट पार्टीमाथि प्रतिबन्ध लगाउँदा पनि गोविन्दले कम्युनिस्ट कोरल्ने क्रम रोकेनन् । पहिलो पुस्ताका सबैजसो कम्युनिस्ट उनकै चेलाचपेटा मानिन्छन् ।भैरवको भाषामा गोविन्द त्यतिबेला कम्युनिस्ट दर्शन, द्वन्द्वात्मक भौतिकवाद, पुँजी, वर्गसंघर्ष, जनवादी केन्द्रीयता, उपनिवेशवाद, पुँजीवाद, साम्राज्यवाद, सामन्तवाद, जग्गा धनी, मोही, किसान, बाली, कुत, मोहियानी हक, बिर्ता, रैकर, गुठी, मालपोत अनेक शीर्षकमा कक्षा लिन्थे । भैरव त्यतिबेला तीनधारा पाकशालामा बसेर उनीसँग मार्क्सवादी दर्शन पढ्दा रहेछन् ।टुपीकाण्डपछि गोविन्दलाई साँच्चै अप्ठ्यारो पार्यो । किनभने डिल्लीबजार, कुमारीस्थान (धोबीधारा) मा रहेको उनकै घरमा बस्थ्यो, पुष्करको परिवार । गोविन्दपत्नी रुचिलावालाका कान्छा मामा हुन् पुष्करका पिता । तर, गोविन्दले पुष्करलाई कम्युनिस्ट बन्न कहिल्यै कर गरेनन् । बरु साम्यवाद र पुँजीवादको लम्बेतान व्याख्या गरे । उनले भने, म कम्युनिस्ट हुँ तर तिमी कम्युनिस्ट नै बन्नुपर्छ भन्ने छैन । तिम्रो रुचि लेखनमा छ । लेखक स्वतन्त्र हुन्छ । लेखनले जनताको हृदय हुन्छ । लेखक अमर हुन्छ, सालिक बन्छ । तिमी के बन्ने हो, आफैं विचार गर । पछि त गोविन्द र पुष्कर गुरुचेला मात्र भएनन्, घट्टेकुलोमा साँध जोडिएका छिमेकीसमेत भए । पुष्करका गुरु गोविन्द थिए भने गोविन्दका गुरु बुद्धिप्रकाश पाण्डे । पाण्डे निवासकै बौद्धिक जमघटमा मार्क्सवाद, साहित्य, अन्तर्राष्ट्रिय राजनीति, आधुनिक मनोविज्ञान, भौतिक विज्ञान आदिको परिचय पाएका रहेछन् उनले । आफ्नो कथासंग्रह नेतृत्वको भोक उनले तिनै बौद्धिक धरातल बनाइदिने गुरूप्रति समर्पित गरेका छन् ।धोबीधारामा हामी तल्लो तला बस्थ्यौं र भिनाजुको परिवार माथिल्लो तलामा । उनीकहाँ देशभरिका कांग्रेस र कम्युनिस्टहरू जम्मा हुन्थे, पुष्कर सम्झन्छन्, ज्ञानेश्वरमा घर छाडेपछि १४ वर्ष त्यही घरमा बस्दा गोविन्दप्रसादकै बौद्धिक प्रभावमा मैले यौन साहित्य लेख्न थालेको हुँ ।विसं १९८५ कात्तिकमा न्हैकन्तला, काठमाडौंमा जन्मेका गोविन्द तीन वर्षको उमेरमा मामाघर (बनारस) तिर लागे । उनी नेपाली बोल्नै नजान्ने भएर घर फर्किए । जुद्धोदय स्कुलमा पढ्दा हिन्दी लवजका कारण सहपाठीले मर्स्या पनि भन्थे रे । उनले कलेजसम्मको शिक्षा उतै लिए । बनारस हिन्दू विश्वविद्यालयबाट अर्थशास्त्रमा स्नातकोत्तर गरे पनि उनी स्वाध्यायनबाटै राजनीति, साहित्य, दर्शनशास्त्र, विकास, योजना, बैंकिङलगायतका विषयका समेत ज्ञाता भए । त्यसैले बाबुराम भट्टराईले उनलाई उपनाम दिएका थिए, आधुनिक कम्प्युटर ।गोविन्दका पिता दीपकेश्वर शर्मा लोहनी माध्यमिक कालका प्रख्यात शृंगारिक कवि थिए । बनारसबाट दर्शनमा आचार्य उत्तीर्ण गरेका उनी जोग मण्डली (१९६५) का सक्रिय सदस्य थिए । कवि जोगवीरसिंह उदास नेतृत्वको त्यो मण्डलीमा लेखनाथ पौडेल, चक्रपाणि चालिसे, चित्तधर हृदय, शम्भुप्रसाद ढुंगेल आदि पनि थिए । बनारसमा १९४३ मा मोतीराम भट्टले खोलेको मोती मण्डलीकै सिको गरेर एकअर्कालाई रचना सुनाउँथे । १९८७ को पुस्तकालय पर्वताका झोसपोलमा परेपछि उनले निर्वासन रोज्नुपर्यो । गोविन्दका कनिष्ठ पुत्र विकास अर्थशास्त्री कपिल लोहनी भन्छन्, विद्रोह गर्ने र अत्याचारको विरोधमा लड्ने बानी हार्मीले पुर्ख्यौली विरासतमै पाएका रहेछौं ।शिक्षामा अब्बल भईकन पनि गोविन्दले राजनीतिक कारणवश उचित अवसर पाएनन् । आफ्नै आमासँग खटपट भएर उनले पत्नीसहित घर छाड्नुपर्यो र माइतीले किनिदिएको घरमा बस्दा उनलाई ग्लानि र हीनताबोध भएको थियो । नेपाली राष्ट्र्रिय कांग्रेसको पहिलो अधिवेशनमा काठमाडौंको प्रतिनिधित्व गरेका र पछि डिल्लीरमण रेग्मीको हाँगो समातेका गोविन्द बिस्तारै कम्युनिस्टतिर ढल्के । त्यसै कारण सरकारी सेवामा अनफिट भए । हरेक लिखित परीक्षामा सर्वप्रथम हुन्थे तर अन्तर्वार्तामा आउट । केही सीप नलागेपछि सीताराम हाइस्कुलमा मास्टरी गरे । पछि नरप्रताप शाहको सहयोगमा नेपाल बैंकको सिनियर क्लर्कमा भर्ना भए । अर्कोपटक लोकसेवा आयोगको अधिकृत तहको लिखित परीक्षामा प्रथम भए । अन्तर्वार्तामा दोस्रा भए पनि जागिर नपाउने निश्चित थियो । एकचोटि कम्युनिस्ट साम्यवादी समर्थक भयो भन्दैमा जनमभरि जागिर खान नपाउनु अन्यायको कुरा हो, यसमा न्याय दिलाई पाऊँ भन्ने बेहोराको बिन्तीपत्र राजदरबारमा पठाएपछि मात्र उनको भाग्योदय भयो । तत्कालीन प्रधानमन्त्री टंकप्रसाद आचार्यको जोडबलमा गोविन्दले केन्द्रीय बैंकमा प्रवेश पाए । २०१३ मा नेपाल राष्ट्र्र बैंक खडा गर्नेमा हिमालयशमशेर राणा, विश्वनाथ उपाध्याय र उनकै नाम आउँछ । गोविन्दले त्यहाँ अनुसन्धान विभागमात्र खडा गरेनन्, मौद्रिक नीति समेत बनाए । उनकै पहलमा भर्ती गरेका २५३० जना युवाहरूरूले नै कालान्तरमा केन्द्रीय बैंकको नेतृत्व लिए । त्यसताका वसन्तपुरमा थियो राष्ट्र्र बैंक । पछि विश्वनाथ अदालततिर लागे । गोविन्दले आफ्ना चेला पुष्करलाई पनि राष्ट्र बैंक छिराएका थिए तर उनी लामो समय बसेनन् ।राजा महेन्द्रको सदिच्छा थियो, मुलुकभर नेपाली मुद्रा चलाउने । राष्ट्र्र बैंकभन्दा अगाडि नेपाल बैंक लिमिटेडले निकाल्थ्यो नोट । काठमाडौंभित्र मात्र चल्ने त्यो नोटमा खजान्चीका रूपमा बडागुरुज्यूले हस्ताक्षर गर्थे । समस्या खडा भयो, देशभरि नोट त चलाउने तर विनिमय दर कति तोक्ने ?गोविन्दप्रसाद लोहनी र विश्व बैंकबाट आएका अमेरिकी आर्थिक सल्लाहकारले खुला सीमा क्षेत्रका बजारमा महिनौं लगाएर गरेको शोधका आधारमै भारतीय रूपैयाँ १०० को नेपाली रुपैयाँ १६० सटही दर तोकियो । त्यो अद्यापि छँदै छ । नेपाली मुद्रालाई आजको अवस्थामा मुलुकभरि सर्वत्र चल्ने बनाउनुमा पनि उनको टोलीको मिहिनेत परेको थियो ।पञ्चायतकालमा भूमिसुधारको पहिलो दस्ताबेज बनाउने पनि उनै भए । २०२१ देखि २०२३ सम्म उनले भूमिसुधार र पञ्चायत मन्त्रालयमा काजमा काम गरेका थिए । उनका नेपालमा भूमि सम्बन्धको इतिहास, र भूमिसुधार नामक पुस्तक प्रकाशित छन् । एमालेको नौमहिने सरकारका पालामा केशव बडालले लोहनीकै मार्गदर्शनमा काम गरेका थिए । राजा वीरेन्द्रले उनलाई जाँचबुझ केन्द्रमा बस्न भने पनि राष्ट्रिय योजना आयोगको सदस्यमा नियुक्ति दिए । उनको टिममा रत्नशमशेर राणा, हर्क गुरुङ, बद्रीप्रसाद श्रेष्ठ, मोहनमान सैंजू थिए । उनले विकास रणनीति बनाउनुका साथै नयाँ शिक्षा योजना, प्राविधिक शिक्षामा काम गरे । राष्ट्र्र बैंककै जागिरे भए पनि गोविन्दका दिन अच्छा थिएनन् । आधाजसो तलब घरकर्जामै कट्टी हुने भएकाले आफ्नो घर २०३२ सम्म प्रधान न्यायाधीशको सरकारी निवासका लागि दिए । प्रतिष्ठित अन्तर्राष्ट्रिय संस्थामा काम गर्ने प्रस्तावलाई पन्छाए । त्यही बेला तत्कालीन प्रधानमन्त्री कीर्तिनिधि विष्टले पाकिस्तानका लागि राजदूत भएर काम गर्ने प्रस्ताव गरे । २०३५ पछिका चार वर्ष त्यता बसे । त्यहाँ उनको चिया भेलामा राजनीतिज्ञ, बुद्धिजीवी र पत्रकारहरूको धुइरो लाग्थ्यो रे ।उनका कतिपय स्वभाव दूतावासका कर्मचारीले मन नपराएपछि उनले बीचमै फर्कने मनसाय बनाएर राजालाई २० पाने पत्र पठाए । राजाले थामथुम पारे । उनको सुझबुझ कस्तो भने पाकिस्तानी राष्ट्र्रपति जनरल जियाउल हक रावलपिन्डीस्थित निवासमै बोलाएर सल्लाह लिन्थे । सोभियत संघले अफगानिस्तानमा हमला गरेपछि पाकिस्तान पसेका २० लाख शरणार्थीलाई घर फर्कने वातावरण बनाइदिन जनरल हकले गोविन्दलाई अनौपचारिक आग्रह गरेका रहेछन् । उनले राजा वीरेन्द्रसँग भने रे, यी राजदूत मेरा भाइसमान हुन्, मलाई आर्थिक विकासका कुरामा सल्लाह दिइरहन्छन् । यिनलाई छिटो सरुवा नगरिबक्सियोस् है ।क्युबाको राजधानी हवानामा हुने असंलग्न राष्ट्रहरूको शिखर सम्मेलनमा जाने क्रममा कराँचीमा इन्धन भर्न रोकिएका राजा वीरन्द्रले गोविन्दलाई कुवेतसम्म जाने प्रस्ताव गरेछन् । पासपोर्टबिनै गएका गोविन्दलाई राजाले सोधे रे, लोहनी, मैले घोषणा गरेको जनमतसंग्रह तिमीलाई कस्तो लाग्यो ? उनले भने रे, सरकार, बीपी कोइरालालाई भेटेर कुराकानी गरेपछि बहुदलीय पञ्चायती व्यवस्था घोषणा गरेको भए राम्रो हुन्थ्यो । राजाले गम्भीर मुद्रामा टाउको हल्लाए पनि परराष्ट्र्रमन्त्री पदमबहादुर खत्री, सचिव केबी शाहीलगायत उच्चपदस्थले आँखा तरे रे । त्यसपछि यी बौद्धिक विद्रोहीलाई दरबारका रैथानेहरूले राजासँगको भेटघाटमै बन्देज लगाइदिए । पाकिस्तानबाट फर्केपछि फ्रान्सको राजदूत हुने प्रस्ताव आए पनि उनले स्विकारेनन् । बरु उनले २०४६ मा दरबार र दलबीच सेतु बनेर बहुदलीय व्यवस्थाका लागि पहल गरे । त्यो नभएपछि आफ्नै घरमा बहुदल पक्षका नेताहरू गणेशमान सिंह, कृष्णप्रसाद भट्टराई, मनमोहन अधिकारीलगायत नेता, कवि, कलाकार, अधिकारवादी, पत्रकारको भेला गरे र जनआन्दोलनका लागि हौस्याए । उनको समयबोध अद्भुत थियो ।बालसखा भट्टराई प्रधानमन्त्री भएपछि उनले कांग्रेसको टीका लगाए । प्रधानमन्त्रीको सल्लाहकारका रूपमा नेपाललाई सिंगापुर बनाउने स्वप्नयोजना बनाए । विकास निर्माणजति सेनालाई ठेक्का लगाउने उनको योजना थियो । किसुनजीले जताततै त्यही रटान लगाए । उनले चुनाव हारेपछि त्यसै सामसुम भयो सिंगापुर । त्यही देश विकासको खाका लिएर उनी शेरबहादुर देउवादेखि वामदेव गौतमको घरसम्म पुगेछन् । तर, वामदेव लोहनीजीलाई चिया ल्याइदेऊ भनेर तीन घण्टा बेपत्ता भएछन् ।यसबीचमा उनकी पत्नी रुचिलावालालाई मुटुको रोगले समात्यो । उपचारका लागि दिल्ली गए पनि रुचिलाले शल्यक्रिया गर्न मानिनन् । त्यसको केही महिनामै बितिन् । पत्नीको उपचारका लागि जापानको राजदूत हुने उनको इच्छा थियो । तर, एमाले नेताहरूले उनलाई धोका दिए । पत्नीको उपचार नपाएकामा खेद मानेर उनी २०५३ पछिका चारपाँच वर्ष विक्षिप्त भएर हिँडे । होटल गएर भात खाने, साथीहरूसँग रक्सी खाएर सडकमै ढल्ने, बेलाबेलामा बेपत्ता हुने आदि इत्यादि । कतिसम्म भने घरमा बिजुलीको लाइन नै काटिएछ । त्यसका लागि भूमिगत रहेका माओवादी नेता बाबुराम भट्टराईले २० हजार पठाएको थाहा पाएको पुत्र कपिल सुनाउँछन् ।त्यतिबेला उनले छोरा कपिललाई समेत घरनिकाला गरिदिएका रहेछन् । उनी नास्तिक थिए भने पत्नी आस्तिक । कति नास्तिक भने मनकामना मन्दिरको दियो सल्काउने ठाउँमा समेत उनले चुरोट सल्काए रे । कपिललाई आमाले सम्झाएकी थिइन्, तेरो बा इमान, ज्ञान, विद्या, बुद्धि, अध्ययन भन्दाभन्दै कहिल्यै व्यावहारिक हुन सकेनन् । धेरै बोल्दैनन्, आफैं डाक्टर बन्छन् । एकोहोरा छन्, कसैले भनेको मान्दैनन्, आफूखुसी गर्छन् । कपिलले पनि थाहा पाए, जो कोहीले पिताजीसँग व्यवहार गर्न सक्दैनन् । तर, नराम्रा मान्छे होइनन् । प्रायः बिहान लेख्थे गोविन्द । राति लेखे भने सुत्नै सक्दैनथे । बिहान चिया पिउँदा पत्नी र छोराछोरीलाई विश्व इतिहास, कला, संगीत, सिनेमा, महान् व्यक्तित्वका गाथा सुनाउने उनको बानी थियो । पछि त छोराछोरी पनि ज्ञानगुनमै गहिरिए । म २० वर्षको छँदा पिताजीले रोजैजसो यहाँ पुर्याइदे, त्यहाँ पुर्याइदे भनिरहनुहुन्थ्यो र गन्तव्यमा पुगेपछि एकैछिन हो, सँगै फर्कौंला भनेर रोकेर राख्नुहुन्थ्यो, चालक बनेर पितालाई यताउता पुर्याउने कपिल भन्छन्, मन नपरे पनि उहाँका कुरा मान्न करै लाग्थ्यो । थुप्रै नेता तथा विद्वान्कहाँ जाँदाजाँदा र त्यहाँ भएका कुरा सुन्दासुन्दा ममा पनि एक किसिमको प्रभाव जमायो ।गोविन्दप्रसाद लोहनीको पहिलो कथा २००२ को युगवाणी मा प्रकाशित भएको थियो । त्यसपछि २०१२ सम्म उनी नारावादी र प्रचारवादी साहित्यमा लागे । कामरेड जाने होइन (२००८) लेखे । नेपाल कम्युनिस्ट पार्टीमै छँदा उनले स्टालिनको चर्को विरोध गरे । व्यक्तिगत स्वार्थ र स्तुतिमा रमाउने नेताहरूका कारण उनको मोहभंग हुँदै भयो । उनी मात्र होइन, उनका चेलाहरू लीलाराज विष्ट, रेवतीरमण खनाल, अम्बिकाभक्त अधिकारीले पनि कम्युनिस्टलाई माया मारे । यद्यपि उनको कोठामा मार्क्स, एंगेल्ससँगै गान्धी र राजदम्पतीको फोटो टाँसिएकै हुन्थ्यो । प्रत्येक विकासोन्मुख राष्ट्रलाई प्रचारवादी साहित्यको आवश्यकता हुन्छ । तर, त्यसको आयु छोटो हुन्छ । बुद्धिजीवीलाई खुराक हुन सक्दैन । तर, विकसित देशलाई प्रचारवादी र नारावादी साहित्यको जरुरत छैन, उनले स्रष्टा र साहित्य (२०२३) मा उत्तम कुँवरसँग भनेका छन्, यहाँ पाम्पलेट पढेका भरमा मार्क्सवादको व्याख्या गर्छन् । असल शक्तिको विजय हुनु नै प्रगतिशीलको चिह्न हो । रामायण, महाभारत आदि पनि प्रगतिशील साहित्य नै हुन् । उनको स्पष्ट मान्यता छ, कलाबिना साहित्य नीरस हुन्छ र त्यसको प्रचारमूल्य र प्रभावित गर्ने शक्ति नै हुन्न । साहित्य, कला, विज्ञान, दर्शन, धर्म, भाषा, मनोविज्ञान सबै फिटिएको गोविन्द लोहनीका दार्शनिक रचनाहरू मा ज्ञानका रश्मि छन् ।२०७७ पुस ११ गते ९३ वर्षको उमेरमा श्वासप्रश्वासको समस्या र निमोनियाका कारण जिन्दगीबाट अवकाश लिएका गोविन्दप्रसाद लोहनीले पछिल्ला तीन महिना मेडीसिटी अस्पताल बस्नुपर्यो । उनमा ज्ञानको भोक कति थियो भने भेन्टिलेटरमा बस्दा पनि किताब पढ्न छाडेनन् । अस्पतालको शय्यामै बसेर उनले नेतृत्वको भोक र अन्य कथा विमोचन गरे । यसमा २०१० देखि २०१८ सम्म लेखिएका १६ वटा गहकिला कथाहरू छन् । साहित्यसम्बन्धी मार्क्सवादी उद्बोधन भएको भूमिकासहित यसमा राजनीतिक, दार्शनिक र शिष्ट यौनकथा छन् । पहिलो संस्करणमा उनले कडा भूमिका लेखेका छन्, एक शो सिनेमा वा एकदुई बट्टा सिगरेट या एक टाइमको चियाको त्यागले हामीलाई अनुगृहीत गर्न सक्नुहुन्छ । केवल निष्क्रिय समर्थनले केही पनि हुन्न, एक इन्च पनि प्रगति हुन्न । निष्क्रिय समर्थकहरूलाई जमानाले फेसनेबल प्रगतिशीलमा गन्नेछ, प्रगतिशील शिविरमा सडान र गडबडी, विलास र कायरता उत्पन्न गर्न पसेका जमिनदार पुँजीपति र निम्न पुँजीपति वर्गका एजेन्टहरूमा गन्नेछ ।पुष्करको अनुभवमा उनी खेलकुदबाहेक सबै विषय पढिरहेकै हुन्थे । उनले पछिल्लो पटक पढेको पुस्तक थियो, परराष्ट्रका पात्र । दास क्यापिटल को अर्थ बुझ्ने तीन जना उनले ठम्याएका थिए, प्रदीप गिरी, बाबुराम भट्टराई र स्वयं । आत्मवृत्तान्तको भने रहरै गरेनन् उनले । पुत्र कपिलले कर गर्दा पनि टारिरहे, के फाइदा ? कसले पढ्छ ? बरु २०६० सम्म उनले नियमित डायरी लेखेछन् । लगभग ६० वटा डायरी उनले कपिललाई हस्तान्तरण गरेका छन् । तिनै डायरी अनुसार उनले हेरेका सिनेमाको सूची बनाउँदै छन् ।उनी कति विद्वान् थिए भने गफ गर्ने साथी नै पाएनन् । आफू विद्वान् भएर हो कि बुढ्यौलीले छोएकाहरूलाई समेत युवा देख्थे । तर, तिनको घमण्ड देखेर उनी जिल्ल पर्थे । उनले आफ्नो डायरीमा लेखेका छन्, अबको २० वर्षपछि देश बनाउने यिनै घमण्डीले हो । अहिले किशोर नेपाल जल्दोबल्दो पत्रकार छ, २० वर्षपछि ऊ पनि बूढो हुन्छ । तर, उसलाई कसैले वास्ताबेस्ता गर्ने छैनन् । त्यतिबेला उसले कसरी हजम गर्न सक्ला ? नेपालका साइनोलोजिस्ट (चीनविद्) का रुपमा पनि परिचित थिए गोविन्द । चीनको विकासबाट सम्मोहित उनी थुप्रै पटक चीन पुगेका थिए । उनले आफू कम्युनिस्ट छँदै लेखेका हुन्, आजको चीन र चीनी संघर्षको इतिहास । यो हो सोवियत रुस पनि उनकै पुस्तक हो । । फोटोग्राफीका पनि सोखिन थिए गोविन्द । रसियन र जापानी क्यामरा हुँदै उनले खिच्न नपाउँदै फोटो निस्कने पोलराइड क्यामरा पनि चलाए । संगीतको पनि उत्तिकै ज्ञान थियो उनमा । शास्त्रीय संगीतदेखि बाख, मोजार्टसम्म सुन्थे । बनारसमा पढ्दा एक उस्तादसँग बाँसुरी सिकेका रहेछन् । कपिललाई कुनै बेला आमाले सुनाएकी थिइन्, तिमीहरूको बाउ कम छ ? मसित बिहे गरेपछि पनि झ्यालमा बसेकी केटीतिर हेरेर मुझे किसी से प्यार हो गया भन्ने धुनमा बाँसुरी बजाउँथ्यो । पाकिस्तानमा राजदूत हुँदा उनले पाकिस्तानी गीत र गजलका थुप्रै एलबम उपहार दिएका रहेछन् रेडियो नेपाललाई । उनकै पहलमा मेहदी हसन, गुलाम अली आदिले नेपाल आएर गजल प्रस्तुति दिएका थिए ।चार सन्तानमध्ये माइलो छोरा हरिश, पत्नी र बुहारी रजनीको निधनपछि बह्माण्ड, मृत्युआदिबारे चिन्तनमनन गरिरहन्थे गोविन्द । केही वर्षअघि आखिरी इच्छाबारे सोध्दा उनले भनेका थिए, देश त ढिलोचाँडो बनाइहाल्लान् । अब मलाई अनुभव लिन मन छ, कसरी मरिन्छ र मरेपछि के हुन्छ ? अफसोस के भने त्यो अनुभव मैले तपाईंलाई लेखेर दिन पाउने छैन ।"
चन्द्रमान मास्के र चन्द्रशमशेर राणा,"स्पेनी फ्लुको महामारीले दक्षिण एसियाली क्षेत्रमा लाखौं मानिसले ज्यान गुमाइरहेको बेला थियो । त्यो अवस्था अहिलेको कोभिड महामारीभन्दा अझ उग्र र भयावह थियो । सन् १९१८ मा बम्बैज्वरोको नामले प्रख्यात त्यस इन्फ्लुएन्जाले विभाजनपूर्वको भारतमा झन्डै १ करोड ८० लाख मानिसको ज्यान लिएको थियो । त्यस वर्षको सेप्टेम्बर महिनामा इन्फ्लुएन्जा सबैभन्दा उचाइमा पुगेको थियो । महात्मा गान्धीलाई पनि त्यस महामारीले भेटेको थियो । उनको नेतृत्वमा चलिरहेको आजादीको संघर्षलाई समेत यसले निकै प्रभावित पारेको थियो । महामारी सबैतिर फैलियो । नेपालमा पनि आइपुग्यो तर यसको खासै वर्णन र सम्झना पढ्न पाएको छैन । एकाध ठाउँमा थोरै पढेको हुँ । तर, एक हिउँद महिनामा काठमाडौं बाङ्गेमुडाको एउटा सानो पुरानो, शुभ्र र शान्त घरमा गएका बेला त्यो स्पेनी फ्लुको अप्रत्यक्ष प्रसंग आयो । कलाकार चन्द्रमान मास्के (१९००१९८४) को घरको प्रसंग हो यो । दुखेको दाँतले दहन गरेर सुन्निएको गालामाथि फलामको किला दौडाएर एउटा मुडोमा ठोकिदिएपछि दन्तपीडाबाट आराम हुने विश्वास छ । त्यो किला बाङ्गेमुडामा छ । त्यहाँ मेरो पनि एउटा किला ठोकिएको छ । त्यसैको ठीक अगाडिको घरको पहिलो तलामा मेरो निम्ति एक महान् कलाको स्पन्दन भएको कोठा छ । थियो भन्नुपर्छ । त्यो कलाकार चन्द्रमान मास्केको घर र मानिस भेट्ने स्निग्ध सानो थलो हो । कलाकारका पुत्र र हाम्रा साथी त्रिविका हिसाबका प्राध्यापक सन्तोष मास्के, जो अहिले पिताको महान कला यात्रामाथि काम गर्दै छन्, सायद त्यो घरमा बस्दैनन् । म कलाकार चन्द्रमान मास्केलाई भेट्न त्यस घरमा बरोबर जान्थेँ । मलाई मेरा युवक मित्र भनेर उनले मानिसका आगाडि भन्दा अत्यन्त आनन्द र गौरवको अनुभूति हुन्थ्यो । कलाकार चन्द्रमान मास्केले मलाई र मेरा साथी ब्रिटिस नेपाली इतिहासकार जोन व्हेल्पटनलाई एउटा जाडोको बिहानीमा उनको जीवनको अथवा हाम्रो आधुनिक कलाको इतिहासको एउटा अत्यन्त महत्त्वपूर्ण कथा सुनाए ।सन् १९१८ को अत्यन्त जाडो महिनाको एक बिहानको कुरा हो । युवक चन्द्रमान मास्के घरैमा थिए । लाग्छ, तिनी कलकत्तामा मेडिकल शिक्षा पढ्थे । अहिले घर आएका थिए । काठमाडौंमा धेरैको ज्यान लिएको महामारीले चन्द्रमान मास्केका पिताजीको पनि मृत्यु भएको थियो । परिवार शोकसँग सामना गरिरहेको थियो । पिताजीको अकस्मात् यसरी मृत्यु हुँदा घरमा ठूलो चुनौती थपिएको थियो । त्यही चिसो बिहानमा शान्त सडकको सन्नाटा चिरेर एक जना मान्छे करायो, ए चन्द्रमान ! माथि को छ, ए चन्द्रमान मास्के ! यहाँ चिठी बुझ्न आऊ ! यस्तै भनेर ऊ कराइरह्यो । ऊ थप्दै गयो, श्री ३ महाराजको हुकुम छ, आइहाल ! लिएर आउने हुकुम छ ! एक छिन पर्खिन्छु । तयारी गरेर झर । परिवारमा सबै जना एकछिन स्तब्ध भए, मुखामुख गरे । दाजुले सोधे, तैंले के गरेको थिइस् ? सम्झना छ ? युवक चन्द्रमान मास्केले केही सम्झिन सकेनन् । कलकत्ताको मैदानमा महात्मा गान्धीको आह्वानमा भएको एउटा आमसभा हेर्न गएको सम्झना भयो उनलाई । लाग्यो, राजाको कुनै जासुसले यो कुरा यहाँ आएर सुनायो । उनले अरू केही सम्झिन सकेनन् । विचार गरे, त्यही हुनुपर्छ ।साना काँटीका युवक चन्द्रमान मास्के पछिपछि अनि लिन आउनेहरू अघिअघि हुँदै भद्रकाली पुगे । त्यहाँ अगाडि जाडोयामको बाली उठाएको खेतको फाँट थियो । अगाडि आफू कहिल्यै नगएको सिंहदरबार त्यो शान्त परिवेशमा भयानक रूप लिएर उठ्यो । बिहानको फाट्दै गरेको कुइरोमा त्यस दरबारका गजुरहरू पनि खुल्दै गए । ढोकामा सन्देशवाहकले केके मिलायो, अनि उनलाई भित्र लग्यो । त्यस बेलासम्म चन्द्रमान साहसी भइसकेका थिए । उनलाई खरायो र सिंहको कथाको सम्झना भएको थियो । आखिर मरिनै हाल्छु भने किन डराएर जाने ? यस प्रश्नले उनलाई साहसी बनाएको थियो । चन्द्रशमशेर बिहानको घाममा आफ्ना वरिपरिका मान्छे, भाइभारदारहरूसँग हरियो चौरमा टहलिइरहेका थिए । चन्द्रमान मास्केले तिनलाई त्यसरी नजिकैबाट देखेका थिएनन् । त्यो सन्देशवाहकले उनलाई उपस्थित गरायो । मास्के आफ्नो अन्तिम र अनिश्चित भविताका निम्ति तयार र साहसी भइसकेका थिए । चन्द्रशमशेरले यसो उनलाई तलदेखि माथिसम्म हेरे अनि सोधे, ए चन्द्रमान, कलकत्तामा आर्ट पढ्न जान्छस् ? चन्द्रमान मास्केले मलाई र जोनलाई प्रेम र हँसिलो मुद्राले हेर्दे भने, हजुरको त्यो बेला मलाई आगोबाट निकालेर हिउँमा फालिदिएको जस्तो अनुभव भयो । जान्छु सरकार, जो निगाहा । ल दुई वर्षलाई पढ्न जा । चन्द्रमानले प्रस्ट भने, सरकार, दुई वर्षले पुग्दैन । सबै सक्दा ६ वर्ष लाग्छ । चन्द्रशमशेरले भने, ल, छ वर्ष नै भयो । चित्र बनाउन आउँछ ? आउँछ सरकार । अनि उनको त्यही नजिकको मान्छेलाई देखाएर चन्द्रशमशेरले भने, ल, यो मान्छेको अनुहार बनाइराख्, म हिँडेर फर्किन्जेलसम्ममा । जो हुकुम, सरकार ! तर, मसँग कागतपेन्सिल केही छैन, सरकार । ल बन्दबस्त गरिदेओ । त्यो डाक्टरलाई अगाडि राखेर चन्द्रमानले उसको पेन्सिल चित्र बनाए । उनको भनाइमा त्यो मान्छे महाराजको ध्यान आकर्षित हुन पाएकोमा अत्यन्त प्रसन्न भएको थियो । उसले चन्द्रमानसँग पनि कृतज्ञताका भाव व्यक्त गरिरह्यो । चन्द्रमानले यो कथा भनिरहँदा केहीपटक हजुरहरूले यो चन्द्रशमशेर महाराजको कुरामा चाहिँ माफ गरिबक्सनुपर्छ भने । मैले त्यो भनाइको अर्थ धेरैपछि उनले मलाई पछि भनेका कुराबाट बढी बुझें । उनी राणाशासनविरोधी भए पनि चन्द्रशमशेरलाई भने तिनबाट अलग राख्न चाहन्थे । मैले कान्तिपुर को अघिल्लो लेख चन्द्रमान मास्के र त्रिभुवनका जुँगा (४ पुस, २०७७) मा मास्केको राजनैतिक चेतना र उनको जेल जीवनवारे लेखिसकेको छु । त्यही सालपछि अर्का नेपाली कलाकार तेजबहादुर चित्रकार (१८९८१९७१) पनि त्यही गभर्मेन्ट स्कुल अफ आर्टमा अध्ययन गर्न गए । त्योबेला कलकत्तामा पश्चिमी कलाको शिक्षा, पूर्वीय कला र परम्परा वा ईबी हावेल र अवनीन्द्रनाथ ठाकुरले चलाएको ओरियन्टालिज्मको विषयमा तीव्र बहसहरू भइरहेका थिए । नवीन्द्रमान राजभण्डारीले सम्पादन गरेको भर्खरै प्रकाशित सिर्जना कला पत्रिका, वर्ष७ मा यो महत्त्वपूर्ण बहसको विषयमा वाइडेनिङ स्फेयर अफ मोडर्न आर्ट भन्ने लेख लेखेको छु । गभर्मेन्ट स्कुल अफ आर्टमा कलाको अध्ययन गर्न जाने तेस्रा नेपाली विद्यार्थी लैनसिंह वाङ्देलको चन्द्रमानसिंह मास्के (२०४२) शीर्षक प्रज्ञाप्रतिष्ठानको किताबमा छापिएको सम्झनाका टुक्राहरू संस्मरणबाट चन्द्रमानले त्यहाँ कस्तो प्रभाव पारेका थिए र उनको व्यक्तित्व कस्तो थियो भन्ने कुरा खुल्छन् । पिक्चरेस्क नेपाल नामको प्रसिद्ध किताबका लेखक पर्सी ब्राउन चन्द्रमान मास्केले पढेको बेला त्यो गभर्मेन्ट स्कुलका प्रिन्सिपल रहेछन् । वाङ्देललाई भेट्दा ब्राउनले चन्द्रमानको विषयमा सोधेछन् । वाङ्देलले मास्केको नाउँ पहिलोपटक त्यहीं सुनेका रहेछन् । वाङ्देलले त्यसपछि चन्द्रमानको उपस्थिति र उनको चर्चा अनेकौं पटक सुनेछन् । पछि २००८ मा दार्जिलिङमा कला प्रदर्शनी गर्न नेपालबाट केशव दुवाडी र अमर चित्रकारसहित चार जना कलाकार गएछन् । बालकृष्ण समले त्यहीँ छेउमा उभिइरहेका, पुड्कोपुड्को सुगठित शरीर भएको, हँसिलो व्यक्तिसँग परिचय गराउँदै, यहाँ नै चन्द्रमान मास्के हुनुहुन्छ भनेर चिनाएपछि वाङ्देल उनका जीवनभरका मित्र हुने क्रम सुरु भएको रहेछ । वाङ्देल अध्ययन गर्न प्यारिस गए । दस वर्षपछि नेपाल आए । अनि चन्द्रमान मास्के र उनको सम्बन्ध घनीभूत भयो बंगाली बोल्ने, त्यहीँ कलेज र कलाकारका कुरा गर्ने, नेपालको कलाको विषयमा छलफल गर्ने । वाङ्देल भन्छन्, ती दुई दाजुभाइ जस्तै भए । वाङ्देललाई नेपालको मूर्तिकला अध्ययन गर्न चन्द्रमानले नै पहिला लगाएका रहेछन् । वाङ्देल अनेकौं संस्मरणमा चन्द्रमानको आत्मविश्वास, साहस र कोमलता अनि प्रगीतात्मक भावनाको सामर्थ्यबारे लेख्छन् ।तपार्इंले चन्द्रमान मास्केलाई नजिकैबाट चिन्नुभएको छ । उहाँमाथि एउटा लेख लेखिदिनुपर्यो, मैले सम्पादन गरेको एकेडेमीको पत्रिकालाई । अंग्रेजीमा लेखिदिनू, मनुजबाबु मिश्रले भने । मैले यही लेखको विषय द आर्टिस्ट विदाउट अ पेन्सिल एन्ड पेपर शीर्षकमा लेखेर बुझाएँ । मनुजबाबुले त्यो पत्रिका दुई वर्षपछि मात्रै निकाले । तर जुन दिन अर्थात् जुलाई २८, १९८४ मा त्यो पत्रिका निस्क्यो, त्यही दिन यी महान् प्रिय कलाकार दिवंगत भए । मनुजबाबुले यो सन्जोग मेरो लेखको अगाडि लेखेका छन् । त्यो लेख मेरो श्रद्धाञ्जली भयो कलाकार चन्द्रमान मास्केमाथि ।नेपालमा आधुनिक कलाको पश्चिमी शिक्षा, स्थानीय विषयको शाश्वत साधना र प्रयोग गर्ने यी महान् कलाकारको चन्द्रशमशेर राणासँगको त्यो बिहान आमनेसामने भएको घटनाले हामी सबै कलाफ्रेमीहरलाई भन्छ कलाकारको निर्भीक अनि निरपेक्ष यात्रा नेपाल, दक्षिण एसिया र युरोपतिरका कलाकारको ओडिसी वा महायात्राको साझा रूपक हो ।"
एक इमानदार आत्ममन्थन,"निजामती सेवाबाट राजीनामा दिएर स्वतन्त्र नागरिकको हैसियतमा लोकतन्त्र र मानवअधिकारमा चासो राख्ने डा देवेन्द्रराज पाण्डेको आत्ममन्थन हो, एक ज्यान दुई जुनी । विकासबारे अध्ययनअनुसन्धानमा लाग्दै स्वतन्त्र व्यक्तिको पहिचान स्थापित गरेका पाण्डेको यो पुस्तक उनको जीवन यात्राको एकसरो वर्णन मात्रै होइन, यो त उनले देखेको नेपाली विकास, राजनीति र दातृ निकायको भूमिकाको सूक्ष्म वर्णन हो । पुस्तकमा उनले आफ्नाबारे चर्चामा रहेका केही पक्षको खुलासा गरेका छन् सम्भ्रान्त परिवारको सदस्य भनेर आफूलाई भनिने गरिएको कथ्यको यथार्थ, प्रधानमन्त्री सूर्यबहादुर थापासँग झगडा गरेर अर्थसचिवको जागिर छाडेको भनिने बुझाइ र नागरिक आन्दोलनको अगुवा भएपछि आफूलाई लाग्ने गरेको माओवादी भएको आरोप । पाण्डेको पारिवारिक पृष्ठभूमि सम्भ्रान्त थिएन । उनको आफ्नो निवास थिएन । उनको जन्म ठूलीआमाको घरमा भएको थियो । आर्जेको इज्जत धान्न संघर्षरत पारिवारिक पृष्ठभूमिमा उनी हुर्किए । दरबार स्कुल हुँदै त्रिचन्द्र कलेजबाट स्नातक डिग्री प्राप्त गरुन्जेल पाण्डे औसत विद्यार्थी थिए । नेपालमा स्नातकोत्तर तहको अध्ययन नहुने बेला आमाले साइँलो छोरा पाण्डेलाई आफ्नो पेवा खर्चेर इलाहाबाद पढ्न पठाइन् । त्यहाँबाट २१ वर्षको उमेरमा वाणिज्य विषयमा स्नातकोत्तर सकेर फर्केपछि उनले आर्थिक योजना मन्त्रालयमा जुनियर रिसर्च अधिकृत (शाखा अधिकृतस्तरको) पदमा नियुक्ति पाए । यसरी सुरु भएको पाण्डेको कर्मचारीयात्रा ४० वर्षको उमेरमा पेन्सन सुविधाबाट पनि विमुख भई स्वैच्छिक राजीनामासँगै सकियो । अर्थसचिवबाट उनको राजीनामा अर्थ मन्त्रालयको पनि जिम्मा लिएका प्रधानमन्त्री सूर्यबहादुर थापासँगको मतभेदका कारण भएको थिएन । बहुचर्चित जनमतसंग्रहको सन्दर्भमा पञ्चायतलाई जिताउन प्रधानमन्त्रीले गर्न चाहेको राज्यकोष दुरुपयोग रोक्न नसकेकाले पनि भएको होइन रहेछ । प्रधानमन्त्रीलाई रोकतोक नगरी सहयोग गर्नुस्, केके हुन्छ दरबारलाई रिपोर्ट गर्नुस् भन्ने दरबारको आदेशका कारण उनले राजीनामा दिएका रहेछन् । निजामती सेवाकालमा पाण्डेले प्रशासकीय जिम्मेवारी बहन गरेर नियमकानुनको परिधिमा रहनुपरेन । सेवा प्रवेशदेखि अन्त्यसम्मको प्रायः समय बजेट निर्माण तथा कतारो बाजेको भूमिकामा वैदेशिक सहयोग जुटाउन र सहयोगसमन्वयनमा बित्यो । कर्तव्यनिष्ठ, इमानदार तथा निःस्वार्थी उनलाई तत्कालीन हाकिम डा भेषबहादुर थापाले प्रोत्साहन तथा हौसला मात्र दिएनन् । आत्मविश्वासका साथ निर्भीक भएर काम गर्न वातावरणसमेत मिलाइदिए । निजामती कर्मचारी हुँदै पाण्डेले विकास प्रक्रियाले गति लिन संस्थागत प्रणाली र संगठनात्मक व्यवस्थाको अपरिहार्यलाई मनन गरेका थिए । राजदरबारले स्थापना गरेको शक्तिशाली निकाय जाँचबुझ केन्द्रमा (जाबुके) मा पनि उनले काम गरे । १८ महिना जाबुकेमा छँदा जाबुके वा राजदरबारलाई नभएर सिंहदरबारको सबलीकरणमा उनी नीति निर्माणतर्फ अग्रसर रहे । त्यसका केही प्रतिनिधि उदाहरण किताबमा उनले समेटेका छन् । सहसचिव हुँदा पाण्डेले अमेरिकी सहयोगमा निर्माण गरिने भनेर प्रस्तावित नेपालगन्जसुर्खेत सडकलाई हामी आफैं बनाउँछौं भन्ने निर्णय लिए । सम्झौताको अन्तिम चरणमा प्रवेश गरेपछि अमेरिकी सरकारले सहयोग रकम घटाउने प्रस्ताव गर्यो । अनि उनले बिनापरामर्श अमेरिकी सहायता निगमका निर्देशकलाई भनिदिए, तिम्रो सहयोग चाहिन्न । अर्थसचिव हुँदा उनले तत्कालीन अधिराजकुमार ज्ञानेन्द्रको अध्यक्षतामा स्थापित रोयल नेपाल सिपिङ कम्पनी देश हितमा नहुने देखेपछि तुहाइदिए । पञ्चायतकालीन कर्मचारी भए पनि उनले त्यति बेला केही दुस्साहसपूर्ण काम पनि गरे । जस्तो, राजा संवैधानिक हुन उनले तत्कालीन प्रधानमन्त्री कीर्तिनिधि विष्टलाई र जनमतसंग्रहका नाममा राष्ट्र बर्बाद हुनबाट रोक्न अनि बहुदल घोषणा गर्न आग्रह गरिदिन अर्का शक्तिशाली प्रधानमन्त्री सूर्यबहादुर थापालाई अनुरोध गरेका थिए ।पाण्डे गर्भमै छँदा उनका बाबु दुई जीउकी पत्नी तथा लालाबाला छाडेर बेलायतस्थित नेपाली राजदूत मालिकसिंह शमशेरका सहयोगी भएर बेलायत जानुपरेको थियो । त्यहीँ कार्यरत छँदा उनका पिताजी बिरामी भए । उपचारको साटो राजदूत सिंह शमशेरले एक्लै जहाज चढाएर उनलाई नेपाल फर्काइदिए । यही घटनाले हुन सक्छ, उनीभित्र विद्रोही स्वभावको टुसा उम्रिएको । त्यसो त उनले अमेरिकामा अध्ययनरत छँदा त्यहाँ भएको जातीय विभेदविरुद्धका आन्दोलनको प्रभाव पनि आफूमा परेको बताएका छन् । पुस्तकको दोस्रो खण्डलाई उनले दोस्रो जुनी नाम दिएका छन् । निजामती सेवाबाट अवकाश लिएको केही दिनपछि नै डा भेषबहादुर थापाले उनलाई इन्टिग्रेटेड डेभलेपमेन्ट सिस्टम (आईडीएस) मा आबद्ध हुन बोलाए । आईडीएसका तीन संस्थापक (भेषबहादुर, प्रकाशचन्द्र लोहनी तथा कुलशेखर शर्मा) मध्ये अमेरिकाको राजदूतमा थापाको नियुक्ति भयो । लोहनी राष्ट्रिय पञ्चायत सदस्य निर्वाचित भए । त्यसपछि पाण्डे आईडीएस प्रवेश गरे । त्यहाँ कार्यरत रहँदा उनले काठमाडौं मानसिकता तथा नागरिकलाई तथ्यांकका रूपमा मात्र गन्ने नक्कली विकास प्रक्रियालाई त्यागे । अनि समानतामा आधारित समावेशी एवं सर्वाङ्गीण विकासप्रति अग्रसर भए । पुस्तकमा लेखेका छन्, मुलुकको अवस्थालाई अलि गहिरोसँग नियाल्ने, विकासको प्रयास र परिणामलाई नयाँ कोणबाट हेर्ने र क्रमशः मानवअधिकारकर्मी एवं बहुदलीय व्यवस्थाको प्रत्याशीसमेत हुँदै गएका नाताले पञ्चायती राजनीति र आर्थिक, सामाजिक वस्तुस्थितिबारे मैले आलोचना गर्नु सामान्य कार्य थियो । यही बुझाइकै कारण उनी निजामती सेवाको राष्ट्रिय विकासका निमित्त सहयोग जुटाउने भूमिकाबाट रूपान्तरित भएर अन्तर्राष्ट्रिय नागरिक समाजमा नेपाली नागरिकको उपस्थिति जनाउन क्रियाशील रहे । २०४६ को जनआन्दोलनमा नागरिक समाजको अभियन्ता एवं नेताका रूपमा उनको भूमिका स्थापित भयो । पञ्चायतको पतनपछि गठित अन्तरिम सरकारको अर्थमन्त्रीको जिम्मेवारी उनलाई सुम्पिइयो । पाण्डेको धारणामा पञ्चायती राजनीति राजा महेन्द्रको छुट्टै इतिहास रच्ने धुनको असफल परिणाम थियो । पञ्चायती राजनीतिप्रति उनको मूल्यांकन अनि राजाहरू महेन्द्र, वीरेन्द्र तथा ज्ञानेन्द्रसम्बन्धी उनका धारणा मौलिक छन् । राजाले आफू हाबी हुने अभिप्रायले रचेको पञ्चायती राजनीति अलोकतान्त्रिक थियो । महेन्द्रलाई उनले राजाभन्दा राजनीतिक नेताका रूपमा बुझ्नुपर्ने भनेका छन् । वीरेन्द्रलाई सरल स्वभावका पिता भन्दा लोकतान्त्रिक मानेका छन् । ज्ञानेन्द्रलाई भने उनी स्वार्थीलोभी व्यापारी मान्छन् । पाण्डेको मतमा तीनै जना राजामा देशको अभिभावक भएर संवैधानिक परिधिमा रहने मनसायको प्रचुर अभाव थियो । आफ्नो अभीष्टसिद्धिका लागि मात्र उनीहरूले राष्ट्रलाई उपयोग गरेका थिए । बीपीको प्रजातान्त्रिक समाजवादप्रतिको लगावले नेपाली कांग्रेसका नेतासँग उनको सामीप्य बढेको देखिन्छ । कांग्रेसभित्रको नीतिगत विचारविमर्शको रिक्तता पूर्ति तथा छोरीको व्यवस्थापन गर्न पाण्डेले गिरिजाप्रसाद कोइरालालाई अनुरोध गरेका थिए । त्यसैगरी उनले गणेशमान सिंहलाई पार्टीको राजनीतिक दायराबाट माथि उठेर समग्र समाजमा लोकतान्त्रिक संस्कृति र आचरण प्रवर्द्धन अभियान चलाउन सुझाएका थिए । कृष्णप्रसाद भट्टराईलाई पञ्चायती संस्कृतिले निरन्तरता पाएकोमा धेरैपटक सजग हुन भनेका थिए । तर उल्टै उनले गिरिजाप्रसादबाट माओवादी तथा गणेशमानबाट दम्भीको उपाधि पाए । त्यसपछिका दिनमा उनमा कांग्रेसप्रति नै वितृष्णा जाग्यो । वैकल्पिक वामपन्थी लोकतान्त्रिक राजनीतिक शक्ति निर्माण प्रयासस्वरूप उनले लोकदल स्थापना पनि गरे । भलै तीव्र गतिमा ओरालो लागेको राजनीतिक मूल्यमान्यताको धरातलमा त्यस्तो आदर्शवादी दल खडा हुन सकेन । माओवादीलाई हिंसा त्यागेर शान्तिप्रक्रियामा ल्याउन उनले गरेको अथक प्रयास पुस्तक पढ्दा छर्लङ्ग हुन्छ । दिल्लीमा भएको पुष्पकमल दाहालसँगको पहिलो भेटमा उनले अब हतियार बिसाएर मूलधारराजनीतिमा आउनुको विकल्प नभएको धारणा राखे । बरोबर माओवादी नेतासँग नागरिक समाजको प्रतिनिधिका हैसियतले उनको भेट हुन्थ्यो । हिंसा त्यागेर काठमाडौं छिरेका पुष्पकमलबाबुरामलाई उनले लडाकु तथा कार्यकर्ताको भविष्यप्रति सजग हुँदै उनीहरूलाई तालिम दिन पनि सुझाएका थिए । आठ राजनीतिक दल तथा माओवादीबीचको आठबुँदे समझदारीपूर्वको वार्तामा आफूलाई सामेल नगरेकोमा पाण्डेले गुनासो पनि गरेका छन् । पाण्डे आफूलाई प्रयोजनवादी मान्छन् । पुस्तक पढ्दा पनि थाहा हुन्छ निर्धारित उद्देश्य प्राप्तितिर प्रेरित नभई आइपरेका चुनौती तथा अवसरतिर केन्द्रित छन् । र, उनी आफ्नो काममा कर्तव्यनिष्ठ एवं लगनशील भएर तिनको सम्बोधन गर्दै अघि बढ्छन् । प्रक्रियागत अलमल नरुचाउने परिणाममुखी चारित्रिक विशेषता उनमा देखिन्छ । त्यसैले उनले अनुकूल वा विपरीत परिस्थितिमा पनि आफ्ना आदर्श, मूल्यमान्यता तथा स्वाभिमानको सौदागिरी कहिल्यै गरेनन् । पुस्तकमा पाण्डेले आफ्ना विचारसँग मात्रै पाठकलाई परिचित तुल्याउँदैनन्, मुलुकको आठ दशक लामो सामाजिक, आर्थिक एवं राजनीतिक अवस्थाको बिम्ब पनि प्रस्तुत गर्छन् । विगतको राजनीतिले समावेशिता, समानता तथा नागरिकका आकांक्षा समेट्न नसक्दा नै राष्ट्रले अहिलेको नियति भोगेको पाण्डेको निष्कर्ष छ । समकालीन नेतृत्वले पनि विगतको रुग्ण चरित्र पछ्याएकोमा उनको घोर आपत्ति छ । विकासअवधारणाको विस्तृत व्याख्याले पुस्तकको आकार बढाएको छ । स्वावलम्बन अभियानबारे पाठकलाई बोध गराउने हेतुले गरिएको वर्णन नीरस र लामो छ । जुन प्रकारले पुस्तकमा त्यस अभियानको महत्त्व, हासिल भएका उपलब्धिका आधारमा राष्ट्रव्यापी रूपमा स्वावलम्बन अभियान कार्यान्वयनको वकालत गरिएको छ, त्यसलाई विस्तार गरे अर्को पुस्तक सहजै बन्न सक्छ । यहाँ वर्णित राजनीतिक तथा विकाससम्बन्धी पाण्डेको धारणाले अर्को उच्चकोटिको पुस्तक पनि माग गर्छ । पूर्वपञ्च, प्रशासक, सुरक्षा अधिकारी, शिक्षक, पत्रकार, माओवादी लडाकुलगायत अन्य राजनीतिकर्मी आदिका जीवनी, आत्मवृत्तान्तआत्मकथाभन्दा एक ज्यान दुई जुनी बिलकुल फरक छ । लेखकले पुस्तकमा आफ्नो योगदानको प्रशंसामा समय खेर फालेका छैनन् । न आत्मकेन्द्रित नै भएका छन् । अग्रजप्रति अनादरको भाव राख्ने प्रवृत्तिको बोलवाला भएको समयमा उनले आफ्ना कमजोरीको दोषको भार अर्काको काँधमा बिसाएर आफू चोखिने यत्न पनि गरेका छैनन् । धेरै अर्थमा यो किताब एक इमानदार आदर्शवादी नागरिकको इमानदार आत्ममन्थन हो । विशेषगरी निजामती कर्मचारी तथा युवाका निम्ति पुस्तक प्रेरणादायी छ । सर्वसाधारण, विकासे कार्यकर्ता, नागरिक अभियन्ता तथा राजनीतिकर्मीका निमित्त पनि किताब मार्गदर्शक छ ।"
आत्मविश्वासको जरो,"प्राथमिकदेखि माध्यमिक तहसम्मका कक्षामा मेरा गुरुहरू भन्थे, जीवनमा सफलता प्राप्त गर्न हामीले आत्मविश्वास बढाउनुपर्छ । आत्मविश्वासको परिभाषा उतिखेर राम्ररी नबुझेको म आफैंमाथि प्रश्न गर्थें यो आत्मविश्वास भन्ने जिनिस हुन्छ कहाँ ? उतिखेर स्कुलमा स्त्री गुरु हरू बिरलै हुन्थे । कतिपय स्कुलमा त एक जना पनि महिला शिक्षक हुन्थेनन् । सम्झन्छु, आत्मविश्वासको अर्थ नबुझेका हामी स्कुले केटीहरूलाई जब छोटो नित्यकर्म का लागि नजिकैको खोल्छा या पल्लो डाँडोतर्फ जानुपर्थ्यो, त्यति स्वाभाविक कर्म पनि अत्यन्तै सकसपूर्ण र कहालिलाग्दो हुन्थ्यो । लाज, घिन, समाजले निर्माण गरेका प्रतिष्ठा र आतंकमानकका कारण केटाभन्दा पचास या सय पाइला टाढा हिँडेर हामी छात्रा कुनै उपायले छेकिने स्थल खोज्थ्यौं । अहिले पनि सरकारी स्कुलका शौचालय देख्दा म कहालिन्छु । उतिखेर सरकारी स्कुलमा अहिलेजस्तो ढोका बन्द गर्न मिल्ने शौचालय नै थिएनन् । छात्राका लागि जाबो पिसाब फेर्नु पनि एउटा सकसपूर्ण विषय थियो । शौचका लागि साथी लिएर जानुपर्ने अवस्थाबाट हुर्कियौं हामी । साथीबिना लुक्न मिल्ने झाडी वा खोल्छामा जानु पनि डरलाग्दो हुन्थ्यो । डर जंगली मान्छे को, जंगली जीवको । साथीबिनै पाँच मिनेट जाने छात्रहरू भने बाटैतिर निर्धक्क लघुशंका गरिरहेका भेटिन्थे । तर, एउटा नेचर कल का लागिसमेत साथी र सुरक्षा चाहिने कुरो उदेकलाग्दो थियो । र, उस्तै मान्छेका लागि लज्जा पनि फरकफरक थिए । केटाहरूलाई त्यही विषय हाम्रा लागि भन्दा सहज थियो । लाज, घिन, त्रास हामीलाई धेरै थियो, छात्रलाई कम । िििबाटोघाटो, स्कुल र सडक सार्वजनिक क्षेत्र हुन् । ती ठाउँमा छोरीमान्छेले आफूलाई निर्बल, निःसहाय र अवला महसुस गर्नुका कारण के होलान् ? सायद हाम्रा शिक्षकले उतिखेर भन्ने गरेको आत्मविश्वास यहीं लागू हुन्छ । हाम्रा र हामीजस्तै समाज भएका दक्षिण एसियाका देशका सार्वजनिक जीवनमा छोरी मान्छेहरू कति हिम्मतका साथ बाटोमा हिँड्छन् ? महिलाका लागि हाम्रा सार्वजनिक क्षेत्र कति सुरक्षित छन् ? स्कर्ट, गाउनमै साँझतिर बारडिस्कोमा सुरापान अनि नृत्यका लागि आफ्ना साथीहरूका कम्मर समाउँदै घरबाट निस्किने अत्यन्तै एलिट वर्गका थोरै भाग्यमानी का बेग्लै कुरा, तर आममहिला अहिले पनि रातबिरात केटाहरूझैं निर्धक्क हिँड्न सक्छन् ? आजकाल बिरलै देखिएलान्, नत्र केही वर्षपहिले राजधानीको सडकका भित्तामा अडेस लागेर सहजै पिसाब फेरिरहेका हुन्थे पुरुषहरू । सार्वजनिक शौचालय नहुनुको बाध्यता थियो त्यो, बुझ्न सकिन्थ्यो । तर, त्यस्ता दृश्य देख्दा महिलाहरूले लाज मान्नुपर्थ्यो र तर्कनुपर्थ्यो । एक्कैछिनलाई त्यस्ता पुरुषका ठाउँमा महिलाको कल्पना गरौं । भयो, त्यसो नगरौं किनकि हामीलाई त्यस्ता दृश्य अपाच्य लाग्छ । हाम्रो मनोग्रन्थीले महिलाको त्यस्तो उपस्थिति स्विकार्दैन । संरचनाले महिलालाई हजारौं वर्षदेखि नै सार्वजनिक जीवन दिएको छैन । महिलाले सार्वजनिक ठाउँमा आफ्ना दाबी, अस्तित्व र आत्मविश्वास ग्रहण गर्न सकेका छैनन् । समाजले महिलालाई गोप्यनिजी वस्तुका रूपमा ट्रिट गरेको छ । अहिले पनि बाटामा, सार्वजनिक मञ्चमा, भेलामा, जुलुसमा, सडकमा, मोटरसाइकलमा, बसमा हेर्नुहोस् कति छन् महिला ? सडक र जुलुसहरूमा अहिले नै हिँडिरहेका मान्छेको जेन्डरको अनुपात नियाल्नुस् त ! अब विमर्श हुनुपर्छ घरबाहिरको समाजसँग महिलाहरू किन त्रस्त छन् ?सधैं त्रासमा हिँडिरहेकै छन् महिलाहरू । सडकबजारमा हुँदा आममहिलाको मनोदशा हुन्छ कतै आफूनजिकैको व्यक्तिले छुन्छ कि ? दूराचार गर्छ कि ? तर, सार्वजनिक ठाउँमा अरू कसैले छुन्छ भन्ने त्रास पुरुषलाई विरलै होला ! कसैले आफूमाथि हिंसा या दुराचार गर्ला भनी हर्दम सतर्क भएर हिँड्नुपर्ने प्राणीको मनोदशा तपाईंहामी अनुमान गर्न सक्छौं । नेसनल जियोग्राफिक च्यानलमा सिंहको आक्रमणमा परेका मृगहरूको भागदौड र सार्वजनिक स्थानमा हिँडिरहेका स्त्रीहरूको अवस्था उस्तै लाग्छ मलाई । मृगहरू सदैव त्रस्त र चनाखो देखिनुपर्ने व्यवहार पनि सम्भवतः सिंहहरूको आक्रमणका कारण विकास भएको इभोल्युसनरी बानी होला । ठाडा र टाठा कान पार्दै छिनछिनमा वरपर, दायाँबायाँ हेरिरहने मृगहरू, सडकमा सामान्य घटनामा पनि आत्तिँदै ठूलो आवाजमा चिच्याउने महिलाकेटाकेटी उस्तैउस्तै लाग्छ मलाई । सार्वजनिक स्थानमा महिलाको उपस्थिति बढ्दै जाँदा यस्तो अवस्था पहिलेभन्दा घटेको होला तर वृद्धिको रफ्तार धीमा छ । यी सबै सन्दर्भ आत्मविश्वासका हुन् । तर, त्यो आत्मविश्वासको जरो के हो ? यसको जरो हो हजारौं वर्षदेखिका मानव सभ्यताको अभ्यास । गर्भिणी बन्नुपर्ने, बच्चा हुर्काउनुपर्ने प्रारम्भिक जिम्मेवारीबाट भाग्न नमिल्ने हुँदा महिलाको बास प्रायः घरमै भयो । आंशिक समुदायबाहेक सिकारी युगमा समेत किशोरी र महिलाले घरबाट बाहिर निस्किन पाएनन् । सम्भवतः त्यहीँबाट सुरु भएको अभ्यास औद्योगिक युग कटेर अन्तरिक्ष युग र कम्प्युटर युगसम्म आउँदा जारी छ । र, महिलाले सार्वजनिक स्थानमा अझै बिरानो हुनुपरेको छ । सार्वजनिक ठाउँ र एकदमै संकुचित ठाउँमा बस्दा, रहँदा, हिँड्दा त्रस्त र कायल रहने समस्यालाई मेडिकल साइन्सले एगोरोफोबिया भन्दो रहेछ । चाखलाग्दो यो छ कि यो समस्या केटामा भन्दा केटीमा दोब्बर हुने गर्छ । पुरुषभन्दा महिला दोब्बर प्रभावित हुनु सम्भवतः यो डिस्अर्डर (गडबडी) कै कारण हुन सक्छ । यहाँनिर स्मरणयोग्य कुरा के छ भने, केही हप्ताअघि भागरथी भट्टको हत्या भयो । र, आफूभन्दा कम उमेरको केटाले करणीपछि भागरथीको हत्या गरेको प्रहरीले नै पुष्टि गरिसकेको छ । यस्ता बलात्कार र महिला हिंसाका घटना हुनुका अनेक कारणमध्ये एक कमजोर मनोविज्ञान पनि हो । आफूभन्दा सानो उमेरका केटाले समेत सहजै महिलामाथि आक्रमण गर्नुको अर्थ हो, पुरुषहरू महिलामाथि सहजै हाबी छन् । युगौंदेखि महिलाको आत्मविश्वास कमजोर बनाउन हामी बाँचेको परिवेश उद्यत छ । मान्छेलाई सुरवीर, बहादुर, आत्मविश्वासी बनाउने समाज र सिकाइले हो । समाजको हाइरार्की ले हो । समाजले महिलालाई बिचरा, निर्बल, अबला भनिदिएकै कारण र सार्वजनिक जीवनमा सहजै प्रवेश नदिएकै कारण स्त्रीजातिको आत्मविश्वास नउठेको हो । आत्मविश्वास बढाऊ भन्ने नारा लगाउँदैमा आत्मविश्वास बढ्दैन । महिलाको आत्मविश्वास कमजोर पार्न समाज, संस्कृति, आनिबानी, व्यवहार, शिक्षा सबै उत्तिकै जिम्मेवार छ ।"
सत्याग्रहको जन्म,"कोरोनाको उत्पात अलिक मत्थर भएको मौका छोपेर गुजरात घुम्न गएको थिएँ । पोरबन्दर शहरका सडक चहार्दै थिएँ, अकस्मात् पानी दर्कन थाल्यो । हतारहतार एउटा दोकानमा ओत लागें । सेकेन्डह्यान्ड पुस्तक बेच्ने पुरानो दोकान रहेछ, पछिल्लो भागमा थोत्रा पुस्तक र ढुसी परेका फाइलहरूको डंगुर थुपारिएको ।हेर्दै जाँदा अँध्यारो कुनामा एउटा मक्किइसकेको डायरी फेला पारें, सन् १९३८ मा लेखिएको । माखनलाल खुशहालचन्द (एमके) गान्धी नामक सज्जनको त्यो डायरी पल्टाउँदा एउटा पत्र फेला पर्यो, जो उनकै जस्तो छोटकरी नाम भएका अर्का कुनै एमके गान्धी ले लेखेका रहेछन् । पत्रसहितको त्यो डायरी दोकानदारले तीन रुपैयाँ लिएर मलाई सुम्पिदियो । डायरी त मैले पढ्न भ्याएको छैन, तर पत्र पढें । त्यसका प्रापक र प्रेषक एमके गान्धीहरू को हुन्, मलाई थाहा छैन । तर पत्र निकै रोचक रहेछ । त्यसमा सत्याग्रहबारे र खास गरी अनशनलाई किन सत्याग्रह भन्न थालियो भन्ने खुलासा गरिएको रहेछ । ८० वर्ष पुरानो त्यो पत्र तपाईंलाई पनि रोचक लाग्ला भन्ठानेर, नेपालीमा अनुवाद गरी यहाँ जस्ताको तस्तै प्रस्तुत गरेको छु । पत्रमाथि मेरो कुनै टिप्पणी छैन । आगे तपाईंको मर्जी ।िििप्रिय माखनलाल,सत्याग्रहको विचार मेरो मनमा कसरी जन्म्यो भनेर तिमीले सोधी पठाएका रहेछौ । तिम्रो जिज्ञासा रहेछ, अवज्ञा, असहयोग, धर्ना, जुलूस, प्रदर्शन आदिको कुरा बेग्लै हो, तर सत्याग्रहको नाममा आफ्नो माग पूरा गराउन अनशन बस्ने विचार तपाईंको मनमा कसरी उत्पन्न भयो ? यसको प्रेरणा कसबाट पाउनुभयो ? तिमी मेरा नातेदार पनि हौ र यसबखत म तिम्रै शहरमा छु । भेटेर सोधेको भए विस्तारपूर्वक बताउँथें । पत्र पठाएकाले पत्रबाटै संक्षेपमा जवाफ दिंदैछु ।सत्याग्रह शब्द अवश्य नयाँ हो र यस अन्तर्गत आफ्ना माग पूरा गराउन मैले अनशन पनि गर्दै आएको छु । तर, मेरो विचारमा यो कुनै नयाँ विचार होइन, जुन मेरो मनमस्तिष्कमा जन्मेको होस् । मलाई लाग्छ, हामी सबैले यसको प्रयोग आफ्नो जीवनमा जरूर गरेका छौं, खास गरी बाल्यकालमा । हामी मात्र किन, हाम्रा पुर्खा र तिनका पनि पुर्खाले समेत यसको प्रयोग गर्दै आएका हुन् । यसो सम्झिहेर त, केही चाहियो र आमाबाबुले दिएनन् भने हामी के गर्थ्यौं ? कराउँथ्यौं, रोड्याइँ गर्थ्यौं, भुइँमा लडीबुडी गरेर रालसिंगान बगाउँदै क्वाँ क्वाँ रुन्थ्यौं र त्यतिले पनि भएन भने खाना खाँदैनथ्यौं । अनि आमाबाबुले हाम्रो माग पूरा गरिदिन्थे । सत्याग्रह त्यही होइन ?एउटा कुरा चाहिं नबिर्स है । मैले आमाबाबु भनें । तर सत्य के हो भने, हाम्रो सत्याग्रह पिताजीका सामु भन्दा माताजीका सामु बढी सफल हुन्थ्यो । पिताजी त चूप लाग् भनेर हप्काइहाल्नुहुन्थ्यो र नमाने चड्काइहाल्नुहुन्थ्यो । माताजीको मन चाहिं कमलो हुन्थ्यो । हामी रोएर भुइँमा पसारिएपछि र अझ एक छाक खाना नखाएपछि उहाँको मन पग्लिहाल्थ्यो र हाम्रो माग पूरा भइहाल्थ्यो । होइन त ?परन्तु, जन्मजात रूपमा मानिसमा रहेको यो प्रवृत्ति ऊ हुर्कंदै जाँदा हराउँदै जाँदो रहेछ । आफ्नो कुरा मनाउन कसैका सामु खानपिउन छोडेर पसारिनु सारै निर्घृणी काम हो भन्ने लाग्दो रहेछ । मलाई पनि यस्तै भयो । त्यसमाथि, दश वर्षकै उमेरमा मैले पण्डितजीका मुखबाट रामायण र महाभारतको कथा सुन्ने मौका पाएँ । रामायणमा वालीको छोरो अंगदले निर्धारित समयमा सीतालाई खोज्न नसकेपछि अनशन गरेर प्राण त्याग्न खोजेको रहेछ । महाभारतमा दुर्योधनको कथा झन् रमाइलो रहेछ । वनवास पठाइएका पाण्डवहरूको उपहास गर्न भनेर ऊ आफ्ना दासदासीहरू, रानीहरू, मन्त्रीहरू, योद्धाहरू र सेनासहित द्वैतवन पुगेछ । त्यहाँ चित्रसेन गन्धर्वसँग लडाइँ पर्दा उनले दुर्योधनलाई बन्दी बनाएछन् र युधिष्ठिरको अनुरोधमा प्राणदान दिएर मुक्त गरेछन् । त्यसपछि शत्रुको निगाहमा पाएको जीवनको के अर्थ ? भन्दै दुर्योधनले पनि अन्नजल त्यागेर मृत्यु वरण गर्न खोजेको रहेछ । यसबाट मैले अनशन भन्ने कुरो कर्तव्य पूरा गर्न नसक्ने र हुती नभएकाहरूले आफ्नो जिन्दगीको भारी बिसाउन अपनाउने तुच्छ प्रक्रिया रहेछ भन्ने बुझें र अनशनलाई घृणाको दृष्टिले हेर्न थालें । त्यस्तो मान्छे म, घरीघरी अनशन बसिहिंड्ने अनशनप्रेमी कसरी हुन पुगें भनेर तिमीलाई अचम्म लागिरहेको होला । अनशनप्रतिको मेरो त्यो धारणा धेरै दिन टिकेन । तिमीलाई के ढाँट्नु ? म आज तिम्रा सामु आजसम्म कसैलाई नखोलेको त्यो रहस्य उद्घाटन गर्दैछु, जसबारे मेरो आत्मकथा पनि मौन छ । कसरी मैले अनशनको शक्ति र यसको उपयोगिता थाहा पाएँ, यसलाई प्रेम गर्न थालें, अनि कसबाट यसको प्रेरणा पाएँ, आज सबै बताउँछु ।तिमीलाई थाहै छ, हाम्रो खानदानमा पुरुषहरूकै हालीमुहाली थियो । पिताजी, काका, बडाबाहरू आआफ्नो परिवारका मुखिया हुनुहुन्थ्यो । कस्तो खाने, कस्तो लगाउने, कस्तो घरमा बस्नेदेखि कहाँ जाने, कहाँ नजाने, कोसँग सम्बन्ध गाँस्नेसम्मका हरेक कुरामा उहाँहरूको निर्णय सर्वोपरि हुन्थ्यो । आमा, काकी, बडीआमा, फुपूहरू चित्त नबुझे पनि केही बोल्नुहुन्नथ्यो । उहाँहरूको कुरा कसले सुनोस् ? तर, सँगै घर भएका हरिलाल काका र कमला काकीको कुरा बेग्लै थियो । काका सरकारी अफिसर हुनुहुन्थ्यो । पहलमान जस्तो हट्टाकट्टा जीउको धनी । समाजमा ठूलो इज्जत र धाकधक्कू थियो । काकी भने फुकिढल र निरक्षर समेत हुनुहुन्थ्यो । बाहिरबाट हेर्दा काका नै सर्वेसर्वा देखिए पनि घरभित्र उहाँको केही चल्दैनथ्यो । हरेक निर्णय काकीले चाहे अनुसार नै हुन्थ्यो । काकालाई फकाएर, माया गरेर, लाडे पल्टेर, स्वाङ पारेर, ठुस्किएर, तर्साएर होस् अथवा मर्छु, सेरिन्छु, समुद्रमा फाल हान्छु, जोगिनी बनेर हिंड्छु भन्दै घुर्क्याएर होस्, आफ्नो कुरा मनाइछाड्नुहुन्थ्यो । काका फन्कनुहुन्थ्यो, झ्वाँक्किनुहुन्थ्यो, भर्याङमा जुत्ता बजाउँदै तलमाथि गर्नुहुन्थ्यो, दारा किट्तै आफ्नो कपाल आफैं भुत्ल्याउनुहुन्थ्यो, तर अन्ततः काकीको कुरा मान्न बाध्य हुनुहुन्थ्यो ।उहाँहरूकी एउटी छोरी थिई ममताबाई । हरिलाल काका उसको बिहा आफ्नो साथीको उच्च शिक्षित छोरासँग गरिदिन चाहनुहुन्थ्यो र उसलाई वचन पनि दिइसक्नुभएको थियो । कमला काकीको जोड भने खासै नपढेको तर माइतीतिरबाट नाता पर्ने अर्को केटामा थियो । दुवै जना आफ्नो कुरामा अडिग हुनुहुन्थ्यो । महीनौंसम्म सल्लाह नमिलेपछि एक दिन काकाले घोषणा गर्नुभएछ, तँ जेसुकै भन्, म छोरीको बिहा मैले भनेकै ठाउँमा गरिदिन्छु । काकीले सधैं झैं फकाउने, ठुस्किने, घुर्क्याउने सारा उपाय अपनाउँदा पनि काकाले वास्ता गर्नुभएनछ । त्यसपछि काकीले आफ्नो ब्रह्मास्त्र प्रयोग गर्नुभयो खान छोडेर बसिदिनुभयो । अब काकालाई आपत पर्यो । जति गाली गरे पनि काकीलाई फरक नपर्ने, कुटौंपिटौं भने अरूले थाहा पाउलान् र आफ्नै इज्जत जाला भन्ने डर । तीन दिनसम्म त नखाए नखा, छोरी त मैले भनेकै केटालाई दिन्छु भनेर अडिनुभयो । तर चौथो दिन काकी भोकले बेहोश भएर लडेपछि उहाँले हार मान्नुभयो । काकीकै जीत भयो । यस्तो चटक कमला काकी पहिले पनि गरिरहनुहुन्थ्यो, तर यही घटनाले मेरो ज्ञानचक्षु खुल्यो र मैले अनशनलाई आफ्नो माग पूरा गराउने सबैभन्दा ठूलो हतियार बनाउने निर्णय गरें । यसका लागि मेरो गुरु र प्रेरणास्रोत कमला काकी नै हुनुहुन्छ । म उहाँलाई र उहाँ मार्फत समस्त मातृजातिलाई शतशत प्रणाम गर्छु । सत्याग्रहका नाममा गरिने धर्ना, प्रदर्शन आदि सेरोफेरोका गतिविधि मात्र हुन् यसको केन्द्रविन्दु त आमरण अनशन नै हो । मलाई लाग्छ, पछि गएर मानिसले सत्याग्रह भन्दा यसैलाई बुझ्नेछन् । यो ब्रहृमास्त्र आजसम्म कहिल्यै असफल भएको छैन ।यसैसँग जोडिएको अर्को घटना उल्लेख नगर्ने हो भने सत्याग्रहको चर्चा अधूरो हुनेछ । कमला काकीको बहादुरीको बयान सुनेपछि रामु धोबीकी जोई जानकीले पनि उहाँको तरकीब आजमाइश गर्ने विचार गरिछ । नयाँ सारी किनिदे भन्दा रामुले दुई महीनादेखि टेरपुच्छर लगाएको रहेनछ । एक दिन जानकीले त्यसैलाई निहुँ बनाएर खाना खान छोडिछ । रामु, नखाए मर् त भन्दै पाकेको खाएर सुतेछ । ऊ पाँच दिन अनशन बसिछ, तर पार लागेनछ । नखाएर मलाई घुर्क्याउने ? भन्दै रामु हरेक दिन लात्तैलात्ताले भकुर्दो रहेछ । ऊ कंकलाशब्द गरेर रुँदी रहिछ । छिमेकीहरू तमाशा हेर्न बराम लाग्दा रहेछन् । तर रामुलाई त्यसको के मतलब ? केही नलागेपछि जानकीले छैटौं दिन रुँदै अनशन तोडिछ । यसबाट मैले के बुझें भने, जो अलिकति सभ्य छ र लोकलाजको डर मान्छ, सत्याग्रहको हतियार उसका सामु मात्र काम लाग्छ । जो असभ्य छ, क्रूर र निर्लज्ज छ, उसका सामु सत्याग्रह गर्नु भनेको आफ्नो दुर्भाग्य आफैं निम्त्याउनु हो । अहिले जर्मनीमा हिटलर र रूसमा स्टालिनको शासन छ । त्यहाँ सत्याग्रहले काम गर्छ त ? गर्दैन । किनभने ती रामु धोबी जस्तै हुन् । भारतमा चाहिं यसले काम गर्छ । किनभने अंग्रेज भनेका हरिदास काका जस्तै हुन् । पत्रमा तिमीले सत्याग्रहसँग जोडिएका केही गम्भीर नैतिक पक्षबारे पनि प्रश्न उठाएका रहेछौ । तिम्रा प्रश्न जायज छन्, तिनको उत्तर पछि कुनै वेला दिउँला । आजलाई यत्तिमा विदा लिन्छु । आशीर्वादका साथ एमके गान्धी"
'दैनिक खाद्यवस्तु न्यून गुणस्तरका,"(काठमाडौं)  संर्वसाधारणले दिनहुँ उपभोग गरिरहने केही खाद्यवस्तु न्यून गुणस्तरका रहे पनि नियामक निकायको सक्रियता नदेखिएको पाइएको छ । विशेषगरी पानी, तेल, घिउ, दही, चाउचाउ, मिठाई, कुकिज, पशुपन्छीले उपभोग गर्ने दानालगायत न्यून गुणस्तरका भेटिएका छन् । चालु आर्थिक वर्षको पहिलो आठ महिनामा विभिन्न वस्तुका २ हजार २ सय ८४ वटा नमुना संकलन गरिएको थियो । त्यसमध्ये १ सय २७ नमुनाको नतिजा खाद्य ऐनविपरीत फेला परेको खाद्य प्रविधि तथा गुण नियन्त्रण विभागका प्रवक्ता मोहनकृष्ण महर्जनले जानकारी दिए ।नमुना विश्लेषण गर्दा सबैभन्दा बढी दाना, त्यसपछि प्रशोधित पिउने पानी, खाद्यान्न र खाने तेलमा कैफियत देखिएको विभागले बताएको छ । १ सय २७ नमुनामध्ये ३१ वटा दानाका छन् । खाद्यान्नका २० र पिउने पानीका १८, तेल तथा घिउजन्यमा १९ नमुना मापदण्डविपरीत छन्, महर्जनले भने । न्यून स्तर तथा दूषित उत्पादन तथा बिक्री वितरण गरेको कसुरमा ७६ वटा कम्पनीलाई मुद्दा दायर गरिएको छ । विभागले विभिन्न जिल्ला प्रशासन कार्यालय तथा जिल्ला अदालतमा मुद्दा दायर गरेको जनाएको छ । मुद्दा दायरमा भने ढिलाइ भइरहेको छ ।विभागका अनुसार नमुना परीक्षणका क्रममा कैफियत देखिए थप बयानका लागि व्यवसायीलाई तीन पटकसम्म पत्र काट्नुपर्छ । व्यवसायीले पत्र बुझ्न मान्दैनन्, जसले गर्दा कैफियत हुँदा पनि मुद्दा प्रक्रियामा जान नसकेको विभागका कर्मचारी बताउँछन् । गत वर्ष करिब एक दर्जन डेरी उद्योगका नमुनामा कैफियत देखिएको थियो । न्यून गुणस्तर देखिएको थियो, विभागका एक अधिकारीले भने, एक वर्ष बित्दासमेत बयानको प्रक्रिया सकिएन । ती व्यवसायीलाई कारबाही गर्न सकिएन ।विभागले आठ महिनामा कारबाहीस्वरूप दर्ता गरिएका मुद्दाका नमुना एकदुई वर्षअगाडि नै लिइएको हो । आठ महिनाकै अवधिमा १ सय २७ नमुना न्यून गुणस्तरका देखिए पनि कारबाही प्रक्रिया टुंगो लाग्ने अवधि यकिन हुने गरेको छैन । यही अवधिमा चलखेलसमेत हुने गरेको विभाग स्रोत बताउँछ । विभागले आठ महिनामा ११ पिउने पानी कम्पनीलाई मुद्दा चलाएको छ । साथै तयारी चाउचाउ उत्पादन गर्ने सात कम्पनी, घिउ, तेल, बेकरी, महलगायत उद्योगविरुद्ध पनि मुद्दा दर्ता गरिएको छ ।न्यून स्तर तथा दूषित उत्पादन तथा बिक्री वितरण गरेका आधारमा मुद्दा चलाएका हौं, विभागका महानिर्देशक उपेन्द्र रायले भने । जारको पानीमा पीएच भ्यालु मिलेको हुँदैन । कुनै पानीमा इकोलाई भेटिने गरेको छ । पानीसँगै तेलमा पनि उस्तै समस्या रहेको उनले जानकारी दिए । विगतको तुलनामा जारमा केही सुधार भएको महसुस गरेका छौं । डेढदुई सय उद्योगमा अनुगमन गरेका छौं, समस्या पहिचान भएको छ, रायले भने ।विभागका अनुसार दायर भएकामा ३५ मुद्दा न्यून गुणस्तर, २३ वटा लेबल नभएकानमिलेका, १२ मुद्दा दूषित र ६ वटा ऐन नियम निर्देशन उल्लंघन गरेका छन् । विभागले दूषित पानी बिक्री गरेको अभियोगमा शीतल जल पानी उद्योग, कञ्चन मिनरल वाटर उद्योग, प्रकृति जल उद्योग, कर्माचार्य मिनरल एन्ड बेभरेज इन्डस्ट्रिज, माउन्ट एभरेस्ट पिउने पानी उद्योग, युनिर्भसल ड्रिंकिङ बाटर इन्डस्ट्रिज र नेपा मिनरल वाटरविरुद्ध मुद्दा चलाएको छ । न्यून गुणस्तरको अभियोगमा यती बेभरेज प्रालि र लेबल नभएको भन्दै दिव्येश्वरी जल उद्योगलाई पनि मुद्दा दायर गरिएको छ । यता नेपाल बोटलर्स वाटर एसोसिएनका महासचिव ध्रुव गौतम भने व्यवसायी सुध्रिन तयार भएको दाबी गर्छन् । केही पानी उद्योगको सुधार नहुनुमा विभागको पनि ठूलो हात रहेको उनको आरोप छ । विभागले आफैंले जारी गरेको निर्देशिका कार्यान्वयन नगर्दै ६ वटा नयाँ उद्योगलाई इजाजत दिएको छ । पूर्वाधारलगायत विषय निर्देशिकाअनुसार छैन तर इजजात दिइयो, उनले भने, अनुज्ञापत्र दिन लायक छ कि छैन भन्ने नहेरी इजाजत दिँदा बजार सुधार हुन नसकेको हो ।मापदण्डविपरीत चलेकालाई बन्द नै गर्नुपर्छ । अनुगमनमा मूल्य मात्रै होइन, गुणस्तर पनि हुनुपर्यो, उनले भने, तर यस विषयमा खाद्य विभाग एकदमै कमजोर भयो । विभागले न्यून गुणस्तरको तेल उत्पादन गर्ने गणपति वनस्पति प्रालि, पशुपति खाद्य तेल उद्योग र जेके आयल मिलविरुद्ध पनि मुद्दा चलाएको छ । हेटौंडा दुग्ध वितरण आयोजना, हेटौंडा डेरी इन्डस्ट्रिज प्रालि, महालक्ष्मी डेरी उद्योग, बालाजी डेरी उद्योग, शिवम् डेरी उद्योग, विराट गोल्छाविरुद्ध पनि मुद्दा चलाइएको छ । यसका अतिरिक्त ड्राई फुडमा पनि उस्तै समस्या छ । प्रायः खाद्यमा गुणस्तरकै समस्या छ । खाद्य प्रविधिले परीक्षण गरे जस्तो गरे पनि मुद्दा दायर र कारबाही गर्न ढिलाइ गर्दा उपभोक्ता ठगिइरहेकै छन्, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, एक वर्षअघिको कसुरलाई अहिले र अहिलेको कसुरलाई अर्को वर्ष कारबाही गर्दा त्यसको औचित्य रहन्न । कारबाही त तत्काल हुनुपर्छ । न्यून गुणस्तरका बिस्कुट उत्पादन गरेको कसुरमा क्वालिटी डाइट फुड प्रक्डक्ट, न्यून गुणस्तरका चाउचाउ उत्पादन गरेको कसुरमा पोखरा नुडल्स प्रालि, रिद्धिसिद्धि मिष्ठान्न भण्डारण, शिवशक्ति सस उद्योग र गणपति सिन्के चाउचाउ उद्योगलाई पनि मुद्दा चलाइएको छ । एमए सल्लायर्स, क्यापिटल फुड्स प्रालि, एसियन थाई फुड प्रालि, पूर्वाञ्चल मिल्क एन्ड फुड्स प्रालि र बाबा फुड प्रडक्टविरुद्ध पनि मुद्दा दायर गरिएको छ ।"
छैन होलीको व्यापार,"(काठमाडौं)  काभ्रेपलाञ्चोक घर भई नरदेवी बस्दै आएका कुमार कार्कीले गत वर्षकै स्टकमा रहेका होलीका सामान यसपालि बेच्दै छन् । इन्द्रचोकमा चार वर्षदेखि सिजनअनुसारका वस्तुको व्यापार गर्दै आएका उनले यो वर्ष पनि व्यापारबाट नाफा लिन सकेनन् । होलीमा भीडभाड बढ्ने र यसले कोरोना संक्रमण फैलन सक्ने भएकाले सरकारले सावधानी अपनाउन आग्रह गरेको छ । यसको असर होलीमा हुने व्यापारमा परेको उनी सुनाउँछन् ।एक सिजनमा एक हजार थान होलीसम्बद्ध टिसर्ट बिक्री हुन्थ्यो, उनले भने, गत वर्ष पनि कोभिडका कारण बिक्री भएन । यसपालि पनि बिक्री हुन सकेको छैन । एक सिजनका लागि उनले ६०७० हजार रुपैयाँ लगानी गर्थे । यसबाट उनले ३० हजार रुपैयाँसम्म नाफा लिन्थे । होलीको एक साताअघिबाट चहलपहल बढ्ने भएकाले उनले हरेक वर्ष होलीका सामान राख्दै आएका छन् । तर कोरोना सुरु भएदेखि सिजनको व्यापार राम्रो हुन नसकेको उनी सुनाउँछन् । एउटा टिसर्टको मूल्य १ सयदेखि २ सय ५० रुपैयाँसम्म पर्छ, उनले भने, नेपालकै गार्मेन्टले बनाएका टिसर्ट बिक्री हुन्छन् । पहिला डकर्मी काम गरेका उनले होली, छठ, तिहारजस्ता सिजनका बेला फुटपाथमा व्यापार गर्दै आएका छन् । यसबाट उनले चार जनाको परिवार पालेका छन् । ठेकेदारले कामको पैसा समयमा दिँदैनन् । कति भाग्छन् पनि, उनले भने, त्यसैले आफैंले व्यापार सुरु गरें । धेरै कमाउन नसके पनि परिवार पाल्न सकेको छु ।हरेक वर्ष सिजनको व्यापारमा राम्रो नाफा कमाउने व्यापारी यो वर्ष सुक्खा बस्नुपर्दा तनावमा छन् । कोरोनाका कारण सरकारले सतर्कता अपनाउन आग्रह गरे पनि यसको असर सिजनमा व्यापार गरेर गुजारा चलाउने व्यापारीहरूलाई परेको छ । असनका विक्रम श्रेष्ठले पनि १० वर्षदेखि सिजनमा होलीका सामान बिक्री गर्दै आएका छन् । हरेक सिजनमा उनले ८० देखि ९० हजार रुपैयाँसम्म लगानी गर्थे । यसबाट उनले २५ हजार रुपैयाँसम्म नाफा निकाल्थे । तर यो वर्ष भने उनले गत वर्षकै लगानी उठाउन नसकेको गुनासो गरे । उनले असनमै होलीका लागि चाहिने रङ, पिच्कारी र कलर स्मोक बिक्री गर्दै आएका छन् । यी सामग्री न्यूनतम ५० देखि १५ सय रुपैयाँसम्ममा बिक्री भइरहेको उनले जानकारी दिए । गत वर्ष जस्तै यो वर्ष पनि बजार राम्रो छैन, उनले भने, पाँच दिनसम्म चल्छ होलीको व्यापार । तर यस पटक व्यापार त्यति राम्रो छैन । उनले तीन दिनमा ४५ हजार रुपैयाँ बराबरका सामान बिक्री गरिसकेको श्रेष्ठले बताए । महामारीबाट बच्न भीडभाड हुन नदिने भएपछि मानिसले होलीका सामान त्यति नकिनेको उनको भनाइ छ । च्यासलदेखि मंगलबजारमा होली विशेष टिसर्ट किन्न आएकी ग्राहक हिक्मा श्रेष्ठले सरकारले बाहिर भीड गरेर होली नखेल्न भनेपछि परिवारबीच मात्र होली खेल्ने तयारी रहेको बताइन् । होलीमा परिवारका सबैले लगाउने टिसर्ट किन्न आएकी हुँ, उनले भनिन्, परिवारसँगै बसेर राम्ररी होली मनाउने सोच छ । कोरोनाबाट जोगिन स्वास्थ्य सुरक्षाका उपाय अपनाउनु नै उत्तम भएकाले भीड गर्नु राम्रो नभएको उनको भनाइ छ । लगनखेलमा होलीको टिसर्ट बिक्री गर्दै आएका सुनिल दासले छिटपुट मात्र ग्राहक आउने गरेको बताए । सर्लाही घर भई इमाडोल बस्दै आएका उनले २६ वर्षदेखि होलीका लागि कपडा बिक्री गर्दै आएको सुनाए ।"
मल कारखाना खोल्न स्वीकृति,"काठमाडौं (कास) सरकारले नेपालमै रासायनिक मल कारखाना सञ्चालन गर्ने प्रस्ताव मन्त्रिपरिषद्बाट स्वीकृत भएको छ । कृषि तथा पशुपन्छी विकासमन्त्री पद्माकुमारी अर्यालले पेस गरेको प्रस्ताव बिहीबार बसेको मन्त्रिपरिषद् बैठकले स्वीकृत गरेको हो । बैठकले नेपालमा रासायनिक मल कारखाना स्थापना र सञ्चालनसम्बन्धी अध्ययन प्रतिवेदन, २०७७ स्वीकृत गर्दै कृषि मन्त्रालयलाई मल कारखाना स्थापनाका लागि प्रक्रिया अगाडि बढाउन बाटो खोलिदिएको छ । मन्त्रिपरिषद् बैठकले सार्वजनिक निजी साझेदारी (पीपीपी) मोडालिटीमा नेपालमा रासायनिक मल कारखाना स्थापना गर्ने कामलाई व्यवस्थित बनाउन मन्त्रालयले आवश्यक पर्ने कार्यविधि तयार गरी लागू गर्ने र कारखानाको पूर्वाधार निर्माण गर्न लगानी बोर्डको कार्यालयलाई जिम्मेवारी दिनेसमेत निर्णय गरेको छ । मलको दीर्घकालीन समस्या समाधान गर्ने हेतुले मल कारखाना स्थापना प्रक्रिया अघि बढाएका छौं, मन्त्री अर्यालले भनिन्, यस वर्ष मलको अभावमा किसान छटपटाउनुपर्नेछैन । मध्यकालीन समस्या समाधानका निम्ति प्रक्रिया अघि बढाएका छौं ।"
राजस्व छल्ने पाँच फर्मविरुद्ध मुद्दा,"काठमाडौं (कास) राजस्व छली गर्ने पाँच फर्मलाई राजस्व अनुसन्धान विभागले जरिवानासहित कैद माग्दै पाटन उच्च अदालतमा मुद्दा दायर गरेको छ । विभागले झूटा तथा नक्कली मूल्य अभिवृद्धि कर बीजक प्रयोग गरी राजस्व छल्ने ओम श्रीराम इन्टरप्राइजेजका ५ फर्मलाई ५६ करोड ९ लाख ४० हजार ८ सय ९६ रुपैयाँ जरिवानासहित कैद माग्दै शुक्रबार मुद्दा दर्ता गरेको हो । राजस्व छली गर्ने ओम श्रीरामका प्रोपाइटर वीरेन्द्रराम चमार, एभरेस्ट नेपाल ट्रेड कन्सर्नका प्रोपाइटर महेश हजारा, भिजन इन्टरप्राइजेजका प्रोपाइटर दुर्गेशकुमार झा, उक्त फर्मको बैंक खाता सञ्चालक नसिबकुमार झा, गुरु गणेश इम्पोर्ट एन्ड एक्सपोर्ट प्रालिका सञ्चालक सुरेश सहनी मलाह र उक्त फर्मका बैंक खाता सञ्चालक रामप्रसाद महतोविरुद्ध विभागले मुद्दा दायर गरेको हो ।"
संरक्षण गृहमै ६ महिनादेखि बलात्कार !,"दाङ (कास) बालगृहमा रहँदै आएकी बालिकामाथि त्यसका सञ्चालकबाटै बलात्कार भएको भन्दै उजुरी परेको छ । तुलसीपुर१८ बिजौरीस्थित असहाय बाल विकास नेपालका अध्यक्ष विष्णु चौधरीले बालगृहमा रहेकी एक बालिकालाई ६ महिनादेखि बलात्कार गर्दै आएको आरोप लागेको हो । बालगृहमा बस्दै आएकी जुम्लाकी १४ वर्षीया बालिकाले आफूलाई चौधरीले ६ महिनादेखि पटकपटक बलात्कार गरेको भन्दै प्रहरीमा बिहीबार जाहेरी दिएकी छन् । जाहेरीपछि चौधरीको खोजी भइरहेको दाङ प्रहरी प्रवक्ता डीएसपी मुकुन्दप्रसाद रिजालले बताए । बालगृहमा रहेका बालबालिका जोखिममा रहेको पाइएपछि स्थानान्तरण गर्न थालिएको प्रमुख जिल्ला अधिकारी दीर्घनारायण पौडेलले बताए । बालबालिकालाई तुलसीपुर उपमहानगरसँग समन्वय गरेर सुरक्षित स्थानमा राख्ने तयारी भइरहेको छ, उनले भने, बालगृहमा समस्या देखिएपछि अन्यत्र स्थानान्तरण गरेर सुरक्षितगराउन थालिएको हो । बालगृहमा ९ बालक र ७ बालिका बस्दै आएका थिए । तीमध्ये पीडित बालिकालाई छुट्टै सेफ हाउस मा राखेर मनोपरामर्श तथा उपचार गरिएको छ ।३१ वर्षीय चौधरी २०६५ चैत १५ मा बिजौरीमै भएको अर्को एक सामूहिक बलात्कार मुद्दामा दोषी ठहर भएका थिए । उनी २०७५ माघ ३ मा पक्राउ परी ८८ दिन जेल बसेर छुटेका थिए । उनी त्यतिबेला पुनरावलोकनको निवेदन दिएर छुटेका थिए । सर्वोच्च अदालतले २०७२ फागुन ३० मा ९ वर्ष ११ महिना २ दिन कैद र ५० हजार रुपैयाँ जरिवानाको फैसला गरेको थियो ।"
अनुत्तीर्णलाई प्रिन्सिपलबाटै कुटपिट,"काठमाडौं (कास) परीक्षामा अनुत्तीर्ण भएको भन्दै गोकर्णेश्वर नगरपालिकाको नयाँबस्तीस्थित बुद्ध एकेडेमी बोर्डिङ स्कुलका प्रिन्सिपल र होस्टल इन्चार्जले विद्यार्थी कुटेका छन् । कक्षा ९ मा पढ्ने १७ वर्षीय हीरा केसीलाई प्रिन्सिपल निर्मलबहादुर तामाङ र होस्टल इन्चार्ज सुनीलकुमार योञ्जनले रड, पाइपलगायतले कुटपिट गरेका उनका छिमेकी दाइ मिलन बुढाथोकीले दाबी गरे । कुटाइबाट केसीको अनुहार, घाँटीमा चोट लागेको छ । उनको सिनामंगलस्थित काठमाडौं मेडिकल कलेजमा उपचार भइरहेको छ ।शुक्रबार बिहान १० बजेतिर प्रकाशित परीक्षाको नतिजामा अनुत्तीर्णलाई तामाङ र योञ्जनले पाइपले पिट्न थालेपछि हीराले नपिट्न आग्रह गरेका थिए । सर बच्चालाई नपिट्नुस् भन्दाखेरि उसैमाथि कुटेछन्, रडले पिटेको डाम शरीरभरि छ, मिलनले कान्तिपुरसँग भने । हीरालाई कुटपिट गर्नेमाथि कारबाही गरी उपचार खर्चसमेत दिलाइपाऊँ भनी महानगरीय प्रहरी वृत्त बौद्धमा उनले जाहेरी दिएका छन् । प्रिन्सिपल तामाङले भने होस्टल इन्चार्जले कुटपिट गरेको भन्दै आफ्नो बचाउ गर्न खोजेका छन् । फेल भएको भनेर इन्चार्जलाई कुट्न ८१० जना विद्यार्थी आएछन्,उनैले प्रतिकार गरेका हुन्, उनले भने, मैले छोएकै छैन, सबै विद्यार्थी, प्रत्यक्षदर्शी र स्वयं कुटाइ खाने विद्यार्थीलाई सोध्नुस्, उसैले होइन भन्छ ।"
प्रदेश १ मन्त्रिपरिषद्मा हेरफेर,"(मोरङ)  प्रदेश १ का नवनियुक्त चार मन्त्री र दुई राज्यमन्त्रीले शुक्रबार शपथ ग्रहण गरेका छन् । आर्थिक मामिला तथा योजनामन्त्रीमा टंक आङ्बोहाङ, भूमि व्यवस्था, कृषि तथा सहकारीमन्त्रीमा रामबहादुर मगर, सामाजिक विकासमन्त्रीमा उषाकला राई र भौतिक पूर्वाधार विकासमन्त्रीमा अम्बिरबाबु गुरुङले शपथ ग्रहण गरेका हुन् । उनीहरूलाई प्रदेश प्रमुख सोमनाथ अधिकारीले पद तथा गोपनीयताको शपथ गराए । यस्तै, भूमि व्यवस्था, कृषि तथा सहकारी राज्यमन्त्रीमा कला घले र उद्योग, पर्यटन, वन तथा वातावरण राज्यमन्त्रीमा राजकुमार ओझाले शपथ ग्रहण गरेका हुन् । उनीहरूलाई मुख्यमन्त्री शेरधन राईले पद तथा गोपनीयताको शपथ गराएका छन् । योसँगै मन्त्रिपरिषद् ९ सदस्यीय भएको छ । आन्तरिक मामिला तथा कानुनमन्त्रीमा हिक्मत कार्की र उद्योग, पर्यटन, वन तथा वातावरणमन्त्रीमा जगदीशप्रसाद कुसियैत छन् । मुख्यमन्त्री राईले यो दोस्रो पटक मन्त्रिपरिषद् विस्तार गरेका हुन् । २०७४ फागुन ३ गते पाँच सदस्यीय मन्त्रिपरिषद् गठन गरेका मुख्यमन्त्री राईले यसअघि २०७६ माघ ५ गते चार जनालाई राज्यमन्त्री नियुक्त गरेर मन्त्रिपरिषद् विस्तार गरेका थिए । भौतिक पूर्वाधार विकास मन्त्रालयका राज्यमन्त्री गुरुङ र भूमि व्यवस्था, कृषि तथा सहकारी राज्यमन्त्री मगर मन्त्रीमा बढुवा भएका छन् । यस्तै, आर्थिक मामिला तथा योजनामन्त्री आङ्बोहाङ माओवादी केन्द्रको संसदीय दलको नेता छोडेर एमालेमा आएका हुन् । एमालेमा माधवकुमार नेपालको क्याम्प छोडेर आएकी उषाकलालाई सामाजिक विकासमन्त्रीको जिम्मेवारी दिएका छन् । अहिलेसम्म मुख्यमन्त्री राईले भौतिक पूर्वाधार विकास मन्त्रालय, भूमि व्यवस्था, कृषि तथा सहकारी र आर्थिक मामिला तथा योजना मन्त्रालयको जिम्मेवारी सम्हाल्दै आएका थिए । सामाजिक विकास मन्त्रालयको जिम्मेवारी हाल आन्तरिक मामिला तथा कानुनमन्त्री कार्कीले सम्हाल्दै आएका थिए । तत्कालीन आर्थिक मामिला तथा योजनामन्त्री इन्द्रबहादुर आङ्बोले मुख्यमन्त्री राईविरुद्ध अविश्वास प्रस्तावमा हस्ताक्षर अभियान चलाएपछि मन्त्रीबाट पुस ११ गते बर्खास्त गरेका थिए । यस्तै, मुख्यमन्त्री राईविरुद्ध अविश्वास प्रस्ताव दर्ता गराउनुअघि तत्कालीन सामाजिक विकासमन्त्रीबाट जीवन घिमिरे, भूमि व्यवस्था, कृषि तथा सहकारी राज्यमन्त्रीबाट जसमाया गजमेर र उद्योग, पर्यटन, वन तथा वातावरण राज्यमन्त्रीबाट विजयकुमार विश्वासले पुस १२ गते राजीनामा दिएका थिए । तत्कालीन नेकपाका ३७ जना प्रदेशसभा सदस्यले गत पुस १२ मा मुख्यमन्त्री राईविरुद्ध प्रदेशसभा सचिवालयमा दर्ता गराएको अविश्वासको प्रस्ताव प्रदेशसभामा टेबल भएको छ । प्रस्ताव दर्तापछि अल्पमतमा परेका मुख्यमन्त्री राई सर्वोच्च अदालतको फैसलाले एमाले र माओवादी केन्द्र ब्युँतिएसँगै मजबुत भएका छन् । अविश्वास प्रस्तावमा गरेको हस्ताक्षर एमालेका माधवकुमार नेपाल पक्षका सांसदहरूले सामूहिक फिर्ता लिने घोषणा गरेका छन् । मुख्यमन्त्री सुरक्षित भएपछि राईले मन्त्रिमण्डल विस्तार गरेका हुन् ।"
संक्रमित २० विद्यार्थी परीक्षामा,पोखरा (कास) लामाचौरस्थित इन्जिनियरिङ अध्ययन संस्थान पश्चिमाञ्चल क्याम्पस स्नातक तह चौथो वर्षको परीक्षामा कोरोना संक्रमित विद्यार्थी पनि सहभागी भएका छन् । संक्रमितमध्ये १६ जना क्याम्पसकै होस्टल आइसोलेसनमा र ४ जना क्याम्पस नजिकै होम आइसोलेसनमा बस्ने रहेका क्याम्पसले जनाएको छ । शुक्रबारदेखि टेक्नोलोजी इन्भाइरोनमन्टे एन्ड सोसाइटीलगायत विभिन्न ६ विषयको परीक्षा सुरु भएको हो । परीक्षामा संक्रमितसहित ३ सय ७६ विद्यार्थी सहभागी छन् । संक्रमित र अन्यलाई छुट्टाछुट्टै भवन र कोठामा भौतिक दूरी कायम राख्दै परीक्षा लिइएको क्याम्पस प्रमुख रामप्रसाद पौडेलले बताए ।
खोपको दोस्रो मात्रा वैशाख ७ देखि,"(काठमाडौं)  कोरोनाविरुद्धको दोस्रो मात्रा खोप वैशाख ७ देखि लगाइने भएको छ । स्वास्थ्य मन्त्रालयअन्तर्गतको परिवार कल्याण महाशाखाका निर्देशक डा तारानाथ पोख्रेलले वैशाख ७११ सम्म दोस्रो मात्रा खोप दिने गरी तयारी भइरहेको बताए । माघ १४ देखि सुरु पहिलो चरणको खोप अभियानमा सामेल ४ लाख ३८ हजार ८ सय ७९ जनालाई दोस्रो मात्रा दिइन लागिएको हो । पहिलो चरणमा स्वास्थ्यकर्मी, कर्मचारीलगायतले कोभिसिल्ड खोप लगाएका थिए ।दोस्रो चरणअन्तर्गत फागुन २३ देखि खोप लगाएका १२ लाख ३४ हजार ३ सय ४८ जनालाई जेठको अन्तिम वा असारको पहिलो सातादेखि दोस्रो मात्रा खोप लगाउने तयारी रहेको डा पोख्रेलले जनाए । उनका अनुसार हाल ५ लाख कोभिसिल्ड खोप मौज्दात छ । पहिलो चरणमा खोप लगाएकालाई दोस्रो मात्रा लगाउँदा खेर जान सक्ने खोपको आकलन गर्दै केही बढी खोप सुरक्षित राखेका हौं, उनले भने । भारतको सिरम इन्स्टिच्युट अफ इन्डियाबाट सम्झौताअनुसार समयमै खोप नआएपछि सरकारले दोस्रो मात्रा दिनकै लागि खोप मौज्दात राख्दै दोस्रो चरणको खोप अभियान स्थगन गरेको थियो ।विज्ञहरूका अनुसार कोभिसिल्डको दोस्रो मात्रा खोप पहिलो मात्रा लगाएको ८ देखि १२ साताभित्र लगाउनुपर्छ । हालसम्म मुलुकभर १६ लाख ७३ हजार २ सय २७ जनाले कोभिसिल्ड खोप लगाइसकेका छन् । खोप लगाउने कसैमा पनि जटिल स्वास्थ्य समस्या नदेखिएको डा पोख्रेलको भनाइ छ ।यसैबीच चीनबाट अनुदानमा प्राप्त हुने कोरोनाविरुद्धको ८ लाख मात्रा खोप सोमबार बिहान आउने भएको छ । नेपालले उक्त खोप आफ्नै ढुवानी खर्चमा ल्याउन लागेको हो । चीनको बेइजिङ इन्स्टिच्युट अफ बायोलोजिकल प्रोडक्ट्स कम्पनी लिमिटेड (बीआईबीपी), सिनोफार्मले उत्पादन गरेको भेरो सेल खोप ल्याउन लागिएको हो ।औषधि व्यवस्था विभागले ४० दिनअघि यो खोपलाई नेपालमा आपत्कालीन प्रयोगका लागि ससर्त अनुमति दिएको थियो । डा पोख्रेलका अनुसार यो खोप १८ देखि ६० वर्ष उमेर समूहका व्यक्तिले लगाउन मिल्छ । पहिलो मात्रा लगाएको एक महिनाभित्रै दोस्रो मात्रा लगाउनुपर्छ । यो खोप शिक्षक, यातायात व्यवसायी, चालक, औद्योगिक मजदुरलगायत संगठित पेसागत समूहका व्यक्तिलाई लगाउने तयारी गरिएको स्वास्थ्य मन्त्रालय स्रोतले बतायो । यसबारे अन्तिम निर्णय भने भएको छैन । राष्ट्रिय खोप सल्लाहकार समितिले समेत उक्त खोप शिक्षक, औद्योगिक मजदुरलगायतलाई दिन सकिने सुझाव दिएको छ ।"
'स्वच्छ खेलको आस,"(काठमाडौं)  अन्तिम २९ मिनेट दस खेलाडीमा समेटिएको किर्गिस्तान यू२३ लाई पराजित गर्न नसकेको नेपाली राष्ट्रिय फुटबल टिम समूह चरणको अन्तिम खेलमा शनिबार बंगलादेशको सामना गर्दा थ्री नेसन्स कप फुटबलको फाइनल पुग्नैपर्ने दबाबमा छ ।दशरथ रंगशालामा ६ वर्षपछि फर्किएको नेपाली टोली किर्गिज युवा टिमविरुद्ध गोलरहित रोकिएको थियो । त्यसैले बंगलादेश एक खेल बाँकी छँदै फाइनलमा पुग्यो । अन्तर्राष्ट्रिय मैत्रीपूर्ण खेलको मान्यता पाउने नेपालबंगलादेशको प्रतिस्पर्धा विशेषगरी घरेलु टिमका लागि प्रतिष्ठाको विषय बनेको छ । किनभने बंगलादेशका प्रशिक्षक जेम्स डेले पहिला नै फाइनल पुगेमा नेपालविरुद्धको खेललाई नयाँ खेलाडीको परीक्षणका रूपमा लिइने बताइसकेका छन् । नेपाललाई भने अनुकूल नतिजा निकाल्दै फाइनल पुग्नैपर्ने दबाब छ ।बंगलादेशले पहिलो खेलमा किर्गिस्तानी टिमलाई १० ले हराएको थियो । त्यसैले नेपालसँगको बराबरीले मध्य एसियाली टिम फाइनल पुग्ने आशामा समूह चरणको अन्तिम खेलको प्रतीक्षा गरिरहेको छ । नेपालका निम्ति फाइनलमा स्थान सुरक्षित गर्न बंगलादेशविरुद्ध जित वा बराबरी नतिजा पर्याप्त हुनेछ । एक गोल अन्तरले पराजित भएको अवस्थामा पनि कार्डको संख्या किर्गिस्तानी टिमको भन्दा कम भयो भने नेपालले उपाधि होडमा बंगलादेशविरुद्ध सोमबार खेल्न पाउने छ । किर्गिस्तानले दुई खेलमा ५ पहेँलो कार्ड (एक रातोसहित) पाएको थियो भने नेपाली खेलाडीलाई रेफ्रीले कार्ड देखाएका छैनन् ।नेपालका मुख्य प्रशिक्षक बालगोपाल महर्जनले बंगलादेशविरुद्ध खेलको योजनाबारे भने, सर्वप्रथम आफ्नो खेलमै ध्यान दिनुपर्यो । आफ्नो नियमित खेललाई निरन्तरता दिने हो । हारजित आफ्नो ठाउँमा छ । राम्रो प्रदर्शन गरेर जित वा बराबरी गर्दै अंक हात पार्ने हो । कसरी हुन्छ अंक जोडेर फाइनल पुग्ने लक्ष्य छ । कसरी हुन्छ अग्रता नलिए पनि राम्रो प्रदर्शन गर्ने र टोटल फुटबल खेल्ने हो ।उनले तीन नयाँ खेलाडीलाई प्रयोग गरे पनि नेपालले पाहुना टिमको पोस्टमा एउटा पनि गतिलो प्रहार गर्न सकेको थिएन । घरेलु टिमको प्रदर्शन फरवार्डबिनाको खेलजस्तै देखिएको थियो । किर्गिस्तानले पनि बंगलादेशविद्ध हारेको टिमको पहिलो रोजाइमा ६ खेलाडी परिवर्तन गर्दै नेपालविरुद्ध प्रतिस्पर्धा गरेको थियो । नेपाली टिमले खेलमा अधिकांश समय बल नियन्त्रणमा राख्यो तर चाहिएको गोल भने गर्न सकेन ।पत्रकार सम्मेलनमा आक्रोशित देखिएका प्रशिक्षक महर्जनले नतिजामात्रै होइन, प्रदर्शन पनि हेर्नुपर्ने भन्दै आफ्नो टिमको बचाउ गरेका थिए । तर, खेल जित्न गोल नै चाहिन्छ । नेपाली टिमको परम्परागत समस्या पनि आफ्नै क्षेत्र वा सजिलो हुने स्थानमा बल खेलिरहने तर अट्याकिङ थर्डमा खेल्न नसक्ने र गोल गर्न नसक्नु नै हो । ठ्याक्कै त्यही समस्या २३ वर्षमुनिको टिमविरुद्ध देखिएको थियो, जसलाई बंगलादेशको सिनियर टिमसँग खेल्दा सुधार गर्ने अपेक्षा गरिएको छ ।पहिलो खेलमा अग्रपंक्तिमा चारै फरवार्डमा देखिएको कमजोरीबारे प्रशिक्षक महर्जनले भने, एकदमै उथलपुथल गर्ने होइन, अलिकति काउन्सिलङ गर्ने, रिमाइन्ड गराउने, गल्ती कोट्याउनेभन्दा नदोहोर्याउने प्रयास गराउने छु । उनले सम्हालेको नेपाली टिमले गत नोभेम्बरमा बंगलादेशविरुद्ध ढाकामा मैत्रीपूर्ण दुई खेल खेलेको थियो । पहिलो खेल २० ले हारेको नेपालले दोस्रो खेल गोलरहित टुंग्याएको थियो । कोरोना भाइरसको महामारीयता नेपालले अन्तर्राष्ट्रिय फुटबलमा त्यही ढाका यात्राबाट पुनरागमन गरेको थियो ।दुवै टिममा पछिल्लो ढाका भेटका अधिकांश खेलाडी छन् । थुप्रै नयाँ अनुहार पनि । यस प्रतियोगितामा दुवै टिमको लक्ष्य पनि एउटै छ, विश्वकप २०२२ छनोटका लागि टिमको तयारी बलियो बनाउने । किर्गिज टिमविरुद्ध तीन नयाँ खेलाडीलाई अवसर दिएका बंगलादेशका प्रशिक्षक डेले प्रतियोगिताअघि नै भनेका थिए, विश्वकप छनोट (जुन महिना) को तयारीका रूपमा यो प्रतियोगितालाई लिएका छौं । नेपालविरुद्धको खेलअघि नै फाइनल पुगेमा हामी विश्वकप छनोटको लागि नयाँ खेलाडी योग्य छन्छैनन् भन्ने हेर्नेछौं । त्यसैले यी बेलायती प्रशिक्षकले राष्ट्रिय टिमबीचको खेलमा खेलाडीको परीक्षण गर्न सक्छन् । तर, उनले अघिल्लो खेलमा दोस्रो हाफमा खेलाएका आई लिग क्लब मोहम्मडन स्पोर्टिङका डिफेन्सिभ मिडफिल्ड जमल भुइयानलाई पहिलो रोजाइमै उतार्ने अपेक्षा गरिएको छ ।विपक्षी टिमबारे नेपाली प्रशिक्षक महर्जनले भने, विगतको तुलनामा खेलाडीको प्रोफाइल हेर्दा, लिग चरणको जितको कन्फिडेन्स, टिम सेटअप राम्रै छ । अट्याकिङ, मिडफिल्ड, डिफेन्ससहित टिम राम्रै हो । घरेलु मैदान भएकाले हामीलाई अलिकति फाइदा छ । त्योभन्दा पनि दुवैलाई बराबरी अवसर हो । घरेलु मैदान भएकाले किर्गिज टिमविरुद्धको खेललाई निरन्तरता दियो भने खेल आफ्नो नियन्त्रणमा राख्न सकिन्छ ।फाइनल पुग्ने दोस्रो टिमको छिनोफानो गर्ने खेल भएकाले नेपालविरुद्ध बंगलादेशको प्रतिस्पर्धामा किर्गिस्तान यू२३ टिमका प्रशिक्षक जोल्दोसोभ नुर्बेकले पनि नजर लगाएका छन् । नेपालसँग बराबरी खेलेपछि उनले सचेत गराउँदै भनेका थिए, नेपाल र बंगलादेशविरुद्धको खेल प्र्रतिस्पर्धात्मक र स्वच्छ हुने आस गरेको छु ।साफ च्याम्पियनसिप २०१३ यता नेपाल र बंगलादेशको राष्ट्रिय टिम दशरथ रंगशालामा प्रतिस्पर्धा गर्न लागेको हो । अनिल गुरुङ र भरत खवासको गोलमा ८ वर्षअघिको भेटमा नेपालले २० को जित निकालेको थियो । त्यो टिममा ठूलै परिवर्तन भए पनि भरत नेपाली टोलीको अग्रपंक्तिमा निरन्तर छन् । त्यो साफयता नेपालले बंगालदेशविरुद्ध पाँच खेल खेल्यो र ती सबै खेल ढाकामा भएको थियो ।नेपालले बंगलादेशविरुद्ध पछिल्लो जित तीन वर्षअघि ढाकामा भएको साफ च्याम्पियनसिपमा हात पारेको थियो । त्यो २० को जितमा विमल घर्तीमगर र नवयुग श्रेष्ठले गोल गरेका थिए । यी दुवै फरवार्ड प्रशिक्षक महर्जनको यो टिममा छैनन् ।"
शुक्र धरान गल्फ च्याम्पियन,"(सुनसरी)  धरानका उदीयमान युवा गल्फर शुक्रबहादुर राईले प्रथम धरान ओपन गल्फ प्रतियोगिताको उपाधि जितेका छन् । उनले पार ७० को गल्फ कोर्समा मुख्य स्पर्धातर्फ तीन दिनमा कुल ४ अन्डर २०६ स्कोर गदै उपाधि कब्जा गरेका हुन् । यसअघि सूर्य नेपाल सेन्ट्रल ओपन गल्फ टुरमा भुवन नगरकोटीसँग पराजित बन्दै दोस्रो स्थानमा सीमित बनेका शुक्रले घरेलु कोर्समा आफूलाई अब्बल साबित गरे ।सागका स्वर्णधारी उनले शुक्रबार १ अन्डर ६९ स्कोर गरे । शुक्रले पहिलो दिन लेभल पार ७० स्कोर गर्दा दोस्रो दिन ३ अन्डर ६७ स्कोर खेलेका थिए । बिहीबार शीर्ष दुईमा उक्लिएका शुक्रले नेपालका नम्बर वान गल्फर भुवनविरुद्ध ५४ होलको समाप्तिमा आफूलाई उत्कृष्ट साबित गर्दै उपाधि जिते । उनले फ्रन्टनाइनको दोस्रो, तेस्रो होलमा बर्डिज गर्दा नवौं होलमा बोगी खेप्दै १ अन्डर ३५ कार्ड बनाए । ब्याकनाइनको १२ औं, १६ औं र अन्तिम होलमा बर्डिज गर्दा ११ औं र चौथो होलमा बोगी खेपेर लेभल पार ३४ गरे । शुक्रका लागि व्यावसायिक गल्फ खेल्न थालेपछिको यो पहिलो उपाधि हो । उनी च्याम्पियन बनेसँगै ९० हजार रुपैयाँ हात पार्न सफल भए । एमेच्योर गल्फ आयोजना गर्दै आएको धरान गल्फ क्लबले स्थापित र प्रोफेसनल गल्फर सहभागी गराएर पहिलो पटक धरान गल्फ गरेको हो । समान कुल ३ ओभर २१३ स्कोरसाथ भुवन, बलभद्र राई (मणि) र कृष्णमान राजवाहक दोस्रो स्थानमा रहे । भुवन सूर्य नेपाल सेन्ट्रल ओपन गल्फका विजेता हुन् । धरानमा उनले ३६ होलसम्म एकल अग्रता कायम गरेका थिए तर ५४ होलमा आइपुग्दा ७ ओभर ७७ खेले । भुवनसँग टाइ गरेका बलभद्रले १ ओभर ७१ खेल्दा फ्रन्टनाइन एक अन्डर ३५ र ब्याकनाइन २ ओभर ३६ कार्ड बनाए । कृष्णमानले ३ अन्डर ६७ खेल्दा फ्रन्टनाइन ३ अन्डर ३३ र ब्याक नाइन लेभल पार खेले । उनीहरूले जनही ४३ हजार ६ सय ६६ रुपैयाँ पाए ।धरानका प्रोटर्न नीरज तामाङ र राम मगर समान कुल ४ ओभर २ सय १४ स्कोरसाथ संयुक्त पाँचौं भए । दुवैले जनही २८ हजार ५ सय रुपैयाँ थापे । ५ ओभर २ सय १५ स्कोरसाथ दीपक आचार्य सातौं स्थानमा रहँदै २५ हजार जित्न सफल भए । आठौं स्थानमा सन्जय लामा र रवि खड्का रहे । दिनेश प्रजापति दसौं स्थानमा रहे । एमेच्योरतर्फ धरानका युवराज भुजेल समग्रमा ९ ओभर २ सय १९ स्कोरसहित च्याम्पियन भए । उपविजेता रितेश तामाङले १४ ओभर २ सय २४ स्कोर गरे । राजकुमार राई तेस्रो भए ।"
अन्तिम खेलबाटै उपाधि छिनोफानो,मकवानपुर (कास) अन्तर सहर राष्ट्रव्यापी टिम चेस प्रतियोगिताको उपाधि छिनोफानो अन्तिम खेलबाट हुने भएको छ । पाँचौं चरणसम्म २ अंकको अग्रता लिएको आयोजक हेटौंडा उपमहानगरको टोली छैटौं चरणमा इलामको गजुरमुखी चेस क्लबसँग बराबरीमा रोकिएसँगै उपाधि होड रोचक मोडमा पुगेको हो । ११ अंकसाथ शीर्षस्थानमा रहेको हेटौंडाभन्दा दोलखाको एक अंक कम छ । शनिबार सातौं चरणमा हेटौंडाले ललितपुरको महालक्ष्मी नगरपालिकासँग खेल्नेछ ।दोलखाले लगातार जित हात पार्दै समग्रमा १० अंकसहित उपाधि होड कायमै राखेको छ । पाँचौं चरणमा ललितपुर स्पोर्टस क्लबमाथि ३१ को जित पाएको दोलखाले छैटौंमा ललितपुर महानगरलाई २५१५ अंकले हरायो । अन्तिम चरणमा दोलखाको भेट नाइट चेससँग हुनेछ । उपाधिलाई उसलाई अनिवार्य जित निकाल्नुपर्ने दबाब छ
इंग्ल्यान्डको सनसनी जित,"पुने (एजेन्सी) जोनी बेरिस्टो र बेन स्टोक्सको आक्रामक ब्याटिङमा इंग्ल्यान्डले शुक्रबार दोस्रो दिवारात्रि एकदिवसीय क्रिकेटमा भारतलाई ६ विकेटले पराजित गरेको छ । टस हारेर ब्याटिङ गरेको भारतले ६ विकेट गुमाई ३ सय ३६ बनायो । बेरिस्टो र स्टोक्सले दोस्रो विकेटमा १ सय ७५ रनको साझेदारी गरेपछि इंग्ल्यान्डले ४३३ ओभरमै लक्ष्य पूरा गर्यो । म्यान अफ द म्याच बेरिस्टोले १ सय १२ बल खेली ११ चौका र ७ छक्का प्रहार गर्दै १ सय २४ रन बनाए । उनले ओपनर जेसन रोय (५५) सँग पहिलो विकेटमा १७ ओभरभित्र १ सय १० रन जोडेका थिए । स्टोक्स ९९ रनमा आउट भए । अर्धशतक बनाएपछिको ४९ रन बनाउन १९ बल खेलेका उनले कुल ५२ बलमा ४ चौका र १० छक्का प्रहार गरे । डेब्यू गरेका लिएम लिभिङस्टोन २७ रनमा अविजित रहे । नियमित कप्तान इयान मोर्गन घाइते भएपछि जोस बटलरले इंग्ल्यान्डको नेतृत्व सम्हालेका थिए । उनी शून्यमा आउट भए । यसअघि भारतबाट केएल राहुलले १ सय ८, ऋषभ पन्तले ७७, कप्तान विराट कोहलीले ६६ र हार्दिक पाण्ड्येले ३५ रन बनाए । जितसँगै इंग्ल्यान्डले शृंखला ११ को बराबरीमा ल्याएको छ ।"
नेपालले नेदरल्यान्ड्स र मलेसियासँग खेल्ने,काठमाडौं (कास) नेपालले नेदरल्यान्ड्स र मलेसियासम्मिलित त्रिकोणात्मक ट्वान्टी२० प्रतियोगिता आयोजना गर्ने भएको छ । वैशाख ४ देखि ११ सम्म हुने प्रतियोगितालाई बजाज पल्सर त्रिकोणात्मक शृंखला नाम दिइएको छ । एकले अर्को टोलीसँग राउन्ड रोबिनमा दुई पटक प्रतिस्पर्धा गरेपछि शीर्ष दुई टोली फाइनल खेल्ने आयोजक नेपाल क्रिकेट संघ (क्यान) ले जनाएको छ । त्रिवि क्रिकेट मैदान कीर्तिपुरमा हुने खेलका लागि कोभिड१९ को प्रोटोकलअनुरुप सबै खेलाडी र अधिकारीको जैविक परीक्षण गरी आयोजना हुनेछ । क्यानका अध्यक्ष चतुरबहादुर चन्दले छोटो समयमै यो शृंखला आयोजनाका लागि सम्भव बनाइदिएकोमा विज्ञप्तिमार्फत नेदरल्यान्ड्स र मलेसिया क्रिकेटलाई धन्यवाद दिएका छन् । नेदरल्यान्ड्सका प्रशिक्षक रायन क्याम्पवेलले २०१९ को नोभेम्बरपछि राष्ट्रिय टोलीले पहिलोपल्ट खेल्न लागेको हुनाले आफूहरू निकै उत्सुक रहेको जनाएका छन् । मलेसिया क्रिकेटका अध्यक्ष महिन्दा भालिपुरामले पनि २०२० को फेब्रुअरीमार्चयता आफ्नो राष्ट्रिय टोलीले कोभिडका कारण खेल्न नपाएकाले अन्तर्राष्ट्रिय क्रिकेटमा फर्किन यो त्रिकोणात्मक शृंखला महत्त्वपूर्ण रहेको बताएको विज्ञप्तिमा जनाइएको छ ।
स्टार सिटी च्याम्पियन,"नेपालगन्ज (कास) रौतहटको मनकामना युवा क्लबले शुक्रबारको खेल जितेपछि एक खेलअगावै सुदूरपश्चिमको स्टार सिटी युवा क्लब एन्फा प्रेसिडेन्ट लिग च्याम्पियन भएको छ । मनकामनाले त्रिवेणी युवा क्लब लमजुङलाई २१ ले पराजित गरेको थियो । ५ खेल खेलेको स्टारले १३ अंक जोडेको छ । अब कैलालीको स्टारले अन्तिम खेल त्रिवेणीसँग खेल्नेछ । त्यो खेलको नतिजा जस्तो आए पनि स्टार सिटी शीर्षस्थानमा रहँदै च्याम्पियन बनेको छ । त्रिवेणीले ५ खेलमा ३ जित, २ हार सामना गर्दै ९ अंक जोड्यो भने मनकामनाले ५ खेलमा २ जितसहित ६ अंक बनाएको छ । शुक्रबार मनकामनाका लागि भुवन बस्नेतले नवौं मिनेटमा गोल गरेर टोलीलाई अग्रता दिलाए । त्यसपछि उनले पेनाल्टीमा ५८ औं मिनेटमा गोल गरेर अग्रतालाई दोब्बर बनाए । भुवन म्यान अफ द म्याच भए । त्रिवेणीका अभिषेक लिम्बूले २९ औं मिनेटमा एक गोल फर्काए । अर्को खेलमा प्रदेश १ को सैनिक युथ क्लब झापाले वाग्मती प्रदेशको धादिङ समाज धादिङलाई २० ले हराएको थियो । सैनिकको जितमा जीवन गुरुङले ३६ औं मिनेट र सुरजसिंह ठकुरीले ९३ औं मिनेटमा गोल गरे । सैनिकका राजेश परियार म्यान अफ द म्याच भए ।"
सुनौलो संगम विजयी,चितवन (कास) नारायणगढ क्याम्पाचौरमा भइरहेको विजय खड्गी स्मृति गोल्डकप फुटबलमा शुक्रबार सुनौलो संगम बुटवलले रूपन्देहीकै फर्साटिकर फुटबल क्लबलाई पेनाल्टी सुटआउटमा ५४ ले पराजित गरेको छ । निर्धारित समयमा २२ को बराबरीमा भएपछि खेल पेनाल्टी सुटआउटमा पुगेको थियो । सुनौलोका पाँचै पेनाल्टी प्रहार गोल भयो । फर्साटिकरमा भूपाल गुरुङको पेनाल्टी बाहिरियो । त्यसअघि सुनौलोका शरद क्षेत्रीले दुई गोल गरे भने फर्साटिकरबाट नवराज गुरुङ र सञ्जु सेनले गोल गरेका थिए । शरद क्षेत्री प्लेयर अफ द म्याच घोषित भए ।
आयोजक पराजित,मकवानपुर (कास) चौथो वाग्मती गोल्डकप फुटबल प्रतियोगिताको उद्घाटन खेलमा आयोजक टिम पराजित भएको छ । मकवानपुरको पूर्वीक्षेत्रमा पर्ने वाग्मती गाउँपालिकास्थित जनता माविको मैदानमा शुक्रबार नवजनजागृति युवा क्लब सिमराले आयोजकलाई ३१ गोलले हरायो । चारै गोल दोस्रो हाफमा भएको हो । सिमराका अलोन राईले दुई र सुशान तामाङले एक गोल गरे । आयोजकबाट एक गोल उमेश लोप्चनले गरे ।
