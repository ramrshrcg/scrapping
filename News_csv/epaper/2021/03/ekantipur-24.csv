शीर्षक,विवरण
कर्मचारी भर्ना र बढुवा ठप्प,"संविधानको धारा २४२ अनुसार संवैधानिक परिषद्को सिफारिसमा राष्ट्रपतिले आयोगका अध्यक्ष र चार जना सदस्य नियुक्ति गर्ने व्यवस्था छ । उनीहरूको पदावधि नियुक्त भएको मितिले ६ वर्षको हुनेछ । आयोगले ६ वर्षमा गरेको काम र आगामी दिनमा गर्नुपर्ने प्रयासका विषय समेटेर पुस्तक प्रकाशित गरेको छ । सुरुमा निजामती कर्मचारी भर्नामा सीमित लोक सेवा अहिले सार्वजनिक संस्थाहरूमा समेत निष्पक्ष संवैधानिक संस्थाको रूपमा स्थापित भएको धारणा आयोगका पदाधिकारीहरूले राखेका छन् । धेरै विषयमा सुधार गरे पनि नयाँ नेतृत्वलाई अझै सुधार गर्नुपर्ने विषय रहेको मैनालीले बताए । आयोगले राजनीतिक नेतृत्व र संघसंस्थाहरूले यो वा त्यो बहानामा बर्को भित्रबाट छिराएर आफ्नो मान्छेलाई जागिर खुवाउने प्रवृत्ति नरोकिएको भन्दै असन्तुष्टि जनाएको छ । अझै पनि आयोगलाई छलेर, अस्थायी, ज्यालादारी, करार आदिका नाममा आफ्नालाई बर्कोभित्रबाट सरकारी सेवामा छिराउने कार्य रोकिएको छैन, आयोगले जारी गरेको विज्ञप्तिमा भनिएको छ । अध्यक्ष मैनालीले गलत ढंगबाट आफ्नालाई जागिर दिनकै लागि दर्जनभन्दा बढी संगठित संस्था आयोगको संवैधानिक भूमिकाको दायरामा आउन नसकेको बताए । उनले भने, कतिपय संस्थानहरूमा पदपूर्ति समितिमा कर्मचारी युनियनका प्रतिनिधि बस्नु कतिसम्म लाज लाग्ने विषय हो ? सीमित बढुवा प्रतियोगिता, स्वतः बढुवा, ज्यालादारी र अस्थायीलाई उमेर हद नलाग्नेजस्ता योग्यता प्रणाली प्रतिकूलका पदपूर्तिको अभ्यास गर्न कानुन आयोगको परामर्श लिन नचाहेको आयोगको निष्कर्ष रहेको छ । संगठित संस्थाहरूको सेवा सर्तसम्बन्धी कानुनमा एकरूपता ल्याउनुपर्ने भन्दै आयोगले एक पटक सेवामा प्रवेश गरेपछि अवकाश हुने दिनसम्म खुला प्रतियोगितमा सहभागी हुने कानुनी व्यवस्था हटाउनुपर्ने धारणा सार्वजनिक गरेको छ । अहिलेको कानुनी व्यवस्थाले सेवा प्रवेशमा नयाँ पुस्तालाई रोक लगाउन खोजेको देखिन्छ, विज्ञप्तिमा उल्लेख छ । कतिपय घटनामा कर्मचारीले अदालत गएर आयोगको परामर्श कार्यान्वयन गर्न अवरोध सिर्जना गरेको गुनासो अध्यक्ष मैनालीले गरे । आयोगका सदस्य अशोककुमार झाले ६ वर्षे कार्यकालको पछिल्लो समयमा आयोग प्रतिनिधिसभाको राज्य व्यवस्था तथा सुशासन समिति र सरकारबीचको बलिको बोका बनेको धारणा राखे । सरकार एकथरी भन्ने, राज्य व्यवस्थाबाट संघीय निजामती ऐन पारित नहुने अवस्थाले आयोगलाई चेपुवामा पारेको उनले बताए ।"
टर्दै वैकल्पिक सरकार,"वैकल्पिक सरकार बन्न सकेन भने मुलुकलाई तत्कालै निर्वाचनतिर धकेल्ने बाटो खुल्छ । यस्तो भयो भने ओली नेतृत्वकै सरकारबाट आगामी मंसिरभित्र चुनाव गराउने सम्भावनासमेत रहेको कांग्रेस नेताहरूको आकलन छ । सभापतिजीको विराटनगरको भनाइ पनि निर्वाचनतिरै मुलुकलाई लैजाने मनसाय हो, देउवानिकट स्रोतले भन्यो ।प्रधानमन्त्री ओलीको रणनीति भने सकभर आफ्नै नेतृत्वको सरकारलाई बाँकी समय निरन्तरता दिने देखिन्छ । सरकार अल्पमतमा पर्ने अवस्था खडा भए मध्यावधि घोषणा गर्ने प्रस्ट जनाउ ओलीले दिइसकेका छन् । राष्ट्रपति विद्यादेवी भण्डारीले गत साता राखेको सर्वदलीय बैठकमै ओलीले मध्यावधि निर्वाचनको प्रस्ताव अघि सारेका थिए ।के गर्ला जसपा ? जसपाका वरिष्ठ नेता राजेन्द्र महतोले कांग्रेसले घोषणा गरिसकेपछि वैकल्पिक सरकार बन्ने सम्भावना नभएको बताए । कांग्रेस नै तयार नभएपछि कुनै तागतले पनि वैकल्पिक सरकार बन्न सक्दैन, उनले भने, हामी त सरकार निर्माणको खेलमै छैनौं । हाम्रा मुद्दा जसले सम्बोधन गर्न सक्छ, उसैको पक्षमा उभिन्छौं । ओलीले कुनै पनि बेला आफ्नो नेतृत्वको सरकार अप्ठ्यारोमा पर्ने बुझेका छन् । त्यसका लागि उनले जसपालाई फकाइरहेका छन् । जसपाका अध्यक्ष महन्थ ठाकुरसँग ओलीले सके सरकारमा सहभागिता, नसके बाहिरबाट समर्थन र त्यो पनि नसके तटस्थ बस्ने प्रस्ताव सुरुमै राखेका थिए । जसपाभित्रको पूर्व दुई पार्टीको अन्तरविरोधमा खेलेर ओलीले ठाकुर र महतोसँग निरन्तर संवाद गरिरहेका छन् । दुई पक्षीय संवाद अहिले सकारात्मक बनेको दाबी गरिएको छ । जसपाका अर्का अध्यक्ष उपेन्द्र यादव र संघीय परिषद् अध्यक्ष बाबुराम भट्टराईसहितका पूर्वसमाजवादी पार्टी नेताको भने निःसर्त ओलीलाई हटाउने बटमलाइन छ । संघीय परिषद् अध्यक्ष भट्टराईले एकले अर्कोलाई देखाएर ओली सरकारविरुद्ध निर्णय लिन ढिलाइ गर्न नहुने बताएका छन् । पहले आप, पहले आप भन्दाभन्दै लखनउका नवावको गाडी छुट्थ्यो रे, विपक्षी दलहरूले एकअर्कालाई देखाएर ओली सरकारविरुद्ध पहल लिन ढिलो गर्दा प्रतिगमनको गाडी अकण्टक अघि बढ्दै छ, भट्टराईले मंगलबार ट्वीट गरेका छन्, सत्तासीन शक्तिविरुद्ध संघर्ष केन्द्रित गर्नु बहुदलीय लोकतन्त्रको सामान्य धर्म हो । यो वा ऊ बहानामा भाग्ने गल्ती नगरौं । यादव निकट रहेका जसपा नेता रामसहाय प्रसाद यादव ओली सरकारलाई निरन्तरता दिनु आम कार्यकर्ता, शुभेच्छुक र नागरिक समाजको भावनाविपरीत हुने बताउँछन् । हाम्रो पार्टीले कुनै पनि हालतमा ओली सरकारलाई साथ र सहयोग दिन कुरै आउँदैन, उनले कान्तिपुरसँग भने, प्रतिगमनविरुद्ध यत्रो आन्दोलन गर्ने, अहिले तिनै प्रतिगमनका नायकलाई साथ दिने कुरै हुन्न । हामी त जति सक्दो चाँडो उनलाई हटाउने पक्षमा छौं । तर ठाकुर र महतोसहित पूर्वराजपा धारले मुद्दा सम्बोधन गरे ओली नेतृत्वकै सरकारलाई साथ दिन सकिने गरी संवाद गरिरहेको छ । सरकार पक्षसँग भएको वार्ताको स्वामित्व यादव र भट्टराई पक्षले लिएको छैन । जसपा अध्यक्ष ठाकुरले पार्टीमा छलफल नै नगरी सर्वेन्द्रनाथ शुक्ला र लक्ष्मणलाल कर्ण रहेको अनौपचारिक कार्यदल बनाएदेखि नै यादव पक्ष असन्तुष्ट छ । कार्यदलमा यादव र भट्टराई पक्षका नेता छैनन् । बालुवाटारमा मंगलबार भएको छलफल पनि यादव र भट्टराईले बहिष्कार गरेका थिए । एमाले नेता सुवास नेम्वाङले जसपाले उठाएका मुद्दा सम्बोधन गर्ने दिशामा सकारात्मक पहल भइरहेको बताए । त्यस्तै भनाइ जसपा नेता एवं वार्ता कार्यदल सदस्य कर्णको पनि छ । प्रधानमन्त्रीले चाँडै माग सम्बोधन गर्ने आश्वासन दिनुभएको छ, उनले भने, माग सम्बोधन भयो भनेमात्रै सरकारको विषय आउँछ । उनका अनुसार निलम्बित सांसद रेशम चौधरीलगायत नेता तथा कार्यकर्ताको रिहाइ र मुद्दा फिर्ताको विषयमा दुवै पक्षको कार्यदलले अध्ययन गरेको थियो । वरिष्ठ नेता महतोका अनुसार आफ्ना पार्टीका करिब ३ सय नेता तथा कार्यकर्तामाथि हत्या र सार्वजनिक अपराधसम्बन्धी मुद्दा लगाई थुनामा राखिएको छ । उनीहरूको कानुनी अवस्था र मुद्दाको प्रक्रियाबारे प्रधानमन्त्रीसँग कार्यदलका सदस्य साथीहरूले बिफ्रिङ गर्नुभएको छ । देशभरबाट रेकर्ड झिकाएर अध्ययन भइरहेको छ । प्रधानमन्त्रीले कानुनी प्रक्रिया मिलाएर छाड्ने आश्वासन दिनुभएको छ तर ग्यारेन्टी छैन, महतोले भने, गृहकार्यले मात्रै हुँदैन, कार्यान्वयन गरेर देखाउनुहोस् भनेका छौं । त्यसलाई सल्टाइयो भने ओलीलाई निषेध गर्ने काम छैन । नागरिकता विधेयकमा पनि सरकारसँग सकारात्मक छलफल भएको कर्णले बताए । राजनीतिक दलबीच सहमति नजुट्दा महिनौंदेखि नागरिकता विधेयक संसद्मा अड्किएको छ । संविधान संशोधनको विषयमा भने छुट्टै कार्यदल बनाउने समझदारी बनेको छ । संविधान संशोधन विधेयक पारित गर्न कांग्रेस र माओवादी केन्द्रको समेत साथ आवश्यक पर्ने भएकाले त्यसबारे छुट्टै कार्यदल बनाउने समझदारी बनेको कर्णले बताए । अर्का नेता महतोले पनि संविधान संशोधनको विषयमा कांग्रेस र माओवादी केन्द्रसँग समेत छलफल हुने जानकारी दिए । प्रधानमन्त्री ओलीले निलम्बित सांसद चौधरीलगायत नेता तथा कार्यकर्ताको रिहाइ र मुद्दा फिर्ताको निर्णय अघि बढाएर जसपाभित्रको पूर्वराजपा पक्षलाई आफूतिर तान्दा सत्ता सुरक्षित हुने ठानेका छन् । ३४ सांसद रहेको जसपामा पूर्वराजपा र पूर्वसमाजवादीका १७१७ जना छन् । दुवैतर्फका एकएक जना सांसद निलम्बित छन् । प्रधानमन्त्री ओलीले तत्कालीन समाजवादी पार्टी फुटाउने प्रयास गरेका सांसदलाई समेत आफूतिर तान्ने प्रयास गरेका छन् । गत वैशाखमा समाजवादी फुटाएर छुट्टै दल बनाउन ७ सांसद अघि बढेका थिए । दल विभाजन गर्न सहज हुने गरी प्रधानमन्त्री ओलीले अध्यादेश ल्याइदिएपछि तत्कालीन राजपा र समाजवादीबीच रातरात एकीकरण भएर जसपा बनेको थियो । ठाकुर र महतोले भनेअनुसार नै प्रधानमन्त्री ओलीले माग पूरा गरिदिए भने सरकारमा जाने या नजाने भन्ने विषयले जसपाभित्र मतभेद बढ्ने देखिन्छ । यसले पार्टी विभाजनसम्म हुने आकलन नेताहरूले गर्न थालेका छन् । तर महतोले कुनै पनि हालतमा पार्टी विभाजन नहुने दाबी गरे । जसपाभित्र कुनै धार छैन । हामीले सुरुदेखि नै माग पूरा गर्नेलाई समर्थन गर्ने भन्दै आएका छौं, अहिले पनि हाम्रो लाइन यहीं हो, उनले भने, सरकारले माग पूरा गरेपछि मात्रै जसपाले सरकारको विषयमा निर्णय लिन्छ । निर्णय एकमतका साथ हुन्छ । उपेन्द्र निकट नेता यादवले भने माग पूरा गरे पनि ओली नेतृत्वको विकल्प खोजिने बताए । बालुवाटारसँग भइरहेको संवादसमेत पार्टीको आधिकारिक नभएको उनले बताए । पार्टीमा पाँच जना पदाधिकारी हुनुहुन्छ । उहाँहरूलाई नै विभिन्न राजनीतिक दलसँग संवाद र छलफलका लागि जिम्मेवारी तोकिएको छ, उनले भने, योबाहेकको उपस्थितिमा हुने छलफल र संवाद पार्टीको संस्थागत हुन सक्दैन । पार्टीको संस्थागत धारणा भनेको ओलीलाई जति सक्दो चाँडो हटाउनुपर्छ भन्ने नै हो ।"
ओलीसँग आत्मसमर्पण गर्दैनौं,"काठमाडौं (कास) एमाले नेता माधवकुमार नेपालले अध्यक्ष केपी शर्मा ओलीले सोधेको स्पष्टीकरणबाट आफू नतर्सेको बताएका छन् । आफू निकट अनेरास्ववियुको भेलालाई मंगलबार सम्बोधन गर्दै उनले अध्यक्ष ओलीसँग आत्मसमर्पण पनि नगर्ने स्पष्ट पारे । पार्टीकै एक नेताले ओलीसँग मिल्न उनले जेजे भन्छन् सहेर बस्न सुझाव दिएको प्रसंग निकाल्दै नेपालले भने, के त्यही बाटोमा हामी जाने हो ? घुँडा टेक्ने बाटोमा जाने हो ? आत्मसमर्पण गर्ने बाटोमा जाने हो ? कि ओलीको टाङमुनि छिर्ने बाटोमा जाने हो ? यो कुरा हामीलाई किमार्थ मञ्जुर छैन । ओलीको कथित स्पष्टीकरणबाट आतंकित भएका छैनौं ।उनले आफू कुनै पनि द्विविधामा नरहेको पनि बताए । माधव नेपाल कहिल्यै अलमल र द्विविधामा छैन, चुनौतीको सामना गर्दै जान्छौं, उनले थपे, कस्ताकस्ता चुनौती आए, ओलीसँग लड्ने कुनै ठूलो कुरा होइन । यिनीहरूका दुई दिनका चुरीफुरी प्रधानमन्त्रीको पदमा बस्दा मात्रै हो । उनी सडकमा उत्रने छन् । ओली प्रवृत्तिको हावा खुस्किने छ, आफूहरू मैदान छाडेर नभाग्ने र पार्टी पनि नफुटाउने उनको भनाइ थियो । उनले ओली पार्टी विभाजन गर्ने पक्षमा रहेको आरोप लगाए । हामी मैदान छाडेर भाग्नेवाला छैनौं, पार्टी फुटाउने छैनौं । पार्टी फुटाउने केपी ओली हुन् । पार्टी फुटाउँछन् भने ओलीले फुटाउँछन्, हामीले फुटाउँदैनौं । हामी एकताको पक्षमा छौं, उनले भने ।ओलीमा व्यक्तिवादी प्रवृत्ति हाबी रहेको दाबी गर्दै उनले आफूले जहिल्यै संगठनलाई केन्द्रमा राखेर सोच्ने गरेको बताए । अहिले ओलीसँगको लडाइँ पदका लागि नभएको उनले जिकिर गरे । भने, कतिपयलाई थाहा छैन विवादको कारण । कतै पदको हानथाप त होइन, व्यक्तिका अहंकारवादी क्रियाकलाप त होइनन् ? अहिले पदको लडाइँ होइन, ओली प्रवृत्तिको हो ।"
'प्रधानमन्त्रीले संसद्सँग बदला लिन खोजे,"(काठमाडौं)  सांसदहरूले सरकारले संसद्लाई कामविहीन बनाउन खोजेको आरोप लगाएका छन् । प्रधानमन्त्री केपी शर्मा ओलीले आफूले विघटन गरेको प्रतिनिधिसभासँग बदला लिन खोजेको टिप्पणीसमेत उनीहरूले गरे । प्रतिनिधिसभामा मंगलबारको शून्य समयमा कांग्रेस सांसद गगनकुमार थापाले प्रधानमन्त्री ओलीले आफूमाथि आउने प्रश्न छल्न गत असारमा हठात् संसद् अन्त्य गरेको र पार्टीभित्रको विरोधी तह लगाउन गत पुसमा प्रतिनिधिसभा भंग गरेको बताए । प्रतिनिधिसभा भंग गर्ने सनक ठीक थियो भन्ने पुष्टि गर्न संसद्लाई कामविहीन बनाइएको उनको प्रतिक्रिया थियो । उनले एसिड आक्रमणकारीविरुद्ध कानुन बनाउन नदिएको भन्दै प्रधानमन्त्री ओलीले हल्ला गरेको पनि बताए । यो विधेयक अधिवेशन हो । हामी काम गर्न तयार छौं । तर सरकारले संसद्लाई एउटा पनि विधेयक दिएको छैन, उनले भने । कानुन बनाउन चाहिने राष्ट्रिय सभाको बैठक नबोलाएकामा आक्रोश पोख्दै उनले यो सरकार रहेसम्म संसद्लाई तिरस्कार गर्ने काम बढ्दै जाने बताए । संसद्को गरिमा कायम राख्न लडिरहने उनको भनाइ थियो । प्रधानमन्त्री ओलीको व्यवहारले संसद् र सांसदको अपमान भएको र यसको मूल्यांकन जनताले गर्ने उनले बताए । एमाले सांसद झपट रावलले प्रतिनिधिसभा विघटनपछि संसद्ले काम गर्न नपाएको भन्दै नागरिकतालगायत विधेयक अघि बढाउन माग गरे । उनले प्रतिनिधिसभाको फेरि हत्या गर्ने प्रयास नगर्न सुझाए । उनले भने, राजनीतिक नेतृत्वले प्रतिनिधिसभालाई अकालमै मृत्यु नगराउनुस् । माओवादी केन्द्रका सांसद अमनलाल मोदीले सरकारले बिजनेस नदिएर संसद्लाई गतिहीन बनाएको आरोप लगाए । माओवादी केन्द्रकी सांसद अञ्जना विशंखेले प्रधानमन्त्री ओलीले विघटन गरेको प्रतिनिधिसभा ब्युँतेको भन्दै सर्वोच्च अदालतलाई बधाई दिइन् । एमाले सांसद गजेन्द्रबहादुर महतले आफूहरू मर्यो भनेर झाडीमा फालेको सांसदका रूपमा उपस्थित भएको बताए । उनले व्यंग्यात्मक शैलीमा माता र पिता मिलेर सांसदलाई झाडीमा फ्याँकेको बताएका थिए । मुलुक विकासित राष्ट्रमा पुगेको भनिए पनि जुम्लाका जनताले बिजुली बाल्न नपाएको आक्रोश उनले पोखे । हातले नक्सा देखाउँदै उनले थप व्यंग्य गरे, कर्णाली नेपालमै पर्छ । कर्णालीका जनता अँध्यारोमा छन्, विकसित राष्ट्रको प्रमाणपत्र घूस दिएर त ल्याइएको होइन ?एमाले सांसद खगराज अधिकारीले माओवादी केन्द्रप्रति लक्षित गर्दै संसद्मा प्रधानमन्त्रीलाई समर्थन गरिरहेर नैतिकताको पाठ नसिकाउन आग्रह गरे । एमाले सांसद खेमप्रसाद लोहनी, कृष्णभक्त पोखरेल, केदार सिग्देल, कृष्णप्रसाद दाहाल, घनश्याम खतिवडा, गंगा चौधरी सत्गौवा, चाँदतारा कुमारी, कांग्रेस सांसदहरू उमा रेग्मीले समसामयिक विषयमा मन्तव्य राखे । संसद्ले बिजनेस नपाएपछि प्रतिनिधिसभाको अर्को बैठक आगामी १८ गते बस्ने भएको छ । ॅभारतले मिचेको जमिन फिर्ता ल्याऊदार्चुलास्थित नेपालभारत सीमामा भारतले एकतर्फी रूपमा संरचना निर्माण गरेको भन्दै प्रतिपक्षी सांसदहरूले सरकारको ध्यानाकर्षण गराए । कालापानी, लिपुलेक र लिम्पियाधुराको जमिन फिर्ता ल्याउनका लागि पहल गर्न पनि उनीहरूले माग गरे । कांग्रेस सांसद दिलेन्द्रप्रसाद बडूले दार्चुलाको सदरमुकाम रहेको महाकाली नगरपालिकाको पारिपट्टि भारतले नेपालको जमिन समेटेर तटबन्ध बनाइरहे पनि सरकारले बेवास्ता गरेको बताए । नेपालको सहमतिबिना गरिएको निर्माण रोक्न सीमामा भारतीय अधिकारीलाई यताका प्रमुख जिल्ला अधिकारीले पत्राचार गरे पनि सुनुवाइ नभएको उनले जानकारी दिए । स्थानीय जनताले विरोध जनाए पनि सरकार मौन समर्थन गरेजसरी बसेको आरोप उनले लगाए । २०७० असार २ गते आएको भीषण बाढीले नेपालको १ हजार ४७ रोपनी जमिन खोलाले बगाएको विवरण सुनाउँदै उनले भारतले नदीमा बनाएको संरचनाका कारण खोलाले धार परिवर्तन गरेको बताए । अस्पताल, भूसंरक्षण कार्यालय, वन कार्यालय, सामुदायिक वनलगायत ३५ हेक्टरभन्दा बढी जमिन भारततिर परेको उनले जानकारी दिए । सीमाका विषयमा दुई देशबीच विगतमा भएको समझदारीलाई भारतले पालना नगरेको उनको भनाइ थियो । भारतले अहिले बनाइरहेको तटबन्धले थप गाउँ बग्ने सम्भावना छ, उनले भने । आफ्नो भूमि बचाउने कुरामा सरकारले बेवास्ता गरेको उनले बताए । कांग्रेस सांसद जिपछिरिङ लामाले कालापानी, लिम्पियाधुरा र लिपुलेकको लोगो मात्र ल्याउने कि जमिन फिर्ता ल्याउने भन्दै प्रश्न गरे । उनले नक्सा जारी गर्ने समयमा सिंगो सदन एक भए पनि जमिन फिर्ता ल्याउन सरकारले वास्ता नगरेको बताए । परराष्ट्रमन्त्री भारत गएका बेला भारतले नेपालको मुद्दा सुन्न नचाहेको उनको भनाइ थियो ।"
९ दिनसम्म बन्धक बनाएर करणी,"(रुकुम पूर्व)  रुकुमकोट, कमलदह घुम्ने उद्देश्यले उनीहरू गत चैत १ मा विद्यालय गएनन् । भूमे गाउँपालिकाको एक विद्यालयमा कक्षा ८ मा पढ्ने १४ र १५ वर्षीया छात्रा परिवारलाई खबरै नगरी घरबाट निस्किएका थिए । सदरमुकाम पुग्नै लाग्दा दुवैलाई लिन मोटरसाइकलसहित एक युवा आए । उनीहरूलाई रुकुमकोट त पुर्याइयो तर घुम्ने योजना पूरा भएन, बरु बन्धक बनाइयो । उनै युवामाथि नै दुवै किशोरीलाई बन्धक बनाएर करणी गरेको आरोप लागेको छ ।पीडित परिवारले २३ वर्षीय युवाले आफू बस्दै आएको जिल्ला अस्पतालको पुरानो भवनमा ९ दिनसम्म किशोरीहरूलाई बन्धक बनाएर निरन्तर करणी गरेको आरोप लगाएका हुन् । घटनामा १४ वर्षीय अर्का किशोर पनि संलग्न रहेको खुलेको प्रहरीले जनाएको छ । जिल्ला प्रहरी कार्यालयका सूचना अधिकारी प्रहरी निरीक्षक मानबहादुर बुढाथोकीका अनुसार उनीहरूलाई बिहानै दिसापिसाबका लागि बाहिर लैजाने र फेरि कोठाभित्र लगेर थुन्ने गरेको पाइएको छ । हल्ला गरे या चिच्याएमा मार्ने धम्की दिएर बन्धक बनाइएको थियो । त्यत्रो दिनसम्म दुई किशोरीलाई बन्धक बनाइएको कुरा नजिकै बस्ने आफूहरूले चाल नपाएको अस्पतालका कर्मचारी बताउँछन् ।उनीहरू ९ दिनदेखि घरबाट बेपत्ता रहेछन्, बुढाथोकीले भने, आमाहरू आएर खोजतलास गरिपाऊँ भनेर निवेदन दिएपछि हामीले खोजी गरेका थियौं, त्यसको एकाध घण्टामा सबै पत्ता लाग्यो । बालिकाको हुलियाका आधारमा खोजतलास गर्दा एउटा कोठाभित्र बाहिरबाट ताल्चा लगाएको अवस्थामा दुवै किशोरी फेला परेका बुढाथोकीले बताए । शंका लागेका ती युवालाई कोठाबाहिरै फेला पारियो र उसकै सूचनाका आधारमा किशोरीहरू फेला परेका थिए, उनले भने, उनीहरूलाई खाटमुनि असजिलो गरी सुताइएको रहेछ । घटनामा संलग्न अर्का किशोर पनि समातिएका छन् ।थप अनुसन्धान हुँदै छ, अरू कुरा पनि खुल्दै जालान्, उनले भने, सबै विषयमा अहिल्यै बोल्न मिल्दैन । प्रहरीले दुवै जनाविरुद्ध अपहरण, शरीर बन्धक तथा जबर्जस्ती करणी मुद्दा दायर गरेको छ । मंगलबार रुकुमकोट जिल्ला अदालतबाट युवालाई १० दिन र किशोरलाई ५ दिनको म्याद थप गरेर अनुसन्धान गरिरहेको प्रहरीले जनाएको छ । दुवै किशोरी अहिले प्रहरी संरक्षणमा छन् । दुवै किशोरीका परिवारमा मोबाइलसमेत छैन । सहजै सम्पर्क हुने अवस्था पनि छैन । कहिल्यै गाउँ नछाडेका दुवै किशोरी घटनालाई लिएर अचम्ममा परेको बताउँछन् । के भइरहेको र के हुने हो भनेर आफूले केही थाहा नपाएको एक बालिकाले आफ्नी आमासँग बताएकी छन् । उनीहरूले प्रहरी कार्यालयमा पनि छिमेकीको मोबाइल नम्बर टिपाएका छन् । चैत ९ मै उनीहरूको उद्धार गरिए पनि प्रहरीले मंगलबारमात्रै घटना सार्वजनिक गरेको हो ।"
"नाकामा कडाइ, आउजाउ चोरबाटोबाट","(मोरङ)  विराटनगरबाट भारत जाने मूल नाका जोगवनी सुनसान छ । सरकारले रानी नाका गत वर्षको चैतदेखि नै सिल गरेको छ । तर चोरबाटो हुँदै भारत आउजाउ गर्नेको घुइँचो लाग्ने गरेको छ । कोरोना संक्रमणबाट जोगिन आउजाउ गर्नेले मास्कसमेत लगाएको देखिँदैन । विराटनगर१६ स्थित विराटनगर जुट मिलको दक्षिण गेट, दरैया र वडा १५ स्थित इस्लामपुरबाट आउजाउ गर्नेको संख्या अधिक छ । मूल भन्सार नाकाबाट भारततर्फ जान खोज्नेलाई सीमामा खटिएका सुरक्षाकर्मीले नै चोरबाटोबाट जान बाटो देखाइदिने गरेको स्थानीयको आरोप छ । विराटनगर१६ का बुद्ध तामाङले विराटनगर जुट मिलको दक्षिण गेटबाट बिहान ५ बजेदेखि राति ८ बजेसम्मै भारत जाने र आउनेको भीड लाग्ने गरेको बताए । भारतमा दोस्रो चरणको कोरोना संक्रमण तीव्र गतिमा बढिरहेका बेला सुरक्षाकर्मीकै अगाडिबाट बिनारोकटोक आवतजावत भइरहेकाले जोखिम बढेको छ, उनले भने, अनधिकृत रूपमा भइरहेको आवतजावतलाई सरकारले तत्काल रोक्नुपर्छ । विराटनगर१५ इस्लामपुरका मो मनसुरले दैनिक उपभोग्य सामग्री खरिद गर्न जोगवनी जाने, आउनेको पनि दैनिक भीड लाग्ने गरेको बताए ।मोरङस्थित छोटी नाकाहरूको अवस्था पनि उस्तै छ । तरिगामा, सिक्टी, रंगेलीलगायतका नाकाबाट भारततर्फ बिनारोकटोक आउजाउ भइरहेको स्थानीय बताउँछन् । सिक्टीका मो सदरुलले सिक्टीमा भारत र नेपालको बजार जोडिएकाले को भारतीय को नेपाली छुट्याउनसमेत गाह्रो रहेकाले कोरोना संक्रमणको जोखिम बढेको गुनासो पोखे । सिक्टीमा सीमावर्ती भारतीय गाउँका मानिस नेपालतर्फ र नेपालीहरू भारततर्फ डुल्न जान्छन्, उनले भने, त्यसले संक्रमणको जोखिम झन् बढाएको छ । रानी नाकास्थित हेल्थ डेस्कमा खटिएकी अनमी उषा मेहताले भारतबाट आउनेलाई ज्वरो नाप्नुका साथै स्वास्थ्य जाँच गर्ने गरेको बताइन् । उनले भारतबाट दैनिक २५३० जना आउने गरेको सुनाइन् । उनका अनुसार एन्टिजेन परीक्षणको व्यवस्था भने हाल छैन । मोरङका प्रमुख जिल्ला अधिकारी कोषहरि निरौलाले जिल्लामा हालसम्म कुनै नाका खुला नगरिएको र रानी नाकाबाट विद्यार्थी र बिरामी आउने, जाने गरेको बताए । भारतबाट आउनेलाई रानी नाकास्थित हेल्थ डेस्कमा स्वास्थ्य जाँच भएपछि मात्रै नेपालतर्फ प्रवेश गर्न दिइएको उनको भनाइ छ । भारतबाट आउने शंकास्पद बिरामीलाई एन्टिजेन परीक्षण गरेरमात्रै नेपाल प्रवेश गर्न पाउने निर्णय गरेको उनले बताए । चोरबाटोबाट भइरहेको अनियन्त्रित अवागमनलाई कडाइका साथ नियन्त्रण गरिने निरौलाको भनाइ छ । भारतमा कोरोना संक्रमण तीव्र गतिमा बढिरहेकाले यहाँ पनि संक्रमणको जोखिम बढाएकोले चाँडै सीसीएमसीको बैठक बसेर आवश्यक निर्णय गर्ने तयारीमा छौं, उनले भने, तत्काल एउटा क्वारेन्टाइन व्यवस्थित गरेर राख्ने तयारी थालेका छौं ।"
आइसोलेसन र क्वारेन्टाइन तयार राख्न निर्देशन,"काठमाडौं (कास) सरकारले आइसोलेसन र क्वारेन्टाइनलाई तयार राख्न सबै जिल्ला प्रशासन कार्यालयलाई परिपत्र गरेको छ । कोरोना महामारीको जोखिम बढेको भन्दै गृह मन्त्रालयले ७७ वटै जिल्ला प्रशासन कार्यालयलाई परिपत्र गरेर स्वास्थ्य मापदण्डसमेत अनिवार्य लागू गर्न निर्देशन दिएको छ । जिल्लामा कोभिड व्यवस्थापन र रोकथाम तथा नियन्त्रणसम्बन्धी काम प्रमुख जिल्ला अधिकारी संयोजक रहेको जिल्ला संकट व्यवस्थापन केन्द्र (डीसीसीएमसी) ले गर्छ । केन्द्रमा संकट व्यवस्थापन केन्द्र (सीसीएमसी) यससम्बन्धी निर्णय गर्न सरकारलाई सुझाव दिने उच्चस्तरीय संयन्त्र हो । कोरोना महामारी उच्च रहेका बेला विद्यालय, अन्य शैक्षिक संस्था, सरकारी भवनलगायतलाई क्वारेन्टाइन र आइसोलेसन बनाइएको थियो । गृहले तयारी हालतमा राख्न सकिने क्वारेन्टाइन र आइसोलेसनको विवरण पनि पठाउन जिल्ला प्रशासनलाई निर्देशन गरेको छ । होलीमा बढी भीडभाड नगर्न भनिएको छ । मास्क र सेनिटाइजर अनिवार्य रूपमा प्रयोग गराउन पनि गृहले प्रशासन र सुरक्षा निकायलाई निर्देश गरेको छ । सरकारको निर्देशन अटेर गरे संक्रामक रोग ऐन २०२० र स्थानीय प्रशासन ऐन २०२८ को जनस्वास्थ्यसम्बन्धी व्यवस्थाअनुसार कारबाही गर्ने भनिएको छ । गृह मन्त्रालयका प्रवक्ता चक्रबहादुर बुढाले महामारीलको जोखिम ध्यानमा राखी स्वास्थ्य मापदण्ड पालना गर्न र संक्रमण देखिएका तथा बाहिरबाट आएकालाई क्वारेन्टाइन र आइसोलेसनमा राख्ने व्यवस्था मिलाउन परिपत्र गरिएको बताए । गृहले होटल रेस्टुराँ, डान्सक्लब, पार्टीलगायत रात्रिकालीन व्यवसाय सञ्चालनमा जोखिम हेरेर मापदण्ड हेरफेर गर्ने अधिकार प्रशासनलाई दिइएको छ । यसअघि पनि संस्कृति, पर्यटन तथा नागरिक उड्डयन मन्त्रालयले गृह मन्त्रालयसँग समन्वय गरेर रात्रिकालीन व्यवसाय सञ्चालनसम्बन्धी निर्देशिका जारी गरेको थियो । तर, निर्देशिकामा उल्लेख भएका प्रावधानअनुसार जनस्वास्थ्य मापदण्ड पालना भएको छैन । केही दिनअघि मात्रै स्वास्थ्य तथा जनसंख्या मन्त्रालयले कोरोना महामारीको जोखिम बढ्न सक्ने चेतावनी दिँदै भीडभाड, जुलुस, सभासम्मेलनलगायत गतिविधि नगर्न अपिल गरेको थियो । पछिल्लो पटक भारतमा संक्रमण दर बढ्न थालेकाले त्यसको प्रभाव नेपालमा पनि पर्ने सक्ने आकलन गरिएको छ । महामारीको जोखिमलाई बेवास्ता गर्दै सभासम्मेलन, सेमिनार, राजनीतिक दलका गतिविधि, बजार, कलकारखानालगायत सबै क्षेत्र निर्बाध सञ्चालित छन् । संक्रमण रोकथाम र नियन्त्रणका लागि बन्द गरिएका भारत र चीनबाट नेपाल प्रवेश गर्ने २८ नाका खुला गरिएका छन् । सरकारले महामारी रोकथाम तथा नियन्त्रणका लागि २०७६ चैत ११ गते देशभर लकडाउन गरेकामा गत साउनबाट हटाइएको थियो ।"
क्वारेन्टाइनसमेत सञ्चालन गर्ने प्रदेश सरकारको तयारी,"(भैरहवातिलोत्तमा)  कोरोना संक्रमणको जोखिम बढेसँगै लुम्बिनी प्रदेश सरकारले सर्वसाधारणलाई न्यूनतम स्वास्थ्य मापदण्ड अपनाउन अनुरोध गरेको छ । संघीय सरकारले जारी गरेको निर्देशिका पालनामा जोड दिँदै नाकाबाट भइरहेको आउजाउमा कडाइ गरिने भएको छ । जिल्ला प्रशासन र स्थानीय सरकारसित रोकथाम तयारीबारे छलफल गरिने सामाजिक विकास मन्त्रालयका सूचना अधिकारी डा पुष्पराज पौडेलले बताए ।अहिले मिडियामार्फत सचेतना फैलाइरहेका छौं, उनले भने, छिट्टै पालिकासँग बैठक बस्ने, पुनः क्वारेन्टाइन सञ्चालन तयारी थाल्न आग्रह गर्नेबारे सल्लाह भइरहेको छ । कोरोना रोकथामका लागि गठित कोरोना संकट व्यवस्थापन केन्द्र (सीसीएमसी) सँग छलफल गरेर आगामी रणनीति तय गरिने उनले बताए । पहिलेको तुलनामा सचेत र व्यवस्थित तरिकाले कोरोनाको सामना गर्ने गरी अध्ययन र काम भइरहेको उनको भनाइ छ । रूपन्देहीको मुख्य बेलहियासुनौली नाकामा पर्यटक आवागमन बन्द गरिए पनि विभिन्न प्रयोजनमा सीमा वारपार गर्नेको संख्या दैनिक बढिरहेको छ । सीमामा हुने खुला आगमनले भारतमा तीव्र फैलिरहेको कोरोना संक्रमण सहजै मुलुक प्रवेश गर्ने भएकाले नाकामा हेल्थ डेस्क राखेर ज्वरो नाप्ने काम सुरु गरिएको प्रमुख जिल्ला अधिकारी पीताम्बर घिमिरेले बताए । ज्वरो आएको खण्डमा एन्टिजेन्ट जाँचमार्फत मलेरिया वा अन्य कारण हो भनी पत्ता लगाउने सुविधा सुरु गरिसकेका छौं, उनले भने, मुलुकबाहिरदेखि आउने नागरिकलाई स्वास्थ्य अवस्था ठीक भए पनि कम्तीमा १० दिन होम क्वारेन्टाइनमा बस्नुपर्ने प्रावधान प्रत्येक पालिकामा लागू गरेका छौं । जिल्लामा रहेका सबै अस्पताललाई उपकरणसहित तयारी अवस्थामा रहन र प्रशासनको भूमिकाका विषयमा छलफलबाट तय भएअनुसार काम भइरहेको घिमिरेले बताए । यूएस एडअन्तर्गत सञ्चालित स्वास्थ्यका लागि सक्षम प्रणाली परियोजनाले सिद्धार्थनगर नगरपालिका र लुम्बिनी प्रदेश सामाजिक विकास मन्त्रालयसँग सहकार्य गर्दै नाकामा ल्याब कक्षसहितको हेल्थ डेस्क स्थापना गरेर सञ्चालनमा ल्याएको छ । कोरोनासँगै मलेरिया संक्रमणका बारेमा पनि सिमानामै सावधानी अपनाउन सुरु गरेका छौं, परियोजनाअन्तर्गत आपत्कालीन निगरानी अधिकृत रजनीश चौधरीले भने, सिमानाबाट नेपालतर्फ आउने हरेक यात्रुको तत्काल ज्वरोको नाप लिएर आवश्यक परीक्षण गर्नेछौं । नाकाको दुवैतर्फ एकएक हेल्थ डेस्क स्थापना गरी जनशक्ति परिचालन गरिएको छ । पश्चिमतर्फको डेस्कमा भारतबाट आएका हरेक यात्रुको थर्मगनबाट ज्वरोको नाप लिने गरिन्छ । जुन यात्रुमा उच्च ज्वरो देखिन्छ, उसलाई पूर्वतर्फको हेल्थ डेस्कमा आधा घण्टाभन्दा धेरै समय आराम गर्न लगाएर पुनः ज्वरो नापिन्छ । ज्वरो उच्च देखिएमा डेस्कभित्रै रगतको नमुना लिई मलेरियाको आरडीटी परीक्षण र स्वाब संकलन गरेर पीसीआर परीक्षण गरिन्छ । दुवै परीक्षणको रिजल्टका आधारमा संक्रमित यात्रुको व्यवस्थापन गरिन्छ । संक्रमण पुष्टि भए अवस्था हेरेर तत्कालै एम्बुलेन्सद्वारा होम आइसोलेसन, संस्थागत आइसोलेसन वा कोभिड अस्पताल पुर्याइने व्यवस्था मिलाइएको छ ।पूर्वतर्फको डेस्कमा यात्रुको सामान्य स्क्रिनिङ गरेपछि डेस्कबाट परीक्षण र यात्रुको व्यवस्थापन गरिनेछ, चौधरीले भने, कोरोना र मलेरिया दुवै संक्रमणको परीक्षण गर्न हेल्थ डेस्कमा जनशक्तिसहितको उपकरण र किट उपलब्ध छन् । यस्तो हेल्थ डेस्क भैरहवासुनौली नाकामा स्थायी रूपमै सञ्चालन हुने उनले बताए । डेस्कमा तीन जना अहेब, एक जना ल्याब टेक्निसियन, एक चिकित्सक र एक जना निगरानी अधिकृत खटिएका छन् ।बुटवलस्थित कोरोना अस्पतालका प्रवक्ता डा विष्णु गौतम चाहिएजति जनशक्ति र उपकरण सरकारले उपलब्ध नगराउँदा नयाँ संक्रमण फैलिएमा उपचारमा समस्या आउन सक्ने बताउँछन् । सरकारले खटाएकामध्ये ३० जनाजति बिदा भएर गइसके र बाँकी कर्मचारीको म्याद चैत मसान्तसम्म मात्र छ, उनले भने, जनशक्ति अभाव पहिलो समस्या हो । पहिले जडान गरिएका उपकरणमध्ये धेरै बिग्रिसकेका र नयाँ जडान नगरे बिरामी राखेर उपचार गर्न नसकिने उनले बताए । अहिले फिभर आइसोलेसन र कोरोना अस्पतालको आइसोलेसनमा गरी सातआठ जना मात्र बिरामी रहेको भन्दै उनले जनशक्ति थपी तालिम दिन र काममा लगाउन समय लाग्ने भएकाले त्यसप्रति ध्यान दिन सुझाए । लुम्बिनी प्रादेशिक अस्पतालले आँटेरै कोरोना विशेष अस्पताल सञ्चालन गरिरहे पनि आवश्यक उपकरण र जनशक्ति नभए हेर र बसको विकल्प नहुने गौतमको भनाइ छ । दुई महिनादेखि अस्पतालमा कोरोनाका बिरामी नभए पनि पहिलेका उपकरण तयारी अवस्थामा रहेको भैरहवास्थित भीम अस्पतालका प्रवक्ता डा नारायण पोखरेलले बताए । चैतसम्म म्याद रहेको जनशक्ति पनि तयारी अवस्थामै छ, उनले भने, केस आएको खण्डमा म्याद थप गर्ने वा जनशक्ति बढाउने निर्णय होला । प्रशासनले आफूहरूलाई तयारी अवस्थामा रहन निर्देशन दिएको ओमसतिया गाउँपालिकाका प्रमुख प्रशासकीय अधिकृत दुर्गा पौडेलले बताए ।"
रोकिएन प्लटिङ,"काठमाडौंको कागेश्वरी मनोहरा नगरपालिकाको डाँछी (वारि) र भद्रबास (पारि) क्षेत्रमा गरिएको प्लटिङ । जग्गा कित्ताकाटमा लगाइएको प्रतिबन्ध सरकारले गत भदौमा फुकुवा गर्ने निर्णय गरेको थियो । सर्वोच्च अदालतले उक्त निर्णय कार्यान्वयनमा रोक लगाएपछि अहिले कित्ताकाट गर्न पाइँदैन । तर, जग्गा व्यवसायीले आफूखुसी प्लटिङलाई निरन्तरता दिइरहेका छन् । अव्यवस्थित सहरीकरण तथा जथाभावी प्लटिङ गर्दा राजधानी आसपासका खेतीयोग्य जमिन घट्दै गएको छ । तस्बिर ः अंगद ढकालकान्तिपुर"
'सामूहिक हत्या का दोषी अझै पत्ता लागेनन्,"(विराटनगर)  भोजपुरको अरुण गाउँपालिका३ प्याउलीमा २०७४ असार १० मा ८, १४ र १५ वर्षका तीन बालबालिका एकै पटक रहस्यमय रूपमा बेपत्ता भए । स्थानीयले रातभर खोला, पोखरी, झाडी र भीरपाखामा खोजतलास गरे तर कहीं फेला परेनन् । बेपत्ता हुनेमा चेतनाथ फुयाँलकी १४ वर्षीया छोरी सुष्मा, ८ वर्षीय छोरा प्रदीप र छिमेकी रवीन्द्र सापकोटाका १५ वर्षीय छोरा रञ्जित थिए । खोज्ने क्रममा गाउँलेले चेतनाथको घरदेखि करिब सय मिटर पर तोरणबहादुर कार्कीको पोखरीमा पानीभित्रै पसेर खोजी गरे । कतै नभेटिएपछि चेतनाथले स्थानीय प्रहरी चौकी पुगेर तत्कालीन प्रहरी निरीक्षक माधव केसीलाई सबै विवरण सुनाए । तर भोलिपल्ट बिहान पोखरीको डिलमा तीनै जना बालबालिकाको शव फेला पर्यो ।पोखरीको डिलमा शव फेला पर्दा प्रदीप र रन्जितको खुट्टामा चप्पल भए पनि सुष्माको थिएन । बीपी कोइराला स्वास्थ्य विज्ञान प्रतिष्ठानको फरेन्सिक रिपोर्टमा प्रदीपको घाँटीको नलीमा खानेकुरा, सुष्मा र रञ्जितको घाँटीमा चुइगम फेला परेको उल्लेख छ । उनीहरूमा कुनै चोटपटक, दाग र विषादी फेला नपरेको रिपोर्टमा भनिएको छ । स्थानीय प्रहरी, क्षेत्रीय प्रहरी, प्रहरीको केन्द्रीय कार्यालय र अपराध अनुसन्धान विभागबाट पटकपटक टोली पुगेर अनुसन्धान गरे पनि मृत्युको कारण र घटनामा संलग्नबारे केही पनि पत्तो लागेन । घटनाबारे प्रहरीले सुरुदेखि नै अनुसन्धानमा गम्भीर रूपले ध्यान नदिँदा वास्तविकता बाहिर आउन नसकेको पीडित परिवारको आरोप छ । चेतनाथ भन्छन्, प्रहरी टोली पटकपटक घटनास्थल आए पनि हामीसँग भेट्ने र बुझ्ने काम कहिल्यै गरेन । स्थानीय निर्वाचन सुरक्षाका लागि त्यसबेला प्याउलीमा सेनाको अस्थायी ब्यारेक खडा गरिएको थियो । स्थानीयका अनुसार प्रदीप र रञ्जित अन्तिम पटक ब्यारेक नजिकै देखिएका थिए । भोजपुरबाट निर्वाचित पूर्वसांसद कुमारीलक्ष्मी राईले अनुसन्धानमा लगिएको कुकुर सेनाको ब्यारेकतिर छिर्न लागेपछि तानिएको अभिव्यक्ति त्यसैबेला दिएकी थिइन् । गाउँलेले नियोजित हत्या भएको भन्दै निष्पक्ष रूपमा छानबिन र पीडित परिवारले उचित क्षतिपूर्ति पाउनुपर्ने माग गर्दै आएका छन् । पोस्टमार्टम रिपोर्ट अहिलेसम्म नदिइएको चेतनाथ बताउँछन् ।त्यही वर्षको साउन अन्तिम साता चेतनाथले काठमाडौं पुगेर राष्ट्रपति विद्यादेवी भण्डारीलाई समेत भेटेका थिए । राष्ट्रपतिले गम्भीर अनुसन्धान गरेर दोषी पत्ता लगाउने आश्वासन पनि दिइन् । जम्मा पाँच मिनेट भेट्ने मौका मिलेको थियो, उनले भने, राष्ट्रपतिबाट जसरी भए पनि घटनाको गम्भीर अनुसन्धान गरी छोराछोरीको हत्यामा संलग्नलाई पत्ता लगाएर उचित क्षतिपूर्ति दिलाउने आश्वासन पाएको थिएँ । तर अहिलेसम्म घटनाको वास्तविकता र संलग्नको पत्ता नलागेपछि उनी हैरान छन् । आफ्नै जिल्लाको नाताले उनीबाट न्याय र क्षतिपूर्ति पाइन्छ भन्ने आशा रहे पनि पूरा नभएको उनको गुनासो छ । त्यतिबेला उनले तत्कालीन प्रधानमन्त्री शेरबहादुर देउवा र गृहमन्त्री जनार्दन शर्मालाई पनि भेटेर न्याय मागेका थिए । शर्माले घटनाको वास्तविकता चाँडै पत्ता लगाउने आश्वासन दिँदै सहयोगका लागि दुईचार लाख रुपैयाँ राज्यलेछुट्याएको बताएका थिए, उनले भने, तर हालसम्म एक रुपैयाँ पनि पाएको छैन । छोराछोरीको हत्यारा पत्ता लगाउन माग गर्दै चेतनाथले प्रदेश १ का मुख्यमन्त्री शेरधन राईलाई समेत भेटे । राईले पनि आश्वासनबाहेक केही नदिएको उनको गुनासो छ । मुख्यमन्त्री, गृहमन्त्री, प्रधानमन्त्री र राष्ट्रपतिसमक्ष पुगेर घटनाको वास्तविकता पत्ता लगाउन र क्षतिपूर्तिको व्यवस्था गर्न अनुनयविनय गरें, उनले भने, अब त आसै मर्यो, मेरा छोराछोरीको मृत्युलाई राज्यले भ्यागुता मरेझैं लियो । जिल्ला प्रहरी कार्यालय भोजपुरका प्रमुख डीएसपी कृष्ण चन्द घटनाको अझै अनुसन्धान भइरहेको बताउँछन् । घटनाबारे अहिलेसम्म केही खुलेको छैन, उनले भने, अनुसन्धान जारी छ तर उपलब्धि केही पनि हात परेको छैन । घटनापछि विस्थापित चेतनाथ हाल सुनसरीको इटहरी१ हलगडामा आफन्तको सहारामा बस्दै आएका छन् । अर्का पीडित रवीन्द्र सापकोटा प्याउलीमै छन् ।परिवारै सखाप भएको घटना पनि रहस्यमैमोरङको कानेपोखरी३ हरकपुरमा भएको आगलागी घटनाको वास्तविकता पनि प्रहरीले अझै सार्वजनिक गरेको छैन । २०७४ असोज ४ राति एकै परिवारका ८६ वर्षीया गंगामाया राई, उनका ५६ वर्षीय छोरा चन्द्रकुमार, ४९ वर्षकी छोरी पार्वता तामाङ र ४६ वर्षीया बहिनी विष्णुकुमारीको आगलागीमा परी ज्यान गएको थियो । घटना रहस्यमय भएको भन्दै आफन्त र स्थानीयले आन्दोलन पनि गरेका थिए । स्थानीय प्रहरी, क्षेत्रीय प्रहरी र केन्द्रीय अनुसन्धान ब्युरोले समेत घटनाको अनुसन्धान गरेको थियो ।मृतकका आफन्तले शंका गरेका परिवारभित्रैका सदस्य कानेपोखरी४ का रामबहादुर तामाङ बेलबोटेलाई त्यसैबेला नियन्त्रणमा लिएर सोधपुछ गरी प्रहरीले छाडेको थियो । उनी मृतक पार्वताका पति हुन् । पथरीका तत्कालीन प्रहरी निरीक्षक राजन कार्की सरुवा भएपछि घटनाको अनुसन्धान फितलो भएको पीडित परिवारको गुनासो छ । आफन्तजनले नियोजित रूपले चारै जनाको हत्या गरेर घरमा आगो लगाएको हुन सक्ने आशंका गरेका थिए । घटनाको गम्भीर अनुसन्धान नभएको भन्दै मृतकका आफन्तले मोरङ प्रहरी, प्रशासन, अञ्चल प्रहरी, क्षेत्रीय प्रहरी कार्यालय हुँदै काठमाडौंको अपराध अनुसन्धान ब्युरोसम्म निवेदन दिएका थिए । गृह मन्त्रालय र राष्ट्रिय मानवअधिकार आयोगको समेत ध्यानाकर्षण गराएका थिए । २०७४ मंसिर ९ गते राति झापाको शिवसताक्षी नगरपालिका७ लालझोडामा पनि घरमा आगो लाग्दा परिवारका चारै जनाको मृत्यु भएको थियो । उक्त घटनाको पनि प्रहरीले वास्तविकता बाहिर ल्याउन सकेको छैन । आगोले जलेर ३४ वर्षीय लक्ष्मण खनाल, उनकी श्रीमती २९ वर्षीया राधिका, छोरी ४ वर्षीया चन्द्रा र ५ महिनाका छोरा टीकारामको मृत्यु भएको थियो । ट्याक्टर र थ्रेसर व्यवसायी खनालको काठको दुईतले घरको चारैतर्फबाट एकै पटक आगो दन्किएको स्थानीयको भनाइ छ । शिवसताक्षी नगरभित्र डेढ दशकमा यस्तै खाले तीनवटा घटना भएका भएका छन् । २०६१ मा साविक शिवगन्ज गाविसको चन्द्रडाँगीका संग्राम खड्काको घरमा आगलागी हुँदा उनीसहित परिवारका ५ जनाको जलेर मृत्यु भएको थियो । २०६९ मा साविक सतासीधाम गाविसको दूधे बजारमा मनिका खरेल भट्टराईको घरमा आगलागी हुँदा उनीसहित दुई छोराको जलेर मृत्यु भएको थियो । यी सबै घटनाको अहिले पनि अनुसन्धान भइरहेको प्रदेश प्रहरी प्रमुख डीआईजी ईश्वरबाबु कार्कीको भनाइ छ । कोरोनाका कारण गतवर्ष अनुसन्धान प्रभावित बन्यो, उनले भने, अहिले सम्बन्धित जिल्ला प्रहरी, प्रदेश प्रहरी र अपराध अनुसन्धान ब्युरोको छुट्टाछुट्टै टोलीले अनुसन्धान गरिरहेको छ ।"
बुहारी जलाउने ससुरा सात वर्षपछि पक्राउ,"(नेपालगन्ज)  सात वर्षअघि चैत २ मा होलीको दिन थियो । सात महिनाकी गर्भवती रिहानालाई दाइजोको निहुँमा उनका २६ वर्षीय श्रीमान् फरिद ढपालीले मट्टीतेल छर्के सासू, ससुराले पछाडि हात बाँधेर आगो लगाए । अनुहारबाहेक शरीरका सबै अंग जले । घरपरिवारले आगो लगाएपछि गम्भीर घाइते रिहाना लामो उपचारपछि बाँच्न सफल भएकी थिइन् । उनको पोलिएको घाउ केही निको भयो । तर मनको घाउले भने सधैं पोलिरहन्थ्यो । आफूलाई आगो लगाउनेहरू पक्राउ नपर्दा उनी भित्रभित्रै छटपटिइरहिन् । कैयौं पटक प्रहरी कार्यालय धाइन् । अदालत गुहारिन् । तर उनको आवाज सुनिएन । प्रहरीले अनुसन्धानका नाममा आलटाल गरिरह्यो । बल्लतल्ल सोमबार उनका ससुरा पक्राउ परेपछि रिहानाले राहतको सास फेरेकी छन् ।दाइजोमा मोटरसाइकल नल्याएको भन्दै बुहारीलाई जलाएको आरोपमा ससुरा हनिफ शेख ढपालीलाई प्रहरीले पक्राउ गरेको हो । नरैनापुर गाउँपालिका१ सुइया आसपासमा लुकिछिपी बसेको सूचना पाएपछि पुगेको प्रहरी निरीक्षक वसन्त गौतमको टोलीले हनिफलाई नियन्त्रणमा लिएको थियो । म आज कति खुसी छु भन्न सक्दिनँ, हाल कैलालीको लम्की चुहा नगरपालिका५ कान्छीबजारमा बस्दै आएकी ३० वर्षीया रिहानाले भनिन्, ढिलो भए पनि बल्ल न्यायको ढोका खुल्यो । रिहानाले फोनबाटै प्रहरीलाई धन्यवाद दिइन् । हिजो साँझ प्रहरीले फोन गरेर तपाईंको अपराधीलाई पक्राउ गर्यौं भन्नुभयो, उनले भनिन्, बोलाएको भए म नेपालगन्ज आउँथें ।उनले दुई वर्षअघि कैलालीका युवकसँग दोस्रो बिहे गरेर नयाँ जीवन सुरुवात गरेकी छन् । आफैंले मन पराएर बिहे गरें, छोरो नौ महिनाको भयो, उनले भनिन्, प्रकाशजस्तै दोस्रो पटक नयाँ जीवन पाएकाले छोराको नाम पनि प्रकाश नै राखें । जलेका कारण उनका खुट्टा अझै राम्रोसँग चल्दैनन् । काठमाडौंको वीर अस्पतालका डाक्टरले डेढ वर्षअघि बायाँ खुट्टाको अपरेसनका लागि डेढ लाख लाग्छ भनेपनि पैसा जुटाउन सकिनन् । घाउ केही सन्चो भए पनि दुखाइ पूरै निको भएको छैन, रिहाना भन्छिन्, कतै सहयोग पाए खुट्टाको अपरेसन गर्थें ।बूढा आमाबुबा र आर्थिक अवस्था कमजोर भएकै कारण उनले न्यायका लागि धौडधुप गर्न सकिनन् । घटना भएपछि पीडित परिवार नै तत्काल भारत गए । फलोअप भइरहेको थियो । पीडित नै सम्पर्कमा नरहेकाले अनुसन्धानमा समस्या आएको थियो, बाँकेका डीएसपी सुवास खड्काले भने, अहिले आरोपितलाई अदालतमा बुझाएका छौं ।उनको घटनाले अन्तर्राष्ट्रियस्तरमा समेत चर्चा पाए पनि न्याय भने पाउन सकेकी छैनन् । ढिलै भए पनि रिहानाले न्यायको लडाइँ जितिन्, अधिकारकर्मी मैमुना सिद्दिकीले भनिन्, प्रहरीले ससुरालाई पक्राउ गरेर भए पनि अपराधीहरूको मनोबल घटाउने काम गर्यो । महिलाहरू जलेका घटना बढे पनि छानबिन प्रभावकारी हुन नसक्दा वास्तविकता समेत ओझेलमा पर्दै आएको छ ।"
दम्पतीको अवस्था अज्ञात,"महोत्तरी (कास) पिपराका एक दम्पतीलाई बेपत्ता पारेको आरोपमा ४ जना पक्राउ परे । तर दम्पतीको अवस्था अझै अज्ञात छ । आरोपितको फरकफरक बयानका कारण पत्ता लाग्न नसकेको प्रहरीले जनाएको छ ।फागुन १० को राति ६५ वर्षीय मुसफिर झा र उनकी श्रीमती ६० वर्षकी गीतादेवी झा घरबाटै बेपत्ता पारिएका हुन् । घटनामा संलग्नताको आरोपमा प्रहरीले आइतबार पिपरा गाउँपालिका५ सहोडवाका रामबाबु यादव, उनका जेठा छोरा सुरेन्द्र यादव, कान्छा राजेन्द्र यादव र भारतको मधुवनी घर भई पिपरा६ बनौली बस्ने हरेन्द्र ठाकुरलाई सार्वजनिक गरेको थियो । महोत्तरी प्रहरीका एसपी दिनेश आचार्यले घटनामा संलग्न देखिएपछि पक्राउ परेका अभियुक्तबाट प्रस्ट बयान नआएका कारण झा दम्पतीलाई फेला पार्न नसकिएको बताए । आचार्यका अनुसार भारतसहित महोत्तरीका शंकास्पद ठाउँमा उनीहरूको खोजी भइरहेको छ । पक्राउ परेका भारतीय नागरिक हरेन्द्र जग्गा कारोबारी भएको प्रहरीले जनाएको छ । उनको सहोडवामा प्लटिङ गरेको १३ बिघा जग्गाको उत्तरतर्फ झाको १४ कट्ठा जग्गा छ । आफ्नो जग्गामा बाटो पुर्याउन उनले झालाई जग्गा बेच्न दबाब दिँदै आएका थिए । झा जग्गा बेच्न सहमत थिएनन् । हरेन्द्रले बाटो हुँदा आफ्नो जग्गा घडेरीको मूल्यमा बिक्री हुने भन्दै झालाई बोलाउने र दबाब दिने गरेका थिए । रामबाबु यादवको माध्यमबाट हरेन्द्रले प्लटिङको जग्गा किनेको र उनीहरू साझेदार रहेकाले यादवले समेत झा दम्पतीलाई दबाब दिँदै आएको प्रहरीले बताएको छ ।"
बंगलादेशतर्फ खुलेको ढोका,"छिमेकीहरूसँगको सम्बन्ध विविधीकरण र मजबुतीकरणका दृष्टिले राष्ट्रपति विद्यादेवी भण्डारीको बंगलादेशको दुईदिने राजकीय भ्रमण सकारात्मक रूपमा सम्पन्न भएको छ । सोमबार दुई देशबीच हस्ताक्षर भएका चार क्षेत्रमध्ये बंगलादेशको रोहनपुरदेखि भारत, पश्चिम बंगालको सिंहबादसम्मका लागि थप रेल रुट र तेस्रो मुलुकसँग व्यापार गर्न कोट्रान्जिट रुट मा सहकार्य गर्ने समझदारी हाम्रानिम्ति विशेष छ । समझदारी भएका अरू तीन क्षेत्र सामान्य देखिए पनि यस्तो भ्रमणको उपलब्धि यत्तिमै सीमित हुँदैन, हुनु पनि हुँदैन । दक्षिण एसियाका दुई छिमेकी मुलुकबीचको मित्रतालाई अझ अघि बढाउन अबका दिनमा पनि निरन्तर पहल भैरहनुपर्छ । खासगरी, दुई देशबीचको आर्थिक साझेदारीका क्षेत्रहरू फराकिलो बन्दै जानुपर्छ । त्यसका लागि, यस्ता भ्रमणहरूको अर्थ र औचित्य दुवै रहन्छ । दुई देशबीच रोहनपुरसिंहबाद थप रेल रुट र तेस्रो मुलुकसँग व्यापार गर्न कोट्रान्जिट रुटमा सहकार्य गर्ने समझदारीको कार्यान्वयन उपलब्धिमूलक बन्न सक्छ । अहिले नेपालले प्रयोग गरिरहेको चटगाउँको बन्दरगाहमा धेरै भीड हुने भएर नेपाली व्यापारीलाई सामान राख्न गाह्रो भइरहेको परिस्थितिमा करिब ६० किलोमिटर वर सुक्खा बन्दरगाहका रूपमा विकास गरिएको रोहनपुरको सुविधा पाउनुलाई उपलब्धि नै मान्नुपर्छ । रोहनपुरसिंहबादसम्मको करिब २ सय ५५ किलोमिटर रेलमार्गलाई ट्रान्जिट रुटका रूपमा नेपालले विकास गर्न पाउनु खुसीकै कुरा हो । अब यसै सम्झौताका आडमा नेपालभारतबंगलादेश त्रिदेशीय सहकार्य र नेपालले बंगलादेश हुँदै तेस्रो मुलुकसँग गर्ने व्यापारको सहजीकरणको पाटोलाई विशेष प्राथमिकता दिइनुपर्छ । यो सार्क क्षेत्रमा त्रिदेशीय साझेदारीको नयाँ नमुना पनि बन्न सक्छ । नेपाल र बंगलादेशबीच पर्यटनमा सहकार्य, सन् २०२२२५ सम्म सांस्कृतिक आदानप्रदान बढाउने, पशु र कृषिसम्बन्धी अनुसन्धान गर्नेलगायतका अन्य सकारात्मक समझदारीहरू पनि भएका छन् । यी समझदारी साधारणजस्तो देखिए पनि द्विपक्षीय सम्बन्ध प्रगाढ बनाउन यिनले महत्त्वपूर्ण भूमिका खेल्न सक्छन्, खालि त्यसतर्फ हाम्रो अग्रसरता कायम रहनुपर्छ । द्विपक्षीय वार्तामा नेपालले व्यापार घाटा कम गर्न बंगलादेशले लगाएको अतिरिक्त भन्सार शुल्क घटाउन र नेपाली वस्तु तथा उत्पादनलाई त्यहाँ सहज रूपमा प्रवेश पाउनका लागि प्रस्ताव गरेको पनि बताइएको छ, यस्तो विषयलाई मूर्तरूप दिन निरन्तर कूटनीतिक पहल आवश्यक हुन्छ । यस्तै, सन् २०४० सम्म बंगलादेशले नेपालबाट ९ हजार मेगावाट बिजुली किन्ने लक्ष्य राखेकाले त्यसको कार्यान्वयनका लागि नेपाल आफैं पनि अग्रसक्रिय हुनुपर्छ । २०७५ साउन २५ गते नेपाल र बंगलादेशबीच विद्युत् विकासको क्षेत्रमा द्विपक्षीय सहकार्य थाल्न सम्झौता भएको थियो । त्यसअन्तर्गत नेपाल र बंगलादेशका ऊर्जा सचिव र सहसचिवस्तरीय बैठक दुईपटक बसिसकेको छ । गत वर्ष बंगलादेशका राष्ट्रपति मुहम्मद अब्दुल हमिदको नेपाल आगमनका क्रममा मात्र होइन, राष्ट्रपति भण्डारीको यस भ्रमणका दौरान पनि द्विपक्षीय भेटवार्ताहरूमा दुई मुलुकबीच ऊर्जा सहकार्य गर्ने छलफल भएको बताइएको छ । तैपनि यसबारे तत्काल ठोस प्रगति देखिएको छैन । नेपालबाट बंगलादेशमा ऊर्जा निर्यातका लागि भारतसहितको साथ लिएर अघि बढ्ने कुरामा अब परिणाममुखी पहल आवश्यक छ । जमिन जोडिएका भारत र चीनपछि नेपालको सबभन्दा नजिकको छिमेकी बंगलादेशसित लामो समय उच्चस्तरीय अन्तरक्रिया हुन सकेको थिएन । राष्ट्रप्रमुखको स्तरमा नेपालबाट बंगलादेशको भ्रमण साढे तीन दशकपछि हुनुले नै धेरै तथ्य आफैं बोल्छ । परराष्ट्रमन्त्री स्तरमा पनि डेढ दशकभन्दा लामो अवधिमा गत वर्ष परराष्ट्रमन्त्री प्रदीप ज्ञवालीले भ्रमण गरेका थिए । यस दृष्टिबाट पनि भण्डारीको यो भ्रमणले द्विदेशीय सम्बन्धलाई घनिष्ठ बनाएको विश्वास गर्न सकिन्छ । खासगरी, राष्ट्रपति भण्डारीकै निम्तामा बंगलादेशका राष्ट्रपति हमिदले गत वर्ष कात्तिकमा चारदिने नेपाल भ्रमण गरेपछि यस्तो वातावरण बन्दै गएको पृष्ठभूमि छ । बंगलादेशसित नेपालको बहुआयामिक सम्बन्ध छ । आधा शताब्दीअघिको बंगलादेशको स्वाधीनता संग्राममा नेपाली राजनीतिज्ञहरूले पनि योगदान दिएको मात्र होइन, बंगलादेश स्वतन्त्र भएपश्चात् नेपालले सुरुआती चरणमै राखेको कूटनीतिक सम्बन्धका कारण पनि दुई देशबीचको मित्रता खास छ । हाम्रो आफ्नै हितका लागि बंगलादेशसितको सम्बन्ध महत्त्वपूर्ण छ । समुद्रसितको पहुँचका लागि हामीलाई भारतबाहेकको एउटा भरपर्दो विकल्प बंगलादेश हुनसक्छ । अर्को, विश्वमञ्चमा साउथ टु साउथ सम्बन्धको आफ्नै अर्थ छ । नेपालबंगलादेश सम्बन्ध यसको एउटा गतिलो उदाहरण पनि बन्न सक्छ । सार्क, बिमस्टेक, बीबीआईएनजस्ता क्षेत्रीय तथा उपक्षेत्रीय मञ्चका यी सदस्य राष्ट्रहरू राष्ट्रसंघीय शान्ति मिसनमा पनि राम्रो योगदान पुर्याउने मुलुक हुन् । विकासको पथमा संघर्षशील भएकाले दुवै देश आआफ्ना सिकाइलाई साझा गर्दै अघि बढ्न सक्छन् । त्यसका लागि राष्ट्रराष्ट्र सम्बन्धका साथै नागरिकनागरिक सम्बन्ध पनि सँगसँगै अघि बढाउनुपर्छ र यी सबैको ध्येय भने फेरि पनि आर्थिक सम्बन्ध नै हुनुपर्छ । यो किन पनि भने, पछिल्लो समय बंगलादेशले जुन रूपमा तीव्र प्रगति गरिरहेको छ, अन्तर्राष्ट्रिय मुद्रा कोषका अनुसार प्रतिव्यक्ति आयमा भारतलाई पनि उछिनिसकेको छ, यस परिप्रेक्ष्यमा नेपालले उसबाट सिक्ने र लाभ लिने विषय धेरै हुन सक्छन् । भूराजनीतिक व्यवस्थापनका सवालमा पनि बंगलादेशको नेतृत्व तुलनात्मक हिसाबले सफल देखिएको छ, त्यस पाटोमा पनि नेपालले सिक्न सक्छ । अतः यो उपक्षेत्रको एउटा उदीयमान अर्थतन्त्रका सबल पक्ष सिक्दै आपसी सम्बन्धलाई फलदायी बनाउँदै लैजानु नै अबको हाम्रो प्राथमिकता हुनुपर्छ ।"
कोरोनाको अर्को लहर र अपरिपक्व दलहरू,"प्रतिनिधिसभाका मुख्य दलबीच आपसी समझदारी बन्न नसक्दा अहिले मुलुक अनिर्णयको बन्दी बनिरहेको छ । सरकारको नेतृत्व गरिरहेको नेकपाभित्रको विग्रहले अहिलेको अवस्था निम्त्याएको हो । प्रधानमन्त्री केपी शर्मा ओली जसरी पनि अदालतले ब्युँत्याइदिएको प्रतिनिधिसभालाई ठप्प पार्ने दाउमा छन् । नेकपा माओवादी केन्द्र समर्थन फिर्ता लिएर सरकारलाई अल्पमतमा पार्नेभन्दा पनि प्रमुख प्रतिपक्ष कांग्रेस र जसपाको साथ लिएर अविश्वासको प्रस्तावमार्फत ओलीलाई कुर्सीबाट हटाउने मनस्थितिमा देखिएको छ । कांग्रेस सरकारमा गइहाल्नुभन्दा पनि चुनाव भए आफूले बहुमत पाउने आकलन गरिरहेको छ । त्यसैले ओली सरकारले नै चुनाव गराए हुन्थ्यो भन्ने उसको भित्री चाहना छ । यही कारण नयाँ सरकार गठनमा सुस्ताएको देखिन्छ । कांग्रेस सभापति शेरबहादुर देउवाले प्रतिनिधिसभा विघटन हुँदा पनि चुनाव नै भइदिए हुन्थ्यो भन्ने गरेका थिए । ओलीको असंवैधानिक कदमलाई देउवाले खुलेर आलोचना गरेका पनि थिएनन् । सबै राजनीतिक दलहरूबाट अहिले दुईथरी भनाइ आइरहेका छन् । एकथरी भन्छन्, प्रतिगमनलाई साथ दिनुहुन्न अर्कोथरी घुमाउरो तरिकाले ओलीलाई नै साथ दिइरहेका छन् । कांग्रेसमा देउवा र रामचन्द्र पौडेल खेमा देखिएको छ । एमालेमा त झनै डरलाग्दो विखण्डन निम्तिएको छ भने जसपामा पनि उपेन्द्र यादवबाबुराम भट्टराई अनि महन्थ ठाकुरराजेन्द्र महतो गरी दुइटा प्रस्ट खेमा छुटिँदै छ । जे होस्, जुनजुन खेमामा भए पनि जताजता गए पनि जसलाई समर्थन गरे पनि तत्काल एकआपसमा समझदारी कायम गरी मुलुकलाई निकास दिनु जरुरी छ । जसलाई जनताले विश्वास गरी मत दिएर सत्ताको साँचो सुम्पिए तिनै दलको लापरबाहीका कारण मुलुक ठप्प हुनु विडम्बनापूर्ण छ । ओलीले जसरी पनि थप तमासा देखाउन चाहिरहेका छन् । अन्य दल पनि ओलीकै तमासा हेरेर बस्नु गलत हो । एमालेको विग्रहको रमिते अन्य दल किन बन्ने ? प्रतिनिधिसभामा कैयौं कानुन अड्किएका छन् । सभामा पेस हुनुपर्ने नियमावली तथा ऐनहरू पनि अलपत्र छन् । संसद्बाट पास नगरी कुनै पनि कानुनले वैधानिकता पाउँदैन । दोस्रो लहरको कोरोना महामारी फैलिने जोखिम त्यत्तिकै छ । भारतका कतिपय राज्यमा लकडाउन गरिसकियो । खुला सिमानाका कारण नेपालमा पनि कोरोना संक्रमित बढेर लकडाउन गर्नुपर्ने अवस्था आउन सक्छ । कोरोना महामारीको रोकथामका लागि सरकार कम्मर कसेर लाग्नुपर्नेमा उल्टै राजनीतिक खिचातानीमा रमाइरहेको छ । पहिलो चरणको कारोनाविरुद्धको खोप केही सीमित जनसंख्यालाई लगाए पनि अब दोस्रो चरणको कहिले लगाउने हो टुंगो छैन । पहिलो चरणको खोप हामीले अनुदानमा पाएका थियौं । अब दोस्रो चरणका लागि दिइने खोपका लागि भने पैसा चाहिने खबर आइरहेका छन् । राजनीति सही मार्गमा ल्याउन सबै प्रमुख राजनीतिक दलहरूले पहल गर्नुपर्छ । मुलुकलाई निकास दिन शीर्ष नेताहरू एक ठाउँमा उभिनु आवश्यक छ । गोविन्द विक, बूढानीलकण्ठ१२, काठमाडौंसंविधानमाथि घात भएको छ । प्रधानमन्त्रीले संविधानको मर्मविपरीत कार्य गरेका छन् । फेरि पनि उनै संविधानका अपराधी देशको प्रधानमन्त्री पदमा बिराजमान छन् । हामी स्वाभिमान र आत्मसम्मानका कथाहरू बुन्दै छौं । राजनीतिक इमान र राजनीतिक सर्वोच्चताको रटान लगाउँदै छौं । नैतिकता र इमानदारीका पाठ घोक्दै छौं । तर त्यही देशका प्रधानमन्त्रीलाई यो देशको भन्दा आफ्नो पदको ज्यादा मोह छ । नेपाली जनताको भन्दा आफ्नै भाइभारदारहरूको चिन्ता ज्यादा छ । हामी देश बनाउने सपना देख्दै छौं, प्रधानमन्त्री आफ्नो सत्ता मजबुतीका अनेकौं तानाबाना बुन्दै देशलाई खोक्रो बनाउँदै छन् । चुपचाप छ, प्रमुख प्रतिपक्ष दल । इतिहासको सबैभन्दा निकम्मा सरकार, आफूलाई इतिहासको सबैभन्दा शक्तिशाली भएको दाबी गर्दै गर्दा प्रतिपक्षमा बसेका दलहरू केवल आफ्नै डम्फु बजाइरहेका छन् । नेपाली कांग्रेसका सभापति शेरबहादुर देउवा मस्त निद्रामा छन्, जसपा झर्ला र खाउँलाको दाउमा उनै ओलीको पछिपछि दगुर्दै छ । देश अत्यन्तै संकटको दिशातर्फ अघि बढ्दै गर्दा उदासीन छन् राजनीतिक पार्टीहरू । माओवादी केन्द्रको शक्ति क्षीण भएको अवस्थामा छ । माओवादी चन्द हातहतियारको व्यवस्थापन गर्दै जेलमा रहेका आफ्ना कार्यकर्ताको रिहाइको मौका कुरेर बसेको छ । मानौं अपत्यारिलो तवरले शक्ति सञ्चय गरिरहेको छ । नेपाली जनता चरम निराशामा छन् । देश संकटको भुमरीमा जकडिँंदै गर्दा राष्ट्रपति, प्रधानमन्त्रीको प्रवक्ताका भूमिका निर्वाह गरिरहेकी छन् । नेपाली राजनीतिमा विवेकहीनताले पराकाष्ठा नाघेको अवस्था छ । प्रधानमन्त्रीको लाचारीपनलाई शक्तिको संज्ञा दिने कथित बुद्धिजीवीहरू बिस्तारै शिर उठाउन थालेका छन् । नेपालको राजनीतिमा नैतिकताको सबैभन्दा ठूलो खडेरी परिरहेको बखत प्रतिपक्षमा बसेकाहरू एकै ठाउँमा उभिएर राजनीतिक निकास दिने इच्छाशक्ति किन राख्दैनन् ? उत्तम पुडासैनी, जोरपाटी, काठमाडौं"
हिमालपहाडको जनसंख्या किन घटिरहेको छ ?,"अन्त्यमा,हिमाल र पहाडी जिल्लाहरूमा घट्दो जनसंख्यासंँगै यसले पार्ने जनसांख्यिकीय लगायत अन्य सामाजिक, आर्थिक, भौतिक र वातावरणीय प्रभावहरू क्रमशः देखिन थालेका छन् । मध्यपहाडी लोकमार्ग कोरिडोरमा बिकास गरिँदै गरेका १० नयाँ सहरमा १३ लाखसम्म जनसंख्यालाई व्यवस्थित रूपमा बसोबास गराउने नेपाल सरकारको नीतिले हिमाली र पहाडी जिल्लाहरूबाट तराईतर्फ हुने बसाइँसराइलाई कम गर्ने उद्देश्यसमेत लिएको छ । पाँचथरको फिदिम र तेर्हथुमको वसन्तपुरलाई नयाँ सहरको रूपमा विकास गरिँदै गरेको भए पनि यसको निर्माण कार्य अत्यन्तै सुस्त गतिमा बढिरहेकाले यसले स्थानीय जनतालाई खासै आकर्षित गर्न सकिरहेको छैन । यसले गर्दा मध्यपहाडी लोकमार्गमा अवस्थित नयाँ सहरहरू हिमाल र पहाडको घट्दो जनसंख्यालाई रोक्न सक्षम छन् त भने प्रश्न खडा भएको छ । के हिमाली र पहाडी जिल्लाहरूको जनसंख्याको ऋणात्मक वृद्धिदर अझ बढिरहेको छ ? के यो जनसंख्याको घट्दो दर स्वाभाविक र प्राकृतिक छ ? यस्ता यावत् प्रश्नको उत्तर चाँडै हुन गैरहेको राष्ट्रिय जनगणना २०२१ ले दिनपुर्नेछ । नेपाल सरकारले पनि तथ्यमा आधारित रहेर हिमाल र पहाडबाट हुने आन्तरिक र अन्तर्राष्ट्रिय बसाइँसराइ रोक्ने नीतिहरू अविलम्ब तर्जुमा गर्नुफर्ने देखिन्छ ।"
सिकाइ र शिक्षण शैली,"चारवर्षीय आशुतोष बस्नेतलाई आटाको डल्लाबाट डुनोट र सेलरोटी बनाउन मन पर्छ । आशुतोष मात्र हैन उसका मिल्ने साथीहरू पनि आटाको डल्लो लिन तँछाडमछाड गर्छन् । आयातित प्लास्टिकका खेलौना आकर्षक भए पनि बालबालिकाले घरीघरी मुखमा हाल्ने गरेकाले हामी शिक्षकले साताको तीन दिन आटाको डल्लो र बेलाबेला सुजी दिने गरेका छौं । बिहानको प्रार्थनापछि पंक्तिबद्ध भई उनीहरू अभिनय गर्दै बालगीत गाउँछन् । र, कक्षाकोठामा उनीहरू आफूलाई मन पर्ने खेल सामग्रीसँग रमाउँछन् ।साना विद्यार्थीहरूमा एकाग्रता बढाउन यस्ता स्थानीयस्तरबाट प्राप्त हुने खेल सामग्रीले महत्त्वपूर्ण भूमिका निर्वाह गर्छन् । त्यसमाथि प्लास्टिकका आयातिय खेल सामग्रीले भन्दा स्थानीय रूपमा सर्वसुलभ आटा तथा सुजीजस्ता वस्तुबाट विभिन्न आकारप्रकार बनाउँदा उनीहरूमा एकाग्रता मात्र बढ्दैन, परोक्ष रूपमा उनीहरूले हात र औंलाहरूको व्यायामसमेत गरिरहेका हुन्छन् । बालविकास कक्षाका मात्र हैन शिशुकक्षाका बालबालिकाले समेत यस्ता आटाका डल्लाबाट आफूले लेख्दै र पढ्दै आएका अक्षर पनि बनाउने गर्छन् । उनीहरूको यस्तो शिक्षण सिकाइ प्रभावकारी मात्र हैन, दिगो पनि हुन्छ । यस्ता सामग्रीहरू उनीहरूले घरमा सहजै पाउँछन् । विद्यालय र घरमै उपलब्ध हुने कतिपय यस्ता खेल सामग्रीतर्फ शिक्षक र अभिभावकले ध्यान नदिँदा आयातित खेलौनाको माग दिनप्रतिदिन बढ्दै गएको छ । बालबालिकाले प्लास्टिकका आयातित खेलौना मुखमा हाल्ने हुँदा स्वास्थ्यमा प्रतिकूल असर पर्ने अध्ययन प्रतिवेदनले देखाएको छ । यस्तै साना विद्यार्थीहरूलाई स्थानीय खेल सामग्री जुटाउँदा शिक्षक तथा सहजकर्ताहरूले विशेष ध्यान पुर्याउनुपर्छ । कतिपय साना विद्यार्थी यस्ता खेल सामग्रीसँग परिचित हुँदैनन् र मिलेर खेल्न पनि जान्दैनन्, जसले गर्दा आफूसँग भएका खेल सामग्रीले नै उनीहरूले आफ्ना साथीलाई कुट्नेपिट्ने गरको पाइन्छ ।बालविकासको क्षेत्रमा काम गर्दै आएको सेतो गुराँस (गैरसरकारी संस्था) ले गाउँघरमा सहजै उपलब्ध हुने ढुंगा, काठ, कपडा, कागज, गेडागुडी, आटा, सुजी, मकैलगायतबाट बनाउन सकिने खेल सामग्री प्रयोग गर्न सकिन्छ भनेर सहजकर्ताहरूलाई तालिम दिन थालेको वर्षौं भयो । तैपनि तालिमप्राप्त अधिकांश सहजकर्ताले ती खेल सामग्रीहरू प्रयोग गरेको देखिँदैन । जसका कारण बालविकास केन्द्रको अनौपचारिक शिक्षण सिकाइ ओझेलमा पर्दै गएको छ । सहरबजारमा मोन्टेस्सोरी वा निजी विद्यालयअन्तर्गत सञ्चालित बालविकास केन्द्रमा अभिभावकहरूले छोराछोरी पठाउने गर्छन्, जहाँ प्लास्टिकका खेलौना नै बालबालिकालाई दिने गरेको पाइन्छ । अनौपचारिक शिक्षण सिकाइ गर्ने क्रममा शिक्षक तथा सहजकर्ताहरूले बालबालिकाको रुचि पनि थाहा पाउँछन । स्थानीयस्तरका खेल सामग्रीले बालबालिकाको सर्वांगीण विकासमा महत्त्वपूर्ण भूमिका निर्वाह गर्छ भन्ने विषयमा शिक्षक संवेदनशील हुनु जरुरी छ । यसपालि साना विद्यार्थीहरू लकडाउनका कारण घरबाहिर निस्कन पाएनन् । लामो समय घरभित्र बसेका यस्ता विद्यार्थी साथीहरूमाझ भए पनि धेरैजसो एक्लै धुम्धुम्ती बसिरहेका हुन्छन् । उनीहरू एकैचोटि लामो समयपछि देखिएका साथीहरूसँग घुलमिल हुन सक्दैनन्, जसले गर्दा साना विद्यार्थीहरूको औपचारिक शिक्षण सिकाइमा बाधा पर्छ, उनीहरूको सर्वांगीण विकास हुँदैन । यस्तोमा साना विद्यार्थीहरूले पाउने औपचारिक शिक्षाको सुरुआत स्थानीय खेल सामग्रीबाट गर्ने हो भने ढिलोचाँडो उनीहरू पढाइमा रमाउनेछन् भन्ने विकसित मुलुकको अभ्यासले प्रमाणित गरेको छ । हाम्रोजस्तो मुलुकमा भने अधिकांश शिक्षक कसरी बालबालिकालाई छिटो लेखाउनेपढाउने भन्नेमा बढी केन्द्रित छन् । यसो हुनुमा शिक्षकभन्दा पनि अभिभावक बढी दोषी देखिन्छन् । किनभने कतिपय अभिभावक आफ्ना छोराछोरीको सर्वांगीण विकास कसरी गर्नेभन्दा पनि लेखाउनपढाउन मरिहत्ते गर्छन् । नेपालीमै दोहोरो कुरा गर्न नसक्ने आफ्ना दूधे छोराछोरीलाई सधैंजसो आज स्कुलमा केके पढिस् त ? भनेर सोध्ने गर्छन् । अभिभावकले नियमितजस्तो सोध्ने यस्ता प्रश्नले कतिपय शिक्षकलाई हतास बनाउँछ र उनीहरू पनि बालमनोविज्ञानका कुरालाई थाती राखी लेखाउनपढाउन बढी केन्द्रित हुन्छन् । मनोविज्ञान र उमेरअनुसारको शिक्षण नहुँदा यसको दीर्घकालीन रूपमा नकारात्मक प्रभाव साना विद्यार्थीको सिकाइमा पर्छ । र, कालान्तरमा विद्यार्थीका लागि पढ्नेलेख्ने काम बोझ बन्न पुग्छ । बाल्यावस्थादेखि किशोरावस्थासम्म रमाइलोसँग पढ्दै र लेख्दै प्राप्त गर्नुपर्ने औपचारिक शिक्षा विद्यार्थीका लागि बोझ बन्दै जानुमा अभिभावक र शिक्षकको परोक्ष र प्रत्यक्ष रूपमा विशेष भूमिका रहँदै आएको देखिन्छ । सहरबजारका अधिकांश हुनेखाने शिक्षित अभिभावकहरूले समेत आफ्ना छोराछोरीको बालमनोविज्ञान बुझ्ने प्रयाससम्म गर्दैनन् र कतिपयले प्रत्यक्ष र परोक्ष रूपमा शिक्षकलाई बढी कक्षाकार्य र गृहकार्य दिन दबाब दिन्छन् । यसो हुँदा बालबालिकाको व्यक्तित्व विकास ओझेलमा परेको छ । छोराछोरीले छिटो लेखपढ गरून् भन्ने अभिभावकको अतिचाहनालाई सर्वोपरि राखी शिक्षण सिकाइ गर्न बहुसंख्यक शिक्षक लागिपरेको देखिन्छ । घरमा अभिभावक र विद्यालयमा शिक्षकको चाहनाअनुरूप औपचारिक शिक्षा प्राप्त गर्न बाध्य साना विद्यार्थीको बाल्यावस्था र किशोरावस्था जोखिमपूर्ण बन्दै गएको छ ।बालबालिकाको चाहनाअनुरूप कक्षा सञ्चालन नभए विद्यार्थीहरूमा पढाइप्रति अरुचि जाग्छ । उनीहरूमा पढेर के नै हुन्छ र ? भन्ने भावना सानै उमेरमा आउन सक्छ । औपचारिक शिक्षाको सुरुआत बालमनोविज्ञानले सुझाएअनुरूप हुनुपर्छ भनेर बालमनोवैज्ञानिक मारिया मोन्टेस्सोरीले आफ्नो फुस्तक द सित्रेट अफ चाइल्डहुड मा उल्लेख गरेको दशकौं भयो । तर अफसोस बिरलै पुस्तक पढ्ने हाम्रा शिक्षक र अभिभावकका कारण मोन्टेस्सोरीले सुझाएका कुराहरू पुस्तकमै सीमित छ ।यी र यस्ता कतिपय कारण पनि साना विद्यार्थीले प्राप्त गर्ने औपचारिक शिक्षा न रमाइलो हुने गरेको छ न त बालमनोविज्ञानअनुरूप नै । यसलाई रमाइलो र रुचिकर बनाउन सर्वप्रथम शिक्षकले नै प्रयास गर्नुपर्छ । किनभने बालबालिकाले विद्यालयमा आफ्ना शिक्षकले भनेका कुराहरू शिरोधार्य गर्छन् । यस्तोमा शिक्षकले बालमनोविज्ञानका सैद्धान्तिक कुराहरूलाई व्यवहारमा उतार्न हरसम्भव प्रयास गर्नुपर्छ र अभिभावकहरूलाई पनि यसबारे बेलाबेला जानकारी गराउनुपर्छ । करबलबाट पढाउने र लेखाउने कामले बालबालिकामा नकारात्मक र दूरगामी असर पर्छ भन्ने बहुसंख्यक अभिभावकलाई थाहा हुँदैन । पूर्वप्राथमिक र प्राथमिकतहको औपचारिक शिक्षाले नै विद्यार्थीहरूमा शिक्षाप्रतिको भोक जगाउँछ । उनीहरूले प्राप्त गर्ने औपचारिक शिक्षा रमाइलो र रुचिकर बनाउन घरमा अभिभावकले र विद्यालयमा शिक्षकले अनौपचारिक शिक्षणसकाइ गर्नु जरुरी छ ।"
घाइते साथीलाई नदीमा फालेर फरार,"(स्याङ्जा)  ट्र्याक्टरबाट खसेर घाइते भएका साथीलाई कालीगण्डकीमा फालेर भागेको आरोपमा प्रहरीले एक जनालाई पक्राउ गरेको छ । पक्राउ पर्नेमा गल्याङ नगरपालिका८ का सुनील राना छन् । घटनाका मुख्य आरोपित सोही ठाउँका २४ वर्षीय अमित परियार फरार छन् ।जिल्ला प्रहरीका डीएसपी राजेन्द्र अधिकारीका अनुसार गल्याङ९ पारीचौरस्थित बेलचौरसाँखर कच्ची सडकमा गत बिहीबार साँझ ढुंगा बोकेको लुअफ १०२० नम्बरको (अस्थायी नम्बर) ट्र्याक्टरबाट खसेर गल्याङ८ का १९ वर्षीय सहचालक गणेश गाहा घाइते भएका थिए । उनको टाउकोमा चोट लागेका थियो । ट्र्याक्टर चालक परियार र सहचालक रानाले घाइते गणेशलाई ट्र्याक्टरमा राखेछन्, अधिकारीले भने, पारीचौरबाट ट्र्याक्टर मोडेर फेरि साँखरस्थित कालीगण्डकी नदीको किनारमा लगेछन् र घाइते गाहालाई त्यहींबाट नदीमा फालिदिएछन् । आइतबार सूचना पाएपछि प्रहरी अधिकृतको टोली खोजतलासमा लागे पनि गाहा अहिलेसम्म नभेटिएका उनले बताए । घटनापछि सुनील पाल्पास्थित दिदीको घर पुगेर सबै कुरा सुनाएछन् । आफूले केही नगरेको र अमितले नदीमा बगाइदिएको बताएपछि दिदीले नै उनलाई प्रहरीको सम्पर्कमा ल्याएकी थिइन् । त्यसपछि पाल्पा प्रहरीले सोधपुछका लागि सुनीललाई नियन्त्रणमा लियो र हामीलाई खबर गर्यो, अधिकारीले भने, सोधपुछ गर्दा सुनीलले आफू पनि संलग्न रहेको र घाइते गाहालाई नदीमा फालेको स्वीकार गरेपछि उनीमाथि मुद्दा दर्ता गरिएको हो । उनलाई सोमबार जिल्ला अदालतबाट ७ दिनको म्याद थप गरेर अनुसन्धान गरिरहेको प्रहरीले जनाएको छ ।गाहाका परिवारलाई भने त्यतिबेलासम्म घटनाबारे कुनै खबर थिएन । परिवारको भनाइ उद्धृत गर्दै अधिकारीले भने, छोरो साथीसँग बाहिरै बढी हिँडडुल गर्ने भएकाले साथीकोमा गएर बसेको होला, आउला नि भनेका रहेछन् । घटनाको विषयमा ट्र्याक्टर धनीसमेत बेखबर रहेको पाइएको प्रहरीले जनाएको छ । फरार परियारको भने खोजी भइरहेको अधिकारीले बताए ।"
रातभर हात्तीलाई पहरा,"हात्तीले किन आक्रमण गर्छ ?हात्तीमा विद्यावारिधि गरेका नरेन्द्रमानबाबु प्रधानका अनुसार हात्ती सुरुमा मान्छेदेखि डराउँछ, धेरै जिस्क्यायो भने रिसाउँछ र आक्रमणमा उत्रन्छ । जम्काभेट भयो र भाग्ने अर्को उपाय छैन भने आक्रमण गर्छ, उनले भने । हात्तीको तौल ५ हजारदेखि ६ हजार किलो हुन्छ । त्यही हिसाबले उसको खान्की पनि बढी हुन्छ । खानपिनको जोहो गर्न उसको दौड पनि लामो हुन्छ । कुनै बेला हात्ती मेचीदेखि महाकालीसम्मै ओहोरदोहोर गर्थे । अहिले सबैतिर बस्ती विकास भएको छ । परम्परादेखि हिँड्ने बाटोमा भौतिक संरचना बनेका छन्, त्यहाँ हिँड्दा उसले अवरोध भएको महसुस गर्छ र संरचना पनि भत्काउँदै अघि बढ्छ, उनले भने । त्यसैले भौतिक संरचना बनाउँदा हात्तीलगायतका वन्यजन्तुका परम्परागत बाटालाई विनाश गर्न नहुने उनले बताए । कुनै बेला जंगल भएका स्थानमा अहिले बाली लगाइएको छ, प्रधानले भने, बाली खान जाँदा मान्छेले धपाउन खोज्छन्, त्यो बेलामा द्वन्द्व हुन्छ । कामु चिफ वार्डेन राम पनि आफूलाई अवरोध गरेको लागेपछि प्रतिकारस्वरूप आक्रमणमा उत्रनु हात्तीको बानी भएको बताउँछन् । कोसी नदीको बहाव क्षेत्रमा अवस्थित आरक्षमा मुख्यगरी ५३ प्रतिशत घाँसे मैदान, १० प्रतिशत जंगल क्षेत्र र ३७ प्रतिशत नदी तथा बलौटे क्षेत्र छ । आरक्षभित्र हात्तीका लागि पर्याप्त आहार छैन, रामले भने, उपयुक्त आहारको खोजीमा जंगली हात्ती बस्तीनजिकको बाली खान आकर्षित भइरहेका हुन्छन्, त्यही बेला दुर्घटना हुने गर्छ । कोसीटप्पु वन्यजन्तु आरक्ष र मध्यवर्ती क्षेत्रको पाँचवर्षे व्यवस्थापन योजना (२०७४२०७९) मा पनि ठूला प्रजाति संरक्षण गर्न उत्तरतर्फ चतरा पुल र दक्षिणमा कोसी ब्यारेजसम्म आरक्ष विस्तार गर्नुपर्ने योजना छ । ५ वर्षे व्यवस्थापन योजनामा जंगली हात्तीको संरक्षण र यसबाट हुने द्वन्द्व न्यूनीकरण, अर्धजंगली गाईभैंसी तथा खुला चरिचरन नियन्त्रण तथा सिमसारमा आश्रित घरधुरीलाई जीविकोपार्जनको व्यवस्थापन गरिने समेत उल्लेख छ । प्रतिनिधिसभाको कृषि, सहकारी तथा प्राकृतिक स्रोत समितिले पनि २०७६ मा स्थलगत अनुगमन गरी आरक्ष विस्तार गरी जंगल बढाउनका लागि जोखिमयुक्त बस्ती अन्यत्र सार्न सुझाएको छ । राष्ट्रिय निकुञ्ज विभागको योजना शाखा प्रमुख वेदकुमार ढकाल चुरेको घाँच र समथर भागमा भौतिक पूर्वाधार अन्धाधुन्ध हिसाबले बनाइँदा हात्तीको परम्परागत ओहोरदोहोरमै समस्या निम्तिएको तर्क गर्छन् । सडक र सहरीकरण विस्तार हुँदा हात्तीको पुरानो बाटो खण्डीकृत भइरहेको छ, उनले भने, त्यसैले अबको विकासमा अन्डरपास र ओभरब्रिजको अवधारणा ल्याउनैपर्छ ।कोसीटप्पु आरक्ष आसपास क्षेत्रमा २०६६ देखि २०७७ चैतसम्ममा हात्तीको आक्रमणबाट २७ जनाको मृत्यु भएको छ । २०७४ देखि २०७७ चैतसम्म मात्र हात्तीले १६ जनाको ज्यान लिएको छ भने ३२ जना घाइते भएका छन् । योबाहेक अवैध हिसाबले आरक्षभित्र प्रवेश गरेका व्यक्तिको पनि ज्यान गएको छ । भित्र ज्यान लिँदा भने आरक्षले राहत दिँदैन । आरक्षको बाहिरी क्षेत्र (मध्यवर्ती क्षेत्र) मा ज्यान लिएका व्यक्तिका हकमा परिवारलाई १० लाख र घाइते हुनेलाई २ लाख रुपैयाँसम्म राहत दिने कानुनी व्यवस्था छ । कति छन् जंगली हात्ती ?नेपालमा समूहगत रूपमा ओहोरदोहोर गर्ने हात्तीले नै बस्ती पसेर वितण्डा मच्चाउने गरेका छन् । प्रतिघण्टा ४३ किमि यात्रा गर्ने हात्तीले दिनमा १ सय ४० देखि २ सय १० किलोसम्म आहार खान्छ । हात्तीले पानीमात्रै दिनमा दुई सय लिटर पिउँछ । विश्वमा एसियाली र अफ्रिकी गरी हात्तीका दुई प्रजाति छन् । नेपालमा पाइने प्रजाति एसियाली हो । एसियालीभित्र पनि तीन उपप्रजाति हुन्छन् श्रीलंकन, इन्डियन र इन्डोनेसियन (सुमत्रन) । सन् २००८ सम्म नेपालका चार स्थानमा छरिएर रहेकामा हात्तीको समूह अहिले दुइटा क्षेत्रमा मात्र सीमित छ । पछिल्लो गणनाअनुसार प्राकृतिक बासस्थानमा नेपालमा २ सय २७ वटा हात्ती छन् । ३० वर्षअघिसम्म भने ५७ देखि ८५ को हाराहारीमा प्राकृतिक बासस्थानमा हात्ती थिए । त्यो संख्या १३ वर्षअघि भने १ सय ७ देखि १ सय ४५ सम्म पुगेको थियो । निजी र जंगली सफारीमा पर्ने सरकारी हात्ती यो भित्र पर्दैनन् । संरक्षित क्षेत्र (निकुञ्जआरक्ष) आसपासभन्दा बाहिरको मानवीय बस्ती क्षेत्रमा हात्तीले बढी विध्वंस निम्त्याएको विभिन्न अध्ययनको निष्कर्ष छ । अध्ययनअनुसार वन क्षेत्र सन् १९३० देखि १९७५ सम्म ३२५ प्रतिशतले घटेको छ भने सन् १९७५ देखि सन् २०२० सम्म १७७८ प्रतिशतले कम भएको पाइएको छ ।कामु चिफ वार्डेन रामका अनुसार नेपालका ४२ हजार ४ सय ५६ वर्ग किमि क्षेत्रमध्ये १२ हजार ६९ वर्गकिमि क्षेत्र मात्र हात्तीको उपयुक्त बासस्थान हो । हात्तीको उपयुक्त बासस्थान पछिल्लो समय विभिन्न कारणले खण्डीकृत भएको छ भने हात्ती हिँड्ने बाटो (करिडोर) अनियन्त्रित कृषि, सहरीकरणलगायतले अतिक्रमणमा परेको छ । यस्तै हात्तीले मन पराउने लहरा प्रजाति लोप भएका छन् । एसियाली हात्तीले ३ सय ४० वर्गकिमि क्षेत्र विचरण गर्छ ।"
"दुर्घटनापछि झडप, गोली लागी २ घाइते",टीकापुर (कास) बसको ठक्करबाट युवतीको मृत्यु भएपछि तनावग्रस्त बन्दा स्थिति नियन्त्रणमा लिन प्रहरीले चलाएको गोली लागेर दुई जना घाइते भएका छन् । धनगढीबाट टीकापुर गइरहेको ना७ख ८८३३ नम्बरको बसले ठक्कर दिँदा मंगलबार बिहान लम्कीचुहा नगरपालिका१ की २२ वर्षीया कमला देवकोटाको मृत्यु भएको हो । बच्चासँगै पैदल हिँडिरहेकी कमलाको घटनास्थलमै मृत्यु भएको प्रहरीले जनाएको छ । डेढ वर्षका छोरालाई सामान्य चोट लागेको छ ।घटनाको विरोधमा आफन्त र स्थानीयले लम्की चोकको ट्राफिक प्रहरीको गोलघर जलाएका थिए भने इलाका प्रहरी कार्यालयमा ढुंगा प्रहार गरेका थिए । उनीहरूले पूर्वपश्चिम राजमार्ग अवरुद्ध गरेका थिए । स्थिति साम्य पार्न प्रहरीले अश्रुग्यास तथा गोली प्रहार गरेको थियो । प्रहरीको गोली लागेर कैलाली लम्कीचुहा१ का २७ वर्षका कृष्ण प्याकुरेल र १८ वर्षका दीपक सन्ज्याल घाइते भएका हुन् । घाइतेलाई थप उपचारका लागि हेलिकप्टरबाट काठमाडौं लगिएको छ । ठक्कर दिने बस र चालक पक्राउ गरेको प्रहरीले जनाएको छ । झडपमा सशस्त्र प्रहरी नायब उपरीक्षक लाल विष्ट घाइते भएका छन् । मृतकका आफन्त र कर्णाली रिभर यातायात प्रालिबीच छलफल भए पनि बिनानिष्कर्ष टुंगिएको छ । क्षतिपूर्ति रकममा सहमति नभएको हो । शवलाई पोस्टमार्टमका लागि टीकापुर लगेको प्रहरीले जनाएको छ ।
स्कुल बस पल्टिँदा विद्यार्थीको मृत्यु,दाङ (कास) स्कुल बस दुर्घटना हुँदा मंगलबार तुलसीपुरमा एक विद्यार्थीको मृत्यु भएको छ । स्थानीय ज्ञानज्योति माध्यमिक विद्यालयको रा१क ४३३ नम्बरको बस तुलसीपुर१५ सरैयाडाँडामा दुर्घटना हुँदा १२ कक्षाकी छात्रा तुलसीपुर१६ की १९ वर्षीया सम्झना केसीको मृत्यु भएको हो । दुर्घटनामा घाइते २९ भएका थिए । बढी चोट लागेका चारबाहेक अरू राप्ती प्रादेशिक अस्पतालमा प्राथमिक उपचारपछि घर फर्किएको विद्यालयका सहायक प्रमुख मनोजकुमार केसीले बताए । बिहान विद्यार्थी लिएर तुलसीपुरको डुरुवाबाट विद्यालयतर्फ जाँदै गरेका बेला बस ब्रेक फेल भएर दुर्घटनामा परेको इलाका प्रहरी कार्यालय तुलसीपुरले जनाएको छ ।
बंगलादेश भ्रमणले द्विपक्षीय सम्बन्ध थप उचाइमा,"(काठमाडौं)  राष्ट्रपति विद्यादेवी भण्डारी बंगलादेशको दुईदिने राजकीय भ्रमण गरी मंगलबार स्वदेश फर्किएकी छन् । यो भ्रमणले दुई मुलुकबीचको द्विपक्षीय सम्बन्धलाई थप उचाइमा पुर्याउन मद्दत गरेको भ्रमण दलका सदस्य एवं परराष्ट्रमन्त्री प्रदीपकुमार ज्ञवालीले बताए । राष्ट्रपति भण्डारी बंगलादेशका समकक्षी मोहम्मद अब्दुल हमिदको मैत्रीपूर्ण निमन्त्रणामा त्यहाँका राष्ट्रपिता बंगबन्धु शेख मुजिबुर रहमानको जन्म शतवार्षिकी मनाउने कार्यक्रममा सहभागी हुन सोमबार ढाका गएकी थिइन् । भ्रमणकै अवसरमा दुई देशबीच चार क्षेत्रमा सहकार्य गर्ने समझदारी भएको छ । पर्यटन, संस्कृति आदानप्रदान (सन् २०२२२०२५), स्यानेटरी र फाइटो स्यानेटरी क्षेत्र (पशु र कृषिमा लाग्ने कीटनाशकको अनुसन्धान र औषधि) मा क्षमता अभिवृद्धि, बंगलादेशको रोहनपुरदेखि भारत पश्चिम बंगाल हुँदै सिंहबादसम्म थप रेल रुट र तेस्रो मुलुकसँग व्यापार गर्न ट्रान्जिट रुट मा सहकार्य गर्ने समझदारीपत्रमा हस्ताक्षर भएको हो ।राष्ट्रपति भण्डारीले बंगबन्धुको जन्म शतवार्षिकी कार्यक्रममा नेपालबंगलादेश सम्बन्ध एवम् बंगबन्धुको जन्म शतवार्षिकी शीर्षकमा मन्तव्य राखेकी थिइन् । त्यस अवसरमा उनले दुई देशबीचको मैत्रीपूर्ण सम्बन्धलाई अझ प्रगाढ बनाएर लैजानुपर्ने आवश्यकता औंल्याएको परराष्ट्रमन्त्री ज्ञवालीले जानकारी दिए । राष्ट्रपति भण्डारीले सोमबार बेलुकी बंगलादेशी समकक्षी हमिदसँग ढाकामा वार्ता गरेकी थिइन् । त्यस क्रममा दुई देशबीचको राजनीतिक सम्बन्धलाई सुढृढ गर्दै आर्थिक सम्बन्धलाई अझ गहिरो एवम् फलदायी बनाउँदै लैजाने कुराकानी भयो, ज्ञवालीले भने । उनीहरूबीच कृषि, संस्कृति, पर्यटनलगायत क्षेत्रको विकासका लागि आपसी सहकार्यका विषयमा कुराकानी भएको उनले जानकारी दिए । सोमबारै राष्ट्रपति भण्डारी र बंगलादेशकी प्रधानमन्त्री शेख हसिनाबीचको भेटघाटमा नेपालको जलविद्युत् बंगलादेशमा निर्यात, दुवै देशबीचको व्यापारमा वृद्धि एवम् सन्तुलन, हवाई सेवाको विस्तार, रेलसेवा तथा सडकमार्गको सुधारका विषयमा छलफल भएको थियो ।"
महिला बेचेको आरोपमा वृद्ध पक्राउ,काठमाडौं (कास) २८ वर्षअघि महिलालाई बेचबिखन गरेको आरोपमा प्रहरीको मानव बेचबिखन नियन्त्रण ब्युरोले भक्तपुरको सुडालबाट ६८ वर्षीय रामशरण पण्डितलाई पक्राउ गरेको छ । २०४९ सालतिर ठमेल क्षेत्रमा होटल तथा लजका लागि गाडी चलाउने उनले त्यतिबेला १८ वर्षीया युवतीलाई मुम्बईको कोठीमा २५ हजार भारुमा बेचेको अभियोग छ । हीरा लुकाइछिपाइ सीमापार गराएबापत ६ हजार भारु दिने प्रलोभनमा पारेर उनले ती युवतीलाई मुम्बई पुर्याएका थिए ।
खुवालुङलाई क्षति नगरी जेटबोट चलाउन सुझाव,"(मोरङ)  प्रदेश १ सभाका सदस्यलगायतको टोलीले मंगलबार खुवालुङ क्षेत्रको अवलोकन गरेको छ । प्रदेशसभा सदस्य तथा कांग्रेस सचेतक सूयर्माराज राई, अर्थ समितिका सभापति मोहन खड्का, उद्योग, पर्यटन तथा वतावरण समितिका सभापति सीता थेबे, प्रदेशसभा सदस्य एवं पूर्वआर्थिक मामिला तथा योजना मन्त्री इन्द्रबहादुर आङ्बो, राजन राईको टोलीले निरीक्षण गरेको हो । उनीहरूले खुवालुङको संरक्षण गर्दै उत्तर र दक्षिणमा रहेका ढुंगा हटाएर जेटबोट सञ्चालन गर्न मिल्ने धारणा राखे । कांग्रेस सचेतक राईले खुवालुङलाई बचाएर धर्म, संस्कृति, परम्पराको राज्यले संरक्षण गर्नुपर्ने बताए । विकासको नाममा विनाश गर्नु हुँदैन, उनले भने, खुवालुङको इतिहास मास्न र भत्काउन नहुने खालका विकल्प पनि रहेकाले यसतर्फ सरकारी ध्यान पुग्नु आवश्यक छ । जल यातायातको विकास गर्ने उद्देश्यका साथ किरातीहरूको आस्थाको धरोहर खुवालुङ मास्ने सरकारी नीति गलत भएको पूर्वआर्थिक मामिला तथा योजनामन्त्री आङ्बोले बताए । खुवालुङ संरक्षण गरेर पनि जल यातायात चलाउन सकिने अवस्था रहेकाले यसको संरक्षण सँगै पर्यटकीय क्षेत्रका रूपमा विकास गर्नुपर्छ, उनले भने । उद्योग, पर्यटन तथा वातावरण समितिका सभापति सीता थेबेले संस्कृति र सभ्यतासँग जोडिएको खुवालुङलाई क्षति नगरी जेटबोट सञ्चालनको विकल्प खोज्न सुझाइन् । खुवालुङ जोगाएर पनि ठूला आकारका जेटबोट सञ्चालन गर्न सकिने उनको भनाइ छ ।प्रदेश १ सरकारका प्रवक्ता एवं आन्तरिक मामिला तथा कानुनमन्त्री हिक्मत कार्कीले धार्मिक सम्पदा मास्ने सरकारी नियत नभएको प्रस्ट पारेका छन् । खुवालुङ हटाउने या फुटाउने सरकारको कुनै योजना नरहेको बताएका छन् । कुनै पनि जाति, समुदायको धार्मिक आस्थामाथि आक्रमण गर्ने सरकारको नीति छैन, उनले भने, केही राजनीतिक दलका नेताले खुवालुङको विषयलाई उचालेर राजनीतिक रंग दिन खोज्नु गलत हो ।सुनसरीको बराह क्षेत्रबाट एक किलोमिटर माथि अरुण, तमोर र दूधकोसी नदी मिसिएको ठाउँमा खुवालुङ छ । करिब २० फिट चौडाइको उक्त ढुंगो नदीको बीच भागमा गाडिएर बसेको छ । प्रधानमन्त्री केपी शर्मा ओलीले उक्त ढुंगा (खुवालुङ) क्रेन लगाएर हटाएर सप्तकोसी नदीमा जेटबोट सञ्चालन गर्ने अभिव्यक्ति दिएका थिए । किरात राई यायोक्खा सुनसरीका अध्यक्षसमेत रहेका खुवालुङ क्षेत्र भेला आयोजक समितिका संयोजक बलराम राईले खुवालुङको संरक्षणसँगै वैकल्पिक व्यवस्था गरेर जेटबोट सञ्चालन गर्न सुझाव दिए । प्रदेश सरकारले चालु आर्थिक वर्षमा जेटबोट सञ्चालनमा बाधक रहेको ढुंगा हटाउन बजेट विनियोजन गरेपछि र प्रधानमन्त्रीको अभिव्यक्तिपछि खुवालुङ संरक्षणका लागि विभिन्न क्षेत्रबाट अभियान चलिरहेको छ ।"
जसलाई काम गर्न उमेरले छेकेन,"(वीरेन्द्रनगर)  उमेरले ६३ वर्ष नाघिन् । बुढेसकालले छोए पनि उनको काम गर्ने जोस र जाँगर भने युवावस्थाको जस्तै छ । डोल्पाको जगदुल्ला गाउँपालिकाकी उपाध्यक्ष अमृता लामालाई बुढेसकालको भन्दा पनि आफूलाई जिताएका मतदाताको बढी चिन्ता छ । उनको दैनिकी जनताका समस्या सुन्दै, हेर्दै र समाधानको बाटो खोज्दैमा बित्छ । म बूढी मुन्छेलाई पनि सपै जनताले भोट गरेर जितायो, स्थानीय लबजमा उनले भनिन्, ज्याकै काम गर्छु भनेर नै सबैले मलाई विश्वास गर्या हुन्, त्यही भएर मैले कसैलाई नराम्रो नगरी काम गर्याछु ।२०२३ सालतिर ५ कक्षासम्म अध्ययन गरेको सम्झिने लामाले नेपाली अक्षर पढ्न सक्छिन् । अक्षर पढ्न सक्ने भए पनि उनले गाउँपालिकाको बजेट भाषण गर्दिनन् । बुढेसकाल भएर होला मेरो बोली बुज्दिनन् जनता, उनले भनिन्, वडाध्यक्षलाई पालो लगायाछु, उन्ले नै मेरो सट्टामा बजेट भाषण पढ्छन् । लामा समुदायकी भए पनि उनी स्थानीय लबज मिसाएर नेपाली भाषा बोल्छिन् । महिला समूहमा ११ वर्ष अध्यक्ष भएकाले पनि लामालाई जनप्रतिनिधि भएर काम गर्न सहज भयो । उनी माओवादी केन्द्रबाट ५ सय १९ मतका साथ उपाध्यक्षमा विजयी भएकी हुन् । पहिले आफूलाई विश्वास नगर्नेले अहिले काममा साथ दिइरहेको उनको भनाइ छ । धेरै नपढेकी, बूढी देख्दा कसैले काम गर्न सक्दिन भनेका थिए, उनले भनिन्, तर अहिले सबैले मेरो कामको तारिफ गर्छन् ।पालिका उपप्रमुखले न्यायिक समिति, योजना तथा अनुगमन, बजेट कार्यान्वयन तथा सुपरिवेक्षण समितिलगायत १३ वटा समितिको नेतृत्व गर्नुपर्छ । कुनै शैक्षिक योग्यता हासिल नगरे पनि कर्णालीका केही स्थानीय तहका जनप्रतिनिधि काम गर्दै र सिक्दै अघि बढेका छन् । जुम्लाको सिँजा गाउँपालिका उपाध्यक्ष जन्मकन्या खत्री पनि ६२ वर्ष पुगिन् । जनप्रतिनिधि हुनुभन्दा अघि स्वास्थ्य स्वयंसेविका भएर काम गरेकाले उनलाई जनताका बीचमा गएर काम गर्न कुनै अप्ठ्यारो छैन । यो उमेरमा धेरै काम नगर भन्छन्, उनले भनिन्, तर आफूलाई पाएको जिम्मेवारी पूर्णरूपले निभाउँ भन्ने लाग्छ ।२०७४ को स्थानीय तह निर्वाचनमा १ हजार ४ सय ११ मत ल्याएर खत्री एमालेबाट विजयी भएकी हुन् । उमेरले ज्येष्ठ भए पनि आफूहरूका लागि संविधानले व्यवस्था गरिदिएकाले नयाँ जिम्मेवारी सम्हाल्ने मौका मिलेको उनको भनाइ छ । कर्णालीमा सामान्य लेखपढ गरेका जनप्रतिनिधिको संख्या धेरै भए पनि ज्येष्ठ जनप्रतिनिधि लामा र खत्रीमात्रै हुन् । यी दुई महिलाले गाउँपालिकामा महिला स्वरोजगार, बालविवाह न्यूनीकरण, सुरक्षित मातृत्वलगायत अन्य विकासका कामलाई प्राथमिकता दिएका छन् । जगदुल्ला गाउँपालिकामा महिलालाई आत्मनिर्भर बनाउन सिलाइकटाइ, ढाका बुनाइसँगै अल्लो उद्योग सञ्चालनमा ल्याउने तयारी भएको उपाध्यक्ष लामाले बताइन् ।न्यायिक समितिमा पनि डटेर काम गरेको भन्दै उनले अहिलेसम्म कुनै पनि मुद्दा जिल्लामा पठाउन नपरेको उल्लेख गरिन् । आफैंले कानुन नपढे पनि न्यायिक समितिको जिम्मेवारी पाएपछि कानुनसम्बन्धी किताब पढ्दै विवाद मिलाउँदै आइरहेकी छु, उनले भनिन् । उनीहरूको कामप्रति मतदातासमेत खुसी छन् । उमेरले वृद्ध भए पनि लामाको नेतृत्व क्षमता उदाहरणीय भएको स्थानीय सर्वजित लामाले बताए । ६० नाघेपछि अधिकांशले डाँडामाथिको घाम भइयो भन्छन्, उनले भने, तर हाम्रो उपाध्यक्षको जोस र जाँगर युवाको भन्दा कम छैन । सिँजा गाउँपालिका अध्यक्ष देवलसिंह रावलका अनुसार उपाध्यक्ष खत्री पहिलेदेखि नै इमानदार भएर काम गर्ने महिला हुन् । मिलेर काम गर्न सक्ने क्षमता उहाँमा छ, उनले भने, अस्वस्थ भए पनि आज (मंगलबार) एउटा योजनाको अनुगमनमा जानुभएको छ ।"
ढोरपाटनमा ८ सिकारीलाई अनुमति,"(बागलुङ)  नेपालको एकमात्र सिकार आरक्ष ढोरपाटनमा सिकारका लागि आठ सिकारीले अनुमति पाएका छन् । जसमध्ये सबैभन्दा धेरै स्पेनका तीन जना सिकारी छन् । त्यसबाहेक फ्रान्सका दुई जना, रसिया, अमेरिका र युक्रेनका एकएक जना सिकारीले पनि अनुमति पाएका छन् । आरक्षका प्रमुख संरक्षण अधिकृत वीरेन्द्रप्रसाद कँडेलका अनुसार चालु आर्थिक वर्षको दोस्रो सिजनमा ८ नाउर र ४ वटा झारलको सिकार गर्न पाइनेछ । बिहीबारबाट सिकार गर्न खुला हुनेछ ।अन्तर्राष्ट्रिय बोलपत्र आह्वान गरेर स्वीकृत भएका सिकारीले मात्रै ढोरपाटनमा सिकार खेल्न पाउने प्रावधान छ । राष्ट्रिय निकुञ्ज तथा वन्यजन्तु संरक्षण विभागले यस पटक १० नाउर र ६ वटा झारलका लागि बोलपत्र खुलाएको थियो । कोरोना संक्रमणको जोखिम नहटेको तथा सिकारी आउने देशमा समेत अझै लकडाउन भएकाले बोलपत्र स्वीकृत गर्दा संख्या घटेको हो । नेपालस्थित सिकार कम्पनीअन्तर्गत सबैभन्दा धेरै नेपाल ट्राभस एक्सपिडिसन प्रालिले ४ नाउर र २ झारलको सिकार अनुमति पाएको छ । त्यस्तै, ग्लोबल सफारिज नेपाल प्रालिले ३ नाउर र १ झारल, हिमालयन सफारिजले १ झारल र १ नाउरको सिकार गर्न अनुमति पाएको छ ।गत वर्ष दोस्रो सिजनमा बोलपत्र स्वीकृत भएर पनि लकडाउनका कारण सिकारी आउन सकेका थिएनन् । चालु वर्षको पहिलो सिजनमा पनि लकडाउनकै कारण सिकार हुन सकेको थिएन । यस पटक पनि युरोपियन मुलुकमा कोरोना संक्रमण बढिरहेकाले उल्लेख्य बोलपत्र नआएको हो । यसरी आएका सिकारीले आरक्षणमा २१ दिनसम्म बस्ने, घुम्ने र सिकार गर्न पाउने व्यवस्था छ । विभागमा राजस्व बुझाएर अनुमति लिएका सिकारीले आउजाउ, बसाइ र सिकार खर्च आफैं व्यहोर्नुपर्छ ।आरक्षलाई ७ वटा ब्लकमा बाँडिएको छ । हरेक वर्ष फरकफरक ब्लकमा सिकार अनुमति दिने गरिएको छ । तर दरबन्दी अभावले ब्लकको सुरक्षा र प्रशासनमा सास्ती भइरहेको कँडेलले बताए । बाहिरी सुरक्षाका लागि भने नेपाली सेनाको गुल्म स्थापना भएको छ । अझै तीनचार स्थानमा सेनाको पोस्ट पुग्न सकेको छैन, कँडेलले भने, चोरी सिकार शून्य बनाउन सुरक्षा पोस्ट माग गरेका छौं ।ढोरपाटन बागलुङ सदरमुकामदेखि १३० किलोमिटर पश्चिममा पर्छ । १ हजार ३ सय वर्गकिमिमा फैलिएको आरक्षमा अहिलेसम्म मध्यवर्ती क्षेत्र घोषणा हुन सकेको छैन । मध्यवर्ती घोषणा भएमा संकलन हुने राजस्वको ५० प्रतिशतसम्म रकम स्थानीय विकासमा खर्च गर्नुपर्ने प्रावधान छ । आरक्षणका अनुसार यहाँ बर्सेनि ५ करोड रुपैयाँसम्म राजस्व संकलन हुने गरेको छ । ढोरपाटनमा रातो पान्डा, डाँफे, चितुवा, घोरल, मृगलगायत दर्जनौं संरक्षित पशुपन्छीसमेत पाइन्छन् ।"
चितुवाको छाला समात्न नक्कली ग्राहक,"लमजुङ (कास) झन्डै दुई साताअघि लमजुङ प्रहरी प्रमुख डीएसपी गंगाबहादुर थापालाई एउटा फोन आयो, यहाँ मान्छेसँग बाघको छाला छ । तर, त्यो बाघको नभई चितुवाको छाला थियो । डीएसपीले सादा पोसाकमा दुई प्रहरीलाई दोर्दी गाउँपालिका८ ढोडेनीको सिमी गाउँ पठाए । गाउँमा बुझ्दा स्थानीय मनराज गुरुङले चितुवाका छाला राखेको पक्का भयो । अनि नक्कली ग्राहक बनेर प्रहरी पुगे । मनराज छाला र हड्डीको मूल्य ३५ हजार रुपैयाँमा बिक्री गर्न राजी भए । उनलाई लिएर झर्ने क्रममा बाटोमा प्रहरीसँग जम्काभेट भयो । चितुवाका छाला र हड्डीसहित सोमबार पक्राउ गरिएका गुरुङलाई डिभिजन वन कार्यालयमा बुझाइएको छ । सहायक वन अधिकृत राजकुमार श्रेष्ठका अनुसार प्रहरीबाट वयस्क चितुवाको सिंगो छाला र २ किलो ९० ग्रामको हड्डी प्राप्त भएको छ ।"
खोर भत्काएर भाग्यो बाघ,"(बर्दिया)  बर्दिया राष्ट्रिय निकुञ्जले नियन्त्रणमा लिएर बाँके निकुञ्जस्थित खोरमा थुनेको बाघ भागेको छ । गत चैत ५ गते नियन्त्रणमा लिई बाँके निकुञ्जको खैरी पोस्टको टाइगर होल्डिङ सेन्टर (उद्धार केन्द्र) मा थुनिएको बाघ मंगलबार बिहान फलामे डन्डी भाँचेर भागेको हो । बाँके निकुञ्जका प्रमुख संरक्षण अधिकृत श्याम साहका अनुसार फलामे डन्डीसहितको खोर भत्काएर बाघ उत्तरतर्फ भागेको छ । उद्धार केन्द्रमा बाघ अनुगमनका लागि दुईवटा सीसी क्यामेरा राखिएको थियो । सीसी क्यामेराको फुटेजबाट बाघ भागेको जानकारी पाएपछि खोजी गरे पनि नभेटिएको उनले बताए । २०७४ मा बाघ थुन्ने फलामे खोर निर्माण भएको थियो । पहिलोपटक बर्दियाबाट ल्याइएको बाघ उक्त खोरमा थुनिएको थियो । खोरको अवस्था नै नबुझेर बाघलाई थुनिएको निकुञ्जका कर्मचारीले बताए । मर्मतसम्भार नहुँदा खोर थोत्रो भइसकेको थियो । सोमबार दिउँसो पशु चिकित्सकले बाघको स्वास्थ्य अवस्थाबारे जानकारी लिएको थियो । दिउँसो दिइएको आहारा पनि बाघले खाएको प्रमुख संरक्षण अधिकृत साहले बताए । वयस्क बाघ खोरबाट भागेपछि निकुञ्ज आसपासका बस्तीका बासिन्दा आतंकित छन् । वन्यजन्तु विशेषज्ञ डा नरेश सुवेदीले सर्वसाधारणलाई जंगलमा नजान आग्रह गरेको बताए । बाघलाई नियन्त्रणमा लिन राष्ट्रिय प्रकृति संरक्षण कोषको टोली परिचालित भएको छ, उनले भने, बाघ प्राकृतिक बासस्थानतर्फ गएकाले फर्केर गाउँबस्तीमा पस्ने सम्भावना कम छ । बर्दियाको मधुवन नगरपालिका३ गौरी सामुदायिक वनबाट डार्ट गरी उक्त पाटेबाघलाई बाँके निकुञ्जको खोरमा ल्याइएको थियो । मधुवन३ खाता जैविक मार्गमा यस वर्ष बाघको आक्रमणमा ६ जनाको मृत्यु भएपछि राष्ट्रिय प्रकृति संरक्षण कोषको प्राविधिक टोली खटिएको थियो । नरभक्षी बाघलाई खोज्ने क्रममा उक्त भालेलाई टोलीले नियन्त्रणमा लिएको थियो । तर मान्छे मार्न पल्केको बाघ त्यही नै हो भन्ने पुष्टि भने भएको थिएन । बेहोस बनाउन सुई दिएर नियन्त्रणमा लिइएको उक्त बाघको अगाडिका खुट्टाका नंग्रा थिएनन् । उक्त बाघले मधुवन आसपास क्षेत्रका किसानको घरपालुवा पशुचौपाया मारेको भने पुष्टि भएको थियो । बर्दियामा बाघले दुई वर्षयता १७ र बाँकेमा २ गरी १९ जनाको ज्यान लिइसकेको छ । बर्दिया निकुञ्जमा बाघ थुन्ने खोर एउटै छ । उक्त खोरमा गत कात्तिक महिनामा गेरुवा गाउँपालिकाको मध्यवर्ती क्षेत्रबाट नियन्त्रणमा लिइएको भाले बाघलाई थुनिएको छ । बर्दिया निकुञ्जका प्रमुख संरक्षण अधिकृत विष्णु श्रेष्ठले भाले बाघहरूलाई एउटै खोरमा राख्दा आपसमा जुधेर घाइते हुने र मर्ने जोखिम हुने बताए । यस वर्ष तीनवटा भाले बाघ नियन्त्रणमा लिइएको छ । करिब साताअघि गेरवामा समातिएको भाले पाटेबाघ खोरको अभावमा निकुञ्जको उद्धार केन्द्र रम्मापुरमा राखिएको छ । खोर नपुगेकाले जैविकमार्गबाट नियन्त्रणमा लिएको एउटा बाघ बाँके निकुञ्जमा पठाइएको थियो । बाघ भागेको घटना छानबिन गरी दोषीमाथि कडा कारबाही हुनुपर्ने बाँकेका प्रमुख जिल्ला अधिकारी रामबहादुर कुरुम्बाङले बताए । घटनाका सम्बन्धमा बेलुकीसम्म निकुञ्जले जानकारी दिएको छैन, उनले भने, यो गम्भीर लापरबाही हो । यसैबीच बाँकेस्थित पूर्वपश्चिम राजमार्गको कोहलपुरदेखि बाँकेसँग सीमा जोडिएको दाङको सिमानासम्म सुरक्षा व्यवस्था कडा पारिएको छ । बाँके निकुञ्जस्थित राजमार्गमा दुईपांग्रे सवारीसाधन एक्लाएक्लैको साटो समूहमा मात्रै चलाउन दिइएको छ । बाघभन्दा भोकको डरबर्दियाको मधुवन३ का ६२ वर्षीय धनबहादुर बुढाको खेतीबाहेक आम्दानीको अर्को स्रोत छैन । खेतीपातीका लागि पाँच कट्ठा जमिन छ । हात्तीले बर्सेनि बाली सखाप पार्न थालेपछि आजित थिए । अन्न बाली लगाउन छाडेर निजी वन हुर्काए । हुर्किएको आफ्नै वन यतिबेला उनका लागि ज्यानको जोखिम बनेको छ ।वन आसपास आएर बाघ बस्न थालेपछि उनीसँगै गाउँले त्रासमा छन् । बाघ बस्तीमा आएर आक्रमण गर्न थालेपछि उठीबास हुने अवस्थामा पुगेको उनले बताए । दुई दशकअघि विश्व वन्यजन्तु कोष (डब्लूडब्लूएफ) ले खाता क्षेत्रका सामुदायिक वनलाई जैविकमार्ग बनाइएको थियो । नेपालसँग सीमा जोडिएको भारतको कतरियाघाट वन्यजन्तु आरक्ष जोड्ने यो मार्ग भएर अहिले वन्यजन्तु ओहोरदोहोर गर्छन् ।वन संरक्षणमा तनमन लगाएर सहयोग गरियो । वन्यजन्तु कोषले स्थानीय बासिन्दालाई आयआर्जनका लागि सक्दो सहयोग गर्ने बचन दिए पनि सहयोग त परैको कुरा अहिले बाघले मानिस खाँदा फर्केर सोध्न कोही आएनन्, उनले गुनासो पोखे । उनीजस्तै यहाँका अधिकांश बासिन्दाको नाममा पाँच कट्ठाका दरले जग्गा छ । चारैतिर जंगलले घेरिएको बस्तीमा आयआर्जन भनेको बस्तुभाउ पालेर बेच्दा हुने हो । स्थानीय रूपा खनालले बस्तुभाउ पालेकाले बाध्य भई जंगल जानुपरेको बताइन् । घाँसदाउरा गर्न नपसी हुँदैन, अब वन पस्नै डर छ, उनले भनिन् पहिलेपहिले हात्ती र चित्तलले अन्नबाली सखाप पारे, अहिले बाघले मान्छे नै मार्न थाल्यो ।वनसँगैको सुकुम्बासी बस्तीमा ६० घरधुरी छन् । अधिकांशको खेतीपातीबाहेक गुजाराको विकल्प छैन । वन्यजन्तु जोगाउन ठूलो धनराशि खर्च गरिए पनि मानिसको जीउज्यान र बालीनाली क्षति हुँदा ती सरकार र संरक्षणकर्मीका संस्थाले चासो नदिएको गुनासो स्थानीयको छ । खाताका संरक्षणकर्मी कुलराज बुढाले वन्यजन्तुको व्यवस्थापन र मानिसको सुरक्षामा सम्बन्धित निकायले काम नगर्दा यस क्षेत्रमा स्थानीय बासिन्दालाई वन्यजन्तुका कारण संकट बढेको बताए ।मान्छे र बस्तुभाउ मार्न थालेपछि हालै राष्ट्रिय निकुञ्जले यहाँबाट एउटा बाघ नियन्त्रणमा लिएको थियो । त्यसपछि पनि स्थानीयवासी ढुक्क छैनन् । कोठियाघाटमा सोमबार पनि बाघ ओहोरदोहोर गरेको देखिएको उनीहरूले बताएका छन् । सामुदायिक वन महासंघका सचिवालय सदस्य मोहम्मद कर खाँले यहाँका बासिन्दा बाघबाट ढुक्क हुने अवस्था नरहेको बताए । वन्यजन्तुको व्यवस्थापन र स्थानीयको आयआर्जनका लागि उचित प्रबन्ध नभएसम्म संरक्षणका काम दिगो हुन सक्दैन, उनले भने, ती दुवै कुरासँगै मानिसको सुरक्षाको ग्यारेन्टी हुनुपर्छ ।बाघले मान्छेमाथि आक्रमणका घटना बढेपछि खाता जैविकमार्ग क्षेत्रमा विद्युतीय तारबार लगाउन सर्भेको काम सुरु भएको छ । लुम्बिनी प्रदेश सरकारको करिब २५ लाखको सहयोगमा खाता जैविकमार्गको भगरैया, कोठियाघाट, धनौरालगायत ठाउँमा विद्युतीय तारबार लगाउने तयारी गरेको जिल्ला वन कार्यालयले जनाएको छ । खाता जैविकमार्गस्थित वन कार्यालयका सहायक वन अधिकृत सन्तोष चौधरीले १ किमि ८ सय मिटरमा तारबार लगाउने योजना रहेको बताए ।गेरुवा गाउँपालिका र बर्दिया निकुञ्जले बाघको आतंक रोक्न १६ किमि क्षेत्रमा विद्युतीय तारबार लगाउने बताएका छन् । गेरुवाको एक करोड ८० लाख र निकुञ्जको ४१ लाख रुपैयाँ सहयोगमा तारबार गरिने प्रमुख प्रशासकीय अधिकृत काशीप्रसाद पंगेनीले बताए । आगामी असार महिनाभित्र तारबारको काम पूरा गर्ने लक्ष्य छ ।"
पश्चिमा देशद्वारा चीनलक्षित प्रतिबन्ध,"ब्रसेल्सबेइजिङ (एजेन्सी) मुस्लिम समुदायको अधिकार हनन गरेको भन्दै पश्चिमा देशहरूले चिनियाँ अधिकारीमाथि प्रतिबन्ध लगाएका छन् । चीनले मुस्लिम अल्पसंख्यक उइगुरलाई पश्चिमोत्तर क्षेत्र सिनजियाङका शिविरहरूमा थुनामा राखेको छ । शिविरमा राखिएकाहरूलाई यातना दिइएको, बलपूर्वक श्रममा लगाइएको र यौन दुर्व्यवहार गरिएको भन्दै बारम्बार समाचारहरू सार्वजनिक हुने गरेका छन् । युरोपेली संघ, बेलायत, अमेरिका र क्यानाडाले आपसमा समन्वय गरी चीनविरुद्ध आर्थिक प्रतिबन्धहरू लगाएका हुन् । चीनले उक्त आरोपको खण्डन गर्दै आएको छ । आफूविरुद्धको कदमको प्रतिक्रिया स्वरूप चीनले पनि युरोपेली अधिकारीहरूमाथि प्रतिबन्ध लगाएको जनाएको छ । आतंकवादसँग जुध्नका लागि पुनः शिक्षा दिने उद्देश्यले त्यस्ता शिविरहरू सञ्चालनमा ल्याइएको चीनको दाबी छ । युरोपेली संघले वरिष्ठ अधिकारी लक्षित प्रतिबन्धको घोषणा गरेपछि चीनले मिथ्या सूचना र असत्यमा आधारित भएर त्यस्तो कदम चालिएको बताएको थियो । तर बेलायती विदेशमन्त्री डोमिनिक राबले उइगरमाथिको व्यवहार आधारभूत मानवअधिकाप्रतिको डरलाग्दो हनन गर्ने खालको भएको बताएका छन् ।विदेशमन्त्री राबले सिनजियाङमा उइगर मुस्लिममाथि भएको दुर्व्यवहार हाम्रो समयकै मानवअधिकारको एउटा नराम्रो संकट भनेका छन् । अमेरिकी विदेशमन्त्री एन्टनी ब्लिंकनले एक विज्ञप्ति जारी गर्दै चीनले मानवताविरुद्ध नरसंहार र अपराध गरेको बताएका छन् ।क्यानाडाका विदेशमन्त्रीले भनेका छन्, बढ्दो प्रमाणहरूले प्रणालीगत र राज्यकै अगुवाइमा चिनियाँ अधिकारीहरूले मानवअधिकार हनन गरेको संकेत गर्छ । उइगरमाथि चीनको व्यवहारलाई लिएर अन्तर्राष्ट्रिय छानबिन बढेका बेला यी प्रतिबन्धहरू लगाइएका हुन् । उइगर मुस्लिमको मानवअधिकार हनन भएको आरोप लागेका सिनजियाङका वरिष्ठ अधिकारीलाई यात्रामा प्रतिबन्ध गरिएको तथा उनको सम्पत्ति रोक्का गर्ने जनाइएको छ । त्यसरी प्रतिबन्ध लगाइएका व्यक्तिहरूमा सिनजियाङका जनसुरक्षा ब्युरोका निर्देशक, कम्युनिस्ट पार्टीको स्थायी कमिटीका सदस्य, पार्टीका उत्पादन तथा निर्माण विभागका सचिव, पार्टीका उत्पादन तथा निर्माण विभागका इन्चार्ज र सिनजियाङस्थित पार्टी पूर्वप्रमुख छन् ।प्रतिक्रियामा चीनले १० जनामाथि प्रतिबन्ध लगाउने घोषणा गरेको छ । प्रतिबन्धमा परेकाहरूमा चीनका लागि युरोपेली संसद्को प्रतिनिधिमण्डलका प्रमुख जर्मन राजनीतिज्ञ रेइनहार्ड बुटिकोफर, सिनजियाङप्रति चिनियाँ नीतिबारेका विज्ञ एड्रियान जेन्ज र स्विडेनका विद्वान् जोर्न जर्देनलगायत छन् । त्यस्तै, चीनले आफ्नो सार्वभौमसत्तामाथि आघात पुर्याउने तथा गलत सूचना फैलाउने युरोपस्थित ४ वटा संस्थालाई पनि प्रतिबन्ध लगाउने जनाएको बीबीसीले उल्लेख गरेको छ । चीनको प्रतिबन्ध लागेका व्यक्तिहरूले कुनै पनि प्रयोजनका लागि चीनमा प्रवेश गर्न नपाउने जनाइएको छ । युरोपेली संघले तीन दशकयता चीनविरुद्ध प्रतिबन्ध लगाएको थिएन । सन् १९८९ चीनमा लोकतन्त्र समर्थक प्रदर्शनकारीमाथि सेनाले गोली चलाएपछि मानवअधिकार हननको विषयलाई लिएर युरोपेली संघले चीनविरुद्ध प्रतिबन्ध घोषणा गरेको थियो । उइगर र अन्य अल्पसंख्यक समुदायका १० लाखभन्दा बढी मानिसलाई सिनजियाङमा बनाइएका शिविरमा थुनामा राखिएको अनुमान छ । चीनकै सबैभन्दा ठूलो क्षेत्र सिनजियाङ सिद्धान्तः स्वायत्त क्षेत्र भए पनि व्यवहारमा केन्द्र सरकारको ठूलो हस्तक्षेप छ ।"
हिन्दप्रशान्त क्षेत्रमा उपस्थिति बढाउँदै बेलायत,"(लन्डन)  बेलायतले हिन्दप्रशान्त (इन्डो प्यासिफिक) क्षेत्रमा आफ्नो उपस्थिति बढाउने योजनासहित राष्ट्रिय सुरक्षा तथा अन्तर्राष्ट्रिय नीति सार्वजनिक गरेको छ । हालै प्रकाशित ११४ पृष्ठ लामो दस्ताबेजमा बेलायतका चार प्रमुख रणनीति समावेश छन् । युरोपेली संघ छाडेपछि बेलायतले विश्व रंगमञ्चमा बेलायतको प्रभाव र साख खस्कन सक्ने अनुमानबीच बेलायत सरकारले आफ्नो भूमिका विस्तार गर्न नयाँ नीति ल्याएको जानकारहरू बताउँछन् । नयाँ नीतिमा हिन्दप्रशान्त क्षेत्रमा सुरक्षा र प्रतिरक्षासम्बन्धी गतिविधिहरू क्रियाशील पार्दै लाने बेलायतको योजना छ । तर परराष्ट्र नीतिलाई अन्तर्राष्ट्रिय सहयोगसँग जोडेको, वैदेशिक सहायता घटाएको र आफ्नो सैन्य संख्या कटौती गर्ने प्रस्ताव गरेको भन्दै नयाँ नीतिको आलोचना भइरहेको छ । बेलायतको नयाँ नीतिमा पहिलो विज्ञान र प्रविधिलाई राष्ट्रिय सुरक्षाको अभिन्न अंगका रूपमा अगाडि बढाउने, दोस्रो खुला समाज र अर्थतन्त्रहरू मौलाउन सकून् भन्ने उद्देश्यले अन्तर्राष्ट्रिय संस्था र नियमहरूलाई मजबुद बनाउने, तेस्रो खुलापनको फाइदालाई विस्तार र बेलायती जनताको सुरक्षा गर्न आफ्ना सहयोगी र साझेदारहरूसँग काम गर्दै देशभित्र र बाहिर पनि सुरक्षा र प्रतिरक्षालाई बलियो बनाउने तथा चौंथो मौसमजन्य प्रकोपदेखि साइबर हमलासम्मका खतरा रोक्न र तीविरुद्ध तयारी गर्न क्षमता बढाउने उल्लेख छ ।प्रधानमन्त्री बोरिस जोन्सनले कोरोना भाइरसजस्ता चुनौती तथा बदलिँदो विश्व परिवेशको सिलसिलामा परराष्ट्र, रक्षा, सुरक्षा र विकासलाई समेटेर नयाँ एकीकृत नीति ल्याइएको बताएका छन् । उनले जलवायु परिवर्तन तथा जैविक विविधताको क्षति आफ्नो एक नम्बरको अन्तर्राष्ट्रिय प्राथमिकता हुने जनाए । उनले मुलुकको वित्तीय स्थितिमा सुधार आए पछि बेलयातले आफ्नो कुल राष्ट्रिय आयको ०७ प्रतिशत वैदेशिक सहायताको रूपमा प्रदान गर्ने जनाएका छन् । भाइरसका कारण अर्थतन्त्रमा चुनौती थपिएपछि उनको सरकारले अहिले वैदेशिक सहायतालाई कुल राष्ट्रिय आयको ०५ प्रतिशतमा झारेको छ । जोन्सनले सन् २०२५ सम्म विश्वभरि थप ४ करोड छात्रालाई विद्यालय पठाउन बेलायतले सहयोग गर्ने घोषणा पनि गरे । विश्वभरि मध्यम आय भएको जनसंख्या सन् २०१८ मा ३ अर्ब ८० करोड रहेकामा सन् २०३० मा त्यो बढेर ५ अर्ब ३० करोड पुग्ने अनुमान गरिएको छ । त्यसैले उदीयमान अर्थतन्त्रहरूसँग व्यापार विस्तार गर्ने बेलायतको लक्ष्य छ । दस्ताबेजमा दुई ठूला एसियाली मुलुकहरू चीन र भारतको पटकपटक चर्चा गरिएको छ । दस्ताबेजमा आगामी दशकमा इन्डो प्यासिफिक क्षेत्रको भूराजनीतिक तथा आर्थिक महत्त्व अरू बढ्ने उल्लेख गर्दै ब्रिटेनले भारतसँग निकट सम्बन्ध राख्ने उल्लेख छ ।त्यस्तै, दस्ताबेजमा जलवायु परिवर्तन तथा जैविक विविधताको क्षति रोक्न सहकार्य गरे पनि चीन बेलायतको प्रणालीगत प्रतिस्पर्धी भएको ठहर गरिएको छ । बेलायती परराष्ट्रमन्त्रीको सल्लाहकार भइसकेका अन्तर्राष्ट्रिय कानुनका प्राध्यापक डा सूर्यप्रसाद सुवेदी बेलायतले युरोपेली संघ (ईयू) बाहिर आएपछि आफ्नै स्वतन्त्र हिसाबले एकीकृत परराष्ट्र र सुरक्षा नीति अपनाउने प्रक्रियाअन्तर्गत यो दस्ताबेज प्रकाशन गरेको बताए । बेलायत पारम्परिक रूपले अमेरिकासँग परराष्ट्र र खासगरी सुरक्षा मामलामा नजिक रहेर काम गरेको मुलुक हो । अहिले घोषणा गरिएको दस्ताबेजले बेलायत अमेरिकासँग झन् बढी सहकार्य गर्न तयार रहेको संकेत दिन्छ, सुवेदीले कान्तिपुरसँग भने ।हिन्दप्रशान्त क्षेत्रमा बेलायतको रुचिले अमेरिकाको त्यो क्षेत्रको आफ्नै रुचि र प्रभावलाई बढी परिपक्व र संयमित हुन मद्दत गर्ने सम्भावना औंल्याउँदै सुवेदीले बेलायतको चीनप्रतिको धारणा अमेरिकाभन्दा बढी परिपक्व, सन्तुलित र संयमित रहेको पनि बताए ।लन्डनस्थित किङ्स कलेजबाट ग्लोवल अफेयर्स को अध्ययन सकेका पत्रकार नरेश खपांगीमगर बेलायतको नयाँ विदेश नीतिमा हिन्दप्रशान्त क्षेत्रमा आफ्नो उपस्थिति र गतिविधि बढाउने प्रस्तावलाई विभिन्न कोणबाट हेर्नुपर्ने बताउँछन् । पश्चिमाहरूको विद्यमान वर्चस्व कायम राख्ने चाहना, चीनलाई नियन्त्रण गर्ने योजना र उक्त क्षेत्रको आर्थिक महत्त्व प्रमुख हुन् । शीतयुद्धको समाप्तिपछि विश्व व्यवस्था पश्चिमा उदारवादी शक्तिहरूको वर्चस्वमा चलिरहेको छ । विगत केही वर्षदेखि पश्चिमी मुलुकहरूमा प्रजातन्त्र र आर्थिक प्रगतिमा आएको ह्रासका कारण उनीहरूको त्यो आधिपत्य संकटतर्फ धकेलिएको छ, मगरले थपे, त्यसलाई निरन्तरता दिने उद्देश्यले यो प्रस्ताव आएको हो । यसका लागि बेलायतले अमेरिका, युरोपियन युनियन, भारत, अस्ट्रेलिया, जापान, कोरियालगायत साझेदार राष्ट्रहरूसँग मिलेर उदारवादी मूल्यमान्यता टिकाउन काम गर्नेछ ।पछिल्ला दशकमा चीनको आर्थिक, राजनीतिक उदयले विद्यमान विश्व व्यवस्थालाई नै नयाँ चुनौती दिएको छ । त्यसबाट चीनको नजिकको क्षेत्र हिन्दप्रशान्तमा पर्ने प्रभाव कम गर्न बेलायतले अरू उदार प्रजातान्त्रिक देशहरूसित चिनियाँ प्रभाव सीमित पर्न मिलेर काम गर्ने देखिन्छ ।पछिल्लो समयमा चीनले हङकङमा ल्याएको नयाँ सुरक्षा कानुन तथा चीनको सिन्जियाङ प्रान्तमा मानवअधिकार उल्लंघनको घटनालाई लिएर बेलायतले कडा निर्णयहरू गरेको छ । विगतमा अमेरिका, जापान, अस्ट्रेलिया र भारतले मिलेर सो क्षेत्रमा चिनियाँ प्रभावलाई सीमित गर्न कदम चालिरहेकोमा खासै चासो नदिएको बेलायतले अहिले हिन्दप्रशान्त क्षेत्रलाई विशेष जोड दिएको खपांगी बताउँछन् । आफ्नो प्रभुत्व क्षेत्र रहेको उक्त क्षेत्रमा अरू मुलुकले यसरी प्रभाव देखाउन खोज्दा चीन पनि चुप लागेर बस्ने अवस्था हुँदैन । यसबाट आगामी दशकमा सो क्षेत्रमा थप तनाव बढ्ने निश्चित छ । विश्वका करिब आधा जनसंख्या बसोबास गर्ने सो क्षेत्रले विश्वको कुल ग्रार्हस्थ्य उत्पादनको ४० प्रतिशत हिस्सा ओगट्छ । कोरोना महामारीले समेत खासै असर पार्न नसकेको यस क्षेत्रमा आर्थिक प्रगति विश्वमै सबैभन्दा द्रुत गतिमा अघि बढिरहेको छ ।बेलायतको विश्वव्यापी व्यापारको साढे १७ प्रतिशत हिस्सा यस क्षेत्रले ओगटेको छ भने यस क्षेत्रबाट बेलायतमा कुल वैदेशिक लगानीको १० प्रतिशत लगानी भएको पाइन्छ । त्यसैले आगामी दशकहरूमा यो क्षेत्रको आर्थिक वृद्धि चम्किँदै जाँदा व्यापार आफ्नो हातबाट बाहिर नजाओस् भन्ने पनि बेलायतको चाहना रहेको जानकारहरू बताउँछन् ।"
मुनले लगाए अस्ट्राजेनेका खोप,"सोल (एजेन्सी) दक्षिण कोरियाली राष्ट्रपति मुन जायइनले कोरोना भाइरसविरुद्धको खोपको पहिलो मात्रा लगाएका छन् । कोरियाली सञ्चारमाध्यमका अनुसार मुनले अक्सफोर्ड विश्वविद्यालय र अस्ट्राजेनेकाले संयुक्त रूपमा विकास गरेको खोप लगाएका हुन् । उक्त खोप लगाउने व्यक्तिमा रगत जम्ने समस्या देखा परेको भन्दै कपितय देशले खोप अभियान रोकेका थिए । तर युरोपेली संघ तथा अमेरिकामा गरिएको अध्ययनमा खोपका कारण मानिसमा कुनै समस्या उत्पन्न भएको नपाइएको जनाइएको छ । राष्ट्रपति मुनले दक्षिण कोरियाको राजधानी सोलस्थित एक सार्वजनिक स्वास्थ्य केन्द्रमा पुगेर मंगलबार खोप लगाएका हुन् । राष्ट्रपति मुनले केही दिनपछि विदेश भ्रमणमा निस्कँदै छन् । विदेश भ्रमणलाई समेत मध्यनजर गरेर स्वास्थ्य सुरक्षाका लागि मुनले खोप लगाएका जनाइएको छ । जर्मनी, फ्रान्स, इटालीलगायत देशले केही दिनअघि खोप अभियान रोकेका थिए । तर खोपका कारण मानिसमा कुनै समस्या नभएको पुष्टि भएसँगै अभियानलाई निरन्तरता दिएका छन् । विश्व स्वास्थ्य संगठन (डब्लूएचओ), अस्ट्राजेनेका कम्पनी र युरोपेली औषधि नियामक निकाय (ईएमए) ले खोप सुरक्षित रहेको बताएका छन् । उनीहरूको भनाइमा खोप लगाएका व्यक्तिमा रगत जमेको भन्ने विवरणमा पूर्णसत्यता छैन ।"
२१ वर्षदेखि बिनाबिदा क्रियाशील छु : मोदी,"नयाँदिल्ली (एजेन्सी) भारतीय प्रधानमन्त्री नरेन्द्र मोदीले आफू २१ वर्षदेखि बिनाबिदा देश र जनताका लागि क्रियाशील भएको दाबी गरेका छन् । भारतीय जनता पार्टी (भाजपा) को मंगलबार बसेको बैठकमा बोल्दै मोदीले आफू गुजरातको मुख्यमन्त्री भएदेखि अहिलेसम्म कहिल्यै बिदा नलिई काम गरिरहेको बताएका हुन् । मैले कोरोना भाइरसको महामारीका बेलामा पनि कुनै कमी नगरी लगातार सेवामा लागिरहें, विश्व नै थिलोथिलो भइरहेका बेला पनि भारतले त्यो चुनौतीलाई प्रभावकारी तरिकाले व्यवस्थापन गर्न सफल भयो, बैठकमा बोल्दै प्रधानमन्त्री मोदीले भनेका छन् । मोदीले विश्वका १ सय १० देशका नेताहरूले भारतमा कोरोना भाइरसको महामारीको व्यवस्थापन राम्रो भएको स्वीकार गरेका पनि जनाएका थिए । उनले देशका करोडौं जनताको जीवन जोगाउने कुरा सानोतिनो चुनौती नभएको पनि उल्लेख गरेका मन्त्री अर्जुन राम मेघवालले बताए । असाधारण चुनौतीलाई निरन्तरको क्रियाशीलता र सेवा भावनाले नै जित्न सकेको प्रधानमन्त्री मोदीको भनाइ छ । मोदीले आफूले झैं जनताको सेवामा निरन्तर क्रियाशील हुन भाजपा सांसदलाई निर्देशन दिएका छन् ।"
गोलीकाण्डमा प्रहरीसहित १० को मृत्यु,"डेनभर (एजेन्सी) अमेरिकी राज्य कोलोराडोको बोल्डर सहरमा भएको गोली काण्डमा कम्तीमा १० जनाको मृत्यु भएको छ । मृत्यु हुनेमा एक प्रहरी अधिकारी छन् । अधिकारीका अनुसार एक जना सशस्त्र आक्रमणकारीले स्थानीय किनमेल केन्द्रमा अन्धाधुन्ध गोली प्रहार गरेपछि प्रतिकार गरेका ५१ वर्षीय प्रहरी अधिकारीको मृत्यु भएको हो । यो निकै दुःखद घटना हो, बोल्डर काउन्टीका न्यायाधिवक्ता माइकल डाउट्रले भने, ती मानिसहरू किनमेलका लागि गएका थिए । पीडित र कोलोराडो राज्यका बासिन्दालाई न्याय दिलाउनेमा हामी विश्वस्त छौं ।घटनास्थलमा उपस्थित स्थानीयका अनुसार आक्रमणकारीले गोली हान्न थालेपछि मानिसहरू भागाभाग गरेका थिए । एक जना प्रत्यक्षदर्शीले घटनाको युट्युबमा प्रत्यक्ष प्रसारण गरेका थिए । घटना भएको स्थानभन्दा माथिल्लो तलाबाट खिचिएको दृश्यमा खुट्टा रगताम्य भएका एक जनालाई प्रहरीले हत्कडी लगाएर लगिरहेको देखिन्छ । प्रहरीले नियन्त्रणमा लिएको समयमा ती व्यक्तिले शरीरको माथिल्लो भागमा कुनै बस्त्र लगाएका थिएनन् ।पत्रकार सम्मेलनमा बोल्दै बोल्डरका प्रहरी प्रमुख म्यारिस हेरोल्डले एक सन्दिग्ध व्यक्तिलाई नियन्त्रणमा लिइएको जनाएका छन् । उनले ती सन्दिग्धको स्थानीय अस्पतालमा उपचार भइरहेको बताए । प्रहरीले ती व्यक्तिबारे विस्तृत विवरण भने सार्वजनिक गरेको छैन ।उक्त घटना किङ सुपर्स भनिने किनमेल केन्द्रमा स्थानीय समयअनुसार सोमबार दिउँसो २ः३० बजेतिर भएको हो । गोलीकाण्डलगत्तै दर्जनौं बख्तरबन्द गाडी, एम्बुलेन्स र सशस्त्र प्रहरी घटनास्थलमा पुगेका थिए । प्रहरीले घटनाबारे अनुसन्धान जारी रहेको र आक्रमणको उद्देश्यबारे थाहा भइनसकेको जनाएको छ । सुपरमार्केटभित्र रहेका उक्त घटनाका प्रत्यक्षदर्शीहरूले पछाडिको ढोकाबाट भाग्नुअघि धेरै पटक गोलीको आवाज सुनेको बताएका छन् । आठ पटकसम्म बन्दुक पड्केको आवाज सुनेको बताउने रायन बोरोस्कीले सीएनएनसँग कुराकानी गर्दै आफू भाग्यले बाँचेको बताएका छन् । गत महिना अमेरिकी राष्ट्रपति जो बाइडेनले अमेरिकामा हतियार खरिद गर्न चाहने मानिसको पृष्ठभूमिबारे कडाइपूर्वक जाँच गर्ने गरी कानुन ल्याउन सिफारिस गर्ने बताएका थिए । अधिकारीहरूले पछिल्लो घटनाबारे राष्ट्रपति बाइडेनलाई औपचारिक रूपमा जानकारी गराइएको जनाएका छन् । कोलोराडो राज्यमा यसअघि पनि विभिन्न समयमा गोलीकाण्डका घटना भइसकेका छन् । सन् १९९९ मा दुई जना युवाले आफूहरूले आत्महत्या गर्नुअघि कोलम्बाइन उच्च माध्यमिक विद्यालयमा आक्रमण गरी १२ जनाको हत्या गरेका थिए । त्यस्तै सन् २०१२ मा एक जना बन्धुकधारीले कोलोराडोको अरोरास्थित सिनेमा हलभित्र प्रवेश गरी अन्धाधुन्ध गोली चलाउँदा १२ जनाको ज्यान गएको थियो ।"
कालोपत्र नटिक्दा बर्सेनि आठ अर्ब खेर जाँदै,"(काठमाडौं) सातदोबाटोलेलेटीकाभैरव सडकखण्ड अन्तर्गत चापागाउँमा लकडाउनअघि कालोपत्र गरियो । कोभिड१९ को महामारीका कारण बीचमा राम्रोसँग सवारी साधन चलेनन् । तैपनि चैतसम्म आउँदा एक किमि सडक दूरीमा ३० भन्दा बढी खाल्डाखुल्डी छन् । अहिले खाल्डाखुल्डीका कारण दुर्घटनाको जोखिम मात्र नभई धूवाँधूवाँले त्यस क्षेत्रका बासिन्दा कष्टकर जीवन बिताउन बाध्य छन् । पशुपति गुहेश्वरीगोकर्णेश्वर दक्षिण ढोका वाग्मती करिडोरमा जताततै खाल्डाखुल्डी छन् । कतै धुलाम्मे त कतै हिलाम्मे छ । कालोपत्र भएको वर्षदिन नबित्दै भत्केको सडक हालसम्म मर्मत भएको छैन । कान्ति लोकपथ जोड्ने सहायक मार्ग खुमलटारधापाखेल सडकको अवस्था पनि दयनीय छ ।यी त कालोपत्र भएर वर्ष दिन नबित्दै भत्किएको सडकका केही उदाहरण मात्र हुन् । सडक निर्माणको ६७ महिना नबित्दै कालोपत्र र गिट्टी उप्किएको जताततै देखिन्छ । सामान्यतया एक पटक कालोपत्र गर्दा कम्तीमा पाँच वर्ष टिक्नुपर्ने मान्यता छ । सडक चाँडै बिग्रिनुमा प्रायले ठेकेदार कम्पनीको दोष ठान्छन् । कारण ठेकेदारले सरकारी स्टिमेटभन्दा ४०५० प्रतिशत कममा ठेक्का पाएका हुन्छन् । त्यसमाथि फाइदा लिन कम गुणस्तरका निर्माण सामग्री हाल्नाले सडक नटिकेको उनीहरूको बुझाइ छ ।तर समस्याको जड ठेकेदार कम्पनी मात्र भने होइनन् । सडक दिगो र उच्च गुणस्तरको बनाउन अलकत्रा (बिटुमिन) को मुख्य भूमिका हुने इन्जिनियर बताउँछन् । लामो समय कालोपत्र नटिक्नुका विभिन्न कारणमध्ये कम गुणस्तर र आवश्यकताभन्दा कम परिमाणमा अलकत्रा प्रयोग गरिनु पनि रहेको सडक विभागका इन्जिनियर बताउँछन् । अलकत्रा किन्न मान्यता प्राप्त संस्थाबाट गर्नुपर्ने कानुनी प्रावधान छैन । भन्सारमा गुणस्तर जाँच्ने कानुनी व्यवस्था पनि छैन, बिटुमिनजन्य पदार्थको उत्पादन गर्ने मान्यताप्राप्त संस्था नेपाल बिटुमिन तथा ब्यारेल उद्योगका जनरल म्यानेजर गोकुलमणि दाहालले भने, कानुन नहुँदा अलकत्रा खरिदमा लापरबाही बढेको छ ।सबभन्दा बढी अलकत्रा भारतबाट नेपाल भित्रिन्छ । भारतमा मान्यताप्राप्त संस्था इन्डियन आयल कर्पोरेसन, हिन्दुस्तान र भारत पेट्रोलियम रहेको उनले जानकारी दिए । तर यी कम्पनीका सामान मुलुक भित्रिँदैनन् । प्रतिकिलो ६७ रुपैयाँ महँगो पर्ने भएकाले ठेकेदार कम्पनीहरूले भारतका अन्य लोकल इन्डियन ट्रेडर्ससँग कम मूल्यमा किन्छन् । नेपालका व्यापारिक फार्मले एक लाख टन आयात गर्दा २० हजार किलो मात्र गुणस्तरको अलकत्रा खरिद गर्छन् । त्यो पनि ल्याब टेस्ट गराउन मात्र, उनले भने । उनका अनुसार यसबारे सरकारी अधिकारी जानकार छन् । तैपनि छड्के जाँच गरेर उनीहरूले कारबाही गर्दैनन् । यसमा ठूलो चलखेल छ, उनले भने । नेपालमा बिटुमिन आपूर्ति गर्ने ४० भन्दा बढी फार्म छन् ।फिल्डमा गुणस्तर जाँच्ने दायित्व केन्द्रको नभएको गुणस्तर अनुसन्धान तथा विकास केन्द्रका प्रयोगशाला प्रमुख बाबुराम सापकोटाले बताए । ठेकेदार र सम्बन्धित सरकारी कार्यालयका प्राविधिकको रोहबरमा नमुना संकलन गरेर ल्याउँछन्, उनले भने, ल्याब टेस्ट गर्दा गुणस्तर देखिएपछि प्रयोग गर्न स्वीकृति दिनुपर्छ । टेस्ट गर्दा कमसल पारेमा कानुनी कारबाही गर्ने उनको भनाइ छ । फिल्डमा कम गुणस्तरको अलकत्रा प्रयोग गरेनगरेको विषयमा सम्बन्धित कार्यालयले अनुगमन गर्नुपर्यो, उनले भने ।कालोपत्र चाँडै बिग्रिनुमा कम गुणस्तरको अलकत्रा प्रयोग र ठेकेदार कम्पनीको मात्र दोष नभएको सडक विभागका उपमहानिर्देशक शिवप्रसाद नेपालले बताए । उपभोक्ताको पनि कमजोरी छ । सडकको सबभन्दा ठूलो शत्रु पानी हो । सडकमा जथाभावी निर्माण सामग्री थुपार्ने र ढल पठाउने गर्दा पनि चाँडै बिग्रिने गर्छ, उनले भने, अनुगमन गर्न सम्बन्धित डिभिजन सडक कार्यालय र योजना प्रमुखलाई बेलाबेलामा निर्देशन दिने गरेका छौं । प्रत्येक वर्ष सर्भे रिपोर्ट पनि तयार पार्ने गरेको उनको भनाइ छ । सडक चाँडै बिग्रिनाले प्रत्येक वर्ष राज्यलाई अर्बौं रुपैयाँ घाटा भइरहेको छ । २०७६७७ मा नियमित र पटके मर्मत मात्रै ७ हजार २ सय किमि र आवधिक मर्मत ३ सय ६० किमि भयो । विभागअन्तर्गत ७ सय २९ थप सडकको कालोपत्र स्तरोन्नति र ३ सय ५२ किमि कालोपत्र पुनःस्थापना गरिएको तथ्यांक छ । सडकका लागि २०७६७७ मा भौतिक पूर्वाधार तथा यातायात मन्त्रालयबाट ७५ अर्ब ३२ करोड ३९ लाख ७६ हजार, वैदेशिक ऋण ४७ अर्ब १० करोड ७७ लाख र वैदेशिक अनुदान ४ अर्ब ७० करोड गरेर १ खर्ब २७ अर्ब १३ करोड १६ लाख ७६ हजार बजेट विनियोजित छ । यही बजेटअन्तर्गत मर्मतमा मात्रै बर्सेनि ८ अर्ब रुपैयाँभन्दा बढी खर्च हुने सडक विभागका सहायक सूचना अधिकारी रमेशकुमार सिंहले जानकारी दिए । सडक यातायात मुलुक विकासका लागि मेरुदण्ड मानिन्छ । भरपर्दो सडक निर्माण गरी यातायात सुविधाको विकासमार्फत गरिबी न्यूनीकरण गर्ने सरकारी लक्ष्य छ । तर सडकको उन्नति सोचे जस्तो नहुँदा नेपाल आयल निगमले इन्डियन आयल कर्पोरेसनबाट गुणस्तरीय अलकत्रा आयात गर्ने तयारी गरेको छ । यसका लागि निगमले सम्भाव्यता अध्ययन गरी प्रतिवेदन पनि तयार पारिसकेको छ । अलकत्रा व्यापार गर्न बजारको मोडालिटी र आर्थिक सम्भाव्यता अध्ययन गर्न निगमले तत्कालीन नायब कार्यकारी निर्देशक नागेन्द्र शाहको संयोजकत्वमा कार्यदल गठन गरेको थियो । तर अध्ययनको वर्षौं बितिसक्दा पनि हालसम्म सरकारी क्षेत्रबाट अलकत्रा खरिद सफल हुन सकेको छैन । अलकत्रा किन्ने प्रक्रिया अध्ययनकै क्रममा रहेको निगमका प्रवक्ता विनीतमणि उपाध्यायले बताए । निगममार्फत अलकत्रा आयात गर्ने योजनमा छौं । निजी क्षेत्रसँग पनि प्रतिस्पर्धा गर्ने सोचमा छौं, उनले भने । २०७७७८ फागुनसम्म भारतबाट ६ करोड ५१ लाख ९० हजार ८ सय, मलेसियाबाट ७७ लाख १२ हजार ६०, अरबबाट ७० लाख १७ हजार ५ सय ८५ बिटुमिन र असफाल्ट भारत, चीन, सिंगापुरबाट क्रमशः एक हजार केजी, ६२ हजार २६, १७ हजार ६ सय ८०, प्राकृतिक असफाल्ट र बिटुमिन (मिश्रण) भारतबाट ४ लाख ३५ हजार ९ सय ८९ केजी नेपाल भित्रिएको तथ्यांक छ ।"
बंगलादेशी मलको पहिलो लट आइपुग्यो,पर्सा (कास) सरकारले बंगलादेशसँग किनेको युरिया मलमध्ये १० हजार टन वीरगन्ज आइपुगेको छ । पहिलो लटको २२ हजार ५ सय टनमध्ये एक सातायता वीरगन्जस्थित सिर्सिया सुक्खा बन्दरगाहमा दुई र सीमावर्ती भारतीय सहर रक्सौलको रेलवे स्टेसनमा दुई गरी जम्मा चार रेलवे र्याकबाट १० हजार टन युरिया वीरगन्ज आइपुगेको कृषि सामग्री कम्पनीको प्रदेशस्तरीय कार्यालय वीरगन्जका निमित्त प्रमुख योगेन्द्र पराजुलीले जानकारी दिए ।
कारोबार थाल्दै स्टक डिलर,के हो स्टक डिलर ?सेयर बजारमा हुने अस्वाभाविक उतारचढाव न्यूनीकरण गरी स्थिरता ल्याउने काम मार्केट मेकर र स्टक डिलरको हो । कम्पनीले हरेक दिन बजार खोल्नुअघि आफूले खरिदबिक्री गर्ने कम्पनीको सूची सार्वजनिक गर्नुपर्छ । यसमध्ये मार्केट मेकरले आफूले खरिदबिक्री गर्ने कम्पनीको नाम र मूल्य पनि सार्वजनिक गर्नुपर्छ । तर स्टक डिलरले कम्पनीको नाम मात्र सार्वजनिक गरे पुग्छ । खरिदबिक्री गर्ने कम्पनीको मूल्य सार्वजनिक गरिरहनु पर्दैन । पछिल्ला वर्षमा अन्तर्राष्ट्रिय बजारमा मार्केट मेकरको अवधारणा हराइसकेको छ । हाल धेरै राष्ट्रमा स्टक डिलर मात्र सञ्चालनमा छन् । यस्ता कम्पनीले आफैं सेयर खरिदबिक्री गर्न सक्छन् । यी कम्पनीलाई सेयर कारोबारका लागि ब्रोकरसमक्ष जानु पर्दैन । नियामक निकाय (फन्ट लाइन रेगुलेटर) ले छुट्टै लगइन दिएको हुन्छ । त्यसैमार्फत आफैं सेयर खरिदबिक्री गर्न सक्छन् ।
पठाओ र ट्याक्सी चालकबीच फेरि विवाद,"(काठमाडौं)  गोंगबुमा ट्याक्सी चालकले पठाओ राइडरलाई कुटेपछि फेरि विवाद सिर्जना भएको छ । आफूले भन्दा सस्तो भाडामा यात्रु लैजान खोजेको भन्दै सोमबार राति ट्याक्सी चालक पठाओ राइडरमाथि कुटपिटमा उत्रिएको पठाओले नेपालले जनाएको छ । तर यो विवाद नयाँ भने होइन ।महानगरीय ट्राफिक प्रहरी महाशाखामा पठाओले यात्रु ठग्न थालेको भन्दै गुनासा आउने गरेका छन् । पठाओलाई व्यवस्थित गर्नेबारे ट्याक्सी व्यवसायीसँग कुरा भएको हो, महानगरीय ट्राफिक प्रहरी महाशाखाका प्रवक्ता एसपी श्यामकृष्ण अधिकारीले भने, कताकता बन्द नै गर्ने निर्णय भयो भनेर आएछ, त्यसो होइन । कसरी व्यवस्थित गर्न सकिन्छ भन्नेबारे महाशाखामा कुरा मात्र भएको उनले प्रस्ट्याए । ट्याक्सीवालाले पनि यात्रुसँग बढी पैसा माग्ने र नत्र जान नमान्ने गरेका गुनासा आउँथे, अधिकारीले भने, अहिले यात्रुसँग पठाओले भाडामा बार्गेनिङ गर्न थाले भनेर गुनासा आउने गरेका छन् । पठाओलाई भीड जम्मा गरेर बस्न नदिने र घरघरमा गएर यात्रुलाई सेवा दिए कुनै आपत्ति नहुने उनको भनाइ छ । प्रतिस्पर्धा गर्ने, ग्राहक खोज्दै हिँड्ने र यात्रु तानातान गर्न भने भएन, यसलाई व्यवस्थित गर्न ट्राफिक प्रहरीले ध्यान दिनेछ, उनले भने, पठाओको वैधानिकताबारे पनि विवाद छ, बोलाएर कुरा गर्दा पनि वैधानिकता दिए जस्तो हुन्छ, त्यही भएर गल्ती गर्दा बाटैमा कारबाही गर्ने गरेका छौं । पठाओको पोसाक लगाएर हिँड्न थालेपछि संगठित भए जस्तो देखिएको अधिकारीको भनाइ छ । पोसाक लगाउनेहरू एकजुट भएर आन्दोलन गर्न थाले, यसलाई सिस्टमेटिक भने बनाउनुपर्छ, उनले भने । यता पठाओका क्षेत्रीय निर्देशक असिममानसिंह बस्न्यातले मंगलबार जारी गरेको विज्ञप्तिमा भने सेवालाई व्यवस्थित गर्न सम्बन्धित निकायसँगको छलफलअनुसार अफलाइन राइडको विकृति निरुत्साहित गर्न र राइडको सहज परिस्थिति बनाउन तत्कालका लागि पठाओको प्रोटेक्टिभ गेयर (ज्याकेट र ट्राउजरसहितका कपडा) प्रयोग गर्न नदिने निर्देशन भएको उल्लेख छ । सोहीअनुसार सबै राइडरले पठाओको लोगो तथा ब्रान्ड झल्काउने कुनै पनि कपडा अर्को सूचना नआएसम्म प्रयोग नगर्न अनुरोध गरिएको विज्ञप्तिमा भनिएको छ ।"
जनकपुरमा क्यूआर कोड वितरण,"काठमाडौं (कास) प्रदेश २ मा रहेका वाणिज्य बैंकहरूले जनकपुरमा मर्चेन्ट बैंकरलाई क्विक रिस्पोन्स (क्यूआर) कोड वितरण गरेका छन् । देशव्यापी रूपमा डिजिटल बैंकिङलाई प्रोत्साहन गर्ने नीतिअनुरूप बैंकर्स संघको प्रदेश २ को प्रादेशिक समितिले क्यूआर कोड वितरण कार्यक्रम आयोजना गरेको हो । उक्त अवसरमा तीन सयभन्दा बढी मर्चेन्टलाई क्यूआर कोड वितरण गरिएको संघले जनाएको छ । कार्यक्रममा राष्ट्र बैंकका गभर्नर महाप्रसाद अधिकारीले क्यूआर कोडमार्फत हुने भुक्तानीलाई देशव्यापी अभियानका रूपमा विस्तार गरिने बताए । यो प्रविधिले नगदरहित कारोबारलाई प्रोत्साहन गर्ने र मुलुकको आर्थिक र सामाजिक रूपान्तरणमा समेत ठूलो योगदान पुर्याउनेछ, उनले भने । देशभर डिजिटल नेपाल को प्रवर्द्धनमा राष्ट्र बैंकसँग मिलेर अघि बढ्न बैंकहरू तयार रहेको नेपाल बैंकर्स संघका अध्यक्ष भुवन दाहालको भनाइ छ । क्यूआर कोडको प्रयोग अहिलेको कोभिड१९ को महामारीका बेलामा झनै उपयोगी उनको दाबी छ । कार्यक्रममा प्रदेश २ का सामाजिक विकासमन्त्री नवलकिशोर साहले अब डिजिटल बैंकिङ को युग आएकाले आफूहरूले त्यसको सुरुवात गरेको बताए ।"
दुई महिनापछि खुल्दै हेटौंडाफर्पिङ सडक,"हेटौंडा (कास) हेटौंडाबाट राजधानी प्रवेश गर्ने वैकल्पिक छोटो मार्ग दुई महिनापछि बुधबारदेखि सञ्चालनमा आउने भएको छ । हेटौंडाभीमफेदीकुलेखानी, सिस्नेरीदक्षिणकाली फर्पिङ सडकको भीमफेदीकुलेखानी खण्डमा कालोपत्रका लागि गत माघ १० देखि चैत १० गतेसम्म सवारी सञ्चालनमा रोक लगाइएको थियो । सडकखण्डको भीमफेदीदेखि देउरालीसम्मका विभिन्न भागमा ढलान र देउरालीदेखि कुलेखानीसम्म कालोपत्र गर्न दुई महिना सवारी साधन आवतजावतमा वाग्मती प्रदेश यातायात पूर्वाधार निर्देशनालयले रोक लगाएको थियो ।मर्मतको काम सकिएकाले बुधबारदेखि नियमित रूपमा यातायात सञ्चालनमा आउने कार्यालयका निर्देशक सहदेव भण्डारीले बताए । कालोपत्रको काम अझै सकिएको छैन । सडक फराकिलो बनाउने र ढलान गर्ने काम सकिएको छ । उक्त सडकखण्ड जोखिमयुक्त भएकाले प्रदेश सरकारले नालासहितको फराकिलो बनाइरहेको छ । १८ करोड रुपैयाँ लागतमा भीमफेदीदेखि देउराली भन्ज्याङसम्मको आठ किमि र १६ करोड लागतमा देउरालीदेखि कुलेखानीको हेभी चौरसम्मको साढे सात किलोमिटर सडक स्तरोन्नतिको काम गरिएको निर्देशनालयले जानकारी दिएको छ । भीमफेदीदेखि कुलेखानीको हेभी चौरसम्म साढे १५ किलोमिटर सडकमा अहिले कालोपत्र गर्ने काम जारी छ ।"
नयाँ डिजाइनसहित आयो सामसङ ग्यालेक्सी ए ५२,"काठमाडौं (कास) सामसङले आफ्नो ए सिरिजअन्तर्गतको ग्यालेक्सी ए ५२ मा परिस्कृत विशेषता थपेको छ । सामसङले यसमा नयाँ डिजाइन र प्रयोगकर्तालाई अभिव्यक्त गर्ने स्वतन्त्र सुविधा प्रदान गरेको कम्पनीले जनाएको छ । ग्यालेक्सी ए ५२ मा ६५ इन्च डिस्प्ले, एफएचडीका साथ ९० हर्ज सुपर एमोल्ड डिस्प्ले र ६४ मेगापिक्सेल उच्च रिजोलुसनका साथ क्वाड क्यामेरा रहेको कम्पनीले बताएको छ ।"
सीजीको नयाँ वर्ष लक्षित उपहार योजना,"काठमाडौं (कास) सीजीले नयाँ वर्ष २०७८ लाई लक्ष्य गर्दै सीजी राम्रो, गर्वका साथ हाम्रो उपहार योजना ल्याएको छ । योजनाअन्तर्गत ग्राहकले सीजीका विभिन्न इलेक्ट्रोनिक्स सामान खरिदमा १० वर्षसम्मको वारेन्टी र ५४ हजार २ सय रुपैयाँसम्मको बचत तथा अन्य विभिन्न पक्का उपहार प्राप्त गर्नेछन् । मंगलबारदेखि आएको योजनामा ग्राहकले सीजीका एलईडी टीभी, रेफ्रिजरेटर, वासिङ मेसिन र सोकेस एवं चेस्ट फ्रिजर खरिदमा वारेन्टी तथा उपहार प्राप्त गर्ने कम्पनीले जनाएको छ ।"
"टीभीएसको 'वा, वाह, वाहह्","काठमाडौं (कास) नेपालका लागि टीभीएस मोटर कम्पनीको आधिकारिक वितरक जगदम्बा मोटर्सले नयाँ वर्ष २०७८ लाई लक्ष्य गर्दै टीभीएस वा, वाह, वाहह् योजना ल्याएको छ । जगदम्बाले चैत ८ देखि सुरु गरेको यो योजना वैशाख ३१ सम्म चल्ने जानकारी दिएको छ । यो योजनामा टीभीएसका मोटसाइकल वा स्कुटर खरिदमा १० हजार रुपैयाँसम्मको पक्का छुट र शून्य ब्याज भएको वाह अफर छ । योजना अवधिभर एक जना भाग्यशाली ग्राहकले नयाँ टीभीएस अपाचे आरआर ३१० उपहार पनि पाउने कम्पनीले जानकारी दिएको छ ।"
बजुराको मार्तडीमा ग्लोबलको शाखा,काठमाडौं (कास) ग्लोबल आईएमई बैंकले बाजुराको बडीमालिका नगरपालिका८ मार्तडीमा मंगलबारदेखि नयाँ शाखा सञ्चालनमा ल्याएको छ । यससँगै बैंकका शाखा ७६ जिल्लामा पुगेको जनाइएको छ । बैंकले सबै क्षेत्रका सर्वसाधारणमाझ आफ्नो बैंकिङ सेवा पुर्याउने उद्देश्यले शाखा सञ्जाल विस्तार गरेको बताएको छ ।
नबिलले ल्यायो 'नबिल आइकार्ड,काठमाडौं (कास) नबिल बैंकले अन्तर्राष्ट्रिय स्तरमा भुक्तानी गर्न सकिने खालको नबिल आइकार्ड ल्याएको छ । बैंकले राष्ट्र बैंकले ल्याएको अन्तर्राष्ट्रिय प्रिपेड कार्डसम्बन्धी परिपत्रलाई ध्यानमा राख्दै नबिल आइकार्ड ल्याएको जानकारी दिएको छ । बैंकमा खाता भएका ग्राहकले उक्त कार्डमार्फत वार्षिक अधिकतम अमेरिकी डलर ५ सय बराबरको ईकमर्स साइटमार्फत अनलाइन सपिङ गरी भुक्तानी गर्न सक्छन् ।
सिटिजन्सका ग्राहकलाई अलिव कबाबमा छुट,काठमाडौं (कास) सिटिजन्स बैंक इन्टरनेसनलका ग्राहकले टंगालस्थित अलिव कबाब सुल्तानेट रेस्टुरेन्टमा छुट पाउने भएका छन् । मध्यपूर्वी भोजनको विशिष्ट स्वाद पस्कने उद्देश्यसाथ खुलेको अलिव कबाब सुलतानेटसँगको यो योजनाले ग्राहक लाभान्वित हुने विश्वास बैंकले लिएको छ ।
मनकामना युवाको पहिलो जित,"(नेपालगन्ज)  मनकामना युवा क्लब रौतहटले मंगलबार एन्फा प्रेसिडेन्ट लिग फुटबलमा कर्णाली प्रदेश च्याम्पियन लेकाली युवा क्लब जुम्लालाई १० ले पराजित गरेको छ । प्रदेश २ को च्याम्पियन मनकामनाको यो पहिलो जित हो । मनकामनाका भुवन बस्नेतले ३७ औं मिनेटमा गरेको गोल नै निर्णायक बन्यो । उनले पेनाल्टीलाई गोलमा परिणत गर्दै टोलीलाई अग्रता दिलाएका थिए । लेकालीले पनि अहिलेसम्म जित हासिल गर्न सकेको छैन । खेलमा लेकालीका कप्तान युद्ध शाही म्यान अफ द म्याचबाट पुरस्कृत भए । यसअघि लगातार हार सामना गरेको मनकामनाले मंगलबार लेकालीविरुद्ध सम्हालिएर खेलेको थियो । मनकामना युवाले स्टार सिटी, धम्बोझी क्लब र धादिङ समाजसँगका खेलमा समान ३० ले गुमाएको थियो । लेकाली युवाले भने झापाको सैनिक युथ क्लबसँग ११ को बराबरी खेल्दै १ अंक बटुलेको थियो । लेकालीले धादिङ समाजसँग ९१ ले र त्रिवेणी युवा क्लब लमजुङसँग २१ ले खेल गुमाएको हो ।"
गण्डकीको खेल विकासमा सहयोग प्रतिबद्धता,"(लन्डन)  नेपालको गण्डकी प्रदेशमा खेलकुद विकासका लागि बेलायतमा रहेका नेपालीले सहयोग प्रतिबद्धता जनाएका छन् । गण्डकी प्रदेशका नवनियुक्त सदस्यसचिव तेजबहादुर गुरुङको सम्मानमा आइतबार आयोजित भर्चुअल कार्यक्रममा सहभागी बेलायतका नेपाली अभियन्ताहरूले आफ्नो तर्फबाट आर्थिक र भौतिक सहयोग प्रतिबद्धता जनाए । उक्त अठोट पूरा गर्न बेलायतका नेपालीहरूले समाजसेवी मीनप्रसाद गुरुङको संयोजकत्वमा गण्डकी प्रदेश खेलकुद समन्वय मञ्च यूके घोषणा गरेका छन् । पूर्व राष्ट्रिय खेलाडी रहेका तमुधिं यूकेका संस्थापक अध्यक्ष गुरुङको संयोजनमा गठित मञ्चमा गण्डकी प्रदेशको प्रतिनिधित्व गर्ने बेलायतस्थित विभिन्न क्षेत्रीय तथा खेलकुदसम्बन्धी संघसंस्थाको प्रतिनिधित्व रहनेछ ।सम्मान कार्यक्रममा गैरआवासीय नेपाली संघ अन्तर्राष्ट्रिय समन्वय परिषद्का अध्यक्ष कुमार पन्तले सदस्यसचिव गुरुङको नयाँ जिम्मेवारीले गण्डकी प्रदेशले खेलक्षेत्रमा मनग्य लाभ लिने विश्वास व्यक्त गरे । उनले खेलकुद मनोरन्जनमात्र नभई अर्थव्यवस्था उकास्ने ठूलो माध्यम भएको धारणा राख्दै गण्डकीमा नेपाली डायस्पोराको सहयोगबाहेक बेलायतबाट खेल विकासमा हुनसक्ने सहयोग र सहकार्यनिम्ति आफूले मितेरी सम्बन्ध गाँस्न चाहेको बताए ।गण्डकी प्रदेशको खेलस्तर सशक्त अहिले खस्केकाले त्यो उकास्ने आफ्नो योजना सुनाउँदै उनले विभिन्न उमेर समूहमा खेलकुद गतिविधि विस्तार गर्ने, प्रदेश र राष्ट्रको गौरव अभिवृद्धि गर्ने गरी खेलाडी उत्पादन गर्नेसोच रहेको सुनाए ।सदस्यसचिव गुरुङले पहाडी भेगमा खेलिने मौलिक खेल छेलो र तारो धनुष हान्ने खेल प्रवर्द्धनका लागि बजेट निकासा भइसकेको जानकारी दिए । हाइअल्टिच्यूड ट्रेनिङ सेन्टर खोल्ने योजना पनि उनले सुनाए ।खेलकुदले दोस्रो पुस्तालाई आफ्नो मातृभूमितर्फ आकर्षित गर्ने भएकाले अभिभावकलाई पनि यसमा लाग्न आग्रह गरे । गण्डकी प्रदेशको खेल विकासमा गैरआवासीय नेपाली संघबाट धेरै अपेक्षा राखेको बताउँदै उनले आफू सहकार्य गरेर अगाडि बढ्न चाहेको बताए । एनआरएनए यूकेका संरक्षक सूर्य गुरुङले गुरुङको सक्षम नेतृत्वबाट गण्डकी प्रदेशको खेलकुदले थप उचाइ हासिल गर्ने अपेक्षा व्यक्त गरे ।एनआरएनए आईसीसी महासचिव डा हेमराज शर्मा, एनआरएनए आईसीसी युवा संयोजक हिमाल गुरुङ, एनआरएनए यूके अध्यक्ष पुनम गुरुङ, तमुधि यूके अध्यक्ष हितकाजी गुरुङ, तमु पे ल्यू संघ यूके निवर्तमान अध्यक्ष मेजर खुशीमान गुरुङ, पोखरेली मञ्च यूके अध्यक्ष मानप्रसाद गुरुङ, सहारा यूके अध्यक्ष कुमार गुरुङ, हङकङ नेपाली मञ्च यूके अध्यक्ष ह्यारी गुरुङ, घोताने समाज यूके अध्यक्ष चन्द्रबहादुर गुरुङ, स्याङजा समाज यूके अध्यक्ष शारदा गुरुङलगायतले खेलक्षेत्रमा लामो योगदान गरेका गुरुङको कार्यकालले खेलकुद विकासमा उल्लेखनीय प्रगति हुने आशा राखेका थिए । पूर्व राष्ट्रिय भलिबल खेलाडी मञ्जु गुरुङले गण्डकीको खेलकुदबारे बताइन् ।नवनियुक्त सदस्यसचिव गुरुङ ह्यान्डबलका पूर्व राष्ट्रिय खेलाडी तथा प्रशिक्षक हुन् । सक्रिय खेलजीवनबाट अवकाश लिएपछि उनी खेलकुदकै विकासमा निरन्तर क्रियाशील रहँदै आएका छन् ।"
सिटी क्लब सेमिफाइनलमा,विराटनगर (कास) सुनसरीको धरान सिटी फुटबल क्लब मंगलबार प्रथम मिल्स गोल्डकप फुटबल प्रतियोगिताको सेमिफाइनल पुगेको छ । धरानले सताशीधाम फुटबल क्लब झापालाई १० गोलले हरायो । धरानले फाइनल पुग्न साइनो स्पोर्टिङ क्लब रानीको सामना गर्नेछ । चौथो मिनेटमा धरानका तपन कार्कीले गरेको गोल नै निर्णायक बन्यो । सताशीधामका गोलरक्षक सन्दीप लिम्बू म्यान आफ द म्याच भए । बुधबार एलेभेन एरोज क्लब दुहबी र सशस्त्र प्रहरी प्रदेश १ बीच पहिलो सेमिफाइनल हुनेछ ।
'बंगलादेशलाई सुधार आवश्यक,"(काठमाडौं)  थ्री नेसन्स कप फुटबलको उद्घाटन खेलमा मंगलबार किर्गिस्तान ओलम्पिक टिम (यू२३) विरुद्ध १० को साँघुरो जित हात पारेपछि बंगलादेशका प्रशिक्षक जेम्स डेले आयोजक नेपालविरुद्ध प्रतिस्पर्धा गर्दा आफ्नो टिमले सुधार गर्न आवश्यक रहेको बताएका छन् ।दशरथ रंगशालामा तीन अंक जोडेपछि पत्रकार सम्मेलनमा प्रशिक्षक डेले भने, जितप्रति खुसी छौं । यो जित महत्त्वपूर्ण थियो क्लिनसिट कायम राख्न । नेपाल र किर्गिस्तानबीच हुने खेलपछि हाम्रो रणानीति बन्नेछ तर आयोजक टिमविरुद्ध हामीले सुधारिएको खेल प्रदर्शन गर्न आवश्यक छ । इंग्ल्यान्डका ४१ वर्षीय उनले थपे, बल पोजेसनमा पनि हाम्रो राम्रो थियो । विश्वकप छनोटमा राम्रो गर्ने प्रयासमै केही नयाँ खेलाडीलाई खेलाएका थियौं । स्कोरिङमा भने बंगलादेशी टिममै समस्या छ ।डेले किर्गिस्तानको युवा टिमविरुद्ध तीन नयाँ खेलाडीलाई अवसर दिएका थिए । खासै रोमाञ्चक नरहेको खेलमा गोल भने पहिलो हाफमै निस्किएको थियो । साद उद्दिनको क्रसमा बल क्लियर गर्ने प्रयासमा किर्गिज डिफेन्डर उलु बाइमनले आफ्नै पोस्टमा गोल गरेपछि बंगलादेशले ३० औं मिनेटमा अग्रता लिएको थियो । अन्तिम समयमा किर्गिस्तानी टिमले बराबरी गर्ने राम्रो मौका पाएको थियो । तर, एमिर जापारोभको कर्नरमा सब्स्टिच्युट कामोलिदिन तासिएभले पोस्ट नजिकबाट गरेको फ्रिहेडरमा बल पोस्टमाथिबाट बाहिरियो । अग्रता लिएपछि बंगलादेशी टिमले बल होल्ड गर्दै ढुक्कसँग खेलेको थियो ।त्यसलाई लिएर सोधिएको प्रश्नमा प्रशिक्षक डेले जवाफ दिए, खेलमा मौका कुनै पनि बेला पाउन सक्छ । त्यसैले किर्गिस्तानले अन्तिम समयमा गोल नगर्दा हामीलाई भाग्यले साथ दिएको नभनौं होला । पहिलोपल्ट बंगलादेशको कप्तानी गरेका सोहेल रानाले भने, प्रतियोगिताको लागि यो जित महत्त्वपूर्ण थियो । हामीले राम्रो खेल्यौं र अर्को खेलमा अझै राम्रो गर्नुपर्छ । किर्गिस्तान यू२३ का प्रशिक्षक नुर्बेक जोल्दोसोभले आफ्नो टिमले राम्रो खेल्न नसकेको बताए । अनुभवी बंगलादेशी टिमलाई बधाई, उनले भने, हामीले राम्रो प्रदर्शन गरेनौं । पाएका गोलका अवसर उपयोग गर्न सकेनौं । आफ्नै क्षमता र शक्तिमा विश्वास गर्न सकेनौं । राष्ट्रिय टमविरुद्धको खेल हाम्रा युवा खेलाडीका लागि एउटा राम्रो पाठका रूपमा रह्यो ।किर्गिस्तानी युवा टिमले बिहीबार नेपाली राष्ट्रिय टिमविरुद्ध प्रतिस्पर्धा गर्दैछ । त्यसमा पराजित भएमा मध्यएसियाको पहुना टिम त्रिदेशीय प्रतियोगिताको समूह चरणबाटै बाहिरिने छ । नेपाली टिमविरुद्ध हुने निर्णायक खेलबारे प्रशिक्षक जोल्दोसोभले भने, नेपालविरुद्धको खेल कठिन हुनेछ । किनभने नेपाल घरेलु टिम हो । तर, हामी राम्रो गर्ने प्रयास गर्नेछौं ।"
रंगशाला निर्माणस्थलमा जिप सफारी,"सहयोग जुटाउन मेचीमहाकाली यात्रा रंगशाला निर्माणका लागि आवश्यक सहयोग रकम जुटाउन फाउन्डेसनले मेचीमहाकाली यात्रा सुरु गरेको छ । फाउन्डेसनको टोली सोमबार भरतपुरबाट पश्चिम नेपाल लागेको छ । महाकालीमा पुगेर अभियान सुरु हुनेछ । एउटा जिल्लामा हामी कम्तिमा दुई दिन बस्नेछौं । विभिन्न महानुभावहरूलाई भेटेर सहयोगको अपिल गर्ने छौं, अध्यक्ष कट्टेलले भने ।"
अन्तरकलेज खोखो हुने,"काठमाडौं (कास) काठमाडौं जिल्ला खोखो संघ र कीर्तिपुर नगरपालिका१० को संयुक्त आयोजनामा प्रथम काठमाडौं जिल्लाव्यापी अन्तरकलेज खोखो प्रतियोगिता चैत २० देखि हुने भएको छ । प्रतियोगितामा छात्रछात्रामा ५५ टिमको सहभागिता रहने मंगलबार आयोजित पत्रकार सम्मेलनमा नेपाल खोखो संघका कार्यवाहक अध्यक्ष प्रदीप महर्जनले बताए । दुवैतर्फ सहभागीले पहिले एक आपसमा राउन्ड रोबिन लिगका आधारमा खेल्नेछन् । शीर्ष चार टोली सेमिफाइनल पुग्नेछन् । दुईदिने प्रतियोगिताका खेल कीर्तिपुरस्थित नयाँबजारको कभर्डहलमा हुनेछ । १३ औं दक्षिण एसियाली खेलकुद (साग) अन्तर्गत खोखोको प्रतिस्पर्धा सोही कभर्डहलमा भएको थियो । १३ औं सागमा नेपालले महिलामा रजत र पुरुषमा कांस्य पदक जितेको थियो । २०४६ सालको जनआन्दोलनका सहिद राजेन्द्र महर्जन, राजमान माली, हीराकाजी महर्जन र लनबहादुर महर्जनको स्मृतिमा प्रतियोगिता गर्न लागिएको आयोजकले जनाएको छ । प्रतियोगितामा नेपाल खोखो संघको प्राविधिक सहयोग रहनेछ ।"
चेस विजेतालाई अढाई लाख,"मकवानपुर (कास) मकवानपुर जिल्ला बुद्धिचाल संघ र हेटौंडा चेस क्लबको संयुक्त आयोजनामा बुधबारदेखि हेटौंडामा अन्तर सिटी चेस प्रतियोगिता हुने भएको छ । चैत १४ सम्म स्विस लिगअनुसार सात चरणसम्म चल्ने प्रतियोगितामा देशभरका १८ सहरका टोलीको सहभागिता रहनेछ । प्रत्येक टोलीमा चार नियमित र एक वैकल्पिक खेलाडी तथा एक व्यवस्थापक गरी ६ जनाको सहभागिता रहने आयोजक क्लबका अध्यक्ष ज्ञानकृष्ण प्रजापतिले जानकारी दिए ।उनका अनुसार विजेताले २ लाख ५० हजार, उपविजेताले १ लाख ५० हजार, तेस्रो हुनेले ५० हजार, चौथो र पाँचौं हुनेले क्रमशः ३० र २० हजार रुपैयाँ प्राप्त गर्नेछन् । व्यक्तिगत विधातर्फ प्रत्येक बोर्डका उत्कृष्ट खेलाडीलाई जनही १० हजार प्रदान गरिनेछ । कोभिड१९ को विश्वव्यापी महामारीले आक्रान्त खेलकुद क्षेत्रका लागि यो प्रतियोगिताको एक ऊर्जाको रूपमा परिणत हुनेमा हामीले विश्वास लिएका छौं, अध्यक्ष प्रजापतिले भने । प्रतियोगितामा करिब १६ लाख रुपैयाँ खर्च अनुमान गरिएको छ ।"
