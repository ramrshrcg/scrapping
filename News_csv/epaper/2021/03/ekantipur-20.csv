शीर्षक,विवरण
खुलेन न्यायको ढोका,१४ वर्षपछि ताते पीडितगौर घटनाको छानबिन भए पनि दोषीमाथि अझै कारबाही नभएको भन्दै मृतकका परिवारले गत शनिबार प्रधानमन्त्री केपी शर्मा ओलीलाई ज्ञापनपत्र बुझाएका छन् ।गौर हत्याकाण्ड संघर्ष समितिका तर्फबाट प्रधानमन्त्रीलाई भेटेर दोषीलाई कारबाही माग गरिएको संघर्ष समितिका सदस्य मनोज यादवले बताए । छानबिन समितिले गौर घटनालाई जघन्य अपराध भने पनि अहिलेसम्म दोषीमाथि किन कारबाही भएन भनेर प्रधानमन्त्री ओलीले ज्ञापनपत्र बुझ्ने क्रममा चासो देखाएको सदस्य यादवले सुनाए । घटनाको मुख्य आरोप जनता समाजवादी पार्टीका अध्यक्ष उपेन्द्र यादवलाई लागेको छ । उनीविरुद्ध प्रहरीमा कर्तव्य ज्यानसम्बन्धी मुद्दा दर्ता छ । व्यक्तिगत रिसइबी र राजनीतिक झडपका रूपमा नभई सुनियोजित र षड्यन्त्रपूर्ण रूपले यो घटना गराइएको दाबी गरिँदै आएको छ । घटनाबारे २०६४ चैत २८ मा कर्तव्य ज्यानसम्बन्धी जाहेरी दर्ता भए पनि हालसम्म कसैलाई कारबाही नभएको ज्ञापनपत्रमा उल्लेख छ ।
फिल्मी च्यानल कान्तिपुर सिनेप्लेक्स एचडी सुरु,"कलाकार हरिवंश आचार्यले १६ पैसामा फिल्म हेर्न सुरु गरेको दिनको सम्झना गर्दै अहिले प्रविधिले फड्को मारेको बताए । अहिले फिल्म खल्तीखल्तीमा पुगेको छ । हामीले इतिहासमा बनाएका फिल्महरू एचडीमा कसरी रूपान्तरण गर्ने ? पहिलेपहिलेका इतिहास बोकेका फिल्महरू हेर्ने वातावरण सिनेप्लेक्सले बनाउँछ भन्ने विश्वास छ, उनले भने, मानिसहरू सबै सिनेमा हलमा पुग्न सक्दैनन् । घरमै बसेर सिनेमा हेर्ने अवसरलाई सिनेप्लेक्सले अघि बढाउनेछ ।कलाकार सुनील थापाले नेपाली फिल्मको संवर्द्धनमा यो च्यानलले भूमिका खेल्ने बताए । संगीतकार शम्भुजित बाँस्कोटाले पनि आफूले १६ पैसामा फिल्म हेर्न सुरु गरेको प्रसंग जोड्दै कान्तिपुर सिनेप्लेक्स ले नेपाली फिल्मको उद्योगमा टेवा पुर्याउने बताए । अभिनेता राजेश हमालले यो च्यानलले फिल्मको गतिविधिलाई परिस्कृत र परिमार्जित ढंगले प्रस्तुत गर्ने धारणा राखे । अभिनेत्री निरुता सिंहले यो च्यानलमार्फत पुराना कलाकार दर्शकमा जीवित रहने बताइन् । हामीले कैयौं फिल्महरू गर्यौं तर अहिलेका कति दर्शकले ती फिल्म हेर्न पाउनुभएन । अब यो च्यानलमा ती फिल्मको प्रसारण हुनेछ । हामी पुराना कलाकार दर्शकमा जीवित रहनेछौं, उनले भनिन् । कार्यक्रममा चलचित्र विकास बोर्डका अध्यक्ष दयाराम दाहाल, नेपाल चलचित्र प्राविधिक संघका अध्यक्ष पुष्कर लामा, चलचित्र कलाकार संघका अध्यक्ष रवीन्द्र खड्का, निर्देशक समाजकी अध्यक्ष रक्षा राणा, कलाकार पूजा शर्मा, निर्देशक सुदर्शन थापा, कलाकारहरू दीपकराज गिरी, दीपाश्री निरौला, भुवन केसी, अर्जॅन कुमार, प्रताप दास, कुन्ती मोक्तान, प्रविशा अधिकारीलगायत सहभागी थिए ।"
बहुत तकलिफ छ सर !,"मैले माटोले लिपेको भित्तामा अडेस लागेर उनीसँग कुरा गरे । उनले एकै सासमा सुनाए, एक लाख दस हजार अर्जेन्टलाई बुझाएर साउदी आएको । ६ महिनादेखि तलब पाएको छैन । बहुत तकलिफ छ ।मैले सोधें, तपाईंले त काठमाडौंमा अब कहिल्यै विदेश जान्नँ भन्नुभएथ्यो । किन जानुभयो त ?उनले भने, कान्छी छोरी पनि १८१९ वर्षको भइसकी । त्यसको बिहेमा मोटरसाइकल दाइजो दिनुपर्छ । त्यही दहेजको पैसा कमाउन आएको ।रामभरोससँग कुरा गर्दै गर्दा उनका छिमेकी रामफल मण्डलसँग भेट भयो । मैले आफूबारे बताएपछि उनले रामभरोसको कथा लेख्ने पत्रकारका रूपमा मलाई चिने र भने, रामभरोसको कथा मैले साउदीमा बसेर मोबाइलमा पढेथ्यो ।साउदीमा तीन वर्ष काम गरेर फर्केपछि केही समय घर बसेर फेरि मजदुरी गर्न श्रीलंका पुगेका रामफल केही समयअघि मात्रै श्रीलंकाको कोलम्बोबाट फर्केका रहेछन् । उनले त्यहाँ काम गरेको प्रमाण देखाउन स्क्रिन फुटेको पुरानो मोबाइलमा केही फोटो देखाए । कोलम्बोका बहुतले व्यापारिक भवनहरूका अघिल्तिर उभिएको उनको फोटो थियो । उनले पर्सबाट एक डलरको नोट देखाएर सोधे, एउटा कुरा सोधौं ?मैले सहमतिको भाव देखाएपछि उनले भने, यो डलर भन्छ । किन कागजको नोटमा छापेछ सर ? रामफलले करिब ४५ टोलको खत्वे टोलमा परिवारका कोही न कोही सदस्य विदेश नगएको घर एकाध मात्रै रहेको सुनाए । रामभरोससँगै केही वर्ष रिक्सा हाँकेका रामफलले साथी कर्जामा डुबेको सुनाए । उनले पनि रामभरोसले इमो संवादमा भनेझैं सुनाए, कम्तीमा पनि साढे तीन लाख कर्जामा डुबेछ रामभरोस । रामभरोसले इमो कुराकानीमा आफूले कर्जा लिएका दस जनाको नाम र कर्जा लिएको सबै रकम पाठ घोकेको विद्यार्थीले झैं खरखरी सुनाए । ती सबैसँग लिएको साँवा रकम मात्रै करिब तीन लाख हाराहारी थियो । जसको ब्याज पनि जोड्दा रामफलले भनेझैं साढे तीन लाख कट्ने देखिन्थ्यो । रामफललाई मैले साउदीमा ३ वर्ष र श्रीलंकामा २ वर्ष काम गरेर कमाएको पैसाले के गर्नुभयो ? भनेर सोधे । उनले उता कमाएको पैसा विदेश जाँदा लागेको कर्जा तिरेको र बाँकी रकम छोरीको बिहेमा दहेजमा खर्च गरेको सुनाए । उनले भने, ठूली छोरीको बिहे गर्दा लागेको करिब ५० हजार कर्जा तिर्न अझै सदाएका छैन ।उनले गाउँका सबैजसो तन्नेरी विदेश गएको तर पैसा बचाउन पटक्कै नसकेको सुनाए । किन त ? उनले भने, कर्जाको ब्याज सदाउँदासदाउँदै पैसा गइहाल्छ । कोहीले छोरीको बिहेमा धेरै दाइजो दिन्छ । कोहीले रमाइलो गरेर पैसा सक्छ । अनि फेरि कर्जामा डुबिहाल्छ ।काठमाडौं फर्केपछि रामभरोससँग इमोबाट नियमित कुराकानी भयो । त्यहींबाट मैले थाहा पाएँ, कतार जाँदा फसेको पैसा उठेपछि रामभरोसले केही महिना जलेश्वरमै रिक्सा चलाएछन् । केही महिना सडक निर्माणमा मजदुरीको काम गरेछन् । एक वर्ष जति भने नजिकैको धान, चामल र चिउरा भुट्ने मिलमा उनले मासिक १५ हजार तलबमा काम गरेछन् । साउदी जानुअघि उनले सीमावर्ती भारतीय गाउँ सुरसन्डका केटासँग जेठी छोरीको बिहे गरिदिएछन् । एक लाख १० हजार खर्चेर मोटरसाइकल, ९० हजारको कुर्सी पलङ र ५० हजार भारु नगदै दाइजो दिएछन । बिहेमा सबै गरेर रामभरोसले ७ लाख जति खर्चेछन् । उनले सुनाए, दाइजो नदिई त कसैले छोरी नै लिँदैन त के गर्नु ? १५ हजार तलबको काम छाडेर किन साउदी जानुभएको ? मैले सोधें ।उनले गाउँको कमाइले नुनतेल, दुई छोराको पढाई खर्च, जेठी छोरीको बिहेमा लागेको कर्जाको ब्याज तिर्न पनि गाह्रो भएको सुनाए । उनले भने, जति गरे पनि कर्जा सदाउन नसकिने ! स्कुल नै नटेकेकी कान्छी छोरीको पनि बिहे गर्ने बेला भइसक्यो । अनि त कुनै उपाय भएन । कर्जाको पीरले छटपटिएका बेला उनले छिमेकी गाउँ बखरीका एजेन्टको काम गर्ने भजनी ठाकुरलाई भेटेछन् । भजनीलाई एक लाख १० हजार नगदै हातमा बुझाएर उनी साउदी उडेका रहेछन् । कुराकानी सकिएपछि उनले आफू साउदी जाँदाका कागजात पठाइदिए । कागजातअनुसार उनी २०७५ जेठ १२ गते साउदी अरब उडेका रहेछन् । अल मसरियु नामक साउदी कम्पनीको जेद्दास्थित सडक निर्माणको परियोजनामा रामभरोस काम गर्न पुगे । उनलाई मासिक ८ सय साउदी रियाल (करिब २५ हजार रुपैयाँ) र २ सय रियाल खाना खर्च दिने काममा लगाइएको रहेछ । सरकारले फ्रि भिसा फ्रि टिकट भने पनि उनी किन एक लाख दस हजार तिर्न तयार भए ? उनले भने, हामी गाउँको आदमीलाई के थाहा ? अर्जेन्टले त्यति पैसा नतिरी जान मिल्दैन भनेपछि के गर्नु त ? उनले म्यानपावरका स्थानीय एजेन्टलाई अर्जेन्ट भनेका थिए । रामभरोसका अनुसार कम्पनीले उनलाई निर्माण क्षेत्रमा ट्वाइलेटको पानी ढलमा निकास गर्नका लागि खाल्डो खन्ने, पाइप फिट गर्ने र पिच गर्ने काम लगाएको छ । कामको सुरुवाती दिनमा कम्पनीले तलब दिए पनि पछिल्ला दिनमा उनले नियमित तलब पाउन छाडेको बताए । कम्पनीले दिएकै कोठामा अन्य चार कामदार साथीसँग बसेका रामभरोसले केही सातायता खानेकुराको अभावमा नुन र भात मात्रै खाइरहेको सुनाए । बहुत तकलिफ छ सर ! उनले भने ।ज्वरो र खोकी आएपछि बुधबार र बिहीबार उनी दुई दिन काममा गएनन् । उनले भने, कुनै जुगाड लगाइदिनु मलाई । नेपाल फर्किनुपर्यो ।रामभरोससँगै बस्ने केही साथी भने बेलाबेला स्थानीय साउदीको घरमा गएर लुकीछिपी काम गरेर केही पैसा जम्मा गर्दा रहेछन् । रामभरोससँगै काम गर्ने एकले कान्तिपुरसँग भने, लुकीछिपी काम गरेको पैसाले नुनचामल किनेर खाइरहेका छौं ।रामभरोसका अनुसार मदिना छेउको अलहमद भन्ने ठाउँमा काम सुरु गरेपछि कम्पनीले पहिलो तलब नै तीन महिना बितेपछि दियो । त्यसपछि पनि उनीहरूले समयमै तलब पाएनन् । रामभरोसले भने, कोरोनाकालभरि पनि काम लगाए । तर तलब दिएनन् ।सिरहाको लहान घर भएका रामभरोसका सहकर्मी स्वराज ठाकुर दनुवारको कथा पनि उनकै जस्तो रहेछ । नेपालमा स्वास्थ्य परीक्षण पास भइवरी एक लाख ५ हजार तिरेर मलेसिया पुगे पनि दोस्रो स्वास्थ्य परीक्षणमा फेल भएपछि तीन महिनामै उनी नेपाल फर्किएका रहेछन् । नेपाल फर्किएको तीन महिनापछि उनी गोलबजारकै एक एजेन्ट विनोद राईलाई ५५ हजार र काठमाडौंको लिंक इन्टरनेसनल प्लेसमेन्ट सर्भिस नामक म्यानपावरलाई ४५ हजार बुझाएर साउदी उडेका रहेछन् । कम्पनीले नियमितजसो काममा लगाए पनि तलब दिन आनाकानी गरिरहेको उनले सुनाए । तलब कहिले आउँछ भनेर सोध्यो भने भोलि भन्छ । तर म्यानेजरले भनेको भोलि कहिल्यै आउन्न, २२ वर्षीय उनले भने । उनका अनुसार कम्पनीको उक्त साइटमा करिब ३५ नेपाली, केही पाकिस्तानी र भारतीय कामदार कार्यरत छन् । उनले भने, अरू देशका कामदारले पनि तलब पाइरहेका छैनन् ।रामभरोसले शुक्रबारको कुराकानीमा आफूहरू चामल र नुनको भरमा कतिन्जेल बाँच्ने भन्ने टुंगो नभएको बताए । दिनको एक छाक भातको भरमा बाँचिरहेका छौं, उनले भने, दुई छाक नै खान त कहाँ पुग्छ ? उनले दिनभर भोलि के खाने होला भन्ने चिन्तामा आफू बाँचिरहेको बताए । काम गरेर पनि तलब नपाउँदा र आफू खाइनखाई बसेको थाहा पाएर घरमा श्रीमती पनि रोइरहेको सुनाउँदै उनले घरमा फोन गरेर सम्झाइदिन आग्रह गरे । ४६ वर्षीय उनले उदासी मिसिएको स्वरमा भने, अहिले एक पटकलाई मेरो समस्या हल गरिदिनुस् । म अब कहिल्यै विदेश आउँदिनँ । अब त म बूढो पनि भइसकें । छोरीको सादी गर्ने चिन्ता मात्रै नभएको भए कस्सम आउँन्थेन ।"
"स्याउली पलाइछ, नरोऊ न नीरमाया सुख कल्लाइ छ","यसो भनिरहँदा गाउँले चुलोभित्रबाट इन्द्रमाया गुरुङ (श्रीमती अमर) बाहिर आइन् । सिसाको ग्लासमा कोदाको लोकल रस भरेर लोकगायक श्रीमान्का सामु राखिदिइन् । अनि भनिन्, संसारलाई फेर्छौं भनेर हिँड्ने नेताहरूका पछि लागेपछि यस्तै हो, आज उनीहरू आफैं फेरिएर कता हो कता पुगिसकेका छन् । अमर विरहीहरू भने विरही बनेर यता नारायणी तीरमै बसिरहेका छन् । हे नसोच है दायाँ र बायाँजिन्दगानी दुई दिनको रामछायासलल बग्यो गण्डकीआज सँगै, भोलि त कहाँ हो काँयस्तै छ हाम्रो जिन्दगी"
सत्ता र प्रतिपक्षबीच कटाक्ष,"विघटनलाई उचित ठहर्याउने कसरत प्रधानमन्त्री ओलीले गरेको प्रतिनिधिसभा विघटनलाई सर्वोच्च अदालतले बदर गरे पनि सत्तापक्षले यो कदम ठीक थियो भन्ने सन्देश बैठकमा दिएको छ । सरकारका तर्फबाट प्रतिनिधिसभामा बोल्दै पराराष्ट्रमन्त्री प्रदीपकुमार ज्ञवालीले ताजा जनादेश लिनु नै चालु समस्या समाधानको उचित उपाय हुने देखेर विघटन गरिएको बताए । विघटनको प्रसंग कोट्याउँदै उनले भने, जनताको अभिमत लिएर समस्याको समाधान हुन्छ भन्ने सरकारको बुझाइ थियो तर सर्वोच्चको फैसलाले सदनबाटै राजनीतिक स्थायित्व खोज्नुपर्ने बाध्यात्मक अवस्था छ । उनले प्रतिनिधिसभाको सुरुको बैठकमा विपक्षीले गरेको विरोधप्रति इंगित गर्दै सहमति जुटाउन नसकेको बताए । उनले भने, सर्वोच्च अदालतले सदनबाटै सहमति खोज्न दिएको आदेशसँग हाम्रा व्यवहार कति मेल खान्छन् ? एसिड आक्रमणकारीलाई कठोर कानुन बनाउन खोज्दा सहमति बनाउन सकिएन । सहकर्मी माननीय पूर्वमाननीयलाई श्रद्धाञ्जली दिन समय कुर्नुपर्यो । सरकारले तीनवर्षे कार्यकालमा थुप्रै जनपक्षीय काम गरेको भन्दै ज्ञवालीले प्रधानमन्त्री ओलीको बचाउ गरे । बैठकको सुरु मन्तव्य राखेका ज्ञवालीले माओवादी केन्द्रका अध्यक्ष पुष्पकमल दाहालप्रति लक्षित गर्दै प्रधानमन्त्री नपाएपछि प्रतिनिधिसभा विघटनको कदमलाई प्रतिगमन देखेको बताए । उनले भने, निश्चित व्यक्तिको प्रधानमन्त्री हुने सपना पूरा नहुँदैमा प्रतिगमन हुँदैन । दाहालको प्रधानमन्त्री हुने चाहनाका कारण समस्या खडा भएको उनको आशय थियो । सरकार र प्रधानमन्त्रीले दुवै मुद्दा हारेको भन्दै ज्ञवालीले पार्टी र सरकारले विधिको शासन र संविधानको सर्वोच्चतामा विश्वास गर्ने दाबी गर्दै उनले अदालतको फैसलालाई सोहीअनुसार कार्यान्वयन बताए । फैसला गर्न अदालत स्वतन्त्र रहेको भन्दै उनले थपे, आफ्नो पार्टी र सरकार यस्ता फैसलामा न लड्डु खाएर खुसियाली मनाउँछ न झोक्रिएर नै बस्छ । वामपन्थी राजनीतिक दललाई एकता गर्दै लैजाने विषयमा तत्कालका लागि अल्पविराम लागेको उनले बताए । उनले माओवादी केन्द्र कमजोर रहेका बेला उद्धार गर्न एकता गरेको आशय जोड्दै उनले झरीमा रुज्दै गरेको ऊँटलाई बूढीआमाले ओत दिँदा आफैं बाहिर निस्कनुपरेको उदाहरण सुनाए । उनले मुलुक आर्थिक रूपमा सन्तोषजनक अवस्थामा रहेको बताए । सशस्त्र संघर्षको हिंसात्मक बाटोमा हिँडेको चन्द समूह शान्ति प्रक्रियामा आएको भन्दै उनले अब मुलुकमा द्वन्द्वको समस्या तत्कालका लागि अन्त्य भएको बताए । नेपाल अल्पविकसित राष्ट्रबाट विकसित राष्ट्रमा सिफारिस भएको जानकारी उनले दिए ।"
"बालुवाटार क्रेज, बालुवाटार फोबिया","एमाले र माओवादी केन्द्र एक भएपछि बनेको नेकपाको ४ सय ४१ सदस्यीय केन्द्रीय कमिटीको पहिलो बैठक जेठ ३ मा प्रधानमन्त्री निवास बालुवाटारमा बस्यो । त्यसपछि झन्डै डेढ वर्ष केन्द्रीय कमिटी बैठक बसेन । अहिले अस्तित्वमा नरहेको नेकपाले उसको जीवनको अधिकांश आरोहअवरोह प्रधानमन्त्री निवास बालुवाटारमै झेल्यो । प्रधानमन्त्री केपी शर्मा ओलीले गत पुस ५ गते प्रधानमन्त्री ओलीले हठात् प्रतिनिधिसभा विघटन गर्दा विघटनकै संघारमा पुगेको नेकपाको बैठक बालुवाटारमै बसेको थियो । फुटको सुरुवात त्यहींबाट भयो । त्यसपछिका तीन महिनामा नेकपाको सरकार, सिंगो पार्टी र मुलुकले अनेकन उतारचढाव बेहोरे । नेकपा पार्टी नै रहेन । एमाले र माओवादी केन्द्र ब्युँतिएसँगै प्रधानमन्त्रीको सरकारी निवास बालुवाटारको प्रयोगको हद कति हो भन्ने बहस पनि ब्युँतिएको छ ।तीन महिनामा प्रधानमन्त्री ओलीले जन्म दिनमा गरेको सांगीतिक साँझदेखि चियापानसम्मको कार्यक्रमलाई नजरअन्दाज गरेको एमालेको खनालनेपाल पक्षले शनिबारका लागि अध्यक्ष ओलीले बालुवाटारमै आह्वान गरेको पार्टी संसदीय दल र केन्द्रीय कमिटीको बैठक अस्वीकार गरेको छ । जबकि प्रधानमन्त्री भएको तीन वर्षमा ओलीले धेरै कार्यक्रम र बैठक बालुवाटारबाटै गरेका छन् । एमालेको खनालनेपाल पक्षले बैठक बस्ने स्थानमै अडान राखेपछि बालुवाटार विवादले अरू सैद्धान्तिक बहसलाई पछि पार्ने देखिएको छ । प्रधानमन्त्री ओलीले यसअघि गत चैत २ गते बालुवाटारमै बोलाउँदा वरिष्ठ नेता माधवकुमार नेपाल सरकारी निवासमा जान नमानेपछि उनीहरूको संवाद पार्टी कार्यालय धुम्बाराहीमा भएको थियो । पार्टी पदाधिकारीसहित भएको उक्त संवाद झन् तिक्त बनेपछि खनालनेपाल समूहले राष्ट्रिय भेला गरेर ओलीलाई सच्याउने र तल्लो तहसम्म समानान्तर कमिटी बनाउने निर्णय गरिसकेको छ । समानान्तर कमिटी बनाउने सिलसिलाको निरन्तरता शुक्रबार अखिल नेपाल महिला संघको भेला बोलाएर भइसकेको पनि छ । सांगठनिक रूपमै समानान्तर गतिविधि चलाइरहेको एमालेको खनालनेपाल खेमा बालुवाटारमा बोलाइने बैठकमा नजाने भएपछि एमालेको विवाद लम्बिन्छ नै, राज्यको स्रोत दुरुपयोग गरेर प्रधानमन्त्रीको सरकारी निवासमा पार्टीको विवाद किन छताछुल्ल पारिन्छ भन्ने प्रश्न पनि उठिहाल्छ । एमाले उपाध्यक्ष भीम रावलले संसदीय दलको बैठक दलको कार्यालय या संसद् भवन नयाँ बानेश्वरमा बस्ने परम्परा भएको जनाउँदै बालुवाटारमा बोलाइने बैठक आफूहरूले बहिष्कार गर्ने बताए । प्रधानमन्त्रीले संसदीय दलको बैठक सरकारी निवास बालुवाटारमा बोलाउनुभएको छ । महाधिवेशन र विधान महाधिवेशनले मात्रै पार्टीको विधान संशोधन गर्ने स्पष्ट प्रावधान हुँदाहुँदै उहाँले फागुन २८ मा विधान संशोधन गरें भन्नुभएको छ । केन्द्रीय कमिटीमा पनि विधानविपरीत मान्छे थपघट र जिम्मेवारी हेरफेर भयो भनिएको छ । यसलाई हामीले कानुनी मान्यताका प्रावधानमाथि भएको प्रहारका रूपमा लिएर प्रतिकार गरेका छौं, उनले कान्तिपुरसित भने, संसदीय दलको बैठक पनि संसदीय दलको कार्यालय सिंहदरबारमा बस्नुपर्छ, त्यहाँ नबोलाउने हो भने संसद्को गतिविधि हुने अर्को थलो बानेश्वर हो । हाम्रो पार्टीको प्रणालीलाई पनि कमजोर बनाउने भएको हुनाले हामी बालुवाटारको सरकारी निवासमा बोलाइएको बैठकमा सहभागी हुन्न सक्दैनौं । बालुवाटारमा बोलाइएको बैठकमा जाने कि नजाने भन्ने विषयमा छलफल गर्न खनालनेपालपक्षीय एमाले स्थायी कमिटी सदस्यहरूको बैठक शुक्रबार बसेको थियो । प्रधानमन्त्री ओलीको सरकारी निवासमा ओली वंशावली सार्वजनिक गर्नेदेखि सारंगी रेटेर सुमधुर साँझको आयोजनासम्म गरिएको छ । त्यस्ता कार्यक्रममा हुने खर्चपर्चको हिसाब प्रधानमन्त्री कार्यालय र ओलीको निजी सचिवालयबाट सार्वजनिक भएको छैन । पोहोर साउन र मंसिरमा गम्भीर बिरामी परेका ओलीको गत वर्ष मिर्गौला प्रत्यारोपण गरिएपछि उनको स्वास्थ्य अवस्थालाई ध्यानमा राखेर बालुवाटारमा हुने बैठकमाथि आक्कलझुक्कल विमति राखिए पनि कतैबाट गम्भीर प्रश्न उठेको थिएन । तर पुस ५ मा प्रतिनिधिसभा विघटन गरेपछि देशव्यापी रूपमा चलेको ओलीको दौडाहाले उनी पूर्णतः तन्दुरुस्त भइसकेको पुष्टि गर्यो । जसले ओलीले मन्त्रिपरिषद् बैठक सिंहदरबार र पार्टीका अरू कार्यक्रम पार्टी कार्यालय वा संसदीय दलको कार्यालय सिंहदरबारमा किन राख्दैनन् भन्ने प्रश्न झन् व्यापक भयो । ओलीको यो दोस्रो कार्यकालमा यो प्रश्न पहिलो पटक उठेको भने होइन । यसअघि बालुवाटारमै चलेको स्थायी कमिटी बैठकमै पार्टी गतिविधि प्रधानमन्त्रीको सरकारी निवासमा हुन नहुने भन्दै नेताहरूले विरोध गरेका थिए । त्यसपछि केही बैठक पार्टी कार्यालय धुम्बाराहीमा गरियो । प्रतिनिधिसभा विघटनको निर्णय बदरपछि एमाले ओली समूहको बैठक प्रधानमन्त्री कार्यालयमै झन् केन्द्रित भएको छ । एमाले स्थायी कमिटी सदस्य एवं संसदीय दलका उपनेता सुवास नेम्वाङले बैठक बस्ने स्थानभन्दा पनि बैठकको एजेन्डालाई महत्त्व दिनुपर्ने जिकिर गरे । ठाउँभन्दा पनि मूल कुरा विषय नै हो, कहाँ बैठक बसिन्छ भन्दा पनि बैठकमा कस्ता इस्यु उठाइन्छ भन्ने कुराले महत्त्व राख्छ, उनले भने, फेरि प्रधानमन्त्रीज्यूका आफ्नै पनि धेरै काम हुन्छन् । कार्यक्रम हुन्छन्, कतिपय बैठक निवासमै डाकिएका हुन्छन्, ती सबै कुरामा अप्ठ्यारो नपरोस् भनेर बालुवाटारमै बैठक राख्नुभएको हो, अन्यथा होइन । नेता नेम्वाङले शनिबार एमाले संसदीय दलको बैठक र केन्द्रीय कमिटी बैठक बालुवाटारमै तय भएको बताए ।ओलीले प्रधानमन्त्री भएको महिना दिन पनि नहुँदै बालुवाटारमा पार्टी नेता र सांसदका लागि भोज आयोजना गरेका थिए । त्यसयता बालुवाटारमा त्यस्ता भोजभतेर दर्जनचोटि भएका छन्, पछिल्लोपटक गत ३ गते भएको चियापान समारोहमा एमालेको अर्को खेमा भने सहभागी भएन । ओलीले आफ्नो जन्म दिनमा बालुवाटारै झिलिमिली पारेर उत्सव मनाउनेदेखि आफ्नो व्यवहारबाट बिच्किएका नेताहरूलाई फकाउन सारंगी साँझसमेत बालुवाटारभित्रै गरेका थिए । ओलीले व्यक्ति हत्याको आरोप लागेका र अदालतमा हाजिर नभई फरार भएका कालीबहादुर खामलाई समेत बालुवाटारभित्रै भेटे । २०६२६३ को जनआन्दोलन सफल भएपछि तत्कालीन प्रधानमन्त्री गिरिजाप्रसाद कोइरालाले पनि अधिकांश काम सरकारी निवास बालुवाटारबाटै गर्थे । त्यसपछि कांग्रेसकै अर्का सभापति शेरबहादुर देउवा प्रधानमन्त्री हुँदा कांग्रेसका केही बैठक बालुवाटारमा बसेको उदाहरण छ । ओलीले भने सरकारी निवास बालुवाटारको अचाक्ली दुरुपयोग गरेको राजनीतिक विश्लेषक प्राध्यापक कृष्ण खनालको भनाइ छ । हाम्रो सबैभन्दा ठूलो समस्या राज्य शक्तिलाई आफूमा केन्द्रित गर्ने नै भयो । चन्द्रशमशेरले पनि प्रशासनिक केन्द्र सिंहदरबारलाई त्यहीँ बस्ने, खाने, षड्यन्त्र गर्ने ठाउँ बनाएका थिए, धन्न निजी सम्पत्तिचाहिँ बनाएनन् । त्यसपछि शासक जहाँ बस्यो अधिकार त्यहीँ हुने भयो । पञ्चायतकालमा सबै अधिकार राजदरबारमा केन्द्रित थियो, अहिले पनि सत्ताको दरबार सिंहदरबार बन्न सकेन, उनले भने, गिरिजाप्रसादको हकमा उमेर र स्वास्थ्य कारण बन्न सक्थ्यो होला, त्यसलाई एउटा अपवाद मान्न सकिन्थ्यो होला, अहिले पनि तत्काल केही गरिहाल्नुपर्यो भने इमर्जेन्सी भनेर बुझिन्छ तर नियमित रूपमा बालुवाटारमा शक्ति केन्द्रित हुनु गलत हो । सत्तालाई यसरी व्यक्तिमा केन्द्रित गर्नु लोकतन्त्र होइन, घरायसीतन्त्र हो, जहानियाँतन्त्र हो । ओलीले राष्ट्रपतिलाई बालुवाटार बोलाउनेबाहेक अरू सबै शक्ति सरकारी निवासबाटै सञ्चालन गरेको खनालको मूल्यांकन छ । अहिलेसम्म राष्ट्रपतिबाहेक सबै प्रधानमन्त्री निवास बालुवाटार पुगेका छन्, उनले कुन दिन राष्ट्रपतिलाई पनि बोलाइदिन्छन्, ठेगान छैन, खनालले भने, निरंकुश कुनै तन्त्र होइन, व्यक्तिको मानसिकताको कुरा हो । एमालेको खनालनेपाल पक्षले पनि ओलीले आफूलाई बलशाली देखाउन संसदीय दलको बैठकसमेत बालुवाटारमा राखेको भन्दै त्यसलाई अस्वीकार गर्ने निर्णय गरेको हो । बालुवाटारमा हुने गतिविधिको यो पहिलो विरोध नभए पनि ओली समूहले बालुवाटारमै बैठक बोलाउने र खनालनेपाल पक्ष बालुवाटारमा नजाने अडान लम्बिँदै गए एमालेको विवाद बैठकको एजेन्डाभन्दा पर गएर बैठकस्थलमा केन्द्रित हुन पनि सक्छ । यसको संकेत एमालेका दुवै खेमाले गरिसकेका छन् ।"
बाघको अंग तस्करी झनै बढ्यो,"किन हुन्छ सिकार ? बाघका अंगमध्ये ४० प्रतिशत परम्परागत औषधि बनाउन प्रयोग हुने गरेको पाइन्छ । यसको शिरदेखि नंग्रासम्मै र रगत तथा यौनांगको समेत किनबेच हुने गर्छ । थाइल्यान्डमा प्रजनन केन्द्र (घरपालुवा) भित्र सबैभन्दा धेरै बाघ छन् । त्यहींका बाघका अंगको किनबेचका लागि ओसारपसार गर्दा थाइल्यान्डमा बरामदका धेरै घटना भएका हुन् । भारतमा भने प्राकृतिक अवस्थामा विश्वकै सबैभन्दा बढी २ हजार ९ सय ६७ बाघ छन् तर प्रजनन केन्द्रभित्र थोरै बाघ छन् । बरामद भएका अंगको मुख्य स्रोत प्राकृतिक बासस्थानकै बाघ हुन् । पछिल्लो आँकडाअनुसार १३ देशको प्राकृतिक बासस्थानमा बाघको संख्या २८५५ देखि ४९८२ छ । धेरै संख्यामा बाघ रहेका देश नेपालसहित भारत, मलेसिया, बंगलादेश, रुस, थाइल्यान्ड, भुटान, इन्डोनेसिया हुन् । लाओस्, म्यान्मार, कम्बोडिया, भियतनाममा बाघको संख्या न्यून छ । बाघका अंगको बरामदमध्ये छाला १३, शरीर ८, दाँत ७ प्रतिशत छन् । यी अंगको होलसेल कारोबार गर्नेमा धेरैजसो चिनियाँ र भियतनामी हुने गरेको देखिन्छ । चिनियाँ परम्परागत औषधि, पौष्टिक टनिक र क्रिम बनाउन बाघका अंगको कारोबार हुने गरेको देखिन्छ । म्यान्मार, भियतनाम पनि बाघका अंग प्रयोग गर्ने मुलुकभित्र पर्छन् । चीन र भियतनाममा प्राकृतिकबाहेक घरपालुवा बाघका अंगको समेत तस्करी बढिरहेको प्रतिवेदनमा उल्लेख छ । चीनले बाघको मासुसमेत बेचबिखन गर्छ । दक्षिण एसियाली मुलुकका केही नाका (रुट) हरू बाघका अंगको चोरीनिकासीका लागि हटस्पट बन्दै गएको प्रतिवेदनमा उल्लेख छ । भारतबाट नेपाल हुँदै चिनियाँ बजारमा बाघ र तिनका अंगको कारोबार हुने गरेको देखिन्छ, प्रतिवेदनमा छ, भारतबाट सिधै म्यान्मारतिर पनि निकासी हुने गरेको छ । इन्डोनेसियाबाट म्यान्मार हुँदै पनि चिनियाँ बजारमा तस्करी हुने गरेको छ । यस्तै, इन्डोनेसिया, मलेसिया, थाइल्यान्ड र भियतनाम हुँदै पनि चिनियाँ बजारमा तस्करी हुने प्रतिवेदनमा जनाइएको छ । चीन र भियतनाममा कृत्रिम प्रजनन गरी संख्या विस्तार गरिएका (घरपालुवा) बाघको समेत अवैध कारोबार हुने गरेको छ । केही वर्ष अघिसम्म भने चीनले घरपालुवा बाघका अंगको कारोबारमा प्रतिबन्ध लगाएको थियो । कतिमा बिक्री हुन्छ ?दक्षिणपूर्वी एसियाली मुलुकमा सन् १९९४ तिर बाघको हड्डी प्रतिकिलो १२०० अमेरिकी डलरसम्म किनबेच हुने गरेको थियो । २००७ मा आइपुग्दा मूल्य बढेर १२५० देखि ३७५० अमेरिकी डलरसम्म पुगेको प्रतिवेदनमा उल्लेख छ । सन् २०१४ मा भने घटेर प्रतिकिलो २२६० अमेरिकी डलरमा किनबेच हुने गरेको थियो । सन् २०१५ मा प्रतिकिलो १४०० अमेरिकी डलरसम्म झरेको थियो । बजारमा बाघका अंग सहज ढंगले उपलब्ध भएका बखत मूल्य निकै तल झर्ने गर्छ, प्रतिवेदनमा भनिएको छ, अत्यधिक माग बढ्यो भने मूल्य पनि अकासिन्छ । चीनले बाघको हड्डीबाट वाइन (टाइगर वाइन) समेत बनाएको छ । त्यस्तो वाइनलाई चिनियाँहरूले सांस्कृतिक हिसाबले प्रयोग गर्छन् । भियतनामीहरूले भने बाघका अंगबाट विभिन्न क्रिम (टाइगर बाम) बनाउँछन् । त्यस्तो क्रिमलाई उनीहरूले चीनले जस्तै सांस्कृतिक महत्त्व दिन्छन् । बाघको वाइन बजारमा समेत किनबेच हुन्छ । पूर्वी र दक्षिण पूर्वीय मुलुकमा एक बोतल वाइनको ८० अमेरिकी डलरदेखि २९० अमेरिकी डलरसम्ममा बजारमा बिक्री हुन्छ । चीनले त्यस्तो वाइनको एक बोतलको ५ सयदेखि १ हजार अमेरिकी डलसम्ममा विभिन्न मुलुकमा निकासीसमेत गर्ने गरेको छ । बाघका अंग प्रयोग गरी बनाइएको क्रिमको भियतनामी बजारमा १ सय ग्रामको १ हजार अमेरिकी डलरसम्म बिक्री हुने गरेको पाइएको छ । बाघको यौनांग प्रयोग गरी यौनशक्ति बढाउने औषधि (क्रिम) समेत बनाएको पाइएको छ । चीन, भियतनामलगायत मुलुकले बाघका सबैजसो अंग प्रयोग गरी विभिन्न औषधि बनाउने गरेका छन् । बाघको मासु खाँदा मलेरिया र पेटजन्य रोग निको हुने चिनियाँहरूको विश्वास छ । बाघको फोक्सोबाट बनेको परम्परागत औषधिले क्यान्सर निदान हुने विश्वास छ भने पुच्छरबाट छालाजन्य रोग निको हुने औषधि बन्ने गरेको छ । चीन र भियतनामले बाघका २२ वटा अंगलाई विभिन्न औषधि बनाउन प्रयोग गर्ने गरेको पाइन्छ ।"
जिरोदेखि हिरोसम्म,"चेडर मानव र सुषुप्त नश्लभेदबेलायतको चेडर गल्छीमा सन् १९०३ मा लगभग पूर्णकदको मानव जीवाश्मा भेटियो । चेडर मानवको नामले चर्चित यो जीवाश्मा ११ हजार वर्ष पुरानो पुष्टि भयो । प्राप्त जीवाश्मामध्ये आफ्नो सबैभन्दा पुरानो पुर्खाको प्रतिमाचित्र बनाउने काम भयो । पुरातत्त्वविद् र जीवाश्मा शास्त्रीहरूले उसको खानपिन, आनीबानी र आफ्नो इतिहासबारे धारणाका आधारमा चेडर मानवको स्वरूप परिकल्पना गरे । नीलो आँखा, घुम्रेको कपाल, गुलाबी गाला र खैरे जुँगामा ठ्याक्कै औसत युरोपेली छविमा चेडर मानवको अवतार निर्माण भयो ।सन् २०१८ मा नेसनल युनिभर्सिटी म्युजियम र युनिभर्सिटी कलेज लन्डनको एक समूहले प्राचीन डीएनका आधारमा गरेको विस्तृत अध्ययनले चेडर मानवको अस्थिपञ्जरबाट प्राचीन डीएनए निकाल्न सफल भयो । उसको शरीरमा छालाको रंग कोड गर्ने जिन सवसहारा क्षेत्रका मानिसमा पाइने जिनसँग मिल्यो । यसको आधारमा उसको वर्ण सम्भवतः आज त्यही सवसहारा भेगका मानिससँग दुरुस्त मिल्दो थियो होला भन्ने पुष्टि भयो । यही प्रमाणका आधारमा पुनर्निर्माण गरिएको उसको नयाँ काले छविले पत्रपत्रिकाका पहिलो पातो भरिए । यसले तरंग ल्याइदियो । धेरैले अनुसन्धानमै खोट देखाए । कसैले चाहिँ चेडर मानव वास्तविक बेलायती नभएर कतैबाट घुम्दै आएको पर्यटक होलान् भनेर चित्त बुझाए । विज्ञान समाजसँग अभिन्न रूपमा जोडिएको गतिविधि हो । समाजको सांस्कृतिकराजनैतिक वातावरणले यो पनि प्रभावित हुन्छ । तथ्यहरू आग्रहरहित र विशुद्ध हुँदैनन् । हामीलाई के देखाइन्छ र के देख्छौं, यसमा त्यो आग्रह प्रतिबिम्बित हुन्छ । वैज्ञानिक सिद्धान्तहरू तथ्यहरूको विश्लेषण र त्यसबाट पर्गेलिने अकाट्य निष्कर्ष मात्रै होइनन् । सर्वाधिक सिर्जनशील सिद्धान्त पनि तथ्यहरूमा आधारित चिन्तनकल्पनाहरू हुन् । यो सधैँ सांस्कृतिक, सामाजिक, राजनैतिक आग्रहको सीमाभित्रबाट जन्मन्छ । आफ्ना पुर्खा केही हजार वर्ष अगाडि काला वर्णका थिए होलान् भन्ने सम्भावनाले मात्रै पनि युरोपेली समाजमा जुन हदको गहिरो अफसोच र बेचैनी पैदा गरायो, त्यो समाजमा नियान्डरथलको रुमानीकरणसमेत नश्लभेदी सांस्कृतिक आग्रहबाट तटस्थ छ भन्न सकिन्न ।"
बा,"र, म डराइरहेछु आफ्नै पुरानो सपनासँगकुन मालिकले मलाई अँगालेर के सोच सिकाइरहेछ पुरानो ठाउँ फर्कन खोजेर पनि फर्कनै नसक्ने गरी यो सहरबजारले मलाई बोकाएर उसको स्वार्थको भारी के लालचको सगरमाथा चढाइरहेछ !बा म के बन्न चाहन्थें के बनाइरहेछ ? बा म के भन्न चाहन्थें के भनाइरहेछ ?"
दर्जनौंपटक दोहोर्याएको आमा,मोहनविक्रमका प्रिय पाँच१ आमा म्याक्सिम गोर्की २ पुँजी कार्ल मार्क्स ३ गद्दार कास्ट्रस्की लेनिन ४ युद्ध र शान्ति टल्सटाय ५ के गर्ने ? चेर्नी सेब्स्की
एक जीवित ज्ञानकोश का नाममा,"सार्वजनिक बौद्धिक, जसको प्रतिध्वनि सुन्न पाइन्छश्रेष्ठ नेपालमा जातीय स्वशासन, भाषिक लोकतन्त्र, सांस्कृतिक स्वायत्तताको पक्षमा मार्क्सवादी दृष्टिकोणबाट लेखन र प्रवचनसँगै हरेक ठाउँमा बहसपैरवी गर्ने बौद्धिक अगुवा हुन् । उनको अगुवाइको रापताप र प्रकाश यी सबै क्षेत्रमा भएका आन्दोलनमा मात्रै होइन, प्रत्येकजसो सामुदायिक संघर्ष, वर्गीयजातीय मुक्ति आन्दोलनसँगै नयाँ संविधानमा समेत गुन्जिएको सुन्न सकिन्छ । यो उनको पृथक् र बृहत् खालको प्रतिपक्षीय बौद्धिक सत्ताको प्रतिध्वनि हो । एक वर्ग, एक नश्ल, एक जाति, एक भाषाको अलोकतान्त्रिक सत्ताविरुद्ध वैकल्पिक सत्ता खडा गरेका श्रेष्ठ पदका लागि सिद्धान्त र विवेकलाई बन्धकी नराख्ने सार्वजनिक बौद्धिक हुन् । उनको एउटा कविताको शीर्षक थियो स्टालिन मसीनि (स्टालिन मरेका छैनन्) । आफ्नो कविता लेखन कमजोर भएको ठम्याइपछि नेपालभाषाको समालोचनासँगै वैचारिक, राजनीतिक र ऐतिहासिक लेखनमा उनी लागेका थिए । त्यसैको परिणामस्वरूपः उनले नेपालभाषा, नेपाली भाषा र अंग्रेजी भाषामा गरी हजारभन्दा बढी लेख लेखेको हुन सक्ने अनुमान गरिन्छ । उनले मार्क्सवादी दृष्टिकोणबाट सयौं किताबका भूमिका र समालोचना लेखेर पुराना लेखकलाई दिशा दिने र नयाँ लेखकलाई प्रोत्साहित गर्ने काम गरेका थिए । उनले २३२४ दिनभित्रै समालोचनाया सिद्धान्त नामक मोटो किताब लेखेर चित्तधर हृदय र प्रेमबहादुर कसाःहरूलाई नै चकित पारेका थिए । सानैदेखि तीक्ष्ण स्मरणशक्तिका धनी विद्यार्थी र किताब नै चाट्ने खालका पाठकको रूपमा स्थापित श्रेष्ठको सरल व्यक्तित्व निकै फराकिलो छ । विज्ञान, कानुन, अंग्रेजी भाषा साहित्य विद्यार्थीको रूपमा विश्वविद्यालयबाट निस्केका माणिक सर धेरै विषयका ज्ञाता हुन् नै, धेरै लेखक र अभियन्ताका गुरू पनि हुन् । उनी अनेक किताब हुबहु याद गर्न सक्ने, एक एक तिथिमिति, घटना, विचार भाषणमा व्यक्त गर्न सक्ने, धेरैका जिज्ञासा मेट्न सक्ने, सिक्नसिकाउन हर्दम तयार रहने जीवित ज्ञानकोश हुन् । सत्यभामा माथेमादेखि प्रतिसरा सायमिको भाषामा नेपालको भाषा, साहित्य, संस्कृति, इतिहासको इन्साइक्लोपेडियाको रूपमा सम्मानित माणिक सर अब विचार र लेखनमा मात्रै जीवित छन् । अलबिदा माणिक सर !"
"बजार बदलियो, बदलिएन असन","पाकिस्तानको लाहोरमा एउटा भनाइ प्रचलित छ जसले लाहोर देखेको छैन, त्यसले दुनियाँ देखेको छैन । लाहोरको यही भनाइ काठमाडौंमा फिट गर्ने हो भने त्यो असन बजारमा लागू हुन्छ होला जसले असन देखेको छैन त्यसले काठमाडौं देखेको छैन ।काठमाडौंलाई नेपालकै मुटु भनिन्छ । असन काठमाडौंको पनि मुटु हो । मुटुमा रक्तसञ्चार हुने चारवटा धमनी हुन्छन् । असनमा सातवटा धमनी छ । असन यस्तो मौलिक चोक हो, जहाँ सातवटा अलगअलग ठाउँबाट प्रवेश गर्न मिल्ने सातवटै अलगअलग बाटोहरू मिसिन आएका छन् । तीन हुन् ः भोटाहिटी, कमलाछी, बांगेमुढा, महाबौद्ध, ज्याठा, ठहिटी र इन्द्रचोक । यी सातवटा अलगअलग मार्गहरूबाट विभिन्न स्थानका मानिसहरू असन छिर्न सक्छन् । धेरै बाटाहरू सम्मिश्रित चोक हुनु असनको मौलिकता मात्र होइन, असन असन बन्न सक्नुको प्रमुख आधार पनि हो । धेरै ठाउँबाट मानिस आउजाउ गर्न सकिने साझा चोक भएकाले असन त्यसै पनि घुइँचो भइरहने ठाउँ हो । त्यसमाथि बजार जोडिएपछि असन भीडकै पर्याय बन्न पुग्यो ।असन काठमाडौंको ठूलो बजार त हो, तर यो चोकमा बजार कहिलेदेखि सुरु भयो, त्यो इतिहास कसैलाई थाहा छैन । न त्यसमाथि कतै लेखिएकै पाइन्छ । असनमा अझै पनि तीनचार पुस्ता अघिदेखि सञ्चालनमा रहेका पसलहरू धेरै बाँकी छन् । हाल पसल चलाइरहेका नाति पुस्तालाई पनि हजुरबाले पसल चलाएकोसम्म थाहा छ, त्यसअघि आफ्नो पसल थियो वा थिएन, थाहा छैन भन्छन् । हाल मसला र पूजा सामानको पसल चलाइरहेका स्थानीय विदेहवीर सिंह तुलाधर (४१) लाई आफ्ना हजुरबा दानवीर सिंह तुलाधर यो पसलमा बस्ने गरेकोसम्म थाहा छ, कसैकसैले दानवीरका बुबा बाबुकाजी तुलाधर पनि पसलमा बस्ने गर्थे भनेको सुनिन्छ । यसरी चार पुस्ता जोड्ने हो भने विदेहवीर सिंहकै पसललाई पनि १५० वर्ष जति पुरानो मान्न सकिन्छ । असनलाई नुनदेखि सुनसम्म किन्न पाइने बजार भनिन्छ, हो पनि । असनको पूरै चोक विभिन्न वस्तु बेच्ने पसलले भरिएको छ । पहिले पहिले सामानहरू थोकमा बेच्ने काठमाडौंकै एक मात्र बजार पनि असन नै थियो । यहाँ चामल, चिउरा, पिठो, दाल, गेडागुडीजस्ता खाद्यान्न थोकमा बिक्रीवितरण हुन्थ्यो । यहाँबाट किनेर लगेकै सामानहरू इन्द्रचोक, मरु टोलजस्ता बजारहरूमा खुद्रामा बेच्ने गरिन्थ्यो । ती खाद्यान्नहरू कतिमा बेच्ने भन्ने भाउ पनि असनमै तोकेर पठाइन्थ्यो । तसर्थ तत्कालीन काठमाडौंमा खाद्यान्नको भाउ निर्धारण गर्ने केन्द्र पनि असन नै थियो ।असनमा त्यस्ता सामानहरू थोकभाउमा बेच्न प्रायः भक्तपुर, ठिमी, टोखाबाट मानिस आउने गर्थे । त्यतिबेला यातायातको सुविधा थिएन । त्यसैले उनीहरू सामान बोकेर पैदलै असनसम्म पुग्ने गर्थे । बिहान झिसमिसेमै घरबाट हिँडेका उनीहरू असन पुग्दा अपराह्न १२ जति बजिसकेको हुन्थ्यो । त्यसैले असनमा अपराह्न १२ बजेपछि थोक बजारको चहलपहल सुरु हुन्थ्यो । स्थानीय सर्वज्ञरत्न तुलाधर (६५) लाई सम्झना भएअनुसार ठिमी, भक्तपुरबाट सामान बोकेर मानिसहरू आइपुगेपछि असनका पसलेहरू वस्तु हेर्न जाने भन्दै अन्नपूर्ण मन्दिरतिर झुम्मिन पुग्थे । सामानको भाउ ठूलो आकारको बोरालाई नै एकाइ बनाएर खरिद बिक्री हुन्थ्यो । जोख्नुपर्ने सामान भए १६ किलोको एक एकाइ बनाएर भाउ राख्ने गरिन्थ्यो ।चोकको बीचमा थोकबजार थियो भने चारैतिरका घरहरूमा नुन, तेल, घ्यू, चाकु, मरमसला, आयुर्वेदिक औषधि, तरकारीलगायत खाद्यान्नका खुद्रा पसलहरू थिए । आजभन्दा ७० वर्षअघिसम्म पनि काठमाडौंका घरहरूमा पसल कवल निकाल्ने चलन थिएन । न्युरोडमै पनि केही घरलाई छोडेर प्रायः घरहरूमा छिँडीको तल्ला दाउरा, पराल भण्डारण गर्ने र पानी सुरक्षित गर्नका लागि मात्रै प्रयोग हुने गर्थ्यो । तर, असनका जम्मै घरका छिँडी पसलकै रूपमा प्रयोग हुन्थ्यो । बजार भनेपछि सामान्यतः त्यसले सहरको अर्थशास्त्र बोकेको हुन्छ । तर, असन एउटा यस्तो बजार हो, जसले काठमाडौंको अर्थतन्त्रभन्दा पनि काठमाडौंली जनजीवनको बजारसभ्यता र उपभोग संस्कृतिको इतिहास बोकेको छ । असनका भरियाहरू भारी बोक्छन्, असन स्वयंचाहिँ इतिहास बोक्छ । इतिहास पनि यस्तो जो कहिल्यै बदलिएको छैन । असनमा सामान किन्ने उपभोक्ताहरू बदलिए, सामान बेच्ने पसलेहरू बदलिए, बेचिने सामानहरू बदलिए, पसल रहने घरहरू बदलिए । तर, स्वयं असन भने कहिल्यै बदलिएन । यो अहिले पनि त्यही स्वरूपमा विद्यमान छ, जुन सयौं वर्ष पहिले थियो । यहाँको पसल बदलिनु, पसले बदलिनु वा ग्राहक बदलिनु त असनले कपडा बदलेजस्तो मात्रै हो, गुदीमा असन जो छ, त्यो अझै बदलिएको छैन । असनको भीड कम गर्न वा त्यसलाई व्यवस्थित गर्न अहिले पनि बेलाबेला विभिन्न काम हुने गर्छन् कहिले सवारीसाधन निषेध, कहिले वानवे ट्राफिक, कहिले फुटपाथ पसल हटाऊ अभियान । सायद अव्यवस्था नै असनको व्यवस्थित रूप हो क्यारे, यस्ता कुनै पनि अभियानले असनको भीडलाई व्यवस्थित गर्न सकेन । असनको भीडभाडलाई व्यवस्थित गर्ने पहिलो प्रयास राणा प्रधानमन्त्री जुद्धशमशेरले गरेका थिए । स्थानीय समाजसेवी स्व तीर्थनारायण मानन्धरले आफ्नो संस्मरण पुस्तक काठमाडौं ः उहिले र अहिले मा लेखेअनुसार, जुद्धशमशेरले असनका खुद्रा पसलहरू हटाएर भोटाहिटीमा सारेका थिए । भोटाहिटी नामको ढुंगेधारा पुरेर असनका जम्मै खुद्रा पसलहरू त्यहाँ सारिएको थियो । तर, भोटाहिटीको त्यो बजार आठदस वर्षभन्दा बढी चलेन । बजार बन्द भयो, पुनः असनमै भीड सुरु हुन थाल्यो । २००७ सालपछि भोटाहिटीको त्यही ठाउँमा साझा संस्थाको भवन निर्माण गरी नयाँ खाले मार्केट सुरु गरियो । भोटाहिटी नामको ढुंगेधाराचाहिँ अहिले त्यही साझा संस्थाको भवनमुनि पुरिएको छ । सायद सम्पदा अभियन्ताहरूले भविष्यमा यसबारे पनि मुद्दा उठाउलान् । काठमाडौंबाट तिब्बत (भोट) मा व्यापार गर्न जाने तत्कालीन मूल मार्ग असन नै थियो । उनीहरू महिनौं लगाएर काठमाडौंबाट भोट पुग्थे र महिनौं लगाएर भोटबाट काठमाडौं आइपुग्थे । काठमाडौं आइपुग्दा उनीहरू सीधै घर जाँदैनथे । पहिले त्यही ढुंगेधारामा नुहाइधुवाइ गर्थे । अनि असनमा बनाइएको यिताचपाः नामक सार्वजनिक घरमा गएर १४ दिनसम्म क्वारेन्टाइनमा बस्थे । १४ दिनपछि आवश्यक सरसफाइसहित सानो भोज गरेर उनीहरू घर फर्किन्थे । यसरी क्वारेन्टाइन बस्ने कार्यलाई स्थानीय नेपालभाषामा नी च्वनेगु भनिन्थ्यो । भोटबाट फर्केर आउने व्यापारीले प्रयोग गर्ने ढुंगेधारो भएकाले त्यसको नामै भोटाहिटी रहन गएको थियो । अहिले भोटाहिटीको अस्तित्व बाँकी नरहे पनि नी च्वनेगु कार्यका लागि प्रयोग हुने यिताचपाः भने त्यही ठाउँमा जीर्ण अवस्थामा विद्यमान छ ।असन पहिलेजत्तिकै भीडभाड र पहिलेजत्तिकै गुलजार भए पनि असन बजारको स्वरूप भने परिवर्तन हुँदै आइरहेको पाइन्छ । असनमा किनमेल गर्न आउने ग्राहक, बेचिने सामान, पसल र पसलेहरू अहिले धेरै बदलिइसकेका छन् । असनमा आएको परिवर्तनको यो स्वरूपले काठमाडौंली समाजको रहनसहन, जीवनशैली, लवाइखवाइ र उपभोक्ता चरित्रमा आइरहेको बदलावलाई पनि चित्रित गरिरहेको छ । काठमाडौं पहिले के खान्थ्यो ? अहिले के खाइरहेको छ ? काठमाडौं पहिले के लाउँथ्यो ? अहिले के लगाइरहेको छ ? त्यसको आँखीझ्याले इतिहास पनि असन बजारको स्वरूपमा आइरहेको यो परिवर्तनले खुलस्त बताइरहेको छ । असन चोक व्यापारिक दृष्टिले मात्रै होइन, सांस्कृतिक हिसाबले पनि उतिकै महत्त्वपूर्ण छ । काठमाडौंमा मनाइने जत्ति पनि महत्त्वपूर्ण जात्राहरू छन्, ती सबै असनमा प्रवेश नगरी अन्त्य हुँदैन । काठमाडौंको सबैभन्दा ठूलो जात्रा इन्द्रजात्रा हो । इन्द्रजात्रामा तानिने श्री कुमारीको रथ असन भएरै तान्ने गरिन्छ । जनबहाःद्यः(सेतो मच्छिन्द्रनाथ) को रथयात्रा हुँदा त्यो रथ पनि एक दिन असनमै बास बस्नुपर्ने परम्परा छ । पाहाँचःर्हे (घोडेजात्रा) को समयमा आयोजना गरिने द्यः ल्वाकेगु (अजिमाहरूको रथ परिक्रमा गर्ने) जात्रा असनमै सम्पन्न गर्नुपर्ने परम्परा छ । होली पर्वको भोलिपल्ट सञ्चालन गरिने ठमेलको प्रसिद्ध चकंद्यः (सिंहसार्थबाहु) को जात्रा असनसम्म ल्याउनैपर्ने चलन छ । चाँगुनारायण हनुमानमान जाँदा असन भएरै जाने गर्छ । दसैंमा गोरखाबाट ल्याइने फूलपाती असनको बाटो हुँदै हनुमानढोका पुर्याइन्छ । दसैं भनेपछि असनको एउटा अर्को विशेषता पनि उल्लेख गर्नुपर्ने हुन्छ । सबैतिर दसैं दस दिन मान्ने गरिन्छ । अन्तिम दिन विजयादशमी भनी टीका लगाउने गरिन्छ । स्थानीय नेवाः समुदायले दसैंभन्दा पनि मोहनि मनाउने गर्छन् । मोहनिको अन्तिम दिन दशमीमै पर्ने भए पनि त्यसलाई टीका भनिँदैन, चालं भनिन्छ । देशैभरि चालं दशमीको दिन मनाइन्छ । असनमा भने चालं एकादशीका दिन मनाइन्छ । दशमीका दिन असनमा कुनै पर्व हुँदैन । असनवासीहरूको निधार खाली नै रहन्छ । भोलिपल्ट मात्रै उनीहरू मोहनिको मुख्य दिन मनाउँछन्, टीका थाप्छन् । यो पर्वलाई असं चालं भनी छुट्टै नाम दिइएको छ । असनमा अन्नपूर्ण, गणेश, हिफःद्यः आदि विभिन्न देवीदेवताका मन्दिर छन् । त्यो धेरैले देखेको हुनुपर्छ । चोकको बीचमै पर्ने न्याल्वहं भने धेरैले नदेखेको हुनुपर्छ । न्याल्वहं अर्थात् ढुंगाले बनाइएको त्यो माछो पहिले चोकको बीच सडकको खाल्डोमा थियो । सबैले कुल्चिनेनाघ्ने भएकाले अहिले ३ फिट जतिको खम्बा बनाएर त्यहाँ शिलाको माछो राखिएको छ । त्यो माछो त्यहाँ कसरी आइपुग्यो भन्ने विषयमा एउटा रोचक कथा छ । कथा सुन्दा लाग्छ, त्यो लिच्छविकालीन प्रसंग हो । तर, त्यसमा हावाको बेग, ध्वनिको गतिसम्बन्धी प्रसंग पनि आउने भएकाले आजभन्दा हजार वर्षअगाडि यस्ता वैज्ञानिक तथ्य मानिसलाई कसरी थाहा भयो भनी अचम्म मान्नुपर्ने हुन्छ । त्यसो त असन सांस्कृतिक मात्र होइन, राजनीतिक रूपले पनि उत्तिकै संवेदनशील थलो हो । राणाकालमा राणाविरोधी गतिविधिहरू धेरैजसो असनकै छेउछाउ सम्पन्न हुन्थ्यो । सहिद गंगालाल श्रेष्ठ, शुक्रराज शास्त्रीको बासस्थान असनकै अगलबगल थियो । २००७ सालको कात्तिकमा जब राजा त्रिभुवन नेपाल छोडेर नयाँदिल्ली लागे, तब काठमाडौंमा राणाविरोधी प्रदर्शन चर्किन थाल्यो । त्यस्ता प्रदर्शन सञ्चालन गरिने मुख्य थलो पनि असन नै हुने गर्थ्यो । ००७ सालको मंसिर १० गते पनि त्यस्तै एउटा प्रदर्शन भएको थियो । त्यो प्रदर्शनमा सी क्लास का राणाहरू पनि सम्मिलित थिए । त्यसैले त्यो प्रदर्शनलाई कुनै पनि हालतमा सफल पार्नुहुँदैन भनी प्रहरीले व्यापक दमन गर्दा लाठी खाएर असनभोटाहिटीकै एक स्थानीय व्यक्तिको मृत्यु भयो । उनी थिए स्थानीय न्हुछेरत्न तुलाधर । विसं १९९७ सालको काण्डपछि प्रहरीको लाठी खाएर मृत्युवरण गर्ने पहिलो सहिद न्हुछेरत्न तुलाधर नै थिए । उनको मृत्युपछि काठमाडौंमा जति मानिस उर्ले, त्यति पहिले कहिल्यै नभएको वर्णन स्व भुवनलाल प्रधानले आफ्नो पुस्तक असं मा उल्लेख गरेका छन् । असनमा भएको यो घटनासँग नाट्यसम्राट् बालकृष्ण समको एउटा ऐतिहासिक प्रसंग पनि जोडिन आउँछ । भुवनलाल प्रधानको असं मा वर्णन गरिएअनुसार, मंसिर १० गते असनमा भएको प्रदर्शनमा सहभागी भएका सी क्लास का राणाहरूको नेतृत्वपंक्तिमा बालकृष्ण सम पनि सामेल थिए । त्यतिबेला उनलाई बालकृष्णशमशेर जबरा नै भन्ने गरिन्थ्यो । प्रहरीको लाठी लागेर मृत्यु भएका न्हुछेरत्न तुलाधरलाई अन्तिम श्रद्धाञ्जली अर्पण गर्न बालकृष्णशमशेर पनि आएका थिए । त्यही ठाउँमा आफ्नो मनको भाव पोख्दै बालकृष्णशमशेरले अबउप्रान्त आफूले शमशेर जबरा भन्ने उपाधि त्याग गरी सर्वसाधारण जनतासँग समान भाव जनाउने सम उपनाम राख्ने घोषणा गरेका थिए । कालान्तरमा बालकृष्णशमशेर सम कै उपनामबाट साहित्यमा प्रख्यात भए ।यसरी असन जानेआउने विविध मार्गहरू भएजस्तै यसको महत्त्वलाई उजागर गर्ने विषय पनि विविध नै छन् । यति धेरै महत्त्व बोकेको यो चोकको नाम असन किन रहन गयो र यसको महत्त्व के हो ? यो अर्को महत्त्वपूर्ण प्रश्न हो । काठमाडौंका अधिकांश टोलहरूको नाममा कुनै न कुनै अर्थ जोडिएर आएकै हुन्छ । तर, असन नामको अर्थ के हो भन्ने विषयमा भने एउटै मत रहेको पाइँदैन । असन (असं) को अर्थ के हो र यो नाम किन रहन गयो भन्ने विषयमा कहीं उल्लेख पनि छैन । एकथरिको मत छ, बुद्धधर्म प्रचार गर्ने क्रममा सम्राट् अशोकका दूतहरू नेपाल आउँदा उनीहरूले यही ठाउँमा एउटा अशोकस्तम्भ निर्माण गरी त्यसलाई घुम्ने अशोक मण्डप बनाएका थिए । त्यही अशोक मण्डप पछि अपभ्रंश भई असंमदु वा असं (असन) हुन भएको हो । सम्राट् अशोकका दूतहरू नेपाल आउँदा यहाँ किरातवंशको शासन चलिरहेको थियो । असनमा अशोकचैत्य महाविहार नामक एउटा विहार अझै पनि विद्यमान छ । यो विहार सम्राट् अशोककै दूतहरूले बनाएको विश्वास गरिन्छ । यही अशोकचैत्य महाविहार पछि अपभ्रंश भई असंबहाः हुँदै असं (असन) हुन गएको भन्ने पनि जनविश्वास छ । त्यस्तै एउटा किंवदन्ती पनि प्रचलित छ । कुनै बेला यो ठाउँमा एउटा ठूलो अशोकको रूख थियो । त्यो रूख यति अग्लो थियो कि त्यसको फूल हालको मरुटोल (काष्ठमण्डप) सम्म पुग्थ्यो । त्यसको फूल काष्ठमण्डपमा अवस्थित गणेशलाई चढाउने गरिन्थ्यो । त्यही अशोकको रूखमा फुल्ने फूल चढाउने भएकाले मरुटोलको गणेशलाई अशोक विनायक भनिएको हो । मरुटोलको अशोक विनायक र असनटोलको अन्नपूर्णदेवीलाई आमाछोरा पनि भनिन्छ । त्यही कारण हरेक वर्ष दसैंताका एकै दिन यी दुई देवताको जात्रा चलाउने गरिन्छ । काठमाडौंमा रैथाने ज्यापू समुदायको ३२ वटा परम्परागत टोलहरू छन् । सबै टोलका ज्यापूहरू आफूलाई ज्यापू नै भन्छन्, तर मरु र असनका ज्यापूहरू आफूलाई ज्यापू भन्दैनन्, किसान भन्छन् । त्यहाँका ज्यापूहरूलाई मरु किसान र असं किसान भनी सम्बोधन गरिन्छ । एकथरि अर्को दाबीअनुसार, काठमाडौं उपत्यका दहकै अवस्थामा रहेका बेला महामञ्जुश्रीले यो दहको गहिराइ नाप्न छेउछाउको पहाडमा बसी तीनपटक वाण प्रहार गरेका थिए । तीमध्ये एउटा वाण यही असन भएको क्षेत्रमा धसिएको थियो । त्यो वाणको प्रहारबाट यस ठाउँमा सहनै नसकिने अशनि वज्रपात भएको थियो । यही अशनि शब्दबाट असन बन्न गएको तर्क यो पक्षको छ । त्यसो त अहिलेसम्म पनि असनमाथि हुँदै गरेको वज्रपात गनिसाध्य छैन । जथाभावी गाडी सवारी, जथाभावी पार्किङ, जथाभावी पसल कवल र जथाभावी ऐतिहासिक बहालसमेत कब्जा ! यस्ता ठूला वज्रपात असनले सहँदै आइरहेको छ । सायद, जस्तोसुकै वज्रपात पर्दा पनि चुपचाप सहनुको अर्को नाम पो असन हो कि ?"
एक्ला बालबालिकाका बेचैनी,"आज पनि नेपाली समाज एउटी छोरीबाट स्वाभिमान र पहिचान चाहँदैन, केवल अनुशासन, मर्यादा, सम्झौता र इज्जत चाहन्छ । परिवार चाहन्छन् उसले दायाँबायाँ नहेरोस् । अभिभावकको निर्देशनअनुसार मात्र पाइला चालोस्, नम्र, विनयी र सुशील भइराखोस् किनकि कुनै राम्रो (?) केटा वा परिवारले विवाहका लागि प्रस्ताव गरून् । उसको गृहस्थी जमोस् र ऊ त्यसमै सन्तुष्ट देखियोस् । नेपाली समाज र आमपरिवारले आजसम्म पनि छोरीबाट राखेको अपेक्षा मोटामोटी यत्ति नै हुन्छ र बारम्बार उसलाई यही रटाइन्छ । समाज र परिवारले कुनै दबाबबिना, नैतिक उपदेशबिना र डरधम्कीबिना स्वतन्त्र रूपमा छोरीलाई हुर्कन नै दिँदैन र उसलाई तिमी कमजोर छौ, तिमी हरहमेसा सतर्क रहनुपर्छ भन्ने अनुभूति दिलाइरहन्छ । यस्तै दबाबका कारण असल र इमानदार छोरी बनेर देखाउने रहरमा एउटी किशोरीले कतिथरी सपनाको पखेटा काट्नुपर्छ, कति रहर र चाहनालाई आफैंभित्र दबाउनुपर्छ र ऊ कति तड्पिनुपर्छ भन्ने न अभिभावक बुझ्छन् न त अरू कसैले यसतर्फ चासो नै दिन्छन् । यसरी कसैले नबुझेको र बुझ्न नखोजेको एउटा पृथक विषयमाथि लेखिएको उपन्यास भर्खरै प्रकाशित भएको छ । सानु शर्माको उपन्यास उत्सर्ग मा होस्टेल र आफन्तको जिम्मा लगाएर अभिभावक विदेश गएपछि एउटी बालिकाको बाल्यकाल, किशोरकाल र युवावस्था केकस्ता अवसादहरूका बीचमा गुज्रन्छ भन्ने विषय प्रस्तुत गरिएको छ । किताबमा भौतिक सुखसुविधाको मोहसँगै बाबुआमाका जीवनमा आएका बाध्यता र सपनाको बन्दी भएकी एउटी बालिकाको जीवनले पार गरेका दुर्घटित मोडलाई गम्भीर रूपमा प्रस्तुत गरिएको छ । सानु शर्माको यसअघि अर्थ (२०६८), विप्लवी (२०७४), एकादेशमा (२०७५) जस्ता आख्यानहरू प्रकाशित छन्, उत्सर्ग (२०७७) उनको चौथो आख्यानकृति हो । लामो समयदेखि विदेशमा बस्दै आएकी शर्माका आख्यानमा स्वदेश र विदेशका पात्र तथा परिवेशको सम्मिश्रण पाइन्छ । मानवीय संवेदनाका सूक्ष्म अनुभूतिलाई कलात्मक रूपमा प्रस्तुत गर्नु उनका आख्यानको विशेषता हो । यस उपन्यासमा मानवीय जीवनको यस्तै एउटा फरक आयामलाई देखाइएको छ । बाल्यकाल, किशोरकाल हुँदै युवावस्थामा पुगिसक्दा पनि अभिभावकको वात्सल्य, माया र साथ नपाएकी आर्याको मनोदशा र एक्लोपनको अनुभूतिले उसका जीवनमा पारेका जटिलतालाई यस उपन्यासमा मिहिन रूपमा प्रस्तुत गरिएको छ । कहिले होस्टल, कहिले आफन्त, कहिले आफैंले किनेको घरमा एक्लै बस्दै आएकी आर्यामा विदेशमा बस्ने आमाबाबाप्रति उत्पन्न भएको जुन वितृष्णा र उदासीनता छ त्यही नै यस उपन्यासको केन्द्रीय कथ्य हो । अभिभावकको आत्मिक साथ, प्रेरणा र हौसला पाएर अघि बढ्ने उमेरमा एक्लोपनको अनुभूतिले निराश भएका बालबालिकाको मानसिकता र बेचैनीलाई किताबमा लेखिएको छ । यस्तो अवस्थामा उनीहरूभित्र नकारात्मकता सिर्जना भई जीवनमा सही निर्णय लिन नसक्ने र असलखराबबीचको भेद छुट्ट्याउन नसक्ने स्थिति आउने यथार्थलाई किताबमा देखाइएको छ । युरोपेली मुलुकहरूमा राजदूत भएर गएका बाबा र आमाकी एक्लो सन्तानका रूपमा विदेशमै जन्मिएकी आर्यालाई ६ वर्षको उमेरमा काठमाडौंको कुनै होस्टेलमा राखेर उनीहरू फर्केपछि आर्याले अभिभावकको अनुपस्थितिमा भोगेका भोगाइ, अनुभव र उसले सामना गर्नुपरेका मानसिक, शारीरिक तथा अन्य जटिलतालाई किताबमा लेखिएको छ । आर्याले जीवनलाई पछाडि फर्केर हेर्ने क्रममा संस्मरणात्मक शैलीमा लेखिएको यस उपन्यासमा उसले बिताएका बाल्यकालका त्रासद अनुभूतिहरूलाई प्रस्तुत गरिएको छ । कतिपय अभिभावकले आफ्ना छोराछोरीलाई बोर्डिङ स्कुलको जिम्मामा छाडेर विदेश जाने गरेको स्थिति छ र यसलाई सन्तानकै भविष्य र खुसीका लागि गरिएको संघर्ष र त्याग भएको बताउने गरिन्छ । वास्तवमा सन्तानको भविष्य र खुसी पैसामा होइन, अभिभावकबाट पाउने साथ, सहयोग, प्रेरणा र सही मार्गदर्शनबाट मात्र सम्भव छ भन्ने कुरालाई उपन्यासमा प्रभावी रूपमा देखाइएको छ । अभिभावकको सामीप्यबाट टाढा रहेका बालबालिकामा पर्ने मानसिक आघातका साथै अभिभावकप्रतिको वितृष्णालाई देखाइएको यस उपन्यासको एक ठाउँमा भनिएको छ, अब कसरी माफ गर्थें आफ्ना जन्मदातालाई, मेरो त्यो दारुण बालापनका लागि ? उमेरभन्दा परिपक्व हुने प्रयासमा बारम्बार भोग्नुपरेको पीडाका लागि ? विदेशबाट पठाइएका महँगा खेलौना, चकलेट, चिजबिज र सुविधाहरूले बालहृदयमा जागृत मायाको, प्रेमको र आत्मीयताको भोक साम्य हुन सक्दैन । उनीहरू त्यही भोकका कारण आहत हुन्छन् र आफ्ना जन्मदाताहरूलाई घृणा गर्न पुग्छन् भन्ने कुरा आर्याका माध्यमबाट उपन्यासमा व्यक्त गरिएको छ । उपन्यासमा आर्याको विकट बाल्यकाल मात्र आएको छैन उसले एकान्त र एक्लोपनमा नै रित्याएको किशोरकालका जटिल दिनहरूको चित्रण छ । बेचैनी र छटपटीमा बिताएका यौवनकालका सुरुवाती दिनहरूको वर्णन छ अनि एक्लोपनबाट सिर्जित कमजोर मानसिकताका कारण ऊबाट भएका गल्ती र कमजोरीहरूको अभिव्यक्ति छ । स्नेह र आत्मीयताको अनुभूति प्राप्त गर्नुभन्दा बढी अभिभावकबाट बारम्बार सुन्नुपरेको अर्तिउपदेश र नैतिकताको पाठले आजित बनेकी एउटी किशोरीले कसरी आफ्नो बालसुलभ चञ्चलता, सपना, रहरहरूलाई मार्न बाध्य हुन्छे भन्ने उपन्यासमा मार्मिक किसिमले प्रस्तुत गरिएको छ । आर्याको जीवनमा प्रेमी बनेर आएको गौरव र श्रीमान् बनेर आएको आदित्यका माध्यमबाट पुरुषका नकारात्मक र सकारात्मक प्रवृत्तिहरूको सूक्ष्म चित्रण पनि उपन्यासको महत्त्वपूर्ण पक्ष हो ।एकातिर समझदार हुनुपर्ने, दायाँबायाँ नगर्ने, अनुशासित हुनुपर्ने अभिभावकको दबाब र अर्कोतिर तिमी नभई बाँच्नै सक्दिनँ भनेर अघिपछि लाग्ने केटाको धम्की अनि भर्खर सुरु भएको कलेजको पढाइ र अत्यासलाग्दो एक्लोपनले छटपटाएकी आर्याको जटिल अवस्था युवावस्थामा प्रवेश गर्दै गरेका आमकिशोरीहरूको जटिल अवस्था हो । यस्तो समयमा यदि अभिभावक, आफन्तको साथ र सुझावबाट वञ्चित हुनुपरेको अवस्थामा उनीहरूले सही निर्णय गर्न सक्दैनन् भन्ने कुरा किताबमा देखाइएको छ । भौतिक सुविधा र सम्पन्नताले होइन प्रेम र साथले मात्र छोराछोरीहरूलाई सफल मार्गमा डोर्याउन सकिन्छ भन्ने आशय उपन्यासले प्रस्तुत गरेको छ ।साहित्यिक वाद र प्रयोगको जालोबाट मुक्त यो उपन्यास अनुभूतिपरक छ । आमपाठकलाई व्यावहारिक रूपमा प्रभाव पार्नु र विषयको गम्भीरतालाई बोध गरी संवेदित बनाउन सक्नु उपन्यासको विशेषता हो । सीमित पात्रका माध्यमबाट गम्भीर विषयलाई प्रस्तुत गरिएको उपन्यासको सबल पक्ष भनेको यसको प्रवाहमय, सरल र कलात्मक भाषाशैली हो ।"
एक आलोचक को घनचक्कर,"१३ महिना जेलगोरखाको हर्मीमा २००९ मा जन्मिएका विरही २०१५ मा परिवारसहित चितवन झरे । २०५२ मा नेपालगन्ज पुगे र फेरि चितवनै फर्किए, २०६६ मा । आफ्नै सुरमा भौंतारिँदै नेपालगन्जमा १४ वर्ष बिताएका उनीसँग त्यहाँका अनेक स्मृति मस्तिष्कमा खाँदाखाँद छन् । कविता, निबन्ध वा आख्यानमा त्यसको प्रतिबिम्ब झल्किन्छ नै ।२०३२ मा दुई वर्षजति स्कुल पढाएका उनले छोटो समय साझा प्रकाशनको इलाम शाखामा काम गर्ने मौका पाए । त्यसभन्दा बढ्ता जागिरे अनुभव उनीसँग छैन । इलाम छँदा चितवनमा भएको पर्चा काण्डमा उनको नाम पनि मुछियो । रूपलाल विश्वकर्माको समूहले पञ्चायत र राजाविरोधी पर्चा छरेपछि धेरै जना गिरफ्तार भएका थिए । इलामबाट वीरगन्जतिर हान्निएका उनी त्यहीँबाट पक्राउ परे २०३३ सालमा । ६ महिनामै जागिर गुम्यो, उनी भन्छन्, राजकाज अपराधमा ९ महिना र हिरासतमा ४ गरी १३ महिना जेलको चिसो हावा खानुपर्यो । देब्रे आँखा मा निकट साथी श्यामलसँगको संवादमा उनले भनेका छन्, राजनीति मेरा लागि दुनियाँ बदल्ने खेल हो । तर, अचेल देख्छु दुनियाँ बदल्नेहरू आफैँ बदलिएका छन् । ती भारतका र अमेरिकाका दलाल भएर बदलिएका छन् । म जहाँ थिएँ त्यहीँ छु । एक अंश बदलिएको छैन ।जीवनको घनचक्करमा रुमल्लिएका विरही किन बदलिन चाहेनन् ? मैले धेरै पोस्ट देखेँ तर गोल गर्न सकिनँ, उनको आत्मस्वीकृति छ, मेरा साथीहरूले अनेक तिकडम गरेर फड्को मारिरहे, त्यो देख्दा मेरो राजनीतिकसाहित्यिक सक्रियता तिरोहित हुन पुग्यो । म क्षयोन्मुख बन्दै गएँ । खुरापात, जालझेल, षड्यन्त्रले मलाई असर गर्यो तथापि मूलभूत कारण त मै हुँ । उनी कतिसम्म मुडी पनि छन् भने दुई दशकअघि आफ्नै शैक्षिक प्रमाणपत्रसमेत च्यातेर फालिदिएका रहेछन् । उमेर पनि नाघ्यो, जागिर खान पनि आवश्यक छैन भन्ने लाग्यो, फिस्स हाँस्दै भन्छन्,उमेरमा अराजक स्वभावकै थिएँ, सोचें यो कागजको के काम ! मुलाको बोक्रा र आलीमुनिको झ्याउँकिरी, भित्ताको रङ, मंगली गुप्ताको पान, थालथालमा सपना र तुरुप उनका प्रकाशित कवितासंग्रह हुन् । नयाँ कविताकिताब चाँडै प्रकाशन हुँदै छ भने दुई उपन्यासको ड्राफ्ट तयार छ । यी कलमजीवी फकिरलाई जीवनमा केही पाइनँ वा गुमाएँ भन्ने कुनै गुनासो छैन । सबैले शिखरै चढ्ने हो भने भुइँमा बस्ने को ? भनेर चित्त बुझाउँछन् । मन्त्री, सांसद हुनु नै ठूलो कुरा हो र ? उनी भन्छन्, लामो समय पत्रकारिता गरेँ । साहित्य लेखिरहेकै छु । भावनात्मक रूपमा शिखर चढी नै रहेको छु । मेरो सन्तुष्टि यही हो ।"
कमरेड क्रान्तिकारी,"आफ्नै साथी र कार्यकर्ताले समेत छोड्दै गएपछि एक्लिएको कमरेड क्रान्तिकारी ऐनामा आफ्नो अनुहार देख्ता आफैं आत्तिन थाल्यो र एक अपराहृन उसले घोषणा गर्यो, देशलाई अर्को क्रान्ति चाहिएको छ । म दुईचार वर्षका लागि शहर छोडेर गाउँ पस्छु र दोस्रो क्रान्ति सम्पन्न गर्छु ।ऊ महान क्रान्तिकारी थियो । जनताको शिकार गर्नुलाई क्रान्ति मान्थ्यो, जातीय द्वन्द्वलाई अग्रगमन भन्थ्यो र धर्मसंस्कृतिको बेमाखलाई प्रगतिशीलता । व्यक्तित्व अनौठो थियो मानिस उसलाई नचिनुन्जेल उसका साथमा हुन्थे र चिनेपछि साथ छोड्थे । केही वर्ष अघि देशभर ठूलो क्रान्ति गरेर ऊ सत्तामा रजगज गर्न पुगेको थियो । दुर्भाग्य, अब उसलाई सबैले चिनिसकेका थिए । सूर्य डुबेपछि आज मलाई कसैले डिस्टर्ब नगर्नू भन्ने उर्दी जारी गरेर ऊ भुटेको काजु र मिर्गको सुकुटीका साथ ब्लू लेबल को बोतल खोलेर बस्यो र तरल पदार्थसँगै दोस्रो क्रान्तिको ठोस चिन्तनमा लीन भयो । राति अबेर नोकर खाना लिएर आउँदा सोफामा टाउको अड्याएर हल्का घुरघुर आवाजका साथ विचारमग्न देखिएको थियो । बिहान घाम झुल्कनु अगावै उठ्यो र चारजना विश्वासिला अंगरक्षकका साथ शहर छोड्यो । अर्को दिन उनीहरू चारैतिर पहाडले घेरिएको एउटा गाउँमा पुगे, जहाँ ऊ पहिलो क्रान्तिमा एक महीना भूमिगत भएर बसेको थियो । छेउमा जंगल थियो, जंगल पछाडि अजंगको पहरो । गाउँमा सडक पुगेको थिएन, पानी र बिजुलीको सुविधा थिएन । स्वास्थ्य चौकी र स्कूल भवन उसैवेला उसले बम हानेर खण्डहर बनाइदिएको थियो, जसको पुनर्निर्माण भएको थिएन । गरीब गाउँलेहरू गौप्राणी थिए जति ज्यादती गर्दा पनि केही नबोल्ने । उसलाई लाग्यो दोस्रो क्रान्ति शुरू गर्न यो हरेक दृष्टिले उपयुक्त ठाउँ हो । लुखुरलुखुर गाउँ छिर्दै गरेको महान क्रान्तिकारीलाई देखेर गाउँपालिका अध्यक्ष छक्क पर्यो । त्यो तिनै साहूको छोरो थियो, जसको घरको बुइँगलमा ऊ भूमिगत भएको थियो । ऊसँग हात मिलाउँदै अध्यक्षले सोध्यो, हेलिकप्टरमा उड्ने मान्छे पैदल कसरी, कमरेड ?पहिलो क्रान्ति खेर गयो । अब दोस्रो क्रान्ति गर्नुपर्ने भयो । यहींबाट शुरू गरौं भनेर आएको, कमरेडले भन्यो, यसमा तपाईंले सहयोग गर्नुपर्यो ।ए, त्यसो पो ? फेरि क्रान्ति गर्ने ? साहूको छोरो मुस्कुरायो, भइहाल्छ नि !कमरेडलाई आफ्नो घरमा पुर्याएर खातिरदारी गरेपछि उसले सोध्यो, ल भन्नोस् मैले के गर्नुपर्यो ?क्रान्ति गर्न भूमिगत हुनुपर्छ । जंगल छँदैछ, म त्यहीं भूमिगत हुन्छु, कमरेडले आफ्नो योजना सुनायो, तपाईंले गाउँका युवायुवती पठाइदिनुपर्छ । म भूमिगत सेना तयार पार्छु ।भूमिगत हुन त म व्यवस्था मिलाइदिउँला, तर गाउँमा युवायुवती नै छैनन्, कहाँबाट पठाउनु ? अध्यक्षले भन्यो, युवक जति घरबारी बन्दक राखेर खाडी मुलुक हानिए, युवती जति पैसा कमाउन शहर पसेका छन् । गाउँमा केटाकेटी, बूढाबूढी र तपाईंको पहिलो क्रान्तिका घाइते, अपांग र गोली लागेकाहरू मात्र छन् । अरू गाउँको हालत पनि यस्तै हो ।ठीकै छ, कमरेडले सुस्केरा हाल्यो, त्यसो भए केटाकेटीबाटै काम चलाउनुपर्ला ।बुढेसकालमा किन यत्रो दुःख गर्नुहुन्छ कमरेड ? आफ्नै पुराना लडाकूहरूलाई बोलाउनोस् न । नयाँलाई तालीम पनि तिनैले देलान्, अध्यक्षले सल्लाह दिन खोज्यो । तिनको कुरै नगर्नोस्, ऊ झस्कियो, मलाई सबैभन्दा ठूलो खतरा नै तिनीहरूबाट छ । तिनैबाट ज्यान जोगाउन अंगरक्षक लिएर हिंड्नुपरेको छ ।पैसा त छ नि, क्रान्तिका लागि ? कि पहिले जस्तै बन्दूक देखाएर चन्दा माग्ने हो ? व्यापारी बुद्धिको अध्यक्षले मुख्य जिज्ञासा प्रकट गर्यो ।छ अलिअलि । चिन्ता गर्नुपर्दैन, उसले आश्वस्त पार्यो ।सरसल्लाह मिलेपछि कमरेड फेरि त्यही बुइँगलमा १५ दिनका लागि अर्धभूमिगत भयो । यसबीच अध्यक्षले उसका लागि जंगलमा खाल्डो खनेर एककोठे भूमिगत आवास तयार गरिदियो । बाहिरबाट हेर्दा ढलेको छाप्रो जस्तो, भित्र आरामदायी । कमरेडको निर्देशन बमोजिम सैनिक तालीमका लागि पिस्तोल, बन्दूक, बम, ग्रिनेड आदि निर्माण गरियो । सबै काठका । सुरुङ युद्धका निम्ति आठ हात लामा एक दर्जन सुरुङ खनियो । ठाउँठाउँमा पहिलो क्रान्तिका रक्तपातपूर्ण दृश्य देखाउने फ्ल्याक्स लगाइयो । जंगल पस्ने ठाउँमा गेट बनाइयो । विद्यार्थीहरूले स्कूलपछि दुई घण्टा जंगल पसेर क्रान्तिको खेल खेल्ने सर्वपक्षीय सहमति कायम गरियो । त्यसपछि जंगल पसेर कमरेड क्रान्तिकारीले आफूलाई भूमिगत र जंगललाई क्रान्तिको आधार क्षेत्र घोषणा गर्यो । क्रान्तिको आभास दिलाउन पहिलो दिन उसका दुई अंगरक्षकले विद्यार्थीहरूलाई आँखामा पट्टी बाँधेर अपहरणको शैलीमा स्कूलबाट जंगल पुर्याए । टाउकामा रातो टालो बाँधिदिए र कमरेडलाई सलाम गर्न सिकाए । जंगल घुमाए, सुरुङमा छिराए र दालमोठचिउरा ख्वाएर विदा गरे । भोलिपल्टदेखि विद्यार्थीहरू आफैं हाजिर हुन थाले । कमरेड पिर्कामा उभिएर उनीहरूको सलाम खान्थ्यो । लाइन लगाएर पीटी खेलाउँथ्यो । बन्दूक बोकाएर मार्चपास गराउँथ्यो । चउरमा उभ्याएर भाषण सुनाउँथ्यो । तिनले ताली बजाएपछि झन् चर्को भाषण गर्न थाल्थ्यो । सुरुङमा लुक्ने तरीका बताउँथ्यो । दुश्मनलाई लखेट्न र परास्त गर्न सिकाउँथ्यो । सुराकी र गद्दारलाई चिनेर सजाय दिन लगाउँथ्यो । एम्बुस थाप्न सिकाउँथ्यो । बन्दूक तेर्स्याएर गोली हान्न लगाउँथ्यो । बम पड्काउन अह्राउँथ्यो । बम भनेर पटका पड्काइन्थ्यो । उसलाई त्यसको गन्ध असाध्यै मन पर्थ्यो । निकैवेर नाक गाडेर सुँघिरहन्थ्यो । विद्यार्थीहरू त्यो खेलमा छिटै अभ्यस्त भए । खोपी र डन्डीबियो भन्दा त्यो कहाँ कहाँ रोमाञ्चक थियो । उनीहरू आफैं लडाइँ खेल्थे । एउटाले डुम् भन्दै गोली चलाएजस्तो गर्थ्यो र अर्को ऐया भन्दै छाती थिचेर लड्थ्यो । कमरेड यो देखेर दंग पर्थ्यो । एक दिन उसले देख्यो, एउटा च्याँसे केटो बाबुको ज्वारीकोट र चश्मा लगाएर भाषण गर्दैछ र अरू श्रोता बनेका छन् । ऊ भन्दैछ, देशले फेरि बलिदान मागेको छ । आऊ, आफ्नो बलिदान देऊ । तिम्रो बलिदानले मलाई माथि पुर्याउँछ । क्रान्ति भनेकै यही हो । बलिदान देऊ र क्रान्ति सफल पार । उसको वैचारिक परिपक्वता देखेर कमरेड गद्गद भयो । अध्यक्षले सवारी साधनका रूपमा उसलाई एउटा खच्चड उपलब्ध गराएको थियो । ऊ त्यसैमा चढेर गाउँ डुल्थ्यो । गाउँलेहरू उसलाई बाजे कमरेड भन्थे र ऊसँग डराएको अभिनय गर्थे । बाजे त कति ठूलो क्रान्तिकारी, लास्टै डर लाग्छ नि भनिदिंदा ऊ दंग पर्थ्यो । कोही कोही भात खाने हो बाजे ? भनेर बोलाउँथे । ऊ भोकै भए पनि मुन्टो बटारेर हिंड्थ्यो । भोलिपल्ट फेरि त्यहीं पुग्थ्यो र चर्को स्वरमा भात पस्क भनेर आदेश दिन्थ्यो । क्रान्तिकारीले भात पनि अरूलाई थर्काएर मात्र खानुपर्छ भन्ने उसको प्रबल मान्यता थियो । सबै ठीकठाक चल्दैथियो । अचानक एउटा तनाव शुरू भयो । आफ्नो अथाह पैसा कमरेडले शहरमा व्यापारीहरूलाई राख्न दिएको थियो । क्रान्तिका लागि भूमिगत भएपछि आफ्ना अंगरक्षक पठाएर पैसा मगाउने गर्थ्यो । अकस्मात् उनीहरू फर्कन छोडे । एकपछि अर्को गर्दै चारै जना गायब भए । तिनलाई व्यापारीहरूले आफ्नै अंगरक्षक बनाइसकेछन् । यो खबर सुनेपछि उसलाई आफ्ना दुवै हात भाँचिएको अनुभव भयो । लेनदेनको लिखत थिएन । क्रान्ति सफल हुने टुंगो थिएन । अंगरक्षक विना शहर पुग्ने आँट थिएन । ऊ व्यापारीहरूले पैसा पचाइदिने भए भनेर छटपटिन थाल्यो । यसैबीच दोस्रो क्रान्तिको तयारी शुरू भएको थाहा पाएर पुलकित भएका कमरेडका वृद्ध गुरु एकदिन उसलाई भेट्न आइपुगे । उसले सैन्य तालीम लिइरहेका विद्यार्थीहरूसँगै उभिएर गुरुलाई सलाम अर्पण गर्यो । वर्षौंवर्षपछि त्यति धेरै बन्दूक एकसाथ देखेपछि वृद्ध गुरु जोशिए र देब्रे हातले मोटो चश्मा सम्हाल्दै दाहिने मुड्की जोडले आकाशतिर झट्कारेर चिच्याए, स्याब्बास् ! फेरि बन्दूक उठ्नेछ यो देशमा !!जोश बढी भएछ क्यार, इँजार चुँडियो र उनको सुरुवाल तल खस्यो ।कार्यक्रम हेरिरहेका गाउँलेहरू हाँस्न थाले । कोही करायो, बन्दूक होइन, पहिले आफ्नो सुरुवाल उठाउनोस् ।उनी निहुरिन खोजे, तर सकेनन् । ढाडै सड्किएछ । कमरेडले हत्तपत्त अगाडि आएर सुरुवाल उठाइदियो र इँजार बाँधिदिंदै भन्यो, बन्दूक त उठ्छ, उठ्छ । अरूले नउठाए मै उठाउँछु ।उठाउनोस् न कमरेड, त्यहीं पछाडि त छ नि, कसैले उक्सायो ।उसले बन्दूक उठाएर देखायो । हाँसोको फोहोरा छुट्यो । कोही भन्दैथियो, बन्दूक सुल्टो समाउन पनि बिर्सनुभो कि क्या हो कमरेड ? ऊ लाजले रातो भयो, र बन्दूकसँगै कुरा घुमायो, बन्दूकको कुरा छोड्नोस्, अब हामी हाम्रा गुरुलाई बमको सलामी दिन्छौं । ल, बम पड्काऊ !मानिस आतंकित भए । तर, बम भन्नु पटका थियो । एउटा विद्यार्थीले सलाई झ्यार्र पारेर आगो झोस्यो र पटका पड्कियो ड्याम्म !कमरेड क्रान्तिकारी झसंग भएर ब्युँझियो । यसो हेर्छ, ब्लू लेबल को बोतल भर्खर भुइँमा खसेर चकनाचुर भएको छ, आफू सोफाको सोफामै !उसले टाउको दायाँबायाँ झड्कार्यो र तीनचार पटक लामो सास फेर्यो । सारा श्रीसम्पत्ति आफ्नै नियन्त्रणमा छ भनेर मन ढुक्क भएपछि एक्लै हाँस्न थाल्यो, धन्न सपना रहेछ । नत्र बित्यासै परिसकेको !"
आज छुट्दै दुर्गाप्रसाद,"जसले निःस्वार्थ सघाएसन् २०२० अक्टोबर दमदम जेलबाट १० वर्ष जेल बसेर छुटेका थिए राधेश्याम दास । उनी दुर्गाप्रसादकै नजिकको कोठामा थिए । जेलबाट छुटेपछि उनले वेस्ट बंगाल रेडियो क्लबलाई दुर्गाप्रसादको समस्याबारे भने, एक जना नेपाली ४० वर्षदेखि जेलमा छ । उसको अहिलेसम्म सुनुवाइ भएको छैन । यो खबर रेडियो क्लबबाट भाइरल भयो । खबर सुनेपछि अधिवक्ता सिन्हालाई दुर्गाप्रसाद भेट्न मन लाग्यो । उनले पश्चिम बंगाल करेक्सन होमका आईजीपीलाई पत्राचार गरेर भने, ४० वर्षदेखि बिनासुनुवाइ एक नेपाली जेलमा छ रे, म उसलाई भेट्ने अनुमति चाहन्छु ।आईजीपीको अनुमतिपछि सिन्हा गत नोभेम्बरमा दमदम जेल पुगे । दुर्गाप्रसादलाई भेटे । त्यो बेला उनको हालत ज्यादै दयनीय थियो, सिन्हाले भने, बोल्न सक्ने स्थितिमा थिएनन् । तर, सिन्हाले कलम र कागज दिएर लेख्न लगाएपछि बुबाआमाको नाम भने लेखेका थिए । उनको अवस्था देखेपछि सिन्हालाई दया जाग्यो । मानवीयताका नाताले पनि उनलाई जेलबाट निकाल्नुपर्छ भनेर निरन्तर लागे । उनलाई अन्य वकिलहरू मलायी भट्टचार्य, सूर्योज्योति घोष, सोइकाट बेनर्जी आदिले सघाए । उनीहरूले यो मुद्दामा निःस्वार्थ सहयोग गरेका छन्, वाणिज्य दूतावासका सेक्रेटरी थापाले भने, उहाँहरूको यो ठूलो योगदान हो ।"
महान्यायाधिवक्तामा बडाल नियुक्त,"काठमाडौं (कास) महान्यायाधिवक्ता अग्नि खरेलले प्रधानमन्त्री केपी शर्मा ओलीसँग असन्तुष्ट भएपछि पदबाट राजीनामा दिएका छन् । खरेलको राजीनामापछि राष्ट्रपति विद्यादेवी भण्डारीले अधिवक्ता रमेश बडाललाई महान्यायाधिवक्ता नियुक्त गरेकी छन् ।खरेलले महान्यायाधिवक्ता कार्यालयमा पत्रकार सम्मेलन गरेर आफूले राजीनामा दिएको जानकारी दिएका थिए । प्रधानमन्त्रीज्यूसँग गएँ । उहाँसँग आफ्नो कुरा राखें । यो गर्नुको पछाडि मैले विगतमा जताबाट यता आएको थिएँ, त्यतै फर्किने इच्छा आकांक्षाका साथ हो, पत्रकार सम्मेलनमा उनले भने । उनले राजनीतिमा फर्किने संकेत गरेका हुन् । वकालतमा फर्कने सोचमा भने नभएको उनले बताए । फुटबल मैदानमा खेल्ने, बाहिर किन खेल्ने फुटसलमा खेल्दा मजा पनि आउँदैन । त्यही उद्देश्यले राजीनामा गरेको छु, उनले भने, २०६४ चैत १५ गतेदेखि पद (कानुन व्यवसाय) छाडिसकें । म राजनीतिक जीवनमा जे जिम्मेवारी पाउँछु, त्यो पूरा गर्नुपर्छ । महान्यायाधिवक्ता कार्यालय स्रोतका अनुसार प्रधानमन्त्री कार्यालयमा कानुनविज्ञका रूपमा अधिवक्ता बाबुराम दाहालको नियुक्तिलगत्तै खरेलले असन्तुष्टि जनाएका थिए । प्रतिनिधिसभा विघटनमा पनि आफूसँग सल्लाह नभएको भन्दै असन्तुष्ट हुनुहुन्थ्यो । त्यतिबेलै राजीनामा दिन खोज्नुभएको थियो, स्रोतले भन्यो । खरेलले प्रधानमन्त्रीसँग आफू असन्तुष्ट भएको भन्ने हल्ला सही नभएको प्रतिक्रिया दिए । प्रधानमन्त्रीसँग म अहिले पनि छु, अझै पनि रहन्छु, उनले भने, हामीले जमेर सरकारको प्रतिरक्षा गरेका छौं । प्रधानमन्त्रीज्यूले मलगायत सबै सरकारी वकिलहरूलाई विशेष धन्यवाद दिनुभयो । त्यति बेलाको लेखाइबाट तपाईंहरू पनि सन्तुष्ट हुनुहुन्न कि भन्ने लाग्छ । उनले प्रतिनिधिसभा विघटनको मुद्दामा महान्यायाधिवक्ताको कमजोर प्रतिरक्षा भनी सञ्चारमाध्यमका समाचारप्रति संकेत गरेका थिए । प्रतिनिधिसभा विघटनको प्रयास भएको र मुलुकलाई निर्वाचनतिर लैजाने प्रयास भएकाले कतै उम्मेदवारीका लागि पदबाट राजीनामा त दिइएको होइन भनी सञ्चारकर्मीले राखेको जिज्ञासामा उनले आफू अहिले त्यसका लागि तयार नभएको संकेत गरे । म त्यता ढल्किसकेको छैन, उनले भने, समय बलवान हुन्छ, समय रोक्न सकिँदैन । २०७४ फागुन ८ गते महान्यायाधिवक्ता बनेका खरेलले आफू नियुक्त हुँदा कानुनमन्त्री भइसकेको मान्छे महान्यायाधिवक्ता बनेको भन्दै गरिएको आलोचनाको पनि स्मरण गरे । प्रधानमन्त्रीको आग्रह इन्कार गर्न नसकेर म आएको हुँ, उनले भने । एक सरकारी वकिलका अनुसार उनले फौजदारी मुद्दालगायत सरकारी वकिलको कार्यालयमा राजनीतिक प्रभाव पर्न दिएनन् । उहाँको कार्यकालमा मुद्दा मामिलामा राजनीतिक दबाब आउने, प्रभाव पर्ने काम भएन । त्यो सकारात्मक हो, उनले भने, तर मुद्दाको प्रतिरक्षामा अदालतमा उहाँ स्वयंको उपस्थिति भने विरलै भयो । अपवादमा केही मुद्दामा बाहेक उहाँ बहसमा जानुभएन ।"
यायोक्खाले खुवालुङ फुटाउन नदिने,"सुनसरी (कास) किरात राई यायोक्खाले किराती आस्थाको केन्द्र खुवालुङ फुटाउन नदिने बताएको छ । यायोक्खाले किरातहरूको मिथ, संस्कृति र सभ्यतासँग खुवालुङको सम्बन्ध जोडिएको भन्दै नफुटाउन आग्रह गरेको हो ।खुवालुङलाई किरात खम्बु समुदायले आफ्नो देउता भएको र सबै संस्कार यही ढुंगाबाट सुरु हुने गरेको जनाएको छ । यायोक्खा सुनसरीका अध्यक्षसमेत रहेका खुवालुङ क्षेत्र भेला आयोजक समितिका संयोजक बलराम राईले भने, किरात राई चाम्लिङ भाषामा खु भनेको ठूलो खोला नदी, वा भनेको पानी र लुङ भनेको ढुंगा हुन्छ । नदीको पानीमा रहेको ढुंगालाई खुवालुङ भनिन्छ । खुवालुङसँग किरातीको मिथक, इतिहास र मुन्दुम जोडिएकाले फोर्नु हुन्न भन्ने हाम्रो माग हो । हामी यसलाई फुटाउन दिँदैनौं । आफूहरूको आस्था र सांस्कृतिक विश्वास जोडिएको पवित्र ठाउँ भएकाले जेटबोट चलाउन बाधा दियो झन्दैमा त्रेन लगाएर फोर्न नपाइने उनले बताए । अन्य विकल्प खोजियोस् भनेर प्रदेश १ का मुख्यमन्त्रीसँग यायोक्खाको अनौपचारिक छलफल भएको छ, उनले भने, तत्कालका लागि खुवालुङ विवाद रोक्ने कुरा भएको छ । मुख्यमन्त्री शेरधन राईले भने खुवालुङ विवाद अनावश्यक रूपमा निकालिएको बताएका छन् । किराती मुन्दुम र संस्कृतिसँग जोडिएको खुवालुङको सम्बन्धमा विवादको विषय नै नभएका बेला केही फुर्सदिलाहरूले अनावश्यक विवाद झिकेको उनको भनाइ छ ।"
महिलालाई पुरेर भागेका चालक पक्राउ,काठमाडौं (कास) धादिङमा एक्स्काभेटरको ठक्करबाट घाइते महिलालाई जिउँदै पुरेर भागेको आरोपमा २२ वर्षीय जीवन भन्ने भीमबहादुर बुढाथोकी पक्राउ परेका छन् । प्रहरीको केन्द्रीय अनुसन्धान ब्युरो (सीआईबी) ले उनलाई कञ्चनपुरको गड्डाचौकीस्थित नेपालभारत सीमा क्षेत्रबाट पक्राउ गरेको बताएको छ । भारतीय प्रहरीले भने बुढाथोकीलाई हरिद्वारबाट पक्राउ गरी गड्डाचौकीमा ल्याएर सीआईबीको जिम्मा लगाएको स्रोतको भनाइ छ । गत फागुन १७ गते धादिङको त्रिपुरासुन्दरी१ खोल्सीमा सडक मर्मत गर्ने क्रममा थुप्रिएको माटो पन्छाउँदा एक्स्काभेटरको ठक्करबाट ४० वर्षीया सरस्वती कुमाल घाइते भएकी थिइन् । उनलाई सल्यान छाया क्षेत्र घर भएका चालक बुढाथोकीले त्यतिबेलै पुरेर भागेका थिए । बुढाथोकीलाई शुक्रबार प्रहरीले पत्रकार सम्मेलनमा सार्वजनिक गरेको हो ।
अनुगमनको हल्लाले लुके व्यापारी,"बजार अनुगमन र छापामारी मामिलामा आन्तरिक राजस्व कार्यालयका अधिकारी मौन छन् । राजस्व कार्यालयको मौनताले समेत व्यापारीमा भय बढेको छ । राजस्व छापामारीको हल्लाले बजारका प्रायः पसल बन्द भएको जनकपुर उद्योग वाणिज्य संघका महासचिव जितेन्द्र महासेठले स्विकारे । व्यापारीमा छापाको भय छ । हामी आफैं अन्योलमा छौं, उनले भने, बजार अनुगमन त पहिला पनि हुन्थ्यो । तर यसपालि २० देखि २५ लाख जरिवाना गरिदिने हल्ला फैलिएको छ । त्यसले पनि पसल बन्द भएका हुन् ।फागुन २३ मा महोत्तरीको बर्दिवासका ६ पसलमा वाणिज्य आपूर्ति तथा उपभोक्ता संरक्षण कार्यालय वीरगन्जले अनुगमन गर्यो । समस्या देखिएका यी ६ वटै पसललाई लाख रुपैयाँभन्दा बढी जरिवाना गरिएको भन्ने हल्ला फिँजियो । कसले र के विषयमा अनुगमन गरेको हो भन्ने जानकारी नै नलिई व्यापारीले धमाधम पसल बन्द गरे । व्यापारिक फर्ममा केही न केही समस्या हुन्छ, महासेठले भने, व्यापारिक प्रतिष्ठानमा अलिअलि फल्ट रहन्छ नै । खाता मेन्टेन हुन्न । त्यही भयले व्यापारीले पसलका सटर डाउन गरेका हुन् । जनकपुरको बजारमा सामान खरिद गर्दा व्यवसायीले हतपत बिल दिँदैनन् । उपभोक्ताले मागिहाले चिर्कटो वा स्टिमेट बिल भिडाइदिन्छन् । हार्डवेयर, किराना, कपडा, इलेक्ट्रिक पसलहरूले पान वा भ्याट बिल सकेसम्म दिन मान्दैनन् ।राजस्वबाटै तुरुन्तै बजार अनुगमन गर्ने त्यस्तो कुनै योजना नरहेको आन्तरिक राजस्व कार्यालय जनकपुरका प्रमुख गजेन्द्र यादवले जानकारी दिए । व्यवसायी किन डराएका हुन्, बुझिनसक्नु छ । वाणिज्य संघहरूले फोन गरिरहेका छन् । सबैलाई विश्वास दिएको छु, अहिले त्यस्तो कुनै नीति छैन भनेर, उनले भने, शुद्ध व्यापार नगरेकाले डराएका होलान् ।महोत्तरीको गौशाला, औरही, रामगोपालपुर, भंगाहाका बजार भने बिहीबार र शुक्रबार पूर्ण रूपमै बन्द गरिए । बर्दिवास र जलेश्वरमा फाट्टफुट्ट पसल बन्द भए । आन्तरिक राजस्व कार्यालबाट टोली आएको भन्दै व्यापारीले राजस्व छली लुकाउन बजार बन्द गराएको बताएका छन् । कर छली गर्ने व्यापारीले छापामा परिने डरले महोत्तरीको औरही नरपालिकाको बजार गत आइतबारदेखि नै बन्द गरेर उपभोक्तालाई सास्ती दिएको स्थानीय धर्मेन्द्र यादवको भनाइ छ । प्रदेश २ का प्रायः बजारमा मूल्यसूची नराख्ने, बिक्री बिल जारी नगर्ने, म्याद गुज्रिएका सामान बिक्री गर्ने, अनुमतिबिनै रिप्याकेजिङ गर्ने, अनुमति नलिइएका वस्तु बिक्री गर्नेलगायत समस्या छन् । उपभोक्ता हकहितविपरीतका सामान बिक्री गरेको बर्दिवासका ६ वटा पसललाई ५ हजारदेखि २ लाखसम्म जरिवाना गरिएको वाणिज्य, आपूर्ति तथा उपभोक्ता संरक्षण कार्यालय वीरगन्जका निरीक्षण अधिकृत जितबहादुर भण्डारीले जानकारी दिए ।बर्दिवास बजार क्षेत्रका प्रायः पसलबाट उपभोक्ता ठगिएको पाइएको वाणिज्य, आपूर्ति तथा उपभोक्ता संरक्षण कार्यालय वीरगन्जले जनाएको छ । अनुगमन गरेको जानकारी पाएसँगै व्यापारीले पसल बन्द गरेर जोगिन खोजेको पाइएकाले अन्य ठाउँमा पनि अनुगमन हुने भण्डारीले बताए । प्रदेश २ का आठ जिल्ला र वाग्मती प्रदेशका चितवन एवं मकवानपुरका उपभोक्ता संरक्षणका लागि काम गर्ने वीरगन्ज कार्यालयले महोत्तरीमा अनुगमन गर्ने क्रममा प्रायः पसलबाट उपभोक्ता ठगिएका निष्कर्ष निकालेको छ । सर्लाहीको दोस्रो ठूलो मुख्य बजार बयलबास बजारमा बुधबार र शनिबार उपभोक्ताको भीड लाग्छ । तर गत बुधबार र बिहीबार यो बजार सुनसान रह्यो । कर कार्यालयको टोली बजार अनुगमनमा आउने हल्ला चलेपछि व्यापारीले पसल नखोल्दा बजार सुनसान भएको हो । दुई दिन प्रायः बन्द रहेका सर्लाहीका पसल शुक्रबारबाट आंशिक रूपमा खुले । बाराको पथलैयामा रहेको प्रादेशिक कर कार्यालयको टोली बयलवास बजारको अनुगमनका लागि बुधबार आउन लागेको हल्ला चलेको थियो । लगतै आआनो पसल बन्द गरेर व्यापारी भागेका थिए । बुधबार बन्द भएका पसल बिहीबार पनि बन्द नै रहे । ग्रामीण क्षेत्रको यो बजारका व्यापारीहरू नजानेर करका कर्मचारीका डरले पसल बन्द गरेर भागेको उद्योग वाणिज्य संघ बयलवासका अध्यक्ष विष्णुहरि मैनालीले बताए । ग्रामीण स्तरका व्यापारी रहेकाले अनुगमनमा आउने सरकारी कर्मचारीबाट समातिने र जरिवाना हुने डरले भागेको उनको भनाइ छ । प्रायः व्यापारी ग्रामीण क्षेत्रका छन्, कुरा नबुझेर उनीहरू डरले भागेका हुन्, मैनालीले भने ।"
विश्व बैंकको पौने ९ अर्ब सहयोग,"आयोजनाले नेपालको दिगो वन व्यवस्थापनमा सुधार गर्दै वनमा आधारित निजी क्षेत्रको मजबुत विकास गर्दै नेपालको वन क्षेत्रकै रूपान्तरण गर्न योगदान पुर्याउने विज्ञप्तिमा उल्लेख छ । सम्झौतामा नेपाल सरकारका तर्फबाट अर्थ मन्त्रालयका सचिव शिशिरकुमार ढुंगाना र माल्दिभ्स, नेपाल र श्रीलंकाका लागि विश्व बैंकका राष्ट्रिय निर्देशक फारिस हदादजर्भोसले हस्ताक्षर गरेका हुन् । आयोजनाले ५० वटा स्थानीय तहलाई सहयोग पुर्याउनेछ ।"
बजारमा केटीएम २५० एडभेन्चर,"काठमाडौं (कास) केटीएमले केटीएम २५० एड्भेन्चर मोटरसाइकल सार्वजनिक गरेको छ । यसको मूल्य ७ लाख ४९ हजार ९ सय रुपैयाँ रहेको केटीएमले जानकारी दिएको छ । केटीएम २५० एडभेन्चरमा २४८ सीसीको आधुनिक डीओएचसीफोर, भल्भ सिंगल सिलिन्डर लिक्विड कुल्ड इन्जिन छ । यसमा डब्लु एपेक्स सेटको सस्पेन्सन प्रयोग गरिएको छ । यसमा १४५ लिटर ट्यांक र इन्धन कम गर्ने बीएस ६ मिसन इन्जिन रहेको कम्पनीले जानकारी दिएको छ । मोटरसाइकलले राइडरहरूलाई फरक अनुभूति दिने हंसराज हुलासचन्द एन्ड कम्पनीका एजीएम विजय मोक्तानले बताए ।"
गोपीचन्द्र र गौरिका उत्कृष्ट,"धनगढी (कास) एथलेटिक्सका गोपीचन्द्र पार्की र पौडीकी गौरिका सिंह दोस्रो संस्करणको सुदूरपश्चिम स्पोर्ट्स अवार्डमा वर्षको उत्कृष्ट खेलाडीबाट सम्मानित भएका छन् । खेलकुद पत्रकार मञ्च कैलालीको आयोजनामा भएको अवार्ड कार्यक्रममा शुक्रबार पार्कीलाई नवजीवन अस्पताल वर्ष पुरुष खेलाडी र सिंहलाई नोभा अस्पताल वर्ष महिला खेलाडीको अवार्ड प्रदान गरिएको हो । पार्कीले १३ औं दक्षिण एसियाली खेलकुदअन्तर्गत ५ हजार मिटरको मध्यम दूरीमा स्वर्ण र सिंहले चार स्वर्ण, दुई रजत र तीन कांस्य जितेकी थिइन् । भलिबलकी सरस्वती चौधरी वर्षको लोकप्रिय खेलाडी घोषित भइन् । चौधरीलाई वनदेवी क्लब पिपुल च्वाइस अवार्ड प्रदान गरिएको हो । नेपालको महिला भलिबल टोलीले बंगलादेशमा सम्पन्न सेन्ट्रल जोन भलिबलमा स्वर्ण जित्ने टिमकी महत्त्वपूर्ण खेलाडी थिइन् चौधरी । कुस्तीका राजेन्द्र चन्द वर्ष प्रशिक्षक घोषित भए । उनको प्रशिक्षणमा नेपालले सागमा कुस्तीमा स्वर्ण जितेको थियो । एथलेटिक्सका लक्ष्मीदत्त भट्टलाई सारथि अस्पताल लाइफ टाइम एचिभमेन्ट अवार्ड प्रदान गरिएको छ । तीन दशकअघि चारपटक नेपाल च्याम्पियन बनेका उनले धेरै एथलेटिक्स खेलाडी उत्पादन गरेका छन् । तेक्वान्दोकी आयशा शाक्य र क्रिकेटकी अञ्जली चन्दलाई वर्षको स्पेसल अवार्डबाट सम्मानित गरेको छ । कुस्तीकी संगीता धामी निसर्ग अस्पताल वर्ष युवा खेलाडी घोषित भइन् । ब्याडमिन्टनका प्रिन्स दाहाल र कुस्तीकी सिवांगी दुवे सुदूरपश्चिम आइकन घोषित भए ।"
