शीर्षक,विवरण
घरेलु हिंसाले आत्महत्यातर्फ धकेल्दै,"विधेयक नै फिर्ताकर्णाली प्रदेश सरकारले घरेलु हिंसाको भयावह अवस्थालाई मध्यनजर गरेर यसको नियन्त्रण गर्न कानुन ल्याउन खोजेको थियो । सामाजिक विकास मन्त्रालयले २०७६ सालमै घरेलु हिंसा नियन्त्रणसम्बन्धी विधेयक बनाएर प्रदेशसभामा लगेको थियो । तर प्रदेशसभाले उक्त विषय संघीय सरकारको क्षेत्राधिकारभित्र पर्ने भन्दै फिर्ता पठायो । सामाजिक विकासमन्त्री दल रावलले कडा कानुन बनाएर घरेलु हिंसा नियन्त्रण गर्ने सोच बनाए पनि संवैधानिक जटिलताका कारण असम्भव भएको बताए । हामीले कानुन बनाएर काम गर्न नसके पनि घरेलु हिंसा न्यूनीकरणका लागि चेतनामूलक र महिला सशक्तिकरणसम्बन्धी कार्यक्रम सञ्चालन गरिरहेका छौं, उनले भने, यसले महिलामाथि हुने हिंसा कम गर्न सघाउँछ । छोरी बैंक खाता, छोरीबुहारी छात्रवृत्तिजस्ता कार्यक्रममार्फत महिलालाई सशक्त बनाउने काम भइरहेको उनले बताए । प्रदेश सरकारको चालु आर्थिक वर्षको नीति तथा कार्यक्रम र बजेटमा भने घरेलु हिंसा न्यूनीकरणसम्बन्धी विषय उल्लेख छैन । स्थानीय तहले समेत घरेलु हिंसा न्यूनीकरणका लागि ठोस योजना ल्याएका छैनन् । महिला उद्यमशीलता, स्वरोजगार, आयआर्जन र चेतनामूलक कार्यक्रमलाई घरेलु हिंसा न्यूनीकरण गर्ने आधारका रूपमा लिएको पाइन्छ । बरु घरेलु हिंसाको सिकार भएर स्थानीय सरकारको ढोका घचघच्याउने महिलालाई न्यायिक समितिमार्फत मिलापत्र गराएर पठाउने गरिएको छ । घरेलु हिंसा अन्त्यको लागि पीडकमाथि कडा कारबाही गरिनुपर्छ तर अधिकांश पीडित महिला नै त्यो चाहँदैनन्, उपप्रमुख बोहरा भन्छिन्, यही कारण महिलामाथि हिंसा मच्चाउने पुरुषको आत्मबल बढ्ने गरेको छ ।"
एमालेमा संवाद तर झनै तिक्त,"२८ गतेको बैठकको निर्णयलाई आगामी केन्द्रीय कमिटी बैठकबाट उल्टाउन पनि सकिने भन्दै पार्टीको विधानबमोजिम बहुमतअल्पमतको आधारमा निर्णय गरौं भन्ने प्रधानमन्त्रीको प्रस्तावमा सहमति नजुटेको नेता नेम्वाङको भनाइ छ । बैठकमा प्रधानमन्त्री ओलीले नेकपा हुँदाखेरी पार्टीभित्र देखिएको समस्याबारे धेरै चर्चा गरेका थिए । उनले मनमोहन अधिकारीले पनि प्रतिनिधिसभा विघटन गरेकाले त्यो नियमित भएको जिकिर गरेका थिए । प्रतिनिधिसभा मनमोहनजीले पनि विघटन गर्नुभएको थियो, मैले पनि गरें, अदालतले पुनःस्थापित गरिदियो, सक्किहाल्यो नि, नियमित कुरा हो, प्रतिनिधिसभा विघटनबारे आत्मआलोचना गर्नुपर्छ भनेर अरू नेताहरूले उठाएका सवालमा जवाफ दिँदै ओलीले भनेका थिए । ओलीजीको कुरा खासै बुझ्न सकिएन, हामी मिलेर जाऔं, पुराना कुरा बिर्सौं पनि भन्नुभयो, उपमहासचिव घनश्याम भुसालले भने, हिजोका कुरामा गल्ती स्वीकार गरेर आत्मआलोचना गरेर अघि बढौं पनि भन्नुभयो तर प्रतिनिधिसभा विघटनदेखि २८ गते गुटको भेलामा गरेको निर्णयलाई जबर्जस्ती स्थापित गर्न खोज्नुभयो । बैठकमा प्रधानमन्त्री ओलीले नेकपा विभाजन हुनुअघिका विभिन्न कुरा उप्काएका थिए । २८ गतेको निर्णय ठीक भएन हामी मान्दैनौं भन्ने उहाँहरूको कुरा थियो, प्रधानमन्त्रीले त्यो त पार्टीको निर्णय हो । तपाईंहरू गुटको बैठक गर्नुहुन्छ, अनि पार्टी र गुटको बैठकलाई एकै ठाउँमा राख्न मिल्छ ? भनेर सोध्नुभयो, बैठकमा सहभागी ओली पक्षीय नेताले भने, ७ गते बैठक बसौं, त्यो बैठकमा २८ गतेको निर्णयलाई बहुमतले उल्ट्याउन सक्छ नि भन्ने कुरा पनि गरियो तर उहाँहरू बहुमतमा भन्दा पनि हामीसमेतको सल्लाह र सहमतिमा पो पार्टी चल्नुपर्छ भन्ने कुरा गर्नुभयो । हिजोसम्म बहुमतबहुमत भन्नुहुन्थ्यो फेरिनुभएछ ।छलफलका क्रममा ओलीले तत्कालीन नेकपाले आफूलाई कारबाही गरेको प्रसंग पनि निकालेका थिए । बैठकमा सहभागी नेताहरूले ओलीलाई तपाईं हाम्रो अध्यक्ष हो कि हैन भनेर सोधेपछि ओलीले कारबाहीको प्रसंग निकाल्दै आफूलाई सर्वोच्च अदालतले मात्रै जोगाएको जिकिर गरेका थिए । तपाईं हाम्रो अध्यक्ष हो कि हैन भनेर सबैले सोध्नुभयो, ओलीजीले म अध्यक्ष नै हो नि भन्नुभयो, त्यसपछि उहाँहरूले हाम्रो अध्यक्षजस्तो भएर काम गर्नुपर्यो भन्नुभएको थियो, बैठकको दृश्यबारे ओलीनिकट ती नेताले भने, हिजो पटकपटक कारबाही गर्नुभएकै हो, साधारण सदस्यबाट पनि हटाएको हो तर अदालतको फैसलाले मलाई ढुंगामा बजारिनबाट जोगाएको हो भन्ने प्रधानमन्त्रीको भनाइ थियो । छलफलको अधिकांश समय एमाले नयाँ परिस्थितिको हो या २०७५ को जेठ ३ गतेकै अवस्थामा फर्किएको हो भन्नेमा नेताहरूको विवाद भएको थियो । छलफलपछि नेपाल पक्षीय नेताहरूले ओलीले मेलमिलापका लागि भन्दा पनि अरू संवाद र छलफलहरूलाई प्रभावित पार्नका लागि कुरा गर्न खोजेको देखिएको निष्कर्ष निकालेका छन् । हामीले ४ गते राष्ट्रिय भेला गर्ने भनेपछि त्यसलाई प्रभावित पार्न उहाँहरूले बैठकमा बोलाएजस्तो गर्नुभएको हो, बैठकमा सहभागी नेपाल पक्षीय एक नेताले भने, ओलीजीको अभिव्यक्तिले उहाँ पार्टी एकताबद्ध गराउन चाहनुहुन्न भन्ने नै देखियो । नेता नेपालले पार्टी एकताबद्ध हुनका लागि भन्दै पेस गरेको एजेन्डाका विषयमा कुरै नभएको ती नेताको भनाइ थियो ।"
बरामद पदार्थमा प्रशोधनअघिको युरेनियमका कण,"काठमाडौं (कास) बौद्धबाट प्रहरीले बरामद गरेको खानीजन्य पदार्थमा प्रशोधनअघिको युरेनियमका कण रहेको पुष्टि भएको छ । नेपाल विज्ञान तथा प्रविधि प्रतिष्ठान (नास्ट) मा गरिएको वैज्ञानिक परीक्षणमा युरेनियम२३८ सँग मिल्दोजुल्दो कण भेटिएको हो । प्रहरीले बिहीबार काठमाडौंको बौद्धटुसाल क्षेत्रबाट २ केजी ९ सय ग्राम खानीजन्य पदार्थ बरामद गरेको थियो । युरेनियमको अवैध कारोबारको गोप्य सूचनाका आधारमा प्रहरीले रामेछापका नारायणसिंह तामाङ, सोही ठाउँ घर भई बौद्धमा बस्दै आएकी जानुका तामाङ, रामेछापकै प्रकाश चौहान र सिन्धुलीका मनोज न्यौपानेलाई पक्राउ गरेको थियो । नास्टका मुख्य वैज्ञानिक सहायक विपिन रिजालका अनुसार प्रहरीले बरामद गरेको वस्तु गामा स्पेक्ट्रोसकोपी विधिबाट परीक्षण गरिएको थियो । यसमा सोडियम आयोडाइड डिटेक्टरमार्फत परीक्षण गरिन्छ । यो टेस्टमा हामीले २ वाट डटर न्युक्लिआईको गामा इनर्जी हेरेका थियौं, प्रहरीले दिएको स्याम्पलमा ६७ सय वटा बक्वेरल युनिट पर किलोग्राम एक्टिभिटी आएको पायौं, रिजालले कान्तिपुरसँग भने, यसअघि काठमाडौंका विभिन्न ३० ठाउँबाट ९० वटा माटो स्याम्पल टेस्ट गरेर यू२३८ हेर्दा त्यहाँ ३२ देखि १११ सम्म बक्वेरल पर किलोग्राम एक्टिभिटी फेला परेको थियो ।प्रहरीले स्याम्पल टेस्टका लागि पहिलो पटक ९० ग्राम दिएको थियो । १० ग्रामजति राखेर नास्टले बाँकी फिर्ता गरेको थियो । कारोबारी पक्राउपछि भने थप ४५ ग्राम परीक्षणका लागि नास्टमा दिइएको थियो । काठमाडौं उपत्यका प्रहरी कार्यालयका एआईजी हरिबहादुर पालले उक्त पदार्थमा युरेनियम२३८ का कण देखिएको रिपोर्ट नास्टबाट प्राप्त भएको बताए ।"
भारतले रोकेन एकतर्फी तटबन्धको काम,"नेपालले काम रोक्न पत्राचार गरे पनि अटेर गर्दै भारतले सीमा नदी महाकालीको बहाव परिवर्तन गरेर दार्चुला सदरमुकाम पारिपट्टि एकतर्फी रूपमा तटबन्ध निर्माण जारी राखेको छ । सीमा नदीमा संरचना निर्माण गर्दा दुवै देशको सहकार्यमा बनाउनुपर्ने प्रचलनविपरीत नेपाली पक्षसँग समन्वय नगरी भारतले धमाधम तटबन्ध बनाइरहेको हो । गत पुसमै महाकालीको धार बदलिने गरी काम थाल्दा जिल्ला प्रशासन कार्यालय दार्चुलाले रोक्न भन्दै पत्राचार गरेको थियो । त्यसको बेवास्ता गर्दै भारतले करिब एक सय २० मिटर लामो तटबन्ध निर्माण गरिसकेको छ । अझै करिब २०२५ मिटरमा जग राख्ने काम भइरहेको छ । महाकालीको धार नेपालतर्फ फर्काएर संरचना निर्माण गरिरहेकाले बर्खामा बाढी र कटानको जोखिम बढेको छ ।महाकाली पारिको नेपाली भूमिमै भारतले तटबन्ध बनाउन सुरु गरेपछि पुस २५२६ गते नापी विभागको प्राविधिक टोलीले स्थलगत अध्ययन गरेर त्यसको प्रतिवेदन परराष्ट्र मन्त्रालयलाई बुझाएको थियो । तर परराष्ट्रले अहिलेसम्म उक्त प्रतिवेदन सार्वजनिक गरेको छैन । नेपालको कति क्षेत्रफलमा भारतले तटबन्ध बनाएको भन्नेबारे स्थलगत अध्ययन गर्न आएको टोलीको नापी विभाग प्रमुख दयानन्द जोशीले नेतृत्व गरेका थिए । हामीले स्थलगत अध्ययन प्रतिवेदन परराष्ट्र मन्त्रालयमा बुझाइसक्यौं, उनले भने, त्यसबारे बुझ्न परे उतै सोध्नुस् । परराष्ट्र प्रवक्ता सेवा लम्सालले भने नापीको उक्त प्रतिवेदनबारे जानकारी नै नभएको बताइन् । पराराष्ट्र मन्त्री प्रदीप ज्ञवालीले पनि त्यसबारे अहिले कुनै जानकारी प्राप्त नभएको बताए । महाकालीमा तटबन्धका कुरा तीन महिनाअघिकै हुनुपर्छ मन्त्री ज्ञवालीले भने, हिजोआजकै कुरा हो भने मन्त्रालयमा थप अपडेट लिएर मात्र भन्न सक्छु । २०७० को बाढीअघि नदी बग्ने क्षेत्रबारे स्थानीयसँग बुझ्दा र नापी कार्यालयमा रहेको नक्सा हेर्दा भारतले करिब २५३० मिटर वरसम्मको नेपाली भूभागमा तटबन्ध निर्माण गरेको देखिन्छ, महाकाली नदी नियन्त्रण आयोजनाका निर्देशक शोभाकर पौडेलले भने । दार्चुलाका महाकाली छेउका स्थानीयले पनि नदीले धार परिवर्तन गर्दा नेपालको भूभाग भारततिर गएको बताए । गल्फैका स्थानीय लोकमणि ठगुन्नाका अनुसार नदी किनारमा गाउँलेले खेल्ने पूरै भाग हाल नदीपारि गइसकेको छ । भूसंरक्षण कार्यालय र त्यसको वरपट्टिको भाग नदीपारि सरेको छ ।२०७० असारको बाढीपछि नेपालले महाकाली किनारमा पक्की तटबन्ध निर्माण गर्दा अन्तर्राष्ट्रिय मान्यताअनुसार काम सुरु गरेको थियो । भारतले भने एकलौटी रूपमा काम अघि बढाएको स्थानीयको गुनासो छ । विगतमा पनि भारतले महाकाली किनारमा नदीको धार परिवर्तन हुने गरी संरचना राखेकाले सदरमुकाम क्षेत्रमा नेपालतिर बढी क्षति भएको नेपाली अधिकारीहरूको बुझाइ छ । तत्कालीन समयमा स्थानीयले त्यसको विरोध गरे पनि भारतले अटेर गरी स्कर्ड (किनारामा नदीको पानी रोक्ने संरचना) निर्माण गरेको घाटबजारका बासिन्दा जयभानसिंह बडालले बताए । ती स्कर्ड ले गर्दा बँगाबगड र पुलघाट क्षेत्रमा महाकाली बाढीले क्षति पुर्याएको छ । अहिले अस्पताल पारिपट्टि नदीको धार परिवर्तन गरेर भारतले तटबन्ध बनाइरहेको छ ।उक्त क्षेत्रमा दिनहुँजसो एक्स्काभेटरले नदी छेउमै पुगेर पानीलाई नेपालतर्फ फर्काएर तटबन्धको जग खनिरहेको महाकाली नदी नियन्त्रण आयोजनाले जनाएको छ । उक्त संरचनाबारे भारतमै गएर कस्तो प्रविधि र मोडलको तटबन्ध निर्माण भइरहेको हो भन्नेबारे नेपाल पक्षले अहिलेसम्म बुझ्न सकेको छैन । नजिकै नेपालबाटै हेरेर पीसीसी मोडल मा बाँध राखिरहेको भन्न सकिने महाकाली नदी नियन्त्रण आयोजनाका निर्देशक शोभाकर पौडेलले बताए । हाम्रोतर्फ नदी किनारबाट ५७ मिटरभित्र तटबन्ध निर्माण गरी भारतले नदीको धार नै परिवर्तन गरिरहेको छ, उनले भने, अहिले नदीमा पानी कम छ, वर्षात्मा पानीको मात्रा अधिक हुँदा यसले हाम्रोतर्फ तटबन्ध सुरक्षाका लागि बनाएको संरचनामा क्षति गर्न सक्ने सम्भावना धेरै छ ।सीमामा बसेर हेर्दा एकलौटी रूपमा भारतले मिचेको दृश्यले बडा बिजोग लागेको नेपाली अधिकारीहरू बताउँछन् । रोक्न भनेर प्रशासनदेखि मन्त्रालयबाट भारतलाई पत्राचार गरे पनि फिल्डमा हेर्दा केही पहल नभएकोमा उनीहरू दुःखी छन् । नेपालभारतको ज्वाइन्ट स्टेडिङ टेक्निकल कमिटीले भारतसितको सीमा निर्धारण गरिसकेको छ, त्यसैका आधारमा सीमामा संरचना निर्माण हुनुपर्ने हो, यहाँ त त्यो हुन सकेको छैन, उनले भने । अन्तर्राष्ट्रिय सीमा नदीको वारिपारि नेपालभारतको सर्भे टोलीले निर्धारण गरेको बिन्दुलाई आधार मानेर दुवै क्षेत्रका अधिकारीको समन्वयमा सीमामा संरचना निर्माण गर्ने सहमति भएको थियो । महाकालीको तलदेखि माथिसम्म नेपालभारतको सीमा बिन्दु कायम गरिएका छन् । अहिले नदीले धार परिवर्तन गरेको भए पनि नेपाल र भारतको सीमा सर्भे टोलीले बिन्दु किटान गरिसकेकाले त्यही आधारमा संरचना बनाउनुपर्ने नेपाली अधिकारीहरूको भनाइ छ । यसरी नै संरचना निर्माण भए हाम्रोतिर बनेको संरचनामा क्षति हुने सम्भावना रहेको स्थानीय एवं सेवानिवृत्त पूर्वसिनियर इन्जिनियर महेन्द्रप्रसाद बडूले बताए ।"
संसद्को बिजनेस शोक प्रस्तावमात्रै !,"टेबल गर्न बाँकी अध्यादेश नेपाल प्रहरी र प्रदेश प्रहरी कार्य सञ्चालन, सुपरिवेक्षण र समन्वय पहिलो संशोधन अध्यादेश, २०७७ सामाजिक सुरक्षा (पहिलो संशोधन) अध्यादेश, २०७७ तेजाब तथा अन्य घातक रासायनिक पदार्थ नियमन अध्यादेश, २०७७ औषधि (तेस्रो संशोधन) अध्यादेश, २०७७ फौजदारी कसुर तथा फौजदारी कार्यविधिसम्बन्धी केही ऐन संशोधन गर्ने अध्यादेश, २०७७ यौन हिंसाविरूद्धका केही ऐनलाई संशोधन गर्ने अध्यादेश, २०७७ बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग (तेस्रो संशोधन) अध्यादेश, २०७७"
देउवाको बेवास्ताले जसपा अनिर्णीत,"कांग्रेस सभापति शेरबहादुर देउवाले तीन दलको गठबन्धन बनाउन अग्रसरता नलिएपछि जनता समाजवादी पार्टी (जसपा) ले पनि तत्कालै कुनै निर्णय नलिने संकेत गरेको छ । माओवादी केन्द्रका अध्यक्ष पुष्पकमल दाहाल र जसपाको एउटा धारले देउवालाई उनकै निवास बूढानीलकण्ठ पुगेर औपचारिक रूपमै प्रधानमन्त्री बन्न प्रस्ताव गर्दा पनि देउवाले अग्रसरता नलिएको उनीहरूको गुनासो छ । जसपा अध्यक्ष उपेन्द्र यादव र संघीय परिषद्का अध्यक्ष बाबुराम भट्टराईले गत शुक्रबार देउवालाई प्रधानमन्त्री स्विकार्ने बताएका थिए । माओवादी केन्द्रका अध्यक्ष पुष्पकमल दाहालले त्यसअघि नै प्रस्ताव गरिसकेका थिए । जसपाभित्र अध्यक्ष महन्थ ठाकुर र वरिष्ठ नेता राजेन्द्र महतोको धारले भने अहिल्यै कसैलाई पनि समर्थन गर्न नहुने फरक धारणा राख्दै आएको छ । सत्ता समीकरणमा निर्णय लिनुअघि निलम्बित सांसद रेशम चौधरीलगायतका मधेस र थरुहट आन्दोलनका क्रममा परेका नेताकार्यकर्ताको रिहाइ, मुद्दा फिर्ता, संविधान संशोधन र लाल आयोगको प्रतिवेदन सार्वजनिक गर्ने सुनिश्चित हुनुपर्ने माग उनीहरूले गरेका छन् । त्यसपछि मात्रै सत्ता समीकरणमा गठबन्धन गर्न सकिने उनीहरूको भनाइ छ । प्रधानमन्त्री केपी शर्मा ओलीले आफ्नो सत्ता टिकाउन कार्यदल नै बनाएर छलफल गरिरहेका बेला कांग्रेस सभापति देउवाले भने एकपटक पनि आफूहरूलाई बोलाएर छलफल नगरेको जसपाका नेताहरूको भनाइ छ । जसपाका वरिष्ठ नेता राजेन्द्र महतोले देउवाले आफूहरूलाई एकपटक पनि बोलाएर छलफल नगरेको बताए । हामी आफैंले समय लिएर आफ्नो एजेन्डा राख्न गत शुक्रबार गएका थियौं तर देउवाले हामीलाई बोलाएर एकपटक पनि छलफल गरेका छैनन्, हाम्रा मुद्दा सम्बोधनका लागि कांग्रेसले एकपटक पनि कुरा गरेको थाहा छैन, महतोले कान्तिपुरसँग भने, सित्तैमा सहयोग गर्नेवाला छैनौं । जसले हाम्रा मुद्दा सम्बोधन गर्ने भरोसा दिलाउँछ, उसैलाई हामी सहयोग गर्छौं ।प्रधानमन्त्री ओलीले आफूहरूले उठाएका मुद्दा सम्बोधन गर्ने वचन दिँदै आए पनि आफूहरूलाई विश्वास भने नभएको महतोले बताए । अध्यक्ष ठाकुरले सरकारी पक्षसँग छलफल गर्न पार्टीमा सर्वेन्द्रनाथ शुक्ला र लक्ष्मणलाल कर्ण भएको दुई सदस्यीय कार्यदल बनाएका छन् । सरकारका तर्फबाट अर्थमन्त्रीसमेत रहेका पार्टी उपमहासचिव विष्णु पौडेल, संसदीय दलका उपनेता सुवास नेम्वाङ र प्रधानमन्त्रीका सल्लाहकार राजन भट्टराई सदस्य छन् । ओलीलाई हामीले विगतमा पनि हेरेको हो, हाम्रा माग पूरा गर्छु भनेर सहमति गरेका हुन् । हामीले पनि सरकारलाई समर्थन दिएका हौं, उपेन्द्र यादवजीहरू त सरकारमै जानुभएको हो, महतोले भने, विगतमा जस्तै अहिले पनि हामी दौडिएर गइहाल्ने अवस्था छैन । ओली, देउवा र प्रचण्ड हाम्रा लागि एकै हुन् । जसले माग सम्बोधन गर्छ, उसैलाई सहयोग गर्छौं ।मुद्दा सम्बोधनका लागि सरकारी कार्यदलस्तरमा छलफल भइरहँदा देउवाले भने छलफलका लागि एकपटक पनि नबोलाउनुलाई जसपा नेताहरूले अर्थपूर्ण रूपमा लिएका छन् । जसपा नेताहरूमा आफूहरूले सहयोग गरे पनि देउवाले ओलीलाई छाड्न नचाहेको बुझाइ रहेको छ । ओली र देउवाको सम्बन्ध पहिला प्रस्ट हुनुपर्छ, देउवाले ओलीलाई साथ दिन खोजेको हो भने अहिले हामीले हतारिएर किन निर्णय लिने ? पूर्वराजपामा रहेका जसपाका अर्का नेताले भने, पहिला कांग्रेसले पारदर्शी रूपमा स्थिति स्पष्ट गरोस् अनि मात्रै हाम्रो खेल देखाउँछौं । अहिले हामी कांग्रेसलाई पर्खेका छौं ।कांग्रेस सहमहामन्त्री प्रकाशशरण महतले स्वाभाविक रूपमा गठबन्धन निर्माण भएमा मात्र कांग्रेसले सरकारको नेतृत्व गर्ने दाबी गरे । हुनेनहुने सम्झौता गरेर कांग्रेसले सरकारको नेतृत्व लिन नचाहेको उनको भनाइ छ । ओलीको स्वाभाविक विकल्प खोजौं भनेर समर्थन गर्ने हो भने कांग्रेस तयार छ तर तपाईं (देउवा) र ओलीमा केही फरक छैन, हाम्रा मुद्दा जसले सम्बोधन गर्छ, उसैलाई समर्थन गर्छौं भनेर निहुँ खोज्ने, हुनेनहुने सम्झौता गरेर, चलखेल गरेर नेतृत्वमा जाने कुरा राम्रो हुँदैन भन्ने हाम्रो ठम्याइ हो, महतले भने । शुक्रबार जसपासँगको बैठकमा उपेन्द्र यादव र बाबुराम भट्टराईको प्रस्तावलाई कांग्रेसले सकारात्मक मानेको छ । यादव र भट्टराईले कुनै पनि हालतमा असंवैधानिक कदम उठाउने प्रधानमन्त्री ओलीलाई सत्ताच्युत गर्नुपर्ने भन्दै देउवालाई अघि बढ्न आग्रह गरेका थिए । उनीहरूको प्रस्ताव ससर्त थिएन तर महन्थ ठाकुर र राजेन्द्र महतोको प्रस्ताव भने ससर्त थियो । त्यसैले जसपा पार्टीको सिंगो समर्थन वैकल्पिक सरकारको पक्षमा हुनेमा कांग्रेस सशंकित छ । जसपाको सिंगो समर्थन नभएसम्म वैकल्पिक सरकार निर्माण हुन सक्दैन । असंवैधानिक कदम चाल्ने, लोकतन्त्र ध्वस्त पार्नेका विरुद्ध एक ठाउँमा उभिऔं भनेर तीन दल नै अघि बढ्ने हो भने कांग्रेस पछि हट्ने कुरा छैन, महतले थपे, तानतुन पार्ने र हुनेनहुने खेल खेल्दा आगामी निर्वाचनमा कांग्रेसलाई राम्रो गर्दैन । हामीले अहिलेको सत्ताभन्दा पनि निर्वाचन हेरेका छौं ।पार्टीभित्र र बाहिर देउवाकै नेतृत्वमा वैकल्पिक गठबन्धनको पक्षमा वातावरण बन्दा पनि उनी आफैंले भने जसपाका ठाकुर पक्षले उठाएका मागका विषयमा सामान्य छलफल पनि गरेका छैनन्, जसलाई कांग्रेस नेताहरूले अनौठो मानेका छन् । देउवाको संदिग्ध भूमिकालाई लिएरै जसपाले पनि कुनै निर्णय नलिएको जनाएको छ । जसपाको सोमबार बसेको पदाधिकारी बैठकमा तत्काल सत्ता समीकरणका विषयमा निर्णय नलिने संकेत गरेको हो । पार्टीका वरिष्ठ नेता अशोक राईले सत्ता समीकरणका विषयमा नभएर पार्टीको समायोजनका विषयमा बैठकमा छलफल भएको बताए । सत्ता समीकरणकै विषयलाई लिएर पार्टी विभाजन हुन सक्ने अड्कलबाजीसमेत जसपाका कतिपय नेताहरूले गर्न थालेका छन् । त्यसलाई बचाउन भन्दै करिब एक दर्जन सांसद क्रियाशीलसमेत भएका छन् । उनीहरूले पार्टी विभाजन हुन नदिन जसपाले कसैलाई समर्थन नगरी आफैंले नेतृत्वको दाबी गर्नुपर्ने यो समूहको छ ।"
राष्ट्रपतिले बोलाइन् सर्वदलीय बैठक,"काठमाडौं (कास) राष्ट्रपति विद्यादेवी भण्डारीले म ंगलबारका लागि प्रतिनिधिसभामा प्रतिनिधित्व गर्ने राजनीतिक दलहरूको सर्वदलीय बैठक बोलाएकी छन् । समसामयिक राजनीतिक विषयवस्तु तथा देशको पछिल्लो राजनीतिबारे छलफल गर्न राष्ट्रपति भण्डारीले दलका नेताहरूलाई बोलाएको स्वकीय सचिव भेषराज अधिकारीले जानकारी दिए ।प्रतिनिधिसभा विघटनको निर्णय सर्वोच्च अदालतले बदर गरिदिएपछि राष्ट्रपति भण्डारीले दलहरूसँग छलफल गर्न लागेकी हुन् । वर्तमान सरकारको भविष्य अन्योलमा परेको, नयाँ सरकार गठनको सम्भावनाहरूमाथि राजनीतिक दौडधुप चलेको र सत्तारूढ दल एमाले विभाजनको बाटोमा लागेको अवस्थामा राष्ट्रपतिले संवाद गर्न लागेकी हुन् । उनी ९ र १० गते बंगलादेश भ्रमणमा समेत जान लागेकाले त्यसअघि नै कुनै राजनीतिक समझदारी निर्माणको प्रयासमा सहजीकरण गर्न पनि उनले बैठक बोलाएकी हुन् ।दलका नेताहरूलाई मंगलबार दिउँसो ४ बजे राष्ट्रपति भवन शीतलनिवासमा बोलाइएको जसपा संघीय परिषद् अध्यक्ष तथा पूर्वप्रधानमन्त्री बाबुराम भट्टराईका स्वकीय सचिव रोशन पोखरेलले जानकारी दिए । पछिल्लो समय दलहरूबीच बढेको अविश्वास र सत्ता समीकरणका लागि एकअर्काबीच छलफल भइरहेका बेला राष्ट्रपति भण्डारीले सर्वदलीय बैठक डाक्नुलाई अर्थपूर्ण रूपमा हेरिएको छ ।"
सुदूरपश्चिम सरकार संकटमा,"साबिक नेकपाका ओली र दाहालनेपाल समूहबीच दरार उत्पन्न भएका बेला पनि सुरक्षित सुदूरपश्चिम सरकार सर्वोच्च अदालतको फैसलापछि संकटमा परेको छ । सर्वोच्चको फैसलाबाट एमाले र माओवादी केन्द्र ब्युँतिएपछि प्रदेश सरकारको समीकरण फेरिने सम्भावना बढेको हो । माओवादी केन्द्रका सांसद रहेका मुख्यमन्त्री त्रिलोचन भट्टलाई अहिले एमालेको समर्थन छ । सुदूरपश्चिम प्रदेशसभामा माओवादी केन्द्रका १४ जना सांसद छन् । ५३ सदस्यीय प्रदेशसभामा सरकार टिकाउन वा नयाँ बनाउन २७ सांसद आवश्यक हुन्छ । अब कांग्रेस वा एमालेको समर्थनमा मात्रै हालको सरकार टिक्न सक्छ । यो अवस्थामा माओवादी केन्द्रले नै सरकारको नेतृत्व पाउने र मुख्यमन्त्री भट्ट नै रहने सम्भावना झिनो छ । नयाँ प्रदेश सरकार समीकरणका लागि तीन विकल्प देखिएका छन् । एमाले र जनता समाजवादी पार्टीबीच समझदारी भए प्रदेश सरकार गठन हुन सक्ने सांसदहरूको आकलन छ । अहिलेकै अवस्थामा एमालेका २४ र जसपाका २ सांसद छन् । अर्कोतिर, कांग्रेसका १२ र माओवादी केन्द्रका १४ सांसद जोड्दा दुवैतर्फ बराबर २६ जना हुन आउँछ । त्यस अवस्थामा सभामुख अर्जुनबहादुर थापाले निर्णायक मतदान गर्नुपर्नेछ । एमालेबाट निर्वाचित सभामुख थापाले एमालेलाई नै निर्णायक मतदान गर्न सक्छन् । तर, केन्द्रको समीकरण कस्तो बन्छ भन्नेमै भर पर्छ, जसपा संसदीय दलका नेता कृष्ण चौधरीले भने ।तर, यसमा दिन घर्किंदै गए अर्को जटिलता थपिनेछ । माओवादी केन्द्रका सांसद झपट बोहरा ओली नेतृत्वको एमालेमा गएकाले माओवादी केन्द्रले उनलाई निलम्बन गर्न सक्ने अवस्था छ । बोहरा सांसद नरहेको अवस्थामा संसद्मा बराबर मत हुने छैन र सभामुखले निर्णायक मतदान गर्नुपर्ने अवस्था आउने छैन । सरकार गठनका लागि कांग्रेस र माओवादी केन्द्रमध्ये एउटाको आवश्यकता पर्ने सांसदहरूको आकलन छ । बराबर मत भएमा मात्र सभामुखले निर्णायक मत दिन पाउने नियम छ, कांग्रेस सांसद भरतबहादुर खड्काले भने । गणितीय हिसाबले अर्को सम्भावना कांग्रेस, माओवादी केन्द्र र जसपाको संयुक्त सरकारको हो । १२ सांसद रहेको कांग्रेसले नेतृत्व लिन उसलाई थप १५ जना आवश्यक पर्छ । त्यसका लागि माओवादी केन्द्रले सघाएर मात्रै पुग्दैन । जसपा आउनैपर्ने अवस्था छ । कांग्रेसका १२, माओवादी केन्द्रका १४ र राजपाका २ जना जोड्दा भने २८ सांसद पुग्छन् । एमाले र माओवादी केन्द्र मिलेर सजिलै सरकार बन्ने अवस्था रहे पनि धेरै कुरा केन्द्रीय समीकरणमै भर पर्ने भएकाले यस्तो गठनबन्धनको सम्भावना न्यून रहेको एमाले सांसद लीलाधर भट्टको बुझाइ छ । केन्द्रमा एमालेभित्र ओली र नेपाल पक्षबीच उथलपुथल हुने आकलनमा यहाँका सांसद पनि छन ।आफूहरूको ध्यान सरकार गठनभन्दा पनि अध्यक्ष केपी शर्मा ओलीको मनपरीविरुद्ध कडा कदम चाल्नु नै पहिलो एजेन्डा रहेको माधवकुमार नेपालपक्षीय सांसद दीर्घ सोडारी बताउँछन् । २०७५ जेठ २ गतेको अवस्थामा एमाले फर्किने र सबै संरचना सोहीअनुसार क्रियाशील हुनु नै मुख्य कुरा हो, सांसद सोडारीले भने, अध्यक्ष ओलीले त्यसमा आनाकानी गर्नुभयो भने हदैसम्मको जोखिम लिनुपरे पनि हामी तयारी मानसिकतामा पुगेका छौं । त्यस अवधिमा नेपाल समूहका सांसदहरू नै निलम्बनमा पर्न सक्ने जोखिम पनि छ । सुदूरपश्चिममा सभामुखबाहेक एमालेका २४ जना सांसद छन् । तीमध्ये नेपालु चौधरी, लीलाधर भट्ट, पठानसिंह बोहरा, ग्याल्बोसिंह बोहरा र रतनबहादुर थापा गरी पाँच जनाबाहेक १९ सांसद नेपाल पक्षमा छन् ।"
प्राथमिकतामा परेका सबैले खोप लगाऔं,"नेपालमा संख्यात्मक हिसाबले कोभिड१९ को संक्रमण कम देखिए पनि जोखिम टरिनसकेको विज्ञहरूले बताएका छन् । स्वास्थ्य सुरक्षामा समेत हेलचेक््रयाइँ देखिकाले सम्भावित जोखिमबाट बच्न उनीहरूले चेतावनी दिएका छन् । छिमेकी मुलुक भारतका विभिन्न राज्यमा कोभिड संक्रमण वृद्घि भएकाले नेपालमा त्यसको प्रभाव देखिन सक्ने विज्ञ बताउँछन् । एक त देशभित्रै आन्तरिक रूपमा कोभिड संक्रमण छँदै छ, अर्को भारतमा बढ्दो संक्रमणले उच्च जोखिमको अवस्था देखिएको छ, स्वास्थ्य मन्त्रालयका सहप्रवक्ता डा समीरकुमार अधिकारीले भने । जोखिमको सम्भावना बढेकाले हाल प्राथमिकतामा परेका सबैलाई कोभिडविरुद्घको खोप लगाउन उनले आग्रह गरे । सबैले खोप लगाउँदा निश्चित समयपछि समुदायस्तरमा कोभिड प्रतिरोधक क्षमता बढ्छ, उनी भन्छन्, यसले समुदायमा संक्रमण हुने सम्भावनामा कमी ल्याउँछ । पछिल्लो दिन नयाँ प्रजातिको कोभिड देखिने अवस्थासमेत कायमै रहेको डा अधिकारीले बताए । संक्रमण उत्कर्षमा रहेका बेला स्वास्थ्य सुरक्षा अपनाएर जोगिएका व्यक्तिमा हाल कोभिड देखिन थालेको शुक्रराज ट्रपिकल तथा सरुवा रोग अस्पताल टेकुका प्रमुख कन्सलटेन्ट डाअनुप बाँस्तोला बताउँछन् । खोप आएकाले कोभिड केही होइन सबै कुरा ठीक भयो भन्ने सोच बढेकाले धेरैले स्वास्थ्य सुरक्षा अपनाउन छाडेका छन्, उनले भने । कोभिड संक्रमणको अवस्था जान्न हालसम्म मुलुकमा एक पटक मात्र सेरोप्रिभिलेन्स सर्वेक्षण गरिएको छ । सरकारले दसैंअघिदेखि नै सातवटै प्रदेशबाट ३ हजार १ सय ५० वटा रगतको नमुना संकलन गरेर समुदायमा संक्रमणबारे जान्न सेरोप्रिभिलेन्स सर्भे गर्दा १३९ प्रतिशतमा कोभिडविरुद्घको एन्टिबडी बनिसकेको देखिएको थियो । सर्वेक्षणमा सबभन्दा बढी प्रदेश २ मा करिब २८ प्रतिशतमा र वाग्मतीमा करिब २२ प्रतिशतमा एन्टिबडी बनेको देखियो । सर्वेक्षणको नतिजा हालसम्म सरकारले आधिकारिक रूपमा सार्वजनिक गरेको छैन । देशभर सोमबार ३ हजार ३ सय ११ जनाको पीसीआर परीक्षण गर्दा ७९ जनामा अर्थात् २३८ प्रतिशतमा कोभिड संक्रमण देखिएको छ । हालसम्म ३ हजार १४ जनाको मृत्यु भएको छ, मृत्युदर नेपालमा १०९ प्रतिशत देखिएको छ । हालसम्म २२ लाख १८ हजार ७ सय २२ नमुनाको पीसीआर परीक्षण गर्दा २ लाख ७५ हजार ३ सय १० जनामा संक्रमण देखिएको छ ।"
बलात्कार आरोपमा शिक्षक पक्राउ,बालिका बलात्कार आरोपमा पक्राउस्याङ्जा १३ वर्षीया बालिका बलात्कार आरोपमा प्रहरीले ३३ वर्षीय पुरुषलाई पक्राउ गरेको छ । पीडितले प्रहरीमा दिएको जाहेरीका अनुसार बालिकालाई गत कात्तिक १२ को साँझ ललाइफकाइ बलात्कार गर्ने हरिनास गाउँपालिका७ अर्गलीका भेलबहादुर थापा पक्राउ परेका हुन् । बालिका गर्भवती भएपछि मात्रै घटना बाहिर आएको हो । आइतबार पक्राउ परेका थापालाई जिल्ला अदालतबाट ५ दिनको म्याद थप गराई अनुसन्धान चलिरहेको स्याङ्जा प्रहरी प्रमुख एसपी होविन्द्र बोगटीले बताए ।
टिपरले किच्दा मृत्यु,दोलखा (कास) टिपरबाट झर्ने क्रममा एक जनाको मृत्यु भएको छ । तामाकोसी गाउँपालिका७ मा सोमबार दिउँसो बा५ख ७९९ नम्बरको टिपरबाट झर्ने क्रममा जिरी नगरपालिका४ की ४५ वर्षीया सान्लाक्पा शेर्पालाई सोही टिपरले किचेको थियो । उनको घटनास्थलमै मृत्यु भएको प्रहरीले जनाएको छ । टिपर र चालकलाई प्रहरीले नियन्त्रणमा लिएको छ ।
कम्युनिस्टका नाममा के छ ?,"डेढदुई सय वर्षअघि के थियो, त्यही बोकेर हिँड्दा नामको खास अर्थ देखिँदैन । नामबाट विचार झल्किनुपर्ने हो, त्यो पनि उल्टो छ । राजेन्द्र महर्जनलेखककम्युनिस्ट हुन आवश्यक आधारभूत चीज छोड्दै गएपछि पार्टीभित्रै विभिन्न वर्ग तयार हुन्छन् । सिद्धान्त फरक पर्दै जान्छ । त्यसले पार्टी फुट्ने भइहाल्यो । फुटेपछि नाम परिवर्तन गरिहाल्छन् । आहुति लेखकविश्लेषकहामीकहाँ सिद्धान्तको बहस कम, व्यक्तिगत टकराव धेरै भए । व्यक्तिगत टकरावलाई सिद्धान्तको लेपन लगाएर छोप्न कम्युनिस्टलाई सजिलो पनि भयो । कम्युनिस्टहरूका अनेकखाले नामले हामी कति धेरै पटक फुटेछौं भनेर देखाउँछ । केदार न्यौपानेकेन्द्रीय सदस्य, एमाले"
मन्त्रालयमै थन्कियो स्मार्ट सिटीको योजना,"जग्गा रोक्का गरेको तीन वर्ष बित्दा पनि सरकारले स्मार्ट सिटीको भौतिक निर्माण योजना स्वीकृत गरेको छैन । सहरी विकास मन्त्रालयले योजना स्वीकृतका लागि मन्त्रिपरिषद्मा नपठाउँदा ढिलाइ भएको हो । योजना स्वीकृत भएपछि जग्गा प्राप्तिका लागि सार्वजनिक सूचना जारी गर्नुपर्ने हुन्छ । त्यसपछि मात्र कित्तालगायतका सम्पूर्ण प्रक्रिया अघि बढ्छ ।काठमाडौं उपत्यका विकास प्राधिकरणले गत जेठमा उपत्यकाका चार स्थानमा निर्माण हुने स्मार्ट सिटीमध्ये तीनवटाको विस्तृत आयोजना प्रतिवेदन (डीपीआर) स्वीकृत गरिसकेको छ । मन्त्रालयका एक उच्च अधिकारीका अनुसार केही दिनभित्रै भौतिक योजना स्वीकृतका लागि मन्त्रिपरिषद्मा पठाइनेछ । जेठ, असार, भदौ र कात्तिकमा गरी विभिन्न पटक प्राधिकरणसँग अपुग कागजात मागेका हौं, ती अधिकारीले भने, कागजात नपुग्दा ढिलाइ भएको हो ।कम्पनीले शंखरापुर, गुन्डु र टोखाको सिटीको डीपीआर परामर्शदाता बुझाइसकेको छ । मनोहरामूलपानीसाँखु क्षेत्रमा निर्माण हुने स्मार्ट सिटी अन्य तीन वटाभन्दा ठूलो भएको भन्दै सरकारले स्वीकृत गर्नेबित्तिकै काम अघि बढ्ने ती अधिकारीले बताए । तीनवटै डीपीआर तयार छ, जग्गा प्राप्ति ऐनअनुसार सबै प्रक्रिया पुर्याएर सहरी विकास मन्त्रालयमार्फत मन्त्रिपरिषद्मा लग्छौं, ती अधिकारीले भने, टोखा सिटीको डीपीआर अलि ढिलो हुन्छ, ठेक्का प्रक्रिया गर्दा नै ढिलो भयो । साँखुमनोहरा स्मार्ट सिटीको हेलन नामक विदेशी परामर्शदाताले तथा गुन्डु र भैंसेपाटीको स्वदेशी परामर्शदाता कम्पनी सीआरएमसीले डीपीआर तयार गरेको हो । सबै नापजाँच गरेर जमिनको प्रारम्भिक काम अघि बढाउने तयारी छ ।सहरी विकास मन्त्रालयले भक्तपुरको गुन्डु उपत्यका, काठमाडौंको टोखा, ललितपुरको खोकना, काठमाडौंभक्तपुरको चाँगुनारायणदेखि साँखु क्षेत्रमा सुविधा सम्पन्न स्मार्ट सिटी बनाउने निर्णय करिब साढे तीन वर्षअघि गरेको थियो । प्राधिकरणका अनुसार चारवटा सिटी बनाउँदा १ लाख ३० हजार रोपनी जग्गा समेटिनेछ । जसअनुसार चारवटै सहरमा १० लाखभन्दा बढी जनसंख्या अट्ने योजना छ । साँखु मनोहरामा १ लाख तथा टोखा, गुन्डु र खोकनामा १०१० हजार रोपनीमा कित्ताकाटदेखि सम्पूर्ण किनबेचमा समेत प्राधिकरणले रोक लगाएको छ । यसरी १ लाख ६० हजारवटा घडेरी बिक्री गर्ने प्राधिकरणको योजना छ । सीमांकनबारे सरकारले सामान्य खाका सार्वजनिक गरे पनि विस्तृत रूपमा नआएको भन्दै स्थानीयले सरकारको आलोचना गर्न थालेका छन् । मूलपानीका सरोज खनालले तीन वर्षदेखि जग्गा रोक्दा अंशबन्डालगायत काममा निकै कठिनाइ भएको बताए । छिटो काम भए राम्रो हुन्थ्यो, उनले भने, अंशियारबीच अंशबन्डा भएको छैन । आठ आनाभन्दा कम कित्ताकाट नहुँदा झनै समस्या भएको छ ।सहरी विकासमन्त्री प्रभु साहले स्मार्ट सिटीको काम चाँडै अघि बढाउने बताए । डीपीआर तयार छ, अलि बस्ती भएको स्थानमा समस्या छ, त्यो पनि समाधान हुन्छ, केही दिनभित्रै भौतिक योजना स्वीकृत हुन्छ, उनले भने, समस्या भए व्यावहारिक रूपमा समाधान गरिन्छ ।उपत्यका विकास प्राधिकरणका अनुसार पहिलो स्मार्ट सिटी १ लाख रोपनी जग्गा मूलपानीको क्रिकेट मैदानबाट साँखु जाने मूलसडक तथा शाली नदी पुलबाट तेलकोट हुँदै खरिपाटीसम्म हुनेछ । खरिपाटीस्थित नेपाली सेनाको ब्यारेकलाई बाहिर पार्दै भक्तपुरको तिखलापखो आयोजना, बोडे, मनोहरा हुँदै पुनः मूलपानी क्रिकेट मैदानलाई समेटिनेछ । जसको नाम ईशान राखिएको छ । यो काठमाडौंको पूर्वउत्तरमा पर्छ । दोस्रो स्मार्ट सिटी सूर्यविनायक जंगलको फेदी हुँदै ललितपुरको लामाटार खोला, बालकोट, अरनिको राजमार्ग र कौशलटार भएर पुनः सूर्यविनायकसम्म जोडिनेछ । उक्त सिटीको नाम आग्नेय नामकरण गरिएको छ । तेस्रो स्मार्ट सिटीमा खोकना, बुङ्मती, सैंबु, वाग्मती झोलुंगे पुल, चोभारसम्मको क्षेत्रलाई समेटिएको छ । यसको हरित सहरको नामकरण गरिएको छ । चौथो स्मार्ट सिटीका लागि तारकेश्वर जाने मूल बाटो सिम्लेश्वर र त्यहाँबाट झोर हुँदै फूलबारीमार्ग, टोखा बाइपाससम्मको क्षेत्र समेटिएको छ । यसको नैऋत्य नामकरण गरिएको छ । प्रत्येक स्मार्ट सिटीमा बैंक तथा वित्तीय संस्था, खुला चौर, खेलमैदान, ढलपानीको व्यवस्था, ठूला बसको व्यवस्था गरिने प्राधिकरणले जनाएको छ । अत्याधुनिक सहर निर्माण गर्ने हाम्रो अभियान हो, जुन नमुना होस् र उपत्यकाबाहिरका सहरले पनि त्यसको नक्कल गरून् भन्ने हो, काठमाडौं उपत्यका विकास प्राधिकरणका प्रमुख आयुक्त भाइकाजी तिवारीले भने ।"
राष्ट्रपति बंगलादेश जाँदै,"काठमाडौं (कास) राष्ट्रपति विद्यादेवी भण्डारीले चैत ९ र १० गते बंगलादेशको राजकीय भ्रमण गर्ने भएकी छन् । बंगलादेशको स्वतन्त्रताको स्वर्ण जयन्ती तथा बंगलादेशका संस्थापक शेख मुजिबुर रहमानको शतवार्षिकी जन्मजयन्तीका अवसरमा उनी जान लागेकी हुन् । रहमान अहिले प्रधानमन्त्री रहेकी शेख हसिनाका पिता हुन् । परराष्ट्र मन्त्रालयले सोमबार वक्तव्य निकालेर राष्ट्रपतिको भ्रमण तय भएको जानकारी गराएको छ । भ्रमणमा राष्ट्रपतिसँगै परराष्ट्र सचिव भरतराज पौड्याल र अन्य पदाधिकारी पनि सहभागी हुनेछन् । यसैबीच, राष्ट्रपति भण्डारीले सोमबार कोभिड१९ विरुद्धको खोप लगाएकी छन् । मित्रराष्ट्रको भ्रमणमा जानुपर्ने भएकाले मैले खोप लगाएँ, त्रिवि शिक्षण अस्पतालमा खोप लगाएपछि सञ्चारकर्मीहरूसँग उनले भनिन् ।"
प्रधानसेनापतिपाकिस्तानी राजदूत भेट,"काठमाडौं (कास) नेपालका लागि नवनियुक्त पाकिस्तानी राजदूत हैदर शाहले प्रधानसेनापति पूर्णचन्द्र थापासँग सोमबार भेटवार्ता गरेका छन् । थापालाई भेट्न हैदर सैनिक मुख्यालय जंगी अड्डा पुगेका थिए । भेटमा दुईपक्षीय आपसी हित तथा पारस्परिक सम्बन्धबारे छलफल भएको सेनाले जनाएको छ । यस किसिमको भेटवार्ताले दुई देशबीचको आपसी सम्बन्धलाई सुमधुर एवं प्रगाढ बनाउन मद्दत पुग्ने विश्वास नेपाली सेनाले दिएको छ, सेनाद्वारा जारी विज्ञप्तिमा उल्लेख छ ।"
फ्रेन्चाइज फुटबलले खोल्ने बाटो,"सफलताको दृष्टिकोणले विश्वश्रेणीमा जुन तहमा भए पनि नेपालमा फुटबल सबभन्दा लोकप्रिय खेल हो । यहाँ अन्य खेलको तुलनामा फुटबल प्रतियोगिताको इतिहास पनि लामो छ । यही विरासतमा मुलुकमै पहिलोपटक फ्रेन्चाइज लिग फुटबल हुनु उत्साहजनक कुरा हो । दुई वर्षअघि नै घोषणा भएको नेपाल सुपर लिग (एनएसएल) आगामी वैशाखमा हुने निश्चित भएको छ । ढिलै सही, मुलुकको फुटबल विकासमा नयाँ आयाम थपिनु सुखद भविष्यको संकेत हो । यस प्रतियोगिताले नेपाली फुटबलमा नयाँ सोच र आधार स्थापित गर्ने विश्वास गर्न सकिन्छ ।नेपाल स्पोर्ट्स एन्ड इभेन्ट्स म्यानेजमेन्टले आयोजना गर्ने यो प्रतियोगिता वैशाख ११ देखि २५ सम्म दशरथ रंगशालामा हुनेछ । प्रतियोगिताको सोचअनुसार उद्योगपतिव्यवसायीले लगानी गरेर फ्रेन्चाइज टिम बनाउनेछन् र आफूलाई अनुकूल लाग्ने खेलाडी किन्नेछन् । खेलाडी किन्ने काम दाम बढाबढ प्रक्रियाबाट हुनेछ । ती उद्योगीव्यवसायीले आफ्नो टिमलाई व्यवसायकै रूपमा अगाडि बढाउनेछन्, र यसबाट नाफा लिने प्रयास पनि गर्नेछन् । छिमेकी भारतमा यही सोचमा आयोजना भएका फुटबल र क्रिकेटका प्रतियोगिता निकै सफल सावित भएका छन् । त्यसैले यहाँ पनि यस्तो प्रतियोगिताले व्यावसायिक फुटबलको श्रीवृद्धिमा पक्कै टेवा पुर्याउनेछ । नेपाली फुटबलसँग निजी क्षेत्र जोडिएको यो पहिलोपटक भने होइन । केही दशकअघिसम्म विभिन्न खेलका लागि नेपालका कतिपय सार्वजनिक संस्थानका आआफ्नै टिम हुन्थे । नेपाली वायुसेवा निगमदेखि जनकपुर चुरोट कारखाना, औषधि लिमिटेडसम्मका आआफ्नै सफल टिम थिए । त्यसक्रममा खेलाडीले स्थायी खाले रोजगारीसमेत पाएका थिए । २०४६ सालपछि यो क्रममा विस्तारै पूर्णविराम लाग्दै गएको हो । यसरी नेपाली खेलकुदमा व्यवसायीउद्योगी समूहले टिम बनाउने सोच सर्वथा नयाँ नभए पनि फ्रेन्चाइजको चरित्र भने अलि फरक छ । नेपाली उद्योगपति र व्यवसायीले प्रत्यक्ष रूपमै फुटबल टिम नै बनाउन लागेको निश्चय पनि यो पहिलोपटक हो । नेपालका ख्यातिप्राप्त उद्योगपति र व्यावसायिक समूहहरू नै आआफ्नो टिममार्फत फुटबल क्षेत्रमा प्रवेश गर्ने भएकाले यसको महत्त्व बेग्लै छ । नेपाली क्रिकेटमा भने यस्तो सोचअन्तर्गत प्रतियोगिताहरू भइसकेका छन् । फ्रेन्चाइज टिम बनाएर तीन ठूला प्रतियोगिता भइसकेका छन् धनगढी प्रिमियर लिग, एभरेस्ट प्रिमियर लिग र पोखरा प्रिमियर लिग । यी तीनै प्रतियोगिताको सफल आयोजनाले पनि नेपाली फुटबललाई उत्साहित बनाएको हुनुपर्छ । कारण वा प्रेरणाको स्रोत जे भए पनि, यो खबरले मुलुकको समग्र फुटबल क्षेत्रलाई उत्साही बनाएको छ ।नेपाली फुटबललाई पूर्णतः व्यावसायिक बनाउन यस्ता खाले प्रतियोगिता अत्यावश्यक छ । यसले विदेशमा जस्तै फुटबललाई पूर्णतः व्यवसाय अथवा उद्योगमा परिणत गर्न मद्दत गर्नेछ । ध्यान दिनुपर्ने पक्ष, यस्ता प्रतियोगितालाई सफलतापूर्वक सम्पन्न गर्नका निम्ति चुनौती पनि उत्तिकै हुन्छन् । विवादमुक्त ढंगले प्रतियोगिता सञ्चालन गर्नु नै पहिलो चुनौती हो । खासगरी, कुनै टिम धनीले गलत मनसाय तथा उद्देश्य राखेर खेलका नियममा बाधा पुर्याएमा त्यसबाट पुग्ने क्षति निकै उच्च हुन्छ । कथम्, त्यस्तो भएमा यो प्रतियोगिताको मात्रै साख गिर्ने छैन, यसखाले अरू प्रयास पनि निरुत्साहित हुनेछन् । तसर्थ, सम्बन्धित सबैले प्रतियोगितालाई स्वास्थ्यकर र नियमपूर्वक सञ्चालन गर्नमा जोड दिनुपर्छ ।यस्तै, फ्रेन्चाइज लिगको आयोजनाले पुरानो पिरामिड शैलीको लिगमा कस्तो प्रभाव पार्छ भन्ने प्रश्न पनि उत्तिकै महत्त्वपूर्ण छ । फुटबल लिगको वास्तविक स्वरूप बढुवा र घटुवा हुने लिग नै हो । नेपालमा यसको सर्वोच्च स्वरूपका रूपमा सहिद स्मारक लिग छ । फ्रेन्चाइज लिगको आयोजनाबाट छ दशकभन्दा लामो इतिहास भएको सहिद स्मारक लिगको महत्त्वमा कमी आउनुहुन्न, यसतर्फ पनि फुटबलसम्बद्धहरूले विचार पुर्याउनुपर्छ । त्यसका निम्ति, फ्रेन्चाइज लिगलाई पुरानो लिगको पूरकका रूपमा अघि बढाउनुपर्छ, न कि प्रतिस्थापकका रूपमा ।"
"नेरु, भारु र चीयु","नेपालका राजा महेन्द्रले, राणा शासनबाट निस्केपछि राष्ट्रलाई सुगठित बनाउन पाँचवटा प्रभावशाली पाइलाहरू अघि सारे । पहिलो, भारतलाई त्रिभुवन राजपथ निर्माण गर्न आह्वान गरे । दोस्रो, राष्ट्रमा नेपाली रुपैयाँ नै व्यापक रूपमा चलाउन लगाए । तेस्रो, पहाड क्षेत्रका रैथानेहरूलाई मधेस क्षेत्रमा घर, जमिन, कृषि सम्हाल्न प्रोत्साहन दिए । चौथो, नेपाललाई भित्रभित्रै जोड्ने पूर्वपश्चिम राजमार्गको परिकल्पना अघि ल्याए । अनि पाँचौं, चीनलाई काठमाडौंकोदारी राजमार्ग बनाउन निम्तो दिए । त्यतिन्जेल नेपालमा लगभग द्वयमुद्राको चलनचल्ती थियो, जसअन्तर्गत नेपाली रुपैयाँ (नेरु) भन्दा पनि भारतीय रुपैयाँ (भारु) प्रचलित थियो । सन् १९५६ मा नेपाल राष्ट्र बैंकको गठनसँगसँगै नेरुलाई नै संस्थागत र कानुनद्वारा प्रचलित बनाइयो । अर्कातिर, भारुको पनि नेपालभित्रको विनिमयकिनबेच आदिमा प्रयोग जारी रह्यो । तबदेखि नै नेपालमा नेरु र भारुको सम्बन्ध अझै प्रगाढ भएर गयो । नेरुभारु विनिमय सम्बन्धलाई जारी राख्ने दुई सरकारबीचको ऐतिहासिक निर्णयका धेरै कारणबारे विभिन्न राष्ट्रियअन्तर्राष्ट्रिय संस्था र विशेषज्ञहरूले लेखेका छन् । खुला सिमाना, गहिरो एवं व्यापक आर्थिक सम्बन्ध, सामाजिकसांस्कृतिक आदानप्रदान, ऐतिहासिकसामरिक दृष्टिकोण अनि अंग्रेज शासनमा भारतमा निर्मित बुनियादी बैंक र मुद्रा नियमसँग जोडिएका संस्था र प्रणालीहरू एकातिरÙ अर्कातिर नेपालमा भर्खरै सुरु गरिएका, शैशव अवस्थामा रहेका बैंक र अन्य प्रशासनिक संस्थाहरूसँग मुद्राको स्थिरता ल्याउने क्षमता नै नभएका कारण पनि नेरुभारुको प्रचलन सँगसँगै अघि बढाइयो । योबाहेक नेपालमा विदेशी मुद्रा (डलर, पाउन्ड आदि) को भण्डार अति नै कम भएको हुनाले व्यापारवाणिज्यमा भारतकै सहायता लिनुपर्ने भएकाले नेरुभारु विनिमय सम्बन्ध लगभग अटुट नै हुन गयो । नेरुलाई भारुसँग आधिकारिक रूपमा जोडियो (पेगिङ) अनि जता भारु र यसको अन्य अन्तर्राष्ट्रिय मुद्रासँगको सम्बन्ध लाग्यो र गयो, त्यतैतिर नेरु पनि जानेलाग्ने भयो ।नेरुभारु विनिमय सम्बन्ध दुई सरकारहरूका बीचबाट तय गरिँदै आएको छ । सन् १९६० को दशकमा १ भारुले १०१ नेरुदेखि १६० नेरुसम्मको विनिमय देख्यो । सन् १९७० को दशकमा १ भारु बराबर नेरु १३९ देखि १४५ सम्म पनि भयो र १९८० को दशकमा नेरु १६८ पनि पुग्यो । सन् १९९३९४ मा दुई राष्ट्रले अबउप्रान्त भारुनेरुको विनिमय दर १६० तय गरे । अर्थात्, १०० भारु बराबर १६० नेरु तोकियो । यही दर आजसम्म कायम छ ।भारुनेरुको तोकिएको विनिमय दरले नेपाललाई कति फाइदा पुग्छ त भन्ने कुरोमा चर्चापरिचर्चा हुने गर्छ । नेपाललाई सग्लो रूपमा पुगेका फाइदालाई तीनचार पक्षबाट राख्न सकिन्छ । प्रथमतः, नेपालको आर्थिक स्थिति कमजोर रहेको खण्डमा यदि नेरु भारुसँग नजोडिएर विश्वबजारमा चिह्नित मुद्राहरूसँग बजार व्यवस्थाअन्तर्गत जोडिएको भए नेरुले अति नै व्यापकदैनिक रूपमा उतारचढाव देख्ने थियो । उदाहरणार्थ, गत दुई दशकमा रहेको व्यापक राजनीतिक अस्थिरतामा नेरुको डलरसँगको मूल्य अति भीषण रूपमा बढेर जाने थियो । माओवादीको हिंसक आन्दोलनमा नेपालको अर्थव्यवस्था यति सोचनीय स्थितिमा पुगेको थियो, नेरुभारु नजोडिएका भए अमेरिकी १ डलर पाउन नेरु १०० देखि ४०० पनि तिर्नुपर्ने स्थिति आउने थियो । श्रीलंकामा लिट्टेको हिंसक आन्दोलनको समय त्यहाँको रुपैयाँको अवस्था यसरी नै भयानक रूपमा खस्किएको थियो । यस्तो डामाडोल रहेको आर्थिक स्थितिमा नेरु भारुसँग जोडिएका कारण नेरुडलर विनिमय दर लगभग स्थिर नै रह्यो । अर्थात्, भारु र भारतीय अर्थव्यवस्थाको बलियो अवस्थाले नेरुलाई सुरक्षित राख्यो ।दोस्रो, खुला सिमाना र सन् १९५० को भारतनेपाल मैत्री सम्बन्ध सन्धिअन्तर्गत लाखौंको संख्यामा दुई देशका नागरिकहरू एकअर्को राष्ट्रमा बसोबास गर्दै आएका छन् । नेपाली नागरिक भारतमा विभिन्न कार्यकारणले दैनिक रूपमा प्रवेश गर्छन् । यदि भारुनेरु विनिमय दर नजोडिएकोनतोकिएको भए हरेक नेपाली नागरिकले भारत पस्दा डलर वा पाउन्ड लिएर आउनुपर्ने हुन्छ र भारतभित्रका बैंकमा फेरि साटेर भारु पाएपछि मात्रै कामकार्य गर्न सकिने हुन्छ । नेरुबाट पहिला डलर (नेपालमा) र फेरि डलरबाट भारु (भारतमा) साट्दा लाग्ने कर आदि नेपाली नागरिकले बेहोर्नुपर्ने हुन्छ । योबाहेक नेरुडलर र भारुडलर विनिमय दरमा धेरै अन्तर हुनाले नेपाली नागरिकलाई भारत प्रवेश गर्दा निकै घाटा शिरमा लिनुपर्ने हुन्छ । यही घाटा नेपाल फर्कंदा पनि बेहोर्नुपर्ने हुन्छ । तेस्रो, भारुनेरु विनिमय तोकिएको दरमा राखिने व्यवस्थालाई हटाइएको खण्डमा र नेपाली अर्थव्यवस्थामा केही कारणवश शिथिलता आएको खण्डमा नेरुडलर विनिमय दर निकै बढेर जाने सम्भावना हुन्छ । यस्तो स्थितिमा नेपाली नागरिकबीचमै आफ्नो राष्ट्रिय मुद्रामाथिको विश्वासआस्थामाथि धक्का लाग्न सक्छ र देशबाट पुँजी बाहिर जाने (क्यापिटल फ्लाइट) सम्भावना तीव्र हुन्छ । सन् १९९७९८ मा थाइल्यान्डकोरियालगायत दक्षिणपूर्वी राष्ट्रहरूमा यो काण्ड व्यापकविस्तृत रूपमा भयो । अहिले पनि त्यो समयको भयले त्यहाँका नागरिकलाई सताउने गर्छ ।चौथो, नेपालभारत व्यापार सम्बन्ध अति नै व्यापक रहिआएको छ । आज पनि नेपालको विश्वसँगको व्यापारमा भारतको अंश ६६ प्रतिशत छ । यस व्यापक व्यापार सम्बन्धमा नेपाललाई ठूलै घाटा रहिआएको भए पनि भारुनेरु विनिमय दर निश्चित रहेका कारण विनिमय र भुक्तानीमा अन्योल रहँदैन । घाटाको मूल कारण भारुनेरु सम्बन्ध होइन, नेपालले आफ्नो निर्यात क्षमता बढाउन नसक्नु अनि निर्यात गर्ने सरसामानको आधार र विविधता ल्याउन नसक्नु हो । भारुनेरुको अटुट सम्बन्धलाई कतिपय संस्था र विशेषज्ञहरूले आलोचना पनि गर्दै आएका छन् । कतिले त अब नेरुलाई भारुबाट छुटाएर विश्वबजारको प्रवाहसँग बग्ने मुद्रा बनाउनुपर्छ भन्छन् भने कतिपयले नेरुलाई चीनको युवान (चीयु) सँग जोड्नुपर्छ भन्छन् । चीयुसँग जोड्नुपर्छ भन्नुको कारण हो चीनको द्रुत गतिको आर्थिक विकास, त्यस राष्ट्रसँग रहेको ३२ ट्रिलियन डलरको विदेशी मुद्रा भण्डार, विश्व व्यापारमा रहेको बढ्दो प्रभुत्व र चीयुलाई अन्तर्राष्ट्रिय मुद्राकोषले डलर, येन, युरो, पाउन्ड आदिलाई जस्तै दिएको अन्तर्राष्ट्रिय भुक्तानी र विनिमयको दर्जा । योबाहेक कतिपयले नेपालचीन बढ्दो सम्बन्धलाई पनि इंगित गर्ने गर्छन् । नेरुभारु सम्बन्धलाई तोडेर नेरुचीयु जोड्नुपर्छ भन्न जति सजिलो छ, त्यसभन्दा सयौं गुणा साह्रो र आघातपूर्ण काम नेरुभारु सम्बन्धविच्छेदको दिशातर्फ जाने कुरो हो । अन्तर्राष्ट्रिय मुद्राकोषबाहेक अन्य धेरै संस्था र विशेषज्ञहरूले यसबारे चर्चा गरेका छन् र लेखेका पनि छन् । सबैको भनाइ एउटै छ । नेरुभारुलाई अलग गर्ने काम अपरिपक्व मात्रै नभएर नेपाल र नेपाली नागरिकहरूका निम्ति अति नै हानिकारक हुन सक्छ । यो किसिमको सोचाइ लामो अवधिको हुनुपर्छ जसअन्तर्गत नेपालको अर्थव्यवस्था सुदृढ एवं सुगठित रूपमा अघि बढेको हुन्छ, व्यापारका आधारहरू विस्तृत भएका हुन्छन्, वित्तीय संस्थाहरू सुनियोजित ढंगमा आत्मनिर्भर भइसकेका हुन्छन् अनि आफ्नै विशेषज्ञ र व्यवस्थापकहरू धेरै संख्यामा उत्पादन भएर अर्थव्यवस्था सम्हाल्न सक्ने स्थितिमा पुग्छन् ।भारुनेरु सम्बन्धलाई भने बदलिँदो स्थिति अनुसार नै अझै सबल र सहज बनाउनुपर्छ । सन् २०१६ मा भारतमा अचानक गरिएको ५०० र १००० भारुको विमुद्रीकरणले नेपाललाई गतिलै आघात पुर्यायो । नेपालमा रहेको करोडौं भारु नचल्ने भयो, त्यसको हल नै निकाल्न सकेन भारतले । सरकारी बैंकसहित हरेक नेपाली नागरिकले भारुको सञ्चय गरेका थिए तर रातारात भारु कामै नलाग्ने भयो । भारतलाई अर्को संशय र भय कतै भारतमा थुपारिएको कालो धन रातारात नेपालभित्र हाली नेपालमा रहिआएको भारु हो भनेर घोषणा गरिने त होइन ! त्यसो भएको खण्डमा एकापट्टिबाट बुचाइयो, अर्कापट्टिबाट चुहियो भन्ने स्थिति आउने नै भयो ।गत केही वर्षमा भारुको डलरसँगको विनिमय दरजस्तो प्रकारले बढेर गयो, यो कसैले सोचेकै थिएन । आज भारुलाई एसियाको सबैभन्दा कमजोर पैसा भनिन्छ । बजार व्यवस्थाले ल्याएको उतारचढाव (डिप्रिसिएसन) हो यो, जसमा सरकारले सीमित मात्रामै हस्तक्षेप गर्न सक्छ । सरकारले नै आफ्नो निर्यात बढाउन र आकर्षक बनाउन सचेत भएर नीति निर्धारण गर्दै विनिमय दरमा परिवर्तन (डिभ्यालुएसन) ल्याएको होइन यो । तर नेरुभारु जोडिएकाले नेपालमा पनि १ डलर किन्न निकै महँगो मात्रै नभएर यस किसिमको भारुडलरको मूल्यमा केही वर्षभित्रमै भारु ६० मा पाइने १ डलरलाई भारु ७३ तिरेर किन्नुपर्दा साधारण मानिसहरू भयत्रासले सताइए पनि । नेरुभारु सम्बन्ध र खुला सिमानाका कारण भारतमा भएको मूल्यवृद्धिले नेपाललाई पनि खर्लप्पै खायो । नेपाललाई मूल्यवृद्धिको कसरी प्रकोपबाट अलग राख्ने भन्ने कुरोमा विचारविमर्श हुनैपर्ने हो ।भारतले ५०० र १००० अनि अब २००० भारुको चलनमा नेपालमा प्रतिबन्ध लगायो । कारण नक्कली नोट बनाउँदै नेपालभित्र हाल्ने भारतविरोधी तत्त्वहरूले त्यही पैसा आतंकवादीलाई दिने भए । तर यस प्रतिबन्धले ठूलो मूल्य भएका भारुको कालोबजारी, नेपाली नागरिकबीच भारुमाथिको खस्किँदो आस्था, चीयुको बढ्दो जगजगीमाथि पनि भारत सरकारले नेपाल सरकारसँग ठोस रूपमा बातचित गर्नैपर्ने हो ।चीन आतुर छ, आफ्नो युवानलाई विश्वव्यापी रूप दिन । म्यान्मारलगायत कतिपय राष्ट्रसँग चीयुमार्फत नै व्यापार वाणिज्य तय गर्दै छ र त्यहाँका बैंकहरूमा डलरको सट्टा चीयु जम्मा गर्ने सल्लाह दिँदै छ । अमेरिका अर्कातिर विवश छ । आफ्नो विश्व अर्थव्यवस्था र पारम्परिक सामरिक प्रभुत्व खोस्नै आँट्यो भनेर चीनको हरेक अन्तर्राष्ट्रिय कार्यक्रममा विघ्नबाधा अघि ल्याउँदै छÙ चीनबाट गरिने आयातमा विश्व व्यापार संगठनलाई पनि नटेरी भीषण रूपमा भन्सार कर आदि लगाउँदै छ । उता चीनले वैश्विक वित्तीय एवं पुँजी व्यवस्थामै परिवर्तन ल्याई अमेरिकालाई एक्ले ढेडु बनाइदिन्छु भनेर बेल्ट एन्ड रोड, नयाँनयाँ बैंकहरूको परिकल्पना गर्दै छ ।भारुनेरु सम्बन्ध समयघटनास्थितिले परिपक्वता दिएको फल हो । नेरुचीयु सम्बन्ध भने अन्योलअसमञ्जसजोखिमपूर्ण मार्गको सुरुवात हुनु हो । राष्ट्र, सार्वभौमिकता, राष्ट्रवाद भावनामा मात्रै सीमित राख्नै हुँदैन, भारत र नेपाल दुवैले । अब त झन् क्रिप्टोकरेन्सीको समय आउँदै छ, भारुनेरु सम्बन्धका निम्ति अर्को परीक्षा । नेपाल राष्ट्र बैंक र रिजर्भ बैंक अफ इन्डियालाई अर्को चुनौती । फेरि कुरो त संस्था र संस्था चलाउने मानवमाथि नै आएर ठोक्किन्छ । भारत र नेपालले संस्थै निर्माण गर्नुपर्छ । बंगलादेशभोटाङश्रीलंकाले भारतीय संस्थाहरूसँगै काम गरेर धेरै फाइदा पनि उठाएका छन् ।भारुनेरु सम्बन्धमा यसर्थ भावनाभन्दा बढी यथार्थ, चीनभन्दा बढी वास्तविकता, अमेरिकाभन्दा बढी निकटता र राजनीतिभन्दा बढी मान्छेमान्छेको सम्बन्धका कुराहरू अघि ल्याइनुपर्छ । तातै खाऊँ, जली मरूँ व्यक्तिमा पाइने प्रवृत्ति र प्रकृति हो, जसलाई राष्ट्रहरूले अपनाउनु हुँदैन । व्यक्ति कति बाँच्छ र ! राष्ट्र त युगयुग बाँच्छ र सबैलाई बचाउँछ पनि !"
न्यायको पर्खाइमा द्वन्द्वपीडित शिक्षक,"सर्वोच्च अदालतका न्यायाधीश तेजबहादुर केसीको विघटनको मुद्दा र न्यायपालिका लेखले उब्जाएका सवालहरू :१ संसद् विघटनविरुद्धका १३ वटा रिटमध्ये १२ वटा साधारण रिटका रूपमा दर्ता भई प्रधानन्यायाधीशको एकल इजलासको आदेशले संवैधानिक इजलासबाट सुनुवाइ एवं किनारा लागेको हो । एक छुट्टै निवेदनमार्फत पक्षले कानुन व्यवसायीसमेतको सहयोगमा बृहत् पूर्ण इजलासमा सुनुवाइ हुनुपर्ने लिखित माग गरे पनि त्यो सफल हुन सकेन ।२ संसद् पुनःस्थापनाको निर्णयमा पुग्न अल्पमत र बहुमतको घनचक्कर श्रीमान्हरूबीच नभएको पनि होइन । यद्यपि श्रीमान्कै पहलमा अदालतले विगतको नीजरको सम्मान एवं पालना गरेको छ, जुन संविधानसम्मत छ ।३ न्यायाधीशहरूमा गम्भीर मुद्दालाई नहेर्ने, पन्छाउने प्रवृत्तिको विकास र स्वीकारोक्ति न्यायिक खतराको संकेत हो । ढिलो न्याय दिनु भनेको न्याय नदिनु हो भन्ने उक्तिको चरितार्थले विधिको विडम्बना र निष्पक्ष न्यायपालिकाको छवि धूलीसात बनाउँछ । ४ लेख यथार्थपरक छ । तथापि श्रीमान्सँगै जोडिएको मुद्दाको विषय र अनिर्णीत अवस्थाको विरोधाभाषपूर्ण वास्तविकताको चर्चा गर्नु सान्दर्भिक नै होला । राजनीतिक पूर्वाग्रह, द्वन्द्व तथा आन्दोलनका कारण हटाइएका शिक्षक तथा कर्मचारीको जागिर अलपत्र छ । यस विषयमा गठित जाँचबुझ समिति २०७३ को प्रतिवेदनअनुसार साबिक ७० जिल्लामा द्वन्द्वपीडित शिक्षक छन् । त्यसमध्ये प्रतिनिधिमूलक १० जिल्लाका द्वन्द्वमा शिक्षण पेसा गुमाउन बाध्य पारिएका र ब्याकडेटमा अवकाश गरिएका ५ सहित कुल २५ जना (तत्कालीन विद्रोही पक्ष माओवादीबाट पीडित ६, राज्यबाट १५ र दुवै पक्षबाट पीडित ४) स्थायी शिक्षकले न्यायका लागि सर्वोच्चको ढोका ढकढकाएको करिब ७ वर्ष भयो । न्यायकै आसमा निवेदकमध्ये २ जनाको मृत्यु भइसक्यो । बल्लतल्ल न्यायाधीशद्वय हरिकृष्ण कार्की र तेजबहादुर केसी अर्थात् लेखक श्रीमान्सहितको संयुक्त इजलासमा उल्लेखित मुद्दाको अन्तिम सुनुवाइ मंसिर २५, २०७७ देखि तीन दिनसम्म चल्यो । अंग पुगेको उक्त मुद्दामा निवेदकका तर्फबाट वरिष्ठ अधिवक्ता कृष्णप्रसाद भण्डारी, श्रीहरि अर्याल, महादेवप्रसाद यादव, बद्रीबहादुर कार्की, हरिहर दाहाल, शम्भु थापा, नरहरि आचार्य, गुणनिधि न्यौपाने, हरिप्रसाद उप्रेती, बालकृष्ण न्यौपाने, चण्डेश्वर श्रेष्ठ, रविनारायण खनाल, मुक्तिनारायण प्रधान, शेरबहादुर केसी, एकराज भण्डारी, रमण श्रेष्ठ, चन्द्रकान्त ज्ञवाली, प्रकाशबहादुर केसी, दिनेश त्रिपाठीलगायत १९ र अधिवक्ता १७ गरी जम्मा ३६ जनाले बहस पैरवी गरेका थिए । दुवै पक्षको बहसपछि २० पुस, २०७७ मा निर्णय सुनाउने भनियो । निवेदकका तर्फबाट विस्तृत विवरणसहितको बहसनोट पनि दर्ता गरी बुझाइयो । कम्तीमा मुद्दाको किनारा लाग्ने भो भनी शिक्षकहरू ढुक्क थिए । तर, त्यसो हुन सकेन र बेन्च द्वन्द्वपीडित शिक्षकको प्रतिवेदन कार्यान्वयन गर्ने विषयमा गठित कार्यदल २०७५ ले बुझाएको प्रतिवेदनलगायतको कार्य प्रगति विवरण झिकाउने भनी विपक्षी शिक्षा मन्त्रालयको नाममा आदेश जारी गरी पन्छियो । अदालतबाट मुद्दा पाल्ने कामको आलोचना भइरहेको छ । पीडित शिक्षकको पीडा लेखाजोखा गर्ने कोही छैन, तारेख खेप्न डोल्पादेखि आउनुपर्छ ।५ संयुक्त राष्ट्रसंघस्थित मानव अधिकार उच्चायुक्तको कार्यालयको नेपालमा द्वन्द्व प्रतिवेदन २०१२ (पृ५२) अनुसार द्वन्द्वमा द्वन्द्वरत पक्ष माओवादीबाट अन्तर्राष्ट्रिय मानव अधिकार कानुन र मानवीय कानुनको उल्लंघन गरी बन्दी बनाइएका लमजुङका शिक्षकहरू मुक्तिनाथ अधिकारी, केदार घिमिरे र अर्जुन घिमिरेको हत्या भएको थियो । शिक्षक महासंघका अनुसार यसरी द्वन्द्वमा द्वन्द्वरत पक्षबाट २ सय जना शिक्षक मारिएका छन् ।६ अन्तिम प्रसंग प्रतिनिधिसभा पुनःस्थापना भएन भने जनताको आँधीबेहरी आउँछ भन्ने पुष्पकमल दाहाल प्रचण्ड को वक्तव्यबाजीले अदालतको मानहानि भएको भनी शुक्रराज आरण, चिरञ्जीवीबाँस गिरी र कल्याण बुढाथोकीले सर्वोच्च अदालतमा दायर गरेको अदालतको अवहेलना मुद्दा फागुन ९ मै दर्ता भई विचाराधीन अवस्थामै छ । वास्तवमा अदालत न्यायको मन्दिर हो, त्यहाँ अन्याय हुँदैन भन्ने मान्यता छ । पशुपतिनाथको दर्शनभन्दा प्रिय अदालतको शरण नै मानिन्छ । ज्ञानेन्द्रराज आरण, रामेछाप"
म्यान्मारमा सैन्य दमन र नेपालको मौनता,"२१ औं शताब्दीमा पनि आफ्ना अधिकार अनि लोकतन्त्र बहालीका लागि संघर्ष गर्दैगर्दा मानिसहरू मारिनुलाई दुर्भाग्य मान्नुपर्छ । म्यान्मार अहिले यही दुःखको भुमरीमा गुज्रिरहेको छ । अत्यधिक बहुमतबाट निर्वाचित सरकारलाई सेनाले अपदस्थ गरेपछि लोकतन्त्रको बहालीका लागि सडकमा उत्रेका मानिसहरूप्रति दिनानुदिन सैनिक सरकार क्रूर बन्दै गइरहेको छ । डेढ महिनाको अवधिमा सय जनाभन्दा धेरै निहत्था नागरिकले सडक संघर्षकै क्रममा ज्यान गुमाइसकेका छन् भने २ हजारभन्दा बढीलाई गिरफ्तार गरिएको छ । गिरफ्तारीमा परेका कतिपय नागरिकको अवस्था अज्ञात छ । म्यान्मारको सैनिक विद्रोहलाई चीन, भियतनाम र रसियाले सघाइरहेको भनिन्छ । पछिल्लो समय नेपालको राजनीतिमा बारम्बार हस्तक्षेपकारी भूमिका निर्वाह गरिरहेको चीनको म्यान्मारमा हुँदै गरेको नरसंहारप्रतिको समर्थनले छिमेकीप्रति हेर्ने उसको नीति र उद्देश्यलाई उजागर गरेको छ । चीन लोकतन्त्रको पक्षधर होइन, बुट र बन्दुकको भरमा सत्ता सञ्चालन गर्नुपर्छ भन्ने मान्यताको प्रखर प्रवक्ताका रूपमा उभिएको बखत म्यान्मारमा भएको नरसंहारप्रति नेपालको मौनता आश्चर्यजनक छ । बर्मेली नेतृ आङ सान सुचीलाई रोहिंग्या प्रकरणमा उक्साउँदै उनीहरूमाथि भएको अत्याचार र निर्ममताको साक्षी बनाउँदै अन्तर्राष्ट्रिय समुदायबाट एक्लाउने त्यहाँको सैनिक सरकारको रणनीति एक अर्थमा सफल भएपछि उनै सुचीको सरकारलाई समेत सेनाले अपदस्थ गरेको छ । यद्यपि एक चौथाइ संसदीय सिट सेनालाई छुट्ट्याउनुपर्ने र गृह, रक्षाजस्ता केही विशेष मन्त्रालय सेनाको आरक्षणमा रहने संविधानलाई विगतमा उनै सुचीले स्वीकार्नुको परिणति हो म्यान्मारको आजको अवस्थाका । यस्तो परिस्थतिका लागि सुची जिम्मेवार छिन् । सेना सत्ताको साझेदार होइन केवल सीमा रक्षक हो । सेनाले देश चलाउने होइन देशले सेना चलाउने हो । हातमा बन्दुक बोकेको भरमा सिंगो राजनीतिलाई आफूअनुकूल चलाउने जुन धृष्टता म्यान्मारका सैनिक तानाशाहाहरूले गरिरहेका छन्, त्यसविरुद्ध लोकतन्त्रमा विश्वास गर्ने नेपालले स्पष्ट धारणा राख्नुपर्छ । नरसंहार, लोकतन्त्रमाथिको हमला, सैनिक शासनजस्ता विषयलाई कूटनीतिक मर्यादाको खोलभित्र गुम्स्याएर राख्नु हुँदैन । उत्तम पुडासैनी, जोरपाटी, काठमाडौं"
राजनीतिक निकासको प्रतीक्षा,"देशमा राजनीति अस्थिर भएको छ । आन्तरिक कलहका कारण लगभग दुईतिहाइ मत पाएको नेकपाले ५ वर्ष सरकार चलाउन सकेन । उल्टो नेकपा नै विभाजित भएको छ । सर्वोच्च अदालतले नेकपालाई पूर्ववत् अवस्थामा फर्काइदिएपछि नेकपा एमालेभित्र केपी शर्मा ओली र माधव नेपाल दुई धार एकअर्कालाई नस्विकार्ने अवस्थामा पुगेका छन् । उनीहरूको इगो ले देशको राजनीति संकटमा परेको छ । तन्त्र परिवर्तनले मात्र केही हुँदो रहेनछ, सोच परिवर्तन हुनुपर्दो रहेछ भन्ने प्रस्ट भएको छ । आफूले गरेको सम्झौताधरि पालना नगर्न नेताहरूले जनतालाई गरेको वाचा कसरी पूरा गर्लान् ? सत्तामोहमा दलहरू फसेका कारण राजनीति अस्थिर भएको छ । यतिखेर सरकार कसको नेतृत्वमा बनाउने भन्ने जोडघटाउमा दलहरू लागेका छन् । सबैलाई प्रधानमन्त्री बन्नुपरेको छ । सबैलाई सत्ता आफ्नो हातमा ल्याउनु छ ।प्रमुख प्रतिपक्षी कांग्रेस जुँगामा ताउ लगाएर अवसरको पर्खाइमा छ । सभापति शेरबहादुर देउवाले सार्वजनिक कार्यक्रममा सरकारको नेतृत्व लिनुपरेपछि नपर्न भनिसके । यो सत्तामोहको पराकाष्ठा हो । देशलाई राजनीतिक निकास दिनै पर्छ तर त्यसो भन्दैमा सरकारको नेतृत्व आफैंले लिनुपर्छ भन्ने होइन । देउवाले सभापतिको जिम्मेवारी के हुन्छ भन्ने बुझ्न आवश्यक छ । खाली मै ठीक भन्ने सोच गलत हो । देउवाको पहिलो प्राथमिकता आगामी भाद्रमा महाधिवेशन गराउनु हो । पहिला महाधिवेशन स्वतन्त्र र निष्पक्ष ढंगले गरौं । पार्टीलाई कसरी एक ढिक्का बनाएर अघि बढाउन सकिन्छ भन्नेमा ध्यान दिऊँ । सत्तामोहमा मात्र नफसौं । काग्रेसले प्रधानमन्त्री खान पाइन्छ कि भन्ने दाउमा बस्नु गलत हो । ५ वर्ष जनताले प्रतिपक्षमा बस् भनेका छन् । त्यसैले कांग्रेसले सत्तामोहमा नफसी राजनीतिक निकास दिनुपर्छ । अब सर्वदलीय सरकार बनाएर निर्वाचन गरे हुन्छ । कुनै पनि दल सक्षम छैनन् भन्ने जनताले देखिसके तैपनि विकल्प नभएकाले यिनै दलहरूलाई मत दिएका हुन् । यदि नेपालमा नो भोट को व्यवस्था गर्ने हो भने ५० प्रतिशतभन्दा बढी मत यसमा खस्न बेर छैन । पुरुषोत्तम घिमिरे, जोरपाटी, काठमाडौं"
"माटाको मरण, प्रकृतिको विघटन","पोहोर कोरोनाले हाम्रो खाना र खेतीपातीको समग्र चेतनालाई प्रश्न गर्यो । यसले खेतीपातीको दुरुह अवस्था, यही कारण निम्तिएका समस्याहरू र यसका प्रत्यक्ष र परोक्ष कारणहरू सबैले देख्ने गरी सतहमा ल्याइदियो । यसले निम्त्याएको संकटसँगै, हाम्रो खानेकुराको वासलात, उत्पादन सामग्री, सेवा र सहायताको उपलब्धता र वितरण, बढ्दो आयात र परनिर्भरताजस्ता आयाममा देखिएका समस्या र चुनौती उजागर भए । परनिर्भर खाना र खेतीपातीले हाम्रो आत्मसम्मान, स्वाभिमान र आत्मनिर्भरता र खाद्यसुरक्षाको हैसियत देखाइदियो । खेतीपातीबाट घरबार नचलेर सहर र मुग्लान भासिएका लाखौं नेपाली युवा किसान बरु आफ्नै वा अरूकै बाँझो जमिनमा खेती गरेरै गुजारा चलाऔंला भन्दै सहर र सिमानाका हुँदै फर्किए । तर, अब यतै बस्छन्, यति धेरैलाई कसरी सम्हाल्ने भनेर कोकोहोलो मच्चाउने योजनाकारलाई गिज्याउँदै, गाउँघर पुगेका यी युवा खेतीपाती गरेर टिक्ने छाँट नदेखेपछि आँसु झार्दै फेरि मुग्लान भासिए । योसँगै झन्डै दुईतिहाइ सरकारको पलायन र प्रतिगमनले खेतीपातीले खुट्टा नटेक्नुका अरू थप अन्तर्निहित कारणसमेत उजागर हुँदै गएका छन् । मुख्य रूपमा कृषिलाई आधुनिक बनाउने नाममा भित्र्याउने भनिएको प्रत्यक्ष वैदेशिक लगानी, वैदेशिक ऋण र सहायतामा अनुदानको दुरुपयोग र खेतीयोग्य जमिन र मलबिउमा भइरहेका बिचौलियाको चकचकी, चलखेल, कपट, सेटिङ र लेनदेन यसका केही उदाहरण हुन् । यसबाट थाहा हुन्छ राजनीतिमा जस्तै सरकार कृषि सपार्न होइन, भएकै कृषिलाई थप गिजोलेर आफ्नो स्वार्थ पूरा गर्न लागिपरेको छ । विडम्बना, दशकौं अघिदेखि खेतीपाती गरेर समस्त जनसंख्याको ७० प्रतिशतभन्दा बढीको दैनिक खानेकुराको बन्दोबस्त गर्ने साना, खासगरी महिला र श्रमिक किसानमाथि बेइमानीको खेती गरिँदै आइएको छ । किसानलाई खेतीयोग्य जमिनबाट बेदखल गरी घडेरी, बाटो र स्मार्ट सहर बनाएर होस् या खानामा विष या खेतीपातीमा कृत्रिम रसायन हालेर तथा हाल्न लगाएर बेइमानी भइरहेको छ । उखु, चिया, कफी, अदुवा र अलैंची, खेती गर्ने किसान होऊन् या तरकारी, कुखुरा र दूध व्यवसायी, श्रमिक, भूमिहीन वा उद्यमी महिलापुरुष या साना व्यापारी, सबैतिर यस्तै खेती झाँगिएको छ । समग्रमा नेपाली किसान समुदाय यस्तो बेइमानीको खेतीबाट निरन्तर प्रताडित छन् । यतिले नपुगेर यी सबै कुराको बेवास्ता गर्दै आफैंले बनाएको ऐनका प्रावधान फेरेर अब पैसा मात्र फलाउने वैदेशिक लगानीको खेती गर्ने तयारी भइरहेको छ । यसरी हेर्दा, अहिले किसान स्वयंले बाहेक अरू सबैले किसानले खेती नगर्ने हो भने सबै भोकै मर्ने आधारभूत सत्य बिर्सेको अवस्था छ ।हावापानीपछि नभई नहुने खानाको उत्पादन गर्ने किसानका बारेमा कसैकसैले लोकाचारका लागि ओठेभक्ति देखाउनेबाहेक ठोस केही गरेको देखिँदैन । बरु उल्टै उत्पादन बढाउने मल भन्दै विगत चारपाँच दशकदेखि हाम्रो माटोमा कृत्रिम रसायन र विषको घनघोर वर्षा भइरहेको छ । सजीव माटो जैविक विविधता संरक्षणको बाटो भन्ने नारासहित यो वर्षको विश्व माटो दिवस मनाइरहँदा हाम्रो कृषि सपार्ने जिम्मा बोकेको सरकार भने यो माटो र यसको जैविक विविधता जोगाउने हैन, यसलाई ध्वस्त गर्ने कृत्रिम रासायनिक मल कारखानको तानाबाना बुन्नमै व्यस्त छ । एक वर्षदेखि सरकारको रासायनिक मल र यसको कारखानाको खेतीपाती चलिरहेको छ । रसायन र विषादीकै कारण नेपालको तराई, दून र बेंसीको कृषि तहसनहस हुँदै गएको छ । उच्च पहाडका सुक्खा भिराला कान्लामा समेत यो रोग चढ्न थालेको छ । कर्णालीजस्तो सुक्खा र पातलो तह भएको सतहको थोरै माटोमा समेत यसको प्रयोगले यस क्षेत्रको माटोलाई सधैंका लागि मार्ने र मरुभूमीकरण गर्ने क्रम सुरु भएको छ । हाम्रो उर्वरशील जीवित माटो कृत्रिम रसायनकै कारण जेनतेन प्राण धान्दै छ, यो मरुभूमिमा परिणत हुने प्रतीक्षामा छ । यसको प्राण गयो भने हाम्रो हालत के हुन्छ ? तराई र सम्म मैदानी माटोमा जैविक गतिविधि शून्य हुँदै गएको छ । मलिला उपत्यकाहरू कंक्रिटका आँगन बनेका छन् । चार दशकअघि प्रतिकट्ठा १ केजी एमोनिया वा युरिया मल हाल्ने तराईका खेतमा अहिले २० केजीसम्म यस्तो मल हाल्नुपर्ने भएको छ । यसो नगरे अघिल्लो वर्षजति उत्पादन नहुने कुरा भुक्तभोगी किसानका अनुभव छन् । यदि यसैगरी कृत्रिम रसायन बढाउँदै जाने हो भने यो माटोले कहिलेसम्म सास फेर्छ ? सुरुमा दाताका सहयोगमा किसानलाई सित्तैंमा बाँडेर सुरु भएको कृत्रिम रसायन र विषादीको यात्रा प्रतिकिलो मुगुको गमगढीमा ८०, ललितपुरको खोकनामा ६५ र भारतीय सीमाबाट ३५ देखि ४० (घूससमेत थपेर) रुपैयाँमा किन्नुपर्नेमा पुगेको छ । नेपाली युवा किसानका रगतपसिनासँग साटेर अनुदानमा बाँडिएको १४ रुपैयाँ पर्ने मल कता जान्छ ? नआउँदा त बेग्लै कुरा, आउने बेला कसले पाउँछ ? सायद यो बाँड्नेलाई मात्र थाहा छ । सजिलो खेती भन्दै गरिएका कतिपय खेती प्रविधिका कारण माटोको जैविक प्रक्रिया र विविधता दुवै तहसनहस भएको छ । यन्त्रमा आधारित एकल खेतीले जैविक विविधता र माटोको जीवनतत्त्व ह्रास हुँदै गएको छ । अहिले हाम्रो खेतबारीको माटोमा सामान्यतः हुनुपर्ने प्रांगारिक तत्त्व (४५ प्रतिशत) घटेर सरदरमा २ प्रतिशतभन्दा तल झरेको छ । यसबाट हुने नोक्सानीबाट जोगिने एक मात्र उपाय स्वाभाविक रूपमा अहिले भइरहेको अन्धाधुन्ध कृत्रिम रसायनको प्रयोगलाई घटाउँदै जाने र प्रांगारिक या जैविक मल र अन्य तत्त्व थप्दै जाने नै हो । यसबारे कुरा गर्नेबाहेक यसको परिपूर्ति गर्ने कुनै सोच परम्परागत खेतीपाती गर्ने पछौटे किसानबाहेक कसैसित छैन । योसँगै, अहिले रोग कीराले खेतीपाती तहसनहस पारेको छ । सबै बालीमा कुनै न कुनै कीरा या रोगले सताएकै छ । दुईतीन वर्षदेखि मकैमा लागेको फौजी कीरा अब अन्य बालीमा समेत फैलिएको छ । लाही, ढुसी, ब्याक्टेरिया र भाइरसको प्रकोप निरन्तर बढेको छ । यिनको नियन्त्रणका लागि प्रयोग गरिने ज्यानमारा रासायनिक विषको वर्षा र यसले गर्ने हानिको कुनै हिसाब छैन । यस्तो विषका कारण क्यान्सर, मिर्गौलाले काम नगर्ने, चिनीरोग, मुटुरोग, रक्तचाप र थाइराइडका बिरामी दिनदिनै थपिएका छन् । अस्पतालमा सुई र सेता ट्याबलेटका भरमा बाँच्ने आशा पालेका नसर्ने दीर्घरोगका बिरामीको ताँती छ । यसको समस्याले सिंगो तराई र सहरी क्षेत्र ग्रस्त छ अनि यो पहाड र हिमाली क्षेत्रमा समेत फैलिँदै छ । अनुदानका नाममा समेत नयाँ सामाजिक सरुवा रोग थपिएको छ । अहिले यो कोरोनाजस्तै सर्वत्र फैलिँदै छ । अनुदानका नाममा अर्बौं रुपैयाँ बाँडचुँड भइरहेको छ । अनुदानको भरमा खेतीपाती गरेर घरबार चलाउन सकिन्छ कि भनेर आस पालेका र व्यवसाय गर्न तम्सेका उत्साही किसान मापदण्ड पुर्याउन नसकेर आजित छन् तर झोले किसान सबैतिर थपिएका थपियै छन् । वास्तविक किसानलाई उनका अधिकारबाट वञ्चित गर्ने काम निरन्तर जारी छ । झोलामा गरिने अनुदानको बिचौलिया खेतीले उत्पादन बढ्ने कुरै भएन । उत्पादन र उत्पादकत्व वर्षैपिच्छे घटिरहेको छ । यो कुरा आयातका तथ्यांकले नैं बोल्छन् तर बिचौलिया पोसेर कृषिमा उत्पात क्रान्ति गरेको सरकार यसको प्रगतिका रेखाचित्र देखाउनमै व्यस्त छ । यसरी खाना र खेतीपाती नयाँ घुम्ती हुँदै ओरालो लाग्दै छ । समस्या सम्बोधन गर्ने जिम्मा लिने कुरा त परै जाओस्, नेपालको कृषिलाई विदेशी नै ल्याएर किसानलाई सधैंका लागि पलायन गराउने तयारी सत्ताको राजनीतिमा गरिएको प्रतिगमनसँगै पूरा भएको छ । यसो गर्ने काममा राष्ट्रवादी सरकारले नेतृत्व गरेको छ भने यसको पहिलो लाइनमा बिचौलिया नेता, कर्मचारी र अन्य स्वार्थसमूह छन् । यसबाट हामी सबैलाई केही आधारभूत प्रश्नमा विचार गर्न दबाब बढिरहेको छ । किन हामीले खानाका लागि गरिने खेतीपातीजस्तो आधारभूत प्रश्नमा आँखा चिम्लेका हौं ? किन हामी खानाका नाममा भइरहेको विषको खेतीको प्रतिवाद गर्न हिचकिचाएका छौं ? सरकारको त कुरा परै राखौं, अहिले सडकमा आएका सरकारी प्रतिपक्ष, विपक्षी र सबै खाले आन्दोलनमा राजनीतिको प्रतिगमन सच्याउन भन्दै ठडिएका औंलासमेत खाना र खेतीपातीमा भएको प्रतिगमनको प्रश्न उठाउन किन हिचकिचाउँछन् ? विषाक्त खाना र खेतीपातीले निम्त्याएका नसर्ने दीर्घरोगको विकराल समस्या नभएझैं गरेर हामी किन टकटकिन्छौं ? यदि माटो यसरी नै मर्ने र प्रकृतिको विघटन हुँदै जाँदा हाम्रो भविष्य के हुन्छ ? आज यी प्रश्नले राजनीतिका अगुवा, बौद्धिक जमात, खासगरी प्रतिगमन सच्याउन भन्दै सडकमा पुगेका आलोचनात्मक चेत राख्ने अभियन्ता र अगुवाको चेतना र विवेकमा समेत औंला ठड्याएका छन् । यिनको जवाफ नखोजी आममानिसका खानेकुरा र जीवनयापनका आधारभूत सवालको सम्बोधन हुँदैन । यसका लागि माटो, प्रकृति र खेती प्रणालीमा देखिएका प्रश्नमा फर्केर हेर्ने र सच्याउने पहल गर्न ढिला भइसकेको छ ।"
बगाले बगेडीको वियोग,"भँगेरा आकारको, रंगीन र आकर्षक बगेडी चरा समूहका १५ प्रजाति नेपालमा पाइन्छन् । तीमध्ये तीन प्रजातिचाहिँ रैथाने हुन् भने बाँकी जाडोयाममा रुस, मंगोलिया, चीनलगायतबाट बसाइँसराइ गरी आउने गर्छन् । उत्तरी भूगोलमा प्रजनन् गर्ने ती साना आकर्षक चरा नेपालसहित दक्षिण र दक्षिणपूर्व एसियाली मुलुकतिर जाडो छल्न आउँछन् । अत्यन्तै सुन्दर शारीरिक बनावट र रंग भएका बगेडीको पछिल्लो अवस्था भने विश्वभरि नै दर्दनाक छ । मानिसले मासुका लागि यिनको अत्यधिक सिकार गर्ने गरेका छन् । फलस्वरूप संसारबाटै लोप हुने अवस्थामा पुगेको बगेडीको एक प्रजाति हो बगाले बगेडी, जुन नेपालमा हिउँदयाममा आउने गर्छ । छातीमा पहेँलो रंग हुने बगाले बगेडी (यल्लो ब्रेस्टेड बन्टिङ) केही वर्षअघिसम्म संसारभर र नेपालमा पनि बगालका बगाल देखिन्थे । तर पछिल्लो दशकमा मात्र बगेडीको संख्या ९० प्रतिशतभन्दा बढी घटी विश्वमै अतिसंकटापन्न अवस्थामा पुगेको छ । यसको प्रमुख कारण चोरीसिकार हो । बगाले बगेडीको सबैभन्दा बढी सिकार चीनमा हुन्छ । हरेक वर्ष चीनमा मनाइने बाउल फेस्टिभल मा यसलाई खाने गरिन्छ । बर्डलाइफ इन्टरनेसनलका अनुसार त्यही फेस्टिभलका बेला एक वर्षमा करिब १० लाख वटासम्म बगाले बगेडीको सिकार हुने गरेको छ । नेपालमा पूर्वतिर पूर्वपश्चिम राजमार्गका होटल, रेस्टुरेन्टमा यहाँ बगेडीको मासु पाइन्छ लेखेका बोर्ड राखिएको र सिंगो बगेडी चरा नै प्लेटमा राखेर खुलमखुला बेच्ने गरेको भेटिन्छ । कोसीटप्पुमा बसाइँसराइ गरी आउने चराहरूको अध्ययन गर्न जानेक्रममा गत महिना हामीले धनुषास्थित लालगढको होटलमा बगेडी रु ४५० प्रतिप्लेट भनी बेचिरहेको पाएका थियौं । बगाले बगेडीको मासु खाँदा यौनशक्ति बढ्ने अन्धविश्वासका कारण बजारमा यसको माग बढ्दो रहेको बुझ्न गाह्रो छैन । जाडो मौसममा सिमसार क्षेत्र, त्यसका आसपासका खेतबारी र तराईका उखुबारीहरूमा समूहमा बस्ने यस चरालाई जालमा छोपेर बेच्ने पेसेवर समूह सक्रिय हुने गरेको छ । तर चोरीसिकार रोक्नपट्टि सम्बन्धित निकायले अपेक्षित पहल गरेको देखिँदैन । गत हिउँदमा नेपालका १४ स्थानमा ७६४ वटा बगाले बगेडी भेटिएका थिए । करिब एक दशकपछि काठमाडौं उपत्यकाको मनोहरा खोला किनार र काभ्रेको पनौतीमा सानो झुन्डमा भए पनि यो दुर्लभ चरा देख्न पाउँदा हामी पन्छीप्रेमीहरू निकै हर्षित बनेका थियौं । त्यसैगरी मेचीनगर, कोसी, चितवन र पोखराका ताल, सिमसार क्षेत्रमा पनि बगाले बगेडी पाइएको थियो । नेपाल पन्छी संरक्षण संघले ती स्थानमा चरा र बासस्थान संरक्षणका लागि स्थानीय समुदाय र सरकारसँगको समन्वय तथा सहकार्यमा सचेतना अभिवृद्धि कार्यक्रमलाई अघि बढाएको छ, जसको निरन्तरता जरुरी छ । चोरीसिकारका अलावा बासस्थान विनाश र बसाइँसराइ गर्ने बाटोमा बढ्दो प्रतिकूलताले पनि बगाले बगेडीलाई संकटमा पारेको छ । हाम्रा सिमसार क्षेत्रहरू र यससँग जोडिएका जमिनहरू धमाधम मासिँदै छन् । कृषिमा अनियन्त्रित र अव्यवस्थित रूपमा विषादीको प्रयोग बढ्दो छ । यसको बहुआयामिक र दूरगामी असर यस प्रकारका पाहुना चरामा पनि परेको छ । बसाइँसराइ गरी आउने पाहुना चराहरूले आफूलाई अनुकूल र सुरक्षित महसुस भएको ठाउँमा मात्र आश्रय लिने गर्छन् । त्यसैले पाहुना चराको आवगमन र बसाइको प्रवृत्तिले कुनै खास पर्यावरणीय संरचनामा आएको परिवर्तनलाई संकेत गर्छ । उत्तरी भूगोलबाट बसाइँ आउने बगेडी चरीहरूको रोचक यात्राले मानिस, पारिस्थितिकीय प्रणाली र राष्ट्रहरूलाई जैविक रूपमा जोडिरहेका छन् । यति सानो चराले बर्सेनि गर्ने हजारौं किलोमिटरको साहसिक र जोखिमपूर्ण यात्रा प्रेरणादायक छ । यिनको संरक्षणमा अन्तरदेशीय समन्वय र सहकार्य जरुरी छ ।बसाइँसराइ गर्ने चरा र अन्य वन्यजन्तुको दिगो संरक्षणका लागि संयुक्त राष्ट्रसंघीय महासन्धि कन्भेन्सन अफ माइग्रेटेड स्पिसेज (सीएमएस) मा बगाले बगेडीसहित नेपालमा पाइने ७४ प्रजातिका चराहरू पर्छन् । बिडम्वना, सीएमएसमा १२८ मुलुकले हस्ताक्षर गरे पनि नेपालले अझै हस्ताक्षर गरेको छैन । नेपाल बसाइँसराइ गर्ने चरा र वन्यजन्तुको बाटोमा पर्ने भएकाले उक्त महासन्धिमा हस्ताक्षर गरी यस प्रकारका दुर्लभ चरा जोगाउन वन तथा वातावरण मन्त्रालयले अग्रसरता लिनुपर्ने देखिन्छ । गैंडा, बाघ, हाब्रे, सालकजस्ता ठूला र मझौला वन्यजन्तुको चोरीसिकार नियन्त्रणमा नेपालले सफलता हात पारिरहेको भए पनि बगाले बगेडीजस्ता साना चराहरूको अवैध कारोबार रोक्न ध्यान दिएको देखिँदैन । सम्बन्धित निकायहरूले यसतर्फ पनि चासो दिनु जरुरी छ । बगाले बगेडीको वियोगान्त रोक्न हामी सबैको हातेमालो आवश्यक छ ।"
विपश्यना : अनुभव र प्रश्न,"अचानकसँग विपश्यना ध्यानको अवसर जुर्यो । विपश्यना स्वशोधन, स्वनिरीक्षण गर्ने ध्यान विधि हो भन्ने सामान्य ज्ञानबाहेक यसबारे यसअघि खासै थाहा थिएन । शरीरमाथिको सूक्ष्म ध्यानबाट बोध हुने अनुभूतिगत सत्य अर्थात् संवेदना नै हाम्रा मनोगत, निजी या सार्वजनिक प्रतिक्रियाका स्रोत हुन् । ध्यानबाट प्राप्त हुने असीम आध्यात्मिक आनन्दको तर्कबाट नभई शरीरले अनुभव गर्ने चिसोपन, गर्मी, पसिना, पीडा, सिरिङ्ग या जिरिङ्गलगायतका साधारण कायिक अनुभवबाट अभ्यास गराइने यो ध्यानविधि धेरै अर्थमा वैज्ञानिक र वस्तुगत छ भन्नेमा शंका छैन । यसरी हेर्दा कति लिन सकियो बेग्लै कुरा, तर आफ्नो ग्रहण क्षमता मुताबिकको लाभ लिइयो नै भन्नुपर्छ ।विपश्यना जोकसैले पनि अभ्यास गरेर अनुभूति गर्न सक्छ । यसमा आर्थिक कारोबार र लेनदेनका यान्त्रिक र अनिवार्य बन्धन छैनन् । यो कुनै अलौकिक शक्तिसामर्थ्यवाला दिव्य गुणयुक्त र असाधारण स्त्रीपुरुषले मात्रै गर्न सक्ने विशिष्ट ध्यान होइन । लगातार घण्टाडेढ घण्टा ध्यानस्थ हुन सक्ने तपाईं हामी कसैले पनि गर्न सक्ने अभ्यास हो । शारीरिक संवेदनालाई स्वदर्शनको माध्यम बनाएर आफूभित्रको अनुभूति विज्ञानलाई मसिनो गरी हेर्ने कला हो । यो आफैंले गर्ने मनोरेचकशल्यक्रिया हो । आत्मशक्तिवर्द्धक उपाय हो । मुख्य कुरा, यसमा अलौकिक र दिव्य शक्तिको दलील छैन । यो आत्मकेन्द्री विचारबाट होइन, बरु आत्म (आफू) दर्शी अभ्यासबाट निर्देशित छ । यो अमूर्त ईश्वरका आलम्बनमा होइन, मूर्त संसार र जीवित व्यक्ति (स्वयं) का दैहिक (शारीरिक) आवेगसंवेगबाट प्राप्त अनुभवमा आधारित छ । यो कुनै जातिगत प्रभुत्व वा सम्प्रदायप्रेरित स्वार्थ जोडिएको धर्म होइन तर यसमा धर्मका चिन्तन बारम्बार आउँछन् । त्यो पनि प्रकृति धर्म ! मानव सभ्यताहरूले आदिमकालदेखि अभ्यास गरेका सर्वग्राह्य करुणा र प्रेमको धर्म ! मानिस र अन्य जीववनस्पतिसहितको सबैको मंगल चाहने व्यापक हार्दिकताको धर्म । त्यस अर्थमा यो संकुचित छैन । यसमा हामी र अरू भन्ने साँघुरोपन किमार्थ छैन । ग्रहण र बहिष्करणको कुटिल राजनीति पनि छैन । यहाँ जुनसुकै धार्मिक खाल र खलकलाई, जुनसुकै जाति, भाषा र समुदायका मानिसलाई, ईश्वर पुज्ने, प्रार्थना गर्ने या ईश्वरको अस्तित्व स्वीकारै नगर्नेलाई समेत उत्तिकै हार्दिकतासाथ स्वागत गरिन्छ । त्यसैले पनि विपश्यनाले विश्वव्यापी लोकप्रियता र प्रसार प्राप्त गरेको हुनुपर्छ ।वेदरचनाकालमै पत्तो लगाइएको मानिएको तर त्यसयताको लामो समय विलुप्तप्रायः भएको यो विधि २६ सय वर्षअघि गौतम बुद्धले पुनर्खोज गरेका हुन् भन्ने तथ्य छ । त्यसयता बुद्धमार्गीहरूले नै मौलिक रूपमा जीवित राख्दै आएको यो आत्मशोधनकला भारतका साधक सत्यनारायण गोयन्का र उनका सहयोगीहरूले फेरि फैलाए र आज तपाईंहामी सबैका लागि यो सुलभ भएको छ ।यस्तो विधिको लाभ लिन र अभ्यास गर्न को लालायित नहुँदो हो र ? तमाम दार्शनिक मान्यता, धार्मिक मतविमतको ज्ञान एकातिर र तिम्रो व्यक्तिगत अनुभवजन्य ज्ञान एकातिर हुन्छ भनेर ध्यानबाट आर्जित प्रत्येक व्यक्तिअनुभूतिलाई सर्वोपरि मान्ने तर ज्ञानको तहसोपान नमान्ने भएकाले पनि यसको ग्राह्यता बढेको अनुमान गर्न सकिन्छ । तर प्रश्न त फेरि पनि जन्मिहाल्ने रहेछन् । दुनियाँमा अन्तिम र निर्विकल्प भन्ने त्यस्तो अकाट्य तर्क नहुँदो पनि होला र नै प्रश्नहरू जन्मिने होलान् !विपश्यनाबारे ओशोका विचार कतै पढेको सम्झना छ, बुद्धकालीन समय र आजको समयका बीच ठूलो अन्तर छ । आजको समयका समस्या र चुनौती थेग्ने सामर्थ्य विपश्यनासँग समेत छैन । यो कुरो कहाँ पढियो, स्मरणमा छैन । अब आएर उनका विचार खोजेर पढ्ने जमर्को पलाएको छ । बाह्रपन्ध्र वर्षअघिको समय हुन्थ्यो भने यो पंक्तिकार बिनाप्रश्न, बिनासंशय हाडमांसको पिण्डरूपी ज्यानको एकोहोरो ध्यान गरेर फर्कने निश्चित थियो । यसको अर्थ जुनै कुरामा पनि प्रश्न गर्ने भन्ने ढिपी जरुरी छ भन्नेचाहिँ होइन । के मात्रै हो भने, आजका कठोर प्रश्नसँग, व्यवस्थाजन्य चुनौतीसँग ठोक्किँदै दैनन्दिन पचासौं हन्डर खाँदै हिँड्नुपरेको मान्छे, जग हाँस्ने राजनीति र अर्थतन्त्रका समस्त साङ्लाहरूबीच टनटनी बाँधिएर भावना र संवेग मात्रै होइन, ज्यानको पसिना र आँतको रगतसमेत निचोरिएको रुग्ण र निरीह मान्छेको वास्तविक मनोमुक्ति यहाँ सम्भव छ कि छैन ? प्रश्न त उठ्छ नै । विपश्यनाको प्रक्रिया र त्यसमा अनुभूति यथार्थ कसरी जोडिन्छन् भन्नेबारे खासै सन्देह छैन तर यस विधिमाथिको स्पष्टीकरण र व्याख्याका क्रममा हरेक साँझ गरिने धर्मचर्चा मा आउने कतिपय विषय र प्रसंग अप्रश्नेय छैनन् । भनिन्छ, बुद्ध आफैं सन्देहवादका प्रवक्ता थिए । उनी प्रश्नको संस्कारका प्रशंसक थिए । माथि गरिएको प्रश्नलाई अन्यार्थमा नलिने हो भने र स्वशोधन विधिका रूपमा विपश्यनालाई साँच्चिकै मानव कल्याणकारी उपाय बनाइरहने हो भने यसलाई अद्यावधिक बनाउने प्रयत्नहरू पनि अवश्य चाहिन्छन् ।साधना अवधिमा विधिगत प्रश्नबाहेक दार्शनिक र अन्य व्यावहारिक प्रश्न वर्जित भएकाले दैहिक संवेग र तिनका अनुभूतिहरूको बोधबाहेक थप कुराको अवसर पाइएन । साधनास्थलमा त्योभन्दा बढी अपेक्षा गर्नु पनि हुन्नथ्यो होला । तर निश्चित के हो भने, सैद्धान्तिक शास्त्रार्थ र बुद्धिविलासका रूपमा होइन, मानवहितका लागि व्यावहारिक आयामलाई फराकिलो बनाउन पनि यसरी सोच्नुपर्नेचाहिँ देखिन्छ । इतिहासकार युवल नोहा हरारीको ट्वेन्टी वान लेसन्स फर द ट्वेन्टी फर्स्ट सेन्चुरी शीर्षक पुस्तकमा विपश्यना ध्यानबारे उनको व्यक्तिगत अनुभवमा आधारित एउटा निबन्ध छ । त्यसमा उनको मन्तव्यको सार छ आत्मावलोकन जहिल्यै कठिन विषय हो तर समय बित्दै जाँदा यो अझै कठिन हुँदै जान सक्छ । इतिहासका पत्रहरू खुल्दै जाँदा मानिसले आफ्नाबारे झन्झन् पेचिला कथा थाहा पाउँदै जान्छन् । सामाजिक व्यवस्थाका आधारभूत जगहरू, तिनले सिर्जेका अव्यवस्था र अस्थिरतासँग ठोक्किँदै जान्छन् । यस्तो परिस्थितिमा मान्छे वास्तवमै के हो भन्ने प्रश्नको उपेक्षा सम्भव छैन ।कुल बाह्र दिनमध्ये दस दिनको पूर्ण मौनता अनि सास र शरीरका संवेदनात्मक अनुभूतिहरूलाई साक्षी भावले तटस्थ भएर हेर्ने काम ! सुन्दा सजिलो र रोमाञ्चक लाग्ने यो मनोशारीरिक प्रक्रियाबीच दस दिनको सय घण्टा लामो यात्रा गरिसक्दा एउटा कुरामा त निश्चिन्त भइन्छ, आफैंलाई हेर्नुजति कठोर र जटिल काम अर्को छैन । साध्य यत्ति हो जसरी शरीरका संवेदनाहरू क्षणिक छन्, भंगुर छन् र यिनले गर्ने प्रतिक्रियाहरू भंगुर छन्, साधक त्यसरी नै भंगुरताको यही प्रत्यक्ष अनुभवदर्शनका आधारमा आफूबाहिरको दुनियाँ बुझ्न समर्थ होस् । मानिसहरूका बोलीव्यवहारलाई ग्रहण गर्दा होस् या तिनमाथि प्रतिक्रिया र टिप्पणी गर्दा, उसले यति कुरा बुझोस् कि यहाँ सबै कुरा अनित्य छन्, क्षणक्षणमा बदलिइरहन्छन् । यिनलाई नित्य मानेर शीघ्र प्रतिक्रियात्मक हुनु सर्वथा हानिकारक छ ।निजी जीवनदेखि सार्वजनिक सरोकारसम्मका हाम्रा सम्पूर्ण प्रतिक्रिया शरीरको जीवरासायनिक प्रतिक्रियाकै परिणाम हुन् भन्ने त सामान्य नै भयो तर शरीरका संवेदनामाथि अनित्यताको सत्यबोध गर्नु र त्यही बोधका आधारमा हरेक व्यक्ति, घटना र स्थितिलाई अनित्य मानिरहेरै मूल्यांकन गर्नुचाहिँ सम्भव छ ? व्यक्ति आफैंमा स्वायत्त सत्ता होइन, बृहत्तर समाज र प्राणीवनस्पति जगत्समेतको एउटा इकाइ हो भन्ने यथार्थमा नउभिईकन अनित्यमाथिको एक्लो र अलग्ग धारणा निर्माण हुन सक्छ ? त्यसमाथि पनि अनित्य भन्ने धारणाको सार्वभौमिक वा सार्वजनीन परिभाषा र सीमा सम्भव छ, जसका कारण निजी वृत्त वा सामाजिक वृत्तलाई अलग्याएर वस्तु, घटना र परिवेशबारे प्रतिक्रिया गर्न, नगर्न वा तटस्थ बस्न सकियोस् ? दस दिनभर मौन बस्नु थियो तर मथिङ्गल मौन हुनै सकिरहेको थिएन । यो त बरु हजारौं कोलाहलको खेलमैदान बनिरहेको थियो । भयावह बाढीले काटेको किनाराजस्तो बनिरहेको थियो । करोडौं कीरा स्याउँस्याउँ कुदिरहेको दलदले सिमसारजस्तो बनिरहेको थियो । जसरी देहमा उत्पादन भइरहेका अनुभूतिहरू अनुभव हुँदै अनि समाप्त हुँदै जान्छन्, हामीबाहिरको परिवेशमा घटित घटनाचक्र पनि त्यसैगरी उत्पत्ति हुँदै अस्तित्वमा आउँदै सकिँदै जान्छन् भन्ने कुरा नसुल्झेको हिसाबजसरी दिमागभरि घुमिरहे मात्रै । उत्पत्ति र व्यय (सुरुवात र समाप्ति) को नियमबाट शरीरविज्ञानको छोटो र अति अल्प टाइमलाइन भित्रको सत्य त सुल्झिएला, मानवबाहेक प्रकृति जीवनका अरू तमाम रहस्यमय ठानिएका विषयबारे पनि समयानुकूल टुंगो लाग्ला (या नलाग्ला पनि), तर हामी बाँचिरहेको आजको समाजभित्रका, हामीलाई क्षणक्षणमा ऐठन पारिरहेका द्वन्द्वचक्रका समस्त भँगालाहरूलाई हेर्ने कसरी ? यी विभेदका बडेमानका पर्खाल अनि तिनले सिर्जेका हिंसाहरूलाई बुझ्ने कसरी ? मान्छेले मान्छेबाटै भोगेका असंख्य सास्ती र कोपहरूको दुश्चक्रलाई लिने कसरी, जसको टाइमलाइन सयौं पुस्ताअघिदेखि जानाजान र योजनाबद्ध रूपमै थालिएको छ र यसको खील अझ कति पुस्तासम्म रहिरहन्छ, थाहा छैन ?यु कान्ट बी न्युट्रल अन मुभिङ ट्रेन का लेखक हावर्ड जिनले भनेजस्तै प्रतिक्षण तीव्र गतिमा चलायमान आजको देशदुनियाँमा चिजहरू त बदलिई नै रहन्छन् क्यारे, मलाई के र भनेर अनित्यताको पछाडि लाग्दिनँ भन्दै ढुक्क हुन असम्भव छ । के उसो भए बृहत्तर सार्वजनिक सरोकार राख्ने मानिसका लागि विपश्यनामार्फत गरिने मनोरेचन (क्याथर्सिस) को लाभ सम्भव छैन ? यो केवल लभ योरसेल्फ भन्ने आत्मकेन्द्री दर्शनमा विश्वास गर्ने मानिसका लागि मात्रै हो र ? त्यस्तो त पक्कै होइन ।अनित्यको सत्यबोध र त्यसमाथि तटस्थ दृष्टि राख्नुपर्ने आग्रहका बुझाइमा यदि अस्पष्ट छैन भने र विपश्यना विधिले भन्ने गरेको तटस्थता एकाङ्गी र एकआयामी छ भने भने दीर्घसाधक विपश्यहरूबाट कस्तो उत्तर आउँदो हो ? कि मेरो अल्पसमयको अधुरो बुझाइ विपश्यनामा व्याख्या गरिएको तटस्थताको अर्थ ठम्याउन समर्थ नभएको हो ? यसबारे थाहा पाउन अगाडि धेरै दिन बाँकी छन् । जान्ने तिर्खा त निरन्तर छ नै ।"
अस्ट्रेलियामा यौन दुर्व्यवहारको विरोधमा देशव्यापी प्रदर्शन,"यौन दुर्व्यवहार तथा लैंगिक हिंसा अन्त्यको माग गर्दै अस्ट्रेलियामा सोमबार हजारौंले देशव्यापी प्रदर्शन गरेका छन् । राजधानी क्यानबेराका साथै सबै मुख्य सहरमा गरिएको प्रदर्शनका सहभागीले महिलामाथि हुने यौन दुर्व्यवहार र उत्पीडनविरुद्ध स्वतन्त्र छानबिन गरिनुपर्ने माग गरेका छन् । मार्च फर जस्टिस नामक संस्थाको अगुवाइमा भएको प्रदर्शनमा १ लाखभन्दा बढी महिला, पुरुष तथा बालबालिका सहभागी भएका स्थानीय सञ्चारमाध्यमले जनाएका छन् । करिब एक महिनाअघि संसद् भवनस्थित रक्षामन्त्री लिन्डा रेनल्डस्को कार्यालयमा काम गर्ने पूर्वकर्मचारी ब्रिटनी हिगन्सले सहकर्मीद्वारा बलात्कृत हुनुपरेको आरोप लगाएपछि यो मुद्दा अघि आएको हो । यसलगत्तै महान्यायाधिवक्ता क्रिस्टियन पोर्टरले करिब ३३ वर्षअघि एक महिलालाई बलात्कार गरेको आरोप लागेपछि यो समस्या अझ चर्किएको हो । पोर्टरमाथि लागेको आरोपका सम्बन्धमा स्वतन्त्र छानबिन हुनुपर्ने माग उठे पनि अहिलेसम्म यसबारे कुनै आधिकारिक निर्णय गरिएको छैन । सोमबार देशैभरि आयोजित प्रदर्शनमा सहभागी महिलाले उक्त मुद्दाका विषयमा स्वतन्त्र छानबिन हुनुपर्ने मागसमेत उठाएका छन् । यो संख्यामा पहिलो पटक आयोजना भएको दाबी गरिएको यस प्रदर्शनमा आयोजकले मुख्य ४ वटा माग अघि सारेका छन् । जसमा हरेक किसिमका लैंगिक हिंसाका बारेमा पूर्णरूपमा स्वतन्त्र छानबिन गरिनुपर्ने, अस्ट्रेलियास्थित मानव अधिकार आयोगद्वारा सुझाव दिइएका ५५ वटै सुझावलाई कार्यान्वयन गरिनुपर्ने, लैंगिक हिंसाको रोकथाम तथा अन्त्यका लागि सहयोग बढाउनुपर्ने र यससम्बन्धी अझ प्रभावकारी कानुन बनाउनुपर्ने माग गरिएको छ । प्रदर्शनको अगुवाइ गरिरहेकी संस्थाकी संस्थापक जेनिन हेन्ड्रीले हाम्रो समाजमा अहिले पनि संस्थागत असमानता कायमै रहेका कारण महिलामाथि यौनिक हिंसा हुने गरेको बताइन् । उनले केही सातापहिले मात्र स्थापना गरेको उक्त संस्थालाई अहिले करिब ४० हजारले फलो गरेका छन् । उनले आफूहरूले संस्थागत परिवर्तन नभएसम्म आवाज उठाइरहने बताएकी छन् ।प्रदर्शन अस्ट्रेलियाका विभिन्न ४० स्थानमा आयोजना गरिएको स्थानीय समाचार संस्था एसबीएसले जनाएको छ । सिड्नी, क्यानबेरा, मेलबर्न, ब्रिसबनका साथै ग्रामीण भेगका सहरमा आयोजित प्रदर्शनमा समेत महिलाले उल्लेख्य रूपमा सहभागिता जनाएका थिए । आयोजकले प्रधानमन्त्री स्कट मरिसन र उपप्रधानमन्त्री माइकल मकोर्म्याकलाई समेत र्यालीमा सहभागिताका लागि अनुरोध गरेको भए पनि उनीहरूले व्यस्तताका कारण सहभागिता जनाउन नभ्याउने बताएका थिए । प्रधानमन्त्री मरिसनले कार्यक्रम आयोजकलाई महिलामन्त्री मरिस पेइनको सहभागितामा अलग्गै भेट्नका लागि प्रस्ताव गरेका भए पनि उक्त प्रस्तावलाई आयोजकले अस्वीकार गरेको थियो । प्रधानमन्त्री मरिसनले महिलामाथि हुने सबै प्रकारको हिंसाको अन्त्य गर्नु आफ्नो सरकारको उच्च प्राथमिकता रहेको दोहोर्याएका छन् । उनले सोमबार संसद्मा बोल्दै महिलाले आयोजना गरेको र्यालीको प्रशंसा गरेका थिए ।राजधानी क्यानबेरामा आयोजित हजारौंको र्यालीलाई सम्बोधन गर्दै हिगिन्सले आफूहरू अन्य महिलामाथि हुने शारीरिक हिंसाको अन्त्यका लागि अघि आउन बाध्य भएको बताइन् । उनले आफूहरू यहाँ आउनु चाहना नभई बाध्यता भएको समेत बताएकी थिइन् । र्यालीमा सहभागी महिलाले शारीरिक हिंसाका विरुद्धमा सरकारको कदम प्रभावकारी नभएको बताएका थिए भने केही सहभागीले कालो पोसाक लगाएर विरोध जनाएका थिए । आयोजकले सोमबार आयोजना गरिएको र्याली महिलाद्वारा आयोजित अहिलेसम्मकै ठूलो प्रदर्शन भएको हुन सक्ने दाबी गरेको बीबीसीले उल्लेख गरेको छ । आयोजकले प्रधानमन्त्री मरिसनलाई सम्बोधन गर्दै ९४ हजारद्वारा हस्ताक्षरित पेटिसन विपक्षी दलकी सांसद तान्या पिल्बरसेक र ग्रिन पार्टीकी सिनेटर लारिसा वाटरसले स्विकारेका थिए । उनीहरूले र्यालीमा सहभागितासमेत जनाएका थिए ।"
चीनले बन्दुक देखाए भारतले पनि देखाउँछ,"नयाँदिल्ली (कास) भारतीय विदेशमन्त्री एस जयशंकरले भारतले चीनसँग सुमधुर सम्बन्ध चाहेको बताउँदै त्यसका लागि जिम्मेवार नभए आफूहरू चुप नलाग्ने चेतावनी दिएका छन् । चेन्नईमा आयोजित इन्डियाटुडे कन्क्लेभमा जयशंकरले चीनले आफूहरूलाई बन्दुक देखाए जवाफमा भारतले पनि बन्दुक नै देखाउने बताएका हुन् । इन्डियाटुडेका पत्रकार राहुल कवलसँगको अन्तर्वार्तामा उनले विश्वशक्तिका रूपमा उदाउँदै गरेको भारतका लागि आगामी दिनहरू चुनौतीपूर्ण रहेको र त्यस्ता चुनौती सामना गर्न वर्तमान राजनीतिक नेतृत्व सक्षम रहेको दाबी गरे । जयशंकरले एउटा विश्वशक्तिका रूपमा चीनको उदयलाई दोस्रो युद्धपछिकै असाधारण घटना भनेका छन् । उनले चीनको उदयको प्रभाव छिमेकी भएकाले भारत र अन्य छेउछाउका मुलुकमा पर्नु स्वाभाविक रहेको समेत उल्लेख गरेका छन् । विश्वशक्तिको उदयको प्रभाव त्यसको छेउछाउमा परिहाल्छ र हामीले पनि त्यो प्रत्यक्ष अनुभव गरेका छौं, जयंशकरले भने । त्यसमाथि भारत र चीनबीच सीमालगायत अन्य मुद्दाहरू पनि रहेका हुँदा बढी प्रभाव देखिनु स्वाभाविक रहेको जयंशकरको भनाइ थियो । जयशंकरले भारतका लागि चीनसँगको सम्बन्ध सही दिशामा अगाडि बढाउन चुनौती रहेकोसमेत संकेत गरे । दुई देशबीचको सम्बन्धमा चीनले गर्ने व्यवहारमा निर्भर गर्छ । यदि उसले हात बढाउँछ भने हामी पनि हात बढाउँछौं, पछिल्लो एक वर्षयता चीनसँगको सम्बन्धमा देखिएको उतारचढावतर्फ संकेत गर्दै उनले भने । गत वैशाखमा उत्तरी लद्दाखको सीमावर्ती गलवान क्षेत्रमा भएको हिंसात्मक झडपका कारण दुवै देशबीचको सम्बन्ध निकै तनावपूर्ण रहँदै आएको थियो । उच्च राजनीतिक र सैन्यस्तरमा भएका वार्तापछि मात्र दुई देशबीचको सम्बन्ध केही सहज बनेको हो । हामीहरू एसियाका दुई पुराना सभ्यता हौं जसले विश्व व्यवस्थामा पुनः आफ्नो स्थान बनाउँदै गएका छौं । त्यसैले हामी सीमामा शान्ति चाहन्छौं, जयशंकरले भने ।"
म्यान्मारमा थप ५ प्रदर्शनकारी मारिए,"यांगुन (एजेन्सी) म्यान्मारको सैनिक कु विरुद्धको प्रदर्शनका क्रममा सोमबार पाँच जनाको ज्यान गएको छ । अधिकारकर्मी तथा प्रत्यक्षदर्शीहरूले सोमबार यांगुनको औद्योगिक क्षेत्रमा दर्जनौं प्रदर्शनकारीमाथि सुरक्षाकर्मीले गोली हानेको जनाएका छन् । लोकतन्त्रवादी नेत्री आङ सान सुचीका समर्थकहरूले यांगुनका साथै म्यान्डले, हखा, मायिङ र अउंगलान सहरमा गरेका प्रदर्शनमा सुरक्षाकर्मीले गोली चलाएको समाचार संस्था रोयटर्सले जनाएको छ । एक युवतीको टाउकोमा र एक युवकको अनुहारमा गोली लागेको छ, एक प्रदर्शनकारीले भने, म भने लुक्न भ्याएँ ।यसअघि आइतबार सुरक्षा फौजले करिब ५० जना प्रदर्शनकारीको ज्यान लिएको अभियानकर्ताहरूले बताएका छन् । द एसिस्टेन्स एसोसिएसन फर पोलिटिकल प्रिजनर्स (एएपीपी) ले मुख्य सहर यांगुनको झडपमा मात्रै करिब ३० जना प्रदर्शनकारी मारिएको जनाएको छ । मारिनेमध्ये अन्य प्रदर्शनकारी विभिन्न सहरका हुन् । प्रदर्शनकारीहरूले लाठी र छुरीको प्रयोग गरेपछि सुरक्षा फौजले गोली चलाउन बाध्य भएको प्रहरीको भनाइ छ । चीनको ग्लोबल टाइम्स अखबारले यांगुनमा चिनियाँ लगानीका ३२ वटा उद्योगमा तोडफोड गरिएको जनाएको छ । उक्त आक्रमणमा ३ करोड ७० लाख अमेरिकी डलर बराबरको क्षति हुनुका साथै दुई जना चिनियाँ कामदार घाइते भएका ग्लोबल टाइम्सको दाबी छ । म्यान्मारस्थित चिनियाँ दूतावासले सरकारलाई हिंसा अन्त्य गर्न तथा जनता र सम्पत्तिको रक्षा गर्न आग्रह गरेको छ । आफ्नो फेसबुक पेजमा चिनियाँ दूतावासले केही उद्योगहरूमा तोडफोड तथा लुटपाट भएको र चिनियाँ कामदारहरू घाइते भएको जनाएको छ । दूतावासले दोषीलाई कानुनअनुसार कारबाही गर्न समेत आग्रह गरेको छ । चीनले फलामे छड, बन्चरो र पेट्रोल बम बोकेका मानिसहरूले १० वटा चिनियाँ कारखानामा आगो लगाएका र अन्यमा तोडफोड गरेको जनाएको छ । म्यान्मारको सैनिक सरकारले यांगुनस्थित औद्योगिक क्षेत्रमा चिनियाँ व्यवसायमाथि आक्रमण भएको भन्दै यांगुनका धेरै भागमा सैन्य कानुन लागू गरिएको जनाएको थियो । चीनले म्यान्मारको सेनालाई सहयोग गरिरहेको प्रदर्शनकारीहरूले विश्वास गरिरहेका छन् ।"
"बजार अनुगमनलाई पैसा छैन, कार्यक्रम भने पाँचतारेमा","बजार अनुगमन र सवारीसाधन मर्मत गर्न बजेट अभाव भएको भन्दै वाणिज्य आपूर्ति तथा उपभोक्ता संरक्षण विभागले अनुगमन सुस्त हुने गरेको जनाएको छ । उसले थप बजेटका लागि उद्योग, वाणिज्य तथा आपूर्ति मन्त्रालयमार्फत अर्थ मन्त्रालयमा फाइलसमेत पठाइसकेको छ । यसरी बजेट अभाव देखाएर कामबाट पन्छिने गरेको विभागले विश्व उपभोक्ता अधिकार दिवस भने काठमाडौंको नयाँ बानेश्वरस्थित पाँचतारे होटल एभरेस्टमा गरेको छ ।उपभोक्तालाई आफ्नो हकअधिकारबारे जानकारी गराउने, उनीहरूलाई सचेत तुल्याउने, सकेसम्म र्याली गर्नेलगायत कार्यक्रम गरेर उपभोक्ता दिवस मनाउनुपर्ने जानकार बताउँछन् । तर कार्यक्रम होटलमा मात्रै सीमित हुँदा दिवसबारे सर्वसाधारण बेखबर हुने गरेको विभागका पूर्वमहानिर्देशक योगेन्द्र गौचनको भनाइ छ । उपभोक्तालाई आफ्ना हकअधिकारबारे त्यति थाहा हुँदैन, त्यसैले सकेसम्म उपभोक्तालाई सचेत गराउने जस्ता कार्यक्रममा विभाग लाग्नुपर्ने हो, उनले भने, तर विभागले कार्यक्रम नै पाँचतारे होटलमा गर्यो, जुन उचित होइन । विभागकै पूर्वमहानिर्देशक (हाल : वैदेशिक रोजगार विभागका महानिर्देशक) कुमार दाहालले पनि उपभोक्ता दिवस सर्वसाधारणकै बीचमा मनाउनुपर्ने बताए । धेरैभन्दा धेरै सर्वसाधारणको उपस्थितिमा दिवस मनाइनुपर्छ, दाहालले भने, पाँचतारे होटलमा कार्यक्रम गर्ने निर्णय कसरी भयो, बुझ्न सकिएन । उपभोक्ता अधिकारकर्मी पनि तारे होटलमा गरिएका कार्यक्रमले सर्वसाधारणलाई सम्बोधन गर्न नसक्ने दाबी गर्छन् । जनतामाझ जानुपर्नेमा विभागले गल्ती गरेको राष्ट्रिय उपभोक्ता मञ्चका अध्यक्ष प्रेमलाल महर्जनले बताए । उपभोक्ता अधिकार अनुसन्धान मञ्चका अध्यक्ष माधव तिमिल्सिनाले पनि तल्लो तहका व्यक्तिलाई सूचीकृत गर्नुपर्नेमा त्यसो नगरेर आफ्नो दायित्वबाट विभाग चुकेको प्रतिक्रिया दिए । तल्लो तहमा कार्यक्रम हुनुपर्थ्यो । उपभोक्ता दिवसमा कार्यक्रमको प्रभावकारिता, यसका फाइदाबेफाइदा आदि विषयमा आयोजकले बुझ्नुपर्थ्यो । तर त्यसतर्फ आयोजकले ध्यान दिएन, उनले भने, बजारभाउ नियन्त्रण गर्न नसक्ने र कार्यक्रम हजारौं मान्छेका लागि गर्नुपर्नेमा सीमित उच्च व्यक्तिबीच केन्द्रित गर्नु कदापि राम्रो होइन । कार्यक्रम गर्नकै लागि विभागले नेपाल आयल निगमसँग सहकार्य गरेको थियो । त्यसबापत निगमले करिब २ लाख रुपैयाँ दिएको बताइएको छ । निगमले दुई लाख रुपैयाँ दिएको छ । अब खर्च कति आउँछ, थाहा भएन, विभाग स्रोतले भन्यो, निगमसँग सहायता माग्दा उसले एभरेस्ट होटलमा गरिदिएको हो । यसमा विभागको खर्च छैन । विभागका महानिर्देशक प्रकाश पौडेलले पनि पहिलो चरणको अभ्यासअन्तर्गत अन्तर्क्रिया कार्यक्रम गरिएको दाबी गरे । उपभोक्ता सचेतनाका लागि काठमाडौं महानगरपालिका र उपभोक्ता अधिकारकर्मीहरूले गरेका कार्यक्रममा विभागले सहभागिता जनाएको उनले बताए ।सीमित उपभोक्ताकर्मी, मिडिया र सरकारका जिम्मेवार निकायबीच कार्यक्रम गरेका हौं, उनले भने । पौडेलले पनि निगमले एभरेस्टमा गर्ने भए सहकार्य गर्ने भनेकाले त्यहाँ कार्यक्रम आयोजना गरिएको प्रस्ट्याए ।"
भद्रगोल बजार,"सरकारले विश्व उपभोक्ता अधिकार दिवस मनाइरहँदा उपभोक्ता बजार भने भद्रगोल छ । खाद्य वस्तु, तेल, दुग्ध पदार्थ, पानी, निर्माण सामग्रीलगायत वस्तुमा उपभोक्ता दैनिकजसो ठगिएका छन् । सरकारी नियामक निकायले दैनिक अनुगमन गरिरहेको दाबी गरे पनि उपभोक्ता पाइलैपिच्छे ठगिने गरेका छन् । राजनीतिक घटनाक्रम परिवर्तनसँगै पछिल्लो समय विशेषगरी खाद्यान्न, तेल र पानीको मूल्य अकासिएको छ । तर अनुगमन सुस्त छ ।हस्तक्षेप गर्नकै लागि केही कदम चालेको देखिन्छ । तर महँगी घटेको छैन । बढ्दो क्रममै छ । पछिल्लो समय पानीको मूल्य बढेको छ, वाणिज्य विभागका पूर्वमहानिर्देशक कृष्णहरि बाँस्कोटाले भने, सरकारै सहभागी भएर मूल्य बढाउनु गलत हो । मूल्य घटाउन, गुणस्तर बढाउन र सर्वसाधारणलाई सचेत गराउन लाग्नुपर्नेमा सरकारी अधिकारी मूल्यवृद्धिको साक्षी बस्नु उचित नभएको उनले बताए ।हुन त बजार अनुगमनको दायित्व वाणिज्य विभागको मात्रै होइन । खाद्य प्रविधि तथा गुण नियन्त्रण विभाग, गुणस्तर तथा नापतौल विभागले पनि अनुगमन गर्नुपर्छ । तर यी निकायबाट पनि प्रभावकारी अनुगमन हुन सकेको छैन । संघीय संरचना बनेसँगै बजार अनुगमनको दायित्व प्रदेश र स्थानीय तहको पनि हो । तर यी निकायबाट अनुगमन हुने गरेको देखिँदैन । चाडबाडको मुखमा काठमाडौं महानगरपालिकाको अनुगमन गरे पनि अहिले बजारभाउ बढ्दा उसले बेवास्ता गरिरहेको छ ।पछिल्लो समय देखिएको राजनीतिक तरलतासँगै खाद्यवस्तुको मूल्य बढाउने गिरोह पुनः सक्रिय भएको गुनासो आएको छ । खुद्रा व्यापार संघका मिल उद्योग र आयातकर्ताको मिलेमतोमा खाने तेलको मूल्य बढाइएको छ । एक महिनामै सेतो केराउको भाउ प्रतिकिलोमै ६० रुपैयाँ बढेको छ । खाद्यसँगै सेवा क्षेत्र स्कुल, अस्पताल, यातायातलगायत क्षेत्रमा पनि उस्तै ठगी भइरहेको गुनासो बढेको छ । यी क्षेत्रका नियामक निकायले पनि बेवास्ता गरिरहेका छन् । संख्याका हिसाबले अनुगमन राम्रो भए पनि सर्वसाधारणले अनुभूति गर्ने गरी प्रगति नभएको गुनासो आएको वाणिज्य आपूर्ति तथा उपभोक्ता संरक्षण विभागका महानिर्देशक प्रकाश पौडेलले बताए । दैनिक अनुगमन गएकै छौं । २४ सय फर्ममा अनुगमन भएको छ । संख्याका हिसाबले राम्रो हो । तर सर्वसाधारणले अनुभूति गरेका छैनन् भनेर प्रश्न उठेको छ, हालै विभाग सम्हालेका उनले भने । अबको अनुगमन संयुक्त हुने उनको भनाइ छ ।"
शिक्षामन्त्रीकै लचकताले कर छलीमा सघाउ,"नेपाल राष्ट्र बैंकले आन्तरिक राजस्व विभागसँग नेपालमा अध्ययन अध्यापन गराएबापतको शुल्क विदेशी संस्थालाई भुक्तानी गर्दा अग्रिम कर भुक्तानीबारे सोधनी गरे २०७६ कात्तिक २६ गते जारी पत्रमा विदेशी सम्बन्धन प्राप्त विश्वविद्यालयले नेपाली विद्यार्थीबाट लिने रकममा उक्त दफाबमोजिम १५ प्रतिशतका दरले कर कट्टी गर्नुपर्ने उल्लेख छ, प्रतिवेदनमा भनिएको छ, शिक्षा मन्त्रालयबाट २०७५७६ मा ७ करोड ९३ लाख ६८ हजार विदेश पठाउन स्वीकृत दिएको देखिन्छ । ऐनको व्यवस्थाअनुसार उक्त रकममा कर कट्टा गरेको नदेखिएकाले १५ प्रतिशतले हुने कर १ करोड १९ लाख ४ हजारमा लाग्ने शुल्क र ब्याजसहित छानबिन गरी असुल गर्नुपर्छ ।शिक्षा मन्त्रालयको तथ्यांकअनुसार यी कलेजले वार्षिक ९ करोडभन्दा बढी रकम विदेशी विश्वविद्यालयलाई पठाउँछन् । तर कलेजहरूले गैरकानुनी रूपमा विदेशमा पैसा पठाउने गरेको पाइएको छ । कलेजहरूले शिक्षा मन्त्रालय र राष्ट्र बैंकको स्वीकृतिबिनै प्रक्रिया मिचेर अमूक संस्था का माध्यमबाट रकम पठाएको मन्त्रालयको छानबिनमा समेत भेटिएको थियो । महालेखाको प्रतिवेदनमा काठमाडौंस्थित एक कलेजले ८ करोड ६५ लाख ८४ हजार रुपैयाँ शिक्षा मन्त्रालयको स्वीकृतिबिनै एक विदेशी मध्यस्थ संस्था खडा गरी पठाएको उल्लेख छ । त्यसरी रकम पठाउँदा कर कट्टी भएको छैन । महालेखाले उक्त कलेजबाट १५ प्रतिशत कर कट्टी हुने रकम १ करोड २९ लाख ८८ हजार ब्याज तथा शुल्कसमेत छानबिन गरी कर निर्धारण गर्न सुझाएको छ । मन्त्रालयका अनुसार यस्तो बदमासी गर्ने काठमाडौं थापाथलीस्थित ब्रिटिस कलेज हो ।उच्च शिक्षा महाशाखाका उपसचिव लक्ष्मीकुमार खड्का र शिक्षामन्त्री श्रेष्ठका प्रेस सहयोगी ईश्वरराज ढकालले कलेज नवीकरणका क्रममा खुकुलो मापदण्ड लागू गर्न आर्थिक चलखेल गरिरहेको कलेज सञ्चालकहरूको भनाइ छ । शिक्षामन्त्री श्रेष्ठले समेत १५ प्रतिशत आयकर छुट गर्ने आश्वासन दिएको एक कलेज सञ्चालकले कान्तिपुरसँग बताए । तत्कालीन शिक्षामन्त्री गिरिराजमणि पोखरेलले समेत यी कलेजका आयकर छुट गर्न फाइल अघि बढाएको स्रोतको दाबी छ । उनले पदबाट राजीनामा दिएपछि नियुक्त भएका श्रेष्ठले पनि त्यसलाई निरन्तरता दिएका हुन् ।आयकर छुट गर्न नवीकरणका बेला गरिने अनुगमनमा कलेज अनुकूलका मापदण्ड लागू गर्न एक बिचौलियामार्फत प्रतिकलेज १ लाखदेखि ३ लाख रुपैयाँसम्म संकलन गरिएको स्रोतले जनायो । यसरी उठ्ने रकममध्ये ६० प्रतिशत नवीकरण र कर छुट गराउन खर्च गर्ने र बाँकी ४० प्रतिशत सञ्चालकहरूको संस्थामा राख्नेबारे छलफल भइरहेको ती सञ्चालकले बताए ।करिब २० हजार विद्यार्थी विदेशी सम्बन्धन प्राप्त कलेजमा अध्ययनरत रहेको शिक्षा मन्त्रालयको तथ्यांक छ । तर ३० हजारको हाराहारीमा विद्यार्थी अध्ययनरत हुनुपर्ने मन्त्रालयका जानकार कर्मचारी नै बताउँछन् । हरेक वर्ष यस्ता कलेजको अनुगमन गर्नुपर्ने विदेशी सम्बन्धनमा उच्च शिक्षा सञ्चालन गर्ने शिक्षण संस्थासम्बन्धी निर्देशिका २०५९ मा उल्लेख छ । तर चार वर्षदेखि अनुगमन नहुँदा विद्यार्थीको यकिन संख्यालगायत कलेजसम्बन्धी न्यूनतम जानकारी पनि मन्त्रालयसँग छैन । कलेज सञ्चालकले आफूखुसी बुझाएको विवरणमा मन्त्रालय भर परेको छ । नवीकरणका बेला प्रतिविद्यार्थी १५ सय शुल्क पनि बुझाउनुपर्ने प्रावधान छ । तर विद्यार्थी संख्या लुकाएर मन्त्रालयमा कम शुल्क बुझाउने गरिएको एक कर्मचारीले बताए ।शिक्षा मन्त्रालयका तत्कालीन कानुन उपसचिव शंकर केसी नेतृत्वको छानबिन टोलीले समेत विदेशमा शिक्षण शुल्कलगायतको रकम पठाउँदा कलेजले विद्यार्थीलाई तोकिएको बैंकमा व्यक्तिगत खाता खोल्न लगाउने र उक्त रकम संस्थाको खातामा सारेर विदेश पठाउने गरेको औंल्याएको छ । विदेशमा पैसा पठाएको कर भुक्तानी गरेपछि मात्रै नवीकरण गराउन छानबिन टोलीले सुझाएको थियो । साथै संस्थाबाट नभई विश्वविद्यालयमै रकम पठाउने व्यवस्था गर्न पनि मन्त्रालयलाई भनेको छ ।यो वर्ष मन्त्रालयले २१ कलेजलाई कार्यक्रम थपको अनुमति दिएको छ । तीमध्ये पाँच वटाले मात्र १५ प्रतिशत आयकर भुक्तानी गरेर अनुमति लगेका छन् । अरू कलेज भने कर छुट हुने भन्दै अनुमतिपत्र नलिई बसेको मन्त्रालयका कर्मचारीहरू बताउँछन् । तत्कालीन सचिव गोपीनाथ मैनालीले २०५८ सालदेखि नै आयकर उठाउँदा कलेजहरूले तिर्न नसक्ने भन्दै विभागले पत्राचार गरेको मितिदेखि उक्त कर लागू गर्ने निर्णय गरेका थिए । उच्च शिक्षा महाशाखाका सहसचिव इमनारायण श्रेष्ठले भने मन्त्रालयका प्रवक्ताबाहेक अरूले बोल्न नमिल्दै भन्दै उतै प्रतिक्रिया लिन आग्रह गरे । राज्यले लिनुपर्ने कर लिएपछि मात्रै नवीकरणलगायतका प्रक्रिया अघि बढ्ने मन्त्रालयका प्रवक्ता दीपक शर्माले जनाए । कर सबैले तिर्नुपर्छ, कसैलाई छुट दिने कुनै सम्झौता वा कानुन छ भने छुट हुन पनि सक्छ, यो विस्तृतमा सम्बन्धित महाशाखालाई नै थाहा हुने कुरा हो, उनले भने ।"
बक्यौता नतिर्ने स्मार्टलाई तेस्रो पटक म्याद थप,२०७५ माघ २७एक महिनाभित्र बक्यौता उठाउन अर्थ समितिको निर्देशन२०७६ साउन १प्राधिकरण सञ्चालक समितिद्वारा स्मार्टसँग स्पष्टीकरण माग २०७६ साउन १३१५ दिनभित्र ३० करोड र ३ महिनाभित्र बाँकी बक्यौता बुझाउन प्राधिकरण सञ्चालक समितिको निर्देशन२०७६ पुसमन्त्रिपरिषद्द्वारा ५ किस्तामा तिर्ने सुविधा २०७७ असारमन्त्रिपरिषद्द्वारा भदौसम्म बक्यौता तिर्न म्याद२०७७ भदौ २९मन्त्रिपरिषद्द्वारा बक्यौता तिर्न फागुन मसान्तसम्मको म्याद
एउटै आलु ७ सय ग्रामको,"मौसमले साथ नदिए पनि एउटै गाउँमा साढे ११ लाख किलो आलु उत्पादन भएको छ । रामपुर नगरपालिका६ को एउटै गाउँमा १ हजार २ सय रोपनीमा लगाइएको आलु त्यस परिमाणमा उत्पादन भएको हो । वडा कार्यालयको समन्वय र सहयोगमा किसानले पकेट क्षेत्रमा आलु लगाएका हुन् ।अघिल्लो वर्ष ८ लाख किलो उत्पादन भएको वडाध्यक्ष हुमनाथ न्यौपानेले जानकारी दिए । यस वर्ष १६ लाख किलो उत्पादन गर्ने लक्ष्य थियो । लगाउने बेला मूल बीउको अभाव भयो, उनले भने, लगाएपछि आकाशबाट पानी परेन, सिँचाइ कुलोको पानी कतै जम्ने र कतिपय स्थानमा नपुग्ने समस्या भयो । समयमा बीउ नपाएको र मौसमले साथ नदिएकाले आलु उत्पादन सोचेजस्तो हुन नसकेको किसानले बताए । एक वडा एक उत्पादन कार्यक्रमअन्तर्गत रामपुर६ ले आलु उत्पादनलाई महत्त्व दिएको थियो । किसानलाई ५० प्रतिशत अनुदानमा आलुको बीउ दिएकामा अनुदान मात्र होइन, आफैं बीउ खरिद गरेर पनि किसानले आलु लगाएका थिए । आलु लगाउने समयमा मौसमले साथ दिएन, किसान सूर्यप्रसाद रेग्मीले भने, बीउका लागि धेरै भौंतारिन पर्यो । त्यसमाथि मौसमले पनि साथ नदिएकाले सोचे जस्तो उत्पादन भएन । वडाको लक्ष्य र कृषि प्राविधिकको आकलनअनुसार भने समग्रमा उत्पादन राम्रो भएको छ । केही किसानका लागि बीउ राम्रो भएन । ठूला दाना भएका बीउले पनि किसान मर्कामा परे, रेग्मीले भने, तर उत्पादन प्रायःको राम्रो नै भएको छ । आफ्नो बारीमा एउटै आलु ७ सय ग्रामसम्मको फलेको उनले जानकारी दिए । वडा कार्यालयको समन्वयमा आगामी वर्षका लागि भने बीउ जोगाउन थालिएको छ । अर्को वर्ष २० लाख किलो आलु उत्पादन गर्ने वडा कार्यालयको लक्ष्य छ । यसका लागि रामपुर नगरपालिकाले निर्माण गरेको र स्याङ्जाको गल्याङ नगरपालिकाको जिम्मास्थित शीतभण्डारमा आलुको बीउ राख्ने योजना छ । उत्पादित आलु बिक्रीका लागि कुनै समस्या नभएकाले पनि किसान हौसिएका हुन् । हामीले १ सय १० रोपनी जग्गामा आलु लगाएका थियौं, ट्वान्टीट्वान्टी कृषि तथा पशुपालन समूहका अध्यक्ष युवा किसान सन्तोष देवकोटाले भने, शीतभण्डार छिटो बन्यो भने समस्या हुने थिएन । होइन भने अर्को वर्ष फेरि बीउका लागि सकस खेप्नुपर्छ ।किसानले अहिले खेतबाटै ३० रुपैयाँ प्रतिकिलोमा आलु बेचिरहेका छन् । ५० देखि ६० रुपैयाँ किलोमा बिक्री गर्न सकिन्छ भन्ने युवा किसानको लक्ष्य छ । २० जना विदेशबाट फर्केका युवाले पनि आलु खेती गरेका छन् । अहिले घरहरू आलु गोदामजस्तै भएका छन् । रामपुर नगरपालिकालाई आलुमा आत्मनिर्भर बनाउने मात्र होइन, बजारका लागि सहकारी, समूह र वडाले समन्वय गर्नुपर्ने युवाको माग छ । रामपुर६ मा उत्पादित आलु जिल्ला र बाहिरसमेत पठाउने उद्देश्यसहित आलु पकेट क्षेत्र बनाइएको वडासचिव वासुदेव ढकालले जानकारी दिए । किसानले बिक्री गर्न नसकेको आलु वडाले खरिद गरेर व्यवस्थापन गर्ने उनले बताए । वडामा कम्तीमा ६ सय घरपरिवारले आलु लगाएका छन् । यहाँका प्रायः सबैले आलु बिक्रीबाट कम्तीमा ५ हजारदेखि ३ लाखसम्म आम्दानी गर्छन् ।"
आर्थिक विकासबाटै समृद्धि,"काठमाडौं (कास) राष्ट्रपति विद्यादेवी भण्डारीले आर्थिक विकासबाट मात्र समृद्धि हासिल हुने भएकाले त्यसमा व्यावसायिक क्षेत्रको विशेष भूमिका हुनुपर्ने बताएकी छन् । चेम्बरजस्ता संस्थाबाट देशको आर्थिक विकास एवं व्यापार व्यवसाय विस्तार गर्न महत्त्वपूर्ण आधार निर्माण भएको छ, नेपाल चेम्बर अफ कमर्सको ७० औं वार्षिकोत्सवका अवसरमा सोमबार उनले भनिन्, नेपाली उत्पादनलाई अन्तर्राष्ट्रिय बजारमा पुर्याउन विभिन्न प्रदर्शनी आयोजनाका साथै प्रवर्द्धनात्मक गतिविधिद्वारा नेपाली उद्योगीको व्यावसायिक क्षमता बढाउन पनि चेम्बर सफल भएको छ । कार्यक्रममा अर्थमन्त्री विष्णु पौडेलले समृद्ध नेपाल निर्माण गर्ने सरकारको लक्ष्य प्राप्तिका लागि सरकारले निजी क्षेत्रसँग घनिष्ठ सम्बन्ध राख्न चाहेको बताए । निजी क्षेत्र सरकारले अघि सारेको समृद्ध नेपाल सुखी नेपाली अभियानको सारथि भएको चेम्बरका अध्यक्ष राजेशकाजी श्रेष्ठले बताए ।"
वैशाख अन्तिम साता क्यान इन्फोटेक,काठमाडौं (कास) क्यान इन्फोटेकको २७ औं संस्करण आगामी वैशाख २८ देखि जेठ २ गतेसम्म आयोजना हुने भएको छ । ६ दिनसम्म चल्ने नेपालकै ठूलो प्रदर्शनी काठमाडौंको भृकुटीमण्डपमा आयोजना हुने आयोजक क्यान महासंघले आइतबार काठमाडौंमा गरेको पत्रकार सम्मेलनमा जानकारी दिइयो । यसअघि सामान्यतया पुसदेखि फागुनसम्मको अवधिमा आयोजना हुने गरेको इन्फोटेक यो वर्ष कोभिड१९ को प्रभावका कारण पर धकेलिएको महासंघको भनाइ छ । इन्फोटेकमा सूचना तथा सञ्चार प्रविधि व्यवसायीसहित नवप्रवर्तनलाई ल्याइने महासंघले जनाएको छ । इन्फोटेकको शीर्ष प्रायोजक प्रभु पे र सहप्रायोजक वर्ल्डलिंक कम्युनिकेसन हुने कार्यक्रममा बताइयो । इन्फोटेकमा प्रवेश टिकटलाई पेपरलेस गरिने महासंघको भनाइ छ ।
महासंघमा स्थानीय आर्थिक विकास समिति विस्तार,काठमाडौं (कास) नेपाल उद्योग वाणिज्य महासंघमा स्थानीय आार्थिक विकास समिति विस्तार भएको छ । महासंघका कार्यकारिणी समिति सदस्य सुरकृष्ण वैद्यको सभापतित्वमा समिति गठन भएको हो । समितिका सहसभापतिमा उमेश डालमिया र महेन्द्रकुमार श्रेष्ठ छन् । समिति विस्तार कार्यक्रममा महासंघका अध्यक्ष शेखर गोल्छाले स्थानीय तहमा आर्थिक विकासका सम्भाव्यताको पहिचान गरी सोहीअनुसार कार्यक्रम तय गर्न सुझाए ।
चितवनमा एनसीसीको शाखा,काठमाडौं (कास) नेपाल क्रेडिट एन्ड कमर्स (एनसीसी) बैंकले चितवनको भरतपुरमा शाखा विस्तार गरेको छ । बैंकले भरतपुर महानगरपालिका९ स्थित हाकिमचोकमा शाखा सञ्चालनमा ल्याएको हो । एक औपचारिक कार्यक्रमबीच सोमबार बैंकका अध्यक्ष उपेन्द्रकेशरी न्यौपानेले शाखा कार्यालयको उद्घाटन गरे ।
महालक्ष्मी र अरनिकोबीच व्यापार सम्झौता,"काठमाडौं (कास) महालक्ष्मी उद्योग वाणिज्य संघ र अरनिको समाजबीच ६ बुँदे सहमति भएको छ । नेपाल र चीनबीचको सांस्कृतिक र व्यापारिक सम्बन्ध थप गाढा बनाउने, व्यापारिक मेला, सभा, सम्मेलन, शिक्षा, स्वास्थ्य, कृषि, तालिममा सहकार्य गर्ने, दुवै मुलुकका प्रतिनिधिमण्डलको भ्रमण गराउने र समाज हितका लागि आवश्यकताअनुसार दुवै पक्ष मिलेर विभिन्न कार्यक्रम आयोजना गर्नेसम्बन्धी सम्झौता भएको हो । अरनिको समाजका अध्यक्ष सर्वोत्तम श्रेष्ठ र उपाध्यक्ष मनोजमान श्रेष्ठ र संघका अध्यक्ष सञ्जयनारायण श्रेष्ठ र उपाध्यक्ष अञ्जुनाथ श्रेष्ठले सम्झौतापत्रमा हस्ताक्षर गरे ।"
इलेक्ट्रिकल भेहिकल बनाउन गोल्छा ग्रुपको सहयोग,"काठमाडौं (कास) थापाथली इन्जिनियरिङ क्याम्पसमा अध्ययनरत विद्यार्थीलाई इलेक्ट्रिकल भेहिकल बनाउन गोल्छा ग्रुपले सहयोग गरेको छ । ग्रुपले आफ्नो सामाजिक उत्तरदायित्वअन्तर्गत उक्त सहयोग गरेको जनाएको छ । स्नातक तेस्रो वर्षमा अध्ययनरत मेकानिकल, अटोमोबाइल र इलेक्ट्रिकललगायत विभिन्न विधाका १० विद्यार्थी सिरेटो टिममा सहभागी छन् ।"
दुर्गाप्रसादको बाटो हेर्दै परिवार,"इलाम (कास) गत फागुनमा भारतको कोलकातास्थित दमदम कारागारमा दाइलाई भेट्न गएका प्रकाशचन्द्र तिमिल्सिना उनी छुटेपछि लिन आउने प्रतिबद्धता जनाउँदै फर्किए । ४० वर्षदेखि सम्पर्कविहीन दाइ दीपक जैसी भनिने दुर्गाप्रसाद तिमिल्सिनाबारे खबर पाएपछि उनी भतिज गोपाल तिमिल्सिना र इन्द्र बस्नेतसँगै त्यहाँ पुगेका थिए । दुर्गाप्रसाद सोमबार छुट्ने आकलन थियो तर कोलकाता अदालतले दुर्गाप्रसादमाथिको मुद्दाको सुनुवाइ गरे पनि फैसला नसुनाउँदा उनी छुट्न पाएनन्, उक्त खबरपछि प्रकाशचन्द्र पनि गाउँमै रोकिए ।यता दुर्गाप्रसादकी आमा धनमाया भने छोराको ठाउँठेगानबारे खबर पाएदेखि दंग छिन् । उनी छुटेर घर फर्कने प्रतीक्षामा सिंगो परिवार छ ।दुर्गाप्रसादको जन्म विसं २०१७ मा भएको हो । २०३७ मा एकतप्पाबाट मंगलबारे बजारमा तोरी बेच्न हिँडेका दुर्गाप्रसाद त्यसपछि घर फर्किएनन् । हत्या अभियोगमा कोलकातास्थित जेल परेका दुर्गाप्रसादबारे ४० वर्षपछि खबर पाउँदा उनको परिवारलाई हर्ष र विस्मात् दुवै मिल्यो । दूतावासले खबर गरेपछि हामीले कोलकाताको जेलमा गएर दाजुलाई भेट्यौं, भाइ प्रकाशचन्द्रले भने, गाउँका कुरा गर्दै जाँदा गोठमा सँगै सुतेको, छरछिमेक र गाउँका पुराना कुरासमेत दाइले भन्न थाल्नुभयो ।दुर्गाप्रसाद प्रकाशचन्द्रका ठूलोबुबाका छोरा हुन् । उनका अनुसार दूतावासबाट आफ्नो मान्छे हो होइन पहिचान गर्न आउन भनिएको थियो । जेलमा नै भेटेर गफ भएपछि दाइ नै भन्ने पक्का भयो, उनले भने । यसअघि दाइकै नाममा एकपटक हवाई पत्र प्राप्त भएको उनले सुनाए । २०६९ मा दीपक जैसीको नामबाट एउटा हवाई पत्र प्राप्त भएको थियो, प्रकाशचन्द्रले सम्झिए, तर आफ्नो मान्छे भएको यकिन गर्न सकिएन । प्रमाणीकरण गर्न जाने तयारी गरिए पनि सफल भएनौं । गत वर्षमात्रै दाइ त्यहाँ भएको उनले अपुष्ट खबर पाए । तर कोरोना महामारी र लकडाउनका कारण समयमै दाइलाई भेट्न जान नसकेको उनले बताए । कामको खोजीमा दार्जिलिङ पुगेका दुर्गाप्रसाद हत्या अभियोगमा जेल परेका थिए ।"
विशाल धनगढीका मार्की प्लेयर,"दीपक सद्भावना दूतमार्की प्लेयर घोषणा कार्यक्रममै धनगढी एफसीले ओलम्पियन दीपक विष्टलाई सद्भावना दूत घोषणा गरेको छ । दक्षिण एसियाली खेलकुदमा चार स्वर्ण, एसियाली खेलकुदमा दुई कांस्य विजेता उनी पनि धनगढीकै हुन् । तेक्वान्दोका यी पूर्वखेलाडीले भने, धनगढी प्रिमियर लिग (डीपीएल) को सफल आयोजना गरेर नेपाली क्रिकेटलाई व्यावसायिक बाटोमा पुर्याएका सुवास भाइले तेक्वान्दोमा पनि योगदान गरिरहनुभएको छ । उहाँले फ्रेन्चाइज टिम लिएर सुदूरपश्चिम प्रदेशको प्रतिनिधिको रूपमा धनगढी एफसीले नेपाल सुपर लिगमा उत्कृष्ट नतिजा ल्याउने र यो क्षेत्र तथा देशकै फुटबल विकासमा ठूलो सहयोग गर्ने अपेक्षा गरेको छु ।"
गण्डकीको सदस्यसचिवमा गुरुङ,गण्डकी प्रदेश खेलकुद परिषद्को सदस्यसचिवमा पोखराका तेजबहादुर गुरुङ नियुक्त भएका छन् । गण्डकी प्रदेश मन्त्रिपरिषद्को आइतबार बसेको बैठकले उनलाई सदस्यसचिवमा नियुक्त गरेको हो । उक्त पदका लागि उनीसहित नवराज अधिकारीको आवेदन परेको थियो । मन्त्रिपरिषद् बैठकले गरेको निर्णयबारे जानकारी दिँदै प्रदेश सरकारका प्रवक्ता रामशरण बस्नेतले गुरुङलाई गण्डकी प्रदेश खेलकुद विकास ऐन २०७७ को परिच्छेद १४ को क बमोजिम सदस्यसचिवमा नियुक्त गरेको बताए । पृथ्वीनारायण क्याम्पसबाट बास्केटबलमा खेलजीवन सुरुआत गरेका गुरुङले २०३९ सालदेखि भने ह्यान्डबल रोजेका थिए । उनी हाल नेपाल ह्यान्डबल संघका अध्यक्ष हुन् । उनले सन् १९८५ देखि १९८८ सम्म नेपाली ह्यान्डबलको कप्तानी सम्हालेका थिए । उनी नेपाल ओलम्पिक कमिटीका उपाध्यक्षसमेत हुन् । ह्यान्डबलको खेलाडी हुँदै टिमको प्रशिक्षकसमेत रहेका उनले २६ भन्दा बढी देश भ्रमण गरिसकेका छन् । उनकै प्रशिक्षणमा हङकङमा नेपालले ह्यान्डबलमा पदक जितेको थियो । हाल उनी अग्रज खेलाडीको छाता संस्था भूतपूर्व खेलाडी मञ्च नेपालका अध्यक्ष पनि हुन् ।उनले आफू प्रदेश खेलकुदको विकासका लागि कार्ययोजनासहित अघि बढ्ने बताए । सदस्यसचिव छनोटका लागि गण्डकी प्रदेश सरकारले सामाजिक विकासमन्त्री नरदेवी पुनको संयोजकत्वमा ३ सदस्यीय समिति गठन गरेको थियो ।
स्टार सिटी विजयी,"नेपालगन्ज (कास) सुदूरपश्चिमको स्टार सिटी युवा क्लब कैलालीले नेपालगन्जमा सोमबार सुरु एन्फा प्रेसिडेन्ट लिग२०७७ फुटबलमा विजयी सुरुवात गरेको छ ।नेपालगन्ज रंगशालामा स्टार सिटीले प्रदेश २ को मनकामना युवा क्लब रौतहटलाई ३० ले हरायो । खेलको सुरुमै कैलालीले अग्रता लिएको थियो । स्टारका रूपबहादुर लामाले तेस्रो मिनेटमै गोल गरेका थिए । त्यसपछि ४६ औं मिनेटमा दीपकराज सिंह र पुन लामाले ८१ औं मिनेटमा गोल थपेका थिए । प्रदेश २ ले दोस्रो हाफमा राम्रा अवसर पाए पनि गोल गर्न सकेन । रौतहटका प्रशिक्षक श्यामसुन्दर सिंहले डिफेन्सको गल्तीका कारण पराजित हुनुपरेको बताए । प्रतिस्पर्धीको तुलनामा हाम्रा खेलाडी अनुभवी थिएनन्, उनले भने, ठूला गेम नखेलेका खेलाडीबाट टिम बनेको र पर्याप्त अभ्यास नपाएका थिएनौं । कैलालीले एउटा पेनाल्टी अवसरसमेत गुमाएको थियो ।टिम सेट नमिले पनि मैदानमा राम्रो प्रदर्शन गर्दा जित पाएको सुदूरपश्चिमका प्रशिक्षक ललित चन्दले बताए । टिमले तालमेल मिलाएर खेले पनि गोल गर्ने अवसर धेरै गुमायो, उनले भने, आउने खेलमा अहिलेका गल्ती सुधार्ने छौं । जावलाखेलका गोलकिपर टेकेन्द्र थापाले कैलालीको पोस्ट सम्हालेका छन् । रूपबहादुर लामा म्यान अफ द म्याच घोषित भए । चैत १५ सम्म चल्ने प्रतियोगितामा प्रदेश १ बाट सैनिक फुटबल क्लब झापा, प्रदेश २ बाट मनकामना युवा क्लब रौतहट, प्रदेश ३ को धादिङ समाज धादिङ, प्रदेश ४ बाट त्रिवेणी युवा क्लब लमजुङ, लुम्बिनी प्रदेशबाट धम्बोझी युवा क्लब बाँके, प्रदेश ६ बाट लेकाली युवा क्लब जुम्ला र सुदूरपश्चिम प्रदेशबाट स्टार सिटीले प्रतिस्पर्धा गर्नेछन् । विजेताले १० लाख र उपविजेताले ५ लाख रुपैयाँ पाउनेछन् । शीर्ष चार टोलीले राष्ट्रिय लिगमा भाग लिनेछन् ।"
राजेशको विजयी गोल,ए डिभिजन लिग च्याम्पियन मछिन्द्र क्लब हेटौंडामा जारी स्थानीय तह तेस्रो सहिद स्मृति फुटबल प्रतियोगिताको सेमिफाइनल पुगेको छ । हेटौंडा१० स्थित वनविज्ञान मैदानमा सोमबार मछिन्द्रले ए डिभिजन प्रतिद्वन्द्वी संकटा क्लबलाई १० ले पराजित गर्यो । फाइनल पुग्नका लागि मछिन्द्रले आयोजक मकवानपुर११ सँग चैत ५ मा प्रतिस्पर्धा गर्नेछ । मछिन्द्रको जितमा एकमात्र गोल युवा स्टार राजेश परियारले गरे । उनले खेलको २५ औं मिनेटमा गोल गरेका थिए । दिलेन मोक्तानले बक्सभित्र उपलब्ध गराएको बलमा हाफ भलीबाट राजेशले गोल गरेका थिए । म्यान अफ द म्याच उनले १० हजार रुपैयाँ हात पारे । पहिलो मिनेटमा संकटाका विश्वास श्रेष्ठले गोल गर्ने सुन्दर मौका खेर फाले । मछिन्द्रका अशोक थापाले १५ औं मिनेटमा प्रहार गरेको बल बारमा लागेर फर्केको थियो । खेलको १९ औं मिनेटमा संकटाका लक्ष्मण रुचालको प्रहार पनि बारमै लागेर फर्किंदा मछिन्द्रको संकट टरेको थियो । खेलमा मछिन्द्रले धेरै मौका प्राप्त गरे पनि संकटाका गोलरक्षक राजाबाबु थापाले बचावट गरे । मछिन्द्रका फरवार्ड राजेशले खेलको अन्त्यतिर गोल गर्ने धेरै मौका खेर फालेका थिए ।मछिन्द्रका प्रशिक्षक प्रवेश कटुवालले खेलाडीको प्रदर्शनप्रति सन्तुष्टि जनाए । संकटाका व्यवस्थापक राजेश तुलाधरले मैदानमा खेलाडीबीच मनमुटाव हुँदा खेलमा समस्या आएको बताए । मंगलबार विदेशी क्लब अफ्रिकन रुटस एसोसिएसन क्यामरुन र वाग्मती युवा क्लब सर्लाहीबीच खेल हुनेछ ।
रोनाल्डोलाई पेलेको बधाई,"मिलान (एएफपी) ब्राजिली फुटबल लिजेन्ड पेलेले सोमबार क्रिस्टियानो रोनाल्डोलाई औपचारिक खेलमा सबैभन्दा बढी गोल गरेको आफ्नो कीर्तिमानलाई उछिनेपछि बधाई दिएका छन् । रोनाल्डोको ह्याट्रिक मद्दतमा युभेन्ट्सले इटालीको सिरी ए मा काग्लियारीलाई ३१ ले हरायो । खेलको सुरुआती ३२ मिनेटभित्र तीन गोल गरेका रोनाल्डोको खेलजीवनमा ७ सय ७० गोलसंख्या पुगेको छ । यसअघि रोनाल्डोको खातामा ७ सय ६७ गोल थियो । यसैक्रममा पेलेले इन्स्ट्राग्रामबाट बधाई दिएका हुन् । ब्राजिली ८० वर्षीय पेलेले लेखेका छन्, औपचारिक खेलमा सबैभन्दा बढी गोल गर्ने कीर्तिमानले मलाई उछिनेकामा बधाई छ । म रोनाल्डोको प्रशंसक हुँ र म उनको खेल हेर्नमा मज्जा लिन्छु भन्ने तथ्य सबैलाई थाहा छ । पेलेले थपेका छन्, मलाई एउटै मात्र दुःख के छ भने मैले यो खुसियालीमा रोनाल्डोलाई अँगालो मार्न सकिनँ । तीन विश्वकप जितेका एकमात्र खेलाडी रहेका पेलेले अनौपचारिक खेलसमेत जोडेर १ हजार २ सय ८३ गोल गरेको दाबी गर्छन् । यस्तै ३६ वर्षीय रोनाल्डोले इन्स्ट्राग्राममा लेखेका छन्, म खुसी र गर्व दुवै महसुस गरिरहेको छु । सबैभन्दा बढी गोल गरेको सूचीमा पेलेलाई उछिन्ने सपना मैले कहिले पनि देखेको थिइनँ । उनका दुई करोड ७० लाख फ्लोअर छन् ।यसअघि लाउटारो मार्टिनेजले खेलको अन्त्यतिर गरेको गोल मद्दतमा इन्टर मिलानले टुरिनोलाई २१ ले हराएर शीर्षस्थानमा ९ अंकको अग्रता बनायो । इन्टरको यो लिगमा लगातार आठौं जित हो । रोमेलु लुकाकुको गोलमा इन्टरले सुरुआती अग्रता लिएपछि एन्टोनियो सानब्रुएले टुरिनोबाट बराबरी गोल फर्काए ।एसी मिलान भने नेपोलीको हातबाट १० ले पराजित भएपछि इन्टर अझ बलियो भएको हो । तालिकामा इन्टरको ६५ अंक भएको छ भने त्यसपछि मिलान ५६ अंकमा दोस्रो स्थानमा छ । त्यस्तै युभेन्ट्स ५५ अंकमा तेस्रो स्थानमा छ ।"
वाग्मती गोल्डकप अर्को साता,"हेटौंडा (कास) वाग्मती गाउँपालिकाले चैत १३ देखि फापरबारीमा चौथो वाग्मती राष्ट्रिय गोल्डकप फुटबल प्रतियोगिता गर्ने भएको छ । प्रतियोगिताको पुरस्कार राशि गत वर्षभन्दा बढाइएको छ । गतवर्ष तेस्रो संस्करण विजेताले ६ लाख र उपविजेताले ३ लाख रुपैयाँ पाएका थिए । अहिले विजेताले ८ लाख र उपविजेताले ४ लाख हात पार्नेछन् । वाग्मती गाउँपालिका खेलकुद विकास समितिले २०७४ सालदेखि वाग्मती राष्ट्रिय गोल्डकप आयोजना गरेको हो । पुरस्कारको राशि बर्सेनि बढाउँदै लैजाने समितिका अध्यक्ष भीमबहादुर राईले बताए । वाग्मती गाउँपालिका८ स्थित जनता माविको मैदानमा हुने गोल्डकपका लागि गाउँपालिकाले ३५ लाख रुपैयाँ उपलब्ध गराएको गापा अध्यक्ष सकेश घलानले बताए । प्रतियोगितामा करिब ७४ लाख रुपैयाँ खर्च हुने आयोजक समितिले जनाएको छ । खेलमा ए डिभिजनका ५ क्लब, आयोजक एक, जिल्ला तथा प्रदेशस्तरका चार गरी १० टिमले प्रतिस्पर्धा गर्नेछन् । एउटा गाउँपालिकाले ठूलो राशि खर्च गरेर प्रतियोगिता गरेको मकवानपुरमा यो पहिलो हो ।"
प्रदेशस्तरीय बास्केटबल सुरु,"सुनसरी (कास) प्रदेश १ स्तरीय बराह महिलापुरुष अन्तर कलेज बास्केटबलको पहिलो दिन केन्द्रीय प्रविधि क्याम्पस हात्तीसारका महिला र पुरुष टिम विजयी भएका छन् । त्यस्तै धरान मेघा कलेज, वीकेभीएम विराटनगर, डिपोट आदर्श बहुमुखी क्याम्पस र सियोन स्कुल विजयी भएका छन् । २३ वर्षमुनिका विद्यार्थीले मात्र भाग लिएको प्रतियोगितामा सोमबार पुरुषतर्फ हात्तीसार कलेजले धरानकै एम्स एकेडेमीलाई ३०२२ स्कोरले पराजित गर्यो । मेघाले सगरमाथा एसडीलाई २८२६, बीकेभीएमले टावर टेम्पल बिर्तामोडलाई ३२२९, डिपो आदर्शले राष्ट्रिय जनसहयोग इटहरीलाई ३८२४ र सियोनले सिटी कलेजलाई २७२१ स्कोरले हराए । महिलातर्फ हात्तीसारले धरान आदर्श टिमलाई १६११ स्कोरले पराजित गरेको छ । पुरुषतर्फ विजेताले १५ हजार र उपविजेताले ७ हजार ५ सय तथा महिलातर्फ विजेताले १० हजार र उपविजेताले ५ हजार प्राप्त गर्नेछन् । धरान बास्केटबल संघद्वारा आयोजित प्रतियोगिता चैत ५ सम्म चल्नेछ ।"
हेटौंडाको एकल अग्रता,"भक्तपुर (कास) भक्तपुरमा भइरहेको अन्तर नगरपालिका बुद्धिचाल प्रतियोगितामा सोमबार पाँचौं चरणका खेल सकिँदा हेटौंडा उपमहानगर टिमले एकल अग्रता लिएको छ । हेटौंडाले चार जित र एक बराबरी खेलेर ९ अंकसाथ अग्रता बनाएको हो । हेटौंडाले चौथो चरणमा ललितपुर महानगरलाई ३१ अंकले हरायो भने पाँचौंमा दमक नगरपालिकासँग बराबरी खेलेको थियो । काठमाडौं, ललितपुर र दमक समान ८ अंकसाथ संयुक्त दोस्रो स्थानमा छन् । ललितपुरले पाँचौं चरणमा टोखा नपालाई ३१ अंक र काठमाडौंले चौथो चरणमा मेचीनगर नपा र पाँचौंमा भक्तपुर नपा बी टिमलाई समान २५१५ अंकले हराए । दमकले चौथो चरणमा भीमेश्वर नपालाई ३५०५ अंकले हरायो । भक्तपुर नपाका दुवै टिम, टोखा र गोकर्णेश्वर नगरपालिका ६ अंकसाथ संयुक्त तेस्रो स्थानमा छन् ।"
एनबीए कप दोस्रो साता,"काठमाडौं (कास) नेपाल ब्याडमिन्टन संघले एनबीए कप राष्ट्रिय ब्याडमिन्टन च्याम्पियनसिप चैत १५ देखि १८ सम्म आयोजना गर्ने भएको छ । त्रिपुरेश्वरस्थित कभर्डहलमा हुने च्याम्पियनसिपमा पुरुष तथा महिला एकल र युगल, मिश्रित युगल, ब्वाइज तथा गर्ल्स यू१७ र भेट्रान्स युगल ४५ वर्षमाथि गरी ८ विधामा प्रतिस्पर्धा हुने ब्याडमिन्टन संघले जनाएको छ । र्याङकिङ प्रतियोगितासमेत रहेको च्याम्पियनसिपमा संघ आबद्ध जिल्ला संघ र आबद्ध हुन बाँकी जिल्ला, विभागीय टिम त्रिभुवन आर्मी, पुलिस र एपीएफका खेलाडीले भाग लिनेछन् । करिब २७ लाखको अनुमानित बजेट रहेको च्याम्पियनसिपमा पुरुष तथा महिला एकलका शीर्ष तीन विजेताले ५० हजार, २५ हजार र १२ हजार ५ सय रुपैयाँ पुरस्कार पाउनेछन् । युगलका शीर्ष तीनले ३० हजार, १५ हजार र ७ हजार ५ सय, यू१७ का शीर्ष तीन स्थानका विजेताले २० हजार, १० हजार र ५ हजार रुपैयाँ प्राप्त गर्नेछन् ।"
भक्तपुरका दुवै वडा फाइनलमा,काठमाडौं (कास) भक्तपुर नगरपालिकाका दुवै वडा सोमबार सुरु देशव्यापी अन्तरवडा टेबलटेनिस प्रतियोगिताको महिला टिम इभेन्ट्समा फाइनल पुगेको छ । लैनचौरस्थित राष्ट्रिय टेबलटेनिस प्रशिक्षण केन्द्रमा भक्तपुर नगरपालिका२ ले काठमाडौं महागरपालिका२ लाई ३० र भक्तपुर नपा८ ले ललितपुर महानगरपालिका१२ लाई ३१ को सेटमा हराए । प्रतियोगितामा पुरुषमा २६ टिमका ४ सय ३३ खेलाडीको सहभागिता छ । महिलामा ८ टिमका ९० खेलाडी सहभागी छन् । पुरुषमहिला सिंगल्स र टिम तथा भेट्रान ४० वर्ष र ४५ वर्षमाथि गरी ६ स्पर्धामा प्रतिस्पर्धा भइरहेको छ । प्रतियोगिता चैत ७ सम्म चल्नेछ ।
