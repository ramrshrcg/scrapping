शीर्षक,विवरण
नेकपाको खुट्टा दुइटा डुंगामा,"प्रधानमन्त्रीले आफू त्यसका लागि तयार रहेको भन्दै छलफल अघि बढाउन संकेत गरे । प्रधानमन्त्रीले पोजिटिभ ढंगले प्रस्ताव आएको हो भने ठीक छ भन्नुभएको छ, ओलीनिकट स्रोतले भन्यो, तर उहाँले म यथार्थ थाहा पाउँछु, यो प्रयासले त्यति काम लाग्दैन है पनि भन्नुभएको छ किनभने एकताबद्ध हुने कुनै उपाय छन् कि भनेर छलफल चलिरहँदा उहाँहरूको नेतृत्वले त कारबाहीको डन्डा चलायो नि ।यद्यपि प्रधानमन्त्रीले सकारात्मक संकेत गरेपछि स्थायी कमिटी सदस्य पोखरेल र भुसालबीच दिउँसो भेटघाट भयो । संसद् सचिवालय सिंहदरबारमा झन्डै ४५ मिनेट चलेको छलफलमा पार्टी एकताका आधारहरूका बारेमा समेत कुराकानी भयो । छलफलमा भुसालले प्रधानमन्त्री ओली, अध्यक्ष पुष्पकमल दाहाल, माधवकुमार नेपाल, झलनाथ खनाल र वामदेव गौतम रहेको अध्यक्षमण्डल बनाउने र उनीहरूलाई पालैपालो अध्यक्षता गर्न दिने गरी सहमतिको खाका कोर्ने पहिलो प्रस्ताव गरे । उनले अहिलेको सचिवालय भंग गर्ने, स्थायी कमिटीमा रहेका एक्टिभ सदस्यहरू रहेको सचिवालय बनाउने र सचिवालयले अबको व्यवस्थापकीय मार्गचित्र कोर्ने गरी अघि बढ्ने प्रस्ताव गरे । ओलीलाई सहमतिमै राजीनामा गराएर सबैलाई मान्य हुने नेकपाभित्रकै नेतालाई प्रधानमन्त्री बनाउनुपर्ने विषयमा भुसाल र पोखरेलबीच छलफल चलेको थियो । भुसालको प्रस्तावमा पोखरेलले पनि सहमति जनाएको उनीहरू सम्बद्ध स्रोतको भनाइ छ ।भुसालले आफूहरू कसरी पार्टी एकताबद्ध हुन्छ भनेर छलफलकै क्रममा रहेको र पार्टी एक हुन्छ भन्नेमा विश्वस्त रहेको बताए । दुईवटा पार्टीको एकता र चुनावमा विजय कम्युनिस्ट पार्टीका लागि ऐतिहासिक उपलब्धि हुन् । यसलाई जोगाउनुपर्थ्यो, पहिलो पुस्ताले यसमा यथेष्ट उपलब्धि हासिल गर्न सकेन । त्यसैले हामी स्वतः लाग्नुपर्थ्यो, लागिरहेका छौं, उनले भने, सदस्य, समर्थक, शुभचिन्तक कार्यकर्ता लाखौंको संख्यामा एकताबद्ध छन् । त्यसलाई सांगठनिक हिसाबले हामीले बाटो खोलिदिनुपर्नेछ । हामीले त्यही गर्दै छौं । संसद् विघटनबारे अदालतको फैसलापछि त्यो जनमत अझ बढेको बताउँदै उनले एकताका विपक्षमा यता वा उता गर्ने नेताभन्दा एकताका पक्षमा रहेका कार्यकर्ताको भूमिका महत्त्वपूर्ण हुने बताए ।उसो त ओलीपक्षीय केही सांसदले पनि बिहीबार बिहानै स्थायी कमिटी सदस्य पोखरेललाई भेटेर एकताका पक्षमा पहल गर्न आग्रह गरेका थिए । उनीहरूले पार्टीमा बरु नेतृत्वको विकल्प खोज्न तर कम्युनिस्ट आन्दोलन नै तहसनहस हुने गरी विभाजनको बाटोमा नजान पोखरेललाई सुझाव दिएका थिए । हामी एकताकै पक्षमा छौं, अहिले सबै भताभुंग गर्दा कम्युनिस्ट आन्दोलनको उपलब्धि सबै गुम्न सक्छ, पोखरेललाई भेट्न गएकामध्येका सांसद नवराज सिलवालले भने, हामी मिहिन ढंगले छलफल गरेरै अघि बढ्नुपर्छ तर आन्दोलनलाई मर्न दिनु हुँदैन भन्ने हाम्रो कुरा हो । बरु विभिन्न विकल्पमा छलफल चलाऔं भनेका छौं ।दुवै पक्षका ८० जनाभन्दा बढी सांसद पार्टीको नेतृत्व परिवर्तन गर्ने तर एकताबद्ध भएर अघि बढ्नुपर्ने पक्षमा देखिएको स्रोतको भनाइ छ । तर आफ्नै नेतृत्व एकताभन्दा कांग्रेससँग सहकार्य गर्ने लाइनमा अघि बढेपछि नेतृत्व र नेताहरूका बीचमा तालमेल भइरहेको छैन । स्थायी कमिटी सदस्य जनार्दन शर्माले अहिले पार्टी एकताभन्दा पनि जनप्रतिनिधिले स्वतन्त्र रूपमा मूल्यांकन गरेर निष्पक्ष निचोड निकाल्ने बेला भएको प्रतिक्रिया दिए । सांसदहरूको तानातान हुन थालेको र खरिदबिक्रीसम्मको खेल हुन थालेको कुराले अलिकति प्रभाव पारेको हो, उनले कान्तिपुरसँग भने, मैले जनप्रतिनिधिसँग पनि छलफल गरिरहेको छु, छलफलका आधारमा दुईतीन दिनभित्रमा पार्टीलाई सुझाव दिन्छु तर एकताको कुरा शुभेच्छाका रूपमा उठे पनि संवादकै चरणमा भने अघि बढेको छैन ।एकताको माहोल बनाउन दौडधुप गरिरहेका भुसाल र शर्माबीच पनि बिहीबार साँझ छलफल चलेको थियो । भुसालले एकताका लागि दोस्रो तहका नेताहरूले नेतृत्व लिनुपर्ने बताएका थिए । उनीहरूको ब्रिफिङ सुनेका अर्का एक नेताका अनुसार जवाफमा शर्माले सुरुमा नेतृत्वका राय बुझ्नुपर्ने धारणा राखेका थिए । अध्यक्ष दाहाल र नेपाल अहिले अर्को समूहसँग एकता गरेर अघि बढ्नेभन्दा पनि कांग्रेस सभापति शेरबहादुर देउवाकै नेतृत्वमा सरकार बनाउनुपर्ने र ओलीलाई अविश्वास प्रस्ताव ल्याएर हटाउनुपर्ने पक्षमा छन् । दाहालनेपालसँगको संवाद सकारात्मक रूपमा अघि बढेपछि सभापति देउवाले आफ्नो पार्टीको पदाधिकारी बैठकमा ओलीविरुद्ध अविश्वास प्रस्ताव दर्ता गर्ने प्रस्ताव पनि गरेका थिए तर वरिष्ठ नेता रामचन्द्र पौडेलको असहमतिपछि उक्त प्रस्तावमा निर्णय भइसकेको छैन । कांग्रेसले अविश्वासको प्रस्ताव ल्याइहाल्यो भने नेकपाको दाहालनेपाल खेमा उसैलाई सहयोग गर्न अघि सरिहाल्छ, एकताको कुरा लगभग सकिन्छ । गत पुस ५ मा प्रधानमन्त्री ओलीले संसद् विघटन गरेपछि छिन्नभिन्न बनेको नेकपा बचाउनका लागि भन्दै दोस्रो पुस्ताका नेताहरूबीच बारम्बार छलफल चलेको थियो । पोखरेल, भुसाल, वर्षमान पुन, योगेश भट्टराईलगायतले धेरै पटक कुराकानी गरेका भए पनि उपाय पहिल्याउन भने सकेनन् । प्रतिनिधिसभा पुनःस्थापित भएपछि फेरि उनीहरूबीच संवाद सुरु भयो, त्यसको नेतृत्व भुसालले नै गरेका छन् । यो बीचमा उनले दुवै पक्षका सांसद, एकताको पक्षमै रहेका नेता वामदेव गौतम र पार्टीका शीर्ष नेताहरूसँग पटकपटक छलफल चलाइसकेका छन् । यही सन्दर्भमा भुसाल र स्थायी कमिटी सदस्य सुवास नेम्वाङबीच धेरै पटक भलाकुसारी भएको छ । नेम्वाङले पार्टी एकताका पक्षमा सकारात्मक पहल भए पनि त्यसको निचोड ननिस्किएको बताए । एकातिर सकारात्मक प्रयास पनि छन्, त्यसलाई भत्काउनेहरू पनि छन्, सकेसम्म एकता जोगाउनुपर्छ भनेरै हामीले छलफल गरेका हौं, नेम्वाङले भने, छलफल गर्दा यसो हुन्छ कि त्यसो हुन्छ कि भनेर विभिन्न विकल्पमा कुराकानी चलेको छ तर निचोडमा पुगेका छैनौं ।हुन त यसअघि चिनियाँ पक्षले समेत नेकपा एकीकरणका लागि पहल गरेको थियो । गत साता दुवै पक्षलाई एकै ठाउँमा राखेर संवाद गर्ने तयारीसमेत चिनियाँ पक्षको थियो । छलफलका लागि ओली पक्षबाट ईश्वर पोखरेलसहितका नेता र दाहालनेपाल पक्षबाट योगेश भट्टराईसहितका नेताहरूलाई बोलाइएको पनि थियो । तर ओलीले आफ्नो पक्षमा बहुमत सांसद रहेको आकलन गरेसँगै उक्त संवाद अघि नबढाउन नेताहरूलाई भनेपछि त्यतिखेर एकताका लागि संवाद र पहल गर्ने कुरा रोकिएको थियो तर बिहीबारदेखि यो प्रसंग फेरि उप्किएको छ ।"
चन्द समूह शान्तिपूर्ण राजनीतितिर,"प्रहरीले चन्द समूहलाई प्रतिबन्ध लगाएपछि एम१६, एलएमजी, एसएमजी, एसएलआरलगायतका शक्तिशाली हतियार बरामद गरेको थियो । वार्तामा भने चन्द समूहले आफूहरूसँग हतियार नभएको जिकिर गरेको थियो । स्रोतका अनुसार त्यसमा सरकारी पक्षले असहमति जनाएपछि केही हतियार रहे पनि त्यसलाई सुरक्षित रूपमा जिम्मेवार नेताको जिम्मामा कोठामा भण्डारण गर्न चन्द समूहले मौखिक सहमति जनाएको छ । तत्कालीन विद्रोही माओवादी लडाकु समायोजनताका अनमिनको प्रमाणीकरणमा नपरेका हतियार गोप्य सूचनाका आधारमा सुरक्षाकर्मीले विभिन्न स्थानबाट नियन्त्रणमा लिएको थियो । संविधान र कानुनले वर्जित गरेका काम चन्द समूहबाट नगर्ने भन्नेमा सहमति भयो, उहाँहरूसँग भएका हातहतियार अहिलेलाई कोठामा थन्क्याउने र अनौपचारिक रूपमै हस्तान्तरण गर्ने तर यसलाई औपचारिक रूपमा उल्लेख नगर्ने र शान्ति, स्थायित्व तथा मेलमिलापका लागि यो एउटा ब्रेक थ्रु रहेको र बाँकी समस्या बिस्तारै समाधान गर्दै जानेमा हामी दुवै पक्ष सहमत छौं, बालुवाटार स्रोतले भन्यो । गृहमन्त्री रामबहादुर थापाले डेढ वर्षअघि प्रतिनिधिसभामा बोल्दै चन्द समूहसँग जनमुक्ति सेनाका चारवटा कम्पनी रहेको सूचना आफूसँग भएको जानकारी दिएका थिए । संविधान र कानुनले वर्जित गरेकाबाहेक सबै राजनीतिक विचार र एजेन्डा जनतासम्म लैजान र शान्तिपूर्ण गतिविधि गर्न चन्द समूहको लिखित प्रतिबद्धतापछि सरकारले प्रतिबन्ध फुकुवा गरेको हो, बालुवाटार स्रोतले कान्तिपुरसँग भन्यो, प्रतिबन्धयताको अवधिमा लागेका राजनीतिक मुद्दा फिर्ता र हिरासत एवं थुनामा रहेका नेताकार्यकर्ता रिहाइमा पनि सरकारले सहमतिपत्रमा हस्ताक्षर भएबाटै काम थाल्नेछ । सर्वोच्च अदालतका पूर्वन्यायाधीश बलराम केसीले अदालतमा विचाराधीन मुद्दा राजनीतिक तहबाट सम्झौतासहमति हुँदैमा फिर्ता नहुने बताए । मुद्दा फिर्ताको निर्णयमा सहमति गर्नुअघि यसबारे अध्ययन हुनुपर्ने उनले बताए । मुद्दा फिर्ताको विषय राजनीतिक निर्णयबाट मात्रै हुँदैन, अदालतको स्वीकृति पनि चाहिन्छ । अदालतले राजनीतिक भागबन्डामिलापत्र हेर्दैन । कोर्टको पनि आफ्नै सीमितता छ, माग्दैमा हरेक मुद्दा फिर्ता गर्दा प्रश्न आउँछ, पूर्वन्यायाधीश केसीले भने, मुद्दा गइसकेपछि स्वतन्त्र न्यायालयको इज्जत राख्न पनि त मुद्दाको स्थिति के छ, मुद्दा फिर्ता नलिँदा समाजमा के असर पर्न सक्छ भनेर सरकारले हेर्नुपर्थ्यो ?प्रहरीका अनुसार चन्द समूहका सचिवालय सदस्य हेमन्तप्रकाश वली, सेतीमहाकाली ब्युरो इन्चार्ज ओमप्रकाश पुन, मध्यपश्चिम कमान्ड इन्चार्ज चन्द्रबहादुर चन्द, न्याय विभाग प्रमुख चूडामणि वली, जनसांस्कृतिक महासंघका अध्यक्ष माइला लामा, केन्द्रीय सदस्य भरत बमलगायत केन्द्रीय तहका ३ दर्जनभन्दा बढी नेता पुर्पक्षका क्रममा कारागारमै छन् । विस्फोट र आगजनीको कसुरमा सचिवालय सदस्य धर्मेन्द्र बाँस्तोला काभ्रे प्रहरीको हिरासतमा छन् । मोरङको मिक्लाजुङमा शिक्षक राजेन्द्र श्रेष्ठसहित विभिन्न स्थानमा ४ जनाको हत्या आरोपमा चन्द समूहका केन्द्रीय तहका नेताविरुद्धको मुद्दा विचाराधीन नै छ । पूर्वन्यायाधीश केसीले मुद्दा फिर्ताका नाममा अदालतको कामकारबाहीलाई कसैले पनि असर गर्न नहुने बताए । अदालतमा विचाराधीन कुनै केसको प्रमाण मिस क्यारिज अफ जस्टिस (न्यायको गर्भपात) हुन सक्ने देखियो र केस अलमलिनाले समाज अस्तव्यस्त हुने अवस्था आयो भने त्यसलाई फिर्ता गर्न अदालतले अनुमति दिन्छ, केसीले भने, तर पहिले नै राजनीतिक सहमति गरेर अदालतमा मुद्दा फिर्ताका लागि जानु उचित होइन । महान्यायाधिवक्तामार्फत यसको अध्ययन गरेर र फिर्ता लिन मिल्ने हो भन्ने अदालतले देखे अनि मात्रै राजनीतिक रूपमा सहमति र सम्झौता गर्नुपर्थ्यो । उनले मुद्दा फिर्ता लिने प्रवृत्ति बढेको उल्लेख गर्दै मुद्दा फिर्तालाई चाहिँ अपवादका रूपमा लिएर अघि बढ्न सरकारलाई सुझाव दिए ।सरकारी वार्ता टोलीका संयोजक गृहमन्त्री थापा र चन्द समूहका वार्ता टोली संयोजक विश्वकर्माले जारी गरेको संयुक्त प्रेस विज्ञप्तिमा नेपाल कम्युनिस्ट पार्टीले आफ्ना सम्पूर्ण राजनीतिक विषयको समाधान संवादका माध्यमबाट गर्ने, आफ्ना सम्पूर्ण राजनीतिक क्रियाकलाप शान्तिपूर्ण रूपमा सञ्चालन गर्ने र नेपाल सरकारका तर्फबाट लगाइएको नेपाल कम्युनिस्ट पार्टीमाथिको प्रतिबन्ध हटाउने, सम्पूर्ण बन्दीको रिहाइ र मुद्दा खारेजीलगायत विषयहरू रहेका छन् भनिएको छ । सहमतिको विस्तृत विवरण शुक्रबार २ बजे विशेष समारोहबीच सार्वजनिक गरिने विज्ञप्तिमा उल्लेख छ ।"
आर्थिक वृद्धि चौथो पटक ऋणात्मक,"अर्थतन्त्रमा संरचनात्मक परिवर्तन भइरहेको हुन्छ । आर्थिक गतिविधि गर्ने कुनै क्षेत्र हटेर जान्छन्, कुनै क्षेत्र थपिनेछन्, उनले भने, आधार वर्ष परिवर्तनले वास्तविक तथ्यांक ल्याउन मद्दत गर्छ । विभागले जीडीपी मापन गर्न लिइने तथ्यांकको वर्ष परिवर्तन गरेको यो पाँचौं पटक हो । सुरुमा सन् १९६४६५ का तथ्यांकहरूका आधारमा मापन गर्ने गरिएको थियो । त्यसपछि क्रमशः सन् १९७४७५, १९८४८५, १०९४९५ र २००००१ वर्षहरूको तथ्यांकका आधारमा अर्थतन्त्रसँग सम्बद्ध आँकडा पहिल्याउने काम गरिएको थियो । अब २०१०११ का तथ्यांक प्रयोग गरिनेछ । सामान्यतया हामीले १०१० वर्षमा आधार वर्ष परिवर्तन गर्ने गरेका छौं, रेग्मीले भने, हाम्रा धेरै सर्वेक्षण तथा गणना अंग्रेजी वर्षको ० वर्ष अर्थात् दशकमा हुने गरेकाले त्यसैसँग मिलाएका हौं । तथ्यांकको आधार वर्ष परिवर्तन हुँदा मुलुकको अर्थतन्त्रको आकार बढेको विभागले बताएको छ । पुरानो तथ्यांकका आधारमा गत आर्थिक वर्षमा अर्थतन्त्रको आकार ३७ खर्ब ६७ अर्ब रुपैयाँको अनुमान गरिएको थियो । आधार वर्ष परिवर्तन गरेपछि त्यो बढेर वर्तमान मूल्यमा ३९ खर्ब ४३ अर्ब रुपैयाँ पुगेको छ । पहिलेको विधिमा मापन गर्दा कतिपय आर्थिक गतिविधि छुटेका थिए, अहिले नयाँ तथ्यांकहरूले त्यसलाई समेटे, विभागका निर्देशक भण्डारी भन्छन्, त्यसकारण अर्थतन्त्रको आकार बढेको हो । यससँगै प्रतिव्यक्ति आयमा पनि वृद्धि भएको छ । यसअघि १०८५ अमेरिकी डलर प्रतिव्यक्ति आय रहेको अनुमान थियो । आधार वर्ष परिवर्तनपछिको तथ्यांकअनुसार प्रतिव्यक्ति आय ११३४ अमेरिकी डलर पुगेको छ । यसले मुलुकको स्तरोन्नतिलाई समेत सघाउ पुग्ने अनुमान छ । नेपालले अतिकम विकसित मुलुकको सूचीबाट विकासशील हुने प्रक्रिया सुरु गरिसकेको छ । स्तरोन्नतिका लागि प्रतिव्यक्ति आयबाहेकका अन्य सूचक पूरा भइसकेका छन् ।गत वर्ष कोरोनाले अर्थतन्त्रमा निकै असर गरे पनि अब अर्थतन्त्र भी सेपमा रिकभर हुने देखिएको छ । विभागले बिहीबार सार्वजनिक गरेको तथ्यांकअनुसार गत आर्थिक वर्षको पहिलो तीन महिना (साउन, भदौ र असोज) सम्म २७ प्रतिशतको आर्थिक वृद्धि थियो । दोस्रो तीन महिना (कात्तिक, मंसिर र पुस) मा ४४ प्रतिशतले आर्थिक वृद्धि भयो । तेस्रो तीन महिना (माघ, फागुन र चैत) मा १३ प्रतिशतको आर्थिक वृद्धि थियो तर अन्तिम तीन महिना (वैशाख, जेठ र असारमा) १५४ प्रतिशतले आर्थिक वृद्धि ऋणात्मक भएको थियो । यो समयमा कोभिड१९ को प्रभाव अत्यधिक थियो । जसले गर्दा गत आर्थिक वर्षको अन्तिम क्वार्टरमा अर्थतन्त्र ऋणात्मकमा गयो । चालु आर्थिक वर्षको पहिलो तीन महिनामा पनि अर्थतन्त्र ४६ प्रतिशतले ऋणात्मक रहेको विभागले जनाएको छ । ऋणात्मक भए पनि अब माथि उक्लने क्रममा छ । गत वर्षको अन्तिमतिर आर्थिक वृद्धिको ग्राफ तल झर्यो, फेरि माथि उक्लिएर अंग्रेजीको भी शब्द जस्तो हुँदै छ । त्यसकारण भी सेपमा सुधार हुन्छ भनिएको हो, विभागका निर्देशक भण्डारीले भने, अब अर्थतन्त्रमा आशा जगाएको छ । वृद्धि बढ्ने क्रममा जानेछ ।"
दुई 'अतिवाद को विसर्जन,"(काठमाडौं)  २०७२ सालमा नयाँ संविधान जारी भएपछि मूलधारका राजनीतिक शक्तिहरू त्यही संविधानको वरिपरि गोलबद्ध भए । उनीहरू संविधानको स्वामित्व लिँदै संसदीय राजनीतिको बाटोमा हिँड्न थाले । तर यही समयमा संविधानलाई नै चुनौती दिँदै दुइटा राजनीतिक प्रवृत्ति झांगिए एउटा उग्रवामपन्थी र अर्को विखण्डनवादी । संविधानले पक्रेको संसदीय राजनीतिको बाटो नै बदल्नुपर्ने भन्दै त्यसका लागि हिंसात्मक विद्रोहसम्म गर्ने योजनासहित उग्रवामपन्थी प्रवृत्तिको नेतृत्व नेत्रविक्रम चन्दले गरेका थिए । उता मधेसलाई छुट्टै देश बनाउने योजनासहित विखण्डनवादी प्रवृत्तिको नेतृत्व सीके राउतले गरेका थिए । दुवैले संविधानलाई चुनौती दिँदै गतिविधि अघि बढाउन थालेपछि राज्य पक्ष र मूलधारका राजनीतिक शक्तिहरूलाई टाउको दुखाइ भएको थियो । संविधान निर्माणको साढे ५ वर्षभित्रै यी दुवै अतिवादी प्रवृत्ति ले तत्कालका लागि सुरक्षित अवतरण गरेका छन् ।राउत २०७५ फागुन २४ मै मधेसलाई छुट्टै देश बनाउने योजना त्यागेर मूलधारमा आइसकेका थिए । शुक्रबारबाट नेत्रविक्रम चन्दको समूह पनि शान्तिपूर्ण राजनीतिको बाटोमा आउँदै छ । तीन चरणमा भएको वार्ता बिहीबार सफल भएपछि चन्द समूहले हिंसात्मक गतिविधि त्याग्ने प्रतिबद्धता जनाएको छ र सरकारले यो समूहमाथि दुई वर्षदेखि लगाएको प्रतिबन्ध पनि फुकुवा गरेको छ । काठमाडौंको राष्ट्रिय सभागृहमा शुक्रबार हुने औपचारिक समारोहमा प्रधानमन्त्री केपी शर्मा ओली र चन्द समूहका महासचिव नेत्रविक्रम चन्दले संयुक्त सम्बोधन गर्दै छन् । त्यहाँ उनीहरूले राजनीतिक सहमतिका थप विषय स्पष्ट पार्नेछन् । ठीक दुई वर्षअघि राउतलाई पनि प्रधानमन्त्री ओलीले यसैगरी राष्ट्रिय सभागृहको मञ्च सेयर गर्दै मूलधारको राजनीतिमा आएकामा स्वागत गरेका थिए । तीन वर्षको कार्यकालमा अनेक राजनीतिक कमजोरी गरे पनि राज्यलाई चुनौती दिँदै हुर्किइरहेका यी दुवै प्रवृत्तिलाई मूलधारमा ल्याउने जस ओली नेतृत्वको सरकारलाई मिलेको छ । यसलाई सरकारले आफ्नो निकै ठूलो उपलब्धि मानेको छ । नेपालको शान्तिपूर्ण राजनीतिका सन्दर्भमा यो अत्यन्तै महत्त्वपूर्ण उपलब्धि हो, यसले मुलुकका कुनै पनि समस्या शान्तिपूर्ण, संवैधानिक र लोकतान्त्रिक बाटोबाटै समाधान गर्न सकिन्छ भन्ने मानक स्थापित भएको छ, नेकपा ओली समूहका महासचिवसमेत रहेका अर्थमन्त्री विष्णु पौडेलले कान्तिपुरसँग भने, तर यति महत्त्वपूर्ण उपलब्धिलाई पनि नदेख्ने, अन्यथा टिप्पणी गर्ने काम भइरहेको छ । योचाहिँ बुझिनसक्नु छ । सरकारी पक्षले यसलाई आफ्नो महत्त्वपूर्ण उपलब्धि ठाने पनि यी समूहहरूले आफ्नो बाटो मोड्नु र सरकारले उनीहरूलाई सहजीकरण गर्नुका पछाडि केही कारण छन् । हिंसात्मक द्वन्द्वलाई नजिकबाट नियालेका मानवअधिकार आयोगका पूर्वसदस्य गौरी प्रधानका अनुसार कुनै पनि हिंसात्मक बाटो भरपर्दो राजनीतिक आधार नभएकाले यस्ता प्रवृत्ति बोकेका शक्तिहरू शान्तिपूर्ण बाटोमा आउन बाध्य भएका हुन् । कुनै बेला नेपालमा सयभन्दा बढी सशस्त्र समूह थिए । अहिले ती छैनन् । वार्ता र शान्तिपूर्ण बाटोबाटै राजनीतिक रूपान्तरण हुन सक्छ भन्ने विश्वास पलाएको देखिन्छ, उनले भने । राजनीतिक माग र एजेन्डा बोकेर हिँडेका राजनीतिक शक्तिहरूको मुख्य बल भनेको जनताको समर्थन हो । ती एजेन्डालाई जनताले समर्थन गरेनन् भने उनीहरूको शक्ति क्षीण हुँदै जान्छ । चन्द समूह र राउतका हकमा त्यस्तै स्थिति आइपरेको हुन सक्ने विश्लेषक तुलानारायण साहको बुझाइ छ । क्षति बढी हुन्छ कि भन्ने विश्लेषण भएको हुन सक्छ, जनसमर्थन नपाएको पनि हुन सक्छ, उनले भने, यो अवस्थामा राज्यले आफ्नो नेगोसिएसन स्किल राम्रो देखाएको हुन सक्छ । यी शक्तिहरू मूलधारमा आउनु सकारात्मक भए पनि यसलाई मात्र आधार मानेर सरकारले निकै ठूलो उपलब्धि हासिल गरेको भन्न नसकिने उनले बताए । यो सरकारका अन्य धेरै कार्यभार थिए, ती कार्यभार पूरा गर्न चुकेको छ । केही घटना विशेषबाट मात्र हेरेर यसको समग्र पक्षलाई बिर्सन मिल्दैन, उनले भने । राउत नेतृत्वको जनमत पार्टीका स्थायी समिति सदस्य चन्दन सिंह जनतासमक्ष भिजेर नै आफ्नो राजनीतिक एजेन्डा स्थापित गर्न आफूहरू मूलधारको राजनीतिमा आएको बताउँछन् । हामी त शान्तिपूर्ण राजनीति गर्ने शक्ति हौं, त्यसैले जनताको विश्वास लिएर सरकारसँग सम्झौता गरेर अघि बढेका हौं, उनले भने । आन्दोलनले नयाँ उचाइ लिन नसक्नुका साथै सरकारी पक्षबाट निसानामा पर्न थालेपछि राउत समूह मूलधारमा आएको थियो । चन्द समूह पनि अहिले सरकारसँगको वार्तामा आउनुमा त्यस्तै कारण देखिएका छन् । हुन त चन्द समूहले २०५२ सालमा तत्कालीन माओवादीले जस्तो सशस्त्र जनयुद्ध भनेको छैन । एकीकृत जनक्रान्ति गर्ने भनेको छ । एकीकृत जनक्रान्तिको माध्यमबाट वैज्ञानिक समाजवादमा पुग्ने उसको लक्ष्य छ । यो लक्ष्यमा पुग्न उसले सहरी विद्रोह गर्ने भन्यो । विकृतिविसंगतिविरुद्ध जनताले आफैं विद्रोह र प्रतिवाद गर्छन् भन्दै उसले अप्रत्यक्ष रूपमा हिंसात्मक बाटो पक्रिएको थियो । जसलाई नियन्त्रण गर्न सरकारले २०७५ फागुन २८ मा चन्द समूहको गतिविधिमा प्रतिबन्ध लगायो । त्यसपछि चन्द समूहका नेताकार्यकर्ता भूमिगत भए । यही अवधिमा चन्द समूहले व्यक्ति हत्याका केही घटना घटाएपछि सरकारले उनीहरूविरुद्धको निसाना तीव्र बनायो । राज्य पक्षलाई झुकाउन सक्ने गरी आन्दोलन बढाउन चन्द समूहले सकिरहेको थिएन । त्यसैले कुनै न कुनै रूपमा खुला राजनीतिमा आउने बाटो उसले हेरिरहेको थियो । यता ओली नेतृत्वको सरकार पनि अन्य राजनीतिक असफलताका कारण आलोचित बनिरहेका बेला आफूले केही उपलब्धिमूलक काम गरेको देखाउने बाटो खोजिरहेको थियो । यस्तै स्वार्थ मिल्दा अहिले सरकार र चन्द समूहबीच सहमति हुने स्थिति बनेको हो । चन्द समूहका गतिविधिलाई नजिकबाट बुझ्ने पूर्वसभासदसमेत रहेका वरिष्ठ अधिवक्ता एकराज भण्डारी भन्छन्, ओलीजी अहिले कमजोर भएकाले देखाउनका लागि यो गरेको हो कि भन्ने पनि छ । चन्द समूहले कहिल्यै हिंसात्मक र विगतको जस्तो जनयुद्ध भनेको थिएन, उसले शान्तिपूर्ण राजनीतिबाट अघि बढ्ने कुरा गरेको थियो । सरकारले प्रतिबन्ध लगाएर स्थिति बिग्रेको थियो । उनका अनुसार बिहीबारको सहमतिले अब राजनीतिक एजेन्डामा वार्ता र बहस गर्ने ढोका खुलेको छ । चन्द समूहसँग रणनीतिक मोर्चाबन्दी गरेको वैज्ञानिक समाजवादी पार्टीका संयोजक विश्वभक्त दुलाल (आहुति) ले सरकारले आफूले भोगिरहेको अपजसबाट पार पाउन पनि अहिले सहमति गरेको हुन सक्ने बताए । यो सरकारसँग अहिले कुनै राजनीतिक हैसियत छैन तर पनि आफूमाथि आएका अपजसलाई ढाकछोप गर्न र आफ्ना प्रतिद्वन्द्वीलाई रणनीतिक रूपमा ठेगान लगाउन सकिन्छ भन्ने मनसायबाट पनि अहिले सहमति गरेको हुन सक्छ, उनले भने । कतिपयले अहिले चन्द समूहले गरेको सहमति भविष्यमा ओली समूहसँगको पार्टी एकताको लक्ष्यमा आधारित रहेको पनि टिप्पणी गर्न थालेका छन् । तर अहिलेको संसदीय व्यवस्थाविरुद्ध उभिँदै वैज्ञानिक समाजवाद स्थापनाको लक्ष्यबाट चन्द समूह अन्यत्र जाने सम्भावना उनले देखेका छैनन् । नेकपा ओली समूहका महासचिव पौडेलले पनि चन्द समूहसँग अहिले नै पार्टी एकताको कोणबाट छलफल नभएको जानकारी दिए । तत्काल एकता नभए पनि राजनीतिक प्रतिस्पर्धाको बाटोमा चन्द समूह आएकाले कुनै दिन त्यो अवस्था बन्न सक्ने उनले बताए । चन्दको राजनीतिक उतारचढाव सरकारसँगको तीनबुँदे सहमति भएपछि करिब दुई वर्षदेखि भूमिगत रहेका महासचिव नेत्रविक्रम चन्द शुक्रबार प्रधानमन्त्री केपी शर्मा ओलीसँगै राष्ट्रिय सभागृहमा देखा पर्दै छन् । तत्कालीन माओवादीको जनयुद्धमा महत्त्वपूर्ण भूमिका निर्वाह गरेका चन्दको पार्टी राजनीति उतारचढावपूर्ण छ । जनयुद्धकाल मा तत्कालीन पुष्पकमल दाहालको निकट भएर काम गरेका उनी समय क्रममा दाहालसँग छुट्टिएर मोहन वैद्य हुँदै आफैं आन्दोलनको नेतृत्व गर्ने दिशामा अघि बढे । यही क्रममा २०७१ सालमा छुट्टै पार्टी बनाएर अघि बढेका चन्द संसदीय राजनीतिक व्यवस्थाबाट मुलुकमा कुनै राजनीतिक परिवर्तन नहुने ठान्छन् । त्यसैले उनले वैज्ञानिक समाजवादको लक्ष्य राख्दै आन्दोलन गरिरहेका छन् । जुन आन्दोलनलाई अब कुन दिशामा अघि बढाउँछन् भन्ने विषयमा उनले शुक्रबार राष्ट्रिय सभागृहबाट धारणा सार्वजनिक गर्दै छन् । तत्कालीन माओवादीले सशस्त्र द्वन्द्व सुरु गर्दाकै समयबाट आन्दोलनमा होमिएका उनी २०५५ सालमा भएको माओवादीको चौथो विस्तारित बैठकबाट केन्द्रीय सदस्य हुँदै पछि एकीकृत पार्टीको सचिवसम्म भएका थिए । सशस्त्र द्वन्द्वका बेला उनले प्रहरीबाट हतियारसमेत लुटेपछि पार्टीभित्र उनको चर्चा चुलिएको थियो । उनको कार्यशैलीबाट प्रभावित भएपछि अध्यक्ष दाहालले निकट बनाएका थिए । तर खरो र हक्की स्वभावका चन्दले पार्टी नेतृत्वका गतिविधिमाथि प्रश्न गर्न थाले । चन्द र दाहालको सम्बन्ध बिग्रँदै गयो । दाहालले वर्षमान पुनलगायतका अन्य नेतालाई च्याप्न थाले । शान्ति प्रक्रियामा आएपछि दाहाल र चन्दबीच मनमुटाव झन् बढ्यो । विस्तृत शान्ति सम्झौतामा हस्ताक्षर गर्ने र जनयुद्ध रोक्ने विषयमा समेत चन्दले दाहालसँग आन्तरिक रूपमा असहमति राखेका थिए । त्यसैले तत्कालीन अध्यक्ष दाहाल र नेता बाबुराम भट्टराईसँग चन्द टाढिँदै गए । २०६४ सालमा भएको बालाजु विस्तारित बैठकमा चन्दले नेता मोहन वैद्यलगायतसँग मिलेर दाहालको विरोध गरे । उनले तत्कालीन सरकारमा पार्टीको सहभागिताको आलोचना गरे ।माओवादी शान्ति प्रक्रियामा आएपछि पार्टीका धेरै नेताले राजनीतिक लाभको पद लिए । सांसद, मन्त्री बने । तर चन्द कहिल्यै लाभको पदमा गएनन् । पदीय दौडधुपमा पनि लागेनन् । २०६५ मा भक्तपुरको खरिपाटी र पालुङटार विस्तारित बैठकमा पनि चन्दले फरक मत राखे । यही सिलसिलाबाट गुज्रिँदै चन्दसहितका नेताहरू २०६९ सालमा मोहन वैद्यको नेतृत्वमा पार्टी फुटाएर हिँडे । समयक्रममा वैद्यसँग पनि चन्दको कुरा मिलेन । रामबहादुर थापा दाहाल समूहमा फर्किए । चन्दले २०७१ सालमा आफ्नै नेतृत्वमा नयाँ पार्टी गठन गरेर हिंसात्मक राजनीतिको बाटो पक्रे । जुन बाटोले गति नलिएपछि उनी शान्तिपूर्ण बाटोबाट आफ्नो राजनीतिक गतिविधि अघि बढाउन शुक्रबार खुला हुँदै छन् ।"
शान्तिको आशा पलायो,"(कालीकोट)  नेत्रविक्रम चन्द समूह र सरकारबीच भएको तीनबुँदे सहमतिपछि कालीकोटवासी खुसी भएका छन् । १० वर्षे द्वन्द्वका क्रममा कालीकोटका मात्रै करिब ६ सय बासिन्दाले ज्यान गुमाएका थिए । पुनः चन्द समूहले हिंसात्मक गतिविधि सञ्चालन गर्न थालेपछि कालीकोटवासी त्रसित बनेका थिए ।चन्द समूहको प्रभाव क्षेत्र मानिने कालीकोटमा स्थानीय तहका जनप्रतिनिधि बढी सकसमा थिए । चन्द समूहले राजीनामा माग्ने, आवतजावतमा अवरोध गर्ने, अनियमितता गरेको भन्दै दुर्व्यवहार गर्ने, कार्यालयमा आगजनी गर्नेजस्ता क्रियाकलाप बढाएपछि उनीहरू त्रासमा थिए । अब शान्तिको आशा पलाएको नरहरिनाथ गाउँपालिका अध्यक्ष धीरबहादुर विष्टले बताए । जनतामा ठूलो डरत्रास थियो, उनले भने, अब त्यसको अन्त्य भएको छ । कालीकोट चन्द समूहका प्रवक्ता खड्गबहादुर विश्वकर्माको गृृहजिल्ला हो । सरकारसँग वार्तामार्फत शान्तिपूर्ण बाटोमा आउने प्रतिबद्धताले दिगो शान्तिको चाहना पूरा हुने नागरिक समाजका अगुवा दमनराज बमले बताए । अशान्तिबाट मुक्ति पाइने भयो, बार एसोसिएसनका जिल्ला अध्यक्ष बमले भने, अब गाउँमा हुने विभिन्न डरत्रासको पनि अन्त्य भएको छ ।२०७४ को स्थानीय चुनावमा चन्द समूह र प्रहरीबीच झडप हुँदा राप्रपाबाट वडाध्यक्षका उम्मेदवार गोर्ख बटालाले ज्यान गुमाएका थिए । उनकी पत्नी मनसराले देशमा दिगो शान्ति आउनुपर्ने बताइन् । गत फागुन ३ मा चन्द समूहको जनपरिषद्ले कालीकोटका सबै स्थानीय तहका प्रमुख, उपप्रमुख, अध्यक्ष, उपाध्यक्ष, वडाध्यक्ष र सदस्यलाई छुट्टाछुट्टै पत्र बुझाएर राजीनामा मागेको थियो । अब त्यस्ता त्रासबाट छुटकारा पाइने खाँडाचक्र नगरपालिकाकी उपमेयर विजया विष्टले बताइन् । सरकारको अवस्था जेजस्तो भए पनि विद्रोह गरेर राज्यविरुद्ध गतिविधिमा संलग्न समूहलाई शान्तिको बाटोमा ल्याउनु सकारात्मक भएको उनको भनाइ छ ।सशस्त्र द्वन्द्वमा माओवादीको आधार इलाकाका रूपमा चिनिएको कालीकोटमा पुनः चन्द समूहले संगठन विस्तारलाई तीव्रता दिएको थियो । जनक्रान्ति मा होमिए पनि अहिलेकै व्यवस्थामा जनताका समस्या समाधान हुने वातावरण बनेको चन्द समूहका जिल्ला इन्चार्ज मनिलाल ऐडीले बताए । जनतालाई संगठित गर्दै अनियमितताविरुद्ध खबरदारी गर्ने अभियान भने जारी नै छ, उनले भने, पार्टीका थप गतिविधिबारे केन्द्रले पनि निर्णय गर्ला ।चन्द समूहले कालीकोटमा आफ्नै पहलमा सडक निर्माण सुरु गरेको थियो भने स्थानीय तहले गर्ने विकास निर्माणमा पनि अनियमितता भएको भन्दै खबरदारी गर्दै आएको थियो । चन्द समूहले दुई वर्षअघि फागुन १ मा खुलालुदेखि माल्कोट हुँदै रुप्सासम्मको सडक निर्माण सुरु गरेको थियो । जिल्लामा पूर्वमाओवादीका धेरैजसो पुराना नेता चन्द समूहतिर लागेका छन् । २०६४ सालमा निर्वाचित दुवै सांसद खड्कबहादुर विश्वकर्मा र धीरेन्द्र उपाध्यायसहित भरत बम, एटम बीसी, कर्णबहादुर भण्डारी, मनिलाल ऐडीलगायत नेता चन्द समूहमा छन् ।"
कांग्रेसले लिन सकेन निर्णय,"(काठमाडौं)  प्रधानमन्त्री केपी शर्मा ओलीको विकल्पमा कांग्रेस सभापति शेरबहादुर देउवालाई नेकपाका दुवै समूहले प्रधानमन्त्रीमा अघि सार्न चाहे पनि कांग्रेस आफैं भने निर्णयमा पुग्न सकेको छैन । निर्णयमा पुग्न नसक्नुका पछि नेकपाको विवादले कस्तो मोड लिन्छ भन्ने निर्क्योल नहुनु मुख्य कारण रहेको कांग्रेस नेताहरू बताउँछन् । एउटा समूहलाई साथ दिँदा अर्को समूह पछि हटेर एकतामा जोडिए कांग्रेस बुमर्याङ मा पर्ने भन्दै अहिल्यै औपचारिक निर्णय लिन उपयुक्त नहुने अधिकांश नेताहरूको मत छ । देउवाले बिहीबार आफ्नै निवास बूढानीलकण्ठमा बोलाएको पदाधिकारी र पूर्वपदाधिकारीको बैठकमा धेरैजसो नेताले तत्काल निर्णय लिँदा नेकपालाई एकतामा बल पुग्न सक्ने विश्लेषणसमेत गरेका थिए । सभापति देउवाले नेकपाका ओली र दाहालनेपाल दुवै समूहबाट प्रधानमन्त्रीको प्रस्ताव आएको जानकारी गराएका थिए । मैले दुवै पक्षलाई आश्वासन दिएको छु, उनको भनाइ उद्धृत गर्दै स्रोतले भन्यो, कोसँग गठबन्धनमा जाँदा पार्टीलाई बढी लाभ हुन्छ, त्यहीसँग मिल्नुपर्छ । देउवाले केही दिनयता आफूनिकट नेताहरूसँग सम्भावित राजनीतिक दृश्य र भावी सत्ता समीकरणका विषयमा आन्तरिक छलफलसमेत गर्दै आएका छन् । उनले बिहान पनि आफूनिकट केही नेताहरूसँग अनौपचारिक छलफल गरेका थिए । प्रधानमन्त्री बन्न आफू पछि नहटेको सार्वजनिक सन्देश दिएका देउवाले नेकपा वैधानिक रूपमा विभाजन हुन्छ कि हुन्न भन्ने मुख्य चासो राख्दै आएका छन् । नेकपा विभाजन नहुँदै कांग्रेसले निर्णय लिँदा परिणाम उल्टो आउन सक्ने भय उनमा देखिन्छ । अनौपचारिक संवादका क्रममा आफूनिकट नेताहरूसँग देउवाले अदालत र निर्वाचन आयोगको निर्णय पर्खनुपर्ने बताउने गरेका छन् । पदाधिकारी बैठकमा पनि देउवाले संसदीय प्रक्रिया सुरु भएपछि नेकपाको प्राविधिक पक्ष कसरी अघि बढ्छ, त्यसलाई समेत हेर्नुपर्ने बताएका थिए । नेकपा नामको विवादसम्बन्धी मुद्दा अदालतमा विचाराधीन छ । अर्को साता उक्त मुद्दामाथि अदालतले निर्णय सुनाउन सक्ने भएकाले त्यतिन्जेल पर्खनुपर्ने तर्क देउवा र उनीनिकट नेताहरूको छ । नेकपाको दाहालनेपाल वा ओली समूहमध्ये कसले पार्टीको आधिकारिकता पाउने भन्ने विषयसमेत कांग्रेसको विशेष चासोमा पर्दै आएको छ । नेकपाको दाहालनेपाल पक्षले निर्वाचन आयोगलाई चाँडो निर्णय गर्न दबाब दिइरहेको छ । आधिकारिकता पाउने पक्षमा सांसदको संख्या थपिन सक्ने भएकाले कांग्रेसबाहेकको सरकार बन्न सक्ने स्थिति पनि आउने विश्लेषण कांग्रेस नेताहरूको छ ।पदाधिकारी बैठकमा वरिष्ठ नेता रामचन्द्र पौडेलले दाहालनेपाल पक्षसँगै मिलेर अविश्वासको प्रस्ताव दर्ता गराउनुपर्नेमा जोड दिएका थिए । पूर्वमहामन्त्री कृष्णप्रसाद सिटौलाको मत पनि त्यस्तै थियो । प्रतिनिधिसभा विघटन गरेर संविधान र व्यवस्थालाई जोखिममा धकेल्ने ओलीसँग गठबन्धन गर्न नहुने पक्षमा संस्थापनइतर पक्ष एक भएको छ । देउवानिकट प्रमुख सचेतक बालकृष्ण खाँणले समेत ओलीसँगको गठबन्धनमा जान नैतिक रूपमा नमिल्ने बताउँदै आएका छन् । दाहालनेपाल पक्षसँग मिलेर अविश्वास प्रस्ताव लैजानुपर्ने बताएका पौडेल र सिटौलाले पार्टी भने प्रतिपक्षमै बस्नुपर्नेमा जोड दिएका छन् । कांग्रेस सरकारमा जाँदा वा नेतृत्व लिँदा निर्वाचनसम्ममा नेकपा मिल्ने तर्क उनीहरूको थियो । सहमहामन्त्री प्रकाशरण महतले पार्टीले नेतृत्व पाउँदा मात्रै सरकारमा जाने बताए । कांग्रेसले नेतृत्व पाउने अवस्था भएन भने कांग्रेस विपक्षमै बस्छ, सरकारमा जाँदैन, उनले भने ।दाहालनेपाल पक्षसँग अविश्वासको प्रस्ताव राखेर अघि बढ्दा ओलीले स्टेपडाउन गर्न सक्ने भय देउवामा देखिन्छ । ओलीले स्टेप डाउन गरेमा पार्टी मिल्न सक्ने उनको बुझाइ छ । त्यसैले ओलीसँगको गठबन्धनलाई समेत निषेध गर्न नहुने उनले बताउँदै आएका छन् । बैठकमा सहभागी नेता रामशरण महतले नेकपाको वस्तुस्थिति हेरेर केही दिनपछि मात्रै निर्णय लिनुपर्छ भन्नेमा पार्टी रहेको बताए । संसद्मा प्रक्रिया कसरी अघि बढ्छ, त्यसलाई हेरेर कांग्रेसले सहमतिकै आधारमा निर्णय गर्छ, उनले भने, नेकपाको मुख्य झगडा आन्तरिक शक्ति संघर्षको हो । ओली र दाहालनेपालको झगडा हो । वैधानिक रूपमा विभाजन हुन्छ कि हुन्न, अझै भन्न सकिने स्थिति छैन ।महतका अनुसार दाहालनेपालले ओलीको विकल्प संसद्बाट नखोज्दा आशंका बढेको छ । संविधानको धारा ७६(१) अनुसार बहुमत प्राप्त दलको संसदीय दलको नेतालाई प्रधानमन्त्री बनाउने व्यवस्था छ । ओली नेतृत्वको सरकार अहिले यही हैसियतमा छ । संसदीय दलको नेता हटाइदिएमा ओली सरकारबाट स्वतः च्युत हुन्छन् । दाहालनेपाल पक्षलाई संसद्मा अविश्वासको प्रस्ताव ल्याउन पनि जरुरी छैन, दलको नेता हटाइदिए पुग्छ, उनले थपे, ओलीले पनि आफ्नो नेतृत्वको सरकारलाई निरन्तरता दिन खोजेको हो भने विश्वासको मत राख्न सक्छन् । नेकपाका दुवै समूहले कस्तो बाटो रोज्छन्, त्यसका आधारमा हामी निर्णय गर्छौं । तत्काल कांग्रेससमेतको सहभागितामा अविश्वास प्रस्ताव आउने मैले देखेको छैन । दुवै पक्षबाट प्रधानमन्त्रीको अफर आएपछि भने देउवाले दाहालनेपाल र ओली दुवै पक्षसँग संवाद बढाइरहेका छन् । जसलाई नेता एनपी सावदले स्विकारे । तत्काल अविश्वासको प्रस्ताव ल्याउनेबारेमा भने पार्टी तयार भइनसकेको उनले बताए । अविश्वासको प्रस्ताव लैजाने कुरा मेरो जानकारीमा छैन, उनले भने, यो बजार हल्ला मात्रै हो । उनका अनुसार नेकपाको विवादले कस्तो मोड लिन्छ, त्यसका आधारमा कांग्रेसले निर्णय लिने देखिन्छ । विभाजित नभएमा ओलीको विकल्प नेकपाभित्रैबाट हुन्छ, त्यतिबेला कांग्रेसको आवश्यकतै पर्दैन, उनले भने, वैधानिक रूपमा विभाजित भयो भने मात्रै कांग्रेसले सरकारको नेतृत्व लिने कुरा आउँछ । सरकारको नेतृत्व नपाउने भयो भने त सरकारमा पनि जान हुन्न ।"
'सत्तामा रमाए कांग्रेसलाई घाटा,"पूर्वी नवलपरासी (कास) कांग्रेस वरिष्ठ नेता रामचन्द्र पौडेलले दुईचार महिनाका लागि सत्तामा रमाउँदा आफ्नो पार्टीलाई घाटा हुने बताएका छन् । कांग्रेस पूर्वी नवलपरासीले बिहीबार कावासोतीमा गरेको कार्यकर्ता भेटघाटमा उनले कांग्रेसलाई प्रतिपक्षमा रहने जनादेश भएकाले अहिले सत्तामा जान नहुने धारणा राखे । अर्को निर्वाचनलाई ध्यान दिएर सोच्नुपर्छ, उनले भने, मिलिजुली सरकारमा गएर जनताको पक्षमा कति परिणाममुखी काम गर्न सकिन्छ भनेर सोच्ने बेला हो ।अहिलेको सरकारले कर्मचारीतन्त्र एकलौटी बनाएका आरोप लगाउँदै उनले यस्तो बेला सरकारमा गएर जनताको पक्षमा परिणाम दिन नसकिने तर्क राखे । जालझेल र सस्ता नारा दिएर कम्युनिस्टले निर्वाचन जितेपछि जनता बिर्से, उनले भने, कम्युनिस्ट बिग्रिएर कांग्रेस बलियो हुन्छ भन्ने केही साथीको चिन्तन गलत हो । संसद् बलियो र सरकार जनताको पक्षमा बनाउने विधि बसाल्न कांग्रेस लागिरहनुपर्छ । नेकपा फुट्दा पनि कांग्रेस तेस्रो दल नै हुने भएकाले सत्तालाई जनताको पक्षमा उपयोग गर्न सकिनेनसकिनेबारे गम्भीर भएर सोच्नुपर्ने चर्चा गरे ।"
देउवाको अभिव्यक्तिप्रति कानुनविद्को आपत्ति,"काठमाडौं (कास) कांग्रेस सभापति शेरबहादुर देउवाले पूर्वमन्त्री एवं सांसद मोहम्मद आफताब आलमलाई छुटाउन प्रयास गरिरहेको भनेकामा कानुनविद्हरूले आपत्ति जनाएका छन् । अदालतमा विचाराधीन मुद्दामा देउवाले यस्तो अभिव्यक्ति दिन नमिल्ने उनीहरूको धारणा छ । देउवाले प्रतिनिधिसभा विघटनका सन्दर्भमा भने अदालतमा विचाराधीन मुद्दामा बोल्न नहुने भन्दै पार्टीलाई अनिर्णयमा राखेका थिए । बम विस्फोटका घाइतेलाई इँटाभट्टामा पोलेर हत्या गरेको आरोपमा आलम नख्खु जेलमा छन् । उनको गृहजिल्लामा बुधबार आयोजित कार्यक्रममा देउवाले आलमलाई छुटाउन प्रयास गरिरहेको अभिव्यक्ति दिएका थिए । कानुनविद् चन्द्रकान्त ज्ञवालीले अदालतमा विचाराधीन मुद्दामा यस्तो अभिव्यक्ति आपत्तिजनक हुने बताए । गम्भीर व्यक्ति हत्याका आरोपितलाई छुटाउने कुनै कानुनी प्रक्रिया छैन, उनले भने, अदालतमा विचाराधीन मुद्दामा बोल्नु मानहानिको विषयसमेत हो । अर्का कानुन व्यवसायी सुवास आचार्यले अदालतबाट कैद ठहर भइसकेको व्यक्तिलाई कैद मिनाहा गर्ने व्यवस्था कानुनमा भए पनि आलमलाई छुटाउने कुनै कानुनी प्रबन्ध नभएको बताए । आलममाथि ज्युँदो मान्छेलाई इँटाभट्टीमा पोलेर मारेको कसुर छ । यस्तो मुद्दा फिर्ता गर्न मिल्दैन भन्ने कानुनमा स्पष्ट हुँदाहुँदै कसरी प्रयास गरिरहेको छु भन्न मिल्छ ? आचार्यले भने, नेता वा कुनै पनि व्यक्तिले अदालतको सुनुवाइ प्रक्रियामा दबाब सिर्जना हुने खालका अभिव्यक्ति दिन मिल्दैन । यस्तो अभिव्यक्ति न्यूनतम लोकतन्त्र र शक्ति पृथकीकरणको सिद्धान्तविपरीत छ । राजपुरस्थित पूर्वमन्त्री शेष इद्रिसको गोठमा २०६४ चैत २७ गते बम विस्फोट भएको थियो । घाइतेलाई इँटाभट्टामा पोलेको आरोप लागेका आलमलाई प्रहरीले २०७६ असोज २६ गते पक्राउ गरी मुद्दा चलाएको थियो ।"
प्रधानमन्त्रीका सहयोद्धा भन्छन्  'ओलीले आस मात्रै देखाउनुभयो,"(काँकडभिट्टा)  झापा विद्रोहका अगुवा ठूलो दुर्गा अधिकारी उपचारका लागि सहयोगको हात जोड्दै दुई वर्षअघि प्रधानमन्त्री केपी शर्मा ओलीको निवासै पुगेका थिए । सँगै जेल बसेका सहयोद्धा प्रधानमन्त्री बनेका बेला सहयोग पाइएला भन्ने आस थियो । झापा आन्दोलनका बेला पाएको यातनाका कारण उनमा करङ खिइने समस्या छ । ओली सरले त हुन्छहुन्छ भनेर आस मात्रै देखाउनुभयो, काम चैं फिटिक्कै गर्नुभएन, ठूलो दुर्गाले सुनाए । गत माघमा ७५ वर्ष टेकेका ठूलो दुर्गा अहिले पनि उपचारका लागि काठमाडौंमै छन् । भक्तपुरस्थित छोराको घरमा बसेका छन् । उनलाई युरिक एसिड, बाथ र दमले केही वर्षदेखि दुःख दिइरहेको छ । आन्दोलनका बेला दिएको यातनाको घाउ अहिले आएर बल्झिन थालेको जस्तो छ, १२ वर्ष जेलनेल भोगेका उनले भने, ऋण खोजेर भए पनि उपचार गराइरहेको छु । ठूलो दुर्गाले सहयोद्धाहरू राधाकृष्ण मैनाली, सीपी मैनाली, झलनाथ खनाल, वामदेव गौतमलगायतलाई समेत सत्तामा भएका बखत सहयोगका लागि याचना गरेका थिए । तर कसैले सहयोग नगरेको उनले सुनाए । धेरै नेतालाई धेरै पटक अनुरोध गरें, उनले भने, भन्दाभन्दा आफैंलाई दिक्क लाग्न थालेपछि छाडिदिएँ । धर्मलाई अफिम मान्ने कम्युनिस्ट सिद्धान्तका पक्षधर ठूलो दुर्गा केही समयअघि मन्दिरको पुजारी पनि बने । चरम आर्थिक समस्याका कारण पुजारी बनेर जीविका चलाउन बाध्य हुनुपरेको उनको भनाइ छ । पुजारी भएर काम गर्न मनै लागेन, पछि छाडिदिएँ, उनले भने । एकपटक ओली सुरक्षा दलबलसहित राजमार्गमा हुइँकिरहेका थिए । त्यो बेला ओली प्रधानमन्त्री भइसकेका थिए या पार्टी अध्यक्ष मात्रै थिए, झापा धुलाबारीका सानो दुर्गा अधिकारीलाई हेक्का छैन । धुलाबारी नजिकै राजमार्गमा लखरलखर हिँडिरहेका झापा विद्रोहका योद्धा सानो दुर्गालाई ओलीले चिनेछन् । चालकलाई गाडी रोक्न लगाएछन् । नजिकै बोलाएर सुरक्षाकर्मीहरूले सुन्ने गरी भनेछन्, दुर्गा कमरेडलाई खोलाको किनारमा नबस्नु भनेको पटक्कै मान्नु हुन्न । चिन्ता नलिनू, तपाईंको उचित व्यवस्थापनमा म लाग्छु । ओलीले त्यति भनेपछि घर बन्ने भयो भनेर सानो दुर्गा खुसी भए । त्यसपछि कैयौं पटक ओली यो बाटो भएर हुइँकिनुभयो, अहिलेसम्म मेरो छाप्रातिर फर्किएर पनि हेर्नुभएको छैन, उनले भने । हडिया खोलाको किनारमा सानो दुर्गाको झुप्रो छ । हिउँदमा त जसोतसो ठीकै छ । तर हावाहुरी र बर्खायाम सुरु भएपछि भने उनको दुःख बढ्छ । बर्खामा घरभित्रै खोलो पस्छ, सेताम्य दाह्री कन्याउँदै उनले भने, चैतवैशाखको हावाले घर लडेर थिच्ला भन्ने त्रास हुन्छ । १८ वर्षे उमेरमै चरम यातनासहित जेलनेल बेहोरेका सानो दुर्गा प्रधानमन्त्री ओलीभन्दा पनि लामो समय जेल बस्ने विद्रोही हुन् । उनी २०३० सालमा जेल परेर २०४६ पछि मात्रै छुटेका थिए । जेलबाट छुट्दा उनीसँग केही थिएन । आफन्त पनि कोही थिएनन् । इलामको शान्तिपुरस्थित जुरेमा सहयोद्धा रामप्रसाद प्रधानलाई तत्कालीन सत्ताले भालाले घोचीघोची हत्या गर्दा सानो दुर्गा संयोगले बाँचेका थिए । मलाई प्रहरीले कुटेर लास पारेको थियो, उनले सुनाए, हिरासतमा उस्तै यातना दियो । ओली एमाले अध्यक्ष बनेको केही समयमै भक्तपुरको निवासमा झापा विद्रोहसँग जोडिएका नेता तथा कार्यकर्ताको भेला भएको थियो । अन्य सहयोद्धासँगै सानो दुर्गा पनि पुगेका थिए । त्यही बेला ओलीले आन्दोलनमा योगदान गर्ने नेताकार्यकर्तालाई राहत सहयोग गर्ने प्रतिबद्धता जनाएका थिए । झापा जिल्ला कमिटीलाई निर्देशन पनि गरेका थिए । अहिले पार्टी नै विभाजन भइसकेको छ, सानो दुर्गाले भने, एकढिक्का हुँदा त केही भएन, अब के आस गर्नु र ! झापा आन्दोलन सुरु भएको वर्ष दिनपछि हिंसात्मक बन्न थालेको थियो । व्यक्ति हत्यामा आन्दोलनकारीले बन्दुकको प्रयोग गरेको पाइँदैन । खुकुरी भने व्यापक प्रयोग भएको थियो । खुकुरी बनाएर आन्दोलनलाई सहयोग गरेका थिए बुद्धशान्ति१ किनारा बस्तीका जेठा कामी अर्थात् चन्द्रवीर ल्वागुनले । २०२९ पुस १० गते शनिश्चरेका धर्मप्रसाद ढकाल र उनका छोरा ज्ञानेन्द्र (ज्ञानी) ढकाल आन्दोलनकारीबाट मारिए । उक्त हत्याकाण्डमा चन्द्रवीरले बनाएको खुकुरी प्रयोग भएको थियो । पछि खुकुरी बनाएर विद्रोहीलाई दिएको आरोपमा उनी सात दिन हिरासत बसे । तुरुङमा झुन्ड्याएर पुलिसले कुट्यो, ९१ वर्षका चन्द्रवीरले सुनाए । झापा आन्दोलनमा पानवीर विश्वकर्मा, मिल्के दमाईं, चन्द्रवीरलगायत धेरै दलित सक्रिय सहभागी थिए । तर उनीहरूको नाम कहीं कतै छैन । चन्द्रवीरले भने, मैले जेल मात्रै बस्नुपरेन, तर अरू नेताहरूले जति मानसिक र शारीरिक यातना भोगे, मैले पनि त्यति नै भोगेको छु । हडिया खोला नजिकैको किनारा बस्तीमा उनी यतिबेला मृत्यु कुरेर दिनरात काटिरहेका छन् ।पारि नक्सलबारी आन्दोलन सुरु भएको करिब चार वर्षपछि त्यही आन्दोलनको अनुशरण जस्तै वारि झापा आन्दोलन (विद्रोह) सुरु भएको थियो । झापा विद्रोह सुरु हुनुअघि मेचीनगर५ का शरदलाल धिमालको घरमा राधाकृष्ण, सीपी, मोहनचन्द्र अधिकारी आदि नेता बाक्लै आउजाउ गरिरहन्थे । भारततिरका कम्युनिस्ट नेताहरूसँग शरदलालको राम्रो सम्बन्ध थियो । त्यही भएर नेपाली कम्युनिस्टहरू शरदलालकै माध्यमबाट भारतीय कम्युनिस्ट नेतालाई चिठी पठाउँथे । भारत र नेपाल दुवै कम्युनिस्टका विश्वासपात्र थिए, शरदलाल । नेपालको चिठी चारु मजुम्दार र कानु सन्याललाई दिन्थें, ८५ वर्ष हाराहारी पुगेका शरदलालले सुनाए, उहाँहरूले फर्काएको जवाफ सीपी, आरके (राधाकृष्ण) हरूलाई ल्याएर दिन्थें । नक्सलबारी आन्दोलन र झापा विद्रोहका सेतु शरदलालको अवस्था यतिबेला दयनीय छ । उनी हिँडडुल गर्न सक्दैनन् । ओछ्यान परेका छन् । आन्दोलनमा यत्रो योगदान गरें तर कुनै नेताले कहिल्यै सम्झिएनन्, सकिनसकी शरदलालले भने । झापा अर्जुनधाराका दधिराम उप्रेती २०२९ मंसिर १४ देखि २०४४ असोज २८ सम्म जेल बसे । ओली, राधाकृष्ण र मोहनचन्द्रसँगै जेलमा थिए । जेलमा ओली बिरामी भइरहन्थे । उप्रेतीले ओलीलाई कहिले गजरा, कहिले लुगाफाटा दिइरहन्थे । जेल प्रशासनले उप्रेतीलाई रासनका रूपमा अढाई सयतीन सय ग्राम राँगाको मासु दिन्थ्यो । मेरो भागको राँगाको मासु पनि उनैलाई दिन्थें, उप्रेतीले सुनाए । ओली अहिले सरकारको नेतृत्वमा छन् । त्यो बेला गरेको सहयोग ओलीले बिर्सिएको उप्रेती बताउँछन् । झापा आन्दोलनका अर्का योद्धा कर्मासिंह भुजेल पनि हडिया खोला किनारमा बस्छन् । लामो समय आन्दोलनकारीका सेल्टरदाता भुजेल जीवनको उत्तरार्द्धमा सुकुम्बासी बस्तीमा जीवन गुजारिरहेका छन् । झापा आन्दोलनमा सहभागीमध्ये कोही खोला किनार र सुकुम्बासी बस्तीमै जीवन गुजारेर बितिसके । बुटन चौधरीको हत्या आरोपमा ५ वर्ष जेल बसेका वीरबहादुर श्रेष्ठ कोरोना कालमै बिते । उनले सम्पूर्ण जीवन कम्युनिस्ट राजनीतिमै बिताएका थिए । उनी केही वर्षदेखि कनकाई१ जामुनखाडीका नरपति पाण्डेको आश्रयमा थिए । नेता नरेश खरेलका अनुसार दार्जिलिङमा जन्मे हुर्केका श्रेष्ठ २०२० सालमा नेपाल छिरेर आन्दोलनमा सक्रिय बनेका थिए । लामो समय जेल बसेका धर्मप्रसाद घिमिरे, हर्क खड्का र भीष्म धिमाल माओवादी बनेका थिए पछिल्लो समय । घिमिरे गत वर्ष भारतको हात्तीघिस्सा नजिकै मृत भेटिए । लामो समय मानसिक रूपमा विक्षिप्त बनेका उनी नक्सलबारी आन्दोलनका अगुवा कानु सन्यालकै घर नजिकै मृत भेटिएका थिए । सन्यालले पनि एक दशकअघि घरमै आत्महत्या गरेका थिए । हर्क खड्का विगत केही वर्षदेखि बेपत्ता छन् । धिमाल राजनीतिबाट संन्यास लिएर काठमाडौंतिरै खेती किसानीमा छन् । झापा विद्रोहका अध्येता निरोज कट्टेलका अनुसार विद्रोह सुरु भएलगत्तै २०२८ वैशाखमा ज्यामिरगढीका कर्णबहादुर गौतम मारिएका थिए । त्यो पहिलो एक्सन थियो, कट्टेलले भने, त्यसपछि लगातार हिंसा मच्चिएको थियो । गौतम तत्कालीन ज्यामिरगढी गाउँ पञ्चायतका सदस्य रघुवीर बुढाथोकीका कारोबारी थिए । २०२८ वैशाख २६ मा शनिश्चरे सालबारीका बुटन चौधरी मारिएका थिए । उनी गाउँ पञ्चायत सदस्य थिए । कांग्रेसका कार्यकर्ता उनी महेन्द्रको कु पछि पञ्च बनेका थिए । २०२९ असारमा मारिए गरामनीका विष्णुप्रसाद विमली र ईश्वरी चुडाल । विमली जमिनदार थिए । २९ कात्तिकमै उद्रकान्त राजवंशी मारिए । उनी पनि जमिनदार (देउनिया) थिए । २०२९ पुस १० गते शनिश्चरेका धर्मप्रसाद ढकाल र उनका छोरा ज्ञानेन्द्र (ज्ञानी) ढकाल मारिए । ढकाल पनि जमिनदार नै थिए । २०३० कात्तिक ४ गते ज्ञानबहादुर बस्नेत मारिए । उनी दुवागढी गाउँ पञ्चायतका उपप्रधानपञ्च थिए । पञ्चायत सरकारबाट २०२९ फागुन २१ गते जेल सार्ने बहानामा वीरेन राजवंशी, रामनाथ दाहाल, नेत्र घिमिरे, कृष्ण कुइँकेल र नारायण श्रेष्ठ मारिए । २०३० साउन १८ गते चन्द्रबहादुर डाँगी र रामप्रसाद प्रधान मारिए । छविल (छविलाल) राजवंशी, भेट्ला राजवंशी, हरिकृष्ण कार्की, हेमबहादुर खड्कालगायतको चरम यातनाका कारण जेलमै मृत्यु भयो । के थियो झापा आन्दोलन ?सन् १९६० को दशकमा मेचीपारिको नक्सलबारीमा चारु मजुम्दारको अगुवाइमा किसान विद्रोह अर्थात् नक्सलबारी आन्दोलन उत्कर्षमा थियो । त्यही नक्सल विद्रोहको झिल्को सीमावारि झापासम्म आइपुग्यो । पञ्चायती सत्ताविरुद्ध उठेको क्रान्ति अन्ततः सिंगो मुलुकमा भुसको आगो झैं सल्कियो । झापा विद्रोहमा धेरै निमुखा किसान होमिए । खासमा हुने खाने र हुँदा खाने वर्गबीचको द्वन्द्व थियो झापा आन्दोलन । आन्दोलनका दौरान धेरै समातिए । धेरै जेल परे । सुरुमा पूर्वकोसी प्रान्तीय कमिटीबाट विद्रोह गरेका राधाकृष्ण मैनाली, बीचमा केपी शर्मा ओली र त्यसपछि लामो समय सीपी मैनालीको नेतृत्वमा हिंसात्मक आन्दोलन भएको थियो । वर्गशत्रु सफाया भन्दै सामन्तका टाउको गिँड्ने अभियानका क्रममा आठ जना जमिनदार मारिएका थिए ।"
ओली पक्राउ परेको जेलमै सुन्यौं,"सोह्रसत्र वर्षको केटो थिएँ । राजनीतिक सिद्धान्तका कुराभन्दा पनि जमिनदारको शोषण र ज्यादतीविरुद्ध हतियार उठाउनुपर्छ भन्ने कुराले प्रभावित भएर म पूर्णकालीन कार्यकर्ता बनेर झापा विद्रोहमा लागेको थिएँ । वान युनिट वान एक्सन भन्दै वर्गशत्रु सफाया अभियान चलेलगत्तै पञ्चायती सरकारले घरघरमा छापा मार्दै धरपकड सुरु गर्यो । शान्तिपुर जुरेको एउटा सेल्टरमा सुतिरहेका बेला राति नै पञ्चायतका जासुसहरूले पुलिस र भिजिलान्ते जत्था बोलाएर घेराउ गरी भालाले घोचेर योद्धा राम प्रधानको हत्या गरे । मैले कसोकसो ज्यानसम्म बचाएँ । मलाई पक्राउ गरेर जेल हालियो । हिरासतमा चरम यातना भोग्नुपर्यो । बन्दुकको कुन्जाले कुटेको अझै दुख्छ । तत्कालीन सत्ताले सर्वस्वसहित जन्मकैद गर्ने गरी फैसला गरेको थियो । १६ वर्ष जेल बसेर छुट्दा मेरो आधा उमेर बितिसकेको थियो । पुरानो व्यवस्था गलत छ भनेर अग्रजहरू आरके, सीपी, नेत्र घिमिरे, लीला कट्टेल, मोहनचन्द्र अधिकारी (एमसी) बाट जब थाहा भयो तब म भित्रैदेखि आन्दोलित हुन पुगें । अग्रजहरूको संगतले म बिस्तारै कम्युनिस्ट आन्दोलनमा जोडिन पुगें । राजतन्त्रको अन्त्य र गणतन्त्रको स्थापनाले मात्रै सर्वहारा नेपाली जनताको मुक्ति सम्भव छ भन्ने बुझ्न थालें । अन्ततः अठार वर्षको उमेरमै जेल परें । गणतन्त्रका लागि हामीले त्यत्रो आन्दोलन गर्यौं तर मेरो नजरमा गणतन्त्र अझै आएको छैन । शब्दमा आयो होला, भाषणमा आयो होला तर जनताका लागि व्यवहार र स्वभावमा गणतन्त्र पटक्कै आएको छैन । त्यो आन्दोलनले जनताको गणतन्त्र ल्याउने भनेको थियो । अहिलेको कम्युनिस्ट सरकारको कार्यशैली र व्यवहार झापा आन्दोलनताकाको पञ्चायती सत्ताको जस्तो लाग्छ । आन्दोलनको प्रारम्भतिरै मिटिङहरूमा खड्ग ओलीसँग झल्याकझुलुक भेट भएको हो । त्यो बेला उहाँहरू सिनियर हुनुहुन्थ्यो । हामी बोल्न पनि डराउँथ्यौं । त्यस कारण बोलिएन पनि होला । सीपी, आरके, तिलविक्रम ढकालसँग त म आन्दोलनमा लाग्नु अघिदेखि नै भेट भएको हो । उहाँ मेरा दाजुकोमा आउजाउ गर्नुहुन्थ्यो । दाजुको घर सेल्टर थियो । पछि आन्दोलनमा लागेपछि उहाँहरूसँग बाक्लै भेटघाट हुन थाल्यो ।म जेल परिसकेपछि खड्ग ओली पनि पक्राउ पर्नुभयो अरे भनेर सुनें । रौतहटबाट ओली र मोहनचन्द्र अधिकारी पक्राउ परेका थिए क्यारे । पछि हामीलाई पनि जेल सारेर काठमाडौं लगे । जेलमा उहाँसँग भेट भयो । सेन्ट्रल जेल, नख्खु र गोलघरमा बसें । आरके, मोहनचन्द्र, खड्ग ओलीहरूलाई गोलघरमा राखिएको थियो । सीपी, राजेन राजवंशीलगायतले नख्खु जेल ब्रेक गरेपछि डिगेन राजवंशी र मलाई पनि गोलघरमा सारिएको थियो । त्यहाँ हामीले ६ महिना जति बितायौं । २०४६ मा म रिहा भएँ । जेलबाट बाहिर निस्कँदा कहाँ जाने, कहाँ बस्ने, के खाने, टुंगो थिएन । जमिनदारको अत्याचारविरुद्ध बोल्दा दिदीको समेत हत्या भएको थियो । त्यसले मलाई घर जान पनि समस्या थियो । लामो समय भौंतारिँदै हिँडें । पछि हाम्रै नेताहरूको दया, मायाले टिमाईको किनारमा सानो झुपडी हालेर बसें । झुपडी भत्किएर कहिले थिचिएर ज्यान जाने हो, थाहा छैन । (कुराकानीमा आधारित)"
ओझेलमा पारिएका आयोगहरू,"संविधानको भाग २१ देखि २६ सम्म ६ वटा छुट्टाछुट्टै संवैधानिक निकायबारे उल्लेख छ । अरू सातवटा संवैधानिक निकायलाई भने अन्य आयोगहरू भन्दै भाग २७ मा समेटिएको छ । र, कतिपय दृष्टिमा हेर्दा यी सात आयोगमाथि भएको व्यवहार पनि अन्य नै प्रतीत हुन्छ । सुरुमा त, संविधान बनेको पाँच वर्षसम्म पनि यी आयोगहरूलाई पूर्ण अस्तित्वमा नै ल्याइएन । संविधानमै यस भागबमोजिम गठन भएका आयोगहरूको संघीय संसद्ले यो संविधान प्रारम्भ भएको मितिले दस वर्षपछि पुनरावलोकन गर्ने व्यवस्था हुँदाहुँदै पनि सरकारले आयोग पदाधिकारी नियुक्ति गर्ने हतारो नै नदेखाई आधा अवधि त्यसै गुजारिदियो । बल्लबल्ल प्रमुख आयुक्त तथा आयुक्तहरूको नियुक्ति गरियो, त्यो पनि जालसाजीपूर्ण ढंगले अध्यादेश ल्याएर संवैधानिक परिषद्को बहुमतीय निर्णयकै आधारमा सिफारिस गरी संसदीय सुनुवाइसमेत छलेर । यसरी पहिले बेवास्तामा परेका र पछि जबर्जस्ती पदाधिकारीहरू नियुक्ति गरिएका यी आयोगहरूलाई छुट्ट्याइएको बजेटसमेत यति कम छ कि न्यूनतम काम गर्नै पनि सकस भैरहेको बुझिन्छ । त्यसैले, अबको पाँच वर्षमा पुनरावलोकनमा जाने आयोगहरूले गर्नुपर्ने काम निकै भएकाले आगामी वर्षदेखि यिनका लागि बजेट छुट्ट्याउँदा विशेष ध्यान दिइनुपर्छ । खासमा, यी आयोगहरूलाई छुट्ट्याइएको बजेटको ठूलो हिस्सा तलबसुविधामै सकिन्छ । सातवटा आयोगका पदाधिकारीलाई सेवासुविधाबापत ५ करोड ४ लाख रुपैयाँ बजेट छुट्ट्याइँदा कार्यक्रम खर्चका लागि १ करोड ६४ लाख रुपैयाँ मात्र छ । महिला आयोगलाई छुट्ट्याइएको १२ करोड २४ लाख बजेटमध्ये कार्यक्रम खर्च १० लाख रुपैयाँ मात्रै छ । जबकि, पदाधिकारी सेवासुविधा ८० लाख, कर्मचारी तलब र प्रशासनिक खर्च ११ करोड ३४ लाख रुपैयाँ छ । कतिसम्म खेलाँची गरिएको छ भने, पदाधिकारी सुविधामा ७१ लाख बजेट रहेको दलित आयोगका लागि कार्यक्रम खर्चै विनियोजन गरिएको छैन । आयोगैपिच्छे भौतिक सेवासुविधा र कर्मचारी अभावजस्ता समस्या त छँदै छन् । यसरी, ठूलो बजेट पदाधिकारी र कर्मचारीको तलब सुविधामै सकिएपछि लक्षित समुदायको हकहित र अधिकारका लागि यी आयोगहरूले कसरी र कति काम गर्न सक्लान् ? यो प्रश्नप्रति सम्बन्धित सबैले विचार पुर्याउनुपर्छ ।यसै पनि यी अन्य आयोगहरू नाम मात्रका संवैधानिकजस्ता छन् । सांगठनिक संरचना र अधिकारका हिसाबले यिनको हैसियत स्थायी प्रकृतिका संवैधानिक आयोगहरूको जति छैन । यीमध्ये पनि महिला, दलित र समावेशी आयोगका मात्र काम, कर्तव्य र अधिकार संविधानमा किटेर आदिवासी जनजाति, मधेसी, थारू र मुस्लिम आयोगका कामकर्तव्य संघीय कानुनको जिम्मामा छाडिएको छ । महिला, जनजाति, थारूलगायत आयोगले अझै संविधान र ऐनमा भएका व्यवस्थालाई स्पष्ट पारेर अघि बढ्ने नियमावलीसमेत बनाइसकेका छैनन्, यही कारण पनि कतिपय सवालमा पदाधिकारीहरू अलमलमा परेका देखिन्छन् । सीमान्तकृत समुदायको सबलीकरण गरी मूलधारमा ल्याउन संविधानले परिकल्पना गरेका यी आयोगलाई बजेट पनि कम छुट्ट्याइनुले कतै यिनलाई बाध्यतावश मात्रै स्विकारिएको त होइन भन्ने अर्थ लाग्न सक्छ, यसप्रति राजनीतिक नेतृत्वले अक्कल पुर्याउनुपर्छ ।सरकारले कार्यक्रमका लागि कनिका छरेजसरी बजेट छुट्ट्याउने प्रचलन तोड्नुपर्ने आवश्यकता त छँदै छ, कार्यक्रमगत बजेट कम भए पनि आयोगका नियमित कामहरूलाई प्रभावकारी बनाउने दायित्वबाट भने यिनका पदाधिकारी र कर्मचारीहरू भाग्न मिल्दैन । कार्यक्रम बजेट कम भयो भन्दैमा केही काम गर्नै नसकिने होइन, यही विषयलाई मात्रै उत्तरदायित्व पूरा नगर्ने बहाना बनाइनु हुन्न । न्यूनतम स्रोतबाट पनि अधिकतम उपलब्धि हासिल गर्न आयोग नेतृत्वले आफ्नो कार्यकौशल देखाउनुपर्छ । यसका लागि, प्रशासनिक खर्चमा मितव्ययिता अपनाउनुपर्छ । र, अनुगमनको बहानामा अनावश्यक सेवासुविधा लिएर निरर्थक भ्रमण गर्ने प्रवृत्ति पनि घटाउनुपर्छ । यी आयोगहरूले सम्बन्धित समुदायका हकअधिकार र सरकारी नीति, कानुन कार्यान्वयनको अवस्थाबारे सरकारलाई सुझाउन सक्छन् । अन्यायमा परेकाहरूलाई न्याय दिलाउन मुद्दा दायरका लागि सम्बन्धित निकायमा सिफारिस गर्न सक्छन् । तर, बजेट नै कम छुट्ट्याउँदा यिनको कार्यसम्पादनमा प्रभाव पर्ने निश्चित छ, जसबाट संविधानको उद्देश्यमै तलबितल हुन सक्छ । यसैले पनि आगामी वर्षहरूमा आयोगहरूको बजेट छुट्ट्याउँदा सम्बन्धित निकायले विचार पुर्याउनुपर्छ । आयोगहरूले राम्ररी कार्यसम्पन्न गर्न सकेनन् भने संविधानको मर्म र संविधानसभामार्फत देशको मूल कानुन बनाउने आकांक्षास्वरूप भएको दोस्रो जनआन्दोलनको भावनाप्रति कुठाराघात हुने भएकाले यो विषयलाई कसैले पनि हल्का रूपमा लिन मिल्दैन । पहिचानसँग जोडिएका आयोगहरूलाई प्रभावकारी ढंगले काम गर्ने वातावरण दिइएन भने त्यसले सरकारको नियतमाथि पनि प्रश्न उठ्छ । त्यसैले, भोलिका दिनमा जुनसुकै राजनीतिक दलको नेतृत्वमा सरकार बने पनि यो विषयलाई गम्भीरतापूर्वक लिइनुपर्छ । पछाडि परेपारिएका लिंग, जातजाति तथा समुदायका हितका लागि गठित आयोगहरूलाई प्रभावकारी सञ्चालन गर्न सरकारले जसरी भए पनि पुग्दो बजेट विनियोजन गर्नुपर्छ ।"
असफल कूटनीति !,"उत्तरका नाका किन बन्द ? सम्पादकीयले चीनसँगको हाम्रो असफल कूटनीतिको चर्चा गरेको छ । विगत १३ महिनादेखि रसुवागढी नाकाबाट हुने चीनतर्फको आयातनिर्यात शून्य रहनुका साथै यो अविधिमा नेपाली कन्टेनर सामान लिन जान पाएका पनि छैनन् । दुई देशबीच मुख्य नाकाको रूपमा रहेको केरुङरसुवागढी गत माघ २९ देखि ठप्प हुँदा व्यापारीको अर्बौंको लगानी जोखिममा परेको छ । बाहिरबाट हेर्दा चीनसँगको हाम्रो कूटनीतिमा तिक्तता बढेको नदेखिए पनि उसले व्यापारिक नाका सहज बनाउन नखोज्नु चिन्ताको विषय बनेको छ । स्मरण रहोस्, केरुङकाठमाडौं रेलमार्गको हल्ला चल्न नपाउँदै प्रधानमन्त्री केपी शर्मा ओली रसुवागढी पुगेर त्यहीँबाट विकासको राजमार्ग खुल्ने बताएका थिए । सहयोगका लागि गरिने हाम्रो बेलाबेलाको याचना, आशा, भरोसामाथि नजरअन्दाज गर्दै बिनापूर्वजानकारी घरी तातोपानी त घरी रसुवागढी नाका बन्द गर्दा हाम्रो सरकारले नतिजामुखी कूटनीतिक पहल थालेको छैन । व्यापारी टाट पल्टिन लाग्दा पनि चासो देखाइएको छैन । नेकपाभित्रको महासंग्रामले छिमेकीसँगको सम्बन्धमा धाँजा फाट्ने सम्भावना उत्तिकै बढेको छ । अन्तरद्वन्द्वले राष्ट्रिय नीतिको बाटो बिराउँदा छिमेकी तमासा हेरिरहेका छन् । शीर्ष नेतृत्वको इमान, जमान, नैतिकता, अनुशासन, दृष्टिकोण, कर्तव्यपरायणता, दूरदर्शिता, योजना, विचार, धैर्य, संयम सबै खुम्चिएर क्रोध र प्रतिशोधको भावनामा सीमित भएको छ । दोषजति विपक्षीमाथि थुपारेर आत्मरतिको घेरामा नाचगान गरिरहेका छन्, गालीगलौजको निकृष्ट भाषाले देशविदेशमा नेपाली राजनीति कलंकित बनेको छ । व्यक्तिगत तवरबाट छिमेकीसँग सम्बन्ध विस्तार गर्दै व्यापार व्यवसायलाई उचाइमा पुर्याउन खोज्ने व्यापारीको समस्या समाधान गर्ने पहल स्वार्थले भरिएको नेतृत्वबाट हुने कुरै भएन । माथिदेखि तलसम्म गञ्जागोल र तहसनहस बन्ने स्थितिमा पुगेको नेकपाले व्यापारीको मर्का कहिले बुझ्ने ? अन्तर्राष्ट्रिय सम्बन्ध कसले सुधार्ने ? भुवनेश्वर शर्मा, चन्द्रागिरि२, काठमाडौं"
कांग्रेसमा नयाँ अनुहारको खोजी,"शुक्रबार नेपाली कांग्रेस संसदीय दलको बैठक बस्न लागेको छ । उक्त बैठकले नयाँ राजनीतिक माहोल, कांग्रेसले पाउन लागेका अवसर र भावी प्रधानमन्त्रीबारे छलफल गर्ने अपेक्षा गरिएको छ । जसको छनक बुधबार चितवनमा भएका कार्यक्रमहरूमा शेरबहादुर देउवा र शशांक कोइरालाले दिइसकेका छन् । देउवाले परिआए जिम्मेवारी लिन पछि पर्दिन भन्नुको अर्थ नै उनी प्रधानमन्त्री बन्न इच्छुक रहेको स्वतः सिद्द छ । जनमतबाट नपाए पनि नेकपा चोइटिएका कारण यतिखेर कांग्रेसका सभापति देउवाको तालुमा आलु फल्ने परिस्थिति बनेको हो । विभाजित नेकपाको दाहालनेपाल समूहले केपी शर्मा ओलीलाई पदच्युत गर्न देउवालाई प्रधानमन्त्री बन्न प्रस्ताव गरेका छन् । तर देउवा र कांग्रेसले आजसम्म ठोस निर्णय भने गरिसकेका छैनन् । के सधैं प्रधानमन्त्रीको लड्डु देउवाले मात्र खान पाउनु उचित हो ? के कांग्रेसमा देउवाबाहेक अरू प्रधानमन्त्री बन्नलायक पात्र छैनन् ? कसैले ५५ पटक प्रधानमन्त्री बन्न पाउने अनि अरूले कहिल्यै अवसर नपाउने ? समान अवसर पाउन नसक्ने पार्टीले कसरी लाखौंलाख कार्यकर्ता र नेतालाई न्याय दिन सक्छ ? यसबारे पनि संसदीय दलको बैठकमा गहनताका साथ छलफल हुनुपर्छ । चुनाव देउवाले मात्र जितेका छैनन् । शशांक, प्रकाशमान सिंह, गगन थापाजस्ता अरू नेताले पनि जितेका छन् । तर, अरूले प्रधानमन्त्री हुन अवसरै नपाउने अनि देउवाले भने ५ पटक पाउने कुरा कुनै हालतमा उचित हुँदैन, छैन । सधैं यस्तो हुने हो भने कांग्रेसमा प्रजातन्त्र होइन तानाशाहीतन्त्रले जरा गाडेको पुष्टि हुन्छ । यसर्थ कांग्रेसभित्र नै अब देउवाको विकल्प सोच्नु अपरिहार्य भएको छ । गएको आमचुनावमा जसले पार्टीको अवस्था नाजुक बनायो उसलाई दण्डित गर्नुको सट्टा उल्टो बारम्बार प्रधानमन्त्री बनाउन खोज्नुले लोकतन्त्रकै उपहास हुने स्थिति आएको छ । कांग्रेसका केन्द्रीय सदस्यहरूको मौनताले लोकतन्त्रकै हुर्मत लिने अवस्था सिर्जिंदै छ । ओलीको सर्वसत्तावाद तानाशाही प्रवृत्तिबाट देशले मुक्ति त चाहेको छ तर ४४ पटक देशको प्रधानमन्त्री बन्दा पनि कुनै राम्रो काम गर्न नसकेको, आफ्नै नेतृत्वमा पार्टीको लज्जाजनक पराजय भोगेको देउवा पनि नेपाली जनता चाहँदैनन् । आमजनतालाई आशा देखाउन सक्ने, सक्षम र इमानदार नयाँ अनुहार चाहिएको छ । प्रधानमन्त्री बन्न प्रतिनिधिसभाको चुनाव जितेकै व्यक्ति चाहिन्छ । यसर्थ रामचन्द्र पौडेलजस्ता लोकतन्त्रप्रति निष्ठावान् नेता यसपालि उम्मेदवार बन्न सक्दैनन् । देउवा प्रधानमन्त्री बन्ने कुराले आमजनता खासै उत्साहित छैनन् । यसर्थ कांग्रसले देउवाको ठाउँमा कुनै एक नयाँ र जुझारु नेतालाई प्रधानमन्त्रीको रूपमा अघि सार्न सके त्यसले देशवासीलाई उत्साहित बनाउन सक्छ । गोपाल देवकोटा, जोरपाटी, काठमाडौं"
आर्यघाटको बिजोग,"पछिल्लो समय पशुपति क्षेत्र विकास कोषको शिथिलताको प्रत्यक्ष प्रभाव पशुपति क्षेत्रस्थित आर्यघाटमा देखिएको छ । आर्यघाटमा हिजोआज सामान्य मानिस जान नसक्ने अवस्था छ । आमनेपालीको मुक्तिको बाटो भएको विश्वास रहेको पशुपति क्षेत्रमा हिजोआज देखिएको दृश्य न सामाजिक सञ्जालमा राख्न सकिन्छ, न कमजोर मुटु भएका मानिसले हेर्न नै सक्छन् । विदेशी भूमिमा मृत्यु भएका सयौं नागरिकका आफन्तले पशुपति क्षेत्रमै दाहसंस्कार गराउन महिनौं कुरेर शव ल्याएका धेरै उदाहरण हाम्रासामु छ । तर कोषको लापरबाहीका कारण आगोमा डढ्न तयार भएका लासले समेत आफ्नो आकारअनुसार दाउरा पाउँदैनन् । दाहसंस्कारमा खटिएका पशुपति क्षेत्रका व्यक्तिहरूले अत्यन्तै डरलाग्दो गरी शरीरको घुँडाभन्दा माथि मात्र दाउरा राखेर लास जलाइरहेका हुन्छन् । आफन्त गुमाएर अत्यन्तै भावविह्वल अवस्थामा रहेकाहरूले किन यस्तो गरेको भनेर सोध्न सक्दैनन् । आफन्तको आधा भागमा दाउरा आधा खुला राखेर जलिरहेको दृश्य हेरिरहँदा कति पीडा हुन्छ होला । किन पशुपति क्षेत्र विकास कोषले यस्तो संवेदनशील विषयलाई समेत सम्बोधन गर्न नसकेको ? कोषका कर्मचारीले तिनै आफन्तले तिरेका पैसाले तलब खाएका छौं भनेर किन बिर्सेका हुन् ? कोषले पर्याप्त मात्रामा दाउराको व्यवस्था गर्न नसक्नुमा को दोषी छ ? यस्तो संवेदनशील विषयमा किन ध्यान दिइँदैन ? सुनको जलपमा करोडौं खर्च गर्न हुने तर यस्ता विषयमा सरकारले पूरै बेवास्ता गर्ने ? यो कस्तो चलन हो ? रामकृष्ण बराल, जोरपाटी५ काठमाडौं"
आह्वान,"भीषण जनयुद्धकाल लाई परिवर्तनकाल ठान्यौंसंक्रमणकाल भनियो त्यसलाई पनि मान्यौंसंविधान निर्माणकाल लाई ठूलो उपलब्धि ठानेरनिकै अधीरताका साथ ज्ञानी भएर पर्खिरह्यौंनेपालीका भाग्यविधाता लाई पाल्नका लागिअसङ्ख्य धन र समय खर्चिरह्यौंसरकार परिवर्तन र बेलाबेलाका आन्दोलनलाई लोकतन्त्रगणतन्त्रको उपलब्धि भनिरह्यौंबहुमतीय शक्तिशाली सरकार दिएर पनिबदलामासर्वत्र भ्रष्टाचारको पीडा सहिरह्यौंत्यतिले पनि अझै नपुगेरसत्तामुखी साँढेजुधाइ को रमिता देखाउनु रहेछइतिहासमै नौलो लडाइँ का रूपमा सम्झिऊन् भनेरएउटा फरक अध्याय लेखाउनु रहेछ !हामी महान् नेपाली जनता !हजारौंको बलिदानीमा पाएको उपलब्धि कहाँ र कसरी हरायो ! भनेर टोलाउनुपरेको छउक्साहटमा देखाइएछ साहस र वीरता अब आफ्नै महान् चेतना र विवेक बोलाउनुपरेको छ । इन्द्रकुमार श्रेष्ठ, ओखलढुंगा"
"समाजवाद, संविधान र स्वास्थ्य","अरुणा उप्रेतीको अस्पतालको चक्रव्यूहमा बिरामी लेखले उठाएका सवालहरू निकै महत्त्वपूर्ण लाग्यो । अहिलेको नेपाल कम्युनिस्टमय छ । डबल नेकपा सत्ताधारी पनि हो र प्रतिपक्ष पनि । विप्लव समूह क्रियाशील छ । मोहन वैद्य आफूलाई अझै क्रान्तिकारी माओवादी भन्छन्, उनको छुट्टै पार्टी छ । ऋषिराम कट्टेल आफ्नो पार्टीको नाम गैरकानुनी ढंगले निर्वाचन आयोगले अर्को समूहलाई दियो भनेर मुद्दा लडिरहेका छन् । मूलतः दलितका बारे लेखेर राम्रै ख्याति आर्जेका आहुतिको पार्टीको नाममा पनि कम्युनिस्ट शब्द भुन्डिएको छ । कम्युनिस्ट पार्टी संस्थापक पुष्पलाललाई गद्दार करार गर्ने मोहनविक्रम सिंहको पार्टीको नाम छ नेकपा (मसाल) । तात्कालिक नेकपा (माले) का संस्थापक महासचिव सीपी मैनाली अझै सक्रिय छन् । उनी भन्छन्, वामदेवले धोका दिएर गए पनि उनको माले कायमै छ । यी कुन रूप, रङ र विशेषता कम्युनिस्ट हुन् भन्ने पत्तो जनताले पाएका छैनन् । जबकि कम्युनिस्ट मुलुक चीन र क्युबामा शिक्षा र स्वास्थसेवा निःशुल्क छ । यता यी सत्ताधारी र छाताधारी अनेकौंका भने आफ्नै स्वामित्वमा निजी विद्यालय र अस्पतालहरू छन् । यिनको पेट शिक्षा र स्वास्थ्य क्षेत्रको निजीकरणबाट उक्सिएको छ । यी फेरि भाका मिलाई मिलाई गरिब जनताले शिक्षा र स्वास्थ्यका सुविधा नपाएकोमा गोहीको आँसु पनि झार्छन् । अरू दुई मुख्य राजनीतिक दल कांग्रेस र जसपा पनि समाजवादी हुन् । पहिलो र दोस्रो संविधानसभामा संविधान लेखिँदै गर्दा यी सबै कुनै न कुनै रूपमा संलग्न थिए । नेपालको संविधान २०७२ मा सिंगो देशलाई समाजवादउन्मुख राष्ट्र घोषणा यिनीहरूले नै गरेका हुन् । यतिमा मात्र थामिएनन् शिक्षा, स्वास्थ र रोजगारीलाई नागरिकको मौलिक हक पनि लेखिदिए । लेखिदिँदैमा के पो बिग्य्रो र ? आफ्नो पैतृक (नभए अन्य तरिकाले आर्जन गरेको) सम्पत्तिबाट दिनुपर्ने होइन क्यारे ! यिनले यसैगरी सोचे होलान् ।यथार्थचाहिँ कहालीलाग्दो छ । पूर्वाधार पूरा नगरेका दर्जनौं मेडिकल कलेज छन् । सयौं अस्पताल छन् । तिनमा बिरामीलाई अनावश्यक जाँच गर्न लगाइन्छ । अनि आफूले बिरामी पठाएको त्यो प्रयोगशालाबाट लाखौं कमिसन कुम्ल्याइन्छ । लेखमा भर्खर डाक्टर बनेर निजी अस्पतालमा जागिर खान आइपुगेकी एक बहिनीलाई त्यो अस्पताल सञ्चालकले भनेको कुरा निकै मार्मिक छ । ती सञ्चालक भन्छन् अन्य मेडिकल कलेजमा पढ्ने तिम्रा साथीहरूलाई त्यहाँका बिरामी यता पठाउन भन, यसो गरेबापत तिमी र तिम्रो साथीलाई मनग्य कमिसन मिल्नेछ । काठमाडौं र अन्य सहरी क्षेत्रका निजी अस्पतालहरूले एम्बुलेन्सचालकलाई पनि कमिसन दिएर बिरामी ओसार्छन् । यस्तो कहालीलाग्दो हाम्रो निरीहता उजागर गरिदिनुभएकोमा लेखकलाई धन्यवाद । सुशीलकुमार गौतम, पुरानो नैकाप, काठमाडौं"
प्रधानमन्त्रीको मनोदशा,"के गर्नुपर्छ अब ओलीले ?ओली तार्किक छन् । वाचाल छन् तर हृदयका दृष्टिले देखेको मान्दैनन् । गलत गरिरहे पनि सही नै हो भनेर तर्क गर्छन्, गर्न सक्छन् । आफ्ना वरिपरि ताली बजाउनेहरू मज्जाले पाउँछन् र ती ताली सुनेर झन् हौसिएर जोक सुनाउन थाल्छन् । सुन्नेहरू झन् उफ्रीउफ्री हाँस्छन् । फलस्वरूप उनी आफ्नो तर्कशक्ति नै सर्वस्व हो भन्ने ठान्न पुग्छन् । म यहाँ ओलीको आलोचना होइन, विशेषताको वर्णन गरिरहेको छु । त्यसैले उनका भक्तहरूले मलाई गाली नगरी धैर्यधारण गरेर यी हरफहरू पढ्नेछन् भन्ने आशा गरेको छु । किन आशा गरेको छु भने ओलीप्रति मेरो मनमा न निजी द्वेष छ, न त प्रेम नै । छ त उनीप्रति करुणा र यहाँ म जे हो त्यही भन्न वचनबद्ध छु । जे गर्दा उनको परन्तु भलो हुन्छ, त्यही भन्न गइरहेको छु । उनको चुलिएको अहंकारले दिनप्रतिदिन उनको र देशकै हानि गरिरहेको हुँदा यहाँ म राजनीतिक समीकरणको विश्लेषण होइन, उनले गर्नुपर्नेचाहिँ के हो, त्यो भन्छु । त्यो के भने, फागुन ११ को फैसलाको सम्मान गर्दै उनले अब पुनःस्थापित प्रतिनिधिसभासमक्ष आफूले अहंकारवश सभा विघटन गरेको स्विकार्दै माफ माग्नुपर्छ र नयाँ राजनीतिक समीकरणका लागि मार्गप्रशस्त गरिदिनुपर्छ ।"
प्रदेश २ मा भाषाको बहस,"प्रदेश २ मा भाषाप्रयोगको अवस्थाप्रदेश २ मा बोलिनेमध्ये आवश्यक क्षमता भएका भाषाहरूको प्रयोगबारे विभिन्न दृष्टिकोण रहे पनि वैज्ञानिक तथ्यका आधारमा उपयुक्त नीति बनाउनु वाञ्छनीय हुन्छ । कुनै आग्रह, दुराग्रह वा पूर्वाग्रहकै आधारमा मातृभाषाहरूलाई ओझेलमा पार्ने काम हुन सक्छ । त्यस हिसाबले पनि म भाषाहरूको सम्मानजनक र औचित्यपूर्ण प्रयोगका लागि तीनवटा क्षेत्र निर्धारण गर्ने पक्षमा छु सरकारी कामकाजको भाषाका लागि, मातृभाषा शिक्षामा उपयोगका लागि र भाषासाहित्य प्रतिष्ठानद्वारा विकासका लागि । यी तीनै क्षेत्रमा औचित्यपूर्ण रूपमा नीतिनिर्माण गरी भाषाहरूको उपयोग गर्दा भाषाभाषीहरूका गुनासा केही हदसम्म सम्बोधन हुन सक्नेमा म विश्वस्त छु ।(क) सरकारी कामकाजको भाषा ः सरकारी कामकाजको भाषाका लागि सम्पूर्ण राज्यमा एउटा नेपाली भाषालाई संविधानले नै निर्धारण गरिदिएको छ । तर देश संघीय स्वरूपमा गइसकेकाले विविधताका आधारमा प्रदेश सरकारका लागि पनि भाषानीति अवलम्बन गर्नुपर्ने समयको माग भएकाले नेपालको संविधानको धारा ७ उपधारा (२) कै व्यवस्थाबमोजिम अघि बढ्नु उचित हुन्छ नेपाली भाषाका अतिरिक्त प्रदेशले आफ्नो प्रदेशभित्र बहुसंख्यक जनताले बोल्ने एक वा एकभन्दा बढी अन्य राष्ट्रभाषालाई प्रदेश कानुनबमोजिम प्रदेशको सरकारी कामकाजको भाषा निर्धारण गर्न सक्नेछ ।संविधानले यति स्पष्ट व्याख्या गरिसकेपछि प्रदेशमा सरकारी कामकाजको भाषा निर्धारण गर्ने बाटो खुलेको छ । तर आजसम्म त्यो हुन सकेको छैन । समस्या के छ त ? प्रदेश २ को सरकारी कामकाजको भाषामा सबैभन्दा बढी बोलिने मैथिली त रहने नै भयो, भोजपुरीभाषीहरू पनि दोस्रो स्थानमा छन् । यदि एकभन्दा बढी भाषालाई लिने हो भने भोजपुरीलाई छुटाउन सकिँदैन । यसरी प्रदेश २ मा भाषाको समस्या देखिँदैन । तर तेस्रो भाषा पनि राख्ने सोच आयो भने विवाद उठ्न सक्छ । त्यो तेस्रो भाषा जनसंख्याका आधारमा राखियो भनेचाहिँ विवाद उत्पन्न हुने कुरै हुन्न । विवाद तेस्रो भाषा जनगणनाको तथ्यांकभन्दा बाहिरबाट आयो भने निम्तिन सक्छ । यद्यपि यो विवाद मातृभाषाभाषीको हकका लागि हुनेछ, तर राजनीति र व्यावहारिकता हेर्दा अन्य भाषाको औचित्य सरकारले स्थापित गर्न सके ती पनि कामकाजको भाषाका रूपमा स्वीकृत हुन सक्छन् । यसका लागि सरकारसँग उचित कारण र तथ्य हुनु अपरिहार्य छ ।(ख) मातृभाषा शिक्षामा उपयोग ः शैक्षिक क्षेत्रमा मातृभाषा शिक्षाप्रति निरन्तर बहस चलिरहेको हुन्छ । सरकारले पनि प्राथमिकदेखि उच्च तहसम्म मातृभाषा शिक्षा नीति लिएर काम अगाडि बढाएकै छ । अब त्यस शिक्षालाई प्रदेश सरकारले अनिवार्य गर्ने बेला आएको छ । पाठ्यपुस्तक निर्माणमा प्रदेश सरकारले स्थानीय प्रभावलाई समेत समेटेर नयाँ सिलेबसको निर्माण गरी लेखन गराउनुपर्छ । वास्तवमा नेपालको संविधानको धारा ३१(५) ले प्रत्याभूत गरेको मातृभाषामा शिक्षा पाउने मौलिक हकको पूर्ण पालनाका लागि शिक्षा ऐनमा रहेको परम्परागत अवधारणा परिवर्तन गर्न नयाँ संशोधन गरी त्यसलाई संघीयताको गति सँग जोडेर अगाडि बढाउनुपर्छ ।मातृभाषाको अनिवार्य शिक्षाले मातृभाषा पढेर के हुन्छ, रोजगारी नमिल्ने हो कि भन्नेजस्ता डर केही हदसम्म कम हुनेछन् । सरकारी कामकाजका लागि स्वीकृत भाषा कार्यालयहरूमा प्रयोगमा आउन थालेपछि त्यसका विशेषज्ञ र ज्ञाताहरूले प्राथमिकतासाथ दोभाषे, अनुवादक, शिक्षकको काम पाउन सक्नेछन् । पछि लोकसेवा आयोगले पनि परीक्षामा सामेल गर्न सक्छ ।(ग) भाषासाहित्य प्रतिष्ठानको गठन ः माथि विभिन्न कारणवश केही खास भाषाहरूलाई मात्र कामकाज र शिक्षाका लागि छनोट गर्ने अवस्था आयो भने बाँकी भाषाहरूको विकासका लागि के गर्ने ? निश्चित रूपमा मातृभाषीहरूबीच यस्ता आशंकाहरूले जन्म लिइसकेका छन् र यसको समाधान खोजिँदै छ । यसको सबैभन्दा सशक्त उपाय प्रदेशस्तरमा भाषा, साहित्य, संस्कृति प्रतिष्ठान को गठन नै हुनेछ । प्रतिष्ठानले प्रदेशका भाषाहरूको सतथ्य लगत राख्नेछÙ तिनको साहित्य, भाषा, संस्कृति, इतिहास, लोक साहित्यको अध्ययनअनुसन्धान गराउनेछÙ कसैलाई विद्वद्वृत्ति दिएर अनुसन्धानका लागि कुनै खास विषयमा खटाउन सक्नेछ । प्रतिष्ठान गठनपछि पुस्तकहरू प्रकाशित हुनेछन् । शब्दकोश, व्याकरण, लोक साहित्यको संकलनलेखन गराइनेछ । समयसमयमा विभिन्न भाषाभाषीका लागि उनीहरूकै क्षेत्रमा भाषा, साहित्य, संस्कृति आदि विषयमा गोष्ठीद्वारा जनचेतना जगाउने काम गरिनेछ । त्यसले पनि यस्ता प्रतिष्ठानको गठन अत्यन्त जरुरी देखिन्छ ।प्रदेश २ सरकारले आव २०७५७६ को नीति तथा कार्यक्रमको बुँदा नम्बर ९६ मा स्पष्ट रूपमा भाषासंस्कृति प्रतिष्ठानको वाचा गरेको छ भाषा, साहित्य र संस्कृतिलाई प्रवर्द्धन गर्न प्रदेश संस्कृति तथा भाषा प्रतिष्ठान स्थापना गरिनेछ । प्रदेश सरकारले वार्षिक बजेटमा यो प्रतिष्ठान गठनका लागि बजेट पनि छुट्याएको छ तर यसको गठन दस महिना बित्न लाग्दा पनि गर्न सकेको छैन । सामाजिक विकास मन्त्रालयअन्तर्गत रहेको यो विषयमा मन्त्रालयले किन रुचि नदेखाएको होला, बुझ्न त्यति असजिलो छैन । तर प्रयास भने जारी राख्नुपर्छ । यसरी यी तीनै क्षेत्रमा प्रदेश २ मा बोलिने भाषाहरूको समुचित उपयोग गर्न सकिन्छ ।"
अंग्रेजीको हाउगुजी,"मानिसले आफ्नो जीवनलाई सहज बनाउन भाषाको विकास गरेको हो । आफ्ना मनका कुराहरू अर्को व्यक्तिलाई सहजै बताउन र बुझाउन भाषाको प्रयोग गरिन्छ । आधुनिकताको लहरसँगै नेपालमा पनि अन्तर्राष्ट्रिय भाषाहरूको प्रभाव बढ्दै गएको छ । विश्वसमुदायलाई बुझ्न, त्यहाँका वस्तुस्थति थाहा पाउन पनि अन्तर्राष्ट्रिय भाषा सिक्न आवश्यक छ । यसो भन्दैमा नेपाली भाषा कमजोरहरूले मात्र बोल्छन् भन्ने होइन । नेपाली समाजमा अंग्रेजी बोल्नेहरूलाई विद्वान् ठानिन्छ । हाम्रो शैक्षिक प्रणालीले पनि अंग्रेजी भाषालाई प्राथमिकता दिन्छ । विद्यालयहरूले नयाँ भर्नाका लागि विज्ञापन दिँदा अंग्रेजीमा पढाइन्छ भन्ने बुँदा राखेकै हुन्छन् । प्रतिस्पर्धाको दुनियाँमा टिक्न विद्यालयहरूले यस्ता नाराहरू बनाउने गरेका छन् । हालैको भेटघाटमा मेरी एक साथीले आफू अंग्रेजीमा कमजोर हुँदा भोग्नुपरेको कठिनाइ सुनाइन् । उनले कुनै संस्थाको कार्यक्रममा बोल्नुपर्ने थियो । उनीभन्दा अघिका वक्ताहरूले अंग्रेजीमा प्रस्तुति दिएका रहेछन् । उनले भने अंग्रेजी र नेपाली मिसाएर कनीकुथी बोलिछन् । उनले भन्न खोजेको कुरा अरूको तुलनामा कमजोर थिएन, तैपनि अरू सहभागीले उनले बोलेको कुरामा टिप्पणी गर्नुभन्दा पनि अंग्रेजीमै प्रस्तुति दिनुपर्थ्यो भनेछन् । भाषा माध्यम मात्र हो । हो, हामीले आफ्नोबाहेक अन्य भाषा आवश्यकताअनुसार बुझ्न र बोल्न जरुरी छ तर त्यसो भन्दैमा अंग्रेजी बोल्न जान्ने मानिस बढी जान्ने भन्न अलि नमिल्ला कि ! एसईई, प्लस टु, स्नातक वा अन्य तहको नेपाली विषयबाहेकको परीक्षामा अंग्रेजीमा लेखे बढी नम्बर आउने विद्यार्थीहरू सुनाउँछन् । कतिपय शिक्षकले नेपालीको तुलनामा अंग्रेजीमा लेखिएका उत्तरहरूलाई बढी नम्बर दिने गरेका छन् । नेपालीमा राम्रै लेखे पनि कम नम्बर पाएको गुनासो विद्यार्थीहरूले सधैं गर्छन् । लोक सेवा वा त्रिवि सेवा आयोगका परीक्षामा समेत अंग्रेजीमा सामान्य उत्तर लेखे पनि पास भइन्छ भन्ने सुनिन्छ । यसैले गर्दा ग्रामीण भेगबाट आएका विद्यार्थीहरू सहरी परिवेशमा आफूलाई कमजोर महसुस गर्न पुग्छन् । सहरमा वर्षको लाखौं खर्च गरेर पढेका विद्यार्थीहरू र गाउँमा घाँसदाउरा गर्दै पढेकाहरूबीच केही फरक त भै नै हाल्छ । नेपालमा कुल जनसंख्याको ठूलो हिस्सा अझै गाउँमै बस्छ । गाउँका विद्यालयको संरचना र पढाइ सहरका निजी विद्यालयको तुलनामा कमजोर छ । शिक्षा देश विकासको आधार हो । सरकारले सबैले सहज, सरल र गुणस्तरीय शिक्षा पाउन क्षेत्रगत आधारमा विशेष नीतिनियम ल्याउनु जरुरी छ । ग्रामीण र सहरी क्षेत्रमा एउटै पाठ्यक्रम भए पनि फरकफरक भाषामा पढाइन्छ । नेपालीमा पढेर सहर आएकाहरूलाई भाषाकै कारण यहाँको समाजमा घुलमिल हुन गाह्रो भइरहेको हुन्छ । त्यस्तै सहरका भन्दा ग्रामीण परिवेशमा हुर्केका बालबालिकामा आदर, सत्कार, मेलमिलाप र सहयोगको भावना बढी पाइन्छ । अंग्रेजी फरर बोल्न जान्ने तर व्यावहारिक जीवनका धेरै पक्ष थाहा नभएकाहरू पनि धेरै छन् । सहर र आर्थिक रूपमा सम्पन्न परिवारमा हुर्केकाहरूले मोबाइल, इन्टरनेट, कम्प्युटर चलाउन पोख्त हुन्छन् र देशविदेशका घटनाहरूका बारे पनि छिटै जानकारी पाउँछन् । तर आफ्नै भाषासंस्कृतिका राम्रा कुराहरू भने त्यति थाहा पाउँदैनन् । आजकल हाम्रो समाज आधुनिकताको लहरमा यतिसम्म बहकिसक्यो कि, विदेशी चाडपर्व आउनु महिनौंअघि सहरबजारमा चहलपहल देखिन्छ । महिनौंअघिदेखि नै होटल, रेस्टुराहरूले डिस्काउन्ट अफर हरू झुन्डिएका हुन्छन् । यसरी अंग्रेजीमोह र विदेशी चाडपर्वप्रतिको लगावका कारण हाम्रा चाडपर्वहरू ओझेलमा पर्दै गएका छन् । हाम्रो भाषासंस्कृति लोप हुने अवस्थामा छ । यदि हाम्रो चाडपर्व, वेशभूषा दिनप्रतिदिन यसरी नै ओझेलमा पदै जाने हो भने हाम्रो अस्तित्व नै नरहन पनि सक्छ । त्यसैले पहिचान जोगाउन हामी हरदम तत्पर हुनुपर्छ । ग्रामीण क्षेत्रबाट सहर पसेकाहरूलाई अंग्रेजी हाउगुजी नै बन्ने गरेको छ । उनीहरूलाई विद्यालय, क्याम्पस वा कार्यालयमा अंग्रेजी राम्रोसँग नजान्दा अप्ठ्यारो पर्ने गरेको छ । आजकल जति नै गरिब भए पनि बुबाआमाको सपना छोराछोरीलाई अंग्रेजी भाषा फरर बोल्न सिकाउने विद्यालयमा पठाउने हुन्छ । यसैलाई बुझेर निजी विद्यालयहरूले अंग्रेजी माध्यममा पढाइदिन्छु भनेर अनावश्यक निकै शुल्क उठाउने गरेको पाइन्छ । यस्ता गतिविधिहरूलाई नियन्त्रण गर्नतर्फ सम्बन्धित निकायको ध्यान जानु जरुरी छ । अंग्रेजी माध्यमको ट्याग लगाएर अभिभावकलाई बढी शुल्क तिर्न बाध्य पार्नु हुन्न । गाइसी समाजशास्त्र अध्यापन गर्छिन् ।"
पिलो निचोरिँदैमा वजन घट्दैन : ओली,"(सिन्धुली)  प्रधानमन्त्री केपी शर्मा ओलीले पिलो निचोरिँदैमा वजन नघट्ने आफ्नो पुरानै भनाइ दोहोर्याएका छन् । राष्ट्रिय गौरवको सुनकोसीमरिन डाइभर्सन बहुउद्देश्यीय आयोजनाको बिहीबार सिन्धुलीको कमलामाई नगरपालिका२ कुसुमटारमा शिलान्यास गर्दै उनले केही पिलोहरू उछिट्टिएर र निचोरिएर जाने भएकाले चिन्ता नगर्न आग्रह गरे ।पार्टी एकताको प्रयासमा प्रहार भएको भन्दै प्रधानमन्त्री ओलीले हावाहुरीले हाँगा भाँच्ने र केही ठाउँमा पहिरो खस्ने गरेको बताए । बीचबीचमा हाम्रा प्रयासहरूमा प्रहार भए, उनले भने, हामीले उभ्याएको बिरुवालाई कहिले हावाहुरी आएर हाँगा भाँचिदिन्छ, फेरि पलाउँछ । हामीले बनाएको पर्खाल पहिरोले भत्काइदिन्छ, फेरि हामी बनाउँछौं । प्रधानमन्त्री ओलीले सबै जना सधैं सँगै साथमा नहुने पनि बताए । उनले महाभारतको प्रसंग सुनाउँदै हिमालतिरबाट युधिष्ठिरहरू स्वर्गतिर जाँदा पहिले सहदेव ढलेको, त्यसपछि नहकुल ढलेको अनि अर्जुन र भीम ढलेको र युधिष्ठिर एक्लै परेको बताए । प्रधानमन्त्री ओलीले केहीकेही मान्छेहरू ढल्दै जाने सुनाए । अब त्यस्तो स्वर्ग जानेजस्तो ढल्दै जाने नभएर एउटा ढलेमा १० वटा, अनि सय वटा र एउटा उछिट्टिए हजार वटा भएर जन्मने बताए । एउटा बिरुवा मासिए हजारौं रोप्नेछौं, उनले भने ।ओलीले सुनकोसीमरिन डाइभर्सनले पहाड र तराईको सम्बन्धलाई जोड्ने बताए । आयोजनाबाट सुनकोसीको पानी लगेर तराईका फाँटहरूमा सिँचाइ गर्ने र विद्युत् उत्पादन हुने बताए । तराईमधेसमा केपी ओलीलाई पस्न नदिने भनेको सुनेको थिएँ, उनले भने, ओलीलाई पस्न नदिए हुन्छ, पानीचाहिँ पसाइदिन्छ, तपाईंका सुक्खा खेतलाई चिसा बनाइदिन्छ । पानी पस्न नरोक्नुहोला ।यो डाइभर्सन अनौठो ढंगको रहेको भन्दै प्रधानमन्त्री ओलीले एउटा नदीबाट अर्को खोलामा मिसाउने, खोलैखोला जान दिने र वाग्मतीबाट नहर बनाएर बल्ल खेतमा पुर्याउने बताए । उनले सिँचाइ सुविधा भएपछि फलफूल लगाएर प्रदेश २ लाई बगैंचामय बनाउने आश्वासन दिए । हेलिकप्टरबाट शिलान्यास कार्यक्रममा आएका प्रधानमन्त्रीले एकअर्कालाई गाली गर्ने, होच्याउने, भनाभैरी गर्ने संस्कृतिको अन्त्य गर्नुपर्ने खाँचो रहेको औंल्याए । शिलान्यास कार्यक्रममा ऊर्जा तथा सिँचाइमन्त्री टोपबहादुर रायमाझी, सहरी विकासमन्त्री प्रभु साह र वाग्मती प्रदेशका मुख्यमन्त्री डोरमणि पौडेलले प्रधानमन्त्रीको बखान गरेका थिए । प्रदेश २ का मुख्यमन्त्री लालबाबु राउत, संघीय सांसद हरिबोल गजुरेललगायत कार्यक्रममा उपस्थित थिए । राष्ट्रिय सभा सदस्य कोमल वलीले शिलान्यास सभामा गीत गाएर सबैलाई नचाएकी थिइन् ।कार्यक्रममा सहभागी हुन आएका सर्वसाधारणलाई सुरक्षाकर्मीले कालो लुगा खोल्न लगाएका थिए । प्रधानमन्त्रीको सुरक्षाका लागि भन्दै मदन भण्डारी लोकमार्गमा चार घण्टा सवारी आवागमन ठप्प पारिएको थियो । चिनियाँ कम्पनी चाइना ओभरसिज इन्जिनियरिङ (कोभेक) ले आयोजनाको सुरुङ खन्ने ठेक्का पाएको छ । सुनकोसीमरिन आयोजनाको निर्माण अवधि पाँच वर्ष लाग्ने अनुमान गरिएको छ । सुनकोसी नदीमा १२ मिटर उचाइको बाँध निर्माण गरी १३ दशमलव एक किलोमिटर लामो सुरुङमार्फत प्रतिसेकेन्ड ६७ क्युसेक पानी कमलामाई नगरपालिका२ कुसुमटारस्थित मरिन खोलामा खसालिनेछ । त्यहाँ ६६ मिटर हेडबाट पानी झारेर साढे ३१ दशमलव ६२ मेगावाट विद्युत् उत्पादन गरिनेछ । बहुउद्देश्यीय आयोजनाको मुख्य उद्देश्य विद्युत् उत्पादनसँगै तराईका बारा, रौतहट, धनुषा, महोत्तरी र सर्लाहीमा १ लाख २२ हजार हेक्टर क्षेत्रमा सिँचाइ सुविधा पुर्याउनेछ । सुनकोसीमरिन डाइभर्सन आयोजना निर्माण गर्न चालु आर्थिक वर्षमा २ अर्ब ४६ करोड बजेट विनियोजन भएको छ । सरकारले गत आर्थिक वर्षमा यो आयोजनाका लागि २ अर्ब ५ करोड विनियोजन गरेको थियो । उक्त रकमबाट मुआब्जा वितरण गरिएको थियो । आयोजना निर्माण गर्न कुल ४६ अर्ब १९ करोड रुपैयाँ लाग्ने अनुमान गरिएको छ ।"
गैंडाको आक्रमणबाट महिलाको मृत्यु,पूर्वी नवलपरासी (कास) गैंडाको आक्रमणबाट एक महिलाको मृत्यु भएको छ । बिहीबार बिहान बारीमा घाँस काट्न जाँदै गर्दा गैंडाको आक्रमणमा परेकी मध्यबिन्दु नगरपालिका१२ की ४४ वर्षीया पविसरा विकको घटनास्थलमै मृत्यु भएको प्रहरीले जनाएको छ । चितवन निकुञ्जबाट चरन क्षेत्र खोज्दै बस्ती र खेतमा निस्कने गैंडाका कारण यहाँ जोखिम बढेको छ । निकुञ्जका सूचना अधिकारी लोकेन्द्र अधिकारीका अनुसार एक वर्षयता पूर्वी नवलपरासीमा गैंडाको आक्रमणबाट २ को मृत्यु र ४ जना घाइते भएका छन् ।
दोहोरो नागरिकता लिएको भन्दै वडाध्यक्षविरुद्ध उजुरी,"मोरङ (कास) सुनवर्षी नगरपालिका८ का वडाध्यक्ष नुरुल मियाँले दोहोरो नागरिकता लिएको भन्दै जिल्ला प्रशासन कार्यालयमा उजुरी परेको छ । वडा सदस्यहरू कन्हा मियाँ, कन्हैयालाल गनगाई, दुखिया ऋषिदेव र शिलादेवी गनगाईले संयुक्त रूपमा उनीविरुद्ध उजुरी दिएका हुन् । वडामा भइरहेको विकास निर्माणको काममा आर्थिक अनियमितता गरी भारतीय बैंक खातामा रकम राखेको भन्दै अख्तियार दुरुपयोग आयोगमा समेत उजुरी दिएको उनीहरूको भनाइ छ ।लिखित रूपमै उजुरी आइसकेकाले छानबिन प्रक्रिया अघि बढाएको प्रमुख जिल्ला अधिकारी कोषहरि निरौलाले बताए । इलाका प्रशासन कार्यालय रंगेलीलाई वडाध्यक्षको दोहोरो नागरिकताका बारेमा छानबिन गरी प्रतिवेदन बुझाउन बिहीबार पत्राचार गरेको छु, उनले भने, चाँडै छानबिन गरी वडाध्यक्षको दोहोरो नागरिकताको टुंगो लगाउँछौं । भारतीय समकक्षीसँग पनि समन्वय गरेर सत्यतथ्य खोजी भइरहेको उनको भनाइ छ । प्रजिअ निरौलाले माघ २६ गते नै उजुरी आएको र वडाध्यक्ष मियाँलाई बोलाएर बुझ्न फाँटवालालाई लगाएको बताए । तत्कालीन डाइनिया गाविस३ बाट २०५५ असार ५ गते वंशजको नागरिकता लिएका वडाध्यक्ष मियाँले भारतीय आधार कार्ड लिएको र त्यसैका आधारमा भारतीय बैंकमा खाता खोल्नुका साथै भारतीय कम्पनीको सिम पनि प्रयोग गर्दै आएको उजुरीमा उल्लेख छ । उनले भारतको अररिया जिल्लाको सोनापुर८ ठेगाना उल्लेख गरेर ७०५४९२०३५५७०क भीआईडी नम्बर ९१२३८१११८८५३४५० नम्बरको आधार कार्ड लिएर फिनो पेमेन्ट्स बैंकमा २०००२७६३७३२ भएको बैंक खाता खोलेको उजुरीमा उल्लेख छ । वडाध्यक्ष मियाँले व्यक्तिगत रिसइबी र प्रभावमा परेर वडा सदस्यहरूले उजुरी दिएको र यसमा कुनै सत्यता नभएको दाबी गरे । रोजगारीका लागि दिल्लीमा बस्दा भारतीय आधार कार्ड बनाएको र वडाध्यक्षको उम्मेदवार भएपछि आधार कार्ड त्याग गरेको उनको भनाइ छ ।किर्ते सिफारिस आरोपमा पक्राउम्याग्दी नाम र उमेर सच्याएर आफन्तकी छोरीलाई आफ्नै छोरी भनी नाबालक परिचयपत्र बनाउन सिफारिस गरेको आरोपमा वडाध्यक्ष र सचिव पक्राउ परेका छन् । धौलागिरि गाउँपालिका३ मुनाका अध्यक्ष पुर्म पुन र सचिव शिलु थापा मगरलाई बुधबार साँझ पक्राउ गरिएको प्रहरीले जनाएको छ । झूटा विवरण राखी सिफारिस गरेको आशंकामा पक्राउ गरेका छौं, डीएसपी श्यामकुमार राईले भने । जापानमा बस्दै आएका स्थानीय रेशम भण्डारीले नातिनी पर्ने दीपक भण्डारीकी १५ वर्षीया छोरीको नाबालक परिचयपत्र बनाउन खोजेका थिए । बालिकालाई आफूसँगै जापान लैजाने प्रयोजनका लागि नक्कली बाबु बनेको आरोपितले स्वीकार गरेका प्रशासनले जनाएको छ । उनी यसअघि नै पक्राउ परिसकेका छन् । १६ वर्षमुनिका विदेश जाँदा नाबालक परिचयपत्र आवश्यक पर्छ ।"
अमेरिकी संसद्मा घूसपैठ !,वासिङ्टन (एजेन्सी) अमेरिकी संसद् भवन क्यापिटल हिलमा सम्भावित घूसपैठको षड्यन्त्र भएको भन्दै प्रहरीले सुरक्षा व्यवस्था कडा पारेको छ । एक मिलिसिया समूहले मार्च ४ मा संसद् भवनमा हमला गर्ने योजना बनाएको गुप्तचर निकायको सूचनाका आधारमा सुरक्षा व्यवस्था कडा पारिएको बीबीसीले जनाएको छ । गुप्तचर निकायको सूचनापछि अमेरिकी तल्लो सदन हाउस अफ रेप्रिजेन्टेटिभ्सको बिहीबारको सत्र स्थगित गरिएको छ । माथिल्लो सदन सिनेटको कार्यसूची भने जारी रहने जनाइएको छ । अमेरिकी पूर्वराष्ट्रपति डोनाल्ड ट्रम्पका समर्थकहरूले संसद् भवनमा जनवरी ६ मा आक्रमण गरेका थिए । अमेरिकी राष्ट्रपतिमा जो बाइडेन निर्वाचित भएको प्रमाणित गरिरहेको समयमा ट्रम्प समर्थहरू संसद् भवनभित्र जबर्जस्ती पसेर आक्रमण गरेका थिए । नोभेम्बरमा भएको चुनावमा आफू पराजित भएको ट्रम्पले अझै स्वीकारेका छैनन् । अमेरिकी संसद् भवनका प्रहरीका अनुसार गुप्तचर निकायले बिहीबार ट्रम्प पुनः राष्ट्रपतिमा पुनःस्थापित हुने अपेक्षासहित मिलिसिया समूहले घूसपैठ गर्न सक्ने षड्यन्त्र गरेको सूचना आफूहरूले पाएको बताएको हो । अपरिचित मिलिसिया समूहले मार्च ४ मा अमेरिकी क्यापिटलमा नियन्त्रण जमाउने र डमोक्रेटिक दलका सांसदलाई हटाउने योजनाबारे फेब्रुअरी अन्तिममा छलफल गरेका संघीय जाँच ब्युरो र गृह मन्त्रालयले उल्लेख गरेको हो । क्यापिटल हिल प्रहरीले त्यस्तो आक्रमणबारे सूचना आएको जनाए पनि संवेदनशीलताका कारण थप जानकारी दिएन ।
स्वतन्त्रतामा खस्कियो भारत,"(नयाँदिल्ली)  अन्तर्राष्ट्रिय मञ्चहरूमा नागरिक एवं प्रेस स्वतन्त्रताका लागि भारतमा अनुकूल वातावरण रहेको भारतीय प्रधानमन्त्री नरेन्द्र मोदीको दाबी एक अन्तर्राष्ट्रिय संस्थाको प्रतिवेदनले गलत ठहर्याएको छ । अमेरिकाको वासिङ्टन डीसीस्थित थिंक ट्यांक फ्रिडम हाउसको फ्रिडम इन द वर्ल्ड २०२१ प्रतिवेदनले राजनीतिक र नागरिक स्वतन्त्रताको मामिलामा भारतको स्तर खस्किएको निष्कर्ष निकालेको हो । राजनीतिक र नागरिक स्वतन्त्रताको अवस्था ओरालो लागेकै कारण भारत यस वर्ष स्वतन्त्रता भएको मुलुकबाट आंशिक स्वतन्त्रता भएको मुलुकमा झरेको छ ।हाउसले विश्वका १९५ मुलुकको राजनीतिक अधिकार र नागरिक स्वतन्त्रताअन्तर्गतका विभिन्न २५ वटा सूचकहरूका आधारमा तयार पारेको प्रतिवेदन बुधबार सार्वजनिक गरेको हो । मुलुकहरूले पाएको स्वतन्त्रताको अकंका आधारमा स्वतन्त्र, आंशिक स्वतन्त्र र स्वतन्त्र नभएको सूचीकृत गरिएको छ । त्यसका लागि वर्षभरिका विभिन्न घटनाहरूलाई केलाइएको समेत जनाइएको छ । रिपोर्टमा यस वर्ष ७३ मुलुकको स्वतन्त्रताको सूचक घटेको देखाएको छ । यी मुलुकहरूमा विश्वको कुल जनसंख्याको ७५ प्रतिशत हिस्सा बस्छन् । स्वतन्त्रता ओरालो लाग्ने मुलुकहरूमा चीन, भेनेजुएलाजस्ता मुलुक मात्र नभएर एक मात्र नभएर विश्वका कहलिएका लोकतान्त्रिक मुलुकहरू अमेरिका र भारतसमेत छन् । प्रतिवेदनअनुसार सन् २०२० मा विभिन्न ठूला लोकतन्त्रमा तानाशाही पात्रहरू बलियो बन्न जाँदा विश्वव्यापी रूपमै स्वतन्त्रताको सूचकांकमा यस वर्षमा पनि ओरालो लागेको छ । यो सूचकांक गत १४ वर्षदेखि घट्दै आएको थियो । अन्य मुलुकहरूभन्दा पनि भारत यस वर्ष आंशिक स्वतन्त्र मुलुकमा पर्नुलाई निकै गम्भीर रूपमा हेरिएको छ । भारत स्वतन्त्रबाट आंशिक स्वतन्त्रमा झर्दा विश्वको कुल जनसंख्याको ठूलो हिस्साले नै पूर्ण स्वतन्त्रता उपभोग गर्नबाट वञ्चित हुन पुगेको प्रतिवेदनले भनेको छ । गत वर्षसम्म पनि भारत स्वतन्त्रमा मुलुकको सूचीमा थियो । भारतले १०० मध्ये ६७ अंक मात्र पाएको छ । जसले गर्दा अध्ययन गरिएका मुलुकहरूमध्ये भारत स्वतन्त्रताको सूचकमा गत वर्षको ८३ औं स्थानबाट ८८ औं स्थानमा झरेको छ । प्रतिवेदनले स्वतन्त्रताको सूचकमा भारत तल झर्नुका पछाडि सन् २०१४ मा प्रधानमन्त्री नरेन्द्र मोदी सत्तामा आएदेखि राजनीतिक अधिकार र नागरिक स्वतन्त्रतामा क्रमशः भएको क्षतिलाई प्रमुख कारणका रूपमा औंल्याएको छ । त्यसैगरी हिन्दु राष्ट्रवादी सरकारले मानवअधिकार संगठनहरूमाथि दबाब बढाएको, प्राज्ञिक वर्ग र पत्रकारहरूविरुद्ध बढ्दो धम्की र मुस्लिम लक्षित हमलाजस्ता घटनाले पनि भारतमा नागरिकको स्वतन्त्रता खुम्चिन गएको जनाइएको छ । एम्नेस्टी इन्टरनेसल (एआई) ले भदौमा भारत सरकारले प्रतिशोधपूर्ण व्यवहार गरेको भन्दै भारत शाखा बन्द गरेको थियो । गत वर्षको दिल्लीदंगा र जम्मुकश्मीरमा भएका मानवअधिकार उल्लंघनका घटनामा जवाफदेहिता खोजेकै कारण भारत सरकारले प्रतिशोधपूर्ण व्यवहार गरेको भन्दै एआईले सबै कामकारबाही बन्द गर्ने निर्णय गरेको थियो । सन् २०१९ मा मोदी दोस्रोपटक निर्वाचित भएपछि भारतको अवस्था थप बिग्रेको समेत फ्रिडम हाउसको भनाइ छ । साथै कोरोना भाइरस रोकथामका लागि सरकारले चालेको कदमले मौलिक अधिकारको थप उल्लंघन भएको समेत जनाइएको छ । धेरैलाई आफ्नो गाउँसम्म पैदल नै हिँड्न बाध्य पारिएको थियो, जसले गर्दा उनीहरूले बाटामा अनेकन सास्ती खेप्नुपर्यो, प्रतिवेदनमा भनिएको छ । त्यसैगरी, हिन्दु राष्ट्रवादी अभियानले मुसलमानहरूमाथि कोरोना भाइरस फैलाएको आरोप लगाउन उक्साएको र जसले गर्दा उनीहरूले उच्छृङ्खल भीडको आक्रमण खेप्नुपरेको समेत प्रतिवेदनमा भनिएको छ । त्यसैगरी, मोदी सरकारको पालामा प्रेस स्वतन्त्रतामाथिको हमला बढेको जनाइएको छ । साथै मोदीको नेतृत्वमा भारतले आफ्नो समावेशी र सबैलाई समान अधिकारजस्ता आधारभूत मान्यताको मूल्यमा विश्वकै लोकतान्त्रिक अगुवा बन्ने सम्भावनालाई छाडेर साँघुरो हिन्दु राष्ट्रवादी स्वार्थतर्फ उकालो लागेको समेत प्रतिवेदनमा उल्लेख छ । गतवर्ष नागरिकता कानुनको विरोधमा भएका प्रदर्शनमा भएको धरपकड र पछि दिल्ली दंगाको छानबिनका क्रममा गरिएको विभेदपूर्ण व्यवहारलाई पनि रिपोर्टमा समेटिएको छ । उत्तरपूर्वी दिल्लीमा भएको धार्मिक दंगमा ५० भन्दा बढीको ज्यान गएको थियो । प्रतिवेदनमा फिनल्यान्ड सबैभन्दा बढी स्वतन्त्रतासहित शीर्ष स्थानमा रहन सफल भएको छ भने नेपाल ५६ अंकसहित आंशिक स्वतन्त्रता भएको मुलुकमा सीमित छ ।"
सहमतिको ६ महिनापछि बंगलादेशबाट मल,"(काठमाडौं)  गत भदौ दोस्रो साता सिजनमै रासायनिक मलको अभाव चुलिएपछि नेपाल र बंगलादेशका दुई प्रधानमन्त्रीबीच पैंचोमा मल ल्याउन छलफल भयो । छलफलमा पैंचोमा मल ल्याउने मौखिक सहमतिसमेत भयो । तर दुई महिनापछि बंगलादेश मौखिक सहमतिबाट पछि हटेपछि कात्तिक २४ को मन्त्रिपरिषद् बैठकले जीटूजीमार्फत ल्याउने निर्णय गर्यो । त्यसपछि मंसिर १८ मा बसेको मन्त्रिपरिषद् बैठकले पुनः जीटूजीमार्फत खरिद गर्ने निर्णय गरेपछि पुसमा कृषि सामग्री कम्पनी लिमिटेडका प्रबन्ध सञ्चालक नेत्रबहादुर भण्डारी र बंगलादेश केमिकल इन्ड्रस्ट्रिज कर्पोरेसनका अध्यक्ष महमद एमिन उल अहसनले सम्झौतापत्रमा हस्ताक्षर गरे ।जीटूजीबाट ५० हजार टन मल ल्याउने सम्झौता भएपछि बंगलादेशबाट मल आयात प्रक्रिया सुरु भएको छ । बंगलादेशबाट पहिलो लटको मल कोलकातामा आइपुगेको कृषि सचिव योगेन्द्रकुमार कार्कीले जानकारी दिए । अब दुईतीन दिनमा नेपाल आइपुग्ने उनले बताए । बंगलादेशको मल आउँदै छ । केही आइसकेको छ । आजभोलिमा पनि आइपुग्दै छ, बिहीबार मन्त्रालयमा आयोजित पत्रकार सम्मेलनमा उनले भने, दुई देशका प्रधानमन्त्रीबीच भएको छलफलबमोजिम साउन भदौमै आइसक्नुपर्थ्यो । आयात प्रक्रिया मिलाउँदा केही ढिला भयो ।बजारमा मलको हाहाकार भएपछि मन्त्रालयले साउन भदौमै नेपाल आइपुग्ने गरी आपत्कालीन अवस्थामा पैंचोमा मल ल्याउन खोजेको थियो । तर सिजनमा ल्याउन सकेन । ६ महिनापछि आयात भइरहेको मलमा भने मन्त्रालयले प्रगति देखेको छ । कोलकाताबाट मल हिँडिसकेको छ, केही लट आजभोलि नै आउँछ । मलको मौज्दात पर्याप्त रहेकाले १०१२ दिन ढिलाइ हुँदा केही समस्या छैन, सचिव कार्कीले भने, मल आयो, यही नै सुखद पक्ष हो । ६ महिनापछि सफल भएका छौं ।कृषि सामग्री कम्पनीका प्रवक्ता विष्णु पोखरेलले पनि बंगलादेशबाट २२ हजार ५ सय टन मल कोलकाता आइपुगेको जानकारी दिए । कोलकाताबाट बिहीबार ट्रकमा लोड भइसकेको उनले बताए । बंगलादेशबाट कोलकातासम्म आइपुग्न दुई दिन लाग्यो । कोलकातामा केही ढिलो भयो, उनले भने, बाँकी १५ दिनमा सबै आइपुग्छ । बंगलादेशबाट जीटूजीमार्फत ल्याइएको मल अन्तर्राष्ट्रिय बोलपत्र मूल्यभन्दा प्रतिटन अमेरिकी डलर १८५२ ले न्यून रहेको जनाइएको छ ।बंगलादेशकै मल आयात गर्न कृषि सामग्री कम्पनीले टेन्डर प्रक्रियामार्फत संयुक्त अरब इमिरेट्स (यूएई) को कम्पनी जेन्ट्रेड एफजेडएफलाई जिम्मा दिएको छ । कृषि सामग्रीले गत असोज ३ मा ग्लोबल टेन्डर आह्वानको सूचना प्रकाशन गरेको थियो । पाँच वटा कम्पनीको टेन्डर आवेदन परेकामा जेन्ट्रेडले सबैभन्दा कम मूल्यमा ढुवानी गर्ने प्रस्ताव गरेको थियो । यीबाहेक हाल सरकारसँग पर्याप्त मौज्दात रहेको बताइएको छ । सरकारले चालु आर्थिक वर्षका लागि मल खरिद गर्न ११ अर्ब बजेट विनियोजन गरेको थियो । उक्त बजेटबाट करिब पाँच लाख टन (युरिया मल २ लाख ८२ हजार ५ सय, डीएपी २ लाख २ हजार ५ सय र पोटास १५ हजार) आयात गर्ने जनाएको छ । त्यसमध्ये चालु आर्थिक वर्षमा १ लाख ८७ हजार टन मल बिक्री भइसकेको छ । १ लाख ६२ हजार टन स्टक र नेपाल भित्रिने क्रममा छ, कार्यक्रममा कृषि तथा पशुपन्छी विकासमन्त्री पद्माकुमारी अर्यालले भनिन्, चालु आर्थिक वर्षको आयातबाट जम्मा दुई लाख टन मल आगामी धान सिजनका लागि मौज्दात (बफर स्टक) रहने देखिन्छ । हामी धान रोपाइँमा ढुक्क हुने अवस्थामा छौं । मन्त्रालयका अनुसार पछिल्ला तीन वर्षको बिक्रीका आधारमा साउनदेखि असोजसम्म जम्मा १ लाख ३ हजार टन मल खपत हुने अनुमान छ । आगामी आर्थिक वर्षको बजेटबाट व्यवस्था हुने गरी प्रथम चौमासिकमा करिब तीन लाख टन मल आपूर्तिका लागि यही महिनाबाट प्रक्रिया थाल्छौं, मन्त्री अर्यालले भनिन् । मन्त्रालयले अल्पकालीन, मध्यकालीन र दीर्घकालीन योजना बनाएकाले अब मलमा समस्या नहुने उनको दाबी छ । कार्यक्रममा कृषि सचिव योगेन्द्रकुमार कार्कीले पनि आपूर्ति व्यवस्था सहज बनाउन जीटूजी पनि गरिने जानकारी दिए । त्यसका लागि भारतसँग छलफल प्रक्रिया अगाडि बढाइसकिएको उनले बताए । रोपाइँ हुने क्षेत्रफलका आधारमा करिब साढे ७ लाखदेखि ८ लाख टन आवश्यक पर्छ । जसमध्ये साढे पाँच लाख टन आयात गर्न सके किसानले अभाव झेल्नुपर्दैन ।"
नेप्सेमा उछाल,"बजारमा धेरै हल्ला फैलाइयो, वास्तवमा तरलता संकटको अवस्था रहेनछ, पुँजीबजार लगानीकर्ता संघकी राधा पोखरेलले भनिन्, पछिल्लो आश्वासनले खासगरी साना लगानीकर्ताको मनोबल बढेको छ ।पछिल्ला दिनमा सेयर बजारमा देखिएको उच्च उतारचढावको पछि कुनै भरपर्दो कारण नभएको अर्का एक जानकार बताउँछन् । केही होइन, हल्लाको भरमा बजार बढाइएको छ, ती लगानीकर्ताले भने, प्रतिनिधिसभा विघटन भएपछि ठूला लगानीकर्ताले सेयर बेचेका थिए । जसको कारण बजार घट्यो । अहिले सर्वोच्चले प्रतिनिधिसभा विघटनलाई बदर गर्यो, कांग्रेस सभापति शेरबहादुर देउवा प्रधानमन्त्री बन्ने चर्चा बाक्लिएको छ । यसकारण लगानीकर्ताको मनोबल बढेको र त्यसले बजारमा प्रत्यक्ष प्रभाव पारेको उनको दाबी छ । अघिल्ला कारोबार दिनमा नेप्से उच्च अंकले घटिकाले केही अल्पकालीन लगानीकर्ताले बिहीबार सेयर खरिद चाप बढाएपछि नेप्सेमा वृद्धिको दबाब परेको थियो । सो दिन क वर्गका कम्पनीहरूको सेयर कारोबार मापक सेन्सेटिभ परिसूचक ३३६ र व्यापारमा रहेका सबै कम्पनीको सेयर कारोबार मापक फ्लोट परिसूचक ३७२ प्रतिशतले बढ्यो । बिहीबार सबै उपसमूहका परिसूचक बढ्यो । सबैभन्दा धेरै अन्य, लघुवित्त र लगानी उपसमूहको परिसूचक ५ प्रतिशतभन्दा धेरैले बढ्यो । बाँकी समूहले पनि तिनैलाई पछ्याएपछि समग्र नेप्सेमा उछाल आएको जानकारहरू बताउँछन् ।बिहीबार २ सय ६ कम्पनीका १ करोड ६६ लाख २२ हजार ७ सय ६३ कित्ता सेयर किनबेच भए । ती कारोबारबाट ६ अर्ब ५ करोड ८१ लाखको रुपैयाँ बराबरको सेयर कारोबार भएको छ । नेप्से बढेपछि सयेर बजारको आकार कुल बजार पुँजीकरण पनि बढेर ३४ खर्ब ५३ अर्ब रुपैयाँ कायम भएको छ ।"
सुरक्षा संकेत नराख्दै कान्ति लोकपथमा चले सवारी,"नियतवश काम नगर्ने कम्पनीलाई ताकेता गरेका छौं, उनले भने, कोभिड१९ ले पनि काममा बाधा पुग्यो । मकवानपुरको सिमाट घुम्तीआलेभन्ज्याङ नौ किमि सडक स्तरोन्नति २०७५ असारमा सक्ने गरी २०७३ सालमा २१ करोड २७ लाख ६४ हजारमा ठेक्का पाएको एमएस अमर कन्स्ट्रक्सनले पनि अझै काम सकेको छैन । ललितपुरको काल्चेदेवीसाद सात किमि सडक दुई वर्षभित्र स्तरोन्नति गर्न २०७३ साउनमा १९ करोड ३९ लाख ८३ हजारमा ठेक्का पाएको एमएस बिरुवाएसएल सुनकोसी जेभी, बगुवाटीकाभैरव २८ किमि सडकको १९ करोड ३२ लाख ५ हजारमा ठेक्का पाएका एमएस सूर्यवाइबा जेभी, मकवानपुर खण्डको सडकमा क्रस ड्रेनेज र पर्खाल लगाउन २०७५ फागुनमा दुई वर्षमा सक्ने गरी ११ करोड ४३ लाख ५३ हजारमा ठेक्का पाएको एमएस नागार्जुनसर्वशक्ति जेभी, मकवानपुर बुद्धचोकललितपुर टीकाभैरव ७९ किमि सडक सुरक्षासम्बन्धी काम दुई वर्षभित्र सक्ने गरी २०७३ असारमा १५ करोड २६ लाख ३० हजारमा ठेक्का पाएको एमएस एसबीए निर्माण सेवाले पनि काम सकेका छैनन् । ठेकेदार कम्पनी एमएस अमर कन्स्ट्रक्सनले १३ करोड ३० लाख, एमएस बिरुवाएसएल सुनकोसी जेभीले १० करोड ४३ लाख ५६ हजार, एमएस सूर्यवाइबा जेभीले ९ करोड १ लाख १६ हजार, एमएस नागार्जुनसर्वशक्ति जेभीले ६ करोड ५० लाख ३७ हजार र एमएस एसबीए निर्माण सेवाले १३ करोड १० लाख ९८ हजार भुक्तानी लिइसकेका छन् । योजना सञ्चालन भएदेखि हालसम्म ३ अर्ब ३३ करोड १० लाख २० हजार बजेट विनियोजन भइसकेको छ । यता ठेकेदार कम्पनी एमएस बिरुवाका सञ्चालक भगीरथ तिमिल्सिनाले भने आफ्नो कम्पनीले २०७३ मा दुई वर्षभित्र कालोपत्र मात्र गर्ने गरी ठेक्का पाएको बताए । सडक विस्तार गर्ने ठेक्का अर्को कम्पनीले २०७५ मा बल्ल पायो । हाम्रो ठेक्का अवधि सकिने बेला अर्को कम्पनीको काम बल्ल काम सुरु भयो, उनले भने, सडक विस्तार नहुन्जेल पर्खिनुपर्ने भयो । त्यसैले काममा ढिलाइ भएको हो । हाम्रो कमजोरीले होइन ।हेटौंडालाई काठमाडौं उपत्यकासँग जोड्ने छोटो अनि भरपर्दो वैकल्पिक मार्गका रूपमा रहेको सडक विस्तार गर्न २०५९ मा कोरियन सरकारको सहयोगमा डीपीआर तयार भएको हो । ट्र्याक भने सेनाले खोलिसकेको छ । मकवानपुर खण्डमा ५१ किमि र ललितपुर खण्डमा २८ किमि सडक पर्दछ । प्रारम्भ विन्दु हटौंडाको बुद्धचोक र समाप्त विन्दु ललितपुरको टीकाभैरव हो ।"
"बजारमा सस्तो पाइन्न, किसानलाई पनि छैन भाउ","तर स्थानीय भिन्डी र खुर्सानी बजारमा आएपछि भाउ आधाआधी घट्ने किसान बताउँछन् । गाउँपालिका वरिपरिको क्षेत्रमा तरकारी सम्बद्ध सामग्री उत्पादन गर्ने कारखाना नभएको र भारतबाट सस्तोमै भित्रिने भएकाले सिजनमा अति कम मूल्यसमा सागसब्जी बेच्नुपरेको किसान सुशीलकुमार सिंहको भनाइ छ । मौसमको मारसँग जुध्दै दिनरातको श्रम र हजारौं रुपैयाँ लगानी गर्दा पनि आफ्नो उत्पादन अति सस्तोमा बेच्नुपरिरहेको उनले बताए । गाउँपालिका कार्यालय र प्रधानमन्त्री कृषि आधुनिकीकरण परियोजनाबाट आधा मूल्यमा कृषि औजार दिएर मात्र किसानको जीवन नउकासिने उनको भनाइ छ । यता गाउँपालिकाका कृषि प्राविधिक सौरभसिंह राजपुतले भने मौसमी खेतीमा मात्र किसान निर्भर रहेकाले त्यसले उचित मूल्य नपाएको प्रतिक्रिया दिए । किसानलाई बेमौसमी खेती गर्ने प्रशिक्षण पनि दिनुपर्छ, उनले भने, मौसमी खेतीप्रति किसानको मोह हटाउन गाउँपालिका लागेको छ ।"
आपूर्ति व्यवस्था सहज बनाउन लजिस्टिक नीति,"(मोरङ)  सरकारलाई आपूर्ति व्यवस्था सहज बनाउने गरी लजिस्टिक नीति ल्याउन पूर्वका उद्योगी व्यवसायीले सुझाएका छन् । लजिस्टिक नीतिको मस्यौदामा सुझाव संकलनका लागि उद्योग, वाणिज्य तथा आपूर्ति मन्त्रालयले हालै आयोजना गरेको कार्यक्रममा उनीहरूले यस्तो आग्रह गरेका हुन् ।सरकारले आपूर्ति प्रणालीलाई सहज एवं चुस्त बनाउने योजनासहित लजिस्टिक नीति ल्याउन लागेको मन्त्रालयका सचिव दिनेश भट्टराईले बताए । एसियाली विकास बैंकको सहयोगमा ल्याउन लागिएको उक्त नीति मन्त्रिपरिषद्बाट पारित भएसँगै कार्यान्वयनमा लग्ने गरी तयारी थालेको उनले जानकारी दिए । आन्तरिक तथा बाह्य आपूर्ति प्रणालीलाई सहज बनाउन वस्तुको आयातनिर्यात, भण्डारण र वितरण प्रक्रियालाई एकीकृत रूपमा सम्बोधन गर्न सरकारले लजिस्टिक नीति ल्याउन लागेको छ, भट्टराईले भने, सरकारले स्वदेशी उत्पादनको अन्तरप्रादेशिक आपूर्ति, व्यापार र वितरणसँगै अन्तरदेशीय व्यापार सहजीकरणमा पनि यो नीतिले महत्त्वपूर्ण भूमिका निर्वाह गर्ने सरकारको लक्ष्य छ । आन्तरिक उत्पादनको बजारीकरणमा खलोदेखि चुलोसम्म को अवधारणामा लजिस्टिक नीति ल्याउन लागिएको भट्टराईको भनाइ छ । सरकारले नीति मात्रै ल्याएर नहुने भन्दै नेपाल उद्योग वाणिज्य महासंघका केन्द्रीय सदस्य अविनाश बोहराले कार्यान्वयनका लागि कार्यविधि र निर्देशिकासमेत सँगसँगै ल्याउन सुझाए । पूर्वाधार र समन्वय अभावमा भोग्नुपरेका समस्या समाधान नीतिको पहिलो सर्त हुनुपर्ने उनको भनाइ छ । लजिस्टिक नीति जारी गर्दा अर्थ, वाणिज्य, कृषिलगायतका सबै मन्त्रालयबीचको समन्वय आवश्यक छ, बोहराले भने, अन्तर सरकारी निकायबीचको सम्बन्ध एकैपटक आकर्षित हुने व्यवस्था गरेपछि मात्रै नीतिको प्रभावकारिता देखिनेछ । बाह्य देशबाट आयात गर्ने मालवस्तु व्यवस्थापनका साथै घरेलु ढुवानी प्रणालीलाई पनि सहज बनाउन लजिस्टिक नीति केन्द्रित हुनुपर्ने ढुवानी व्यवसायी सुशील जोशीले बताए । ढुवानी पूर्वाधारबिनै सरकारले नीतिमार्फत व्यवसायीलाई बाँध्न खोजे त्यसको कार्यान्वयन फितलो हुने उनको भनाइ छ । ढुवानी व्यवसायीहरूको स्पष्ट मापदण्ड तोकेर आवश्यक पूर्वाधार निर्माणका लागि सरकारले सहजीकरण गर्नुपर्नेमा उनको जोड छ । सरकारले अहिलेसम्म ल्याएका ऐन, नियम, नीति नै पर्याप्त रहेको अवस्थामा थप अर्को नीति ल्याएर उद्योगी व्यवसायीलाई भार बढाउने काम नहोस् भनी सुझाव दिएको व्यापार तथा वाणिज्य क्षेत्रका विज्ञ मोहनचन्द्र घिमिरेले बताए । अहिले उद्योग वाणिज्य क्षेत्रसँग सम्बन्धित ऐन, नियम, नीतिसहितको एकीकृत रूप लजिस्टिक नीति हुनुपर्छ, उनले भने, यो नीति वाणिज्य क्षेत्रमा देखिएका समस्याको सूक्ष्म व्यवस्थापन गर्न सक्षम, सशक्त र अधिकार सम्पन्न हुनुपर्छ ।अहिलेको आपूर्ति प्रणालीलाई कानुनी दायरामा ल्याउँदै चुस्त बनाउने लक्ष्यसहित सरकारले नीति ल्याउन लागेको मन्त्रालयका सहसचिव प्रकाश दाहालको भनाइ छ ।"
नगरपालिकासँग विश्व बैंकको अनुदान सम्झौता,"काठमाडौं (कास) विश्व बैंकको साढे १७ अर्ब रुपैयाँ ऋण सहयोगमा सञ्चालनमा आएको नेपाल सहरी शासकीय र पूर्वाधार आयोजनाले मुलुकभरका ३३ नगरपालिकालाई सहयोग कार्यान्वयनको प्रक्रिया अघि बढाएको छ । दिगो सहरी विकासको प्रवर्द्धन गर्दै नेपालका रणनीतिक माध्यमिक सहरमा कोभिड१९ पछि सहयोग पुर्याउने उद्देश्यले २९ नगरपालिकालाई ससर्त अनुदान र थप चार नगरपालिकालाई क्षमता अभिवृद्धिमा सहयोग पुर्याउने आयोजनाले जनाएको छ । २९ वटै नगरपालिकाका प्रमुखसँग बिहीबार र शुक्रबार ससर्त अनुदानसम्बन्धी सम्झौतापत्रमा हस्ताक्षर हुँदै छ । पहिलो दिन बिहीबार १२ वटा नगरपालिकाका मेयरसँग सम्झौतामा हस्ताक्षर भएको छ । शुक्रबार १७ वटा नगरपालिकासँग सम्झौता हुनेछ । आयोजनाले नेपालका सातै प्रदेशका अतिरिक्त १२ नगरपालिकालाई समेत सहयोग पुर्याउने जनाएको छ । थप चार वटा नगरपालिकालाई पनि क्षमता अभिवृद्धिमा सघाउने सहरी विकास तथा भवन निर्माण विभागका महानिर्देशक नवराज प्याकुरेलले जानकारी दिए । हस्ताक्षर कार्यक्रममा सहरी विकास तथा भवन निर्माण विभागका महानिर्देशक प्याकुरेल, उपमहानिर्देशक कुमार घिमिरे, दिलीप भण्डारी, सुरेन्द्रमोहन श्रेष्ठ तथा आयोजना निर्देशक परीक्षित कडरियालगायतको उपस्थिति थियो ।"
विद्यालय भवन निर्माणमा भारतको ४ करोड,"काठमाडौं (कास) बुटवलस्थित नहरपुर माध्यमिक विद्यालयको नयाँ भवन निर्माणका लागि भारतले ४ करोड ४१ लाख ४० हजार रुपैयाँ अनुदान सहयोग गर्ने भएको छ । रूपन्देहीको बुटवल उपमहानगरपालिका११ नहरपुरमा रहेको विद्यालयको नयाँ भवन निर्माणका लागि भारतले उक्त सहयोग गर्न लागेको हो । यसका लागि काठमाडौंस्थित भारतीय राजदूतावासको विकास साझेदारी तथा पुनर्निर्माण प्रभागका प्रमुख, संघीय मामिला तथा सामान्य प्रशासन मन्त्रालय र बुटवल उपमहानगरपालिकाबीच बिहीबार सम्झौतापत्रमा हस्ताक्षर भएको छ ।"
कुमारी जबकेसीएम आईटी रोजगारी सम्झौता,काठमाडौं (कास) कुमारी जब प्रालि र कान्तिपुर कलेज अफ म्यानेजमेन्ट एन्ड इन्फर्मेसन टेक्नोलोजी (केसीएमआईटी) बीच रोजगारीसम्बन्धी सम्झौता भएको छ । विद्यार्थीहरूलाई पढाइसँगै विभिन्न सीपमूलक जीवनोपयोगी तालिम तथा रोजगारीका लागि कुमारी र केसीएमआईटीबीच सम्झौता भएको हो । कुमारी जबका प्रबन्ध निर्देशक सन्देश भण्डारी र केसीएमआईटी कलेजका प्रिन्सिपल ललिता चन्दले उक्त सम्झौतापत्रमा हस्ताक्षर गरे ।
एलजीको एक्सचेन्ज क्याम्प,काठमाडौं (कास) एलजीले आफ्ना ग्राहकमाझ फ्री सर्भिस एवं एक्सचेन्ज क्याम्प २०२१ योजना ल्याएको छ । यो योजनानुसार ग्राहकले कुनै पनि ब्रान्डका एसीमा निःशुल्क सर्भिसिङ पाउनेछन् । आफ्नो पुराना एसीको उचित मूल्यांकन गर्दै एलजीका एसीसँग साट्न सक्ने सुविधा रहेको कम्पनीले जनाएको छ ।
दोभान बजार आगलागीमा ४० करोडको क्षति,"मुख्यमन्त्रीले बाँडे राहतप्रदेश १ सरकारले आगलागीबाट घर क्षति भएकालाई ५० हजारका दरले र भाडामा बस्ने परिवारलाई ३० हजारका दरले राहत दिने निर्णय गरेको छ । मुख्यमन्त्री शेरधन राईले संघीय सरकारले पनि जिल्ला प्रशासनमार्फत प्रतिपरिवार १ लाखका दरले राहत उपलब्ध गराउने बताए । बिहीबार दोभान बजार अगुगमनपछि राईले पीडितलाई सरकार छ भन्ने आभास दिलाउने गरी काम गर्ने आश्वासन दिए । राहत रकम हामी प्रशासनमार्फत चाँडै उपलब्ध गराउँछौं, उनले भने, त्यसपछि स्थायी संरचना निर्माण र सहरीकरणका लागि स्थानीय तहसँग समन्वय गरेर काम गर्छौं । पीडितहरूले स्थायी संरचना निर्माण, जलेका सामानको कर मिनाहा, घर निर्माण तथा व्यवसाय सञ्चालनका लागि निश्चित समयसम्म बिनाव्याज कर्जा व्यवस्था मिलाइदिन आग्रह गरेका छन् ।यसैबीच, मेरिङदेन गाउँपालिकाले राहत वितरणमा एकद्वार नीति अवलम्बन गरेको छ । गाउँपालिका प्रवक्ता सूर्यप्रकाश बराइलीका अनुसार सहयोगी संस्थाले ल्याएको राहत गाउँपालिकाले लिने र वितरण गर्ने नीति बनाइएको हो । यसका लागि आगलागी भएको क्षेत्रमा गाउँपालिकाले हेल्प डेस्क स्थापना गरेको छ । हालसम्म प्राप्त राहत सामग्री बुझिएको पनि बराइलीले जनाए ।"
प्रहरीतस्कर भिडन्तमा एकको मृत्यु,"कञ्चनपुर (कास) कञ्चनपुरको बेलौरी नगरपालिका७ पौलाहामा प्रहरी र तस्करबीच बिहीबार साँझ भिडन्त हुँदा एक जनाको मृत्यु भएको छ । सीमा क्षेत्रमा गस्ती गरिरहेको इलाका प्रहरी कार्यालयको टोलीले चलाएको गोली लागेर करिब २२ वर्षीय भारतीय नागरिकको मृत्यु भएको प्रहरीले जनाएको छ । मृतकको सनाखत हुन सकेको छैन । उनको साथबाट नक्कली नोट छाप्ने मेसिन, कागजात र लागूऔषध बरामद भएको डीएसपी अमरबहादुर थापाले बताए । सीमा नजिकै गस्ती गरिरहेको प्रहरी टोलीमाथि तस्कर समूहले गोली चलाएपछि जवाफी फायरिङमा उनको मृत्यु भएको प्रहरीको भनाइ छ । डीएसपी थापाका अनुसार एक प्रहरी सामान्य घाइते भएका छन् ।"
दाहालनेपाल समूह फेरि आयोग जाने,"काठमाडौं (कास) पार्टीको बहुमत सदस्यको हस्ताक्षरसहितको दस्ताबेज निर्वाचन आयोगलाई बुझाएको एक महिना भइसक्दासमेत कुनै निर्णय नदिएपछि नेकपा दाहालनेपाल समूह अब के गर्ने भन्ने विषयमा गृहकार्यमा जुटेको छ । यस विषयमा अध्यक्षद्वय पुष्पकमल दाहाल र माधवकुमार नेपाल, वरिष्ठ नेता झलनाथ खनाल र निर्वाचन विभागका पदाधिकारीले बिहीबार छलफल गरेका थिए । नेकपाभित्रको विवादका सन्दर्भमा निर्वाचन आयोगले आधिकारिकताका लागि मागदाबी गर्न भनेर केपी शर्मा ओली पक्ष र दाहालनेपाल पक्षलाई सँगै पत्र पठाएको थियो । जसको जवाफस्वरूप दाहालनेपाल पक्षले माघ २० मा केन्द्रीय कमिटीको बहुमत सदस्य आफ्नो रहेको भन्दै आधिकारिकताको मागदाबी गरेका थिए । दस्ताबेज र कानुनलाई आधार मान्ने हो भने हामीले पहिले नै नेकपाको आधिकारिकता पाइसक्नुपर्ने हो । तर निर्वाचन आयोगले अल्झाइरहेको छ, नेता राजेन्द्र पाण्डेले भने, अब निर्वाचन आयोगले कानुनअनुसार जतिसक्दो छिटो निर्णय गर्न के गृहकार्य गर्नुपर्छ भन्नेबारेमा छलफल गरेका छौं । पाण्डेका अनुसार यस विषयमा शुक्रबार बिहान फेरि दाहाल, नेपाल र पार्टीका निर्वाचन हेर्ने नेताहरूबीच थप छलफल हुनेछ । त्यसपछि निर्वाचन आयोगमा जानेनजाने निर्णय गर्छौं, उनले भने ।प्रधानमन्त्री ओलीले पुस ५ गते प्रतिनिधिसभा विघटन गर्ने निर्णय गरेपछि नेकपा विभाजित छ । नेकपा दाहालनेपाल समूहले पुस ७ गते ओलीलाई नेकपा अध्यक्षबाट हटाएर ४ सय ४१ सदस्यीय केन्द्रीय कमिटीमा रहेका २ सय ८४ जनाको हस्ताक्षर बुझाएको थियो । नेकपा ओली समूहले भने विधान संशोधन गरेर केन्द्रीय कमिटी विस्तार गरेको थियो । आयोगले दुवै पक्षले गरेको निर्णयलाई मानेको छैन । दाहालनेपाल समूहले माघ २० मा आफू आधिकारिक नेकपा रहेको मागदाबी आयोगमा पेस गरेको थियो ।"
प्रधानमन्त्री कप भलिबल आजदेखि,"(नेपालगन्ज)  तत्कालीन नेपाली कांग्रेसका नेता सुशील कोइराला ७ वर्षअगाडि नेपालको प्रधानमन्त्री भएसँगै खेलकुदमा प्रधानमन्त्री कपले प्रवेश पाएको थियो । यसको सुरुआत स्व कोइरालाको गृहनगर नेपालगन्जबाटै भएको थियो । बाँके जिल्ला भलिबल संघले २०७० प्रधानमन्त्री कपको सुरुआत गरेयता राष्ट्रका कार्यकारी प्रमुखको नाममा प्रतियोगिता हुने लहरै चलेको छ । प्रधानमन्त्री आमन्त्रण महिला भलिबल प्रतियोगिता नै सातौं संस्करणमा आइपुगेको छ । महिलाको सुरक्षा, सम्मान र रोजगार, समृद्ध नेपालको आधार नारा दिइएको प्रधानमन्त्री कपको सातौं संस्करण शुक्रबारदेखि नेपालगन्ज रंगशालास्थित कभर्डहलमा सुरु हुँदै छ । राजनीतिक रूपमा उठाइएका राज्यको सबै अंगमा महिला र पुरुषलाई समान हैसियतलगायतका विषय प्रधानमन्त्री कपबाट पुनः ब्युँत्याउन लागिएको लुम्बिनी प्रदेशका सभासद एवं मूल आयोजक समितिकी संयोजक कृष्णा केसी बताउँछिन् । आयोजक समितिकी सहसंयोजक एवं नेपालगन्ज उपमहानगरपालिकाकी उपमेयर उमा थापामगरले महिला सशक्तीकरण प्रतियोगिताको एउटै उद्देश्य भएको बताइन् । मिस नेपाल २०२१ एवं प्रतियोगिताकी सद्भाव दूत नम्रता श्रेष्ठले प्रधानमन्त्री कपले उठाएको महिला सशक्तीकरणको अभियानले आफूलाई अझ उत्साह मिलेको जनाइन् । नेपाल पुलिस क्लब, त्रिभुवन आर्मी क्लब, नेपाल एपीएफ क्लब, होङ्वान्जी न्यु डायमन्ड र स्थानीय टोलीका रूपमा लुम्बिनी युनाइटेडले प्रतियोगितामा प्रतिस्पर्धा गर्नेछन् । राउन्ड रोबिन लिगमा सहभागी टोलीले एक आपसमा प्रतिस्पर्धा गरेपछि शीर्ष दुई टोली फाइनल खेल्नेछन् । प्रतियोगिताको पहिलो संस्करण र पछिल्लो संस्करण विजेता पुलिसकी कप्तान कोपिला उप्रेतीले आफूहरू यसपालि पनि उपाधि जित्न आएको बताइन् । पुलिससँगै एपीएफ र न्यु डायमन्डलाई उपाधि दाबेदारका रूपमा हेरिएको छ । एपीएफकी कप्तान विनीता बुढाथोकी सामान्य अस्वस्थ भएपछि ट्रफी अनावरण समारोहमा अनुपस्थित रहेकी थिइन् । उनको स्थानमा एपीएफको कप्तानका रूपमा आएकी रेश्मा भण्डारीले पोखरामा हालै भएको टाइगर कपमा सोचेअनुरूप प्रदर्शन गर्न नसकेको र त्यहाँ भएका गल्तीलाई यस प्रतियोगिताबाट सच्याउने बताइन् । एपीएफ फाइनलमा पुलिससँग पराजित भएको थियो । एपीएफले दोस्रो र पाँचौं संस्करण जितेको थियो । न्यु डायमन्ड तेस्रो र आर्मी टाइगर कपमा चौथो भएको थियो । आर्मीबाट दुई वर्षपछि कृपा अधिकारीले पुनरागमन गर्दैछिन् । नेपालगन्जमै दुई वर्षअगाडि भएको आठौं राष्ट्रिय खेलकुदयता नेपाली सेनाको तयारीका लागि गएपछि मैदानबाहिर रहेकी कृपाले आर्मीबाट प्रधानमन्त्री कपमा चुनौती तेर्स्याउने दाबी गरिन् । नेपाल राष्ट्रिय महिला भलिबल टोलीले गत वर्ष एभीसी सेन्ट्रल जोनमा स्वर्ण र गत वर्ष नै १३ औं दक्षिण एसियाली खेलकुद (साग) मा रजत पदक जितेपछि आफूहरू उत्साहित भएको र प्रधानमन्त्री कपलाई माथिल्लो स्तरमा लैजान लागेको आयोजक बाँके जिल्ला भलिबल संघका अध्यक्ष टीएस ठकुरीले जनाए । प्रतियोगिता विजेताले ५ लाख नगद पाउनेछन् । यो मोफसलको महिला भलिबलमा सबैभन्दा ठूलो पुरस्कार राशि हो । सगरमाथा सिमेन्टको मुख्य प्रायोजनमा हुन लागेको प्रतियोगिता उपविजेताले २ लाख, तेस्रो हुनेले १ लाख र चौथो हुनेले ५० हजार रुपैयाँ पुरस्कार पाउनेछन् । गत वर्ष विजेताले २ लाख पाएको थियो । तेस्रो र चौथो संस्करण संस्करण रेल्वे इन्डियाले जितेको थियो । तर यसपालि कुनै विदेशी टोली प्रधानमन्त्री कपमा हुने छैनन् । भारत र बंगलादेशको टोलीलाई बोलाउन प्रयास गरे पनि कोभिड१९ का कारण अन्तिममा असफल भएको जिल्ला भलिबल संघका ठकुरी बताउँछन् । पाँचौं संस्करणमा बंगलादेशी क्लबले प्रतियोगितामा प्रतिस्पर्धा गरेको थियो ।"
क्लब लिगलाई आरबीबीको साथ,"एसियन च्याम्पियनसिपको तयारी२१ औं एसियन सिनियर वुमेन्स भलिबल च्याम्पियनसिप अगस्ट २९ देखि सेप्टेम्बर ५ सम्म चीनमा हुँदैछ, जहाँ नेपाली राष्ट्रिय टिमले पनि खेल्दैछ । यो स्तरमा पहिलोपल्ट अवसर पाएको नेपालले वैशाखदेखि तयारी थाल्ने महासचिव चन्दले बताए । टिमका २५ खेलाडीसँगै लिगबाट छनोट हुने ५ खेलाडीलाई प्रशिक्षणमा बोलाइनेछ ।"
म्यानचेस्टरको अर्को निराशा,मिलानको बराबरीमिलान फ्रान्क केसीले ९७ औं मिनेटमा गरेको गोल मदतमा एसी मिलानले इटालीको सिरी ए मा युडिनेजीविरुद्ध ११ को बराबरी खेलेको छ । सान सिएरोमा भएको खेलमा रोडरिगो बेचाओले हेडबाट गोल गर्दै युडिनेजीलाई अग्रता दिलाएका थिए ।
अस्मिता र सुस्मिता विजयी,"काठमाडौं (कास) आरडीएसकी रमिसा श्रेष्ठ र बोसीगाउँकी माया क्षेत्री वीर गणेशमान सिंह स्मृति वाग्मती प्रदेशस्तरीय बक्सिङ प्रतियोगिताको सेमिफाइनल पुगेका छन् । बिहीबार महिला ४८ केजी तौल समूहमा रमिसाले प्लाटिनमकी तेजीमाया गुरुङ र मायाले भक्तपुरकी करुणा चक्रधरलाई पराजित गरेका छन् । सोही समूहमा भक्तपुरकी अस्मिता दुवालले तारकेश्वरकी जानुका थापा र नक्सालकी सुस्मिता तामाङले नुवाकोटकी प्रगति थापालाई हराए । महिला ५१ केजीमा नुवाकोटकी प्रतिभा शाही, बोसीगाउँकी हरिना ऐर, तक्सालकी रोशनी राई र प्लाटिनमकी डेनिका राई, ५४ केजीमा थानकोटकी सुशीला ब्लोन र बक्समान्डुकी जस्मिन केसी, ५७ केजीमा आरडीएसकी सुमिरा रूपाखेती र रामेछापकी डोल्मा तामाङ तथा ६० केजीमा केन्द्रीय बक्सिङकी स्नेहा मानन्धर र नुवाकोटकी रीता बिक विजयी भई सेमिफाइनल पुगेका छन् । पुरुष ६४ केजीमा ललितपुरका सनिल शाहीले सेमिफाइनल पुगे । १३ औं सागका स्वर्ण विजेता सनिलले आयुषमान चटौतलाई हराए । धादिङका पवन गुरुङ र प्लाटिनमका अश्विनदेव श्रेष्ठ पनि सेमिफाइनल पुगे । ४९ केजीमा नक्सालका पवनबहादुर श्रेष्ठ, चितवनका सुरज गुरुङ, काभ्रेका धमेन्द्र राई र तारकेश्वरका सुजन ओलीले सेमिफाइनल सुरक्षित बनाए । ५२ केजीमा कौटश्य भैरवका सुमन नेपाली, मकवानपुरका बुद्ध लामा, थानकोटका सुजन महर्जन र बक्समान्डुका वाङ्दी शेर्पा सेमिफाइनल पुगे ।५६ केजीमा कौटस्य भैरवका प्रशान्त लामा, नुवाकोटका प्रकाश मगर, चन्डोलका जेनिश गुरुङ र एचटुओका बुद्ध लामाले सेमिफाइनलमा स्थान बनाए ।"
सोम र रेगन भिड्ने,"काठमाडौं (कास) लास्ट ब्रेकका सोम लामा प्रथम चक्र लामाकिसन लामा स्मृति राष्ट्रव्यापी खुला स्नुकर प्रतियोगितामा फाइनल पुगेका छन् । शनिबार हुने फाइनलमा सोमले अजिमा स्नुकर हाउसका नेपाल नम्बर वान रेगन श्रेष्ठविरुद्ध खेल्नेछन् । बौद्धस्थित अजिमा स्नुकर हाउसमा बिहीबार दोस्रो सेमिफाइनलमा सोमले एनआरटीका दीपक मगरलाई ७१ फ्रेमले पराजित गरे । बेस्ट अफ १३ का आधारमा दीपकले पहिलो फ्रेम ३८७९ ले आफ्नो पक्षमा पारे पनि बाँकी सबै फ्रेममा सोमले अग्रता बनाएर उपाधि भिडन्त पक्का गरेका हुन् । सोमले १०८३२, ७१२२, ५४४९, ७९५३, ६५४१, ८९२० र १२१० ले फ्रेम आफ्नो पक्षमा पारे ।"
भगवतीको दोस्रो जित,"काठमाडौं (कास) श्री भगवती क्लबले एन्फा कम्प्लेक्समा बिहीबार झम्सीखेल युवा क्लबलाई ३२ ले पन्छाउँदै सहिद स्मारक बी डिभिजन लिगमा दोस्रो जित हात पारेको छ ।भगवतीले झम्सीखेलका डिफेन्डर सुनील शाहीको आत्मघाती गोलमा ११ औं मिनेटमा अग्रता लिएको थियो । मदन स्याङ्तनले ३२ औं मिनेटमा गोल गर्दै झम्सीखेललाई ११ मा पुर्याए । नवराज गुरुङले ५७ औं मिनेटमा फेरि भगवतीलाई अगाडि बढाए । तर, झम्सीखेलका अनिश चौधरीले २२ को बराबरी बनाए । मोहनबहादुर थापामगरले ८४ औं मिनेटमा निर्णायक गोल गर्दै भगवतीलाई रोमाञ्चक जित दिलाए ।यसअघि दिनको पहिलो खेल ११ मा टुंग्याउँदै आरसीटी र श्री कुमारीले अंक बाँडेका थिए । अजित गुरुङको गोलमा आरसीटीले तेस्रो मिनेटमै अग्रता लिए पनि कुमारीका युवराज राईले २२ औं मिनेटमा बराबरी गरेका थिए । दोस्रो जितसँगै श्री भगवती ९ अंक बनाएर आठौं स्थानमा उक्लियो । झम्सीखेल ६ अंकसहित ११ औं स्थानमा छ । श्री कुमारी ८ अंकसहित नवौंमा छ । शीर्ष पाँचमा रहेको आरसीटीको खातामा १३ अंक छ ।"
इंग्ल्यान्ड फेरि कमजोर,अहमदाबाद (एएफपी) भारतीय स्पिनरद्वय अक्षर पटेल र रविचन्द्रन अश्विनले एकापसमा सात विकेट बाँडेपछि इंग्ल्यान्ड चौथो तथा अन्तिम टेस्टको पहिलो दिन २ सय ५ रनमा समेटिएको छ । शृंखलामा २१ ले अगाडि रहेको भारतले दिनको खेल सकिँदा एक विकेट गुमाई २४ रन बनाएको छ । तीव्र गतिका इंग्लिस बलर जेम्स एन्डरसनले शुभमन गिललाई शून्यमा आउट गरे । गिल इनिङ्सको तेस्रो बलमा एलबीडब्लू आउट भए ।भारतबाट रोहित शर्मा ८ र चेतेश्वर पुजारा १५ रनसहित क्रिजमा थिए । यसअघि इंग्लिस कप्तान जो रुटले टस जितेर विश्व क्रिकेटकै सबैभन्दा ठूलो मैदानमा ब्याटिङ गर्ने निर्णय गरेका थिए । नरेन्द्र मोदी क्रिकेट मैदानमा भारतले तेस्रो टेस्ट दुई दिनभित्रै जितेको थियो । यसपल्ट पनि इंग्ल्यान्डले नियमित अन्तरमा एकपछि अर्को विकेट गुमायो । टोलीका बेन स्टोक्सले बनाएको ५५ रननै सर्वाधिक ठूलो स्कोर रह्यो ।दिनको छैटौं ओभरमै भारतले स्पिन आक्रमण सुरु गरेको थियो । पटेलले प्रारम्भिक ब्याट्सम्यान डम सिब्लीलाई २ र ज्याक क्राउलीलाई ९ रनमा आउट पारे । मोहम्मद सिराजको बलमा रुट पनि ५ रन बनाएर आउट भए । टोली भने ३० रन बनाउँदासम्म तीन विकेट गुमाएर खराब स्थितिमा थियो । त्यसयता स्टोक्सले जोनी बेरिस्टो र ओली पोपसँग दुई महत्त्वपूर्ण साझेदारी गरे । बेरिस्टोले २८ रन बनाएर सिराजकै बलमा एलबीडब्लू आउट भए ।पोपले २८ रन बनाए । उनी अभाग्यशाली ढंगले आउट भए । अश्विनको बल उनको ब्याट छाडेर ब्याकप्याडमा लाग्दै शर्ट लेगमा रहेका गिलको हातमा पुगेको थियो । स्टोक्सले रिजर्भ स्विप खेल्दै आफ्नो २४ औं अर्धशतक पूरा गरे । उनी त्यसको केही क्षणमै वासिङ्टन सुन्दरको सिकार बने ।
