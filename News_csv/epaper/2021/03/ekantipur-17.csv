शीर्षक,विवरण
प्रतिनिधिसभा फेरि विघटन गर्ने ओलीको चाहना,"मैले निर्णय गरेको होइन । मन्त्रिपरिषद्को निर्णय मैले कार्यान्वयन गरेको हो, मन्त्रिपरिषद्को निर्णय कार्यान्वयन गराउने मेरो संवैधानिक दायित्व र कर्तव्यभित्रै पर्छ, राष्ट्रपतिको भनाइ उद्धृत गर्दै स्रोतले भन्यो । संविधानले राष्ट्रपतिलाई संविधानको पालना र संरक्षण गर्नु राष्ट्रपतिको प्रमुख कर्तव्य हुनेछ भनेर तोकेको छ । तर यसबीचमा राष्ट्रपतिले जेजे काम गरिन्, तिनले संविधानको संरक्षण गर्नेभन्दा राष्ट्रपति संस्थालाई प्रधानमन्त्रीको निजी सचिवालय जस्तो बनाएर विवादमा तानेको भन्दै चौतर्फी आलोचना भएको थियो । आफ्नो पूर्वपार्टीको विवाद मिलाउन अनावश्यक सक्रिय हुने, प्रधानमन्त्रीका असंवैधानिक तथा शक्ति पृथकीकरणसँग मेल नखाने सिफारिस र अध्यादेशलाई परामर्शबिनै अनुमोदन गरिदिने, संसदीय सुनुवाइबेगर संवैधानिक आयोगका पदाधिकारीको नियुक्ति तथा शपथजस्ता कार्यका कारण राजनीतिक दल र नागरिक समाजका प्रतिनिधिले राष्ट्रपतिको भूमिकाको आलोचना गर्दै आएका छन् । राष्ट्रपतिको भूमिकाप्रति असन्तुष्टि जनाएरै पूर्वप्रधानमन्त्रीहरू झलनाथ खनाल, माधवकुमार नेपाल र बाबुराम भट्टराई सर्वदलीय बैठकमा उपस्थित भएनन् । प्रतिनिधिसभा विघटन गर्ने पुस ५ को सिफारिस र त्यसअघि संवैधानिक सिद्धान्त र मान्यताविपरीतको संवैधानिक परिषद्सम्बन्धी अध्यादेशलाई तत्काल स्विकारेको घटनालाई लिएर राष्ट्रपतिप्रति नागरिकस्तरमै असन्तुष्टि बढिरहेका बेला त्यसलाई कम गर्नकै लागि सर्वदलीय बैठक बोलाइएको कतिपयको बुझाइ छ । असंवैधानिक ढंगले प्रतिनिधिसभा विघटन गर्ने प्रधानमन्त्रीको सिफारिसमा पनि उनले कानुनी र राजनीतिक परामर्श गरिनन् । तत्क्षण अनुमोदन गरिन् । त्यतिबेला उनले विगतमा भएका अभ्यासलाई समेत लत्याएकी थिइन् । पहिलेका प्रधानमन्त्रीले प्रतिनिधिसभा विघटन गर्दा राष्ट्रप्रमुखले राजनीतिक र कानुनी परामर्श लिने गर्थे । प्रधानमन्त्रीले असंवैधानिक कदम चाल्दा राजनीतिक परामर्श नगर्ने तर अहिले सर्वदलीय बैठक बोलाउनुको कुनै अर्थ नभएको नेताहरूको भनाइ थियो । सर्वदलीय बैठकमा कांग्रेस नेता पौडेलले प्रतिनिधिसभा विघटन गर्ने प्रधानमन्त्रीको सिफारिसमा राष्ट्रपतिबाट यस्तै राजनीतिक परामर्श नभई किन हतारमा सदर गरियो भनेर प्रश्न गरेका थिए । पौडेल, माओवादी केन्द्रका नेता श्रेष्ठ र राष्ट्रिय जनमोर्चाका अध्यक्ष केसीले प्रधानमन्त्रीलाई फेरि मध्यावधि निर्वाचन घोषणा गर्ने संवैधानिक अधिकार नभएको बताएका थिए । सर्वोच्च अदालतले प्रतिनिधिसभा विघटन गर्ने कदमलाई असंवैधानिक भनेर उल्टाइदिएको छ । अब फेरि विघटन गर्ने कुरा संविधानमा कहाँ छ ? नयाँ जनादेश भनेर मात्रै हुन्छ ? नयाँ जनादेशले मात्रै समाधान दिन्छ भनेर कसले ग्यारेन्टी गर्छ ? दिएन भने को जिम्मेवार हुन्छ ? बैठकमा राखेको भनाइ उल्लेख गर्दै कांग्रेस नेता पौडेलले भने, संसद्लाई गतिरोध बनाएर फेरि निर्वाचनमा लैजाने चेष्टा गर्ने कि संसद् चलाउने ? प्रधानमन्त्री ओलीले निर्वाचनमा जाने आफ्नो निर्णयलाई सर्वोच्चले उल्टाइदिए पनि संविधानअनुसार फेरि पनि प्रतिनिधिसभा विघटन गर्न सकिने दलिल प्रस्तुत गरेका थिए । संविधानको व्यवस्थाअनुसार प्रतिनिधिसभा विघटनका लागि अझै सरकार निर्माणका तीनवटा चरण पार गर्नुपर्ने हुन्छ । प्रधानमन्त्री ओली नेतृत्वको सरकार व्यावहारिक रूपमा अल्पमतमा परिसकेको छ । माओवादी केन्द्रले सरकारबाट अलग भएको सूचना औपचारिक रूपमा नदिएको प्राविधिक कारणले मात्रै ओली नेतृत्वको सरकारले निरन्तरता पाएको हो । दुई पार्टीको एकतालाई अदालतले खारेज गरिदिएपछि एमाले र माओवादी केन्द्र ब्युँतिए पनि प्रधानमन्त्री ओली राजनीतिक संकटबाट मुक्त भएका छैनन् । बरु उनका कारण मुलुकको राजनीति थप तरल बन्दै गएको छ । प्रधानमन्त्री ओली सकेसम्म आफ्नो नेतृत्वको सरकारलाई टिकाउने र नसके निर्वाचनमा लैजाने मनस्थितिमा देखिएका छन् । उनी संविधानको धारा ७६ (२) अन्तर्गत गठबन्धन नेतृत्वको हैसियतमा छन् । माओवादी केन्द्रले सरकारबाट अलग भएको औपचारिक घोषणा गर्नासाथ उनले ३० दिनभित्र विश्वासको मत लिनुपर्छ । सर्वदलीय बैठकमा नेताहरूले प्रधानमन्त्री ओली व्यावहारिक रूपमा अल्पमतमा परिसकेको जनाउँदै विश्वासको मत लिनुपर्ने धारणासमेत राखेका थिए । ओलीविरुद्ध अविश्वासको प्रस्ताव पारित भए वा उनले विश्वास मत लिन नसके फेरि पनि संविधानको धारा ७६ (२) अन्तर्गत गठबन्धन सरकार निर्माणका लागि बाटो खुल्छ । यसका लागि कांग्रेस, माओवादी केन्द्र र जनता समाजवादी पार्टीमध्ये कुनै एकले सरकार निर्माणमा सहभागी नभइदिए ओलीले नै ठूलो दलको हैसियतमा अल्पमतको सरकारको नेतृत्व गर्न सक्ने संवैधानिक व्यवस्था छ । अल्पमतको प्रधानमन्त्रीले विश्वासको मत लिन नसके सरकार निर्माणको अन्तिम विकल्पमा संसद्को कुनै पनि सदस्य प्रधानमन्त्री बन्न सक्ने व्यवस्था छ । बहुमत पुर्याउन सक्ने आधार प्रस्तुत गर्ने सदस्यलाई राष्ट्रपतिले संविधानको धारा ७६ (५) अन्तर्गत प्रधानमन्त्री नियुक्ति गर्नुपर्नेछ । यस्तो प्रधानमन्त्रीले ३० दिनभित्र विश्वासको मत लिन नसके मात्रै निर्वाचनमा जान प्रतिनिधिसभा विघटन हुने संवैधानिक व्यवस्था छ । तर प्रधानमन्त्री ओलीले गठबन्धनको वैकल्पिक सरकार बन्ने अवस्था रोकेर अन्य चरण पार नगरीकनै संसद् विघटन गर्ने संकेत दिएका छन् । निर्वाचनप्रति कांग्रेस नेतृत्व र जसपाका अध्यक्ष महन्थ ठाकुर समूहले समेत प्रधानमन्त्रीलाई ग्रिन सिग्नल दिने गरेको नेताहरूको दाबी छ । संसद्लाई असफल बनाउने योजना प्रधानमन्त्रीबाटै भइरहेको दाबी कांग्रेस र माओवादीका नेताहरूको छ । अहिले संसद् प्रधानमन्त्री र सभामुखको द्वन्द्वमा परेको छ । संसद्लाई चल्न नसक्ने बनाएर मध्यावधि निर्वाचनमा लैजाने चेष्टा प्रधानमन्त्री ओलीले गर्न लागेको बुझाइ नेताहरूमा छ । सर्वदलीय बैठकमा प्रधानमन्त्री ओलीले संसद् चल्नै नसक्ने अवस्थामा पुगेको भन्दै निर्वाचनमा जाने कुरा उठाएका थिए । कांग्रेस उपसभापति बिमलेन्द्र निधिले प्रधानमन्त्रीले किन समन्वयकारी भूमिका नखेलेको हो भन्दै प्रश्न गरेका थिए । प्रधानमन्त्री संसद्को नेता हो । संसद् चलाउने प्रधानमन्त्रीको जिम्मेवारी हो । अवरोध आयो, चल्न सकेन भने समन्वय गर्ने काम र संसद्लाई अघि बढाउने भूमिका प्रधानमन्त्रीले निर्वाह गर्ने हो । तर तपाईं (ओली) बाट त्यस्तो देखिएको छैन, निधिको भनाइ थियो, संसद्लाई बिजनेस पनि नदिएपछि र गतिरोध अन्त्यका लागि समन्वय पनि नगरेपछि कसरी संसद् चल्न सक्छ ? पुनःस्थापना भएको २३ दिन बितिसक्दा पनि प्रतिनिधिसभाले बिजनेस पाएको छैन । अहिलेसम्म चलेका तीन बैठक औपचारिकतामै सीमित भए । संसद्मा गए पनि बैठकमा प्रधानमन्त्री छिरेका छैनन् । आफ्नै पार्टी एमाले विभाजनको संघारमा छ । पार्टीभित्रकै वरिष्ठ नेताहरू झलनाथ खनाल र माधव नेपाल समूह सरकारलाई साथ दिने पक्षमा देखिँदैन । अर्कोतर्फ ओलीको विकल्पमा कांग्रेस, माओवादी र जसपाको गठबन्धन सरकार बनाउने प्रयास जारी छ । यी सबै राजनीतिक परिदृश्यले संकटमा परिरहेका प्रधानमन्त्री ओलीलाई सञ्जीवनी बुटीको भूमिका निर्वाह गर्न राष्ट्रपतिले सर्वदलीय बैठक बोलाएको भन्दै सहभागी कतिपय नेताहरूले असन्तुष्टि जनाए । राजनीतिक संकट मोचन गर्ने राष्ट्रपतिको इमानदारी भूमिका हो भने नैतिकताका आधारमा प्रधानमन्त्री ओलीलाई राजीनामा दिन लगाएर अहिलेको संकटको निकास खोज्न लगाउनुपर्छ, सर्वदलीय बैठकमा सहभागी एक नेताले भने, असंवैधानिक कदमलाई आँखा चिम्लेर सदर गर्ने राष्ट्रपतिले स्वयं फेरि पनि निर्वाचनलाई नकारात्मक रूपमा लिन हुन्न भनेर प्रधानमन्त्री ओलीकै योजनालाई साथ दिन खोजेको संकेत गर्नुभएको छ ।"
बेइजिङमै थन्कियो अनुदानको खोप,"तर आपत्कालीन रूपमा प्रयोग गर्नुपर्ने भ्याक्सिन हालसम्म आउन सकेको छैन । हाम्रो सूचनाअनुसार नेपाललाई अनुदानमा उपलब्ध गराउने भ्याक्सिन बेइजिङको स्टोरमा छ । अब त्यो भ्याक्सिन ल्याउने काम नेपालको हो, चिनियाँ दूतावासका एक अधिकारीले कान्तिपुरसँग भने । उनका अनुसार नेपालका लागि फेब्रुअरीको अन्त्य (फागुन १५) तिर नै खोप छुट्याइएको थियो । तर नेपालले हालसम्म उक्त खोप ल्याउन कुनै पनि जहाज पठाएको छैन, ती अधिकारीले भने ।स्वास्थ्य तथा जनसंख्यामन्त्री हृदयेश त्रिपाठीले चीनबाट अनुदानमा प्राप्त खोप ल्याउन गृहकार्य भइरहेको जानकारी दिए । उनका अनुसार स्वास्थ्य मन्त्रालयले खोप ल्याउन परराष्ट्र मन्त्रालय र संस्कृति, पर्यटन तथा नागरिक उड्डयन मन्त्रालयलाई आग्रह गरिसकेको छ । अब ती मन्त्रालयले मिलेर भ्याक्सिन ल्याउनेछन्, मन्त्री त्रिपाठीले भने । परराष्ट्र मन्त्रालयकी प्रवक्ता सेवा लम्सालले चीनबाट खोप ल्याउन सरकारले गृहकार्य गरिरहेको बताइन् । नेपाल वायु सेवा निगमका एक उच्च अधिकारीका अनुसार स्वास्थ्य मन्त्रालयले चीनबाट भ्याक्सिन ल्याउन चार्टर्ड विमानको आग्रह गरेको छ । निगमले त्यस विषयमा जानकारी दिएर स्वास्थ्य मन्त्रालयलाई फेरि पत्र लेखेको छ । अर्थबाट पनि खोप ल्याउनका लागि रकम निकासा भएको जानकारी आएको छ । अब छिट्टै नेपाल एयरलाइन्सले भ्याक्सिन ल्याउँछ, निगमका ती अधिकारीले भने । फागुन ४ गते औषधि व्यवस्था विभागले चीनबाट अनुदानमा लिने भ्याक्सिनलाई नेपालमा आपत्कालीन प्रयोगका लागि स्वीकृति दिएको थियो । चीनबाट खोप ल्याउन ढिलाइ भए पनि भारतले अनुदानमा दिएको १० लाख खोप नेपालमा ल्याएर प्रयोगसमेत भइसकेको छ । नेपाललाई सबैभन्दा पहिले भारतले सिरम इन्स्टिच्युट अफ इन्डिया (एसआईआई) मार्फत उत्पादित कोभिसिल्ड भ्याक्सिन सहयोग गरेको थियो । अक्सफोर्ड विश्वविद्यालय र एस्ट्राजेनेकाले संयुक्त रूपमा विकास गरेको एजेडडी१२२२ नामक खोपलाई भारतको एसआईआईले कोभिसिल्ड नाममा उत्पादन गरेको हो ।"
नहर मासेर घरघडेरी,"संरचना यथावत् भएकाले बाँध बाँध्न सके पानी सञ्चालनमा ल्याउन सकिन्छ, उनले भने, तर त्यसका लागि डीपीआर तयार गरेर बजेट विनियोजन गर्न सकिएको छैन । गुर्गी सिँचाइ योजना सञ्चालनमा ल्याउन स्थानीय तहले नसक्ने भएकाले प्रदेश र संघीय सरकारलाई आग्रह गरिएको कैलारी गाउँपालिका अध्यक्ष लादुराम चौधरीले बताए ।बाढीले विभिन्न समयमा नहरको मुहान बाँधको हेडवक्स बगाएर लगेका जिल्लाका अन्य ठूला योजना पनि अलपत्र छन् । गौरीगंगा नगरपालिकामा पर्ने खुरखुरिया सिँचाइ योजनाको हेडबक्स पनि २०६६ को बाढीले बगाएको थियो । त्यसयता उक्त नहर पनि सञ्चालनमा आउन सकेको छैन । करिब २ करोड लागतमा २०५३ मा सम्पन्न भएको उक्त योजनाबाट चौमला क्षेत्रको हजार हेक्टर बढी जग्गा सिञ्चित थियो । नहर सञ्चालनका लागि स्थानीयले निरन्तर पहल गरेपछि चालु आर्थिक वर्षमा प्रदेश सरकारले ५० लाख बजेट विनियोजन गरेको छ । डिभिजन प्रमुख धितालले उक्त योजनाको डीपीआर तयार भएर चालु वर्षमै हेडबक्सका लागि टेन्डर प्रक्रियामा रहेको बताए । उनका अनुसार हेडबक्स पुनर्निर्माणका लागि २७ करोड लागत प्रस्ताव गरिएको छ ।धनगढी उपमहानगर र गोदावरी नगरपालिकाको श्रीपुर, गेटा र धनगढी नगर क्षेत्रको १ हजार ५ सय हेक्टर क्षेत्रफल सिञ्चित गर्ने खुटिया नहर सञ्चालनमै नआएर हराउने अवस्थामा छ । उपमहानगर नहर क्षेत्र मासेर घरघडेरीका रूपमा बिक्री भइरहेको छ । केहीले हालसाबी गर्दै र केहीले नहर पाटेर (पुरेर) ऐलानी भन्दै घडेरी बनाएर बिक्री गरेका छन् ।कैलाली गाउँका बासिन्दा शिवराज भट्टका अनुसार नहरको संरचना भएका छेउका जग्गाधनीले अतिक्रमण गरी चार किल्ला गाढेर घडेरी बनाई बिक्री गर्न थालेका छन् । ऐलानी, पर्ती जग्गालाई सामान्य कागज बनाएर उनीहरूले २० देखि ३० लाखसम्मका घडेरी बनाएर बेच्दै आएका छन् । कैलाली, तारानगर, बेली, मटयारी, जुनापुर, जाई क्षेत्रमा नहरका संरचना मासेर खरिदबिक्री भइरहेको हो । केहीले चलन उपभोगको ऐलानी जग्गा भनेर नगर विकासको सिफारिसमा साविक नापीमा हालेर लालपुर्जासमेत लिइसकेको उनले बताए । नहरको जग्गा कहाँ कति कब्जा गरी बिक्री भयो भन्ने अध्ययन भएजस्तो त लाग्दैन । तारानगर, हसनपुर, जाई क्षेत्रमा नहरको संरचना ध्वस्त नै भइसक्यो, उनले भने । यसतर्फ कुनै पनि सरोकारवालाको ध्यान पुग्न नसकेको उनको गुनासो छ । सिँचाइ डिभिजन धनगढीका इन्जिनियर हेमराज भण्डारीले प्रदेश सरकारको भौतिक पूर्वाधार मन्त्रालयले खुटिया सिँचाइ पुनः सञ्चालन गर्न सकिने अवस्थाबारे अध्ययन सुरु गरेको बताए । सिँचाइ डिभिजनसँग नहर योजनाबारे तथ्यगत जानकारी छैन, उनले भने, चलिरहेको योजना भए त्यो हस्तान्तरण हुँदै आउँथ्यो । बन्द रहेका योजनाको अभिलेख सिँचाइ डिभिजनमा प्राप्त भएन । समयअनुसार सिँचाइका परिवर्तन हुँदै आएका इकाइमा अभिलेख नसरेको उनको भनाइ छ ।खुटिया सिँचाइ आयोजना करिब सात करोड लागतमा पहिलो चरणमा २०३६ मा काम सुरु भएर २०४२ मा सम्पन्न भएको थियो । दोस्रो चरणको काम पूरा नहुँदै अलपत्र परेको सिँचाइ कार्यालयका पूर्वकर्मचारी नारायण छन्त्यालले बताए । खुटिया सिँचाइबाट धनगढी उपमहानगरका ४, ५, ६, ११, १२ वडा र गोदावरी नगरपालिका केही वडा लाभान्वित सूचीमा थिए । तर पूरा नहँॅदै योजना अलपत्र परेपछि स्थानीयले सिँचाइ सुविधा पाउन सकेनन् । उतिबेला नहर बन्छ भनेर धेरै खुसी भएका थियौं, कैलाली गाउँका कृषक देवलाल चौधरीले भने, त्यो योजना पूरा नहुँदै कता हरायो हरायो । उनले अहिले योजनाको नहर क्षेत्रसमेत स्थानीयले अतिक्रमण गरेर घरघडेरीमा बिक्री गर्न लागेको बताए । सिँचाइ डिभिजन प्रमुख धितालले धनगढी उपमहानगर सहरीकरण हुँदै गएकाले नहर सञ्चालनको पहल हुन छाडेको बताए । डिभिजनका प्राविधिकहरू नदीले बगाएको मुहान र नहरको संरचना पुनर्निर्माणका लागि आवश्यक बजेट पर्न नसक्दा योजना अलपत्र भएको बताउँछन् । अवरुद्ध योजना पुनर्निर्माणका लागि समयमा बजेट विनियोजन नहुँदा हरेक वर्ष लागतसमेत बढ्दै गएको उनीहरूको भनाइ छ । खुरखुरिया सिँचाइ योजनाको हेडबक्स बाढीले बगाएपछि पुनर्निर्माणका लागि करिब ७ करोडको अनुमानित लागत प्रस्ताव गरिएको थियो, अहिले त्यही योजनाको डीपीआर २७ करोड गरिएको छ, पुराना योजनालाई चाँडो सञ्चालनमा ल्याउन नसक्दा लागत योजना बढ्दै गएको हो, डिभिजनका एक इन्जिनियरले भने ।कैलालीको ८९ हजार ९ सय ३५ हेक्टर खेतीयोग्य जमिनमध्ये ७२ हजारमा धान खेती हुन्छ । तथ्यांकमा जिल्लाभर ४४ हजार हेक्टर सिञ्चित देखिए पनि खुरखुरिया, गुर्गी जाइजाली, मोहना सिँचाइ प्रणाली, खुटियालगायत एक दर्जन बढी योजनाका नहर सञ्चालनमा छैनन् । बाढीले भत्किएका इन्टेक, बाँधलगायत संरचना पुनर्निर्माण हुन नसक्दा सिञ्चित क्षेत्र घट्दै गएको छ ।"
ओलीको चेतावनी 'खनालनेपालको भेलामा गए कारबाही,"(काठमाडौं)  एमाले अध्यक्षसमेत रहेका प्रधानमन्त्री केपी शर्मा ओलीले अर्को समूहले पार्टीमा जंगली राज चलाउन खोजेको आरोप लगाउँदै वरिष्ठ नेता झलनाथ खनाल र माधवकुमार नेपाल पक्षले बोलाएको भेलामा गए कारबाही गर्ने चेतावनी दिएका छन् । आफूपक्षीय केन्द्रीय सदस्य र सांसदका लागि मंगलबार बालुवाटारमा आयोजना गरिएको चियापानमा ओलीले खनालनेपाल समूहले छुट्टै बैठक गरेर निहुँ खोजिरहेको बताए । २०७५ जेठ ३ अघिको स्थितिमा पार्टी फर्कियो भनेपछि पनि उहाँहरूले राष्ट्रिय भेला बोलाउने, त्यसबाट प्रतिवेदन पास गर्ने रे, समानान्तर कमिटी बनाउने रे । एउटै पार्टीमा बसेर अब उप्रान्त अराजकता, उच्छृंखलता जस्ता विधिविधानविपरीत काम गर्ने छुट हुने छैन, उनले भने । ओलीले पार्टीमा सबैले अनुशासित भएर काम गर्नुपर्नेमा जोड दिए । पार्टीमा अनुशासनहीन भयो भने पार्टीको विधान छ, देशको कानुन छ, संविधान छ, नियमावली छ, दलसम्बन्धी कानुन छ, यी सबैतिर म ध्यानाकर्षण गर्न चाहन्छु, उनले भने, सभ्य समाज निर्माण गर्न सही विचारले चलेको गतिशील पार्टी चाहिन्छ । आफ्नो अहंकारका लागि मनपरी गर्न कसैलाई छुट हुन्न । उनले आफ्नो चियापानमा नआएका नेताहरू कसको चियापानमा जान्छन् भनेर पनि सोधेका थिए । एकथरी अनुहारका साथीहरू चियापानमा देखिनुभएन, हिजो बैठकमा बसेर चियापानमा नजाने निर्णय गर्नुभयो रे । कसको निम्तो पाए जानुहुन्छ ? राम्रो लक्षण होइन, ओलीले भने, अझै केही समय बाँकी छ, भोलिको भेला गर्नुहुन्छ कि हुन्न, कति तमासा गर्नुहुन्छ, एक नजर त्यता राखिनेछ । पार्टीलाई धम्क्याएर ठेगान लगाउँछु भन्नुभएको छ भने ठीक हुँदैन । प्रधानमन्त्री ओलीले नै पार्टीको विधानविपरीत गत फागुन २८ गते केन्द्रीय कमिटीमा मनोनयन गर्ने र केही नेताको जिम्मेवारी खोस्ने निर्णय गरेका थिए । आफूले विधानविपरीतको काम गरे पनि अर्को पक्षलाई भने मंगलबार उनले विधिविधानको कुरा सम्झाउँदै कारबाहीको चेतावनी दिएका हुन् । प्रधानमन्त्री ओलीले प्रतिनिधिसभा विघटनको औचित्य पुष्टि हुने सिलसिला पनि सुरु भएको बताएका छन् । उनले संसद् सुरु भएको पहिलो दिनदेखि नै मुद्दा लडेर प्रतिनिधिसभा पुनःस्थापित गरेकाले नै संसद् चल्न नदिएको टिप्पणी गरे । केही मान्छेले राष्ट्रिय राजनीति नै हुँडलेर एकता प्रक्रियालाई अगाडि जान नदिई असहज स्थितिमा पुर्याए । एकीकृत पार्टी आआफ्नो ठाउँमा फर्किने र प्रतिनिधिसभा विघटन गर्ने स्थिति पैदा भयो । अदालतले पुनःस्थापित गर्यो, प्रधानमन्त्री ओलीले भने, अब प्रतिनिधिसभा विघटनको औचित्य पुष्टि हुने सिलसिला सुरु भएको छ । हामी त्यस चरणतिर जाँदै छौं । उनले सभामुखका कारण सरकारले संवैधानिक दायित्व पनि पूरा गर्न नपाएको बताए । संसद्लाई स्वार्थ, दलीय र गुटगत खिचातानीको थलो होइन, देश र जनताको हितका लागि काम गर्ने थलो बनाउने हाम्रो प्रयास हो तर संसद्लाई त्यसरी चलाउन दिइएको छैन, उनले भने ।यसैबीच, एमाले महासचिव ईश्वर पोखरेलले बुधबार र बिहीबारका लागि झलनाथ खनाल र माधवकुमार नेपाल पक्षले आयोजना गरेको भेलामा सहभागी नहुन विशेष निर्देशन जारी गरेका छन् । खनालनेपाल पक्षले भेलाको अन्तिम तयारी गरिसकेको अवस्थामा महासचिव पोखरेलले पार्टीका तर्फबाट विज्ञप्ति जारी गर्दै गुटगत भेलामा सहभागी भए कारबाही हुने उल्लेख गरेका छन् । नेपाल कम्युनिस्ट पार्टी (एमाले) का नाममा यही २०७७ चैत ४ र ५ गते राष्ट्रिय भेला आयोजना गर्ने प्रचारित सूचनाप्रति हाम्रो पार्टीको गम्भीर ध्यानाकर्षण भएको छ । एमालेका तर्फबाट त्यस्तो कुनै पनि भेला आयोजना गरिएको छैन, महासचिव पोखरेलद्वारा जारी विज्ञप्तिमा भनिएको छ, यस्तो अनधिकृत गुटगत भेला नगर्ननगराउन, भेला आयोजनाको भ्रम नफैलाउन र कसैले बोलाएमा पनि त्यस्तो अनुशासनहीन गुटगत भेलामा सहभागी नहुन एमाले सबै नेताकार्यकर्तालाई विशेष निर्देशन गर्दछ । अन्यथा मुलुकको संविधान, पार्टी र संसदीय दलको विधानको व्यवस्था एवं नियमावलीबमोजिम हुने पनि स्पष्ट गरिन्छ ।"
खनालनेपाल समूहको राष्ट्रिय भेला आजदेखि,"काठमाडौं (कास) नेकपा एमालेका वरिष्ठ नेता झलनाथ खनाल र माधवकुमार नेपाल समूहले तल्लो तहसम्मै समानान्तर कमिटी गठनको प्रक्रिया सुरु गरेको छ । त्यसका लागि बुधबार र बिहीबार राजधानीमा राष्ट्रिय भेला बोलाइएको छ । भेलामा देशभरबाट करिब २ हजार नेताकार्यकर्ता सहभागी हुने एमालेका सचिव एवं प्रचार विभाग प्रमुख योगेश भट्टराईले जानकारी दिए । सचिव भट्टराईले नेकपाको एकतालाई सर्वोच्च अदालतले गत फागुन २३ मा खारेज गरेपछि पूर्ववत् अवस्थामा फर्किएको एमालेलाई विभाजनतर्फ लाने भइरहेको उल्लेख गर्दै त्यसविरुद्ध आफूहरू दृढतापूर्वक उभिएको बताए । एमाले पूर्ववत् अवस्थामा फर्किनु भनेको नवौं राष्ट्रिय महाधिवेशनबाट पारित दस्ताबेज, विधान र त्यस विधानका आधारमा टोलदेखि केन्द्रसम्म निर्माण भएका कमिटीहरूको स्वतः पुनःस्थापना हो, उनले भने, यति हुँदाहुँदै पनि आफूखुसी बैठकका नाममा गुटका गतिविधि गर्ने, सर्वोच्च अदालतको फैसलालाई कार्यान्वयन गर्न अस्वीकार गर्ने र पार्टीलाई विभाजनतर्फ लैजाने प्रयास भइरहेका छन् । अदालतको फैसलापछि पूर्ववत् अवस्थामा फर्किर्एर एकताबद्ध हुन लागेको पार्टीमा गत फागुन २८ गते बालुवाटारमा आयोजना गरिएको गुटको भेलाले थप असहजता, बेमेल र अविश्वास सिर्जना गर्नुका साथै विभाजनतर्फ धकेलेको निष्कर्ष निकाल्दै खनालनेपाल समूहले त्यसको वस्तुस्थिति कार्यकर्तामाझ पुर्याउन भेला आयोजना गरेको हो । अवैधानिक र पार्टी एकताविरोधी कदमलाई सम्पूर्ण रूपमा खारेज गरी पार्टीको विधानबमोजिम केन्द्रीय कमिटीको बैठक आयोजना गर्नुपर्छ भन्नेमा हामी दृढ छौं, सचिव भट्टराईले जारी गरेको विज्ञप्तिमा उल्लेख छ, सर्वोच्च अदालतको आदेशबाट नेकपा (एमाले) पुनःस्थापना हुनुको अर्थ कुनै व्यक्ति विशेषको मात्र पुनःस्थापना नभई सिंगो पार्टीको पुनःस्थापना भएकाले त्यसअनुसार पार्टी पंक्तिलाई परिचालन गरेर मात्र हामीले बलियो पार्टी निर्माण गर्न सक्छौं । यसबीचमा नियतवश गरिएका पार्टी एकताविरोधी, विधान प्रतिकूल र एकलौटी कदमहरूले सिर्जना गरेका पार्टी एकताका चुनौतीलाई एकताबद्ध रूपमा प्रतिवाद गर्दै असफल पार्न हामी आम पार्टी पंक्तिलाई आह्वान गर्दछौं ।एमालेको यो समूहले जनताको बहुदलीय जनवादको मूल्य र मान्यता रक्षा गर्दै पार्टीलाई एकाधिकारवाद, गुटवाद र विभाजनबाट बचाउँदै लोकप्रिय, क्रान्तिकारी र लोकतान्त्रिक शक्तिका रूपमा विकास एकताबद्ध हुनुपर्ने भएकाले भेला आयोजना गरिएको जनाएको छ । त्यसका लागि पार्टीमा अहिलेसम्म भएका काम, ओली नेतृत्वको एमाले हुँदा भएका कमीकमजोरी र अबको बाटो कस्तो हुने भनेर अवधारणापत्र प्रस्तुत हुने र त्यसमाथि समूहगत छलफल गरेर पारित गर्ने तयारी छ । भेलामा पार्टी केन्द्रीय कमिटी, केन्द्रीय निकाय र केन्द्रीय विभागका सदस्य, प्रदेश कमिटीका सदस्य, केन्द्रीय कमिटीका पूर्वसदस्य, संघ तथा प्रदेशका सांसद, पूर्वसांसद, जिल्ला कमिटीका पदाधिकारी, सम्पर्क कमिटी र मञ्चका सदस्य, गाउँ तथा नगर कमिटीका अध्यक्ष र सचिव, जिल्ला समन्वय समिति, स्थानीय तहका प्रमुख तथा उपप्रमुख, जनसंगठन तथा पेसागत संगठनका केन्द्रीय सचिवालयका सदस्यका साथै प्रदेश तथा जिल्ला कमिटीका पदाधिकारी सहभागी हुने सचिव भट्टराईले बताए ।"
न्यायाधीश सिफारिसमा जहिल्यै विवाद,"(काठमाडौं)  न्यायपरिषद्ले गत शुक्रबार सर्वोच्च अदालतका लागि दुई र उच्च अदालतमा १६ जना न्यायाधीशको नाम सिफारिस गर्यो । सिफारिस भएकामध्ये एक जनाको योग्यता पुग्दैन भने अरू दुई न्यायाधीश विवादित पृष्ठभूमिका हुन् । त्यही कारण न्यायाधीश सिफारिसमा यस पटक पनि न्यायपरिषद् अध्यक्ष एवं प्रधानन्यायाधीश चोलेन्द्रशमशेर जबरा चुकेको टिप्पणी भइरहेको छ । सर्वोच्च अदालतले न्यायपालिकामा हुने विकृतिविसंगतिबारे अध्ययन गरी प्रतिवेदन दिन न्यायाधीश हरिकृष्ण कार्कीको नेतृत्वमा समिति गठन गरेको थियो । न्यायाधीश नियुक्तिमा समेत समितिले सुझाव दिन सक्ने भन्दै नेपाल बार एसोसिएसनको कार्यकारिणी परिषद्ले नै केही दिनअघि प्रतिवेदन नआउञ्जेल नियुक्तिको सिफारिस रोक्न प्रधानन्यायाधीशको ध्यानाकर्षण गराएको थियो । तर प्रतिवेदन नआउँदै न्यायपरिषद्ले एक्कासि न्यायाधीश नियुक्तिका लागि सिफारिस गरेको हो । सुवेदी ः योग्यता नै पुग्दैनसंविधानको धारा १२९ मा सर्वोच्च अदालतको न्यायाधीशको योग्यतासम्बन्धी व्यवस्था छ । त्यसको उपधारा ५ मा चारवटा मापदण्ड छन्, तीमध्ये दुईवटा नहकुल सुवेदीको हकमा आकर्षित हुने खालको छ । सर्वोच्च अदालतको न्यायाधीश हुन कि त उच्च अदालतको मुख्य न्यायाधीश वा न्यायाधीशमा कम्तीमा पाँच वर्ष काम गरेको अनुभव हुनुपर्छ नभए न्याय सेवाको सहसचिव वा त्योभन्दा माथिल्लो पदमा कम्तीमा १२ वर्ष काम गरेको अनुभव हुनुपर्छ । न्यायपरिषद्को अभिलेखअनुसार सुवेदी २०७४ पुस २० गते उच्च अदालतको मुख्य न्यायाधीश भए । जसअनुसार उनी उच्च अदालतको मुख्य न्यायाधीश भएको तीन वर्ष दुई महिनामात्रै पुगेको छ । सर्वोच्च अदालतको न्यायाधीश हुने उनको योग्यता पुग्न अझै २२ महिना बाँकी छ । सुवेदीले न्याय सेवाको सहसचिव वा त्योभन्दा माथिल्लो पदमा काम गरेको हिसाबले पनि सर्वोच्च अदालतको न्यायाधीशमा दाबी गर्न सक्छन् । त्यसका लागि उनी सहसचिव भएर १२ वर्ष बिताएको हुनुपर्छ, जुन अनुभव उनीसँग छैन । न्याय सेवा आयोगको अभिलेखअनुसार सुवेदीले २०६४ भदौ ७ गते राजपत्रांकित प्रथम श्रेणी (सहसचिव) मा नियुक्ति पाएका थिए । तर उनी २०७४ पुस २० गते उच्च अदालतको मुख्य न्यायाधीश भए । २०७६ भदौ ६ गतेमात्रै उनको १२ वर्ष पुग्ने थियो । उच्च अदालतको मुख्य न्यायाधीश सिफारिस हुँदा उनी न्याय सेवाको प्रथम वा त्योभन्दा माथिल्लो पदमा बसेको १० वर्ष ४ महिनामात्रै बितेको थियो । उनी सर्वोच्चका लागि योग्य नहुँदै उच्च अदालतमा मुख्य न्यायाधीश भइसकेका थिए । त्यसैले १२ वर्षे अनुभवका आधारमा पनि उनी सर्वोच्च अदालतमा सिफारिस हुन योग्य थिएनन् । वरिष्ठ अधिवक्ता शम्भु थापाले यस्ता क्रियाकलापलाई हुकुमी शासनशैली भनी टिप्पणी गरे । हामीले हुकुमको जवाफ छैन, कालको ओखती छैन भन्ने उखान सुनेका छौं नि, उनले भने, संविधानले उच्च अदालतमा न्यायाधीश वा मुख्य न्यायाधीश भएको पाँच वर्ष भएको हुनैपर्छ भन्छ । त्यहाँ गइसकेपछि अगाडिको योग्यताबाट फेरि माथिल्लो पद दाबी गर्न त मिलेन । न्यायपरिषद्का सदस्य रामप्रसाद श्रेष्ठले सुवेदी १२ वर्षभन्दा बढी समय न्याय प्रशासनको प्रथम श्रेणी वा त्योभन्दा माथिल्लो पदमा बिताएको दाबी गरे । तर उनले दाबीअनुसारको विवरण बताउन सकेनन् । हामीले धेरैबेर छलफल गरेर १२ वर्ष पुग्ने हिसाब निकालेको हो, उनले भने, संविधानको व्याख्या गर्दा परम्परागत बन्नु हुँदैन, उदार हुनुपर्छ । १२ वर्ष काम गरेपछि सर्वोच्चका लागि योग्य हुन्छ भनिसकेपछि उच्च अदालतमा मुख्य न्यायाधीश हुनासाथ अयोग्य हुन्छ र ? वरिष्ठ अधिवक्ता थापा भने न्यायपरिषद्का सबै पदाधिकारीको व्याख्या आफूले बुझ्न नसकेको प्रतिक्रिया दिए । प्रधानन्यायाधीशसहित वरिष्ठ अधिवक्ता लक्ष्मीबहादुर निराला लगायतका दिग्गज व्यक्तिहरू परिषद्मा हुनुहुन्छ, तर कसरी निर्णय गर्नुभयो मैले बुझिनँ, उनले भने, योग्यतै नपुगेको व्यक्ति सर्वोच्च अदालतको न्यायाधीश सिफारिस भए भनेर मैले यो टिप्पणी गर्दा कोही रिसाउनुपर्ने वा खुसी हुनुपर्ने कारण छैन । आफू अनुकूल हुँदा दंग पर्ने प्रवृत्तिले न्यायपद्धति नै भत्कियो । लामो समय न्यायाधीश भएर बसेका कैयौं व्यक्ति उच्च अदालतमा बहाल रहेको भन्दै उनले योग्यतै नपुग्नेलाई सर्वोच्च ल्याउनु गलत भएको प्रतिक्रिया दिए । नेपाल बार एसोसिएसनका अध्यक्ष चण्डेश्वर श्रेष्ठ पनि न्यायपरिषद्को पछिल्लो सिफारिस आफूहरूले बुझ्न नसकेको उल्लेख गर्दै त्यसबारे आफ्नो प्रतिनिधिमार्फत यथार्थ बुझ्ने प्रयास हुने बताए । हामीले त न्यायपालिकाको विकृतिविसंगतिबारे अध्ययन गर्न गठित समितिले प्रतिवेदन बुझाएपछि न्यायाधीश नियुक्ति प्रक्रिया अघि बढाउनु भनेका थियौं, उहाँहरूले मान्नुभएन, श्रेष्ठले कान्तिपुरसँग भने, किन उनीहरूकै नाम सिफारिस भयो, आधार र कारण सार्वजनिक गर्नुपर्छ । सधैं विवाद आउने बाटो दिनु हुँदैन । उनले केही दिनमा सुरु हुने कार्यसमिति बैठकमा यसबारे छलफल हुने बताए । चुडाल ः सबैतिर विवाद सर्वोच्च अदालतमा सिफारिस भएका उच्च अदालत पाटनका मुख्य न्यायाधीश कुमार चुडाल यसअघि न्यायाधीश हुँदा विभिन्न विवादास्पद फैसला र निर्णयमा संलग्न थिए । नक्कली भ्याट बिल प्रकरण, सिभिल सहकारीको जग्गा र पेट्रोल पम्पसम्बन्धी मुद्दामा उनले जारी गरेका आदेश विवादित थिए । चुडाल नेतृत्वको राजस्व न्यायाधिकरणले नक्कली भ्याट बिल प्रकरणमा दोषी ठहर भएका केही कम्पनीलाई जरिवाना मिनाहा गरिदिएको थियो । कर छलेको प्रमाणित भए शतप्रतिशत जरिवाना हुनुपर्नेमा चुडाल नेतृत्वको न्यायाधिकरणले २५ प्रतिशतमात्रै जरिवाना लिएको थियो । पछि भ्याट छलेका अरू कम्पनीहरूका हकमा पनि कानुन व्यवसायीहरूले त्यही मागदाबी लिए । भाटभटेनी डिपार्टमेन्ट स्टोरको भ्याटछली प्रकरणमा न्यायाधीश डिल्लीराज आचार्य नेतृत्वको न्यायाधिकरणले झूटा लेखा वा बीजक तयार र अनि जालसाजी गरी कल छले शतप्रतिशत जरिवाना लाग्ने भन्दै बिगो र जरिवाना कायम गर्यो । नक्कली भ्याट बिलको कसुर हो भनिसकेपछि २५ प्रतिशत मात्रै जरिवाना गर्नु अप्रासंगिक र विधायिकी मनसायविपरीत हुने, न्यायाधिकरणले २०७४ असार २९ गतेको फैसलामा यो प्रसंग कोट्याउँदै भनेको छ, समान इजलासबाट भएको निर्णयाधार समान इजलासका लागि बाध्यकारी हुँदैन । भाटभटेनीको मुद्दाको फैसलाको क्रममा भएको यो टिप्पणी चुडाल नेतृत्वको न्यायाधिकरणको एक फैसलामाथि लक्षित थियो । चुडाल नेतृत्वको न्यायाधिकरणले धमाधम नक्कली भ्याट बिल प्रकरणमा मुछिएकाहरूलाई जरिवाना मिनाहा गर्न थालेपछि अर्थ मन्त्रालयको नेतृत्वले तत्कालीन प्रधानन्यायाधीश कल्याण श्रेष्ठलाई भेटेर गुनासो गरेको थियो । त्यसपछि चुडालमात्रै होइन, न्यायाधिकरणका सदस्य भएका सहसचिव विश्वराज पाण्डे पनि जिम्मेवारीबाट हटाइएका थिए । तिनै पाण्डे २०७४ कात्तिक २९ गते अवकाशको एक साताअघि १० लाख घूससहित पक्राउ परेका थिए । उच्च अदालत पाटनले २०७६ भदौ ४ गते एउटा मुद्दामा फैसला गर्दै आफ्नै मुख्य न्यायाधीश सम्मिलित इजलासलाई न्यायिक अराजकता हुने खालका आदेश नगर्न ध्यानाकर्षण गरायो । जिल्लामा विचाराधीन मुद्दाको विषयमा अन्तरिम आदेश जारी गरेको भन्दै त्यतिबेला उच्च अदालत पाटनले त्यस्तो आदेश गरेको हो । अन्तरिम आदेश गर्ने इजलासको नेतृत्व मुख्य न्यायाधीश कुमार चुडालले गरेका थिए । जिल्ला अदालतमा विचाराधीन मुद्दाका विषयमा रिटमाथि विषयवस्तुमा प्रवेश गरेको भन्दै उच्च अदालत पाटनले माथिल्ला अदालतबाट तल्लो अदालतमा हस्तक्षेप हुन नहुने राय दिएको थियो । फैसलामा भनिएको थियो, कानुनले तोकेको क्षेत्राधिकार रहेको अदालतमा विचाराधीन विषयमा वैकल्पिक उपचारको बाटो अख्तियार गरी दायर हुन आएको निवेदनबाट जिल्ला अदालतको मुद्दाको निर्णयमा नै असर पर्ने गरी हेर्न मिल्दैन । यस किसिमको अभ्यास गर्दै जाने हो भने कानुन निश्चितताको अवस्था समाप्त भई न्यायिक अराजकता सिर्जना हुन जान्छ ।नक्कली सिलछाप लगाएको आरोपमा गुणस्तर तथा नापतौल विभागले मैतीदेवीको मैतीदेवी पेट्रोलियम सप्लायर्स र चुच्चेपाटीको चुच्चेपाटी फ्युल सेन्टरको पेट्रोल पम्पमा पेट्रोलियम बिक्री वितरण गर्न नपाउने गरी सिलबन्दी गरेको थियो । पम्प सञ्चालकले लगाएको नक्कली सिल विधिविज्ञान प्रयोगशालामा परीक्षण गर्दा नक्कली ठहरिएको प्रतिवेदन दिएको थियो । एक महिनाभित्र सिलबन्दी खोल्नुपर्नेमा नखोलेको भन्दै उनीहरूले अन्तरिम आदेश माग गरे । आपूर्ति मन्त्रालयले जवाफ नै लेखेर मुद्दा विचाराधीन भएको अवस्थामा अन्तिम किनारा नलागुञ्जेल पम्प सञ्चालन गरी पेट्रोलियम पदार्थ बिक्री वितरण गर्न नमिल्ने बतायो । अनि विवादित सञ्चालकलाई नापतौल र नाप्ने तौलने यन्त्र प्रयोगको अनुमति दिनसमेत नमिल्ने जवाफ लेख्यो । त्यही मुद्दामा मुख्य न्यायाधीश कुमार चुडालसहित शान्ता सेढाईं सापकोटाको इजलासले सिलबन्दी खोल्न अन्तरिम आदेश दिएका थिए । पछि भने उच्च अदालत पाटनको संयुक्त इजलासले मुख्य न्यायाधीश सम्मिलित इजलासको अन्तरिम आदेशलाई कानुनको शासनको नै उपहास गर्ने प्रकृतिको भनी टिप्पणी गरेको थियो । उच्च अदालतले आदेशमा भनेको छ, जिल्ला अदालतको स्वतन्त्र न्यायिक क्षेत्राधिकारको मुद्दामा प्रभाव पर्ने गरी कुनै पनि आदेश जारी गर्न मिल्दैन । चुडाल नेतृत्वको इजलासबाट सिभिल सहकारीको ऋणको विषयमा पनि विवादास्पद आदेश भएको थियो । सहकारीको सुन्धाराको ६ रोपनी जग्गाको १९ करोड ४५ लाख रुपैयाँ मूल्यांकन भएर ऋण प्रवाह भएको थियो । त्यसका आधारमा लिएको ऋण र साँवा खप्टिँदै गएर करिब आठ अर्ब पुगेको थियो । त्यस्तो अवस्थामा उच्च अदालत पाटनले धितो फुकुवा हुनुपर्ने भनी विवादास्पद व्याख्या गरिदिएको थियो । सिभिल होम्स प्रालिले ऋण लिएबापत धितो राखेको रकम चुक्ता गरेमा धितो रहेको सम्पत्ति फुकुवा गर्नुपर्ने कानुनी दायित्व ऋण प्रवाह गर्ने संस्थाको हुने, पाटनका मुख्य न्यायाधीश कुमार चुडाल र न्यायाधीश रमेशप्रसाद राजभण्डारीले २०७६ असारमा गरेको आदेशमा भनिएको थियो, आफूले जे जुन ऋण रकमका लागि धितो राखी रोक्का रहेको हो सो रकम तिरी रोक्का फुकुवा गर्न पाउने कानुनी अधिकार रहेकाले धितो रोक्का आदेश रद्द हुने । उक्त आदेशबाट सहकारीले झन्डै २० करोड रुपैयाँ तिरेर बचतकर्ताहरूको करिब आठ अर्ब रुपैयाँ जोखिममा पारेको थियो । कोइराला ः आरोपित चोख्याएपछि ॅपुरस्कृत सुनसरी चतराधामका सिद्धबाबा अर्थात् कृष्णबहादुर गिरी संलग्न भएको बलात्कार मुद्दामा विवादास्पद फैसला गरेका न्यायाधीश अर्जुन कोइराला उच्च अदालतमा सिफारिस भएका छन् । बलात्कार घटनामा पीडितको चरित्रमाथि प्रश्न उठाएर आरोपित सिद्धबाबालाई सफाइ दिने न्यायाधीशलाई न्यायपरिषद्ले पुरस्कारस्वरूप बढुवा गरेको छ । विवादास्पद फैसला गर्ने न्यायाधीश कोइरालाविरुद्ध जुरी विचाराधीन भएकै अवस्थामा परिषद्ले उनलाई उच्च अदालतको न्यायाधीशमा सिफारिस गरेको हो । उक्त निर्णयमा वरिष्ठतम् न्यायाधीश दीपककुमार कार्कीले असहमति राखेका छन् । पीडितको पक्षमा वकालत गर्ने सरकारी वकिलहरूलाई बहसको मौकासमेत नदिई कोइरालाले एकतर्फी सुनुवाइका आधारमा आरोपितलाई सफाइ दिएका थिए । एकतर्फी सुनुवाइका आधारमा फैसला भएको हुनाले त्यसमा पीडितका तर्फबाट भएको कानुनी प्रतिरक्षा र तथ्यको विवेचना हुन सकेको छैन । एकपक्षीय सुनुवाइका आधारमा न्यायनिरूपण हुनु भनेको प्राकृतिक न्यायको सिद्धान्तविपरीतसमेत हो । फैसला गर्नासाथ जिल्ला अदालत सुनसरीबाट सरुवा भएका कोइरालाले त्यसको पूर्णपाठ तयार गर्न नै दुई महिनाभन्दा बढी समय लगाइदिए । यसअघि काठमाडौं जिल्ला अदालतमा हुँदासमेत विवादमा परेका न्यायाधीश कोइरालामाथि न्यायपरिषद्मा समेत उजुरी परेको थियो । ललितपुरमा जिल्ला न्यायाधीश रहेका बेला कोइराला सरकारी वनको जग्गा व्यक्तिका नाममा दर्ता गर्न आदेश दिएपछि कारबाहीको सिफारिसमा परेका थिए । कोइरालाको आदेशबाट ९२ रोपनी सरकारी वन एउटा हाउजिङ कम्पनीका नाममा दर्ता भएपछि अख्तियार दुरुपयोग अनुसन्धान आयोगले २०७६ असारमा कोइरालामाथि छानबिन गर्न न्यायपरिषद्मा पत्र पठाएको थियो । न्यायाधीश कोइरालाले उक्त मुद्दाको निरूपणका क्रममा अपनाउनुपर्ने आधारभूत मान्यता पालना गरेका थिएनन् । उक्त करारमा कुनै लेनदेनको रकम खुलेको थिएन । अर्कोतर्फ कारोबार हुने भनिएको १२ कित्ता जग्गामध्ये कुनै पनि कित्ताको क्षेत्रफल उल्लेख थिएन । जग्गाधनी प्रमाणपत्रको फोटोकपी प्रमाणित नै नगरी अदालतमा पेस गरिएको थियो । अदालतले मुद्दा सम्पादनका क्रममा गरेका अधिकांश काम विवादित थिए । उक्त जग्गा सामुदायिक वन उपभोक्ता समितिको नाममा हस्तान्तरण भएको थियो । उक्त पत्रका आधारमा छानबिन गर्नुपर्ने परिषद्ले कोइरालामाथि कुनै कारबाही गर्न सकेन । विगतका निर्णय पनि विवादास्पद न्यायपरिषद्ले २०७५ चैतमा पनि विवादास्पद निर्णय गरेको थियो । त्यतिबेला उच्च अदालतका लागि सिफारिस गरिएका जिल्ला न्यायाधीशमध्ये सबैजसो विवादित र कारबाहीको सिफारिसमा परेका व्यक्तिहरू थिए । त्यतिबेला जिल्ला अदालतबाट उच्चमा सिफारिस ६ जनामध्ये ५ न्यायाधीशको कार्यक्षमतामाथि गम्भीर प्रश्न उठेको थियो । सदस्यद्वय रामप्रसाद सिटौला र पदमप्रसाद वैदिकले न्यायपरिषद्मा पेस गरेको प्रतिवेदनमा राजेशकुमार काफ्ले, लेखनाथ ढकाल, कुलप्रसाद शर्मा, मोहम्मद जुनेद आजाद र नागेन्द्रलाल कर्णमाथि थप छानबिन र कारबाहीको सिफारिस गरिएको थियो । छानबिनमा नपरेका बालमुकुन्द दवाडी ललितपुरको बलात्कारसम्बन्धी एक मुद्दामा अस्वाभाविक थुनछेक आदेश गरेका कारण विवादमा परेका थिए । प्रतिवेदनमा उल्लिखितमध्ये पाँच न्यायाधीशमध्ये चार जनामाथि विस्तृत अनुसन्धान र कार्यक्षमताको अभाव भन्दै कारबाहीको सिफारिस गरिएको थियो । एक जनामाथि भने सचेत गराउने निर्णय भएको थियो । कारबाहीकै लागि सिफारिस गरिएको प्रतिवेदनमा हस्ताक्षर गरेका न्यायपरिषद् सदस्यद्वयले नै तिनै न्यायाधीशहरूलाई उच्च अदालतमा सिफारिस गर्ने निर्णय गरेका थिए । २०७३ मंसिर २७ गते १५२ दर्ता नम्बरमा पेस गरिएको छानबिन प्रतिवेदनमा जिल्ला न्यायाधीश राजेशकुमार काफ्लेको कार्यक्षमता अभाव देखिएको भनी थप कारबाहीको सिफारिस गरिएको थियो । त्यतिबेला बढुवा भएका न्यायाधीश लेखनाथ ढकालमाथि झनै संगीन प्रकृतिका आरोप थिए । न्यायाधीश कुलप्रसाद शर्मामाथि न्यायपरिषद्मा दुई उजुरी परेको थियो । एउटा चेक अनादरको थियो भने अर्को ज्यान मार्ने उद्योगसम्बन्धी मुद्दा थियो । त्यतिबेला बढुवा भएका अर्का न्यायाधीश मोहम्मद जुनेद आजाद आफ्नो हाजिरीकपीमा टिपेक्स लगाएको आरोपमा दोषी ठहरिएका थिए । बढुवा भएका अर्का न्यायाधीश नगेन्द्रलाल कर्णविरुद्ध कास्की जिल्ला अदालतदेखि अन्यत्र रहँदासमेत उजुरी परेको छानबिनकै क्रममा खुलेको थियो । उनीबारे रायमा भनिएको छ, कार्यक्षमताको कमी रहेको भन्ने आधारमा सचेतसम्म गराउने ।"
रहेनन् वामपन्थी चिन्तक,"(काठमाडौं)  भाषा आन्दोलनका एक खम्बा एवं वामपन्थी चिन्तक माणिकलाल श्रेष्ठ ८९ वर्षको उमेरमा अस्ताएका छन् । लामो समयदेखि मिर्गौला र मुटु रोगको समस्याबाट पीडित उनको महाराजगन्जस्थित सहिद गंगालाल अस्पतालमा मंगलबार बिहान निधन भएको हो । उहाँ बहुआयामिक व्यक्तित्व हुनुहुन्थ्यो, अधिकारवादी नेता मल्ल के सुन्दरले भने, वामपन्थी विचारक, इतिहासका सूक्ष्म ज्ञाता, विज्ञानका ज्ञाता, कानुनका ज्ञाता, नेपालभाषाका समालोचक, मातृभाषा अभियन्ता, विश्वविद्यालयका प्राध्यापक भनेर चिनिनुहुन्थ्यो । कम्युनिस्ट विचारधाराका श्रेष्ठले मार्क्सबारे गहन अध्ययन गरेका थिए । तीक्ष्ण स्मरण शक्ति भएका उनी इतिहासका तिथिमिति यकिनसाथ भन्न सक्थे । त्रिविअन्तर्गत त्रिचन्द्र क्याम्पसमा प्राध्यापनरत छँदा वामपन्थी आन्दोलनमा लागेका कारण गिरफ्तारीमा परेर थुनिएपछि उनलाई बर्खास्त गरिएको थियो । पछि त्रिवि नेपालभाषा केन्द्रीय विभागमा पाश्चात्य समालोचना विषयमा उनले प्राध्यापन गरेका थिए ।उनी २०१४ सालमा काठमाडौं नगरपालिका९ (हाल१७) ठहिटीमा वडाध्यक्षमा निर्वाचित भएका थिए । उनले नेपालभाषालाई स्थानीय तहको सरकारी कामकाजको भाषाका रूपमा लागू गराएका थिए । नेपाल संवत् स्थापित गर्नमा समेत उनको महत्त्वपूर्ण योगदान छ । त्यसैगरी नेपालमा चलेका संवत्मध्ये किरात येले (यलम्बर) संवत्को प्रामाणीकरणमा समेत श्रेष्ठको योगदान छ । श्रेष्ठलाई जीवित इन्साइक्लोपिडिया भनेरसमेत चिनिन्थे । विश्लेषक राजेन्द्र महर्जनका अनुसार श्रेष्ठले भाषण गर्दागर्दै कुनै इतिहासको तिथि, मितिदेखि पुस्तकका पृष्ठ संख्यासमेत उल्लेख गरेर प्रस्ट पारिदिन्थे । श्रेष्ठले फत्तेबहादुर सिंह सम्पादक रहेको नेपालभाषा दैनिक मा लामो समय पत्रकारिता गरेका थिए । पूर्वप्रधानमन्त्री कृष्णप्रसाद भट्टराई अध्यक्ष रहेको नेपाल पत्रकार संघको कार्यसमितिमा उनी महासचिव थिए । पुष्पलाल श्रेष्ठले नेतृत्व गरेको कम्युनिस्ट पार्टीनिकट रहेका उनलाई कम्युनिस्ट आन्दोलनका एक धरोहर र बौद्धिक व्यक्तित्वका रूपमा चिनिन्छ । उनी सहिद गंगालालका विद्यार्थी पनि थिए । प्रगतिशील लेखक संघ (प्रलेस) का पूर्वअध्यक्ष निनु चापागाईं श्रेष्ठ नेपालको कम्युनिस्ट आन्दोलनका नेताभन्दा गम्भीर प्रकृतिका बौद्धिक व्यक्तित्वका रूपमा परिचित रहेको बताउँछन् । उहाँ निर्मल लामाका समकालीन हुनुहुन्थ्यो र लामाले माणिकलाललाई विश्वकोश भन्नुहुन्थ्यो, चापागार्इं सम्झिन्छन्, उहाँ नेपालको इतिहास, संस्कृतिका वेत्ता हुनुहुन्थ्यो । प्रलेसका अर्का पूर्वअध्यक्ष मातृका पोखरेल श्रेष्ठलाई मार्क्सवादी चिन्तन धारका आधिकारिक व्यक्तित्व भएको बताउँछन् । मार्क्सवादी आन्दोलनको गहिरो ज्ञान राख्नेहरूका लागि माणिक सरको निधन अपूरणीय क्षति हो, पोखरेलले भने । उनी सहयोगी स्वभाव, स्पष्ट वक्ता, धेरै विषयका जानकारी राख्थे । श्रेष्ठ मार्क्सवादका अध्येतामात्र नभई त्यसबारे सहज र सरल ढंगले बुझाउन सक्ने वक्तासमेत थिए । वामपन्थी विचारधारा भए पनि उनले कहिल्यै कुनै पार्टीको सदस्यता लिएनन् । यद्यपि उनी लोकतान्त्रिक शक्तिसँग समेत सम्बन्ध र समन्वय गरेर सहयोग गर्थे । पूरै नास्तिक उनले कहिल्यै मठमन्दिर धाउने, पूजापाठ गर्ने र टीका लगाउने काम गरेनन् । उनका मानव समाजको विकासबारे मार्क्सवादी दृष्टिकोण, तिब्बत चीनको अभिन्न अंग हो कृति प्रकाशित छन् । नेपालभाषामा समालोचनायम सिद्धान्त, नेपालय् भाषानीति गथे जुइमाःरु, अंग्रेजीमा हिस्टोरिकल डेभलपमेन्ट अफ जुचे कज र हिस्टोरिक इनहेरिटेन्स अफ जुचे कज पुस्तक पनि छापिएका छन् । त्यसैगरी जापानी भाषाको नयाँ कथा भाग१ र २ लाई नेपालभाषामा अनुवाद गरेका जापानी न्हू बाखं भाग१, जापानी न्हू बाखं भाग२ प्रकाशित छन् । श्रेष्ठका सयौं विचारात्मक आलेख विभिन्न पत्रपत्रिकामा प्रकाशित छन् । श्रेष्ठ काठमाडौंको व्यापारिक परिवारमा सन् १९३२ अक्टोबर १४ (१९८९ असोज) मा जन्मिएका थिए । उनले कलकत्ता विश्वविद्यालयबाट सन् १९५६ मा अंग्रेजीमा एमए र कानुनमा एलएलबी शिक्षा हासिल गरेका थिए । उनकी पत्नी सुशीला सिंह शिलु (सर्वोच्च अदालतको पहिलो महिला न्यायाधीश) को गत जेठ ९ गते निधन भएको थियो । उनका दुई छोरा वरिष्ठ कार्डिओलोजिस्ट डा मलखलाल श्रेष्ठ र चिकित्सक डा सितुलाल श्रेष्ठ छन् । जेठो छोरा विदेशमा रहेकाले उनी फर्किएपछि श्रेष्ठको अन्त्येष्टि गरिने परिवारले जनाएका छन् । श्रेष्ठको निधनप्रति प्रधानमन्त्री केपी शर्मा ओलीले विज्ञप्ति जारी गर्दै शोक व्यक्त गरेका छन् । मार्क्सवादको गहिरो अध्ययन गर्नुभएका प्राध्यापक श्रेष्ठ २०१४ सालमा काठमाडौं नगरपालिकामा निर्वाचित जनप्रतिनिधिसमेत हुनुहुन्थ्यो, मंगलबार जारी विज्ञप्तिमा भनिएको छ, प्रा श्रेष्ठको निधनले नेपालको प्रगतिशील आन्दोलनलाई क्षति पुगेको छ । वामपन्थी आन्दोलनमा श्रेष्ठले पुर्याउनुभएको योगदानलाई स्मरण गर्दै उहाँप्रति श्रद्धासुमन अर्पण गर्दछु ।"
जिप खस्दा ४ को मृत्यु,"सिन्धुली (कास) घुम्तीमा मोड नपुगेर ब्याक गरेको जिप सडकबाट खस्दा एकै गाउँका ४ जनाको मृत्यु भएको छ । चालकसहित अन्य ८ जना घाइते भएका छन् । सदरमुकाम सिन्धुलीमाडीबाट कमलामाई७ बाँसकटेरी जाँदै गरेको बा१७च १११७ नम्बरको बोलेरो जिप कमारेडाँडामा सडकबाट झन्डै ६० फिट तल खसेको थियो । दुर्घटनामा सोही गाउँका ६५ वर्षीय रुद्रबहादुर थापा, १८ वर्षीया रीता रसाइली, १८ वर्षीया दुर्गा श्रेष्ठ र उनका छोरा २ वर्षीय मनीषको मृत्यु भएको प्रहरी नायब उपरीक्षक (डीएसपी) मनोजकुमार लामाले बताए ।उनका अनुसार गम्भीर घाइते भएका चालक ३८ वर्षीय भोजविक्रम थापालाई उपचारका लागि काठमाडौं लगिएको छ । अन्य घाइतेहरू धनबहादुर श्रेष्ठ, शान्तिमाया थिङ, कविता श्रेष्ठ, सुनमाया थिङ, सुकुमाया पुलामी, उनका छोरा रेमन पुलामी र २८ वर्षीया विनीता श्रेष्ठको सिन्धुली अस्पतालमा उपचार भइरहेको प्रहरीले जनाएको छ ।"
'अवैध सम्बन्धन दिए राजीनामा माग्छु,"काठमाडौं (कास) प्रधानमन्त्री केपी शर्मा ओली र शिक्षामन्त्री कृष्णगोपाल श्रेष्ठले ऐन, नियम मिचेर बीएन्डसी मेडिकल कलेजलाई सम्बन्धन दिन चिकित्सा शिक्षा आयोगको बैठक डाक्न दबाब दिइरहेका बेला चिकित्सा शिक्षा सुधारका अभियन्ता डा गोविन्द केसीले सत्याग्रह थाल्ने बताएका छन् । मंगलबार पत्रकार सम्मेलन गर्दै उनले बीएन्डसीलाई सम्बन्धन दिए प्रधानमन्त्री ओलीसहित काठमाडौं विश्वविद्यालय र बीपी कोइराला स्वास्थ्य विज्ञान प्रतिष्ठानका पदाधिकारीको राजीनामा माग्ने बताए । स्रोतका अनुसार प्रधानमन्त्री ओली र शिक्षामन्त्री श्रेष्ठले चिकित्सा शिक्षा आयोगको आकस्मिक बैठक डाक्न सम्बद्ध पदाधिकारीहरूलाई दबाब दिइरहेका छन् । तत्काल बैठक बस्नुपर्ने कुनै एजेन्डा नभए पनि आयोगका सदस्य र कर्मचारीमार्फत अनुचित दबाब आएको स्रोतले जनाएको छ । डा केसीले चिकित्सा शिक्षा ऐन र नियमावली उल्लंघन गरी सम्बन्धन दिलाउन अनैतिक काम भइरहेको जनाए । सम्बन्धन दिन नमाने आयोगका पदाधिकारीलाई अख्तियार लगाएर कारबाही गर्ने चेतावनी दिइएको छ, उनले थपे, ओलीमा सत्ता उन्माद छ, कानुन मिचेरै भए पनि सम्बन्धन दिन लागिएकामा खबरदारी गर्दै आएका छौं । झापास्थित बीएन्डसी मेडिकल कलेजका सञ्चालक व्यापारी दुर्गा प्रसार्इं हुन् । डा केसीले प्रधानमन्त्री ओलीलाई प्रसाईंको अर्धराजनीतिक साझेदारको संज्ञा दिएका छन् । आफ्नो साझेदारलाई सम्बन्धन दिलाउन प्रधानमन्त्रीले काठमाडौं विश्वविद्यालय ऐन, धरानस्थित बीपी कोइराला स्वास्थ्य विज्ञान प्रतिष्ठान ऐन र चिकित्सा शिक्षा ऐन उल्लंघन गर्न लागेको उनको भनाइ छ । प्रधानमन्त्री ओली र शिक्षामन्त्री श्रेष्ठको ठाडो निर्देशनमा गत फागुन १२ गते केयू सभाको बैठकले बीएन्डसीलाई सम्बन्धन दिने प्रक्रिया अघि बढाउने निर्णय गरेको थियो । त्यसलगत्तै प्रधानमन्त्री ओलीले झापा पुगेर मेडिकल कलेजलाई सम्बन्धन दिइछाड्ने आश्वासन दिएका थिए । सञ्चालक प्रसाईंले मंगलबार काठमाडौंमा पत्रकार सम्मेलन गरी आयोगलाई निर्णय गर्न ऐनको कुनै पनि दफाले असर नपुग्ने जनाए । आफूले २०६८ सालदेखि सम्बन्धन लागि प्रयास गरे पनि सफल नभएको उनको गुनासो छ । करोडौं लगानी गरेको छु, झापामै गुणस्तरीय चिकित्सा शिक्षा र स्वास्थ्य उपलब्ध हुन्छ, यो पवित्र चिजलाई सम्बन्धन दिनबाट वञ्चित नगरिदिनुस्, उनले भने । शिक्षाविद्हरूले भने निजी मेडिकल कलेजको सम्बन्धनका लागि आयोग, विश्वविद्यालयको अधिकार क्षेत्र र प्राज्ञिक स्वतन्त्रतामा सरकारले हस्तक्षेप गरेको टिप्पणी गरेका छन् ।"
बाघको त्रासले बस्ती सार्न माग,"(बर्दिया)  मधुवन नगरपालिका३ भगरैयाका ५७ वर्षीय सनतकुमार शाहको घर सामुन्नेबाट प्रायः पाटेबाघ ओहोरदोहोर गर्छ । घरनजिक बजार छैन । दैनिक उपभोग्य वस्तु किनमेल गर्न ओराली बजार जानुपर्छ । दिउँसै हिँड्ने आँट आउँदैन, शाहले भने, यहाँ प्रायः बाघले उज्यालोमै आक्रमण गरिरहेको छ । उनीजस्तै स्थानीय सुधन थारू छोरीछोरी खातास्थित विद्यालयबाट घर नफर्केसम्म छटपटिने गर्छिन् । शाहका अनुसार यहाँका बासिन्दा साँझ परेपछि एक घरबाट अर्कोमा जाँदैनन् । गत असोज ५ गतेदेखि बाघले निरन्तर खाता जैविकमार्गअन्तर्गतका विभिन्न बस्तीका ५ जनाको ज्यान लिएपछि स्थानीय त्रसित छन् । ६० हाराहारी घर रहेको भगरैया गाउँ सबैभन्दा चपेटामा छ । स्थानीयले ७ महिनादेखि बाघको डरले स्वतन्त्र हिँडडुल र खेतबारीमा काम गर्न नपाएको बताए । स्थानीय दुर्गा केसीले गाउँमा कोही बिरामी परे उपचारका लागि बस्ती बाहिर लैजान १०१२ जनाको समूह बनाउने गरेको बताइन् । अस्पताल पनि टाढै छ । एम्बुलेन्स पनि समयमा पाइँदैन, उनले भनिन्, जंगलको बाटो हिँडेर जाँदा बाघको डर छ । बर्दिया निकुञ्ज र सीमावर्ती भारतको कतरनियाघाट वन्यजन्तु आरक्ष आउजाउ गर्ने खाता जैविकमार्गमा एक दर्जनभन्दा बढी सामुदायिक वन छन् । यसै वनबाट दिनहुँ बाघ, हात्तीलगायत वन्यजन्तु ओहोरदोहोर गर्छन् । सम्साँझै घरभित्र पसेका गाउँले बिहान ७ बजे नजिकको सशस्त्र प्रहरीको सुरक्षा पोस्टमा फोन गरेर बाघको अवस्थाबारे जानकारी लिएरमात्र घर बाहिर जाने गरेका छन् । एक महिनायता घरमा बाँधेर राखेको एक दर्जनभन्दा बढी गाई, गोरु र बाख्रा बाघले खाइसकेको छ ।खाता जैविकमार्गअन्तर्गत कोठियाघाट, भगरैया, बेलझुन्डी, धनौरालगायतका गाउँ विगत दुई दशकदेखि वन्यजन्तुबाट पीडित रहेको धनौराकी सरस्वती शाहले बताइन् । सुरक्षा नभए बस्ती नै पाएक पर्ने ठाउँमा स्थानान्तरण गर्नुपर्ने उनको भनाइ छ । विगतमा हात्ती र चित्तलले बालीनाली क्षति पुर्याएपछि यहाँका बासिन्दाले मेन्थालगायतका जडीबुटी खेती गरेका थिए । जडीबुटीबाट उत्पादन राम्रो नभएपछि यहाँ निजी वन लगाए । वन हुर्केका कारण पनि वन्यजन्तु बढ्दै गएको स्थानीयले बताए । बाघको संख्या बढेपछि उसका लागि क्षेत्र कम भई मानव बस्तीमा पस्ने गरेको वनका कर्मचारीको आकलन छ ।स्थानीय वीरबहादुर वंशीमगरले ६७ वर्षदेखि नै पायक पर्ने ठाउँमा बस्ती स्थानान्तरणको माग गर्दै आएको बताए । ६० घरधुरीका ९० बिघाभन्दा बढी जमिन रहेको भगरैयामा वन्यजन्तुबाट जोगिन सुरक्षासहित तारजाली लगाउनुपर्ने माग उठे पनि सरकारी निकायले कुनै चासो नदिएको उनले गुनासो पोखे । मधुवन३ सम्झना सामुदायिक वनका अध्यक्ष एवं बडघर टीकाराम थारूले तारजाली लगाए पनि यहाँ वन्यजन्तुबाट कहिल्यै सुरक्षा नहुने बताए । वन बढेकाले वन्यजन्तु पनि बढिरहेका छन्, उनले भने, बस्ती स्थानान्तरण जरुरी छ ।मधुवन नगरपालिकाले स्थानीयको सुरक्षा माग पूरा गर्न वन विभाग, सम्बन्धित मन्त्रालयसमक्ष पत्र पठाएको जनाएको छ । नगर प्रमुख गणेश केसीले जनताको जीउधनलाई वन्यजन्तुबाट जोगाउन सरकारले चासो नदिए जंगलको काम नभएको बताए । यस क्षेत्रका बस्तीलाई वन्यजन्तुबाट सुरक्षा दिनुपर्यो वा अन्यत्र स्थानान्तरण गर्नुपर्यो, उनले भने, सरकारले वास्ता गरेन भने बाध्य भई आन्दोलन गर्छौं । यस क्षेत्रमा चारवटा बाघसहित डमरु रहेको अनुमान वनका कर्मचारीको छ । प्रमुख जिल्ला अधिकारी सन्तबहादुर सुनारले बाघ पहिचान गर्न क्यामेरा ट्र्यापिङ भइरहेको बताए । बस्ती स्थानान्तरण गर्ने प्रक्रिया झन्झटिलो र समय लाग्ने भएकाले नागरिकको सुरक्षा पहिलो प्राथमिकता हो, उनले भने, बाघलाई डट गर्ने काम मंगलबारबाट भएको छ । बाघलाई नियन्त्रणमा लिन गेरवा गापा४ को मध्यवर्ती क्षेत्र र मधुवनको खाता जैविकमार्गमा क्यामेरा जडान गरिएको छ । निकुञ्जका प्रमुख संरक्षण अधिकृत विष्णु श्रेष्ठले खाता जैविकमार्ग र गेरुवा मध्यवर्ती क्षेत्रको वनका लागि ३३ वटा हात्ती चितवन निकुञ्जबाट झिकाई प्राविधिक टोली परिचालन गरिएको बताए । राष्ट्रिय प्रकृति संरक्षण कोषले पनि बाघ नियन्त्रणका लागि प्राविधिक टोली खटाएको छ ।"
बलात्कार आरोपमा ९४ वर्षीय पक्राउ,"स्याङ्जा (कास) ९४ वर्षका वृद्ध भन्नासाथ आफन्त वा लट्ठीको सहारामा हिँडडुल गर्ने, ओछ्यानमा सुतिरहने भनेर अनुमान गरिन्छ । तर यहाँका ९४ वर्षीय एक वृद्ध भने बलात्कार जस्तो जघन्य अपराधमा संलग्न भएको आरोपमा पक्राउ परेका छन् । सुस्त मनस्थितिकी २७ वर्षीया युवतीलाई जंगलमा लगेर बलात्कार गरेको आरोपमा पुतलीबजार नगरपालिका१३ बिसौनाका हीराबहादुर घर्ती पक्राउ परेका हुन् । उनी जंगलमा रंगेहात पक्राउ परेको प्रहरीले जनाएको छ । युवतीका दाजुले गत फागुन २१ गते जंगलमा बहिनीसँग देखेपछि गाउँलेलाई बोलाएर वृद्धलाई नियन्त्रणमा लिएका थिए । प्रहरीले भोलिपल्टै मुद्दा दर्ता गरे पनि घटना बाहिर ल्याएको थिएन । उहाँले आरोप स्विकार्नुभयो । यस्तो घटना बाहिर ल्याउँदा राम्रो हुँदैन भनेर कानुनी रूपमा अगाडि बढाए पनि सार्वजनिक गरेनौं, जिल्ला प्रहरी प्रमुख एसपी होविन्द्र बोगटीले भने । घर्तीलाई सामान्य रुघाखोकी लागेकाले चार दिनसम्म अस्पतालमा उपचार गराएर प्रहरी हिरासतमा राखिएको छ । घर्तीलाई प्रहरीले फागुन २२ मा पक्राउ गरेर भोलिपल्ट जिल्ला अदालतमा जबर्जस्ती करणी मुद्दा दर्ता गरी म्याद थपेको थियो । अहिले उनको स्वास्थ्य सामान्य रहेको प्रहरीले जनाएको छ । पीडित युवती परिवारको संरक्षणमा रहेको प्रहरीले जनाएको छ । यसैगरी, हरिनास गाउँपालिकाकी साढे १२ वर्षीया बालिका गर्भवती भएको ६ महिनापछि आफन्तबाटै बलात्कृत भएको खुलेको छ । ८ कक्षामा अध्ययनरत ती बालिका गाउँकै ३३ वर्षीय भेलबहादुर थापाबाट कात्तिक १२ गते साँझ बलात्कृत भएको प्रहरीले जनाएको छ । पीडित बालिकाले आफू गर्भवती भएको अहिले मात्रै थाहा पाएको बताइन् । विद्यालयबाट फर्किने क्रममा उनी बलात्कृत भएको पीडितकी आमाले बताइन् । बलात्कार आरोपित थापालाई प्रहरीले आइतबार पक्राउ गरेको छ । एसपी बोगटीका अनुसार थापालाई आइतबारै मुद्दा दर्ता गरी पाँच दिनको म्याद थप गरिएको छ । पीडित बालिकालाई अहिले प्रहरीकै संरक्षणमा स्याङ्जाकै एक होटलमा राखिएको छ । बालिकालाई जिल्ला अस्पतालमा उपचार गराएपछि थप उपचारका लागि सोमबार पश्चिमाञ्चल क्षेत्रीय अस्पताल पोखरा पठाइएको उनले बताए । बालिकाको पारिवारिक अवस्था पनि नाजुक रहेछ । सबैसँग खर्च जुटाएर उनको हेरचाह गर्ने, अस्पताल लाने, ल्याउने र बस्ने, खाने व्यवस्था मिलाएका छौं, एसपी बोगटीले भने । थापाले आफ्नै घरमा लगेर बलात्कार गरेको स्विकारेको प्रहरीले जनाएको छ । घटना गाउँमै मिलाउने प्रयास भएको प्रहरीलाई सूचना आएपछि थापालाई पक्राउ गरिएको प्रहरीले जनाएको छ । बालिकाको गर्भपतन गराउने कि जन्माउन दिनेबारे चिकित्सकसँग परामर्श भइरहेको प्रहरीले जनाएको छ । बालिकाले बच्चा जन्माउन पनि सक्दिनन्, गर्भपतन गराउन पनि २४ साता पुगेको छ, एसपी बोगटीले भने, सुरक्षित डेलिभरी कसरी हुन्छ चिकित्सकको सल्लाहअनुसार अगाडि बढ्छौं । यस्तै, विद्यालयबाट घर फर्किंदै गरेका वालिङकै ८ र ९ वर्षीया दुई बालिकालाई बलात्कार गरेको आरोपमा वालिङकै १७ वर्षीय किशोर पक्राउ परेका छन् । गत माघ १७ मा भएको उक्त घटनाका आरोपित किशोर प्रहरी हिरासतमा छन् । प्रहरीका अनुसार फागुनमा मात्र जिल्लामा पाँच जना बालिका बलात्कृत भएका छन् । आठ वर्षीया बालिका बलात्कार आरोपमा १४ वर्षीय किशोर पक्राउ परेका छन् । ६ वर्षीया बालिका बलात्कार आरोपमा चापाकोटका ५२ वर्षीय नामदेउ कुमाल पक्राउ परेका छन् । उनलाई जिल्ला अदालतले पुर्पक्षका लागि कारागार चलान गरेको एसपी बोगटीले बताए । प्रहरीका अनुसार पछिल्लो समय अपत्यारिलो ढंगले आपराधिक घटना बढिरहेका छन् । चालु आर्थिक वर्षमा १४ बालिकासहित २७ बलात्कृत भएका छन्, एसपी बोगटीले भने, कोही आफन्त र कोही गाउँलेबाट बलात्कृत छन् । तीमध्ये चार जनालाई बलात्कार प्रयास भएको छ ।जिल्ला समन्वय समिति प्रमुख सीता सुन्दासले बालिका बलात्कारका घटना बढ्दै गएको बताइन् । बलात्कारका घटना हेर्दा धेरैजसो घटनामा पीडक आफन्तै पर्छन्, उनले भनिन्, आफन्त भनेर विश्वास मान्दा आफ्नै छोरी यौनको सिकार भएका छन् । उनले माया गर्ने बहानामा नै बालिका आफन्तबाटै यौनशोषणमा पर्ने गरेको बताइन् ।"
फेरि मार्यो महिलालाई,"बर्दिया (कास) निउरो टिप्न जंगल गएकी महिलाको मंगलबार दिउँसो बाघको आक्रमणबाट मृत्यु भएको छ । बर्दिया राष्ट्रिय निकुञ्जअन्तर्गत सानो बघौरा फाँट पुगेकी ठाकुरबाबा नगरपालिका७ मोहनापुरकी ६२ वर्षीया डल्ली रावतलाई बाघले आक्रमण गरी मारेको हो । रावतको शव घटनास्थल नजिकै फेला पारी साँझ जिल्ला अस्पताल गुलरिया ल्याइएको बर्दिया प्रहरीले जनाएको छ ।उनीसँगै गएका अन्य तीन महिला भने सुरक्षित रहेका निकुञ्जका प्रमुख संरक्षण अधिकृत विष्णु श्रेष्ठले बताए । श्रेष्ठका अनुसार उनीहरू चोर बाटो हुँदै निकुञ्जको सीमाबाट झन्डै ५ किमि भित्र पुगेका थिए ।निकुञ्ज प्रशासनले स्थानीयस्तरमा सचेत बनाइएको जनाए पनि बाघ आक्रमण रोकिएको छैन । गत साउनयता जिल्लामा बाघको आक्रमणबाट ९ जनाको मृत्यु भइसकेको छ । एक साताअघि मात्रै मधुवन३ कोठियाघाटकी २७ वर्षीया रेनुका सुनारको ज्यान गएको थियो । गत असोज ५ मा सम्झना सामुदायिक वनमा घाँस काट्न गएका बेला मधुवन३ की २६ वर्षीया गंगा खत्रीलाई बाघले मारेको थियो । त्यसको ८ दिनपछि गेरुवा गाउँपालिका४ का लहानु थारूलाई बाघले आक्रमण गर्दा उनको मृत्यु भएको थियो । कात्तिक ११ मा बेलझुन्डी सामुदायिक वनमा च्याउ टिप्न गएका २६ वर्षीय रमेश चौधरीको पनि बाघको आक्रमणमा परेर ज्यान गयो । सोही दिन रमेशलाई खोज्न जाँदा मधुवन३ भगरैयाका २८ वर्षीय दिनेश चौधरी पनि बाघको सिकार भए ।गत पुस १७ को राति सुपप्र१००८प ६८०१ नम्बरको गुडिरहेको मोटरसाइकलमा सवार कैलाली लम्कीचुहा नगरपालिका४ कौवापुरकी ५२ वर्षीया नन्दकला थापालाई बाघले झम्टेर मारेको थियो । फागुन १७ मा बर्दिया निकुञ्जसँग जोडिएको नवरंगा बाँझपुर सामुदायिक वनमा गाई, भैंसी चराउन गएका राजापुर नगरपालिका१० कालाबन्जरका ६२ वर्षीय लालबहादुर चौधरीलाई मारेको थियो । मंसिर ८ मा मधुवन५ की ४७ वर्षीया ललीसरा पुन बाख्रा चराउन जाँदा बाघको आक्रमणमा परेर घाइते भइन् । साथमै गएका अन्य महिलाले होहल्ला गरेपछि बाघ भागेको थियो । दुई वर्षयता बाघको आक्रमणमा बर्दियामा १७ र बाँकेमा २ गरी १९ जनाको ज्यान गइसकेको छ ।"
हावामा बिलायो सपना,"(पोखरा)  सँगै तालिम लिइरहेका साथीसँग सैनिक जवान राजाराम राना मगर सुनाउँथे, प्याराग्लाइडिङको अन्तर्राष्ट्रिय खेलाडी बन्छु, देशलाई मेडल दिलाउँछु । धादिङ नीलकण्ठ नगरपालिका२ का २३ वर्षीय राजाराम प्याराग्लाइडिङ अभ्यासकै क्रममा सोमबार फेवातालमा खसे । उपचार क्रममा उनको मृत्यु भयो । पोखरा स्वास्थ्य विज्ञान प्रतिष्ठानको पोस्टमार्टम भवन बाहिर मंगलबार छोराको शव कुरिरहेका कुलबहादुरले भने, खै, छोराको सपना अब हावामै बिलायो । पानीमा डुब्यो । यति भन्दानभन्दै उनी भक्कानिए । यतिमात्र भन्न सके, अलि कम बोल्थ्यो । सानैदेखि आँटिलो थियो । देशको नाम राख्छु भन्थ्यो । कुलबहादुर स्वयं नेपाली सेनाको हवलदारबाट १५ वर्षअघि अवकाश निस्किएका हुन् । जेठो छोरा ऋषि ७ वर्षअघि सेनामै भर्ती भए । उनी लेस नायक दर्जामा छन् । कान्छो छोरा राजाराम १२ कक्षा उत्तीर्ण गरेपछि ४ वर्षअघि रौतहटबाट सेनामा छानिए । उनको कार्यक्षेत्र रसुवाको कालीजंग गण भयो । दुई वर्षअघि सेनाले प्याराग्लाइडिङ टिम बनायो । उनी पनि रोजाइमा परे । २० जनाको समूहसँगै उनले तालिम लिन थाले । उक्त टिमले काठमाडौंको प्याराग्लाइडिङ स्कुल एसियन एकेडेमीसँग एक वर्षको बिगिनर्स कोर्स गर्यो । त्यतिबेलै कोरोना महामारीले लकडाउन सुरु भयो । तालिम रोकियो । प्याराग्लाइडिङ आर्मी क्लबले हेर्ने भएपछि राजाराम काठमाडौंमै बसे । गएको दसैं बिदामा घर गए । दसैंपछि तालिम पुनः सुरु हुने खबर पाएर काठमाडौं फिर्ता भए । दुई महिनाअघि टोली पोखरा आइपुग्यो । अभ्यास सुरु गर्न एक महिना लाग्यो । बिगिनर्स कोर्सपछि सहभागीले पोखरामा आएर आफैं अभ्यास गरिरहेका थिए । समूहमा १७ सैनिक जवान, एक पदिक र दुई अफिसर गरी २० जना छन् । तीमध्ये २ महिला छन् । सोमबार दिउँसो राजारामले सराङकोटबाट फेवातालमाथि सोलो उडान भरिरहेका थिए । आकाशमै थिए टिमका अन्य सदस्य पनि । एक सैनिक जवानका अनुसार स्पाइरल डाइभ गर्ने क्रममा उनी हेर्दाहेर्दै तालमा खसे । तालको उपल्लो तट इन्ड अफ दि लेक नजिकै २ः१५ बजे उनी ग्लाइडरसँगै डुबे । अभ्यासकै क्रममा हुने दुर्घटनालाई मध्यनजर गर्दै राखिएको सेनाको टोली उनको उद्धारमा जुट्यो । जिल्ला प्रहरी कार्यालयका प्रवक्ता सुवास हमालका अनुसार उद्धारकै क्रममा उनी अचेत थिए । तत्काल पोखराको रानीपौवामा रहेको आर्मी अस्पताल पुर्याइयो । अस्पतालको आकस्मिक कक्षमा उपचार हुँदाहुँदै साँझ ४ः४५ मा उनको निधन भयो । सेनाको टोलीले बुधबारदेखि एसआईभी कोर्स थाल्ने तयारी थियो । त्यसका लागि एसियन एकेडेमीले पोखराको हवाई क्षेत्र प्रयोगका लागि प्याराग्लाइडिङको नियामक निकाय नेपाल हवाई खेलकुद संस्था (ना) सँग अनुमति मागेको थियो । संस्थाका अध्यक्ष कृष्ण भण्डारीका अनुसार राष्ट्रियअन्तर्राष्ट्रिय प्रतियोगितामा भाग लिन एसआईभी कोर्स गर्नुपर्छ । यो कोर्स प्यारापाइलटको सुरक्षासँग सम्बन्धित छ । उडाइरहेको ग्लाइडरले काम नगर्दा कसरी वैकल्पिक ग्लाइडरको प्रयोगबाट सुरक्षित हुने भन्ने यो कोर्समा सिकाइन्छ । यो कोर्स पानीमाथि नै गर्नुपर्ने भएकाले पोखरामा अभ्यास गराइन्छ । दुर्घटनाको नक्कलस्वरूप अभ्यासको क्रममा प्यारापाइलटले आफैं ग्लाइडर फाल्छन् । केही समयको फ्रि फल पछि कम्मरमा बाँधिएको अर्को ग्लाइडर खोलेर सुरक्षित अवतरण गर्छन् । दुर्घटनापछि भने उक्त कोर्स सुरु हुनेनहुने अन्योल छ । पोखरामा अभ्यासका क्रममा सैनिक जवानको निधन भएकाले उनको सम्मानस्वरूप बुधबार सोलो तथा व्यावसायिक सम्पूर्ण उडान बन्द गरिएको नाका अध्यक्ष भण्डारीले बताए । राजाराम दुर्घटनामा परेको खबर सोमबार कुलबहादुरले कालीजंग गणबाट पाए । उनी सिकिस्त भएकाले बुबाआमालाई पोखरा आउन भनियो । कुलबहादुरले पत्नी राधाकुमारी र भाइलाई साथैमा लिएर आए । पोखरा आएपछि मात्र उनले राजारामको निधन भइसकेको थाहा पाए । आफ्नो आँखाले नदेखेकाले भवितव्य नै भएको उनी ठान्छन् । पोस्टमार्टमपछि राजारामको सैनिक सम्मानसाथ पोखरामै अन्त्येष्टि गरिएको छ । प्याराग्लाइडिङ दुर्घटनाबारे सैनिक मुख्यालयबाट निर्णय गरेर छानबिन हुने पोखरास्थित पश्चिम पृतनाका जनसम्पर्क अधिकृत प्रेमप्रसाद पौडेलले बताए ।"
एकतर्फी तटबन्ध बनाउन नदेऊ,"नेपालले काम रोक्न गरेको पत्राचारलाई बेवास्ता गर्दै भारतले महाकाली नदीको बहाव नै परिवर्तन गरेर दार्चुला सदरमुकाम पारिपट्टि एकतर्फी रूपमा तटबन्ध निर्माण जारी राख्नु आपत्तिजनक छ । यसबाट सीमा नदीमा दुवै देशको सहमतिबेगर संरचना निर्माण गर्न नपाइने अन्तर्राष्ट्रिय कानुनको सरासर उल्लंघन भएको छ । यसले नेपालप्रति भारतले हमेसा देखाउँदै आएको हेपाहा प्रवृत्ति पनि पुनः उजागर गरेको छ । अन्तर्राष्ट्रिय अभ्यासविपरीत नेपाली पक्षसँग समन्वय नगरी काम गर्ने अनि पत्राचार गर्दा पनि अटेर गरिरहने यस्तो शैलीका कारण दुई देशबीचको सम्बन्धमा अनावश्यक तिक्तता र संशय कायम रहिरहन्छ । तसर्थ, अन्तर्राष्ट्रिय नियमको ख्याल राख्दै भारतले यो बलमिचाइँ तुरुन्त रोक्नुपर्छ । र, नेपाली भूमिमा बाढी पसाउन सक्ने यस कार्यबाट नयाँदिल्लीलाई पछि हटाउन नेपाल सरकारले आवश्यक कूटनीतिक अग्रसरता देखाउनुपर्छ । भारतले महाकालीको धार बदलिने गरी गत पुसमै तटबन्ध बनाउन थालेको हो । जिल्ला प्रशासन कार्यालय, दार्चुला र परराष्ट्र मन्त्रालयले उक्त कार्य रोक्न पत्राचार गरेको भए पनि भारतीय पक्षले १२० मिटर तटबन्ध बनाइसकेको छ । थप २०२५ मिटरमा जग राखिरहेको छ । यसै पनि, २०७० सालमा बाढी आउँदा नदीले धार परिवर्तन गरेपछि नेपालको भूभाग भारततिर गएको छ । नदी किनारमा स्थानीय नेपालीले खेल्ने पूरै भाग अहिले नदीपारि गइसकेको छ । नेपालको भूसंरक्षण कार्यालय र त्यसको वरपट्टिको भाग नदीपारि सरेको छ । र, त्यतिबेला बाढी गएपछि देशबीचको सहमतिअनुसार नेपालतर्फ महाकाली किनारको धेरै भाग नदीछेउबाट छाडेर संरचना निर्माण भएका छन् । भारतले भने नदीको बहावै अवरुद्ध हुने गरी अनधिकृत रूपमा छेउमै तटबन्ध बनाएर अन्तर्राष्ट्रिय कानुन र आपसी सहमति दुवै मिच्नु अन्यायपूर्ण छ । भारतले करिब २५३० मिटर वरसम्मको नेपाली भूभागमा तटबन्ध निर्माण गरेको अनुमान गरिएको छ । महाकालीको धार नै नेपालतर्फ फर्काएर यो संरचना निर्माण गरिएकाले बर्खामा बाढी र कटानको जोखिम बढेको छ । यसबाट नेपालतर्फ तटबन्ध सुरक्षाका लागि बनाइएको संरचनामा पनि क्षति पुग्ने सक्ने विज्ञहरूको आकलन छ । विगतमा पनि भारतले नदीको धार परिवर्तन हुने गरी संरचना राखेकैले सदरमुकाम क्षेत्रमा नेपालतिर बढी क्षति भएको नेपाली अधिकारीहरूको बुझाइ छ । यसरी तटबन्ध निर्माण गर्दा नेपाली भूमि पनि अतिक्रमण हुन जाने भएकाले भारत यसप्रति सचेत रहनुपर्छ । बाढीले धार परिवर्तन गरेको सीमा नदी मिचेर आफूखुसी संरचना बनाएर मिचाहा प्रवृत्ति प्रदर्शन गर्नु हुँदैन ।अन्तर्राष्ट्रिय सन्धिसम्झौताअनुसार सीमा क्षेत्रका नदीको बहावलाई असर पर्ने गरी कुनै पनि मुलुकले एकअर्काको सहमतिबेगर भौतिक संरचना निर्माण गर्न पाइँदैन । नेपालभारतबीच नै पनि यसअघि आफूखुसी तटबन्ध नबनाउने सहमति भइसकेको छ । तैपनि अन्तर्राष्ट्रिय कानुन र आपसी सहमतिको धज्जी उडाउँदै भारतले नदीको बहाव नै नेपालतर्फ फर्काएर तटबन्ध बनाएर गैरकूटनीतिक आचरण प्रस्तुत गरेको छ । दुई देशबीच अन्तर्राष्ट्रिय सीमा नदीको वारिपारि नेपालभारत सर्भे टोलीले निर्धारण गरेको बिन्दुलाई आधार मानेर सीमामा संरचना निर्माण गर्ने सहमति भइसकेकाले भारतले त्यसको पूर्णपालना गर्नुपर्छ । भारतले विशुद्ध आफ्नो स्वार्थका खातिर छिमेकी मुलुकलाई मार पर्ने गरी गैरकानुनी कार्य गर्नु हुँदैन । नयाँदिल्ली जिम्मेवार हुने हो भने यो नसुल्झिने तथा कुनै द्विविधा रहेको मामिला होइन । यसबारे एकातिर अन्तर्राष्ट्रिय सन्धिसम्झौताले बोलेका छन् भने अर्कोतिर स्थानीय सीमाविन्दुदेखि संरचना निर्माणका विषयमा विगतमा नेपालभारतबीच सहमति पनि भएको छ । तर पनि त्यसलाई नटेरी भारत अघि बढिरहनु चिन्तालाग्दो पक्ष हो । यस्तो एकपक्षीय कदमबाट दुई देशबीचको सम्बन्धमा व्यर्थ दरारमात्र पैदा हुँदैन, नेपालतर्फका सीमाञ्चलवासी सोझै प्रभावित हुने भएकाले जनस्तरको सम्बन्धमा पनि असर पुग्छ । यो तथ्यलाई राम्रैसित बुझेको भारतले एउटा छिमेकीमाथि घरिघरि टिठलाग्दो शक्तिप्रदर्शन गरिरहनु हुँदैन । यो मामिलामा भारतले आफ्नो दम्भपूर्ण व्यवहार सच्याउन त जरुरी छँदै छ, यसका लागि हाम्रो परराष्ट्र संयन्त्रले पनि नयाँदिल्लीसित उचित संवाद गर्न सक्नुपर्छ । अहिलेसम्म नेपालले भारतमै गएर कस्तो प्रविधि र मोडलको तटबन्ध निर्माण भइरहेको हो भन्नेबारे समेत बुझ्न सकेको छैन । कतिसम्म भने, भारतले तटबन्ध बनाउन सुरु गरेपछि गत पुस २५२६ गते नापी विभागको प्राविधिक टोलीले स्थलगत अध्ययन गरेर परराष्ट्र मन्त्रालयलाई बुझाएको प्रतिवेदन पनि न सार्वजनिक गरिएको छ, न त त्यसबारे थप कदम चालिएको छ । उल्टो परराष्ट्रका जिम्मेवार अधिकारीहरूले नै यसबारे अनभिज्ञता प्रकट गरेका छन्, जुन आश्चर्यलाग्दो छ । नेपालले यस विषयमा केवल औपचारिकता पूरा गर्ने हिसाबले भन्दा पनि ठोस परिणाम हासिल हुने गरी दह्रोसित अडान राख्न सक्नुपर्छ । यसका लागि परराष्ट्र मन्त्रालयदेखि नयाँदिल्लीस्थित नेपाली दूतावाससम्मले आवश्यक ताकेता गरिरहनुपर्छ । भोलि तटबन्धले निम्त्याउने क्षति भोगेपछि त्यसलाई भत्काउन आग्रह गर्नुभन्दा आजै निर्माण कार्य रोक्न लगाउनु बढी सजिलो हुने तथ्यलाई बुझेर सरकार अघि बढ्नुपर्छ ।"
एमाले विभाजनको डिलमा,"प्रधानमन्त्री केपी शर्मा ओली हदैसम्म पनि तल जान सक्छन् भन्ने प्रतिनिधिसभा विघटन र संविधान परिषद्को बैठकको गणपूरक संख्या संशोधन अध्यादेश ल्याएबाट प्रमाणित भइसक्यो । उनी नेकपा एमालेकै माधव नेपाल, झलनाथ खनालहरूलाई प्रधानमन्त्री दिएर पार्टी एकता कायम राख्नुभन्दा अर्को पार्टीकै व्यक्ति भए पनि समर्थन गरेर पार्टी विभाजन गर्न चाहन्छन् । आफ्नै पार्टीका इतर समूहलाई प्रधानमन्त्री पद छोड्दा पार्टी र सरकार त बच्छ तर आफ्नो समूह कमजोर हुन्छ भन्ने भय ओलीमा छ । ओलीले नेपाल समूहलाई मात्र होइन, पुष्पकमल दाहाल, बाबुराम भट्टराई वा उपेन्द्र यादवलाई पनि देख्न चाहँदैनन् । ओलीको इगो र प्रतिगामी सोचले गर्दा नै आज अरू पार्टीको त कुरै छोडौं, आफ्नै पार्टी पनि विभाजनको डिलमै पुगेको छ । ओलीले स्टेपडाउन नगर्ने हो भने एमाले विभाजन हुने निश्चित छ । आफू एक जनाले पद छोड्दा पूरै पार्टी र सरकार पनि बच्छ भन्ने सोच ओलीमा नपलाएसम्म न पार्टी सुदृढ हुन्छ न त सरकार नै एमालेको हातमा रहन्छ । हालै नेकपा एमालेका योगेश भट्टराईले पात्र (प्रधानमन्त्रीको अनुहार) परिवर्तन गरेर भए पनि पार्टी र सरकार बचाउनुपर्ने धारणा अघि सारेका छन्, जुन सही समाधान हो । ओलीबाहेक अरूलाई एमालेले प्रधानमन्त्रीका रूपमा अघि सारे माओवादी केन्द्रको समर्थन रहन सक्छ । जुन पात्रको नाउँमा अरू पार्टीको सहमति हुँदैन, त्यो पात्र परिवर्तन गरी सरकार बचाउनु नेताहरूको दायित्व हो । संसद् विघटनको असंवैधानिक कार्य गरी दण्डको भागीदार बन्नुपर्ने पात्र नै पुनः प्रधानमन्त्रीका रूपमा पुरस्कृत हुने चाहना राख्नु नै गलत हो । यसर्थ ओलीले प्रायश्चित्त गर्दै म एक जना प्रधानमन्त्रीबाट हट्दैमा सरकार र पार्टी दुवै बच्छ भनेर किन नबचाउने भनेर सोच्नु आवश्यक छ । यसो भए कालान्तारमा एमालेमाओवादीको पुनः एकीकरण पनि सम्भव छ । अन्यथा ओलीकै कारण कांग्रेस, माओवादी र जसपाको संयुक्त सरकार गठन हुन बेर छैन । माओवादी केन्द्रले समर्थन फिर्ता लिनासाथ ओली सरकार अल्पमतमा पर्छ । उसले ३० दिनभित्र विश्वासको मत लिनै पर्छ । त्यो बेला ओलीले कांग्रेस वा जसपासँग गठबन्धन गर्नैपर्छ । अन्यथा एमालेलाई सरकार बनाउने १३८ मत पुग्दैन । तर ओलीले हालै गरेको संविधानविपरीतको प्रतिनिधिसभा विघटनको कार्य र अदालतको फैसलापछि पनि राजीनामा नदिई देखाएको अनैतिक व्यवहारले गर्दा कांग्रेस, जसपा ओलीसँग हात मिलाउन नैतिक रूपले असमर्थ छन् । गोपाल देवकोटा, जोरपाटी, काठमाडौं"
किसानलाई राहत,"१ खर्ब ३ अर्ब लगानीमा मल कारखाना सामाचारले आम किसानलाई राहत महसुस भएको छ । अब विकास योजनाका गफ मात्र होइन, त्यसलाई व्यवहारमा उतार्नु आजको आवश्यकता हो । कृषिप्रधान देशमा अझै पनि रासायनिक मल, कृषि औजार र बीउबिजनका लागि विदेशीकै भर पर्नुपरेको छ । मल र बीउबिजनको कमीले कृषि उत्पादकत्व घट्नु किसानको मात्र नोक्सान होइन भन्ने सरकारले बुझ्न जरुरी छ । सरकारले कृषिलाई अवहेलना गरेकाले युवाहरू बिदेसिनुपरेको हो । कृषिमा क्रान्तिको गफ नेताहरूले जहिल्यै गर्छन् तर युवाशक्ति परिचालन गर्ने ठोस योजना कहिल्यै ल्याउँदैनन् । कृषिका लागि चाहिने अति आवश्यक सामग्री देशमा सहजै पाउने वातारवरण बनाउनु जरुरी छ । सरकारले विकास निमार्णका आयोजना बनाउने निणय गर्यो भन्ने समाचार आएको वर्षौंपछि पनि फिल्डमा काम भएका हुन्नन् । ती समाचार मात्रै बन्छन् । तर अब यस्तो नहोस् भन्ने हाम्रो चाहना हो । रामेश्वर बासी, चाँगुनारायण९, भक्तपुर"
छोरीहरूप्रति असंवेदनशील सरकार,"पछिल्लो समय बलात्कार तथा हत्याका घटना सार्वजनिक हुने क्रम बढ्दो छ । यसले हाम्रा छोरीहरू असुरक्षित छन् भन्ने देखाउँछ । सुरक्षा निकाय र समाजले छोरीहरूलाई निधक्क हिँडडुल गर्न सक्ने वातावरण बनाउन सकेको छैन । आफन्तबाटै छोरीहरू असुरक्षित हुनु निकै निराशाजनक छ । हालै ललितपुरकी १५ वर्षीया बालिका नाता पर्नेबाट बलात्कृत भइन् । शिक्षकसमेत रहेका उक्त नातेदारबाट बलात्कृत हुनु निन्दनीय छ । शिक्षकहरू समाज परिवर्तनका संवाहक हुन् । उनीहरूबाटै यस्ता अमानवीय काम हुनुले समाज अँध्यारो बाटोतर्फ गइरहेको आभास हुन्छ । छोरीहरू यसरी त्रसित भएर बस्नुपरेपछि राज्य भए नभए के अर्थ रहन्छ र ! हाम्रा अबोध छोरीहरू बलात्कृत हुँदा पनि राज्यलाई यसले छोएकै छैन । यदि राज्यले बलात्कारिका लागि कडा कानुन बनाएर कठाघरामा उभ्याउन सकेको भए आज भागरथी भट्ट, निर्मला पन्त, सम्झना कामी, अंगिरा पासीहरूको जीवन जोगिन सक्थ्यो । राज्य बलात्कार र हत्याजस्ता घटनामा संवेदनशील नहुनु र बलात्कारजन्य घटनामा मुछिएकाहरूलाई राजनीतिक संरक्षण दिनुले निर्मला पन्तहरूले न्याय पाएका छैन । बलात्कारीलाई जोगाउन उच्च तहका नेताहरू नै लागेका थुप्रै नजीर छन् । पहुँच र पैसाका आधारमा बलात्कारीहरू खुलेआम हिँडिरहेका छन् । निर्मलाको हत्यादेखि भागरथी हत्यासम्मको अवधिमा ३ हजार ३ सय ४७ बालिका बलात्कृत भएको तथ्यांक प्रहरीले सार्वजनिक गरेको छ । प्रहरीको पछिल्लो अढाइ वर्षको तथ्यांकले देशमा ५ हजार ६ सय ३५ महिला बलात्कृत भएको देखाउँछ । तर सरकारले बलात्कार तथा हत्या रोक्न कुनै ठोस अभियान चलाउने सोच बनाएको देखिँदैन । आमसञ्चारको विस्तार र समाजिक सञ्जालको प्रयोग बढेसँगै विगतको तुलनामा बलात्कार तथा महिलामाथि हुने अन्य हिंसा बाहिर आएको हुन सक्छ । तर, यस्ता घटना सार्वजनिक भए पनि दोषीलाई कारबाही हुँदैन । बरु सार्वजनिक गर्नेहरूलाई नै समाजले हेला गर्छ । यसैका कारण घरभित्रै गुम्सिएका महिलाजन्य हिंसा बाहिर आउन सकेका छैनन् । जबसम्म सरकारले बलात्कारी र हत्याराहरू कडाभन्दा कडा कारबाही गर्न सक्दैन तबसम्म यस्ता घटना समाजमा कम हुँदैनन् । साथै बलात्कारमा कमी आउन हाम्रा शिक्षक, समाजका अन्य अगुवा र सुरक्षा निकायको पनि महत्त्वपूर्ण भूमिका हुन्छ । गोविन्द विक, बूढानीलकण्ठ१२, काठमाडौं"
नेपालमा औद्योगिकीकरण सम्भव छ ?,"सम्भव छ र चुनौतीपूर्ण पनि । नेपालमा औद्योगिकीकरणका लागि विगतका असमझदारी हटाई कमीकमजोरी सुधार्नुपर्छ । उदाहरणका लागि, काठमाडौंमा तीन वर्षमा मेट्रो रेल बनाउने गफको औचित्य छैन । अहिलेसम्मको अनुभवमा नेपालमा सरकारी आयोजनाहरू पूरा गर्न सरदर बाह्र वर्ष लाग्ने गरेको छ । हामी आफ्नो उद्देश्यमा यथार्थपरक हुनुपर्छ ।आर्थिक विकासका लागि गम्भीरतापूर्वक सरकारी नीति बनाउनु समयोचित सुरुवात हुन सक्छ । जस्तो, नेपालको आर्थिक प्रगति बंगलादेश र कम्बोडियासँग तुलना गरौं । सन् २०१० देखि २०१९ सम्म बंगलादेश र कम्बोडियाको कुल गार्हस्थ्य उत्पादनको वृद्धि ७ प्रतिशत थियो, जबकि नेपालको ४६ प्रतिशत थियो । सन् २०१५ को विनाशकारी भूकम्पले गर्दा पनि नेपालको आर्थिक वृद्धि कम भयो । तर पछिल्ला दस वर्षमा हाम्रो आर्थिक प्रगति कस्तो थियो ? सन् २००० देखि २००९ सम्म बंगलादेश र कम्बोडियाको कुल गार्हस्थ्य उत्पादनको वृद्धि ५६ प्रतिशत र ८५ प्रतिशत थियो भने नेपालको ४१ प्रतिशत । नेपालको तुलनामा यी दुई देशमा के फरक थियो ? ती देशहरूमा औद्योगिकीकरण भयो, उद्योगहरूले ती देशको आर्थिक वृद्धिमा ठूलो भूमिका खेले । तर नेपालमा उद्योगहरूको विकास नभएको मात्र होइन, उल्टै धराशायी भए । सन् २००० देखि २००९ सम्म बंगलादेशमा आर्थिक विकासमा एकतिहाइ योगदान औद्योगिक क्षेत्रको रह्यो भने कम्बोडियामा ४० प्रतिशत । विडम्बना, नेपालमा त्यो दशकमा औद्योगिक क्षेत्रले १२६ प्रतिशत मात्र योगदान गर्न सक्यो र स्थिति अहिले बदलिएको छैन । सन् २०१० देखि २०१९ सम्म औद्योगिक क्षेत्रले नेपालको कुल गार्हस्थ्य उत्पादनमा १५ प्रतिशत मात्र योगदान गरेको छ तर बंगलादेशमा ४३ प्रतिशत र कम्बोडियामा ३६ प्रतिशत छ । गत दस वर्षमा औद्योगिक क्षेत्रको योगदान हाम्रो गार्हस्थ्य उत्पादनमा घटेको छ, बंगलादेश र कम्बोडियामा भने बढेको छ । उनीहरूले निर्माण र उद्योगमा धेरै प्रगति गरेका छन् । यी दुई देशले जस्तै प्रगति हासिल गर्न हामीले चारवटा काम गर्नु आवश्यक छ (१) औद्योगिक नीतिले केही प्रमुख क्षेत्रहरूमा ध्यान केन्द्रित गर्नुपर्छ, (२) व्यापार सिन्डिकेट भत्काउनुपर्छ, (३) उत्पादकत्व बढाउन विदेशी लगानीलाई प्रोत्साहित गर्नुपर्छ र (४) विकासमा निजी क्षेत्रको भूमिकाबारे मानसिकता बदल्नुपर्छ र यसको सुरुवात राजनीतिकर्मीहरूबाटै हुनुपर्छ ।अब उपर्युक्त चार पक्षबारे चर्चा गरौं ।जब कुनै कामदार कम उत्पादकत्व भएको परम्परागत कृषिबाट बढी उत्पादकत्व भएको कृषिजन्य उद्योग, निर्माण व्यवसाय वा सूचना तथा सञ्चार सेवामा जान्छ, यसलाई संरचनात्मक परिवर्तन मान्नुपर्छ । दिगो विकास र उन्नतिका लागि यो असल थालनी हुन सक्छ । व्यवहारमा यो दुई तरिकाले सम्भव छ । पहिलो, कामदारहरू एउटा क्षेत्रबाट अर्को क्षेत्रमा जानेÙ दोस्रो, त्यही क्षेत्रमा व्यावसायिकतातर्फ उन्मुख हुने । उदाहरणका लागि, चिया टिप्ने, ल्याउने र सुकाउनेजस्तो परम्परागत काम गर्दै आएको झापाको कुनै कामदार आवश्यक तालिम लिएर इलामको चिया कम्पनीमा आबद्ध हुनु भनेको आफ्नै क्षेत्रभित्र गतिशील रहनु हो । यसमा कामदार परम्परागत कृषिबाट बढी उत्पादकत्व भएको आफ्नै क्षेत्रमा गयो । कुनै परिवारले खेतीमा नयाँनयाँ यन्त्रहरूको प्रयोग गर्नुलाई आफ्नै क्षेत्रको उत्पादकत्व वृद्धितर्फको थालनी मान्नुपर्छ । त्यस्तै, झापाको त्यही कामदारको भाइ खेतीपाती छाडेर जुत्ता बनाउने तालिम लिई विराटनगरको जुत्ता कारखानामा काम गर्न जान्छ भने, यसलाई पनि बढी उत्पादकत्व भएको क्षेत्रमा गएको मान्नुपर्छ । यो सन्दर्भमा, दुवै काम उद्योग क्षेत्रसम्बद्ध हुन् । यी दुई उदाहरणमा तोकिएको इन्पुटबाट बढी आउटपुट पाउनु नै मुख्य उद्देश्य हो । जब दुवै जना उपलब्ध स्रोतसाधन र ज्ञानको राम्ररी उपयोग गर्छन्, तिनीहरूले संरचनात्मक परिवर्तनमा सहयोग गरेको मान्नुपर्छ ।नेपालको गत पच्चीस वर्षको आर्थिक उपलब्धि हेर्दा, कामदारहरू कृषि पेसाबाट बाहिर गएका छन् । विडम्बना, उनीहरू उद्योगमा होइन, सेवा क्षेत्रमा गएका छन् । कम उत्पादकत्व भएको कृषि पेसाबाट तलब पनि कमै पाइने सेवा क्षेत्रमा । त्यसमा पनि धेरैजसो अनौपचारिक रोजगारीमा आबद्ध भएका छन् । परम्परागत कृषिमा लाग्ने कामदारहरूलाई कसरी उद्योगमा लाने ? यो महत्त्वपूर्ण छ । त्यसका लागि उद्योग क्षेत्रको विकास हुनुपर्छ । यसले धेरै कामदारलाई रोजगारीका अवसरहरू दिन सक्छ । परम्परागत कृषिबाट बाहिर जानेहरूका लागि मात्र होइन, पहिलोचोटि काम गर्नेहरूका लागि पनि यसले रोजगारीका अवसरहरू सिर्जना गर्न सक्छ ।उद्योग क्षेत्रको विकास ऋणात्मक छ । हामी उल्टो दिशामा गइरहेका छौं । सन् १९८४८६ मा उद्योगको विकास १८७ प्रतिशत थियो भने १९९१९४ का बीच १७ प्रतिशत । तर सन् १९९० को दशकको मध्यदेखि यो दृश्य एकाएक परिवर्तन भयो । सन् १९९५ देखि यसको सरदर वृद्धि २५ प्रतिशत मात्र छ र कुनै वर्ष त ऋणात्मक पनि भएको छ । विगत अढाइ दशकको हाम्रो आर्थिक इतिहास उत्साहजनक छैन । नेपालमा आर्थिक रूपान्तरण भइसकेको छैन । असफलताको यो इतिहासबाट सिकेर के अब हामी औद्योगिक विकासको थालनी गर्न सक्छौं ? विगतमा भन्दा राम्रो गर्न सक्छौं ? सक्छौं, तर हामीले विगतका गल्तीहरूबाट पाठ सिक्नुपर्छ र राम्ररी गर्न सकिएका कामहरूको पहिचान गर्नुपर्छ ।कामदारहरूलाई परम्परागत कृषि क्षेत्रबाट उद्योगमा लैजानका लागि उपयुक्त व्यापारिक वातावरण हुनुपर्छ । कागजमा चाहिँ हामीले प्रगति गरेको देखिन्छ, जुन विश्व बैंकको डुइङ बिजनेस रिपोर्टले पनि देखाउँछ । हामीले खुड्किलो नउक्लिएको होइन, तर एफडीआईलाई हेर्यौं भने यो आउने क्रम र उद्योगको विकासले त्यस्तो देखाउँदैन । त्यसैले उत्सव मनाउनु जरुरी छैन । एफडीआई र डुइङ बिजनेस रिपोर्टको रेकर्ड हेर्ने हो भने, यी दुईबीचको सम्बन्ध नेपालमा बलियो छैन । कागजमा हाम्रो र्याङ्किङ बढेको छ तर एफडीआईलाई तान्न यसले सहयोग गरेको छैन । सबैभन्दा पछिल्लो तथ्यांकअनुसार, नेपालमा एफडीआई आउने क्रम कुल गार्हस्थ्य उत्पादनको ०६ प्रतिशत छ ।अन्तर्राष्ट्रिय श्रम संगठनका अनुसार, नेपालमा पन्ध्र वर्षदेखि उनन्तीस वर्षसम्मका चार लाख मानिस हरेक वर्ष श्रम बजारमा प्रवेश गर्छन् । तर निर्माण र उद्योग क्षेत्रमा जम्मा २ लाख ५० हजारका लागि रोजगारी उपलब्ध छ । प्रत्येक वर्ष निर्माण क्षेत्रमा कामको मात्राभन्दा बढी व्यक्ति श्रम बजारमा प्रवेश गर्छन्, राम्रो रोजगारी नपाएपछि उनीहरू कि त अनौपचारिक क्षेत्रमा काम गर्न थाल्छन् कि वैदेशिक रोजगारीमा जान्छन् । हाम्रो देशको यथार्थ यही हो ।नेपालमा प्रविधि कम प्रयोग हुने उद्योगको व्यापकता छ, जस्तो खाद्य उद्योग र कपडा उद्योग । सबभन्दा पछिल्लो तथ्यांकअनुसार, ९५ प्रतिशत रोजगारी यस्तै कम प्रविधि भएका सेक्टरहरूमा सिर्जना भएका छन् । हामीले कम तथा मध्यम प्रविधियुक्त यस्ता क्षेत्रहरू विस्तार गर्न सक्यौं भने कम सीप भएका धेरै कामदारलाई रोजगारी दिन सक्नेछौं । तर हाम्रो उद्योगनिर्माण क्षेत्रले पर्याप्त रोजगारी सिर्जना गर्न सकेको छैन ।हामीकहाँ औद्योगिकव्यापारिक वातावरण कस्तो छ, पाँच वर्षयता नेपालमा कति उद्योग खुले भनी लेखाजोखा गर्दा ज्ञात हुन्छ । सरकारले आफ्नो क्षमता प्रदर्शनको स्तर थाहा पाउन कति उद्योग थपिए भन्ने पक्ष हेर्नुपर्छ । कति उद्योगहरूले नयाँ प्रविधि बाहिरबाट भित्र्याए ? कति उद्योगले निर्यात व्यापारमा प्रवेश गरे ? कतिले नयाँ बजार खोजे ? विकासको उद्देश्य तथ्यपरक हुनुपर्छ । आफ्ना सफलता र असफलताको लेखाजोखा हुनुपर्छ । अनि मात्र हामी क्षमता विकास गर्न सक्छौं ।परम्परागत कृषि क्षेत्रका कामदारहरूलाई उद्योगतिर प्रोत्साहित गर्नका लागि हाम्रो औद्योगिक नीतिले तीव्र विकास हुन सक्ने क्षेत्रमा ध्यान दिनुपर्छ, जस्तो कृषिजन्य उद्योग, साना निर्माण व्यवसाय, सूचना तथा सञ्चार सेवा र उच्च स्तरका पर्यटन व्यवसाय । हामीले नेपालमा यो कोसिस गर्यौं तर सफलता कम मिलेको छ । नेपालका सबै सरकारले उद्योग नीति बनाएका छन्, व्यवहारमा भने उद्योग क्षेत्रको प्रगति एकदम कम छ । हाम्रा लागि समय पनि प्रतिकूल नै भइरहेको छ । सन् २०१५ मा ठूलो भूकम्प आयो, एक वर्षयता कोभिड महामारी व्याप्त छ । एसियाका विकासोन्मुख देशहरूमा संरचनात्मक परिर्वतनका प्रकारहरूबारे अध्ययन गर्दा उत्पादकत्व वृद्धि आफ्नै क्षेत्रभित्र तीव्र गतिले भएको पाउँछौं । साना किसानले आधुनिक औजारको प्रयोग र भण्डारण क्षमता बढाउने हो भने, उनीहरूको आम्दानी र उत्पादकत्व बढ्छ । यस्तो उपलब्धि हामी कसरी हासिल गर्न सक्छौं ? तिनीहरूलाई सबभन्दा पहिला फर्महरू दर्ता गर्न र व्यवसायीकरणमा जान प्रोत्साहित गर्नुपर्छ । कृषि क्षेत्रमा व्यवसायीकरण भइरहेको त छ तर एकदम थोरै मात्र । डिजिटल प्रविधि उपयोग गर्ने युवा फर्म व्यवसायीहरू सजिलै काठमाडौंका उपभोक्ताहरूसम्म पुग्न सक्छन् । यस्ता अनुभवहरूलाई हामीले व्यापक विस्तार गर्नुपर्छ । नयाँ प्रविधि प्रयोग गर्ने उद्योगहरू बढी उत्पादनशील हुन सक्छन् । व्यापारिक गतिशीलता अर्को महत्त्वपूर्ण कारक हुन सक्छ । यसको मतलब कम उत्पादकत्व भएका फर्महरू बन्द हुन्छन् र बढी उत्पादन दिने उद्योगहरू स्थापित हुन्छन् । नेपालका ठूला उद्योगहरू कम उत्पादकत्वका छन्, प्रतिस्पर्धा नै गर्नु नपरेकाले ।निजी क्षेत्रको विकास नहुनुका प्रमुख कारक हुन् व्यापारिक गतिशीलताको कमी, प्रतिस्पर्धाको कमी, कार्टेल र सिन्डिकेट । यसले नेपालको उत्पादकत्व र प्रतिस्पर्धात्मक वातावरणमा व्यवधान गरेको छ । साधारण नेपालीलाई यस्तो व्यापारिक सिन्डिकेटबाट कुनै फाइदा हुँदैन, न देशलाई नै हुन्छ । हामीले यसलाई हटाउनैपर्छ ।औद्योगिक विकास र निजी क्षेत्रको वृद्धिका लागि धेरै प्रयास भए पनि सफलता चाहिँ कमै मिलेको छ । यो कसरी भयो ? दुइटा कारण हुन सक्छन् । पहिलो, कम आर्थिक वृद्धि, कम रेमिट्यान्स पासोÙ दोस्रो, निजी क्षेत्रलाई विकासको इन्जिनका रूपमा नमान्ने प्रवृत्ति । साँच्चै भन्ने हो भने, नीति निर्माताहरू निजी क्षेत्रलाई राजनीतिक अभियानका लागि आर्थिक स्रोतका रूपमा लिन्छन् । निजी क्षेत्रलाई उनीहरू आर्थिक वृद्धिको स्रोत र रोजगारी सिर्जनाको अवसरका रूपमा हेर्दैनन् । कुनै युवा व्यवसायीले उद्योगमा सफलता हासिल गर्दा हामी उत्साहित हुँदैनौं, उत्सव मनाउँदैनौं । सरकार एक्लैले सबै नेपालीलाई पुग्ने रोजगारी सिर्जना गर्न सक्दैन, त्यसैले निजी क्षेत्रको भूमिका महत्त्वपूर्ण छ ।बढी रेमिट्यान्सले घरायसी उपभोग, स्वास्थ्य र शिक्षा क्षेत्रमा राम्रो गरेको छ । यसले गरिबी घटाएको छ । मानव सूचकांकको वृद्धि गरेको छ । तर प्रतिव्यक्ति आयको मापदण्डमा हामी पछाडि छौं । नेपालजस्तै कतिपय देश प्रतिव्यक्ति आयमा धेरै अगाडि पुगिसकेका छन् । रेमिट्यान्समा बढी निर्भर हुँदा हाम्रो आयात बढेको छ तर निर्यात त्यो अनुपातमा भएको छैन । रेमिट्यान्सको वृद्धिले विनिमय दरमा हाम्रो पैसालाई बलियो बनाइदिएको छ । यसले गर्दा हामीले निर्यात गरेका वस्तुहरू विदेशी उपभोक्तालाई महँगो भएका छन् । रेमिट्यान्सको वृद्धिले हाम्रो बचत पनि वृद्धि भएको छ किनकि घरजग्गा कारोबारबाहेक अरू क्षेत्रमा लगानी गर्ने वातावरण छैन । नेपाल कम उत्पादन क्षमता, प्रतिस्पर्धाको कमी, विदेशी लगानीको कमी र व्यापारिक गतिशीलताको कमीको घानमा परेको छ ।एकछिनका लागि मानौं, हामीले विकासको परम्परागत बाटो अपनाउनु जरुरी छैन । हुन सक्छ, हामी कृषिबाट उद्योगमा नगई सेवा क्षेत्रमा जाँदा पनि धनी हुन सक्छौं । विडम्बना, एसियामा कुनै देशले यस्तो गर्न सकेको छैन । सबै देश कृषिबाट उद्योग हुँदै सेवा क्षेत्रमा प्रवेश गरेका हुन् । त्यसैले नेपालका जोसुकै राजनीतिकर्मीले सपना देखाए पनि यहाँ विकासको छोटो बाटो सम्भव हुन सक्दैन । आर्थिक विकास र राम्रो रोजगारी सिर्जना कुनै पनि देशका लागि कठिन छ, नेपालमा त झन् दुरुह । हाम्रा राजनीतिक पार्टीहरूबीच रोजगारी सिर्जनामा चाहिँ चुनावी प्रतिस्पर्धा हुनुपर्छ । कसले बढी आर्थिक विकास गर्छ, लेखाजोखा हुनुपर्छ । कसले बढी वैदेशिक लगानी ल्यायो, मूल्यांकन हुनुपर्छ । कसले नयाँ प्रविधि बढाउन भूमिका खेल्यो, गणना हुनुपर्छ । कसले निर्यात पूर्वाधारको विकास गर्यो, अध्ययन हुनुपर्छ । यस्ता मूल्यांकनहरू साधारण नेपालीका लागि महत्त्वपूर्ण छन् । सरकारमा बसेर जनताका लागि सार्थक काम गर्न कठिन हुन्छ । जसले तानाशाही व्यवस्था ढाले र जनयुद्ध सञ्चालन गरे, उनीहरूलाई तीव्र आर्थिक विकास र नयाँ रोजगारी सिर्जना कसरी गर्नुपर्छ भन्नेबारे ज्ञान नहुन सक्छ । उनीहरूले ठुल्ठूला सपना बाँडेका छन्, नेपालीहरू आशावादी पनि छन् तर यो सबै हावादारी गफमा परिणत भएको छ । हो, हामीले केही आर्थिक प्रगति गरेका छौं, तर सरकारको सहयोगले होइन ।निजी क्षेत्रमा राम्रो रोजगारी पाएका नेपालीहरूलाई राम्रो काम नगरे जागिर जान्छ भन्ने हेक्का छ । आफ्नो प्रदर्शन वार्षिक कार्ययोजनामा निर्भर हुन्छ भन्ने पनि उनीहरूलाई थाहा छ । यस्तो अभ्यासलाई सरकारी, गैरसरकारी र अरू निजी क्षेत्रमा पनि विस्तार गर्न सक्छौं । नेपालमा औद्योगिकीकरण गर्न नसकिने होइन, तर अहिलेको मानसिकता र नीति निर्माणबाट सम्भव छैन । मानसिकता परिवर्तन गर्न समय लाग्छ । जब राजनीतिकर्मीहरू भोट माग्न आउँछन्, त्यस बेला हामीले रोजगारी, आर्थिक विकास र हाम्रा सन्तानको राम्रो भविष्यको वातावरण बनाउन माग गर्नुपर्छ । जब उनीहरू भविष्यको आस देखाउँछन्, त्यसको योजना के छ, त्यसको कार्यान्वयन कसरी गर्ने भनेर प्रश्न गर्नुपर्छ । अनि मात्र देशमा विकासको वातावरण बन्न सक्छ । अन्यथा वर्षौंदेखि चलिआएका विकासका कोरा नारा लागिरहनेछन् र कार्यान्वयनमा पनि हामी शून्यमै रहिरहनेछौं । खतिवडा एडीबी मुख्यालय, मनिलामा कार्यरत अर्थशास्त्री हुन् ।"
एमाले : विघटन कि पुनर्गठन,"अहिले विभाजन र विघटनको संघारमा उभिएको नेकपा (एमाले) कुनै बखत मुलुकको ऊर्जाशील राजनीतिक शक्ति मानिन्थ्यो । यो पार्टीको यस्तो परिचय बन्नुका पछाडि यसका हजारौं जुझारु कार्यकर्ता थिए । निरंकुशतन्त्र झेलेर आएको जोसिलो नेतृत्वपंक्ति थियो, जो वैचारिकराजनीतिक कुरा गर्थ्यो । नेतृत्व पंक्तिमा गुट र तिक्तता नभएको होइन तर त्यो अहिलेजस्तो झाँगिएको थिएन । २०४६ सालमा नेपाली कांग्रेसको अगुवाइमा वामपन्थीहरूसमेत सम्मिलित जनआन्दोलनबाट प्रजातन्त्रको पुनर्बहाली भएपछि मुलुक दलीय राजनीतिको कोर्समा बढ्यो । त्यही क्रममा २०४७ साल कात्तिकमा नेकपा (माले) र नेकपा (मार्क्सवादी) मिलेर नेकपा (एमाले) गठन भएको थियो ।नेपालका कम्युनिस्ट पार्टीमा एकता, गुट, फुटका अनेक नजीर छन् । पञ्चायती समयदेखि नै नेपाली कम्युनिस्टहरू विभिन्न समूहमा विभक्त भएर आआफ्नै ढंगले संघर्षरत थिए । तीमध्ये झापा विद्रोहको पृष्ठभूमिको माले अरू समूहभन्दा प्रभावशाली थियो । नेकपा (मार्क्सवादी) पुराना कम्युनिस्ट नेता मनमोहन अधिकारीको नेतृत्वमा थियो । यी दुई पार्टीबीचको एकताले एमाले जन्मायो । २०४६ सालपछिको पहिलो आमनिर्वाचनमा एमालेले २०५ निर्वाचन क्षेत्रमध्ये ६९ सिट जितेर मूलधारको ठूलो कम्युनिस्ट पार्टीका रूपमा आफूलाई दर्ज गर्यो । कांग्रेसले बहुमत प्राप्त गरेर सरकार बनायो भने एमाले बलियो प्रतिपक्षी दलका रूपमा उदायो । २०५१ सालको मध्यावधि चुनावबाट पहिलो ठूलो दल हुँदै अल्पमतको सरकार बनाउँदासम्म एमाले बलियो राजनीतिक शक्तिका रूपमा स्थापित भइसकेको थियो । नेपालमा कम्युनिस्टहरू निर्वाचनबाट सत्तामा पुगेका थिए । दुनियाँकै लागि नेपालका कम्युनिस्ट नजीर बनेका थिए । विश्वका धेरै ठाउँमा कम्युनिस्ट सत्ता ढलिरहँदा नेपालमा बहुदलीय प्रतिस्पर्धाबाट कम्युनिस्टहरू विजयी हुँदै थिए । एमालेमा यसरी जनमत ओइरिनु र यो बलियो हुनुका केही तात्कालिक कारण थिए । जस्तो, १ २०४६ सालपछिको खुला राजनीतिमा एमालेप्रति जनआकर्षणको मुख्य केन्द्र महासचिव मदन भण्डारी थिए । अद्भुत भाषणकला भएका भण्डारी राजनीतिकवैचारिक रूपले पनि अब्बल थिए । उनले एमालेमार्फत नेपालको कम्युनिस्ट आन्दोलनलाई नयाँ दिशा दिए । उनले जनताको बहुदलीय जनवाद को राजनीतिक कार्यक्रम अघि सारेर कम्युनिस्टहरू पनि प्रतिस्पर्धाको राजनीतिमा अटाउन सक्छन् भन्ने सन्देश मात्रै दिएनन्, राजनीतिक रूपान्तरणको गतिलो मार्गसमेत कोरिदिए । त्यही बाटो हिँडेर एमाले बलियो शक्तिका रूपमा उदायो । २ लोकप्रियताको सिँढी चढ्दै गरेका मदन भण्डारी र संगठन विभाग प्रमुख जीवराज आश्रितको रहस्यमय दुर्घटनामा मृत्यु भएपछि शोकलाई शक्तिमा बदल्ने प्रण गर्दै अघि बढेको एमालेले सहानुभूतिको समर्थन पनि उत्तिकै पायो । ३ त्यो बखत एमालेले अघि सारेका राष्ट्रियता, प्रजातन्त्र र जनजीविकाका मुद्दाले यो पार्टीलाई जनतासँग जोडेको थियो । एमाले वर्गीय स्वार्थको कुरा गर्थ्योÙ मजदुर, श्रमिक, पेसागत संघसंगठन, विद्यार्थी र आमजनताका भाका बोल्थ्यो । चप्पल पड्काउँदै काठमाडौं छिरेको जमातले यो पार्टीको नेतृत्व गर्थ्यो । त्यो जमात सुविधाभोगी भइसकेको थिएन अर्थात् दलाल पुँजीवादको चंगुलमा परिसकेको थिएन । ४ एमाले बलियो हुनुका पछाडि यसको व्यवस्थित र जुझारु कार्यकर्ता पंक्तिको पनि भूमिका रह्यो । क्याडर बेस्ड पार्टी भएकाले यसको संगठन बलियो देखिन्थ्यो । ५ प्रजातन्त्रको पुनर्बहालीपछि जनताले कांग्रेससँग अपेक्षा राखेका थिए । बहुमत पाएको कांग्रेस सत्ताको खिचातानीमा फस्यो । पदीय भागबन्डा नमिल्दा आन्तरिक असन्तुष्टि चुलियो । सुशासन कायम गर्न नसकेको मात्रै होइन, जनताका दैनन्दिन समस्याको सम्बोधन पनि गर्न नसकेपछि कांग्रेसप्रति जनताको मोहभंग भयो । कांग्रेसले पाँच वर्ष सरकार चलाउन सकेन र मुलुक मध्यावधि चुनावमा गयो । र, वैकल्पिक शक्तिका रूपमा एमाले रोजाइमा पर्यो । २०५१ सालको एमालेको नौमहिने सरकारले केही दुरगामी प्रभावका कार्यक्रम ल्यायो । आफ्नो गाउँ आफैं बनाऔं, वृद्ध भत्ताजस्ता केही कार्यक्रमको व्याज एमाले नेताहरू अहिलेसम्म खाइरहेका छन् । नौमहिने सरकारमा जाँदासम्म एमाले ठीकठाकै थियो । शक्तिआर्जन गरेसँगै उसले आफ्नो प्राथमिकता सत्तालाई बनायो । संसदीय राजनीतिमा दलले सत्तामा जान खोज्नु र आफ्ना कार्यक्रम लागू गर्न खोज्नु अस्वाभाविक होइन तर सत्तामा जान जे पनि सम्झौता गर्ने प्रवृत्तिचाहिँ स्वाभाविक होइन । एमाले सत्तामा जान मरिहत्ते गर्न थाल्यो । कतिसम्म भने, सत्ताकांक्षाले नै २०५४ सालमा यो पार्टीका नेताहरू विभाजनको तहसम्म ओर्लिए । २०४६ सालदेखि २०६३ सालसम्मको संसदीय राजनीतिलाई विकृत पार्न कांग्रेसको बढी भूमिका रह्यो । तर, एमाले पनि यसमा अछुतो रहेनÙ भाइ कांग्रेस कै भूमिका निर्वाह गर्दै सत्तामा पुग्न सांसद थुन्नेदेखि पार्टी विभाजन गर्नेसम्मका हर्कत गर्न पछि परेन । मदन भण्डारीको अवसान र मनमोहन अधिकारीको अभिभावकत्व गुमेको एमालेमा निम्नपुँजीवादी मनोग्रन्थी भएका नेताहरू हाबी भए, जसले विगतमा उठाएका मुद्दा छोड्दै गए । जनजीविका र वर्ग उत्थानका ठुल्ठूला गफ हाँक्ने एमालेहरू आफ्नै निजी जीवन उकास्ने ध्याउन्नमा जुटे । चप्पल पृष्ठभूमिका नेताको जीवनशैली फेरिन थाल्यो । विचारको बहसमा कमी हुन थाल्यो । तत्कालको पदीय लाभहानि नेतृत्वको मुख्य सरोकारको विषय भइदियो । पहिले वैचारिक आवरणमा गुटहरू हुन्थे, अब नेताकेन्द्रित गुट हुन थाले । एमालेका प्राथमिकतामा श्रमिक वर्ग होइन, दलाल पुँजीवादका पृष्ठपोषकहरू पर्न थाले । बिचौलियाहरूको पहुँच नेतृत्वको शयनकक्षसम्मै हुन थाल्यो । मुद्दाहरूमा चलखेल गर्ने एनजीओआईएनजीओमा एमालेको रुचि हुन थाल्यो । सारमा, एमालेको बुर्जुवाकरण भयो । एकातिर एमाले राजनीतिक रूपमा च्युत हुँदै थियो भने, अर्कातिर यसको सांगठनिक सञ्जाल पनि खुम्चँदै थियो । माओवादीको दसवर्षे सशस्त्र विद्रोहका बेला कांग्रेस, एमाले, राप्रपाजस्ता दलहरू सदरमुकाम हुँदै ठूला सहरमा सीमित थिए । बलियो संगठन भएको एमाले पनि खुम्चेर सदरमुकाममै सीमित थियो । माओवादीले संसदीय शक्तिसँग मिलेर अघि बढ्ने बाह्रबुँदे समझदारी गरेपछि मात्रै हो, यी दलहरूले राहत अनुभूति गरेको । माओवादीको शान्तिपूर्ण राजनीतिमा अवतरणसँगै फेरि एमालेले फुक्ने अवसर पायो । तर, खुला राजनीतिमै अर्को कम्युनिस्ट शक्ति चुनौतीका रूपमा उभिइसकेको थियो । २०४६ सालपछि एमाले जस्तो भरभराउँदो थियो, २०६३ सालपछिको माओवादी त्यस्तै थियो । एक त, २०६३ सालको जनआन्दोलनपछि संविधानसभा, गणतन्त्र, संघीयता आदि माओवादीका मुद्दा थिए । कुनै समय संविधानसभाको मुद्दा कांग्रेस र एमालेले पनि उठाएका थिए तर २०६३ सालपछि ती माओवादीका मुद्दा थिए । कांग्रेस र एमाले ती मुद्दाको पछि लाग्न बाध्य थिए । अर्को, जनता हिंसाको राजनीतिबाट दिक्दार थिए । जसरी पनि माओवादी पुनः हिंसाको बाटोमा नजाओस् भन्ने आम सदाशय थियो । फलतः पहिलो संविधानसभाको निर्वाचनमा माओवादी सबैभन्दा ठूलो दल बन्यो । एमाले तेस्रोमा खुम्चियो ।जनआन्दोलन, शान्तिप्रक्रिया, संविधान निर्माणजस्ता महत्त्वपूर्ण कार्यसूचीमा एमालेको भूमिका नभएको होइन । यसबीच बनेका गठबन्धन सरकारहरूमा एमाले पनि सहभागी थियो । गठबन्धन सरकारको पटकपटक नेतृत्व लिए पनि राष्ट्रिय राजनीतिमा मनग्गे प्रभाव पार्न सकिरहेको थिएन । एमालेको लिङ्ग कुन हो ? कतिपय मुद्दामा यो पार्टी अनिर्णयको बन्दी भइदिँदा आलोचकहरू प्रश्न गर्थे । माओवादीलाई मूलधारको राजनीतिमा ल्याउने प्रमुख भूमिका नेपाली कांग्रेसका नेता गिरिजाप्रसाद कोइरालाले एमालेलाई साथ लिएर खेलेका थिए । उनले अन्तरिम व्यवस्थापिकामा एमालेको बराबरको हैसियत माओवादीलाई पनि दिएपछि दुई ठूला कम्युनिस्ट त्यहीँदेखि आमनेसामने भएका थिए । दुवैले एकअर्कालाई आफ्नो मुख्य प्रतिद्वन्द्वी ठान्थे । खास गरी माओवादी खुला राजनीतिमा आएपछि आफ्नो स्पेस गुम्ने भय एमालेमा थियो । समस्या माओवादीभित्र पनि थियो । शान्तिपूर्ण राजनीतिक रूपान्तरणका क्रममा यो पार्टीभित्र अनेक आन्तरिक समस्या देखिए । विभाजन र विग्रहका शृंखला यसबीच माओवादीले खेप्यो । सुरुवाती दिनमा राजनीतिक रूपान्तरणमा आनाकानी गरे पनि अन्ततः माओवादी संसदीय राजनीतिमै आयो । शनैःशनैः माओवादी नयाँ एमाले मा रूपान्तरित हुँदै गयो । पहिलो संविधानसभा निर्वाचनमा हाईहाई भएको माओवादीलाई दोस्रो संविधानसभामा जनताले साइज मा ल्याइदिए । अनेक राजनीतिक उतारचढावका बाबजुद अन्ततः मुलुकले संघीय गणतान्त्रिक संविधान पायो । यसबीच विग्रह र विभाजनबाट माओवादी कमजोर हुँदै गयो भने उता एमाले रिभाइभ हुँदै थियो । पछिल्लो कालखण्डमा एमाले रिभाइभ हुनुमा ओलीको भूमिका देखियो । २०६३ सालको आन्दोलनमा छड्के किनाराका साक्षी बनेका ओली केही वर्षयता प्रभावशाली नेताका रूपमा देखिए । सुरुमा माओवादी उग्रवामपन्थको चर्को विरोधी देखिएका उनै ओलीले माओवादीसँग चुनावी तालमेल गर्दै पार्टी एकतासम्म गर्न भ्याए । २०७१ साल असारमा एमालेको नवौं राष्ट्रिय महाधिवेशनबाट अध्यक्षमा निर्वाचित भएका उनी २०७२ साल असोजमा पहिलोपटक प्रधानमन्त्री बने । उनी प्रधानमन्त्री हुँदा मुलुकको राजनीति अत्यन्त प्रतिकूल थियो । संविधान जारी गर्दा नपुछेको भनेर भारत चिढिएको थियो । संविधान जारी गर्ने मिति सार्न अनेक प्रयत्न गरेको भारतले नसकेपछि आखिर नेपालमाथि नाकाबन्दी लगायो, जसको ओलीले डटेर सामना गरे । चीनसँग पट्रोलियम ढुवानीसँगै पारवहन सम्झौता गरेर नेपालको विदेश नीतिमा नयाँ आयाम थपे । पार्टीभित्र गुटबन्दी र सानो कोटरी चलाउने नेताको छवि भएका ओली कुशल नेतामा दरिए । त्यही साखको आडमा आमचुनावको परिणाम उनले आफ्नो पोल्टामा पारे । त्यसमाथि कम्युनिस्टहरूबीच कार्यगत हुँदै पार्टीगत एकता गर्न सकेका उनको व्यक्तित्व उचाइउन्मुख थियो । लामो समयपछि मुलुकले राजनीतिक स्थिरता प्राप्त गरेकाले धेरैले अब मुलुकमा केही हुने भयो भनेर आस गर्न थालेका थिए । तर, जब उनी दोस्रोपटक प्रधानमन्त्री भए उनको त्यो छवि र साख गुम्यो । शक्तिउन्माद र अहंकारले उनलाई यति धेरै छोप्यो, आफूले जे गरे पनि ठीक भन्ने आत्मरतिको बन्दी बने । यद्यपि एमाले र माओवादी केन्द्रको एकताको राजनीतिक आधार प्रस्ट थिएन, न त्यो एकता कुनै विधि र प्रक्रियाअनुरूप भएको थियो, छापामार शैलीमा भएको एकता रहस्यमय थियो, तथापि लामो समयपछि मुलुक राजनीतिक स्थिरताको बाटामा हिँड्ने भो भनेर आमरूपमा त्यो एकताको स्वागत भयो । ओलीले कम्युनिस्ट एकतालाई सत्ताको भर्याङ मात्रै बनाए । जब उनको कार्यशैली र प्रस्तुतिमाथि प्रश्न उठ्न थाल्यो, उनले एकता नै भंग गरिदिए । एकीकृत कम्युनिस्ट शक्ति अहिले छिन्नभिन्न भएको छ । कोभिडको चपेटाबाट तंग्रिँदै गरेको मुलुक सत्तारूढ दलभित्रको घरझगडाले बन्धकजस्तै भएको छ । ओलीले न पार्टीलाई समन्वय गरेर हाँक्न सके, न सरकार नै । सबैभन्दा डरलाग्दो पक्ष शक्ति र सत्ता हत्याउन उनी जुनसुकै तहमा ओर्लन तयार देखिए । आफूसँग हुँदै नभएको अधिकार प्रयोग गरी संसद् विघटन गरे । अदालतले उसको सिफारिस बदर गरेर नैतिक रूपमा परास्त गरिदियो । त्यो फैसलाले उनलाई छोएन । उनी आफैंले गरेको पार्टी एकता अदालतले बदर गरिदियो । उनले नैतिकता च्युत भएको महसुस गरेनन् । आज पनि उनको कुनै प्रयत्न विधि पद्धति बचाउने, आफू उभिएको राजनीतिक जमिन बचाउने, उपलब्धि रक्षा गर्नेतिर छैन । राजनीतिक दाउपेचकै आधारमा सत्तामा टिकिरहने सोचमा देखिन्छन् । ओलीको दाउपेचको मारमा परेका एमाले नेताकार्यकर्ताको ठूलो पंक्ति यतिखेर बिलखबन्दमा छ । यो समूह पनि आफ्नो राजनीतिक भविष्यको असुरक्षालाई लिएर मात्रै चिन्तित देखिन्छ, जबकि पार्टी नै जीवनमरणको दोसाँधमा छ । एमालेको आजको यो हबिगतको दोषी एक्ला ओली होइनन्, सिंगो एमाले पंक्ति यसमा जिम्मेवार छ । पार्टीले विधि, पद्धति र आफ्नो राजनीतिक जमिन छोड्दा बेवास्ता गर्ने पंक्ति यसमा जिम्मेवार छ । जे रोप्यो, फल्ने त्यही हो । अस्वस्थ राजनीति र गुटबन्दी रोप्ने अनि आदर्श दलको अपेक्षा गर्ने ? आज पनि एमालेसँग लाखौं कार्यकर्ता छन्, केन्द्रदेखि वडासम्म जनप्रतिनिधि छन् तर ती जुझारु रहेनन् । वरिष्ठ अधिवक्ता भीमार्जुन आचार्यका शब्दमा, लम्पट कार्यकर्ताका कारण नेतृत्व छाडा भएको हो । अझ, आस गरिएका दोस्रोतेस्रो पुस्ताका नेताहरू नै वृद्ध नेतृत्वको चाकर बन्न तँछाडमछाड गर्ने प्रवृत्तिले निकै पहिले भइसक्नुपर्ने एमालेको पुनर्गठन थाती रहँदै आयो । अहिले फेरि एमाले विघटनको संघारमा छ । यसलाई मर्न दिने कि फेरि नयाँ शिराबाट पुनर्गठन गर्ने ? एमालेसामु यक्ष प्रश्न खडा झएको छ ।"
देश बनाउने शिक्षाको खोजी,"गुरुकुल पद्धतिबाट विकास हुँदै प्रविधियुक्त आधुनिक शिक्षा प्रणालीको अवस्थासम्म आइपुग्दा नेपालको शिक्षा क्षेत्रले विभिन्न आरोहअवरोह पार गरेको छ । तर पनि, आजको हाम्रो शिक्षाले देश तथा नागरिकको आवश्यकता पूरा गर्न सकेको छ कि छैन भन्ने प्रश्न अहम् छ । राज्यले शिक्षामा गरेको लगानीले शिक्षाले अंगीकार गरेका उद्देश्यहरू प्राप्त गर्योगरेन भन्नेबारे गहन छलफल गर्नु आवश्यक छ ।२०७२ सालको संविधानले नेपालमा लोकतान्त्रिक गणतन्त्रात्मक शासन व्यवस्था सुनिश्चित गरेको छ । यही व्यवस्थाका माध्यमबाट दिगो विकास, सुशासन र समृद्ध नेपाल निर्माणको कार्यादिशालाई अगाडि बढाउनुपर्ने आवश्यकता छ । र, यी कार्यदिशालाई अगाडि बढाउने कारकका रूपमा शिक्षालाई हेरिन्छ । तर अवस्था कस्तो छ भने, अलिकति आर्थिक ल्याकत भएका विद्यार्थी पनि स्वदेशमै उच्च शिक्षा हासिल गर्न चाहँदैनन् । अमेरिका, बेलायत, अस्ट्रेलिया, युरोप, भारतजस्ता देश उनीहरूको गन्तव्य बनिरहेका छन् । गुणस्तरीय शिक्षा हासिल गर्न बिदेसिनु अन्यथा होइन तर नेपालमा त्यस दिशामा थोरै पनि काम नभएको बारेमा भने घोत्लिन आवश्यक छ । अर्कोतर्फ, स्वदेशमा उत्पादन भएका जनशक्तिलाई यहीँ खपत गर्ने नीति छैन । मेडिकल साइन्स, इन्जिनियरिङ, सूचना प्रविधि, विकास अध्ययन, व्यवस्थापन आदि विषयमा स्नातक तथा स्नाकोत्तर उपाधि हासिल गरी दक्ष भएका कतिपयले विदेश नै रोज्ने गरेका छन् । यसरी नेपालबाट दिनानुदिन प्रतिभा पलायन भइरहेको छ । त्यस्तै, विदेशका विभिन्न विश्वविद्यालयमा उच्च शिक्षा अध्ययन गरिसकेका नेपालीहरू कोही पनि स्वदेश फर्कन चाहँदैनन् । देशको समग्र आर्थिक विकास र सामाजिक रूपान्तरणको मुख्य वाहकका रूपमा काम गर्नुपर्ने दक्ष जनशक्तिहरू नेपालबाट पलायन भइरहनु र बिदेसिएका प्रतिभा भित्र्याउन राज्यले केही गर्न नसक्नु आजको ठूलो समस्या हो । यसले गर्दा नेपालको ज्ञान अर्थव्यवस्थाको विकास हुन सकिरहेको छैन । संसारका अति विकसित र विकासशील देशहरूले आफ्ना नागरिकलाई विदेशका विभिन्न विश्वविद्यालय पठाई दक्ष बनाई सो सीप तथा ज्ञानलाई आफ्नो माटो सुहाउँदो विकासको मोडेलमा परिवर्तन गरी समग्र देशको अर्थव्यवस्था परिवर्तन गरेका उदाहरण प्रशस्त छन् । हामीले पनि त्यस्तो सिको गर्नुपर्ने आवश्यकता छ । नेपाल प्राकृतिक स्रोत र साधनले धनी छ । जलस्रोत, उर्वर भूमि, पर्यटकीय र धार्मिक क्षेत्र यहाँका प्रचुर सम्भावना बोकेका क्षेत्र हुन् । तैपनि, अर्धदक्ष जनशक्ति आफ्नो देशको उर्वर भूमि बाँझो राखेर ५० डिग्री तापक्रम भएको खाडीमा पसिना चुहाउन किन बाध्य छन् ? के राजनीतिक दलका नेता, नीति निर्माता र प्रशासकले यसको जवाफ दिनु पर्दैन ? किन हामीले प्राप्त गरेको शिक्षाले हामीलाई आफ्नो देश र समाजप्रति जिम्मेवार हुन सिकाएन वा जीविकोपार्जनका लागि आवश्यक पर्ने साधारण प्राविधिक र व्यावसायिक सीप पनि दिएन ? उक्त शिक्षाले उद्यमी र उद्यमशीलताका बारेमा साधारण जानकारी किन गराएन ? यसबारे हामीले सोच्नैपर्छ । देश विकासका लागि हामीले शिक्षा प्रणालीमा व्यापक सुधार गर्नु आवश्यक छ । २१ औं शताब्दीको विश्वव्यापी नागरिक उत्पादन गर्न राज्यले यसमा ठूलो लगानी गर्नुपर्छ । देशको समग्र आर्थिक व्यवस्था र सामाज परिवर्तन गर्न सक्ने दक्ष र अर्धदक्ष जनशक्ति उत्पादन गर्नुपर्छ । यसका निम्ति राम्रो शिक्षादीक्षाका लागि काठमाडौं धाउनुपर्ने अवस्थाको पनि अन्त्य गर्नुपर्छ । देशको जुनसुकै ठाउँ, क्षेत्र र भूभागमा अध्ययन गरे तापनि समान प्रकृतिको सीप तथा ज्ञान प्राप्त गर्ने अवस्था रहनुपर्छ । यस दिशामा अघि बढ्नका निमित्त नेपालका सबै स्थानीय तहले उपलब्ध स्रोत र साधनका आधारमा आफ्नो भूगोलको विकास गर्ने गरी प्राविधिक शिक्षाको नयाँ मोडेल ल्याउनु आवश्यक छ । त्यसैले, २१ औं शताब्दीको प्रविधिमा आधारित सीपमूलक नागरिक उत्पादनका लागि आजैबाट छलफल गरौं । राज्य, सरकार, राजनीतिक दल तथा सम्बद्ध सबै सरोकारवाला निकायहरूलाई यसको सुनिश्चितताका लागि दबाब सिर्जना गर्न थालौं ।"
किशोरकिशोरी र प्रजनन स्वास्थ्य,"केही समयअघि बाजुरा, कैलाली, दाङ, सिन्धुपाल्चोक, पाँचथर, डोटी, कपिलवस्तु, कालीकोट र अछामका साथीहरूले त्यहाँका किशोरकिशोरीसँग छलफल गरेर निस्केका तथ्य प्रस्तुत गर्नुभयो । उहाँहरूको प्रस्तुति सुन्दा हाम्रा किशोरकिशोरी अघि बढेका हुन् कि पछि फर्केका भन्नेमा अलमल भयो । एकातिर त्यहाँका विकास कार्यकर्ताहरू विवाहको उमेर बढाउनुपर्छ, छिटै विवाह गर्दा सानैमा यौनसम्पर्क भएर शारीरिक समस्या आउँछ भन्छन्, अर्कातिर स्वास्थ्यकर्मीहरू किशोरीहरू सानै उमेरमा गर्भपतनका लागि आएको बताउँछन् । केही समयअघि म पाँचथर पुग्दा त्यहाँका स्वास्थ्यकर्मीले भनेका थिए, स्कुले केटाकेटी बाँसको झाङमा लुकेर डेटिङ गर्छन् । डेटिङको अर्थ नै यौनसम्पर्क भएको छ । यहाँका शिक्षकहरू पनि छक्क पर्छन् । कसरी अहिलेका केटाकेटीले यस्तो साहस गर्न सकेका होलान् ? त्यस बेला यस्ता डेटिङ का कुरा अपवाद होलान् भन्ने मलाई लागेको थियो । तर, हालै विभिन्न पालिकाका २२५ किशोरकिशोरीमाझ गरिएको सर्वेक्षणले सानै उमेरमा यौनसम्पर्क हुनु अपवाद होइन रहेछ भन्ने देखाएको छ । बाजुराका साथीले ल्याएको जानकारी पनि पाँचथरको जस्तै थियो । ९ कक्षामा पढ्ने किशोरीहरूले उनलाई भन्छिन्, १७१८ वर्ष भइसकेपछि गाउँलेहरूले ठूली भई भनेर कुरा काट्न थाल्छन् । आमाबाबुले यस्ता कुरा सुन्नु पर्दैन भनेर छिट्टै विवाह गरिहालिन्छ । सरकारले सानैमा विवाह नगर भनेर के गर्नु ? त्यस्तै कतिपय किशोरले छलफलकै क्रममा अहिलेसम्म १०१२ जनासँग यौनसम्पर्क राखिसकेको छु भनेका रहेछन् । किशोरहरू विपरीतलिंगीप्रति आकर्षित हुनु, मन परेको जस्तो लाग्नु वा कुरा गर्न मन लाग्नु स्वाभाविक हुन् । त्यसैलाई प्रेम ठानेर एकैछिनमा सँगै मर्नेबाँच्ने कसम खाने र शारीरिक सम्पर्क गरिहाल्ने प्रवृत्ति अछाम, बाजुरा, पाँचथरलगायतमा बढ्दो छ । पूर्वको एक जिल्लामा १५ वर्षीया किशोरीको एक किशोरसँग सम्बन्ध भएपछि महिनावारी रोकियो । उनले ७ हप्तामै गर्भपतनको औषधि खाइछन् । त्यसको एक हप्तापछि पेट एकदमै दुखेर बेहोस भइछन् । अस्पताल लगेपछि गर्भनलीमा गर्भ बसेको थाहा भएछ । त्यो फुटेर आन्तरिक रक्तश्रावका कारण उनको ज्यानै खतरामा परेको रहेछ । शल्यक्रिया गरेपछि ज्यान त बच्यो तर जोसँग उनको सम्बन्ध भएको थियो, उनले नचिनेझैं गर्छन् रे ! उनका परिवार अपमानित हुने डरका कारण प्रहरीकहाँ जान मानेनछन् । ती किशोर अहिले काठमाडौंमा उच्च शिक्षा लिँदै छन् । किशोरी मानसिक रोगको औषधि खाएर बसेकी छन् । पढाइ त छुट्यो नै, उनलाई आफूमाथि दुःखको ठूलो पहाड खसेजस्तै भएको छ । त्यहाँका एक शिक्षक भन्छन्, किशोरकिशोरीलाई गर्भपतन अधिकारबारे भन्यौं तर उनीहरूलाई आफ्नो शरीरप्रतिको जिम्मेवारीचाहिँ सिकाउन सकेनौं । यसले किशोरीहरूको जीवनमा धेरै नराम्रो असर परेको छ । काठमाडौंजस्तो सहरी परिवेशमा त आमाबुबाले छोराछोरीसँग यौनसम्बन्ध र त्यसले जीवनमा पर्ने सकारात्मक वा नकारात्मक प्रभावबारे कुराकानी गर्दैनन् भने बाजुरा वा पाँचथरमा यस्तो आशा कसरी गर्नु ? दसबाह्र जिल्लामा गरिएको सानो सर्वेक्षणले अब प्रजनन स्वास्थ्य शिक्षा भनेर प्रजनन अंग र शारीरिक परिवर्तनबारे मात्र होइन, मानवीय सम्बन्ध, प्रेम, यौन र यौनिकताका सवालहरू पनि किशोरकिशोरीलाई बुझाउनु जरुरी छ भन्ने देखाउँछ । एउटा कुरा के स्पष्ट भएको छ भने, छोराछोरीलाई लागूपदार्थको कुलतमा नलाग भन्ने आमाबुबाले यौनसम्बन्ध पनि चाँडै नराख भन्न सक्नुपर्छ । साथै शारीरिक सम्बन्धका कुरा मात्र यौनिकता होइन भन्ने पनि बुझाउनुपर्छ । नयाँ पुस्तामा सानै उमेरमा यौनसम्बन्ध राखेर, गर्भपतन गराएर वा बच्चा जन्माएर सडकछेउ छोड्ने प्रवृत्ति बढ्न थाल्यो भने देशले जति नै आर्थिक उन्नति गरे पनि मानवीय प्रगतिमा पछि नै परिन्छ । मेरै चिनजानकी २२ वर्षीया कमला एक वर्ष प्रेममा परेर छुट्टिइन् । छुटिसकेपछि कमलाले मलाई भनेकी थिइन्, म अब जीवनमा कहिल्यै प्रेम गर्न सक्दिनँ । मलाई डिप्रेसन भइसकेको छ । खानपिउन मनै लाग्दैन । उनलाई सम्झाउँदै त्यस बेला मैले भनेकी थिएँ, यो एकैछिनको भावना मात्र हो, २ महिनापछि हराएर जान्छ, त्यसपछि तिमी आफ्नो प्रेम सम्झेर हाँस्छ्यौ होला । नभन्दै एक वर्ष बितिसकेको छ र कमला त्यो प्रेम सम्झेर हाँस्छिन् । सहरका अंग्रेजी माध्यमका स्कुल पढ्ने किशोरकिशोरीमाझ १२ कक्षामा पुगिसक्दा पनि केटा साथी वा केटी साथी भएनन् भने त लाज हुन्छ भन्ने भावना जागृत भएको देखिन्छ । प्रेमीसँग हिँड्दा टाँसिएर हात समाउनुपर्छ, पार्टीमा रक्सी, चुरोट नखाए असभ्य भइन्छ र यौनसम्बन्ध भएन भने त जीवनमा मज्जा नै हुँदैन भन्ने उनीहरूलाई लाग्न थालेको छ । जब जिम्मेवारी वहन गर्न सकिन्छ तब मात्र यौनसम्बन्धलाई स्विकार्नुपर्छ भन्ने जानकारी आमाबुबा र शिक्षकहरूले दिनुपर्ने हो । तर, यौनिकता र यौनका विषयमा हामी छोराछोरीसँग छलफल गर्न हिचकिचाउँछौं । गर्भपतन, आकस्मिक परिवार नियोजन, कन्डम आदिबारे अनेक जानकारीमूलक वा व्यापारिक विज्ञापन सञ्चारमाध्यममा आउँछन् तर कुनैले पनि यस्ता साधनहरू जिम्मेवारीपूर्वक प्रयोग गर्नुपर्छ भन्दैनन्, न त शरीर परिपक्व भएपछि मात्र यौनसम्पर्क गर्नुपर्छ नै भन्छन् । किशोरीलाई नै लक्षित गरेर यौनयौनिकतासम्बन्धी खासै कार्यक्रम रेडियो र टेलिभिजनमा आउँदैनन्, न त विज्ञापनहरूले नै यो विषयलाई समेट्छन् । उनीहरूका यौन र यौनिकतासम्बन्धी जिज्ञासा पनि कतै सुनिँदैन । धेरै किशोरीले यौनसम्पर्क गरेपछि इमर्जेन्सी औषधि खाएको तर यसरी जथाभावी औषधि प्रयोग गर्दा स्वास्थ्यमा कति नराम्रो असर परेको छ भन्ने विचार गर्दैनन् । ९ कक्षा पढ्ने १७ वर्षीया किशोरीको १८ वर्षीय किशोरसँग यौनसम्पर्क भएपछि गर्भ बसेको रहेछ । दुवैले झापाको एक निजी औषधि पसलमा गर्भपतन गराउन कोसिस गरेछन् । अति रक्तश्राव भएकाले किशोरी अस्पताल जानुपरेको रहेछ । औषधि पसलेले किशोरको परिवारलाई यसबारे जानकारी दिए छन् । आमाबुबा अस्पताल नपुग्दै किशोर डराएर भारततिर भागे छन् । किशोरीको ज्यान बच्यो तर बेइज्जत हुने डरका कारण उनको परिवारले यो घटनाबारे कसैलाई भनेन । निको भएर घर फर्केपछि ती किशोरीको १८ वर्षमै विवाह गराइदिएछन् । विवाह गराइसकेपछि उनका आमाबुबाले उनलाई भनेछन्, हाम्रा लागि अब तँ मरिस्, तेरो लोग्नेको घरमा जेसुकै होस्, हामीलाई वास्तै छैन । यो हाम्रो समाजको प्रतिनिधि घटना हो । यस्तोमा किशोरकिशोरीले कहाँबाट गएर के कुरा बुझ्ने ? उनीहरूले यौनसम्पर्क गर्नु मात्र प्रेम होइन भन्ने तथ्य कहाँबाट लिने ? केटा साथी वा केटी साथी बनाएर यौनसम्पर्क भएन भने जीवनै खेर गयो भन्ने भावना उनीहरूले कसरी त्याग्ने ? यौन सम्बन्ध पेडाजस्तो जुन बेला खाए पनि हुन्छ भन्ने कुरा गलत हो भन्ने कताबाट सिक्ने ? यी सबै प्रश्नको जवाफ दिन कतै न कतैबाट छलफलको सुरुवात हुनुपर्छ । किशोरकिशोरीलाई यौनसम्बन्ध नै प्रेम होइन, यो एकछिनको आकर्षण हो, हराइहाल्छ भन्ने जानकारी र परामर्श जति छिटो दिन सक्यो त्यति राम्रो ।"
रोहिणीको द राणा कुक बुक,"काठमाडौं (कास) राणाकालीन दरबारभित्र पाक्ने खानाका परिकार र पकाउने निर्देशिका समेटेर रोहिणी राणाले द राणा कुक बुक रेसिप्स फ्रम द प्यालेसेज अफ नेपाल पुस्तक सार्वजनिक गरेकी छन् । मंगलबार भद्रकालीस्थित आर्मी अफिसर्स क्लबमा लेखक राणा र राष्ट्रिय प्रजातन्त्र पार्टी (राप्रपा) का अध्यक्ष पशुपतिशमशेर राणाले संयुक्त रूपमा पुस्तक विमोचन गरे । पुस्तकमा जंगबहादुर राणादेखि मोहनशमशेर राणासम्मका ९ प्रधानमन्त्रीको घरघरमा पाक्ने खाना, प्रकार, पकाउने विधि र खाने संस्कारलाई समेत समेटिएको छ । राणाकालीन समयको खानाको परिकारलाई चिनाउनुका साथै त्यतिबेलाको खानपानको संस्कारलाई समेत पुस्तकले खोतलेको राप्रपा अध्यक्ष राणाले बताए । राणाकालीन दरबारभित्र सौन्दर्य तथा वास्तुकलासँगै खानाको समेत मौलिक लय थियो, उनले भने, पुस्तकले ती अस्तित्वलाई नयाँ पुस्तामा उजागर गरेको छ । खानाको परिकार र बनाउने सौखले गर्दा नै पुस्तक जन्मिएको लेखक राणाले बताइन् । झन्डै साढे तीन दशकअघि नै पुस्तकको सुरुवात गरे पनि पारिवारिक व्यस्तताका कारण बल्ल पूर्ण भएको उनको भनाइ थियो । दरबारभित्र अग्रज पुस्तासँगै खानाका परिकार पनि हराउँदै जान थालेका छन्, उनले भनिन्, दरबारभित्र पाक्ने प्रत्येक खानाका परिकार चाखलाग्दा छन्, यसलाई नयाँ पुस्तासँगै विश्वमा पुर्याउने उद्देश्यले पुस्तकलाई इतिहासका रूपमा डकुमेन्टेसन गरें । राणा परिवारमा एउटै खानाका परिकारलाई भिन्नाभिन्नै रूपमा प्रयोग गरिने संस्कारदेखि खानाको वर्गीकरण, पौष्टिक महत्त्वलाई समेत पुस्तकमा उल्लेख गरिएको छ । पुस्तकले अबका पुस्तालाई मौलिक खानाबारे जानकारी दिन सक्ने भन्ने विश्वास छ, उनले भनिन्, दरबारभित्रको खाना बाहिर आउनु नै हाम्रो खाने संस्कारको प्रचार र विस्तार हुनु हो । पुस्तकमा पुराना नेपाली मौलिक खाना र बाह्य मुलुकको फ्युजनसहित १ सय ४० वटा खानाका परिकारबारे उल्लेख गरिएको छ । भारत, अमेरिका, क्यानडा, बेलायत लगायत विश्व बजारमा पुस्तक पुग्ने उनले बताइन् । पेन्गुइन र्यान्डम हाउस इन्डियाले प्रकाशन गरेको पुस्तक नेपालमा एकता बुक्सले वितरण गर्नेछ ।"
क्यानभासमा महिला अनुभूति,"(काठमाडौं)  जीवन सधैं एकैनासले चल्दैन । समयको विभिन्न उत्तारचढावसँगै आउने हरेक मोडमा अल्झँदै यात्राहरू अगाडि बढ्दै जान्छन् । मानिसको जीवनको बाटो सिधा मात्र कहाँ हुन्छ र ? १११ औं अन्तर्राष्ट्रिय महिला दिवसका अवसरमा फागुन २४ गतेदेखि इन्स्पायर्ड शीर्षक दिएर बबरमहलस्थित नेपाल आर्ट काउन्सिलमा जारी सामूहिक प्रदर्शनीमा राखिएका आफ्ना कलाकृतिका भाव अर्थ्याउँदै थिइन्, चित्रकार संगी श्रेष्ठ । अर्ध अमूर्त शैलीमा कोरिएको उनका चित्रहरूमा महिला हुनुको भाव र भोगाइलाई प्रस्तुत गरिएको छ । कालो, रातो, हरियो, नीलो, पहेंलोलगायतका रङलाई उनले जीवनका अनेकौं सकारात्मक तथा नकारात्मक पक्षहरूसँग जोडेर बिम्ब बनाएकी छन् । मैले क्यानभासमा कालोसँगै रातो, नीलो, पहेंला रङहरू भरेकी छु, उनले भनिन्, जीवनका थुप्रै नकारात्मक र अँध्यारा पक्षलाई उज्यालोले ढाक्दै जानुपर्छ भन्ने यसको आशय हो । विशेषगरी उनले कलाकृतिहरूमा खण्डखण्ड बाकसहरूमा अर्ध अमूर्त महिला फिगरलाई देखाएकी छन् । विवाहपछि एउटी महिलाको जीवन र सोचाइमा परिवर्तन आउने उनको अनुभवले बताउँछ । यसबारे प्रस्ट्याउँदै उनी थप्छिन्, विवाहपछि महिलाले परिवार, बालबच्चा, आफन्त यी सबैलाई समाल्दै अघि बढ्नुपर्ने हुन्छ । मैले पनि यस्तै अनुभव गर्दै जाँदा अगाडि बढ्ने बाटो सिधा र सजिला थिएनन् । उकालो, ओरालो र अनेक मोडहरूलाई आफ्नै गन्तव्यको बाटोहरूसँग तुलना गर्दै त्यसैलाई बाकसको बिम्ब बनाइएको उनले खुलाइन् ।हायर ग्राउन्डले गरेको प्रदर्शनीमा संगीसँगै जश्मीन राजभण्डारी, सविता डंगोल, प्रमिला परियार, नम्रता सिंह, कृष्णदेवी महर्जन, रीता मानन्धर, सुनिता राणा, प्रधी राणालगायत चित्रकारहरूले आफ्ना अनेकौं भाव चित्रमा अभिव्यक्त गरेका छन् । एक्रेलिक माध्यममा कलाकृति कोर्दै अधिकांश चित्रकारले महिला र महिलाका विषयलाई केन्द्रमा राखेका छन् । उनीहरूले सिर्जनाबाट महिला सबलीकरण र सशक्तीकरणको पाटोलाई उठान गर्ने जमर्को गरेका छन् ।चित्रकार जश्मीनले हरेक वर्ष भाद्र शुक्ल पञ्चमीमा हिन्दु महिलाहरूले शुद्धताको भावले दतिवनले दाँत माझी नुहाउने परम्परादेखि प्रेसर कुकर बनाउन घरघरमा पुग्ने आम मानिसहरूको दैनिकीलाई चित्रमा देखाएकी छन् । अर्की चित्रकार सविताले भने वैवाहिक जीवन र आत्मीयतालाई युगल जोडीको प्रेमभावलाई क्यानभासमा उतारेकी छन् । उनले आधा दर्जन चित्रमा काइँयो, माछा, फूल जस्ता वस्तुहरूलाई प्रतीकात्मक बिम्ब दिँदै दाम्पत्य जीवनमा आउने अनगिन्ती उत्तरचढावहरूलाई परस्पर समझदारी र प्रेमिल भावले पार लगाउनुपर्ने भाव व्यक्त गरेकी छन् । त्यस्तै चित्रकार प्रमिला, नम्रता, सुनिता, प्रधी र कृष्णदेवीले पनि महिला विषयकै सेरोफेरोमा रहेर अनेक भावहरू चित्रहरूमा पोखेका छन् । कृष्णदेवीको काँचुली शीर्षकमा परम्परागत मान्यता र अनेक बन्धनबाट मुक्त भएर बाहिर आउन खोजेकी एउटी महिलाको चित्र निकै अर्थपूर्ण लाग्छ । जहाँ चित्रमा सेतो काँचुलीभित्र रहेकी महिला बाहिर आउन प्रयासरत रहेकी देखाइएको छ । त्यस्तै सुनिता र रीताले जीव र प्रकृतिको परस्पर सम्बन्धलाई चित्रमा नै खोतलेका छन् ।प्रमिला र नम्रताले चित्रमा आमा र सन्तानको आत्मीय सम्बन्ध, आमालाई सम्पूर्ण प्रकृतिसँग तुलना गर्दै अपार ममताकी देवीकी रूपमा चित्रण गरेका छन् । कमलको फूल, पानी, बादल जस्ता पक्षहरूलाई कलामा इंगित गर्दै प्रमिलाले महिला र पुरुषबीचको होस् या सम्पूर्ण मानव जगत्लाई सकारात्मक सम्बन्ध स्थापित गर्न आग्रह गरेकी छन् । चित्रमार्फत मेरा अनेक भावनाहरू पोख्दै गर्दा मलाई निकै खुसी लाग्छ, उनले भनिन्, मेरा भावनाहरूमा म विश्वका महिलाहरूको रूप देख्छु । सबै मानवहरूलाई चित्रबाट नै अगाडि बढ्न सकारात्मक शक्तिको ऊर्जा दिन पाउँदा सन्तुष्ट हुन्छु । कलाले आम मानिस तथा समाजलाई प्रभाव छोड्दै महिलालाई अगाडि बढ्न उत्प्रेरित गर्न सक्ने उनको ठम्याइ छ । प्रदर्शनी चैत १६ गतेसम्म चल्नेछ ।"
आफूखुसी जग्गा प्लटिङ,प्लानिङ क्षेत्रभित्रका बाटा अनिवार्य ६ र १ दशमलव ५ सेटब्याक मिटर चौडाइका हुनुपर्ने पनि निर्देशिकामा उल्लेख छ । भूउपयोग तथा भूमि व्यवस्थापनका लागि नगरको आठौं नगरसभाले चाँगुनारायण नगरपालिका भूमि (भूउपयोग तथा भूमि व्यवस्थापन) विधेयक२०७७ पारितसमेत गरेको छ । तर जग्गा व्यापारीले मापदण्डको बेवास्ता गर्दै प्लटिङ गर्दै आएका छन् ।नगरपालिकाहरूले भने स्वीकृतिबिना प्राकृतिक संरचनाको ख्याल नगरी बनेको प्लानिङलाई मान्यता नदिने बताएका छन् । चाँगुनारायण नगर प्रमुख सोमप्रसाद मिश्र र सूर्यविनायक नगर प्रमुख वासुदेव थापाले अव्यवस्थित प्लटिङ क्षेत्रमा घरबाटोको सिफारिस नहुने र स्वीकृति नै नलिई प्लानिङ गरिएका जग्गा नकिन्न उपभोक्तालाई अनुरोध गरेका छन् ।
क्यूआर कोडबाट दैनिक डेढ करोडको कारोबार,यसअनुसार मोबाइल बैंकिङमार्फत दैनिक औसत १ अर्ब २८ करोडको कारोबार हुने देखिन्छ ।चालु आर्थिक वर्षको साउनमा मोबाइल बैंकिङमार्फत ५८ लाख १७ हजार पटक कारोबार भई १८ अर्ब ८३ करोड रुपैयाँ भुक्तानी भएको थियो । पछिल्लो सात महिनामा मोबाइल बैंकिङमार्फत हुने कारोबार र भुक्तानी रकम दोब्बर बढेको राष्ट्र बैंकको तथ्यांक छ । मोबाइल बैंकिङको कारोबार र भुक्तानी रकम दोब्बर वृद्धि हुँदा यो अवधिमा इन्टरनेट बैंकिङमार्फत हुने कारोबार भने आधाले घटेको छ । साउनमा इन्टरनेट बैंकिङमार्फत ६ लाख ५३ हजार ४ सय पटक कारोबार भएको थियो । त्यसको कारोबार रकम १९ अर्ब रुपैयाँ थियो । माघमा भने इन्टनरनेट बैंकिङबाट हुने कारोबार संख्या ३ लाख १० हजार ४ सयमा झरेको छ । यो महिनामा इन्टरनेट बैंकिङमार्फत भएको कारोबार रकम ९ अर्ब २२ करोड ७० लाख रुपैयाँमा झरेको छ ।मोबाइल बैंकिङ र क्यूआर कोडको कारोबार उल्लेख्य बढेको देखिए पनि वालेटको कारोबार संख्या र कारोबारको रकम भने सुस्त छ । साउनमा वालेटमार्फत करिब १ करोड १ लाख ८० हजार पटक कारोबार भएकामा माघ महिनामा यसको संख्या १ करोड ५१ लाख पुगेको छ । वालेट प्रयोगकर्ताको संख्या सुस्त गतिमा भए पनि कारोबार रकम भने घटेको राष्ट्र बैंकको तथ्यांकले देखाउँछ । साउनमा वालेटमार्फत १० अर्ब २२ करोड कारोबार भएकामा माघमा आइपुग्दा कारोबार रकम ९ अर्ब ९४ करोड ८० लाखमा सीमित भएको छ ।
फेरि बढ्यो इन्धनको मूल्य,"काठमाडौं (कास) नेपाल आयल निगमले फागुनयता तेस्रो पटक इन्धनको मूल्य बढाएको छ । मूल्यवृद्धि गरेको दुई साता नबित्दै निगमले मंगलबार फेरि मूल्य बढाउने निर्णय गरेको हो । पेट्रोल, डिजेल, मटितेल र हवाई इन्धन (आन्तरिकतर्फ) मा प्रतिलिटर २ रुपैयाँ बढाइएको निगमले जारी गरेको विज्ञप्तिमा उल्लेख छ । यसअनुसार पेट्रोल प्रतिलिटर १ सय १८ रुपैयाँ, डिजेल र मटितेल १ सय १ रुपैयाँ र हवाई इन्धन ७४ रुपैयाँ पुर्याइएको हो ।निगमले कायम गरेको पेट्रोलको मूल्य साढे दुई वर्षयताकै उच्च हो । एलपी ग्यास र हवाई इन्धन (अन्तर्राष्ट्र्रिय उडानतर्फ) को खुद्रा बिक्री मूल्य भने यथावत् छ । यसअघि निगमले फागुन ४ र १७ गते आईओसीले पठाएको नयाँ मूल्यअनुसार पेट्रोल, डिजेल र हवाई इन्धनको मूल्य बढाएको थियो । अन्तर्राष्ट्रिय बजारमा कच्चा पदार्थको मूल्य बढेको भन्दै निगमले आन्तरिक बजारमा पेट्रोलियमको मूल्य बढाउनुपरेको जनाएको छ ।"
वीरगन्जजितपुरसिमरा करिडोर छिट्टै,काठमाडौं (कास) सरकारले एसियाली विकास बैंकको सहयोगमा मुलुककै प्रमुख व्यापारिक केन्द्र वीरगन्जमा महत्त्वपूर्ण करिडोर परियोजना सञ्चालनको तयारी गरेको छ । वीरगन्जजितपुरसिमरा करिडोर नाम दिइएको उक्त परियोजना सफल भए त्यस क्षेत्रको आर्थिक विकासमा सहयोग पुग्ने सरोकारवालाको भनाइ छ । करिडोर योजनाको पहिचान र विकास सम्बन्धमा काठमाडौंमा आयोजित एकदिने कार्यशालामा सरोकारवाला निकायका प्रतिनिधिले तीन तहकै सरकारबीच समन्वय गरेर परियोजनालाई सफल बनाउनुपर्नेमा जोड दिए । राष्ट्रिय सहरी नीति २०६४ ले लिएको उद्देश्यलाई आधार मानी तयार गरिएको राष्ट्रिय सहरी विकास रणनीतिमा प्राथमिकतासाथ राखिएको करिडोर रणनीतिक कार्यक्रमलाई नेपाल सरकारले समावेश गरेको छ । वीरगन्जजितपुरसिमरा करिडोर परियोजनालाई योजनाबद्ध रूपमा अघि बढाउन आवश्यक रहेकाले केन्द्र सरकार त्यसमा आवश्यक सहयोग र समन्वय गर्न तयार रहेको सहरी विकासमन्त्री प्रभु साहले बताए ।
फिदिममा बजाजको नयाँ सोरुम,काठमाडौं (कास) नेपालका लागि बजाज मोटरसाइकलको अधिकृत वितरक हंसराज हुलासचन्द एन्ड कम्पनी प्रालिले पाँचथरको फिदिममा नयाँ सोरुम सञ्चालनमा ल्याएको छ । बजाजले यसका लागि समृद्धि एन्ड ब्रदर्स प्रालि उद्घाटन गरेको छ । कम्पनीले उक्त सोरुमका प्रोपाइटर सञ्जीव जोशीलाई डिलरसिप प्रदान गरेको छ ।
ग्लोबलको शाखारहित बैंकिङ,काठमाडौं (कास) ग्लोबल आईएमई बैंकले रोल्पाको घोडागाउँ र अरेस बजारमा नयाँ विस्तारित शाखा सञ्चालनमा ल्याएको छ । यी दुई शाखारहित बैंकिङ सेवा सञ्चालनसँगै सेवा संख्या २ सय ५५ पुगेको बैंकले जनाएको छ ।
राष्ट्रिय वाणिज्य बैंकको प्रिमियम दर घट्यो,काठमाडौं (कास) राष्ट्रिय वाणिज्य बैंकले व्यावसायिक चालु पुँजी कर्जाको अधिकतम प्रिमियम दर ०५० प्रतिशतले घटाएको छ । बैंकले यही चैत १ गतेबाट लागु हुने गरी नयाँ तथा पुराना ग्राहकका लागि व्यावसायिक कर्जामा रहेको ३२५ प्रतिशत अधिकतम प्रिमियम दर घटाई २७५ प्रतिशत मात्रै हुने गरी तोकेको हो ।
ईसेवा र पोखरा उद्योग वाणिज्य संघबीच सम्झौता,ईसेवा र पोखरा उद्योग वाणिज्य संघबीच सम्झौताकाठमाडौं (कास) ईसेवा र पोखरा उद्योग वाणिज्य संघबीच विद्युतीय भुक्तानीसम्बन्धी सम्झौता भएको छ । पोखरा महानगरपालिकालाई डिजिटल बजार बनाउने उद्देश्यसहित दुई संस्थाबीच सम्झौता भएको हो । ईसेवाका प्रमुख रणनीतिक अफिसर रोशन लामिछाने र संघका अध्यक्ष नारायण कोइरालाले सम्झौतापत्रमा हस्ताक्षर गरे ।
सनराइजको ब्लुचिप बिक्री,काठमाडौं (कास) सनराइज क्यापिटलको सनराइज ब्लुचिप फन्ड योजना ल्याएको दुई दिनमा १ करोड इकाई बिक्री भएको छ । चैतदेखि ल्याएको यो फन्डको कुल इकाईको ५०६ प्रतिशत इकाई बिक्री भइसकेको क्यापिटलले जनाएको छ । क्यापिटलले प्रतिइकाई १० रुपैयाँ अंकित दरमा १ अर्ब रुपैयाँ बराबरको १० करोड इकाई बिक्रीमा ल्याएको हो ।
आइक्यासलाई अनुमति,काठमाडौं (कास) राष्ट्र बैंकले आइक्यास प्रालिलाई नेपालमा डिजिटल माध्यमबाट भुक्तानी सेवा प्रदान गर्न अनुमति दिएको छ । राष्ट्र बैंकको भुक्तानी तथा फर्छ्योट विनियमावली २०७२ बमोजिम कम्पनीले दूरसञ्चार सञ्जाल तथा इन्टरनेटका माध्यमबाट डिजिटल भुक्तानी सेवा सुरु गर्न अनुमतिपत्र प्राप्त गरेको हो ।
किमकी बहिनीको अमेरिकालाई चेतावनी,"सोल (एजेन्सी) उत्तर कोरियाली सर्वोच्च नेता किम जोङउनकी बहिनीले अमेरिकालाई बारुदको दुर्गन्ध रोक्न चेतावनी दिएकी छन् ।अमेरिकी राष्ट्रपति जो बाइडनले कोरियाली नीति सार्वजनिक गर्ने तयारी गरिरहेका बेला किम योजोङले यस्तो बताएकी हुन् । सरकारी सञ्चारमाध्यममा अन्तर्वार्ता दिँदै उनले अमेरिका र दक्षिण कोरियाको संयुक्त सैन्य अभ्यासको निन्दा गरेकी छन् । अमेरिकी वरिष्ठ अधिकारीहरू दक्षिण कोरियाली राजधानी सोल आउनुभन्दा एक दिनअघि किमको उक्त भनाइ सार्वजनिक भएको छ । अमेरिकी विदेशमन्त्री एन्टोनी ब्लिंकेन र रक्षामन्त्री लोएड अस्टिन हाल सोलको भ्रमणमा छन् । अमेरिकी राष्ट्रपति कार्यालयले उत्तर कोरियासँग कूटनीतिक सम्पर्कका लागि केही सातादेखि प्रयास गरिरहेको भए पनि त्यो सफल हुन सकेको छैन । प्योङयाङसँगको तनाव कम गर्ने प्रयासस्वरूप बाइडेन प्रशासनले विभिन्न माध्यममार्फत सम्पर्क कायम गर्न खोजे पनि असफल भएको अमेरिकी अधिकारीहरूले आइतबार बताएका थिए । उत्तर कोरियाले हालसम्म पनि जो बाइडेनलाई औपचारिक रूपमा अमेरिकी राष्ट्रपति स्वीकार गरिसकेको छैन । बाइडेनले गत जनवरी २० मा राष्ट्रपतिको कार्यभार सम्हालेका हुन् । समुद्रपारिबाट हाम्रो जमिनमा बारुदको गन्ध फैलाउन संघर्ष गरिरहेको अमेरिकाको नयाँ प्रशासनलाई एउटा सुझाव छ यदि आगामी ४ वर्ष शान्तिपूर्वक जिउने इच्छा छ भने पहिलो कदममै दुर्गन्ध फैलाउने काम रोक्नु ठीक हुन्छ, किम योजोङलाई उद्धृत गर्दै उत्तर कोरियाली अखबार रोडोङ सिन्मुनले लेखेको छ । त्यसैगरी, दक्षिण कोरिया र अमेरिकाबीचको संयुक्त सैन्य अभ्यासबारे उनले भनेकी छन्, दक्षिण कोरियाली सरकारले फेरि अर्कोपटक युद्धको र संकटको खेल सुरु गरेको छ । उत्तर कोरियाली सर्वोच्च नेताकी एकमात्र बहिनी किम योजोङ निकै शक्तिशाली मानिन्छिन् । उत्तर कोरियाली परमाणु तथा ब्यालिस्टिक क्षेप्यास्त्र कार्यक्रमका कारण अमेरिकासँगको सम्बन्ध तनावपूर्ण छ । दुई देशबीचको तनाव अन्त्यको प्रयासस्वरूप अमेरिकी पूर्वराष्ट्रपति डोनाल्ड ट्रम्पले उत्तर कोरियाली सर्वोच्च नेता किमसँग तीन चरणको वार्ता गरेका भए पनि ठोस उपलब्धि भने हुन सकेन । अमेरिका र पश्चिमा देशहरूले उत्तर कोरियाले परमाणु हतियार त्याग्नुपर्ने बताउँदै आएका छन् । अमेरिकी राष्ट्रपति जो बाइडेनले उत्तर कोरियाप्रतिको अमेरिकी नीति पुनरावलोकन गर्दै छन् । बाइडेन प्रशासनले उत्तर कोरियाप्रतिको नयाँ नीति अप्रिलभित्र सार्वजनिक गर्ने अनुमान छ । उत्तर कोरियाविरुद्ध लगाइएका प्रतिबन्धहरू फुकुवा गर्नुपूर्व उसले परमाणु कार्यक्रम त्याग्नुपर्ने र कानुनको पालना गर्नुपर्ने अमेरिकी राष्ट्रपति बाइडेनको सर्त छ । तर सैनिक क्षमताको अंशका रूपमा उत्तर कोरियाले आफ्ना परमाणु कार्यक्रमलाई निरन्तरता दिने बताउने गरेको छ । आफ्नो देशले सैन्य शक्ति बढाउन लामो दूरीका क्षेप्यास्त्र, हतियार, जासुसी स्याटेलाइट तथा परमाणु ऊर्जाबाट चल्ने पन्डुब्बी निर्माणमा तीव्रता दिने किमको भनाइ छ ।"
विश्व स्वास्थ्य संगठनले भन्यो 'अस्ट्राजेनेका खोप सुरक्षित,"जेनेभाबर्लिन (एएफपी) विश्व स्वास्थ्य संगठन (डब्लूएचओ) ले अक्सफोर्ड विश्वविद्यालय र अस्ट्राजेनेकाले संयुक्त रूपमा विकास गरेको कोरोना भाइरसविरुद्धको अस्ट्राजेनेका खोप सुरक्षित रहेको जनाएको छ । खोपका कारण रक्तनलीमा रगत जम्ने (ब्लड क्लट) समस्या देखिएको कतिपय देशको दाबीविपरीत डब्लूएचओका विज्ञहरूले खोप सुरक्षित रहेको दाबी गरेका हुन् । त्यसैगरी, अस्ट्राजेनेका कम्पनी र युरोपेली औषधि नियामक निकाय (ईएमए) ले पनि उक्त खोप सुरक्षित रहेको बताउँदै खोप लगाएका व्यक्तिमा रगत जमेको भन्ने विवरणमा सत्यता नरहेको जनाएका छन् । डब्लूएचओकी प्रमुख वैज्ञानिक सौम्या स्वामिनाथनले सर्वसाधारणलाई नआत्तिन र अस्ट्राजेनेका खोप लगाउने कार्यलाई निरन्तरता दिन आग्रह गरेकी छन् । अध्ययनबाट खोप र रगत जम्ने समस्याबीच कुनै सम्बन्ध देखिएको छैन, उनले भनिन् । डब्लूएचओ र ईएमएका विज्ञहरूले अस्ट्राजेनेका खोप अभियानसँग सम्बन्धित विवरणको अलगअलग अध्ययन गर्ने बताएका छन् । ईएमएले अस्ट्राजेनेका खोपबारे विभिन्न देशहरूले गरेको दाबीबारे निर्णय लिन दुई दिनपछि विशेष बैठक गर्न लागेको जनाएको छ । कोरोना भाइरसका कारण सबैभन्दा बढी प्रभावित युरोपेली क्षेत्रका कतिपय देशले खोपका कारण रगत जम्ने समस्या देखिएको भन्दै अस्ट्राजेनेका खोप लगाउन रोकेका छन् । मंगलबार जर्मनी, इटाली, फ्रान्स र स्पेनले पनि अस्ट्राजेनेका खोप लगाउन तत्कालका लागि रोकेको जनाएका छन् । यसअघि डेनमार्क, नर्वे, इटाली, अस्ट्रिया, आइसल्यान्ड, बुल्गेरियाले पनि अस्ट्राजेनेका खोप प्रयोग रोकिसकेका छन् । विश्व बजारमा सबैभन्दा सस्तो अस्ट्राजेनेका खोप अर्थतन्त्र कमजोर भएका देशले प्रयोगमा ल्याउने सम्भावना छ । तर इन्डोनेसियाले सोमबार यो खोप लगाउन रोकेको छ भने भेनेजुएलाले प्रयोग नगर्ने घोषणा गरिसकेको छ । बेलायतको अक्सफोर्ड विश्वविद्यालय र अस्ट्राजेनेकाले विकास गरेको खोप हालसम्म युरोपका १ करोड ७० लाख जनाले लगाइसकेका छन् । तर रगत जम्ने समस्या ३७ जनामा मात्र देखिएको र त्यो खोपका कारण नभएको अस्ट्राजेनेकाले जनाएको छ । खोप लगाएका अन्य मानिसमा भने गम्भीर प्रकृतिका स्वास्थ्य समस्या देखिएको छैन । क्यानडाका प्रधानमन्त्री जस्टिन ट्रुडोले खोपमा कुनै समस्या नरहेको भन्दै नागरिकलाई खोप लगाउन आग्रह गरेका छन् । तर भाइरस नियन्त्रणमा कठिनाइ भइरहेकै अवस्थामा अस्ट्राजेनेका खोपप्रति मानिसमा त्रास बढेको छ । विश्वव्यापी महामारीका रूपमा फैलिएको कोरोना भाइरसका कारण मंगलबार साँझसम्म २६ लाख ६२ हजार जनाभन्दा बढीको मृत्यु भइसकेको छ । जोन्स हप्किन्स विश्वविद्यालयका अनुसार १२ करोड ३ लाख ३८ हजारभन्दा बढी संक्रमित छन् । भाइरसका कारण युरोपेली देश सबैभन्दा बढी प्रभावित छन् । नर्वेको राजधानी ओस्लोमा कोरोना भाइरस फैलिन थालेपछि कडा प्रतिबन्धहरू लगाइएको छ । माध्यमिक विद्यालय बन्द गरिएका छन् । ओस्लोमा गत साता ठूलो संख्यामा संक्रमित भेटिएका थिए । ओस्लोका मेयर रेमन्ड जोहान्सेनका अनुसार पछिल्लो प्रतिबन्ध महामारी फैलिएयताकै कडा भएको जनाए । यो निकै कठिन र कडा छ, तर यो अत्यावश्यक पनि छ, उनले भने । बोस्नियामा संक्रमितको संख्या बढेसँगै अस्पतालहरू भरिएका छन् । जसका कारण सरकारले आपत्कालीन स्थितिको घोषणा गरेको छ । हामी मानिसको जीवन बचाउन हरसम्भव प्रयत्न गर्नेछौं, तर परिस्थिति साँच्चिकै गम्भीर छ । हाम्रा बढीभन्दा बढी कर्मचारीहरू बिरामी पर्न थालेका छन्, कोरोना अस्पतालका निर्देशक सेबिजा इजेबेगोभिकले फेसबुकमा लेखेका छन् । इटालीका अधिकांश स्थानमा सोमबार लकडाउन गरिएको छ । स्कुल, रेस्टुराँ, पसल र संग्रहालय बन्द गरिएको छ । जर्मनीमा सघन उपचारमा संलग्न चिकित्सकहरूले देशमा भाइरसको तेस्रो लहर सुरु हुने खतरा देखिएको भन्दै तत्काल नयाँ प्रतिबन्धहरू घोषणा गर्न अपिल गरेका छन् । ब्राजिलका राष्ट्रपति जेयर बोल्सोनारोले सोमबार नयाँ स्वास्थ्यमन्त्री नियुक्त गरेका छन् । ब्राजिलमा पछिल्लो समय संक्रमित तथा मृतकको संख्या बढेको छ । भाइरसको महामारी नियन्त्रणका लागि खोप प्रभावकारी हुने भन्दै खोप निर्माणमा अभूतपूर्व प्रयत्न गरिएको थियो । तर निर्यातमा गरिएको नियन्त्रण, कूटनीतिक असमझदारी, राजनीतिक तथा आर्थिक स्वार्थका कारण अस्ट्राजेनेका खोप प्रयोगमा स्थगन गरिएको कतिपयको विश्लेषण छ ।"
बाट्ला हाउस का अभियुक्तलार्ई मृत्युदण्ड,"नयाँदिल्ली (कास) भारतको राजधानी नयाँदिल्लीस्थित एक अदालतले प्रहरी निरीक्षक मोहन चन्द शर्मा हत्याका अभियुक्त अरिज खान (जुनैद) लाई मृत्युदण्डको सजाय सुनाएको छ । शर्मा दिल्लीको जामियानगरस्थित बाट्ला हाउसमा आतंकवादीहरूसँगको मुठभेडमा मारिएका थिए । दिल्लीको साकेत जिल्ला अदालतले सन् २००८ को सेप्टेम्बर १९ मा भएको घटनामा दोषी ठहर गर्दै खानलाई मृत्युदण्डको सजाय सुनाएको हो । अभियुक्त समाजका लागि खतरा हो, शान्ति र सद्भावपूर्ण समाजका लागि सधैं डर रहिरहनेछ । अभियुक्तविरुद्धको आरोप सामान्य नभएर राज्यविरुद्धको अपराध हो । उसले खुंखार र तालिमप्राप्त आतंकवादीका हिसाबले अपराध गरेकाले करुणाको हकदार पनि छैन, न्यायाधीश सन्दीप यादवले फैसलामा लेखेका छन् । मृत्युदण्डको सजाय सुनाइएका खान ३ वर्षअघि काठमाडौंबाट पक्राउ परेका हुन् । सन् २००८ को सेप्टेम्बर १३ मा दिल्लीका करोलबागलगायत पाँच स्थानमा शृंखलाबद्ध बम विस्फोट भएको थियो । विस्फोटमा ३९ जनाको ज्यान गएको थियो भने १५० भन्दा बढी घाइते भएका थिए । भारतीय मुजाहिद्दिन नामको आतंकवादी संगठनले विस्फोटको जिम्मा लिएको थियो । त्यसपछि दिल्ली प्रहरीले घटनाको अनुसन्धान गर्न र संलग्नहरूलाई पक्राउ गर्न स्पेसल सेलका निरीक्षक शर्माको नेतृत्वको एउटा टोली परिचालन गर्यो । त्यही क्रममा बम विस्फोटका योजनाकारहरू लुकेको सूचनाका आधारमा प्रहरीले सेप्टेम्बर १९ मा दिल्लीको जामिया नगरको बाट्ला हाउसको एउटा घरमा छापा मार्ने क्रममा अरिज खान र अन्य अभियुक्तहरूद्वारा दिल्ली प्रहरीको स्पेसल सेलका निरीक्षक शर्मा मारिएका थिए । घटनामा आतिफ आमिन र मोहम्मद सज्जद नाम गरेका बमकाण्डका दुई जना आरोपितको पनि ज्यान गएको थियो । अरिज र सहजाद भने त्यहाँबाट भाग्न सफल भएका थिए ।प्रहरीको अनुसन्धानले बाट्ला हाउसको भिडन्तलगत्तै अरिज जोगवनी नाका हुँदै विराटनगर पुगेको खुलेको थियो । उनले स्थानीय सहयोगमा विराटनगरबाटै मोहम्मद सलिमको नामबाट नागरिकता लिएको भारतीय पत्रकार यातिश यादवको पुस्तक रअ मा समेत उल्लेख छ । त्यसपछि उनी मदरसा र एक निजी विद्यालयमा पढाउन पाल्पा र गोरखासम्म पुगेको यादवले लेखेका छन् । त्यसको केही वर्षपछि रसुवा पुगेर उनले नेपाली महिलासँग बिहे गरेका थिए । अरिज साउदी अरेबिया पुगेको समेत खुलेको थियो । करिब २ वर्षपछि उनी पुनः काठमाडौं नै फर्किए । उनी नेपाल फर्किएको सूचनाका आधारमा नेपाल प्रहरीको विशेष टोलीले उनीमाथि निगरानी बढाउँदै लगेको थियो । केही समय पाल्पा र गोरखातिर बिताएपछि उनी काठमाडौंको स्वयम्भूमा बस्दै आएका थिए । नेपाल प्रहरीका एक पूर्वअधिकृतका अनुसार २०७४ फागुनको पहिलो साता नेपाल प्रहरीको विशेष टोलीले उनलाई सानो गौचरनबाट नियन्त्रणमा लिएको थियो ।"
शरणार्थीको जीवनरक्षा होस्,"काठमाडौं (कास) भुटानी मानवअधिकारवादी नेता टेकनाथ रिजालले घर फिर्ती वा पुनर्बसोबासको टुंगोमा पुग्न नसकेका झन्डै ७ हजार शरणार्थीको जीवनयापनको स्थिति चिन्ताजनक रहेको भन्दै गाँस, बास र कपाससहित मानवअधिकार रक्षाका निम्ति सरकारसँग आग्रह गरेका छन् । परराष्ट्रमन्त्री प्रदीप ज्ञवालीसँग भेटवार्ता गर्दै नेता रिजालले झापामोरङका शरणार्थी शिविर र दर्ताविहीन अवस्थामा शिविरबाहिर बसिरहेका भुटानी नागरिकले स्थानीय तहमा व्यवहार गर्न परिचयपत्रसमेत अद्यावधिक गर्न नपाएको बताए । गत जनवरीदेखि दातृ निकायले शिक्षा, स्वास्थ्य, खाद्यान्नसहितको सहयोगमा कटौती गरेका कारण कठिनाइको स्थिति रहेको उनले मन्त्री ज्ञवालीलाई अवगत गराएका थिए । शरणार्थीको अधिकारप्रदत्त चाहना भनेको स्वेच्छिक घर फिर्ती हो, यस दिशामा वार्ता र संवाद पनि जरुरी छ, भेटबारे नेता रिजालले भने, मन्त्री ज्ञवालीले घरफिर्तीका बारे संवादको पहल भइरहेको र तेस्रो देशमा थप शरणार्थी पठाउन सकिनेबारे शरणार्थी आयोगको ध्यान जानुपर्ने संकेत गर्नुभयो । मन्त्री ज्ञवालीले मानवीय सहयोग र धर्मका आधारमा भुटानी शरणार्थीलाई नेपालले आश्रय दिइरहेको भन्दै सधैंभरि शरणार्थी समस्या बेहोरेर बस्न सकिने अवस्था नरहेको बताए । यहाँ बसिन्जेल केही सहजीकरण गरिने उनको भनाइ थियो ।"
संसद्मा कांग्रेसको सार्वजनिक महत्त्वको प्रस्ताव,"काठमाडौं (कास) प्रमुख प्रतिपक्ष कांग्रेसले रोजगारी गुमाएर स्वदेश फर्केकालाई काम र अन्य सुविधासम्बन्धी मार्गचित्र बनाउन सरकारलाई दबाब दिने उद्देश्यले प्रतिनिधिसभामा सार्वजनिक महत्त्वको प्रस्ताव दर्ता गरेको छ ।कोरोना महामारीका कारण रोजगारी गुमाएर विदेशबाट फर्किएकाहरूलाई पुनःस्थापन र स्वदेशमै रोजगारी दिन सरकारले कुनै पहल नगरेको भन्दै कांग्रेस सांसद डिला संग्रौलाले उक्त प्रस्ताव दर्ता गरेकी हुन् । उद्धारका नाममा महँगो चार्टर्ड उडान गरी कमिसनमा लिप्त रहेको आरोप सरकारमाथि लागेको छ, प्रस्तावमा भनिएको छ, प्राथमिकताका आधारमा रोजगारी सिर्जना, तालिम, सहुलियतयुक्त ऋण तथा बजारसमेत सुनिश्चित गर्न स्पष्ट मार्गचित्र बनाउन सरकारलाई झकझक्याउन संसद्ले पहल गर्न अत्यावश्यक भएकाले यो प्रस्ताव ल्याइएको हो ।प्रस्तावमा कोरोनाकै कारण वैदेशिक रोजगारीका क्रममा कतिको मृत्यु भयो, कतिले रोजगारी गुमाए, कति स्वदेश फर्किए, त्यसको विस्तृत तथ्यांक सरकारसँग मागसमेत गरिएको छ । कोरोना संक्रमणबाट मृत्यु भएका व्यक्तिका परिवार तथा रोजगारी गुमाएकालाई सरकारका तर्फबाट भएको सहयोगबारे समेत जानकारी दिन भनिएको छ । प्रदेश सरकार र स्थानीय निकायसँग समन्वय गरी स्थानीयस्तरमै रोजगारी सिर्जना गर्ने योजना के छ ?, प्रस्तावमा उल्लेख छ ।कांग्रेसकै सांसदहरूले संकल्प प्रस्तावसमेत दर्ता गरेका छन् । सांसद संग्रौला, हीरा गुरुङ र नमिताकुमारी चौधरीले प्रतिनिधिसभामा महिला हिंसा, घरेलु हिंसाविरुद्ध आवश्यक कदम चाल्न सरकारको ध्यानाकर्षण गर्दै संकल्प प्रस्ताव दर्ता गरेका हुन् । उक्त प्रस्तावमा सरकारले निर्देशिका बनाई स्थानीयस्तरमा स्थानीय संरक्षण अधिकृत नियुक्त गरी घरेलु हिंसाबाट पीडित भएकालाई सेवा दिन सहायता कक्ष (हेल्प डेस्क) स्थापना गर्न जरुरी भएको उल्लेख छ । पीडितमाथि कुनै किसिमको दबाब वा यातना नदिन मोबाइल टोली गठन गरी कम्तीमा एकपटक पीडितको घरमा प्रहरीलाई निरीक्षण गर्न लगाउनुपर्ने कानुनी व्यवस्थाको माग गरिएको छ । राष्ट्रिय महिला आयोगमा पदाधिकारी नियुक्त गरी आयोगलाई पूर्णता दिनुपर्नेलगायतका विषय संकल्प प्रस्तावमा उल्लेख छन् ।"
राष्ट्रिय सभाको दलको नेतामा शर्मा,"काठमाडौं (कास) नेकपा माओवादी केन्द्रले राष्ट्रिय सभामा दलको नेतामा दीनानाथ शर्मालाई निरन्तरता दिने भएको छ । संसदीय दलको बैठकले मंगलबार शर्मालाई निरन्तरता दिने निर्णय गरेको हो । शर्मा यसअघि राष्ट्रिय सभामा नेकपाका तर्फबाट दलको नेता थिए । सर्वोच्च अदालतले एमाले र माओवादी केन्द्र फरक हुने आदेश गरेसँगै दुवै पार्टीले दलको नेता फरक व्यक्ति तोक्नुपर्ने हुन्छ ।बैठकले प्रतिनिधिसभाको संसदीय दलको नेतामा पुष्पकमल दाहाललाई चयन गरेको छ । त्यस्तै प्रमुख सचेतकमा देव गुरुङलाई जिम्मेवारी तोकिएको छ । बैठकले संसदीय दलको विधानको मस्यौदा तयार गर्न ३ सदस्यीय कार्यदलसमेत बनाएको छ । कार्यदलमा देव गुरुङ, रेखा शर्मा र रामनारायण बिडारी छन् । बैठकले पार्टी छाडेका २ जना राष्ट्रिय सभा सदस्य र ४ जना प्रतिनिधिसभा सदस्यलाई दलका तर्फबाट आफ्नो स्थिति स्पष्ट पार्न पत्राचार गर्ने निर्णय गरेको शर्माले जानकारी दिइन् । सरकारमा रहेका मन्त्रीहरूलाई फिर्ता बोलाउने निर्णय पार्टीले गरिसकेको छ । संसदीय दलको बैठकले पनि निर्णय गर्यो, उनले भनिन् । सर्वोच्च अदालतले नेकपालाई एकीकरण गर्नुअघिको अवस्थामा पुर्याउने गरी दिएको आदेशको विरुद्ध माओवादी केन्द्रले पुनरावलोकनमा जाने निर्णय गरिसकेको छ । मागकर्ताले माग्दै नमागेको आदेश दिएकाले त्यसलाई सच्याउन पुनरावलोकनमा जान लागेका हौं, प्रमुख सचेतक गुरुङले भने ।"
"पुल बन्यो, जोड्ने सडक छैन","धनुषा (कास) नदीले दुई तर्फको सडक बगाएपछि निर्माण सकिन लागेको पुल प्रयोगमा समस्या हुने भएको छ । हुलाकी सडक खण्डअन्तर्गत धनुषासिरहा सीमाको कमला नदीमा निर्माणाधीन पुलमा यस्तो समस्या देखिएको हो । कमलाको पूर्वपश्चिम दुई तटबन्धबीच १२ सय मिटर चौडाइ छ तर ४ सय ७० मिटर लामो मात्र पुल बन्दै छ ।पुल जोड्न पश्चिमतिर बनाएको करिब ६ सय मिटर कालोपत्रे सडक गतवर्ष बाढीले बगाएको थियो । सडक बगाएपछि पुल बनाउन खटिएका इन्जिनियरलाई सेनाको टोलीले हेलिकप्टरबाट उद्धार गरेको थियो । बाढीले पुल निर्माण सामग्रीसमेत बगाएको थियो । नदी क्षेत्रमै सडक बनाउँदा बाढीले बगाएको हो । पुल जोड्ने सडक बगाएका कारण निर्माण पूरा हुन लागेको पुल प्रयोगमा ल्याउन समस्या हुने हुलाकी राजमार्ग निर्देशनालय योजना कार्यालय जनकपुरका प्रमुख कृष्णकुमार महतोले बताए । कमला नदीमा सडक बन्दा पुल थिएन । पुल बनेपछि सडक छैन, उनले भने ।३ वर्षमा निर्माण पूरा हुनुपर्ने पुल झन्डै १० वर्षपछि बन्न लागेको हो । ०६८ जेठ ३१ गते सम्झौता भएको पुलको काम ०७१ मंसिर ३० मा सक्ने लक्ष्य थियो । ठेकेदार कम्पनीले आफैं डिजाइन बनाएर पुल बनाउन थालेको हो । पुरानो डिजाइनअनुसार नदीको बीच भागमा ४ सय ७० मिटर लम्बाइको पुलको ९० प्रतिशत काम पूरा भएको र वैशाखदेखि प्रयोगमा आउने हुलाकी राजमार्ग निर्देशनालय योजना कार्यालय जनकपुरका साइट इन्जिनियर जयनाथ यादवले बताए । पानीको बहावलाई च्यानल बनाएर पुल क्षेत्रमा ल्याउन दुवैतर्फ समेत काम भइरहेको उनको भनाइ छ ।"
काठमाडौं किकर्समा स्कटिस प्रशिक्षक,"(काठमाडौं)  काठमाडौं किकर्सले फुटबल एकेडेमी सञ्चालन गर्नका लागि स्कटिस प्रशिक्षक ली मेनसनलाई भित्र्याएको छ । यससँगै किकर्सले कपनस्थित बालुवाखानीमा रहेको कपअन स्पोर्ट्स सेन्टरको इन्डोर हलमा तीनदिने काठमाडौं फुटबल क्लिनिक सञ्चालन गर्नेछ ।ग्रासरुट लेबलबाटै फुटबल खेलाडीलाई आधारभूत ज्ञान र सीप सिकाउँदै उत्कृष्ट खेलाडी उत्पादन गने उद्देश्यले मेनसनलाई ल्याएका छौं, काठमाडौं किकर्सका अध्यक्ष नवीन पाँडेले मंगलबार प्रशिक्षक तथा काठमाडौं फुटबल क्लिनिक घोषणा गर्दै भने, उनको अगुवाइमा स्वदेशकै लिग खेल्ने उत्कृष्ट खेलाडीमात्रै होइन, विशेषगरी युरोपमा खेल्न योग्य खेलाडी उत्पादन गर्ने विश्वास गरेका छौं । यस अभियानमा हामीलाई स्कटल्यान्ड, जापान, फिलिपिन्स र लाओसमा प्रशिक्षकका रूपमा २७ वर्ष काम गरेको मेनसनको अनुभवले सहज बनाउने छ ।एसियाली महादेशकै क्लब फुटबलको सबैभन्दा ठूलो प्रतियोगिता एएफसी च्याम्पियन्स लिगको छनोट र एएफसी कपमा फिलिपन्सको ग्लोबल एफसीको मुख्य प्रशिक्षक रहिसकेका ५५ वर्षीय मेनसनले भने, नेपालीहरू एकदमै फुटबल क्रेजी देखें । यहाँ खेल्ने मैदान धेरै छन् । खेलाडी बन्न चाहने बालबालिका धेरै छन् । तर, सानो उमेरबाटै सही तरिकाले प्रशिक्षण दिएको खासै सुनिएको छैन । व्यावसायिक खेलाडी हुनका लागि फुटबल खेलाएरमात्रै पुग्दैन, उनीहरूलाई कहिले सुत्ने, के खाने, कति खेल्ने, के गर्ने भन्ने कुराको अभ्यास पनि गराउनु जरुरी हुन्छ । त्यसैले सानैदेखि फुटबलको आधारभूत ज्ञान र सीप सिकाउँदै उत्कृष्ट खेलाडी उत्पादन गर्ने चाहना छ । र, यसैका लागि नेपालमै बसेर काम गर्न आएको हुँ ।अध्यक्ष पाँडेले मेनसनलाई नेपालमै बसेर काम गर्ने दीर्घकालीन योजनासहित लामो अवधिका लागि अनुबन्ध गरेको बताए । उनले मेनसनको पारिश्रमिक भने खुलाएनन् । यूईएएफए बी लाइसेन्सप्राप्त मेनसन सन् २०१४१६ मा ग्लोबल एफसीको मुख्य प्रशिक्षक छँदा फिलिपन्सको शीर्ष लिग र कपको उपाधि दुईदुईपल्ट जितेका थिए । उनी अखिल नेपाल फुटबल संघ (एन्फा) का टेक्निकल डाइरेक्टर एवं महिला टिमका मुख्य प्रशिक्षक ग्यारी फिलिप्सलाई बर्खास्त गरेको फिलिपिनो क्लब डाभाओ एगुइलासको पनि दुई वर्षअघि मुख्य प्रशिक्षक थिए । गत साता नेपाल ओर्लिएका उनले १२ वर्ष जापानको विभिन्न फुटबल एकडेमीमा काम गरेका थिए । फिलिपिन्सकै राष्ट्रिय महिला टिमका सहायक प्रशिक्षक रहेका उनीसँग स्कटल्यान्ड, अमेरिका र लाओसको एकेडेमी तथा व्यावसायिक टिम सम्हालेको अनुभव छ ।काठमाडौं फुटबल क्लिनिकलाई परिचयात्मक सुरुआतको रूपमा लिएका छौं, यसपछि विभिन्न प्याकेजमा बालबालिका तथा व्यावसायिक खेलाडीलाई ट्रेनिङ गराइन्छ, अध्यक्ष पाँडेले भने । फुटबल क्लिनिकका ६९, १०१३ र १४१६ वर्ष गरी तीन उमेर समूहका बालिबालिकालाई शुक्रबार, शनिबार र आइतबार प्रशिक्षण दिने काठमाडौं किसर्सले जनाएको छ । दुई घण्टासम्म दिइने प्रशिक्षणमा एक समूहमा १६ देखि २० जनासम्म हुने र त्यसमा पहिला नाम दर्ता गरेकोलाई अवसर दिइने बताइएको छ । काठमाडौं किकर्सले चार वर्षअघि नै उमेर समूहका खेलाडीलाई प्रशिक्षण दिन थालेको थियो ।"
क्यामरुनी टोली विजयी,"(मकवानपुर)  अन्तिम एक मिनेट सम्हालिन नसक्दा सर्लाहीको वाग्मती युवा क्लब हेटौंडामा जारी स्थानीय तह सहिद स्मृति अन्तर्राष्ट्रिय फुटबल प्रतियोगिताको अन्तिम आठबाट बाहिरिएको छ । विदेशी क्लब अफ्रिकन रुटस एसोसिएसन क्यामरुनले सर्लाहीमाथि २१ को जित दर्ता गराउँदै सेमिफाइनलमा स्थान बनायो । हेटौंडा१० स्थित वनविज्ञान अध्ययन संस्थानको मैदानमा तेस्रो संस्करणको प्रतियोगितामा क्यामरुनले खेलभर सर्लाहीलाई दबाबमा राखे पनि अग्रता भने सर्लाहीले लिएको थियो । सर्लाहीका लागि विदेशी खेलाडी स्टेफन समिरले २५ औं मिनेटमा गोल गर्दै अग्रता दिलाए । सर्लाहीका विमल घिसिङको कर्नरमा बक्सभित्र कसैको निगरानीमा नरहेका स्टेफनले सजिलै गोल गरे ।क्यामरुनका खेलाडीले पहिलो हाफमा गरेको अधिकांश प्रहार सर्लाहीका गोलरक्षक अरुण तामाङले बचाए । दोस्रो हाफमा क्यामरुनी टोली आक्रामक देखियो । फलस्वरूप ८९ औं मिनेटमा क्यामरुनका बेससेकले गोल गर्दै खेल बराबरीमा ल्याए । अग्लो कदको फाइदा उठाउँदै उनले हेडबाट गोल गरे । क्यामरुनका लोइसले ९२ औं मिनेटमा विजयी गोल गरे । उनले सेन्टरबाट प्रहार गरेको फ्रिकिकमा हेडबाट गोल गर्दै जित सुनिश्चित गरे ।९४ औं मिनेटमा सर्लाहीका स्टेफन बराबरी गोल गर्नबाट चुके । उनले गोलरक्षक मोङ्गासँग वान भर्सेज वानको अवस्थामा गोल गर्न असफल भए । खेलमा क्यामरुनका मौसा म्यान अफ द म्याच घोषित भए । उनले १० हजार रुपैयाँ प्राप्त गरे ।शारीरिक अग्ला र बलिया खेलाडी भए पनि क्यामरुनले खेलमा लोभलाग्दो मुभ भने बनाउन सकेन । क्यामरुनका व्यवस्थापक आशिक थापा मगरले लामो यात्राका कारण खेलाडी थकित रहेका कारण सोचेअनुसार खेल्न नसकेको बताए । हामी खेलभन्दा १२ घण्टाअगाडि मात्र हेटौंडा आइपुगेका हौं । खेलाडी लामो यात्राका कारण थकानमा थिए । हामी अर्को खेलमा स्वाभाविक लयअनुसार खेल्नेछौं, व्यवस्थापक मगरले विपक्षी टोलीले आफ्ना खेलाडीलाई खुलेर खेल्न नदिएको बताए ।सर्लाहीका प्रशिक्षक सुनील श्रेष्ठले विदेशी खेलाडीको अगाडि आफ्नो टोलीको प्रदर्शनबाट आफू सन्तुष्ट भएको बताए । हाम्रा खेलाडी हरेक हिसाबले उनीहरूको अगाडि कमजोर थिए । तर हामीले खेलमा अग्रता लिएका थियौं । अन्तिम मिनेट सम्हाल्न नसक्दा पराजित भयौं, उनले मोफसलको टोलीले यो स्तरको फुटबल खेल्नु र उत्कृष्ट प्रदर्शन गर्नु आफैंमा गर्वको विषय भएको बताए ।क्यामरुनको जितसँगै प्रतियोगिताको सेमिफाइनल समीकरण पूरा भएको छ । सेमिफाइनलमा बुधबार आयोजक मकवानपुर११ ले मछिन्द्र क्लब र क्यामरुनले बिहीबार त्रिभुवन आर्मी क्लबसँग प्रतिस्पर्धा गर्नेछन् ।"
बागलुङमा बढ्यो खेल गतिविधि,"(बागलुङ)  कोरोना भाइरस संक्रमणको जोखिम कम भएपछि करिब एक वर्षपछि बागलुङको ग्रामीण क्षेत्रमा खेल गतिविधि सुरु हुन थालेको छ । क्रिकेट, भलिबल र फुटबलका प्रतियोगिता र प्रशिक्षण सुरु भएका हुन् । प्रतियोगिताहरू हुने भएपछि हामीले जिल्लाभरका खेलाडीको बन्द प्रशिक्षण चलाएका छौं, जिल्ला भलिबल संघका अध्यक्ष यामबहादुर श्रीषले भने, खेल गतिविधि बढ्दा गाउँगाउँमा चहलपहल पनि बढेको छ । संघले गलकोट नगरपालिकाको सहयोगमा महिला तथा पुरुष भलिबलको बन्द प्रशिक्षण चलाएको हो ।विद्यालय र पालिका तहबाट छनोट भएका खेलाडीलाई प्रशिक्षणमा राखिएको हो । प्रशिक्षणमा रहेका खेलाडीले फागुनमा भएको मुख्यमन्त्री कप भलिबलमा सहभागिता जनाइसकेका छन् । तमानखोला गाउँपालिका५ की तिर्सना सिर्पालीले भनिन्, लामो समय ठप्प खेल गतिविधिलाई अब नियमित बनाउनुपर्छ । गलकोट नगरले १ लाख र विदेशमा बसेका गलकोटवासीले पठाएको १ लाख गरी २ लाख रुपैयाँबाट बन्द प्रशिक्षण सञ्चालन गर्न पाएको श्रीषले बताए ।जिल्ला तहका खेल समिति भंग भएको, राष्ट्रिय खेलकुद परिषद्बाट बजेट नआउने तर क्रियाकलाप गर्न मात्रै निर्देशन आउने गरेकाले खेल गतिविधि गर्न चन्दाको भर पर्नुपरेको उनले बताए । स्थानीयले चन्दा उठाएरै ढोरपाटन, जैमिनी र गलकोट नगरपालिका तथा तमानखोला, निसीखोला र बडिगाड गाउँपालिकामा भलिबलको छनोट प्रतियोगिता गरेका थिए ।सदरमुकाममा बागलुङ नगरपालिकाको सहयोगमा सहिद स्मृति कप क्रिकेट प्रतियोगिता सञ्चालन भएको थियो । प्रतियोगितामा दर्जन टिमले भाग लिएका थिए । फुटबलका लागि पनि केही समयदेखि गतिविधि हुन थालेको छ । सदरमुकामको बाङगेचउर खेल मैदानमा प्रतियोगिता भएको हो । प्रतियोगिता गर्न विदेशमा बसेका युवाबाट चन्दा मागिएको जिल्ला फुटबल संघका अध्यक्ष रामराज गुरुङले बताए ।जिल्ला खेलकुद विकास समिति खारेजीमा परेको र पालिका तहमा समिति गठन नभएपछि खेल गतिविधि सञ्चालन हुन नसकेको समितिका निर्वतमान अध्यक्ष धनबहादुर परियारले बताए । पालिकाले भएको खेल मैदान व्यवस्थापनमा पनि साथ दिएनन्, केन्द्रबाट पनि बजेट आउन छाड्यो, उनले भने, भाडा तिर्न नसकेर कार्यालयसमेत घरमा लगेर राखिएको छ । खेल गतिविधिका लागि चासो राख्ने युवाको चन्दाको भर पर्नुपरेको परियारले बताए ।"
अग्रता बढाउँदै भुवन,(काठमाडौं)  घरेलु कोर्समा भुवन नगरकोटीले सूर्य नेपाल सेन्ट्रल ओपन गल्फको दोस्रो दिन मंगलबार तीन अन्डर ६९ स्कोर गर्दै अग्रता बढाएका छन् । उनी शुक्रबहादुर राईभन्दा ५ स्ट्रोक अगाडि छन् । गोकर्ण गल्फ क्लबमा भइरहेको सूर्य नेपाल गल्फ टुर २०२१ को पहिलो प्रतियोगिताको पहिलो दिन भुवनले उत्कृष्ट प्रदर्शन गर्दै आठ अन्डर ६४ स्कोर गरेका थिए । उनले ३६ होल समाप्तिमा कुल ११ अन्डर १३३ बनाएका छन् । शुक्रले दोस्रो दिन तीन अन्डर ६९ खेले । उनको समग्र स्कोर ६ अन्डर १३८ भएको छ । गत वर्ष दक्षिण एसियाली खेलकुद (साग) मा दुई स्वर्ण जितेका सुभाष तामाङले दुई अन्डर ७० प्रदर्शन गरे । समग्रमा उनी ५ अन्डर १३९ सहित तेस्रोमा छन् ।भुवनले सुरुका नौ होल इभन पार ३६ मा टुंग्याए पनि त्यसपछि उत्कृष्ट प्रदर्शन गर्दै तीन अन्डर ३३ को कार्ड बनाए । शुक्रले सुरुका नौ होलमा दुई अन्डर ३४ खेले पनि त्यसपछि नौ होलमा एक अन्डर ३५ स्कोर गरे । सुभाषले समान एक अन्डर ३५ स्कोर गरे । चार अन्डर ६८ खेलेका सञ्जय लामा (समग्रमा तीन अन्डर १४१) चौथोमा छन् । रामे मगर दुई ओभर ७४ खेलेपछि पाँचौंमा पुगेका छन् । उनी कुल दुई अन्डर १४२ स्कोरमा छन् ।एमेच्योर विजय श्रेष्ठ इनहाउस र प्रो राजेन्द्र श्रेष्ठ प्रधान इभन पार १४४ सहित संयुक्त छैटौंमा छन् । विजयले ७६ स्ट्रोक खेले भने राजेन्द्रले तीन ओभर ७५ को कार्ड बनाए । बलभद्र राई एक अन्डर ७१ स्कोर गर्दै एक स्थानमाथि आठौंमा उक्लिए । उनको कुल स्कोर एक ओभर १४५ भएको छ । रवि खड्का चार अन्डर ६८ खेल्दै कुल दुई ओभर १४६ बनाएर नवौं स्थानमा उक्लिए । एमेच्योर टासी छिरिङ र अजय बिकको पनि उति नै स्कोर छ । टासीले ७५ र अजितले ७१ स्ट्रोक खेले । दोस्रो दिनको खेलपछि १० ओभर १५४ सम्म रहेका २२ प्रो र सात एमेच्योर गल्फर कट बनाउँदै फाइनल चरणम पुगेका छन् । उनीहरूले उपाधि होडमा अन्तिम दुई दिन प्रतिस्पर्धा गर्नेछन् । कुल ७ लाख ३५ हजार रुपैयाँ पुरस्कारको प्रतियोगिता विजेताले १ लाख ३० हजार पाउनेछन् । यसमा फाइनल चरणमा छनोट भएका सबै प्रोले नगद हात पार्नेछन् ।
धादिङको जितमा दुई ह्याट्रिक,"(नेपालगन्ज)  नेपालगन्ज रंगशालामा भइरहेको एन्फा प्रेसिडेन्ट लिग फुटबलमा मंगलबार लुम्बिनी प्रदेश च्याम्पियन बाँकेको धम्बोझी युवा क्लब र वाग्मती प्रदेश लिग च्याम्पियन धादिङ समाजले जित पाएका छन् । एकतर्फी खेलमा धादिङ समाजले कर्णाली प्रदेश लिग च्याम्पियन लेकाली युवा क्लब जुम्लालाई ९१ गोलको फराकिलो अन्तरले पराजित गर्यो । धादिङका दुई खेलाडीले ह्याट्रिकमा आफ्नो नाम लेखाए । अमिर श्रेष्ठले सर्वाधिक ४ गोल गरे । म्यान अफ द म्याच घोषित अमिर (तस्बिरमा) ले खेलको १७, ३६, ६० र ६२ औं मिनेटमा गोल गरेका थिए । शिशिर लेखीले ६४, ७९ र ८२ औं मिनेटमा गोल गरेर ह्याट्रिक पूरा गरेका हुन् । संगम शाहीले ५५ औं मिनेटमा थप एक गोल गरेका थिए । लुम्बिनी प्रदेश च्याम्पियन धम्बोजीले गण्डकी प्रदेशको त्रिवेणी युवा क्लबलाई १० ले हरायो । प्रतिस्पर्धात्मक खेलको ४२ औं मिनेटमा धम्बोजीका पूर्णबहादुर गुरुङले गरेको गोल निर्णायक भएको थियो । पूर्ण म्यान अफ द म्याचसमेत भए ।"
आयोजक काभ्रे च्याम्पियन,"काभ्रे (कास) वाग्मती प्रदेशस्तरीय कराते प्रतियोगितामा आयोजक काभ्रे कराते एकेडेमी च्याम्पियन बनेको छ । नेपाल सितोरियो कराते संघ काभ्रेको संयोजनमा प्रदेशका १३ जिल्लाका २ सय १० प्रतियोगीबीच भएको प्रतिस्पर्धामा ७ स्वर्ण, १ रजत र ३ कांस्यसहित काभ्रे विजेता भयो । दोस्रो भएको काठमाडौंले ४४ स्वर्ण, रजत र २ कांस्य पदक जित्यो । १ स्वर्ण २ रजत र ६ कांस्यसहित भक्तपुर जिल्ला तेस्रो भयो । संयोजक गौतम मानन्धरका अनुसार ७५ केजीमाथि तौलमा काठमाडौंका आशिष थापा, ७५ केजीमा नुवाकोटका दिनेश नेपाली, ६७ केजीमा काठमाडौंका रोशन बलामी, ६० केजीमा काभ्रे कराते एकेडेमीका एलोन श्रेष्ठ, ५५ केजीमा काठमाडौंकै सुविन खत्री, ५० केजीमा काभ्रेकै साज मोक्तान र ४५ केजीमा काभ्रेका मनीष पुलामी मगर विजेता भए । महिलातर्फ ६१ केजीमाथि काभ्रे एकेडेमीकी विनिता श्रेष्ठ, ६१ केजीमा दोलखाकी रोजिता ढुंगेल, ५५ केजीमा काभ्रेकै सुस्मिता वाइबा, ५० केजीमा काठमाडौंका एलिसा तामाङ, ४५ केजीमा काभ्रेकै इशा श्रेष्ठ र ४० केजीमा काभ्रेकै इशा वाइबा विजेता भए । कातामा भक्तपुरका शिरीष श्रेष्ठ र काभ्रे एकेडेमीकी शर्मिला श्रेष्ठ विजेता भए । एलिसा श्रेष्ठ र साजन लामा उत्कृष्ट खेलाडी घोषित भए । इशा श्रेष्ठ उदीयमान खेलाडी चुनिए । विजेतालाई नेपाल सितोरियो कराते संघका अध्यक्ष दावा गुरुङ, उद्योग वाणिज्य महासंघका केन्द्रीय सदस्य सुरजकृष्ण वैद्यलगायतले पुरस्कृत गरे ।"
हेटौंडा टिम च्याम्पियन,"भक्तपुर (कास) अन्तरनगरपालिका बुद्धिचाल प्रतियोगिताको उपाधि हेटौंडा उपमहानगरपालिका टिमले जितेको छ । हेटौंडाले १३ अंक बटुल्दै उपाधिसहित एक लाख ५० हजार रुपैयाँ पुरस्कार जित्यो । अन्तिम चरणमा हेटौंडाले भीमेश्वर नगरपालिकालाई २५१५ अंकले हरायो । भीमेश्वरका सुमित पन्तले वर्तमान नेपाल च्याम्पियन पुरुषोत्तम चौलागाईंलाई हराए । तर हेटौंडाका सूरवीर लामाले भीमेश्वरका आशिष फुयाल र रूपेश जैसवालले सुदीप तामाङलाई हराए भने मनीष हमाल र क्षितिज भण्डारीबीचको खेल बराबरी भयो । समान ११ अंक बटुल्दै म्याच प्वाइन्टका आधारमा ललितपुर महानगरपालिका दोस्रो र काठमाडौं महानगरपालिका तेस्रो स्थानमा रहे । भक्तपुरको जगातिमा भएको स्पर्धामा ललितपुरका सजिन महर्जनले केशव श्रेष्ठ, बद्रीलाल नेपालीले रिजेन्द्र राजभण्डारी, सरोज महर्जनले नवीन तण्डुकार र सुमन राईले राजेन्द्र वज्राचार्यसँग बराबरी खेलेका थिए । ललितपुरले एक लाख र काठमाडौंले ५० हजार रुपैयाँ पुरस्कार पाए । प्रतियोगितामा व्यक्तिगत प्रदर्शनतर्फ एक नम्बर बोर्डमा टोखा नपाका मिलन लामा, बोर्ड २ मा भक्तपुर नपाका निकेन कुसाथा, बोर्ड ३ मा दमकका चन्द्रप्रकाश नेपाल, बोर्ड ४ मा हेटौंडाका रूपेश जैसवाल र बोर्ड ५ मा भक्तपुरकै केशव मानन्धर उत्कृष्ट घोषित भए । उनीहरूले जनही ५ हजार रुपैयाँ प्राप्त गरे ।"
युथ बक्सिङलाई सुष्मा छनोट,काठमाडौं (कास) नक्सालकी सुष्मा तामाङ अप्रिलमा पोल्यान्डमा हुने आइबा युथ वर्ल्ड बक्सिङ च्याम्पियनसिपका लागि ४८ केजी तौल समूहमा छनोट भएकी छन् । उनले प्रतिद्वन्द्वी आरडीएस क्लबकी रमिला श्रेष्ठलाई अंकका आधारमा ३२ ले हराएकी थिइन् । ६० केजी तौलमा बक्समाडौंकी डेचेन शेर्पा फाइनल पुगेकी छन् । उनले झापाकी सुस्मिता राईलाई अंकका आधारमा ५० ले हराइन् । उनले बुधबार हुने फाइनलमा आरडीएसकी सुमिना खड्काविरुद्ध खेल्नेछिन् । सुमिना वाइ पाएर सिधै फाइनल पुगेकी हुन् । आइबा युथ वर्ल्ड बक्सिङ च्याम्पियनसिप पोल्यान्डमा अप्रिल ११ देखि २३ सम्म हुनेछ ।
भक्तपुर५ लाई टिम स्वर्ण,"काठमाडौं (कास) भक्तपुर नगरपालिका५ ले देशव्यापी अन्तरवडा टेबलटेनिस प्रतियोगिताको महिला टिम इभेन्टमा स्वर्ण पदक जितेको छ । मंगलबार फाइनलमा वडा ५ ले भक्तपुर नगरपालिका२ लाई ३२ सेटले पराजित गर्यो । काठमाडौं महानगर२ र ललितपुर महानगर १२ संयुक्त तेस्रो भए । लैनचौरस्थित राष्ट्रिय टेबलटेनिस प्रशिक्षण केन्द्रमा प्रतियोगिताको पुरुष टिम इभेन्टमा ललितपुर महानगर १९ ले आफ्नै ८ वडा टिमलाई ३२, धरान उपमहानगर९ ले ललितपुर७ लाई ३१, धरान१२ ले भक्तपुर५ लाई ३२ र विराटनगर महानगर३ ले ललितपुर१२ लाई ३१ को सेटमा हराउँदै सेमिफाइनल तय गरे ।"
मरामकोटलाई अध्यक्ष कप,"पाल्पा (कास) तिनाउ गाउँपालिकामा भएको अध्यक्ष कप रनिङ सिल्ड भलिबल प्रतियोगिता मरामकोटले उपाधि जितेको छ । तेस्रो संस्करणको सोमबार सम्पन्न फाइनलमा कोलडाडामस्यामको मरामकोटले साबिक विजेता कचललाई २५१९, २०२५, २५२३, २५२० ले हराएको थियो । गाउँपालिकाभित्रका प्रत्येक वडाबाट २२ गरी १२ टिम सहभागी थिए । दोभानलाई हराएर मस्याम तेस्रो भयो । मरामकोटका रेशम विक उत्कृष्ट खेलाडी भए । राजिन रास्कोटी उत्कृष्ट ब्लकर र दीपक रास्कोटी अनुशासित खेलाडी भए । मस्यामका मोहन दर्लामी उत्कृष्ट स्पाइकर भए । कचलका हिमाल हिस्की उत्कृष्ट सेटर भए ।"
महिला क्रिकेटरलाई सम्मान,काठमाडौं (कास) नेपाल लोकतान्त्रिक खेलकुद संघ वाग्मती प्रदेशले महिला क्रिकेट टिम डीएससी काठमाडौंलाई सम्मान गरेको छ । द अरनिको ट्रफी विजयी भई फर्किएको डीएसी महिला टिमलाई ३० हजारसहित सम्मान गरिएको हो । सांसद गगन थापाले डीएससी महिला टोली तथा प्रशिक्षकलाई प्रशंसापत्र प्रदान गरे । प्रदेश संयोजक दीपक गुरुङका अनुसार महिला क्रिकेट खेलाडीको स्तरोन्नति र क्षमता अभिवृद्धि गर्ने उद्देश्यले फागुन पहिलो साता पोखरामा डीएससी र गण्डकी प्रदेशबीच ५० ओभरको तीन एकदिवसीय मैत्रीपूर्ण खेल भएको थियो । सबै खेलमा डीएससी विजयी भएको प्रशिक्षक रविन जोशीले जनाए ।
लम्पेक भलिबल विजेता,"पाल्पा (कास) बगनासकाली गाउँपालिका७ खानीगाउँमा आयोजित क्लबस्तरीय भलिबलमा स्याङ्जाको लम्पेक विजेता भएको छ । नीरञ्जन युवा क्लबले आयोजना गरेको प्रतियोगिताको फाइनलमा लम्पेकले स्याङ्जाकै बारिचौरलाई २५१८, ३०२८ ले हरायो । स्याङ्जाको देउरालीलाई पराजित गर्दै पाल्पाको बौघागुम्बा तेस्रो भयो । विजेताले ३० हजार, दोस्रोले २० हजार र तेस्रो हुनले १० हजार पुरस्कार पाए । उत्कृष्ट खेलाडी लांघाली युवा क्लब स्याङ्जाका योगेन्द्र अस्लामी, बेस्ट ब्लकरमा राइजिङ स्टार युवाका विमल राना, वेस्ट स्पाइकरमा स्याङ्जा लम्पेक युवा क्लबका आयुष गाहा चुनिए ।"
