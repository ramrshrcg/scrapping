शीर्षक,विवरण
२१ औं मन्त्री ?,"कुलचन्द्र न्यौपाने, तुफान न्यौपाने (काठमाडौं), कमल पन्थी (बर्दिया)"
८८ औं दिनमा मन्त्रिपरिषद् विस्तारको तयारी,"चार मन्त्रालय, एक राज्यमन्त्री, प्रदेश १ र वाग्मती प्रदेशको मुख्यमन्त्री लिने सहमति भएको छ, उनले भने । यसअघि एकीकृत समाजवादीलाई कानुन मन्त्रालय दिइएको भए पनि त्यसमा प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहालले आफ्नै सिफारिसका व्यक्तिलाई मन्त्री बनाउन खोजेका थिए । एकीकृत समाजवादीले सरकारमा जाने विषयमै पुनर्विचार गर्नॅपर्ने अवस्था आउने चेतावनी दिएपछि गठबन्धन बैठकले मन्त्रालय बाँडफाँटमा हेरफेर गरेको हो ।एकीकृत समाजवादीले स्वास्थ्य, संस्कृति तथा पर्यटन, श्रम तथा रोजगार र सहरी विकास मन्त्रालय पाएको छ । उक्त पार्टीले विरोध खतिवडा, रामकुमारी झाँक्री, प्रेम आले, भवानी खापुङ र किसान श्रेष्ठलाई मन्त्री बनाउने तयारी गरेको छ । नाम र कसलाई कुन मन्त्रालयको जिम्मा दिने भन्ने विषय शुक्रबार बिहान बस्ने केन्द्रीय सचिवालयको बैठकले टुंग्याउने एकीकृत समाजवादीले जनाएको छ । कांग्रेसले प्रधानमन्त्रीसहित, गृह, रक्षा, परराष्ट्र, सञ्चार तथा सूचना प्रविधि, कानुन न्याय तथा संसदीय मामिला, महिला बालबालिका तथा ज्येष्ठ नागरिक र युवा तथा खेलकुद मन्त्रालय राख्ने भएको छ । माओवादीले अर्थ, ऊर्जा, शिक्षा, विज्ञान तथा प्रविधि, जलस्रोत तथा सिँचाइ, भूमि व्यवस्था, सहकारी तथा गरिबी निवारण मन्त्रालय लिने भएको छ । जनता समाजवादीले भौतिक पूर्वाधार तथा यातायात, संघीय मामिला तथा सामान्य प्रशासन, कृषि तथा पशुपन्छी र वन तथा वातावरण मन्त्रालय पाउने भएको छ । नेताहरूका अनुसार मन्त्रिपरिषद् विस्तार हुनुअघि मन्त्रालय अझै हेरफेर हुन सक्छ ।माओवादी केन्द्रबाट अर्थमा जनार्दन शर्मा र ऊर्जामा पम्फा भुसाल यसअघि नै मन्त्री भइसकेका छन् । बुधबार बसेको स्थायी कमिटी बैठकले देवेन्द्र पौडेल, शशि श्रेष्ठ, महेश्वर गहतराजलाई मन्त्री र बोधमाया यादवलाई राज्यमन्त्रीमा पठाउने निर्णय नै गरिसकेको छ । पौडेलका अनुसार नाम तय भए पनि कुन मन्त्रालयमा कसलाई पठाउने भन्नेबारे बिहीबार साँझसम्म टुंगो लागेको छैन । चार मन्त्रालय पाएको जनता समाजवादीले पनि मन्त्रीको नाम टुंग्याउन सकेको छैन । कार्यकारिणी समितिको बुधबार बसेको बैठकले मन्त्रीको नाम टुंग्याउने जिम्मा संघीय परिषद् अध्यक्ष बाबुराम भट्टराई, अध्यक्ष उपेन्द्र यादव र वरिष्ठ नेता अशोक राईलाई दिएको थियो । शुक्रबार बिहान तीन नेताको बैठक बसेर नाम टुंग्याउने तयारी गरेका छन् । जसपामा राजेन्द्र श्रेष्ठ, महेन्द्र यादव, रेणु यादव, प्रदीप यादव, अमृता अग्रहरी, मृगेन्द्र यादव, मोहम्मद इस्तियाक राई, रामसहाय यादवलगायत नेता मन्त्रीका आकांक्षी छन् । जसपाले उपसभामुखमा पनि दाबी गरेको गठबन्धनका एक नेताले बताए ।"
"३ दिनसम्म आएन रिपोर्ट, पखालाका बिरामी थपिँदै","शिवराज अस्पतालका मेडिकल सुपरिन्टेन्डेन्ट डा मुकेश चौधरीले बिरामी बढ्ने क्रम नरोकिएको बताए । तीन वडाका गाउँगाउँमा बिरामी भएर कतिपय घरमै बसेका छन्, उनले भने, गाह्रो भएपछि मात्र अस्पताल आइरहेका छन् । अन्तिम अवस्थामा आउनेलाई अस्पतालमा सबै सुविधा नभएकाले रेफर गर्ने गरिएको उनले बताए । गाउँका निजी क्लिनिकमा उपचार गराउने पनि उत्तिकै संख्यामा छन् । सचिव देवकोटाले बिहीबारसम्म अस्पतालमा उपचार गराउन आउने बिरामीको संख्या ४ सय ७० पुगेको बताए । बिहीबारसम्म ३ सय १४ जना निको भएर डिस्चार्ज भएका छन् । अहिले अस्पतालमा ८७ जनाको उपचार भइरहेको देवकोटाले बताए । बढी सिकिस्त ३५ जनालाई बुधबार र ३४ जनालाई बिहीबार उपचारका लागि बुटवल, भैरहवा र तौलिहवा पठाइएको छ । १५ शय्याको अस्पतालमा ६ गुणा बढी बिरामी हुँदा धेरैलाई बाहिरै चौरमा राखेर उपचार गराइएको छ । एउटा बेडमा तीन जनासम्मको उपचार भइरहेको छ ।अस्पतालमा ठाउँ अभाव भएपछि निजी क्लिनिकमा पनि बिरामीको भीड छ । बहादुरगन्जका झन्डै १० वटा निजी क्लिनिकमा १ सय जनाभन्दा बढीको उपचार भइरहेको स्थानीय अशोक पाण्डेले बताए । गाउँगाउँमा अझ पनि बिरामी थपिइरहेका छन् । त्यसैले टोली बनाएर गाउँगाउँमै गएर उपचार गर्ने अभियान चलाउनुपर्छ, उनले भने, नभए फेरि बिरामी अचानक बढेर महामारीको अवस्था आउन सक्छ । अस्पतालमा अहिले प्रदेश र जिल्लाबाट सात जना डाक्टर आएर उपचारमा खटिएका छन् । त्यस्तै कृष्णनगर र शिवराज नगरपालिका, जिल्ला अस्पतालबाट पनि स्वास्थ्यकर्मीको टोली खटिएको छ । प्रकोपबाट मंगलबार बिहान दुई जनाको मृत्यु भएको थियो । सुरुमा कृष्णनगर नगरपालिका७, ८ र ९ का बहादुरगन्ज, सुखरामपुर, देवानगढिया, जमुनी, दयानगर, विजयनगर, जुमिला र डबरागाउँका बासिन्दा बिरामी परेका थिए । पछि संक्रमण अन्य वडामा फैलिएको थियो । कपिलवस्तुमा फैलिएको प्रकोप हैजा भएको आशंका बढेपछि रूपन्देहीमा पनि उच्च सतर्कता अपनाइएको छ । कपिलवस्तुका गम्भीर बिरामी बुटवलका विभिन्न अस्पतालमा उपचारका लागि ल्याइएको छ । त्यसबाट पनि हैजाका जीवाणु फैलिन सक्ने भएकाले सतर्कता सुरु गरिएको जनस्वास्थ्य कार्यालयका प्रमुख डा राजेन्द्र गिरीले बताए । त्यहाँ फैलिएको प्रकोपले हामी पनि जोखिममै छौं, उनले भने, कपिलवस्तुका बिरामीमा कलेराको लक्षण देखिएपछि सतर्कता अपनाउनु जरुरी हुन्छ ।"
दसैंको मुखमा काम खोज्न भारत,"फेरि गहुँ छरेर उनीहरू हिउँदमा भारततिरै लाग्थे । नयाँ वर्षका लागि चैतमा घर फर्किन्थे । त्यही बेला गहुँबाली भित्र्याउने काम हुन्थ्यो । अहिले कोही भर्खर भारत पसेका छन् भने कोही फर्कंदै छन् । रोपाइँ सकेर भारत पसेकाहरू दसैंका लागि घर फर्किंदै छन् । घर बसेर खर्च चलाउनै नसकिने भइयो, दसैंभन्दा पनि काम खोज्नुपर्ने अवस्था छ, कञ्चनपुरको भीमदत्त नगरपालिका८ तिलाचौरका लक्षीराम भुलले भने, कोरोनाले दुई वर्षदेखि घरमै बसेको थिएँ, केले दसैं मनाउनु ? कोरोना संक्रमण बढ्न थालेपछि उनी २०७६ फागुनमा घर फर्किएका थिए । उनी दिल्लीमा होटलमा काम गर्थे । उनलाई पनि दुई दिनअघि मात्रै होटलबाट काममा फर्किन फोन आएको थियो । नजिकिँदो दसैं छाडेर घटस्थापनाकै दिन उनी पनि भारततर्फ लागेका हुन् । उनको घरमा आमाबुबा, भाइबहिनी, छोराछोरी र श्रीमतीसहित ११ जना छन् । खेतीपातीका नाममा ५ का जमिनमात्रै छ । त्यसले वर्षभरि खान पुग्दैन । घर खर्चदेखि भाइबहिनी र छोराछोरीको पढाइ खर्च सबै उनकै भरमा चलेको छ । लामो समयसम्म घरमै बस्दा निकै समस्या भएको उनले बताए । आमाले दसैंको टीका लगाएर जानू भन्दै थिइन्, उनले भने, अहिले नगए काम पाइँदैन कि भनेर आमाको कुरा काटेर हिँडेँ, घरबाट निस्किँदा सबैको अनुहार उदास थियो । बिहीबार गड्डाचौकी नाकाबाट १ हजार ४ सय ७१ जना घर फर्किए भने ३ सय २३ जना कामको खोजीमा भारततर्फ पसे । जिल्ला प्रशासन कार्यालयका अनुसार बुधबार गड्डाचौकी नाकाबाट ३ सय २३ जना भारत पसेका थिए । यसैगरी गौरीफन्टा नाकाबाट २ सय ८५ जना भारत पसेका छन् । विगतका वर्षमा यतिबेला कामको खोजीमा जानेको संख्या न्यून हुन्थ्यो । तर यसपटक दसैं सुरु भइसक्दासमेत दिनमा तीनचार सय जना भारत पसिरहेका छन् । दसैं मनाउनसमेत खर्च छैन, घर बसेर के गर्नॅ, भीमदत्त८ तिलाचौरका रमेश भुलले भने, त्योभन्दा त काममै जानु ठीक । सुदूरपश्चिम प्रदेश सरकारले गड्डाचौकीमा स्थापना गरेको हेल्प डेस्कका कर्मचारी दानसिंह बोहराका अनुसार साउनभदौमा दिनमा तीनचार सय नेपाली भारत जाने गर्थे, जुन क्रम दसैंको मुखमा पनि रोकिएको छैन ।"
शक्तिपीठमा सामूहिक जमरा,"(हेटौंडा)  दसैंको पहिलो दिन बिहीबार प्रदेशका विभिन्न जिल्लास्थित शक्तिपीठ र कालिका मन्दिरमा सामूहिक जमरा राखिएको छ । मकवानपुरको थाहा२ पालुङस्थित कोतघरमा पण्डितद्वय उत्तम ढकाल र कृष्णप्रसाद ढकालले धार्मिक परम्पराअनुसार जमरा राखे । नेवार बस्तीको माझमा रहेको यो कोतघरमा जमरा राख्ने बेलामा बोकाको बलि दिने चलन छ, स्थानीय शम्भु नापितले भने, अन्यत्रभन्दा यहाँ जमरा राख्ने तरिका नै फरक छ ।उनका अनुसार नेवारको यो कोतघरमा ब्राह्मणले जमरा राख्ने र नियमित पूजाआजा गर्छन् । मगरले बोका काटमार, भुजेलले लिपपोत र सरसफाइ गर्छन् भने क्षेत्री र नेवार समुदायले कोतघरको संरक्षण गर्छन् । घटनास्थापनाका दिन बलि दिएको बोकाको आन्द्राभूँडी भुजेलले लैजाने गर्छन् । ह्याकुला नापितको भागमा पर्छ । फिला मगर, क्षेत्री, बाहुन र नेवार समुदायले लैजाने गर्छन् । बोकाको टाउको भने जमराघरमा ९ दिनसम्म राखिन्छ, उनले भने ।फूलपाती साबिकको आग्रा गाविसका अर्यालहरूले बोकेर ल्याउने र भित्र्याउने गर्छन् । आग्राबाट पालुङमा ल्याई पुर्याएपछि बाजागाजासहित फूलपाती भित्र्याउने परम्परा रहेको उनको भनाइ छ । उक्त परम्परालाई निरन्तरता दिन थाहा नगरपालिकाले एक लाख रुपैयाँ उपलब्ध गराएको छ । यो कोतघरमा राखिएको जमरा पालुङका सबै समुदायले टीकाको दिन घरघरमा लैजाने गर्छन् । थाहा३ घर्तीखोलाका विष्ट र कार्की समुदायले पनि आआफ्नो गुठीघरमा जमरा राखेका छन् । विगत ६ वर्षदेखि उनीहरूले सामूहिक रूपमा गुठीघरमा जमरा राख्दै आएका छन् ।सिन्धुलीका शक्तिपीठका दसैंघरमा पनि सामूहिक जमरा राखिएको छ । कमलामाई४ को रक्तमाला मन्दिर र वडा५ को कालीमाई मन्दिरमा सामूहिक जमरा राखिएको छ । २५ वर्षदेखिको परम्परालाई निरन्तरता दिँदै रक्तमाला मन्दिरमा जिल्ला प्रशासन कार्यालयसहित १ सय १६ घरले सामूहिक जमरा राखेको वडाध्यक्ष महेन्द्रप्रसाद ढकालले बताए । उनका अनुसार फूलपातीको दिन सशस्त्र प्रहरी बलको उपस्थितिमा विशेष बढाइ र सांस्कृतिक कार्यक्रम हुनेछ । कालीमाई मन्दिरमा पनि ५ सय टपरीमा जमरा राखिएको छ । वडाध्यक्ष पूर्णबहादुर खड्काका अनुसार टीकाको दिन स्थानीयले प्रतिटपरी सय रुपयाँमा खरिद गरी प्रसादका रूपमा जमरा लगेर लगाउने चलन छ ।नुवाकोटको बेलकोटगढी१० बेलकोटगढीस्थित निरञ्जनादेवीथानमा विभिन्न समुदायका गरी १ सय ६३ घरधुरीले सामूहिक जमरा राखेका छन् । गत वर्ष यो संख्या १ सय २६ थियो । जमरा राख्नेमा ब्राह्मण, क्षेत्री, मगर, नेवार, विश्वकर्मा, नेपाली, मिजारलगायतका जातजाति छन् । यसैमध्येमा पर्छन् भीमबहादुर नेपाली । उनी नवरात्रभर यो थानमा नगरा बजाउँछन् । यहाँ भेदभाव छैन, नेपालीले भने, सबै मिलेर जमरा राखियो ।अन्यत्र दलित र गैरदलितबीच छोइछिटो गर्ने चलन अहिले पनि छ । तर यहाँ भेदभाव नगरी सामूहिक रूपमै जमरा राखिएको छ, पुजारी विपिन पौडेलले भने । मगरहरूले निरञ्जना भगवतीलाई आफ्नो कुलदेवीको रूपमा पुज्छन् ।"
सार्वजनिक सवारीको भाडा बढ्यो,"(मकवानपुर)  वाग्मती प्रदेश सरकारले प्रदेशभित्र चल्ने सार्वजनिक यातायातको भाडादर कात्तिक १ देखि लागू हुने गरी समायोजन गरेको छ । विभिन्न माग राख्दै यातायात व्यवसायीले प्रदेशको भौतिक पूर्वाधार विकास मन्त्रालयअगाडि धर्ना दिएसँगै प्रदेश सरकारले नयाँ भाडादर कायम गरेको हो ।प्रदेशका भौतिक पूर्वाधार विकासमन्त्री केशव पाण्डेले सरकारले प्रदेशभित्र चल्ने सार्वजनिक यातायातको भाडादर समायोजन गरी व्यवसायीको मागको सम्बोधन गरेको जानकारी दिए । मन्त्री पाण्डेका अनुसार काठमाडौं उपत्यकाभित्र चल्ने सवारीसाधनको भाडा किलोमिटरको आधारमा र उपत्यकाबाहिरका १० जिल्लामा (स्थानीय रुट र अन्तरजिल्ला चल्ने सवारी साधनमा) साबिकको भन्दा २३ प्रतिशतले वृद्धि गरिएको छ । उपत्यकामा पहिले ८ प्रकारमा वर्गीकरण गरेर भाडा समायोजन गर्ने गरिएको थियो । यसपटक ५ प्रकारमा विभाजन गरी भाडा तय गरेका छौं, उनले भने ।अब उपत्यकाभित्र सार्वजनिक सवारी साधन चढ्नेबित्तिकै १८ रुपैयाँ भाडा तिर्नुपर्ने भएको छ । उपत्यकाका ३ जिल्लामा ५ किलोमिटरसम्मको दूरीमा यात्रा गर्दा १८ रुपैयाँ र १० किमिसम्मको २३ रुपैयाँ, १५ किमिसम्मको २७ रुपैयाँ, २० किमिसम्मको ३० रुपैयाँ र २० किमिभन्दा माथिको हकमा ३५ रुपैयाँ भाडा लाग्नेछ, उनले भने, हामीले मन्त्रालयका कर्मचारी, विज्ञ तथा व्यवसायीसहितको टोलीले अध्ययन गरेर नयाँ भाडादर कायम गरेका हौं । हचुवाको भरमा होइन, मन्त्री पाण्डेले भने । यातायात व्यवसायीका अन्य माग भने सम्बोधन भएको छैन । हामी व्यवसायीको अन्य मागको विषयमा पनि गम्भीर छौं । बिस्तारै सबै मागहरू सम्बोधन गर्दै सरकार अगाडि बढ्नेछ, मन्त्री पाण्डेले भने । प्रदेश सरकारले भाडा समायोजन गरेका कारण आफूहरूले आन्दोलन स्थगित गरेको सार्वजनिक यातायात केन्द्रीय महासंघका वरिष्ठ उपाध्यक्ष भरत तिमल्सिनाले जानकारी दिए । यातायात व्यवसायीहरूको अन्य माग क्रमशः सम्बोधन गर्ने आश्वासन सरकारबाट प्राप्त भएको छ । हामीले तत्कालका लागि आन्दोलन स्थगित गरेका छौं, तिमल्सिनाले भने ।देश संघीयतामा गएसँगै यातायात क्षेत्रको नियमन गर्ने जिम्मेवारी प्रदेश सरकारलाई तोकिएको छ । महासंघले यातायातको भाडा समायोजन, २० वर्ष पुराना गाडीको सम्बन्धमा रहेको नियमबारे पुनरवलोकन, मौद्रिक नीतिमा यातायातका समस्या समावेश, यातायातका वर्तमान नियमावली संशोधन, सडक ऐन तत्काल लागू गर्नुपर्नेलगायत ११ बुँदे माग राखेर देशभर आन्दोलनको कार्यक्रम अगाडि बढाएको थियो ।"
गठबन्धनलाई मुख्यमन्त्री छान्नै सकस,"मकवानपुर (कास) वाग्मती प्रदेश सरकार फेर्ने विषयमा विपक्षी गठबन्धनमा अझै सहमति जुट्न सकेको छैन । अल्पमतमा परेको मुख्यमन्त्री अष्टलक्ष्मी शाक्य नेतृत्वको सरकारले प्रदेशसभाबाट असोज २४ मा विश्वासको मत लिने घोषणा गरे पनि विपक्षी दलभित्र नयाँ सरकारको नेतृत्व कसले गर्ने भन्ने सहमति जुट्न नसकेको हो । विपक्षी गठबन्धनमा रहेका माओवादी केन्द्र, कांग्रेस र नेकपा (एकीकृत समाजवादी) नयाँ सरकार गठनबारे आआफ्नै अडानमा छन् ।कांग्रेस र एकीकृत समाजवादीले सरकारको नेतृत्वको दाबी गरिरहेका छन् भने माओवादी प्याकेजमै सहमति गरेर अगाडि बढ्नुपर्ने तर्क गरिरहेको छ । भावी मुख्यमन्त्रीको दौडमा कांग्रेस संसदीय दलका नेता इन्द्रबहादुर बानियाँ र एकीकृत समाजवादीका नेता राजेन्द्र पाण्डे छन् । माओवादीले यसअघि नै मुख्यमन्त्रीमा आफ्नो दाबी नरहेको बताए पनि अहिले प्याकेजमै सहमति गर्नुपर्ने जनाएको छ ।प्रधानमन्त्री शेरबहादुर देउवानिकट बानियाँ आफूलाई मुख्यमन्त्री बनाउन आग्रह गर्दै लामो समयदेखि काठमाडौंमै दौडधुपमै छन् । कांग्रेसको महाधिवेशन जारी रहेकै अवस्थामा सरकारको नेतृत्व गर्न पाए देउवालाई पुनः सभापतिमा जिताउन सकिने भन्दै बानियाँले मुख्यमन्त्रीको दाबी गरिरहेका छन् । एमालेबाट विभाजन भएर एकीकृत समाजवादी गठन भएका कारण एकल बहुमत रहेको शाक्य नेतृत्वको सरकार ढल्ने अवस्थामा पुगेको भन्दै अबको मुख्यमन्त्री बन्नुपर्ने पाण्डेको दाबी छ । माओवादीको ध्यान भने शक्तिशाली मन्त्रालयतर्फ छ ।नयाँ सरकार गठनको विषयमा विपक्षी गठबन्धनको औपचारिक रूपमै २ पटकसम्म बैठक बसे पनि निष्कर्ष निस्किएको थिएन । प्रदेशस्तरमा सहमति नभएपछि गठबन्धनमा रहेका शीर्ष नेताबाटै मुख्यमन्त्रीको नाम टुंगिने निष्कर्षमा प्रदेशका नेताहरू पुगेका छन् । बानियाँ र पाण्डे हाल काठमाडौं केन्द्रित भई केन्द्रीय नेताहरूसँग आफ्नो पक्षमा लबिइङ गरिदिन आग्रह गरिरहेका छन् ।एकीकृत समाजवादी वाग्मती प्रदेश संसदीय दलका उपनेता कृष्ण खनालले प्रदेश सरकारको नेतृत्व पाण्डेले गर्ने शीर्ष नेताहरूबीच सहमति नै भइसकेको दाबी गरे । प्रदेश सरकारको नेतृत्वको विषयमा केही समस्या छैन, उनले भने । शाक्यले विश्वासको मत नपाएपछि गठबन्धनबाट बहुमत पुर्याएर आफूहरू प्रदेश प्रमुखकोमा जाने र नयाँ सरकार गठन गर्ने तयारी भइरहेको उनले बताए ।कांग्रेस संसदीय दलका नेता बानियाँ भने मुख्यमन्त्रीबारे टुंगो नलागेको बताउँछन् । गठबन्धनमा रहेका दलहरूले मुख्यमन्त्रीमा दाबी गर्न पाउनुहुन्छ । तर हालसम्म सहमति भएको छैन । अबको केही दिनमै मुख्यमन्त्रीको विषय टुंगिनेछ, उनले भने । आफूले व्यक्तिगत रूपमा नभएर पार्टीगत रूपमा सरकारको नेतृत्वमा दाबी गरेको भन्दै उनले गठबन्धनका शीर्ष नेताहरूको निर्णयअनुसार अगाडि बढ्ने बताए । माओवादी संसदीय दलका नेता शालिकराम जम्मकट्टेलले पनि हालसम्म मुख्यमन्त्रीको नाम टुंगो नलागेको बताए । जम्मकट्टेलले बिहीबारबाट केन्द्रमा शीर्ष नेताहरूबीच मुख्यमन्त्रीको विषयमा छलफल सुरु भएको भन्दै चाँडै नै यस विषयको किनारा लाग्ने जनाए ।"
सशस्त्रएसएसबीबीच १२ बुँदे समझदारी,"(नयाँदिल्ली)  सशस्त्र प्रहरी बल र भारतको सशस्त्र सीमा बल (एसएसबी) बीच सीमा क्षेत्रमा हुने अपराध नियन्त्रणमा सहकार्य बढाउने सहमति भएको छ । दिल्लीमा तीन दिनदेखि जारी सुरक्षा बैठकमा दुवै पक्ष मिलेर काम गर्न सहमत भएका हुन् । हरेक तहका कमान्डरले समकक्षीसँग सीमा अपराध नियन्त्रण र आममानिसलाई सहजता प्रदान गर्ने सम्बन्धमा नियमित छलफल गर्ने विषयमा पनि दुवै सुरक्षा बलका प्रमुखले जोड दिएका थिए ।बैठकको समापनमा दुवै उच्च अधिकारीहरूले १२ बुँदे समझदारीमा हस्ताक्षर गरेका छन् । सीमा क्षेत्रमा देखिने सुरक्षा चुनौतीको सामना मिलेर गर्ने दुवै पक्षबीच समझदारी बनेको छ । आपराधिक गतिविधि र त्यस्ता क्रियाकलापको सूचना समयमै एकले अर्को पक्षलाई प्रदान गर्ने, आमनागरिकलाई सहुलियत प्रदान गर्न बढी मानिसको ओहोरदोहोर हुने सीमा क्षेत्रमा दुवै पक्षले हेल्पिङ डेस्क स्थापना गर्ने, अवैध मानव ओसारपसारलाई कडाइका साथ नियन्त्रण गर्नेलगायतका विषय सम्झौतामा समेटिएको छ । त्यस्तै, खुला सीमाको फाइदा उठाएर तेस्रो मुलुकका नागरिक अवैध तरिकाले एकअर्को मुलुक आउजाउ गर्ने भएकाले त्यसलाई कडाइका साथ नियन्त्रण गर्ने, त्यस कार्यमा संलग्न दलाललाई कानुनी कारबाहीको दायरामा ल्याउने विषय पनि समझदारी बनेको छ । भारतीय पक्षले आतंक फैलाउने व्यक्तिहरू नेपालको बाटो हुँदै भारत प्रवेश गर्न सक्नेतर्फ ध्यानाकर्षण गराउँदै त्यसमा विशेष सहयोगको अपेक्षा राखेको छ । त्यस्तै नेपालले पनि विभिन्न तेस्रो मुलुकका व्यक्ति भारत हुँदै नेपाल पसेर शरणार्थी वा अवैध रूपमा बस्ने भएकाले त्यसमा एसएसबी चनाखो भइदिनुपर्ने आग्रह गरेको थियो । नक्कली नोट, लागूऔषध, तस्करीलगायत अपराध नियन्त्रण गर्न दुवै पक्षबीच सहकार्यलाई बढाउने समझदारी भएको छ । सशस्त्र प्रहरी महानिरीक्षक शैलेन्द्र खनाल नेतृत्वमा दिल्ली आएको टोली बिहीबारै नेपाल फर्किएको छ । फिल्डमा खटिने टोलीदेखि माथिल्ला अधिकारीहरूबीच नियमित समन्वय राख्ने पनि सहमति उनले बताए । एसएसबीको आयोजनामा दुई देशका सुरक्षा बलका प्रमुख अधिकारीबीच पाँचौं इन्डिया नेपाल कोओर्डिनेस बैठक दिल्लीमा भएको हो । नेपालका तर्फबाट सशस्त्र प्रहरी महानिरीक्षक खनाल र भारतका तर्फबाट एसएसबीका प्रमुख महानिर्देशक कुमार राजेश चन्द्रले बैठकको नेतृत्व गरेका थिए । सशस्त्र प्रहरी र एसएसबीबीच बर्सेनि नियमित रूपमा यस्तो बैठक हुँदै आएको छ । आलोपालो दुई देशमा हुँदै आएको यो बैठक गतवर्ष कोभिडका कारण रोकिएको थियो । आगामी बैठक नेपालमा हुनेछ ।"
झाडापखालाको चिन्ता,"कपिलवस्तुको कृष्णनगर नगरपालिकाका तीन वडाका ६ गाउँमा सोमबारदेखि फैलिएको झाडापखालाका बिरामी अझै थपिइरहनु चिन्ताको विषय हो । अहिलेसम्म दुई जनाको ज्यान गैसकेको छ भने बहादुरगन्जस्थित शिवराज अस्पतालमा मात्रै साढे ३ सयभन्दा बढी बिरामी उपचारका लागि पुगेका छन् । बेड अभावका कारण रूखको फेद र खुला ठाउँमै बिरामीको उपचार भइरहेको दृश्य कारुणिक लाग्छ । बिरामीहरूले घरबाटै खाटसम्म बोकेर जानुपरेको छ । वडा नं ७, ८ र ९ का प्रभावित गाउँका धेरैजसो बिरामी परेको बताइएको छ । त्यसैले समस्याले थप भयावह रूप नलिँदै स्थानीय तहका अतिरिक्त प्रदेश र संघीय सरकारले पनि यसमा ध्यान पुर्याउनुपर्छ । बिरामीहरूको उपचारको उचित प्रबन्ध मिलाएर प्रकोप फैलिनुको कारण पत्ता लगाई यसलाई पूर्ण नियन्त्रणमा लिइनुपर्छ । ३५ बेडको शिवराज अस्पतालमा मात्रै डेढ सय जनाभन्दा बढी उपचाररत छन्, सय जनाभन्दा बढी उपचारपछि घर फर्किएका छन् । केहीलाई जिल्ला अस्पताल र प्रादेशिक अस्पताल पठाइएको छ । बेड अभावले प्रतीक्षालय, आँप र पीपलका रूखमुनिदेखि खुला आकाशमुनिसम्म बिरामीको उपचार चलिरहेको छ । सलाइन झुन्ड्याउने स्ट्यान्डका रूपमा बाँसका लौराको प्रयोग गरिएको छ । क्षमताभन्दा बीसौं गुणा बढी बिरामी एक्कासि आएपछि अस्पताल अस्तव्यस्त बनेको छ । अस्पतालमा जनशक्ति अभाव भएपछि कृष्णनगर नगरपालिका, कपिलवस्तु जिल्ला अस्पताल र प्रदेश मन्त्रालयले जनशक्ति पठाएका छन् । स्थानीय निजी क्लिनिकमा पनि उपचार गराउनेको चाप उत्तिकै छ । सामान्य बिरामीहरूले घरमै उपचार गराइरहेका छन् । थलिएर अस्पताल पुग्दा पनि बेड नपाउने समस्या भएकाले प्रदेश सरकार नै सक्रिय भएर जिल्ला वा आसपासका अस्पतालमा पुर्याएर बिरामीको यथोचित उपचारको व्यवस्था मिलाउनुपर्छ । बिरामीको उपचार गर्दागर्दै स्वास्थ्यकर्मीसमेत प्रभावित हुन थालेकाले यो पक्षमा पनि ध्यान पुर्याउनुपर्छ । उपचाररत चिकित्सक र स्वास्थ्यकर्मीहरूलाई पालो दिनेलगायतका जनशक्तिको पनि व्यवस्थापन गरिनुपर्छ । त्यहीअनुरूप औषधिको जोहो पनि गर्नुपर्छ । अवस्था नियन्त्रणमा रहे पनि संवेदनशील नै रहेको उपचारमा संलग्न चिकित्सकले बताएका छन् । तसर्थ, यसको कारण पहिल्याएर अरू बिरामी नथपिने स्थिति सृजना गर्नुपर्छ । दूषित पानीका कारण प्रकोप फैलिएको आशंका छ । खानेपानी संस्थान बहादुरगन्जले पाइपलाइन विस्तार गरेको ठाउँमा बढी बिरामी देखिएकाले यस्तो आकलन गरिएको हो । एकै घरका १० जनासम्म बिरामी परेका छन् । बिरामीहरू धेरैजसो ५ देखि ११ वर्षसम्मका बालबालिका र वृद्धवृद्धा छन् । उनीहरूले बिरामी हुने केही चीज नखाएको जनाएका छन् । बिरामीहरूमा पखाला लाग्ने, पेट दुख्ने, उल्टी हुने र कमजोरी हुने लक्षण देखिएका छन् । झाडापखाला आफैंमा रोगभन्दा पनि लक्षण भएकाले यसको कारण शीघ्र पत्ता लगाउनुपर्छ, यसप्रति सम्बन्धित सबै गम्भीर हुनुपर्छ । संक्रमण अरू गाउँमा पनि फैलिएकाले चाँडोभन्दा चाँडो पूर्ण नियन्त्रणको पहल गर्नु अपरिहार्य छ । स्थानीय सरकारले झाडापखाला प्रभावित क्षेत्रमा झाडापखाला लाग्न नदिने र लागिहालेमा अपनाउनुपर्ने उपायका बारेमा सचेतना पनि अविलम्ब फैलाउन पनि उत्तिकै जोड दिनुपर्छ । व्यक्तिगत सरसफाइमा ध्यान दिन लगाउनुपर्छ । साबुनपानीले राम्ररी हात धुन, पानी उमालेर मात्र पिउन अनुरोध गर्नुपर्छ । यस्तै, झिँगा भन्केको, बासी, सडेगलेको र काँचै खानेकुरा नखान, सागपात र सलाद राम्ररी पखालेर मात्र खान अनि शौचालयमा मात्र शौच गर्न लगाउनुपर्छ । झाडापखाला लागिहालेमा पुनर्जलीय झोल बनाएर खाने विधि सिकाउनुपर्छ । दाल, तरकारी र गेडागुडीको झोल प्रशस्त पिउन अनुरोध गर्नुपर्छ । पुनर्जलीय झोलले पखाला नथामिए तुरुन्त अस्पताल जान भन्नुपर्छ । वर्षैपिच्छेजसो वर्षायाममा मुलुकका कुनै न कुनै भागलाई झाडापखालाको प्रकोपले सताउने गरेको छ । यसका धेरै कारण हुन सक्छन् । मूलतः फोहोर पानी, अस्वस्थ खानेकुरा र सरसफाइको कमीले गर्दा सूक्ष्म जीवाणुमार्फत झाडापखाला लाग्ने भएकाले यस्ता प्रकोपहरूबाट नीतिनिर्माताहरूले पाठ सिक्नुपर्छ । किन दोहोरिरहेको छ यस्तो समस्या, चिन्तन गर्नुपर्छ । सरकार र कतिपय संघसंस्थाले वर्षौंदेखि फैलाउँदै आएको साबुनपानीले राम्ररी हात धुने र पानी उमालेर मात्र पिउने जस्ता सरसफाइ र स्वास्थ्य सचेतनासम्बन्धी सन्देशहरूले के सबैतिर प्रभावकारी ढंगले काम गर्न सकेका छैनन् ? या शौचालय र खानेपानीजस्ता पूर्वाधारहरूको कमीले गर्दा जान्दाजान्दै पनि कतिपयले स्वस्थ जीवनशैली अपनाउन सकेका छैनन् ? या उनीहरूले व्यक्तिगत सरसफाइको महत्त्वबोध गर्नै सकेका छैनन् ? यी प्रश्नहरूको उचित उत्तर खोजेर सरकारले यस्ता प्रकोप दोहोरिनबाट रोक्नुपर्छ । नागरिकलाई झाडापखाला रोकथाम गर्ने र बच्ने उपाय सिकाउनुका अतिरिक्त सरकारले यसका निम्ति आवश्यक पूर्वाधारहरूको व्यवस्थापन गर्न पनि नेतृत्व लिनुपर्छ । हाललाई भने कपिलवस्तुमा फैलिएको झाडापखालाका बिरामीको उपचार गर्ने र प्रकोप फैलिनबाट रोक्ने यथोचित प्रबन्ध मिलाउन अत्यावश्यक छ ।"
स्वास्थ्य मापदण्डसहित दसैं,"अघिल्लो दसैं कोभिड महामारीका कारण खुम्चिएर मनाउनुपर्यो । बजारमा चहलपहल कम थियो, धेरैले त टीका पनि लगाएनन् । त्यस्तो कठिन समय पार गर्दै, हामी फेरि दसैंको मुखमा आइपुगेका छौं । दसैं मात्र होइन, तिहार, छठ, लोसारलगायतका पर्व संघारमै छ । तर, अघिल्लो सालको तुलनामा संक्रमण दर कम भए पनि खतरा घटेको छैन । जुनै बेला पनि संक्रमित हुन सकिन्छ । कोरोनाविरुद्धको खोप सबैले लगाइसकेका छैनन् । महामारीबाट आमनागरिकलाई कसरी जोगाउने भन्नेबारे सरकारले सोच्दैन, नागरिक आफैं सतर्क हुनुपर्छ । संक्रमित भएर अस्पताल जानुपरे क्षति आफ्नै हुने हो । सरकारी भीआईपीहरू संक्रमित भइहाले पनि महँगो अस्पतालमा जान सक्छन्, अक्सिजन तथा भ्यान्टिलेटरको पैसा सहजै तिर्न सक्छन् । मारमा पर्ने त आमनागरिक नै हुन्, जसले न बेडको पैसा तिर्न सक्छन्, न त अक्सिजनभेन्टिलेटरको नै । त्यसैले आमनागरिक कोरोना महामारीसँग सावधान हुनुपर्छ । काम नपरी भीडभाडमा जानु हुन्न । सरकारले पनि कोरोना महामारीलाई यसबखत प्राथमिकता दिनुपर्छ । नागरिकले पनि दसैं त मनाउनुपर्छ तर स्वास्थ्य मापदण्डको पूरापूर पालना गर्नुपर्छ । यदि अहिले यस्तो विषयमा ध्यान दिइएन भने तिहारमा पुनः संक्रमण तीव्र नहोला भन्न सकिन्न । आफ्नो सुरक्षालाई प्राथमिकतामा राखेर पर्व मनाउनुपर्छ । रामकृष्ण बराल, जोरपाटी५, काठमाडौं"
देउवा भर्सेस ओली,"प्रधानमन्त्री शेरबहादुर देउवा र निर्वतमान प्रधानमन्त्री केपी शर्मा ओलीबीच के फरक छ, यी दुईको सोच, शैली र कौशलमा समानता छ कि भिन्नता भन्नेमा धेरै मानिस रनभुल्लमा छन् । धेरैको हल्का टिप्पणी हुने गरेको छ, जुन जोगी आए पनि कानै चिरेको तथापि सही र गलत छुट्ट्याउनु हरेक नागरिकको दायित्व हो । सबै पात्र खराब र सबै राम्रा हुन भन्ने हुँदैन । राज्य सञ्चालनमा खराबहरूमध्ये पनि कम खराब रोज्न सके मात्र पनि राष्ट्रको धेरै क्षति कम हुन्छ । देउवा र ओलीको तुलना गर्दा, देउवा कम बोल्ने र काम पनि सुस्त तरिकाले नै गर्ने पात्र हुन् । अन्यथा एउटा मन्त्रिमण्डल विस्तारमा तीन महिना लाग्दैन थियो । तर, ओली बोल्ने पनि धेरै र हावादारी सपना पनि धेरै देखाउने पात्र हुन् । देउवा प्रेससँग टाढा बस्न रुचाउँछन् भने ओली सधैं प्रेसमा छाउन पाए हुन्थ्यो भन्ने आकांक्षा राख्छन् । यदि देउवाको ठाउँमा ओली प्रधानमन्त्री भएको भए यो तीन महिनामा तीन पटक पत्रकार सम्मेलन र छ पटक ठूलठूला सभासम्मेलन गरिसक्थे होलान् । देउवा अन्तर्मुखी स्वभावका हुन् भने ओली मनमा जे लाग्यो त्यो बोल्दै हिँड्ने । देउवा परिस्थितिअनुसार हिँड्ने, पहिल्यै कुनै योजना नबुन्ने तर ओली परिस्थितिलाई आफूअनुकूल बनाउन खोज्ने, बोल्ने एउटा गर्ने अर्को किसिमका मानिस हुन् । देउवा र ओलीमा रिसराग समान रूपमा रहे पनि ओलीले जस्तो पूर्वाग्रह देउवाले राख्दैनन् । आफ्नो प्रतिस्पर्धी भए पनि देउवा रामचन्द्र पौडेल, प्रकाशमान सिंह, शशांक कोइरालाहरूलाई बोलाएर सल्लाह लिने, उनीहरूको कुरा पनि सुन्ने, मान्ने तर ओली कसैको कुरा नसुन्ने र प्रतिस्पर्धी नेताहरूलाई अपमान गर्ने जिद्दी स्वभावका छन् । एकपटक उपचारको सिलसिलामा बाहिर जाने बेला माधव नेपालले ओलीलाई स्वास्थ्यलाभको कामना गर्दा आफूलाई नेपालको शुभकामना नचाहिने भनेर ओलीले हदैसम्मको असहिष्णु र अहम्कारी व्यवहार देखाएका थिए, जसलाई आमजनताले ओलीको अल्पज्ञानको रूपमा लिन पुगे । पद आसक्तिमा भने यी दुवै नेता समान छन् । दुवै प्रधानमन्त्री र पार्टी सभापति आफू नमरेसम्म नछोडौं भन्ने स्वभावका छन् । लोकतन्त्रको गोरेटोमा दुवैले बाटो बिराएका छन् । देउवाले ज्ञानेन्द्र शाहको इच्छाअनुसार संसद् विघटन गरे भने ओलीले आफ्नै सनकमा २२ पटक संसद्को घाँटी निमोठे । एकताका देउवालाई रोयल कांग्रेस को आरोप पनि निकै लाग्यो भने ओलीलाई अहिले कमल थापापथमा हिँडेको, दक्षिणपन्थी बनेको आरोप लाग्दै छ । भारतलाई फाइदा पुग्ने गरी नेपालको गिटी, ढुगां निकासी सहज बनाउन खोजेको आरोप पनि ओलीलाई लागेको छ । समष्टिमा, यी दुवैमा धेरै समानता छ भने नगण्य भिन्नता । यी दुई जतिपटक प्रधानमन्त्री बने पनि कृष्णप्रसाद भट्टराई, मनमोहन अधिकारीजस्ता जनजनको मनमा बस्ने सादगी, सरल र सफल प्रधानमन्त्री बन्न भने सकेनन् । गोपाल देवकोटा, गोकर्णेश्वर८, काठमाडौं"
जनगणनामा लिपुलेक,"जनगणना सुरु भइसक्यो । यसले देशकै हित गर्छ, साथै विकासनिर्माणमा सघाउँछ पनि । केहीअघि लिपुलेक, कालापानी र लिम्पियाधुरामा यसपालि जनगणना हुन्छ कि हुन्न भन्ने थियो तर अहिले यो विषयमा सराकार गम्भीर नभएकाले नहुनेजस्तो परिस्थिति बन्दै छ । केन्द्रीय तथ्यांक विभागका कर्मचारीहरूले मिडियामा अब तत्काल पहल नहुने हो भने त्यहाँको जनगणना सम्भव नहुने बताइरहेका छन् । नेपालकै सीमा छाडेर कसरी जनगणना सफल होला र ? ती भूभाग नक्सामा नेपाल ल्याइयो तर जनगणना नहुँदा त्यसो गर्नुको अर्थ के हुन्छ र ? पहिलो त, लिपुलेक, कालापानी र लिम्पियाधुरा नेपालको भूमि हो होइन भन्ने प्रस्ट हुनुपर्यो । हो भने किन त्यहाँको जनगणना गरिएन ? सर्वभौम नेपालले न हिजो कसैको दासत्व स्वीकार गर्यो न आज गर्छ न त भोलि नै । नेताहरूको अकर्मण्यताका कारण यहाँ विदेशी चलखेलहस्तछेप बढेको छ । आफ्नो भूमि अरूले कब्जा गर्दा समेत सरकार बोल्न सक्दैन । हामीले कसको केही बिगारेका छैनौं, कसैको केही खाइदिएका पनि छैनौं । अनि किन हामी जायज कुरा पनि बोल्न डराउने ? भारत हाम्रो असल मित्र हो । उसलाई चिढ्याउने काम ठीक होइन । त्यसो भन्दैमा उसले जे गरे पनि सहेर बस्नुपर्छ भन्ने छैन । यो विषयमा नेपाल भारतसँग वार्ता गर्न किन डराइरहेको छ ? पूर्वप्रधानमन्त्री केपी शर्मा ओलीले नेपालको नक्सामा यी भूमि समावेश गरेका थिए, पछि फेरि हटाए । उनले पहिला किन राखे, पछि किन हटाए ? भारतको दबाबका कारण हटाए या आफ्नो स्वविवेकले ? राष्ट्रवादको कुरा गरेर नथाक्ने नेताहरू राष्ट्रको यस्तो महत्त्वपूर्ण विषयमा एक हुन किन सक्दैनन् ? सारा नेपालीले लिम्पियाधुरा नेपालकै हो भन्दा सरकारको आधिकारिक धारण किन आउँदैन ? राष्ट्रहितको विषयमा दलहरूले स्पष्ट धारणा राख्न सक्दैनन् भने यिनीहरूबाट जनताले के आस राख्ने ? पुरुषोत्तम घिमिरे, जोरपाटी, काठमाडौं"
देउवाको प्राडो मोह,"शेरबहादुर देउवा हरेकपटक प्रधानमन्त्री हुँदा केही नौलो प्रयोग गर्छन् । झन्डै तीन महिनामा मन्त्रिमण्डलले पूर्णता पाउन लाग्दा, उनको विगतको छविलाई सम्झाउने समाचार आइरहेको छ । कुनै समय सांसदलाई पजेरो, प्राडो सुविधा उनले मन खोलेर दिएका थिए । अहिले प्रमुख प्रतिपक्ष हुँदा प्रयोग गरेको संसद् सचिवालयको प्राडो फिर्तामा कैफियत गरेछन् । उनले सरकारी नम्बर प्लेटलाई निजी मात्र बनाएनन्, संसद्मै बुझाएको भर्पाई प्राप्त सवारी साधन, कता गायब भयो सचिवालयले पत्तो पाउन सकेको रहेनछ । जनता त्यही संसद्भवनको पश्चिमपट्टिको पानी ट्यांकी आसपास नेपाल यातायात वा शंखमूल जाने टेम्पो बिसाउने ठाउँमा अलिबेर उभिए, संसद्भवनको सुरक्षामा खटिएका सुरक्षाकर्मीले सिठी फुकेर धपाउँछन् । तर, प्रधानमन्त्रीले चढेको प्राडो कागजमा फिर्ता भएर कहाँ पुग्यो पत्तो पाउँदैनन् । खासमा प्रधानमन्त्रीजस्तो व्यक्तिले प्राडो चढून् वा मर्सिडिज ठूलो कुरा भएन । तर, समाचारमा आउने गरी गाडी मोह देखिनु भएन । हिजो दरबारले ८५ वटासम्म निजी प्रयोजनका लागि गाडी चढे भनेर पढियो । तत्कालीन महेन्द्र प्रकृति संरक्षण कोषका नाममा आउने होस् या अन्य निकायका विलासी गाडी खिचेर चढ्नमा मोहित हुन्थे । हरेक मन्त्रीलाई दुईदुई थान सुविधा पाउने सुन्छु तर त्यत्तिले नपुगेर विभाग, मातहत आयोजनाका सुविधायुक्त गाडी तानेका पढिन्छ । कति निकायले मन्त्री, प्रधानमन्त्रीलाई खुसी पार्न गाडी पठाउने गरेको पढिन्छ । मुलुकभरि हरेक सरकारी निकायमा भएका गाडी मर्मत हुँदैनन्, लिलाम चढ्छ तर नयाँ खरिदमा बजेट छुट्याइन्छ । झन् प्रदेश सरकारले समेत यसमा तँछाडमछाड गरेको पढिन्छ । हुँदाहुँदा गाउँपालिकासम्मले अति आवश्यक एम्बुलेन्स, दमकलमा भन्दा आफ्नै सुविधाका लागि गाडी जोड्नमा जोडबल गर्छन् । दार्चुला र बैतडीका जनतालाई तुइन पनि गतिलो छैन । उनै देउवाका गृहजिल्लाको उपक्षेत्रीय अस्पतालमा भएका दर्जनौं दरबन्दीका चिकित्सक नभएर दुई जनाको भरले चलेको समाचार आउँछ । देउवालाई मात्र होइन गाडीमोह माधव नेपाल, केपी शर्मा ओली, पुष्पकमल दाहाललाई पनि छ । खासमा सान, मान र शक्तिले जनप्रिय हुने होइन । जनतालाई कसरी सुविधा र सहुलियत दिने भन्ने सोच, अनि सोचअनुसार योजना बनाउँदा र कार्यान्वयन गर्दा मात्र जनप्रिय भइने हो । हुम्ला अझै राष्ट्रिय सडक सञ्जालसँग जोडिएको छैन । मुगु, गोरखा, भोजपुर वा ताप्लेजुङका जनतालाई अभर पर्दा हेलिकोप्टर चार्टर गर्ने बाध्यता छ । तर सहरमा भीभीआईपी र भीआईपीका नाममा महँगा प्राडो, फोर्ड र स्करपिओसम्ममा अधिक सुरक्षाकर्मीसहितका गाडीले लावालस्कर लगाउने होडबाजीझैं छ । भुइँमान्छे धेरै भएको देशमा मैले यसरी सेवासुविधा लिँदा, तिनका आँसुले मेरो देश कहाँ पुग्ला भनी शासकवर्गले एकपटक छातीमा हात राखेर सोच्ने पो हो कि ? श्रीकृष्ण राजवंशी, सुनकोसी३, सिन्धुली"
बढी भएको बिजुलीबाट हाइड्रोजन,"वर्षायाममा आफ्नो उत्पादन र सुक्खायाममा आयातित ऊर्जाको जोहो गरेर लोडसेडिङ घटाएपछि पछिल्ला केही वर्षदेखि नेपालमा विशेषतः खोला तर्काएर उत्पादन गरिने जलविद्युत् (रन अफ रिभर) आयोजनाले गर्दा वर्षायाममा विद्युत् उत्पादन बढी हुने र त्यसको खपतका लागि केके गर्न सकिन्छ भनेर बहस भैरहेको छ । वर्षायाममा विद्युत् उत्पादन धेरै भएर खेर गएका समाचारहरू पनि आइरहेका छन् । नेपालका विभिन्न समयका सरकारहरूले देशमै विद्युत्को उत्पादन बढाएर आयातित एलपी ग्यास र पेट्रोलियम पदार्थको खपत कम गर्न, विद्युतीय ऊर्जाले खाना पकाउन, मल कारखाना लगायतका उद्योग विस्तार गरी खपत बढाउन, तापीय ऊर्जा र ब्याट्रीबाट चल्ने सवारी साधनहरूको प्रयोग बढाउन विभिन्न कार्यक्रम घोषणा पनि गरिरहेका छन् । तर रन अफ रिभर आयोजनाबाट विद्युत्को बाह्रै महिना चौबीसै घण्टाको उत्पादन र आपूर्ति एवं नेपालका विभिन्न क्षेत्रको खपतको प्रकृति र मात्राबीच तादात्म्य नमिल्ने हुँदा, नेपालमा जलाशय आयोजनाहरू र आवश्यकता हेरी थप उत्पादन गर्न सकिने अन्य दिगो उपाय नहुँदासम्म विद्युत् खपतका लागि अहिले छलफलमा ल्याइएका उपायहरू मात्र पर्याप्त तथा विश्वसनीय नहुन सक्छन् । खपतको प्रकृति, समय, मात्रा र विद्युत्को उपलब्धतामा सामञ्जस्य नल्याउँदासम्म आयातित र परम्परागत ऊर्जालाई विद्युतीय ऊर्जाले प्रतिस्थापन गर्नेतर्फ नागरिकहरू त्यति सजिलै प्रेरित नहुन सक्छन् ।अहिले बढी भएको विद्युत् भारत तथा बंगलादेशमा निर्यात गर्ने चर्चाहरू चलेका छन् । हाल केही विद्युतीय ऊर्जा भारततर्फ निर्यात भएको पनि छ । गत आर्थिक वर्षमा नेपालले कुल ६ करोड ३० लाखको ऊर्जा (४४ गिगावाट घण्टा) निर्यात गरे पनि आयात भने २८२६ गिगावाट घण्टा भएको छ । जलविद्युत् आयोजनाहरू बन्ने क्रम जारी छ ।नेपालमा विद्युत्को उत्पादन र हुन सक्ने खपतका बारेमा सरकार र अनुसन्धानकर्ताहरूबाट केही प्रक्षेपणहरू गरिएका छन् । त्यसअनुसार सन् २०३० सम्म जलविद्युत् विकासको रफ्तार अहिलेजस्तै भएमा हामीले वार्षिक करिब ७० हजार गिगावाट घण्टा विद्युत् उत्पादन गर्न सक्नेछौं । यदि आर्थिक वृद्धि करिब ७ प्रतिशतका हिसाबले हासिल गर्न सक्ने हो भने विद्युत् खपत वार्षिक करिब ३५ हजार गिगावाट घण्टा हुनेछ । यस हिसाबले उत्पादन बढी हुने विद्युत् वर्षायाममा धेरै हुनेछ । हामीसँग बढी उत्पादन हुने विद्युत् कि त भारत वा अन्य देशमा निकासी गर्नुपर्छ कि त्यसलाई पेट्रोलियम इन्धनको आयात प्रतिस्थापन गर्नमा वा उत्पादनमुखी खपत गर्नुपर्छ । धेरै जलविद्युत् आयोजना बन्ने क्रममा भएकाले नेपालको बढी भएको ऊर्जा खपत गर्नुका साथै निर्यात पनि गर्नुपर्नेछ । तर निर्यात गर्ने पूर्वाधार बनाउने लक्ष्य हामी कति चाँडै भेट्टाउन सक्छौं भन्ने कुरा मुजफ्फरपुरढल्केबर बनाउन लागेको समयले खुलाइहाल्छ । नेपाली समाजको विविधताका कारण नयाँनयाँ आयोजना तथा परियोजनाबारे हुने बहस र परिणामस्वरूप हुने ढिलाइले गर्दा अन्तर्राष्ट्रिय प्रसारण लाइन बनाउन लाग्ने समयबारे हामीलाई अनुमान गर्न सजिलो नहोला । ऊर्जा निर्यातमा भारतीय बजारमा नेपालको प्रतिस्पर्धी क्षमताको सफलताको अनिश्चितता र एमसीसी होस् वा अरुण३ र निजगढकाठमाडौं द्रुतमार्गबारे राजनीतिक दल, बुद्धिजीवीसहित समाजको हरेक तप्काले गरेको बहसलाई आधार मान्ने हो भने पनि ऊर्जा निर्यात र त्यसका लागि आवश्यक पूर्वाधार विकास गर्न त्यति सजिलो छैन । तथापि नेपालले दक्षिण एसियाली विद्युत् सञ्जालमा आबद्ध हुन ऊर्जा निर्यातको रणनीति र योजना दीर्घकालीन सोचका साथ अगाडि बढाउन जरुरी छ र रणनीतिक रूपले पनि यो महत्त्वपूर्ण क्षेत्र हो । साथसाथै नेपालले आफूले उत्पादन गर्ने स्वच्छ ऊर्जा खपत गर्नका लागि ऊर्जा रणनीति र सुरक्षालाई पहिलो प्राथमिकतासाथ दरिलो बनाउनुपर्छ । बढी भएको ऊर्जा दक्षिण एसियाली सञ्जालमा जोडिने गरी निर्यात गर्नुपर्छ ।अहिले बढी भएको विद्युतीय ऊर्जा संकलन गर्न सकिने नयाँनयाँ प्रविधिहरू विकास हुँदै छन् । तीमध्ये हाइड्रोजन उत्पादन गर्ने उपायबारे व्यापक अनुसन्धान र परीक्षण गर्ने परियोजनाहरू पनि संसारभरि सञ्चालन भइरहेका छन् । जसरी हामीले कारमा पेट्रोल प्रयोग गर्छौं, त्यसरी नै भारत र बंगलादेश लगायतमा दबाबमा भरेर राखिएको प्राकृतिक ग्यास (सीएनजी) पनि सवारी साधन चलाउन प्रयोग गरिएको धेरै भयो । हाइड्रोजन ग्यासलाई फ्युल सेलमा प्रयोग गरी रासायनिक प्रक्रियाद्वारा ऊर्जा र पानीमा परिणत गरिन्छ । हाइड्रोजन सवारी साधनमा प्रयोग गरिने फ्युल सेल पेट्रोल र डिजेलबाट चल्ने इन्जिनजस्तो होइन । यो एक प्रकारको ब्याट्रीजस्तै उपकरण हो जसमा हाइड्रोजन राख्दा बिजुली र पानी उत्पादन हुन्छ । अध्ययनहरूका अनुसार हाइड्रोजन फ्युल सेलमा प्रयोग गरी उत्पादित विद्युत्बाट सवारी साधन चलाउँदा प्रदूषण हुँदैन ।बढी भएको ऊर्जा खपतका विभिन्न उपायमध्ये अहिले अन्तर्राष्ट्रिय स्तरमा अनुसन्धान र विकासमा भइरहेको हाइड्रोजन ग्यास उत्पादन पनि नेपालका लागि रणनीतिक हिसाबले गहकिलो विषय हो । अहिले हाइड्रोजन उत्पादन गर्ने प्रविधि पनि व्यावसायिक हिसाबले सस्तो हुँदै छ । प्रतिकिलो उत्पादन मूल्य सन् २०१५ मा १०१२ अमेरिकी डलर भएकामा अहिले आएर ३७ डलरमा झरेको छ । एक किलो हाइड्रोजनले साधारण गाडी करिब १८० किलोमिटर चलाउन सकिन्छ । यस प्रकारले अहिले आयात गरिएको पेट्रोल वा डिजेलबाट निस्कने ऊर्जा र मूल्य एवं हाइड्रोजनबाट निस्कने ऊर्जाको मूल्य तुलना गर्दा हाइड्रोजन नै सस्तो देखिन्छ । हाइड्रोजन ऊर्जा प्रयोग गर्ने फ्युल सेलबाट चल्ने कारहरूको मूल्य अन्तर्राष्ट्रिय बजारमा करिब ४० हजारदेखि ५० हजार डलरसम्म पर्न थालेको छ । यस प्रविधिमा व्यापक अनुसन्धान र विकासले गर्दा प्रत्येक १२ वर्षमा मूल्यमा ५१० प्रतिशतले कमी आइरहेको छ । यस हिसाबले आगामी ५१० वर्षमा हाइड्रोजनबाट चल्ने सवारी साधन खरिद गर्नेलाई आर्थिक रूपमा फाइदा हुन्छ किनकि प्रविधिको विकास निरन्तर भैराखेको छ । अन्तर्राष्ट्रिय बजारमा हेर्ने हो भने अहिले फ्युल सेल र यसलाई चलाउने इन्धन हाइड्रोजन उत्पादन गर्ने प्रविधिको मूल्य घटाउन र प्रयोगमा हुने प्राविधिक जोखिम घटाउन निकै अनुसन्धान भइराखेको छ । गत दस वर्षमा यो प्रविधिको मूल्य करिब ६५ प्रतिशतले घटेको छ र हाइड्रोजनको उत्पादन मूल्य नै करिब ७५ प्रतिशतले कम भएको छ । अनुमान गरिएअनुसार, अर्थराजनीतिक हिसाबले पनि, यदि हामीले सन् २०३० सम्ममा २ प्रतिशत मात्र पेट्रोलियम खपतलाई हाइड्रोजनले प्रतिस्थापन गर्न सक्यौं भने ५४ अर्ब बराबरको पेट्रोलियम पदार्थको आयात बचाउन सकिन्छ ।आयातित ऊर्जामा निर्भर हुन नपर्दा हाम्रो ऊर्जा सुरक्षामा केही सकारात्मक प्रभाव पर्नेछ । नेपालमै हाइड्रोजन उत्पादन गर्दा वर्षायाममा बढी भएको बिजुली प्रयोग हुनेछ । आर्थिक हिसाबले अध्ययन गरी हाम्रा रन अफ रिभर आयोजनाहरूको क्षमता बढाएर वर्षायाममा पनि बग्ने खोलाको पानीबाट हाइड्रोजन उत्पादन गरी विकसित हुँदै गएको प्रविधि र घट्दै गएको मूल्यका कारण भण्डारण गर्न पनि सकिनेछ । ऊर्जा उत्पादन क्षेत्रको विकास, आयातित ऊर्जाको सट्टा स्वदेशी वातावरणमैत्री ऊर्जा उत्पादन र प्रयोग बढाउँदा दिगो रूपमा मर्यादित रोजगारी र लगानीका अवसरहरूको स्वदेशमै वृद्धि हुनेछ ।युरोपेली मुलुकहरू विशेषतः जर्मनीको दीर्घकालीन योजना भनेको प्राकृतिक ग्यास (जुन धेरै मात्रामा रुसबाट आयात गरिएको छ) को खपत कम गरी सोही पूर्वाधारमा हाइड्रोजन ग्यास प्रयोग गर्ने रहेको छ । अहिले जर्मनीले वायु ऊर्जा र सौर्य ऊर्जाबाट उत्पादन गरेर बढी भएको ऊर्जालाई हाइड्रोजन उत्पादनमा प्रयोग गरी सवारी साधनमा प्रयोग गर्ने बृहत् योजना बनाएको छ । नेपालले अहिले तुरुन्तै हाइड्रोजन ऊर्जाको प्रयोग गरी कार्यान्वयनमा जान सक्ने वातावरण नभए पनि प्रयोगात्मक अनुसन्धान सुरु गर्ने, हाइड्रोजन उत्पादन र प्रयोग गर्न सजिलो हुने गरी नीति तथा कानुनी रूपले वातावरण विकास गर्ने एवं बढी भएको विद्युत्बाट हाइड्रोजन उत्पादन र सवारी साधनमा प्रयोग गर्न निजी क्षेत्रलाई विभिन्न हिसाबले प्रोत्साहन गर्न भने ढिलो गर्नु हुँदैन । नेपालमा पनि यसबारे बहस, परीक्षण प्रयोग र नीतिहरू बनाउने बेला भैसकेको छ किनकि नेपालमा नीति, कानुन बनाएपछि पनि कार्यान्वयनमा जान समय लाग्ने र अतिरञ्जित बहसहरूले आयोजनाहरू ढिलो हुने हुँदा समयमै सुरु गरेमा नेपालले धेरै फाइदा लिन सक्छ । नेपालमा पनि अनुकूलनका प्रयोगात्मक अनुसन्धान, हाइड्रोजन उत्पादनजस्ता विषयमा सरकारी, अनुसन्धानात्मक संस्थाहरू र निजी क्षेत्रलाई सुरुदेखि नै सहभागी बनाई अगाडि बढ्नुपर्नेछ । यो क्षेत्रमा काठमाडौं विश्वविद्यालयले नेपाल आयल निगमसँग सहकार्य गरेर अहिले केही अध्ययनअनुसन्धान गर्ने जमर्को गरेको छ । यी सबै उद्देश्य समेटेर सरकारले हाइड्रोजन ऊर्जाको उत्पादन र प्रयोग गर्नेबारे ऐन नै बनाई वा भैरहेका ऊर्जासम्बन्धी ऐनमा परिमार्जन गरी समावेश गर्नुपर्छ जसले गर्दा हामीले भविष्यमा विकास भइरहेको प्रविधिबाट चाँडो फाइदा लिन सक्नेछौं ।"
"युट्युबको मायामोह, सूचनाको खडेरी !","सन् १९७१ को बंगलादेश लिबरेसन वार ताका भएको विस्थापनमा परेर केही परिवार भारतका असम र पश्चिम बंगाल हुँदै नेपाल आए । आफू नेपालीभाषी भएको दाबी गर्ने तीमध्ये केही मेचीनगरमा छन् । पञ्चायतकालमा सरकारकै पहलमा आफू यता आएको बताउँछन् उनीहरू । त्यसरी दशकौं पहिलेदेखि काँकरभिट्टाका बासिन्दा बनेका एक वृद्ध ऊ बेला संयुक्त राष्ट्रसंघको कुनै संस्थामा आबद्ध भएर काम गरेको तर त्यसबापत हुनुपर्ने उचित मूल्यांकन नभएको गुनासो गरिरहन्छन् । राजा महेन्द्रकै अग्रसरतामा यता आए पनि राज्यले अहिलेसम्म कुनै खोजखबर नगरेकामा पनि उनको चित्तदुखाइ छ ।बंगाली लवजमिश्रित पर्वते नेपालीमा बोलेर टहलिरहने उनी हतारहतार कतै हिँडिरहेका भेटिए । पुराना चिनारु भएकाले जम्काभेट हुँदा हतारमै भए पनि कुशलक्षेम भयो । उही पुराना समस्या कसैलाई बताउन दगुरेका रहेछन् । धेरै प्रयासपछि सही मान्छे फेला परेका कारण आफ्नो गुनासो सम्बोधन हुने विश्वास बलियो भएको थियो उनको । पछिल्लो समय लगातार भाषण र अन्तर्वार्ता दिएर युट्युबमार्फत चर्चामा आएका एक अभियन्ता लाई गुनासा सुनाउन समय मागेका रहेछन् । हतारमा बाटो लाग्दै भने, हामी सादासीधा मान्छेको कुरा बुझ्ने, सरकारलाई बुझाइदिने अब उही त हो नि ! केही दिनपछि अर्को भेटमा उनी गुनासा सम्बोधन हुनेमा विश्वस्त देखिन्थे । सुनाए, उसले मेरो कुरा उठाइदिन्छु भनेको छ । यूएनसँग कुरा गरिदिन्छु भनेको छ । नेपाल सरकारलाई पनि भनिहाल्छ । वक्तृत्वकलामा कुशलता प्रमाणित गरेका यी अभियन्ता बाट राजनीतिक क्षेत्रका ठूला मान्छे ले पनि नजानेको र थाहा नपाएको कुरा सिक्छन्, उनले दाबी गरे । करिब एक वर्ष पहिलेदेखि युट्युब र टीभीमा दिनहुँ अभियन्ता का भाषण र अन्तर्वार्ता हेरेकाले उनको विश्वास गाढा भएछ । अत्यन्तै जानकार, सूचित र जेसुकै विषयमा पूर्ण आत्मविश्वासका साथ धारणा राख्न सक्ने मात्रै होइन, जस्तासुकै शक्तिशाली व्यक्ति र संस्थालाई पनि औंलो ठड्याएर चुनौती दिने मान्छेले आफ्ना समस्याको निदान खोजिदिन्छ भन्नेमा उनी ढुक्क थिए । युट्युबजस्ता सामाजिक सञ्जाल र यीमार्फत सार्वजनिक हुने खबर, धारणा, टिप्पणी र यी सामग्रीका आधारमा बन्ने आमविश्वास हाम्रा यथार्थ हुन् । यी वृद्ध भ्रममा हुन सक्छन्, उनको समस्या सम्बोधन गर्न ती कथित अभियन्ता कहिल्यै सफल नहुन सक्छन्, बिस्तारै यी अभियन्तामाथिको भरोसा पनि खिइन सक्छ, तर मोबाइलमा इन्टरनेट चलाउन बानी परेका यी वृद्धले आगामी दिनमा पनि खबरका स्रोत, अनेक विषयबारेका बुझाइ र विश्वासका आधार युट्युब वा त्यस्तै अरू विद्युतीय सञ्जाललाई नै बनाइरहनेछन् । उनले जस्ता बुझाइ बनाउँछन् र ती बुझाइका आधारमा जे गर्छन्, ती बेवास्ता गर्न नसकिने यथार्थ हुन् । आज गुनासो सुनाउन मात्र हिँडिरहेका छन्, भोलि नारा लगाउन जान्छन्, पर्सि भोट हाल्न, एवंरीतले युट्युबकै उकेरामा सिंगो समाजलाई प्रभाव पार्ने अरू धेरै काम गर्न सक्छन् । बंगलादेशभारतनेपाल मात्र होइन, राष्ट्रसंघसमेत जोडिएको उनको समस्या जटिल छ । सतहमा व्यक्तिगतजस्तो देखिने समस्याले नागरिकता, राष्ट्रराज्य, मानव अधिकार, शरणार्थीलगायतका अनेक अवधारणासमेतलाई गाँजेर भयानक ठूलो राजनीतिक गुजुल्टो बनाइदिने सम्भावना उत्तिकै छ । उनलाई चित्त बुझाउन कुनै मन्त्रजस्तो समाधान कसैसँग नहुन सक्छ । आफूलाई चाहिएको सर्वज्ञानी र बलशाली सम्भवतः उसैलाई मात्र देखे जो युट्युबका पर्दामा मच्चिएर सबलाई लल्कारिरहेको छ, अथोरिटी भएर हरेक प्रश्नको जवाफ दिइरहेको छ । तथ्यका नाममा मिति, अंक र नामहरू फरर फड्कारिरहेको छ । त्यसैले उनी युट्युबअभियन्ताछेउ बिन्ती बिसाउन पुगे । पहिले मुठीभर मान्छे विश्लेषक र विज्ञ कहलिन्थे, टीभीमा उनै बोल्थे, अखबारमा उनैका लिखत प्रकाशित हुन्थे । टीभी र रेडियो, दैनिक र पाक्षिक सबै काठमाडौं, दिल्ली, बेइजिङ र वासिङ्टनमा थिए । यी केन्द्रका संस्था र व्यक्ति प्रतिष्ठित र विश्वासिला मानिन्थे । नेता, विश्लेषक, विज्ञ र विद्वान् बनेर गाउँ र साना सहरमा बसेकालाई ज्ञानदान गर्थे । आन्दोलन र अभियानहरू उतै कसैले सृजना गर्थ्यो र त्यसको प्रभाव विस्तारका लागि केन्द्रबाट कोही परिचालित हुन्थ्यो । राजनीतिक दल र सामाजिक संस्था पनि पहिले केन्द्रमा बन्थे र तिनले प्रशिक्षित गरेका मान्छेले अन्यत्र संगठन र सञ्जाल विस्तार गर्थे । आम उपभोगका निम्ति संकथनहरूको निर्माण पनि यस्तै केन्द्रहरूमा हुन्थे र अन्यत्र फैलन्थे । अर्थात्, दुईचार केन्द्रका नियन्त्रणमा कैद थियो सिंगो समाज । अचेल के फरक छ ? उत्तरआधुनिकहरूले भनेजस्तो केन्द्रभञ्जन भएको हो ? विविध केन्द्रहरू स्थापित भएका हुन् ? सबाल्टर्न अर्थात् पहिले आवाज नसुनिनेहरूको स्वर साँच्चै उचो हुँदै सुनिने भएको हो ? युट्युब र विद्युतीय सञ्जालमा जो सबैभन्दा उचो स्वरमा र सारा दुनियाँले सुन्ने गरी बोलिरहेका छन्, के ती मुठीभर एलिट नभएर सत्ताइतरका आम मान्छे हुन् ? यी प्रश्नका उत्तर जति सहजै दिमागमा छाउँछन्, अवस्था त्यति सरल नहुन सक्छ । सतहमा हेर्दा देखिन्छ सूचना जोकसैले निर्माण र प्रसार गर्न सक्छ, गरिरहेको छ । ठूलो लगानी र भव्य सञ्चारगृह आवश्यक पर्दैन । कोही हातमा भिडियो क्यामेरा वा मोबाइल बोकेर विकृति मास्न रेस्टुरेन्टका गोप्य कुना र होटलका गुप्त कोठाहरू चहारिरहेको छ । अवैध भनिएका सम्बन्धहरू उजागर गरेकामा ऊ गर्व गरिरहेको छ । अर्को कोही भ्रष्टाचार निर्मूल पार्न माइक र मोबाइललाई हतियारजस्तो तेर्स्याउँदै सरकारी अड्डा चहारिरहेको छ, हाकिम नभएका खाली कुर्सी देखाइरहेको छ, घूस खानेलाई रंगेहात पक्राइरहेको छ । व्यक्तिपत्रकार ठूला सञ्चारगृहमा कैद नभई, आफ्नै बुतामा खुलेको निजी र स्वतन्त्र अनलाइन पोर्टलमार्फत निर्भीकतापूर्वक पत्रकारिता गरेको बताइरहेको छ । स्थापित अखबार र टीभीले ठाउँ नदिने समाचार र विचार आफ्नै ब्लगमार्फत प्रसार हुँदा स्वतन्त्रताको अनुभूति भएको बताउने पनि उति नै छन् । विश्लेषणका लागि कुनै प्रचलित विषयविज्ञ वा प्राध्यापक कुरिरहनुपर्दैन । तथ्यहरू मुखाग्र भएको, शब्दभण्डार किञ्चित् ठूलो भएको, आत्मविश्वाससाथ बोल्न जान्ने जसले पनि जुनसुकै विषयमा आफ्ना धारणा प्रसार गरिरहेका छन् । विश्लेषक वा विज्ञ बन्न काठमाडौंमै पनि भइरहनु पर्दैन । सुदूरपश्चिमको शाही बोलिरहेको छ, पूर्वी पहाडको प्रसाईले लल्कारिरहेको छ । ती सबै सुनिएका छन्, आम मान्छे प्रभावित भएका छन् । तराईको खनाल र पहाडको भण्डारी बोलिरहेको छ, तिनैका बोलीले उकेरा लगाएका मान्छे सडकमा एमसीसीका पुत्ला जलाउँदै छन् । स्थापित सञ्चारगृहले आँट गर्न नसकेकाले युट्युबमा आएको भन्दै केसी र दाहालहरू मुलुक बेचिँदै गरेको भयानक रहस्यको खुलासा गरिरहेका छन् । सञ्चारकर्म गर्न, सिनेमा बनाउन, मञ्च सृजना गर्न, पुस्तक प्रकाशन गर्न, आन्दोलन र अभियान परिचालन गर्न आम मान्छेलाई प्रविधिले सहयोग गरेको सत्य हो । तर सोध्नैपर्ने केही सवाल राम्रोसँग सोध्न बाँकी नै छैन, खोज्नैपर्ने पर्याप्त तथ्यको खोजी हुन सकेको छैन । सञ्चारकर्म पुँजीको कैदबाट मुक्त भएको हो भने सूचनाकै खडेरी किन परिरहेको छ ? हुनैपर्ने जरुरी बहस किन भइरहेको छैन ? उदाहरणका लागि, एमसीसी नै लिऔं । अनुदान, ऋण, पुँजीवादको वित्तीय घुम्तीलगायत विषयमा जस्ता बहस हुनुपर्ने, ती नभएर महिनौंसम्म राष्ट्रवादको विषाक्त विरुदावली मात्रै किन घन्कियो ? विद्युतीय सञ्जालको भरपूर उपयोग गर्दा पनि सामाजिक आन्दोलनप्रति आम विश्वास बढ्न सकेको छैन, न हिजो ओलीको प्रतिगमनविरुद्ध नै भनेजस्तो गतिलो आन्दोलन सृजित हुन सक्यो । थारू र दलितका मुद्दामा माइतीघरमा दुईचार सय मान्छे बटुल्न हम्मे परिरहेकै छ । गाई मारेको आरोपमा थुनिएका तामाङको पक्षमा सिंगै समुदायले जतिसुकै ठूलो स्वर उराले पनि भण्डारी र दाहालहरूको षड्यन्त्र सिद्धान्तजति ती सम्प्रेष्य हुन सकेनन् । त्यसैले खोज्नैपर्नेछ, के बहिष्कृतले सूचना प्रविधिको सहायताले आफ्नो आन्दोलन सबल भएको महसुस गरेका छन् ? वा, उठ्नैपर्ने विषय नउठ्नमा सञ्जालीय हल्लाखल्लाले पनि मद्दत पुर्याइरहेको छ ? विषय अरू पनि छन् । के गाउँ र साना सहरमा बसेर दशकौं असल काम गरेको शिक्षक यी सञ्जालहरूमा आफ्ना अनुभव साटिरहेको छ ? के हिमालमा बसेर पर्यावरण नष्ट नगरी जीवनयापन गरिरहेका आम मानिस युट्युबमा आफ्ना मौलिक सीप अरूलाई बताइरहेका छन् ? के किसान र मजदुर आफ्ना समस्या मुखरित गर्न सञ्जाललाई भरपर्दो माध्यम मान्छन् ? यी आवाज त्यहाँ छन् तर नसुनिएका हुन् ? अझै विलुप्त छन् भने आम पहुँचमा भएको सूचना प्रविधि लोकतान्त्रिक भइसकेको छैन । हिजोको नियन्त्रण आज फुकुवा भइसकेको छैन । मुक्त आमवृत्त निर्माणमा अझै लामो दूरी तय गर्नुपर्नेछ । कम्तीमा, ती वृद्ध जो आफ्नो देश र नागरिकताको खोजीमा छन्, तिनले कुनै युट्युबसेलेब्रिटीको भर परेर होइन, आफैं बोलेर सुनिने अवस्थाको निर्माण नभएसम्म हिजो र आजमा तात्त्विक फरक हुँदैन ।"
अर्थतन्त्रको आधार पर्यटन,"पर्यटन क्षेत्रले नेपालको समग्र उत्थानका लागि महत्त्वपूर्ण भूमिका खेल्न सक्छ । यसले अर्थतन्त्रमा ठूलो परिवर्तन ल्याउन सक्छ । मुख्यतः पर्यटनका लागि सुरक्षा ग्यारेन्टीका साथै गुणस्तरीय सेवा आवश्यक पर्छ । घुमफिरमा आउनेहरूलाई सत्कार तथा पर्यटकमैत्री वातावरण चाहिन्छ । त्यसका लागि पर्यटन पूर्वाधारमा लगानी गर्नुपर्छ । प्राकृतिक र कलात्मक गन्तव्य हाम्रोमा धेरै छन्, यिनको सरसफाइमा ध्यान दिनुपर्छ । एकपटक घुमेर फर्केकाहरू दोहोर्याईतेहर्याई आउने वातावरण बनाउनुपर्छ । डेढ वर्षयता कोभिड महामारीका कारण शिथिल भएको पर्यटन क्षेत्रमा ज्यान फुक्न पनि हामी पहिलेभन्दा बढी पाहुनामैत्री नभई हुन्न । अन्य देशमा अर्थव्यवस्थालाई मजबुत बनाउने दिगो तरिका हो पर्यटन क्षेत्रको विकास । हाम्रोमा पनि व्यवसायीहरू लागिपरेर पर्यटन क्षेत्रको प्रबन्धन गर्ने हो भने, यो नागरिकको आम्दानीको जग तथा राष्ट्र निर्माणको मेरुदण्ड हुनेछ । पर्यटनले राजस्व बढाउँछ, रोजगारीका अवसरहरू सृजना गर्छ, देशको पूर्वाधार विकासविस्तारसँगै विदेशी मुद्रा भित्र्याउने मौका दिन्छ । विदेशी पर्यटक तथा नेपाली नागरिकबीच सांस्कृतिक आदानप्रदानको वातावरण पनि बनाउँछ । काठमाडौं उपत्यकाभित्रका दरबार क्षेत्र, पोखरा, चितवन, लुम्बिनी, बर्दिया, सगरमाथा र अन्नपूर्ण क्षेत्र चिनिएका पर्यटकीय स्थल हुन् । हाम्रोमा पर्यटकीय लाभको दृष्टिकोणले पर्वतारोहण प्रमुख स्थानमा पर्छ । नेपालले यीसहित अब नयाँ पर्यटन क्षेत्रको विकास गरी प्रचारप्रसार गर्नुपर्छ । पर्यटन क्षेत्रमा पूर्वाधार विकास भइरहेकै बेला कोभिड महामारीले नराम्ररी प्रभावित पार्यो, जसको क्षतिपूर्ति छिटै सम्भव छैन । तैपनि आर्थिक क्षेत्रको पुनरुत्थानका लागि महामारीको असरलाई ध्यान दिँदै थप योजना ल्याउनु आवश्यक छ । पछिल्लो डेढ वर्ष निकै कहालीलाग्दो थियो, विश्वभरिका मानिसको दैनिकीलाई कोभिडले असर गर्यो, गरिरहेकै छ पनि । कोभिड महामारीका कारण पर्यटन व्यवसायीको आम्दानी रोकियो, धेरैले ऋणको भारमा थिचिनुपर्यो । सँगै रोगको डर त छँदै छ । अझै पनि होटलरेस्टुराँ, पदयात्रा सञ्चालन गर्ने व्यवसायी संकटमै छन् ।पर्यटन क्षेत्रलाई सुरक्षित र गुणस्तरीय बनाएर नेपाललाई आकर्षक गन्तव्यका रूपमा विकास गर्ने लक्ष्य पन्ध्रौं पञ्चवर्षीय योजना (२०१९२०२३) ले लिएको थियो, छ । २०१९ को सुरुआतमा नेपाल आउने पर्यटकमध्ये निकुञ्ज र आरक्षण क्षेत्र घुम्ने ४ लाख २९ हजार, लुम्बिनी भ्रमण गर्ने १ लाख ७३ हजार र ट्रेकिङ र माउन्टेनियरिङ गर्ने १ लाख ७९ हजार थिए । पशुपति दर्शन गर्न १ लाख ७३ हजार आएका थिए । ९ लाख ९५ हजार पर्यटक त जहाज चढेरै नेपाल आएका थिए । कोभिड सुरु हुनुपहिला ७ लाख ७८ हजार पर्यटक बिदा मनाउन नेपाल भित्रेका थिए, जसमा निःशुल्क प्रवेशाज्ञा पाउने देशबाट धेरै थिए । भारत, बंगलादेश, पाकिस्तान, भुटान, माल्दिभ्स र श्रीलंकाका लागि ३० दिने निःशुल्क प्रवेशाज्ञा दिने सरकारी नियम छ । चिनियाँ पर्यटकले भने एक वर्षमा ९० दिनसम्म निःशुल्क प्रवेशाज्ञा पाउँछन् । पर्यटन क्षेत्रको विकास तथा विस्तार गरी नेपालीलाई सम्पन्नताको सिँढी चढाउन पूर्वाधारमा ध्यान दिनैपर्छ । पर्यटन क्षेत्रले अहिले बेहोरिरहेको समस्या कोभिडले पारेको शिथिलता नै हो । यस महामारीको अन्त्य कहिले हुन्छ, थाहा छैन । यद्यपि व्यवसायलाई बिस्तारै पुरानो लयमा फर्काउन कोभिडविरुद्घको खोपको प्रबन्ध सबैभन्दा महत्त्वपूर्ण विषय हो । यसका लागि सरकारले आफ्नो दायित्व पूरा गरिरहेको पनि छ । अर्को, व्यवसायीलाई कर तथा नवीकरण दस्तुरमा छुट अथवा समयावधि थप, विद्युत् महसुलमा छुट, न्यूनतम ब्याजदरमा ऋणप्रवाहजस्ता विषयलाई समेट्दा व्यवसायीलाई बीसको उन्नाइस नै भए पनि राहत महसुस हुन्छ । पर्यटन क्षेत्र देशको पुँजी हो । प्रकृति, संस्कृति र सम्पदा नेपालका असीम पर्यटकीय उपहार हुन् । यस क्षेत्रलाई गरिबी निवारणसँग जोड्नुपर्छ । सहरकेन्द्रितभन्दा पनि गाउँका रमणीय दृश्य अवलोकन गराउन नयाँ पदमार्ग, सुरक्षित बासस्थान, स्वस्थ पिउने पानी, अर्गानिक खानाको प्रबन्ध हुनु जरुरी छ । पर्यटकलाई कर्णाली पुर्याउन सक्ने वातावरण बनायौं भने त्यहाँका संस्कृति र खाना विश्वभरि लोकप्रिय हुन सक्छन् । यी क्षेत्र प्राकृतिक रूपमा पनि साह्रै मनमोहक छन्, जसको प्रचारप्रसार व्यापक रूपमा गर्न सके नेपालको पर्यटन क्षेत्रको विकासले थप गति लिने थियो । सरकारले तत्काल कोभिडबाट पर्यटन व्यवसायीलाई बचाउने नीति लिनुपर्छ अनि दीर्घकालीन रूपमा यस क्षेत्रको विकासका लागि पूर्वाधार बनाउनुपर्छ । पर्यटन व्यवसायमा आबद्घ कम्पनी र व्यवसायीले पनि आफ्नो कामलाई स्वार्थ कम, सेवा बढी ठान्नुपर्छ । सबैले यो क्षेत्रको विकास गर्न होस्टेमा हैंसे गर्नैपर्छ । अनि मात्र नेपालको उन्नति पथमा पर्यटन व्यवसाय मेरुदण्ड बन्न सक्छ ।"
खाद्यान्नमा परनिर्भर हुँदै अन्नभण्डार,"नेपालको अन्नभण्डार मानिने तराई केही वर्षयता खाद्यान्न आयातमा भर परेको छ, खास गरी दक्षिण सीमापारिबाट खानेकुरा नल्याए यहाँको भान्सा पनि नचल्ने भएको छ । हाम्रो अन्नभण्डार एकाएक खाद्यान्नमा यसरी किन परनिर्भर भयो ? यो निकै सोचनीय प्रश्न हो ।नेपालका अन्य क्षेत्रमा जस्तै तराईमा पनि खेतीपातीमा नयाँनयाँ समस्याहरू थपिँदै गएका छन् । त्यस्ता केही प्रमुख समस्या हुन् चुरेको मरुभूमीकरण, डुबान, विषादी र कृत्रिम मलको प्रयोग । समृद्धिका नाममा भएको उत्खनन र वनजगंलको फँडानीले हालका वर्षहरूमा तीव्रता पाएको छ । स्थानीय विकासका लागि आम्दानीको स्रोत बनाउन भन्दै गरिएको प्रकृतिदोहन (ढुंगा, गिट्टी र बालुवाको अव्यवस्थित उत्खनन) का कारण एकातिर चुरे क्षेत्रमा बस्ती विस्तार बढ्दो छ भने, अर्कातर्फ वन जंगल मासिँदै जाँदा मरुभूमीकरण भएको छ । दुई दशकअघिसम्म चुरेमा मानव बस्ती कम थियो, जनघनत्व पनि कम थियो, वन फँडानी न्यून थियो । तर अहिले बढ्दो वन फँडानीले बाढीपहिरो निम्त्याएको छ । नदीले गर्ने धार परिवर्तनका कारण तराईवासीले बाढीको समस्या भोग्नुपरेको छ । नदी कटान हुनाले र सतहको माटो बग्नाले खेतीपातीमा असर बढ्दो छ, खेतीयोग्य जमिन बगर बनेको छ । पानीका मुहानहरू सुकेका छन् । स्थानीय बासिन्दाका अनुसार, पहिला प्रत्येक पाँचसात मिनेट हिँड्दा पानीका मुहानहरू भेटिने चुरेमा अहिले चुरेमा पानीको बोतल बोक्नुपर्ने बाध्यता छ ।तराई अहिले नेपालकै सबैभन्दा बढी बाढीजोखिम क्षेत्र बनेको छ । प्रत्येक वर्ष मनसुनसँगै सीमावर्ती जिल्लाहरूमा बढ्दो बाढीले भौतिक सम्पत्तिसँगसँगै मानवीय क्षतिसमेत बढाएको छ । बाढीको प्रकोप बढ्नुमा चुरेबाट बगेर आउने गेगरको मुख्य भूमिका छ । पहाडबाट बगेर आएको पानी, सीमा क्षेत्रमा लगाइएको बाँध र जमिनमा भएको थिग्रो (सेडिमेन्ट) का कारण प्रत्येक वर्ष तराईको तल्लो क्षेत्र डुबान हुने गरेको छ । माथिबाट माटोसमेत ल्याउने बाढीले खेतीयोग्य जमिन कटान गरी बर्सेनि बगाएर लैजान्छ । यसरी बगेर आएको माटोसहितको पानी जमिनमुनि जान पाउँदैन र खेतमै जमिरहन्छ । यसले गर्दा धान भित्र्याउने बेलासम्म पनि खेतमा पानी जम्न गई बाली थन्क्याउनसमेत मुस्किल हुने गरेको छ ।स्थानीय पाका मानिसहरूका अनुसार, पहिला खोलाहरू गहिरा थिए । पन्ध्रसोह्र पाइलासम्म तल झर्नुपर्ने खोला अहिले चुरेको गेगर र गिट्टीले भरिँदै आउँदा खेतबारी बराबर भएको छ । सानै भलबाढीमा पनि खोलाले बगाएको गिट्टीबालुवा खेतबारीमा थुप्रिने गरेको छ । साथै, तराई क्षेत्रमा व्यावसायिक खेती र रासायनिक मल, विषादी तथा हार्मोनको प्रयोग वर्षैपिच्छे बढ्दो छ । श्रम शक्तिको अभावमा सजिलो पार्न गरिएको खेती, प्रविधिको विकास र धेरै उत्पादन लिन भन्दै बिरुवालाई चाहिने खाद्यतत्त्व बढाउन कृत्रिम रासायनिक मल तथा विषादीको प्रयोग बढ्दो छ । बिरुवा उम्रिने माटोदेखि बीउ, बेर्ना, बोट हुँदै फसल लिँदासम्म रोग कीरा नियन्त्रणका लागि विषको प्रयोग ह्वात्तै बढेको छ । कतिसम्म भने, वस्तुभाउमा लाग्ने परजीवी मार्ने भन्दै गोठ र खोरमा समेत विषादीको प्रयोग बढिरहेको छ । खेतीपाती र वस्तुभाउमा विभिन्न खालका हर्मोन र भिटामिनसमेत दिने गरिएको छ ।नेपालमा प्रतिबन्धित धेरैजसो विषादी तराईका अधिकांश सीमावर्ती जिल्लामा सहजै पाइन्छ । व्यापारिक नाम फेरेर र कतिपय अवस्थामा नेपालका लागि मात्र भन्ने ट्यागसहित नेपाली बजारमा बिक्रीवितरण भइरहेको बताउँछन् यस क्षेत्रमा लामो समय काम गरेका प्राविधिकहरू बताउँछन् । यसले सिंगो खेतीपातीलाई विषाक्त बनाएको छ । हरेक वर्ष यस्तो रसायन र विषादी किन्न अर्बौं रुपैयाँ खर्च हुन्छ । एक तथ्यांकअनुसार, विषादीको प्रयोग हरेक वर्ष १० देखि २० प्रतिशतले बढेको छ । प्रत्येक वर्ष उत्पादन घट्दो तर मल (खाद) को प्रयोग बढ्दो छ । प्रतिकट्ठा १ किलो एमोनिया वा युरिया हाल्दै आएका यहाँका खेतबारीमा अहिले २० किलोसम्म यस्तो मल प्रयोग भएको छ । यसले माटोसँगै हाम्रो वरपरको पर्यावरण र मानव स्वास्थ्यमा प्रतिकूल असर पारेको छ । यीमध्ये धेरै कडा विषादी नेपाल र भारतमा समेत प्रतिबन्धित छन् । यस्ता विषादीको प्रयोग सबैखाले तरकारी, अन्नपात र फलफूलमा उत्पादनदेखि भण्डारण हुँदै भान्सासम्म हुने गरेको छ । खास गरी, व्यावसायिक तरकारी उत्पादन गर्ने क्षेत्रहरूमा यस्ता विषादीको प्रयोग व्यापक हुने गरेको छ । त्यस्ता क्षेत्रहरूमा नसर्ने दीर्घरोगका बिरामीहरूसमेत बढिरहेको किसानहरूले बताउने गरेका छन् । धेरैजसो आँखा नदेख्ने, मुटुको रोग, मिर्गौलाले काम नगर्ने र क्यान्सरजस्ता घातक रोगहरू यिनै कडा विषका कारण हुने चिकित्सकहरूको भनाइ छ । चुरे दोहन, डुबान र रासायनिक मल तथा विषादीको प्रयोगले यस क्षेत्रको खेतीपाती कमजोर भएको छ । समथर भूभाग, उर्वर भूमि र उब्जनी राम्रो हुँदाहुँदै पनि यहाँका समुदायले खाद्यान्न किन्नैपर्ने अवस्था आएको छ । खेतीमा भएको दुःख र लगानीसम्म उठ्न धौधौ भएका कारण खेत बाँझै छोडी बिदेसिनु अहिले तराईका किसानहरूको बाध्यताजस्तै भएको छ । अधिकांश युवा जनशक्ति वैदेशिक रोजगारीमा छ ।तराईको मुख्य उत्पादन धान कुनै बेला अरू मुलुकमा निर्यात गरिन्थ्यो । यही धान निर्यात गर्न भन्दै २०१३ सालमा धान चामल निर्यात कम्पनीसमेत स्थापना गरिएको थियो । तर अहिले अवस्था ठीक विपरीत छ । कृषिउपजको आयात हरेक वर्ष बढ्दो छ । आर्थिक वर्ष २०७७७८ मै ३ खर्ब २३ अर्ब ६६ करोड मूल्य बराबरको कृषिजन्य वस्तु खरिद गरिएको छ । विगत १० वर्षमा कृषिउपजको आयात ३२० गुणाले बढेको छ । यसरी चुरे दोहन, डुबान, रासायनिक मल र विषादीको प्रयोग तथा आयातलगायतले गर्दा तराईको खाना, खेतीपाती, आम्दानी र रोजगारीजस्ता सामाजिकआर्थिक आयाममा व्यापक फेरबदल आएको छ । यसले यहाँको समाज, संस्कृति र जीवनयापनमा ठूलो प्रभाव पारिरहेको छ । खेतीपातीमा ह्रास आउँदै गएकाले स्थानीय समुदायलाई भोकसँग लड्न चुनौती थपिएको छ । केही वर्षदेखि चुरे संरक्षणको बहस चलिरहेको छ । सरकारले चुरे संरक्षणका लागि राष्ट्रपति चुरे संरक्षण कार्यक्रमसमेत लागू गरेको छ, तर दोहन रोक्न सकेको छैन । मुख्यतः चुरे क्षेत्र संरक्षणको ढाँचा कस्तो हुने भन्नेमै अलमल देखिन्छ । केहीको बुझाइमा जबसम्म चुरेमा मानवबस्ती रहन्छ त्यति बेलासम्म चुरे संरक्षण हुँदैन र यसको दोहन भइरहन्छ । अन्य कतिपय भने चुरेवासीको बन्दोबस्त नगरी यो क्षेत्रलाई जोगाउन सम्भव नहुने बताउँछन् । किसानको अनुभवमा, अब पनि वन फँडानी र दोहनको काम नरोकिए बढीमा एक सयपछाडि न चुरे रहन्छ न त तराई नै ।चुरेलाई जोगाउन नसके तराईको खेतीपाती र यसैसँग गासिएको जीवन पद्धति र संस्कृतिलाई पनि जोगाउन सकिन्न । यस्ता कुराबाट पाठ सिक्दै खाना र स्वस्थ जीवनको दिगो बन्दोबस्तका लागि तत्काल खाना र खेतीपाती जोगाउने पहल गर्न आवश्यक छ । चुरेसँगै तराईमधेसको उत्पादनशील माटो र खेतीकिसानी गर्ने समुदायको जीविकालाई समेत बचाउनुपर्छ । देवान खानाका लागि खेतीपाती अभियानमा संलग्न छिन् ।"
टिपर आतंकमा प्रशासन र जनप्रतिनिधिको साथ,"(काठमाडौं)  नख्खुभैंसेपाटी र चापागाउँठेचोसुनाकोठीसातदोबाटो सडक टिपर निषेधित क्षेत्र हो । तर, भैंसेपाटी सडकमा रातभरि नै ६ चक्के टिपर हुँइकिरहेका भेटिन्छन् । भाला काटेका साना टिपर त सडकमा दिउँसै गुड्छन् । निर्माण सामग्री बोकेका यी गाडी बस्तीका भित्री सडकमै चल्न थालेपछि अहिले स्थानीय बासिन्दा दुर्घटनाको त्रासमा छन् भने धूलोधूवाँबाट समेत आक्रान्त बनेका छन् । बिहीबार राति बुङमतीबाट भैंसेपाटी हुँदै नख्खु आउँदै गरेको बा १ ख ८३९० नम्बरको टिपरले कारलाई ठक्कर दियो । मावनीय क्षति भने हुन पाएन । तर, निषेधित क्षेत्रमा टिपर चलाएको भन्दै स्थानीयले विरोधमा रातभर टिपर चल्न रोक लगाएका छन् । उनीहरूले भैंसेपाटीस्थित प्रहरी प्रभाग घेराउसमेत गरे । स्थानीय राजु थापा भन्छन्, टिपरका कारण पटकपटक हुने दुर्घटनाले स्थानीय त्रासमा बाँच्न बाध्य छन् । यस विषयमा तीन दिनअघि मात्र स्थानीय प्रशासनलाई जानकारी गरायौं तर समस्या समाधान गर्न कसैले चासो दिएको छैन । नख्खु टोल सुधार समितिका अध्यक्ष सुशील महर्जनले पनि दुर्घटना हुने डरले चिन्तित बनाएको बताए । यसअघि धुवाँधूलो र प्रदूषणले सताएको थियो । अहिले दुर्घटनाको त्रासले, उनले भने । उनका अनुसार केही साताअघि भैंसेपाटी उकालोमा टिपरले ठक्कर दिँदा मोटरसाइकल चालक घाइते भएका थिए । टिपर आतंकका विषयमा जिल्ला प्रशासन र ललितपुर महानगरपालिकाका मेयर चिरीबाबु महर्जनलाई पटकपटक ध्यानाकर्षण गराए पनि बेवास्ता गरिएको उनले बताए । भैंसेपाटी क्षेत्रमा टिपर आतंकको यो पहिलो घटना होइन । स्थानीयले अजंगका टिपर निषेधित क्षेत्रमा गुड्दा ज्यानको असुरक्षा भएको र प्रदूषण बढेको भन्दै समयसमयमा विरोध गर्दै आएका छन् । भैंसेपाटी र चापागाउँ सडकमा अत्यधिक दुर्घटना बढ्न थालेपछि स्थानीयको दबाबमा तत्कालीन स्थानीय विकास अधिकारी, प्रमुख जिल्ला अधिकारी, राजनीतिक दलका प्रतिनिधिले एक दशकअघि नै टिपर (२६५ क्युफिट निर्माण सामग्री बोक्ने) चलाउन नदिने निर्णय गरेका थिए । ्त्यतिबेला स्थानीयले भाला काटेका साना टिपर (२४० क्युफिट) समेत बस्तीबाट चलाउन नपाउने माग गरे पनि राजनीतिक दल, स्थानीय विकास अधिकारी, प्रमुख जिल्ला अधिकारी र खानी व्यवसायीको सहमतिमा चलाउन दिने निर्णय गरिएको थियो । ती साना टिपर चलाउन राति ९ बजेदेखि बिहान ६ बजेसम्मको समय तोकिएको थियो । २०७५ पुस २४ मा ललितपुरको ढुंगागिट्टी र बालुवाजस्ता खानीजन्य पदार्थ उत्खनन संकलन र बिक्रीसम्बन्धी प्रक्रियाको अनुगमन गर्न गठित समितिको बैठकले टिपर सञ्चालनसम्बन्धी पुरानै निर्णयलाई सदर गरेको थियो । उक्त निर्णयमा तत्कालीन सांसद पम्फा भुसालदेखि नवराज सिलवालसम्मले हस्ताक्षर गरेका थिए । तर, ललितपुरका तत्कालीन प्रमुख जिल्ला अधिकारी ढुण्डीप्रसाद निरौलाको संयोजकत्वमा गत भदौ २ गते जनप्रतिनिधिसहित बसेको बैठकले पहिलाको निर्णयलाई उल्टाएर साना टिपरलाई नख्खु कोरिडरबाहेकका स्थानमा पनि चलाउन दिने निर्णय गर्यो । उक्त बैठकले यसअघि साना टिपरलाई राति ९ देखि बिहान ६ बजेसम्म मात्र चलाउने निर्णयलाई संशोधन गर्दै दिउँसो पनि चलाउन दिने निर्णय गरेको थियो । यसअघिको ठूला टिपर नख्खु करिडोरबाट मात्र सञ्चालन गर्नुपर्ने व्यवस्थालाई भने यथावत् राखिएको थियो । तर, त्यसलाई बेवास्ता गर्दै खानी व्यवसायीहरूले हाल ठूला टिपर पनि नख्खुभैंसेपाटी सडकमा गुडाइरहेका छन् । जसका कारण सर्वसाधारणले असुरक्षित महसुस गर्नुका साथै सडक बिग्रिएका छन् । ललितपुरका प्रमुख जिल्ला अधिकारी धनश्याम उपाध्यायले आफू आउनुभन्दा अगाडिको निर्णय भएकाले यसबारेमा तत्काल केही भन्न नसक्ने बताए । गलत निर्णय भएछ भने त्यसलाई सच्याउनु मेरो दायित्व हो, उनले भने । भदौ २ को निर्णयमा जनप्रतिनिधि, प्रहरी प्रशासन, वन, राष्ट्रिय अनुसन्धान, सशस्त्र, नेपाली सेनाले पनि सहमति जनाएका थिए । हस्ताक्षर गर्नेमा ललितपुरका सांसदद्वय नवराज सिलवाल, राजकाजी महर्जन, ललितपुर महानगरपालिका१८ वडाध्यक्ष पुरुषोत्तम खड्का, गोदावरी नगरपालिका९ का सदस्य जगत लामा, जिल्ला समन्वय अधिकारी, डिभिजन वन अधिकृत, राजदल गण लगनखेलका सेनानी, दक्षिणकाली सशस्त्र प्रहरी बल खुमलटारका प्रहरी नायब उपरीक्षकलगायत छन् । नख्खु करिडोरबाट चलाउनुपर्ने निर्णयमा हस्ताक्षर गरेका जनप्रतिनिधिसमेत पछिल्लो समय व्यवसायीले पूर्वनिर्णयलाई अटेर गर्दै टिपर चलाउँदासमेत मौनता साधेर बसेका छन् । पछिल्ला दुई निर्णयमा हस्ताक्षर गरेका सांसद सिलवाल बर्खाले नख्खु करिडोर बिग्रेको गुनासो आएकाले निश्चित समयका लागि मात्रै भैंसेपाटी सडकमा चलाउन दिने निर्णय भएको तर्क गर्छन् । बर्खाले नख्खु करिडोर बिग्रेर निर्माण सामग्री आवतजावत नै ठप्प भएको भन्ने गुनासो आएपछि निश्चित समयका लागि भैंसेपाटी सडक भएर चलाउन दिने भनी निर्णय गरेको हो । सर्वसाधारणलाई अप्ठ्यारो परेमा नख्खु करिडोरबाटै चलाउन अर्को निर्णय गर्छौं, उनले भने । तर, उनले अहिले बर्खा सकिएकाले करिडोरबाट पनि चल्न सक्ने अवस्था भइसकेको बताए । ठूला टिपर चलेको भए त्यसलाई प्रहरीले रोक्नुपर्ने उनको भनाइ छ । गोदावरी नगरपालिकाका मेयर गजेन्द्र महर्जनले पनि टिपर रोक्न प्रहरी प्रशासनले ध्यान नदिएको बताए । हामीले निगरानी राख्न पटकपटक भन्ने गरेका छौं, उनले भने, निषेधित क्षेत्रमा टिपर चलाएको भेटिएमा तत्काल कारबाही गर्न सकिन्छ । अहिले गोदावरी नगरपालिका७ देवीचौर क्षेत्रमा सञ्चालित खानी तथा क्रसर उद्योगबाट उत्पादित ढुंगा, गिट्टी बुङमतीखोकना दोबाटोभैंसेपाटी सडक भएर निर्बाध चलिरहेका छन् । भैंसेपाटी प्रभागबाट ठाउँठाउँमा प्रहरी खटिएका पनि हुन्छन् । नख्खु पुलमा त अस्थायी प्रहरी चौकी नै छ । तर, त्यहाँ टिपरको जाँच हुँदैन । खोकना दोबाटोमा खटिएका प्रहरी टोलीले पनि सजिलै पास गरिदिन्छन् । भैंसेपाटी प्रहरी प्रभागका इन्चार्ज लोक गुरुङले आफूहरू निर्णय कार्यान्वयन गर्ने निकायमात्र भएको बताए । हामीलाई रोक्नु भनेर पत्र पठाएमा तत्काल रोक्छौं, उनले भने । ललितपुरका सहायक प्रमुख जिल्ला अधिकारी ललितकुमार बस्नेतले सानो टिपर चलाउन दिने निर्णयमा कर्मचारी र जनप्रतिनिधिले पनि समर्थन जनाएको बताए । नराम्रो निर्णय भएको भए जनप्रतिनिधिले विरोध जनाउने थिए होलान्, राम्रो निर्णयलाई सबैले स्वागत गर्नुपर्छ, उनले भने । टिपर रोक्न ट्राफिक र जनपथ प्रहरीलाई निर्देशन दिने उनले बताए । वाग्मती करिडोर बन्द रहेको र तत्काल मर्मत गरी सञ्चालन गर्न सम्भव नभएको भन्दै खानी व्यवसायीले गरेको मागका आधारमा भैंसेपाटी सडक भएर कात्तिक मसान्तसम्म चलाउन दिने निर्णय गरिएको उल्लेख छ । ढुवानीका ठूला सवारीसाधन (१० चक्के वा सोभन्दा ठूलो) को हकमा भने खानीबाट क्रसरसम्म, वाग्मती र नख्खु करिडोरबाट मात्र सञ्चालन गर्न पाइने, बस्ती भएर नपाइने उल्लेख छ । पहिले टिपर खानी क्षेत्र देवीचौरबाट डुकुछापफर्सिडोलछम्पीनख्खु करिडोर हुँदै चक्रपथ गुड्थे । अहिले देवीचौरबाट भैंसेपाटी भएर सीधै चक्रपथ पुग्ने गरेका छन् । खानी व्यवसायीले चाहेमा नख्खु करिडोरबाट चलाउन सक्छन् । तर भैंसेपाटी सडक कालोपत्रे भएको र छोटो दूरीका कारण व्यवसायीले बस्तीबाट टिपर चलाइरहेका हुन् । देवीचौर डुकुछाप क्षेत्रमा मत्स्येन्द्रनाथ मल्टिपर्पोज, सजिलो रोडाढुंगा, न्यु क्वालिटी एड्भान्स, शान्ति गणेश रोडा ढुंगा उद्योग छन् । यीबाहेक काभ्रेका बुद्ध लामा, तनहुँकी अञ्जु पौडेललगायत छुट्टाछुट्टै समूह मिलेर वन क्षेत्रमा ढुंगा उत्खनन गर्दै आइरहेका छन् । मत्स्येन्द्रनाथबाहेक ढुंगा उत्खननका लागि अन्य उद्योगसँग लाइसेन्स छैन । क्वालिटीले भने मत्स्येन्द्रनाथकै खानीबाट ढुंगा उत्खनन गरिरहेका छन् । यी दुईबाहेक अन्य उद्योगले भने प्राकृतिक दोहान गरिरहेका छन् । अहिले गोदावरी नगरपालिका७ मा ६५ हेक्टरमा फैलिएको सामुदायिक वनमा ६७ वटा एक्स्काभेटरले दिनहुँ ढुंगा उत्खनन गरिरहेका छन् । अवैध रूपमा सञ्चालित उद्योगका कारण राज्यलाई लाखौं रुपैयाँ राजस्व घाटा भइरहेको छ । व्यवसायीले एउटा क्रसरबाट दिनमा ४० देखि ९० टिपरसम्म रोडा बिक्री गर्छन् । गत वर्ष असारमा अवैध ढुंगा उत्खनन रोक्न खोज्दा गिद्धवीर सामुदायिक वन उपभोक्ता समितिका अध्यक्ष र सचिवमाथि आक्रमण भएको थियो । सजिलो रोडा र न्यु क्वालिटी सञ्चालक शशि शाही ठकुरी र मधुसूदन डोटेल हुन् । शान्ति गणेशका सञ्चालक सुदर्शन विष्ट र रामकृष्ण विष्ट हुन् ।खानी व्यवसायीलाई कांग्रेस, माओवादी केन्द्र र एमालेका नेताहरूले संरक्षण दिइरहेको आरोप छ । निषेधित क्षेत्रमा टिपर चलाउन दिने निर्णयमा खानी अनुगमन समिति संयोजक तथा जिल्ला समन्वय समिति ललितपुरका प्रमुख अम्बरबहादुर खड्काले भने आपत्ति जनाएका छन् । उनी बैठकमा उपस्थित पनि भएनन् । उनले प्रमुख जिल्ला अधिकारीको काम टिपर सञ्चालनसम्बन्धी निर्णय गर्ने नभएर शान्ति सुरक्षा दिने भएको बताए । टिपर निषेधित क्षेत्र घोषणा गरेको सडकमा आफूखुसी बैठक राखेर चलाउने निर्णय गर्दै हिँड्ने होइन, उनले भने, निर्णयमा सांसद, वडाध्यक्षहरूले सहमति दिनु हुँदैन्थ्यो । उनले सीडीओले बैठक राखेर निर्णय गर्नेभन्दा पनि निरीक्षण गरेर खानी अनुगमन समितिमा प्रतिवेदन पेस गर्नुपर्ने बताए । निरीक्षण गर्न पनि भनेका थियौं तर गरेनन्, उनले भने । वाग्मती प्रदेश सरकारको नदीजन्य पदार्थ (संकलन र उपयोग) सम्बन्धी व्यवस्था गर्न बनेको कार्यविधिको परिच्छेद ६ अनुसार खानी अनुगमन तथा मूल्यांकनको संयोजकमा जिल्ला समन्वय समिति प्रमुख, सदस्यहरूमा जिल्ला समन्वय समिति उपप्रमुख, प्रमुख जिल्ला अधिकारी, जिल्ला प्रहरी प्रमुख, सशस्त्र प्रहरी बल प्रमुख, डिभिजन वन अधिकृत र जिल्ला समन्वय अधिकारी सदस्यसचिव रहने व्यवस्था छ । सोही समितिले टिपर नख्खु करिडोरबाट मात्र चलाउन पाउने निर्णय गरेको थियो । बागडोलवासीले पनि टिपरका कारण अत्यधिक धूवाँधूलो भएको भन्दै पटकपटक आन्दोलनसमेत गर्दै आएका छन् । उनीहरूले यस विषयमा धेरैपटक सीडीओ, ललितपुर महानगरपालिकाका मेयर महर्जनलाई ध्यानाकर्षण गराइसकेका छन् । माग सुनुवाइ नभएपछि उनीहरूले गत वर्ष महानगरलाई बुझाएको पत्रको बोधार्थ त्यस क्षेत्रमा बस्ने पूर्वराष्ट्रपति रामवरण यादव, पूर्वअर्थमन्त्री विष्णुप्रसाद पौडेल, पूर्वस्वास्थ्यमन्त्री हृदयेश त्रिपाठी, पूर्वउपप्रधानमन्त्री वामदेव गौतम, नेकपाका नेतृ पम्फा भुसाल, पूर्वअर्थमन्त्री ज्ञानेन्द्र कार्की, प्रदेश सांसद जीवन खड्कालाई समेत दिएका थिए । समस्या समाधान नहुनुमा खानी व्यवसायी र राजनीतिक दलहरूबीचको मिलेमतो प्रमुख कारण रहेको स्थानीयको आरोप छ । सबै जनाको मिलेमतोकै कारण टिपर अटेर गरेर गुडिरहेका छन्, नख्खु टोल सुधार समितिका अध्यक्ष महर्जनले बताए ।"
रात्रिकालीन व्यवसाय निर्बाध सञ्चालन गर्न दिने तयारी,"सातै प्रदेशमा बजार अनुगमन गर्न केन्द्रीय टोलीसरकारले चाडपर्वका समयमा हुने कालोबजारी, कृत्रिम अभाव तथा अस्वाभाविक मूल्यवृद्धि नियन्त्रण गर्न केन्द्रबाट सहसचिव संयोजक रहेका छुट्टाछुट्टै अनुगमन टोलीलाई सातवटै प्रदेशमा खटाएको छ । गृह मन्त्रालयका सहसचिव संयोजक रहने गरी केन्द्रीय अनुगमन टोलीलाई सातवटै प्रदेशमा खटाएको हो । गृह प्रवक्ता फणीन्द्रमणि पोखरेलका अनुसार दसैंतिहारलगायतका महत्त्वपूर्ण चाडपर्वका समयमा हुने कालोबजारी, कृत्रिम अभाव, मूल्य वृद्धि र गुणस्तरहीन वस्तुको बिक्री रोक्न केन्द्रीय अनुगमन टोली खटाइएको बताए । अनुगमन टोलीमा गृहबाटै उपसचिवसहित सम्बन्धित प्रदेश र स्थानीय तहका प्रतिनिधिलाई समावेश गरेर अनुगमनमा खटाइएको पोखरेलले जानकारी दिए ।गृह मन्त्रालयबाट प्रदेश १ मा सहसचिव विपिन आचार्य र उपसचिव अञ्जन न्यौपाने, प्रदेश २ मा सहसचिव होमप्रसाद आचार्य र उपसचिव विश्वराज मरासिनी, वाग्मतीमा सहसचिव थानेश्वर गौतम र उपसचिव बासु कोइराला, गण्डकीमा सहसचिव हरिप्रसाद घिमिरे र उपसचिव चेतराज बराललाई अनुगमनका लागि खटाइएको छ । त्यस्तै लुम्बिनीमा सहसचिव हीरालाल केसी र उपसचिव गणेश पौडेल, कर्णालीमा सहसचिव पुष्पराज शाही र उपसचिव फणीन्द्र दाहाल, सुदूरपश्चिम प्रदेशमा सहसचिव कोषहरि निरौला र उपसचिव सूर्य खत्रीलाई खटाइएको छ ।"
एकीकृत समाजवादीको चुनाव चिह्न कलम,काठमाडौं (कास) नेकपा (एकीकृत समाजवादी) ले चुनाव चिह्न फेरेको छ । यसअघि किताब प्रस्तावित गरिएकामा अब कलम चिह्न हुनेछ । स्थायी कमिटीको बिहीबारको बैठकले चिह्न फेर्ने निर्णय गरेको हो । उक्त चिह्न यसअघि माधव नेपालनिकट युवा नेता जीवन राईको नाममा दर्ता भएको नेकपा एकीकृत पार्टीले पाएको थियो । राई पनि नेपालकै पार्टीमा रहने भएपछि उक्त चिह्न एकीकृत समाजवादीले लिन लागेको हो ।यसैबीच एकीकृत समाजवादीले पार्टीको केन्द्रीय कार्यालय र केन्द्रीय सचिवालयको टुंगो लगाएको हो । केन्द्रीय सचिवालय महासचिव वेदुराम भुसालको नेतृत्वमा ११ सदस्यीय हुनेछ । केन्द्रीय कार्यालय पनि भुसालकै नेतृत्वमा ५ जनाको हुनेछ ।
सहायक श्रीमान् दुई महोत्सवमा,"काठमाडौं (कास) बहुपति प्रथामाथि आधारित नेपाली वृत्तचित्र सहायक श्रीमान् (कोहजबेन्ड) अमेरिका र युरोपका प्रतिष्ठित चलचित्र महोत्सवहरूमा छनोटमा परेको छ । जर्मनीस्थित १८ औं टेगेन्सी इन्टरनेसनल माउन्टेन फिल्म फेस्टिबल र लोभाकियाको २९ औं इन्टरनेसनल फिल्म फेस्टिबल अफ माउन्टेन फिल्मस् पोपराड मा फिल्म छनोट भएको निर्देशक गणेश पाण्डेले जानकारी दिए । दुवै देशमा अक्टोबर १३ देखि १७ सम्म हुने चलचित्र महोत्सवमा सहायक श्रीमान् अक्टोबर १५ का दिन प्रदर्शन हुँदै छ । निर्देशक गणेश पाण्डेका अनुसार, अक्टोबर १ देखि सुरु भई २४ तारिखसम्म अमेरिकाको वासिङ्टनस्थित सियाटलमा सञ्चालन हुने तस्बिर साउथ एसियन फिल्म फेस्टिबल मा पनि फिल्म प्रदर्शन हुँदै छ । नेपालको डकुमेन्ट्री फिल्म अन्तर्राष्ट्रिय चलचित्र महोत्सवमा छनोट हुनु हाम्रो टिमका लागि मात्र होइन, नेपाल र नेपालीका लागि पनि गर्वको कुरा हो, पाण्डेले भने । विश्वका विभिन्न देशमा छनोट भइरहेको फिल्मले गत वर्ष रुसमा आयोजित १९ औं अन्तर्राष्ट्रिय कान्स भिडियो फेस्टिभलमा प्रथम पुरस्कार ग्रान्ड प्रिक्स अवार्ड जितेको थियो भने नेपाल अन्तर्राष्ट्रिय चलचित्र महोत्सव (निफ) मा पनि उत्कृष्ट फिल्म अवार्डसहित एक हजार अमेरिकी डलर जित्न सफल भएको थियो । भाग्यले बाँचेकाहरू नामक वृत्तचित्रमार्फत संसारभर चर्चा कमाएका पाण्डेको सहायक श्रीमान् नयाँ डकुमेन्ट्री फिल्म हो । काठमाडौं अन्तर्राष्ट्रिय पर्वतारोहण महोत्सव (किम्फ) मा रिलिज गरिएको सहायक श्रीमान् बहुपति प्रथामा आधारित छ । ३५ मिनेटको फिल्म कर्णाली प्रदेशको हुम्लामा छायांकन गरिएको हो । घरमा भएका सबै दाजुभाइले एउटै श्रीमती बिहे गर्ने अनौठो चलन नेपालका कतिपय हिमाली जिल्लामा विद्यमान छ । सोही विषयलाई पाण्डेले पहिलोपटक पर्दामा उतारेका हुन् ।"
प्रवासीको सहयोगमा पुस्तकालय,"बागलुङ (कास) सशस्त्र द्वन्द्वपछि बन्द जीर्ण पुस्तकालय प्रवासी युवाले चन्दा संकलन गरेर पुनर्निर्माण गरेका छन् । गलकोट५ को सहिद थिरबम मल्ल पुस्तकालय यतिबेला चिटिक्क बनेको छ ।गलकोट समाज जापानले पठाएको ६५ लाखसहित १ करोड रुपैयाँमा तीनतले घर बनाइएको हो । वडाध्यक्ष नारायणध्वज मल्लका अनुसार अन्य भौतिक संरचना, उपकरण र स्वास्थ्य सेवाका लागि पनि सहयोग प्राप्त भएको थियो । भवनको पहिलो तलामा आँखा उपचार केन्द्र, दोस्रोमा पुस्तकालय र तेस्रोमा सभाहल बनाइएको छ ।२००७ मा सहिद भएका थिरबम मल्लको स्मृतिमा भरत बम र देवी चैतन्यले हरिचौरमा स्थापना गरेको पुस्तकालयमा इतिहास, भूगोल र विभिन्न जातजातिको संस्कृतिबारेका पुस्तक छन् । युवाले पैसा पठाएपछि हामीलाई पनि दबाब पर्यो र भवन बनाइयो, मल्लले भने, भवन सबै काममा उपयोगी बनेको छ । नगरपालिका र वडाले इतिहासको गन्तव्य पुस्तकालयका रूपमा विकास गर्न थप सामग्री र इतिहासका अन्य दस्ताबेज संकलनको कामसमेत गरेको छ ।"
ठूला माछासाना माछा : सत्तालाई सशक्त प्रश्न,"(काठमाडौं)  सर नमस्कार । हमर बेटीके स्टाफ नर्सके छात्रावृत्तिके फाराम भरे पर्लो । ओकरा प्रमाण पत्रमे एकरा नाम छि । नागरिकतामे दोसर नाम । एकरा बनादेवे परले, एक वृद्ध किसानले वडा कार्यालयको एउटा ढोकामा बिन्ती बिसाउन नपाउँदै उनकी छोरी बोल्छिन्, सर स्कुली प्रमाण पत्रनु रेणुका नामे रही, नागरिकतानु रेनुका रही । नामे मिलवा चा ना । कर्मचारीले उनलाई नागरिकता मिलाउनेबारे काम गर्ने कोठा देखाउँदै भने, ए ६ नम्बर जानुस् । बाबुछोरी ६ नम्बर कोठामा पुगेर आफ्नो समस्या सुनाए । ती कर्मचारीले फेरि १० नम्बर कोठामा जान भने । बाबुछोरी कार्यालयको कोठा चहारेको चहार्यै हुन्छन् । अन्त्यमा उनीहरूलाई सीडीओ कार्यालय पठाइन्छ । सीडीओ कार्यालयले केहीबेरको सोधपुछपछि फेरि वडा कार्यालयमै फिर्ता पठाइदियो ।बाबुछोरीले वडादेखि सीडीओ कार्यालयका सबै कोठा चहारिसकेपछि वडा कार्यालयका एक कर्मचारी भन्छन्, प्रमाणपत्रमा रेणुका, नागरिकतामा रेनुका भन्ने व्यक्ति एउटै हो भनेर प्रमाणित गर्न सात जना छरछिमेक साक्षी चाहिन्छ । साक्षीहरूको नागरिकताको फोटोकपी र हस्ताक्षर पनि चाहिन्छ । अनि त काम बन्छ ।ती वृद्ध किसान भने यति कुरा पहिल्यै भन्नुपर्थ्यो भन्दै आक्रोशित बन्छन् । वसन्तपुरमा बिहीबार खुला रंगमञ्च (डबली, सडक) मा प्रस्तुत गरिएको नाटक ठूला माछासाना माछा ले प्रस्तुत गरेको संवाद र दृश्य थिए ती ।शिल्पी थिएटरले आयोजना गरेको यो नाटकले सरकारी कार्यालयको ढिलासुस्ती, बिचौलिया प्रवृत्ति, शिक्षामा भएको व्यापार, स्वास्थ्यमा गरिने लापरबाहीलगायत समस्यामाथि प्रश्न उठाउँदै भ्रष्टाचारविरुद्ध आवाज उठाएको छ । गरिब निमुखा जनताका लागि विकास र उपलब्धि नभएको, गरिबहरूले रातदिन दुःख गर्नुपर्ने तर शक्तिमा भएकाहरू शक्तिशाली बन्दै गएको समाजको ऐना नाटकमा देखाइएको छ ।किसान र मेयरको परिवारका दुई कथामार्फत गरिब र धनीबीचको खाडल, गरिब कसरी हरेक दिन गरिब र धनी कसरी श्रमबिना नै धनी बन्दै छ भन्ने तीतो यथार्थ पनि नाटकमा कलात्मक ढंगले प्रस्तुत गरिएको छ । नाटकले वर्तमान राजनीति र बेथितिका सवालमा पनि नागरिकलाई खबरदारी गरेको छ । किसान बाबुछोरीले वडा कार्यालय धाएको दृश्य हेरेपछि त्यहाँ उपस्थित करिब २ सय दर्शकहरूमध्ये एक युवक भन्दै थिए, हो यस्तै हुन्छ सरकारी कार्यालयमा । कर्मचारीले यसरी नै झुलाउँछन् जनतालाई । ती युवकसँगै भीडका अधिकांश दर्शकले नाटकमा आफ्नो कथा, व्यथा पीडा र आक्रोशलाई देखेका थिए ।५० मिनेट लामो नाटकलाई दर्शकले चाखपूर्वक हेरेका थिए । किसानको मलको समस्यादेखि सरकारी कार्यालयको घुसखोर प्रवृत्तिसम्म नाटकले प्रहार गरेको छ । कलाकारहरूले शरीरको भावभंगिमाबाटै चामलको बोरा, एम्बुलेन्स र थ्रेसर बनाएका दृश्य उत्कृष्ट थिए । चरा र कुकुर बनेका पात्रले नाटकलाई थप रोमाञ्चक बनाएका थिए ।नाटकको सबैभन्दा सशक्त पक्ष यसमा प्रयोग गरिएको संगीत हो । संगीतले कथा वाचनलाई कलात्मक बनाएको थियो । हरेक दृश्यपछि संगीत समूहले कथा वाचन गरेको दृश्यले नाटकलाई सांगीतिक बनाएको थियो । चलाखीपूर्ण ढंगले प्रप्सको प्रयोग गरिएको थियो । स्टेजमा रहने त्रिकोणात्मक दुई प्रप्समा साउन्ड पनि जोडिएको थियो । मेयर, चरालगायतको भूमिकामा देखिएका मानाहाङ राईको अभिनय बेजोड थियो । किसानकी छोरीको भूमिकामा संगीता उराँवले दमदार अभिनय प्रस्तुत गरिन् । उपमेयरको भूमिकालाई पवित्रा खड्काले न्याय दिएकी थिइन् । नाटकमा १३ कलाकारको अभिनय थियो । घिमिरे युवराजको परिकल्पना र निर्देशनमा तयार भएको यस नाटकले सीमान्तकृत, किसान, स्वास्थ्य, विकास, सिंहदरबारको संकटलगायत मुद्दा उठाउँदै सत्तालाई प्रश्न गर्न सफल भएको छ । नाटकमा नेपाली, थारू र मैथिली तीन भाषा प्रयोग गरिएको छ । शिल्पीको टिम यही नाटकलाई लिएर देश दौडाहामा जाने तयारीमा छ ।"
आशाका लागि कला,"(काठमाडौं)  ठमेल सातघुम्तीस्थित काठमाडौं गेस्ट हाउस परिसरमा चित्रकारहरू क्यानभासमा रङ पोत्न व्यस्त थिए । स्वदेशी तथा विदेशी कलाप्रेमीहरू चित्रकारका कलाकृति नियाल्दै कलाभाव बुझ्न उत्तिकै आतुर देखिन्थे । चित्रकारले कलाकै विषयमा छलफल गरे र कला अवलोकन गर्न आउनेलाई आफ्ना सिर्जनाको भावार्थसमेत अर्थ्याए । अभिनेता राजेश हमालले समेत क्यानभासमा आकृति कोर्दा धेरैले एकाग्र भएर नियाले । कला, कलाकार र कलाप्रेमीलाई एकै थलोमा जमघट गराएर कला उत्सव बनाउने अवसर भने म्युजियम अफ नेपाली आर्ट (मोना) ले जुराएको हो । नेपाली कला र कलाकारलाई पर्यटनसँग जोड्दै अन्तर्राष्ट्रियस्तरसम्म यसको फैलावटका लागि मोनाले ३३ चित्रकारलाई एकै स्थानमा भेला गराएर बिहीबार प्रत्यक्ष कला कार्यशाला गरेको हो । आशाका लागि कला शीर्षकमा सुरु गरिएको कार्यशालामा अग्रजदेखि युवा पुस्ताका चित्रकार सहभागी भए । अभिनेता हमालले क्यानभासमा आफ्नै आकृति झल्कने चित्र कोरेपछि कार्यशाला औपचारिक रूपमा प्रारम्भ गरिएको थियो । सहभागी चित्रकारले परम्परागत पौभा कला, मिथिला कला, समकालीन तथा आधुनिक कलामा धर्म, संस्कृति, समाज, प्रकृति, सम्पदा र मानवीय पक्षलाई प्रस्तुत गरे । ठमेल पर्यटकको रोजाइको गन्तव्य हो । मौलिक नेपाली हस्तकला, रात्रिकालीन सांगीतिक माहोल, विभिन्न देशबाट आउने पर्यटकको आवातजावत ठमेलको मुख्य विशेषता मानिन्छ । यो माहोललाई कला पनि मिसाएर अझ कलामय बनाउने उद्देश्यले कार्यशाला आयोजना गरिएको मोनाका सञ्चालक राजन शाक्यले बताए । हाम्रो पर्यटनसँग खोलानाला, पहाड, हिमाल, वनजंगल, संस्कृतिजस्ता पक्षलाई मात्र जोडिँदै आएको छ, उनले भने, इतिहासमा कलाको हाम्रो आफ्नै इतिहास छ । हाम्रो कलालाई किन पर्यटनसँग नजोड्ने ? कार्यक्रममा पौभा कलालाई क्यानभासमा उतार्दै गरेका लोक चित्रकारले यसलाई एक उत्सवका रूपमा लिएको सुनाए । उनले भने, हामीले आफ्नो कलामात्र नभएर अरूको पनि कला शैली बुझ्ने मौका पायौं । सबै कलाकारका कलाकृति हेर्ने, एकापसमा भलाकुसारी तथा कला विषयमा छलफल गर्ने अवसर मिल्यो । चित्रकार किरण मानन्धरले यस्तो कार्यशालाले कला विस्तारका साथै चित्रकारबीच सम्बन्ध विस्तार गर्न सघाउने बताए । हामीकहाँ अग्रज तथा नयाँ कलाकारबीच असाध्यै ग्याप छ । यस्ता खाले कार्यक्रम भएमा एकले अर्काको कलासँगै सम्बन्ध विस्तार हुन्छ । यसले हाम्रो कलाको फाँट नै फराकिलो हुन सक्छ । मानन्धरको भनाइमा सहमत हुँदै कलाकार रवीन्द्र श्रेष्ठले कार्यशालालाई सिकाइको अवसरमा लिएको बताए । कार्यशालामा कार्टुनिस्ट अबिन श्रेष्ठले क्यानभासमै कार्टुन चित्र उतारे । तीन दशकभन्दा लामो आफ्नो कार्टुनकला यात्रामा क्यानभासमा पहिलोचोटि कार्टुन कोरेको उनले सुनाए । कलाकारबीच दूरी घटाउन र एकअर्काका विचार तथा शैली आदानप्रदान गर्न यसखाले कार्यशाला भइरहनुपर्नेमा चित्रकार प्रदीप बज्राचार्यले जोड दिए ।शाक्यका अनुसार कार्यशालामा बनेका कलाकृतिको बिक्री मूल्यको ५० प्रतिशत रकम कान्तिबाल अस्पतालको क्यान्सरपीडित बालबालिकाका लागि, ३५ प्रतिशत चित्रकार तथा १५ प्रतिशत कार्यक्रममा हुने खर्चमा बेहोरिनेछ । बिहीबार अधुरा रहेका छोडेका चित्रहरूका लागि शुक्रबारसमेत कार्यशाला हुनेछन् । कार्यशालामा जीवन राजोपाध्याय, समुन्द्रमान सिंह श्रेष्ठ, रवि श्रेष्ठ, आशा डंगोल, संगी श्रेष्ठ, रोशन डंगोल, प्रमिला वज्राचार्य, सुशीला सिंह, सागर मानन्धर, गोपाल कलाप्रेमी श्रेष्ठ, मुना भँडेल, एरिना ताम्राकार, विनोद प्रधान, मुकेश श्रेष्ठलगायतका चित्रकार सहभागी थिए । मोनाले महामारीको अवधिमा दिवंगत तथा जीवित कलाकारका कलाकृतिको संग्रहालय नै स्थापना गरिसकेको छ ।"
युवाविद्यार्थी संगठनमा दलकै तजबिज,पार्टीले तोकेको नेतृत्वएमालेअनेरास्ववियु ः सुनिता बरालयुवा संघ ः किरण पौडेलयुथ फोर्स ः क्षितिज थेबेमाओवादीअखिल क्रान्तिकारी ः पञ्चा सिंहवाईसीएल ः सुमन देवकोटाकांग्रेसनेविसंघ ः राजीव ढुंगानातरूण दल ः जितजंग बस्नेतएकीकृत समाजवादीविद्यार्थी संगठन ः सुदेश पराजुली
भारतसँग सम्बन्ध सुधार्न कांग्रेस टोली दिल्लीमा,"(नयाँदिल्ली)  भारतसँग सम्बन्ध सुधार्ने वातावरण तयार गर्न नेपाली कांग्रेसको टोली बिहीबार दिल्ली आइपुगेको छ । भारत सरकार र सत्तारूढ भारतीय जनता पार्टीसँग कांग्रेसको सम्पर्क कमजोर रहेको मानिएका बेला दिल्ली उत्रिएको तीन सदस्यीय टोली भेटघाटमा व्यस्त रहेको छ । सर्वोच्च अदालतको परमादेशबाट प्रधानमन्त्री बनेका कांग्रेस सभापति शेरबहादुर देउवाले विश्वासको मत नलिदासम्म भारतको बधाईसमेत पाएका थिएनन् । नेपालमा नयाँ प्रधानमन्त्री चयन हुनासाथ भारतीय प्रधानमन्त्रीको मोदीको फोन जाने र भारत भ्रमणको निम्तो दिने चलन रहेकामा देउवाले त्यस्तो निम्तो पाइसकेका छैनन् । भारतीय संस्थापनले देखाएको उदासीनता चिर्न पनि कांग्रेस सभापति एवं प्रधानमन्त्री देउवाले आफूनिकट नेता दिल्ली पठाएको बताइएको छ । कांग्रेस सहमहामन्त्री प्रकाशशरण महत नेतृत्वको टोलीमा उदयशमशेर राणा र अजयकुमार चौरसिया छन् । केही अगाडि कांग्रेसको निम्तो मा भाजपाका विदेश विभाग प्रमुख विजय चौथाईवालेले काठमाडौं भ्रमण गरेका थिए । अहिले भाजपा विदेश विभागको निम्तोमा काग्रेसका तीन जना दिल्ली आएका हुन् ।कांग्रेस नेताहरूले बिहीबार साँझ भाजपाका राष्टिय अध्यक्ष जेपी नड्डासँग उनको निवासमा भेटवार्ता गरेका छन् । कांग्रेस सभापति तथा प्रधानमन्त्री देउवाका तर्फबाट उनलाई नेपाल भ्रमणको निम्तो पनि दिइएको छ । नेता महतले नड्डासँगको भेट अत्यन्तै महत्त्वपूर्ण भएको बताए । दुई देश र दुई दलबीचको सम्बन्ध थप सुदृढ बनाउने दिशामा छलफल भएको उनको भनाइ छ । दुई देशबीच कतिपय विषयमा समस्या छन्, ती संवेदनशील विषयमा दुवै देशको नेतृत्वले समन्वय गरेर समाधान गर्नुपर्छ भन्ने कोणबाट छलफल भएको छ, उनले भने, समस्या राख्नुभन्दा त्यसलाई समाधान गर्दै अगाडि बढ्नुपर्नेमा हाम्रो जोड रह्यो । महतले नेपाली जनताले एक अर्काप्रति सम्मान र समान व्यवहार खोजेको सन्देश पनि आफूहरूले सत्तारूढ दल भाजपाका अध्यक्षलाई दिएको बताए । समानताका आधारमा सम्बन्ध विकास गर्नुपर्ने नेपाली जनताको चिन्ता र चासो हामीले सुनायौं, उनले भने, भाजपा अध्यक्षले पनि बिग ब्रदरको एटिच्युड नराखीकन नेपालसँग सम्बन्ध राखिने उल्लेख गर्नुभयो । दुई देशबीच कतिपय ससाना कुराले असमझदारी उत्पन्न हुने गरेकाले सूक्ष्म दृष्टिकोणबाट तिनको समाधान गर्न भारत सरकार अग्रसर होस भन्ने आग्रह आफूहरूले गरेको नेपाली नेताहरूको भनाइ छ । पार्टीपार्टी र नेतानेताबीचको सम्बन्धलाई आगामी दिनमा गति दिइनुपर्नेमा दुवै पक्ष सहमत देखिएको कांग्रेस नेता चौरसियाले बताए । दुवै देशका सत्तारूढ दलका नेताबीच भएको छलफलले पार्टी मात्रै होइन, देशकै सम्बन्धमा सकारात्मक प्रभाव पार्ने विश्वास उनले व्यक्त गरे । भेटवार्ताका क्रममा नेपाली टोलीले भाजपाको संगठन सञ्चालन, तल्लो तहसम्म सूचना प्रवाहको विधिलगायत विषयमा पनि चासो राखेको थियो । कांग्रेस नेता राणाका अनुसार शुक्रबार अपराह्न भारतीय विदेशमन्त्री एस जयशंकरलाई भेट्ने कार्यक्रम छ । त्यसअघि भाजपा कार्यालयमा विदेश विभागका पदाधिकारीसहितका नेतासँग छलफल छ । नेताहरूले शनिबार लखनउ पुगेर उत्तर प्रदेशका मुख्यमन्त्री योगी आदित्यनाथसग पनि भेट्ने कार्यक्रम छ ।"
रक्सौलकाठमाडौं रेलमार्ग अध्ययन गर्न समझदारी,"(नयाँदिल्ली)  भारतको रक्सौलदेखि काठमाडौंको चोभारसम्म रेलमार्गको फाइनल लोकेसन सर्वेक्षण गर्न भारतसँग समझदारी भएको छ । नेपालको रेल विभागका महानिर्देशक दीपक भट्टराई र भारतीय विदेश मन्त्रालयका सहसचिव अनुराग भूषणले बिहीबार नयाँदिल्लीमा समझदारीपत्रमा हस्ताक्षर गरेका हुन् । समझदारीअनुसार नेपाल सरकारको सहयोग र समन्वयमा भारतले सर्वेक्षण गर्नेछ । अध्ययन सुरु भएको १८ महिनाभित्र काम सक्ने समझदारी छ । भारतले केही वर्षदेखि रक्सौलकाठमाडौं रेलमार्ग निर्माणका लागि सहयोग गर्ने संकेत दिँदै आएको छ । त्यहीअनुसार भारतको कंकोन रेल्वे कर्पोरेसन लिमिटेडले सन् २०१८ मा उक्त रेल मार्गको निर्माणबारे प्रारम्भिक अध्ययन गरेको थियो । त्यस अध्ययनले रेल निर्माणको सम्भावना देखाएपछि विस्तृत अध्ययनको बाटो खुलेको हो । तीन वर्ष अगाडि गरिएको प्रारम्भिक सर्वेक्षणले रक्सौलदेखि काठमाडौंको चोभारसम्मको रेलमार्गको दूरी १ सय ३६ किलोमिटर हाराहारी हुने रिपोर्ट दिएको थियो । अबको अध्ययनले रेलमार्गका लागि वातावरणीय, भौगोलिक, भूगर्भलगायतका विषयले कति साथ दिन्छ भन्ने विषयमा पनि विस्तृत अध्ययन हुनेछ । दिल्लीमै रहेका रेल विभागका प्रवक्ता अमन चित्रकारले विस्तृत अध्ययनको विषयमा सहमति हुनु रक्सौलकाठमाडौं रेलमार्ग निर्माणका लागि महत्त्वपूर्ण भएको बताए । विस्तृत अध्ययनले रेलमार्ग निर्माणको सन्दर्भमा धेरै पक्षको अध्ययन गर्नेछ । त्यस अध्ययनबाट रेलमार्ग निर्माण गर्न सकिने रिपोर्ट आयो भने निर्माण कार्यको बाटो खुल्छ, चित्रकारले भने । दिल्लीमा रेलसम्बन्धी दुइटा बैठक भएका थिए । नेपाल र भारतबीच अन्तरदेशीय रेलमार्गसम्बन्धी सातौं प्रोजेक्ट स्टेरिङ कमिटीको बैठकमा रक्सौलकाठमाडौं रेल मार्गका विषयमा समझदारी भएको हो । पाँचौं वर्किङ ग्रुपको बैठकमा भारतनेपालबीच पाँचवटा सीमामा निर्माण गरिने अन्तरदेशीय रेल लाइनको कामलाई गति दिने सहमति भएको छ । जयनगरजनकपुरकुर्थाबर्दिबास, बथनाहाविराटनगर, पानी ट्यांकीकाँकडभिट्टा, नौतनवाभैरहवा र नेपालगन्ज रोडदेखि नेपालगन्जसम्मको रेल लिंक निर्माण भारत सरकारको सहयोगमा भइरहेको छ । त्यसमध्ये जयनगरजनकपुरको काम सम्पन्न भइसकेको छ । त्यसको अर्को खण्ड बर्दिबासको काम जारी छ । त्यस्तै विराटनगरमा पनि काम जारी छ । प्रवक्ता चित्रकारले ती दुवै स्थानको कामलाई गति दिएर जतिसक्दो छिटो रेल सञ्चालन गर्ने विषयमा छलफल भएको बताए । बाँकी तीन स्थानको काम दोस्रो चरणको अध्ययनपछि प्रारम्भ गर्ने छलफल भएको उनले जानकारी दिए । सन् २०१० मा नेपाल र भारतबीच पाँच स्थानमा रेलमार्ग निर्माण गर्ने विषयमा समझदारी भएको थियो । रेलमार्गका विषयमा छलफल गर्न भौतिक पूर्वाधार मन्त्रालयका सहसचिव केशव शर्माको नेतृत्वमा रेल विभागका महानिर्देशक दीपककुमार भट्टराईसहित ७ जनाको टोली दिल्ली आएको हो । भारतीय पक्षबाट कार्यदलको नेतृत्व रेल बोर्डका कार्यकारी निर्देशक मनोज सिंहले गरेका थिए ।"
"खर्च पुग्दैन, कसरी घर जाने ?","(काठमाडौं)  सहरलाई दसैंको रौनकले छोपिसक्यो । हातमा नयाँ झोला र अनुहारमा उत्साह बोकेर कुदिरहेका यात्रुको लर्को सडकमा तन्किँदै गइरहेको छ । कालिकास्थानस्थित वरको बोट छेवैको सडक पेटीमा मकै पोलेर बेच्ने अम्बिकादेवी नेपालीलाई भने दसैंको यो रौनकले छोएको सम्म छैन । उनलाई आफ्नै पीरको धूवाँले छोडेको छैन । मकै र कोइलासँग उनको साइनो जोडिएको २३ वर्ष भइसक्यो । यति नै वर्ष भयो उनलाई चाडको रौनकले फुरुंग पार्न छाडेको पनि । झापा मूल घर भएकी अम्बिकादेवीका निम्ति चर्को घाम, आगोको राप र सडकको धूलो स्थायी मित्रजस्तै भइसके । मंगलबार मध्याह्न भेट्दा उनी हरियो मकैको थुप्रोछेउ आगो फुकिरहेकी थिइन् । अरूलाई घर फर्किने हतारो थियो, उनलाई भने भोलिबाट बजारमा हरियो मकै पाइन छोड्छ कि भन्ने चिन्ताले छोपेको थियो । अघिल्ला वर्षमा बाह्रैमास पाइने मकै यसपालि चाड आउन थालेपछि पाइनै छाडेको छ, उनले भनिन् । अझै केही दिनसम्म मकै पाइए त्यसैलाई पोलेर घर जाने खर्च जुटाउने उनको दाउ छ । बजारमा हरियो मकै नपाइए उनको पेसा पनि जोखिममा पर्छ । अनि त बेकामे भएर घर बस्नुको उनलाई विकल्प हुन्न ।अम्बिकादेवीलाई दसैंको रौनक आउन टीकाकै दिन कुर्नुपर्छ । त्यसभन्दा अघिका दिन त उनी मकै पोल्नमै व्यस्त हुन्छिन् । अघिल्ला वर्ष अम्बिकालाई चाडको मुखमा यतिसारो धपेडी हुन्थेन । यसपालि कोरोना संक्रमणले महिनौंसम्म निषेधाज्ञा हुँदा उनी घरभित्रै थुनिइन् । व्यापार नभएपछि कमाइ हुने कुर भएन । कोरोना संक्रमणको असर उनको भान्सासम्मै आइपुग्यो । निषेधाज्ञाका बेला उनी केही समय त गाउँ नै गएर बसिन् । त्यो सकिएपछि सकिएपछि छोरासँग फर्किन् । श्रीमान् भने उतै छन् । उनका दुई छोरामध्ये एक जना वैदेशिक रोजगारीमा छन् । अर्को छोरा पनि विदेश जाने साइत कुरेर बसेका छन् । उनले भनिन्, कोरोनाले गर्दा न विदेशमा कमाइ भयो, न नेपालमा । हामी जस्तालाई त सबैतिरबाट समस्या नै समस्या ।दसैं मुखमै आइसकेपछि घर कसरी जाने, खर्च कताबाट जुटाउने भन्ने पिरलोले अम्बिकालाई छोपेको छ । सार्वजनिक सवारीको भाडा दर ह्वात्तै बढेको खबर सुनेर उनलाई घर पो कसरी गइएला भनेजस्तो भएको छ । सुनाइन्, यो वर्ष त एक जनाकै बस भाडा १७१८ सय भन्छन् । कोरोनाको मारबाट सुकेको व्यापार र आम्दानीका बीच महँगो बन्दै गएको चाड मनाउन कसरी घर जाने हो, उनले हिसाब मिलाउन सकेकी छैनन् । त्रिशूली मूल घर भएकी सीता लामाको अनुहारमा पनि चाडबाडको उत्साह सुरु भइसकेको छैन । थापाथलीको सुकुम्बासी बस्तीमा बस्ने उनी थापाथली चोकमा मकै पोलेर बेच्छिन् । उनलाई पनि एउटै पिरलो छ, घर कसरी जाने होला ? लामो समय निषेधाज्ञा नभएको भए र सधैंझैं व्यापार भइरहेको भए सीतालाई दसैं खर्चले यतिविधि सताउने थिएन । निषेधाज्ञाका बेला कमाइ नभएपछि अरूको सहारामा बाँचेकी सीता हिजोआज मकै मात्रै पोलेर बेच्दिनन्, दुईचार रुपैयाँ थप कमाइ होला भनेर अमला र डल्ले खुर्सानी पनि बेच्छिन् । खानै पर्यो, लाउनै पर्यो, अरूले दिँदैन, उनले दुःख बिसाइन् ।दैनिक ज्याला मजदुरीको काम पाइन छाडेपछि धेरै महिला मकै बेच्ने काममा आएको अनुभव छ थापाथली चोकमा मकै पोलेर बेच्ने माइली वाइबाको । उनी आफैं पनि कोरोना संक्रमण अघिसम्म ज्यामीको काम गर्थिन् । काम पाउन छाडेपछि छाक जुटाउने चिन्ताबीच उनले १५ हजार खर्चेर ठेला किनिन् । अनि त्यसैमा मकै पोलेर बेच्न थालिन् । कहिले नगर प्रहरी त कहिले बाँदरको डरबाट बच्दै उनले मकै पोलेर घर खर्च जुटाइरहेकी छन् । भनेजति आम्दानी नहुँदा उनलाई यसपालि दसैं मान्न घर गइएला जस्तो लागेको छैन । उनले भनिन्, योचोटि घर जान खर्च पुग्दैन, नजाने हो । किन नआको भन्ने नि कोही छैनन् ।"
कतारमा गैरकानुनी कामदारलाई आममाफी,"काठमाडौं (कास) कतार सरकारले गैरकानुनी हैसियतका नेपालीसहित आप्रवासी श्रमिकलाई आममाफी दिने घोषणा गरेको छ । कतार सरकारले बिहीबार एक सूचना जारी गर्दै गैरकानुनी हैसियतमा रहेका आप्रवासी श्रमिकले कैद वा जरिवानाबिना कानुनी हैसियत पाउने जनाएको हो ।आन्तरिक मन्त्रालयका अनुसार अक्टोबर १० देखि डिसेम्बर ३१ भित्र कामदारले आफ्नो गैरकानुनी हैसियतलाई वैध बनाउन पाउने छन् । यो श्रम (काम गर्न पाउने) भिसा र परिवारिक भिसाको अवधि समाप्त भएर बसेकाको हकमा पनि लागू हुनेछ । कतारले यसअघि २०१७ मा पनि यस्तै आममाफी दिएको थियो । यो समयभित्र आफ्नो कानुनी हैसियत वैध बनाउन मिल्ने मन्त्रालयको भनाइ छ । कतार सरकारले गैरकानुनी हैसियतमा बसेकाले उम सलाल, सनैया, मिसैमिर, अल वर्का र अल रैयानस्थित सेवा केन्द्रमार्फत आवेदन दिन सक्ने व्यवस्था मिलाएको छ । साथै ती श्रमिक अब सनैयास्थित खोज तथा अनुगमन विभाग (सीआईडी भनेर चिनिने कार्यालय) मा समेत जान पाउनेछन् । पछिल्लो निर्णयपछि कम्पनीले भिसा नवीकरण नगरिदिएको वा कम्पनी छाडेर अन्यन्त्र काम गरिरहेका श्रमिकले पनि कानुनी हैसियत पाउनेछन् । कतारले कम्पनी परिवर्तन गर्न पाउने नियम ल्याएपछि मात्रै कम्पनी छाडेर भाग्ने प्रवृत्तिमा कमी आएको छ । त्यसअघि तलब नपाएका र बन्द भएका कम्पनीमा काम गर्ने कामदार भाग्ने गरेका थिए । कतारमा गैरकानुनी हैसियतमा बसेका नेपाली श्रमिकको संख्या यकिन नभएको नेपाली दूतावासले जनाएको छ ।"
कम्तीमा २० को मृत्यु,"क्वेटा (एजेन्सी) पाकिस्तानको दक्षिणी प्रान्त बलोचिस्तानमा बिहीबार गएको भूकम्पका कारण कम्तीमा २० जनाको मृत्यु भएको छ । १ सय ५० भन्दा बढी घाइते भएका छन् ।अधिकारीहरूले भूकम्पपछि भत्किएका भवनका भग्नावशेषहरूमा मानिसहरू पुरिएका आशंका गर्दै मृतकहरूको संख्या बढ्न सक्ने जनाएका छन् । विपद् व्यवस्थापनसम्बन्धी अधिकारीहरूका अनुसार मृत्यु हुनेमा बढीजसो महिला तथा बालबालिकाहरू छन् । अमेरिकाको यूएस जिओलोजिकल सर्भेले पृथ्वीको सतहबाट ९ किलोमिटर तल ५९ म्याग्निच्युडको भूकम्प गएको जनाएको छ । यति कम गहिराइमा केन्द्रबिन्दु भएर जाने भूकम्प कम शक्तिशाली भए पनि बढी क्षति पुर्याउने गर्छ । स्थानीय अधिकारीहरूले उद्धार कार्य जारी रहेको जनाएका छन् । स्थानीय अधिकारीहरूका अनुसार घाइतेमध्ये केहीको अवस्था गम्भीर छ । उनीहरूलाई सैनिक हेलिकोप्टरबाट उद्धार गरी उपचारका लागि प्रान्तीय राजधानी क्वेटाका अस्पतालहरूमा पुर्याइएको छ । सामान्य घाइतेहरूको स्थानीय अस्पतालमा उपचार भइरहेको छ । भूकम्पबाट हरनई क्षेत्रमा बढी क्षति पुगेको पाकिस्तानी सञ्चारमाध्यमले जनाएका छन् । भूकम्पका कारण कम्तीमा सयभन्दा बढी कच्ची घर र केही ठूला भवनहरू भत्किएका छन् । क्वेटा सहरको पूर्वमा पर्ने हरनईमा रहेका अधिकांश कोइलाखानीहरू भत्किएका जनाइएको छ । बलोचिस्तानका आन्तरिक मामिलामन्त्री मिर जिआउल्लाह लङ्गुले प्रभावित क्षेत्रमा आपत्कालीन सेवा सुरु गरिएको बताएका बीबीसीले उल्लेख गरेको छ । पाकिस्तानी प्रधानमन्त्री इमरान खानले घटनाप्रति दुःख व्यक्त गरेका छन् । हरनई र बलोचिस्तानका भूकम्पपीडितका लागि तत्काल आपत्कालीन सहयोग गर्न तथा आवश्यक क्षतिपूर्तिका लागि मैले निर्देशन दिइसकेको छु, खानले भनेका छन् ।"
२० महिनापछि खुल्दै अस्ट्रेलियाली सीमा,"(अस्ट्रेलिया)  अस्ट्रेलिया सरकारले करिब दुई वर्षदेखि बन्द गरेको अन्तर्राष्ट्रिय सिमाना आगामी महिनादेखि खोल्ने भएको छ । प्रधानमन्त्री स्कट मरिसनले सरकारी मान्यता पाएका दुवै डोज खोप लगाइसकेका नागरिकलाई ७ दिन मात्र आफ्नै घरमा क्वारेन्टाइन बस्न पाउने नियमसमेत सार्वजनिक गरेका छन् । सरकारले सिमाना खोलेसँगै २० महिनादेखि अस्ट्रेलिया प्रवेशमा लगाइएको बन्देज र पछिल्लो समयमा अस्ट्रेलिया आगमनमा लगाइएको कोटासमेत हट्नेछ । तत्काललाई अस्ट्रेलियाली नागरिक तथा स्थायी बासिन्दाका लागि मात्र खोलिएको अन्तर्राष्ट्रिय सीमा बिस्तारै दुवै खोप लगाइसकेका विद्यार्थीका लागि समेत खुला गरिने समाचारमा जनाइएको छ । जसअन्तर्गत अस्ट्रेलियास्थित नियमन निकाय थ्युरापेटिक गुड्स एडमिनिस्ट्रेसन (टीजीए) ले चीन र भारतमा उत्पादित कोभिडविरुद्धको खोपलाई समेत यात्रा प्रयोजनका लागि स्वीकृति दिने बताएको छ । अस्ट्रेलियाले विद्यार्थीलाई समेत भित्र्याउने निर्णय गर्नुका साथै दुवै खोप लगाएका नेपालका विद्यार्थीले समेत सहज प्रवेश पाउनेछन् । टीजीएले मुख्य चार खोप फाइजर, जोन्सन एन्ड जोन्सन, अस्ट्राजेनेका र मोडर्नालाई मात्र अहिलेसम्म पूर्णरूपमा स्वीकृति दिएको छ । यात्रा प्रयोजनका लागि चीन तथा भारतमा बनेका खोप क्रमशः सिनोभ्याक र कोभिसिल्डलाई समेत अनुमति दिइने भएपछि नेपालमा अड्किएर रहेका हजारौं विद्यार्थीसमेत सहज रूपमा यहाँ आउन पाउने भएका हुन् । नेपालमा मुख्य रूपमा यिनै दुई खोप प्रचलनमा आएका कारण समेत टीजीएको निर्णयले नेपाली विद्यार्थीलाई यहाँ आउन सहज हुने देखिएको हो । प्रधानमन्त्री मरिसनले अस्ट्रेलिया केही साताभित्रैमा ८० प्रतिशत पूर्ण खोप लगाइसक्ने सम्भावना देखिएसँगै यही नोभेम्बरदेखि आफ्ना नागरिक तथा पीआर वाहकलाई अन्तर्राष्ट्रिय सीमा खोलिने बताएका हुन् । अस्ट्रेलियाले गतवर्षको मार्चदेखि नै आफ्नो अन्तर्राष्ट्रिय सीमा सम्पूर्ण विदेशीका लागि बन्द गर्ने निर्णय गरेको थियो भने आफ्ना नागरिक तथा स्थायी बासिन्दाले यात्रा गर्नुपरे सरकारबाट अनुमति लिनुपर्ने नियम लगाइएको थियो । अन्तर्राष्ट्रिय सीमा खुलेसँगै विदेशमा रहेका आफ्ना नागरिकलाई भित्र्याउन आवश्यकताअनुसार राज्य सरकारसँगको सल्लाहमा उडान सेवामा समेत सहयोग पुर्याउनेछ । प्रधानमन्त्री कार्यालयले जारी गरेको प्रेस विज्ञप्तिअनुसार अस्ट्रेलियास्थित नियमन निकायले स्वीकृति दिएका दुवै खोप लगाएका नागरिकले जम्मा ७ दिन मात्र आफ्नै घरमा क्वारेन्टाइनमा बस्नुपर्नेछ । विदेशमा रहेका तर खोप नलगाएका वा मान्यता नदिइएको खोप लगाएका अस्ट्रेलियाली नागरिकलाई समेत प्रवेश दिइनेछ । तर उनीहरूले भने दुई सातासम्म सरकारद्वारा निर्धारण गरिएको स्थानमा क्वारेन्टाइनमा बस्नुपर्नेछ । त्यसका साथै १२ वर्षभन्दामुनिका बालबालिकालाई भने यात्रा उद्देश्यका लागि पूर्ण खोप लगाए बराबर मान्यता दिइनेछ । अस्ट्रेलियास्थित सञ्चारविज्ञ डा भरतराज पौडेल प्रधानमन्त्री मरिसनले केही दिनअघि सार्वजनिक गरेको ७ दिने क्वारेन्टाइन कार्यक्रममा भने राज्य सरकारले सहमत जनाउन बाध्य नभएकाले यो कार्यक्रम अहिल्यै सबै राज्यमा सुरु नहुने तर्क गर्छन् । केन्द्र सरकारले बन्द खुलाउनका लागि केही महिनाअघि सार्वजनिक गरेको रोडम्यापअनुसारको योजना सार्वजनिक गरेको हो, तर सबै राज्यले यो नियम लागू गर्छन् भन्ने छैन, उनले भने । अहिलेसम्म यो योजनामा न्यु साउथ वेल्स राज्यबाहेक अन्य राज्य सहमत भई नसकेकाले तत्काल लागू नहुने देखिए पनि लामो समयको बन्दले अर्थतन्त्रमा नराम्रो असर परिसकेकाले चाँडै सबैका लागि अस्ट्रेलियाली सीमा खुल्न सक्ने उनको दाबी छ । सरकारले सार्वजनिक गरेको यो नियम नागरिक तथा स्थायी बासिन्दाबाहेकका हकमा भने कहिलेदेखि लागू हुने भन्नेबारे प्रधानमन्त्री कार्यालयको विज्ञप्तिमा उल्लेख छैन । तर यस क्षेत्रका जानकारहरूले भने कम्तीमा जुलाईदेखि ठूलो संख्यामा विद्यार्थी भित्रने बताउँछन् । हाल न्यु साउथ वेल्स राज्य सरकारले डिसेम्बर महिनाको पहिलो सातादेखि हरेक महिना ५ सयका दरले विदेशी विद्यार्थीलाई अस्ट्रेलिया प्रवेश दिने नमुना कार्यक्रम सुरु गर्ने बताइसकेको छ ।"
अफ्रिकी लेखकलाई साहित्यतर्फको नोबेल,पछिल्ला दस वर्षमा ककसले पाए ? २०२० ः लुइस ग्लक (अमेरिका)२०१९ ः पिटर ह्यान्डके (अस्ट्रिया)२०१८ ः ओल्गा टोकारकजुक (पोल्यान्ड)२०१७ ः काजुओ इसिगुरो (बेलायत)२०१६ ः बब डिलन (अमेरिका)२०१५ ः श्वेतलाना अलेक्विच (बेलारुस)२०१४ ः प्याट्रिक मोडियानो (फ्रान्स)२०१३ ः एलिस मुनरो (क्यानडा)२०१२ ः मो यान (चीन)२०११ ः टोमस ट्रान्सट्रोमर (स्विडेन)
बेलायतमा एकै दिन ४० हजार संक्रमित,लन्डन (एजेन्सी) बेलायतमा फेरि कोभिड१९ को संक्रमण तीव्र बनेको छ । स्वास्थ्य मन्त्रालयका अनुसार बेलायतमा पछिल्लो २४ घण्टामा ३९ हजार ८ सय ५१ जना संक्रमित भएका हुन् । बेलायतमा हालसम्म संक्रमित हुनेको संख्या ८० लाख नाघिसकेको छ । स्वास्थ्य अधिकारीहरूले सरकारी प्रयासका बाबजुत दैनिक रूपमा हुने संक्रमितको संख्यामा कमी नआएको बताएका छन् । स्वास्थ्य मन्त्रालयका अनुसार २४ घण्टामा भाइरसका कारण १ सय ४३ जनाको मृत्यु भएको छ । योसँगै बेलायतमा भाइरसका कारण हालसम्म मृत्यु हुनेको संख्या १ लाख ३७ हजार नाघेको छ । स्वास्थ्य अधिकारीका अनुसार करिब ७ हजार जनाको अस्पतालमा उपचार भइरहेको छ । बेलायतका १६ वर्षमाथिका झन्डै ९० प्रतिशतले भाइरसविरुद्धको खोपको पहिलो मात्रा लगाइसकेका छन् । दुवै मात्रा लगाउने करिब ८२ प्रतिशत छन् । बेलायती प्रधानमन्त्री बोरिस जोन्सनले पछिल्ला दिनमा संक्रमण बढेको भन्दै चिन्ता व्यक्त गरेका छन् ।
जापानमा ६१ म्याग्निच्युडको भूकम्प,टोकियो (एजेन्सी) जापानमा बिहीबार शक्तिशाली भूकम्प गएको छ । जापानको भूगर्भ विभागका अनुसार चिबा क्षेत्रमा केन्द्रबिन्दु बनाएर ६१ म्याग्निच्युडको भूकम्प गएको हो । भूकम्पका कारण कुनै मानवीय तथा भौतिक क्षतिको विवरण प्राप्त भइनसकेको अधिकारीहरूले जनाएका छन् । अधिकारीहरूका अनुसार चिबा र नजिकका क्षेत्रमा भूकम्पको धक्का महसुस गरिएको थियो । भूकम्पपछि सुनामीको सम्भावना नदेखिएको भूगर्भ विभागका अधिकारीहरूले जनाएका छन् ।
"बोक्सीको आरोपमा मलमूत्र खुवाइयो, श्रीमान्ले कुटिरहे","(काठमाडौं)  एकैचोटि पेट र खुट्टा दुखेपछि ललितपुरको महालक्ष्मी६ गँसी लुभुकी सुष्मा श्रेष्ठ महर्जनले श्रीमान् जितेन्द्रलाई गुहारिन् । उनले स्कुटर स्टार्ट गरे र नागार्जुन नगरपालिका३ ठूलोभर्याङस्थित सानोबुबा नाता पर्ने दीपेन तामाङ भन्ने दीपेन्द्रकुमार थिङको कोठामा पुर्याए । श्रीमान्ले अस्पताल लगेर उपचार गराउलान् र दुखाइ कम होला भन्ने उनको आशा थियो । एकाएक थिङकहाँ पुर्याएपछि के भइरहेको छ भन्ने सुष्मालाई पत्तै भएन । भदौ १८ को उक्त दिन त्यस कोठामा जे भयो, त्यसले सुष्मालाई कहिल्यै बिर्सन नसक्ने शारीरिक र मानसिक चोट दियो । लामा झाँक्रीको काम गर्ने थिङलाई जितेन्द्रले भनेका थिए, झारफुक गरिदेऊ । त्यसपछि थिङले आफ्नो काम सुरु गरे र अचानक सुष्मालाई भने, तपाईंको शरीरमा बोक्सी चढेको छ । लगत्तै धूपको धूवाँ सुँघाइदिए । त्यसपछि उनी काँप्न थालिन् । थिङले तँ नै बोक्सी होस्, अब बोक्सी भगाउनुपर्छ भन्दै श्रीमान् जितेन्द्रलाई दुवै हात समाउन लगाए । त्यस क्रममा थिङले आफ्नो गालामा पटकपटक हातले हिर्काएको सुष्माले सुनाइन् । काठको लट्ठी, रुद्राक्षको माला र लात्तीले समेत कुटपिट गरिरहे, उनले कान्तिपुरसँग भनिन् । आफूमाथि कुटपिट हुँदा श्रीमान्ले रोक्लान् भन्ने लागेको थियो उनलाई । तर श्रीमान्ले उल्टै थिङकै शैलीमा ढाड र कम्मरमा नीलडाम हुने गरी पटकपटक कुटपिट गरिरहे । यहीबीच पाण्डे भनिने जनार्दन पाण्डे र दसनारायण महर्जनसमेत थपिए । अब भने सबैले सुष्मामाथि लट्ठी र लात्ती बर्साउन थाले । कपाल भुत्ल्याए । उनले पटकपटक म बोक्सी होइन, कुटपिट नगर्नु भन्दै प्रतिवाद गरिरहिन् । त्यति नै बेला थिङले दसनारायण र जितेन्द्रलाई शौचालयबाट दिसा ल्याउन लगाए । दसनारायणले पहिले सिन्कामा दिसा ल्याएर खुवायो । अर्कोचोटि प्लास्टिकको चम्चामा ल्याएर खुवायो, सुष्माले भनिन्, थिङले कुकुरको दिसासमेत ल्याउन लगायो । निर्घात कुटपिटले थलिएकी सुष्मालाई त्यो रात थिङकैमा छाडेर उनका श्रीमान् घर फर्किए । भोलिपल्ट पुगेका उनले घाइते सुष्मालाई जबर्जस्ती नुहाउन लगाए । थिङ, जितेन्द्र र दसनारायण मिलेर फेरि झारफुक गर्ने भन्दै अनवरत तीन घण्टा कुटपिट गरेको उनको भनाइ छ । उनका अनुसार त्यसपछि श्रीमान्ले नदुख्ने औषधि किनेर खान दिएका थिए । त्यो दिन आफूलाई झारफुक गरेको, कुटेको र मलमूत्र खुवाएको भिडियो श्रीमान्ले खिचेको उनले बताइन् । सासूलाई देखाउन भिडियो खिचेको भन्थे, उनले भनिन् । त्यस दिन उनलाई जितेन्द्रले कीर्तिपुरस्थित माइतीघर लगेर छाडिदिएका थिए । जताततै नीलडाम र सुन्निएको शरीर देखेपछि आमा रूपा श्रेष्ठ आत्तिइन् र तत्कालै कीर्तिपुर अस्पताल पुर्याइन् । अस्पतालमा कोरोना संक्रमित बिरामी धेरै भएकाले भर्ना लिएन, चेक गरेर फर्कियौं, सुष्माले भनिन्, चिकित्सकले मेरुदण्डमा असर परेको र कम्मरको मासु च्यातिएको छ भनेर औषधि दिनुभएको छ, अझै औषधि सेवन गरिरहेकी छु । थेरापी चलिरहेको छ । कुटपिट र अमानवीय यातना खेपेकी सुष्माको दुखाइ कम हुँदै गएको छ तर त्यस दिनको घटना सम्झिँदा उनी झस्किन्छिन् । राति झस्किने, चिच्याउने गरिरहन्छिन्, घरमा एक्लै बस्न सक्दिनन्, आमा रूपाले भनिन्, जतिबेलै साथी बसिदिनुपर्छ ।सुष्माका माइती पक्षले २२ भदौमा प्रहरीमा उजुरी गरेपछि मात्रै घटना सार्वजनिक भएको हो । सुष्माका श्रीमान् जितेन्द्र, ३६ वर्षीय थिङ, मामाससुरा ५२ वर्षीय महर्जन र पाण्डे भदौ २८ मा पक्राउ परे । जिल्ला अदालत काठमाडौंले पक्राउ परेका चारमध्ये सुष्माका पति जितेन्द्र र झाँक्री थिङलाई बोक्सीको आरोपसम्बन्धी कसुरमा पुर्पक्षका लागि थुनामा पठाएको छ । अपराधमा संलग्न महर्जन २ लाख रुपैयाँ र पाण्डे ५० हजार रुपैयाँ धरौटीमा रिहा भएको महानगरीय प्रहरी परिसर काठमाडौंका अनुसन्धान अधिकृत डीएसपी नरेन्द्र चन्दले बताए । बोक्सीको आरोपमा यातना भोगेकी सुष्माले विवाह भएको तीन महिनादेखि नै श्रीमान्बाट यातना सहँदै आएको बताइन् । सासूससुराको कुरा सुनेर कुटपिट गर्नुहुन्थ्यो, परिवार बिग्रिने डरले सहेर बसें, उनले भनिन्, परिवारका सदस्यबाहेक आफन्त, छिमेकीसँग समेत बोल्न हुँदैनथ्यो । शंका गरिहाल्ने, पराई मान्छेसँग नाम जोड्ने र पिट्ने गर्नुहुन्थ्यो । उनको विवाह भएको चार वर्ष बितेको छ । २१ महिनाकी छोरी छिन् । भदौ १८ को घटनापछि आफ्नो मन मरेको उनको भनाइ छ । ३० वर्षीया सुष्मा भन्छिन्, ससानो कुरालाई लिएर दिनरात शारीरिक तथा मानसिक यातना भोग्दै आएँ, अब सहन सक्दिनँ ।"
समानुपातिक प्रतिनिधित्व गराउन संविधान संशोधन,"काठमाडौं (कास) आदिवासी जनजाति आयोगले राज्यका सबै अंगमा जनजातिको समानुपातिक प्रतिनिधित्व सुनिश्चित गर्न संविधान संशोधन हुनुपर्ने माग गरेको छ । आयोगका अध्यक्ष रामबहादुर थापामगरले बुधबार राष्ट्रपति विद्यादेवी भण्डारीलाई पहिलो वार्षिक प्रतिवेदन बुझाउँदै उक्त सुझाव पेस गरेका हुन् । व्यवस्थापिकामा समानुपातिक सांसद, कार्यपालिकामा मन्त्रीको नियुक्ति, न्यायपालिकामा न्याय परिषद्ले छनोट गर्ने न्यायाधीशहरू र संवैधानिक निकायमा संवैधानिक परिषद्ले छान्ने संवैधानिक निकायका प्रमुख तथा पदाधिकारी र राजदूतहरूको सिफारिसमा आदिवासी जनजातिको समानुपातिक प्रतिनिधित्व सुनिश्चित गराउन संविधानको संशोधन र आवश्यक कानुनको निर्माण आवश्यक छ, प्रतिवेदनमा छ ।संविधानको धारा ३२ अनुसार मातृभाषामा शिक्षा र सरकारी कामकाजको माध्यम मातृभाषा बनाउनसमेत आयोगले माग गरेको छ । संघीय कानुनबमोजिम आदिवासी जनजातिको सामाजिक, सांस्कृतिक संरक्षण, विशेष संरक्षित र स्वायत्त क्षेत्र हालसम्म व्यवस्था नभएकाले यथाशीघ्र कानुन बनाई कार्यान्वयन गराउनुपर्नेमा पनि आयोगले जोड दिएको छ । आयोगले राष्ट्रिय सभामा आदिवासी जनजातिको प्रतिनिधित्व सुनिश्चितताका लागि कानुनको संशोधन गर्नसमेत भनेको छ । गाउँसभा र नगरसभामा आदिवासी जनजातिको समानुपातिक प्रतिनिधित्वको व्यवस्था गर्न हरेक वडामा कम्तीमा १ महिलासहित २ जना सदस्य आदिवासी जनजातिको प्रतिनिधित्व सुनिश्चित गर्न र जिल्ला समन्वय समितिमा पनि प्रतिनिधित्व सुनिश्चित गर्न सोहीबमोजिम संविधान संशोधन गरी कानुन निर्माण गर्नुपर्ने देखिन्छ, प्रतिवेदनमा भनिएको छ । संविधानको धारा १८ अनुसार आदिवासी जनजातिलाई समानताको हक दिलाउन, उनीहरूको संरक्षण, सशक्तीकरण र विकासका लागि नीति निर्माणका निम्ति सुझाव सिफारिस गर्न गत माघमा आयोग गठन भएको हो । आयोगले अन्तर्राष्ट्रिय श्रमसम्बन्धी महासन्धि (आईएलओ) नं १६९, आदिवासी अधिकारसम्बन्धी संयुक्त राष्ट्रसंघीय घोषणापत्र, जैविक विविधतासम्बन्धी महासन्धिलगायतकाले व्यवस्था गरेको आदिवासी जनजातिको अधिकार कार्यान्वयनका लागि कानुन संशोधन तथा निर्माण गर्न पनि सुझाएको छ । प्रतिवेदनमा उदयपुर, धनकुटा, खोटाङ, सुनसरी र भोजपुरको सिमानामा रहेको किराती समुदायको धार्मिक तथा सांस्कृतिक प्रतीक खुवालुङजस्ता सांस्कृतिक सम्पदा संरक्षणका लागि पनि कानुनको तर्जुमा हुनुपर्ने उल्लेख छ । आदिवासी जनजातिका गुथी, बडघर, भेजाजस्ता परम्परागत संस्थालाई मान्यता नदिइँदा उनीहरूको पहिचान संकटमा परेकाले यी संस्थाको संरक्षण र प्रवर्द्धन गर्न कानुन बनाउन जरुरी छ, प्रतिवेदनमा भनिएको छ, घरेलु मदिराजस्ता आदिवासी जनजातिको परम्परागत ज्ञान र सीपबाट गरिएको उत्पादनलाई व्यावसायिक बनाई बजारीकरण गर्न सम्बन्धित कानुनको संशोधन र नयाँ कानुनको तर्जुमा हुनुपर्छ ।विकास र उद्योगका नाउँमा आदिवासी जनजातिको ऐतिहासिक भूमिलाई अग्रिम स्वतन्त्र सहमतिबिना राज्यले लोकमार्ग, हाइड्रोपावर र सार्वजनिक भवनजस्ता पूर्वाधार निर्माण गरी विस्थापन गर्ने क्रम रोक्नुपर्नेमा पनि आयोगले जोड दिएको छ । आयोगले लोपोन्मुख फिरन्ता जाति राउटेका लागि आरक्षण केन्द्र निर्माण गरी संरक्षण गर्न र बाह्य समुदायको प्रवेश तथा हस्तक्षेप रोक्न सरकारसँग माग गरेको छ । राउटे आरक्षण केन्द्रलाई पूर्ण रूपमा अन्यबाह्य समुदायको प्रवेश र हस्तक्षेप निषेध गरिनुपर्ने देखिन्छ, प्रतिवेदनमा भनिएको छ, राउटे सभ्यता निर्माण र संरक्षण गर्नुपर्ने देखिन्छ किनकि यो आदिवासी समुदायको भरपर्दो जीवित संग्रहालयको विषय बन्न सक्छ ।"
भाग छुट्याइएको भए दुर्भाग्य : शशांक,"काठमाडौं (कास) कांग्रेस महामन्त्री शशांक कोइरालाले मन्त्रिपरिषद् विस्तारमा प्रधानन्यायाधीशलाई भागबन्डा गरिए त्यो दुर्भाग्य हुने बताएका छन् । भागबन्डा छुट्याएको हो भने त्योभन्दा अर्को दुर्भाग्य केही हुन सक्दैन, बिहीबार कान्तिपुरसँगको अन्तर्वार्तामा कोइरालाले भने, स्वतन्त्र न्यायपालिका र त्यसको नेतृत्वमा रहेका प्रधानन्यायाधीशले मन्त्रिपरिषद् विस्तारमा भागबन्डा खोज्ने हो भने राज्य प्रणाली नै के रहन्छ र ? तीन महिना पुग्न लाग्दा पनि मन्त्रिपरिषद् विस्तार हुन नसक्नुमा प्रधानमन्त्री नै जिम्मेवार रहेको बताउँदै कोइरालाले पार्टी र सरकार दुवै मोर्चामा देउवाको कार्यशैली सन्तोषजनक नभएको बताए । शेरबहादुरजी अनिर्णयको बन्दी भएर बस्नुभयो । मन्त्रिपरिषद् विस्तार गर्ने काम त प्रधानमन्त्रीको हो । कुन दललाई कति मन्त्रालय दिने भन्ने निर्णय प्रधानमन्त्रीले गर्न सक्नुपर्थ्यो । त्यो गर्न नसक्नु उहाँको कमजोरी हो, उनले भने, अब शेरबहादुरजी सभापति बन्ने सम्भावना म देख्दिनँ । उहाँले नेतृत्वमा अरू साथीहरूलाई छाडेर आफू सरकारलाई प्रभावकारी बनाउने दिशामा मात्रै काम गर्दा राम्रो हुन्छ, पार्टी अब उहाँबाट चल्दैन । उनले आसन्न महाधिवेशनमा नेतृत्व परिवर्तन आवश्यक भएको र त्यसका लागि आफू देउवालाई हराउन बलियो उम्मेदवार रहेको तर्क अघि सारेका छन् । आफ्नै समूहबाट चार जना नेताले नेतृत्वको प्रतिस्पर्धा गरिरहेका बेला कोइरालाले आफू सबैभन्दा बलियो उम्मेदवार रहेको दाबी गरे । बीपीको विरासत बोक्ने र गुटबन्दीमुक्त कांग्रेस बनाउने अभियान आफ्नो उम्मेदवारीको बलियो धरातल रहेको कोइरालाले बताए । उनले सत्ता सहयात्री चार दलसँग निर्वाचनमा भने गठबन्धन हुन नसक्ने बताए । माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपालले सत्ता गठबन्धनलाई निर्वाचनसम्मै लैजाने बताइरहेका बेला कोइरालाले त्यस्तो सम्भावना नरहेको बताएका हुन् । २१ वटा मन्त्रालयको भागबन्डा मिलाउन तीन महिना लाग्यो भने निर्वाचनमा गठबन्धन बनाउने कुरा सम्भव छैन, हामी एक्लै निर्वाचन लड्छौं, उनले भने, कार्यकर्ताको दबाब पनि यही छ, हाम्रो प्रस्ट दृष्टिकोण पनि यही हो । कोइरालाले क्रियाशील सदस्यता विवादका कारण वडा अधिवेशन नै बाँकी रहेको अवस्थामा केन्द्रीय महाधिवेशन केही समय पछि जान सक्ने बताए । केन्द्रीय महाधिवेशन सम्भवतः पुसमा हुन सक्छ, उनले भने । कांग्रेसले यसअघि मंसिर ९१३ मा केन्द्रीय महाधिवेशन गर्ने निर्णय गरेको छ । (विस्तृत अन्तर्वार्ता शनिबार)"
आर्थिक वृद्धिदर ३९ प्रतिशत मात्रै : विश्व बैंक,"(काठमाडौं)  विश्व बैंकले आर्थिक वर्ष २०२१२२ (२०७८७९) मा नेपालको आर्थिक वृद्धिदर ३९ प्रतिशतमा खुम्चने प्रक्षेपण गरेको छ । सरकारले चालु आर्थिक वर्षको बजेट वक्तव्यमार्फत आर्थिक वृद्धिदर ७ प्रतिशत रहने अनुमान गरेको थियो । तर सरकारको अनुमानभन्दा ३१ प्रतिशत बिन्दुले घटाएर विश्व बैंकले नयाँ प्रक्षेपण सार्वजनिक गरेको हो । बिहीबार सार्वजनिक साउथ एसिया इकोनमिक फोकस फल २०२१ प्रतिवेदनमार्फत विश्व बैंकले गत वर्षको आर्थिक वृद्धिदरसमेत संशोधन गरेको छ । आर्थिक वर्ष २०२०२१ मा नेपालले १८ प्रतिशत आर्थिक वृद्धि हासिल गर्ने यसअघिको प्रक्षेपण थियो । तर उक्त वृद्धिदर ०९ प्रतिशत बिन्दुले घट्ने विश्व देखिएको छ । नेपालले आगामी आर्थिक वर्ष २०२२२३ मा ४७ प्रतिशतको आर्थिक वृद्धिदर हासिल गर्ने पनि प्रतिवेदनमा उल्लेख छ । अघिल्ला दुई आर्थिक वर्षको तुलनामा चालु आर्थिक वर्ष र आगामी आर्थिक वर्षमा नेपालको आर्थिक वृद्धिदर सकारात्मक हुने अनुमान छ । तर उच्च अंकको आर्थिक वृद्धिका लागि भने नेपालले विकासका दीर्घकालीन रणनीति र ढाँचा अवलम्बन गर्नुपर्ने प्रतिवेदनमा उल्लेख छ । प्रभावकारी बन्दै गएको कोभिडविरुद्धको खोप कार्यक्रम, पर्यटन तथा सेवा क्षेत्र र उपभोक्ता बजार चलायमान हुँदै गएकाले यसले अर्थतन्त्रमा सकारात्मक प्रभाव देखिने जनाइएको छ । त्यस्तै नेपालले उत्पादनका पुरातन विधिहरूलाई नयाँ प्रविधिले प्रतिस्थापन गर्दै लगेर विकासको गति बढाउनुपर्नेमा पनि विश्व बैंकको जोड छ । यद्यपि महामारीपछि नेपालमा सूचना प्रविधि र डिजिटल सेवाको प्रयोग बढ्दै गएको छ । महामारीयता मात्र नेपालमा विद्युतीय भुक्तानी दोब्बर बढेको प्रतिवेदनमा उल्लेख छ । माल्दिभ्स, नेपाल तथा श्रीलंकाका लागि विश्व बैंकका कन्ट्री डाइरेक्टर फारिस हदाद जार्भोसले महामारीले दक्षिण एसियाली मुलुकलाई विकासको नयाँ रेखा कोर्नका लागि बाटो देखाइदिएको बताए । महामारीले हामीलाई पाठ सिकाएको छ । यो चुनौतीले अर्थतन्त्र पुनरुत्थानका लागि सम्भावित बाटा पहिचान गर्न सहयोग गर्यो, उनले भने । कोभिड महामारीपछि विश्वव्यापी रूपमा नै लगानी प्रवाह घटेको, आपूर्ति शृंखला खलबलिएको र रोजगारी गुमेका कारण आर्थिक वृद्धिदर अपेक्षित गतिमा अघि बढ्न नसक्ने विश्व बैंकको भनाइ छ । दक्षिण एसियाली मुलुकहरूमा पनि महामारीको गम्भीर प्रभाव देखिएको थियो । दक्षिण एसियाको अर्थतन्त्रलाई कोभिड महामारीले ठूलो असर गर्यो । अब द्रुत गतिको पुनरुत्थानका लागि खोप कार्यक्रम कति प्रभावकारी हुन्छ भन्नेमा निर्भर रहन्छ, दक्षिण एसिया क्षेत्रका लागि विश्व बैंकका उपाध्यक्ष हर्टबिग सेफरले प्रतिवेदन सार्वजनिक गर्दै भने । दक्षिण एसियाको अर्थतन्त्र सन् २०२० मा ५४ प्रतिशत ऋणात्मक रहेकामा सन् २०२१ र २०२२ मा समान ७१ प्रतिशतले बढ्ने विश्व बैंकको प्रक्षेपण छ । यस क्षेत्रमा महामारीका कारण सन् २०२१ मा मात्र करिब ६ करोड मानिस गरिबीको रेखामुनि धकेलिएको समेत विश्व बैंकले जनाएको छ । कोभिड महामारीपछि विश्वभर नै हरित अर्थतन्त्र (ग्रिन इकोनोमी) लाई प्रवर्द्धन तथा अवलम्बन गर्नेक्रम चलिरहेको छ । ग्रिन, रिजिलियन्ट, एन्ड इन्क्लुसिभ डेभलपमेन्ट (ग्रिड) नाम दिइएको यो अभियान नेपालले पनि केही समयअघि आफ्नो प्रतिबद्धता जनाएको थियो । हरित र दिगो अर्थतन्त्र निर्माणका काठमाडौं घोषणापत्र जारी गरिएकामा यसले अर्थतन्त्र उकास्न भूमिका खेल्नेसमेत विश्व बैंकले जनाएको छ । यसअघि एसियाली विकास बैंक (एडीबी) ले पनि नेपालको आर्थिक वृद्धिदरको प्रक्षेपण संशोधन गरेको थियो । एसियन डेभलपमेन्ट आउटलुक प्रतिवेदनमार्फत एडीबीले नेपालको कुल गार्हस्थ्य उत्पादन (जीडीपी) वृद्धिदरको लक्ष्य संशोधन गरेको थियो । संशोधित विवरणअनुसार गत आर्थिक वर्ष २०७७७८ मा जीडीपी वृद्धिदर ३१ प्रतिशत अनुमान गरेकामा २३ प्रतिशत मात्रै कायम भएको देखिएको छ । सरकारले भने गत आर्थिक वर्षको आर्थिक वृद्धिदर ४ प्रतिशत रहने अनुमान गरेको थियो । आर्थिक वर्ष २०७८७९ का लागि एडीबीले यसअघि ५१ प्रतिशत वृद्धिदर प्रक्षेपण गरिएकामा त्यसलाई संशोधन गर्दै ४१ प्रतिशतमा झारेको छ । कृषि, उत्पादन र उद्योग क्षेत्र विस्तारै लयमा फर्किए पनि पर्यटन र सेवा क्षेत्रमा अझै महामारीको असर बाँकी छ । स्वास्थ्य क्षेत्र, रोजगारी सिर्जना र सामाजिक सुरक्षाको विषयलाई सरकारले प्राथमिकतामा राखे पनि त्यसको कार्यान्वयनमा देखिएको जटिलताले अर्थतन्त्रको वृद्धिदर खुम्चिएको एडीबीले आफ्नो प्रतिवेदनमा उल्लेख गरेको छ ।"
तरलता संकट समाधान गर्न माग,"हाल सरकारी निक्षेपको ५० प्रतिशत मात्र कर्जानिक्षेप अनुपातमा गणना गर्न पाउने व्यवस्था छ । उक्त व्यवस्था परिमार्जन गरी सरकारी निक्षेपको शतप्रतिशत गणना गर्न पाउने व्यवस्था गर्दा ठूलो रकम लगानी योग्य हुने र विद्यमान तरलताको समस्यासमेत कम हुने परिसंघको धारणा छ । हाल कायम विदेशी मुद्राको निक्षेप तथा कर्जालाई समेत कर्जानिक्षेप अनुपातमा गणना गर्ने प्रावधानलाई हटाउँदा बजारमा थप तरलता आउने भएकाले सोहीअनुसार नयाँ व्यवस्था गर्न परिसंघले आग्रह गरेको छ ।बैंक तथा वित्तीय संस्था र उद्योगीहरूसँगको छलफलमा हाल बजारमा तरलताको चाप बढ्दै गए पनि यो समस्या दीर्घकालीन नभई तत्कालका लागि मात्र भएको धारणा आएका छन् । यो समस्या समाधान गर्न तत्काल केही कदम नचाल्ने हो भने समस्या विकाराल हुने परिसंघले जनाएको छ । तरलताको चाप रहने आकलन गरिएका आगामी दुई महिनाका लागि संस्थागत निक्षेपकर्ता तथा बैंक तथा वित्तीय संस्थालाई संयमता अपनाउन परिसंघले आग्रह गरेको छ । यस्तो अवस्थामा अधिक ब्याज पाउने नाममा छिटोछिटो निक्षेप नसार्न संस्थागत निक्षेपकर्तालाई परिसंघ आग्रह गर्दछ, विज्ञप्तिमा भनिएको छ, छोटो अवधिको निक्षेप स्वीकार गर्दा ब्याजदर बढ्ने जोखिमप्रति बैंक तथा वित्तीय संस्थासमेत जिम्मेवार बन्नुपर्ने देखिन्छ ।विदेशी मुद्राको सञ्चितिमा परेको चापका कारण नेपाल राष्ट्र बैंकले आवधिक कर्जा (टर्म लोन) तथा साइट एलसीको समय घटाई ९० दिन कायम गरिएको छ । यसले नेपालका उद्योगको कच्चा पदार्थ आयातमा समेत असर परेको छ । ब्राजिल, क्यानडाजस्ता मुलुकबाट आयात हुने औद्योगिक कच्चा पदार्थको आयात हुन कम्तीमा ९० दिन लाग्ने गरेको छ । सो सामान उद्योगमा पुगी प्रशोधन हुन थप समय लाग्ने यथास्थितिमा उद्योगका लागि अलग्गै नीति वा व्यवस्था कायम गरी औद्योगिक कच्चा पदार्थको हकमा आवधिक कर्जाको समय १ सय ८० दिन बनाउन पनि परिसंघले राष्ट्र बैंकसमक्ष आग्रह गरेको छ ।"
२० अर्बको रिपोमा ४८ अर्बको माग,"परिपक्वता अवधि १४ दिन रहेको उक्त रिपो बुधबार राष्ट्र बैंकले वितरण गरेको हो । रिपोका लागि १४ वटा बैंक तथा वित्तीय संस्थाले बोलकबोल गरेका थिए । रिपोको औसत ब्याजदर ४९५ प्रतिशत कायम भएको राष्ट्र बैंक अनुसन्धान विभाग प्रमुख प्रकाशकुमार श्रेष्ठले बताए ।एक साताअघि जारी गरिएको ३० अर्ब रुपैयाँको रिपोको अवधि सकिएपछि बुधबार २० अर्ब रुपैयाँ बजारमा पठाइएको हो । ३० अर्बको रिपोमा ६८ अर्ब रुपैयाँ बराबरको माग भएको थियो । राष्ट्र बैंकले समयसमयमा बजारमा ससानो रकम पठाउँदै आए पनि वित्तीय प्रणालीमा तरलता चापमै रहेको श्रेष्ठले बताए । उनका अनुसार मंगलबारसम्म बजारमा २० अर्ब रुपैयाँ अधिक तरलता छ । निर्देशित अनिवार्य नगद मौज्दात (सीआरआर) कायम गर्नकै लागि पनि बैंक तथा वित्तीय संस्थाले राष्ट्र बैंकबाट लिँदै आएको स्थायी तरलता सुविधा (एसएलआर) को परिमाण बढाइरहेका छन् । यसले पनि वित्तीय प्रणालीमा तरलता अभाव रहेको पुष्टि हुने जानकारहरू बताउँछन् । बुधबार मात्र २० बैंकले ४७ अर्ब ८५ करोड रुपैयाँ एसएलएफ सुविधा लिएका छन् । मंगलबार ११ वटाले २३ अर्ब ८० करोड रुपैयाँ एसएलएफमार्फत सापटी लिएका थिए ।आयात निरन्तर बढेसँगै उच्च कर्जा विस्तार नरोकिएको, अपेक्षाअनुसार सरकारी खर्च नभएको, रेमिट्यान्स बढ्न नसकेको लगायत कारण वित्तीय प्रणालीमा निक्षेप वृद्धिदर न्यून छ । यसको प्रत्यक्ष प्रभाव तरलतामा परेको देखिन्छ । यद्यपि पछिल्ला दुई साता सरकारले करिब सवा खर्ब रुपैयाँ खर्च गरेको छ । त्यसमध्ये अधिकांश बैंक तथा वित्तीय प्रणालीमा आइसकेको छ । प्रणालीमा धेरै पैसाको माग रहेकाले सरकारको खर्चले बजार माग धान्न नसकेको जानकारहरू बताउँछन् ।"
दसैंको मुखमा रित्तिए खाद्य डिपो,"(गोरखा)  दसैंको मुखमा दुर्गमका दुई डिपोमा चामल रित्तिएका छन् । विगतमा टेन्डर प्रक्रिया सकेर असोज पहिलो साता चामल ढुवानी हुने उत्तरी गोरखामा यस वर्ष खाद्य व्यवस्था तथा व्यापार कम्पनी लिमिटेडले ढुवानीका लागि टेन्डर प्रक्रियासमेत टुङयाउन सकेको छैन ।सिर्दिबास डिपोमा ३५ सय र माछाखोला डिपोमा ५ सय क्विन्टल चामल पुर्याउन कोटा स्वीकृत भएको छ । तर ढुवानीको टेन्डर प्रक्रिया नटुङ्गिँदा चालु आर्थिक वर्षको ३ महिनासम्म चामल पुगेको छैन । माछाखोला डिपोमा साउन अन्तिम साताबाट चामल रित्तिएको छ । सिर्दिवास डिपोमा गत वर्ष ढुवानी भएको मौज्दात र पैदलमार्ग अवरुद्धपछि हेलिकप्टरबाट ढुवानी भएको चामल पनि बिक्री भइसकेको छ । दसैंलाई लक्ष्य गरेर सिर्दिबास डिपोबाट ४ सय १६ क्विन्टल चामल बिक्री भएको सदरमुकामस्थित खाद्य व्यवस्था तथा व्यापार कम्पनी शाखाका सूचना अधिकारी शिव सुनारले जानकारी दिए । अब सिर्दिबास डिपोमा भैपरी आउने विपत्ति र छुटपुटका लागि दुई सय ८२ क्विन्टल चामल मात्र स्टक रहेको उनले बताए । चालु आर्थिक वर्षमा ढुवानी ढिला हुँदा सिर्दिबास डिपोमा पर्याप्त चामल नरहेको उनको भनाइ छ ।सिर्दिबास डिपोबाट छेकम्पार, चुम्चेत, सिर्दिबास, ल्हो, प्रोक, विही, सामागाउँमा चामल बिक्री हुने गरेको छ । असार पहिलो साताबाट पैदलमार्ग अवरुद्ध बनेपछि सिर्दिबास डिपोमा १६२ क्विन्टल चामल हेलिकप्टरबाट ढुवानी गरी स्टक राखिएको थियो । गत असारमै खच्चडबाट ढुवानी भए पनि पदमार्ग अवरुद्ध हुँदा बीच बाटोमा रोकएको ५ सय क्विन्टल चामल भदौ पहिलो साता मात्र सिर्दिबास पुगेको थियो ।नेपाली सेनाले लार्के जोड्ने सडकको ट्र्याक खोलेसँगै माछाखोलासम्म गाडी चल्न थालेपछि खाद्यको भन्दा बजारको चामल सस्तो पर्ने माछाखोलाका कान्छा गुरुङले बताए । बर्खाले बिगारेको बाटो सफा गरेपछि एक सातादेखि माछाखोलामा ट्रक, ट्र्याक्टरले चामल ल्याउन थालेका छन्, उनले भने, माछाखोलामा ठूलो समस्या छैन, टेन्डर प्रक्रिया सुरु नहुँदा सिर्दिबासका लागि भने समस्या हो ।उत्तरी गोरखाको डिपोमा पुग्ने चामल ढुवानी अनुदान सरकारले बेहोर्दै आएको छ । अहिले खच्चडमार्फत व्यापारीले चामल ढुवानी गरिरहेको गुरुङले बताए । ढुवानी मूल्य सरकारले बेहोर्दा सस्तो पर्थ्यो, व्यापारीले खच्च्डबाट ढुवानी भएको मूल्यसमेत जोडेर बेच्दा भने महँगो पर्छ, उनले भने । कम्पनीको बिक्री मूल्यको तुलनामा गाडी पुगेसँगै बजारको चामल २ सय रुपैयाँसम्म सस्तो परेपछि माछाखोलामा डिपोबाट भने स्थानीयले चामल खरिदमा मन नलगाएको उनले बताए ।"
बुधबारसम्म २५ अर्बको नयाँ नोट,"काठमाडौं (कास) यस वर्षको दसैं र तिहारका लागि बुधबारसम्म करिब २५ अर्ब रुपैयाँ बराबर नयाँ नोट नेपाल राष्ट्र बैंकबाट बाहिरिएको छ । राष्ट्र बैंकबाट बैंक तथा वित्तीय संस्था र सर्वसाधारणले गरी उक्त परिमाणमा नयाँ नोट सटही सुविधा लिएको राष्ट्र बैंक मुद्रा व्यवस्थापन विभाग प्रमुख रेवतीप्रसाद नेपालले जानकारी दिए । सर्वसाधारणले ५ देखि एक सय रुपैयाँसम्मका करिब ९ अर्ब रुपैयाँ र बैंक तथा वित्तीय संस्थाले ५ सय र हजार दरका करिब १६ अर्ब रुपैयाँ राष्ट्र बैंकबाट लिएका छन् । राष्ट्र बैंकले गत भदौ अन्तिम सातादेखि सर्वसाधारण र असोज ४ देखि सर्वसाधारणलाई नयाँ नोट सटही सुविधा दिन सुरु गरेको थियो । आउँदो सोमबारसम्म नयाँ नोट वितरण हुने राष्ट्र बैंकले जनाएको छ । थप ३ अर्ब रुपैयाँको माग आइसकेको छ, नेपालले भने, यसका आधारमा यो वर्ष करिब ३० अर्ब रुपैयाँको नयाँ नोट बाहिरिने अनुमान गरेका छौं । कोरोनाका कारण गत वर्ष राष्ट्र बैंकले नयाँ नोट वितरण गरेको थिएन । अघिल्लो वर्ष पनि बैंक तथा वित्तीय संस्था र सर्वसाधारणलाई गरी करिब ३० अर्ब रुपैयाँ नयाँ नोट राष्ट्र बैंकबाट बाहिरिएको थियो ।यो वर्ष राष्ट्र बैंकले सर्वसाधारणलाई प्रतिव्यक्ति १८ हजार ५ सय रुपैयाँका दरले नयाँ नोट वितरण गरेको छ । यो ५ देखि १ सय रुपैयाँसम्मको एकएकवटा बन्डल हो । बैंक तथा वित्तीय संस्थालाई राष्ट्र बैंकले २ देखि ५ करोड रुपैयाँसम्म नयाँ नोट सटही दिएको छ । सम्बद्ध बैंकमा ढुकुटीको क्षमता, ग्राहकको मागलगायत आधारमा क, ख र ग वर्गका वित्तीय संस्थालाई उल्लिखित रकम प्रदान गरिँदै आएको राष्ट्र बैंकले जनाएको छ ।दसैं र तिहारको अवसरमा सामान्य सिक्कासँगै चाँदी र सुनले बनेका सिक्का (चाँदीका स्मारिका सिक्का र सुनका असर्फी) पनि धेरै बिक्री हुँदै आएको छ । दसैं र तिहारका लागि नयाँ नोटको माग बढ्दो छ । मागअनुसार राष्ट्र बैंकले बर्सेनि वितरण गरिने नयाँ नोटको परिणाम पनि बढाउँदै आएको छ । यसले बजारमा मुद्रा आपूर्ति बढाउँछ । यसको अर्थ नागरिकको हातहातमा धेरै पैसा पुग्छ । हात हातमा पैसा भएपछि खर्च गर्ने प्रवृत्ति बढ्छ । खर्च गर्ने क्षमता बढेपछि माग बढ्छ ।माग बढेपछि बजारमा वस्तु तथा सेवाको मूल्य बढ्छ । यसले समग्र राष्ट्रको मूल्य वृद्धिदर बढाउँछ । मूल्य वृद्धिदर बढ्नु भनेको पैसाको क्रयशक्ति (भाउ) घट्नु हो । यसकारण पैसाको मूल्य तीव्र रूपमा घट्न नदिन अर्थशास्त्री सुझाउँछन् । नयाँ नोट वितरण राष्ट्र बैंकका लागि चुनौतीपूर्ण बन्दै गएको उनीहरूले बताएका छन् । राष्ट्र बैंकले नोट छपाइ, वितरण तथा व्यवस्थापनमा वार्षिक करिब ३ अर्ब रुपैयाँ खर्च गर्छ । नोटको माग बढेअनुसार यस्तो खर्च पनि बढ्छ । यसले राष्ट्रको व्ययभार बढाउँछ । यो क्षेत्रमा गरिने लगानी तुलनात्मक रूपमा अनुत्पादक मानिन्छ । नोटको आयु यति नै वर्ष हुन्छ भन्ने नतोकिए पनि जतनले उपयोग गरे धेरै वर्षसम्म टिकाउन सकिन्छ ।"
कोसी करिडोर प्रसारण लाइनको पहिलो प्याकेज पूरा,"(काठमाडौं)  कोसी करिडोर २ सय २० केभी प्रसारण लाइन आयोजनाअन्तर्गत पहिलो प्याकेजको निर्माण सकिएको छ । पहिलो प्याकेजअन्तर्गत सुनसरीको इनरुवाबाट संखुवासभाको वसन्तपुर, बानेश्वर हुँदै तुम्लिङटारसम्म डबल सर्किट विद्युत् टावर निर्माण गर्ने र एकतर्फी तार तान्ने काम सकिएको हो ।नेपाल सरकार तथा भारतीय एक्जिम बैंकको सहुलियतपूर्ण ऋणमा सम्पन्न आयोजना बुधबार हस्तान्तरण भयो । धनकुटाको हिलेमा एक कार्यक्रम आयोजना गरी ठेकेदार कम्पनी कलपत्रु पावर ट्रान्समिसन लिमिटेडका प्रतिनिधिले नेपाल विद्युत् प्राधिकरणका कार्यकारी निर्देशक कुलमान घिसिङलाई आयोजनाको साँचो हस्तान्तरण गरेका हुन् ।आयोजनामार्फत तुम्लिङटारदेखि वसन्तपुर तथा वसन्तपुरदेखि ताप्लेजुङको ढुंगेसाँघुसम्म १ हजार मेगावाट र वसन्तपुरदेखि इनरुवासम्म २ हजार मेगावाट विद्युत् प्रसारण गर्न सकिनेछ । प्रसारण लाइन निर्माण भइसक्दा प्रदेश १ का जिल्लामा विद्युत् आपूर्तिका लागि भरपर्दो प्रसारण तथा वितरण सञ्जाल बन्नेछ । प्रसारण लाइन निर्माणपछि प्रदेश १ मा विद्युत् प्रसारण तथा वितरणका लागि मेरुदण्ड तयार भएको प्राधिकरणका कार्यकारी निर्देशक घिसिङले बताए । कोसी करिडोरलाई चाँडै काबेली करिडोर प्रसारण लाइनसँग जोड्छौं । यसले प्रदेश १ मा गुणस्तरीय र विश्वसनीय विद्युत् आपूर्ति हुन्छ, घिसिङले भने ।प्रसारण आयोजना ३ वटा प्याकेजमा विभाजन गरी निर्माण भइरहेको थियो, जसमध्ये पहिलो प्याकेजमा इनरुवातुम्लिङटार प्रसारण लाइन, दोस्रो प्याकेजमा तीनवटा सबस्टेसन र तेस्रो प्याकेजमा वसन्तपुरढुंगेसाँघु प्रसारण लाइन तथा सबस्टेसनको निर्माण रहेको छ । आयोजनाको दोस्रो चरण अर्थात् दोस्रो सर्किट तार तान्न र सबस्टेसनहरूको क्षमता बढाउनका लागि चाहिने लगानी जुटाउन प्राधिकरणले भारतीय एक्जिम बैंकलाई आग्रह गरिरहेको समेत घिसिङले बताए । ४ करोड अमेरिकी डलबर बराबर सहुलियत ऋण जुटाइदिन एक्जिम बैंकलाई पत्राचार गरिसकेको उनले जनाए । ११ करोड २० लाख अमेरिकी डलर अनुमानित लागत रहेको यो आयोजना बनाउन भारतले एक्जिम बैंकमार्फत नेपाललाई ९ करोड अमेरिकी डलर बराबर सहुलितपूर्ण ऋण उपलब्ध गराएको छ । आयोजना बनेसँगै उक्त करिडोरमा बनिरहेका आयोजनालाई प्रसारण लाइनमा जोड्न सहज हुनेछ । निजी तथा सरकारी लगानीमा बन्ने जलविद्युत् आयोजनाहरूको कार्य प्रगति तथा भावी योजनाका आधारमा दोस्रो सर्किटको तार तान्ने काम पनि चाँडै सुरु गर्ने प्राधिकरणले जनाएको छ ।कोसी करिडोरमा बनेको यो आयोजना २२० केभी क्षमतामा बनेको नेपालको सबैभन्दा लामो प्रसारणलाइन हो । यसले अरुण र तमोर नदी तथा तिनीहरूका सहायक नदीहरूबाट उत्पादन हुने विद्युत्लाई राष्ट्रिय प्रसारण लाइनमा जोड्छ । प्रदेश १ का भोजपुर, संखुवासभा, तेह्रथुम र ताप्लेजुङमा बन्ने जलविद्युत् आयोजनालाई राष्ट्रिय प्रसारण लाइनमा जोड्न कोसी करिडोरको निर्माण गरिएको हो । यो आयोजनामा प्याकेज२ र ३ को क्रमशः ८० र ७० प्रतिशत निर्माण सकिएको प्राधिकरणले जनाएको छ । आयोजनाको सम्पूर्ण काम मार्च २०२२ भित्र सम्पन्न गर्ने लक्ष्य राखिएको छ ।प्राधिकरणले निजी क्षेत्रका २८ आयोजनाबाट उत्पादन हुने ५ सय १६ मेगावाट विद्युत् यही प्रसारण लाइनमा जोड्ने गरी विद्युत् खरिद सम्झौता (पीपीए) गरिसकेको छ । ती आयोजना निर्माणको विभिन्न चरणमा छन् । यो प्रसारण लाइनअन्तर्गत इनरुवामा अहिले २ सय २० केभीको सबस्टेसन निर्माणाधीन छ । उक्त सबस्टेसन निर्माण पूरा नहुन्जेलसम्मका लागि इनरुवावसन्तपुरतुम्लिङटार प्रसारण लाइनलाई अस्थायी रूपमा ३३ केभीमा चार्ज गरी सञ्चालनमा ल्याइएको छ ।करिडोरको पहिलो प्याकेजको ठेक्का पाएको भारतीय कम्पनी कलपत्रु पावर ट्रान्समिसन लिमिटेडले सन् २०१६ जुनदेखि काम थालेको थियो । जसको अनुमानित लागत ३ करोड ७३ लाख डलर (करिब ४ अर्ब) छ । त्यस्तै, दोस्रो प्याकेजअन्तर्गत इनरुवा, वसन्तपुर, बानेश्वर र तुम्लिङटारमा २२०१३२३३ केभीको सबस्टेसन निर्माणका लागि भारतीय कम्पनी एल एन्ड टीसँग सन् २०१८ जुलाईमा ठेक्का सम्झौता भएको थियो । सबस्टेसनको निर्माण सन् २०२२ मार्चसम्ममा गरिसक्ने लक्ष्य छ । यो प्याकेजको अनुमानित लागत २ करोड ५३ लाख डलर (करिब २ अर्ब ९१ करोड रुपैयाँ) छ ।"
बेरुजु फर्स्योटमा स्थानीय तहको बेवास्ता,"(पाल्पा)  स्थानीय तहले सैद्धान्तिक बेरुजु भन्दै त्यसको फर्स्योटमा बेवास्ता गर्ने गरेका छन् । मनमौजी खर्च गर्ने, अघिल्ला वर्षदेखिको बेरुजु फर्स्योट नगर्ने र थपिँदै जाने क्रम बढेको छ । यो समस्या पाल्पामा मात्रै होइन, मुलुकभरकै स्थानीय तहमा रहेको महालेखापरीक्षकको प्रतिवेदनले औंल्याएको छ । पाल्पाका ९ स्थानीय तहबाट १ करोड ९९ लाख २४ हजार रुपैयाँ असुलउपर गर्नुपर्ने बेरुजु रहेको महालेखाको प्रतिवेदनले देखाएको छ ।तानसेन नगरपालिकामा आर्थिक वर्ष २०७५७६ मा २१ करोड ९५ लाख १ हजार बेरुजु थियो । अघिल्लो आर्थिक वर्ष २०७६७७ मा बढेर ३४ करोड १५ लाख ५१ हजार पुगेको छ । महालेखाका अनुसार यो एक आर्थिक वर्षमा मात्रै १२ करोड २० लाख ५० हजार बेरुजु देखिएको छ । यसमा ६७ लाख ३७ हजार असुलउपर गर्नुपर्ने, ८ करोड ४४ लाख ९८ हजारको कागजपत्र पेस गर्नुपर्नेछ । २ करोड ९७ लाख ६९ हजार नियमित गर्नुपर्नेछ भने नगरका जनप्रतिनिधि, कर्मचारी, उपभोक्ता समिति र निर्माण व्यवसायीले पेस्की लिएको रकम १० लाख ४६ हजार रहेको महालेखाको प्रतिवेदनमा छ ।रामपुर नगरपालिकाको अघिल्लो आर्थिक वर्षमा लेखा परीक्षण नै भएको छैन । रैनादेवी छहरा गाउँपालिकाको २०७५७६ मा १३ करोड ५४ लाख ७९ हजार बेरुजु रहेकोमा त्यसपछिको वर्ष बढेर २१ करोड ८ लाख १६ हजार पुगेको छ । अघिल्लो आर्थिक वर्षमा मात्रै ७ करोड ५५ लाख ६७ हजार बेरुजु थपिएको हो । यसमध्ये ६ लाख १० हजार असुलउपर गर्नुपर्नेछ । ६ करोड ३८ लाख ७३ हजारको कागजपत्र पेस नै नगरी चेक काटिएको छ । ५० करोड २५ हजार रुपैयाँ नियमित गर्नुपर्नेछ । पेस्की ६० लाख ५९ हजार लिइएको छ ।अघिल्लो आर्थिक वर्षसम्म तिनाउ गाउँपालिकाको बेरुजु ८ करोड १२ लाख ५७ हजार पुगेको देखिन्छ, जसमध्ये पछिल्लो एक आर्थिक वर्षमा मात्रै ६ करोड ५९ लाख ३५ हजार बेरुजु थपिएको हो । यसैगरी पूर्वखोला गाउँपालिकाको ४ करोड ६७ लाख ३७ हजार, निस्दी गाउँपालिकाको ७ करोड १ लाख ६५ हजार, माथागढी गाउँपालिकाको ४ करोड ४४ लाख ४५ हजार, बगनासकाली गाउँपालिकाको ४ करोड ७३ लाख ५६ हजार र रिब्दीकोट गाउँपालिकाको ८ करोड २ लाख ९५ हजार रुपैयाँ बेरुजु पुगेको छ । यी सबै स्थानीय तहमा अघिल्लो वर्षको तुलनामा लगातार बेरुजु रकम बढिरहेको महालेखाको प्रतिवेदनले औंल्याएको छ । रम्भा गाउँपालिकाको बेरुजु भने घटेको छ । आर्थिक वर्ष २०७५७६ मा ७ करोड ७२ लाख ४७ हजार बेरुजु रहेकोमा २०७६७७ मा घटेर ६ करोड ३० लाख ७६ हजार मात्रै रहेको प्रतिवेदनमा उल्लेख छ । रम्भाले ५ करोड २२ लाख ९९ हजार रुपैयाँ फर्स्योट गरेको छ ।महालेखाका अनुसार २०७६७७ मा पाल्पाका ९ स्थानीय तहमा ९ अर्ब ७३ करोड ३२ लाख १७ हजार रुपैयाँको लेखापरीक्षण भएको छ । जसबाट ३९ करोड ४२ लाख २९ हजार बेरुजु देखिएको छ । ०७५७६ सम्म १८ करोड ५१ लाख बेरुजु थियो । ०७६७७ मा बढेर ४५ करोड ६१ लाख पुगेको छ । कुल बजेटको ४ प्रतिशतभन्दा बढी बेरुजु आउनु राम्रो मानिँदैन । तानसेन, रैनादेवी छहरा र तिनाउमा यसभन्दा बढी बेरुजु देखिएको छ । रैनादेवी छहरा अध्यक्ष रामबहादुर कार्कीले असुलउपर गर्नुपर्नेभन्दा पनि सैद्धान्तिक बेरुजु बढी भएको बताए । हाम्रो गाउँपालिकामा ठूलो रकम बेरुजु देखिएको हो, उनले भने, तर असार मसान्तमा काट्नुपर्ने चेक साउनमा काटेको भन्दै ५ करोड बेरुजु औंल्याइएको छ । त्यसबाहेक पनि २ करोड योजनाको पेस्की बेरुजु हो ।तिनाउका प्रमुख प्रशासकीय अधिकृत सुन्दरप्रसाद श्रेष्ठले सैद्धान्तिक बेरुजु बढी रहेको दाबी गरे । तर तिनाउमा अघिल्लो आवमा पनि बिल भर्पाइ नमिलेको, जिन्सी दर्ता नगरेको, उपभोक्ता समितिलाई काम दिँदा प्रक्रिया नपुगेको बेरुजु धेरै थियो । तानसेनका प्रमुख प्रशासकीय अधिकृत पीताम्बर पाण्डेयले अध्ययन गर्ने क्रममै रहेकाले यस विषयमा ठ्याक्कै भन्न नसकिने प्रतिक्रिया दिए ।"
कान्तिपुर टेलिभिजनमा अब 'क्राइम फाइल्स,काठमाडौं (कास) आपराधिक सत्य घटनामा आधारित अनुसन्धानमूलक सिरिज क्राइम फाइल्स कात्तिकदेखि कान्तिपुर टेलिभिजनमा प्रसारण हुने भएको छ । नेपालभित्र घटेका विभिन्न आपराधिक घटनाको नाट्य रूपान्तरण क्राइम फाइल्समार्फत प्रस्तुत गरिनेछ । नेपाल प्रहरीले सुल्झाएका धेरै आपराधिक घटनामध्ये न्यायका दृष्टिबाट हेर्दा महत्त्वपूर्ण र अनुसन्धानको दायराबाट जटिल कथा समेटेर क्राइम फाइल्स निर्माण गरिएको हो । कार्यक्रमले जनतालाई थप सजग र सतर्क बनाउने क्राइम फाइल्स टोलीको विश्वास छ । कार्यक्रमको मुख्य प्रायोजकमा नेपाल लाइफ इन्स्योरेन्स कम्पनी छ । सहप्रायोजकमा सगरमाथा सिमेन्ट र दिव्य कुकिङ आयल छन् । कार्यक्रमलाई एड प्याड र रोमा प्रोडक्सनले निर्माण गरेका हुन् । कार्यक्रमको मेकिङ टीफोल्क्स प्रोडक्सनले गरेको हो । क्राइम फाइल्सको बजार व्यवस्थापन एड रिलिजले गर्नेछ । यसको होस्टमा भने सुरज गिरी छन् ।
पोखरामा सेलवेजको शाखा,"काठमाडौं (कास) सेलवेज डिपार्टमेन्ट स्टोरले पोखराको शान्तिनगर चोकमा आफ्नो २९ औं शाखा सञ्चालनमा ल्याएको छ । सेलवेज ग्रुपका अध्यक्ष सुशीलदेव प्रधानांगले बिहीबार उक्त शाखाको उद्घाटन गरे । शाखा सुरुवातका अवसरमा सेलवेजले ग्राहकका लागि १० प्रतिशत छुट दिएको छ । साथै ग्राहकका लागि निःशुल्क होम डेलिभरीको सुविधासमेत रहेको जनाइएको छ । नयाँ स्टोरमा खाद्य तथा सौन्दर्य सामग्री, इलेक्ट्रोनिक्स तथा घरायसी प्रयोजनका सामग्री र फर्निचरका सामग्री राखिएका छन् ।"
दाङमा खुल्यो जेसीबीको शाखा,काठमाडौं (कास) नेपालका लागि जेसीबीको आधिकारिक विक्रेता एमएडब्ल्यू अर्थ मुर्भस प्रालिले घोराहीको दाङ रतनपुर चोकमा नयाँ शाखा कार्यालय स्थापना गरेको छ । नेपाल निर्माण व्यवसायी लुम्बिनी प्रदेश अध्यक्ष बदीभद्र रानाले नयाँ शाखा कार्यालयको उद्घाटन गरे ।
शंखमूल र क्यासलको उपाधि भेट,"(पोखरा)  ए डिभिजन राष्ट्रिय फुटसल लिगमा देशभरबाट छनोट प्रक्रिया पूरा गरी १० टोलीले प्रतिस्पर्धा गरेका थिए । उपत्यकाको प्रतिनिधित्व गर्दै शंखमूल फुटसल र मोफसलको प्रतिनिधित्व गर्दै घरेलु टोली स्पोर्ट्स क्यासलले शुक्रबार उपाधि प्रतिस्पर्धा गर्नेछन् । बिहीबार दोस्रो क्वालिफायरमा शंखमूलले धरानको दी राइजिङ क्लबलाई अतिरिक्त समयमा पराजित गरी फाइनल तय गरेको हो । क्यासल भने राइजिङलाई हराएर सिधै फाइनल पुगेको हो । वास्तविक फुटसलको नियममा आधारित रही पहिलोपल्ट आयोजना भएको राष्ट्रिय लिगमा खेलाडी, प्रशिक्षक र रेफ्रीका लागि परीक्षण नै थियो । तीमध्ये तुलनात्मक रूपमा व्यावसायिक प्रशिक्षकले सम्हालेको दुई टोलीले फाइनल खेल्न लागेका छन् ।सुरुदेखि नै आक्रामक रहँदै त्यसलाई अन्तिमसम्म कायम राखेर फाइनल पुगेको क्यासलको जिम्मा प्रशिक्षक विष्णु गुरुङले लिएका थिए । उनी पछिल्लो राष्ट्रिय फुटसल टिमका प्रशिक्षकसमेत हुन् । सुस्त सुरुआत गरी लय समाउान थालेको शंखमूलका प्रशिक्षक प्रकाश परियारसँग विष्णुको जति अनुभव छैन । पूर्व खेलाडी हुँदै प्रशिक्षण सुरु गरेका उनी फुटसललाई फुटसलकै शैलीबाट अगाडि बढाउन रणतीनिक रूपमा चतुर छन् ।दुई वर्षअघि राष्ट्रिय टोलीबाट अन्तर्राष्ट्रिय प्रतियोगिता खेलेका गोलरक्षक अनिश श्रेष्ठ, अरुज सिंह र मणि लामा शंखमूलका मुख्य हतियार हुन् । दोस्रो क्वालिफायरमा राइजिङलाई हराउन तीन खेलाडीले आफ्नो पोजिसनबाट सानदार योगदान गरे । राइजिङलाई ४३ गोलले हराउँदा चारै गोल मणिले गरेका थिए ।क्यासलसँग फुटसलको अन्तर्राष्ट्रिय अनुभवी खेलाडी छैनन् । तर, उनीहरूसँग एक आक्रामक प्रशिक्षक छन् । फुटबल पृष्ठभूमिबाट आएका खेलाडीको स्टामिनाले उनीहरूलाई तीव्र खेलमा सहयोग गरेको छ । १७ वर्षीय सुमित श्रेष्ठ, ३६ वर्षीय फुटबलका पूर्व सुपरस्टार विजय गुरुङ मुख्य खेलाडी हुन् । खिमराज गुरुङको चोटले टिमलाई केही कमजोर पारेको छ । तर, पहिलो क्वालिफायरमा क्यासलले खिमको अभाव महसुस गरेन । अहिलेसम्म १० खेलमा क्यासलले ५६ गोल गरेको छ भने २४ गोल खाएको छ । एक खेल बढी खेलेको शंखमूलले ४३ गोल गर्दा २३ गोल सामना गरेको छ । यसर्थ आक्रामक फुटसलका लागि क्यासल टोली परिचित छ । शंखमूलले प्राविधिक खेलमा ध्यान दिँदा धेरै गोल गर्न नसकिएको स्वीकारेको छ । दुवैले लिगमा ११ हार बेहोरेका छन् । यसअघि लिग चरणमा यी दुई टोलीले २२ को बराबरी खेल्दै अंक बाँडेका थिए ।पोखरा रंगशालास्थित कभर्डहलमा शुक्रबार क्यासललाई उल्लेख्य घरेलु समर्थकको साथ हुनेछ । जुन अहिलेसम्मका खेलमा देखिँदै आएको छ । क्यासलका सहायक प्रशिक्षक अर्बिन गुरुङले पहिलो क्वालिफायरमा राइजिङलाई हराउँदा दर्शकको साथ नै निर्णायक भएको बताएका थिए । त्यसविपरीत शंखमूललाई भीडको अगाडि खेल्ने बानी छैन । त्यो भीड आफ्नो विरुद्धमा लाग्दा खेलाडीको मनोवल खस्किएको महसुस प्रशिक्षक परियारले गरेका छन् ।हामीले यसबारेमा खेलाडीलाई पहिले नै जानकार गराएका हुन्छौं । हामीलाई घरेलु दर्शकअगाडि धेरै नै गाह्रो हुनेवाला छ किनभने होहल्ला र बाजाको धुनले बोलेको सुनिँदैन । फुटसलमा सानो सानो कुरा पनि टचलाइनमा बसेर भन्न पाइन्छ । भोलि त्यो सम्भव छैन । त्यसमाथि खेलाडीहरूलाई यति धेरै मान्छेको अगाडि खेल्ने बानी छैन, प्रशिक्षक परियारले कान्तिपुरसँग भने, तर हामीले निश्चित योजनामा काम गरिरहेका छौं । क्यासलसँग यसअघि बराबरी खेलेका थियौं र त्यसका आधारमा थप योजना बनाउने छौं ।क्यासलसँगको फाइनल शंखमूलका लागि कठिन हुनुको अर्को कारण छ, लगातारको खेल । शुक्रबार मैदानमा उत्रँदा शंखमूलले लगातार चौथो दिन खेलिरहेको हुनेछ । त्यसमा पनि बिहीबार राइजिङविरुद्ध दोस्रो क्वालिफायर अतिरिक्त समयमा जाँदा झन्डै तीन घण्टासम्म चलेको थियो । रिकोभरी टाइम नपुग्दा खेलाडीले शतप्रतिशत प्रदर्शन गर्न नसकेको प्रशिक्षक परियारले बताएका छन् । तर, शंखमूल टिम फाइनलमा पुगेर आफ्नो शाखलाई कायम राख्न सकेकामा खुसी छ । यसअघि काठमाडौंमा आयोजित राष्ट्रिय फुटसल लिगका दुवै संस्करणमा शंखमूल विजयी थियो । नेपालमा फुटसल व्यवसायलाई खेलका रूपमा अगाडि बढाउने श्रेय पनि शंखमूल र ढुकु फुटसललाई नै जान्छ ।खेलाडीले रिकोभरी पाएर खेल्नु र नपाएर खेल्नुमा धेरै फरक छ । मैले पनि खेलाडीलाई यसरी पेलाउनु पापजस्तो भइसक्यो । उनीहरूले यत्तिको खेल्न सक्नु नै हाम्रा लागि धेरै ठूलो हो, उनले थपे, पहिलोपल्ट आयोजित ए डिभिजन लिगमा केही गर्न भनेर यति टाढा आएर खेलेका छौं । त्यसले हामी सबैलाई अतिरिक्त शक्ति दिएको छ । आज पनि उनीहरूले त्यही मनोबलले खेले । भोलि पनि यही प्रदर्शनलाई निरन्तरता दिउन् भन्ने कामना छ । सुरुदेखि अहिलेसम्म आउँदा सबै उत्साहित छन् ।शंखमूलले राइजिङसँग बिहीबार खेलेको दोस्रो क्वालिफायर खेल प्रतियोगिताकै सबैभन्दा लामो खेल थियो । फुटसल ४० मिनेटको हुन्छ । स्टपेज टाइम प्रणालीले केही लम्बिनु स्वभाविक हो । तर करिब २ घण्टा ५१ मिनेटसम्म चलेको यो खेल अतिरिक्त समयमा पुग्यो । नियमित समयमा ३३ गोलको बराबरी खेलेपछि थपिएको १० मिनेटको अतिरिक्त समयको तेस्रो मिनेटमा मणि लामाले शंखमूलबाट निर्णायक गोल गरे । नियमित समयको अन्तिम मिनेटमा मणिले नै बराबरी गोल फर्काएपछि शंखमूलको आशा जगाएका थिए । उनले खेलको पहिलो, १५, ४० र अतिरिक्त समयको तेस्रो मिनेटमा गोल गरे । राइजिङका विसन श्रेष्ठले २ र हेमन्त थापामगरले १ गोल गरे । राइजिङका प्रशिक्षक युवेन्द्र गुरुङले आफ्नो टोलीले अविस्मरणीय प्रदर्शन गर्न सकेकोमा गर्व गरे ।हामी कस्तो ठाउँमा कसरी तयारी गरेर यहाँ आएका थियौं भनेर धेरैलाई विश्वासै हुँदैन । तर यहाँ आएपछि मेरा खेलाडीले जसरी खेले, त्यसमा उनीहरूप्रति मेरो सदैव सम्मान रहनेछ, गुरुङले भने, हामीले सधैं जित खोजेर हुँदैन । आजको हारबाट पनि म सन्तुष्ट छु । कमसेकम मेरा खेलाडीले उनीहरू को हुन् भनेर आफैंलाई चिनाएका छन् । उनले धरान फर्केर वास्तविक फुटसल कभर्डहल निर्माणमा पहल गर्ने योजना सुनाए ।"
भारतलाई रोक्दा श्रीलंकाको खुसी,"(माले, माल्दिभ्स)  जतिबेला खेल सकियो, श्रीलंकाली टिमले आफ्ना समर्थकसामु मनाएको खुसियाली कुनै उपाधि जितेको भन्दा कम थिएन । श्रीलंकाले भारतलाई साफ च्याम्पियनसिप फुटबल २०२१ अन्तर्गत बिहीबारको खेलमा गोलरहित बराबरीमा मात्र रोकेको थियो, तर श्रीलंकाको फुटबलका लागि यो कुनै ठूलो उपाधिजत्तिकै थियो । खेलपछि प्रशिक्षक आमिर एलगिचले पनि माने, यो बराबरी श्रीलंकाली फुटबलका लागि खुसियाली मनाउने अवसर नै हो ।हुन पनि श्रीलंकाले लगातार १२ खेलको हारमा पूर्णविराम लगाएको थियो । त्यो भनेको लगातार एक दर्जन हारपछि १३ औं खेलमा आएर श्रीलंकाले बराबरी निकालेको छ । माले नेसनल स्टेडियममा भएको खेल पूर्णतः भारतको नियन्त्रणमा रहे पनि गोल गर्न सकेन । खासमा भारतले गतिलो उल्लेखनीय आक्रमण नै बुन्न सकेन । दोस्रो हाफमा भारतका लागि फारुख चौधरीले बललाई पोस्टका दिशा दिए पनि त्यो अफसाइड रह्यो । त्यसले गोलको मान्यता पाएन ।श्रीलंकाले सुरुदेखि नै रक्षात्मक भएर खेलेको थियो । त्यस रणनीतिअनुसार एक अंक बटुल्न सफल रह्यो । तर, यही नतिजासँगै श्रीलंका भने ३ खेलबाट एकै अंकमा सीमित रहेर प्रतियोगिताबाट बाहिरिइएको छ । श्रीलंका आफ्नो सुरुआती दुई खेलमा बंगलादेश र नेपालसँग पराजित भएको थियो । अब अन्तिम खेलमा श्रीलंकाले माल्दिभ्सको सामना गर्नेछ । प्रशिक्षक एलगिचलाई पूरा विश्वास छ, त्यसमा आफ्नो टिमले जितका लागि प्रयास गर्नेछ ।पोस्टम्याच कन्फ्रेन्समा प्रशिक्षक एलगिचले भने, हामीले सुरुआती दुई खेल गुमाएर पनि भारतविरुद्ध बलियो चुनौती पेस गर्न सक्यौं । यो हाम्रा लागि खुसीको उपलब्धि हो । यो नतिजापछि हामीले श्रीलंका पनि दक्षिण एसियाली फुटबलमा छ भनेर देखाएका छौं । माल्दिभ्स आउनुअघि श्रीलंकामा हाम्रो फुटबललाई लिएर धेरै आलोचना भइरहेका थिए । हामीले यो खेलसँगै त्यसको उत्तर पनि दिएका हौं । हामीले पक्कै पनि श्रीलंकाली फुटबलमा केही न केही सुधार गरेका छौं ।भारत भने लगातार दोस्रो बराबरी खेलेपछि दबाबमा आएको छ । भारत पहिलो खेलमा बंगलादेशसँग बराबरीमा रोकिएको थियो । भारतको २ खेलबाट २ अंक मात्र छ । प्रशिक्षक इगोर स्टिमेक आएयता भारतको यो नवौं बराबरी हो । यसबीच भारत ३ खेलमा मात्र विजयी छ भने ७ खेलमा पराजित । यो कुनै पनि प्रशिक्षकका लागि खराब प्रदर्शनको तथ्यांक हो । पछिल्लो समय भारतीय मिडियामा स्टिमेकको ठूलो आलोचना भइरहेको छ । श्रीलंकाविरुद्ध खेलपछि यो क्रम अझ बढ्ने निश्चित छ ।स्टिमेकले माने, भारतले किन गोल गर्न सकेन र जित निकाल्न सकिरहेको छैन । त्यसले मलाई पनि आश्चर्यचकित बनाइरहेको छ । तर सबथोक बिग्रेको पनि छैन । अब हामीले नेपाल र माल्दिभ्सको सामना गर्नेछौं र त्यसमा जितको प्रयास गर्नेछौं । यो खेलको नतिजासँग म आफैं पनि खुसी छैन । खेल हाम्रो नियन्त्रणमा थियो, तर गोल निस्केन । समस्यै त्यहीमात्र हो, उनले भने ।"
बदला लिँदै स्पेन फाइनलमा,"मिलान (बीबीसी) इटालीको अपराजित विश्व कीर्तिमानलाई ३७ खेलमा रोक्दै स्पेन सान सिएरोमा भएको सनसनीपूर्ण खेलमा २१ को जित रच्दै नेसन्स लिगको फाइनल पुगेको छ ।यूईएफएको दोस्रो श्रेणीको प्रतियोगितामा आएर स्पेनले वेम्बलीमा भएको युरो २०२० को सेमिफाइनलमा बेहोरेको पेनाल्टी सुटआउटको बदला पनि इटालीविरुद्ध लियो । मिलानमा स्पेनका दुवै गोल म्यानचेस्टर सिटीका फेरान टोरेसले गरे । उनले दुवै अवसरमा मिकेल ओयरजबलको क्रस उपयोग गर्दै लुइस एनरिकेको टिमलाई आइतबार हुने फाइनलमा पुर्याए । इटालीले उपाधि होडमा बेल्जियम वा फ्रान्सविरुद्ध प्रतिस्पर्धा गर्नेछ ।कप्तान लियोनार्डो बोनुचीले दोस्रो पहेँलो कार्ड पाउँदै मैदान छाड्दा इटाली १० ले पछाडि परिसकेको थियो । उनले सर्जियो बुस्केटसलाई कुहिनाले प्रहार गरेपछि दोस्रो कार्ड पाए । लोरेन्जो पेलेग्रिनीले अन्त्यतिर सान्त्वना गोल गर्नु अघिसम्म इटाली कमजोर देखिएको थियो । काउन्टर अट्याकमा फेडेरिको किएसाको उत्कृष्ट दौडाइमा पाएको अवसरमा गोल पेलेग्रिनीले गोल गरे पनि इटालीले त्यसपछि खेल बराबरी गर्न सकेन ।बार्सिलोनाका १७ वर्षीय मिडफिल्डर गावीले पहिलो रोजाइमै खेल्ने अवसर पाए, जुन स्पेनको इतिहासकै सबैभन्दा कम उमेरको कीर्तिमान बन्यो । उनले क्लबका लागि डेब्यु गरेको ६ साताभित्रै यो स्तरमा अवसर पाएका हुन् ।नेसन्स लिगलाई निष्पक्ष रूपमा भन्नुपर्दा विगतका केहीलाई छाडेर नयाँ प्रतियोगिता नै होला । तर, दुवै टिम ११ खेलाडीमा खेलिरहँदा प्रतिभा र उत्कृष्टले कुनै विश्वकप वा युरोपियन च्याम्पियनसिपको खेलजस्तै रह्यो । इटालीले सन् १९९९ यता घरेलु भूमिमा भएको प्रतियोगितात्मक खेलमा हार बेहोरेको यो नै पहिलोपल्ट हो ।टोरेसले स्पेनका लागि आफ्नो महत्त्व देखाइदिए । उनी पछिल्लो वर्ष स्पेनको स्टार खेलाडीका रूपमा स्थापित भएका छन् । सेप्टेम्बर १, २०२० यता उनको यो ११ औं अन्तर्राष्ट्रिय गोल हो । कसैले पनि यो अवधिमा ५ गोलभन्दा बढी गरेका छैनन् ।उनी फिनिसिङमा परिपक्व रहे । स्पेनका लागि उनले पोस्टमै प्रहार गरेका पछिल्ला ७ प्रहारमध्ये ६ गोल भएको छ । उनले इटालीविरुद्ध दुई प्रहारमात्रै गरे । उनको पहिलो प्रहार कठिन अवस्थामा पनि लोभलाग्दो भली रह्यो । दोस्रो प्रहार हेडरमा पनि गोल निस्कियो । दुईपल्टै बल पेनाल्टी क्षेत्रमा ओरजबलले दिएका थिए । टोरेसलाई दोस्रो हाफको सुरुमै निकाल्दै युवा खेलाडी येरेमी पिनोलाई डेब्यू दिइएको थियो ।विशेष गरी इटाली १० खेलाडीमा सीमित भएपछि खेल स्पेनलले पक्का गरिसकेको थियो । रोबर्टो मान्चिनीले भेट्रान डिफेन्डर जर्जियो केलिनीलाई अझै खराब हुनबाट जोगाउन फेडेरिको बर्नाडेचीको स्थानमा हाफ टाइममा ल्याएका थिए । इटालीले दोस्रो हाफमा एकपल्टमात्रै पोस्टमा प्रहार गर्यो । किएसा आफ्नै क्षेत्रबाट दौडिए निस्वार्थी रूपमा सब्स्टिच्युट पेलेग्रिनीलाई गोलका लागि बल उपलब्ध गराए ।"
ड्रागनलाई सात स्वर्ण,"काठमाडौं (कास) ड्रागन उसु क्वानले प्रथम कालभैरव खुला जुनियर उसु प्रतियोगिताको ट्रफी जितेको छ । बिहीबार ड्रागन ७ स्वर्ण, २ रजत र १ कांस्य पदक जित्दै टिम च्याम्पियन बन्यो ।कालभैरव उसु क्वानद्वारा आयोजित प्रतियोगितामा काठमाडौं उसु क्वान ५ स्वर्ण, ५ रजत र १० कांस्य जित्दै दोस्रो भयो । तेस्रो भएको त्रिकोण उसु क्वानले ५ स्वर्ण, ३ रजत र २ कांस्य जित्यो । त्रिपुरेश्वरस्थित राखेप सेमिकभर्डहलमा भएको प्रतियोगिताको थाउलोतर्फ त्रिकोणका मनीष तामाङ र ड्रागनकी लाक्पा डोल्मा शेर्पा उत्कृष्ट खेलाडी भए । सान्सौंमा काठमाडौंका नवीन माझी र यिङयान उसु क्वानकी रेश्मा तामाङ उत्कृष्ट खेलाडी चुनिए । विजेतालाई राष्ट्रिय खेलकुद परिषद्का पूर्वकोषाध्यक्ष मीनकृष्ण महर्जनलगायतले पुरस्कृत गरे । दुईदिने प्रतियोगितामा २ सय १० खेलाडीले प्रतिस्पर्धा गरेका थिए ।"
छानिए तेक्वान्दो रेफ्री ढकाल,काठमाडौं (कास) तेक्वान्दोका अन्तर्राष्ट्रिय रेफ्री दीपेन्द्र ढकाल पाकिस्तानको इस्लामाबादमा हुने चिफ अफ आर्मी स्टाफ (सीओएएस) ओपन अन्तर्राष्ट्रिय तेक्वान्दो प्रतियोगिताको निर्णायकमा छनोट भएका छन् । उक्त प्रतियोगिता कात्तिक १८ देखि २३ सम्म हुनेछ । फ्रान्समा कात्तिक २६ देखि २८ सम्म हुने फ्रेन्च इकोपेन विश्व वरीयता खुला तेक्वान्दो प्रतियोगिताको निर्णायकमा पनि उनी छनोट भएका छन् । एसियन तेक्वान्दो युनियन र युरोपियन तेक्वान्दो युनियनबाट उक्त प्रतियोगिताका लागि निर्णायकमण्डलमा ढकाललाई छनोट गरिएको जानकारी आएको नेपाली सेनाको शारीरिक तालिम तथा खेलकुद केन्द्रले जनाएको छ । दुई वर्षअघि चीनको वुहानमा सम्पन्न सातौं विश्व सैनिक खेलकुद प्रतियोगितासमेत रेफ्री ढकाल निर्णायकमा रहेका थिए । ढकाल विभागीय टोलीका एक्ला अन्तर्राष्ट्रिय तेक्वान्दो रेफ्री हुन् ।
आयुशा च्याम्पियन,"काठमाडौं (कास) आयुशा जीसी र असबसम्राट हाडाले दोस्रो टिम टेनिस नेपाल जेटीआई जुनियर ओपन टेनिसमा बिहीबार स्वर्ण जितेका छन् । यू९ गर्ल्स सिंगल फाइनलमा आयुशाले मेरिसा थापालाई ४१, ४० को सोझो सेटमा हराइन् । यू१० ब्वाइज फाइनलमा असबले साम्खाहाङ राईलाई ५७, ६३, १०७ को सेटमा हराए । यू१६ गर्ल्समा शुभाङ्गीलक्ष्मी शाह, सर्वाङ्नी श्रेष्ठ, सुनिरा थापा र जेनी खड्का सेमिफाइनल पुगेका छन् । ब्वाइजमा अकी जुवेन रावत, निश्चल कायस्थ, आर्यन गिरी र निहाल जेबी थापाले सेमिफाइनल सुरक्षित गरे । यू१२ गर्ल्स सिंगलमा समृद्धि महर्जन र कर्मिष्ठा श्रेष्ठले फाइनल पक्का गरे ।"
हेटौंडा रनमा डेविड विजयी,"हेटौंडा (कास) विजया दशमीको अवसरमा आयोजित हेटौंडा रन मा डेविड मिजार विजेता भएका छन् । अमृत सुनार र शशिप्रसाद विश्वकर्मा दोस्रो र तेस्रो भएका छन् । हेटौंडा उपमहानगरपालिका नगर खेलकुद विकास समितिले आयोजना गरेको ६ किलोमिटर दौडमा ४२ जना प्रतिस्पर्धी थिए । प्रथम, द्वितीय र तृतीयले क्रमशः १५ हजार, १० हजार र ५ हजार रुपैयाँ पुरस्कार पाए । विजेतालाई हेटौंडाका मेयर हरिबहादुर महतले पुरस्कृत गरे ।"
तेक्वान्दो खेलाडीलाई सम्मान,पोखरा (कास) दसौं कोरियन एम्बासडर अनलाइन खुला पुम्से राष्ट्रिय तेक्वान्दो प्रतियोगितामा विजेता खेलाडी बिहीबार सम्मानित भएका छन् । ११ वर्षमुनिको विधामा स्वर्ण पदक जितेका गुनमाया गुरुङ र सुवन गुरुङलाई गण्डकी प्रदेश र कास्की जिल्ला तेक्वान्दो संघले सम्मान गरे । उनीहरूलाई ५५ हजार रुपैयाँ प्रदान गरियो । प्रतियोगिता भदौ १८ देखि २१ सम्म भएको थियो । संघले एब्सोलुट तेक्वान्दो डोजाङकी प्रशिक्षक रेखमाया गुरुङलाई पनि सम्मान गरेको छ ।
पोखरा पहिलोपल्ट ईपीएल फाइनलमा,"(काठमाडौं)  भैरहवा ग्लाडियटर्सको अपराजित यात्रामा पूर्णविराम लगाउँदै पोखरा राइनोज बजाज पल्सर एभरेस्ट प्रिमियर लिग (ईपीएल) क्रिकेटको फाइनलमा पुगेको छ । पोखराले बिहीबार क्वालिफायर १ मा भैरहवा ग्लाडियटर्सलाई ७ विकेटले पराजित गरी पहिलो पटक ईपीएल फाइनल पुगेको हो । कीर्तिपुरस्थित त्रिवि क्रिकेट मैदानमा पोखराले १ सय २० रनको लक्ष्य १८२ ओभरमा १ सय २३ रन बनाएर पार गर्यो । यसअघि पोखराले टस जितेपछि ब्याटिङ निम्तो पाएको भैरहवाले निर्धारित २० ओभरमा ६ विकेट गुमाई १ सय १९ रनमात्र बनाउन सक्यो । पोखराले शनिबार हुने फाइनलमा चितवन टाइगर्ससँग प्रतिस्पर्धा गर्नेछ । अघिल्लो दिन क्वालिफायरमा चितवनले पोखरालाई पनि ९ विकेटले हराएको थियो ।गत सिजन पोखरा राउन्ड रोबिनका सबै ६ खेलमा पराजित भएको थियो । बलरले आज खेल सजिलो बनाइदिए । भैरहवामा सबै राम्रा ब्याटरहरू छन्, फिल्डिङ राम्रो हुन सकेन तर राम्रो बलिङ गरेर हामीलाई सजिलो भएको हो, आफ्नो कप्तानीमा पहिलो पटक फाइनल खेल्न लागेका पोखराका विनोद भण्डारीले भने, हाम्रो टिम भाग्यले यहाँ पुगेको होइन, मिहिनेत गरेर फाइनल खेल्न लागेका हौं । यता शरद भेषावकरको कप्तानीमा रहेको भैरहवा पहिलोपल्ट ईपीएल फाइनलमा हुनेछैन । शरदको कप्तानीमा पञ्चकन्या तेज २०१६ मा विजेता बनेको थियो भने त्यसपछिको दुई संस्करणमा भैरहवा फाइनलमा पराजित रहँदै आएको थियो । कुल ९ फ्रेन्चाइज लिग प्रतियोगितामा शरदको कप्तानीमा रहेको टोली केवल दोस्रो पटक फाइनल पुग्न चुकेको हो । दुई वर्षअघि पोखरा प्रिमियर लिगमा शरदको कप्तानीमा रहेको टोली फाइनल पुगेको थिएन । भैरहवाले समूह चरणमा दुई खेल जितेको थियो भने बाँकी दुई खेल वर्षाका कारण रद्द भयो । त्यसमध्ये पहिलो खेल पोखराविरुद्ध थियो । पोखरालाई भैरहवाले १०१ ओभरमा ६५७ मा पुर्याइदिएको अवस्थामा वर्षाले थप खेल हुन दिएन । ललितपुर प्याट्रियट्ससँग टोलीको खेल टाइ भएको थियो ।पोखराले सुरुमै दुई क्याच फुत्काए पनि अघिल्लो दिन काठमाडौं किंग्स इलेभेनलाई इलिमिनेटरमा पराजित गरेको भैरहवाले त्यसको फाइदा उठाउन सकेन । रोहित पौडेलले खेलको दोस्रो बलमै गरेको प्रहार विपिन रावलले फुत्काएका थिए । ओपनिङ ब्याटिङमा आएका रोहित १७ बलमा २ छक्का प्रहार गर्दै १८ रनमै आउट भए ।ओपनर तमिम इकवाल चोटका कारण अघिल्लो दिन नै बंगलादेश फर्किनुपरेकाले भैरहवाले त्यसको ठूलो मुल्य चुकाउन पुग्यो । उनको स्थान लिन मध्यक्रमका रोहित ओपनिङमा आएका थिए । तमिममात्र नभई भैरहवाको टोलीमा चोटको लामै सूची थियो । उपुल थारङ्गा र प्रदीप ऐरीले चोटका कारण लगातार दोस्रो दिन फिल्डिङका क्रममा मैदान छाड्न पुगेका थिए । यी दुवैको अनुपस्थितिमा वैकल्पिकमा रहेका हिमांशु दत्तले विकेटकिपिङ गर्नुपरेको थियो । भैरहवाका अर्का ओपनर प्रदीप ऐरी १० रनमा आउट भए । श्रीलंकाका उपुल थारङ्गाले १२ बलमा १० रनमात्र बनाउन सके । मलेसियाका सर्भिन मुनिआन्डी ३ र कुशल मल्ल १ रनमै आउट भएपछि भैरहवा १० औं ओभरमै ५१५ को नाजुक स्थितिमा पुगेको थियो । कप्तान शरद र आरिफ शेखले स्थिति सुधार्ने प्रयास गरे । आरिफले २४ बल खेल्दै १ चौका र १ छक्का प्रहार गरी २७ रन बनाए । शरद ३३ बलमा २ चौका र १ छक्का प्रहार गरी ३२ रन तथा धम्मिका प्रसाद ६ बलमा ४ रन बनाई अविजित रहे । पोखराका फिल्डरले चार नियमित क्याच छाडेका थिए । युवा बलरद्वय किशोर महतो र नन्दन यादवले भैरहवाका ब्याटरलाई नियन्त्रणमा राखेका थिए । किशोरले आफ्नो पहिलो ३ ओभरमा ५ रनमात्र दिएका थिए । उनले कुल ४ ओभर बलिङ गर्दै १ मेडन राख्दै २१ रन खर्चेर २ विकेट लिए । नन्दनले ४ ओभरमा १ मेडन राख्दै १९ रन खर्चेर १ विकेट लिए । सहन अराचिगेले ४ ओभरमा १५ रन खर्चेर २ विकेट लिए । रिचर्ड लेभीले २ चौका र १ छक्कासहित ११ बलमा १४ रन जोडेर पोखरालाई राम्रो सुरुआत दिलाए । तर युवा ब्याटर रित गौतमको कलमा उनलाई भुवन कार्कीले सानदार रनआउट गरिदिए । रितले पनि राम्रो खेल्न सकेनन् । उनी १९ बलमा ६ रन बनाई आउट भए । भुवनले लोकेश बमलाई पनि शून्यमा बोल्ड गरी भैरहवाको आस कायमै राखे । भैरहवाको पनि फिल्डिङ उस्तै रह्यो । टोलीले लगातार रूपमा तीन महत्त्वपूर्ण क्याच फुत्काउन पुग्यो । दुर्गेश गुप्ताले २ र सर्भिन मुनिआन्डीले १ क्याच छाड्नु भैरहवालाई महँगो पर्यो । ८ ओभरमा ३५३ को स्थितिबाट पोखरा उकासिएको हो । अराचिगे र विपिन रावलले अविजित ८८ रनको साझेदारी गरेर पोखरालाई विजय दिलाए । अराचिगे ५३ र विपिन ४० रन बनाई अविजित रहे । अराचिगेले ४४ बल खेल्दै ७ चौका र विपिनले ३४ बल खेली ३ चौका र १ छक्का प्रहार गरे ।"
एनपीएल रद्द गर्ने प्रक्रियामा क्यान,"मल्ललाई जिम्मेवारीक्यानले केन्द्रीय सदस्य प्रशान्तविक्रम मल्ललाई कार्यबाहक सचिवको जिम्मेवारी दिने निर्णय गरेको छ । उपाध्यक्ष राजुबाबु श्रेष्ठ र सचिव अशोकनाथ प्याकुर्यालले असोज १३ मा राजीनामा दिएका थिए । बैठकले दुवैप्रति नेपाल क्रिकेट विकासका लागि दिएको योगदानको कदर गर्दै धन्यबाद दिएर मल्ललाई कार्यबाहक सचिव बनाउने निर्णय गरेको थियो । क्यानले मंसिर २९सम्म वार्षिक साधारणसभा गरिसक्ने निर्णय गरेको छ ।साथै क्यानले राष्ट्रिय पुरुष टोलीको प्रशिक्षकका नियुक्तिका लागि एक साताभित्र १५ दिनको समयसीमा राखेर आवेदन माग गर्ने निर्णय गरेको छ । यूएईमा हुने आईसीसी महिला ट्वान्टी२० विश्वकप एसियाली छनोटका लागि नेपाली महिला राष्ट्रिय क्रिकेट टोलीको बन्द प्रशिक्षण कात्तिक ३ देखि सुरु गर्ने निर्णय गरिएको छ । संघले कालीकोट, सल्यान, दैलेख र रुकुम पश्चिमलाई सदस्यको मान्यता दिएको छ । कर्णाली प्रदेशमा प्रदेशमातहत न्युनतम ४ जिल्ला हुनुपर्ने वैधानिक व्यवस्थाबमोजिम यी जिल्लालाई मान्यता प्रदान गरिएको क्यानले जनाएको छ ।"
प्रकाश र कुमारको जोडी विजयी,"काठमाडौं (कास) प्रकाश पराजुली र कुमार पन्तको जोडी दोस्रो रनिङ सिल्ड पुरुष डबल्स ब्याडमिन्टन प्रतियोगितामा बिहीबार क्वाटरफाइनल पुगेको छ । गोठाटारस्थित बिष्टगाउँमा भइरहेको प्रतियोगितामा प्रकाश र कुमारको जोडीले दीपक लामा र भवानी थापाको जोडीलाई २१११, २११५ को सोझो सेटमा हरायो । मनकामना टोल सुधार समाज र शीतलनगर टोल सुधार समितिद्वारा संयुक्त आयोजित प्रतियोगितामा टंक पराजुली र विश्व पौडेलको जोडीले बाबुराम ढकाल र भुवल तामाङको जोडीलाई २११७, २११६ को सेटमा हराएर अन्तिम आठ पक्का गरेका छन् । कृष्ण खतिवडा र विकास न्यौपानेको जोडी पनि क्वाटरफाइनल पुग्यो । असोज २३ सम्म चल्ने प्रतियोगितामा १२ जोडी सहभागी छन् ।"
