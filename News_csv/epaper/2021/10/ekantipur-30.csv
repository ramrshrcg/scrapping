शीर्षक,विवरण
जो ठगको फन्दामा परेर जेल पुगे,"१० जना मुख्य अभियुक्त र सात जना मतियारलाई विभागले झूटा, जालसाजी तथा नक्कली कर बीजक जारी गरेको र मूल्य अभिवृद्धि कर, आयकर र लाभांश करबापत एक अर्बभन्दा बढी छली गरेको अभियोग मुद्दा लगाएको थियो । त्यसमध्ये रायभरलाई ब्लु क्रस ट्रेडर्समार्फत १५ करोड ८७ लाख ७ हजार ९ सय १३ र जेन सप्लायर्समार्फत १२ करोड ३ लाख ४३ हजार ७ सय ३९ रुपैयाँ छलेको अभियोग लगाइएको छ । दुवै कम्पनीबाट गरी छलेको भनिएको २७ करोड ९० लाख ५१ हजार ५ सय ५२ रुपैयाँ जरिवाना र मुद्दाको फैसला हुने समयसम्मको थप जरिवाना रकम उनीबाट असुल्नुपर्ने विभागको मागदाबी छ । साथै राजस्व अनुसन्धान विभागले राजस्व चुहावट (अनुसन्धान तथा नियन्त्रण) ऐन २०५२ बमोजिम पाँच वर्षसम्म कैद गर्न पनि माग गरेको छ । पत्रबारे बुझ्न झापाबाट बारा हुँदै काठमाडौं आएका रायभरलाई फागुन १९ मा उच्च अदालतलको आदेशले सीधै नख्खु कारागार पठाइएको छ । न्यायाधीशद्वय अच्युत विष्ट र दीपेन्द्रबहादुर बमको इजलासले उनीबाट ७५ लाख नगद धरौटी वा सो बराबरको जेथा जमानत वा बैंक जमानत लिई तारिखमा राख्नू भन्ने आदेश गरेको छ । आदेशमा भनिएको छ, उक्त धरौटी दिन नसकेमा थुनुवा पुर्जी दिई कारागार कार्यालय पठाउनू । बाटो खर्चसमेत ऋण गरेर आएका उमाशंकरले ७५ लाख रुपैयाँ धरौटी राख्न सक्ने कुरै थिएन । अदालतले प्रहरीको जिम्मा लगाएर नख्खु कारागार पठायो । उमाशंकरको परवानीपुर १ मा ऐलानी जग्गामा फुसले छाएको सानो घर छ । परिवारका नाममा घरदेखि दुई किलोमिटर टाढा साढे चार कट्ठा खेत छ । त्यसले परिवार चलाउन कठिन पर्छ । भाइको सानैदेखि बायाँ आँखामा समस्या छ । बाँच्नै धौधौ भएपछि बीचमै उसले पढाइ छाडेको हो । त्यत्रो रकम हिनामिना गर्न सक्ने भए परिवारको हालत यस्तो हुन्थ्यो र ! उमाशंकरका दाइ सन्तोषले कान्तिपुरसँग भने, कर ठगेको भए अदालतले बोलाउँदा खुरुखुरु हाजिर गर्न किन काठमाडौं जान्थ्यौं र ?राजस्व अनुसन्धान विभागले उच्च अदालतमा दर्ता गराएको ८७ पृष्ठ लामो अभियोग पत्र, उमाशंकरले अदालतमा दिएको बयान, अदालतको आदेश र उमाशंकरका दाइ सन्तोषसँगको कुराकानीबाट मिश्रले उमाशंकर जस्ता सिधासाधा युवाको कागजात दुरुपयोग गरेर ठूलो रकम कर छली गरेको प्रस्ट हुन्छ । मिश्रले प्रोकरस इन्टरनेसनल प्रालि (स्थायी लेखा नं ६०३५३२३४८), आरकेएस इन्टरनेसनल प्रालि (स्थायी लेखा नं ६०४२३२८९२), अनन्या इन्टरनेसनल (स्थायी लेखा नं ६०५२१६४१५), इन्टरसिटी इन्टरनेसनल (स्थायी लेखा नं ६०५२१६४२८), ब्लु क्रस ट्रेडर्स (स्थायी लेखा नं ६०४८५७६०८), जेन सप्लायर्स (स्थायी लेखा नं ६०४२९६७७३), राज एन्ड किशोर इन्टरनेसनल (स्थायी लेखा नं ६०३८२८६९६) र स्विफ्ट इन्टरनेसनल प्रालि (स्थायी लेखा नं ६०४२९६७९९) नामक फर्मप्रालिहरूको बैंक खाता सञ्चालक बनेर तथा एसकेएम एक्टिभ ट्रेडिङ प्रालि (स्थायी लेखा नं ६०३५३०६४१) को सञ्चालक बनेर एक अर्ब रुपैयाँभन्दा बढी कर छलेको राजस्व अनुसन्धान विभागले दायर गरेको अभियोग पत्रमा देखिन्छ । विभागले मिश्रले मूल्यअभिवृद्धि कर, आयकार र लाभांश कर ठगी गरेको भन्दै एक अर्ब ४ करोड २४ लाख ९९ हजार ७ सय २८ रुपैयाँ बिगो कायम गरेर बिगो र त्यति नै जरिवाना रकम उनीबाट असुल्न माग गर्दै मुद्दा चलाएको हो । सर्लाहीको साविक गोडैता गाविस ६ (हाल गोडैता नगरपालिका८) का मिश्र यो समग्र ठगीका मुख्य डिजाइनर हुन् । तर उनको त्यस्तो कर्मको सजाय उमाशंकरले भोग्दै छन् । मिश्र भने फरार छन् । मिश्रले आफ्नो नागरिकता, फोटो, दस्तखत र ल्याप्चे प्रयोग गरेर ब्लु क्रस ट्रेडर्स र जेन सप्लायर्स नामका दुई कम्पनी दर्ता गराएको उमाशंकरले सुइँको समेत पाएका थिएनन् । सिटिजन्स् बैंकमा खाता खोलेर बैंकसम्बन्धी सम्पूर्ण कारोबारको अख्तियारी मिश्र आफैंले लिएका थिए । तर विभागले उमाशंकरविरुद्ध दुई कम्पनीका नामबाट झूटा तथा जालसाजी बिजक जारी गरेर नक्कली कारोबार देखाई राजस्व चुहावटमा प्रत्यक्ष संलग्न रहेको भन्दै मुद्दा चलायो । उमाशंकर पाटन उच्च अदालतको आदेश खारेज गर्न माग गर्दै सर्वोच्च अदालत जानका लागि वकिल पनि नपाएर नख्खु कारागारमा थुनिए । विभागले उच्च अदालतमा उमाशंकरजस्ता निर्दोषदेखि यो सम्पूर्ण प्रक्रियामा संलग्न मिश्र, उनका कम्पनीमा कार्यरत कर्मचारी र लेखा परीक्षकसम्म गरी १७ जनाविरुद्ध कर छलीको मुद्दा चलाएकामा अहिलेसम्म अदालतमा हाजिर हुन पुगेका रमेश घिमिरे, वीरेन्द्रकुमार चौधरी, गंगाप्रसाद भट्टराई र तोयानाथ अधिकारी ५० हजार रुपैयाँ धरौटीमा छुटेका छन् । टंकबहादुर राउत २ लाख र दीपक निरौला १ लाख धरौटीमा छुटे । जयकिशोर साह भने अदालतले मागेको ७० लाख धराटीमा बैंक जमानत बुझाएर छुटेका छन् । ७५ लाख धरौटी बुझाउन नसकेर परमेश्वर साह उमाशंकरसँगै नख्खु कारागारमा छन् । उनले उच्च अदालतको आदेशविरुद्ध सर्वोच्च अदालतमा निवेदन दिएका थिए । गत असोज १ मा सर्वोच्च अदालतका न्यायाधीशहरू टंकबहादुर मोक्तान र सुष्मालता माथेमाले धरौटी रकम ७५ लाखबाट १० लाखमा झारिदिएका छन् तर त्यतिसमेत नबुझाएका कारण उनी कारागारमै छन् । मिश्रसँगै उमाशंकर सहनी, हीरालाल जहरा, रामबाबु सहनी, राजकिशोर सहनी, रामसुन्दर रायभर, वीरेन्द्रकुमार चौधरी, सुरेन्द्रकुमार इङ्नाम र दीपककुमार कोइराला भने फरार छन् । राजस्व अनुसन्धान विभागले मुद्दा चलाएकामध्ये कति जनाको साँच्चिकै करछलीमा भूमिका थियो र कति जना उमाशंकर जस्तै फसाइएका हुन् भन्नेबारे स्वतन्त्र रूपमा पुष्टि भएको छैन ।"
राजीनामा गर्न जबरालाई बारको अल्टिमेटम,"काठमाडौं (कास) नेपाल बार एसोसिएसनले प्रधानन्यायाधीश चोलेन्द्रशमशेर जबरालाई राजीनामा गर्न कात्तिक १७ सम्म अल्टिमेटम दिएको छ । प्रधानन्यायाधीश जबराले विकृति, विसंगति र भ्रष्टाचार रोक्न नसकेको तथा न्यायपालिकाको स्वच्छता र गरिमा कायम राख्न नसकेको निष्कर्षका साथ राजीनामा माग गरिएको बारले जनाएको छ । बार महासचिव लीलामणि पौडेलका अनुसार शुक्रबार बसेको बार कार्यसमितिको बैठकले उपत्यका बार इकाइका अध्यक्षहरूको समेत सुझावका आधारमा अल्टिमेटम दिने निर्णय गरेको हो । बारले प्रधानन्यायाधीश जबरालाई सर्वोच्च अदालतको इजलासमा नबस्न माग गरेको छ । प्रधानन्यायाधीश जबराले राजीनामा नदिए कात्तिक १४ देखि १७ गतेसम्म हरेक दिन बिहान १० देखि ११ बजेसम्म सर्वोच्च अदालतमा कालोपट्टी बाँधेर विरोध गर्ने निर्णय पनि बारले गरेको छ । बारले सर्वोच्च अदालत प्रांगणमा कात्तिक १६ मा धर्ना दिने र विरोधसभा गर्ने भएको छ । काठमाडौं उपत्यकाका इकाइमा आबद्ध कानुन व्यवसायीहरूलाई विरोध कार्यक्रममा सक्रियतापूर्वक सहभागी हुन बारले आग्रह गरेको हो । बारले न्यायपालिकाको निर्णयहरू देशभरका ९० वटै इकाइमा परिपत्र गर्दै तिनलाई कार्यान्वयन गर्न निर्देशन दिएको छ । ती इकाइका अध्यक्ष र सचिवहरूसँग भर्चुअल माध्यममार्फत छलफल गरी सुझाव संकलन गर्ने पनि निर्णय भएको बार उपाध्यक्ष रक्षा बस्यालले जानकारी दिइन् ।"
स्टोर प्रयोजन का नाममा नेता र आफन्तको रजगज,"मुख्यमन्त्रीका प्रेस सल्लाहकार ध्रुवविक्रम बुढाथोकी र प्रमुख स्वकीय सचिव कृष्णप्रसाद आचार्यले पनि नियमविपरीत सरकारी आवास प्रयोग गर्दै आएका छन् । प्रदेश सरकारको खर्च मापदण्ड नियमावलीले मन्त्री, प्रदेशसभा सदस्य, योजना आयोग, लोक सेवा आयोग लगायत पदाधिकारीका लागि मासिक २५ हजार आवास खर्च दिने व्यवस्था गरेको छ । यी पदाधिकारीका लागि त्यसभन्दा बढी रकम दिन मिल्दैन । प्रदेश कर्मचारीलाई कानुनले नै आवास सुविधा नदिने भएपछि स्टोर शीर्षकमा घर भाडामा लिएर दुरुपयोग गरिएको देखिन्छ । यसरी प्रदेश सरकारले वर्षमा चार करोड हाराहारी रकम स्टोरका नाममा खर्च गरिरहेको छ । सबै मन्त्रालयका आआफ्ना स्टोर हुँदाहुँदै पनि भाडामा लिइएका यी थप भवनका कोठा मन्त्री, उनीहरूका सल्लाहकार, पिए, पार्टी नेता, कार्यकर्ता र उनीहरूका आफन्तले प्रयोग गर्दै आएका छन् ।मुख्यमन्त्री तथा मन्त्रिपरिषद्को कार्यालयले तीनवटा फ्ल्याट स्टोरका नाममा भाडामा लिएको छ । शंकरचोकमा भाडामा लिइएको एउटा फ्ल्याटका लागि १४ हजार ८ सय ५० र इत्राममा दुई फ्ल्याटका लागि ४३ हजार ७ सय मुख्यमन्त्री कार्यालयले तिर्छ । यी फ्ल्याटमा मुख्यमन्त्री कार्यालयका कानून सचिव शंकरबहादुर केसी, कार्यालयका शासकीय सुधार महाशाखाका उपसचिव नोखीराम वली, कानुन महाशाखाका सहायक विनोद रेग्मी, उपसचिव गोविन्द खनाल र सहायक लेखापाल दीपेन्द्र सिंह बस्छन् । मन्त्रिपरिषद् कार्यालयका कानुन सचिव केसीले आफू मन्त्रालयको निर्णयअनुसार उक्त भवनमा बस्दै आएको तर कुन शीर्षकमा भाडामा लिइएको भन्ने जानकारी नभएको बताए । स्टोर शीर्षकको रकम दुरुपयोग भएनभएको हेर्नर् ेजिम्मेवारी आफ्नो नभएको उनको भनाइ छ । भाडामा सञ्चालन गरिएको कार्यालयको हकमा स्टोर शीर्षकको खर्च स्वाभाविक भए पनि सरकारी भवनमा सञ्चालन गरिएका कार्यालयले ठूलो रकम भाडामा खर्च गर्न नमिल्ने र एउटा प्रयोजनका लागि लिएर अर्को प्रयोजनमा खर्च गर्नु कानुनविपरीत हुने वरिष्ठ अधिवक्ता प्रेमध्वज शाही बताउँछन् । यसले आर्थिक प्रशासन ऐनको व्यापक दुरुपयोग भइरहेको देखाउँछ, उनले भने । प्रदेश लेखा नियन्त्रक कार्यालयको एकीकृत वित्तीय विवरणसम्बन्धी वार्षिक प्रतिवेदनमा प्रत्येक मन्त्रालयले स्टोर शीर्षकमा मासिक ४ लाखदेखि ५ लाखसम्म खर्च गरेको विवरण देखिन्छ । कार्यालयका अनुसार आर्थिक वर्ष २०७७७८ मा सुर्खेतमा कार्यालय रहेका मुख्यमन्त्री तथा मन्त्रिपरिषद् कार्यालयले ५ लाख ५२ हजार, भूमि व्यवस्था, कृषि तथा सहकारी मन्त्रालयले ५ लाख, उद्योग, पर्यटन, वन तथा वातावरण मन्त्रालयले ५ लाख, भौतिक पूर्वाधार तथा शहरी विकास मन्त्रालयले ४ लाख ३२ हजार, आन्तरिक मामिला तथा कानुन मन्त्रालयले ४ लाख ७७ हजार खर्च गरेका छन् । त्यस्तै, सामाजिक विकास मन्त्रालयले करीब ५ लाख, आर्थिक मामिला तथा योजना मन्त्रालयले ४ लाख खर्च गरेका छन् । प्रदेश लेखा नियन्त्रक मानबहादुर बमले प्रदेश सरकारले तीन आर्थिक वर्षमा स्टोर भाडाका नाममा १० करोडभन्दा बढी रकम खर्च गरेको बताए । लेखा प्रणालीलाई व्यवस्थित गरी वित्तीय अनुशासन कायम गर्न लेखा परीक्षण गरिन्छ । तर, कहिल्यै पनि लेखापरीक्षण गर्ने निकाय र अधिकारीले स्टोरका नाउँमा भएको यस्तो भुक्तानीमाथि प्रश्न उठाएका छैनन् । महालेखा परीक्षकको कार्यालयका सहायक प्रवक्ता नेत्रप्रसाद पौडेल अहिलेसम्म यस्तो सूचना नपाएको भन्दै अब लेखापरीक्षणमा ध्यान दिने बताउँछन् । सरकारी भवनमा बसेमा आवास सुविधा अन्तर्गतको रकम नपाइने, आवास सुविधाको रकम पाउनेले पनि मासिक २५ हजारसम्म मात्र पाउने भएपछि स्टोर शीर्षकमा भवन भाडामा लिने जुक्ति निकालिएको हो । जसबाट आवासीय सुविधा नपाउने तहका कर्मचारीले पनि लाभ लिइरहेका छन् । भौतिक योजना मन्त्रालयका एक अधिकृतका अनुसार विभिन्न मन्त्रालयका कर्मचारीले समेत पहुँचका आधारमा सरकारी आवास तथा भाडाका घर आफन्त र नातागोतालाई उपलब्ध गराउँदै आएका छन् ।"
हिमपातले गाउँमै थुनिए लिमीवासी,"(हुम्ला)  भारी हिमपातका कारण नाम्खा६ लिमीका बासिन्दा गाउँमै थुनिएका छन् । यो वर्ष स्थानीयले गाउँ नछाड्दै हिमपात भएपछि लिमी प्राकृतिक रूपमा सिल भएको हो । हिमपातले सबै बाटो पुरिएपछि बस्तीबस्तीबीचको आवागमन ठप्प भएको छ । एक साताअघि हिमपात हुँदा लिमीका जाङ, हल्जी र तिलगाउँमा झन्डै ३ फिटसम्म हिउँ जमेको छ । तीनवटै गाउँमा एकएकवटा भिस्याट फोन छन् । तर गाउँबाट बाहिर फोन गर्दा लाग्ने भए पनि बाहिरबाट गर्दा सम्पर्क नै हुँदैन । गाउँ जाने सबै बाटो बन्द भएपछि लिमीमा आउजाउ गर्न र खाद्यान्न पुर्याउन समस्या भएको नाम्खा गाउँपालिका अध्यक्ष विष्णुबहादुर लामाले बताए । तीनवटै गाउँमा फोन नै लाग्दैन, उनले भने, सबै बाटो पुरिएपछि गाउँ नै सिलबन्दीमा परेको छ । उनका अनुसार लिमी जान हिल्साबाट नाङमा र सदरमुकाम सिमकोटबाट न्यालु लेक पार गर्नुपर्छ । झन्डै ५ हजार मिटर उचाइका दुवै लेकमा कम्तीमा ५ फिट हिउँ परेकाले बाटो पुरिएका हुन् ।लिमीबाट गाउँपालिकाको केन्द्र यलबाङ पुग्न २ दिन र सदरमुकाम सिमकोट पुग्न ५ दिनको पैदल दूरी छ । दुवै लेकमा डोजर लगाएर हिउँ पन्छाउन इन्धन अभावले समस्या भएको नाम्खा६ का वडाध्यक्ष पाल्जोर तामाङले बताए । डोजरको व्यवस्था भए पनि सिमकोटबाट फ्युल पुर्याउन समस्या भयो, उनले भने, यो वर्षको पहिलो हिमपात नै भारी भएपछि वैशाखयता गाउँ आउजाउ गर्न सम्भव देखिएन । गाउँमा खाद्यान्न अभाव भएपछि चामल माग्दै दुई साताअघि सदरमुकाम आएको उनीसहित ५ जनाको टोली पनि सिमकोटमै छ । उनले गाउँमा फोन नलाग्दा थप अवस्था जानकारी हुन नसकेको बताए । यसअघि लिमीका बासिन्दाले हिउँ नपर्दै गाउँ छोडिसकेका हुन्थे । वडाध्यक्ष तामाङका अनुसार यो वर्ष गाउँ छोड्ने तयारी गर्दैगर्दा भारी हिमपात भएको हो । पोहोरसम्म हिमपात हुँदा गाउँमा घर कुरुवा र गुम्बाका लामा मात्र हुन्थे, उनले भने, तर छिटो हिउँ परेपछि सबै गाउँमै थुनिए । लिमीको हल्जीमा ८०, जाङमा ३० र तिलमा २५ परिवारको बसोबास छ ।हिल्सामै थन्कियो खाद्यान्नचीन सरकारले नाम्खा गाउँपालिकाका बासिन्दालाई अनुदानमा उपलब्ध गराएको ३ सय ५० क्विन्टल मैदा र १ सय क्विन्टल चामल हिमपातका कारण हिल्सामै थन्किएको छ । नेपालचीन सीमाको हिल्सामा झन्डै ४ फिट हिउँ परेपछि खाद्यान्न ढुवानी रोकिएको हो । लिमीमा वर्षमा एक बाली उवा मात्र फल्छ । खाद्यान्न अभाव भएपछि दुई साताअघि नेपालगन्ज र सुर्खेत बस्दै आएका युवाहरूले करिब ३० क्विन्टल मैदा र घिउ खरिद गरी सिमकोटसम्म पुर्याएका थिए । बाक्लो हिउँ परेकाले गाउँमा खाद्यान्न पुर्याउन सकिएन, स्थानीय युवा कन्चोक तामाङले भने, अब त्यहाँ खाद्यान्न पठाउन चार्टर उडानको विकल्प छैन । पुरानो अन्न सकिएको र नयाँ बाली नलगाउँदा गाउँमा खाद्यान्न अभाव भएको उनले बताए । खाद्य व्यवस्था तथा व्यापार कम्पनी लिमिटेडले यो वर्ष नाम्खा गाउँपालिकाका लागि २ हजार क्विन्टल चामलको कोटा स्वीकृत गरेको छ । जसका लागि ठेकेदार कृष्ण गुरुङसँग सम्झौता गरे पनि तिब्बतको बाटो भएर चामल ढुवानी गर्नुपर्ने भएकाले समस्या भएको कम्पनीका प्रमुख कृष्णप्रसाद अधिकारीले बताए । सिमकोटको गोदाममा पनि चामल छैन, उनले भने, जिल्लाभरिका सबै गोदाम रित्तिएपछि चामलको बिक्री रोकेका छौं ।"
एमालेको राष्ट्रिय महाधिवेशन 'फास्ट ट्र्याक मा,"(काठमाडौं)  विधान महाधिवेशनमा थाती रहेका विषयहरू समाधान गर्नुपर्ने माग उठे पनि एमालेले दसौं राष्ट्रिय महाधिवेशन फास्ट ट्र्याक बाट सम्पन्न गर्ने भएको छ । शुक्रबार बसेको केन्द्रीय कमिटी बैठकले महाधिवेशन उद्घाटनलगत्तै बन्दसत्रका अन्य कार्यक्रम नराखी नेतृत्व चयनको प्रक्रिया थाल्ने निर्णय गरेको छ । मंसिर १० देखि १२ सम्म चितवनमा हुने महाधिवेशनको उद्घाटन नारायणी किनारमा र लगत्तै सौराहामा नेतृत्व चयन प्रक्रिया सुरु हुने भएको हो । उद्घाटनपछि सिधै निर्वाचन प्रक्रियामा लैजाने निर्णय भएको छ, केन्द्रीय सदस्य ठाकुर गैरेले भने । केन्द्रीय कमिटी बैठकमा स्थायी कमिटीका सदस्य तथा मूल व्यवस्थापन कमिटीका सहसंयोजक सुरेन्द्र पाण्डेले महाधिवेशन उद्घाटन कार्यक्रममा चार लाख मानिस उतार्ने गरी तयारी भइरहेको जानकारी दिएका थिए । असोज १५ देखि १७ सम्म ६ हजारभन्दा धेरै प्रतिनिधि सहभागी विधान महाधिवेशनले पार्टीको नीति, विचार र विधान पारित गरिसकेकाले एमालेले राष्ट्रिय महाधिवेशनलाई नेतृत्व चयनमा केन्द्रित गर्ने भएको हो । विधान महाधिवेशनले नीति र कार्यक्रम बनायो । त्यसलाई कार्यान्वयन गर्ने नेतृत्व अब चुन्छौं, स्थायी कमिटी सदस्य विष्णु रिमालले भने । महाधिवेशनमा वैचारिक मन्थन नहुने भएपछि केही नेता असन्तुष्ट छन् । उपमहासचिव घनश्याम भुसालले विधान महाधिवेशनमा पार्टीको कार्यक्रमबारे छलफल नभएकाले राष्ट्रिय महाधिवेशनमा छलफल हुनुपर्ने बताए । यत्रो पार्टीको कार्यक्रम नहुनु धेरै ठूलो कुरा हो । छलफल भयो भने विकासको मोडल, विकासको भाष्यलगायत तमाम कुरामा वार्ड, पालिकादेखि पार्टीका सबै नेताले एकै थरी बोल्छन्, उनले कान्तिपुरसँग भने, यस्ता आधारभूत र रणनीतिक प्रश्नमा छलफल नै नभएपछि जसले जति धेरै गफ गर्न सक्यो, दुनियाँलाई जति धेरै ढाँट्न सक्यो, त्यो नेता बनेर निस्कने भयो । भुसालका अनुसार यस विषयमा महाधिवेशनमा छलफल गर्ने समझदारी बनेको थियो । छलफल नै नगरी जसरी किनारा लगाइँदै छ, यसले पार्टी र हाम्रो राजनीतिलाई राम्रो गर्दैन, उनले भने । कोभिड पोजिटिभ भएपछि स्थायी र केन्द्रीय कमिटी बैठकमा उपस्थित नभएका भुसालले बिहीबार अध्यक्ष केपी शर्मा ओलीलाई पत्र लेखेर विधान महाधिवेशनमा पार्टीका नीति तथा सिद्धान्त र विधानमाथि पार्टीव्यापी र प्रतिनिधिहरूका बीचमा ठोस छलफल हुन नसकेको बताएका थिए । महाधिवेशनको आयोजना जे जसरी भयो, त्यसमा पार्टीको संस्थागत प्रक्रियाको घोर अवमूल्यन भयो, उनले पत्रमा लेखेका छन्, प्रतिनिधिको निर्णय, दस्ताबेजहरूको अन्तिम तयारी, टोलीहरू र टोली नेताहरूको निर्णय, महाधिवेशन सञ्चालनको प्रक्रियालगायत क्रियाकलाप कुनै संस्थागत निर्णयबिना हुनुले एमालेको पारदर्शी र संस्थागत चरित्रलाई प्रतिनिधित्व गर्दैन । आगामी दिनमा यी कमजोरी हटाउनैपर्छ ।फास्ट ट्र्याक मा महाधिवेशनको तयारी गरेका अध्यक्ष ओलीले सर्वसम्मत नेतृत्व चयनको संकेत गरेका छन् । तलदेखि माथिसम्मै सकेसम्म प्रतिस्पर्धा नगर्ने गरी वातावरण बनाइन्छ । प्रतिस्पर्धा गर्नु नपरोस् भन्ने हो । सम्भव नभए लोकतान्त्रिक विधिबाट जान्छौँ, शुक्रबार केन्द्रीय कमिटी बैठकमा उनले भने । तल्ला अधिवेशनले पार्टीमा उत्साह ल्याएको र दसौं महाधिवेशन पनि भव्य रूपमा सम्पन्न गर्ने ओलीको भनाइ छ । स्थायी कमिटीका एक सदस्यका अनुसार ओली पार्टीमा विवाद कम देखाउन सकेसम्म सर्वसम्मत नेतृत्वको पक्षमा छन् । तर अहिलेसम्म त्यसको आधार बनिनसकेको उनले बताए । विधानअनुसार १५ पदाधिकारीसहित २ सय २५ केन्द्रीय कमिटी सदस्य महाधिवेशनबाट छानिने छन् । एक पटक केन्द्रीय सदस्य भएको कुनै पनि व्यक्ति केन्द्रीय अध्यक्षसहित कुनै पनि पदाधिकारीको उम्मेदवार बन्न पाउने र कुनै पनि व्यक्ति दुई कार्यकालभन्दा बढी एउटै कार्यकारी पदमा उम्मेदवार बन्न नपाउने व्यवस्था विधानले गरेको छ । एमालेले ७० वर्षे उमेरहद लागू गर्ने निर्णय गर्दै त्यसको थप व्याख्या गरेको छ । कुनै पनि नेताले ७० वर्ष उमेर ननाघ्दै कार्यकारी पदमा निर्वाचित भएर बीचमै ७० वर्ष पूरा भए पनि कार्यकाल पूरा गर्न पाउनेछ । एमाले केन्द्रीय कमिटीको अन्तिम बैठक मंसिर ९ मा सौराहामा बस्ने भएको छ । पार्टी विभाजनलगत्तै एमाले महाधिवेशनमा केन्द्रित छ । महाधिवेशनकै कार्यतालिकाअनुसार उसले कात्तिक ६ मा अधिकांश वडा र ९ मा अधिकांश पालिकाको अधिवेशन सकेको छ । बाँकी वडा र अधिवेशन चाँडै सक्ने एमालेको तयारी छ । महाधिवेशनबाट नेतृत्व चयनका लागि विद्युतीय मतदान मेसिन प्रयोग गर्ने निर्णय एमालेले गरेको छ । शुक्रबारको स्थायी कमिटी बैठकमै दसौं राष्ट्रिय महाधिवेशनमा प्रयोग हुने विद्युतीय मतदान मेसिनमा केही नेताले नमुना मतदानसमेत गरेका थिए । परीक्षणपछि उक्त मेसिन मतदानका लागि प्रयोग गर्न सकिने निष्कर्षमा केन्द्रीय कमिटी बैठक पुगेको छ । दसौं महाधिवेशनबाट नेतृत्व चयन गरेर सम्पूर्ण शक्तिसहित चुनावी रणनीतिमा जुट्ने एमालेको तयारी छ । अध्यक्ष ओलीले चुनावी तयारीमा जुट्न नेताकार्यकर्तालाई निर्देशन दिइसकेका छन् । आगामी चुनावमा पहिलो पार्टी बन्ने एमालेको दाबी छ ।स्थायी कमिटीको निर्णय संशोधन गर्दै केन्द्रीय कमिटीले पार्टीको दसौं महाधिवेशनमा १ हजार ९ सय ९९ प्रतिनिधि सहभागी गराउने निर्णय गरेको छ । बैठकले कात्तिक २७ मा देशैभर एकसाथ महाधिवेशन प्रतिनिधि छनोट गर्ने निर्णय लिएको छ । बिहीबार स्थायी कमिटी बैठकले भने १ हजार ५ सय ३६ प्रतिनिधि सहभागी गराउने प्रस्ताव पारित गरेको थियो । प्रतिनिधिको संख्या घटाउने निर्णयमा स्थायी कमिटीकै सदस्यहरूको असन्तुष्टि थियो । त्यसलाई केन्द्रीय कमिटीले परिमार्जन गरेको हो । बैठकमा बोल्ने धेरैजसो केन्द्रीय सदस्यले प्रतिनिधि संख्या संकुचन नगर्न माग गरेका थिए । उपाध्यक्ष भीम रावल, केन्द्रीय सदस्यहरू हिक्मत कार्की र झपट रावलसहितका नेताले प्रतिनिधिहरूको संख्या बढाउनुपर्ने माग गरेका थिए । ०७१ को नवौं महाधिवेशनमा २ हजार ३ सय प्रतिनिधि थिए । प्रवक्ता प्रदीप ज्ञवालीका अनुसार बैठकले महाधिवेशन प्रतिनिधिको छनोटको मापदण्ड पनि तय गरेको जानकारी दिए । एमालेमा हाल ७ लाख २१ हजार पार्टी सदस्य रहेको जनाइएको छ ।"
ओलीरावल भनाभन,"धमाधम महाधिवेशन केन्द्रित काम भए पनि एमालेमा एकपछि अर्को विवाद बल्झिरहेको छ । दसबुँदे सहमति कार्यान्वयनलाई लिएर शुक्रबारको केन्द्रीय कमिटी बैठकमा अध्यक्ष ओली र उपाध्यक्ष रावलबीच भनाभन नै भएको छ । पूर्वसमझदारीअनुरूप १० बुँदे सहमति कार्यान्वयन नभएको भन्दै उपाध्यक्ष रावलले प्रश्न उठाएका थिए । एक नेताका अनुसार अध्यक्ष ओलीले सहमति कार्यान्वयन कार्यदलबाट रावलले राजीनामा दिइसकेकाले यस विषयमा असन्तुष्टि राख्नुको कुनै अर्थ नरहेको बताएका थिए । रावलजीले पूर्वसहमतिअनुसार दसबुँदे सहमति कार्यान्वयन भएको छैन भनेर असन्तुष्टि राख्नुभयो । अध्यक्ष ओलीले हस्तक्षेप गर्नुभयो र काम गर्न सक्दिनँ भनेर राजीनामा दिएपछि १० बुँदेको औचित्य सकिएको बताउनुभयो, एक केन्द्रीय सदस्यले भने । ओली र रावलबीच तनाव भएपछि स्थायी कमिटी सदस्यहरू अष्टलक्ष्मी शाक्य र अमृतकुमार बोहराले विवाद नचर्काउन आग्रह गरेका थिए । केन्द्रीय कमिटी सदस्यहरूले पनि स्थायी कमिटीको समस्या स्थायी कमिटीमै मिलाउन सुझाव दिएका थिए । दसबुँदे सहमति कार्यान्वयनमा संस्थापन पक्ष इमान्दार नभएको भन्दै केही दिन अगाडि रावलले कार्यदलबाट राजीनामा गरेका थिए । केन्द्रीय कमिटीमा दुई सदस्य थपिएकामा समेत उपाध्यक्ष रावलले असन्तुष्टि जनाएका छन् । बैठकमा अध्यक्ष ओलीबाट हालै मनोनीत कुन्दन कुशवाह र मोहम्मद समीरले केन्द्रीय सदस्य पदको शपथ लिएका थिए । उनीहरू दुवै नेता प्रभु साहनिकट हुन् । यसअघि ओलीसँग लिखित माग राख्दै आएका साह शुक्रबारको केन्द्रीय कमिटी बैठकमा भने सहभागी भए । उनी एमालेको केन्द्रीय कमिटी बैठकमा पहिलो पटक सहभागी भएका हुन् । बैठकमा केन्द्रीय सदस्य झपट रावलले विधिसम्मत नभएको संगठित सदस्यता वितरण रोक्न लिखित माग गरेको थिए । पार्टी अध्यक्ष ओलीलाई पत्र लेखेका उपमहासचिव भुसालले पनि दसबुँदे सहमति जस्ताको तस्तै लागू गर्न आग्रह गरिसकेका छन् । तर, शुक्रबार बैठकमा ओलीले यस्ता पत्रको जवाफ दिइरहनु नपर्ने बताएको एक नताले बताए । वडा र पालिका अधिवेशनमा आफूनिकट नेताहरूलाई पन्छाइएको दसबुँदे सहमति पक्षधर नेताहरूको दाबी छ ।"
कांग्रेसका १२ नेताको प्रश्न न्यायालय विवादमापार्टी किन मौन ?,"देउवा नआउँदासम्म छलफल नहुनेप्रधानमन्त्री देउवानिकट स्रोतले उनी विदेशबाट फर्केपछि प्रधानन्यायाधीशलाई निकास दिन लगाउने प्रयास हुने बताएको छ । त्यसैले उहाँले विदेश जानुअघि यस विषयमा धेरै नबोल्न भन्नुभएको छ, स्रोतले भन्यो, सायद फर्केपछि ठोस छलफल होला । एकीकृत समाजवादीका महासचिव बेदुराम भुसालले प्रधानमन्त्री फर्केपछि मात्र दलहरूबीच यस विषयमा छलफल हुने बताए । पार्टीभित्र अलगअलग निर्णय गर्नुको खास अर्थ हुँदैन, त्यसैले हाम्रो पार्टीमा यस विषयमा कुनै छलफल भएको छैन, उनले भने, प्रधानमन्त्री कांग्रेसको सभापतिसमेत हुनुभएकाले उहाँ फर्केपछि मात्र बसाइ होला ।माओवादी केन्द्रका मुख्य सचेतक देव गुरुङले न्यायालयभित्रको विवाद न्यायालयबाटै संवैधानिक रूपमा निरूपण हुनुपर्ने बताए । त्यहाँ समाधान हुन नसकेर संसद्मा आयो भने मात्र दलहरूले आफ्नो धारणासहित निर्णय गर्ने उनको भनाइ छ । प्रधानमन्त्री विदेशबाट फर्किनुभयो भने पनि दलहरूबीच अनौपचारिक रूपमा छलफल हुन सक्ला, उनले भने, न्यायालयलाई औपचारिक रूपमा यसो गर भनेर त भन्न सकिँदैन । देउवानिकट कांग्रेस युवा नेता रामहरि खतिवडाले अदालतजस्तो संवेदनशील क्षेत्रमा भएको विवादलाई लामो समयसम्म राख्न नहुनेमा कांग्रेस सचेत रहेको र सभापति स्वदेश फर्केपछि ठोस धारणा आउने बताए ।"
प्र्रधानमन्त्री र अमेरिकी विशेष दूतबीच भेट हुने,"काठमाडौं (कास) प्रधानमन्त्री शेरबहादुर देउवाले अमेरिकी राष्ट्रपति जो वाइडेनका जलवायुसम्बन्धी विशेष दूत जोन केरीसँग द्विपक्षीय भेटवार्ता गर्ने भएका छन् । उनले स्कटल्यान्डको ग्लास्गोमा हुने जलवायु परिवर्तनसम्बन्धी राष्ट्रसंघीय खाका संरचना महासन्धि (यूएनएफसीसीसी) को २६ औं सम्मेलन (कोप२६) मा केरीसँग साइडलाइन वार्ता गर्नेछन् ।परराष्ट्र मन्त्रालय स्रोतका अनुसार देउवा र केरीबीच द्विपक्षीय सम्बन्ध र जलवायु परिवर्तनले नेपालजस्तो मुलुकलाई पारेको असरबारे कुराकानी हुने तय भएको छ । नेपालले केरीसँग भेटवार्ताका लागि पठाएको प्रस्तावमा अमेरिकाले सहमति जनाएको हो । केरी अमेरिकाका पूर्वविदेशमन्त्री हुन् । देउवा र केरीबीच कात्तिक १५ वा १६ गते भेट हुनेछ । प्रधानमन्त्री देउवाको नेतृत्वमा रहेको २० सदस्यीय प्रतिनिधिमण्डल शुक्रबार बेलायत प्रस्थान गरेको छ । देउवा लन्डन हुँदै स्कटल्यान्ड पुग्नेछन् । यही भ्रमणका दौरान देउवाले भारतका प्रधानमन्त्री नरेन्द्र मोदीसँग पनि द्विपक्षीय भेटवार्ता गर्ने तय भएको छ । कात्तिक १५ मा देउवा र मोदीबीच भेटवार्ता हुने कार्यक्रम तय भएको परराष्ट्र स्रोतले बताएको छ । देउवाले भ्रमणको साइडलाइनमा बेलायतका प्रधानमन्त्री बोरिस जोन्सन र बंगलादेशलगायत अन्य मुलुकका सरकार प्रमुखसँग पनि भेटवार्ता गर्ने कार्यक्रम छ । कोकोसँग भेट हुन्छ भनेर अहिल्यै भन्न गाह्रो हुन्छ किनकि साइडलाइन वार्ताहरू कुनै नयाँ हुन सक्छन् र कुनै तय भएका पनि नहुन सक्छन् । त्यसैले भेटवार्ताका कार्यक्रम यिनै हुन् भनेर जानकारी दिने अवस्था छैन, परराष्ट्र मन्त्रालयकी प्रवक्ता सेवा लम्सालले भनिन् । कात्तिक १३ गते प्रधानमन्त्री देउवाले लन्डनमा अलपार्टी पार्लियामेन्टरी ग्रुप फर नेपाल तथा यूकेनेपाल ट्रेड र इन्भेस्टमेन्ट फोरम को आयोजनामा हुने कार्यक्रममा सम्बोधन गर्नेछन् । साथै, सोही दिन प्रधानमन्त्री देउवाले बेलायतनेपाल सोसाइटी, गैरआवासीय नेपाली संगठन र त्यहाँ रहेका नेपाली समुदायसँग भेटवार्ता गर्ने कार्यक्रम छ । कात्तिक १४ मा देउवालाई बेलायतस्थित नेपाली दूतावासले रात्रिभोजको आयोजना गर्नेछ । उक्त अवसरमा प्रधानमन्त्री देउवाले गोर्खाका भेट्रानका संस्था, ब्रिटिस संसद्का सांसद र त्यहाँ बस्दै आएका नेपालीसँग भेटवार्ता गर्नेछन् ।कात्तिक १५ मा प्रधानमन्त्री देउवाले कोप२६ को उद्घाटन समारोहमा भाग लिनेछन् ।"
चुनौतीको चाङमाझ पाण्डेको सत्तारोहण,"(मकवानपुर)  अनेक रस्साकसीपछि मुख्यमन्त्री बन्न सफल राजेन्द्र पाण्डे बिहीबार शपथ ग्रहण समारोहमा केही हतारिएका देखिन्थे । प्रदेश प्रमुखले उच्चारण गर्नुअघि नै पाण्डेले शपथ ग्रहणका शब्दहरू पढिरहेका थिए । मुख्यमन्त्री बन्नैका लागि संघीय राजनीतिबाट प्रदेशमा आएका पाण्डेलाई सत्तारोहण गर्न ४२ महिना कुर्नुपर्यो । जसका कारण पनि उनी हतारोमा हुन सक्छन् । एमालेबाट निर्वाचित भएर प्रदेशसभा सदस्य बनेका उनी पार्टी विभाजनपछि नेकपा (एकीकृत समाजवादी) तर्फ खुलेपछि मुख्यमन्त्री बन्ने मौका सिर्जना भएको हो ।एकल बहुमत रहेको एमाले प्रदेशसभामा अल्पमतमा परेसँगै गठबन्धनमा रहेका माओवादी केन्द्र, कांग्रेस, एकीकृत समाजवादी र जसपातर्फबाट उनी मुख्यमन्त्री बनेका हुन् । गठबन्धनमा भएको सहमतिअनुसार उनको कार्यकाल आगामी जेठसम्म मात्र हो । त्यस अवधिमा उनीसामु थुप्रै चुनौतीलाई पन्छाउनुपर्ने जिम्मेवारी छ ।तीन पटकसम्म प्रतिनिधिसभा सदस्य निर्वाचित उनीसँग स्थानीय विकास मन्त्रालयको जिम्मेवारी सम्हालिसकेको अनुभव छ । प्रदेशसभामा उनले अघिल्लो सरकारले ल्याएको बजेट, नीति तथा कार्यक्रम र विधेयकमा सधैं खोट औंल्याउँदै आलोचनात्मक समर्थन गर्थे । अब उनी एक खुड्किलो माथि पुगेका छन् । सदनमा सरकारलाई सधैं काम गर्न सिकाउने उनले आफ्नो जिम्मेवारी कसरी निर्वाह गर्छन् त्यो भविष्यले बताउनेछ ।मुख्यमन्त्री भएको मितिले एक महिनाभित्र सदनबाट विश्वासको मत लिनुपर्ने चुनौती उनीसामु छ । उनले हालकै अवस्थामा सदनबाट सजिलै विश्वासको मत प्राप्त गर्ने देखिन्छ । प्रदेशसभामा गठबन्धनसँग ५९ मत छ । सरकार टिकाउन ५५ मत भए पुग्छ । गठबन्धनमा भएको छलफलअनुसार उनले कात्तिक २२ मा विश्वासको मत लिने सम्भावना छ । विश्वासको मत लिएसँगै उनका अघिको अर्को चुनौती मन्त्रिपरिषद् विस्तार हो । सरकारले पहिलो चरणमा ४ सदस्यीय मन्त्रिपरिषद् विस्तार गरिसकेको छ ।पहिलो चरणमा उनले कांग्रेस संसदीय दलका उपनेता कृष्णलाल भँडेल, माओवादी संसदीय दलका उपनेता कुमारी मोक्तान र एकीकृत समाजवादी संसदीय दलका उपनेता कृष्णप्रसाद खनाललाई मन्त्री बनाएका छन् । भँडेललाई भौतिक पूर्वाधार, मोक्तानलाई सामाजिक विकास र खनाललाई आन्तरिक मामिला तथा कानुन मन्त्रालयको जिम्मेवारी सुम्पिएका छन् । तर दोस्रोपटक मन्त्रिपरिषद् विस्तार गर्दा अझैसम्म कुन दलले कुन र कतिवटा मन्त्रालय लिने टुंगो लागिसकेको छैन । गठबन्धनभित्रको औपचारिकअनौपचारिक छलफलमा मन्त्रालय बाँडफाँटलाई लिएर व्यापक मतभेद सिर्जना भइरहेको देखिन्छ । गठबन्धन दललाई खुसी बनाएर यो विषय टुंग्याउनु र आफ्नो कार्यकालमा जनताले सम्झनलायक काम गर्नु उनका लागि सबैभन्दा ठूलो चुनौती हो ।अघिल्लो सरकारले ल्याएको बजेट र नीति तथा कार्यक्रम सदनबाट बहुमतले पारित भएका कारण यो सरकारले पूरक बजेट ल्याउन सक्दैन । हालकै बजेटलाई कार्यान्वयन गर्दै अबन्डा रकमलाई गठबन्धनको भावनाअनुसार वितरण गर्नुपर्ने बाध्यता उनीसामु छ । सरकारमा प्रतिनिधित्व गरेका दलहरूले न्यूनतम साझा कार्यक्रम बनाउन प्रयास गरिरहेका छन् । न्यूनतम साझा कार्यक्रम जारी गरेर सरकार अगाडि बढ्छ, कांग्रेस सचेतक छिरिङ दोर्जे लामाले भने ।प्रदेश सरकार स्थापनाको समयमा ९९ वटा कानुन निर्माण गर्नुपर्ने औंल्याइएको थियो । हालसम्म ६१ कानुन प्रदेश सरकारले निर्माण गरिसकेको छ । बाँकी साझा अधिकार सूचीका कानुन निर्माणका लागि संघीय सरकारमा निर्भर रहन्छ । संघ र प्रदेशबीच तालमेल नहुँदा अघिल्ला दुवै सरकारले कानुन बनाउन समस्या भोग्नुपरेको थियो । कानुन निर्माणलाई गति दिन प्रदेश सरकार असफल भएको आरोप कांग्रेसले निरन्तर लगाउँदै आइरहेको थियो । प्रदेश सरकार स्थापना भएदेखि प्रतिपक्षमा रहेको कांग्रेस अहिले सत्तापक्ष भएको छ । यस्तोमा प्रहरी, यातायात ऐन र गुठी विधेयकमा केन्द्रले गरेको हस्तक्षेपलाई कांग्रेसले कसरी सामना गर्छ, त्यसमा पनि पाण्डे सरकारको सफलतालाई नाप्ने आधार बन्नेछ ।प्रदेशसभा सञ्चालनसम्बन्धी नियमावली समिति सभापति भएका मुख्यमन्त्री पाण्डे कानुन निर्माणको विषयमा पोख्त छन् । प्रदेशसभामा राम्रोसँग विधेयकमाथि छलफल नभएको एक वर्षभन्दा बढी भइसक्यो । एमालेमाओवादी केन्द्र पुनः आफ्नो अस्तित्वमा आएदेखि सदन बिजनेसविहीन जस्तै छ । अब सदन र संसदीय समितिलाई चलायमान बनाउनु उनको सरकारको अर्को दायित्व छ । हाल सांसदको काम नयाँ सरकार बनाउन सदनमा उपस्थित हुनु मात्र जस्तो भएको छ ।हाम्रो कार्यकालमा प्रदेशमा बन्न बाँकी सबै ऐन, नियम र कार्यविधि निर्माण सम्पन्न गर्नेछौं । केन्द्रसँगको मतभेद निरन्तर संवादबाट हटाउन प्रयास गनेर्छौं, सरकारका प्रवक्ता एवम् आन्तरिक मामिलामन्त्री खनालले भने । उनले वर्तमान सरकारसँग थोरै चुनौती र धेरै अवसर रहेको बताए । अघिल्लो सरकारले बिराएको बाटोलाई हामी सही ट्र्याकमा ल्याउनेछौं । विकास निर्माणको मात्र होइन । कानुन निर्माण, सुशासन र पारदर्शितालाई प्राथमिकता दिएर काम गर्नेछौं, उनले भने । जनताले आगामी निर्वाचनमा मत माग्न जाँदा प्रश्न गर्न नसक्ने गरी काम गर्नुपर्ने चुनौती वर्तमान सरकारसँग रहेको उनको भनाइ छ । कांग्र्रेस संसदीय दलका नेता इन्द्रबहादुर बानियाँ नयाँ बजेट ल्याउने गरी सत्तामा जाने प्रतीक्षामा बसिरहेको अवस्थामा पाण्डेले सहजै सत्ता हस्तान्तरण गर्छन् कि गर्दैनन्, त्यो पनि पर्खाइको विषय हुनेछ ।"
सिर्जनाको क्याफे फ्युजन,"(काठमाडौं)  संगीत, साहित्य जस्ता कला क्षेत्रले आममानिसको पहुँच पहिल्याए पनि चित्रकला विधा अझै पनि ग्यालरीका प्रदर्शनीहरूमै सीमित छ । कलाकर्मीहरू अब भने आफ्ना सिर्जनालाई ग्यालरीका भित्ताबाट आमजनमानसमाझ ल्याउन प्रयास गर्दै छन् । यसका लागि सिर्जनाका विभिन्न विधालाई जोड्दै काम गर्न थालेका छन् । बखुन्टोलस्थित अबिर डिजाइनर्स हब ले फाइन आर्ट सेन्टर नेपालको सहकार्यमा केही नौलो काम थालेको छ । प्रमिला बज्राचार्यको दुई दर्जनभन्दा बढी चित्रकलाहरूका साथ बिहीबारदेखि सुरु गरिएको प्रदर्शनीमा दर्शकहरूले कलासँगै खानाको स्वाद तथा लत्ताकपडा अवलोकन र खरिद गर्न सक्छन् । वज्राचार्यसँगै प्रदर्शनी समूहमा बिनी वज्राचार्य, सुरित शाक्य, रितिका शाक्य, अमन शाक्य र प्रितिका शाक्य सहभागी छन् । सुरितको अवधारणाअनुसार सुरु गरिएको प्रदर्शनीमा खानातर्फ क्याफेको जिम्मा उनैले लिएका छन् भने कपडाका लागि बुटिकतर्फ बिनी छिन् । प्रदर्शनीमा सहभागी स्वदेशी तथा विदेशी दर्शकहरूले बिहीबार क्याफेमा कफीको स्वादसँगै प्रमिलाका महिला आकृति, अभिव्यक्ति तथा जीवन संघर्षका कथाहरू चित्रण गरिएका चित्रहरू अवलोकन गरे । विभिन्न डिजाइनका पहिरनहरूसमेत हेर्ने मौका पाए । प्रदर्शनीलाई एक उत्सवका रूपमा प्रस्तुत गरिएको आयोजक समूहको भनाइ छ । चित्रकलाहरू प्रायःजसो ग्यालरीहरूमा नै प्रदर्शन गरिन्थ्यो, प्रमिला भन्छिन्, कलालाई बाहिर ल्याएर आममानिसलाई यसबारे बुझाउनुपर्छ भन्ने कन्सेप्टअनुसार नै कोलाब्रेसनको काम गरिएको हो । हाम्रो जीवनशैली, समाज, परम्परा तथा संस्कृतिका हरेक पाटाहरूमा कलानिहित छ । खाना, पहिरनका आकार, प्रकार तथा रङहरूमा कलाको संयोजन छ । यी तीनैलाई उत्सवका रूपमा कलामय बनाऔं भन्ने हेतुले अवधारणा बनाइएको सुरितले सुनाए । यसले कला क्षेत्रलाई सोच्ने आममानिसको सोचाइमा केही परिवर्तन ल्याउने उनको भनाइ छ । सुरितको भनाइलाई समर्थन गर्दै बिनी थप्छिन्, बुटिकमा मन पर्ने कपडा लिन आउने ग्राहकले खानासँगै आर्टबारे बुझ्न सक्छन् र मन परे कलाकृति पनि किन्न सक्छन् । तीनै चिज एकैठाउँमा उपलब्ध भए अवलोकनमा आउनेलाई बेग्लै आनन्द दिन सक्छ । ग्यालरी प्रदर्शनीको सीमा तोडेर कलालाई बाहिर ल्याउन क्याफेका भित्ताहरूमा कलाकृति झुन्ड्याउने प्रचलन वात्तै बढेको छ । राजधानीका थुप्रै क्याफेमा खानासँगै संगीतको धुन र चित्रकला अवलोनकका लागि समेत व्यवस्था गर्ने चलन बढेको छ । क्याफेहरूमा चित्रकारहरूले औपचारिक रूपमा नै कला प्रदर्शनीको समेत थालनी गरिसकेका छन् । तर कपडासँग पनि कलालाई जोडेर प्रदर्शनी गरिएको यो नौलो प्रदर्शनी रहेको प्रमिला सुनाउँछिन् । जुन उनको चित्रकला प्रदर्शनीलाई उनले पप अप एक्जाबिसन को नाम दिएकी छन् ।पश्चिमा मुलुकमा यस्ताखाले कला प्रदर्शनी नौलो होइन । अमेरिकालगायतका युरोपेली मुलुकहरूमा यस्ता प्रदर्शनीहरू गरिन्छन् । यस्ताखाले प्रदर्शनीहरूमा ग्यालरी तथा संग्रहालयमा औपचारिक घेराभन्दा बाहिर ल्याएर अन्य विषयवस्तु, प्रदर्शनी, जमघटमा कलाको व्याख्या, विश्लेषण र अवधारणाहरू स्थापित गराउने प्रयास गरिन्छ । यसलाई अस्थायी कला उत्सवका रूपमा समेत लिइन्छ । सहभागीहरूले नौलो अनुभवका साथ यसमा कलासँगै अन्य सामाजिक विषयमा समेत छलफल तथा कुराकानी गर्न सक्छन् । अमेरिकामा सन् २००७ तिर सुरु भएको पप अप एक्जाबिसन को अवधारणा अहिले विश्वमा नै कला क्षेत्रमा अभ्यासमा छन् । नेपालमा यस्तो प्रयास कमै देखिएको प्रमिलाको भनाइ छ । अन्तर्राष्ट्रिय प्रदर्शनीहरूमा जाँदा पप अप एक्जाबिसनहरू थुप्रै देखेको छु । कला प्रदर्शनीसँगै अन्य विभिन्न वस्तुहरू, मानिसहरूको चहलपहल, कुराकानीको माहोल नै बेग्लै हुन्छ, उनी भन्छिन्, हाम्रोमा ग्यालरीभन्दा बाहेक कलालाई जोडेर गरिने त्यस्तो माहोल अझै बनेको छैन ।"
कोरोनाजस्तै लक्षणका बिरामी घरघरमै,"(लुम्बिनीदाङ)  दसैंका बेला ज्वरो आयो, टाउको र आँखा दुख्न थाल्यो । शरीर फतक्क गल्ने र खान मन नलाग्ने भयो । रूपन्देहीको सिद्धार्थनगरकी कविता शर्माले विस्तारै गन्ध र स्वाद थाहा पाउन छाडिन् । दुई साताभन्दा लामो समय यस्तो भएपछि उनले आफूलाई कोरोना संक्रमणको आशंका गरिन् । सतर्कता अपनाइन् तर जचाउन भने गइनन् । परिवारका अरू सदस्यलाई पनि त्यस्तै भयो । कोरोनाविरुद्धका खोपको दुवै मात्रा पूरा गरेकाले संक्रमणले नगलाउने आत्मविश्वास थियो । उनीसँगै परिवारका सबै निको भए । थकान भने अझै महसुस भइरहेको शर्माले बताइन् । खोपले काम गरेको हो कि जस्तो लाग्छ, उनले भनिन्, लक्षण कोरोनासित मिल्दोजुल्दो थियो, घरमै आराम गरियो, निको भयो । बुटवल११ की शर्मिला पाण्डेयले लामो समय ज्वरो आएर रुघा लागे पनि कोरोना जाँच गराइनन् । नजिकैको मेडिकलमा जाँच्दा उनलाई निमोनियाको संकेत देखियो । एक्सरे गराएपछि निमोनिया प्रमाणित भयो । घरमै सुप, आयुर्वेदिक र निमोनियाको औषधि खाएपछि सन्चो हुँदै गएको उनले बताइन् । गत भदौमा बिरामी परेकी उनी अहिले पनि पूर्ण स्वस्थ भने भइसकेकी छैनन् । औषधि सेवन गर्दै रहेकी उनले कोरोना जाँचेको भए निश्चित नै पोजिटिभ आउने गरी बिरामी परेको बताइन् । चाडबाड आएका बेला परीक्षण गर्न मन लागेन, उनले भनिन्, निमोनिया भइसकेको रहेछ, अहिलेसम्म पनि हल्का घ्यारघ्यार छ, औषधि खाइरहेकी छु । मेडिकल सञ्चालकले पनि कोरोना जाँचको सल्लाह नदिएको भन्दै उनले सुरुमा निमोनिया भएकाले असर नगरेको हुन सक्ने बताइन् । स्वास्थ्यमा आवश्यकताअनुसार रेखदेख गरिरहेको उनको भनाइ छ । भारतमा अध्ययन पूरा गरेर घर फर्किएका तिलोत्तमा५ का दीपक पाण्डे १५ दिनसम्म थला परे । भारतमा खोपको दुवै मात्रा नै लगाउन पाएका उनले गन्ध र स्वाद नपाए पनि सुरुमा अन्य लक्षण भने थाहा पाएनन् । १० दिन कटेपछि ज्वरोले थलिए । स्थानीय मेडिकलबाट ज्वरोको औषधि किनेर खाए । स्वाद आउने छाँट नै नभएपछि उनलाई कोरोना भएको हुन सक्ने अनुभव भयो । ज्यान दुखाइ र ज्वरोसँगै स्वाद नभएपछि उनले आराम गरे । १५ दिनपछि उनी निको हुँदै गए । जाँच गर्न जानै मन लागेन, उनले भने, खोप लगाएको थिएँ, कोरोना होइन कि जस्तो लाग्यो । तर कोरोनाबारे पढ्दा आफ्नो मुख्य लक्षण स्वाद नपाएकाले कोरोना नै भएको हो कि भन्ने लागेको उनले बताए । यी केही उदाहरण हुन् । रूपन्देहीमा पछिल्लो पटक परीक्षणको दायरा घट्दै जाँदा संक्रमण पुष्टि हुने लक्षण देखिएका बिरामी पनि घरघरमै बसी उपचार गर्ने र विस्तारै निको हुने गरेका छन् । अस्पतालमा संक्रमित संख्या घटिहालेको नभए पनि पहिलेजस्तो हाउगुजी गरिहाल्नुपर्ने स्थिति भने नरहेको चिकित्सक बताउँछन् । खोप लगाएका मानिसले परीक्षण नै नगरी समाजमा घुलमिल भइदिँदा उनीहरूलाई समस्या नपरे पनि सार्ने सम्भावना धेरै रहने लुम्बिनी प्रादेशिक अस्पतालका वरिष्ठ फिजिसियन कन्सल्टेन्ट डा सुदर्शन थापाले बताए । यस्ता लक्षण भएकाले अनिवार्य जाँच गराई आइसोलेटेड हुनुपर्ने उनको भनाइ छ । चाडबाडका बेला आफन्तजनसँगको जमघटमा रमाएकाले मास्क र दूरी कायम नगर्ने परिपाटीले पुनः संक्रमण बढ्ने संकेत देखिएको उनले बताए । तथ्यांक स्थिर रहेकाले मानिस निष्फिक्री बिनास्वास्थ्य मापदण्ड हिँडिरहेका छन्, उनले भने, यसले वृद्धवृद्धा र कुनै अन्य रोग भएकाहरूलाई असर गर्न सक्छ । नागरिकको लापरबाहीले नै संक्रमण बढ्ने वा घट्ने कुरा निश्चित हुने उनी बताउँछन् । अहिले नयाँ भेरियन्ट आइनसकेको भए पनि विश्वमा फैलिएको महामारी भएकाले कतिबेला यो बढ्छ र फैलन्छ भन्ने थाहा नहुने र यसले केही हानि गर्दैन भनेर ढुक्क हुने अवस्था नरहेको थापाले बताए । गम्भीर बिरामी घट्दैदाङको घोराही३ की लक्ष्मी चौधरी एक सातासम्म बिरामी परिन् । रुघाखोकी, ज्वरो र टाउको दुख्ने समस्याबाट पीडित चौधरीले यसलाई मौसमी ज्वरोका रूपमा लिइन् । कोरोना जाँच गराइनन् । विस्तारै उनलाई ठीक भयो । दंगीशरण२ का लालबहादुर नेपाली पनि लामो समय बिरामी परे । उनले शंका लागेर कोरोना जाँच गराए तर रिपोर्ट नेगेटिभ आयो । लक्षण उस्तै भए पनि कोरोना देखिएन तर एक साता बिरामी परियो, उनले भने, गाउँमा यस्ता बिरामी धेरै छन् । कोरोना जाँच त कसैले पनि गर्दैनन् । मानिसहरू बिरामी परे पनि यसलाई गम्भीर रूपमा लिन छाडिएको छ । कोरोना विशेष अस्पतालमा पनि बिरामीहरू घट्दै गएको अस्पतालका व्यवस्थापक दोर्ण वलीले बताए । अहिले अस्पतालमा दुई जना मात्रै बिरामी छन् । दिनदिनै बिरामी घट्दै गएका छन्, उनले भने, कोरोनाका बिरामी घट्दै गएका छन् । खोप लगाएका कारण पनि यसको असर कम देखिएको छ । कुनै बेला दैनिक सयौं बिरामी हुने अस्पताल अहिले खालीखाली भएको वलीले बताए । मानिसहरूमा लापरबाही बढे पनि कोरोनाका बिरामीको संख्या घट्दो क्रममा नै रहेको उनले बताए । पहिले जस्तो मानिसहरूमा डर त्रास छैन । बजारमा भीडभाड बढेको छ । स्वास्थ्य सुरक्षा मापदण्डमा लापरबाही छ, उनले भने, पहिलेजस्तो गम्भीर समस्या भने देखिएका छैनन् । अहिले कोरोनाका बिरामीका लागि आवश्यक सबै संरचना तयार भए पनि बिरामीको संख्या भने घटिरहेको प्रमुख जिल्ला अधिकारी रामबहादुर कुरुम्बाङले बताए । अहिले अस्पतालमा बालबालिकाका लागि एनआईसीयू बेडसमेत तयार छन् । अक्सिजन प्लान्टहरू जडान भएका छन्, उनले भने, कोरोनाका बिरामी भने घट्दै गएका छन् । अहिले गम्भीर समस्या छैन । अहिले जिल्लामा सक्रिय संक्रमितको संख्या तीनमात्रै रहेको जिल्ला स्वास्थ्य कार्यालयका कोरोना फोकल पर्सन कमल चन्दले बताए । बिहीबार कोरोनाका बिरामीको संख्या शून्य थियो । शुक्रबार तीन जना बिरामी देखिएका छन्, उनले भने, बिरामी भएर समस्या भएपछि जाँच गर्न आइहाल्छन् । अहिले त्यस्तो समस्या देखिँदैन । गाउँगाउँमा बिरामी भएको सुनिए पनि जाँच गर्दा कोरोना पोजिटिभ देखिने संख्या निकै कम रहेको उनले बताए । जाँच गरेकामध्ये पनि कोरोना पोजिटिभ संख्या कम नै छ, उनले भने, त्यसकारण कोरोनाको प्रकोप नै भएजस्तो देखिँदैन ।"
बोक्सा आरोपमा मलमूत्र खुवाएर कुटपिट,"महोत्तरी (कास) महोत्तरीको औरही नगरपालिका९ अगल्सेराका एक पुरुषलाई बोक्सा आरोपमा छिमेकीले मलमूत्र खुवाएर कुटपिट गरेका छन् । बिहीबार राति ५० वर्षीय झपसी ठाकुरमाथि कुटपिट भएको हो । ४० वर्षीया रामशीलादेवी मण्डल, उनका छोरा १६ वर्षीय रामउदेश मण्डल, रामशीलाका नातेदार ३५ वर्षीया दुखिया देवी र उनका छोरा १५ वर्षीय कृष्ण मण्डलले ठाकुरलाई निर्घात कुटपिट गरेर मलमूत्र खुवाएको जिल्ला प्रहरी प्रवक्ता डीएसपी प्रकाश विष्टले बताए । टुनामुना गरेर बोक्सो लगाएपछि पतिको मृत्यु भएको र छोरा रामउदेश मोटरसाइकल दुर्घटनामा परी घाइते भएको रामशीलाको आरोप छ । नियमित मदिरा सेवन गर्ने ५० वर्षीय कलेवर मण्डलको दसैंको सप्तमीका दिन मृत्यु भएको थियो । छोरा रामउदेश भने बिहीबार दिउँसो मोटरसाइकलमा गइरहेका बेला कुकुर दौडिँदै आएपछि लडेका थिए । अत्यधिक मदिरा सेवन गर्ने कलेवर र झपसी ठाकुर सँगै हिँड्ने, खाने साथी थिए । रामशीलासहित उनका आफन्तले कुटपिट गरी गिलासमा मलमूत्र घोलेर जबर्जस्ती खुवाए, पीडित ठाकुरले भने, लट्ठी र हँसियाले हानेर घाउ भएको छ । आँखानजिक र शरीरका अन्य भागमा चोट लागेका ठाकुरको उपचार भइरहेको प्रहरीले जनाएको छ । ठाकुरलाई जोगाउन खोज्दा उनी भाउजू सुनैनादेवीमाथि समेत कुटपिट भएको स्थानीयले बताएका छन् । रामशीलालाई प्रहरीले नियन्त्रणमा लिएको छ । घटनामा संलग्न अन्य ३ जना फरार छन् । बोक्सी आरोपमा गत असोज २७ गते महोत्तरी गाउँपालिका३ मडैमा ४२ वर्षीया शिलादेवी झालाई हथौडा प्रहार गरी ४२ वर्षीय देवर सञ्जयकुमार झाले हत्या गरेका थिए । उनी पक्राउ परेका छन् । सोही दिन जलेश्वर नगरपालिका४ सुगाकी ४२ वर्षीया चुकमरिया देवीलाई गाउँलेले कुटपिट गरेर मलमूत्र खुवाएका थिए । सोही ठाउँका सिकिन्दर महतोकी १३ वर्षीया छोरी काजल चुकमरियालाई देख्नेबित्तिकै रोएको भन्दै बोक्सी आरोपमा उनीमाथि दुर्व्यवहार भएको प्रहरीले जनाएको छ । घटनामा संलग्न चार जना पक्राउ परेका छन् ।"
चितवन कांग्रेससँग दाहालको चित्त दुखाइ,"(चितवन)  संसद्को आउँदो चुनावमा चितवनबाटै प्रतिस्पर्धा गर्ने बताएका माओवादी अध्यक्ष पुष्पकमल दाहालले सत्ता गठबन्धनकै सहयात्री दल कांग्रेसको जिल्ला नेतृत्वप्रति चित्त दुखाइ गरेका छन् ।दाहाल २०७४ को प्रतिनिधिसभा सदस्य निर्वाचनमा नेकपा एमालेसँग गठबन्धन गरेर चितवन३ बाट विजयी भएका हुन् । त्यसअघि भएको स्थानीय निर्वाचनमा उनकै निर्वाचन क्षेत्रअन्तर्गत पर्ने भरतपुर महानगरपालिकाको मेयरमा कांग्रेससँगको तालमेलमा छोरी रेणु दाहाल विजयी भएकी थिइन् । अहिलेको सत्तारूढ गठबन्धन चुनावसम्मै कायम रहने दाहालको भनाइ छ । तर, चितवन कांग्रेसको नेतृत्वले यो विषयमा फरक मत राखेको छ ।केही दिनअघि भएको एक कार्यक्रममा कांग्रेस चितवनका सभापति जितनारायण श्रेष्ठले पुष्पकमल दाहाल र रेणु दाहालप्रति आक्रोशपूर्ण अभिव्यक्ति दिएका थिए । जिल्लाका अन्य कांग्रेस नेताहरूले पनि आउँदो निर्वाचनमा चितवनमा कांग्रेसका नेताकार्यकर्ता, समर्थक, शुभचिन्तक र मतदाताले रूखबाहेकका चिह्नमा मत हाल्नुपर्ने अवस्था आउन नदिने बताउने गरेका छन् । कांग्रेसका नेताहरूबाट चितवनमा व्यक्त हुन थालेको यो अभिव्यक्ति उचित नभएको दाहालले बताए । मैले त सोच्थें कमसेकम चितवनका नेताकार्यकर्ताहरू खुसी भए होलान्, उनीहरूले मलाई, माओवादीलाई धन्यवाद भन्लान्, अब हामी राम्रैसँग मिलेर जान्छम् भन्लान् भन्ने ठानेको त प्रचण्डलाई, रेणुलाई खेद्नुपर्छ भनेर यहाँका सभापतिहरूले बोले, उनले भने । केपी ओली प्रवृत्ति अन्त्य गरी संविधान, लोकतन्त्र र राष्ट्रियताको रक्षा गर्न गठबन्धन बनेको उनले बताए । चितवन कांग्रेस नेतृत्वले आफ्नो वर्ग स्वार्थअनुरूप बोलेको र यो लडाइँ पनि आफूले हेर्ने दाहालले बताए । आउँदो निर्वाचनमा चितवन कुरुक्षेत्र हुने उनको भनाइ थियो । भरतपुरमा शुक्रबार बिहान आयोजित कार्यक्रममा दाहालले भने, चुनाव आउँदै छ र यो चुनाव आउँछ, जान्छ भन्ने मात्रै ठानिएको छ भने त्यो सही हैन । यहाँ ठूलो लडाइँ हुँदै छ । महाभारत हुँदै छ । कुरुक्षेत्र हुने भनेको हिंसा अशान्ति हुने हो भन्ने अर्थमा नबुझ्न उनले अपिल पनि गरे ।राष्ट्रिय महाधिवेशन चितवनमा सारेर केपी ओलीले आफूलाई प्रहार गर्न खोजेको उनले बताए । एमालेले चितवनमा महाधिवेशन गर्ने भएपछि अब प्रचण्ड भाग्छ, चुनाव लड्न बर्दिया जान्छ कि कालीकोट जान्छ भनेर काठमाडौंमा भनियो । म चितवन छोड्दिनँ, म भाग्ने मान्छे हुँदै होइन, उनले भने ।"
बझाङलाई विपद्ग्रस्त घोषणा माग,"बझाङ (कास) बेमौसमी वर्षाका कारण बाढीपहिरोले पुर्याएको क्षतिको अवस्था बुझ्न संघीय संसद्को विकास तथा प्रविधि समितिको टोली बझाङ पुगेको छ । समिति सभापति कल्याणी खड्काको नेतृत्वको टोलीले शुक्रबार सदरमुकाम चैनपुरका अन्तर्क्रिया गर्दै जिल्लावासीसँग सुझाव मागेको थियो । सहभागीले बझाङलाई निरन्तर बाढीपहिरोले तहसनहस पारेकाले विपद्ग्रस्त जिल्ला घोषणा गरिनुपर्ने माग गरे ।कात्तिक पहिलो साताको बेमौसमी वर्षापछि आएको बाढीपहिरोले बझाङमा १२ जनाको मृत्यु भएको थियो भने १९ बेपत्ता छन् । ४ सयभन्दा बढी घर भत्किएका छन भने ८ सय ८६ परिवार विस्थापित छन् । जयपृथ्वी राजमार्गसहित सबैजसो ग्रामीण सडक ठप्प छन् भने विद्युत् अवरुद्ध छ । सदरमुकाम चैनपुरबाहेक जिल्लामा अन्त बिजुली छैन । २ हजार रोपनीभन्दा बढी खेतीयोग्य जमिन बगाएको प्रारम्भिक अनुमान छ । विपद्को १२ दिन बितिसक्दा पनि क्षतिको पूर्ण विवरण अझै तयार भइसकेको छैन ।सेनाको हेलिकोप्टरमा आएको समितिको टोलीलाई प्रमुख जिल्ला अधिकारी मोहन अधिकारीले जिल्लाको क्षतिको विवरण सुनाए । उनले भने पुनर्निर्माण र पुनर्स्थापनाका लागि विशेष कार्यक्रम घोषणा गर्नुपर्यो । बझाङकी सांसद आशा विकले जिल्ला नै छियाछिया भएको बताइन । १५२० वर्षयता विकासको क्षेत्रमा भएको लगानी सबै खतम भएको छ, उनले भनिन् । सभापति खड्काले सरकारलाई उचित सुझाव र निर्देशन दिने बताइन । नेपाल वायुसेवा निगमको नियमित उडान सञ्चालन र खाद्यान्नको व्यवस्थापनका लागि पनि पहल गर्ने आश्वासन उनले दिइन । सुदूरपश्चिम प्रदेशका सभामुख अर्जुन थापाले पुनर्निर्माण र पुनःस्थापनाका कार्यक्रम कसरी गर्न सकिन्छ भनेर सर्वपक्षीय छलफल गरेका छन् ।"
नेपालभारत सुरक्षा बैठक,"नयाँदिल्ली (कास) नेपाल र भारत सुरक्षासम्बन्धी विषयको नियमित बैठक शुक्रबार बैंग्लोरमा सम्पन्न भएको छ । द्विपक्षीय परामर्श समूहको १४ औं बैठकको नेतृत्व दुवै मुलुकको परराष्ट्र मन्त्रालयका सहसचिवले गरेका थिए । दुई दिनसम्म चलेको उक्त बैठकमा सैन्य तालिम, क्षमता अभिवृद्धि, सूचना आदानप्रदान तथा उच्चस्तरीय भ्रमण आवागमन बढाउने विषयमा छलफल भएको थियो । नेपालतर्फबाट नेतृत्व गरेका परराष्ट्रका सहसचिव तीर्थराज वाग्लेले बैठक नियमित एजेन्डाहरूमै केन्द्रित रहेको बताए । बैठकमा सुरक्षा अधिकारीहरू पनि सहभागी थिए ।"
काबुलमा फसेका ३२ नेपालीको उद्धार,"(नयाँदिल्ली)  गैरकानुनी ढंगले अफगानिस्तान पुगेका र पछिल्लो तीन महिनादेखि उद्धारको पर्खाइमा रहेका ३२ नेपालीलाई नेपाल सरकारले काबुलबाट मुक्त गराएको छ । तालिवानले सैन्य बल प्रयोग गरेर अफगानिस्तानलाई आफ्नो नियन्त्रणमा लिएदेखि नै उनीहरूको उद्धारका लागि परराष्ट्र मन्त्रालय, दिल्लीस्थित नेपाली दूतावास र अन्य सरकारी एजेन्सीहरू सक्रिय थिए । अफगानिस्तानमा नेपालको कुनै एजेन्सी छैन । भारतस्थित दूतावासले नै अफगानिस्तान हेर्दै आएको छ । दिल्लीस्थित कार्यवाहक नेपाली राजदूत रामप्रसाद सुवेदीले महिनौंदेखिको प्रयास सफल भएको बताए । त्यहाँ रहेका ३२ जना नेपाली निक्लिएसँगै अफगानिस्तानबाट उद्धार गर्नुपर्ने मिसन पूरा भएको छ, उनले भने, अब हाम्रो जानकारीमा उद्धार गर्नुपर्ने अवस्थाका नेपालीहरू त्यहाँ हुनुहुन्न । भारतका समेत सयौं नागरिक अझै उद्धारको पर्खाइमै छन् । चार्टर्ड गरिएको इरानको महान् एयरबाट ३२ जनालाई शुक्रबार साँझ तेहरान पुर्याइएको छ । तेहरानबाट दुबई हुँदै उनीहरू शनिबार बिहान काठमाडौं अवतरण हुने सुवेदीले जानकारी दिए । दुबईबाट उनीहरूलाई नेपाल एयरलाइन्सको नियमित फ्लाइटले लग्नेछ । गत साता तालिवान अथोरिटीले अन्तिम समयमा रोकेपछि यी ३२ जना विमानस्थलबाट फिर्ता हुनुपरेको थियो । भिसाको म्याद सकिएका कारण उनीहरूलाई बाहिरिनबाट तालिवानी अथोरिटीले रोकेको थियो । आवश्यक जरिवाना बुझाएर तथा ट्राभल डकुमेन्ट पठाएर दूतावास उनीहरूलाई काबुलबाट उद्धार गर्न सफल भएको हो । रोजगारीको खोजीमा विभिन्न माध्यमबाट अवैध तरिकाले अफगानिस्तान पुगेका ३४ नेपाली दिल्लीस्थित दूतावासको सम्पर्कमा आएका थिए । विभिन्न ८ स्थानमा छरिएर रहेका उनीहरूलाई केही समय गुरुद्वारामा राखिएको थियो । गुरुद्वारा नै सुरक्षा खतरामा परेपछि विभिन्न सूत्रको प्रयोग गरेर उनीहरूलाई यूएन एजेन्सीको परिसरमा सारिएको थियो । महिनौंदेखि उनीहरू अफगानिस्तानमा यूएन एजेन्सीलाई सुरक्षाकर्मी आपूर्ति गर्ने बेलायती संस्था आईडीजीको संरक्षणमा थिए । आईडीजीले नेपालबाट पनि सुरक्षार्की आपूर्ति गर्ने गरेको छ । दिल्लीस्थित दूतावासको आग्रहमा उनीहरूलाई आईडीजीले आवास तथा खाना दिइरहेको थियो । उसैको सहयोगमा सबैको उद्धार गरिएको हो । यूएन एजेन्सीको सुरक्षामा खटिएकामध्ये बिदामा नेपाल आएका ८६ जनासँगै २ जना गत बुधबार नै काठमाडौं ओर्लिएका थिए । उनीहरूको भिसा अवधि बाँकी रहेकाले समस्या भएन । बाँकीलाई विमानस्थलबाट फर्काइएपछि नेपाल सरकार र दिल्ली दूतावासको तनाव बढेको थियो । तर, त्यसको एक सातामै सबैको उद्धार भएको छ । उद्धार प्रक्रियामा लागेको सम्पूर्ण खर्च नेपाल सरकारले बेहोर्ने कार्यवाहक राजदूत सुवेदीले जानकारी दिए । अहिले आईडीजीले सबै व्यवस्था मिलाएको छ, उसले दाबी गरेअनुसारको मनासिव खर्च सरकारले बेहोर्ने प्रतिबद्धता हामीले व्यक्त गरेका छौं, उनले भने ।"
सीमामा परिचयपत्र लागू गरिने,"काठमाडौं (कास) सरकारले नेपालभारत सीमा नाकाबाट हुने अवैध घुसपैठ र नाका छली रोक्न दुवै देशका नागरिकलाई आवागमनमा परिचयपत्र अनिवार्य गर्न कूटनीतिक तहमा छलफल गर्ने भएको छ । अफगानिस्तान, म्यानमार, इरान, इराकलगायत युद्धग्रस्त मुलुकका नागरिक दक्षिण तर्फका नाकाबाट अवैध रूपमा नेपाल प्रवेश गर्नेक्रम नरोकिएपछि सरकारले तेस्रो देशका नागरिकमाथिको नियमन एवं नाकामा चेकजाँच बढाउन परिचयपत्र अनिवार्य गर्नुपर्ने निष्कर्ष निकालेको हो । कार्यवाहक प्रधानमन्त्री एवं गृहमन्त्री बालकृष्ण खाँणको अध्यक्षतामा शुक्रबार रक्षा मन्त्रालयका सचिव बेगेन्द्र शर्मा पौडेल, गृह मन्त्रालयका निमित्त सचिव प्रदीप कोइराला, सेनासहित चारवटै सुरक्षा निकायका उच्च अधिकारी, अध्यागमन विभागका प्रमुख र काठमाडौंका प्रमुख जिल्ला अधिकारीसहितको केन्द्रीय सुरक्षा समिति बैठक बसेको थियो । गृह मन्त्रालयका प्रवक्ता फणीन्द्रमणि पोखरेलले केन्द्रीय सुरक्षा समिति बैठकमा सीमाबाट हुने तेस्रो देशका नागरिकको घुसपैठनाका छली रोकथाम तथा नियन्त्रणबारे केन्द्रित भएको बताए । सीमामा सीसीटीभीबाट समेत निगरानी र नियमन बढाउन पनि बैठकले निर्देशन दिएको छ । पछिल्लो समय अफगान, म्यानमारका रोहिंग्यालगायत विदेशी अवैध रूपमा भित्रिएर शरणार्थी भेषमा लुकीछिपी बस्ने गरेको विषयलाई गम्भीर रूपमा लिएर सुरक्षा समिति बैठकले त्यसलाई रोकथाम तथा नियन्त्रण एवं सीमाबाट हुने आवागमन व्यवस्थित गर्न परिचयपत्र अनिवार्य गर्नुपर्ने निष्कर्ष निकालिएको उनले बताए । यसका लागि दुवै देशबीच कूटनीतिक तहमा पहल थालिने उनले बताए ।"
२ खर्ब २९ अर्बको विदेशी विनिमय डेरिभेटिभ कारोबार,"(काठमाडौं)  नेपालमा वार्षिक करिब २ खर्ब २८ अर्ब रुपैयाँ बराबरको विदेशी विनिमय डेरिभेटिभको कारोबार हुँदै आएको राष्ट्र बैंकको एक अध्ययन प्रतिवेदनले देखाएको छ । राष्ट्र बैंक अनुसन्धान विभागले गरेको नेपालमा विदेशी विनिमय डेरिभेटिभ सम्बन्धी अध्ययनले यस्तो देखाएको हो । सन् २०२० मा नेपालका वाणिज्य बैंकले २ खर्ब २८ अर्ब ९४ करोड रुपैयाँ बराबरको विदेशी विनिमय डेरिभेटिभ कारोबार गरेको प्रतिवेदनले देखाएको छ । अन्तर्राष्ट्रिय बजारमा विदेशी विनिमय डेरिभेटिभसम्बन्धी फरवार्ड, स्वाप, अप्सनलगायत विभिन्न प्रडक्ट उपलब्ध हुन्छन् । नेपालमा विदेशी विनिमय डेरिभेटिभ बजारको अवस्था पत्ता लगाउने उद्देश्यले राष्ट्र बैंकले यो अध्ययन गरेको हो । विदेशी विनिमयदर डेरिभेटिभका विभिन्न प्रडक्टमध्ये धेरैले फरवार्ड कन्ट्र्याक र थोरैले मात्र स्वाप्स कारोबार गर्दै आएको अध्ययनले देखाएको छ । फरवार्ड कारोबार भनेको भविष्यमा विदेशी विनिमय दरमा हुने उतारचढावको जोखिम कम गर्न गरिने सम्झौता हो । उदाहरणका लागि, कुनै व्यापारीले विदेशबाट सामान आयात गरेबापत एक महिनापछि विदेशी मुद्रामा भुक्तानी गर्नुपर्नेछ । यस्तो अवस्थामा उक्त व्यवसायीले एक महिनाअघि नै बैंकसँग सम्झौता गर्छ । सम्झौतामा एक महिनापछि विनिमय दरमा जस्तोसुकै परिवर्तन भए पनि बैंकले पुरानै दरमा विदेशी मुद्रा उपलब्ध गराउने भनिएको हुन्छ । यस्तो सम्झौता सामान निर्यातको हकमा पनि गर्न सकिन्छ । अध्ययनले नेपालमा सबै वाणिज्य बैंकहरू फरवार्ड मार्केटमा संलग्न रहेको र आधाजसो बैंक स्वाप्स कारोबारमा संलग्न रहेको देखिएको छ, प्रतिवेदनमा भनिएको छ, ८१ उत्तरदाता गैरवित्तीय फर्ममध्ये १४८ प्रतिशतले मात्र डेरिभेटिभ प्रोडक्टको प्रयोग गरेको देखिन्छ । यसमध्ये अधिकांश स्टिल तथा धातु उत्पादक फर्म छन् । दैनिक कारोबारमा विदेशी विनिमय जोखिम नरहेको भन्ने फर्म ३७ प्रतिशत रहेको प्रतिवेदनले औंल्याएको छ । विदेशी विनिमय जोखिम रहेको भन्ने फर्महरूमध्ये ५२९ प्रतिशतलाई डेरिभेटिभ प्रडक्टसम्बन्धी जानकारीको अभाव देखिन्छ, अध्ययनमा उल्लेख छ । अध्ययनमा नेपालमा विदेशी विनिमयमा आधारित डेरिभेटिभ बजारको प्रचलित अभ्यासहरूको समीक्षा गर्दै डेरिभेटिभ उपकरणसम्बन्धी कानुनी एवम् नियमनकारी ढाँचाको अवस्था र बजारको स्थितिबारे विश्लेषण गरिएको छ ।अध्ययनले सार्क मुलुकका विदेशी विनिमय डेरिभेटिभ बजारको अवस्थाबारे पनि विश्लेषण गरेको छ । सार्क मुलुकहरूमध्ये भारत, बंगलादेश, पाकिस्तान र श्रीलंकामा विदेशी विनिमय डेरिभेटिभ बजार अन्य मुलुकको तुलनामा बढी व्यवस्थित र फराकिलो देखिएको अध्ययनले औंल्याएको छ । विदेशी विनिमयको तरलता, बजार सहभागिता, कानुनी व्यवस्था, विषयवस्तुको ज्ञान एवम् बजार पूर्वाधारका आधारमा हेर्दा नेपालमा विदेशी विनिमय डेरिभेटिभ बजार अझै प्रारम्भिक अवस्थामै रहेको अध्ययनबाट देखिएको छ । विदेशी विनिमय डेरिभेटिभ कारोबारलाई समेट्ने छुट्टै कानुनी व्यवस्था गर्नुपर्ने अवस्था छ । हाल धितोपत्र कारोबारमा प्रयोग हुँदै आएको ओभर द काउन्टर (ओटीसी) बजारलाई अझ सशक्त बनाउनुपर्ने प्रतिवेदनको सुझाव छ । यस्तै हेजिङलाई सहजता प्रदान गर्न र वैदेशिक प्रत्यक्ष लगानी (एफडीआई) आकर्षित गर्न दीर्घकालीन फरवार्ड, स्वाप्स, अप्सनलगायत विदेशी विनिमय डेरिभेटिभसम्बन्धी प्रडक्टलाई प्र्रवर्द्धन गर्नुपर्ने प्रतिवेदनले औंल्याएको छ ।"
"सुपारी, मरिच र छोकडा आयातकर्तालाई सटही सुविधा देऊ","काठमाडौं (कास) सरकारबाट अनुमित पाएका सुपारी, मरिच र छोकडा आयातकर्तालाई विदेशी मुद्राको सटही सुविधा दिन राष्ट्र बैंकले बैंक तथा वित्तीय संस्थालाई निर्देशन दिएको छ । राष्ट्र बैंकले शुक्रबार परिपत्रमार्फत यस्तो निर्देशन दिएको हो । निकासी पैठारी नियन्त्रण ऐन २०१३ बमोजिम सरकारले गत वर्षदेखि सुपारी, मरिच, छोकडालगायत वस्तुको आयात अनुमति बन्द गरेको छ । गत आर्थिक वर्षका लागि कोटा तोकेर ती वस्तु आयात गर्न दिएको थियो । यसरी आर्थिक वर्ष २०७७७८ मा आयात अनुमति पाइसेकेका व्यापारिका लागि विदेशी मुद्रा सटही सुविधा दिन राष्ट्र बैंकले भनेको हो । गत आर्थिक वर्ष आयात अनुमति लिएर ६ महिना ननाघेका आयातकर्ताका लागि आवश्यक सबै मापदण्ड पुगेको अवस्थामा सरकारले तोकेको परिमाणमा आयात गर्न चाहिने विदेशी मुद्रा सटही सुविधा दिन बैंकहरूलाई राष्ट्र बैंकले निर्देशन दिएको हो । अमेरिकी डलर ५० हजारभन्दा बढी मूल्यको सवारीसाधन आयातमा लगाइएको पूर्ण बन्देज हटाइएको हुँदा सोही अवस्थाको अधीनमा रही विदेशी मुद्राको सटही सुविधा प्रदान गर्न सकिनेछ, निर्देशनमा भनिएको छ ।"
सबै प्रकारका इन्धनको भाउ बढ्यो,"काठमाडौं (कास) नेपाल आयल निगमले सबै प्रकारका इन्धनको मूल्य बढाएको छ । भारतीय आयल निगमले अक्टोबर १६ मा पठाएको मूल्यसूचीअनुसार १५ दिनमा २ अर्ब २२ करोड घाटा देखिएपछि निगमले शुक्रबार राति १२ बजेदेखि लागू हुने गरी इन्धनको मूल्य बढाएको हो । पेट्रोल, डिजेल र मट्टीतेलमा प्रतिलिटर ३३ रुपैयाँ वृद्धि गरिएको निगमका सहप्रवक्ता पुष्कर कार्कीले जानकारी दिए । नयाँ मूल्यसूचीअनुसार प्रतिलिटर पेट्रोलको मूल्य १३३, डिजेल र मट्टीतेलको ११६११६ रुपैयाँ निर्धारण गरिएको कार्कीले बताए । हवाई इन्धनको साविक बिक्री मूल्यमा १० रुपैयाँ वृद्धि गरेर आन्तरिक हवाई इन्धनको मूल्य प्रतिलिटर ९६ रुपैयाँ पुर्याइएको छ । निगमले खाना पकाउने एलपी ग्यासको मूल्यमा भने प्रतिसिलिन्डर ५० रुपैयाँ बढाएको छ । ग्यासको नयाँ खुद्रा बिक्री मूल्य १५ सय रुपैयाँ तोकेको छ । मूल्य समायोजनपछि निगमको १५ दिनको घाटा १ अर्ब ८७ करोड हुने निगमले जनाएको छ ।"
विराटनगर विमानस्थलबाट रात्रिकालीन उडान सुरु,"मोरङ (कास) विराटनगर विमानस्थलबाट बाढीले अवरुद्ध रात्रिकालीन नियमित उडान सुरु भएको छ । अविरल वर्षाले कात्तिक ३ मा आएको बाढी विमानस्थलमा पसेर बिग्रेको एयरफिल्ड ग्राउन्ड लाइटिङ सिस्टम मर्मतपछि शुक्रबारबाट रात्रिकालीन उडान सुरु भएको हो । एयरफिल्ड ग्राउन्ड लाइटिङ सिस्टम मर्मतपछि रात्रिकालीन नियमित उडान र अवतरण सेवा पुनः सुरु भएको विराटनगर विमानस्थलका प्राविधिक अधिकृत रामनिवास यादवले जानकारी दिए । यसले विराटनगर विमानस्थल पूर्ण क्षमतामा सञ्चालन भएको उनले बताए । अब विराटनगर विमानस्थलबाट २१ वटा नियमित उडान र सोही संख्यामा अवतरण पनि सुरु भएको यादवको भनाइ छ । विराटनगर विमानस्थलबाट दैनिक १ हजारभन्दा बढी यात्रुले यात्रा गर्दै आएका छन् । बाढीले डुबान भएको विमानस्थल सञ्चालनका लागि कात्तिक ५ मा धावनमार्ग, पार्किङ क्षेत्र, टर्मिनल भवन सुरक्षाकर्मीहरूको सहयोगमा सफाइ गरेर कात्तिक ६ बाट उडान सुरु भएको गरिएको थियो । तर एयरफिल्ड ग्राउन्ड लाइटिङ सिस्टम बिग्रेकाले रात्रिकालीन उडान सुरु हुन सकेको थिएन । बाढी पसेर बिग्रेको विमानस्थलस्थित दुई वटा एक्सरे मेसिन अझै मर्मत हुन सकेका छैनन्, जसका कारण सुरक्षाकर्मीले प्रत्येक सामान जाँच गर्न बाध्य छन् ।"
लोन्ली प्लानेट को घुम्नैपर्नेर् सूचीमा नेपाल,"(लुम्बिनी)  संसारकै विश्वासिलो ट्राभल गाइडबुक पब्लिसर्स कम्पनी लोन्ली प्लानेट ले सन् २०२२ मा विश्वमै घुम्नुपर्ने मुलुकमा नेपाललाई समावेश गरेपछि लुम्बिनीका पर्यटन व्यवसायी उत्साहित छन् । कोरोना संक्रमणले थलिएको नेपाली पर्यटन उकास्न लोन्ली प्लानेटले प्रकाशन गरेको सूची प्रभावकारी हुने उनीहरूको भनाइ छ । चर्चित ट्राभल गाइडबुक लोन्ली प्लानेटले पर्यटकीय गन्तव्य र यात्राबारे जानकारी दिँदै सन् २०२२ मा घुम्नुपर्ने १० उत्कृष्ट मुलुकभित्रको सूचीमा नेपाललाई राखेको हो । २०४ पृष्ठको पुस्तकमा लोन्ली प्लानेटले घुम्नैपर्ने उत्कृष्ट १० मुलुकसँगै १० क्षेत्र र १० सहरको सूची पनि सार्वजनिक गरेको छ । उत्कृष्ट १० भित्र पहिलो नम्बरमा कुक आइल्यान्ड छ । नर्बे, मौरिसस र बेलिज क्रमशः दोस्रो, तेस्रो र चौथोमा छन् । पाँचौं, छैटौं र सातौंमा क्रमशः स्लोभेनिया, एङ्गुइला र ओमान छन् । नेपाल, मलावी र इजिप्ट क्रमशः आठौं, नवौं र दसौं उत्कृष्ट मुलुकको सूचीमा परेका छन् । विश्वका दुई सय मुलुकमध्ये उत्कृष्ट १० भित्र पर्नु नेपालका लागि गौरवको कुरा हो, लुम्बिनी होटल संघका अध्यक्ष गोविन्द ज्ञवालीले भने, यसले कोरोना संक्रमणले थलिएको पर्यटन क्षेत्रलाई अवश्य पनि राहत दिनेछ । लोन्ली प्लानेटको ट्राभल गाइडबुक धेरै भाषामा निस्कन्छ । पर्यटकले आफ्नै भाषामा गाइडबुक पढ्न पाउँदा निकै उत्साहित हुन्छन्, पर्यटन व्यवसायी लीलामणि शर्माले भने, यसले उनीहरूलाई घुम्न उत्प्रेरित गर्छ । घुमन्तेका लागि लोन्ली प्लानेट को ट्राभल गाइडबुक महत्त्वपूर्ण मानिन्छ । बुकमा नेपालका आकर्षण र महत्त्वपूर्ण पयर्टकीय स्थल, होटल, नक्सा र यातायातसम्बन्धी सूचना दिइएको छ । संसार घुम्दै रमाउनेको ध्यान अब नेपालसँगै लुम्बिनीतिर आकर्षित हुनेछ, भिक्षु महासंघका अध्यक्ष भिक्षु मैत्री महास्थवीरले भने, त्यसअनुसार हामीले तयारी थालिहाल्नुपर्छ । लोन्ली प्लानेट ले यसअघि सन् २०१७ मा पनि नेपालका सगरमाथा, अन्नपूर्ण, लाङटाङ, हेलम्बु र मनास्लु क्षेत्र छनोटमा परेको थियो ।"
डेढ वर्षपछि खुल्यो नेपालभारत मैत्री बस,"(कञ्चनपुर)  नेपालभारत मैत्री बस सेवा पुनः सञ्चालन भएको छ । कोरोना संक्रमणको महामारी सुरु भएयता उक्त बस सेवा झन्डै डेढ वर्षदेखि बन्द थियो । भारतको उत्तर प्रदेश परिवहन निगमको बस दिल्लीबाट शुक्रबार बिहान यात्रुसहित महेन्द्रनगर आइपुगेको छ । यात्रु, चालक र सहचालक सबैलाई स्वास्थ्य जाँचको मापदण्ड पूरा गरेर भित्र्याइएको महाकाली यातायात प्रालिका अध्यक्ष डम्मरराज पन्तले बताए ।नेपालीको हकमा नाकामै रहेको सुविधाअनुसार एन्टिजेन परीक्षण गराउनुपर्छ । भारतीयले ७२ घण्टाभित्रको पीसीआर परीक्षणसँगै दुवै डोज खोप लगाएको हुनुपर्ने कागज देखाउनुपर्छ । यसैगरी भारतीय सवारीसाधन भन्सार तिरेरमात्रै नेपाल प्रवेश गर्न पाउँछन् । भारतीय गाडीहरू चल्न थाले, अब हामीले पनि यताबाट एकदुई दिनमै दिल्ली र देहरादुनका लागि बस सञ्चालन गर्छौं, अध्यक्ष पन्तले भने, लामो समयको प्रयासपछि सेवा पुनः सुरु भएको छ, यसलाई निरन्तरता दिनेतर्फ लाग्छौं । कोरोना संक्रमणअघि महेन्द्रनगरबाट दिल्ली र देहरादुनसम्म नौवटा बस नियमित चलिरहेका थिए । २०७६ चैत १० देखि मैत्री सेवा बन्द भएको थियो । पहिलो लहरको संक्रमण फैलिँदा नाका बन्द भएसँगै बस सेवा बन्द भएको हो । त्यतिबेला महेन्द्रनगरदेखि दिल्लीसम्म ६ र महेन्द्रनगरदेखि देहरादुनसम्म ३ बस दैनिक चल्ने गरेका थिए । महाकाली र पवनदूत यातायात प्रालिहरूले भारतको उत्तराखण्ड परिवहन निगम र उत्तर प्रदेश परिवहन निगमसंँग नेपालभारत बस सेवा सञ्चालन गर्ने सम्झौता गरेका छन् ।पछिल्लो पटक असोज १० को मन्त्रिपरिषद् निर्णयअनुसार स्वास्थ्य मापदण्ड पूरा गरेर बस सेवा सञ्चालनमा ल्याइएको अध्यक्ष पन्तले बताए । भारतीय बसहरू भन्सार शुल्क तिरेर नेपाल प्रवेश गर्ने भए पनि नेपाली बसको हकमा भने भारतीय दूतावासबाटै रुट परमिट लिएर सञ्चालन हुनेछन् । भारतीय दूतावासबाट रुट परमिटको प्रक्रिया अघि बढेकाले छिट्टै बस सञ्चालन हुने अध्यक्ष पन्तले बताए । कोरोना संक्रमणका कारण सेवा बन्द हुँदा उक्त रुटमा चल्ने बसहरू थन्किएका छन् । डेढ वर्षदेखि बसहरूमा खिया लागेको छ, यातायात व्यवसायी नवीन भट्टले भने, अब मर्मत र सरसफाइमा लागेका छौं । दिल्ली र देहरादुन चल्ने एक दर्जन बस कोरोना संक्रमण सुरु भएदेखि ठप्प छन् । मैत्री बस चल्ने भएपछि नेपालीसँगै अरू पर्यटकका लागि पनि सजिलो हुनेछ, यातायात व्यवसायी भट्टले भने, सीमावर्ती क्षेत्रमा यातायातका सवारीसाधनमा हुने लुटपाट तथा बढी भाडा लिने घटना पनि कम हुनेछन् । महेन्द्रनगरदेखि बनबासासम्म साना खालका सवारीसाधनमा यात्रुले चर्को भाडा तिर्नुपरेको छ ।"
फेसबुकको माउ कम्पनी मेटा,"सान फ्रान्सिस्को (रासससिन्ह्वा) चर्चित सामाजिक सञ्जाल फेसबुकको सञ्चालक संस्था परिवर्तन भएको छ । कम्पनीका प्रमुख कार्यकारी अधिकृत मार्क जुकरबर्गले कम्पनीको नाम परिवर्तन गरेर मेटा बनाइएको बिहीबार घोषणा गरे । कम्पनीले सामाजिक सञ्जालभन्दा बढी भर्चुअल रियलिटी जस्ता क्षेत्रमा आफूलाई विस्तार गरिरहेकाले सोहीअनुसारको नयाँ नाम राख्नुपरेको उनले बताए । नयाँ राखिएको नामले कम्पनीको कार्यक्षेत्र विस्तारमा सजिलो हुने विश्वास लिएका छौं, उनले भने । अहिलेको नामले सम्भवतः आफूहरूले अहिले गरिरहेको वा भविष्यमा गर्ने सबै कामको प्रतिनिधित्व नगर्ने भएकाले नाम परिवर्तन गर्नुपरेको उनले प्रस्ट्याए । यसअघि कम्पनीको नाम पनि फेसबुक नै थियो । फेसबुक कम्पनीमार्फत फेसबुकसँगै इन्स्टाग्राम, ह्वाट्स एप सञ्चालित थिए । कम्पनीले बिहीबार नै अमेरिकाको क्यालिफोर्नियास्थित मेन्लो पार्कको मुख्यालयमा नयाँ लोगो पनि सार्वजनिक गरेको छ । फेसबुकका एक पूर्वकर्मचारीले कागजात सार्वजनिक गरिदिएपछि फेसबुकबारे नकारात्मक धारणा बनिरहेका बेला कम्पनीले यो नयाँ घोषणा गरेको हो । यसअघि सन् २०१५ मा अर्को ठूलो प्रविधि कम्पनी गुगलले पनि आफ्नो मुख्य कम्पनीको नाम परिवर्तन गरेर अल्फाबेट बनाएको थियो ।"
कपिलवस्तुको चन्द्रौटामा मेगाको शाखा,काठमाडौं (कास) मेगा बैंकले कपिलवस्तुको चन्द्रौटामा नयाँ शाखा विस्तार गरेको छ । बैंकले शुक्रबारबाट कारोबार थालिसकेको छ । यो मेगा बैंकको २०१ औं शाखा हो । चालु आर्थिक वर्षमा १३ वटा नयाँ शाखा विस्तार गरिसकेको बैंकले जनाएको छ ।
सोलुखुम्बुमा टेलिकमको अप्टिकल फाइबर,"काठमाडौं (कास) नेपाल टेलिकमले हिमाली जिल्ला सोलुखुम्बुमा अप्टिकल फाइबर जोडेको छ । जिल्लामै पहिलो पटक अप्टिकल फाइबर लिंक जोडिएपछि यहाँ सेवाको गुणस्तर बढेको टेलिकमले जनाएको छ । समुद्री सतहबाट ३ हजार मिटर उचाइमा रहेको सोलुखुम्बुको पत्ताले रिपिटर स्टेसनमा बिहीबार १० जीबीपीएस क्षमताको फाइबर लिंक जोडिएको हो । रेडियो लिंकको सीमित क्षमताले गर्दा लामो समयदेखि यहाँ टेलिकमको सेवा गुणस्तरीय हुन सकेको थिएन । पत्ताले रिपिटरलाई फाइबरबाट लिंक गरिसकेपछि सगरमाथा आधार शिविर, खुम्जुङ, नाम्चे, लुक्ला, सल्लेरी, फाप्लुलगायत उच्च हिमाली क्षेत्र र सोलुखुम्बुमा टेलिफोन, इन्टरनेट तथा फोरजी सेवाहरूको गुणस्तर बढ्ने टेलिकमको दाबी छ ।"
मरियमको जोस,"(बाँके)  भलिबल कोर्टमा सबै साथीहरू जर्सी, जुत्ता लगाएर उत्रिइरहेका थिए । नरैनापुर गाउँपालिका६ जमुनीकी मरियम मुकेरी भने लगाएको फित्तेवाल चप्पल फुकालेपछि खाली खुट्टामै देखिइन् । उनले जर्सी सेट त लगाइन् । घुँडा छोपिने गरी टाउजर पनि लगाएकी थिइन् । अनुहारमा थोरै डर र धेरै लाज बोकेर उनी कोर्टमा भलिबल खेल्न उत्रिइन् । मरियम १२ कक्षामा पढ्छिन् । तर उनलाई मैदानमा खेल्ने कुरा त परै जाओस्, खुलेर घुँडा देखाउने लुगा लगाउनमै लाज लाग्छ । उनी त्यो भेगमा बस्छिन्, जहाँ बुर्काबिना किशोरीहरू बाहिर निस्कँदैनन् । १६ वर्षीया उनलाई नेपालगन्ज आउन पनि सजिलो थिएन । मुस्लिम समुदायकी मरियम धेरै हिम्मत जुटाएर खेल्न आएकी हुन् । परिवारको मन बुझाएर समाजको कुरा काट्ने बानीको नजरअन्दाज गर्दै उनी मैदानसम्म आएको सुनाउँछिन् । जयकिसान माविमा पढ्ने उनी मुस्लिम समुदायबाट खेल्न हिम्मत जुटाउने एक्ली किशोरी हुन् । ९ खेलाडीको टिममा मरियमले मात्र त्यो समुदायको प्रतिनिधित्व गर्छिन् । शुक्रबारदेखि पालिकास्तरीय भलिबल प्रतियोगिता सुरु भएको छ । मरियमले खेल्ने अवसर पाएको सम्भवतः यो पहिलो खेल थियो । रातो माटोको कोर्टमा खाली खुट्टा भलिबल खेल्दै गर्दा मरियमलाई सजिलो पटक्कै भएको थिएन । तर, दर्शक भने उनको खेलप्रतिको उत्साह देखेर चकित थिए । पालिकाले तीन दिनअघि मात्रै प्रतियोगितामा सहभागी हुने जानकारी दिएको थियो । उनले स्कुलमा आक्कलझुक्कल बलको मुख देख्न पाएकी थिइन् । त्यसकै आधारमा उनलाई भित्री मनदेखि भलिबल खेल्न रहर जाग्यो । स्कुलमा पनि उनीहरूलाई खेलप्रति खासै प्रोत्साहन गरिँदैन । मरियम सुनाउँछिन्, खेल्दा जुत्ता लगाउनुपर्छ भन्नेसम्म थाहा थिएन, चप्पल थियो त्यही लगाएर आएँ ।यद्यपि पहिलो पटक नेपालगन्ज आएर खेल्न पाउँदामै उनी दंग थिइन् । जिल्ला खेलकुद विकास समिति बाँकेले ग्रामीणस्तरदेखि महिला खेलाडी उत्पादन गर्ने हेतुले पहिलो पटक भलिबल प्रतियोगिता गरेको हो । जिल्लाको नेपालगन्ज उपमहानगरपालिका, नरैनापुर, बैजनाथ, राप्तीसोनारी, कोहलपुर, डुडुवा, जानकी र खजुरा गाउँपालिका गरी ८ पालिकास्तरीय प्रतिस्पर्धा गराइएको थियो । पहिलो दिन शुक्रबार महिला खेलाडीको आत्मविश्वास, सिकाइ र मिहिनेत मापन गर्न सकिन्थ्यो । सबैभन्दा बढी चासो डुडुवा र नरैनापुर गाउँपालिकाका खेलाडीको थियो । यी दुई गाउँपालिकामा मधेसी र मुस्लिम समुदायको बाहुल्य छ । त्यसमा महिला खेलाडीलाई खेलमैदानसम्म ल्याउनु नै आफैमा चुनौतीपूर्ण कार्य थियो । हिम्मत जुटाएर मैदानमा आएकी नरैनापुरकी लक्ष्मी पाण्डे भन्छिन्, खेल्न मन लाग्छ, खेलाउने कोही छैनन् । लक्ष्मीले भनेजस्तै प्रतियोगिताको पहिलो खेलमा उनीहरू भलिबलको सामान्य नियमसमेत नबुझेर धेरै पटक हैरानी बेहोरे । उनीहरू कोर्टमा बिगार्दै र सिक्दै खेलिरहेका थिए ।लक्ष्मीले भने तयारी राम्रो नभए पनि खेल्न पाउँदा खुसी भएको सुनाइन् । प्रशिक्षक अनि गुरुहरूले अभिभावकलाई मनाएपछि उनी बल्ल खेल्नलाई नेपालगन्ज आउन पाएकी हुन् । उनीसँगै अभिभावक बनेर हजुरबुबा सँगै आइपुगेका छन् । एकातिर मुस्लिम समुदायमा छोरीलाई खेल्न पठाउने चलन नै छैन । अर्कोतिर गाउँपालिकाले पनि उनीहरूलाई कसरी खेलाडी बनाउने योजना नै ल्याउँदैन । स्थानीय युवा अरसद मिकरानीले भने, स्थानीय सरकारले खेलकुदमा लगानी बढाएमा यो समुदायबाट पनि राम्रा खेलाडी उत्पादन गर्न असम्भव छैन । नरैनापुरले बैजनाथसँग पराजित भए पनि राम्रो प्रदर्शन गरेको थियो । दुई दिनको अभ्यासमा टिम तयार गर्न सफल भएका हौं यो हाम्रा लागि सिकाइ पनि हो, स्थानीय शिक्षक अरुण यादवले भने, अर्कोपल्ट प्रशिक्षणमै राम्रो लगानी गरेर खेलाडी उत्पादन गर्छौं ।प्रतियोगिता संयोजक समितिका उपाध्यक्ष कृष्णा पाठकले विभिन्न सामाजिक संस्कार र संस्कृति बोकेको समाजमा महिला खेलाडी उत्पादन गर्न सजिलो नभएको अनुभव सुनाइन् । पालिकाले खेल प्रवर्द्धनमा रुचि देखाउन थालेपछि नरैनापुरजस्तो विकट पालिकाबाट खेलाडी खेल्न आउनु ठुलै उपलब्धि रहेको उनको दाबी थियो । छोरी खेल्न पठाउने संस्कारको विकास हुन जरुरी छ, उनी भन्छिन्, यो कार्यक्रमको उद्देश्य पनि यही हो । जिखेविसकी उपाध्यक्ष पाठक आफै पनि भलिबलकी पूर्वखेलाडी हुन् । नेपालगन्जमा आयोजना हुँदै आएको प्रधानमन्त्री कप आमन्त्रण महिला भलिबलका लागि घरेलु टोलीको आवश्यकता खट्किरहेका बेला यस्तो प्रतियोगिताबाट त्यो आवश्यकता छिट्टै पूरा हुने उनले सुनाइन् । आयोजक जिल्ला खेलकुद विकास समितिका अध्यक्ष मोहित शाहले वडातहसम्म लुकेका प्रतिभाको खोजी गरेर बाँकेमा महिला भलिबल टिम तयार गरिने बताए । जिल्लास्तरीय टिम बनाउन क्यालेन्डर नै बनाएर प्रतियोगितालाई निरन्तरता दिने योजना सुनाए ।विजेतालाई ५० हजार, दोस्रोलाई ३० हजार, तेस्रोलाई २० हजार रुपैयाँ नगद पुरस्कार प्रदान गरिनेछ । सान्त्वना स्थानका लागि १० हजार राखिएको छ । पहिलो खेलमा कोहलपुरले राप्तीसोनारीलाई २१ सेटमा हरायो । बैजनाथले नरैनापुरलाई २०, खजुराले डुडुवालाई २० र नेपालगन्जले जानकीलाई पनि २० को सेटमा हराएका थिए । शनिबार ८ खेल हुनेछ ।"
मछिन्द्रको पहिलो भेट एनआरटीसँग,"काठमाडौं (कास) डिफेन्डिङ च्याम्पियन मछिन्द्र क्लबले सहिद स्मारक ए डिभिजन लिगमा एनआरटीविरुद्ध प्रतिस्पर्धा गर्दै नयाँ सिजनको सुरुआत गर्ने भएको छ । शुक्रबार निकालिएको ड्र अनुसार मछिन्द्र र एनआरटी मंसिर २ गते दशरथ रंगशालामा भिड्नेछन् ।मछिन्द्रले गत सिजन विभागीय टोली त्रिभुवन आर्मी क्लबलाई अन्तिम खेलमा पराजित गर्दै पहिलोपल्ट माथिल्लो श्रेणीको लिग जितेको थियो । मछिन्द्र र आर्मी यसपालि दोस्रो चरणमै प्रतिस्पर्धा गर्दैछन् । मंसिर ६ को यो खेल पनि दशरथ रंगशालामै हुनेछ । मछिन्द्रले उपाधि जोगाउने अभियानमा यसपालि पनि विशाल राई, सुजल श्रेष्ठ, विशाल श्रेष्ठ, मनीष डाँगी, सुनील बल, विमल घर्तीमगरलगायत चर्चित खेलाडीलाई अनुबन्ध गरिसकेको छ ।यसअघि यो सिजनको उद्घाटन खेलमा राजधानीको ए डिभिजन लिगको नवप्रवेशी सातदोबाटो युवा क्लब र फ्रेन्ड्स क्लबबीच कात्तिक २९ गते दशरथ रंगशालामा प्रतिस्पर्धा हुनेछ । पहिलो चरणमा हिमालयन शेर्पाले संकटा, च्यासल युवा क्लबले थ्रीस्टार, जावलाखेलले मनाङमर्स्याङ्दी, ब्रिगेड ब्वाइजले एपीएफ र आर्मीले पुलिसविरुद्ध खेल्नेछन् । १४ क्लब सहभागी लिगका खेलहरू माघ १२ सम्म दशरथ रंगशाला र सातदोबाटोस्थित एन्फा कम्प्लेक्समा हुने एन्फाले जनाएको छ ।लिग विजेतालाई ७५ लाख रुपैयाँ, उपविजेतालाई ५० लाख र तेस्रो हुनेलाई २५ लाख दिइने पनि एन्फाले जनाएको छ । गत वर्षको विजेताले ५० लाख र उपविजेता आर्मीले ३५ लाख पाएका थिए ।"
आर्मी र झापा भिड्ने,"काठमाडौं (कास) त्रिभुवन आर्मी भेट्रान्स, खुमलटार भेट्रान्स, झापा भेट्रान्स र सानो गौचरन नाइट किङ क्लब शुक्रबार मेयर कप भेट्रान्स फुटबल प्रतियोगिताको सेमिफाइनलमा पुगेका छन् । अब आर्मी र झापा तथा खुमलटार र एसएनकेसीबीच आइतबार प्रतिस्पर्धा हुनेछ ।दशरथ रंगशालामा शुक्रबार क्वाटरफाइनलका आर्मीले भनिमण्डल भेट्रान्सलाई ३० ले पराजित गर्दा राजु तामाङले छैटौं मिनेटमा गोल गरेर अग्रता दिलाए । विकर्ण श्रेष्ठले ३६ औं मिनेट र हरि महतोले ४९ औं मिनेटमा गोल गरेपछि आर्मी अघि बढ्न सफल भयो । खुमलटारले फ्रेन्ड्स भेट्रान्सलाई ५० ले हरायो । यो जितमा रितेश खड्काले दुई गोल गरे । अन्तिम १० मिनेटमा चार गोल गर्दा भगवान थापा, निमा लामा र टासी छिरिङले थप गोलमा नाम लेखाए । चितवन भेट्रान्समाथि ४० को जित निकाल्दा झापाका नरेन्द्रमणि लिम्बूले दुई, अंकुरकुमार खड्गी र रमेश गुरुङले एकएक गोल गरे । पोखरा भेट्रान्सले अग्रता जोगाउन नसक्दा एसएनकेसीसँग ४१ को हार बेहोर्यो । पोखराका मनोजकुमार गुरुङले दिलाएको अग्रताविरुद्ध एनएसकेसीबाट दिनेश व्यञ्जनकार, बालगोपाल साहुखल, सुरेन्द्र तामाङ र राजेश शाहीले गोल गरे ।"
वेस्ट इन्डिजको रोमाञ्चक जित,"शारजहाँ (एएफपी) डिफेन्डिङ च्याम्पियन वेस्ट इन्डिजले अन्तिम बलसम्म चलेको रोमाञ्चक प्रतिस्पर्धामा बंगलादेशलाई ३ रनले हराउँदै शुक्रबार ट्वान्टी२० विश्वकपमा उपाधि रक्षाको आशा कायमै राखेको छ ।बंगलादेशलाई २० औं ओभरमा आन्द्रे रसेलको बलिङमा जितका लागि १३ रन आवश्यक थियो । तर, शारजहाँमा १३९५ मै सीमित भएपछि बंगलादेशले सुपर १२ मा लगातार तेस्रो हार बेहोर्यो । यससँगै बंगलादेशको उपाधि जित्ने सम्भावना लगभग समाप्त भएको छ ।ड्वाइने ब्राभोले लिटोन दासको विकेट लिएपछि बंगलादेशलाई ठूलो झट्का लागेको थियो । उनले टिमका लागि सर्वाधिक ४४ रन जोडे । उनी १९ औं ओभरको अन्तिम बलमा आउट भए ।यसअघि निकोलस पूरनले २२ बलमा ४० रन जोडेपछि वेस्ट इन्डिजले आफ्नो इनिङ्समा १४२७ बनाएको थियो । रोस्टोन चेजले ट्वान्टी२० डेब्युमा ३९ रन बनाए । उनले पूरनसँग पाँचौं विकेटमा ५७ रनको साझेदारी गरे । यही साझेदारीले वेस्ट इन्डिजलाई अन्तिम ओभरतिर बलियो बनाएको हो । पूर्वकप्तान जेसन होल्डरले २० औं ओभरमा दुई छक्का प्रहार गर्दै ५ बलमा १५ रन बटुलेर टिममा पुनरागमन गरे । इनिङ्सको सुरुआतमा बंगलादेशी बलर हाबी भए । वेस्ट इन्डिजले लय गुमाएका क्रिस गेललाई ४ रनमै गुमायो । मेहेदी हसन, सोरिफुल इस्लाम र मुस्ताफिजुर रहमानले २२ विकेट लिए ।जवाफमा बंगलादेशको सुरुआत पनि राम्रो भएन । प्रारम्भिक ब्याटसम्यानद्वय सकिब अल हसन र मोहम्मद नइमको वेस्ट इन्डिजका बलरहरूले कडा परीक्षा लिए । रसेलले सकिबलाई ९ रनमै पेभेलियन फर्काइदिए । त्यसअघि नै उनी क्याचआउट हुनबाट जोगिएका थिए । अर्को ओभरमा होल्डरले नइमलाई बोल्ड गरेर बंगलादेशमाथि दबाब सिर्जना गरिदिए । सौम्य सरकारलाई गुमाएपछि बंगलादेश ६०३ को अवस्थामा पुग्यो ।दासले एउटा एन्डबाट बंगलादेशको संघर्ष कायमै राखे । उनले मुस्फिकर रहिमसँग मिलेर लक्षित रनको औसत बढाएर जितको सम्भावना कायमै राखेका थिए । यो जोडीको साझेदारी रवि रामपालले तोडिदिए । उनले स्कुप सट प्रहार गर्ने प्रयास मा मुस्फिकरलाई बोल्ड गरिदिए । दास र कप्तान महमुदुल्लाह रियादले बंगलादेशलाई राम्रो अवस्थामा पुर्याएका थिए । तर, अन्तिम ओभरमा रसेलले वेस्ट इन्डिजलाई महत्त्वपूर्ण जित दिलाए । वेस्ट इन्डिजले अघिल्लो दुवै खेल हारेको थियो ।"
अनुश्री यू८ मा विजेता,"काठमाडौं (कास) आर्याश पौडेल र अनुश्री धोजुले वीर गणेशमान सिंह राष्ट्रिय टेनिस प्रतियोगिताको उपाधि जितेका छन् । सातदोबाटोस्थित टेनिस कोर्टमा यू८ तर्फ शुक्रबार फाइनलमा ब्वाइजतर्फ आर्याशले सुजन कुइँकेललाई १०५, १०६ को जित निकाले । गर्ल्सतर्फ अनुश्रीले सारा पन्तलाई १०४, १०६ को सेटमा हराइन् । विजयी खेलाडीले गिफ्ट ह्याम्पर पाए । गर्ल्स यू१० मा शिभाली गुरुङले मालाश्री सिंहलाई ६०, ६० ले हराइन् । ब्वाइज यू१२ तर्फ दर्सिल श्रेष्ठले निसाद जोशीलाई ६१, ६२ ले र बोरिस अधिकारीले श्रीजन भट्टराईलाई ६२, ६१ ले हराए ।सिनियर पुरुष एकलमा प्रनव खनालले गोविन्द नेपालीलाई ७५, ६० ले, अकी जुवेन राउतले निजेज महर्जनलाई ६०, ६० ले, जितेन्द्र परियारले गौरवप्रताप शाहीलाई ६२, ६० ले, नविन पाइजाले नीरज गुरुङलाई ६१, ६२ ले, निशान श्रेष्ठले युगेन शेर्पालाई ६२, ६१ ले, आरभसम्राट हाडाले इभ्याक जोशीलाई ६०, ६० ले, प्रदीप खड्काले आर्यन गिरीलाई ७५, ६३ ले र ऋतिक राणाले भाष्करमान सिंहलाई ६१, ६१ ले पराजित गरेका छन् ।"
एपीएफ सेमिफाइनलमा,"विराटनगर (कास) सशस्त्र प्रहरी बलको एपीएफ क्लब चौथो बेलबारी गोल्डकप फुटबल प्रतियोगिताको सेमिफाइनल पुगेको छ । एपीएफले भारतको रोयल फुटबल क्लब सिलिगुढीविरुद्ध ५० को फराकिलो जित निकालेको थियो । एकपक्षीय खेलमा एपीएफले २२ औं मिनेटमा आवास लामिछानेको गोलबाट खाता खोलेको थियो । आशिष लामाले दुई, प्रदीप लामा र सविन गुरुङले एकएक गोल थप्दै फराकिलो जित निकाले । एपीएफका आशिष लामा म्यान अफ द म्याच हुँदै ५ हजार रुपैयाँ पुरस्कार थापे । शनिबार हिमालयन शेर्पा क्लब काठमाडौ र गाईघाट फुटबल क्लब उदयपुरबीच प्रतिस्पर्धा हुनेछ ।"
मैत्री तेक्वान्दो मिचिगनमा हुने,काठमाडौं (कास) अन्तर्राष्ट्रिय खुला मैत्रीपूर्ण तेक्वान्दो च्याम्पियनसिप (आईओएफटीसी) को १३ औं संस्करण अमेरिकाको मिचिगनमा हुने भएको छ । आईओएफटीसीको प्रायोजनमा मिचिगनको एभरेस्ट तेक्वान्दो संघले आयोजना गर्ने प्रतियोगिता मे १३१४ मा हुने प्रतियोगिता संयोजक लवप्रसाद गोर्खालीले जानकारी गराए । यसअघि प्रतियोगिता २०२० को मे १२ मा मिचिगनमै हुने तय भए पनि विश्वव्यापी महामारी कोभिड१९ का कारण स्थगित गरिएको थियो । प्रतियोगितालाई नेपालबाट ५ खेलाडीले प्रतिस्पर्धा गर्नेछन् । प्रतियोगितामा २० राष्ट्रका ६ सयभन्दा बढी खेलाडीको सहभागिता रहने बताइएको छ । सिनियर र जुनियरमा गरी ६५ स्वर्णका लागि प्रतिस्पर्धा हुनेछ । ३ पुरुष र २ महिला खेलाडीलाई नेपालबाट सहभागी गराइनेछ ।
पलेशालाई लाखसहित सम्मान,काठमाडौं (कास) अमेरिकाको पोर्टल्यान्डमा मुख्यालय रहेको इन्टरनेसनल ओपन फ्रेन्डसिप तेक्वान्दो च्याम्पियनसिप (आईओएफटीसी) ले टोकियो पारा ओलिम्पकमा उत्कृष्ट प्रदर्शन गरेकी तेक्वान्दो खेलाडी पलेशा गोबर्द्धनलाई शुक्रबार १ लाख १ हजार रुपैयाँसहित सम्मान गरेको छ । टोकियो पारा ओलिम्पकमा नेपालबाट सहभागी एकमात्र खेलाडी पलेशा कांस्य पदक नजिक पुगेकी थिइन् । कांस्य भिडन्तमा उनी चीनकी खेलाडीसँग पराजित भइन् । प्रशिक्षक कविराज नेगी लामा र व्यवस्थापक दीपक विष्ट पनि नगदसहित सम्मानित भए । दुवैले जनही ५१ हजार नगद पाए ।
दुई शताब्दी पुरानो बजार,"सय वर्ष पुराना स्मारक पुरातात्त्विक सम्पदामा दर्ज हुने इतिहासको सिद्धान्तलाई मान्ने हो भने असन केवल वस्तु विनिमय गरिने बजार होइन, एक पुरातात्त्विक सम्पदा पनि हो । बजार आफैं सम्पदामा रूपान्तरित भइसकेको कुनै थलो नेपालमा छ भने त्यो असन हो । असन अहिले पसल, डबली, मन्दिर, पाटी, सत्तलमा बसेर केवल बजार चलाइरहेको छैन, काठमाडौं उपत्यकाको शताब्दियौं पुरानो आर्थिकसामाजिक इतिहासको कथा पनि बताइरहेको छ । एकफेर असनमा बेच्न राखिएका सामान होइन, ती सामान बेच्ने असनको इतिहासतिर फर्किहेरौं । यतिबेला असनलाई तिहार लागेको छ । असनको मुख्य चोकसम्म पुग्ने सातवटै नाकामा सवारी प्रवेश निषेध लेखेर ट्राफिक तगारो तेर्स्याइएको छ । प्रत्येक वर्ष दसैंतिहारका विशेष दिन असनमा सवारी निषेध हुन्छ । चाडपर्व छिरेपछि असनमा मान्छे त छिर्न सक्दैनन्, सवारी कसरी छिराउने ?दसैंतिहारजस्ता ठूला चाडपर्व सबैभन्दा पहिले असन छिर्छन्, त्यसपछि मात्रै मान्छेका घर पस्छन् । यी चाडपर्वलाई चाहिने जम्मै सामान असनमै पाइन्छ । मान्छेका घरघरमा चाडपर्व पुर्याउने दायित्व असनले अहिलेदेखि होइन, सयौं वर्षदेखि बोकिरहेको छ । उपत्यका वरिपरिका गाउँबस्तीका मानिस चाडपर्वकै बेला काठमाडौं आउँथे । पहिलेपहिले विशेष गरी इन्द्रजात्राका बेला उपत्यकाबाहिरका मानिस काठमाडौं आउने गर्थे । काठमाडौं आएर उनीहरू एकदुई दिन जात्रा हेर्थे, र फर्किंदा दसैंका लागि चाहिने मालसामानहरू किनेर लैजान्थे । असनका स्थानीय वीरेन्द्र तुलाधर (६८) को पसल ६ पुस्ता पुरानो हो । तुलाधरका अनुसार, पहिलेपहिले असनमा इन्द्रजात्रादेखि मात्रै बजार सुरु हुन्थ्यो । इन्द्रजात्रादेखि सुरु हुने यो बजारको घुइँचो तिहार नसकुन्जेलसम्मै जारी रहन्थ्यो । उतिबेला इन्द्रजात्रा हेर्न टोखा, साँखु, थिमि, भक्तपुर, कीर्तिपुर, ललितपुरदेखिका मानिस आउँथे । जात्रा सकिएपछि असन आएर दसैंका मरमसला, तेल, घ्यू, जिरा, मरीच, नुन, सख्खर आदिइत्यादि किनेर घर फिर्थे । त्यही सामानले मानिसहरू कम्तीमा ६ महिना काम चलाउँथे ।अहिले जात्रै हेर्नका लागि भनेर टाढाटाढाबाट असन आउने मानिस घटिसकेका छन्, तर चाडपर्वमा लाग्ने असनको घुइँचो घटेको छैन, घुइँचो झन् बढ्दो छ । दुई शताब्दीभन्दा पनि पहिलेदेखि असनमा चल्दै आइरहेका केही पसलमध्ये एक हो वीरेन्द्र तुलाधरको पसल । असन चोकबाट केलटोल जाने बाटो सुरु हुनेबित्तिकै दाहिनेतिर लहरै खोलिएका चारवटा मसला पसलमध्ये एउटा तुलाधरको हो । तुलाधरलाई थाहा भएअनुसार, यस पसलमा उनका हजुरबुबाका पनि बुबा तेजवीरसिंह तुलाधर बस्ने गर्थे । त्यसपछि उनका छोरा जोगवीरसिंह तुलाधर बस्न थाले, त्यसपछि उनका पनि छोरा रत्नवीरसिंह तुलाधर बसे । अहिले रत्नवीरका छोरा वीरेन्द्र तुलाधर पसल थामिरहेका छन् । तर, पसल चलाउने काम भने वीरेन्द्रका पनि छोरा सुविन्द्र तुलाधर (३२ वर्ष) ले गरिरहेका छन् । हजुरबुबाका पनि बुबा तेजवीरको मात्रै नाम थाहा भए पनि यो पसल तेजवीरभन्दा पहिले नै खुलिसकेको थियो भनेर आफूले सुनेको तुलाधर बताउँछन् । यसरी यो पसल प्रमाणसमेत खुल्ने गरी अहिले छैटौं पुस्ताले सञ्चालन गरिरहेको छ । तुलाधरको यस पसलमा पहिलेपहिले विक्री हुने सामानहरू विशेष गरी जडीबुटीबाट बनेका विभिन्न औषधि, पाचक, नरिवल, छोकडा, काजु आदि थिए । औषधिहरूमा पनि विशेष गरी पेट सेतो पलादी, घोटी, अग्नि कुमार आदि प्रमुख थिए । यी औषधि पसलेको घरमै विभिन्न जडीबुटी पिँधेर बनाइन्थ्यो । बिस्तारै बजारमा धमाधम एलोपेथिक औषधिहरू भित्रिन थाले र असनका पसलमा राखिएका यी अर्गानिक औषधिका बिक्री घट्न थाल्यो । त्यसैले पसलमा पनि यस्ता औषधिको मात्रा घट्दै जान थाल्यो । र, काजु, छोकडा, बदाम आदि मसलाको मात्रा बढ्दै जान थाल्यो । अहिले तुलाधरको यो पसल मसलापसलमा बदलिएको छ । पसल बदलिए पनि केही मानिस अझै सेतो पलादी, अग्नि कुमार किन्न आउँछन् । पसलका चीजबीज नै फेरिइसक्दा पनि ग्राहक फेरिएका छैनन् । तिनै ग्राहकलाई चाहिन्छ भनेर तुलाधरले पसलमा ती पुराना औषधि बेच्न राखेकै छन् । तर, ती औषधि पहिलेझैं घरमै पिँधेर बनाइँदैन, बजारबाट थोकमा किनेर यहाँ खुद्रामा बेचिन्छ । तर, यसले पसलको शताब्दी पुरानो गन्धलाई जीवितै राखेको छ । वीरेन्द्र तुलाधरको पसल सामुन्नेको विदेहवीरसिंह तुलाधर (४१) को अर्को पसल पनि पहिले वैद्य (औषधि) कै पसल थियो । उहिले यो पसलमा विभिन्न प्रकारका औषधि र जडीबुटी पोकोपोको पारेर दलिनमा झुन्ड्याएर राखिएको हुन्थ्यो । पोकोमा कुनै नाम लेखिएको हुँदैनथ्यो, तर कुन पोकोमा के छ भन्ने पसलेलाई कण्ठै हुन्थ्यो । तर पछि पसलमा बस्नेहरूलाई ती औषधिको नाम, त्यसको काम र त्यो बनाउने मात्राबारे जानकारी हुन छोड्यो, त्यसैले पसलमा त्यस्ता सामान बेच्न पनि छोडियो, विदेहवीरसिंह तुलाधर भन्छन् । अहिले उनको पसल धूप, बत्ती र मसलाको बनेको छ । विदेहलाई थाहा भएअनुसार, यस पसलमा कुनै बेला उनका हजुरबुबाका पनि बुबा बाबुकाजी तुलाधर बस्ने गर्थे । तथापि पसल बाबुकाजीभन्दा पनि पुरानो हो भन्ने उनले पनि सुनेका छन् । बाबुकाजीपछि दानवीरसिंह तुलाधर पसलमा बस्न थाले, जो प्रसिद्ध सितारवादक तारावीरसिंह तुलाधरका पनि बुबा हुन् । दानवीरपछि चित्तवीर र चित्तवीरपछि हाल विदेहवीर यो पसलमा बस्छन् । तुलाधरद्वयका यी पसलहरूको मुख्य काम केवल सामान बेच्ने हो । तर, परोक्षबाट हेर्ने हो भने यी पसलले सामान मात्रै बेचिरहेका छैनन्, तत्कालीन काठमाडौंको सामाजिक इतिहास पनि अहिलेका मानिसलाई बताइरहेका छन् । वीरेन्द्र तुलाधरको पसल त्यतिबेलादेखि नै स्थानीय वायुदेवता गुठीको घरमा भाडा लिएर चलाइएको थियो । तुलाधरसँगैको पसले लाल साहुले श्री वायुदेवता गुठीका गुठियार चौतरिया देवीप्रसाद शाहलाई पसलको भाडा तिरेको एउटा रसिदअनुसार, यो पसल सञ्चालनमा रहेकै १२० वर्षभन्दा बढी समय भइसकेको छ । विसं १९५७ वैशाखमा काटिएको उक्त रसिदअनुसार, उतिबेला यो पसलकवलको भाडा प्रतिवर्ष रु ५० रहेछ । प्रत्येक ६ महिनामा एक पटक रु २५ तिर्ने व्यवस्था गरिएको थियो । उबेला काठमाडौंको न्युरोडमा पनि स्थानीय मानिसको घरमा पसलकवल निकाल्ने चलन थिएन । घरको छिँडीलाई पसल बनाएर व्यावसायिक काममा प्रयोग गर्ने चलन असनमै मात्र थियो । त्यसैले असनमा छिँडीकोठाको पनि मार्केट भ्याल्यु हुन्थ्यो । अरू ठाउँमा छिँडीमा पराल, दाउरा भण्डारण गरिन्थ्यो वा ढिकी चलाइन्थ्यो । तर, असनका छिँडीकोठामा सामान बिक्री वितरण हुन्थ्यो । काठमाडौंमा घरको कोठा वा पसल भाडामा दिने चलन उतिबेला खासै थिएन । त्यसको सट्टा कसैलाई चाहिए घरको छिँडीकोठा पूरै नामसारी गरेर बेच्ने चलन थियो । वीरेन्द्र तुलाधरलाई सम्झना भएअनुसार, त्यस्ता पसलकवलको आकार हेरी प्रतिकवल पाँच हजारदेखि पन्ध्र हजार रुपैयाँसम्ममा बिक्री हुन्थ्यो । त्यसैले असनमा अहिले पनि त्यस्ता घर प्रशस्त छन्, जहाँ छिँडीको पसल एउटा मान्छेको, माथिल्लो तल्ला अर्को मान्छेको र त्योभन्दा पनि माथिको तल्ला फेरि अर्कै मान्छेको नाममा हुन्छ । कतिपय ठाउँमा त एउटै घरको फरक तलामा जान भर्याङसमेत छुट्टाछुट्टै राखिएका हुन्छन् । तल्लैपिछे फरक मान्छेका नाममा रहेका यस्ता घर असनबाहेक असन टोलसँगैको बालकुमारी, केलटोल र इन्द्रचोकमा पनि छन् । पहिलेपहिले त समस्या थिएन, असनको महत्त्व बढ्दै गएपछि त्यस्ता घर फेरि बनाउनुपर्दा अहिले घरका कोठाधनी र पसलधनीबीच मारामार पर्ने गरेको सुनाउँछन् असन वडा नं २७ का वडाअध्यक्ष चिनियाँमान वज्राचार्य । उनका अनुसार, यही समस्याले अहिले असनका कतिपय घर पुरानो भइसक्दा पनि फेरि निर्माण गर्न नसकिने अवस्था छ । असन र यसवरिपरिका घरका तलाहरू नै एकअर्कालाई बेच्ने त्यो चलन अहिले आधुनिक युगमा चलेको अपार्टमेन्ट प्रणालीसँग मेल खान्छ । काठमाडौंमा अपार्टमेन्ट प्रणाली भर्खरै सुरु भएको छ, त्यो पनि विदेशीको नक्कल गरेर ! तर, असनमा भने हाल आधुनिक मानिएको अपार्टमेन्ट किनबेचजस्तै तल्ला किन्ने चलन सय वर्षअघि नै प्रचलनमा आइसकेको थियो । भोटाहिटी (अहिले साझाको भवन रहेको ठाउँ) मा अन्नपूर्णको द्यःछें (देव घर) छ । त्यस देव घरबाहिरको पाटीमा अहिले पसल राखिएको छ । पहिले त्यो खुला ठाउँ थियो, त्यहाँ समयमै घर पुग्न नपाएका व्यापारी र बटुवाहरू एक रातका लागि बास बस्थे । अहिले भर्खरै सार्वजनिक भएको एउटा पुरानो तस्बिरमा साझा भवनको सामुन्ने एउटा पाटीसमेत देखिन्छ । यातायातको तीव्र विकासले अहिले कुबेला घर पुगिएला भन्ने डर रहेन । असनलगायत काठमाडौंका विभिन्न ठाउँमा बनाइएका धेरै पाटी र सत्तल अहिले पसलकवलमा बदलिएका छन् । त्यसमाथि असन त अहिले त्यस्तो ठाउँ बनिसकेको छ, जहाँ मन्दिर, डबली, सत्तल, बाटो, पाटी जे छ ती सबै नाम मात्रैका बनेका छन्, काममा त ती सबै फरक प्रकारको पसल कवल नै हुन् ।असनमा उतिबेला पनि पसलहरू धेरै थिए । तर, तिनका प्रकार भने सीमित थियो । जस्तो मसला, औषधि पसल एक प्रकारको हुन्थ्यो भने चामल, चिउरा, पिठो, दाल र गेडागुडीको अर्को प्रकारको पसल हुन्थ्यो । त्यस्तै घिउ, तेल र चाकुको फेरि अर्कै पसल हुन्थ्यो । मासु पसल अलि बाहिरैपट्टि राख्ने चलन थियो, त्यसैले अहिले पनि असनमा मासु पसल छैन । भक्तपुर, ठिमीका किसानहरू तरकारी, चामल, चिउरा, गेडागुडीजस्ता स्थानीय उत्पादनका सामान बोकी एकाबिहानै हिँड्थे र हिँडेरै असन पुग्थे । ती सामान बेच्ने काठमाडौंमा असनबाहेक अर्को ठाउँ थिएन । असनमा चामल, दाल, चिउरा आदि बेच्ने पसल बढी मात्रामा भोटाहिटी, कमलाछी जाने बाटोतिर थियो भने घिउ, तेल, चाकु बेच्ने पसल अन्नपूर्ण मन्दिर पछाडि थियो । त्यहाँ पनि ५६ पुस्तादेखि नै यिनै सामग्री बिक्री हुँदै आइरहेको छ । तथापि अहिले मैनबत्ती, च्युरी घिउ, प्याकेटवाला तेल आदि नयाँ सामान पनि थपिएका छन् । काठमाडौंको हल्चोकबाट स्थानीय पुतुवारहरू डोका र डालाभरि फूल लिएर त्यो पुरानो समयमा पनि असन नै आउँथे । असनका स्थानीय मानिस उनीहरूसँग फूल लिन्थे, त्यसबापत चामल दिएर पठाउँथे । फूल किनबेच गर्ने चलन उतिबेला थिएन । काठमाडौं र ल्हासा (तिब्बत) बीचको व्यापार पनि त्यतिबेला तीव्र गतिले चलिरहेको थियो । ल्हासामा व्यापार गर्ने स्थानीय नेवाः व्यापारीको मुख्य बासस्थान पनि असन र त्यही वरिपरि थियो । त्यसैले असनमा ल्हासाबाट ल्याइने सामान पनि किन्न पाइन्थ्यो । खास गरी ल्हासाबाट काठमाडौं आउने भोटेहरूले बख्खुभित्र पाँचऔंले, मुस्लीजस्ता विभिन्न हिमाली जडीबुटीहरू राखेर ल्याउँथे । उनीहरूले लिएर आउने ती औष्धि पनि असनमा किन्न पाइन्थ्यो । असनमा शताब्दीअघि बेचिने ती सामानहरूबाटै थाहा पाइन्छ काठमाडौंका भान्छाहरूमा त्यस समय के पाक्थ्यो ? त्यसबेला काठमाडौंमा खाजाका रूपमा खाइने कुरा सीमित थिए । कि घिउ, चिउरा मुछेर र त्यसमा सख्खर राखेर खाइन्थ्यो ! कि रक्सीसँग चिउरा मुछेर खाइन्थ्यो । अरू खाजा भित्रिसकेको थिएन । जाडोयाममा सुपमा पिठोको डल्लो पकाएर ग्वार्चा खाइन्थ्यो । वास्तवमा असन तत्कालीन नेपाली समाजको भान्छा र खानपिन सभ्यता पढ्न सकिने एउटा स्कुल हो । त्यो प्रतिविम्ब देखिने ऐना पनि हो । त्यतिबेला असनमा खासै भीड हुँदैनथ्यो । पसलेहरू बिहानै ६ बजे पसल खोल्थे । दिउँसो १२ बजेतिर खाना खान जान्थे । खाना खान जाँदा पसल बन्द गरिँदैनथ्यो । उनीहरू पसलको ढोकामा एउटा कपडा झुन्ड्याएर वा आधा खापा ढप्काएर जान्थे । खाना खाएर, एक निद्रा सुतेर पसल फर्कंदा ३४ बज्थ्यो । त्यसपछि फेरि व्यापार सुरु हुन्थ्यो । र, राति ७८ बजेतिर मात्रै पसल बन्द गरिन्थ्यो । दिउँसो पसल आधा खोलेर घर जाँदा पनि चोरी, लुटपाटजस्ता घटना हुँदैनथे । ढोकामा एक टुक्रा कपडा झुन्ड्याएपछि बुझिन्थ्यो त्यो लन्च ब्रेक को समय हो । त्यतिबेला बजारमा रुपैयाँ होइन, पैसा मात्रै थियो । सामान किन्न आउने ग्राहकहरू एक पैसा, दुई पैसा, पाँच पैसाका सामान किनेर फर्किन्थे । सामान पनि पैसामै पाइन्थ्यो । दिनैभर व्यापार गर्दा पनि संकलन हुने जम्मा पैसा २० देखि ३० रुपैयाँसम्म मात्रै हुन्थ्यो । पैसा बरु चाँदी, तामा वा पित्तलको ढ्याक हुन्थ्यो । दसैं, तिहारजस्ता ठूला पर्वमा दिनको ५०० देखि ६०० सम्म व्यापार हुन्थ्यो । त्यो भनेको त्यतिबेलाको निकै ठूलो कारोबार मानिन्थ्यो । असनका पुराना पसलहरूको सम्झना गर्दा पुरानै मान्छेहरूले सम्झिने एउटा अनौठो पसल हो ढिके नुनको पसल । पहिले यो पसल अन्नपूर्ण देवीसँगै राखिएको थियो । अहिले त्यहाँबाट सरेर थोरै पर राख्न थालिएको छ । असनमा यो एउटा यस्तो पसल हो, जो न बन्द गर्नुपर्छ, न खोल्नुपर्छ । यो पसलमा सामानको नाममा नुन राख्ने एउटा काठको ठूलो अटल (बाटाजस्तो ठूलो भाँडो, अथः) बाहेक अरूअरू केही छैन । बन्द गर्दा कपडाले छोपेर हिँड्ने हो, खोल्ने बेला कपडा निकाल्ने हो । तर, यो पसल खुलेको कति भयो कसैलाई थाहा छैन । हाल पसल चलाइरहेका सुवर्ण श्रेष्ठ (६७) का अनुसार, यो ६ पुस्ताभन्दा पुरानो पसल हो । पहिले यो पसलमा उनका श्रीमान् बस्ने गर्थे । श्रीमान् बितेपछि उनैले पसल चलाइरहेको पनि ३० वर्ष पूरा भइसक्यो । नुन राखेर बेच्ने काठको अटल (भाँडो) नै करिब २०० वर्ष पुरानो मानिन्छ । २०० वर्ष अघिदेखि यो परिवारले एउटै भाँडोमा नुन राखेर बेचिरहेको छ । एक पटक एक जना विदेशी उनको नुन होइन, नुन राख्ने भाँडो किन्न आएका थिए । तर, एक लाख रुपैयाँसम्म दिन्छु भन्दा पनि सुवर्णले मानिनन् । किनभने त्यो केवल नुन राख्ने भाँडो थिएन, सुवर्णको सम्पूर्ण पसल थियो । काठमाडौंमा प्याकेटवाला आयो नुन आएपछि ढिके नुनको चलन हटेर गएको थियो । मान्छेले ढिके नुन किन्नै छोडिसकेका थिए । तर, मान्छेले किन्नै छोडिसक्दा पनि सुवर्णको परिवारले बेच्न छोडेनन् । यो पसलप्रति उनीहरूको असाध्यै मोह थियो । तर, अहिले ढिके नुन खाने चलन फेरि बढेको छ । खास गरी उच्च रक्तचाप, मधुमेह आदि रोगलाई ढिके नुन फाप्छ भनिएकाले अहिले दिनकै चारपाँच बोरासम्म नुन बिक्री हुने सुवर्ण बताउँछिन् । अहिले काठमाडौंमा ढिके नुन किन्न पाइने एउटै बजार असन हो । असनलाई नुनदेखि सुनसम्म किन्न पाइने बजार जो भनिन्छ । यसमा सुवर्ण श्रेष्ठको नुन पसलको पनि ठूलो योगदान छ । तर, अब यो पसलको भविष्य के हुन्छ कसैलाई थाहा छैन । सुवर्णका कुनै सन्तान छैनन् । आफन्तसँग सम्पर्क छैन । त्यसैले आफूपछि यो पसल कसले हेर्छ भन्ने प्रश्नमा सुवर्णसँग कुनै जवाफ छैन । असन बजार कहिलेदेखि यति गुलजार बन्यो, त्यसको कुनै प्रामाणिक इतिहास पाइँदैन । किनभने यो कसैले शिलान्यास गरेर बसाएको बजार होइन, आफैं उत्पत्ति भएको बजार हो । लिच्छविकालीन इतिहासमा पहिलेका ग्राम (गाउँ) हरू पछि द्रङ्ग (नगर) बनेका उदाहरण प्रशस्तै छन् । जस्तो थानकोट, बलम्बु, सतुंगल, हाँडीगाउँ, देवपत्तन आदि । तिनमा असनको नाम कतै उल्लेख छैन । बरु असनसँगैको कोलियग्राम पछि द्रङ्ग बनेको पाइन्छ । लिच्छविकालीन कोलियग्राम नै अहिलेको केल टोल (सेतो मछिन्द्रनाथ मन्दिर क्षेत्र) मानिन्छ । उतिबेलै द्रङ्ग बनिसकेका कतिपय बजारहरू बीचमा कता हराए, थाहा छैन । तर, असन भने जतिबेला जाग्यो, उतिबेलादेखि जागेको जाग्यै छ । बीचमा कहिल्यै जाग्न छोडेको वा हराएको इतिहास छैन असनको । हराएको छैन भन्नुको अर्थ बजार मात्रै होइन, ती बजारमा पाइने सामान र बजारको चरित्र पनि हो । काठमाडौंका विभिन्न ठाउँहरूमा अहिले नयाँनयाँ ग्लोसरी पसल खुल्न थालेका छन् । एउटा पसलमा छिरेपछि अन्त जानुपर्दैन । तर, ग्लोसरी पसलहरूको भीडले पनि असनको भीडलाई कम गर्न सकेको छैन । असनका पसलमा पनि अहिले नयाँनयाँ उत्पादनहरू देखा पर्न थालिसकेका छन् । समयले खोजेपछि असनले त्यो बेच्नैपर्छ । तर, ती नयाँ उत्पादनको किनबेच भने असनको आफ्नै शैलीमा हुनेगर्छ । ती उत्पादनको विनिमय चरित्र असनमा अहिले पनि त्यही छ, जसरी शताब्दी पहिले हुने गर्थ्यो । असनको बजार व्यवस्थापन र यसको व्यापारिक स्वभावले शताब्दी पहिलेको फ्लेवर लाई अहिले पनि छोड्न सकेको छैन । यहाँ बिक्रीवितरण हुने हरेक वस्तुमा असनको गन्ध आई नै रहेको हुन्छ । काठमाडौंमा मल्लकालीन समयमै दोलखा भेगबाट राडीपाखी, चावर, घोडा, साँगा, भेडा, बाज, बँदेल, भोटेकुकुर, माछा, सल्लाको खोटो, बाघको छाला, कस्तुरी, पाँगा, ज्याफुस, नाम्जा, छत्रकुसा, नंबु (ऊनी कपडा), खाने तेल, ताउली (भाँडो), घ्यू, कुराउनी आदि सामान आयात हुन्थे (काठमाडौं उपत्यकाको मध्यकालिक आर्थिक इतिहास, रमेश ढुंगेल, ऐश्वर्यलाल प्रधानांग ः २०५६) । तर, यी सामान काठमाडौं पसेपछि बिक्रीवितरण गरिने ठाउँचाहिँ कहाँ हो ? यसबारे कतै उल्लेख छैन । यति धेरै सामान आयात भएपछि त्यसको विनिमय हुने कुनै न कुनै स्थान पक्कै हुन्थ्यो । उपत्यकाले बाहिरबाट मात्रै सामान आयात गर्दैनथ्यो, आफ्नै नगरमा पनि विभिन्न सामग्री उत्पादन गर्थ्यो । कृषि उतिबेलाको प्रमुख उत्पादनको स्रोत हो । त्यसपछि धागो, कपडा, तेल, माटाका भाँडा, धातुका सामग्री आदि वस्तु यस सहरमा उत्पादन हुन्थे । ती सामग्री उत्पादन गर्ने जाति नै बेग्लाबेग्लै हुन्थे । अहिले ती जातिहरूले आफ्नो पुर्ख्यौली काम नगरे पनि उनीहरू यही सहरमा छन् र जाति पनि कायम छ । उनीहरूले उत्पादन गरेका ती सामग्री बेचबिखन गर्न मध्यकालको पूर्वाद्धदेखि नै उपत्यकाका विभिन्न ठाउँमा हाटबजारहरूको व्यवस्था गरिएको गोपाल राजवंशावलीमा उल्लेख छ । त्यस्ता हाटबजारमा स्थानीय व्यापारी मात्र होइन, कश्मीरी मुसलमान व्यापारीसमेत आफ्ना सामानहरू बेच्ने गर्दथे (उही) । त्यस्ता हाटबजारमा नुन, चामल, तेल आदि सामग्री बिक्री हुने गरेको पनि उल्लेख छ । मध्यकालमा काठमाडौं आएका कपुचीन पादरीहरूले काठमाडौंमा आफूहरूले तेल, मासुजस्ता सामग्री पसलबाट किनेको भनी आफ्ना केही पत्रहरूमा उल्लेख गरेका छन् । यसबाट थाहा हुन्छ काठमाडौंमा पसल र बजारको अस्तित्व मध्यकालको पूर्वार्द्धमै थियो । तर, त्यो बजार कहाँ हरायो ? यदि त्यो बजार अहिलेसम्मै छ भने कहाँ छ ? त्यो कुन बजार हो ? यी प्रश्नमा नेपालको आर्थिक इतिहास मौन छ । सायद इतिहासको यो मौनता चिर्न असन बजारले पो केही बोलिरहेको छ कि, जो हामी सुन्न सकिरहेका छैनौं ?"
'कलिजुगमा केको तपस्या ?,"सानो छँदा गाउँमा मनोरञ्जनका साधन ज्यादै सीमित थिए । गाउँमा बिजुली आएको थिएन, त्यसैले टेलिभिजन हुने कुरै भएन । रेडियोका कार्यक्रमहरू केटाकेटी लक्षित थिएनन् । सुत्नेबेला धेरैजसो आमा र कहिलेकाहीँ बाले सुनाउने लोककथा नै मनोरञ्जनको अडिलो आधार थियो । स्वस्थानी पढ्ने दिनहरूमा एकजनाले सस्वर पढ्ने र घरका सबैले सुन्ने चलन थियो । खासै नजाने पनि हामी केटाकेटी पढ्न तम्सिन्थ्यौं र त्यो समय उत्सवजस्तै लाग्थ्यो । कुनैकुनै वर्ष खेतबारीमा खासै काम नहुने हिउँदका पछिल्ला दिनहरूमा रामायणमहाभारत का किताब पढ्ने गरिन्थ्यो । स्वस्थानी को किताब घरमा थियो । तर, महाभारतरामायण का किताब माथ्लाघरे ठूलोबाकहाँबाट ल्याइन्थ्यो र तीनचार घरका मान्छे जम्मा भएर सुनिथ्यो, त्यहाँका कथा । स्वस्थानी वर्षैपिच्छे पढिने भएर पनि हो कि ममा त्यसको प्रभाव बढी परेको थियो । त्यस किताबमा धेरै प्रसंग भए पनि सोलोडोलोमा मैले त्यतिबेला बुझेको विषय यत्ति थियो कथामा राक्षस हुन्थ्यो, उसले लामो समयसम्म कठोर तपस्या गरेपछि अजेय हुने वा त्यस्तै ठूलो शक्ति आर्जन गर्थ्यो र त्यसै शक्तिको आडमा देवताहरूलाई दुःख दिन्थ्यो । देवताहरूले पनि ब्रह्मा, विष्णु, महादेव आदिको तपस्या गरेर शक्ति आर्जन गर्थे वा आफ्नो वैभव फिर्ता लिन्थे । तपस्या र वरदान प्राप्तिका कथाले मेरो केटाकेटी मनमा गहिरो प्रभाव पारेको थियो । तपस्या गरेर अजेय हुने भावनाले मनमा स्थान बढाउँदै थियो । तर, तपस्या गर्न जाने कहाँ ? कसरी पुग्ने हिमालयसम्म ? यस्ता कुरा मनमा आउँदा घरमाथिको जंगलमा भएको ठूलो ढुंगाको अक्कर सम्झिएँ । बाख्रालाई घाँस काट्न हिँडेकी आमाको पछिपछि जंगल जाँदा देखेको थिएँ त्यो ढुंगा । मलाई लाग्यो, पानी पर्दा ओत लाग्न पनि मिल्ने त्यो अक्कर नै तपस्या गर्ने उपयुक्त स्थान हो ।मनमा धेरै दिनसम्म कुरा खेलाएपछि एक शनिबार बिहानै कसैलाई केही नभनी म घरबाट हिडेँ । सायद आमा गोठतिर केके काम गर्दै हुनुहुन्थ्यो, अरू कोही उठेकै थिएनन् । म सरासर त्यही अक्करमा पुगेँ र पलेँटी कसेर बसेँ । तपस्यामा के गर्छन् त थाहा थिएन, तर पनि एकोहोरो ॐ नम शिवायः मनमनमा दोहोर्याउँदै आँखा चिम्लेर बसिरहेँ । त्यसबेला ९ वर्षकी थिएँ, चार कक्षा पढ्थेँ । घाम चर्किंदै गयो, बेस्सरी भोक लाग्न थाल्यो । तर, तपस्या कठोर हुन्छ, सामान्य भोक लाग्दैमा आत्तिनु हुन्न भन्ने मलाई बोध थियो । जाडोमा हिमालयमा गएर र गर्मीमा पञ्चाग्नी तापेर तपस्या गर्छन् भनेर जो सुनेकी थिएँ । त्यसै विश्वासमा भोकको औडाहा एकै छिनमा हराएर गयो । पारिलो डाँडाको त्यो पहरोको अक्करमा ज्यादै गर्मी थियो (सायद गर्मी महिना सुरु भइसकेको हुनुपर्छ) । हाईहाई आइरहेको थियो । कतिखेर निदाएछु पत्तै भएन । सतह नमिलेको ढुंगामा पल्टेर निदाएकाले होला बिउँझँदा गाला र घुँडा दुखिरहेको थियो । भोक, तिर्खा दुवै कडा थियो । यी सबका बाबजुद तपस्याप्रतिको प्रतिबद्धतामा कुनै कमी आएको थिएन । दिन ढल्दै गयो । अन्ततः साँझ पर्यो । अलिअलि हावा चलेको थियो । सुकेको सालका पातहरूले अनौठो आवाज निकाल्थे । भोक र तिर्खाको औडाहामा अब डर पनि थपियो । मैले आफूलाई रोक्न सकिनँ । र, जुरुक्क उठेर खुरुरु दौडिएँ घरतिर । म पुग्दा घर सामान्य थिएन । मलाई देख्नेबित्तिकै आमा रुन थाल्नुभयो । दाइदिदीले रिसाएर हेरेका थिए । थाहा भयो, म बिहानै घरबाट हराएपछि गाउँमा व्यापक हल्लीखल्ली र सोधखोज सुरु भएछ । मेरा साथीका घरहरू, नजिकैको बजार र अन्य सम्भावित ठाउँमा पनि नभेटेपछि सबैको मनमा एउटै डरले स्थान बनाएको रहेछ । गाउँमा कतैबाट आएको एउटा हल्ला थियो गाउँनजिकै कतै केटाकेटीको बलि दिन्छन् ! लाने मान्छे आउँछ भन्थे । गाउँमा नौलो मान्छे देख्नेबित्तिकै केटाकेटीहरूको भागाभाग हुन्थ्यो । त्यसदिन म हराएपछि ठूला मान्छेको मनमा चिसो पसेछ हल्ला कतै साँच्चै त भएन ? अझ त्योबेला बुवा कामको सिलसिलामा बाहिर कतै जानुभएको थियो । त्यसैले म घर पुगेपछि पनि सायद आमाले आफूलाई थाम्न सक्नुभएन । उमेर बढ्दै गएपछि थाहा पाएँ, त्यो हल्ला उडन्ते थियो । ठीक त्यति नै बेला ठूलीआमाको छोरा दिनेश दाइ घर आइपुग्नुभयो । घरमा पाहुना आएपछि सबैले केही नभएजस्तो गर्न थाले । र, म थप गाली खानबाट बचेँ । सामान्य कुराकानीपछि दाइले मलाई सोध्नुभयो, दिउसो कता गएकी थिइस्, कान्छी ? बाख्रा चराउन ?मैले गर्वका साथ भनेँ, तपस्या गर्न !म सबै कुरा भन्न हौसिँदै थिएँ । दाइले मेरो कुरामा खासै चासो नदिईकन भन्नुभयो, तपस्या त सबैले गर्नैपर्छ कान्छी ! तैंले र दाइले पढ्न लेख्नमा तपस्या गर्ने र कक्षामा पहिला हुने ! आमाले खाना बनाउन र घाँस काट्न तपस्या गर्ने ! दिदीले आमालाई सघाएर तपस्या गर्ने ! बुबाले जागिरमा तपस्या गर्ने !त्यसपछि तपस्याको कुरा सकियो । दाइ आमासँग अरू गफ गर्न थाल्नुभयो । म भने झस्याङ्ग भएँ । मैले बुझेको तपस्या र दाइले भनेको तपस्याबीच निकै फरक थियो । म दाइले भन्नुभएको तपस्यातर्कबाट प्रभावित भएँ । तपस्या कहाँ र कसरी गर्ने भन्ने मेरो द्विविधा अन्त्य भएझैं लाग्यो । मैले दाइको कुरा बुझेँ । भोलिपल्ट आमाले मलाई स्कुल पठाउनुभएन । र, हिजोबारे सोध्नुभयो । मैले सविस्तार बताइदिएँ । छोरीमान्छेले कुनै तपस्या गर्दैनन् कान्छी ! तपस्या नै गरे पनि आफ्नो पतिसन्तानका लागि गर्ने हो । पार्वतीले पनि महादेव पति पाउन पूजा गरेकी हुन्, तपस्या होइन, आमाले दिक्क मानेर भन्नुभयो, त्यो तपस्या पनि देउताको पालाको कुरो, सत्यजुगको । यो कलिमा केको तपस्या ? त्यै पनि आइमाई मान्छेले ! आमाले कुरा टुंग्याउनुभयो, अब एकदुई वर्षमा दिदीको बिहे गर्दिने हो, त्यसको पाँचछ वर्षमा तेरो । त्यतिखेरसम्म राम्रोसँग पढ् । आमाको कुरा सुनेँ मात्रै, केही बोलिनँ । मेरो मनमा भने दिनेश दाइका कुरा खेलिरहेको थियो । आमाको कुरा झल्याँस्स सम्झेँ, छोरीमान्छेले तपस्या गर्दैनन् कान्छी !किन गर्दैनन् छोरीमान्छेले तपस्या ? मैले मेरा कक्षाका केटाहरू सम्झेँ । दीपक, विक्रम, सुरेन्द्र, माधव म कोभन्दा कम छु ? किन नगर्ने केटी मान्छेले तपस्या ? त्यसमाथि हाम्रो क्लास फस्ट पनि केटी नै थिई इन्दु । आमाको कुरा चित्त बुझेन । दिनेश दाइको कुरा नै ठीक लाग्यो । केही वर्षपछि ८ कक्षा पढ्दाको कुनै दिन कक्षाकै साथीको बिहे हल्लाको विषय बन्यो । हामीसँगै पढ्ने ज्योतिले भागेर बिहे गरिछ, नेपाल प्रहरीको हवल्दारसँग । त्यही दिन हो, अधिकारी सरले हामीसँग हाम्रो भविष्य र लक्ष्यबारे सोध्नुभएको थियो । केटाहरूले डाक्टर, इन्जिनियर, वकिल, ब्रिटिस आर्मी यस्तैयस्तै भन्दै थिए । सर केटीहरूतर्फ फर्कनुभयो । राधिकाले डाक्टर बन्ने लक्ष्य सुनाई । बन्छेस् डाक्टर ! तँलाई झ्याइँकुटी पार्न कुनै पुलिस स्कुल वरिपरि घुमिराको होला । होइन भने पनि एसएलसी दिएको वर्षै बिहे गर्दिन तेरै बाआमाले कोही केटा ठिक्क पार्लान् । अनि कसरी हुन्छेस् डाक्टर ? अधिकारी सरले कुरा टुंग्याए । राधिकाको अनुहार कालोनीलो भएको थियो । अरू केटीहरूले पनि मुन्टो निहुर्याएका थिए, उनीहरूको बोली बन्द भएको थियो । केटाहरूको हाँसोले भने कक्षा थर्किरहेको थियो । अधिकारी सरसँग कक्षामा भएको छलफल मेरो मनमा गढेर बस्यो । राधिका र म दुवै जना कक्षामा औसत विद्यार्थी थियौँ, गाउँ पनि एउटै । भविष्यमा गणितशिक्षक बन्ने लक्ष्य थियो मेरो । के सरले भनेजस्तै कुनै प्रहरी स्कुल वरिपरि घुमिरहेको छ मलाई भगाउन ? कि एसएलसी दिएको वर्षै बिहे गरिदिन आमाबाले कुनै केटा खोजिरहनुभएको छ ?छसात कक्षाबाट मैले पढाइमा अलि ध्यान दिन थालेको थिएँ । र, पढाइ पनि सुध्रिएको थियो । तर, सरको कुराले पढाइमा तपस्या गर्ने मेरो ध्यान खल्बलिएको थियो । हुन पनि गाउँमा धेरैजसो केटीको बिहे एसएलसी परीक्षाकै सेरोफेरोमा हुनेगर्थ्यो । तर, मलाई त्यति छिट्टै बिहे गर्नुथिएन । मलाई हाइस्कुलमा गणित पढाउने शिक्षक हुनु नै थियो । त्यसै दिन मैले सुरज सरसँग सोधेँ, माध्यमिक विद्यालयको शिक्षक बन्न कति पढ्नुपर्छ ? सरले भन्नुभयो, बीए पास गर्नुपर्छ ! मैले प्रण गरेँ, जे नै भए पनि बीए पास नगरेसम्म बिहे गर्दिनँ ।"
तः मुंज्या : रैथाने प्रतिपक्षी स्वर,"नेताले जनतालाई सुन्ने उत्सवस्तरीय साहित्य लेखिए पनि अल्पमत भाषाका साहित्य राष्ट्रिय स्तरमा चिनिँदैनन् । कवितामा नेपालभाषाको उपलब्धि नेपाली भाषाको जत्तिकै छ । खोजी पस्दा मैथिली, भोजपुरी, थारू र अन्य भाषामा पनि यस्ता उदाहरण भेटिन सक्छन् । नेपाली साहित्य र कलाको वास्तविक रूप हेर्ने हो भने खस नेपाली भाषाबाहिर पनि पुग्नु अनिवार्य छ, जसरी विश्वको साहित्य, कलाको वास्तविक रूप हेर्न अङ्ग्रेजी भाषाबाहिर छिर्नु जरुरी छ । तः मुंज्याले नेपालभाषाबाहेक खस नेपाली, तामाङ, मैथिलीलगायत सीमान्तकृत भाषाका साहित्यलाई पनि समेटेर दिन खोजेको सन्देश यही हो । तर, भक्तपुरमा बर्सेनि हुने विराट् नेपालभाषा साहित्य सम्मेलन, नेपालभाषा साहित्य तः मुंज्याका खबर मुस्किलले मिडियामा आउँछन् । यिनले दिन खोजेको सन्देश भने सारा देशवासीले सुन्नु जरुरी छ । त्यहाँ प्रसिद्ध र नयाँ लेखकका रचना, विशेषज्ञका कुरा नेताहरू तल जनतासँगै बसेर धैर्यपूर्वक सुनिरहेका हुन्छन् ।"
शंकरसँग संकटसंवाद,"मलाई भर्खरै एकैसाथ दुईवटा संकथन प्रस्तुत गर्नुपर्यो । पहिलो थियो, शंकर लामिछानेलाई म अहिलेको लेखनको परिस्थितिमा कसरी सम्झिन्छु ? दोस्रो थियो, लामो लकडाउनकालमा मैले के समालोचना लेखें ? संकथन लामै थिए, तर यहाँ शंकर लामिछानेको संकट सिद्धान्तलाई मात्र संक्षेपमा लेख्न चाहन्छु । लकडाउनमा मैले लेखेको समालोचनाबारे उल्लेख मात्र गरेको छु ।अहिले नेपालमा लेखकहरूले सामना गर्नुपरेका द्वन्द्व र संकट भाषा प्रयोग र लेखन दुवैमा देखिएका छन् । साहित्य सिर्जनाका निम्ति यो चुनौतीपूर्ण अवस्था हो । सबैतिरका अनुभवले देखाएका छन्, संकटको पहिचान र सामना गरेर लेख्न सकियो भने त्यो साहित्यले केही भन्छ । होइन भने त्यसले कि त साहित्यकारहरूलाई अलमलमा पारेर यसोउसो लेखेर आफैं मख्ख पर्ने अवस्थामा पुर्याइदिन्छ कि त सुकाएर छोडिदिन्छ । प्रश्न गरौं, हामी लगभग अहिले त्यस्तै चुनौतीको स्थितिमा त छैनौं ? अर्को चुनौती हो हाम्रा मानसमा सिर्जना र कल्पनाहीन भाषा प्रयोगले पार्दै गएको प्रभाव । नेपालमा भाषा प्रयोगको जिम्मा राजनीति गर्ने र शक्तिको प्रतिस्पर्धा गर्नेहरूले लिएका छन् । तिनका भाषा मिडिया र जनबोलीमा पनि व्याप्त हुँदै गएका छन् । भाषाशास्त्रीहरूले तिनको विश्लेषण गरेको पढेको छैन । तर एउटा प्रसिद्ध दैनिकले अहिले तिनले प्रयोग गरेका र फैलाएका भाषिकाको सूची दिएर सम्पादकीय लेखेको पढें । शंकर लामिछाने साहित्यको यस्तो संकट र भाषिकाको प्रयोग विषयमा जानकार र सचेष्ट लेखक थिए । म शंकर लामिछानेसँगका संस्मरण र टिपोटको आधारमा उनीसँग भएका साहित्यमा संकट संवादबारे केही लेख्न लागेको छु । अनुभवभन्दा, मैले यो लामो लकडाउनको बेला केही लेखकहरूलाई लिएर स्मृति लेखन गर्दै आएको छु । केही छोटा प्रकाशित संस्मरणहरूमा छन्, केही प्रकाशित हुने क्रममा छन् । केही किताबभित्र लामा लेख र भूमिकाको रूपमा पनि प्रकाशित भएका छन् । त्यसो त शंकर लामिछानेका निबन्ध र लेखहरू विषयमा पहिला केही समालोचना लेखिसकेको छु । मैले यसरी अखबारमा शंकर दाइमाथि लेखेकामध्ये दुईवटा अखबारका लेखहरूको नाम राख्न चाहन्छु । ती हुन् कान्तिपुर को कोसेली (१५ माघ २०७३) मा प्रकाशित लामिछाने र अर्वेलका निबन्ध ः विधाको अनौठो संवाद र एब्स्ट्रयाक्ट चिन्तन को स्वर्णजयन्तीमा लामिछानीय प्याज शीर्षकमा नयाँ पत्रिका (२५ असोज २०७६) मा प्रकाशित लेख । ती दुवै दैनिक अखबारहरूमा प्रकाशित भएको कुराले अरू अर्थ खोल्छ । निकै वर्षदेखि हामी साहित्य समालोचना लेख्नेले साहित्यिक पत्रिका छोडेर अखबारमा लेख्न थालेका कथा छन्, जुन कुरा साहित्यमा चाख भएका अखबारका केही सम्पादकहरूको कारणले गर्दा सम्भव भएको हो । अहिले त लगभग अखबारहरूका केही स्तम्भहरूमा नै समालोचना विधा लेखिने गरेका छन् । यो एउटा अर्कै छलफलको विषय हो । मैले शंकर लामिछानेलाई अहिले सम्झेर लेख्नुपर्ने केही कारणहरूमध्ये तिनले गरेका कर्मको आफूले गरेको अनुशीलन एक हो । म निकै वर्षदेखि शंकर दाइले जस्तै अखबारहरूमा साहित्य विषयका कृति र विचार, चुनौती र जीवनमा प्रयोग विषयमा लेखिआएको छु । निकै लेखिसकेंछु, जुन मैले लेखेका ती लेखका केही सम्पादन गरेर प्रकाशित निबन्धसंग्रहका किताबहरूले देखाउँछन् । शंकर दाइका अखबारमा लेखेका लेखहरू किताबमा प्रकाशित भएपछि त्यो तरिकालाई साहित्यकारले अपनाउने प्रभावकारी विधि हो भन्ने निकै जना लेखकहरूलाई विश्वास भएको देखियो । दोस्रो कारण, संकटमा कसरी साहित्य लेख्ने भन्ने शंकर दाइको धारणा र अभ्यास हो । शंकर लामिछाने साहित्य संकटबाटै लेख्नुपर्छ भन्ने फ्रान्सेली लेखक अल्बेर कामुको विचारबाट प्रभावित थिए । उनले रूपरेखा साहित्यिक पत्रिकाको अंक २४ वा २५ मा जस्तो लाग्छ, कामुको यो लेखलाई सिर्जना गर, खतरनाक रूपबाट शीर्षक दिएर अनुवाद गरेर छपाएका थिए । शंकर दाइले त्यो बेला नै साहित्यले सामना गर्नुपर्ने विषयलाई बुझेर त्यो विचारको प्रयोग गरेको कुरा महत्त्वपूर्ण थियो । हैटी मूलकी अमेरिकी लेखक एडविज दान्तिकातले आफ्नो किताब संकटबाट सिर्जना गर (२०१०) मा आफ्नो कठोर र संघर्षशील लेखनको अनुभवबारे लेख्दा कामुको यो सिद्धान्तको प्रयोग र व्याख्या गरेको कुरा पढ्दा शंकर दाइलाई सम्झिएँ । उनले धेरै पहिले नै नेपाली साहित्यमा त्यो विषयको प्रवेश गराएका थिए । शंकर दाइले मेरा प्रश्नका उत्तर दिँदा र आफैं साहित्य सिर्जनाको खतरनाक रूपको मलाई व्याख्या गर्दा भनेका कुरा दान्तिकातका व्याख्यामा पढ्दा चकित परेको छु । अरू पनि धेरै लेख र ग्रन्थ लेखिएका छन्, तर यी लेखकको व्याख्याले मलाई शंकर दाइको त्यही बेलाको बोध गर्ने क्षमता सम्झाउँछ । दान्तिकात भन्छिन्, खतरनाक रूपले पढ्नेका निम्ति खतरनाक रूपबाट लेख । मलाई लेखक हुनु भनेको त्यही हो भन्ने सधैं लागिरहन्छ । शब्दहरू जतिसुकै साधारण भए पनि कुनै दिन तिनलाई पढ्नेले जोखिम मोलेर पढ्छ । लेख्नुजस्तै पढ्नुका पनि जोखिम हुने अवस्था हुन्छन्, जसका उदाहरण दिने यहाँ ठाउँ छैन ।रूपरेखा का सम्पादक उत्तम कुँवर ढोकाटोलको गुर्जुको एउटा घरको फराकिलो भाडाको फ्ल्याटमा बस्थे । म त्यहाँ बरोबर जाने गर्थें । त्यहाँ शंकर दाइलाई पनि भेट्थें । त्यो पटक उनले अनुवाद गरेर रूपरेखा मा प्रकाशित कामुको लेख सिर्जना गर खतरनाक रूपबाट को विषयलाई मैले उठाएँ । उनले कामुको भनाइको सारतत्त्व यसरी राखे, लेखक जस्तोसुकै विचार भएको होस् उसले जीवनको चित्रण गर्ने सहज बाटो मात्र देख्यो भने उसको लेखमा ज्यान हुँदैन । लेखन संकट संवाद पनि हो । त्यसको केही वर्षपछि शंकर दाइसँग एउटा महत्त्वपूर्ण संवाद भयो । उनी त्यो बेला केही चर्चामा थिए । उनलाई कुमुदिनी नामधारी पाठकले उनका लेखनबारे कुरा उठाएको बेला थियो । शंकर दाइले गोरखापत्र र रूपरेखा मा लेख्न छोडें भनेर लगभग उद्घोष नै गरेका थिए । लेखन र मौलिकता विषयमा उनले धेरै महत्त्वपूर्ण कुरा भने । पाठहरूको मौलिकता विषयमा शंकर लामिछानेले भनेका कुरा फ्रान्सेली दार्शनिक र समीक्षक जाक डेरिडाको पाठहरू पुनरावृत्ति हुन् भन्ने दर्शनसँग मिलेको कुरा मैले पोस्टग्य्राजुअट कक्षाहरूमा पटक पटक भनेर आएको छु । टिपोटहरू गरेको छु । मैले शंकर दाइलाई त्यो दिन धेरै कुरा सोध्ने अवसर पाएँ । कुनै बेला लेख्नु छ । पहिलो त उनको मुड नै त्यस्तै थियो । दोस्रो, मैले आफैं उनीबाट केही जान्ने अवसर थियो त्यो । मैले उनलाई पारिजातको शिरीषको फूल मा उनले लेखेको भूमिकाको भाव र विचारको कलेवरबारे प्रश्न गरें । उनको भूमिकावारे मार्क्सवादी लेखकका विचारका कुरा पनि उठे । उनको भूमिका बुझाउन शंकर दाइले मलाई अंग्रेजी उपन्यासकार लरेन्स डरेलको उपन्यास जस्टिन को प्रसंग ल्याएर व्याख्या गरे । अंग्रेजी साहित्यको विद्यार्थी भए पनि मैले शंकर दाइले भनेको डरेलको यो उपन्यास पढेको थिइनँ । उनका चारवटै उपन्यास पढेँ । पछि जस्टिनबारे मैले उनलाई सुनाएँ । र, थप कुरा सुनें । डरेलको लेखनमा हेगेलको द्वन्द्वात्मक दर्शनका कुरा पनि उठे । लामो लेखमा साहित्यिक व्याख्या चाहिन्छ । अहिले शंकर दाइसँगको साहित्य विषय र चिन्तनलाई लिएर गरेको संकट संवाद सम्झनुको सन्दर्भ फेरि उठाएर लेख अन्त गर्छु । अहिलेको विश्वमा साहित्य लेखनमा सीमा, लडाइँ, अधिकार हनन, वातावरणको फटाफट विनाश, विभेद र निर्वासन अनि हत्या र युद्धको विभीषिकाको चित्रण गर्नु छ । भाषाको प्रयोगमा चुनौती आएका छन् । फेरि भाषा नै सबभन्दा ठूलो शक्ति भएर आएको छ, साहित्यमा । यो माथि छलफल भएजस्तो खतरनाक रूपमा सिर्जना गर भनिएको अवस्था हो । शंकर दाइले धेरै पहिले उच्चारण गरेको भाष्य थियो, यो ।"
त्रासद अन्तराल,"जंगमको छोरो बेपत्ता भएको बीस वर्ष पुगिसक्यो ! सन्तान हराएको पिताको अवस्था कस्तो होला ! कल्पना गर्न जोकोही सक्छन् । छोरो हराएपछि जंगम त्यही अवस्थामा वर्षौंदेखि भौंतारिइरहेको थियो । देख्नेका मनमा ऊप्रति सहानुभूति पलाउँथ्यो । छोरो बेपत्ता भएको केही वर्ष त जंगमको होस ठेगानमै थिएन । उसमा एकदमै उदासी र व्यग्रता देखिन्थ्यो । बातैपिच्छे छोरोको कुरा गर्थ्यो, टिलपिलटिलपिल आँखा लिएर । आफैंलाई सम्हाल्न कठिन भएका बेला श्रीमती पनि सम्हाल्नु झनै कठिन कुरा थियो । जंगम पिता मात्रै थिएन पति पनि थियो । पति हुनुको त्यही दायित्वबोधले उसले आफूलाई भन्दा पनि श्रीमतीलाई सम्हाल्नु जरुरी ठानेको थियो । श्रीमतीको रेखदेखमा समय दिँदादिँदै ऊ सम्हालिएको थियो । सँगसँगै छोराको पनि खोजी गर्नु उसको अर्को नियमित कर्म बनेको थियो । जंगमले छोरा खोजेको वर्षौं भइसक्यो । यसरी खोजिरहँदा प्राप्त गरेको निराशामा पनि उसले कहिल्यै हिम्मत हारेन । बेपत्ता छोरो एक दिन फर्केर आउँछ वा फेला पर्छ भन्नेमा उसलाई विश्वास थियो । आशा नै उसको हिम्मत थियो । प्रत्येक बिहान दस बजे बनेपाको तीनदोबाटो आइपुग्थ्यो जंगम । सधैं उही समयमा, मनमा उही आशा, विश्वास र भरोसा लिएर ऊ काठमाडौंबाट आउने बसतिर हेरिरहन्थ्यो तीनदोबाटोमा उभिएर । तीनदोबाटो बसस्टप वरपर ठेलामा फलफूल बेच्नेहरूको घुइँचो हुन्थ्यो । घुइँचोमा बस कुर्नेहरू पनि थपिन्थे । जंगम घुइँचोमै मिसिन्थ्यो । बस कुरुन्जेल वरपरको वातावरण नियाल्थ्यो । भीडमा कोही हतारमा कुदिरहेका हुन्थे । कोही यताउता भौंतारिरहेका । कोही फुटपाथमा उभिएर गफ चुटिरहेका हुन्थे । अलिपरै फोहोरको डुंगुरमा केही बटुलिरहेको झुत्रे र झुस्स दाह्री पालेको कसैलाई देख्थ्यो ऊ । सबै व्यस्त थिए भागदौडमै थिए । कुनै युवा देख्दा उसलाई छोरा सम्झना आइदिन्थ्यो । छोरो आफूसँगै भइदिएको भए अहिले कस्तो हुन्थ्यो ! ऊ अनुमान लगाउन खोज्थ्यो । बेपत्ता छोरोको सम्झनामा ऊ डुब्न थाल्थ्यो । छोरोको उमेरका केटाहरूलाई निर्निमेष हेरिरहन्थ्यो, जसले उसलाई झनै व्यग्र बनाउँथ्यो । छोरो अहिले के गर्दै होला ? उसले के खायो होला ? यस्तै सोचेर ऊ दुःखी हुन्थ्यो । पीडाको दहमा डुब्दाडुब्दै झन्डैझन्डै तीनदोबाटोमा नरोकिएलाझैं गरी काठमाडौंबाट हुइँकिँदै बस आइपुग्थ्यो । बसको हल्लीखल्लीले ऊ एक्कासि ब्युझेझैं हुन्थ्यो । र, त्यो भीडमा आफूलाई सम्हाल्थ्यो । बसमा धुलिखेल लेखिएको छ कि छैन, हेर्थ्यो जंगम । धुलिखेल लेखिएको रहेछ भने नजिकिँदै गरेको बसलाई आतुरिएको मनले स्वागत गर्थ्यो । र, बस रोकिएको ठाउँसम्म पुग्थ्यो । भीड छिचोल्दै जंगम बसभित्र उभिन्थ्यो र धुलिखेलसम्म पुग्थ्यो । यही उसको दैनिकी थियो । जिल्ला प्रशासन कार्यालयको गेटमा पुग्दा जंगमको मनमा एक किसिमको आशाले बास गरेको हुन्थ्यो । सधैं एउटा उज्यालो जिज्ञासा लिएर ऊ त्यहाँ पुग्थ्यो । उसलाई एउटा विवश बाबुको जिम्मेवारी र दुर्दशाले डोहोर्याएको हुन्थ्यो । जंगमको उपस्थिति सबैका लागि पूर्वपरिचित हुन्थ्यो । उसलाई कसैले सोध्दैनथ्यो के कामले आउनुभयो ? ऊ सरासर सिडिओको कार्यकक्षमा पुग्थ्यो । उसै पनि बेपत्ताका परिवारलाई सीडीओ कार्यालयमा खासै रोकटोक हुँदैनथ्यो । त्यहीमाथि उसलाई अब सबैले राम्रैसँग चिन्थे । दुई हात जोड्दै जब ऊ सीडीओको कार्यकक्षमा पस्थ्यो, उसको मनमा आशाको दियोको मुस्लो ठूलो भइसकेको हुन्थ्यो । जंगम देख्नासाथ मुसुक्क हाँस्दै सीडीओ उसको मनोबल बढाउने कोसिस गर्थ्यो । देशको अवस्था र आफ्नो व्यस्तता पनि बताउन सीडीओ भ्याउँथ्यो । । र, अन्त्यमा हरेस नखान सल्लाह दिन्थ्यो, तपाईंको छोरोको केही खबर छैन । हामी सक्दो प्रयास गरिरहेका छौं । हाम्रा अरू पनि काम छन् । केही समस्या पनि थपिएको छ । तपाईं ढुक्कसाथ घर जानुस् । मृदु मुस्कानसहितको आफ्नो वाक् दक्षतामाथि सीडीओ मख्ख पर्थ्यो । उसको मुस्कानको हावाले जंगमको आशाको दियोचाहिँ पूरै निभाइदिन्थ्यो ।जंगमको आँखामा भने श्रीमतीको अनुहार र उसले लिने पीरको झल्को आइदिन्थ्यो । वर्षौंदेखि छोरो फर्किने आशामा बाँचेकी श्रीमतीको नाजुक अवस्था सम्झेर ऊभित्र खिन्नभावले डेरा जमाउँथ्यो । आज पनि नाजवाफ फर्किनुपर्ने पीडाले उसलाई खान थाल्थ्यो अनि श्रीमतीको निन्याउरो अनुहारले पिरोल्थ्यो श्रीमतीलाई कसरी सम्झाउने भन्ने पिरलो ! त्यसपछि जंगम सीडीओसँग बिदा मागेर बाहिरिन्थ्यो । बाहिरिँदा मन अशान्त भए पनि भोलिको आशा भने जागिरहेकै हुन्थ्यो । त्यसपछि जंगम सीधै सेवा केन्द्र पुग्थ्यो । छोरो हराएपछि जंगमले गाउँ छाडेको थियो । गाउँमा बसेर छोरोको खोजी गर्ने अवस्था थिएन । गाउँमै बसेर छोरो नभेटिने भएपछि उसले बनेपाको नयाँबस्तीमा डेरा लियो । त्यसपछि छोरोको खोजी धेरै ठाउँमा गर्यो । उसको दिनचर्या नै फिरन्ते जोगीको झैं भयो । अनेक हन्डर र पीडाले सताएको उसको मनले बेलाबेला उसलाई सामाजिक काम गर्न घचघच्याइरहन्थ्यो । लामो समयपछि उसले छोरोको खोजीसँगै सामाजिक काम गर्ने सोच्यो । मानसिक समस्या भएकाहरूका लागि स्याहार केन्द्र खोल्ने विचार गरेर घर भाडामा लियो । छोरो बेपत्ता भएपछि उसकी श्रीमतीमा मानसिक समस्या देखापरेकाले यस समस्यासँग ऊ परिचित थियो । यसैलाई उसको आत्माले सही निर्णय ठम्यायो । सदाझैं धुलिखेलबाट फर्किएपछि उसले छोरोको नाममा खोल्न लागेको सेवा केन्द्रका कोठाहरू नियाल्यो । कोठामा राखिएका फर्निचरमा कुनै कमजोरी छन् कि भनेर जाँच्यो । ओछ्याइएका तन्ना, झ्यालका पर्दामा नजर पुग्यो, जुन छोरोको मन पर्ने रङको थियो । उसले छोरोको यादमा यी रङलाई ध्यान दिएको थियो । कुनै दिन छोरो फर्केर आयो भने यो देखेर दंग पर्ने विश्वास जंगमलाई थियो । त्यसैले उसले छोरोको यादमा निर्माण गरेको सेवा केन्द्रमा निकै ध्यान दिएको थियो । यसरी सधैं सेवा केन्द्रका कोठाहरू नियाल्दा उसलाई छोरो एक दिन फर्किन्छ भन्ने विश्वासले झक्झक्याइरहन्थ्यो । तर, पिता न हो बेलाबेला छोरो कहाँ सुत्यो होला भन्ने पीरले निकै गिजोल्थ्यो पनि । त्यसैले ऊ ओछ्यानबिनै भुइँमै सुत्ने गर्थ्यो । छोरोले के खायो होला भन्ने पीर लिएर ऊ आधा पेटै बस्थ्यो । आफ्नो सन्तानलाई झैं रेखदेख गर्न भनी खोलेको सेवा केन्द्रमा बस्ने कसैले एक पित्को पनि दुःख नभोगून् भन्ने जंगमको मनसाय थियो । घरको मूलढोकामा मिलन सेवा केन्द्रको बोर्ड थियो । घर चारैतिर पर्खालले घेरिएको कुनै आश्रम हो भन्ने प्रतीत हुन्थ्यो । आँगनमा दुबोघाँस राम्रैसँग मौलाएको थियो । मौसमी फूलहरू फक्रिरहेका थिए । लाग्थ्यो, यो कुनै बगान हो । घाम ताप्दै जंगमकी श्रीमती बाहिर बसेकी थिई । ऊ घरी घरका भित्तातिर नजर डुलाइरहेकी हुन्थी घरी मूल ढोकातिर । छोरो बेपत्ता भएदेखि उसले होस गुमाएकी थिई । उसको मनमा के चलिरहेको छ, कसैले बुझ्दैनथ्यो । सन्तान हराएकी आमाको पीडा र अवस्था जो कसैले पनि राम्रोसँग बुझ्छ । मिलनकी आमाको पनि उस्तै हाल थियो । जंगम काममै व्यस्त थियो । छोरोको नाममा केही गर्न लागेकोमा ऊ भित्रैदेखि खुसी थियो, तर उसको मनमा भने बेपत्ताको खोजीमा सरकारी संयन्त्रले सही ढंगले काम गरिरहेको छैन भन्ने विषय बिझाइरहेको थियो । सरकारले बेपत्ताका परिवारलाई ढिलासुस्ती गर्नुका साथै पीडाको भुमरीमा समेत बेरिदिएझैं लाग्थ्यो । ऊ सोच्थ्यो, यो देशमा मजस्ता हजारांैं बाबुहरूको हालत यस्तै होला कि ? सम्झेरै उसको मन कटक्क खान्थ्यो ! केन्द्रमा आश्रय लिइरहेका नौजवानहरू आँगनमा घाम तापिरहेका थिए । जंगमको नजर उनीहरूमा पर्यो । उनीहरू आफ्नै हाउभाउमा मस्त देखिन्थे । हिजो मात्रै केन्द्रमा ल्याइएका ती सबै उसको छोराका उमेरका थिए । सबैको मानसिक अवस्था ठीक थिएन । यिनीहरूका बाबुआमा को होलान् ? के मैलेजस्तै यिनीहरूका बाबुआमाले पनि यिनलाई खोजिरहेका होलान् ? यिनका बाबुआमासँग अब भेट होला कि नहोला ? उसको मनमा एक्कासि धेरै प्रश्न बल्झिए । प्रश्नसँगै उसलाई फेरि छोराको याद आयो । यो हाम्रो खानदानको पहिलो सरकारी मान्छे हुनेछ, हुर्किंदै गएको छोरो मिलन देखेर जंगम भन्थ्यो । छोरो भविष्यमा ठूलै मान्छे बन्छ भन्नेमा उसलाई विश्वास थियो । छोरोलाई सरकारी जागिरे बनाउने उसको ठूलो धोको थियो । जंगम गाउँको धनी परिवारको मान्छे ! र, पढेलेखेको पनि भएकाले गाउँलेहरू उसलाई सम्मान गर्थे । पढेर पनि उसले सरकारी जागिरचाहिँ गरेन । आफ्नो त्यही कमी उसले छोरोबाट पूरा गर्ने रहर पालेको थियो । म पुलिस बन्छु, मिलनलाई कसैले के बन्छौ भनेर सोध्यो भने ऊ तोतेबोलीमा जवाफ दिन्थ्यो । छोरोको जवाफ सुनेर जंगम मख्ख पर्थ्यो । उसो त मिलनको जन्मसँगै जंगमको घरमा आशाको फूल फक्रिन थालेको थियो । बिहे भएको झन्डै आठ वर्षपछि जंगमकी श्रीमती दुई जीउकी भएकी थिई । त्यसबेला सबैभन्दा धेरै खुसी उसकी श्रीमती भएकी थिई । किनकि त्यो आठ वर्ष उसले धम्की, डर र सौता थपिने भय झेल्नुपरेको थियो । झन्डैझन्डै मानसिक तनाव नै झेल्नुपरेको थियो, जसबाट उसले अब मुिक्त पाएकी थिई । मुक्तिसँगै उसले घरमा स्थायी बुहारीको दर्जा पनि पाएकी थिई । त्यसैले पनि ऊ खुसी थिई । खुसीसँगै हुर्कियो मिलन । भन्छन् नि सबैको लाडप्यारले हुँर्किदै गएको एक मात्र सन्तान मात्तिन्छ । मिलनमा पनि त्यही नियम लागू भइदियो । गाउँ डुल्ने र स्कुलबाट भाग्ने उसको बानी भयो । आफूभन्दा कमजोरलाई दुःख दिने अनि हातपातसमेत गर्ने भयो । त्यही बानी र बाआमाले गरिदिएको नजरअन्दाजले मिलन बिग्रियो । गाउँमा मिलनलाई धेरैले राम्रो मन्दैनथे । अब, प्लस टु पढ्न तँ धुलिखेल जा, छोरोको एसएलसीको रिजल्टपछि जंगमले भन्यो । मिलनलाई बाबुको त्यो प्रस्ताव चित्त बुझेको थिएन । उसलाई त्यसअगाडि पढ्न मन थिएन । पढाइमा मन लगाउनु उसको बसको विषय होइन भन्ने उसले राम्रोसँग बुझेको थियो । तर, बाबुको अघिल्तिर ऊ चुपचाप बसेर मौन स्वीकृति दिइरहेको थियो, जसले मिलनलाई भित्रैदेखि औडाहा भएर पोल्नुको साथै रिङ्ग्याइरहेको थियो । आमाको मनमा चाहिँ छोरोलाई आफ्नो आँखाबाट कसरी टाढा राख्ने भन्ने चिन्ताले छोपेको थियो । पातलो ज्यान, हँसिलो अनुहारको छोरो ऊसँग एक रात पनि टाढिएर बसेको थिएन । तर, जंगमको अघि उसको पनि केही चल्दैनथ्यो । त्यसैले चुपचाप स्विकार्नुबाहेक ऊसँग अर्को उपाय थिएन । बाबुको एकतर्फी निर्णय अनुसरण गर्दै मिलन धुलिखेल पुग्यो । तिम्रो छोरो सुराकी हो, उसले हाम्रो सुराकी गर्छ भन्ने हामीलाई थाहा छ । तिम्रो परिवारले यो गाउँमा गरेको ज्यादती र हैकमको अब एकएक हिसाब हुन्छ, जंगमलाई उसैको घरमा हुर्मत लिँदै यस्तो भनियो । सुन्नासाथ उसलाई बारुलाको झुन्डले चिलेझैं भयो । आङ डम्म फुलेझैं लाग्यो ।घर हतियारधारीले घेरिएको थियो । आँगनमा कुर्लिंदै कमान्डर जंगमको हंस उडाइरहेको थियो । यस्तो लाग्थ्यो, ऊ कुनै दुस्मनी साधिरहेको छ । उसो त बेलाबेला जंगमले उनीहरूलाई चन्दासमेत दिँदै आएको थियो । तर, आज किन यस्तो भयंकर आरोप लगाइरहेछ ! उसले भेउ पाएको थिएन । धम्कीले जंगम अन्योल र विस्मयबीच घेरिएको थियो । यो आरोप सोह्रैआना असत्य हो । मेरो छोरो धुलिखेल पढ्न बसेको हो । उसले तपाईंहरूको महान् कार्यमा कुनै किसिमको बाधा पुर्याउने काम गरेको छैन, उसले छोरो निर्दोष भएको प्रस्ट्याउन खोज्यो । छोरोको नाम सुराकीमा दरिएपछि जंगमको हंसले ठाउँ छाड्यो । बेकसुर छोरोलाई यसरी अपराधी बनाउँदा उसको मनमा चिसो पस्यो । यतिबेला मिलनलाई बेकार धुलिखेल पढ्न पठाएछु भन्ने उसलाई लाग्यो । र, मनमनै आफैंलाई धिक्कार्यो । तपाईं यसरी पन्छिन पाउनुहुन्न । यो गाउँमा उसले गरेको उपद्रोसँग जोकोही जानकार छन् । गाउँलेलाई गरेको दुर्व्यवहार हामीलाई थाहा छ । तपाईंको छोरो मिलनलाई भोलि नै गाउँमा झिकाउनुस् । ऊसँग हामीले अरू कुरा पनि बुझ्नु छ, बोल्नेको मुखमुद्रा रौद्र थियो । घरीघरी ऊ जंगमतिर औंला पनि तेर्स्याइरहेको थियो । त्यसअघि गाउँमा जंगमलाई कसैले औंला तेर्स्याउन सकेको थिएन । सदियौंदेखि गाउँमा हैकम चलाउँदै आएको परिवारको सन्तान थियो जंगम । यसबेला भने समय र परिस्थिति बदलिएको थियो । त्यसैले ऊ निरीह उभिइरह्यो । भोलि तपाईंको छोरा आएन भने परिणाम नराम्रो हुनेछ, चेतावनी गर्जिएसरि जंगमको कानमा पस्यो । सुनेर उसको शरीरका नसानसा झनझनाए । डर, संकोच र अन्योलले एकैपटक छोपेझैं लाग्यो । झन्डै रिँगटा लागेर ढल्लाझैं भएको थियो, तर उसले आफूलाई सम्हाल्यो । किनकि आफू कमजोर हुनु भनेको छोरोलाई कमजोर बनाउनु हो । भोलि केही तलमाथि हुनु हो । छापामारहरू चेतावनी दिएर गइसकेका थिए । घरमा चाहिँ रुवाबासी चलिसकेको थियो । मिलनकी आमा सुकसुकाउँदै बेहोसझैं घरको ढोकामा अडेस लगाएर थुचुक्क बसेकी थिई । अर्धचेत अवस्थामा उसलाई देखेर जंगमको होस उड्यो । कतै यो पीरले बूढी बिरामी पो परी कि भन्ने पीरले गाँज्यो । हत्त न पत्त उसले श्रीमतीलाई पानी छम्कियो । मेरो छोरोलाई केही हुनु हुँदैन, श्रीमती बर्बराइरहेकी थिई । उसको चेत हराइसकेको थियो । जंगमलाई चाहिँ अब के गरौं कसो गरौं भएर आयो । छोरो झिकाऊँ कि नझिकाऊँ भयो । यता श्रीमतीको यो हालत थियो । उसको सुझबुझले केही काम गरेन । भोलिपल्ट मिलन आफैं घरको आँगनमा देखापर्यो । अचानक छोरोलाई देखेर जंगम जिल्ल पर्यो । प्रायःजसो मिलन यसै गरी बिनाखबर घर आइपुग्थ्यो । खबरै नगरी आएकाले जंगमभित्र सन्त्रासले डेरा जमायो । हिजो आएका माओवादीले दिएको धम्की सम्झिएर शीतांग भयो । एक मन छोरोसँग रीस पनि उठ्यो, तर केही बोलेन ।मिलनकी आमा ओछ्यान परेकी थिई । हिजोदेखि केही नखाएकी र अनिदो भएकीले आँखा धसिएका थिए । कमजोर देखिएकी थिई । छोरोलाई आँखासामु देखेर उसको आँखा रसायो । मनभित्रको खुसी अभिव्यक्त गर्ने सामर्थ्य पनि थिएन, यति धेरै कमजोर थिई । आमाछोराको भेटले घरमा अनौठो वातावरण सिर्जना गरेको थियो । वर्षौंपछि आमाछोरा भेटिएझैं लाग्थ्यो । यो दृश्य देखेर छिमेकीहरूका समेत आँखा रसाइसकेका थिए । तर, यता जंगमको मनमा भने ढ्याङ्ग्रो बज्न थालेको थियो । हिजै धम्की दिएर गएको छ, यो किन आएको होला ! ऊ मनमनै मिलनसँग रिसाइरहेको थियो । उता आमाछोराको मिलनले उसको मन भक्कानिएलाझैं भइरहेको थियो । मिलनको घर यही हो ? बाहिर कोही बोलेको सुनियो । हो, भित्रैबाट मिलन बोल्यो । कसले सोधेको भन्ने भेउ नै नपाई ऊ बोलेको थियो । बोलाउनेको आवाजमा कुनै रोष वा दम्भ थिएन । बाहिर आउनुस् त । जंगमको मन आत्तियो । पक्कै पनि उनीहरू आए भन्ने उसले अनुमान लगायो । अनुमानसँगै जंगमले अब के हुने हो भनेर सोच्यो । सोच्दासोच्दै उसले मिलनलाई रोक्न खोज्यो । तर, मिलन घरबाहिर निस्किसकेको थियो ।बाहिर कम्ब्याक्ट ड्रेसमा हतियारधारीले चारैतिरबाट घर घेरिसकेको थियो । यो देखेर जंगम भय र द्विविधाले गलेजस्तै भयो । अनिष्टको शंकाले उसलाई रिङ्ग्यायो । एक्कासि उसले भगवान्लाई मनमनै पुकारा गर्यो, हे भगवान् ! रक्षा गर । मिलन भन्ने मान्छे को हो ? एउटाले कडा स्वभावमा सोध्यो । मानौं हुकुम गर्जिरहेको होस् । यो प्रश्नले सबैको अनुहारमा औंसी छायो । अब के हुने हो को भय सबैको मनमा गड्यो । त्योभन्दा बढी जंगमको अनुहारमा बादल छायो । निमेषभरमै उसको नौनाडी गलेर आयो । म हुँ, मिलन अघि सरेर बोल्यो । बोली भुइँमा खस्न नपाउँदै उसलाई कम्ब्याक्ट ड्रेसधारीले झ्यापझुप्प समाते, कुनै अपराधीलाई झैं । केहीले उसलाई हतियार पनि तेर्स्याए । यो अचानकको घटनाले सबैको होस उड्यो । आँगनमा लुगलुग कापिरहेको अवस्थामा सबै उभिएका थिए । मिलनले सोच्ने मौका पनि पाएन, आखिर के भइरहेको छ ! ऊ कालोनीलो भयो ।मिलनको नाम माओवादीको लिस्टमा छ । ऊ यो गाउँको युवाहरूको नाइके हो । उसले युवाहरूको समूह बनाएर चन्दा आतंक मच्चाएको छ । हामीलाई यस्तै सूचना प्राप्त भएको छ, टोली नेताले भन्यो । बल्ल सबैले बुझे, यी माओवादी नभएर नेपाली सेना हुन् । तर, उनीहरूको यो कुरा सुनेर जंगम र उसका छिमेकी तीनछक परे । मिलनको चेतना पनि जिल खायो । हुँदै नभएको आरोप उसलाई लगाइएको थियो । यो आरोप निराधार थियो । यसमा कुनै सत्यता थिएन । जंगम र उसका छिमेकीले सेनालाई मिलनबारे राम्रोसँग सम्झाउने कोसिस गरे । मिलन धुलिखेल बसेर पढिरहेको सुनाए । उनीहरूको कुरा सेनाले मान्ने छाँटकाँट देखिएन । सेना एकोहोरो आदेशको पालना गर्ने मनसायमा थिए । उल्टै सेनासँग भएको माओवादीको सानो डायरी देखाएर मिलनको दोषमा सत्यता रहेको पुष्ट्याइँ गरे । अन्ततः उनीहरूले मिलनलाई पाता कसेर लगे ।छोरोलाई सेनाले लगेको हेरेर बस्नुबाहेक जंगमसँग कुनै उपाय रहेन । अमिलो मन लिएर छोरो ओझेल नपरुन्जेल उसले घरको आँगनबाट हेरिरह्यो । ओझेल परेपछि उसले जिल्लामा आफ्ना मान्छेलाई सम्झियो । भोलि बिहानै जिल्ला पुगेर सबै घटना सुनाउने र आफ्नो छोरो निर्दोष रहेको कुरा जाहेर गर्ने विचार बनायो । तपाईंको छोरो हिजै छुटिसकेको छ । उसको बारेमा गलत रिपोर्ट परेको रहेछ । त्यसैले हामीले उसलाई हिजो दिउँसै छाडिदियौं, भोलिपल्ट ब्यारेकमा पुगेर सोधपुछ गर्दा पाएको जवाफले ऊ अक्क न बक्क भयो । आफूले सुनेको कुरामा पनि विश्वास भइरहेको थिएन । मेरो छोरो घर पुगेको छैन, उसको बेचैनी बढ्न थालेको थियो । छोरोको कुनै अत्तोपत्तो थिएन । हिजो आफ्नै आँखाअघिल्तिर पाता कसेर लगेकाले नै हामीसँग छैन भन्दा उसको मनमा चिसो पस्यो । कतै छोरालाई यिनीहरूले बेपत्ता त पारेनन् ! उसको मन डरायो । उसले छोराको वास्तविक अवस्था बताइदिन अनुनयविनय गर्यो । तर, त्यो सिपाहीले मिलनलाई हिजै छाडिदिएको प्रमाणसमेत देखाइरहेको थियो । ब्यारेकबाट निस्कँदा व्यथित नै भए पनि जंगमको मनमा आशा पलाएको थियो । ऊ छोराको कोठासम्म पुग्यो । तर, मिलन त्यहाँ पुगेकै थिएन । उसले छोराका साथीहरूलाई भेट्यो, इस्टमित्रलाई खबर गर्यो । काठमाडौंतिर बरालिन आएको छ कि भनेर हरेक सम्पर्क सूत्रहरूको प्रयोग गर्यो । तर अहँ, कतै पनि मिलन पुगेको थिएन । न त कसैले उसलाई देखेकै थियो । ऊ बेपत्ता थियो । त्यही दिनदेखि उसको एक मात्र काम थियो छोरोको खोजी गर्नु ! अर्धचेत श्रीमतीको स्याहार गर्दै ऊ बेपत्ता छोरोको खोजीमा दिनहुँ भौंतारियो । बेपत्ता छोरोको फोटोसहितको पर्चा कति बाँड्यो कति ! रेडियोमा सूचना प्रसारण गर्ने र पत्रिकामा सूचना छाप्ने काम धेरैपटक गर्यो । गाउँ, सहर चाहार्यो । तर, छोरो फेलापरेन । छोरोको अब आस नगर, केहीले उसलाई भन्ने गर्थे । बेपत्ताहरू मारिएका केही उदाहरण पनि दिन्थे । यो सुन्दा जंगमको मनमा भुइँचालो जान्थ्यो । शरीर शीतांग भएर आउँथ्यो । झन्डै जिउँदो लासझैं हुन पुग्थ्यो । छोरो बेपत्ता भएपछि खोज्नुपर्ने र सोध्नुपर्ने कुनै ठाउँ उसले बाँकी राखेन । तर, ऊभित्र कहिल्यै निराशाले डेरा जमाएन । उसले सधैं आशाको दियो बालिरह्यो र छोरोको खोजी गरिरह्यो । उसलाई विश्वास थियो, छोरो एक दिन फेलापर्नेछ ! किनभने छोरो छुटेको विश्वास उसलाई ब्यारेकले दिलाएको थियो । मिलनलाई चियापसलमा झोक्राएको अवस्थामा त्यही साँझ देखेको केहीले बताएका पनि थिए । यस्तै अपुष्ट खबरले पनि ऊभित्र विश्वास दह्रो बनेको थियो । छोरो सम्झिँदा जंगमले आँसु झरेको पत्तै पाएन । दृश्यको टिलपिल आँखाले उसको मन पनि रुझेको छ भन्ने ज्ञात हुन्थ्यो । जब उसले आँखा रसाएको थाहा पायो, ऊ बरन्डाको कुर्सीमा बसेको थियो । बेपत्ता छोरोको यादले पिरोलेकोमा भन्दा पनि उसलाई यतिबेला श्रीमतीको पीडाले सतायो । सधैं एकोहोरो बाटोतिर आँखा लगाइरहने उसकी श्रीमतीको मनोदशाले उसलाई बेलाबेला भित्रैदेखि पीडा थपिदिन्थ्यो । बाबुहरूलाई नुहाइदिएर कपाल, दाह्री काटिदिनू । मैले कपाल काट्ने हजाम यहीँ बोलाएको छु, जंगमले सबैको सरसफाइलाई ध्यानमा राखेर भन्यो । सेवा केन्द्रमा ल्याइएका आठै जनाको मैलो कटकटिएर छाला कालो भएको थियो । र, लामो फोहोरी दाह्रीले अनुहार पनि नचिनिने भएका थिए । उनीहरूलाई ध्यान दिएर राम्रैसँग नियाल्दा पनि वास्तविक स्वरूप कस्तो होला भनेर अनुमान लगाउन गाह्रो थियो । त्यसैले जंगमले उनीहरूलाई नुहाइदिएर, कपाल, दाह्री काटिदिएर सफा र चिटिक्क बनाउने सोच्यो । घाम चर्को लागेको थियो, तर हिउँदयाम भएकाले घामको आवश्यकता सबैले महसुस गरेका थिए । घाम ताप्दै नाई पालैपालो आठै जनाको कपाल काट्न थाल्यो । नाई आफ्नो कलालाई निपुणतासाथ प्रदर्शन गर्दै थियो । उसको हात र कैंचीले जादू गरेझैं लाग्थ्यो । जिङरिंग कपाल काटेर छोटो बनाउँदा ती सबै जनाको रूपरङ नै बदलिएको र बेग्लै देखियो । त्यसपछि नाईले पालैपालो दाह्री काट्न थाल्यो । त्यतिबेला पनि उसको कला प्रदर्शन भइरहेकै थियो । हेर्दाहेर्दै जंगमले अलि परको कुर्सीमा बसेर नाईको क्रियाकलाप चुपचाप नियालिरहेकी श्रीमतीको आँखामा त्यसअघि कहिल्यै नदेखिएको अनौठो किसिमको चमक ठम्यायो । उसको अनुहारमा खुसीका रेखा चलमलाउन थाले । धेरैपछि श्रीमतीको उज्यालो अनुहार देखेर जंगम दंग पर्यो । उज्यालिएको अनुहारसँगै बिस्तारै उसका ओठ पनि मुस्कानले भरिएलाझैं भए । श्रीमतीको अनुहारको उज्यालो आफ्नो आँखामा टाँसेर जंगम पनि रूपरङ फेरिएका नौजवान पाहुनाहरूतिर हेर्न थाल्यो । हेर्दाहेर्दै यो के भयो, उसका आँखा कतै टक्क अडिए । उसको मुटुको धड्कन बढ्न थाल्यो । एउटा चामत्कारिक अनुभूति उसको चेतना हुँदै आँखासम्म आएर छरियो । त्यसको आलोकमा उसका आँखा तिर्मिराए । एक्कासि उसलाई सपनामा कुनै उज्यालो मुस्लोतिर यात्रा गरिरहेजस्तो अनुभव भयो । हेर्न नसकेर जंगमले आफ्ना दुवै आँखा बलियोसित चिम्म गर्यो । तर, आँखा चिम्लँदा यो दृश्य देख्न पाउन्नँ कि भनेझैं उसले तत्काल आँखा खोलिहाल्यो । अब उसका आँखा भिजिसकेका थिए । हे भगवान् के यो सत्य हो ? यो सपना त होइन नि ! काँपेको स्वरमा जंगम बर्बरायो । उसका आँखा त्यही युवकमा अडिएका थिए, जसलाई जंगमले तीनदोबाटोमा झुत्रे र मैलो आकृतिमा फोहोर बटुलिरहेको देखेको थियो । त्यो युवक उसले देखेजस्तो चिल्थो कपडा, लामो र फोहोरी कपाल, दाह्रीमा थिएन । उसले आफ्नो चोला पूरै बदलेको थियो । हो यो त्यही युवक थियो, जसको चालढाल देख्दा उसलाई त्यो पूर्वपरिचितजस्तो लागेको पनि थियो । तर, बस चढ्ने हतारमा त्यो आभास पानीको फोकाझैं तत्काल बिलाएर गएको थियो । जंगमलाई एक्कासि पछुतो लागेर आयो । हो, यो मिलन नै थियो । बेपत्ता भएको उसको छोरा, जसको खोजीमा ऊ बीसौं वर्ष भौंतारिएको थियो !जंगमका आँखा निरन्तर बगिरहेका थिए । आँसुको ऐनामा ऊ सफाचट अनि सुकिलो अनुहारमा बसेको छोराको प्रतिविम्ब बोकेर बिनाहलचल बसिरहेको थियो । यसरी मानौं, कतै आँसुको पोखरी छचल्किएर छोराको आकृति नबिलाइजाओस् । बीस वर्षदेखि मौन रहेकी श्रीमतीचाहिँ अकस्मात् उर्लंदो बाढीजस्तै गर्जिंदै छोरालाई अँगालो हाल्न पुगिसकेकी थिई । ऊ जोडजोडले रुँदै थिई । अब स्थिर हुने पालोचाहिँ जंगमको थियो । ऊ भक्कानिनसमेत सकिरहेको थिएन ।"
