शीर्षक,विवरण
असहज मोडमा प्रधानन्यायाधीश,"संवैधानिक निकायमा ५२ जना नियुक्त गर्दा तत्कालीन प्रधानमन्त्री ओलीसाग भागबन्डा गरेको आरोप, सर्वोच्चमा परेको मुद्दामा प्रधानन्यायाधीश नै विपक्षीवर्तमान सत्ता गठबन्धनसाग हिस्सा माग्दै जेठान गजेन्द्र हमाललाई मन्त्री बनाएको भन्दै सार्वजनिक आलोचनातजबिजका आधारमा इजलास तोक्ने प्रचलन अन्त्य गरेर गोलाप्रथा र स्वचालित प्रणाली अपनाउन सर्वोच्चकै प्रतिवेदन, कार्यान्वयन गर्न आलटाल"
सीके राउतका कार्यकर्ता अझै उच्छृंखल गतिविधिमा,"प्रहरीका अनुसार राउत समर्थकले खानेपानी तथा ढल व्यवस्थापन कार्यालयको परिसरमा रहेका २ मोटरसाइकल, ३ कम्प्युटर, झ्यालका सिसा, फोटोकपी मेसिन, पंखा, वाटर फिल्टर र गमला तोडफोड गरेका छन् । जनमत पार्टीले जनकपुर सहरलाई व्यवस्थित, ढल निकासको उचित प्रबन्ध, फोहोर व्यवस्थापनलगायत माग गर्दै साताअघि खानेपानी तथा ढल निकास कार्यालय, जनकपुरधाम उपमहानगरपालिकाको कार्यालयलगायत सरकारी निकायमा ज्ञापनपत्र बुझाएको थियो ।यसैबीच, धनुषाका प्रमुख जिल्ला अधिकारी बन्धुप्रसाद बाँस्तोलाले कुशवाहामाथि दुर्व्यवहार गर्नेविरुद्ध अनुसन्धानपछि मुद्दा चलाइने बताएका छन् । दोषीविरुद्ध अभद्र व्यवहार र सार्वजनिक शान्तिविरुद्धको कसुरमध्ये प्रमाणित हुने मुद्दा चलाइने उनको भनाइ छ । यो लेभलको अमानवीय व्यवहार गरेकालाई त्यत्तिकै छोड्न मिल्दैन । अभद्र व्यवहारमा १ वर्ष कैद वा १० हजारसम्म जरिवाना र शान्तिविरुद्धको कसुरमा १ वर्ष कैदसँगै क्षतिपुर्तिसमेत भराउनुपर्ने हुन्छ, उनले भने । जनमत पार्टीका अध्यक्ष राउतले भने जनताले आजित भएर कारबाही गरेको जिकिर गरेका छन् । खाल्डो पुर्न बलवा टोलका ६४ परिवारले मिलेर पटकपटक ज्ञापनपत्र बुझाएका थिए । कार्यालय, ठेकेदार कसैले सुनेनन्, उनले भने, एम्बुलेन्स पास हुने अवस्था पनि छैन । असार पहिलो सातामै खाल्डो खनेकाले बच्चाहरू स्कुल जाने अवस्था छैन ।"
"पढाइ कक्षा ६, पढाउँछन् इन्जिनियरिङ","२०५१ सालमा भैरवनाथको जीर्णोद्धार गरेका उनले २०७२ वैशाखको भूकम्पले क्षति पुगेको मन्दिरलाई उसैगरी ठड्याउनमा मिहिनेत गरे । २०५१ अघि भैरवनाथमा सल्लाको काठ जडित थियो, चोरमारा पुगेर सालको काठ ल्याई आफैंले फेरें, उनले सम्झिए । जगतवीर नेतृत्वको टोलीले ख्वप कलेजको पाँच वटा भवन बनाएको छ । निर्माणाधीन ख्वप अस्पताल भवनमा खटिएका सिकर्मीको नेतृत्व पनि उनैले गरिरहेका छन् । सन् २००३ मा जर्मनीको ह्यामबर्गको ह्यागनबेक पार्कमा नेपाल प्याभिलियनमा तीनतले प्यागोडा शैलीको मन्दिर बनाउँदा जगतवीर त्यसको नाइके थिए । डाँची अप्पा, बुट्टेदार काठ, ढुंगालगायत निर्माण सामग्री यहीँबाट लगेर जर्मनीमा तीनतले मन्दिर बनायौं, उनले दंग पर्दै सुनाए, पुर्ख्यौली पेसाले विदेशमा समेत सीप देखाउन पाइयो ।नगरपालिकाले मौलिकशैलीको घर बनाउनेका लागि इँटा र काठमा ३५ प्रतिशत छुटको दिँदै आएको छ । यसले सिकर्मीहरूलाई प्रोत्साहन मिलेको छ । विश्व प्रसिद्ध मठमन्दिर, बिहार, पाटी, सत्तल, कलेज, अस्पतालमा आफूले कुँदेको सीप सजिएको देख्दा ऊर्जा थपिने बताउने जगतवीरको नाम भने ती संरचनामा कतै भेटिन्न । यही सीपले बाँचें, मुलुक घुमें, यसैमा सन्तुष्ट छु, उनले भने, नाम होइन, काममा विश्वास लाग्छ, नगरपालिकाले सीपको कदर त गरेको छ । उनले सिकर्मी पेसाबाटै ६ छोरी र ३ छोराको शिक्षादीक्षा धानेका छन् । उनका तीन छोरा मोहन, चन्द्रराम र नविनले पनि पुर्ख्यौली पेसा अपनाएका छन् ।"
"मौसम महाशाखाको चेतावनी, गृहले बेवास्ता गर्दा क्षति","(काठमाडौं)  जल तथा मौसम पूर्वानुमान महाशाखाले बेमौसमी वर्षाबाट हुने सम्भावित जनधनको क्षति रोकथाम तथा नियन्त्रणका लागि पूर्वचेतावनी दिए पनि सरकारी निकायबाटै बेवास्ता गरेको पाइएको छ । महाशाखाको पूर्वानुमानअनुसार सम्भावित क्षति न्यूनीकरण एवं प्रतिकार्य योजना लागू गर्नबाट सरकार चुकेको हो ।महाशाखाले दसैंको टीकाकै (असोज २९) साँझ असोज ३१ बाट मौसम बदली भई देशभर भारी वर्षाको सम्भावना रहेकाले सावधानी अपनाउन भनेको थियो । सार्वजनिक बिदा परे पनि गृह मन्त्रालयमा अपराध अनुसन्धान तथा नियन्त्रण, प्रकोप व्यवस्थापनलगायत आपत्कालीन कार्यका लागि रेस्पोन्स गर्न चौबिसै घण्टा संयन्त्र खुला रहने व्यवस्था छ ।भारी वर्षाबाट निम्तिने जोखिमका कारण यात्रा र कृषि कार्यमा असर पुग्ने समेत महाशाखाको चेतावनी थियो । उक्त चेतावनी गृहमा बेलैमा पुगेको थियो तर त्यसलाई गम्भीर रूपमा नलिँदा बेमौसमी मनसुनबाट ठूलो जनधनको क्षति हुन पुगेको छ । सरकारले सावधानी अपनाउन सक्रियता देखाएको भए क्षति न्यूनीकरण गर्न सकिने अवस्था थियो । महाशाखाको पूर्वचेतावनीलाई विपद् रोकथाम तथा नियन्त्रणकै लागि गठन गरिएको विपद् जोखिम न्यूनीकरण तथा व्यवस्थापन प्राधिकरणले पनि बेवास्ता गरेको पाइएको छ । जसका कारण बेमौसमी विपद्बाट सिर्जित बाढीले तराईमधेस र पहाडी जिल्लामा हजारौं हेक्टरमा लगाइएको धानबाली नष्ट भयो । बाढी नदीतटीय क्षेत्रका बस्ती पस्दा जनधनको क्षति भयो । पहिरोको जोखिममा रहेका कतिपय बस्तीका मानिस समयमै सुरक्षित स्थानतर्फ जान नपाई ज्यान गुमाउन बाध्य भए ।महाशाखाले भारतको आन्ध्र प्रदेश तथा उडिसाको तटीय क्षेत्र आसपास रहेको न्यून चापीय प्रणाली र विकसित हुँदै गरेको पश्चिमी वायु प्रणालीको संयुक्त प्रभावले असोज ३० बाट देशभर मौसम बदली भई विभिन्न जिल्लामा आंशिक र सामान्य वर्षा तथा असोज ३१ बाट केही दिन देशभर सामान्यदेखि पूर्ण रूपमा मौसम बदली भई धेरैजसो स्थानमा मेघ गर्जन, चट्याङ र हावाहुरीसहित भारी वर्षाको सम्भावना रहेको औंल्याएको थियो । उच्च पहाडी तथा हिमाली भूभागमा हिमपातको सम्भावना रहेकोले सम्पूर्णलाई अद्यावधिक मौसमी सूचनाको जानकारी लिई सजग रहन अनुरोध छ, विशेषतः यात्रा तथा कृषि कार्य गर्दा सजग रहनुहोला, महाशाखाको बुलेटिनमा भनिएको थियो ।गृहले महाशाखाको पूर्वचेतावनीलाई किसानको पहुँचसम्म पुर्याएको भए काटेको धान सुरक्षित स्थानसम्म लैजान पाउने मौका रहन्थ्यो । पूर्वचेतावनीलगत्तै प्राधिकरणले देशभरका प्रशासन कार्यालयमार्फत पालिका र वडा तहसम्म भारी वर्षा र त्यसबाट निम्तिने जोखिमबारे सावधानी अपनाउन सचेत गराउनुपर्नेमा त्यसो भएन । बरु भारी वर्षा र त्यसले निम्तिएको बाढीपहिरोबाट बिहीबार बेलुकासम्म १ सय ४ जनाको ज्यान गइसकेको छ ।गृह प्रवक्ता फणीन्द्रमणि पोखरेलले मौसम पूर्वानुमान महाशाखाबाट आउने पूर्वचेतावनी र सावधानीबारेको जानकारी राष्ट्रिय आपत्कालीन कार्यसञ्चालन केन्द्रमार्फत अटोमेटिक रूपमा हेर्न मिल्ने भए पनि प्राधिकरणबाट जोखिम न्यूनीकरणका लागि छुट्टै रूपमा पत्र नआएको बताए । तर विपद्पछिको खोज, उद्धार र राहत व्यवस्थापनमा मन्त्रालय सक्रिय रूपमा लागिपरेको उनले दाबी गरे । मन्त्रालयअन्तर्गतको आपत्कालीन कार्यसञ्चालन केन्द्र २४ सै घण्टा खुला रहन्छ, प्राधिकरणबाट कुनै पत्र आएको थियो भने प्रशासनलाई यसबारे परिपत्र त भइहाल्थ्यो नि, पोखरेलले कान्तिपुरसँग भने, तर विपद् जोखिम रोकथाम तथा नियन्त्रण र आवश्यक प्रतिकार्य योजना तर्जुमा गर्नकै लागि क्रियाशील विज्ञ संस्थाले पछिल्लो प्रकोप रोकथामका लागि पूर्वतयारी गर्न चुकेकै हो ।प्राधिकरणका प्रमुख कार्यकारी अनिल पोखरेलले प्रकोप न्यूनीकरणका लागि प्रतिबद्ध भएर लागिपरेको बताए । पोखरेलले विगतका जोखिम र जनधनको क्षतिबाट पाठ सिकेर प्राधिकरण प्रभावकारी प्रकोप व्यवस्थापनमा जुटेको दाबी गरे । दुई वर्षअघि सरकारले विपद् जोखिम रोकथाम तथा न्यूनीकरणका लागि छुट्टै प्राधिकरण गठन गरेपछि गृह मन्त्रालय बेखुस देखिएको थियो । विपद्सम्बन्धी कामकारबाही र प्रतिकार्य योजना गृहअन्तर्गतकै संयन्त्रबाट हुने गरेका थिए तर प्राधिकरण गठनपछि विपद् व्यवस्थापनसम्बन्धी गृहको अधिकार बाँडफाँट भयो । गृहकै एक कर्मचारीले मन्त्रालयप्राधिकरण अघोषित द्वन्द्व का कारण कतिपय कामकारबाहीमा तालमेल नमिलेको बताए । हालको बाढीपहिरो र डुबानमा पनि मन्त्रालयप्राधिकरण समन्वय नभएको देखिन्छ, उनले भने ।बाढीपहिरोबाट प्रभावितमध्येको बझाङका प्रमुख जिल्ला अधिकारी (प्रजिअ) मोहन अधिकारीले मौसम पूर्वानुमान र भारी वर्षाको जोखिमबारे गृह मन्त्रालय र प्राधिकरणबाट कुनै पत्र वा सर्कुलर नआएको बताए । मौसम बदली भई वर्षा हुने र त्यसबाट निम्तिने जोखिमका साथै सम्भावित सावधानी अपनाउनेबारे मन्त्रालयबाट कुनै पत्र विपद् हुनुअगावै त आएन, अधिकारीले भने, तर हामी आफैंले जोखिमबारे सावधानी अपनाउन सक्दो प्रयास गरेका हौं ।बाढी र डुबान प्रभावित जिल्ला कैलालीका सहायक प्रजिअ हिरालाल चौधरीले सकेको सावधानी अपनाएकै कारण कैलालीमा मानवीय क्षति हुन नपाएको दाबी गरे । तर भन्नेबित्तिकै धानबाली उठाउन सक्ने अवस्था नभएको उनको भनाइ थियो । महाशाखाको पूर्वजानकारीबारे उनले पनि अनभिज्ञता जनाए ।विपद् व्यवस्थापन विज्ञ एवं नेपाल प्रहरीका पूर्वएआईजी ठूले राईले मौसम पूर्वानुमानसम्बन्धी पूर्वचेतावनी लाई विपद् व्यवस्थापन न्यूनीकरण र व्यवस्थापनको दायित्व बोकेका निकायले गम्भीर रूपमा नलिँदा हरेक वर्ष जनधनको क्षति दोहोरिने गरेको बताए । मौसम अदलबदल भई निम्तिने जोखिमबारे सावधानी अपनाउने र क्षति न्यूनीकरणका लागि सरकारले लक्षित वर्गसम्म प्रभावकारी रूपमा सन्देश प्रवाह नै गरेको पाइँदैन, सहरबजारमा बस्ने, टाठाबाठाले मात्रै सूचना पाएर हुँदैन, किसान र दूरदराजसम्म यसको पहुँच पुर्याउन आवश्यक छ, उनले भने, खासगरी आकस्मिक विपद्बाट सबैभन्दा बढी प्रभावित हुने क्षेत्र भनेको कृषि, उद्योग, निर्माण, वन सम्पदा, पदयात्रामा निस्केका र जोखिमपूर्ण स्थानका बस्ती हुन्, मौसम पूर्वानुमान महाशाखाबाट जोखिमबारे दिइएका चेतावनीयुक्त विवरण यी क्षेत्रमा सहज प्रवाह भए मात्रै जनधनको क्षति रोक्न मद्दत पुग्छ ।बाढीपहिरोजन्य प्रकोपको वैज्ञानिक व्यवस्थापन नहुँदा हरेक वर्ष ठूलो जनधनको क्षति हुने गरेको छ । सरकारले विपद्पछि खोजउद्धार र राहत व्यवस्थापनमा सक्रियता देखाए पनि विपद्का घटना रोकथामका लागि पहिलै तदारुकता देखाउन सकेको छैन । जोखिमका बस्ती स्थानान्तरण गर्नेदेखि जोखिमयुक्त क्षेत्रमा मानव बस्तीघर बनाउनै नदिने प्रतिबद्धता सरकारी तहबाट पटकपटक भए पनि कार्यान्वयन हुन सकेको छैन । नेपाल प्रहरीको तथ्यांकअनुसार पछिल्लो ५ आर्थिक वर्ष र गएको साउनयताको ३ महिनामा देशभर बाढीपहिरोबाट मात्रै १ हजार १ सय जनाभन्दा बढीको मृत्यु भएको छ । साउनयता मात्र १ सय ६५ जनाको ज्यान गइसकेको छ । यो संख्या ०७७७८ मा ३ सय, ०७६७७ मा १ सय ७५, ०७५७६ मा ८५, ०७४७५ मा २ सय १ र ०७३७४ मा १ सय ६९ थियो । बाढीपहिरोबाट मानिसको ज्यान जानु भनेको अकालको काल हो, यो अप्राकृतिक निधनलाई रोक्न सकिन्छ तर त्यहीअनुसार सरकारका सम्बन्धित निकायहरूको एकीकृत तदारुकता आवश्यक पर्छ, गृहकै एक सहसचिवले भने, एउटाको मन्त्रालय वा निकायको प्रयासबाट मात्रै यो सम्भव छैन ।"
राहत र उद्धारमा कमी हुँदैन : प्रधानमन्त्री,"(सुर्खेतकञ्चनपुरबैतडी)  बेमौसमी वर्षापछिको बाढीपहिरोले पुर्याएको क्षति तथा पीडितको अवस्थाबारे बुझ्न बिहीबार कर्णाली र सुदूरपश्चिम प्रदेशका विभिन्न जिल्ला पुगेकाप्रधानमन्त्री शेरबहादुर देउवाले राहत र उद्धारमा कुनै कमी नहुने बताएका छन् । प्रधानमन्त्री देउवाले सुर्खेतमा कर्णाली प्रदेश प्रमुख, मुख्यमन्त्रीलगायतबाट प्रदेशमा बाढीपहिरोले पुर्याएको क्षतिबारे जानकारी लिएका थिए ।मनसुन सकिएपछि भएको वर्षाका कारण निम्तिएको विपत्तिले पुर्याएको क्षतिले सबैलाई दुःखी बनाएको उनको भनाइ थियो । जलवायु परिवर्तनका कारण यति ठूलो महाविपत्ति खेप्नुपर्यो, सुर्खेत विमानस्थलमा सञ्चारकर्मीसँग उनले भने, बुधबार बसेको क्याबिनेट बैठकमा राहतको निर्णय गरिएको छ । जनधनको क्षतिको अनुगमनपछि थप राहतको व्यवस्था हुन्छ ।कञ्चनपुरको दोधाराचाँदनी नगरपालिका९ मा पुगेर उनले बाढी प्रभावितलाई राहत र पुनःस्थापनाका लागि सरकार योजनाबद्ध ढंगले अगाडि बढ्ने प्रतिबद्धता जनाए । हामी यहाँबाट फर्केर योजनाबद्ध ढंगले अगाडि बढ्नेछौं, बाढी प्रभावितलाई सम्बोधन गर्नेछौं, उनले भने । सुदूरपश्चिमका पहाडी जिल्लाहरू बझाङ, डोटी, बैतडी र डडेलधुराको निरीक्षणपश्चात् कञ्चनपुर पुगेका उनले महाकाली तटीय क्षेत्र तथा ब्रह्मदेवदेखि कुतियाकभरसम्म हेलिकप्टरबाटै निरीक्षण गरेका थिए ।प्रधानमन्त्री देउवालाई दोधाराचाँदनी नगर प्रमुख वीरबहादुर सुनारले बाढीले पुर्याएको असर र क्षतिका बारेमा जानकारी गराएका थिए । उनले महाकाली र जोगबुडा नदीले घेरिएको नगरक्षेत्र बाढीको उच्च जोखिममा रहेकाले यसको व्यवस्थापनमा विशेष जोड दिन आग्रह गरेका थिए । अहिले पनि कुतियाकभर र सुन्दरनगर क्षेत्र निकै प्रभावित भएको छ, सुनारले भने, महाकाली किनारमा जाइकाले बनाएको बाँध पनि जीर्ण भइसकेको छ, यसको मर्मतसम्भार हुन सकेको छैन ।यसअघि सेती नदीले क्षति पुर्याएको बैतडीको ढुंगाड पुगेका प्रधानमन्त्री देउवासमक्ष पीडितहरूले ज्ञापनपत्र बुझाएका थिए । ढुंगाडडोटी जोड्ने भत्किएको झोलुङ्गे पुल र नदीले असर गरेको बस्ती अवलोकन गरेका देउवाले सबै ठाउँमा यस्तै भएकाले आफू काठमाडौं फर्केपछि केही निर्णय गर्ने पीडितहरूलाई आश्वासन दिए । क्षति देखेपछि राहत र पुनःस्थापनाबारे प्रधानमन्त्रीले केही प्रतिबद्धता जनाउने आसमा रहेका पीडितहरूले भने खिन्न बनेको प्रतिक्रिया दिए । प्रधानमन्त्री नै बाढीग्रस्त बस्तीमा आइपुगेका बेला केही ठोस निर्णय गरेर जानुहुन्छ भन्ने आशा थियो । तर सामान्य आश्वासन पनि पाइएन, स्थानीय राजेन्द्र चन्दले गुनासो परे, हामीले पटकपटक डुबानमा पर्ने ढुंगाडबस्तीलाई तराईको कुनै स्थानमा सारिदिन माग गरेका छौं । अब यहाँ बस्न सकिने अवस्था छैन । प्रधानमन्त्रीले हेरेर गएपछि पक्कै यसमा पहल हुने अपेक्षा छ ।दुवैतर्फबाट सेती नदी बग्न थालेपछि २ सय ५० भन्दा बढी घरधुरी रहेको यो बस्ती २ दिनसम्म बाढीको चपेटामा परेको थियो । जलस्तर घट्दै गएपछि माथिल्लो क्षेत्रका विद्यालय, स्वास्थ्यचौकी र आफन्तकोमा आश्रय लिइरहेका स्थानीयहरू पुनः बस्ती फर्किन थालेका छन् । तत्काललाई बसोबास र खाद्यानको समस्या नभए पनि पछिलाई सोच्नुपर्ने वडा५ का वडाध्यक्ष रामबहादुर बोहराले बताए । खेती सबै सखाप भएकाले केही समयपछि भने बस्तीमा खाद्यान अभाव हुने देखिन्छ, उनले भने ।अवलोकनका क्रममा प्रधानमन्त्रीसँगै अर्थमन्त्री जनार्दन शर्मा, संस्कृति, पर्यटन तथा नागरिक उड्डयनमन्त्री प्रेम आले, पूर्वमन्त्रीहरू एनपी साउद र रमेश लेखकलगायतको टोलीसमेत थियो ।"
एमालेमा 'भय को राजनीति,"(काठमाडौं)  आगामी चुनावमार्फत केन्द्रीय सत्ता राजनीतिमा फर्कने उद्घोष गरेको प्रमुख प्रतिपक्षी दल एमालेभित्र दसौं महाधिवेशनको पूर्वसन्ध्यामा फेरि संशयपूर्ण राजनीति सुरु भएको छ । महाधिवेशन केन्द्रित कार्यतालिका र अध्यक्ष केपी शर्मा ओलीका अभिव्यक्तिले दसबुँदे सहमतिको जगमा एमालेमै बसेका नेतामा असुरक्षाको भावना देखिन थालेको छ ।महाधिवेशनमा आफूहरूको र त्यसअगाडि प्रदेश, जिल्ला र पालिका तहमा आफ्नो पक्षमा रहेका नेताकार्यकर्ताको राजनीतिक जीवन र जिम्मेवारी जोखिममा पर्ने डरले असुरक्षित महसुस हुन थालेको ती नेताहरूले बताउन थालेका छन् । मुद्दाका रूपमा सार्वजनिक भएको बहसलाई केही नेताहरूले शुक्रबार स्थायी कमिटी बैठकमा प्रवेश गराउने तयारीसमेत गरेका छन् । गत असार २७ को दसबुँदे सहमति आंशिक कार्यान्वयन भएको छ ।केन्द्रीय महाधिवेशनबाट मूलतः हामी दस जनासहित हालका केन्द्रीय सदस्यहरूको भूमिका सुनिश्चित गर्ने विश्वासिलो आधार बनेको छैन, तल्ला तहमा पनि हामीसँगै एकतामा रहेका साथीहरूको जिम्मेवारी सुरक्षित हुन्छ भन्ने आश्वासन छैन, दसबुँदे सहमतिका पक्षधर एक नेताले भने, निर्वाचित नेतृत्व ल्याउने नाममा कतै हाम्रो समूहलाई बहिष्कार गरिन्छ कि भन्ने भय छ, यस्तो असुरक्षित मनोविज्ञान तलैसम्म छ ।दसबुँदे सहमतिले आधारभूत रूपमै भए पनि आफूहरूको राजनीति र सांगठनिक हैसियत सुरक्षित गरेको बुझाइमा रहेका नेताहरू अध्यक्ष ओलीका पछिल्ला अभिव्यक्तिबाट सशंकित छन् । यतिसम्म कि दसबुँदे सहमतिबारे ओलीको पछिल्लो अभिव्यक्तिलाई लिएर नेताहरूले सार्वजनिक रूपमै असन्तुष्टि राखेका छन् । हिजो कता केको यो दसबुँदे केजाति केजातिको एकतारे बजाएर हर हर गोविन्दम् दसबुँदे, दसबुँदे, दसबुँदे पनि धेरै गरिरहनु आवश्यक छैन, वाग्मती प्रदेश कमिटीको बैठकलाई बुधबार सम्बोधन गर्दै ओलीले भनेका थिए, मिलेर एकताबद्ध भएर अगाडि बढौं न खुरुक्क । अब कति बजाउने दसबुँदेको ट्यान्ड्याङ् ट्यान्डाङ् । माधव आउँछन् कि, पार्टी फुटाउँदैनन् कि भनेर दसबुँदे गरियाथ्यो । ओलीको यो अभिव्यक्तिपछि उपाध्यक्ष भीम रावलले सामाजिक सञ्जालमार्फत दसबुँदेको अन्तरवस्तु स्मरण गराए । १० बुँदे सहमति एकतारे होइन पार्टी एकता बचाएर देशहितका लागि बजाइएको ११ तारे बिगुल हो, उनले लेखेका छन्, यसको धुन संस्थागत भइसकेको छ । सबैले ठन्डा दिमागले सुन्नु स्वास्थ्यका लागि लाभदायक छ ।एमाले उपाध्यक्ष युवराज ज्ञवालीले दसबुँदे पक्षधर र पूर्वमाओवादी नेताहरूलाई सुरक्षित महसुस गराउने गरी मापदण्ड बन्ने विश्वास व्यक्त गरे । दसबुँदेवाला समूहमा पनि आशंका छ, पूर्वमाओवादीका साथीमा पनि आशंका छ । असुरक्षित महसुस गर्ने गरी नजाने भनेर छलफल भएको छ, उनले भने, केही मापदण्ड बन्छ । हामीले एकताको सन्देश दिने गरी अगाडि बढ्नुपर्नेछ । विधानले धेरै विषय स्पष्ट गरेकाले थप मापदण्ड बनाउन भने सहज छैन । दसबुँदे पक्षधर समूहका नेताहरूको सुरक्षा अनिश्चित हुँदा एमालेको वडा र पालिका अधिवेशनको कार्यतालिकालाई लिएर समेत विवाद सुरु भएको छ । विधान अधिवेशनले कात्तिक ६ मा वडा अधिवेशन र कात्तिक ९ मा पालिका अधिवेशनको मिति तय गरेको थियो । वडा अधिवेशन आउन २ र पालिका अधिवेशन आउन ५ दिन बाँकी रहेका बेला शीर्ष नेताबाटै केही साता सार्नुपर्ने माग उठेको छ । उपाध्यक्ष रावल, अष्टलक्ष्मी शाक्यलगायतले वडा र पालिका अधिवेशन सार्नुपर्ने मत राखेका हुन् । बुधबार अध्यक्ष ओली उपस्थित वाग्मती प्रदेश कमिटीको बैठकमा मुख्यमन्त्रीसमेत रहेकी शाक्यले वडा अधिवेशन हतारमा गर्ने पक्षमा आफू नरहेको अभिव्यक्ति दिएकी थिइन् । पार्टी केन्द्रले कात्तिक ६ मा वडा र ९ मा पालिका अधिवेशन गर्न निर्देशन दिएको उल्लेख गर्दै शाक्यले त्यसका लागि तयारी नपुगेको बताएकी थिइन् । अधिवेशनका लागि सबै तयार हुनुपर्नेमा त्यसो हुन नसकेकाले हतार गर्न नहुने उनको तर्क थियो ।वडा कमिटीको अधिवेशन, पालिकाको अधिवेशन भनेको केन्द्रीय कमिटीको महाधिवेशनभन्दा पनि महत्त्वपूर्ण छ, यो हाम्रो आधार हो, हाम्रो धरातल हो, वडा अधिवेशन भनेको हाम्रो टेक्ने धरातल हो, त्यसैले पालिका र वडा अधिवेशन यो सामान्य हो, केही पनि होइन र हतारहतारमा गरिहालौँ, जोसुकै नेतृत्वमा आए पनि हुन्छ भन्ने पक्षमा मचाहिँ छैन, उनको भनाइ थियो । वडा र पालिका अधिवेशनको माध्यमबाट गलत व्यक्तिहरू पार्टीमा प्रवेश गर्न लागेको उनको भनाइ थियो । उपाध्यक्ष शाक्यले त्यसो भनेको केही बेरपछि अध्यक्ष ओलीले कुनै पनि हालतमा अधिवेशन नरोकिने बताएका थिए । वडा कमिटीको अधिवेशन र पालिकाको अधिवेशन सार्नुपर्छ भन्ने मत यत्तिकै उठेको होइन, दशबुँदे पक्षधर तल्लो तहका नेताहरूको सांगठनिक सुरक्षाको सुनिश्चितता खोजिएको हो, एक केन्द्रीय सदस्यले भने । विधान महाधिवेशनमार्फत परिमार्जन गरिएको संशोधित विधानले समूहगत (प्यानल) उम्मेदवारीलाई रोक लगाएको छ । समूहगत उम्मेदवारी नहुँदा प्रतिनिधिलाई व्यक्तिगतरूपमा उम्मेदवार छान्ने सुविधा हुन्छ तर तलैदेखि समूहगत विभाजित र बनिबनाउ मानसिकतामा महाधिवेशनमा आउने प्रतिनिधिले पदाधिकारीसहितको केन्द्रीय नेतृत्व चयनमा विवेक भन्दा माथिको इसारा मा मतदान गर्ने सम्भावना धेरै हुने केन्द्रीय सदस्यहरूले बताएका छन् । पार्टीमा माधव नेपाल छैनन् तर ओलीको आफ्नै गुट छ, पूर्वमाओवादीको गुट छ, दसबुँदेका पक्षधर भिन्दै छन्, एक केन्द्रीय सदस्यले भने, यस्तो मनोविज्ञान रहेसम्म महाधिवेशन प्रतिनिधिबाट स्वतन्त्र मतदान हुँदैन । केही व्यक्तिलाई जानीबुझी पाखा लगाउने षड्यन्त्र हुन सक्छ । एमाले प्रवक्ता प्रदीप ज्ञवालीले भने पूर्वाग्रहबिनै प्रतिनिधि र कमिटी चयन हुने दाबी गरे । कसैप्रति आग्रहपूर्वाग्रह राखिँदैन । पार्टी एकताको भावनालाई ध्यानमा राखेर नै प्रतिनिधित्वदेखि कमिटी चयनको पक्षलाई पनि हामी ध्यानमा राख्छौं । त्यसकारण यसमा समस्या हुँदैन, उनले भने । उनका अनुसार यसबारे शुक्रबार बस्ने स्थायी कमिटी बैठकमा छलफल हुनेछ । हाल दसबुँदे सहमतिका पक्षधर नेताहरू नवौं महाधिवेशनमा माधव नेपाल समूहबाट चुनाव लडेका थिए । उपाध्यक्ष भीम रावल, अष्टलक्ष्मी शाक्य, युवराज ज्ञवाली, उपमहासचिव घनश्याम भुसाल, सचिवहरू गोकर्ण विष्ट, योगेश भट्टराई, भीम आचार्य नेपालकै प्यानलबाट चयन भएका हुन् । आसन्न दशौं महाधिवेशनमा यो समूहलाई पुरानै हैसियत जोगाउन कठिन हुनेछ किनभने विधानले पदाधिकारीको संख्या नै घटाएको छ । त्यसमाथि ओलीले आफ्नै समूहका र पूर्वमाओवादी समूहका नेताहरूलाई पनि चित्त बुझाएर जिम्मेवारी दिनुपर्नेछ । अप्ठेरो बेला साथ दिएको भन्दै ओलीले आफ्नो पार्टीमा रहेका पूर्वमाओवादी समूहका नेताहरूप्रति उदार अभिव्यक्ति दिँदै आएका छन् । नेकपामा सचिवालय सदस्य रहेका पूर्वमाओवादी समूहका नेताहरू रामबहादुर थापा र टोपबहादुर रायमाझीले पदाधिकारीको आकांक्षा राखेका छन् । दसबुँदे सहमति गरेका नेताहरू ओलीले बदलाको राजनीति गर्छन् कि भन्ने भयमा पनि छन् । किनभने यस्तो संकेत ओलीले लिखित प्रतिवेदनमै दिएका छन् । ओलीले आफ्नो राजनीतिक प्रतिवेदनमै दसबुँदे सहमति गर्ने नेताको भूमिकामाथि प्रश्न उठाएका छन् । यी नेताहरूले विपक्षीको सेवा गरेको आरोप ओलीको छ । एमाले नेतृत्वको सरकारलाई जुनसुकै मूल्यमा अपदस्थ गर्न, प्रदेशहरूमा एमाले सरकारलाई विफल पार्न, पार्टीका उम्मेदवारलाई पराजित गर्न र आन्दोलनलाई विपक्षीहरूको सेवामा समर्पित गर्न गतिविधि गरेको ओलीले आरोप लगाएका छन् ।"
दसौं महाधिवेशन चितवनमा,"काठमाडौं (कास) एमालेको दसौं राष्ट्रिय महाधिवेशन चितवनमा हुने भएको छ । ललितपुरस्थित तुल्सीलाल स्मृति प्रतिष्ठानमा बिहीबार बसेको स्थायी कमिटी बैठकले मंसिर १० देखि १२ सम्म चितवनमा महाधिवेशन गर्ने निर्णय गरेको प्रवक्ता प्रदीप ज्ञवालीले जानकारी दिए । यसअघि एमाले अध्यक्ष केपी शर्मा ओलीले दसौं महाधिवेशन बुटवलमा हुने घोषणा गरेका थिए ।उपाध्यक्ष युवराज ज्ञवालीका अनुसार सबै जिल्लाबाट सहभागी हुने प्रतिनिधिको सुविधालाई मध्यनजर गर्दै चितवनमा महाधिवेशन गर्ने निर्णय भएको हो । विधान महाधिवेशनको समापनमा अध्यक्षले दसौं महाधिवेशन बुटवलमा गर्ने घोषणा गर्नुभएको थियो, त्यो घोषणा गर्दा उहाँले आवश्यक भयो भने ठाउँको विषयमा पुनर्विचार गर्न सकिन्छ पनि भन्नुभएको थियो । बैठकमा छलफल गर्दा बुटवलमा आठौं महाधिवेशन गर्यौं, काठमाडौंमा विधान महाधिवेशन गरियो, चितवन सेन्टर पनि पर्छ भनेर महाधिवेशन त्यहीँ गर्ने निर्णय भयो, उनले भने ।उनका अनुसार महाधिवेशन उद्घाटनको दिन ठूलो आमसभा गर्नेबारे पनि छलफल भएको छ । राष्ट्रिय महाधिवेशन उद्घाटन समारोहमा भव्य सभा गर्ने योजना छ, उनले भने । बैठकले स्थायी कमिटी सदस्य रामबहादुर थापाको संयोजकत्वमा २१ सदस्यीय मूल व्यवस्थापन कमिटी गठन गरेको छ । कमिटीमा योगेश भट्टराई, सुरेन्द्र पाण्डे, विष्णु रिमाल, काशीनाथ अधिकारी, राजन भट्टराई, देवी ज्ञवाली, विनोद श्रेष्ठ, सीता पौडेल, आनन्द पोखरेल, कपिल पोखरेल, कृष्णभक्त पोखरेल, पार्वती रावलसहित सातवटै प्रदेशबाट एकएक जना प्रतिनिधि र सम्पर्क समन्वय कमिटीबाट एक जना प्रतिनिधि छन् ।उपाध्यक्ष ज्ञवालीका अनुसार दसबुँदे सहमति कार्यान्वयनमा भएको समस्याबारे छलफल गर्न शुक्रबार पनि स्थायी कमिटी बैठक बस्नेछ । यसबाहेक दसबुँदे पक्षधर नेतामाथि अध्यक्ष ओलीले लगाएको आरोपका विषयमा बैठकमा पनि छलफल हुने सम्भावना छ । ओलीले आफ्नो प्रतिवेदनमा एमाले नेतृत्वको सरकारलाई विस्थापित गर्ने भित्री योजनाकार र नेकपालाई विभाजित गर्ने पुष्पकमल दाहालको अभियानका सारथि रहेको आरोप लगाएका छन् । अध्यक्ष ओलीले आफूहरूको भूमिकामाथि प्रतिवेदनमै नकारात्मक टिप्पणी गरेको भन्दै यी नेताहरू असन्तुष्ट छन् । ओलीले बुधवार वाग्मती प्रदेश कमिटीको बैठकमा पनि ती नेताहरूको कार्यशैलीमाथि प्रहार गरेका थिए । आफूलाई कुनै चित्त नपरे पनि त्यो कमिटीले पास गरेपछि कार्यान्वयन गर्नुपर्छ, कमिटीले यस्तो निर्णय गर्यो म सहमत छैन । मैले त भन्दिएको छु, यस्तो पनि हुन्छ ? त्यो त व्यक्तिवादिता हो, उनले भनेका थिए, यो संस्थावादिता भएन । संस्थागत भएन । संगठनात्मक आचरण भएन । दसबुँदे सहमतिलाई सांगठनिक रूपमा मात्र होइन, वैचारिक रूपमा पनि संस्थापन पक्षले दबाबमा राखेको छ । विधान महाधिवेशनमा उपमहासचिव घनश्याम भुसालले भिन्दै राजनीतिक दस्तावेज पेस गर्ने तयारी गरेका थिए । तर, त्यसअगाडिको केन्द्रीय कमिटीबाट उनले अनुमति पाएनन् । भुसाल अब दसौं महाधिवेशनमा दस्ताबेज पेस गर्ने तयारीमा छन् । पार्टी विभाजन गरेर माधव नेपालले एकीकृत समाजवादी पार्टी बनाएपछि एमालेमा उनको पक्षमा रहेका नेताहरूको शक्ति धेरै कमजोर भएको छ, जसको जगमा दबाब दिएर उनीहरूले अध्यक्ष ओलीलाई सम्झौताका लागि बाध्य बनाउन सक्दैनन् । त्यसैले दसबुँदे सहमतिका पक्षधर नेताहरूले सामूहिक र संस्थागत नभई मुद्दाहरूमा व्यक्तिगत असन्तुष्टि राख्ने रणनीतिअनुसार काम गरेका छन् । दसबुँदे सहमतिका पक्षधर नेताहरूले स्थायी, केन्द्रीय कमिटी र विधान महाधिवेशनमा सामूहिक रूपमा नभई व्यक्तिगत रूपमा आफ्ना असन्तुष्टि राखेका थिए ।केही दिनअघिको अविरल वर्षासँगै बाढीपहिरोले पुर्याएको जनधनको क्षतिप्रति दुःख व्यक्त गर्दै एमालेले मर्कामा परेका किसानलाई राहत र क्षतिपूर्ति दिलाउन सरकारसँग माग गरेको छ । बैठकपछि प्रवक्ता ज्ञवालीले अवरुद्ध सडक र विद्युत् पुनः सञ्चालन, घरबारविहीनलाई राहत र पुनर्निर्माणका लागि सरकारसँग माग गर्ने निर्णय भएको बताए ।"
वाग्मतीमा पाण्डे मुख्यमन्त्री बन्ने,"(मकवानपुर)  वाग्मतीमा विपक्षी गठबन्धनले एकीकृत समाजवादीका संसदीय दलका नेता राजेन्द्र पाण्डेलाई मुख्यमन्त्री बनाउने सहमति गरेको छ । मुख्यमन्त्रीका लागि कांग्रेस संसदीय दलका नेता इन्द्रबहादुर बानियाँसमेत दाबेदार रहेकामा बिहीबार हेटौंडामा भएका गठबन्धन बैठकले पाण्डेलाई अघि सार्ने निर्णय गरेको हो । दाबेदार बानियाँ कांग्रेस सभापति एवम् प्रधानमन्त्री शेरबहादुर देउवानिकट हुन् । देउवाले मुख्यमन्त्रीको विषय टुंग्याउन कांग्रेस सहमहामन्त्री प्रकाशशरण महतलाई बिहीबार बिहान हेटौंडा पठाएका थिए । पाण्डेलाई अगाडि बढाउने समझदारी बनाएपछि महत काठमाडौं फर्केका छन् । स्रोतका अनुसार एकीकृत समाजवादी र कांग्रेसले आधाआधा कार्यकाल सरकारको नेतृत्व गर्ने सहमतिपत्रमा गठबन्धनका नेताहरूले हस्ताक्षर गरेका छन् । गठबन्धनमा रहेका माओवादी केन्द्र, कांग्रेस, एकीकृत समाजवादीले नयाँ मुख्यमन्त्री चयनका लागि हस्ताक्षरसमेत संकलन गरिसकेको कांग्रेस सचेतक छिरिङ दोर्जे लामाले जानकारी दिए ।वाग्मती प्रदेशको सत्तारूढ एमाले विभाजनपछि १३ सांसदले एकीकृत समाजवादी रोज्नाले मुख्यमन्त्री अष्टलक्ष्मी शाक्य अल्पमतमा परेकी थिइन् । शाक्य अल्पमतमा परेसँगै वाग्मतीमा विपक्षी गठबन्धनले नयाँ सरकार निर्माणको कसरत सुरु गरेको थियो । मुख्यमन्त्री शाक्यले विश्वासको मत लिन गत असोज २४ मा प्रदेशसभाको बैठकमा प्रस्ताव गरेकी थिइन् । विपक्षी गठबन्धनले मुख्यमन्त्रीको टुंगो नलगाउँदा दलहरूबीचको सहमतिमा प्रदेशसभा बैठक सारिएको थियो । बिहीबार प्रदेशसभा बैठकमा मुख्यमन्त्री शाक्यले राखेको प्रस्तावअनुरूप मत विभाजन प्रक्रिया सुरु भएको छ । कात्तिक १० गते बुधबार दिउँसो १ बजे बस्ने बैठकमा मतविभाजन हुने जनाइएको छ । सभामुख सानुकुमार श्रेष्ठले विपक्षी दलसँग छलफलमा आगामी बैठक कात्तिक ७ गते राख्ने बताए पनि ३ दिन ढिला गरी बैठक बोलाएका हुन् । एमालेले पार्टीको वडा र स्थानीय तहको अधिवेशनका कारण प्रदेशसभा बैठक पछि सार्न आग्रह गर्दै पत्र लेखेको थियो । सभामुख श्रेष्ठले सोही पत्रलाई देखाउँदै बैठक सारेका हुन् । यसले गर्दा शाक्य नेतृत्वको सरकारको आयु लम्बिएको छ । ५६ सांसदसहित एकल बहुमतबाट शाक्य भदौ २ मा नेपालकै पहिलो मुख्यमन्त्री बनेकी थिइन् । हाल उनीसँग सभामुखसहित ४३ जनामात्रै सांसद छन् । प्रदेशसभामा बहुमतका लागि ५५ सांसद चाहिन्छ । सदनमा माओवादीका २३, कांग्रेसका २२, एकीकृत समाजवादीका १३ र जसपाका १ सांसद छन् । ३ मत रहेको विवेकशील साझाले शाक्यलाई विश्वासको मत नदिने बताएको छ । दुईदुई मत रहेका नेपाल मजदुर किसान पार्टी र राप्रपाले कुनै प्रतिक्रिया दिएका छैनन् ।राजीनामा दिन विपक्षीको आग्रहवाग्मती प्रदेशको विपक्षी गठबन्धनले मुख्यमन्त्री शाक्यलाई राजीनामा दिएर मार्ग प्रशस्त गरिदिन आग्रह गरेको छ । बिहीबारको प्रदेशसभा बैठकको सुरुमै सभामुख सानुकुमार श्रेष्ठले मुख्यमन्त्री शाक्यलाई भनाइ राख्ने समय दिएका थिए । त्यसपछि बोलेका विपक्षी दलका नेताले मुख्यमन्त्री शाक्यले प्रदेशसभामा विश्वासको मत नपाउने निश्चित भएकाले राजीनामा दिनुपर्ने बताए । कांग्रेस संसदीय दलका नेता इन्द्रबहादुर बानियाँले अल्पमतमा परिसकेको सरकारले प्रदेशसभाको बैठक सार्न लगाएर सत्ताको आयु नलम्ब्याउन सुझाव दिए । प्रदेशसभामा माओवादी केन्द्रका नेता शालिकराम जम्मकट्टेलले हालको सरकार विधि, प्रक्रिया र जनमतअनुसार अगाडि नबढेपछि आफूहरू नयाँ सरकार निर्माण गर्न अघि सरेको बताए । एकीकृत समाजवादीका नेता राजेन्द्र पाण्डेले मुख्यमन्त्री शाक्यलाई मार्ग प्रशस्त गर्न आग्रह गरे । उहाँ अल्पमतमा परेको ३९ दिन भयो । संविधानले ३० दिनभित्र विश्वासको मत लिनुपर्ने व्यवस्था गरेको छ । तर आजसम्म उहाँ किन टाँसिएर बस्नुभएको हो ? पाण्डेले भने । बैठकमा विवेकशील साझाका सांसद रमेश पौड्याल तथा जसपा सांसद प्रेमबहादुर तामाङले पनि सरकारलाई मार्ग प्रशस्त गर्न आग्रह गरेका थिए ।"
आचार्यले आज विश्वासको प्रस्ताव राख्ने,"(मोरङ)  प्रदेश १ का मुख्यमन्त्री मुख्यमन्त्री भीमप्रसाद आचार्यले शुक्रबारको प्रदेशसभा बैठकमा विश्वासको मतका लागि प्रस्ताव राख्ने भएका छन् । सभामुख प्रदीपकुमार भण्डारीले प्रदेशसभाको नवौं तथा हिउँदे अधिवेशनको तेस्रो बैठक शुक्रबार दिउँसो १ बजे बोलाएका छन् । मुख्यमन्त्रीले प्रतिनिधित्व गर्ने दल विभाजित भए ३० दिनभित्र विश्वासको मतका लागि प्रदेशसभासमक्ष प्रस्ताव राख्नुपर्ने संवैधानिक व्यवस्था छ । निर्वाचन आयोगले एमालेका १० प्रदेश सांसद एकीकृत समाजवादीमा गएको निर्णय भदौ २५ मै गरेको थियो । उक्त निर्णयअनुसार मुख्यमन्त्री आचार्यले असोज २३ भित्रै विश्वासको प्रस्ताव राख्नुपर्ने थियो । तर मुख्यमन्त्री आचार्यले असोज २५ मा मात्रै विश्वासको मत लिने सूचना प्रदेशसभा सचिवालयका सचिव गोपालप्रसाद पराजुलीलाई दिएका थिए । प्रदेशसभा नियमावलीको नियम १२८ (१) मा मुख्यमन्त्रीले प्रदेशसभाबाट विश्वासको मत प्राप्त गर्न ३० दिनभित्र प्रस्ताव पेस गर्ने सूचना सचिवलाई दिनुपर्ने उल्लेख छ । नियम १२८ (२) मा उपनियम (१) बमोजिम दिइने सूचना प्रस्तावमाथि छलफल हुने दिनभन्दा दुई दिनअगावै दिनुपर्ने भनिएको छ ।सचिव पराजुलीले शुक्रबार बिहान १०ः३० बजे सभामुख भण्डारीले कार्यव्यवस्था परामर्श समितिको बैठक बोलाएको जानकारी दिए । कार्यव्यवस्था परामर्श समितिले निर्धारण गरेको कार्यसूचीअनुसार प्रदेशसभा बैठक अघि बढ्छ, उनले भने । प्रदेशसभा बैठकमा अन्य बिजनेस भने छैन । एमालेका प्रमुख सचेतक बुद्धिकुमार राजभण्डारीले शुक्रबार मुख्यमन्त्रीले विश्वासको मतका लागि बैठकमा प्रस्ताव राख्ने बताए । प्रमुख प्रतिपक्षी कांग्रेसका नेता राजीव कोइरालाले मुख्यमन्त्री आचार्यले आफैंले निर्माण गरेको संविधानको उल्लंघन गरेर असंवैधानिक रूपमा मुख्यमन्त्री बनिरहनु आपत्तिजनक भएको बताए । उनले मुख्यमन्त्री आचार्यले असंवैधानिक रूपमै सरकारको आयु लम्ब्याउन खोजिरहेको आरोप लगाए । मुख्यमन्त्री आचार्यले सदनमा विश्वासको प्रस्ताव राखेपछि गठबन्धन दलका सबै सांसद मिलेर विफल बनाउने कोइरालाले बताए । एकीकृत समाजवादीका नेता राजेन्द्र राईले बाढीपहिरोका नाममा सरकारले अझै केही दिन आयु लम्ब्याउन खोजेको आरोप लगाए । मुख्यमन्त्री आचार्य हिउँदे अधिवेशन सुरु भएकै दिनदेखि स्पष्ट रूपमा सदनमा अल्पमतमा परेको देखिनुभएको छ, उनले भने, अब मुख्यमन्त्रीज्यूले विश्वासको मतका लागि प्रस्ताव राखेपछि गठबन्धन दलका सबै सांसद एकजुट भएर औपचारिक रूपमा अल्पमतमा रहेको सिद्ध गर्छौं । मुख्यमन्त्री आचार्यविरुद्ध कांग्रेस, माओवादी केन्द्र, एकीकृत समाजवादी, जनता समाजवादी पार्टी र संघीय लोकतान्त्रिक राष्ट्रिय मञ्चले गठबन्धन बनाएका छन् । मुख्यमन्त्री आचार्यलाई विश्वासको मत प्राप्त गर्न ४६ सांसद आवश्यक हुन्छ । ९२ सदस्यीयमा एमालेका सभामुखसहित ४१, कांग्रेसका २१, माओवादी केन्द्रका १५, एकीकृत समाजवादीका १०, जनता समाजवादी पार्टीका ३, संघीय लोकतान्त्रिक राष्ट्रिय मञ्च र राप्रपाका ११ जना सांसद छन् ।"
बीपीमा उच्चस्तरीय समिति,"(सुनसरी)  सरकारले धरानस्थित बीपी कोइराला स्वास्थ्य विज्ञान प्रतिष्ठानको समस्या छानबिन गर्न स्वास्थ्य तथा जनसंख्यामन्त्री विरोध खतिवडाको अध्यक्षतामा तीन सदस्यीय समिति गठन गरेको छ । मन्त्रिपरिषद् निर्णयबाट बुधबार गठन गरिएको समितिमा स्वास्थ्य सचिव डा रोशन पोखरेल र धरान उपमहानगरपालिकाका प्रमुख तिलक राई सदस्य छन् । करिब चार महिनादेखि बीपी प्रतिष्ठान शुद्धीकरण अभियान संयुक्त संघर्ष समितिले चारै पदाधिकारी हटाउन माग गर्दै आन्दोलन जारी राखेको छ । रजिस्ट्रार प्राडा मोहनचन्द्र रेग्मीले राजीनामा दिइसकेका छन् । गत भदौ १३ मा स्वास्थ्य राज्यमन्त्री उमेश श्रेष्ठको अध्यक्षतामा छानबिन समिति बनेको थियो । उक्त समितिलाई उपकुलपति ज्ञानेन्द्र गिरीले चुनौती दिँदै सिनेट बैठक नै नबोलाएपछि समिति अगाडि बढ्न नसकेपछि सरकारले स्वास्थ्यमन्त्रीकै अध्यक्षतामा समिति गठन गरेको हो । समितिले छानबिन गरी २१ दिन भित्र कुलपतिसमेत रहेका प्रधानमन्त्रीलाई प्रतिवेदन बुझाउने मन्त्रालयले जनाएको छ । एक सिनेट सदस्यका अनुसार समितिले तयार गरेको प्रतिवेदन परिषद्मा पेस गर्नुपर्ने हुन्छ । समितिले उपकुलपति डा ज्ञानेन्द्र गिरी, अस्पताल निर्देशक प्राडा गौरीशंकर साह र शिक्षाध्यक्ष प्राडा गुरु खनालले दायित्व पूरा नगरेको भन्दै पदबाट हटाउन प्रस्ताव गरेमा परिषदको बहुमतबाट प्रस्ताव पेस भएपछि प्रधानमन्त्रीले हटाउन सक्छन् । संयुक्त संघर्ष समितिका संयोजक डा एसपी रिमालले भने, आन्दोलनको उद्देश्य नेमप्लेट फेर्नु मात्र होइन । अबका पदाधिकारी राजनीतिक नियुक्ति हुनु भएन । प्रतिष्ठानलाई बिगार्ने चार पदाधिकारीमात्र नभई प्रतिष्ठानभित्रै बसेर आर्थिक भ्रष्टाचार गर्ने र पदाधिकारीसँग मिलेमतो गर्ने सबैलाई कारबाही हुनुपर्ने माग यथावत् नै छ ।प्रतिष्ठानमा पदाधिकारीले आर्थिक अनियमितता र भ्रष्टाचार गरेको विषयमा यसअघि गठित केदारबहादुर अधिकारीको कार्यदल, बैकुण्ठ अर्यालको कार्यदलले तयार गरेको प्रतिवेदन, नेपाल मेडिकल काउन्सिल र चिकित्सा शिक्षा आयोगको प्रतिवेदनले किटानीका साथ औंल्याइसकेका छन् । ती प्रतिवेदनमा पूर्वउपकुलपतिदेखि बहालवाला पदाधिकारीले मेडिकल उपकरण खरिद, भौतिक पूर्वाधार निर्माणमा गरेका आर्थिक अनियमितता सार्वजनिक गरिएको छ । प्रतिष्ठानका निर्माणाधीन मातृ तथा शिशु उपचार केन्द्र (एमसीएच) भवन, कोभिड१९ अस्पताल, मेडिकल उपकरण खरिदमा उपकुलपति गिरीले आर्थिक अनियमितता गर्नुका साथै कुनै पनि विश्वविद्यालयले नदिएको प्राध्यापक पद आफैंले लेखेको भनेर ती प्रतिवेदनमा औंल्याइएको छ । अस्पताल निर्देशक साहले ३ करोड रुपैयाँभन्दा बढीको टुक्रे खरिद गरेर आर्थिक अनियमितता गरेको पनि उल्लेख गरेको छ भने शिक्षाध्यक्ष खनालले कार्यवाहक उपकुलपति भएका बेला कालोसूचीमा राख्नुपर्ने कम्पनीका सञ्चालक चेतन अग्रवालसँग मिलेर ३४ लाख रुपैयाँभन्दा बढीको सामग्रीमा डबल भ्याट बिल बनाएर आर्थिक अनियमितता गरेको आरोप लाग्दै आएको छ ।"
४० घण्टापछि प्रदेश १ मा विद्युत् आपूर्ति,विराटनगर (कास) बेमौसमी वर्षासँगै आएको बाढीले अवरुद्ध प्रदेश १ को विद्युत् सेवा बिहीबार दिउँसोदेखि सञ्चालनमा आएको छ । दुहवी ग्रिडको १३२ केभी सबस्टेसनमा बाढी पस्दा प्रदेशभर करिब ४० घण्टा विद्युत् सेवा ठप्प भएको हो । कर्मचारी र सुरक्षाकर्मीको सहयोगमा सबस्टेसनमा जमेको पानी हटाई सुरक्षात्मक उपाय अपनाएर सबस्टेसन चार्ज गरी विद्युत् सेवा सञ्चालनमा आएको दुहवी ग्रिडले जनाएको छ । ग्रिडका ४ वटा पावर ट्रान्सफर्मरको क्षमता २१९ एमभीए छ ।
जीप दुर्घटनामा प्रधानाध्यापकको मृत्यु,काभ्रे (कास) भुम्लु५ मा भएको बोलेरो दुर्घटनामा चौरीदेउराली४ स्थित सरस्वती माध्यमिक विद्यालयका प्रधानाध्यापक कमल श्रेष्ठको मृत्यु भएको छ । श्रेष्ठले चलाएको बोलेरो भुम्लुको सल्लेस्थित कालोभीरमा दुर्घटना भएको थियो । दोलालघाटबाट गएको बोलेरो बुधबार दिउँसो दुर्घटना भएको हो । दुर्घटना स्थल खोंचमा भएकाले अरूले ढिला थाहा पाएका थिए । उपचारका लागि धुलिखेल अस्पताल ल्याइएका उनको बिहीबार दिउँसो मृत्यु भएको प्रहरी निरीक्षक अनिश बुढाथोकीले जानकारी दिए ।
हुम्लावासीलाई चीनको सहयोग,काठमाडौं (कास) चीनले हुम्लाका जनतालाई स्वास्थ्य र खाद्य सामग्री सहयोग गरेको छ । काठमाडौंस्थित चिनियाँ दूतावासका अनुसार चिनियाँ परराष्ट्र मन्त्रालय र तिब्बतका स्थानीय अधिकारीबाट हुम्लाको सीमा क्षेत्रका बासिन्दालाई स्वास्थ्य सामग्री र खाद्यान्न अनुदान सहयोग गरिएको हो । राजदूत होउ यान्छीले ट्वीट गर्दै सहयोगलाई दुई मुलुकबीचको सीमा सहकार्यको संज्ञा दिएकी छन् । उनले कोरोना भाइरसविरुद्ध संयुक्त रूपमा लड्न सीमा सहकार्य महत्वपूर्ण रहेको उल्लेख गरेकी छन् ।
हत्या मुद्दा सैनिक अदालतबाट झिक्न पहल,"सैनिक अदालत भर्सेस सामान्य अदालतसैनिक ऐनले कस्ता मुद्दा सैनिक अदालतले सुनुवाइ गर्ने र कस्ता मुद्दा सामान्य अदालत (जिल्ला अदालत, उच्च अदालत र सर्वोच्च अदालत) ले सुनुवाइ गर्ने भन्ने व्यवस्था गरेको छ । उक्त ऐनको दफा ३८ देखि ६५ सम्ममा शत्रुसम्बन्धी, सैनिक विद्रोह, जंगी कारबाहीविरुद्ध, भगौडा, आफूभन्दा माथिको अधिकृतलाई हातपात वा धम्की, आदेश अवज्ञा, सैनिक सम्पत्ति हानिनोक्सानी, हतियारलगायत सरसामान लिई भागेको वा दुरुपयोग गरेको जस्ता कसुरसमेत गरी सेनाको संगठन, सञ्चालन र सैनिक प्रकृतिको कार्यसँग सम्बन्धित कसुरबारे व्यवस्था गरिएको छ । उक्त ऐनको दफा ६६ ले हत्या, बलात्कार, अपहरण र यातनाजस्ता अपराधमा सैनिक अदालतको क्षेत्राधिकार नरहने स्पष्ट उल्लेख गरेको छ । सर्वोच्च अदालतले यसअघि पनि सैनिक अदालत र साधारण अदालतबीचको क्षेत्राधिकार विवादमा सैनिक व्यक्तिले सैनिक संगठनसँग सम्बन्धित अपराध गरेको वा अनुशासन र आचरणसम्बन्धी कसुर गरेको अवस्थामा बाहेक प्रचलित कानुनबमोजिम साधारण अदालतबाट नै कारबाही हुन्छ भन्ने फैसला धेरैपटक गरिसकेको छ । २०४९ सालमा धनकुमारी गुरुङविरुद्ध नेपाल सरकारको मुद्दामा सर्वोच्चले सेनासम्बन्धी अपराध मात्र सैनिक अदालतले हेर्न मिल्ने र त्यस्तो अपराध सेनाको संगठन, त्यसको सञ्चालन र सैनिकको पदीय कर्तव्य वा अनुशासनसँग प्रत्यक्ष रूपमा सम्बन्धित हुनुपर्ने फैसला गरेको थियो । सर्वोच्चले २०७४ मा सुशीलकुमार सापकोटाविरुद्ध पाटन उच्च अदालतको मुद्दामा सैनिक ड्युटीमा नरहेको अवस्थामा वा बिदामा गएको बेला ब्यारेक बाहिर गरेका कसुरहरूलाई नागरिक प्रकृतिका कसुरहरू मान्नुपर्ने र सामान्य अदालतहरूद्वारा कारबाही गर्नु नै संविधानसम्मत हुन्छ, त्यसैले सेनाको संगठन, सञ्चालन र सैनिक प्रकृतिको कार्यसँग जोडिएको विषयलाई मात्र सैनिक अदालतको क्षेत्राधिकारभित्र राखिनुपर्छ भनेको थियो । ०७६ मा सर्वोच्चको पूर्ण इजलासले हरिबहादुर ढकालविरुद्ध पाटन उच्च अदालतको मुद्दामा नागरिक प्रकृतिका कसुर सैनिक व्यक्तिले गरेकामा पनि सैनिक अदालतको क्षेत्राधिकारभित्र पर्दैन भनेको थियो । यस्तो पृष्ठभूमिमा चितवन जिल्ला अदालत र पाटन उच्च अदालतको हेटौंडा इजलासले ढकालको ज्यानसम्बन्धी मुद्दालाई सैनिक अदालतको क्षेत्राधिकारमा सुम्पने गरी गरेका आदेशहरू सर्वोच्चका नजिरविपरीत भएको दाबीसहित महान्यायाधिवक्ता कार्यालय सर्वोच्च पुगेको हो । जिल्ला र उच्च अदालतका आदेश सर्वोच्च अदालतले यसअघि नै कायम गरेको नजिरविपरीत समेत छन् । सैनिक संगठनको अनुशासन कायम राख्न ऐनले तोकेका बाहेक अन्य विषयमा सैनिक अदालत प्रवेश गर्नै मिल्दैन, हामीले सर्वोच्चमा त्यही दाबी गरेका छौं, महान्यायाधिवक्ता कार्यालयका प्रवक्ता सञ्जीवराज रेग्मीले भने । अन्य अवस्थामा अदालतहरूविरुद्ध परेका मुद्दाको प्रतिरक्षा महान्यायाधिवक्ता कार्यालयले गर्नुपर्छ । महान्यायाधिवक्ता कार्यालय स्वयं जिल्ला र उच्च अदालतविरुद्ध सर्वोच्च अदालत गएपछि अब सर्वोच्चमा ती अदालतको प्रतिरक्षा कसले गर्ने भन्ने अन्योल देखिन्छ ।"
पालिका कर्मचारीको सरुवा अधिकार प्रदेश प्रमुख सचिवलाई !,"(काठमाडौं)  संघीय मामिला तथा सामान्य प्रशासन मन्त्रालयले स्थानीय तहका कर्मचारी सरुवाको जिम्मेवारी प्रदेशका प्रमुख सचिवलाई दिने तयारी गरेको छ । मन्त्रालयले स्थानीय तहका कर्मचारीको समस्या र आवश्यकताबारे यथार्थ सूचना प्रदेशसँग हुने भन्दै प्रदेश प्रमुखलाई अधिकार हस्तान्तरण गर्न लागेको हो । हाल तीनै तहका सरकारका कर्मचारीको सरुवा संघीय मन्त्रालयले गर्दै आएको छ । संघीय मामिलामन्त्री राजेन्द्रप्रसाद श्रेष्ठले पद बहाली गरेलगत्तै संघीयताको भावनाबमोजिम बढी अधिकार प्रत्यायोजन गरेर प्रदेश र स्थानीय तहलाई बलियो बनाउने नीति अवलम्बन गर्न निर्देशन दिएका थिए । त्यहीअनुसार विभिन्न चरणमा भएको छलफलका आधारमा निजामती सेवा ऐन २०४९ अनुसार सरुवाको अधिकार प्रदेश प्रमुख सचिवलाई दिने लगभग निश्चित भइसकेको स्रोतले जनाएको छ । संघीय मन्त्रालयका प्रवक्ता वसन्त अधिकारीका अनुसार स्थानीय तहमा कार्यरतमध्ये २ हजार ८ सयभन्दा बढी कर्मचारीले सरुवाका लागि निवेदन दिएका छन् । समायोजन ऐन २०७५ को प्रावधान मिचेर पूर्ववर्ती केपी ओली नेतृत्वको सरकारले बनाएको कामकाजमा खटाउनेसम्बन्धी कार्यविधिका आधारमै स्थानीय तहका कर्मचारीको सरुवा गर्ने गरी प्रदेशका प्रमुखलाई अधिकार प्रत्यायोजन गर्न लागिएको हो । स्थानीय तहमा कामकाज गर्ने गरी लोक सेवा आयोगको परीक्षा उत्तीर्ण गरेर २०७६ सालमा नियुक्ति लिएका विभिन्न तहका नौ हजार चार सय कर्मचारीमध्येबाटै सरुवा गर्न लागिएको प्रवक्ता अधिकारीले जानकारी दिए । कर्मचारीलाई तल्लो तह (स्थानीय तह) बाट माथिल्लो तह (प्रदेश) मा सरुवा गर्न भने पाइने छैन । मन्त्रालय स्रोतका अनुसार अन्तरप्रदेश सरुवा भने संघीय मन्त्रालयले नै गर्नेछ । मन्त्रीज्यूले मन्त्रालय सरुवामा भन्दा नीतिगत र क्षमता विकासमा केन्द्रित हुनुपर्ने बताएपछि हामी त्यहीअनुरूप योजना बनाउन लागेका छौं, प्रवक्ता अधिकारीले भने । मन्त्रालयले यसअघि अनलाइनबाट र प्रत्यक्ष निवेदन दिएकामध्ये चार सय कर्मचारीलाई कार्यविधिअनुरूप सरुवा गरेको थियो । निवेदन लिएको लामो समय बिते पनि मन्त्रीको हेरफेर भइरहँदा प्रस्ट नीति नबनेर सरुवा रोकिँदै आएको थियो । कार्यरत स्थानीय तह र सरुवा हुन चाहेको स्थानीय तहको सहमतिमा कर्मचारी सरुवा गर्ने नीति अवलम्बन गरिएको प्रवक्ता अधिकारीले दिए । संघीय मन्त्रालयले २०७६ चैतमा पत्रकार सम्मेलन गरेर ९९ हजार कर्मचारीलाई संघ, प्रदेश र स्थानीय तहमा सफलतापूर्वक समायोजन गरेको घोषणा गरेको थियो । मुलुक संघीयतामा गएपछि प्रशासनिक संघीयताको मूल आधार कर्मचारी समायोजन सफलतापूर्वक गरिएको भनिए पनि सरुवा बेथिति बढ्दै गएको छ । दुई सयभन्दा बढी स्थानीय तहमा प्रमुख प्रशासकीय अधिकृत रिक्त छ । संघीय मन्त्रालयले स्थानीय तहमा पठाउने प्रमुख प्रशासकीय अधिकृतको खटनपटन सम्बन्धित प्रदेश सरकारले गर्ने नीति बनाउन छलफल सुरु गरेको छ । मन्त्रालय स्रोतका अनुसार मन्त्री श्रेष्ठ र मन्त्रालयका अधिकारीहरूबीच प्रदेश र स्थानीय तहको सम्बन्ध कायम राख्न यस्तो व्यवस्था गर्न सकिने प्रस्तावमाथि छलफल भएको हो । हाल स्थानीय तहमा प्रमुख प्रशासकीय अधिकृत संघीय मन्त्रालयले पठाउने गरेको छ । यो व्यवस्थाका कारण स्थानीय तहमा कार्यरत प्रमुख प्रशासकीय अधिकृतहरूको सम्बन्ध प्रदेशसँग हुँदैन । सम्बन्धित प्रदेशको मुख्यमन्त्री तथा मन्त्रिपरिषद् कार्यालयमा दरबन्दीअनुसार प्रमुख प्रशासकीय अधिकृतहरू पठाएपछि कुन तहमा कसलाई खटाउने, कर्मचारीको बढी समस्या कहाँ छ भन्ने विषयको जिम्मेवारी प्रमुख सचिवले लिने गरी खाका बनाउने तयारी गरिएको स्रोतले जनाएको छ । यसबाट संघ, प्रदेश र स्थानीय तहबीच सम्बन्ध कायम हुने धारणा अधिकारीहरूको रहेको छ । अहिले प्रमुख प्रशासकीय अधिकृत संघको कर्मचारी रहने व्यवस्था छ । संघीय संसद्मा विचाराधीन संघीय निजामती विधेयकमाथिको छलफलमा प्रमुख प्रशासकीय अधिकृत प्रदेश सरकारले नै पदपूर्ति गर्न पाउनुपर्ने बहुमत सांसदको धारणा आएको थियो । प्रतिनिधिसभाको राज्य व्यवस्था तथा सुशासन समितिले २०७७ असारमा सोही धारणाअनुसार पारित गरेर प्रतिनिधिसभामा प्रतिवेदन पेस गरेको छ । पूर्ववर्ती सरकारले भने प्रमुख प्रशासकीय अधिकृत संघीय सरकारले नै पठाउनुपर्ने प्रस्ताव विधेयकमा गरेको थियो । त्यतिबेला राज्य व्यवस्था समितिमा रहेका हालका संघीयमन्त्री श्रेष्ठ प्रमुख प्रशासकीय अधिकृतको पदपूर्तिको जिम्मेवारी प्रदेश लोक सेवालाई नै दिनुपर्ने पक्षमा थिए । २०७६ मा लोक सेवा उत्तीर्ण गरेर नियुक्ति लिएका कर्मचारीमध्ये अधिकांशले सुगममा सरुवा हुन निवेदन दिएकाले अब दुर्गम क्षेत्रका स्थानीय तह खाली हुने अवस्था बनेको छ । मागअनुसार सरुवा गर्ने हो भने दुर्गमका स्थानीय तह खाली हुन्छन्, प्रवक्ता अधिकारीले भने, अहिले पनि स्थानीय तहमा झन्डै ३० हजार दरबन्दी रिक्त छ । कर्मचारीले माग्नेबित्तिकै जनप्रतिनिधिले सहमति दिँदा समस्या आएको हो ।"
कीर्तिपुरको इतिहास जोगाऔं,"शुक्रसागर श्रेष्ठकृत पुस्तक कीर्तिपुरको सांस्कृतिक, पुरातात्त्विक इतिहास बोल्छ कीर्तिपुरमा लायकु दरबार पाटनका राजा सिद्धिनरसिंह मल्लका छोरा श्रीनिवास मल्लको पालामा बनेको थियो बाबुसित मनमुटाव भएपछि कीर्तिपुरमा अलग्गै राज्य बनाएर बस्दा श्रीनिवासले लायकु र तलेजु मन्दिर बनाएका थिए । गोपाल राजवंशावलीअनुसार चारतले पञ्चपुरसहितको उक्त श्रीराजगृह राम्ररी जग हाली बनाइएको थियो । साढे तीन सय वर्ष पुरानो सो दरबार अहिले छैनÙ कहिले ढल्यो, यकिन पनि छैन । प्राकृतिक कारण, कालक्रम आदिले दरबार, तलेजु मन्दिर तथा अन्य संरचना नाश भएको हुन सक्ने जानकारहरूको मत छ । तत्कालीन ब्रिटिस रेजिडेन्सीका चिकित्सक हेनरी एम्ब्रोस ओल्डफिल्डले सन् १८५५ ताका बनाएको स्केचमा कीर्तिपुर दरबारको भग्नावशेष देखिन्छ । केही दशकअघिसम्म पनि दरबारको भग्नावशेषलाई पर्खालले घेरिएको थियो । पुरातत्त्वको अध्ययनअनुसार अहिले पनि दरबारका अवशेषहरू जमिनभित्र लुप्त भएका हुन सक्छन्, यसबारे जान्न उत्खनन गर्नुपर्ने हुन्छ । उत्खनन र थप प्रमाणहरूको खोजबिन गरी कीर्तिपुरको यस ऐतिहासिक साक्षीसम्पदालाई फेरि पुरानै स्वरूपमा बनाउन सकिन्छ, बनाउनु पनि पर्ने हो । तर विडम्बना भन्नुपर्छ सहरको ऐतिहासिक सानलाई पुनर्जीवित गर्ने सोच स्वयं स्थानीय सरकारमा छैन । कीर्तिपुर नगरपालिकाले त ऐतिहासिक लायकु दरबार अर्थात् राजदरबारको भग्नावशेष भएको ठाउँमा वडा कार्यालय भवन बनाउन थालेको छ, यसका लागि टेन्डर नै आह्वान गरिसकेको छ । धन्न, सम्पदाप्रति चेतनशील स्थानीय बासिन्दाहरू पालिकाकदमको विरोधमा उत्रिएका छन् । प्राचीन रूपमै लायकु दरबार बनाउनुपर्ने आवाज बुलन्द बनाएका छन्, जुन सरासर जायज छ । नगरपालिकाले उनीहरूको मागको सुनुवाइ गर्नुपर्छ । नगरको ऐतिहासिकता यथावत् राख्न र संवर्द्धन गर्न आफैं अग्रसर हुनुपर्ने पालिका स्थानीयको आवाज सुनेर झकझकिनुपर्छ । र, दरबार क्षेत्र नमासीकनै पुनः प्राचीन रूपमै लायकु दरबार बनाउने दिशामा अघि बढ्नुपर्छ । बरु यस कार्यमा सहयोगका लागि पालिकाले संघप्रदेश सरकार र पुरातत्त्व विभागलगायतलाई अनुरोध गर्नुपर्छ । उक्त दरबारको भग्नावशेष कीर्तिपुरविशेषको मात्र होइन, राष्ट्रकै निम्ति चासोको विषय बन्नुपर्छ, त्यसैले यसको संरक्षण गर्न संघ र प्रदेश सरकारलगायतका सम्बद्ध निकायले आफैं पनि अग्रसक्रियता देखाउनुपर्छ । लायकु क्षेत्रमा लायकु डबलीसँगै आगम गुठी घर, सत्तललगायत संरचना छन् । वडा कार्यालय प्राचीन सत्तलमा छ, त्यही ठाउँमै नयाँ भवन बनाउन लागिएको हो । नगरपालिका कार्यालयले गत साउन २२ मा लायकु निर्माण गर्ने भनेर टेन्डर आह्वान गरेको थियो । तर ऐतिहासिक दरबार रहेको ठाउँको साटो तलेजु भवानीको पूजा गरिँदै आएको क्षेत्रलाई क्षति पुग्ने गरी संरचना बनाउन लागेको भन्दै स्थानीय बासिन्दा विरोधमा उत्रिए । त्यसपछि पालिकाले त्यसलाई सच्याउँदै साउन २८ मा वडा नं १ को कार्यालय भवन निर्माणको टेन्डर आह्वानसम्बन्धी सूचना निकाल्यो । पछिल्लो सूचनापछि त स्थानीय झन् आक्रोशित छन् । पालिकाले भने वडा कार्यालय भवन दरबार रहेको ठाउँमा नभई पानी ट्यांकी भएको स्थानमा बनाउन लागिएको जनाएको छ । वडा कार्यालय भवन दरबारकै शैलीमा बनाउन लागिएको उसको भनाइ छ । यो कदममा वास्तविक दरबार नबनाउने नियत लुकेको स्थानीय बासिन्दाको विश्लेषण छ । वडा कार्यालय बनाउने खर्चले दरबार नै बनाउन पुग्ने उनीहरूको दाबी छ । वडाको व्यवस्थापकीय र प्रशासकीय कार्य सञ्चालनका निम्ति गतिलो कार्यालय अवश्य चाहिन्छ । यस्तो कार्यालय पालिकाले सहरको ऐतिहासिक पहिचान झल्कने गरी बनाउनु पनि उचित नै कुरा हो । खालि यत्ति हो यस क्रममा पुरानो राजदरबारको भग्नावशेषमा खलल पुग्नु हुन्न, उक्त स्थान अतिक्रमित हुनु हुन्न । र, यसमा दरबार नबनाउने नियत पनि लुकेको हुनु हुन्न । तसर्थ, लायकु क्षेत्र ऐतिहासिक, पुरातात्त्विक, सामाजिक र सांस्कृतिक रूपले महत्त्वपूर्ण रहेकाले चार किल्ला सुरक्षित गरी संरक्षण गर्नुपर्ने र मल्लकालीन दरबारको भग्नावशेष भएको ठाउँमा प्राचीन रूपमै दरबार बनाउनुपर्ने स्थानीयवासीको मागप्रति नगर नेतृत्व संवेदनशील र सकारात्मक बन्नुपर्छ । नगरपालिकाले ऐतिहासिक दरबारलाई ब्युँताउने विश्वसनीय प्रतिबद्धता जनाई त्यसअनुरूप आवश्यक योजना अघि सार्नुपर्छ । आज दरबार नभए पनि भग्नावशेष त अवश्य छ, विभागको अध्ययनले पनि यही ठम्याएको छ । यसको संवर्द्धन गरेर भोलिका सन्ततिका लागि इतिहास सुरक्षित राख्नु सबैको दायित्व हो, यसको बोध सर्वप्रथम नगर नेतृत्वले गर्नुपर्छ । सम्बद्ध सबैलाई हेक्का हुनुपर्छ इतिहासै मासिए आफ्नो विगत कहाँ हेर्छौं हामी ?"
सय दिनको समीक्षा,"देउवा सरकारले सय दिन पूरा गरेको छ । यस अवधिमा सरकारको मूल्यांकन खासै गरिन्न । ओली सरकारको स्वच्छन्द कार्यशैलीलाई विस्थापित गर्दै बनेको वर्तमान सरकारले नागरिकलाई महसुस हुने गरी काम देखाउला भन्ने अपेक्षा थियो । तर अपेक्षाअनुरूप सरकारले काम गर्न सकेन । नयाँ सरकार त बन्यो तर आमनागरिकका लागि हर्ष न विस्मात् जस्तो हुन पुग्यो । मन्त्रिपरिषद्को पूर्णतामा भएको ढिलाइ यो सरकारको सबैभन्दा ठूलो कमजोरी र आलोचनाको विषय बन्यो । सरकारले बेलैमा मन्त्रिपरिषद् गठन गरेको भए निश्चय नै हरेक मन्त्रीले आफ्नो छविका लागि पनि केही काम देखाउन सक्थे । सरकार यसमा नराम्रोसँग चुकेको छ । तथापि सरकारले कुनै कामै नगरेको भने होइन । सरकारले २४ राम्रो काम गरेको भनेर देखाएको छ । केही राम्रो कामहरू पनि भएका छन् । धेरै दलको गठबन्धनका कारण पनि काम गर्न गाह्रो छ ।क्यान्सर तथा मिर्गौलाका बिरामी र स्पाइनल सर्जरी गरेकाहरूलाई सरकारले मासिक पाँच हजार राहत दिने स्वागतयोग्य निर्णय गर्यो । ओली सरकारले बजेटमार्फत गिट्टीढुंगा निकासी गरेर देशलाई मरुभूमीकरण गर्न खोजेको थियो, जसलाई देउवा सरकारले तत्काल खारेज गरेर राम्रो काम गरेको छ । कुलमान घिसिङ, विश्व पौडेल जस्ता पात्रहरूलाई अवसर दिएको छ । कोभिडविरुद्धको खोप पनि व्यापक मात्रामा नागरिकलाई उपलब्ध गराएको छ । तर, यीबाहेकका काम चित्तबुझ्दो छैन । मन्त्रिपरिषद् विस्तारमा ८८ दिन लगाउनु, त्यसमा पनि जनभावनाविपरीत गजेन्द्र हमाल, प्रेम आले जस्ता पात्रलाई मन्त्री बनाउनु ठूलो गल्ती हो । विवादास्पद छवि भएका प्रेम आलेलाई मन्त्री बनाएर केपी शर्मा ओलीले जस्तो गल्ती गरेका थिए, देउवा सरकारले पनि उही पात्रलाई मन्त्री बनाएर गल्ती गरेको छ । देउवा सरकारको पालामा महँगी अचाक्ली बढ्यो । कालो बजारलाई नियन्त्रण गर्न असफल भयो । सहुलियत पसलहरू नाम मात्रका भए । शक्ति भोकको कारण ओलीले आफू मातहत ल्याएका राजस्व अनुसन्धान, गुप्तचर जस्ता विभागहरू शेरबहादुर देउवाले आजका मितिसम्म पनि फर्काउन सकेनन् । यो निरपेक्षता राम्रो होइन । ओली सरकारको पालामा भएका भ्रष्टाचारका प्रकरणहरू देउवा सरकारले छानबिन थाल्ला भन्ने जनअपेक्षा थियो, त्यो पूरा भएन । वर्तमान सरकारले संसद् चलाउन सकेन । विकास निमार्णका कामहरू द्रुत गतिमा बढाउन सकेन । पुँजीगत खर्च केवल चार प्रतिशतमा सीमित भयो, यो राम्रो संकेत होइन । गोपाल देवकोटा, जोरपाटी, काठमाडौं"
भौतिक दूरीसहित चाडपर्व,"दसैं सकिएपछि संक्रमण दर बढिरहेको खबर आएको छ । दसैंका बेला स्वास्थ्य मापदण्डको पालना खासै गरिएन । कोरोना नभएको झैं गरी दसैं मनाइयो । साथै यस बेला मानिसहरूको चहलपहल बढ्तै थियो । अझै पनि अस्पतालहरूमा कोरोनाका गम्भीर बिरामीहरू छन्, मृत्यु पनि भइरहेको छ । त्यसैले निर्धक्कसँग कोरोना महामारी नै छैन जसरी व्यवहार गर्नु हुन्न । आफैं सतर्क नभएसम्म यो जोखिमबाट बच्न सकिन्न । अब तिहारछठ नजिकिँदै छ । त्यसैले भौतिक दूरी कायम राखी चाडपर्व मनाउनुपर्छ । खोप कार्यक्रम धमाधम चलिरहे पनि, यो सबैको पहुँचमा पुगिसकेको छैन । बालबालिका अझै खतरामै छन् । अब दसैंको गल्ती नदोहोर्याउनु नै उत्तम हुन्छ । अनि भीडभाड कसरी कम गर्ने भन्नेबारे सम्बन्धित निकाय पनि चनाखो हुनुपर्छ । विनोद पाण्डे, विराटनगर"
उद्धार र राहतको पर्खाइमा प्रभावित,"यस वर्षको मनसुनमा अत्यधिक वर्षा भयो । मनसुनपूर्व पनि अलि बढी नै वर्षाको अनुभव गरिएको थियो, यस्तो किन भइरहेको छ ? मनसुन सकियो भनिएको एक हप्तामै देशभरि बाढीपहिरोको प्रकोप छ, मृत्यु हुनेहरूको संख्या पनि निकै छ । किसानको धान बाढीमा बगेको छ । हुन त, हाम्रो अत्यधिक उपभोक्तावादी चरित्रको परिणामस्वरूप हरितगृह ग्यासको उत्पादन बढ्दै जाँदा पृथ्वीकै तापक्रम पनि बढिरहेको छ । हिमालको हिउँ पग्लन थालेको हामी सबैले महसुस गरिरहेकै छौं । यसको प्रभाव मनसुनमा पनि पर्न थालेको हो कि ? पृथ्वी तातेपछि, विशाल समुद्र तात्ने नै भयो । समुद्रको पानी बादल बनेर हाम्रो जस्तो हिमशृंखला भएको देशमा आएर चिसिन्छ, पानी बन्छ । कमजोर भूबनोट भएको हाम्रो जस्तो देशमा जलवायु परिवर्तनका कारण अत्यधिक वर्षा हुने गरेको छ, यसले नै बाढीपहिरो निम्त्याइरहेको छ र यो क्रम छिटै रोकिने पनि देखिन्न । प्रकृतिलाई जोगाउन हरितगृह ग्यास उत्पादन कम गरेर, पेट्रोलडिजेलको ठाउँमा बिजुलीबाट चल्ने बाहन प्रयोगमा ल्याउनु पर्छ । रूख रोपेर पनि वातावरणलाई केही हदसम्म जोगाउन सकिन्छ । आजैबाट आआफ्नोतर्फबाट प्रकृति जोगाउने ससानो प्रयत्न गरे भविष्यमा जलवायु परिवर्तनको प्रभाव कम गर्न सकिन्छ, नत्र जलवायु परिवर्तन र यसले निम्त्याएको असामान्य परिस्थितिलाई बुझिएन वा बुझ पचाए, यस्तो भयावह परिस्थति सामना गरिरहन विवश हुनेछौं । वीरेन्द्र सुवाल, व्यासी, भक्तपुरजलवायु परिवर्तनले बेमौसमी विपत्ति समाचारमा अकस्मात् देखा परेको हुरी र वर्षाले पुर्याएको क्षतिबारे चर्चा गरिएको छ । बुधबारसम्म ८८ जनाको मृत्यु हुनुका साथै दर्जनौं बेपत्ता भएको खबर आएको छ । मुसलधारे वर्षाले बालीनालीमा ठूलो क्षति पुगिरहेको छ । बाढीपहिरोका कारण स्थिति थप भयावह बनिरहेको छ । यसपालिको बेमौसमी वर्षाले प्रदेश १ र सुदूरपश्चिममा बढी मानवीय क्षति गरेको छ । देशभरिबाटै आइरहेको बाढीपहिरोसम्बन्धी समाचारले विक्षिप्त बनाइरहेको छ । महाकाली नदीमा आएको बाढी र कटानले कञ्चनपुरको भीमदत्त१२ ओदालीस्थित ६ लेनको सडक क्षतविक्षत भएको छ । यता विराटनगर विमानस्थल नै डुबानमा परेको छ । २५ असोजमै मनसुनको अन्त्य भएको उद्घोष सरकारले गरेको थियो । घोषणा गरेको सात दिन नबित्दै यस्तो वर्षा भोग्नुपर्ला भनेर सायदै कसैले सोचेको थियो । यसो हुनुमा जलवायु परिवर्तनलाई मुख्य कारण मानिएको छ । बंगालको खाडीबाट निस्केको न्यूनचापीय वायुको असरले भारतको पश्चिम बंगाल, बिहार, उत्तरप्रदेश, उत्तराखण्ड एवं पूर्वी र मध्य नेपालमा भारी वर्षा भएको छ । त्यस्तै समयअगावै हिउँदे वायु सक्रिय भइदिँदा अझै प्रकोपको सम्भावना उच्च छ । यसबाट जोगिन सरकारले दीर्घकालीन योजना ल्याउनुपर्छ, साथै तत्काल राहत तथा उद्धार कार्य पनि द्रुत गतिमा बढाइयोस् । भुवनेश्वर शर्मा, चन्द्रागिरि२, काठमाडौं पछिल्लो डेढ वर्षदेखि कोरोना महामारीबाट आमनागरिक आक्रान्त छन् । हजारौंले अकालमा ज्यान गुमाउनुपर्यो । यसबीच सर्वसाधारणको रोजगारी संकटमा पर्यो । महामारी प्रभावितलाई सहयोग गर्न सरकारले राहत योजना ल्याए पनि त्यसको कार्यान्वयन हुन सकेन । पछिल्लो समयमा कोरोनाविरुद्धको खोप कार्यक्रम चित्तबुझ्दो हिसाबले नै चलिरहे पनि रोजगारी गुमाएकाहरूको दैनिकी अझै संकटग्रस्त नै छ । यस्तोमा अहिलेको बेमौसमी बाढीले देशैभरिका नागरिकलाई आक्रान्त बनाएको छ । कतिले परिवारका सदस्य गुमाएका छन्, कतिको घरखेत नै बाढीपहिरोले बगाएको छ । हजारौं प्रभावित अझै राहतको प्रतीक्षामा छन् । तर, तिनलाई राहत दिन तीनै तहका सरकारले खासै भरपर्दो योजना ल्याएका छैनन् । जनता छटपटाइरहेका छन्, यस्तो बेला सरकारकै आड भरोसाको खाँचो पर्छ । सत्ताको बागडोर सम्हालेकाहरूले यस्तै बेला हो काम देखाउने । नागरिकको घाउमा मलमपट्टी लगाउन सरकार दत्तचित भएर लाग्नुपर्छ । तत्काल राहतको व्यवस्था गर्नुपर्छ, त्यसका लागि स्थानीय संघसंस्थालाई पनि परिचालन गर्न आवश्यक छ । बजेटको कुनै कमी नहोस् । नागरिकले सरकार भएको आभास पाऊन् । मधु अधिकारी, अनामनगर, काठमाडौं"
बौद्धिक मध्यमवर्गको विडम्बना,"इतिहासको प्रत्येक कालखण्डले आफ्नो समयको समस्यालाई ठूलो देख्नु स्वाभाविक होला तर परिवर्तनका निम्ति भनेर राजनीतिक संगठन बन्न थालेको आठ दशकको नेपाली इतिहासमा यसअघि सबै दल एकैचोटि उत्तिकै दिशाहीन कहिल्यै भएका थिएनन् । वर्तमानमा यिनीहरूको आम निकम्मापन, सर्वाङ्ग दलाल पुँजीपतीकरण र अन्य भ्रष्टीकरण मात्र भए पनि भविष्य हेरेर केही आस गर्न हुन्थ्यो । अहिले चौतर्फी कब्जा गरिरहेको नेतृत्वको तप्का जुन छ, त्योभन्दा उनीहरू दिवंगत भएपछि उत्तराधिकारी हुन पाउँला भनेर पालो कुरेर बसेको पुस्ता अझै निकम्मा हुनेछ भनेर ती आफैंले लक्षण मात्र हैन, सार्वजनिक प्रमाण नै दिइरहेका छन् । अपवाद त जहाँ पनि हुन सक्छ तर त्यसैमा आधारित भएर तर्क गर्नु काँचो हुन्छ । किन यस्तो भएको होला भनेर हेर्ने थेसिस एक नभई अनेक त हुन सक्ने नै भए । तीमध्ये प्रमुख चाहिँ नेपालको बौद्धिक मध्यमवर्गको चरित्र हो जसले यी संस्थालाइ गतिशील हुनबाट रोकेको छ । गतिशील हुन रोकेको मात्र होइन, त्यो बौद्धिक मध्यमवर्गले यिनीहरूलाई यिनका आफ्नै विगतभन्दा बढी अनुदार र अप्रगतिशील बनाउँदै लगेको छ । ती को हुन् र त्यस्तो कसरी भइरहेको छ भनेर बुझ्नका लागि तीन वटा संगठनलाई उदाहरण बनाइनेछ ः एमाले, कांग्रेस र नागरिक समाज । त्यहाँ पुग्नुभन्दा पहिले बौद्धिक मध्यमवर्ग पदावलीलाई परिभाषित गर्नु जरुरी छ । समाज विज्ञानमा मध्यमवर्गको विशेषतालाई व्यंग्यात्मक रूपमा तर उत्सुकतासाथ प्रयोग गरिन्छ । कुनै जोखिम नलिने, सामाजिक परिवर्तनभन्दा निजी र पारिवारिक सुरक्षा रोज्ने, सिर्जनशीलता नभएका, जीविकोपार्जनवादी, तसर्थ यथास्थितिमा रमाउने जस्ता विशेषता प्रयोग गरेर स्वादले तिनीहरूको आलोचना गरिन्छ । तर बौद्धिक मध्यमवर्ग, यस स्तम्भको परिभाषामा, ठ्याक्कै सामान्य आर्थिकसामाजिक मध्यमवर्गभन्दा फरक हुन्छ । केही विशेषता मिल्छन्, तर केही विशिष्ट हुन्छन् । बौद्धिक मध्यमवर्गमा आर्थिक उच्च वर्गका मानिस पनि पर्न सक्छन्, निम्नका पनि । भर्खर आर्थिक रूपमा वर्गच्युत भएका पनि हुन सक्छन् या बाउबाजे धनी थिए भनेर आफ्नो वर्तमानको गरिबी नस्विकार्ने पनि । यस मानेमा, यहाँ बौद्धिकता शब्दले उदार रूपमा, आफूलाई जान्नेसुन्ने ठान्ने, कुरोचिज मलाई पनि थाहा छ भनेर सोच्ने सबैलाई समेट्छ । औपनिवेशिक समयमा स्वतन्त्रताका लागि लडेका हस्तीहरू आफू सत्तामा आएपछि कसरी बिग्रेका छन् भन्ने उदाहरण संसारभर छन् । नेपाल अपवाद भइदिएको भए त हुन्थ्यो तर लोकतन्त्र र अरू क्रान्ति का लागि त्यत्रो लडेर आएकाहरू किन यस्ता भए भनेर विलाप गर्नु एक हिसाबको नादानी हो । ठाउँ पाएपछि प्रायः पूर्वक्रान्तिकारीहरू फर्म मा आइहाल्छन् । शक्ति पायो भने मान्छेको भ्रष्टीकरण जहिले पनि भएकै छ । तर सानोतिनो र क्षणिक पद पाएको वा त्यसको आस बोकेको बाहेक सत्तामा नपुगेका, सधैं केवल समर्थक वा सदस्यकै हैसियतमा रहेका हजारौं व्यक्तिको आधारभूत जीवनमूल्य नै कसरी पछाडि फर्किंदो रहेछ भन्ने हेर्नका लागि यो बौद्धिक मध्यमवर्गको फ्रेमवर्क उपयोगी छ । त्यसैले सत्ताको स्वाद चाखेका केपी ओलीले सत्ता नछोड्न वा त्यहाँ फर्किनका लागि सक्नेजति गर्छन् भन्ने कुरा नौलो होइन । तर २०४० को दशकमा त्यतिबेलै माले आन्दोलनमा समर्पित व्यक्तिलाई भेटेका, तिनका कुरा सुनेका मान्छेले अहिले तिनैमध्येको ठूलो पंक्ति ओलीले कम्युनिस्ट राजनीतिमा खुलेआम धर्म मिसाउने प्रयत्न गर्दा कि समर्थन गर्नु कि चुपचाप सुनेर बस्नु सामजिक आन्दोलनको मनोविज्ञानको इतिहासमा सानो घटना होइन ।राजनीतिमा आएकै बीपी कोइरालाका यस्तायस्ता कुरा सुनेर हो भन्ने व्यक्तिहरूकै ठूलो पंक्तिलाई अहिले शशांक कोइरालाले कांग्रेसलाई उद्धार गर्छन् भनेर हिँडेको देख्न पाउनु पनि कम रोचक होइन । बीपी त यिनका लागि अहिले टाढाका भए । गिरिजाप्रसाद कोइराला गणतन्त्र र धर्मनिरपेक्षताको पक्षमा अडिँदासम्म यो पंक्तिलाई ती अजेन्डा ग्राह्य थिए । तर त्यो वृत्त आखिर बौद्धिक मध्यमवर्ग नै पर्यो, जसले आफ्ना लागि आफैं सोच्न सक्दैन । सोचिदिने एउटा मान्छे चाहिन्छ । चलेको ट्रेन्ड जहाँ उसले बौद्धिक सुरक्षा भेट्छ, त्यो ठाउँ भर्न कहिले नायक नै आउँछन् त कहिले प्रतिनायक । बीपीको व्यक्तित्वको विराटता यस्तो थियो, उनका सबै कुरा अनुसरण गर्न तिनीहरूलाई संकोच लाग्दैनथ्यो । बीपीको सट्टा तिनै उपन्यास, त्यही मनोविज्ञान अरू कसैले लेखेका भए तिनलाई आआफ्ना ठाउँमा आफूलाई बौद्धिक भन्नेहरूले सोझै खारेज गर्ने थिए, सनातन मान्यतालाई खलबल्याउने कुरा भनेर । नरहरि आचार्य र गगन थापाको प्रयास त थियो तर गिरिजाप्रसादले गणतन्त्र नभनेका भए गणतन्त्र आएपछि सेलिब्रेट गर्न सडकमा आएको ठूलो कांग्रेस वृत्त गैरगणतान्त्रिक नै रहने थियो । किनकि उसको आफ्नो भन्ने मान्यता हुँदैन । परिवर्तनमा लाग्नुपर्छ, समाजका लागि केही गर्नुपर्छ भन्ने मनोविज्ञानको जार्गनबाट प्रभावित भएर यो वृत्त कुनै आन्दोलनमा लागेको त हुन्छ तर कुनै सुविचारित रूपमा आत्मसात् गरेको मूल्यका आधारमा होइन । यतिसम्म भन्न सकिन्छ, उनीहरूमध्ये धेरैको जेलसम्मको यात्रा पनि यस्तै ह्वीम मा भएको थियो । त्यो मौलिक रूपमा सुविचारित थिएन भन्ने प्रमाण उनीहरू आफैंले दिइरहेका छन् । त्यसैले कोही मान्छे फलानो सिद्धान्तका लागि जेलसम्म बसेको थियो भनेर कसैको इतिहासप्रति ıवीभूत हुनु जरुरी छैन । २०५० को दशकमा मानव अधिकारकर्मी, नागरिक समाज भनेर चिनिएकाहरूको ठूलो पंक्ति अहिले पनि वरिपरि नै छ, आआफ्ना माउ पार्टीको विचलनको बचाउमा बदनाम हुँदै । उनीहरूलाई त्यति बेला नचिन्ने कोही नवयुवालाई, जसले उनीहरूको अहिलेको दृष्टिकोण सुनेको छ, उनीहरू पनि एक जमानामा ख्यातनाम परिवर्तनकामी थिए भन्यो भने उसले पत्याउला ? उदाहरणमा प्रयोग गरिएको युवानवयुवा शब्द समाजका सचेत युवाहरूका लागि हो । त्यही मध्यमवर्गीय दलीय अचेत वृत्तलाई होइन जसले आफ्ना नेतृत्व का दक्षिणपन्थी, अनुदार मान्यतालाई चुनौती दिनुपर्छ भन्ने चेतना बोक्दैन । र, नागरिक आन्दोलनको वर्तमान परिदृश्य राजनीतिक दलको जस्तो निराशाजनक छैन । स्वतःस्फूर्त रूपमा, मुद्दाविशेषमा आधारित भएर, नागरिक खबरदारीका साना झिल्काहरू जो देखिइरहेका छन्, तिनमा शक्ति छ किनकि त्यहाँ वैधता छ । मीडिया, साहित्य, प्राज्ञिक क्षेत्र र केही अझै वैधता बाँकी भएका मानव अधिकारकर्मीहरूको आह्वानमा सडकमा आउनेको संख्या सानो होला तर तिनीहरूको सन्देशले ठूलो वृत्तलाई झकझक्याउने काम गरी नै रहेको छ । नागरिक आन्दोलन भनेकै यही हो, जुन मुद्दाका आधारमा स्वतःस्फूर्त उठ्छ, सेलाउँछ । त्यहाँ त्यस्ता मान्छे हुन्छन् जसले पेसा के हो भनेर सोध्दा नागरिक समाज भन्ने आवश्यकता हुँदैन । एमाले र कांग्रेसका महाधिवेशन आउँदै छन् । ती पार्टीका कार्यकर्ताको यस्ता घटनावरिपरिको उत्साह बुझेर नसकिने खालको छ । कांग्रेसले फेरि शेरबहादुर देउवालाई सभापति बनाएर देशले के पाउँछ ? कांग्रेसले के पाउँछ ? के उद्देश्य, कुन आदर्श हासिल गर्न उनी सभापतिमा उठ्न लागेका हुन् र कार्यकर्ता त्यसैमा दंग छन् ? देउवाको सम्भावित विकल्प भनिएका शशांक कोइरालाको यही दैनिकमा दसैंअघि छापिएको अन्तर्वार्तामा तपाईं किन उठ्ने सभापतिमा भन्ने आशयको प्रश्न गरिएको थियो । उनको उत्तर थियो देउवालाई हराउन सक्ने उनै मात्र हुन्, त्यसैले । देउवा त स्वयं आफैंले आफैंलाई आदर्शमा सधैं हराएकै मान्छे हुन् । उनलाई किन हराउने भनेर बताउनुपर्दैन ? त्योभन्दा बढी शशांकले कुनै राष्ट्रिय मुद्दामा दुई वाक्य प्रस्ट बोल्न सके भने त्यो देशलाई धर्मको राजनीतिमा धकेल्ने र गणतन्त्रलाई कमजोर बनाउने मुद्दा मात्र हो । तैपनि कांग्रेसका धेरैले त्यही कुरा मन पराउन सक्छन् । ल हेर्नुस्, यी तिनै कांग्रेस हुन् जो तत्कालीन समयमा र्याडिकल लाग्ने बीपीका कुरा सुनेर त्यतै लागेका थिएÙ गिरिजाप्रसादले गणतन्त्र, धर्मनिरपेक्षता भन्दा त्यता पनि यिनै हेलिएका थिए र अहिले शशांकले ती सबै कुरा उल्टाउने प्रस्ताव गर्दा उनका पछि लाग्ने पनि तिनै हुन् । किनकि तिनको आफ्नो भन्ने केही छैन । बौद्धिक मध्यमवर्गको चरित्र कस्तो हुँदो रहेछ भने उसले आफूलाई औसत मान्छेभन्दा फरक बनाउन खोज्छ । त्यसैले यो वर्गका मान्छेहरू परिस्थितिजन्य हिसाबमा, युवा अवस्थामा, एउटा वा अर्को राजनीतिक आन्दोलनतिर जोडिएका हुँदा रहेछन् । सुविचारित आदर्शलाई आत्मसात् गरी त्यता लागेर आफ्नो मान्यतामा पछिसम्म टिक्नेहरू थोरै हुँदा रहेछन् । विचारमा जडसूत्रवादी हुनुपर्छ, फेरिनै हुँदैन भनेको होइन तर विचार फेरिँदा त यथास्थितिबाट प्रगतिशीलतातर्फ पो फेरिनुपर्ने हो । साँघुरोबाट फराकिलोतर्फ हुनुपर्ने । अनुदारबाट उदारतर्फ । तर तत्कालीन मालेको राजनीतिमा समर्पित व्यक्तिहरू अहिले ओलीको प्रस्ट परिभाषित दक्षिणपन्थी प्रवचन सुन्दा प्रश्न गर्ने सामर्थ्य देखाउनु त परको कुरा, त्यही अजेन्डाको रक्षा गर्न तम्सेको देख्दा लाग्ने फेरि पनि त्यही नै हो यिनीहरूको आफ्नो भन्ने कुनै आदर्श छैन । यो वर्गको चरित्र केलाउँदा परिदृश्य निराशाजनक देखिन सक्छ । तर सकारात्मक निष्कर्ष के हो भने यो वर्गले राष्ट्रिय मुद्दालाई डोर्याउने हैसियत राख्दैन । यसले प्रगतिशील, समावेशी, उदार अजेन्डालाई ढिलो गराउन सक्छ तर रोक्न सक्दैन । कहिलेकाहीँ यथास्थिति पट्यारलाग्दो भयो भने केही मानिस पछाडि फर्कन खोज्छन् । पछाडि फर्काउन खोज्नेहरू सक्रिय हुन्छन् । तर अन्त नगई नेपालकै इतिहास हेरे हुन्छ, अगाडि बढ्ने झिल्का नै दुईचार वर्षमा फेरि विस्तारित भइहाल्छ । राजनीतिक दलहरू आफू असान्दर्भिक हुने डरले फेरि लुरुलुरु फर्किन बाध्य हुन्छन्, २०६२६३ मा जसरी । र, त्यति बेला नारा लगाउन आउने फेरि तिनै हुनेछन् जो अहिले अनुदार, असमावेशी नेताका पिछलग्गु भएका छन् । किन आउनेछन् भने तिनीहरूको त्यति बेला पनि आफ्नो केही हुनेवाला छैन । तिनीहरूका लागि सोचिदिन त्यति बेला अर्को कोही नयाँ आएको हुनेछ ।"
नेपाली सिनेमाका दुःख,"कोरोना महाव्याधिले दस कक्षाको सेकेन्ड्री एजुकेसन इक्जामिनेसन (एसईई) को जग हल्लाइदियो । फलामे ढोका जस्ता विशेषण जडित महिमा गाएर आम विद्यार्थीलाई हावाकावा खेलाउने उहिलेको एसएलसीभन्दा एसईई यसै पनि भिन्न थियो । महाव्याधिले बचेखुचेको रापतापमा पानी खन्याइदिएपछि कथित फलामे ढोकाको गीत कसैले गाएन । संक्रमणको सन्त्रासमा शैक्षिक क्यालेन्डरको अन्योल थपिएको भए पनि ठूलो मानसिक दबाब बनेर एसईई आउन छोडेको छ । परीक्षा लिने र मूल्यांकन गर्ने काममा उत्पन्न समस्या अनदेखा गर्न नसकिएला तर अतिरिक्त बोझका रूपमा आउने परीक्षा होलो हुनु आफैंमा एउटा उपलब्धि हो । ठूलो चटारोबिना एसईई सम्पन्न भएकाले मेचीनगर निवासी परीक्षा थाम्सुहाङ लिम्बू थकित भइनन् । एघार कक्षामा मानविकी विषय चयन गर्ने योजना बनाएकी परीक्षाले पढाइ सुचारु नहुन्जेलको समयलाई सिर्जनात्मक बनाइन् । ब्रिज कोर्स जस्ता बेतुक रनाहामा लाग्नु थिएन । नृत्यमा रुचि भएकाले मन परेका गीत छानेर मस्त अभ्यास गरिन् । आत्मविश्वास बढेपछि क्यामेराअघिल्तिर नाचिन् । कहिले घरनजिकैको चिया बगानको खुला चौरमा, कहिले साजसज्जासहितको कोठामा धक फुकाएर नाचिन् । प्रतिभा लुकाएर राखिँदैनÙ मोबाइलले खिचेर बनाएका भिडियो उनले आफ्नै युट्युब च्यानलमा अपलोड गरिन्, फेसबुकमा राखिन् । आफन्त र साथीले प्रशंसा गरे, हौसला दिए । नृत्य मात्रै होइन, उनलाई अभिनयमा उत्तिकै रुचि छ । स्थानीय थिएटरसँग केही समयअघिदेखि उनी नजिक थिइन्, नाटकमा अभिनय गरिसकेकी थिइन् । त्यसो त एउटा नेपाली सिनेमाले पनि उनलाई छोटो अभिनयको अवसर दिएको थियो । सीमित स्रोतसाधनका भरमा बामे सर्न खोजेको स्थानीय नाट्य समूहले महाव्याधिमा नाटक बनाउन र प्रदर्शन गर्न सक्दैनथ्यो । मसिना प्रयत्नहरू अवरुद्ध भए । थिएटरमा रमाउन थालेका परीक्षा जस्ता किशोरकिशोरीलाई चुपचाप बस्न मन भएन । बरु छोटा कथा लेखे, कथालाई नाट्य रूपान्तरण गरे, थोरै अभ्यास गरे अनि भिडियोनाटक बनाउने प्रयत्न गरे । नाम चलेका लेखक या निर्देशक नगुहारी आफ्नै यत्नमा बनाएका उनीहरूका नाटकमा जात व्यवस्था, महिला उत्पीडन र हिंसा मुख्य विषय छन् । अनेक सीमितताका बाबजुद उनीहरूले सराहनीय प्रयास गरेका छन् । परीक्षाकै उमेर समूहका पाँच जनाले काम गरेर बनाएको पछिल्लो भिडियोमा तीन कलाकारले अभिनय गरेका छन् । पृष्ठभूमिमा संगीतसँग मिसिएर महिला आवाजमा संवाद बज्छ, शैली मोनोलगको छ । परीक्षाले मुख्य भूमिका निर्वाह गरेको सो भिडियोमा दुई किशोर अस्मित आचार्य र नवराज पाठक मास्क लगाएर नृत्यमग्न छन् । नाटकघर जस्तो ठाउँमा भिडियो छायांकन गरिएको छ । संवादबाट बुझिन्छ, कथाकी मुख्य पात्र नुमा जनजाति समुदायकी त्यस्ती युवती हुन् जसले दलित युवकसँग विवाह गर्ने निर्णय लिएकी छन् । वर्ण व्यवस्थामा नबाँधिएको समुदाय जात व्यवस्थाको फन्दामा फसेकाले युवतीले विवाहका लागि चयन गरेको साथीलाई परिवारले अस्वीकार गर्छ । पढेर, बुझेर, देशदुनियाँ थाहा पाएर, पूरा होसहवासमा आफ्ना लागि लिइएको स्वतन्त्र निर्णय मा बाधा हाल्न जातको तगारो खडा गरेपछि युवतीले भोगेको सकस कथामा वर्णित छ । सकसमै कथा सकिँदैन । नुमाले जातको खाल्डोबाट फुत्केर आफ्नो निर्णयमा अडिग रहने संकल्प व्यक्त गरेपछि त्यो अन्त्य हुन्छ । करिब तीन मिनेट अवधिको नाटकको अन्तिम संवाद यस्तो छ मेरो जीवनका महत्त्वपूर्ण निर्णयहरूमा यो जातलाई म एक पाइला पनि ठाउँ दिन्नँ, बस । यसैबीच स्थानीय एक संस्थाले युवालक्षित सिनेमा र समाज शीर्षकको पठन गोष्ठी आयोजना गर्यो । छानिएका सिनेमा हेर्ने, सिनेमाबारे लेखिएका प्राज्ञिक आलेख पढ्ने र तिनैका आधारमा साताको एकपटक गरेर पाँच हप्तासम्म विमर्श गर्ने । रुचि अनुसारको कार्यक्रम भएकाले परीक्षा र उनका केही साथी गोष्ठीमा सहभागी भए । उनको भागमा सत्यजित रे निर्देशित पाथेर पाञ्चाली हेर्ने र त्यसबारे प्रस्तुति दिने जिम्मा पर्यो । सो सिनेमाबारे लेखिएका लेखहरूसमेत आयोजकले उनलाई दिएका थिए । जीवनमा पहिलो पटक मूल भाषा बंगाली भएको पुरानो आर्ट फिल्म हेरेको अनुभव उनका लागि अनौठो थियो । सिनेमाबारे पढ्नु र धेरैबेर सोचेर बस्नु अर्को अनौठो घटना । प्रस्तुतिका क्रममा भनिन्, हामी जस्तै साधारण मान्छेको कथा पनि यति राम्रो फिल्म बन्न सक्दो रहेछ । मैले आफ्नै बाबा र परिवारलाई सम्झें । गोष्ठीमा उनीसँगै एसईई दिएकी सहपाठी प्रेनिजा ढकालले विक्रमादित्य मोटवानी निर्देशित उडान बारे बोल्दै कठोर बाबु बनेको पात्रलाई साह्रै सपाट र एकोहोरो देखाउनुको अर्थ खोतल्ने कोसिस गरिन् । अर्की सहभागी संस्कृति रिजालले छक्का पञ्जा का अनेक संस्करणले महिला निर्देशक र महिला कलाकार प्रयोग गरेर महिलाकै पेचिला सवाललाई हलुका बनाउन कसरी सघाउँछन् भनेर व्याख्या गरिन् । सहभागीमध्ये कसैले नवीन सुब्बा निर्देशित र लिम्बू समुदायबारे बनेको सिनेमा नुमाफुङ मा एउटा दलित जस्तो देखिने पात्रबाहेक अन्य समुदायको कोही पनि नदेखिनु कति उचित भनेर प्रश्न गर्यो । पञ्चायतले आमा सिनेमा बनाएर पूरा गर्न खोजेको उद्देश्यबारे अर्को कसैले बतायो । बहुचर्चित हिन्दी फिल्म लगान ले दलित पात्रमाथि गरेको ज्यास्ती दलनबारे अर्का सहभागीले श्रीयावन आनन्द लिखित निबन्धका आधारमा बोल्यो । परीक्षाले सबै मतलाई ध्यानसँग सुनेर सिनेमामार्फत आफू बाँचेको समाज र दुनियाँलाई बुझ्ने प्रयत्न गरिन् । परीक्षा र उनका साथीहरू आफ्नै समाज र इतिहाससँग संवाद गर्दै कलाशिल्प तिख्खर बनाउन खोज्दै छन् । यसैबीच युवा मथिंगलमा विचलन पैदा गर्ने एकपछि अर्को घटना घट्छन् समाजमा । सडक र पसलहरूमा उनीहरूले सधैं देखिरहेकी दिदी कमला राजवंशी मध्यरातमा दस किलो सुपारी बोकेर मेची खोला तर्न खोज्दा खोलामै हेलिइन् । यो घटनाको स्मृति धूमिल भइनसक्दै उता बाँकेका रुबी खान र अरू दिदी खुट्टामा जिलजिलाउँदा फोका उठाउँदै न्याय माग्न नेपालगन्जबाट काठमाडौंसम्म पैदल आइपुगे । उनीहरूले न्याय पाएको सुखद खबर सुन्न नपाउँदै चितवनका भीमबहादुर विकको कुटेर हत्या गरियो । परीक्षा र उनका साथीहरू कमला राजवंशी र रुबी खानहरू कसरी सिनेमा र नाटकका नायिका बन्न सक्छन् भनेर छलफल गर्दै छन् । कोही मुस्लिम केटी वा राजवंशी महिला भएर उँचो प्रतिष्ठासाथ बाँच्न सम्भव नभएको यथार्थलाई कसरी चित्रण गर्ने भनेर सोच्दै छन् । चितवनका भीमबहादुर दलित हुँदैनथे भने ठूलो स्वरमा बोल्दैमा कसैले उनलाई पाइपले पिट्ने आँट गर्थ्यो ? कसैले बलपूर्वक झापड हानेर भुइँमा बजार्न सक्थ्यो ? रक्सी खाएर बोलेको भन्दै कोही जाइ लागेर ज्यानै लिन सक्थ्यो ? यसरी अनाहकमा मारिएका भीमबहादुरहरू हाम्रो सिनेमा र नाटकका नायक हुन सक्छन् वा सक्दैनन् ? हाम्रो साहित्यमा भीमबहादुरहरू कहाँ छन् ? परीक्षा र उनका साथीहरू विमर्श गर्दै छन् । गफ गर्न, फेला परेका किताब पढ्न, सिनेमा हेर्न र सम्भव भएसम्म आफैं नाटक लेख्न, निर्देशन र अभिनय गर्न उनीहरू स्वतन्त्र स्पेस को खोजीमा छन् । एघार कक्षाको पढाइ सुरु गर्ने तरखरमा रहेका परीक्षा र उनका साथीहरू राम्रा अभिनेता र निर्देशक बन्ने सपना देख्छन् । सपना, ऊर्जा र सामान्य महत्त्वाकांक्षासमेत भएका यी किशोरकिशोरी हाललाई सिनेमाका पारखी हुन् । रहरले केही राम्रा कामका प्रयत्न गरिरहे पनि खासमा अहिले यी सिनेमाका संवेदनशील दर्शक हुन् । यस्ता दर्शकका लागि राम्रा कथा खोज्नुपर्ने, अभिनयमा कुशलता थप्नुपर्ने, मिहिनेतपूर्वक निर्देशन र निर्माणमा लाग्नुपर्ने नेपाली सिनेमाका प्रसिद्ध मान्छेहरू भने यी दर्शकका बौद्धिक चेतनालाई छुनै नसक्ने हालतमा छन् । बरु पटकपटक बेतुक सावित भइसकेको को महानायक ? जस्तो सर्वथा ढोंगी बहसमा निमग्न छन् । महाव्याधिले सिनेमा हल बन्द छन्, समग्र कला क्षेत्रमा दूरगामी असर परेको छ । यो यथार्थलाई कसैले पनि अनदेखा गर्न सक्दैन । राज्यले चासो नदिएका सयौं जरुरी कामका चाङमा नाटक, सिनेमा र समग्र कलाक्षेत्र पनि पक्कै पर्छन् । यसमा दोस्रो मत राख्नुपर्ने कुनै कारण छैन । तर यो बेहाल अलापेर रोइकराइ गर्ने र बचेको समय राजेश हमाल महानायक हुन् वा होइनन् भन्नेमै व्यस्त रहने ? महानायकको गन्थनको दुई संस्करणपछि उठाउनुपर्ने सवाल को नायक, को छोटा नायक र को महाखलनायक भन्ने होला । यी अर्थहीन बहसको एक मात्रै उपादेयता नेपाली सिनेमा क्षेत्रमा बोलवाला भएका मानिसहरूको खोक्रोपन सावित गर्नु हो । लामो कथा हालेर उठाउन खोजिएको सवाल जम्मा यति हो परीक्षा थाम्सुहाङ लिम्बू जस्ता आम किशोरकिशोरीले सोचेजति पनि नेपाली समाज र दुनियाँबारे स्थापित कलाकारले सोच्न जरुरी छैन ? सिनेमासम्बन्धी मोफसलको सानो सहरमा बसेर गरेको जस्ता पेचिला र आवश्यक विमर्श गर्ने जाँगर पनि नहुनेले संकटग्रस्त समयमा कसरी खोज्छ नयाँ बाटो ? सिनेमा हल राम्रोसँग खुल्ने वातावरण आगामी पाँच वर्ष पनि बनेन भने के सिनेमा बनाउन रोकिन्छ ? कि नयाँ बाटोको खोजी हुनुपर्छ ? अनि को महानायक जस्ता स्वाङ पारेर समय कटनी गर्नेले कसरी खन्छ नयाँ गोरेटो ? कसरी बचाउँछ सिनेमा र कला ? अनि कसले के सेलिब्रेट गरिदिएपछि यी बन्छन् सेलेब्रिटी ? कम्तीमा परीक्षाहरूले सेलिब्रेट गर्नका लागि केही पाउनेछैनन् ।"
परिवार खुसी त सबै खुसी,"समाजका विभिन्न क्षेत्रमा विभिन्न परिवर्तन भइरहेका हुन्छन् । तीमध्ये कति सकारात्मक हुन्छन् भने केही नकारात्मक । प्राकृतिक वा स्वाभाविक रूपमा भएको परिवर्तनलाई विकास मान्न सकिन्छ । सामान्यतया समाज परिवर्तन वा निर्माणमा व्यक्ति तथा परिवारको भूमिका महत्त्वपूर्ण हुन्छ । मदर टेरेसाले कुनै बेला भनेकी थिइन्, यदि तपाईं संसार बदल्न चाहनुहुन्छ भने घर जानुस् र आफ्नो परिवारलाई खुसी पार्नुस् । यो भनाइले परिवार र व्यक्तिको महत्त्व दर्शाउँछ । व्यक्तिव्यक्तिबाट परिवार, परिवारपरिवारबाट समाज हुँदै देश बन्ने हो । एउटा व्यक्तिले परिवारबाट बाँच्नका लागि चाहिने कति धेरै सीप सिकेको वा पाएको हुन्छ । परिवारबाटै पाएको अनुभवले व्यक्तिलाई अघि बढ्न सघाउँछ, उसले गर्ने व्यवहारलाई पनि परिवारले निर्देश गर्ने गरेको हुन्छ । व्यक्तिको आनीबानी तथा क्रियाकलापसँग उसको पारिवारिक, सामाजिक एवम् सांस्कृतिक पृष्ठभूमि जोडिएको हुन्छ । समाजमा हुने विभेद, विसंगति, विकृति, ईर्ष्या, घृणाले प्रत्यक्षअप्रत्यक्ष रूपमा उसलाई असर गरिरहेको हुन्छ । अनुशासन, संयम, सकारात्मक सोचलगायत पनि व्यक्तिले परिवारबाटै पाउँछ । परिवारमा पाइने माया, स्नेह, सद्भाव, प्रेम तथा करुणा देखावटी हुन्न, प्रेरणादायी हुन्छ । परिवारबाटै व्यक्ति नयाँ काम गर्न प्रेरित हुन्छ । हामीले देखेकै छौं, समाजका केही अगुवा अरूलाई काम अह्राउन सिपालु हुन्छन्, आफू भने सिन्कोसम्म भाच्दैनन् । उनीहरू बिर्सन्छन् परिवार र समाजमा अरूलाई सिकाउनु छ भने आफैं उदाहरण बन्न सक्नुपर्छ, आफैंले काम गरेर देखाउनुपर्छ । यसो भए मात्र अन्य व्यक्तिले त्यसको अनुसरण गर्छन्, प्रेरणा पनि लिन सक्छन् । हरेक व्यक्ति प्रायः अग्रजबाटै प्रभावित हुने हो । अनि परिवारको मूलीको स्वभाव र काम गर्ने तरिका कस्तो छ भन्नेले पनि अन्य सदस्यको सोच्ने तरिका निर्धारण गर्छ ।परिवारमा हरेक सदस्यले आफूलाई सुरक्षित महसुस गरेका हुन्छन् । सन्ततिले पुर्खादेखि बुबाआमाको पालासम्मका र आफू पनि संलग्न हुँदाको पारिवारिक संघर्ष वा स्थितिबारे थाहा पाउँछन् । परिवारमा विभेद भए त्यसलाई हटाउन गरिएको संघर्षको ज्ञान हुन्छ । परिवारले समाजमा पारेको प्रभावबारे पनि परिचित हुन्छन् । पुस्तौंदेखि सञ्चित विभिन्न ज्ञान, सीप र कलाले परिवारको सदस्यको दैनिकी सहज बनाएको हुन्छ । विगतबाट पाठ सिक्दै भविष्यमा कस्तो काम गरे आफू र आफ्नो परिवार, समाजका साथै देशकै विकास हुन्छ भन्ने राम्ररी थाहा हुन्छ । निर्णय क्षमताको पनि विकास हुन्छ ।आजकल संयुक्त परिवारमा धेरै विकृति आएका छन्, त्यसमध्ये एउटा हो वृद्धवृद्धा सदस्यको हेरचाहमा आएको कमी । उनीहरूको संरक्षणका नाममा वृद्धाश्रम खुल्ने क्रम बढेको छ । विकासका नाममा खुलेका वृद्धाश्रमले समाजमा राम्रै गरेको जस्तो देखिए पनि कालान्तरमा यसले परिवारका सबै सदस्य सँगै रहने, ज्ञानअनुभव साटासाट गर्ने नेपाली संस्कृतिलाई नै कमजोर बनाउँछ । हाम्रो चलनमा पाहुनालाई भगवान्को रूप र आमाबुवालाई साक्षात् भगवान् मानिन्छ । तर, यसरी सोच्ने चलन हराउँदै गएको छ । पुरानो पुस्ताबाट नयाँ पुस्तामा अनुभव र ज्ञान हस्तान्तरण हुने प्रक्रिया पनि अवरुद्ध छ । सानो परिवारलाई समाज विकसित हुनुको एउटा सूचक मानिएकाले पनि अहिले धेरै व्यक्ति यतातिर बढी आकर्षित छन्, जुन हाम्रो जस्तो समाजका लागि उपयुक्त छैन । यसले कतिपय अवस्थामा व्यक्ति, परिवार, समाज र समग्र देशकै विकासमा बाधा पुर्याइरहेको छ । नयाँ पुस्ता पारिवारिक वातावरणमा भन्दा एक्लै बस्न मन पराउने, समाजमा घुलमिल हुनुको सट्टा मोबाइलमा मात्र रमाउने गरेको छ । यसले कालान्तरमा परिवारलाई विखण्डनतिर धकेल्छ, दुर्बल बनाउँछ । परिवार दुर्बल हुनु भनेको समाज नै कमजोर हुनु हो । त्यसैले परिवारमा देखिएका यस्ता समस्या समाधानका लागि परिवारभित्रैबाट कोसिस गर्नुपर्छ ।"
प्रश्नको घेरामा सामुदायिक शिक्षा,"यस वर्षको चिकित्सा शिक्षाको प्रवेश परीक्षा र शिक्षक सेवा आयोगको दुई वर्षपहिलेको अध्यापन अनुमतिपत्रको नतिजाले सामुदायिक मात्र होइन, देशको समग्र शिक्षा नै कमजोर भएको संकेत गरेका छन् । शैक्षिक गुणस्तर परीक्षण केन्द्रले कक्षा १० को विद्यार्थी सिकाइ उपलब्धिको राष्ट्रिय परीक्षणको प्रतिवेदनमार्फत समग्र विद्यालय शिक्षा धेरै कमजोर भएको तथ्य सार्वजनिक गरेको छ । प्रतिवेदनअनुसार, विज्ञानमा ६३, अंग्रेजीमा ५१, गणितमा ४६ र नेपालीमा ३७ प्रतिशत विद्यार्थीले कक्षा १० को अन्त्यसम्ममा सिक्नुपर्ने न्यूनतम विषयवस्तु सिक्न नसकेको उल्लेख गरेको छ ।दस वर्षदेखि निरन्तर गरिएका कक्षा ३, ५, ८ का सिकाइ उपलब्धि परीक्षणका नतिजाहरूले पनि विद्यालय शिक्षाको सिकाइस्तर कमजोर रहेको निष्कर्ष निकालेका छन् । आधारभूत तहमा निरन्तर विद्यार्थी मूल्यांकन र माथिल्लो तहमा अक्षरांकन पद्धति सुरु भएपछि सिकाइस्तर अझ कमजोर हुँदै गएको छ । अक्षरांकन पद्धतिअनुसार सामुदायिक विद्यालयका ७० प्रतिशत विद्यार्थीको जीपीए तल्लो पाँच समूहमा रहेको हुन्छ । सिकाइस्तर प्राथमिक तहदेखि नै कमजोर हुँदै गएको छ । कक्षा ३ को अन्तिममा नेपाली भाषामा लेखिएको सरल अनुच्छेद शुद्धसँग पढ्ने विद्यार्थीको प्रतिशत १९ छ भने तोकिएको पठन सक्षमता हासिल गर्ने विद्यार्थीको प्रतिशत ९ मात्र । विगतमा एसईईको नतिजा प्रकाशनपछि एकदुई दिन व्यावहारिक शिक्षाबारे बहस चल्थ्यो । शिक्षाको प्रयोगात्मक विधिको सिद्धान्तको व्याख्या हुन्थ्यो । सिकाइ सुधारका लागि अभियान सञ्चालन गर्ने प्रतिबद्धता आउँथ्यो । अर्को वर्ष नतिजा उस्तै आउँथ्यो । पछिल्ला दुई वर्ष कोभिडका कारण एसईई नतिजाको बहस हुन पाएको छैन । कमजोर शिक्षा प्रणालीमा बहस निरन्तर भइरहेको छ, चासो र चिन्ता बढेको छ तर सुधार भएको छैन । विद्यालय शिक्षाको पहुँचमा निरन्तर सुधार भएका तथ्यांकहरू सार्वजनिक भएका छन् तर सिकाइस्तर लगातार कमजोर हुँदै गएको छ । नियमित सुधारको बहसमा सधैं एकै प्रकारका निष्कर्ष निस्कन्छन् सामुदायिक शिक्षा कमजोर भयो, शिक्षकले पढाएनन्, राजनीति गरे, विद्यार्थीले पढेनन्, अभिभावकले ध्यान दिएनन्, सरकारी नीति ठीक छैन, सरकारले लगानी गरेन आदि ।स्थानीय सरकारहरूबाट सामुदायिक शिक्षाको सुधारमा केही सकारात्मक प्रयासहरू भए पनि ती मूलतः भौतिक पूर्वाधारको विकासमा केन्द्रित छन् । कक्षाको सिकाइ सुधारमा सहयोग गर्ने कम छन् । विद्यालयको सक्षमता विकास गरिएको छैन । अंग्रेजी माध्यमलाई अनिवार्य गर्ने लहर चलेको छ, तर सिकाइ हेर्दा न अंग्रेजी राम्रो भएको छ न त नेपाली । विद्यार्थीको सिकाइका लागि सबै जिम्मेवार भएको तर कोही पनि जवाफदेही नभएको अवस्था छ । देशका केही सामुदायिक विद्यालय राम्रा छन्, अभिभावकको मन जितेका छन्, निजी विद्यालयसँग प्रतिस्पर्धा गरेका छन्, गुणस्तरीय शिक्षामा अब्बल छन् भनिन्छ । थुप्रै विद्यार्थी निजी छोडेर ती राम्रा सामुदायिक विद्यालयमा भर्ना हुन्छन् । सामुदायिक विद्यालयलाई राम्रो बनाउन के गर्नुपर्छ भन्ने प्रश्नको सन्दर्भबाट हेर्दा अंग्रेजी माध्यम, थोरैधेरै शुल्क, अतिरिक्त शिक्षक, निजी प्रकाशकका पुस्तक र प्रवेश परीक्षा भन्ने देखिएको छ । राम्रा सामुदायिक विद्यालयहरूले विभिन्न निजी वा अन्य जिल्ला र क्षेत्रका विद्यालयमा पढेका विद्यार्थीलाई कडा प्रवेश परीक्षापछि मात्र भर्ना लिने गरेका छन् । के सामुदायिक विद्यालयहरूले प्रवेश परीक्षा लिई राम्रा विद्यार्थी छनोट गरेर मात्र पढाउने हो ? प्रवेश परीक्षा लिएर भर्ना गर्नु न्यायसंगत छ त ? माध्यमिक तहसम्मको निःशुल्क शिक्षा पढ्न पाइने तर भोग्न नपाइने मौलिक हकका रूपमा लिपिबद्ध छ । संविधानको मौलिक हक कार्यान्वयन गर्न जारी भएका अनिवार्य तथा निःशुल्क शिक्षासम्बन्धी ऐन र नियमावलीका प्रावधान पनि कार्यान्वयनमा छैनन् । मुलुकको सामर्थ्यलाई ध्यान नदिई लोकप्रियता र सपना बाँड्न जानेका राजनीतिक दलहरूले माध्यमिक तहसम्म निःशुल्कको नारा दिए पनि व्यवहारमा प्राथमिक शिक्षाधरि निःशुल्क हुन सकेको छैन । राम्रा र अब्बल भनिएका थुप्रै सामुदायिक विद्यालयमा अभिभावकले मासिक शुल्क बुझाउँछन् । त्यस्तै, नियमित खर्चको अभावमा ८० प्रतिशतभन्दा बढी सामुदायिक विद्यालय पैसा उठाउनुपर्ने बाध्यतामा छन् । नियमित विद्यालय सञ्चालनकै लागि अभिभावक सहयोग र परीक्षा शुल्कसमेत उठाउनुलाई एउटै रूपमा लिन सकिन्न । अंग्रेजी माध्यममै पढाउनका लागि सामुदायिक विद्यालयले अभिभावकबाट शुल्क उठाउन मिल्ने हो ? अंग्रेजी माध्यममा पढाउन अतिरिक्त शिक्षक आवश्यक पर्ने र त्यसका लागि शुल्क आवश्यक पर्ने हो भने के देशभरका सामुदायिक विद्यालयले अंग्रेजी माध्यममै पढाउन र सबैले शुल्क लिन मिल्छ ? सामुदायिक शिक्षा शुल्क तिर्न सक्ने वर्गका लागि मात्र हो ? के तोकिएको शुल्क वा सहयोग तिर्न नसक्नेले अंग्रेजी माध्यममा पढ्न पाउने अधिकार राख्दैनन् ?शुल्क वा सहयोग लिएर अंग्रेजी माध्यममा पढाउने अधिकांश विद्यालयले निजी प्रकाशकहरूका पुस्तक पठनपाठन गराउने प्रचलन छ । कतिपयले सबै निजी प्रकाशकका पुस्तक पढाएका छन् भने कतिपयले केही निजी र केही जनक शिक्षा सामग्री केन्द्रका । राम्रो सामुदायिक विद्यालय हुनका लागि निजी प्रकाशकका किताब नै पढाउनुपर्ने हो ? अथवा, निजी प्रकाशकका किताब साँच्चै राम्रा हुन् ? साँच्चै राम्रा हुन् भने सबै सामुदायिकले तिनै राम्रा किताब किन नपढाउने ? शुल्क र सहयोग लिनेले मात्र निजी प्रकाशकका किताब पढाउनुपर्ने अरूले जनक शिक्षाकै पढाए हुने हो ?सरकारी तलबभत्ता पाउनेबाहेक अतिरिक्त शिक्षक नराखी सामुदायिक विद्यालय राम्रो हुनै नसक्ने हो ? अथवा, सरकारले पर्याप्त शिक्षक दिनै नसक्ने हो त ? सरकारले शिक्षक दिन सक्दैन भने अभिभावकसँग शुल्क लिई शिक्षक व्यवस्था गरेर थप विद्यार्थी भर्ना लिन सक्दिनँ भन्न मिल्छ कि मिल्दैन ? उपलब्ध शिक्षकले जति गर्न सकिन्छ त्यति गर्ने कि शुल्क लिँदै शिक्षक राख्दै थप विद्यार्थी भर्ना गर्दै जाने हो ? यी प्रश्न माध्यमिक तहका लागि मात्र नभएर प्राथमिक तहका लागि पनि हुन् । शुल्क लिएर, प्रवेश परीक्षा लिएर अंग्रेजी माध्यमबाटै पढाइ राम्रो हुन्छ भने के देशभरका सबै सामुदायिक विद्यालयले यसै गर्न मिल्छ ? न्यूनतम शिक्षक व्यवस्थापन गर्नका लागि विद्यालयले न्यूनतम सहयोग लिनु स्वाभाविक होला तर राम्रो गर्ने नाममा शुल्क लिनु कति सान्दर्भिक छ ?सरकारी लगानी अपर्याप्त छ । विद्यालयमा आवश्यक शिक्षक उपलब्ध छैनन् । भौतिक पूर्वाधार पनि कमजोर छ । अनुगमन, निरीक्षण शून्यप्रायः छ । गर्नेहरूले गरिरहेका छन्, स्याबास कसैले भन्दैनÙ नगर्नेलाई पनि प्रश्न कसैले गर्दैन । सामुदायिक विद्यालयहरूलाई राम्रो बनाउने नाममा जेजस्ता तौरतरिका अवलम्बन गरिएका छन्, तिनले सामुदायिक शिक्षामा प्रश्न उठाएका छन् । कतै सस्तो शुल्कका निजी विद्यालय बन्न पुगेका छन् भने कतै सरकारी छानोमा निजी विद्यालय भन्नुपर्ने भएको छ । अभिभावकसँग पैसा लिएर, अंग्रेजी माध्यममा पढाएर, प्रवेश परीक्षामार्फत अब्बल विद्यार्थी मात्र भर्ना गरेर, निजी प्रकाशकका पाठ्यपुस्तक पढाएर र अतिरिक्त शिक्षकको व्यवस्था गरेर मात्र सामुदायिक विद्यालय राम्रा हुन सक्छन् ? एउटै विद्यालयमा निःशुल्क पढ्नेको नेपाली माध्यम र पैसा तिर्नेको अंग्रेजी माध्यम, कक्षाकोठा, भवन, शौचालय, खानेपानीका धारा नै अलगअलग हुने जुन प्रणाली स्थापित हुँदै गइरहेको छ, यसतर्फ समयमै ध्यान दिन सकिएन भने शिक्षाले वर्गीय असमानता अझ बढाउँदै लैजाने छ ।"
एआईजी सिंहमाथि अनुसन्धान गर्न समिति,"काठमाडौं (कास) प्रहरी प्रधान कार्यालयले नेपाल प्रहरी अस्पताल महाराजगन्जमा आर्थिक अनियमितता भएको आशंकामा एआईजी डा आशा सिंहमाथि अनुसन्धान अघि बढाएको छ । प्रहरी महानिरीक्षक शैलेश थापा क्षेत्रीले सिंहमाथि अनुसन्धान गर्न मानवस्रोत तथा प्रशासन विभागका एआईजी विश्वराज पोखरेलको संयोजकत्वमा ५ सदस्यीय छानबिन समिति गठन गरेका हुन् ।सिंह र आर्थिक खटनपटनमा संलग्न प्रहरीमाथि अनुसन्धान गर्न समितिलाई निर्देशन दिइएको छ । स्रोतका अनुसार कोभिड संक्रमण रोकथाम तथा नियन्त्रणका लागि भेन्टिलेटर खरिद गर्दा आर्थिक अनियमितता गरेको, आइसोलेसन वार्ड बनाउँदा रकम हिनामिना भएको, भारतबाट सेकेन्डह्यान्ड पीसीआर मेसिन किनेर नयाँ उपकरणसरह बिल भुक्तानी गरेको, अपारदर्शी रूपमा करारमा कर्मचारी नियुक्ति गरेकोलगायत आरोपमा एआईजी सिंह र अन्य प्रहरीमाथि अनुसन्धान गर्न समिति गठन भएको हो । एआईजी पोखरेल नेतृत्वको समितिमा महानिरीक्षकको कार्यालयका डीआईजी वसन्त लामासहित एसएसपीद्वय पूजा सिंह र भीम ढकाल तथा कानुन शाखाका डीएसपी ज्ञानेन्द्र बस्नेत छन् ।सिंह २०७६ माघ ६ को मन्त्रिपरिषद् बैठकबाट अस्पतालको एआईजी तथा कार्यकारी निर्देशक नियुक्त भएकी थिइन् । सिनियर डीआईजी मीनराज पाठकलाई पन्छाएर सिंहलाई बढुवा गरिएको भन्दै त्यतिबेला पनि विवाद भएको थियो । सिंहको नियुक्तिविरुद्ध त्यसबेला पाठकले लोक सेवा आयोगको बढुवा समितिमा उजुरी पनि दिएका थिए । सिंहमाथि राष्ट्र्रसंघीय शान्ति मिसनमा सहभागी नभई सहभागी भएसरहकै तक्मा लगाएको पनि आरोप छ । उनीमाथि नेपाल सरकारले पदक नै नदिई गोरखा दक्षिणबाहु तक्मा लगाएको आरोप पनि लागेको थियो । शान्ति मिसन र गोरखा दक्षिणबाहु पदक पाएनपाएकोबारे पनि अनुसन्धान गर्न समितिलाई कार्यादेश दिइएको छ ।अख्तियार दुरुपयोग अनुसन्धान आयोग र गृह मन्त्रालयले सिंहमाथि अनियमितता आरोपमा उजुरी परेको भन्दै अनुसन्धान गर्न प्रहरी प्रधान कार्यालयलाई पत्र पठाएको स्रोतको भनाइ छ । गृह मन्त्रालयले असोज २० मै एआईजी सिंहमाथि विभिन्न ८ वटा विषयमा अनुसन्धान गरी सत्यतथ्य प्रतिवेदन पेस गर्न प्रहरी प्रधान कार्यालयलाई निर्देशन दिएको थियो । गृहले गोप्यअत्यन्त जरुरी भनी प्रहरी महानिरीक्षक शैलेश थापा क्षेत्रीलाई सम्बोधन गरेर पठाएको पत्रमा आइसोलेसन वार्ड बनाउँदा अनियमितता गरेको, भारतबाट किनिएका सेकेन्डह्यान्ड पीसीआर मेसिनको नयाँ खरिदसरह बिल पेस गरेको, आर्थिक भुक्तानी गरेको, अस्पतालमा बहालवाला तथा अवकाशप्राप्त प्रहरीका लागि दिइने सहुलियत औषधिमा पनि अनियमितता गरेको, करारमा कर्मचारी नियुक्ति गर्दा मनोमानी गरेको, पाउँदै नपाएको पदक लगाएर हिँड्ने गरेको आरोपमा अनुसन्धान गर्न निर्देशन दिएको छ । त्यस्तै अस्पतालमा निःशुल्क पाइने मास्क, सेनिटाइजर र पीपीईमा समेत बिल पेस गरी रकम भुक्तानी गरेको, स्वास्थ्य मन्त्रालयले दिएको कोभिड१९ भत्तामा अनियमितता गरेको लगायत आरोप सिंहमाथि लागेको छ ।"
भिसाको म्याद सकिँदा ३२ नेपाली अफगानिस्तानमै अड्किए,"(नयाँदिल्ली)  तालिवानले अन्तिम समयमा रोक्दा अफगानिस्तानको काबुलमा अलपत्र परेका ३२ नेपाली स्वदेश फर्किनबाट वञ्चित भएका छन् । रोजगारीका लागि अवैधानिक तरिकाले अफगानिस्तान पुगेका ३४ नेपालीमध्ये दुई जना भने बुधबार काठमाडौं ओर्लिएका छन् । भिसाको म्याद सकिएको पाइएकाले अरूलाई विमानस्थलबाट फर्काइएको छ ।तालिवानले गत अगस्ट १५ मा सत्ता कब्जा गरेयता उनीहरू काबुलमा अलपत्र थिए । ८ ठाउँमा छरिएर रहेका उनीहरूलाई दिल्लीस्थित नेपाली दूतावासले समन्वय गरेर एक ठाउँमा जम्मा पारेको थियो । महिनौंदेखि उनीहरू सबै अफगानिस्तानमा संयुक्त राष्ट्रसंघीय निकायलाई सुरक्षाकर्मी आपूर्ति गर्ने बेलायती संस्था आईडीजीको संरक्षणमा छन् । आईडीजीले नेपालबाट पनि सुरक्षार्की आपूर्ति गर्ने गरेको छ । दिल्लीस्थित दूतावासको आग्रहमा उनीहरूलाई आईडीजीले आवास तथा खाना दिइरहेको छ ।आईडीजीले नै उनीहरूलाई चार्टर्ड विमानबाट काठमाडौं पुर्याइदिने आश्वासन दिएको थियो । राष्ट्रसंघीय निकायमा कार्यरत नेपाली सुरक्षाकर्मीमध्ये ८६ जना बिदामा काठमाडौं आउने भएपछि उनीहरूसँगै अलपत्रहरूलाई पनि ल्याउने तयारी गरिएको थियो । आईडीजीले चार्टर गरेको इरानको महान एयर बुधबार नै काबुलबाट काठमाडौं पुगेको थियो । त्यसमा ८८ नेपाली र अन्य भारतीय नागरिक गरी १ सय ५ जना थिए ।दिल्लीस्थित नेपाली नियोगका निमित्त प्रमुख रामप्रसाद सुवेदीले महिनौंदेखिको प्रयास अन्तिम समयमा सफल हुन नसकेको बताए । विमानस्थलमा रहेका तालिवानी अथोरिटीले भिसाको म्याद सकिएकालाई रोक्यो, उनले भने, उहाँहरूका लागि फेरि प्रयास थालिएको छ । आईडीजीमार्फत नै हामी निरन्तर सम्पर्कमा छौं । जरिवाना तिरेर भिसाको प्रक्रिया पूरा गरिएपछि अर्को कुनै उडानबाट नेपाल ल्याइने तयारी रहेको उनले जानकारी दिए । आईडीजीले पनि अलपत्र परेकाहरूलाई नेपाल पुर्याउन प्रतिबद्ध रहेको दूतावासका अधिकारीलाई बताएका छन् । नेपाल सरकारले उनीहरूलाई नेपाल ल्याउन लाग्ने खर्चको सोधभर्ना गर्ने प्रतिबद्धता आईडीजीलाई दिएको छ ।"
'कोप २६ मा जलवायुजन्य क्षतिलाई विशेष प्राथमिकता,"(काठमाडौं)  आइतबारदेखि बिहीबारसम्मको बेमौसमी भारी वर्षापछिको विपद्ले देशैभर धेरै जनधनको क्षति गरेको छ । मनसुन अवधिमै पनि वर्षाको चरित्र बदलिएर आरीघोप्टे वर्षा र चरम मौसमी विपद्मा मुलुकले धेरै हानिनोक्सानीका घटना व्यहोर्नुपर्यो । हिमाली क्षेत्रमा हिमपहिरो, हिमताल विस्फोट, अनियन्त्रित वन डढेलो, भेल पहिरो, खडेरी, सुक्खा पहिरो र चट्याङलगायतका विपद्को समेत नेपालले केही वर्षयता सोचेभन्दा बढी सामना गर्नुपरिरहेको छ । यस्ता विपद् नियन्त्रण र थुनछेक गर्नै नसकिने गरी बर्सेनि बढोत्तरी भइरहेका छन् ।कात्तिक १५ देखि २६ सम्म बेलायतको ग्लास्गोमा हुने जलवायु परिवर्तनसम्बन्धी पक्ष मुलुकहरूको २६ औं सम्मेलन (कोप २६) मा सरकारले यिनै जलवायुजन्य क्षति र हानिनोक्सानीको मुद्दालाई विशेष प्राथमिकताका साथ उठाउने स्थितिपत्र (स्टाटस पेपर) तयार गरेको छ ।जलवायु परिवर्तन व्यवस्थापन महाशाखाको अगुवाइमा मन्त्रालयले उक्त स्थितिपत्रलाई अन्तिम रूप दिँदै छ । यसपटकको सम्मेलनमा उच्चस्तरीय सत्रमा प्रधानमन्त्री शेरबहादुर देउवा सहभागी हुनेछन् ।मन्त्रालयका अनुसार उच्चस्तरीय सत्र सम्भवतः कात्तिक १५ (नोभेम्बर १) मा ग्लास्गोस्थित स्कटिस इभेन्ट क्याम्पसमा हुनेछ । त्यसमा प्रधानमन्त्री देउवासहित विभिन्न राष्ट्रका राष्ट्रप्रमुखले पनि मन्तव्य राख्नेछन् ।सम्मेलनको कोर बैठकमा भने वन तथा वातावरणमन्त्री रामसहाय प्रसाद यादव, मन्त्रालयका सचिव पेमनारायण कँडेल, जलवायु फोकल व्यक्ति सहसचिव राधा वाग्ले, मन्त्रालयको टोली, जलवायु विज्ञहरू, जलवायु परिवर्तनका क्षेत्रमा काम गर्ने विभिन्न संस्थाका प्रतिनिधि, नागरिक समाजका प्रतिनिधि र स्वतन्त्र विज्ञ सहभागी हुनेछन् । जलवायु परिवर्तनसम्बन्धी फोकल व्यक्ति तथा मन्त्रालयको जलवायु परिवर्तन महाशाखा प्रमुख वाग्लेले कोप २६ मा जलवायुजन्य हानिनोक्सानी र क्षतिको मुद्दा जसरी पनि समेटिनुपर्छ भन्ने पक्षमा आफूहरू रहेको बताइन् ।अनुकूलनका कार्यक्रमबाट मात्र अहिलेको हानिनोक्सानी र क्षति थाम्न नसकिने भएकाले यो मुद्दाका सम्बन्धमा कोप २६ ले कडा निर्णय गर्नु जरुरी छ, उनले भनिन्, यूएनएफसीसीसी र पेरिस सम्झौताको सबै रिपोर्टिङ मेकानिज्ममा हानिनोक्सानी र क्षतिको मुद्दालाई समावेश गर्न नेपाल प्रोत्साहित गर्छ । सन् २०१५ मा भएको पेरिस सम्झौताको धारा ८ मा पक्ष मुलुकहरूले जलवायु परिवर्तनका प्रतिकूल प्रभावसँग सम्बन्धित हानिनोक्सानीका साथै विषम मौसमी घटना तथा बिस्तारै देखापर्ने घटनाहरू रोक्ने, कम गर्ने तथा तिनीहरूलाई सम्बोधन गर्ने आवश्यकता र हानिनोक्सानी न्यूनीकरण गर्ने उल्लेख छ ।त्यस्तै, हानिनोक्सानीका सम्बन्धमा उपयुक्तताअनुरूप वार्सा अन्तर्राष्ट्रिय संयन्त्रसमेतका उपायमार्फत सहकार्य तथा सहजीकरणको आधारमा समझदारी, सहकार्य र सहयोग अभिवृद्धि गर्नेसमेत सम्झौतामा छ । नेपालले तयार गरेको स्थितिपत्रमा जलवायुजन्य हानिनोक्सानी र क्षतिका लागि नयाँ र अतिरिक्त जलवायु वित्त (फाइनान्स) सहयोग प्रदान गर्न विकसित मुलुकहरू तत्पर हुनुपर्ने अडान लिइएको छ ।नेपालजस्तै कमजोर र विकासशील मुलुकको हानिनोक्सानी र क्षतिका मुद्दामा काम गर्न अलग्गै वित्त (फाइनान्स) को व्यवस्थापनका लागि हामी आग्रह गर्दछौं, जलवायु परिवर्तनको फोकल वन तथा वातावरण मन्त्रालयले कोप २६ का लागि तयार गरेको स्थितिपत्रको मस्यौदामा भनिएको छ, विकसित देशले हानिनोक्सानी र क्षतिका लागि जलवायु नोक्सान करलगायत अन्य विभिन्न नवीन स्रोत परिचालन गर्न सक्छ । जलवायु सम्मेलनलाई दशक बढीदेखि पछ्याइरहेका जलवायुविज्ञ राजु पण्डित क्षेत्री अनुकूलत र न्यूनीकरणले मात्र जलवायुको जोखिम नियन्त्रण गर्न नसकिने भएकाले हानिनोक्सानी र क्षतिको मुद्दा ठोस रूपमा उठाउन थालिएको बताउँछन् । धेरै वर्षसम्म विकसित मुलुकले हानिनोक्सानीको मुद्दालाई स्विकारेनन्, उनले भने, अहिले विश्वभरि नै अनुकूलित र न्यूनीकरण गर्नै नसकिने हिसाबले जलवायुजन्य विपद् बढोत्तरी हुन थालेपछि अब हानिनोक्सानीकै हिसाब किताब गर्नुपर्छ भनेर आवाजहरू बुलन्द हुन थालेका छन् । यो कोपमा यो विषय अलि जोडदार ढंगले उठ्ने देखिन्छ । पेरिस सम्झौताको धारा ८ मा समेत यो विषय समेटिएपछि यो मुद्दालाई अतिकम विकसित मुलुकहरू र टापुजन्य मुलुकहरूले जोडदार रूपमा उठान गर्न थालेका हुन् ।विकसित मुलुक र धेरै कार्बन उत्सर्जन गर्ने मुलुक विश्वमा वृद्धि भइरहेका विपद्का सबै घटनाको कारक जलवायु परिवर्तन नै हो भन्नेमा सहमत छैनन्, त्यसैले उनीहरू हानिनोक्सानी र क्षतिका लागि अलग्गै वित्त व्यवस्थापन गर्न तयार छैनन् । नेपालसहित अतिकम विकसित मुलुक (एलडीसी) र टापुजन्य मुलुक र भलनरेबल मुलुकको समूहले भने हानिनोक्सानी र क्षतिका लागि वित्त व्यवस्थापन र अलग्गै संयन्त्र तयार गर्न विकसित मुलुकहरू तत्पर हुनुपर्नेमा जोड दिन थालेको धेरै भइसकेको छ । जलवायु विज्ञ ङमिन्द्र दाहालले धनी देशहरूले हानिनोक्सानी र क्षतिको मुद्दालाई अटेर गरिरहेकाले नेपालसहित अतिकम विकसित मुलुक र अन्य भलनरेबल समूहले यो मुद्दा स्थापित गराउन जलवायु वार्तामा रचनात्मक तरिकाले प्रस्तुत हुनुपर्ने सुझाउँछन् । विगतमा प्रतिबद्धता जनाएको वित्तसमेत दिन आनाकानी गरिरहेका बेला उनीहरू (विकसित मुलुक) हानिनोक्सानी र क्षतिका लागि अलग्गै वित्तको व्यवस्थापन गर्न तयार हुनु भनेको ठूलो कुरा हो, दाहालले बिहीबार कान्तिपुरसित भने, विकसित मुलुकलाई दबाब दिन एलडीसीका तर्फबाट जलवायु वार्तामा बस्नेले नागरिक समाज र विज्ञको साथ लिनु जरुरी छ । विकसित मुलुकले सन् २०२०२०२५ सम्म वार्षिक १ सय बिलियन अमेरिकी डलर विकासशील मुलुकलाई प्रदान गर्ने प्रतिबद्धता जनाए पनि त्यो रकम प्राप्त हुन सकेको छैन । पोल्यान्डको वार्सामा सन् २०१३ मा भएको कोप१९ ले जलवायुजन्य जोखिम न्यूनीकरण र हानिनोक्सानीको मुद्दामा काम गर्न वार्सा इन्टरनेसनल मेकानिजम फर लस एन्ड ड्यामेज (विम एक्जम) संरचना बनाएको थियो । यो यूएनएफसीसीसीकै एउटा महत्त्वपूर्ण संरचना हो ।जलवायुजन्य जोखिम न्यूनीकरण र हानिनोक्सानीको सम्बोधनका लागि अहिले यूएनएफसीसीसीअन्तर्गत कुनै पनि वित्त संयन्त्र (लगानी) छैन । सन् २०१९ मा भएको कोप २५ मा पनि अतिकम विकसित मुलुकले हानिनोक्सानी र क्षतिका लागि अलग्गै वित्तीय संरचनाका लागि दबाब दिएका थिए । यूएनएफसीसीसीअन्तर्गत अहिले हरित जलवायु कोष (जीसीएफ), अनुकूलन कोष (एएफ), अतिकम विकसित मुलुकका लागि कोष (एलडीसीएफ) र विशेष जलवायु परिवर्तन कोष छन् । जलवायु अनुकूलन र समयानुकूलन कार्यक्रमका लागि नेपालले जीसीएफबाट रकम प्राप्त गर्न थालेको छ ।नेपालले तयार गरेको स्थितिपत्रमा जीसीएफको वित्त निकासी प्रक्रिया ढिलो र जटिल भएको तथा नेपालजस्ता मुलुकका लागि बोझिलो भएको भन्दै त्यसलाई सरलीकृत बनाउनुपर्ने उल्लेख गरेको छ ।यस्तै, जीसीएफमा पठाइएका प्रस्तावको अनुमोदन प्रक्रियालाई समेत चुस्त र छिटो टुंगो लगाउन ध्यान दिनुपर्ने नेपालको मत छ । अहिले जीसीएफबाट एउटा परियोजना प्राप्त गर्न २ देखि ३ वर्षसम्म लाग्छ । नेपालले जीसीएफबाट हालसम्म दुईवटा परियोजना प्राप्त गरेको छ । नेपाल पारदर्शी र सजिलैसँग सुलभ जलवायु वित्तको मार्गचित्र चाहन्छ, वाग्लेले भनिन्, गरिब र कमजोर देशका लागि जलवायु वित्तलाई प्राथमिकता दिनुपर्छ । हाम्रोजस्ता देशलाई विशेषगरी अनुकूलन र हानिनोक्सानीका कार्यका लागि अनुदान दिनुपर्छ ।अनुकूलन कोष धेरै मान्यता प्राप्त संस्थाहरूका लागि खुला हुनुपर्छ, स्थितिपत्रमा भनिएको छ, कोप २६ ले विकासशील देशको आवश्यकता र नवीनतम विज्ञानका आधारमा जलवायु वित्तमा एक नयाँ सामूहिक मात्रा निर्धारित लक्ष्यको प्रक्रिया सुरु गर्नुपर्छ ।दसैंअघि भुटानको राजधानी थिम्पुमा भएको नेपालसहितका अतिकम विकसित मुलुक (एलडीसी) को मन्त्रीस्तरीय बैठकले पनि कोप २६ मा जलवायुजन्य हानिनोक्सानी र क्षतिको मुद्दालाई प्राथमिकता दिनुपर्ने साझा धारणा तय गरेको थियो । बैठकले अन्तर्राष्ट्रिय समुदायले विकासोन्मुख देशद्वारा सामना गर्नुपरेका जलवायुजन्य हानिनोक्सानी र क्षतिलाई सम्बोधन गर्न ढिला गर्दा धेरै किसिमका विपद्को सामना गर्नुपर्नेमा समेत जोड दिएको थियो । जलवायुका मुद्दालाई नजिकबाट नियालिरहेका मधुकर पाध्या भने कोप २६ सबै पक्ष मुलुकको सामूहिक गुठी भएकाले त्यहाँबाट आशा र अपेक्षा गर्ने मात्र भन्दा पनि आफ्नो भूमिका र योगदानलाई स्पष्ट ढंगले प्रस्तुत गर्ने अवसरका रूपमा समेत लिनुपर्ने तर्क गर्छन् ।हामीसमेत गुठियार भएकाले अहिलेसम्म गरेको राम्रो अभ्यास विश्व समुदायमाझ प्रस्तुत गर्नेतिर ध्यान दिनुपर्छ, उनले भने, हामीले सुरु गरेको जलवायु बजेट कोडजस्ता नवीनतम अभ्यासलाई पनि साझा गर्नु राम्रो हुन्छ, ताकि त्यसले अरूलाई समेत प्रेरित गरोस् । सरकारले तयार गरेको स्थितिपत्रमा पर्वतीय र हिमाली क्षेत्रको मुद्दालाई पनि समेटेको छ । त्यस्तै अर्बौं मानिसको पिउने पानीको स्रोतका रूपमा रहेका हिमशृंखलाको बचाउका लागि सबै हिमाली र पर्वतीय मुलुकको आवाज एक हुनुपर्नेसमेत स्थितिपत्रमा उल्लेख छ ।"
छानबिन समिति नेपालगन्जमा,"(नेपालगन्ज)  बाँके नवाजीकी नन्कुन्नी धोबीको हत्या र परस्पुरकी निर्मला कुर्मी १२ वर्षदेखि बेपत्ता भएको घटनाबारे अध्ययन गर्न सरकारले गठन गरेको छानबिन समिति नेपालगन्ज आइपुगेको छ । गृह मन्त्रालयका सहसचिव हीरालाल रेग्मी संयोजकत्वको टोली बिहीबार दिउँसो आइपुगेको हो । संयोजक रेग्मी र सदस्यहरू नेपाल प्रहरीका उपरीक्षक रामप्रकाश साह, कानुनका उपसचिव रामप्रसाद लम्साल, आन्दोलनरत पक्षका तर्फबाट मोहम्मद शेर बागवान र जिल्ला प्रशासन कार्यालय बाँकेका अधिकृत अमर सिलवालबीच अनौपचारिक छलफल भएको छ । दुवै घटनाको अनुसन्धान कसरी र कहाँबाट सुरु गर्नेबारे उनीहरूबीच छलफल भएको हो । समितिका सदस्य राष्ट्रिय अनुसन्धान विभागका उपनिर्देशक वीरेन्द्रसिंह कार्की आइनपुगेका कारण अनौपचारिक छलफल गरिएको संयोजक रेग्मीले बताए । भोलि शुक्रबार ११ बजे बिहानसम्म उपनिर्देशक कार्की आइपुग्ने कुरा छ, उहाँ आएपछि समितिको औपचारिक बैठक हुन्छ । बैठकबाट गाइडलाइन बनाएर काम गर्छौं, रेग्मीले भने, बिहीबार साँझ औपचारिक छलफल गर्ने भनिएको थियो । एक जना सदस्यको अनुपस्थितिमा त्यो सम्भव हुन सकेन ।गत साउनमा नवाजी गाउँस्थित आफ्नै घरमा मृत भेटिएकी नन्कुन्नी र १२ वर्षदेखि बेपत्ता पारिएको भनिएकी निर्मलाको हत्या भएको दाबीसहित अधिकारकर्मी रुबी खानको नेतृत्वमा संघर्ष सुरु गरिएको थियो । सुरुमा अधिकारकर्मीहरूले नन्कुन्नीको आत्महत्या नभई हत्या भएको भन्दै बाँके प्रहरीमा उजुरी दर्ता गराउने प्रयास गरेका थिए । प्रहरीले उजुरी दर्ता गर्न नमानेपछि रुबी खानकै नेतृत्वमा जिल्ला प्रशासन कार्यालयमा धर्ना सुरु गरिएको थियो । त्यहाँ पनि सुनुवाइ नभएपछि नेपालगन्जबाट २० दिन पैदल हिँडेर उनीहरू काठमाडौं पुगे र माइतीघर मण्डलमा धर्ना दिएका थिए । चर्को दबाबपछि सरकारले छानबिन समिति गठन गरेको हो । छानबिन समिति नेपालगन्ज आइसकेको छ, शुक्रबारबाट काम सुरु गर्छौं, आन्दोलनरत पक्षबाट समितिको सदस्य रहेका मोहम्मद शेर बागवानले भने, मलाई पूरा विश्वास छ, समितिले आन्दोलनरत पक्षले उठाएको मागअनुसार काम गर्नेछ ।छानबिन समितिले बाँकेका सुरक्षा अधिकारी, सरकारी वकिल, निर्मला र नन्कुन्नीका छरछिमेकीलगायतलाई भेट्नेछ । त्यस्तै, निर्मलाका सम्बन्धमा दायर गरिएको मुद्दा, मुद्दाको अवस्था र निर्मलाको नाममा रहेको करोडौंको जग्गा कसरी अरूको नाममा गयो भन्नेबारे पनि विस्तृत अध्ययन गर्नेछ । समितिले दुवै घटनाको विस्तृत अध्ययन गरी एक साताभित्रै प्रतिवेदन सरकारलाई बुझाउने जनाएको छ । बाँकेका प्रमुख जिल्ला अधिकारी सूर्यबहादुर खड्काले छानबिन समिति नेपालगन्ज आइसकेको जानकारी पाएको तर भेट नभएको बताए । शुक्रबार छलफल गरेर अनुसन्धान सुरु गर्न समितिलाई सघाउने उनले जनाए ।जानकी गाउँपालिका२ नवाजीकी नन्कुन्नी २०७८ साउन ६ मा घरमै मृत अवस्थामा भेटिएकी थिइन् । श्रीमान् रामकुमार धोबीले यातना दिएपछि न्यायका लागि नन्कुन्नीले पटकपटक प्रहरी कार्यालयमा उजुरी दिएकी थिइन् । महिला सेल र प्रहरी कार्यालयमा पटकपटक छलफल पनि भएको थियो । नन्कुन्नी र रामकुमारबीच कुटपिट हुने र प्रहरीमा छलफलपछि मेलमिलाप गर्ने काम दर्जनौं पटक भयो । मृत्यु हुनुअघि पनि नन्कुन्नीले आफ्नो ज्यानको सुरक्षाका लागि प्रहरीमा निवेदन दिएकी थिइन् । निर्मलालाई भने नेपालगन्ज१७ परस्पुरमा रहेको ४ बिघा १३ कट्ठा जग्गा हडप्न बेपत्ता पारिएको दाबी अधिकारकर्मीहरूको छ ।"
कूटनीतिक नियोगमा पहिलोपटक ईसेन्सस,"(काठमाडौं)  केन्द्रीय तथ्यांक विभागले पहिलोपटक विदेशस्थित ४० कूटनीतिक नियोगमा ईसेन्सस (अनलाइनबाट जनगणना) गर्ने भएको छ । त्यसका निम्ति प्रत्येक नियोगमा एक कर्मचारीलाई सम्पर्क व्यक्ति तोकिनेछ । कात्तिक २५ देखि मंसिर ९ सम्म हुने १२ औं राष्ट्रिय जनगणनाका लागि यस्तो पहल गरिएको विभागका निर्देशक ढुण्डीराज लामिछानेले बताए । विभिन्न ३० मुलुकमा नेपाली दूतावास छन् । त्यसबाहेक न्युयोर्क, जेनेभा, भियनामा स्थायी नियोग छन् । नेपाली महावाणिज्य दूतावास ल्हासा, कोलकाता, हङकङ, जेहाद, न्युयोर्क, भियना, ग्वान्जाओ र छेन्दुमा रहेका छन् । तोकिएका सम्पर्क व्यक्तिलाई भर्चुअल माध्यमबाट तालिम दिइनेछ, लामिछानेले भने, ती नियोगमा रहेका कर्मचारी र त्यहीं रहेका परिवारको गणना हुनेछ । वेब एप्लिकेसन्समार्फत सम्पर्क व्यक्तिले डाटा इन्ट्री गर्नेछन् । कूटनीतिक नियोगमा कार्यरतलाई मूली, परिवार संख्या, शिक्षा, अध्ययन क्षेत्र, प्रजननसम्बन्धी प्रश्न सोध्नुका साथै कोही अपांगता भए त्यसबारे पनि खुलाइनेछ । कार्यरत मुलुक, कामको विवरण, पद आर्थिक कामको संस्थागत क्षेत्र पनि उल्लेख गरिनेछ । वैदेशिक रोजगारी र अध्ययन गर्न गएका नागरिकको विवरण भने स्वदेशमा रहेका घरपरिवारबाट लिइनेछ । विदेशमै स्थायी बसोबास गर्ने नेपालीबारे भने तथ्यांकमा उल्लेख नहुने जनाइएको छ । तथ्यांकीय सिद्धान्तअनुसार ६ महिनाभन्दा बढी घर छाडेर अन्यत्र जाने परिवारका सदस्यलाई अनुपस्थित जनसंख्या मानिन्छ । तथ्यांकशास्त्री तुङ्ग शिरोमणि बाँस्तोलाका अनुसार १९९८ सालमा भएको चौथो जनगणनामा पहिलोपटक जीविकाका लागि मुग्लान गएका भनेर विदेशमा जानेहरूको संख्या उल्लेख गरिएको थियो । उनले त्यतिखेर ८१ हजार ७ सय २२ जना विदेश गएको तथ्यांक आफ्नो पुस्तक जनगन्तीका सय वर्ष मा उल्लेख गरेका छन् । १९६८ सालदेखि हरेक १० वर्षमा राष्ट्रिय जनगणना हुँदै आएको छ । सातौं, आठौं र नवौं राष्ट्रिय जनगणनामा विदेशमा रहेकाहरूको तथ्यांक उल्लेख छैन । २०५८ सालको १० औं जनगणनादेखि पुनः विदेश गएकोहरूको तथ्यांक राख्न थालिएको हो । २०६८ को जनगणनाले विदेशमा रहेकाहरूको जनसंख्या १९ लाख २१ हजार ४ सय ९४ देखाएको थियो । यो संख्या वैदेशिक रोजगारी र अध्ययन गर्न जानेको हो, जुन कुल जनसंख्याको ७ दशमलव ३ प्रतिशत थियो । पछिल्लो तथ्यांकले सबैभन्दा धेरै गुल्मी, अर्घाखाँची र प्यूठानको (४४ दशमलव ८१ प्रतिशत) जनसंख्या विदेशमा रहेको देखाएको छ ।"
"'उकासिएला भनेको, झन् ऋणले थिच्यो","(काठमाडौं)  २०२० फेब्रुअरीको अन्तिम सातादेखि कुवेतमा कोरोना संक्रमण निरन्तर बढिरहेको थियो । सयौंको संख्यामा कामदारहरू एकै ठाउँमा रहेको लेबर क्याम्पमा पनि संक्रमण दर बढेको खबर आइरहेको थियो । कामदारमा चिन्ता र त्रास थपिँदै थियो । संखुवासभाका २७ वर्षीय पासाङ शेर्पा कुवेतको पेट्रोलियम प्लान्टमा एक वर्षदेखि सिकर्मीको काम गरिरहेका थिए । उनी बस्ने सल्मानिया क्याम्पमा दुई हजार जनाभन्दा बढी कामदार थिए । कोरोना सुरु भएलगत्तै कम्पनीले आलोपालो ड्युटीमा खटाउन सुरु गर्यो । काम गरेको दिनको मात्रै तलब दिन थाल्यो । त्यतिखेर कोरोना लाग्नेबित्तिकै मरिहालिन्छ जस्तो लाग्थ्यो, उपचार नै हुँदैन भन्ने थियो, एकदमै डराउन थाल्यौं, संखुवासभाका २७ वर्षीय पासाङ शेर्पाले भने, अर्को मान्छेसँग डराउनुपर्ने अवस्था थियो, एकाएक क्याम्पभित्रको गतिविधि सुनसान हुन थाल्यो ।सानो भूगोलभित्र ४० लाख जनसंख्या रहेको कुवेतका लागि कोरोना संक्रमण नियन्त्रण गर्नु ठूलो चुनौती थियो । सरकारले २० देखि २६ मार्चसम्म लकडाउन गर्दै सार्वजनिक बिदा दियो । क्याम्पबाट बाहिर निस्कन प्रतिबन्ध लगायो । बाहिरबाट आफ्ना नागरिकबाहेक आप्रवासीलाई कुवेतभित्र प्रवेशमा रोक लगाइयो तर अन्य मुलुकका नागरिकलाई हवाई चार्टर गरेर कुवेतबाट लैजान भने अनुमति थियो । शेर्पा पनि चाँडै फर्किन चाहन्थे । घरमा १२ र ७ वर्षका दुई छोरा र ५ वर्षकी एक छोरी थिए, उनीहरूको निकै याद आउन थाल्यो, अब बाँच्नका लागि तुरुन्तै कुवेत छोड्नुपर्छ र नेपाल फर्किनुपर्छ भन्ने लाग्यो, उनले भने, त्यतिखेर नेपालमा कोरोना देखिइसकेको थिएन । परिवारले पनि फर्कन आग्रह गरिरहेको थियो । आजै जान पाए हुने, भोलि जान पाए हुने जस्तो भयो ।त्यही समयमा कुवेतले आवासीय भिसा उल्लंघन गरी (रोजगारदाता छोडेर भागेका) बसेकालाई सजाय र जरिवाना नतिराउने, आममाफी दिने र कुवेत सरकारकै खर्चमा घर पठाउने नीति लियो । नेपाली कामदारका लागि अप्रिल २६ देखि ३० सम्म चार दिन समय तोकिदियो । तोकिएको केन्द्रमा आफैं जानुपर्ने थियो । राहदानी माग्दा कम्पनीले ३ सय दिनार माग्यो, ५ हजार रुपैयाँ तिरे नेपालमै राहदानी बन्न्थ्यो, राहदानी कम्पनीले राखोस् भनेर कम्पनी छाडेर हिँडें, उनले भने, दूतावास गएर ट्राभल डकुमेन्ट बनाएँ ।त्यही ट्राभल डकुमेन्ट लिएर शेर्पा अप्रिल २६ को राति जिलिब अलसुएखको नयिम बिन मसुद छात्र स्कुलमा पुगे । त्यहाँ पुगेकाको निवेदन स्वीकृत भएपछि कुवेत सरकारले अस्थायी केन्द्रमा लगेर राख्ने र त्यहाँबाट नेपाल पठाउने जनाइएको थियो । लकडाउनको समय थियो, चेकपोस्टमा तैनाथ प्रहरीलाई कागज देखाउँदै राति नै स्कुल पुगें, त्यहाँ घर फिर्न चाहनेको भीड थियो, सबैजना त्रसित देखिन्थे, १० घण्टा बसेपछि मात्रै पालो आयो, उनले भने, निवेदन पारित भयो । हामीलाई इराक बोर्डरनजिक रहेको एउटा क्याम्पमा लगेर राखियो । कुवेतस्थित नेपाली दूतावासका अनुसार त्यसरी आममाफी प्रक्रियामा सहभागी हुनेमा उनीसहित २ हजार ९ सय ९१ जना नेपाली थिए । जसमा १ हजार ३ सय ३ जना महिला थिए ।अस्थायी क्याम्पमा राखिएकालाई बाहिर निस्कन रोक लगाइएको थियो । त्यहाँ रहेका नेपालीलाई तुरुन्तै चार्टर उडानमार्फत पठाउन कुवेतले नेपाल सरकारसँग अनुमति माग्यो तर बाहिरबाट ल्याइएका आफ्ना नागरिकलाई घरसम्म पुर्याउने तयारी सरकारले गरेकै थिएन । कुवेतबाट पठाउन लागिएका आफ्ना नागरिकलाई ल्याउन सरकारले अनुमति दिएन । जो जहाँ छ, त्यहीं बस्दा सुरक्षित हुन्छ, विदेशमा काम गर्न गइसकेपछि सुरक्षित राख्ने दायित्व त्यहाँको सरकारको पनि रहन्छ, तत्कालीन प्रधानमन्त्री केपी शर्मा ओलीले भनेका थिए । चौतर्फी दबाबपछि मात्रै सरकारले २०७७ जेठ १२ मा कोभिड१९ को विश्वव्यापी संक्रमणका कारणबाट उत्पन्न असहज परिस्थितिमा स्वदेश आउनैपर्ने अवस्थामा रहेका नेपाली नागरिकलाई स्वदेश आउन सहजीकरण गर्नेसम्बन्धी आदेश २०७७ स्वीकृत गर्यो । त्यसपछि सरकारले तत्काल उद्धार गर्नुपर्ने कुवेतसहित ३० देशका २४ हजार १ सय २४ जनाको सूची तयार पार्यो । त्यो सूचीमा शेर्पा पनि थिए । भित्र थुनिँदा अत्यासलाग्दो भयो, हामी थुनिएको ४२ दिनपछि जान पाउने बाटो खुल्यो, महिलाको उद्धार गरिसकेपछि मात्रै हाम्रो पालो आयो, उनले भने, म जुन २९ मा नेपाल फर्किएँ । त्यतिखेर अबचाहिँ ज्यान जोगियो जस्तो लाग्यो । शेर्पा काठमाडौं ओर्लंदा नेपालमा लकडाउन थियो । कोरोना संक्रमण र मृत्यु हुनेको संख्या दिनदिनै बढिरहेको थियो । विदेशबाट नेपाल फर्किएका श्रमिक र तिनका परिवारमाथि दुर्व्यवहारका घटना पनि भइरहेका थिए । त्रिभुवन विमानस्थलबाट सिधै घर जान पाउने सुविधा थिएन, हामीलाई विमानस्थलबाटै सेनाले सल्लाघारीमा लगेर राख्यो र धरानसम्म लगिदियो, धरानमा विदेशबाट आएकालाई आश्रममा राखियो, उनले भने, वडाको सिफारिस ल्याएपछि त्यहाँबाट निस्कन दिइयो । गाडी रिजर्भ गरेर गाउँमा पुगें, त्यहाँ १४ दिन क्वारेन्टाइनमा बसें । घरमा पुगेर पनि सात दिन आइसोलेसनमा बसें ।शेर्पाका लागि वैदेशिक रोजगारी बाध्यता थियो । कुवेत जानुअघि उनी मलेसियाको इपो क्षेत्रमा जापानी रेस्टुरेन्टमा सुसी बनाउँथे । त्यहाँ १४ सय रिंगेट (करिब ४० हजार रुपैयाँ) कमाउँथे । मलेसियामा ज्यान जोगाउनै गाह्रो, तलब झिक्न एटीएममा जाँदा कतिखेर स्थानीय नागरिकबाट आक्रमणमा परिन्छ वा लुटिन्छ भन्ने ठेगान नै नहुने, आफूले एटिएमको पासवर्ड हाल्ने, पैसा अरूले समाउने, उनले भने, दिनमा १११२ घण्टा काम गरेपछि खाना खाने बेला रेस्टुरेन्ट मालिकले गाली नगरेको दिन हुँदैनथ्यो । एक त डी फ्रिजमा राखेको भात तातो बनाएर दिन्थे । त्यही भात खाँदा पनि कति कुकुरले जसरी खान्छस् भनेर गाली गर्थे । मालिकको हेपाइबाट आजित भएर घर फर्केका उनी केही महिनामै १ लाख ५५ हजार रुपैयाँ तिरेर फेरि कुवेत पुगेका थिए । विश्वको सबैभन्दा धेरै पैसा भएको ठाउँ भनिएको थियो तर हामीले पाउने रकम निकै कम थियो, पेट्रोलियम प्लान्टभित्र काम गर्दा पनि तलब र सुबिधा राम्रो थिएन, उनले भने, त्यहाँ १८ महिना बस्दा चार लाख रुपैयाँ मात्रै बच्यो । महिनाको ६२ केडी (२४ हजार रुपैयाँ) कमाइ भइरहेको थियो, त्यही जागिर पनि कोरोनाले खाइदियो ।कोरोनाको डरले फर्केको तीनचार महिनासम्म बचत भएको पैसाबाटै खर्च चल्यो । बैंकबाट लिएको १० लाख रुपैयाँ ऋणको ब्याज बढ्दै थियो । हरेक महिना २२ हजार रुपैयाँ किस्ता बुझाउनुपर्थ्यो, तुरुन्तै विदेश जान पाइएन भने बैंक घरसम्म आउने अवस्था बन्यो, उनले भने, जतिसक्दो छिटो वैदेशिक रोजगारीमै जानुपर्ने अवस्था आयो ।शेर्पा संखुवासभामा बस्थे । त्यहाँबाट म्यानपावर खोज्न घरीघरी काठमाडौं धाइराख्न सम्भव थिएन । उनले माघमा एजेन्टलाई राहदानीको कपी बुझाएका थिए । चैतमा मेडिकल भयो । कुन म्यानपावरले भिसा पाएको छ ? कुन कम्पनीमा कामदार भर्ना गर्ने हो, थाहा हुँदैन । मलेसियामा मसँगै भाँडा माझ्ने साथीले काठमाडौंमा एजेन्टको काम गर्दो रहेछ । उसैलाई राहदानी छोडेर आएँ, उसैले म्यानपावर खोजिदियो, उनले भने, मैले अनलाइनबाट एसओएस म्यानपावरलाई अन्तर्वार्ता दिएको थिएँ । काम, कम्पनी र देश उसैले खोजिदियो ।एसओएसले नासिर अल हाजरी कर्पोरेसन कम्पनीका लागि शेर्पालाई छनोट गर्यो । नासिरले साउदी अरब र कुवेतका पेट्रोलियम प्लान्टहरूमा कामदार सप्लाई गर्छ । पछिल्लो पटक नासिरले नै बहराइन पेट्रोलियम कम्पनी (बाप्को) को विस्तारित आयोजनामा कामदार सप्लाई गर्ने ठेक्का पाएको थियो । बाप्कोले चार अर्ब अमेरिकी डलरभन्दा बढीको लगानीमा राजधानी मानमाको दक्षिणस्थित रिफाइनरी प्लान्टलाई आधुनिकीकरण गर्ने आयोजना निर्माणाधीन छ । आयोजना पूरा भएपछि यसले गर्ने तेल प्रशोधन ४२ प्रतिशतले बढ्छ । सन् १९२९ देखि सञ्चालनमा आएको बाप्कोको अहिलेसम्मकै ठूलो परियोजना हो । यो निर्माणाधीन परियोजनाको व्यवस्थापन बहराइन सरकार र ओर्लेले गर्ने गरेको छ । इन्जिनियरिङ, खरिद र निर्माणको जिम्मेवारी भने लुम्प सुम टर्की कम्पनीले पाएको छ । टर्की कम्पनीले पनि इटलीको टेक्निप एमएमसी, स्पेनको टेक्निकास रियुनिडास र दक्षिण कोरियाको स्यामसुङ इन्जिनियरिङलाई दिएको छ । ती सबै कम्पनीलाई कामदार सप्लाई गर्ने जिम्मेवारी भने साउदी अरबको नासिर कम्पनीले पाएको छ । नासिर कम्पनीमै काम गर्ने थाहा भएको भए म जाने नै थिइनँ, कुवेतमा पनि यही कम्पनीमा काम गरेको थिएँ तर भिसा आइसकेपछि मात्रै थाहा पाएँ, उनले भने ।बहराइन जान उनको १ लाख २० हजार रुपैयाँ खर्च भयो । त्यो पैसा उनले काकासँग ऋण लिएका थिए । उनी गत जुन १४ तारिखमा चार्टर उडानबाट बहराइन उडे । लकडाउनले गर्दा नियमित उडान थिएन, कम्पनीले नै चार्टर उडानको प्रबन्ध गरेको रहेछ, उनले भने, स्वास्थ्य जाँचको सबै खर्च आफ्नै थियो, उता गएपछि १० दिन क्वारेन्टाइनमा लगेर राखियो कम्पनीकै पुरानो क्याम्पमा । क्वारेन्टाइनमा १९ दिन बसेपछि मात्रै कम्पनीभित्र प्रवेश पाए । बाप्को आयोजनामा काम गर्ने कसैलाई कोरोनाको संक्रमण भएमा यही क्याम्पमा ल्याएर राख्ने रहेछ । हामीसँगै बस्ने एक जना साथीको गालामा पिलो आएछ । पिलोले ज्वरो आएपछि हाम्रो क्वारेन्टाइन बसाइ लम्बियो, शेर्पाले भने, सबैको पीसीआर परीक्षण भएपछि मात्रै कम्पनीले ड्युटी गर्ने क्याम्पमा लगेर राख्यो ।जुलाई १६ देखि उनको ड्युटी सुरु भयो । क्याम्पबाट बिहान ५ बजेर १५ मिनेट गाडी छुट्थ्यो । त्यसका लागि बिहान ४ बजे नै उठ्नुपर्दथ्यो । सबैलाई पुग्ने शौचालयबाथरुम थिएन । लाम लाग्नुपर्दथ्यो । बिहानको नास्ता क्याम्पमै हुन्थ्यो । नास्तामा सुक्खा रोटी, चना, दाल र चिया हुन्थ्यो । बिहानको नास्ता खाएर गाडीसम्म पुग्दा सधैं ढिलो हुन्थ्यो । हस्याङफस्याङ गर्दै तोकिएको समयभित्रै गाडी चढ्नुपर्थ्यो, ढिलो भयो वा अन्तिम गाडी पर्यो भने उभिनुपर्दथ्यो, त्यही कम्पनीमा पुगेका अर्का नेपाली ओमप्रकाश विश्वकर्माले भने, बसभित्र छिर्न ठेलमठेल हुन्थ्यो ।झन्डै २५ मिनेटमा काम गर्ने साइट (कार्यस्थल) पुगिन्थ्यो । साइटमा छिर्ने बेला गेटमा ओर्लेर हाजिर गर्न पन्चिङ गर्नुपर्थ्यो । एउटै साइटमा हजारौं कामदार काम गर्ने भएकाले गेटमा सधैं भीड हुन्थ्यो । गेटमा पाएको कार्ड साइटमा पुगेपछि फोरम्यानले लैजान्थ्यो । बिहान ६ देखि ११ बजेसम्म काम हुन्थ्यो । बिहानदेखि नै घामले शरीर पोल्न थाल्थ्यो । आँखैअगाडि गर्मीले साथीहरू ढलेको देख्दा पनि उनका सामु विकल्प हुन्थेन । धेरै गर्मी भयो भने साइटमा रातो झन्डा देखाइन्थ्यो । कहिले त रातो झन्डा घण्टाघण्टाको फरकमा देखाइन्थ्यो । रातो झन्डा देखाएपछि काम बन्द हुन्थ्यो ।खानाका लागि ११ देखि २ बजेसम्म तीन घण्टा आराम गर्ने समय हुन्थ्यो । फोरम्यानबाट पन्चिङ कार्ड पाएपछि साथीहरू दौडेर गेटमा जान्थे । कसमेकम आधा घण्टा भए पनि आराम गर्न पाइन्छ कि भन्ने लाग्थ्यो । तीन घण्टाको आराम कागजमा मात्रै थियो । ११ बजे बाहिर र दुई बजेभित्र देखिने पन्चिङ कार्डमा मात्रै हो । व्यवहारमा त्यस्तो थिएन, त्यहीं कार्यरत रोहित घर्तीले भने, लिन र दिनमै समय खेर जान्छ । हतारहतार गरेर खाना खाइन्थ्यो । हात धोएर फर्कनै हतार हुन्थ्यो ।दिउँसो २ बजे साइटमा पुगेपछि कोठामा आइपुग्दा ८ बज्छ । बिहान ४ देखि राति ८ बजेसम्म काममै रहे पनि तलब भने १० घण्टाको मात्रै आउँथ्यो एक सय १० बहराइनी दिनार । नेपाल सरकारले स्काफ फोल्डरका लागि १ सय २० दिनार र हेल्परका लागि १ सय बहराइनी दिनार तोकेको छ । यो तलब दिन्छु भनेर कम्पनीले कामदार भर्ना गरेको थियो तर स्काफ फोल्डरलाई १ सय १० र हेल्परलाई ७० बहराइनी दिनार मात्रै दिइएको थियो । कुवेतबाट ल्याइएका कामदारलाई भने ९२ दिनार दिइरहेका थिए । कामदारको सुरक्षामा ध्यान दिइएको भए पनि दुर्घटना भने भइरहन्थ्यो । गर्मीले होला कामदार ढलिरहन्थे, एकपटक साइटमा ढलेका साथी अर्को पटक देखिँदैनथे, सोही कम्पनीमा कार्यरत बलबहादुर राईले भने ।दिनहुँ दुई हजार जनाका लागि एउटै खाना खाने मेस हुन्थ्यो । मेसहलमा पर्याप्त चिसो फाल्ने एसी थिएन । एकैपटक हजार जनाभन्दा बढी हलमा सहभागी हुँदा एसीले काम गर्दैनथ्यो । दिउँसो त हलभित्र गर्मीले आपत् पार्थ्यो । खाना खानाका लागि पनि लामो लाम बस्नुपर्थ्यो, दीपक नेगीले भने, खाना गुणस्तरहीन हुन्थ्यो, कसैलाई त एलर्जी नै हुन्थ्यो । ७ सेप्टेम्बरको मध्याह्न खाना खाइरहेको समयमा मेस हलमै एक जना श्रमिक अचानक ढले । उनलाई तुरुन्तै अस्पताल लगिएन, त्यहीं ज्यान गयो । समयमा अस्पताल नलगेका कारण साथीको मृत्यु भएको भन्दै खाना खाइरहेका कामदारले खाना छोडिदिए । खाना खाएर ड्युटी जान बस चढिसकेका कामदार पनि फर्किए । हामी आएदेखि नै क्याम्पमा कामदारको मृत्यु भएको सुनिरहेका थियौं, आँखैअगाडि साथीको ज्यान गएपछि सबैले ड्युटी छाडिदिए, शेर्पाले भने, त्यो घटनाले कामदारमाथि भइरहेको शोषण बाहिर निस्क्यो । सबै कामदार एकबद्ध भएर माग राख्न थाले ।उनीहरूको माग थियो प्लान्टको बीचमा रहेका क्याम्पलाई सार्नुपर्ने, मेस हलमा ठूलो क्षमताको एसी राख्नुपर्ने, गुणस्तरीय खाना खुवाउनुपर्ने, सम्झौताअनुसारको तलब दिनुपर्ने र क्याम्पबाट निस्किएदेखि नै हाजिर दिनुपर्ने । कम्पनीमा कामदारहरू बाँडिए । कम्पनीले समस्या सम्बोधन गरेमा ड्युटीलाई निरन्तरता दिन एकथरी राजी भए, अर्काथरी कम्पनी छोडेर स्वदेश फर्कन तयार भए ।आन्दोलन भएपछि बहराइनको श्रम, आन्तरिक र स्वास्थ्य मन्त्रालयका उच्च अधिकारीहरू क्याम्पको निरीक्षण गर्न आइपुगे । उनीहरूले नेपाल, भारत र बंगलादेशका दूतावासलाई कामदारलाई ड्युटीमा फर्काउन सहजीकरण गरिदिन आग्रह गरे । सबै जना ड्युटीमा नफर्किने भएपछि थप क्षति हुन नदिन बहराइन सरकारले घर जान इच्छुकहरूलाई अर्को क्याम्पमा स्थानान्तरण गर्यो । ठूलो संख्यामा रहेका भारतीय, बंगलादेशी र नेपाली कामदार फर्कन राजी भए, नेपाली मात्रै झन्डै चार सय जना फर्किन इच्छुक देखिए, शेर्पाले भने, मैले पनि त्यो अवस्थामा काम गर्न सकिनँ । ज्यान रहे त यस्तो काम गर्ने ठाउँ जति पनि भेटिन्छ जस्तो लाग्यो ।फर्किने बेला भने कम्पनीले आफूखुसी फर्किन लागेको भनेर कागजमा हस्तक्षर गर्न लगायो । त्यो कागजमा हस्ताक्षर नगरेसम्म बहराइनबाट जान नदिने भन्दै कम्पनीले अडान लियो । बहराइनमा राम्रो होला भनेको, झन् ऋणको भारी थपियो, उनले भने ।"
"इच्छाराजविरुद्ध १११० उजुरी, संगठित अपराधमा अनुसन्धान","संस्थामा १ लाख रुपैयाँभन्दा कम बचत रहेका १ सय १२ र १ करोड रुपैयाँभन्दा धेरै बचत रहेका १ सय २९ जना छन् ।सर्वसाधारणको निक्षेप फिर्ता नगरी ठगी गरेको तथा संस्थाको कर्जा पनि नतिरेपछि तामाङसहित संस्थाका १२ जनालाई सीआईबीले पक्राउ गरी अनुसन्धान गरिरहेको छ । अनुसन्धानका लागि भन्दै दसैंअघि नै पाँच दिन म्याद थपिएकोमा बिहीबार पुनः १८ दिनका लागि म्याद थप भएको प्रहरीले जनाएको छ । प्रहरीले तामाङसँगै हाल संस्थाका अध्यक्ष केशवलाल श्रेष्ठ, प्रबन्धक भगवानबहादुर सिंह, जुनियर असिस्टेन्ट म्यानेजर मायोनानी महर्जन, एलिना तुलाधर, जुनियर अधिकृत शंकरप्रसाद पाठक, असिस्टेन्ट संगीत श्रेष्ठ, लेखा अधिकृत राकेश महर्जन, जुनियर सहायक प्रबन्धक बुद्धराज तामाङ, जुनियर सहायक प्रबन्धक कौस्तुभ केतन ढुंगाना र पूर्वलेखा समिति सदस्य हरिहर लामिछानेलाई समेत पक्राउ गरेको छ । प्रहरीले हिनामिनामा संलग्न भएको भन्दै सिभिल होम्सका वरिष्ठ प्रबन्धक विजयविक्रम शाहलाई पनि पक्राउ गरेर हिरासतमा राखेको छ । बिहीबार ती सबैलाई हिरासतमा राख्ने म्याद थपिएको हो ।सर्वसाधारणलाई निक्षेप रकम फिर्ता नगरेको तर नजिकका केही सीमित व्यक्ति तथा संस्थाले भने सहकारीबाट भुक्तानी पाइरहेको सहकारीपीडित संघर्ष समितिले बुझाएको विवरणले देखाउने प्रहरीले बताएको छ । सहकारीका संस्थापक तामाङलगायतले सहकारीको पैसा हाउजिङमा लगाएर संस्थालाई कर्जा नतिरेको पीडितहरूको आरोप छ ।२०५७ सालमा स्थापना भएको यो सहकारीमा करिब साढे २ वर्षअघि समस्या सुरु भएको हो । काठमाडौंको सोल्टीमोडमा प्रधान कार्यालय रहेको सहकारीले अन्य सहकारीभन्दा महँगो ब्याज दिएर साढे सात अर्बभन्दा धेरै निक्षेप संकलन गरेको थियो । सोही अवधिमा संस्थाले करिब ८ अर्ब रुपैयाँ सिभिल होम्सलाई मात्र कर्जा दिएको छ, जुन कानुनविपरीत हो ।कानुनअनुसार एउटै सदस्य वा कम्पनीलाई आफ्नो पुँजीको १० प्रतिशतभन्दा बढी कर्जा दिन पाइन्न । तर सिभिल होम्समा मात्र सहकारीको ८ अर्ब ८ करोड लगानी छ । यो संस्थाको पुँजीको १ सय ९२ गुणा बढी हो । अरु संस्थामा भएको लगानी पनि पुँजीको १० प्रतिशतभन्दा बढी छ । यससँगै संस्थाको कुल लगानी ८ अर्ब ९५ करोड रुपैयाँ छ । सर्वसाधारणको बचतको ठूलो हिस्सा सहकारी ऐन, २०७४ र सहकारी नियमावली, २०७५ को प्रावधानविपरीत एकै व्यक्ति संस्थापक रहेका विभिन्न परियोजनाहरूमा लगानी गरेको प्रहरीले अनुसन्धानका क्रममा भेटाएको छ ।उक्त लगानीबाट प्राप्त प्रतिफल अन्य व्यवसायमा लगाइएको भेटिएको छ । तामाङले सहकारीले संस्थाको साँवाब्याज केही पनि तिरेका छैनन्, एक पीडितले भने, संस्था समस्यामा जानुको प्रमुख कारण यही हो । तामाङ निकट नौवटा कम्पनीमार्फत सहकारीको पैसा हाउजिङ क्षेत्रमा लगानी गरेको अनुसन्धानका क्रममा भेटिएको छ । तर घर बिक्रीको पैसा भने सहकारीमा ल्याइएन । यसबाट नियोजित रूपमा संस्थामा रकम हिनामिना भएको देखिन्छ, ती पीडितले भने ।इच्छाराजको व्यवसाय र गतिविधिबारे राष्ट्र बैंकमा रहेको वित्तीय जानकारी इकाइ (एफआईयू) र सम्पत्ति शुद्धीकरण अनुसन्धान विभागले पनि अनुसन्धान गरिरहेको छ । सोही क्रममा तामाङ संलग्न केही कम्पनीको सम्पत्ति सम्पत्ति शुद्धीकरण विभागले रोक्का गरिसकेको छ । तामाङको मिलोमतोमा निजी हाउजिङ कम्पनीहरू (सिभिल होम्स, सिभिल अपार्टमेन्ट र सिभिल स्टेटस) लाई ८ अर्ब ५७ करोड ३८ लाखभन्दा बढी रुपैयाँ बिनाधितो ऋण दिएर अवाञ्छित कार्य भएको छ, संयोजक सत्यालले भने, बचतकर्ताको ७ अर्बभन्दा बढी रुपैया फिर्ता नदिनुले यिनीहरूको ठगी गर्ने उद्देश्य स्पष्ट देखिएको छ । तामाङले सहकारीको रकम मात्र हिनामिना गरेको नभई संस्थाको नाममा रहेको अचल सम्पत्ति (बिल्डिङ, घर तथा जग्गा) समेत नामसारी गरी आफ्ना कम्पनीमा लगेको लगानीकर्ताको आरोप छ ।तामाङ अहिले पनि प्रहरीको हिरासतमा छन् । यस्तो अवस्थामा सिभिल बैंकमा अध्यक्ष रहिरहन मिल्छ भन्ने जिज्ञासामा राष्ट्र बैंकका प्रवक्ता देवकुमार ढकालले भने, उहाँमाथि लागेको आरोप कानुनी रूपमा पुष्टि नहुँदासम्म अध्यक्ष बन्न बाधा पुग्दैन । तर रकम हिनामिनाको आरोप लागिसकेपछि संस्थाको हितसमेत हेरेर अध्यक्ष छाडेको भए राम्रो हुन्थ्यो । आरोप पुष्टि भइसकेपछि भने बाफियाको व्यवस्थाअनुसार बैंक तथा वित्तीय संस्थाको अध्यक्ष बन्न बाधा पुग्ने उनले बताए ।"
"कुशीनगर खुलिसक्यो, गौतम बुद्ध विमानस्थल कहिले ?","क्यालिब्रेसन फ्लाइट भएपछि अन्तर्राष्ट्रिय मापदण्डअनुरूप करिब तीन महिना सञ्चालनका लागि समय लाग्छ । त्यो अवधिसम्ममा गर्नुपर्ने बाँकी सबै निर्माण सकिनेछ । टर्मिनल भवनको फिनिसिङ, फर्निचर राख्ने, काउन्टर राख्ने काम जारी छन् । दोस्रो चरणको लकडाउनअघि आयोजना स्थलमा धमाधम उपकरण जडानका काम जारी थिए । गत वैशाख पहिलो सातामै मौसम, सञ्चार र विमानको दिशा पत्ता लगाउनेसम्बन्धी महत्त्वपूर्ण उपकरण जडान भइसकेका थिए । आयोजना अन्तिम चरणमा पुगेको थियो । विमानलाई सुरक्षित ढंगले उडान र अवतरण गर्न जडित उपकरण ठीक भएनभएको र ती उपकरणले सही काम गरेनगरेकोबारे विशेष विमान ल्याएर परीक्षण उडान गर्ने अवस्थामा पुगेका बेला दोस्रो चरणको लकडाउनले आयोजनालाई फेरि प्रभावित बनाएको हो । आयोजनाको मौसम, सञ्चार र विमानको दिशा पत्ता लगाउनेलगायत निर्माणलाई आईसीबी टूअन्तर्गत व्यवस्थापन गरिएको छ । आईसीबी टूअन्तर्गतको उपकरण जडान सकिएको र परीक्षण उडानका लागि आन्तरिक तयारी भइरहेको आईसीबी टूका व्यवस्थापक तथा राष्ट्रिय गौरव आयोजनाका उपनिर्देशक प्रवीण न्यौपानेले जानकारी दिए । परीक्षण उडानका लागि आवश्यक विशेष विमान ल्याउने काम आईसीबी टूको ठेक्का पाएको थाइल्यान्डको एरो थाई कम्पनीको हो । तर कोभिडका कारण देखाउँदै उसले समयमै विशेष विमान र प्राविधिक आयोजना स्थलमा ल्याउन चासो नदिँदा विमानस्थल सञ्चालनमा ढिलाइ भएको हो । कोभिड संक्रमण विश्वव्यापी रूपमा फैलिन सुरु भएको डेढ वर्षअघिदेखि नै विदेशीे प्राविधिक र सबै उपकरण आउन नसक्दा आयोजनाको उपकरण जडान अवरुद्ध हुन पुगेको थियो । क्यालिब्रेसन फ्लाइटका लागि विशेष विमान ल्याउन सम्झौता गरिएको थाइल्यान्डको एरो थाई कम्पनीले कोरोना संक्रमणको कारण देखाउँदै आउँदो नोभेम्बरसम्म आफू आउन नसक्ने जानकारी गराएपछि प्राधिकरणले त्यसको विकल्प खोजेको नागरिक उड्डयन प्राधिकरणका निमित्त महानिर्देशक राजकुमार क्षत्रीले बताए । क्यालिब्रेसन फ्लाइटका लागि भारतको एयरपोर्ट अर्थरिटी अफ इन्डिया सँग सम्झौताको तयारी गरिएको उनको भनाइ छ । प्राधिकरणका निमित्त महानिर्देशक पदमा म आउनासाथ पहिलो बोर्ड बैठकमै क्यालिब्रेसन फ्लाइटको एजेन्डामाथि छलफल गरेका छौं, क्षत्रीले भने, त्यो बैठकले परीक्षण उडानका लागि एयरपोर्ट अर्थरिटी अफ इन्डिया बाट विमान ल्याउने लगभग निर्णय भइसकेको छ । त्यसलाई हस्ताक्षर गरेर आधिकारिकता दिन मात्र बाँकी छ । बोर्ड बैठकको उक्त निर्णयले आधिकारिकता पाउनासाथ सातादस दिनभित्र एयरपोर्ट अर्थरिटी अफ इन्डियासँग सम्झौता गरिनेछ । सम्झौता गरेको सबै कुरा मिलेको ३०४० दिनभित्र उसले परीक्षण उडान टुंग्याउनेछ । परीक्षण उडान सकिनासाथ हामी गौतम बुद्ध अन्तर्राष्ट्रिय विमानस्थल सञ्चालनको आन्तरिक गृहकार्यमा जुट्नेछौं, क्षत्रीले भने, त्यसपछि कुन कुन एयरलाइन्सले कति उडान सञ्चालन गर्ने भनेर उडान तालिकाका लागि अनुरोध गरिनेछ । आयोजनाको भौतिक प्रगति करिब ९७ प्रतिशत छ ।"
बौद्ध धर्मावलम्बी आकर्षण गर्दै भारत,"नयाँदिल्ली (कास) भारतले बौद्ध धर्मावलम्बी पर्यटक आकर्षण गर्न ठूलो लगानी गरिरहेको छ । भगवान् बुद्धसँग जोडिएका स्थानलाई बुद्ध सर्किट परियोजनामार्फत विकास तथा यातायातको सहजतासमेत पुर्याइरहेको छ । यसै परियोजनाअन्तर्गत उत्तरप्रदेशको कुशीनगरमा अन्तर्राष्ट्रिय विमानस्थल सञ्चालनमा ल्याइएको हो । सन् २०१६ मा नरेन्द्र मोदी नेतृत्वको सरकारले बुद्ध सर्किटको विकासका लागि ३ सय ४३ करोड रुपैयाँ छुट्याएको थियो । त्यसमध्ये २ सय ७८ करोड रुपैयाँ खर्च गरिसकेको छ । कुशीनगर विमानस्थल निर्माणमा केन्द्र र उत्तर प्रदेश सरकारको गरेर २ सय ६० करोड रुपैयाँ खर्च भएको छ । बुद्धको जन्मस्थल लुम्बिनी र कपिलवस्तु दुवै स्थान नेपालमा छन् । बुद्धले शिक्षा लिएको, पहिलो पटक उपदेश दिएकोलगायत कतिपय स्थान भारतको उत्तर प्रदेश र बिहारमा पर्छन् । बुद्धसँग जोडिएका विभिन्न सात ऐतिहासिक तथा धार्मिक महत्त्वका स्थल भारतमा छन् । तर बौद्ध धर्मावलम्बी पर्यटकको आगमन भारतमा १ प्रतिशत मात्रै रहेकाले त्यसलाई बढाउन तथा बौद्ध धर्मावलम्बीको बाहुल्य रहेका मुलुकसँगको सम्बन्ध विस्तारको लक्ष्य लिएर पनि भारत सरकारले बुद्ध सर्किट परियोजनालई महत्त्व दिएको हो । कुशीनगर अन्तर्राष्ट्रिय विमानस्थल उद्घाटन गर्दै भारतीय प्रधानमन्त्री मोदीले भगवान् बुद्धसँग जोडिएका स्थानको विकास, यातायात कनेक्टिभिटी र श्रद्धालुको सुविधामा सरकारले विशेष ध्यान दिएको बताए ।"
बजारमा हिरोको माएस्ट्रो एज ११० स्कुटर,"काठमाडौं (कास) हिरो मोटोकर्पले नयाँ माएस्ट्रो एज ११० सार्वजनिक गरेको छ । कनेक्ट सम्पर्क सञ्जालयुक्त स्टाइलिस माएस्ट्रो एज ११० स्कुटरमा आधुनिक प्रविधि प्रयोग गरिएको कम्पनीको दाबी छ । साथै एलईडी प्रोजेक्टर हेडलाइट, पूर्ण डिजिटल स्पिडोमिटर, आईथ्रीएस स्टार्ट स्टप प्रणाली, ब्लुटुथ कनेक्टिभिटी, कल अलर्ट र टर्नबाईटर्न नेभिगेसनसमेत राखिएको कम्पनीले जनाएको छ । यसको मूल्य २ लाख १५ हजार रुपैयाँ तोकिएको छ । नेपालमा हिरो मोटोकर्पको वितरक नेपाल जनरल मार्केटिङ (एनजीएम) हो ।"
आईफोन१३ को प्रिबुकिङ,काठमाडौं (कास) एप्पलका लागि आधिकारिक वितरक जेनेरेसन नेक्स्ट कम्युनिकेसनले आईफोन१३ सिरिजका लागि प्रिबुकिङ खुलाएको छ । अमेरिकामा २४ सेप्टेम्बरबाट वितरण सुरु भएको यो फोन नेपालमा कात्तिक १२ (अक्टोबर २९) बाट वितरण हुने कम्पनीले जनाएको छ । यसको पहिलो लट सीमित स्टकका साथ प्रिबुकिङका माध्यमबाट उपलब्ध गराइने जेनेरेसन नेक्स्टले जनाएको छ । यसको प्रिबुकिङ गर्दा ९ हजार ९ सय ९९ रुपैयाँ आईएमई पे एपबाट भुक्तानी गर्नुपर्नेछ । आईफोन१३ (मिनी१२८ जीबी) को सुरुवाती मूल्य १ लाख २० हजार ९ सय ९० रुपैयाँ छ । आईफोन१३ प्रोम्याक्स १ टीबीको मूल्य भने २ लाख ७४ हजार ९ सय ९० रुपैयाँ छ ।
ग्लोबलमा खाता खोल्दा निःशुल्क सिमकार्ड,"काठमाडौं (कास) ग्लोबल आईएमई बैंक र एनसेल आजियाटाबीच निःशुल्क सिमकार्ड उपलब्ध गराउने सम्झौता भएको छ । बैंकको ग्लोबल सहयात्री रेमिट्यान्स बचत खातावाल ग्राहकलाई ब्यालेन्स र मोबाइल बैंकिङ एप्लिकेसन ग्लोबल स्मार्ट प्लस चलाउन डाटासहितको सहयात्री सिमकार्ड सित्तैमा उपलब्ध गराउने सम्झौता भएको हो । बैंकका प्रमुख कार्यकारी अधिकृत रत्नराज वज्राचार्य र एनसेलका कार्यकारी निर्देशक एन्डी चोङले मंगलबार एक समारोहबीच सम्झौतापत्रमा हस्ताक्षर गरे । सम्झौताअनुसार वैदेशिक रोजगारीका लागि विदेश जाने, बाहिरबाट फर्किएका नेपाली र उनीहरूका परिवारलगायतले उक्त सुविधा पाउने बैंकले जानकारी दिएको छ ।"
सनराइजका ग्राहकलाई केएफसीमा छुट,काठमाडौं (कास) सनराइज बैंकका ग्राहकले केएफसी र पिज्जा हटमा विशेष छुट पाउने भएका छन् । देवयानी इन्टरनेसनल नेपालसँग बैंकले छुट दिनेबारे सम्झौता गरेको छ । बैंकका नायब महाप्रबन्धक रविन नेपाल र देवयानीका नायब महाप्रबन्धक ऋतुराज शाहबीच सम्झौतापत्रमा हस्ताक्षर भयो । सम्झौतापछि केएफसी र पिज्जा हटको खाना तथा बेभरेजमा क्रेडिट वा डेविट कार्डका माध्यमबाट भुक्तानी गर्दा ५ प्रतिशत छुट पाइनेछ ।
सिफलमा कुमारीको नयाँ शाखा,"काठमाडौं (कास) कुमारी बैंकले काठमाडौंको सिफलमा नयाँ शाखा सञ्चालनमा ल्याएको छ । नयाँ शाखा कार्यालयमार्फत उत्पादनशील व्यवसायमा संलग्न स्थानीयलाई व्यवसाय वृद्धिमा वित्तीय सहयोग पुग्ने बैंकले जनाएको छ । देशभर बैंकको १९६ शाखा, १७३ एटीएम र १४ विस्तारित काउन्टर सञ्चालनमा छन् ।"
चपली र बालकोटमा सानिमाका शाखा,काठमाडौं (कास) सानिमा बैंकले काठमाडौंको चपली र भक्तपुरको बालकोटमा नयाँ शाखा सञ्चालनमा ल्याएको छ । बैंकका अध्यक्ष विनयकुमार श्रेष्ठ र बूढानीलकण्ठ नगरपालिका७ का अध्यक्ष बसबहादुर महर्जनले चपली शाखाको उद्घाटन गरे । बालकोट शाखाको उद्घाटन भने सूर्यविनायक नगरकी उपमेयर जिना बस्नेत र सूर्यविनायक नगर२ का अध्यक्ष कमलनाथ आचार्यले गरे । सानिमा बैंकका देशभर ११६ कार्यालय र ९७ एटीएम सञ्चालनमा छन् ।
बयलवासमा राष्ट्रिय वाणिज्यको शाखा,काठमाडौं (कास) राष्ट्रिय वाणिज्य बैंकले सर्लाहीको ईश्वरपुर नगरपालिकास्थित बयलवासमा शाखा विस्तार गरेको छ । बुधबारबाट उक्त शाखाबाट कारोबार सुरु भएको बैंकले जनाएको छ ।
२० वर्षदेखि छ्वाली कला सिर्जनामा,"(काठमाडौं)  गहुँबाली भित्र्याएपछि गाईबस्तुका लागि जोहो गरी राखिने छ्वालीबाट कलाकार प्रकाश मिजारले विभिन्न कलाकृति बनाएका छन् । काठमाडौं ब्रह्मखेलस्थित घरका भित्ताहरूमा उनले धर्म, प्रकृति, समाज र आममानिसको दैनिकी झल्काउने छ्वाली कलाकृति सजाएका छन् । आफ्नै घर वरपर खेतबारीमा पाइने छ्वालीबाट दुई दशकदेखि मिजारले कलाकृति सिर्जना गर्दै आइरहेका छन् । कला सिर्जनाको सुरुवाती चरणमा औपचारिक रूपमा उनले रङ र कुची चलाएका थिए । केही नौलो सिर्जना गर्ने हुटहुटीले छ्वाली कलातिर आकर्षित भएको उनले सुनाए । सानैदेखि चित्र कोर्थें, पछि ललितकलामा क्यानभासमा नै सिर्जना गर्न थालें, उनले भने, २०५७ सालतिर इन्टरनेसनल एक्स्पो कला प्रदर्शनीमा छ्वाली आर्ट देखेर निकै प्रभावित भएँ । ग्रामीण भेगमा सजिलै उपलब्ध हुने छ्वालीलाई कलामा उतार्ने अठोटका साथ उनले निरन्तर लागिरहे । तिनताक छ्वाली कला सिर्जना गर्ने कलाकार र कलाकृति एकदम कम भएको उनले बताए । अहिले पनि छ्वालीका माध्यममा मात्र कला सिर्जना गर्ने थोरै छन् । हाम्रोमा चित्रकला भन्नाले क्यानभास, रङ र कुची मात्र ठान्ने जमात ठूलो छ, छ्वाली चित्रकलालाई अहिले पनि हस्तकलाअन्तर्गत नै राखिन्छ, उनले भने, यसकारण यतातिर कलाकारको आकर्षण छैन भन्दा पनि हुन्छ । क्यानभास, रङ, कुची तथा अन्य प्रविधिको पहुँचभन्दा टाढा रहेकालाई छ्वाली कला वैकल्पिक सिर्जनाको आधार बन्न सक्ने उनको बुझाइ छ । उनले थपे, कलाकृति बजारमा गएर त्यसैबाट सिर्जनालाई निरन्तरता दिन्छु भन्ने अझै वातावरण बनिसकेको छैन । कला प्यासन हुनेका लागि छ्वालीले सिर्जनात्मक काममा धेरै सघाउ पुर्याउन सक्छ । छ्वाली, कागज, सामान्य कपडा र टाँस्ने गमको सहायताले पनि उत्कृष्ट कलाकृतिहरू बनाउन सकिने उनले सुनाए । ललितकला क्याम्पसमा आईएफएसम्मको अध्ययन गरेका मिजारले औपचारिक कला शिक्षालाई त्यहीं बिट मारे पनि सिर्जना यात्रालाई नौलो रूपमा अगाडि बढाउँदै गए । २० वर्षको दौरानमा उनले सयौं छ्वाली चित्रकला बनाए । घरको आर्थिक अवस्थालाई धान्न कलायात्रासँगै उनले बाबुबाजेको जुत्ता बनाउने पेसा अपनाए, रोजगारीका निम्ति ३ वर्ष देशबाहिर पनि बसे । देश छोड्दा पनि उनले कलासिर्जना छोडेनन् । आफूसँगै रङ, कुची तथा छ्वाली लिएर गए । देशबाहिर रहेर उनले सिर्जना गरेका क्यानभास तथा छ्वाली सिर्जनालाई सँगै लिएर आए ।डेढदेखि दुई दशक पुराना छ्वाली कलाकृतिलाई उनले सकेसम्म घरभित्रै सजाउने कोसिस गरेका छन् । कतिपय सिर्जना घरका कोठामा चाङ लगाएर संग्रह गरेका छन् । ललितकला प्रज्ञा प्रतिष्ठानले वार्षिक रूपमा गर्ने राष्ट्रिय कला प्रदर्शनी तथा संघसंस्थाले गर्ने केही हस्तकला प्रदर्शनीका बेला मात्र उनका कलाकृतिमा आममानिसको आँखा पर्छ । २० वर्षको यात्रामा उनले एकल कला प्रदर्शनी गर्ने आँट गरेका छैनन् । देशमा भएको सीमित आर्ट ग्यालरीहरूमा पनि प्रदर्शनीको भाडा आमकलाकारको आर्थिक हैसियतभन्दा माथि छ । यही कारण उनले एकल प्रदर्शनी गर्न सकेका छैनन् । एक पटक भए पनि एकल प्रदर्शनी गर्ने इच्छा छ तर खर्चको व्यवस्थापन गर्न सकिरहेको छैन, उनले भने । देशभित्रका ललितकला र कलाकर्मीको विकासका लागि स्थापित ललितकला प्रज्ञा प्रतिष्ठान उनको बस्तीबाट नजिकै छ । तर, उनीजस्ता थुप्रै सर्जकहरूको सिर्जनामा प्रतिष्ठानको ध्यान पुग्न सकेको छैन । छ्वाली कलालाई हस्तकलाअन्तर्गत मात्र राखेर चित्रकला फाँटतिर नसमेट्नु उनका लागि अर्को चित्त दुखाइको कुरा हो । यसलाई छुट्टै रूपमा स्थापित गरेर छ्वाली कलाकृति सिर्जना गर्ने कलाकारहरूलाई एकत्रित गर्न सकेमा नेपालमा पनि यसको विस्तार हुन सक्ने उनले सुनाए । प्रतिष्ठानका कुलपति केके कर्माचार्यका अनुसार कलाकृति सिर्जना गरेर प्रदर्शनी गर्न नसकेका कलाकारका लागि हालसम्म प्रतिष्ठानले सहायता गर्ने कुनै कार्ययोजना बनाएको छैन । त्यस्ता प्रस्ताव पनि नआएको उनले बताए । उनले भने, प्रतिष्ठानले प्रदर्शनीका निम्ति कलाकारलाई सहायता गर्ने गरेको छैन । अहिलेसम्म सहायता गर्नुपर्ने प्रस्ताव पनि आएको छैन । विद्यार्थीहरूका लागि भने हामीले केही सहुलियत सहायता गर्ने गरेका छौं ।परम्परागत कलाका रूपमा लिइने थाङ्का तथा पौभा शैलीका कलाकृति उनले सिर्जना गरेका छन् तर ती घरभित्रै थन्किएका छन् । निकै मिहिनेतले बनाएका उनका एकाध कलाकृति मुस्किलले १५ देखि २० हजारमा बिक्री हुन्छन् । अन्य कलाकृति ३४ हजार रुपैयाँमा बिक्री हुने गरेका छन् । प्रतिष्ठान र बजारको ध्यान नपुगे पनि आफ्नो कलायात्रालाई निरन्तरता दिइरहने उनले बताए ।"
स्रोत नखुलेको ८० लाख रुपैयाँसहित एक पक्राउ,भक्तपुर (कास) प्रहरीले बागलुङको गल्कोट नगरपालिका१० पाण्डवखानी घर भई कोटेश्वर बस्ने ३६ वर्षीय चित्रबहादुर मगरलाई स्रोत नखुलेको ८० लाख रुपैयाँसहित बुधबार राति पक्राउ गरेको छ । मध्यपुर थिमि नगरपालिका१ लोकन्थली मनोहरा आँखा अस्पतालनजिक हुन्डीको कारोबार भइरहेको सूचनाका आधारमा महानगरीय प्रहरी वृत्त थिमिबाट खटिएको प्रहरीले मगरलाई बा४९ प ८५६५ नम्बरको स्कुटर र नगद ३० लाख रुपैयाँसहित नियन्त्रणमा लिएको थियो । अनुसन्धानका क्रममा उनको कोठा तलासी गर्दा थप नगद ५० लाख रुपैयाँ फेला परेको भक्तपुरका प्रहरी प्रवक्ता डीएसपी दीपक गिरीले बताए । उनलाई थप अनुसन्धानका लागि सम्पत्ति शुद्धीकरण विभाग हरिहरभवन ललितपुर पठाइएको प्रहरीले जनाएको छ ।
बहस छेडौं 'फुटबल साहित्यको,"(काठमाडौं)  फुटबलमा ४३३, ३५२ अथवा ३४३ खालि अंक हो कि यसको अरू नै धेरै अर्थ छ ? साफ च्याम्पियनसिप २०२१ का बेला सोधिएको एउटा प्रश्न र त्यसको उत्तरले यसको कौतूहलता मेट्ने प्रयास गर्छ । पहिलाको बंगलादेशी टिम र अहिलेको बंगलादेशी टिममा के फरक छ त ? माल्दिभ्सका कप्तान अली अस्फाकलाई यो प्रश्न सोधिएको थियो । उनले धेरै विचार गरेनन् । तुरुन्तै जवाफ दिए, यसअघि बंगलादेशी खेलाडीलाई निश्चित शैलीमा खेल्दा आफ्नो भूमिका के हुने हो, त्यो थाहा नै हुँदैनथ्यो ।तर अहिलेका बंगलादेशी खेलाडीलाई यसबारे राम्रोसँग थाहा छ, त्यसैले अहिलेको टिमले वास्तविक फुटबल खेल्छ । बंगलादेशी फुटबलका मुख्य प्रशिक्षक ओस्कार ब्रोजनले पनि दोहोर्याएर दाबी गरे, इतिहासमा के कस्तो भयो, त्यसबारे धेरै चर्चा नगरौं, अबका बंगलादेशी खेलाडीले ठीक ढंगले फुटबल खेल्न जान्छन् । त्यो पनि आफूलाई दिइएको भूमिकाअनुसार । सायद यसैका लागि उनीसँगै उनका पूरा सहयोगीलाई त्यहाँको बसुन्धारा क्लबबाट राष्ट्रिय टिमको जिम्मा दिइएको थियो ।फेरि यही प्रश्न । यही शैली नेपाली राष्ट्रिय टिमका कति सदस्यलाई राम्रोसँग थाहा छ त ? सुजल श्रेष्ठले यस्तै प्रश्नको उत्तरमा भनेका थिए, यो त धेरै नेपाली खेलाडीका लागि नम्बरमात्र हुनसक्छ । भारतविरुद्धको फाइनलमै यिनै सुजलको प्रदर्शनलाई लिएर पहिलो हाफमा कप्तान तथा गोलरक्षक किरण लिम्बू साह्रै रिसाएर खेलिरहेका थिए । गोलरहित बराबरीको पहिलो हाफमा किरणको कामै सुजलको खेललाई लिएर रिसाउनु जस्तो देखिन्थ्यो ।सायद किरणको रिस ठीकै थियो । किनभने सुजलले ठीकसँग आफ्नो भूमिका निभाइरहेका थिएनन् कि ? त्यसो भनेको प्रशिक्षकले तय गरेको रणनीतिअनुसार खेल्न चुकिरहेका थिए कि ? या किरणको रिस आफैंमा बेकार थियो ? जेहोस्, यस साफ च्याम्पियनसिपका क्रममा नेपाली खेलाडीहरू कुनै न कुनै मोडमा आफ्नो स्वाभाविक पोजिसन मा देखिएनन् । फुटबल लगातार परिवर्तनबाट गुज्रिइरहेको छ । यो क्रम कहिले पनि रोकिने छैन । न त कसैले रोक्ने प्रयास नै गर्नेछ ।अहिलेको फुटबल भने धेरै हदसम्म प्रशिक्षकको भएको छ । प्रशिक्षकले कस्तो रणनीति बुझ्छ, टिमको प्रदर्शन त्यसमै निर्भर हुन्छ । प्रतियोगिताको लिग चरणमा भारतविरुद्ध नेपालले अत्यधिक रक्षात्मक खेलेको थियो । यसका लागि टिमले लगभग आफ्नो पोस्टमा बसपार्क गरेको थियो । यो रणनीतिलाई लिएर धेरै आलोचना भए । तर यो किन ठीक थियो भनेर अब्दुल्लाह अल्मुताइरीसँग ठोस जवाफ पनि छ । यसका लागि अलग्गै बहस चाहिएला, तर टिम फर्मेसन अहिलेको फुटबलको मूल मुद्दा भएको छ । यसमा कुनै शंका छैन ।नेपाली घरेलु फुटबलमै फर्कने हो भने यस्तो टिम संरचना र त्यसअनुसारको रणनीतिबारे पुराना प्रशिक्षक राजुकाजी शाक्य बरोबर बोल्ने गर्छन् । सुन्दा उनी छुच्चो देखिन्छन् । तर उनी जे भन्छन्, त्यो ठीक भन्छन् । अहिले उनले बोलेका शब्द दोहोर्याउने हो भने अधिकांश नेपाली खेलाडीलाई कुनै संरचनामा कसरी खेल्ने हो, त्यो थाहा छैन । त्यसैले नेपाली खेलाडीलाई कहिलेकाहीं धेरै सिकाएर पनि काम छैन । राम्रै अनुभव भएका खेलाडीले पनि फरक फरक टिम संरचनाबारे बुझ्दैनन् ।नबुझेपछि खेल्ने त परको कुरा भयो । यस्तो किन भयो त ? यसको उत्तर खोज्न फेरि माल्दिभ्सको माले फर्कनुपर्छ । त्यहाँ सहभागी टिमका प्रशिक्षकमध्ये सबैभन्दा बढी बोल्ने श्रीलंकाका समिर एल्गिच । उनलाई पनि गुनासो थियो, आफ्ना खेलाडीले यी रणनीति र त्यसअनुसार खेल्ने शैली आफ्ना खेलाडीले नबुझेकामा । उनी भन्थे, यसमा खेलाडीको दोष छैन । खेलाडीलाई खेल्न सुरु गर्दैमा यसबारे पर्याप्त सैद्धान्तिक ज्ञान दिनुपर्छ । बीचमा आएर खेलाडीलाई यस्तो, उस्तो गरेर खेल्नु भन्दा बुझाउन गाह्रो हुन्छ ।अल्मुताइरीको प्रिय संरचना हो, ४३३ । नेपाल आएलगत्तै उनी भन्थे, अबदेखि नेपालले यही शैलीमा खेल्नेछ । अब यो कस्तो शैली हो त ? यसमा आक्रमण सुरक्षित ढंगले गरिन्छ । तीन खेलाडी आक्रमणमा हुने गर्छन् । रक्षापंक्तिमा उत्तिकै जोड दिइन्छ । विंगरले यस शैलीमा खास भूमिका पाउने गर्छ । जुन टिमले विंगरबाट बल विपक्षी टिमको पेनाल्टी एरियामा फाल्न रूचाउँछ, त्यस्तो टिमका लागि यो निकै उपयुक्त हुन्छ । सायद अल्मुताइरीकै रणनीति पनि यस्तै हो ।मालेमै अधिकांश समय यस्तो रणनीति देखियो नै । तर यसरी यो शैलीको परिभाषा गर्दैमा वा भन्दैमा ठ्याक्कै बुझिन्न । विशेषतः खेलाडीका लागि यो शैलीमा अभ्यस्त हुन पर्याप्त अभ्यास चाहिन्छ । सैद्धान्तिक ज्ञान हुनु नै पर्यो नै । अब यसलाई फुटबलको साक्षरता भने पनि हुन्छ या फुटबलको साहित्य । एकपल्ट के सुनिएको थियो भने नेपाली फुटबलका प्रशिक्षक र प्राविधिक निर्देशक दुवै जापानी हुँदा उनीहरूले बहस सुरु गरेका थिए, नेपालका लागि कुन शैली ठीक छ भनेर ।उनीहरूको तर्क थियो, नेपालले जापानी शैलीमा फुटबल खेल्नुपर्छ, किनभने नेपाली र जापानी खेलाडीको शारीरिक बनावट धेरै हदसम्म मिल्छ । फेरि बंगलोदशी फुटबलमै फर्कने हो भने ब्रोजन आउनु अगाडि टिमका प्रमुख प्रशिक्षक थिए, जिम्मी डे । उनी अंग्रेज थिए । आफ्ना खेलाडीलाई इंग्लिस पारामा लामोलामो क्रस खेल्नमात्र भन्थे । त्यसबाट नतिजा नआएपछि उनी आफै बर्खास्तगीमा परे । एक समय अर्का इंग्लिस प्रशिक्षक ग्राहम रोबर्टस हुँदा पनि नेपाली खेलाडीले यस्तै लामोलामो पासमा खेल्थे । भलै, नेपाली खेलाडी प्रायः होचा नै थिए ।विशेषतः युरोपतिर खेलाडी आफ्नो टिमको रणनीति र शैलीअनुसार खेल्न माहिर भइसकेका हुन्छन् । यसको एउटा कारण ती खेलाडीहरू सुरुदेखि नै ठीक ढंगले एक वा त्यो भन्दा बढी शैलीमा खेल्न अभ्यस्त भइसकेका हुन्छन् । फेरि अधिकांश खेलाडीलाई खेल्ने बेला नै प्रशिक्षकको प्रशिक्षण पनि दिइसकिएको हुन्छ । यसको राम्रो उदाहरण त स्टेभन जेरार्ड र फ्रान्क लाम्पार्ड नै हुन् । हाम्रोतिर पनि कम्तीमा राष्ट्रिय टोलीमा रहेका खेलाडीलाई प्रशिक्षकको पनि प्रशिक्षण दिने कि ?अचेल त कस्तोसम्म स्थिति आइसक्यो भने एउटै खेलमा एउटै टिमले एकभन्दा बढी ढाँचामा फुटबल खेल्ने भइसकेको छ । आफू आक्रमणमा छँदा एउटा, आफू रक्षात्मक हुँदा अर्कै । टिम एक गोलले अगाडि छँदा एउटा शैलीले फुटबल खेलिन्छ भने एक गोलले पछाडि छँदा अर्कै शैलीले खेलिन्छ । पहिलो हाफमा एक ढंगले खेलेको टिमले अर्को हाफमा खेल्दा आफूलाई पूर्णतः परिवर्तन गर्नुपर्छ । यस्तो सबै स्थितिमा प्रशिक्षक आफैं निकै गतिलो हुनुपर्छ, साथमा खेलाडी पनि । अखिल नेपाल फुटबल संघ (एन्फा) का अध्यक्ष कर्माछिरिङ शेर्पाले मालेमा छँदै यो कुरालाई माने, खेलाडीलाई फुटबलका सैद्धान्तिक ज्ञानबारे राम्रोसँग प्रशिक्षण नगराई हुन्न । अनौपचारिक कुराकानीमै सही । उनी भन्थे, अब म यो काम पनि गर्छु । विश्वास गरौं, अध्यक्ष शेर्पा यो काममा लागेपछि लागेको लाग्यै हुनेछन्, बीचमा पन्छिने छैनन् । अचेल त खेल अगाडि खेलाडीको सूची तयार पार्दा टिमले खेल्ने संरचना पनि बुझाउनुपर्ने हुन थालेको छ । त्यसैले पनि यस्तो हुन अझ आवश्यक भइसकेको छ । अब हाम्रोमा पनि नयाँ संस्करणको लिग सुरु हुनै लागेको छ । त्यसअगाडि ए डिभिजन क्लबक्लबमा, खेलाडीखेलाडीमा यसबारे खुलेर बहस हुनु आवश्यक छ । फेरि तिनै श्रीलंकाली प्रशिक्षक एल्गिचको भनाइ सापटी लिने हो भने उनी भन्थे, राष्ट्रिय टिममा आउँदैमा खेलाडीलाई सबथोक बुझाउन सकिन्न । खासमा यो जिम्मेवारी क्लबको हो । क्लबले खेलाडीको सुरुआती दिन फुटबलका सैद्धान्तिक ज्ञानबारे सचेत गराउनुपर्छ । यस्तोमा एन्फाको काम हाम्रा क्लबलाई यसबारे बुझाउनु पनि हुनेछ ।"
बंगलादेश सुपर १२ मा,मस्कट (एएफपी) सकिब अल हसनले ४६ रन बनाउनुका साथै ९ रनमा चार विकेट पनि लिएपछि बंगलादेशले पपुवा न्युगिनीलाई ८४ रनले पराजित गर्दै बिहीबार ट्वान्टी२० विश्वकपको सुपर १२ चरणमा स्थान बनाएको छ । जितका लागि पपुवा न्युगिनीले १ सय ८२ रनको लक्ष्य पाएकोमा १९३ ओभरमात्र टिकेर टोली ९७ रनमै अलआउट भयो । लगातार तीन खेल गुमाएर पपुवा न्युगिनी भने प्रतियोगिताबाट बाहिरिएको छ । आफ्नो पहिलो खेल गुमाएको बंगलादेशले भने त्यसपछि उत्कृष्ट पुनरागमन रच्दै लगातार दुई खेलमा सजिलो जित निकालेको हो । पपुवाका लागि किप्लिन डोरिगाले नटआउट ४६ रन नबनाएको भए बंगलादेशको जित अन्तर अझै ठूलो हुने थियो । पपुवाले आफ्नो प्रारम्भिक ब्याट्सम्यान असाद भालालाई ६ रनमा गुमाएपछि टिम कुनै पनि समय लक्ष्य पछ्याउने बाटोमा रहेन । बंगलादेशी अलराउन्डर सकिब बलिङ आक्रमणमा उत्रेपछि विश्वकपमा डेब्यु गरिरहेको टिम अझ दयनीय स्थितिमा पुगेको थियो । बायाँहाते स्पिनर सकिबले आफ्नो पहिलो ओभरमै दुई विकेट लिए । लगत्तै फेरि दुई विकेट लिए । यसले सकिब ट्वान्टी२० विश्वकपमा सर्वाधिक ३९ विकेट लिएका साहिद अफ्रिदीको नाममा रहेको कीर्तिमान बराबरी गर्न सफल भएका छन् । यसअघि कप्तान महमुदुल्लाहले पनि ५० रनको गतिलो योगदान दिएपछि बंगलादेशले ७ विकेट गुमाएर १ सय ८१ रन बनाएको थियो । बंगलादेशका आसिफ हुसेनले पनि १९ बलमा आक्रामक २१ रन बनाए । ओपनर लिटोन दासले २९ रन बनाए । कप्तानले समान तीन छक्का र तीन चौका प्रहार गर्दा सकिबबाट पनि ३ छक्काको योगदान रह्यो ।यस्तै मोहम्मद सइफुद्दिनले ६ बलमा १९ रनको नटआउट प्रदर्शन गरे । उनले दुई छक्का र एक चौका प्रहार गरे । यससँगै प्रतियोगितामा बंगलादेश अहिलेसम्मको सबैभन्दा ठूलो स्कोर खडा गर्न सफल रहेको थियो । बंगलादेश आफ्नो पहिलो खेलमा स्टकल्यान्डसँग पराजित भएको थियो । स्कटल्यान्डको पनि २ जित छ र टोलीले समूह बी को अर्को खेलमा ओमानको सामना गर्नेछ । यस खेलले यो समूहबाट सुपर १२ पुग्ने दोस्रो टिमको निर्णय गर्नेछ । यसअघि श्रीलंका बुधबार रातिको खेलमा आयरल्यान्डलाई ७० रनले पराजित गर्दै सुपर १२ मा पुगेको थियो । श्रीलंकालाई जित दिलाउन अलराउन्डर वानिडु हसरङ्गाले ४७ बलमा ७१ रन बनाए । यो जितको अर्थ नेदरल्यान्ड्स समूह ए बाट बाहिरिएको छ । नामिबियाले अघिल्लो खेलमा डच टिमलाई ६ विकेटले हराएपछि यो समीकरण तयार भएको छ । खराब सुरुआत लिएको श्रीलंका एक समय ८ रनमात्र बनाउँदा ३ विकेट गुमाइसकेको स्थितिमा थियो । हसरंगा र प्रारम्भिक ब्याट्सम्यान पाथुम निशन्काले श्रीलंकाली स्कोरलाई अगाडि बढाएर सात विकेटमा १ सय ७१ रन जोड्न मदत गरे । निशन्काले ६१ रन बनाए । जवाफमा आयरल्यान्ड १ सय १ रनमा अलआउट भयो र त्यतिबेला ९ बलको खेल बाँकी नै थियो । शुक्रबार आयरल्यान्ड र नामिबियाबीच हुने खेल विजेताले यो समूहबाट सुपर १२ मा प्रवेश पाउनेछ ।
म्यानचेस्टरको उत्कृष्ट पुनरागमन,"पेरिस (एएफपी) क्रिस्टियानो रोनाल्डोले बुधबार एक अर्को उत्कृष्ट पुनरागमन रच्दै युरोपेली च्याम्पियन्स लिगमा म्यानचेस्टर युनाइटेडलाई एटलान्टामाथि ३२ को उत्कृष्ट जित दिलाएका छन् । डिफेन्डिङ च्याम्पियन चेल्सी र बायर्न म्युनिकले पनि ठूलो अन्तरको जित निकालेका छन् । बार्सिलोना पनि जितको बाटोमा फर्केको छ । ओल्ड ट्राफोर्डमा भएको खेलमा म्यानचेस्टर पहिलो हाफको अन्त्यसम्म दुई गोलले पछाडि थियो र त्यसमा मारियो पासालिच तथा मेरह डेमिरलले गोल गरेका थिए । यो स्थितिमा व्यवस्थापक ओले गनर सोल्सायर चर्को दबाबमा आइसकेका थिए । मार्कस रसफोर्डले दोस्रो हाफ सुरु भएको आठौं मिनेटमा गोल गरेपछि म्यानचेस्टरको पुनरागमन सुरु भएको थियो । कप्तान ह्यारी मगायरले ७५ औं मिनेटमा दोस्रो गोल थपे र खेल बराबरीमा पुग्यो । खेल सकिन ९ मिनेटअगाडि रोनाल्डोले लुक शको क्रसलाई गोलमा परिणत गरेर जित सम्भव बनाए । रोनाल्डोको च्याम्पियन्स लिगमा यो १ सय ३७ औं गोल हो । खेलपछि व्यवस्थापक सोल्सायरले भने, यो क्लबमा यस्तै जितको बानी छ । यो जितपछि म्यानचेस्टर समूह एफ को शीर्षस्थानमा रह्यो । टोलीलाई एटलान्टा र भिल्लारियलमाथि २ अंकको अग्रता प्राप्त छ । भिल्लारियलले बर्नमा भएको सोही समूहको अर्को खेलमा योङ ब्वाइजलाई ४१ ले हराएको थियो । प्रतियोगिताको आफ्नो पछिल्लो खेलमा युभेन्ट्ससँग पराजित चेल्सीले स्टानफोर्ड ब्रिजमा भएको खेलमा माल्मोलाई ४० ले पन्छायो । चेल्सीका लागि जोर्गिन्होले दुई गोल गरे । तर चेल्सीका लागि यो जित महँगो रह्यो र यसका प्रमुख खेलाडी रोमेलु लुकाकु र टिमो वार्नर खेलका क्रममा घाइते भए । खेलपछि प्रशिक्षक थोमस टचेलले भने, लुकाकु र वार्नरलाई खेलमा फर्कन केही दिन लाग्नेछ । हामीलाई अब धेरै खेल खेल्नु छ र यो चोटको समाधान निकाल्नु नै पर्छ । यसमा कुनै प्रकारको दयामाया भन्ने हुन्न । चेल्सी समूह एच को दोस्रो स्थानमा छ भने युभेन्ट्स अगाडि छ । युभेन्ट्सले अर्को खेलमा जेनिथ सेन्ट पिटर्सबर्गमाथि १० को जित निकाल्यो । यस्तै बायर्नले अन्तिम २० मिनेटमा चार गोल गरेपछि बेन्फिकामाथि समूह ई को खेलमा ४० ले हराएको छ । टोलीले प्रतियोगितामा आफ्नो शतप्रतिशत प्रदर्शन कायम राख्यो । बार्सिलोनाले भने आफ्नो अन्तिम १६ को प्रवेश सम्भावना कायम राख्न घरमा भएको खेलमा डायनामो किभलाई १० ले हरायो । यसमा जेरार्ड पिकले निर्णायक गोल गरेका थिए । बार्सिलोनाले समूह चरणमा अंक जितेको यो पहिलोपल्ट हो । रेडबुल साल्सबर्गले उल्भसबर्गलाई ३१ ले पन्छायो ।"
मेयर कप भेट्रान्स विजेतालाई ५ लाख,"काठमाडौं (कास) मेयर कप भेट्रान्स फुटबल प्रतियोगिताको विजेता टिमले ५ लाख रुपैयाँ पुरस्कार प्राप्त गर्ने भएको छ । राष्ट्रिय फुटबल टोलीका पूर्वखेलाडीहरूको संस्था फुटबलर्स मिसन टुगेदरले प्रतियोगिताको सम्पूर्ण तयारी पूरा भएको बिहीबार पत्रकार सम्मेलनमार्फत जनाएको छ । उपविजेताले २ लाख ५० हजार रुपैयाँ प्राप्त गर्नेछन् । विधागत उत्कृष्ट खेलाडीलाई विशेष पुरस्कार दिइने आयोजक मिसन टुगेदरका महासचिव धिरेन्द्र प्रधानले बताएका छन् । कात्तिक १६ सम्म चल्ने प्रतियोगिता लिगकम नकआउटका आधारमा २१ टोलीले प्रतिस्पर्धा गर्नेछन् । २१ टोलीलाई ७ समूहमा विभाजन गरिएको छ । प्रत्येक समूहका शीर्ष र उत्कृष्ट एक उपविजेता क्वाटरफाइनल पुग्नेछन् । हरेक टोलीमा २० खेलाडी हुनेछन् । त्यसमध्ये ३५४० वर्ष उमेरका तीन खेलाडी र बाँकी खेलाडी ४० वर्षमाथिका हुनेछन् । हरेक खेल ६० मिनेटको हुनेछ । मेयर कपलाई एन्फा, ललितपुर महानगरसँगै नागार्जुन नगरपालिका, थिमि र गोदावरी नगरपालिकाको सहयोग रहने जनाइएको छ ।"
गणेशमान राष्ट्रिय टेनिस अर्को साता,"काठमाडौं (कास) गणेशमान सिंह फाउन्डेशन र वीर गणेशमान सिंह स्पोर्ट्स कमिटीले वीर गणेशमान सिंह राष्ट्रिय टेनिस प्रतियोगिता गर्ने भएका छन् । कात्तिक ९ देखि १६ सम्म सातदोबाटोस्थित टेनिस कोर्टमा हुनेछ । नेपाली राजनीतिका लौह पुरुष वीर गणेशमान सिंहको समग्र जीवन सन्देशलाई खेलकुदमार्फत नयाँ पुस्तामाझ पुर्याउन विभिन्न खेलका प्रतियोगिता गर्ने उद्देश्यअनुरुप टेनिस गरिएको बिहीबार पत्रकार सम्मेलनमा प्रतियोगिता संयोजक भाष्करमान सिंहले जानकारी गराए । यसअघि एथलेटिक्स र बक्सिङ प्रतियोगिता भएका थिए । नेपाल लन टेनिस संघको प्राविधिक सहयोगमा हुने प्रतियोगितामा पुरुष तथा महिलाको एकल र युगल, पुरुष ३५, ४५ र ५५ वर्षमाथि एकल र युगल तथा ६५ वर्षमाथि एकल र जुनियरतर्फ यू८, ९, १०, १२, यू१४ र खुला छात्रछात्राको विधामा करिब ४ सय खेलाडीको सहभागिता जनाइएको छ । प्रतियोगिताको लागत करिब २० लाख रुपैयाँ रहेको छ । पुरुष र महिला एकलतर्फ पहिलो तीन स्थान प्राप्त गर्नेले ८० हजार, ४० हजार र २० हजार, युगलतर्फ शीर्ष तीनले क्रमशः ४० हजार, २० हजार र १० हजार रुपैयाँ पुरस्कार प्राप्त गर्नेछन् । पुरुष एकल ३५ वर्षमाथि पहिलो तीन स्थानका विजेताले क्रमशः ४०, २०, १० हजार, युगलतर्फ २५, १५, १० हजार, ४५ वर्षमाथि एकलतर्फ ३०, १५, ५, युगलतर्फ २०, १०, १० हजार, ५५ वर्षमाथि एकलले २० हजार, १० हजार र ५ हजार तथा युगलतर्फ १५ हजार, ७ हजार ५ सय र १० हजार, ६५ वर्षमाथि एकलले १५ हजार, ७ हजार ५ सय र ५ हजार प्राप्त गर्नेछन् । जुनियर विधाका विजेतालाई गिफ्ट ह्याम्पर प्रदान गरिनेछ ।"
