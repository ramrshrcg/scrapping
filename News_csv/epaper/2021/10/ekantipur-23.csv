शीर्षक,विवरण
प्रश्नको कठघरामा प्रधानन्यायाधीश,"संवैधानिक इजलास स्थगित गर्नु भनी एकल इजलास (हरि फुयाँल) बाट न्यायिक सीमा उल्लंघन गर्दै आदेश जारी हुनु विसंगतिको पराकाष्ठापत्नी हत्याको अभियोगमा जन्मकैद भोगिरहेका रञ्जन कोइरालाको १२ वर्ष कैद घटाउने प्रधानन्यायाधीशको फैसलाले अदालतको छवि धुमिलप्रतिनिधिसभा विघटनविरूद्ध पहिलो मुद्दा फैसला गर्ने प्रधानन्यायाधीश र न्यायाधीशहरुलाई तक्मा दिने सरकारको निर्णय र न्यायाधीशहरुले मर्यादा रक्षा गर्न अग्रसरता नदेखाएकामा चिन्तादलहरुबीच भागबन्डामा प्रधानन्यायाधीश सामेल भएका समाचारले न्यायपालिकाप्रति जनआस्था नै खतरामा, शक्ति सन्तुलनको मूलभूत सिद्धान्त समाप्त हुने आशंका तजबिजमा इजलास तोक्ने प्रचलन अन्त्य गरी स्वचालित प्रणाली कार्यान्वयन गर्न र त्यो नभएसम्म गोलाप्रथा लागू गर्न भएको ढिलाइले गम्भीर शंका"
पूर्वप्रधानन्यायाधीशको घरदैलोमा जबरा,"प्रधानन्यायाधीश चोलेन्द्रशमशेर जबराले चार जना पूर्वप्रधानन्यायाधीशलाई उनीहरूकै घरमा पुगेर भेटेको खुलेको छ । दसैं बिदामा लगातार तीन दिन उनले पूर्वप्रधानन्यायाधीशहरू मीनबहादुर रायमाझी, अनुपराज शर्मा, कल्याण श्रेष्ठ र सुशीला कार्कीलाई भेटेका हुन् । असोज २६ को बिहान साढे १० बजे पूर्वप्रधानन्यायाधीश श्रेष्ठको निवास पुगेका जबरा २७ गते दिउँसो ३ बजे कार्की निवास पुगेका थिए । २८ को बिहान ११ बजे रायमाझी र दिउँसो ३ बजे शर्माकहाँ पुगेका थिए । एकपछि अर्को विवादास्पद कदमका कारण चुनौतीले घेरिएका जबराले सहानुभूति खोज्न अग्रजहरूलाई भेटेको कानुन व्यवसायीहरूले बताएका छन् । चार पूर्वप्रधानन्यायाधीशलाई (वारेस पनि नराखी) आफैं हाजिर हुन आदेश दिने न्यायाधीश मनोजकुमार शर्मालाई नै लिएर जबरा घरघरमा गएका हुन् ।तत्कालीन प्रधानमन्त्री केपी शर्मा ओलीले प्रतिनिधिसभा विघटन गर्दा त्यस्तो कदमलाई असंवैधानिक भन्दै चारै जना पूर्वप्रधानन्यायाधीशले विज्ञप्ति जारी गरेका थिए । तर त्यही अभिव्यक्तिले अदालतको अवहेलना भएको भन्दै मुद्दा दर्तामात्र भएन, न्यायाधीश मनोज शर्माको इजलासले पूर्वप्रधानन्यायाधीशलाई उपस्थित हुन आदेश दिएको थियो । उनीहरू जवाफ लिएर सर्वोच्च पुगेका थिए । गत असोज १५ मा प्रधानन्यायाधीश जबराले उक्त मुद्दा आफ्नै इजलासमा राखेर दाबी नपुग्ने भन्दै सफाइ दिएका थिए ।"
तीन महिनामै बल्झियो एमालेमा विवाद,"उपाध्यक्ष रावलले दसबुँदे सहमति नेता नेपालका लागि मात्र गरिएको भन्ने ओलीको भनाइ तथ्यसंगत नभएको उल्लेख गरेका छन् । दसबुँदे सहमति र अपानि१२ को कार्यान्वयन गर्ने सन्दर्भमा कार्यदलमा त्यसबारे औपचारिक छलफल हुनुअघि ३५ पटकभन्दा बढी स्थायी कमिटीका विभिन्न नेताहरूका बीच भएका अनौपचारिक छलफल तथा २०७८ असार २१ देखि २७ सम्म कार्यदलमा भएको घनीभूत बहस, छलफल र सहमति एवम् पार्टी अध्यक्षसँगसमेत भएका परामर्शहरूको इमानका साथ स्मरण गरिनुपर्छ, उनले भनेका छन्, दसबुँदे सहमति केवल माधव नेपाल एमालेमा रहनका लागि मात्र गरिएको थियो भन्ने तर्क गलत छ र तथ्यसम्मत छैन । एमाले विभाजन गरिनुहुन्न र यही पार्टीमा रहेर सही विचार, सिद्धान्त, नीति र पद्धतिको पृष्ठपोषण गर्नुपर्छ भन्ने कुरामा अडेर नेपालको पार्टी विभाजनको प्रस्तावलाई अस्वीकार गरिएको हो । रावलले भदौ ७ मा पार्टी अध्यक्ष ओलीको निवास बालकोटमा उनीलगायत युवराज ज्ञवाली, अष्टलक्ष्मी शाक्य, भीम रावल, ईश्वर पोखरेल, विष्णु पौडेल, घनश्याम भुसाल, सुवास नेम्वाङ, प्रदीप ज्ञवाली, भीम आचार्य, गोकर्ण विष्ट, योगेश भट्टराई, सुरेन्द्र पाण्डे, रघुजी पन्त, शंकर पोखरेलसमेतका नेताहरूबीच दसबुँदे कार्यान्वयन गरेर अघि बढ्ने सहमति भएको समेत स्मरण गराएका छन् । उक्त छलफलमा पार्टी अध्यक्ष ओलीले कमीकमजोरी भए, ती छोडिदिऔं । धाँजा फाटेका टालौं । एकजुट भएर लागौं । पार्टीमा एकमना एकता कायम गरौं । परस्पर सम्मान गरौं । पार्टी दर्ता गर्ने काममा जानुभएन धेरै धेरै धन्यवाद । आफू जोगिनुभयो, पार्टीलाई धेरै क्षतिबाट जोगाउनुभयो । मैले स्थायी कमिटी र केन्द्रीय कमिटीमा अनुमोदन गरिसकेपछि त्यसको कार्यान्वयन गर्ने कुरामा कुनै धुकचूक छैन । यो कार्यान्वयन गर्ने कुरामा कुनै द्विविधा छैन । यसको कार्यान्वयनले सनाखतपछि गति लिन्छ । यता रहेकामा पक्षपात हुँदैन । हिजोको कुराका आधारमा कसैलाई लखेट्ने र पाखा गर्ने काम हुँदैन । आग्रहहीन ढंगले काम गर्नुपर्छ । यति भइसकेपछि समस्या कही पनि देख्दिनँ भनेको रावलको फरक मतमा उल्लेख छ । भदौ १० को केन्द्रीय कमिटी बैठकपछि अन्तरपार्टी निर्देशन१२ जारी गरेर अध्यक्ष ओलीले दसबुँदे सहमति कार्यान्वयन गर्न निर्देशन दिएका थिए । पार्टीको पक्षमा रहेर क्रियाशील हुने केन्द्रीय कमिटी, केन्द्रीय निकाय, प्रदेश समन्वय कमिटी, जिल्ला कमिटीलगायत सबै तहका स्थानीय पार्टी कमिटी र जनसंगठनका सबै तहका पदाधिकारी र सदस्यहरूलाई पार्टी एकता र जीवन्ततालाई ध्यान दिँदै एकीकरणको महान् कार्य र भावनामा चोट नपर्ने गरी एकीकरणपूर्वको स्थिति अर्थात् जेठ २ गतेको अवस्थामा फर्किएको यथार्थलाई समेत ध्यानमा राखी कार्य गर्न निर्देशन दिने, अपानिमा भनिएको थियो । रावलको फरक मतअनुसार सुदूरपश्चिम प्रदेशमा दसबुँदे सहमति कार्यान्वयन भएको छैन । प्रदेश १ का ताप्लेजुङ र सुनसरी, प्रदेश २ का सर्लाही र बारा, वाग्मती प्रदेशका चितवन र काठमाडौंअन्तर्गत कीर्तिपुर नगर कमिटीलगायतका स्थान, नेपाल उत्पीडित जातीय मुक्ति समाजलगायत जनसंगठनमा अपानि१२ को कार्यान्वयनमा समस्या उत्पन्न भएको छ । रावलले सुदूरपश्चिम प्रदेश समन्वय कमिटीको बैठक तत्काल बसी अपानि१२ को कार्यान्वयनका लागि सबै जिल्लालाई निर्देशन दिन पार्टी नेतृत्वलाई सुझाएका छन् । पार्टीमा अन्तरविरोध चर्किएका बेला पक्षधरताका आधारमा बनेका कमिटीहरूमा रहेका तर उक्त कमिटीमा नरहेका नेताहरूका हकमा निजहरूको योग्यता, क्षमता, वरीयता र सक्रियता हेरी सम्बन्धित जिल्लाका नेताहरूसँग छलफल गरी पार्टी कमिटीमा ल्याउने तथा एमालेमा लामो समयसम्म सदस्यका रूपमा रहेका तर मतभेद र अन्तरविरोधका कारण हालसम्म सदस्यता नवीकरण हुन नसकेका कार्यकर्ताको सदस्यता अविलम्ब नवीकरण गर्न पनि सुझाव दिएका छन् । पहिले माओवादी केन्द्रमा रहेका तर अहिले एमालेमै बसेका नेताहरूलाई पार्टी निर्णयबमोजिम तोकिएको शुल्क तथा अरू सदस्यसरह विवरण र जानकारी लिएर सदस्यता नवीकरण गर्न रावलको सुझाव छ । गम्भीर मतभेदका कारण समस्या समाधान नभएका र हालैको अविरल वर्षा, बाढी, पहिरो र डुबानका कारण गम्भीर समस्या झेल्नुपरेका वडा र पालिकाका हकमा अधिवेशन कात्तिक ६ र ९ मा नभई अनुकूल समयमा गर्ने गरी नीतिगत निर्णय लिन पनि रावलले आग्रह गरेका छन् । बैठकमा रावलपछि बोलेका उपमहासचिव भुसालले पनि विगतमा सहमति कार्यान्वयन गर्ने वाचा गरेको भन्दै ओलीलाई त्यसप्रति इमानदार बन्न आग्रह गरेका थिए । दसबुँदे सहमति गर्नेहरूकै विरुद्धमा अहिले जे जस्तो कुरा हुँदै छ, त्यो गलत हो । कस्ता कस्ता काण्डमा तपाईंले कस्ता मान्छेलाई प्रोटेक्ट गर्नुभयो । तर दसबुँदे सहमति गर्नेहरूलाई माधवसँग गरेको भनेर उडाउन खोज्दै हुनुहुन्छ, भुसालको भनाइ उद्धृत गर्दै एक नेताले भने, हामीलाई तपाईंले युद्धबन्दी जस्तो बनाउन खोजिरहनुभएको छ । त्यस्तो व्यवहार देखाउँदै हुनुहुन्छ । मैले त्यस्तो महसुस गर्दै छु । योगेश भट्टराईको जिल्लामा समस्या छ, भीम आचार्यको जिल्ला, सुरेन्द्र पाण्डेको जिल्लामा समस्या छ । अष्टलक्ष्मी शाक्य, भीम रावलकोमा समस्या छ । यो के हो चुनीचुनीकन ? स्थायी कमिटीका अरू सदस्यले पनि दसबुँदेको महत्त्वबारे धारणा राखेका थिए । त्यसपछि बोलेका अध्यक्ष ओलीले दसबुँदेबारे बुधबार दिएको अभिव्यक्तिको बचाउ गरेका थिए । दसबुँदे छिटो लागू गरौं, अब यसलाई धेरै दिन नराखौं भनेको हुँ, ओलीको भनाइ उद्धृत गर्दै ती नेताले भने । एमालेका एक नेताका अनुसार प्रतिनिधिसभा विघटनको विषयमा पनि शुक्रबारको बैठकमा विवाद देखिएको छ । उपमहासचिव भुसालले प्रतिनिधिसभा विघटन गलत रहेको बताएका थिए भने ओलीले उक्त कदम सही रहेको तर्क गरेका थिए । शेरबहादुर देउवालाई प्रधानमन्त्री बनाउन हस्ताक्षर गर्ने र सर्वोच्च अदालतमा रिट हाल्न जाने दसबुँदे सहमतिका पक्षधर नेताहरूको भूमिकालाई ओलीले गम्भीर गल्तीका रूपमा राखेका थिए । प्रतिनिधिसभा पुनःस्थापनाको माग गर्दै अदालतमा गएको, मुद्दा हालेको, शेरबहादुर देउवालाई प्रधानमन्त्री नियुक्त गर्न भन्दै राष्ट्रपतिकोमा गएको, संसद्मा अनुपस्थित भएको कुरा राख्दै प्रतिनिधिसभा विघटन ठीक थियो भन्ने कुरा अध्यक्षले उठाउनुभयो, ती नेताले भने, यसमा रावलले प्रतिवाद गर्नुभयो । उहाँले तपाईंको यो तरिकाले दसबुँदे सहमति कार्यान्वयन गर्ने देखिएन, त्यसकारण मैले राजीनामा दिएको छु, अरू कैयौं मेरा असहमति छन्, ती सबै तपाईंलाई लिखित पठाउँछु भन्नुभयो । बैठकपछि रावलले सामाजिक सञ्जाल ट्वीटरमा लेखेका छन्, एमालेको एकता जोगाउन वार्ता, सहमति, कमिटी बैठक र कार्यदलमा इमानदारीका साथ भरमग्दुर प्रयास गरें । १० बुँदे सहमतिको कार्यान्वयनमा जोड दिएँ । तर आज स्थायी कमिटी बैठकमा पार्टी अध्यक्षबाटै १० बुँदे सहमतिको औचित्य नरहेको धारणा प्रकट भएपछि फरक मत दर्ज गर्दै कार्यदलबाट राजीनामा दिएको छु ।बैठकमा रावलपछि उपमहासचिव भुसालले ओलीको भनाइको प्रतिवाद गरेका थिए । दसबुँदेबारे तपाईंले गलत बयान दिनुभयो । त्यसमा मेरो असहमति छ, भुसालले भनेका थिए, संसद् विघटन गलत हो भन्ने कुरा मैले पहिलादेखि नै भन्दै आएको छु । तपाईंले भनेजस्तै राष्ट्रपतिकहाँ जाने, अदालत गएर मुद्दा हाल्ने, विश्वासको मत लिने दिन अनुपस्थित हुने कुरा संसदीय मर्यादाअनुसार हामीले गरेका हौंला । यसबारे पनि हामी कहाँ के समीक्षा गर्नुपर्छ गरौं । त्यसपछि ओलीले केन्द्रीय कमिटीमा पूर्वमाओवादीतर्फका दुई नेतालाई मनोनयन गर्ने प्रस्ताव राखेका थिए । त्यसको पनि रावलले विरोध गरेका थिए । १० प्रतिशत केन्द्रीय सदस्य मनोनयन गर्ने र तत्सम्बन्धमा कार्यदलले गृहकार्य गर्ने भनेर पहिलेकै निर्णय थियो । त्यतातर्फ अध्यक्षले कुनै ध्यान दिनुभएन, रावलले कान्तिपुरसित भने, तर, बैठकको अन्तिममा प्रभु साहनिकट २ जनालाई केन्द्रीय सदस्य मनोनयन गर्ने प्रस्ताव ल्याउनुभयो । त्यसप्रति पनि मेरो असहमति छ भनेको हुँ । रावलले विरोध गरे पनि स्थायी कमिटी बैठकले कुन्दन कुशवाह र मोहमद समीरलाई केन्द्रीय सदस्यमा मनोनयन गरेको छ ।"
स्वास्थ्यकर्मीले दसैंमा पनि पाएनन् भत्ता,"सफाइ कर्मचारीले पनि पाएनन्त्रिवि शिक्षण अस्पतालमा ठेकेदारमार्फत काम गरिरहेका ४ सय ३० जना सफाइकर्मीले दसैंमा तलब, चाडपर्व खर्च, कोभिड भत्तालगायत सेवा सुविधा पाएनन् । दसैं सुरु हुन दुई साताअघिदेखि आन्दोलन गरे तापनि उनीहरूले ठेकेदार र अस्पताल प्रशासनबाट आश्वासनमात्र पाए । नुवाकोटका ८८ वर्षीय ज्येष्ठ नागरिक शेरबहादुर प्याकुरेलसमेत धर्नामा बसे । अस्पतालका निर्देशकलाई समेत भेटेर ध्यानाकर्षण गराए । तर, केही सीप चलेन । ९ वर्षदेखि सफाइकर्मीका रूपमा कार्यरत रामेछापकी इन्दिरा पाण्डेले ठेकेदारको ज्यादती गरेको बताइन् । अस्पताल प्रशासनलाई भन्दा ठेकेदारमार्फत खटेको हुनाले अस्पतालसँग सरोकार नभएको भनी पन्छिन्छन् । मुख्य ठेकेदार कहिल्यै सम्पर्कमा आउँदैनन्, उनले भनिन्, सुपरभाइजरले भने कहिलै समस्या समाधान गर्न पहल गरेनन् । ठेकेदारले यसअघि पनि कहिल्यै समयमा तलब नदिएको उनको गुनासो छ । ६५ वर्षीय चन्द्रबहादुर खड्काले गत वर्ष आफूलाई ठेकेदारले खाली चेक दिएर झुक्याएको बताए । उनीहरू नेपाल बन्धन सेक्युरिटी सर्भिसमार्फत करारमा नियुक्ति भएका हुन् । ठेकेदारले प्रत्येक सफाइकर्मीलाई चाडपर्व खर्चबापत ९ हजार ३ सय र तलबबापत ६ हजार गरेर १५ हजार ३ सय रुपैयाँ दिन बाँकी छ । यसबाहेक उनीहरूले श्रम ऐनअनुसार पाउनुपर्ने उपदान मासिक ७ सय ८१, सामाजिक सुरक्षा कोष योगदानको एक हजार ६ सय रुपैयाँ नियुक्तिदेखि पाउन सकेका छैनन् । त्यस्तै, घर बिदा, बिरामी बिदा (वार्षिक १२ दिनको पारिश्रमिक) पनि नपाएको गुनासो छ । अस्पतालमा खटिने क्रममा कोभिड भएका १०७ जनाले बिमाबापतको रकम पनि अहिलेसम्म पाएका छैनन् । सफाइकर्मीको ठेक्का लगाउन नसकेपछि अस्पतालले अर्को व्यवस्था नभएसम्मका लागि चार करोड रुपैयाँमा नेपाल बन्धनसँगको सम्झौता थप गरेको थियो । त्रिवि शिक्षण अस्पतालका कार्यकारी निर्देशक प्राडा दिनेश काफ्लेले अस्पतालले उपदान दिने गरी प्रक्रिया अगाडी बढिसकेको बताए । ठेकेदारले समयमा हाजिरी नबुझाउँदा चाडपर्व खर्च दिन ढिलाइ भएको हो । त्यसै दिँदा महालेखाले बेरुजु देखाउँछ, उनले भने । अन्य सेवा सुविधा भने ठेकेदार कम्पनीले दिनुपर्ने उनको भनाइ छ । ठेकेदार कम्पनी नेपाल बन्धनका सुपरभाइजर सुवास श्रेष्ठले अस्पतालको प्राविधिक त्रुटिका कारण चाडपर्व खर्च दिन नसकेको दाबी गरे । डिजिटल हाजिरी दिन अस्पतालका टेक्निसियनहरूले ढिलाइ गरे, उनले भने । अन्य सेवा सुविधाको हकमा भने उनले केही प्रतिक्रिया दिन चाहेनन् ।"
हमालको राजीनामापछि मन्त्रालय लिन हानथाप,"(काठमाडौं)  प्रधानन्यायाधीश चोलेन्द्रशमशेर जबराका तर्फबाट मन्त्री नियुक्त गैरसांसद गजेन्द्र हमालको राजीनामापछि रिक्त उद्योग वाणिज्य तथा आपूर्ति मन्त्रालय लिन सत्तारूढ दलहरूबीच हानथाप चलेको छ । सार्वजनिक आलोचना चलेका बेला हमाल कांग्रेसको कोटाबाटै मन्त्री नियुक्त भएको भन्दै प्रतिरक्षा गरेका माओवादी केन्द्रका अध्यक्ष पुष्पकमल दाहालले रिक्त उद्योग वाणिज्य तथा आपूर्ति मन्त्रालय आफ्नो पार्टीले पाउनुपर्ने माग गरेका छन् । एकीकृत समाजवादीले पनि उक्त मन्त्रालयमा दाबी गरेको छ । प्रधानमन्त्री शेरबहादुर देउवाले भने पार्टीको आन्तरिक गुट व्यवस्थापनका लागि उक्त मन्त्रालय कांग्रेसकै भागमा राख्न चाहेका छन् । प्रधानन्यायाधीश जबराका जेठान हमाललाई प्रधानमन्त्री शेरबहादुर देउवाले असोज २२ मा उद्योग वाणिज्य तथा आपूर्तिमन्त्री नियुक्त गरेका थिए । त्यसलाई लिएर कान्तिपुरलगायत सञ्चारमाध्यम, न्याय क्षेत्र र सामाजिक सञ्जालमा चर्को विरोध भएपछि दाहालले असोज २३ मा चितवन पुगेर हमाल कांग्रेसको कोटाबाट मन्त्री भएकाले अनावश्यक चर्चाको तुक नरहेको प्रतिक्रिया दिएका थिए । दाहालले सत्ता गठबन्धन दलको बैठकमा भने प्रतिनिधिसभामा सांसद संख्याका आधारमा उक्त मन्त्रालय आफ्नो पार्टीले पाउनुपर्ने बताएका छन् । हमालले मन्त्री भएको ४० घण्टा नबित्दै राजीनामा दिएपछि उद्योग वाणिज्य तथा आपूर्ति मन्त्रालय प्रधानमन्त्री देउवासँग छ । माओवादी केन्द्रका अध्यक्ष दाहालसँगै एकीकृत समाजवादीका अध्यक्ष माधवकुमार नेपालले पनि आफ्नो पार्टीका लागि उक्त मन्त्रालयमा दाबी गरेको बालुवाटार स्रोतले जनाएको छ । हमाल मन्त्री भएका बेला एकीकृत समाजवादीका नेताहरूले पनि उनी कांग्रेसको कोटाबाटै मन्त्री बनेको तर्क गरेका थिए । माओवादी वा एकीकृत समाजवादीलाई मन्त्रालय दिँदा प्रधानन्यायाधीशलाई मन्त्रीको कोटा छुट्याइएको सार्वजनिक रूपमै पुष्टि हुने भएकाले प्रधानमन्त्रीले कसैलाई नदिई आफैंसँगै राख्ने भन्नुभएको छ, प्रधानमन्त्रीनिकट स्रोतले भन्यो, प्रधानमन्त्रीले कांग्रेसकै कोही नेतालाई मन्त्री बनाउन सक्नुहुन्छ ।माओवादीका प्रमुख सेचतक देव गुरुङले मन्त्रालयको भागबन्डा प्रतिनिधिसभामा प्रतिनिधित्व गर्ने सांसद संख्या भएकाले आफ्नो पार्टीले दाबी गर्नु स्वाभाविक हुने बताए । हामीले मन्त्रालयको भागबन्डा नै स्ट्रेन्थका आधारमा गरेका हौं । यसको आधारमा कुरा भएको हुन सक्छ । स्ट्रेन्थ हेर्ने हो भने माओवादीले पाउनुपर्ने हुन्छ, उनले कान्तिपुरसँग भने, के गर्ने भन्ने विषय टुंगिसकेको छैन । यसमा नेताहरूकै आपसी सहमतिबाट निर्णय हुने हो । कुल २१ वटा मन्त्रालयमध्ये २० वटामा भागबन्डा गरिएको थियो । उद्योग वाणिज्य तथा आपूर्ति मन्त्रालय भने गठबन्धनका सबै दलको सहमतिमा प्रधानन्यायाधीश जबराका जेठान हमालका लागि छुट्याइएको थियो । भागबन्डा गरिएका २० मन्त्रालयमध्ये कांग्रेसलाई ७, माओवादी केन्द्रलाई ५, एकीकृत समाजवादी र जनता समाजवादी पार्टी (जसपा) लाई ४४ वटा परेका थिए । २१ वटा मन्त्रालयमध्ये संसद्मा कांग्रेसका ६१ र माओवादी केन्द्रका ४९ सांसद छन् ।उद्योग वाणिज्य तथा आपूर्ति मन्त्रालय कसले लिने भन्नेमा सत्ता गठबन्धन दलबीच रस्साकसी चले पनि प्रधानमन्त्री देउवाले आफ्नै पार्टीले राख्ने संकेत गरिसकेका छन् । हमाललाई प्रधानन्यायाधीशको कोटाबाट नभएर कांग्रेसको कोटाबाट मन्त्री बनाइएको भन्दै सरकारका तर्फबाट प्रतिवाद गरिएकाले अहिले उक्त मन्त्रालय अरू दललाई दिन नहुने तर्क प्रधानमन्त्री देउवाले गरिरहेका छन् । देउवाले आफूनिकट सांसदलाई नै मन्त्री बनाउने तयारी गरेको उनीनिकट स्रोतले जनाएको छ । वरिष्ठ नेता रामचन्द्र पौडेल पक्षले पनि उक्त मन्त्रालय दाबी गरिरहेको छ । कांग्रेसका एक नेताका अनुसार प्रधानन्यायाधीशको कोटामा छुट्याइएको मन्त्रालय भएकाले देउवाले तत्कालै निर्णय गरिहाल्ने स्थिति छैन । कतिपय कांग्रेसकै नेताहरू प्रधानन्यायाधीशले गरे फरक नै पर्दैन भन्दै त्यता पनि धाउन खोजेको देखिन्छ, कांग्रेसका एक नेताले भने, तर प्रधानमन्त्रीको दाउ बोनसका रूपमा प्र्राप्त मन्त्रालयमा आफ्नो समूहभित्रको असन्तुष्टि व्यवस्थापन गर्ने र आसन्न पार्टी महाधिवेशनमा लाभ लिनेतिर देखिएको छ ।"
विश्वासको मतका लागि प्रस्ताव पेस,"(मोरङ)  प्रदेश १ का मुख्यमन्त्री भीमप्रसाद आचार्यले विश्वासको मतका लागि शुक्रबार प्रदेशसभामा प्रस्ताव पेस गरेका छन् । प्रस्ताव पेसपछि विपक्षी गठबन्धनले छलफल गरेर मतविभाजन गर्ने अडान राखेका थिए । आइतबार विश्वासको प्रस्तावमाथि छलफल गरेर मतविभाजन गर्ने सहमति भएको कांग्रेसका प्रमुख सचेतक केदार कार्कीले बताए ।मुख्यमन्त्रीले प्रतिनिधित्व गर्ने दल विभाजित भएमा ३० दिनभित्र विश्वासको मतका लागि प्रदेशसभासमक्ष प्रस्ताव राख्नुपर्ने संवैधानिक व्यवस्थाविपरीत ४३ औं दिनमा प्रस्ताव पेस गरेका छन् । निर्वाचन आयोगले प्रदेश १ का एमालेका १० जना प्रदेश सांसद नेकपा (एकीकृत समाजवादी) मा गएको निर्णय भदौ २५ गते गरेको थियो । उक्त निर्णयअनुसार मुख्यमन्त्रीले असोज २३ गतेभित्र नै प्रदेशसभाबाट विश्वासको मत लिनुपर्ने थियो । एकल बहुमत रहेको एमाले विभाजनपछि मुख्यमन्त्री आचार्य अल्पमतमा परेका हुन् ।सभामुख प्रदीपकुमार भण्डारीले छलफल र मतविभाजनद्वारा प्रस्तावबारे टुंगो लगाइने भन्दै आइतबारसम्मका लागि सदन स्थगित गरेका छन् । कांग्रेस संसदीय दलको बैठकले विश्वासको प्रस्तावविरुद्ध एक ढिक्का भएर उभिने सर्वसम्मतले निर्णय गरेको छ । कांग्रेस संसदीय दलका नेता राजीव कोइरालाले विपक्षी गठबन्धनका सबै सांसद एक ढिक्का भएर प्रस्तावको विपक्षमा मत हाल्ने बताए । गठबन्धन नेकपा (एकीकृत समाजवादी) का नेता राजेन्द्र राईको नेतृत्वमा नयाँ सरकार गठनको प्रक्रियामा जाने उनको भनाइ छ ।मुख्यमन्त्री आचार्यविरुद्ध कांग्रेस, माओवादी केन्द्र, एकीकृत समाजवादी, जनता समाजवादी पार्टी र संघीय लोकतान्त्रिक राष्ट्रिय मञ्चले गठबन्धन बनाएका छन् । मुख्यमन्त्री आचार्यलाई विश्वासको मत प्राप्त गर्न ४६ सांसद आवश्यक हुन्छ । ९२ सदस्यीय प्रदेशसभामा सभामुखसहित एमालेका ४१, कांग्रेसका २१, माओवादी केन्द्रका १५, एकीकृत समाजवादीका १०, जनता समाजवादी पार्टीका ३, संघीय लोकतान्त्रिक राष्ट्रिय मञ्च र राप्रपाका ११ जना प्रदेश सांसद छन् ।"
दलको पारदर्शिता मापन गर्न प्रस्ताव,"नेपालका राजनीतिक दल कति अपारदर्शी छन् भन्ने बुझ्न यी उदाहरण पर्याप्त छन् । दलहरूले सार्वजनिक गर्ने आर्थिक र राजनीतिक गतिविधि वास्तविकभन्दा फरक हुने उनीहरूकै लेखा परीक्षण प्रतिवेदनबाट देखिन्छ । दलमा अपारदर्शिता बढेको गुनासो सुनुवाइ गर्न निर्वाचन आयोगले उनीहरूको मूल्यांकन गर्ने आधार तय गरेको छ । संविधान, निर्वाचन र राजनीतिक दलसम्बन्धी कानुन, राजनीतिक दलको विधानमा टेकेर आयोगले दलहरूका क्रियाकलापलाई उनीहरू आफैंले मूल्यांकन गर्ने पद्धतिको व्यवस्था गर्न लागेको हो । राजनीतिक दलसम्बन्धी ऐन २०७३ ले दिएको अधिकार प्रयोग गरी आयोगले स्वमूल्यांकन कार्यविधिको मस्यौदा तयार गरेको छ । जसमा राजनीतिक दलले अपनाउने पारदर्शिताको आधारमा आयोगले अंक दिने कानुनी प्रस्ताव अघि सारिएको छ ।आयोगले दलहरूले गर्ने काम र आर्थिक गतिविधिलाई निगरानी गर्न विभिन्न सूचकमार्फत मूल्यांकन गर्ने कानुनी आधार तय गरेको छ । दलहरू आफैं पारदर्शी र जवादफेही बन्नुपर्छ, निर्वाचन आयोगले सहजीकरण गर्ने मात्रै हो, निर्वाचन आयोगका सचिव सुरेश अधिकारीले भने, दलहरूलाई व्यवस्थित गर्न र आन्तरिक रूपमा सबल बनाउन सेल्फ इभ्यालुएसन गर्ने सूचक बनाएका छौं । यो दललाई नियन्त्रण गर्न बनाइएको होइन । दलहरू आफैं व्यवस्थित भएर जनतामा विश्वास जगाउने हाम्रो उद्देश्य हो । आयोगले दललाई पारदर्शी बनाउन तयार गरेको कार्यविधिको मस्यौदामाथि दलहरूसँग छलफल गरी सल्लाह र सुझाव लिएर अघि बढ्ने उनले बताए । कार्यविधिमा राजनीतिक दलभित्र हुने आर्थिक र सांगठनिक गतिविधिको आधारमा मूल्यांकन गरेर पारदर्शी बनाउन संविधान, कानुन र नियमावलीमा भएका व्यवस्थालाई सूचकका रूपमा राखिएको छ । दललाई मूल्यांकन गर्ने पाँचवटा आधार प्रस्ताव गरिएको निर्वाचन आयोगले जनाएको छ । स्थानीय तहले गरेको कामको मूल्यांकन गरी अनुदान दिएजस्तै आयोगले दलहरूले गरेका गतिविधिमा पारदर्शिताका आधारमा अंक भार दिने प्रणाली प्रस्ताव गरेको छ । कार्यविधिमा दलहरूले गर्नैपर्ने भनेर औंल्याइएका कामलाई ७५ वटा सूचक बनाई १०० पूर्णांक दिने गरी पाँचवटा क्षेत्रमा विभाजन गरिएको छ । आयोगले तयार गरेको स्वमूल्यांकन कार्यविधिअनुसार दलको संगठनात्मक संरचना र आन्तरिक व्यवस्थापनलाई ३० अंक भार प्रस्ताव गरिएको छ । यसभित्र २० वटा सूचकको छुट्टाछुट्टै अंक तय गरिएको छ । त्यस्तै दलको कार्य जिम्मेवारी एवं लैंगिक तथा समावेशी अवस्थालाई २५ अंक भार तोकिएको छ । २५ अंक प्राप्त गर्न १५ वटा सूचक पूरा गर्नुपर्ने हुन्छ । दलको कोष व्यवस्थापन र लेखा परीक्षणको क्षेत्रलाई २० अंक प्रस्ताव गरिएको छ । चौथो सूचकमा दलको निर्वाचनमा सहभागिता र प्रतिनिधित्व राखिएको छ । यसलाई १५ अंक भार तोकिएको छ । पाँचौं सूचकमा राजनीतिक दलसँग सम्बन्धित अन्य व्यवस्था राखिएको छ । यसलाई १० अंक भार तोकिएको छ । पाँचवटा विषयमा ७५ वटा सूचकलाई एक सय अंकभार प्रस्ताव गरिएको आयोगले जनाएको छ ।आयोगले तयार गरेको कार्यविधिको मस्यौदामाथि आन्तरिक छलफल सकेर राजनीतिक दलसँग परामर्श सुरु भएको छ । राजनीतिक दलसम्बन्धी ऐन २०७३, प्रतिनिधिसभा र प्रदेशसभा सदस्य निर्वाचन ऐन २०७४, निर्वाचन (कसुर तथा सजाय) ऐन २०७३, मतदाता नामावलीसम्बन्धी ऐन २०७३, निर्वाचन आयोग ऐन २०७३, राष्ट्रिय सभा सदस्य निर्वाचन ऐनमा राजनीतिक दलले पालना गर्नैपर्ने प्रावधानलाई समेटेर सूचक तय गरिएको आयोगले जनाएको छ ।दलको मान्यता पाएपछि पालना गर्नुपर्ने नियमको समेत उल्लंघन गर्न लागेपछि आयोगले उनीहरूलाई कस्न स्वमूल्यांकन गरी अंक भार तोकेर कुन दल कति पारदर्शी छ भन्ने सार्वजनिक गर्ने प्रस्ताव गरेको हो । दलको आर्थिक गतिविधिलाई पारदर्शी बनाउन हरेक वर्ष लेखा परीक्षण गर्नुपर्ने प्रावधान राजनीतिक दलसम्बन्धी ऐनमै छ । यो लेखा परीक्षण प्रतिवेदन आर्थिक वर्ष सकिएको ६ महिनाभित्र निर्वाचन आयोगमा बुझाउनुपर्ने कानुनी व्यवस्था पालना नगरेकै कारण ४१ वटा दललाई आयोगले साउन दोस्रो साता खारेज गरेको थियो । ठूला भनिएका पार्टीले पनि कानुनी व्यवस्था कार्यान्वयन नगरेपछि आयोगले उनीहरूले गर्नुपर्ने कामलाई सूचकका रूपमा विकास गरेर मूल्यांकन गरी अंक दिने प्रस्ताव अघि बढाएको हो । आयोगले मस्यौदाका प्रावधानमाथि राय दिन दलहरूलाई पत्राचारसमेत गरिसकेको छ । माओवादीले भने यस्तो प्रावधानको विरोध जनाउँदै पत्र पठाइसकेको स्रोतले जनाएको छ ।दलको कोष, वित्तीय व्यवस्थापन र लेखा परीक्षणबापत २० अंक प्राप्त गर्न दलको छुट्टै कोष हुनुपर्ने, दलको बैंक खाता सञ्चालन भएको हुनुपर्ने, २५ हजार रुपैयाँभन्दा बढी आर्थिक सहयोग प्राप्त गर्दा चेक वा बैंकिङ ट्रान्सफरमार्फत मात्र गरेको हुनुपर्ने, एक लाखभन्दा बढी सहयोग लिँदा सहयोग गर्ने व्यक्ति वा संगठनबाट त्यसको स्रोत खुलाउन लगाउनुपर्ने हुन्छ । त्यस्तै दलको कोषमा आम्दानी हुने रकम तोकिएबमोजिम शीर्षक खुल्ने गरी लेखा राखेको हुनुपर्छ । यसबाहेक दलले आफ्नो आय र व्ययको वास्तविक हिसाब देखिने गरी लेखा राखेको हुनुपर्ने, आर्थिक वर्ष समाप्त भएको ६ महिनाभित्र दलले लेखा परीक्षण सम्पन्न गर्नुपर्ने, सबै आर्थिक सहयोग प्राप्त गर्दा दलले त्यसको रसिद दिनुपर्ने, निर्वाचन प्रचारप्रसारको खर्च तोकिएबमोजिमको समयमा दल तथा उम्मेदवारले निर्वाचन आयोगमा बुझाएको हुनुपर्ने, लेखा परीक्षण प्रतिवेदन आयोगमा पेस गरेको मितिले एक महिनाभित्र सार्वजनिक गरिएको हुनुपर्ने प्रावधानका आधारमा दलको पारदर्शिता मूल्यांकन गर्दा हेरिने भएको छ । त्यस्तै दलको नगदी, जिन्सी, घरजग्गा सम्पत्तिको अभिलेख हरेक वर्ष सार्वजनिक गर्नुपर्ने प्रावधान पनि कार्यविधिमा समेटिएको छ ।दलको संगठनात्मक संरचना र आन्तरिक व्यवस्थापनलाई चुस्त राखेर आयोगले प्रस्ताव गरेको ३० अंक प्राप्त गर्न सदस्यको विवरण स्थानीय, प्रदेश र स्थानीय तहमा समेत राख्नुपर्ने, दलको संगठनात्मक संरचना तथा पदाधिकारीसम्बन्धी व्यवस्था विधानमा उल्लेख गरेको हुनुपर्ने, दलको केन्द्रीय, प्रदेश र स्थानीय तहका समितिहरू बनेको हुनुपर्ने, केन्द्रीय, प्रदेश र स्थानीय समितिका पदाधिकारीको विवरण आयोगलाई बुझाएको हुनुपर्ने, हरेक ५ वर्षमा संघीय र प्रदेश तहका समितिका पदाधिकारीको निर्वाचन भएको हुनुपर्ने, संसदीय दल गठन गरेको हुनुपर्नेजस्ता प्रावधान राखिएको छ । दलको विधानमा उल्लेख भएअनुसार नियमित बैठक भएको हुनुपर्ने, निर्वाचन आयोगबाट आयोजित परामर्श बैठकमा दलले नियमित भाग लिनुपर्ने, आचारसंहिता बनाई लागू गरेको हुनुपर्ने प्रावधान पनि कार्यविधिमा प्रस्ताव गरिएको छ । दलको कार्य जिम्मेवारी एवं लैंगिक तथा समावेशीसम्बन्धी विषयको २५ अंक प्राप्त गर्न केन्द्रीय, प्रदेश र स्थानीय तहका हरेक समितिमा कम्तीमा एकतिहाइ महिला सदस्य हुनुपर्ने प्रावधानलाई अनिवार्य गरिएको छ । निर्वाचनमा भाग लिनुपर्ने, केन्द्रीय समितिका पदाधिकारी र सदस्यमा निर्वाचित भएको व्यक्तिले निर्वाचित भएको साठी दिनभित्र आफ्नो चल तथा अचल सम्पत्तिको विवरण सिलबन्दी गरी दलको केन्द्रीय कार्यालयमा पेस गरेको हुनुपर्ने, दलको वेबसाइट सञ्चालन गरी दलसम्बन्धी गतिविधि र विवरण सार्वजनिक गर्नुपर्ने हुन्छ । आयोगले गरेको यो प्रस्ताव कार्यान्वयन भएमा राजनीतिक दललाई पारदर्शी, व्यवस्थित र दलप्रति जनताको विश्वास जगाउन सहयोग पुग्ने पूर्वनिर्वाचन आयुक्त नरेन्द्र दाहालले बताए । आयोगले जुन प्रयास गर्दै छ यो कानुन कार्यान्वयन गर्ने एउटा राम्रो प्रयास हो, यसले दललाई पारदर्शी र कानुन पालना गर्न सहयोग पुग्छ, उनले भने, दललाई जनताप्रति उत्तरदायी र जिम्मेवार हुन सहयोग पुग्छ । आयोगले जुन प्रस्ताव अघि सारेको छ यसलाई दलहरूले सहयोग गरेर सहयोग गर्ने वातावरण बन्नुपर्छ । दलहरूले कार्यान्वयन गर्ने हो भने उसलाई फाइदा हुने मात्रै होइन कि जनतामा दलहरूप्रति आस्थासमेत बढ्छ ।"
सीके राउतका १७ कार्यकर्तालाई मुद्दा,"सरकारी कार्यालयमा सुरक्षाकर्मीराउत नेतृत्वको जनमत पार्टीका समर्थकले सरकारी कार्यालय र कर्मचारीलाई तारो बनाएपछि जनकपुरस्थित सबै सरकारी कार्यालयमा सुरक्षाकर्मी तैनाथ गरिएको छ । अरू सरकारी कार्यालयमा पनि आक्रमण गर्न सक्ने आकलन गर्दै सुरक्षा निगरानी बढाइएको छ ।जनकपुरधाम उपमहानगरपालिकाको कार्यालयलाई लक्षित गरेपछि शुक्रबार पालिकाको मुख्य ढोका लगाइएको छ । त्यहाँ आवश्यक सोधपुछ गरेर मात्रै सेवाग्राहीलाई प्रवेश दिइएको छ । उपमहानगरपालिका कार्यालयमा पनि सुरक्षाकर्मी परिचालन गरिएको छ । जनकपुरधाम उपमहानगरका उपप्रमुख रीता मिश्रले जनमतका समर्थकले असोज १८ र कात्तिक ४ मा कार्यालय परिसरमा प्रवेश गरी सरकारी सम्पत्ति तोडफोड गरेको र कर्मचारीमाथि हातपात गरेको जनाएकी छन् ।सरकारी निकायविरुद्ध लगातारको प्रदर्शनपछि सुरक्षा समितिको बैठकले तारो बनाइएको सरकारी कार्यालय र कर्मचारीलाई विशेष सुरक्षा उपलब्ध गराएको छ । धनुषाका प्रमुख जिल्ला अधिकारी बाँस्तोलाले जनमत पार्टीका गतिविधि आपराधिक र भूमिगत संगठनको शैली जस्तो रहेकाले उनीहरूलाई छुट्टै तरिकाले ट्रिट गर्नुपर्ने सुरक्षा समितिको बैठकमा धारणा राखेको एक सुरक्षा अधिकारीले बताए । सुरक्षाकर्मीलाई झुक्याउने तरिका अपनाएर जनमतका कार्यकर्ताले प्रदर्शन गरिरहेका छन्, एक प्रहरी अधिकारीले भने, टार्गेट गरिएको स्थानमा फरकफरक बाटो प्रयोग गरेर एकै समयमा हूलै आइपुग्छन्, निमेषभरमै बेपत्ता हुन्छन् ।"
प्रदेश राजधानीका लागि जग्गा प्राप्तिमा किचलो,"(दाङ)  लुम्बिनी प्रदेशको राजधानी व्यवस्थापनका नाममा बस्ती उठाउन खोजिएको भन्दै राप्ती गाउँपालिका२ र ३ का स्थानीय आन्दोलित भएका छन् । प्रदेश सरकारले जग्गा प्राप्तिको प्रक्रिया थालेपछि यहाँ बसोबास गर्दै आएका २ हजार १ सय घरधुरी विस्थापनको चिन्तामा छन् । पैंसट्ठी नम्बर, मसुरिया, बराखुटीको एकता टोल, लालमटियाको कमैया टोल, रामनगर र कटेशनालाको पश्चिम क्षेत्र खाली गराई प्रदेश सरकारले विभिन्न संरचना बनाउन थालेको भन्दै स्थानीयले बुधबार पूर्वपश्चिम राजमार्गको लालमिटयामा प्रदर्शन गरे ।विकल्पबिना बस्ती उठाउन खोजेकाले आन्दोलित भएको राजधानी प्रभावित संघर्ष समितिका संयोजक तुला गिरीले बताए । हामीलाई अन्यत्र बसोबासको व्यवस्था नगरी यहाँबाट हटाउन खोजिएको छ । यसले हाम्रो उठीबास लाग्दै छ, उनले भने, राजधानी बनाउँदा हाम्रो उचित बसोबासको पनि व्यवस्था गर्नुपर्छ । प्रदेश सरकारले बस्ती र वन क्षेत्र गरी करिब १ सय ४० हेक्टर जमिन लिने तयारी गरेको उनले बताए ।यसअघि २०४७ मा राप्ती प्राविधिक शिक्षालय बनाउँदा यस क्षेत्रमा बसोबास गरिरहेकाहरूलाई जंगल क्षेत्रमा सारिएको थियो । अहिले फेरि राजधानीका नाममा हटाउन थालेपछि आन्दोलनमा उत्रनुपरेको स्थानीय हनुमान चौधरीले बताए । पहिले हामीलाई प्राविधिक शिक्षालय बस्न थालेको भनेर हटाइयो । अहिले फेरि राजधानी राख्ने भनेर हटाउन थालिएको छ, उनले भने, के हामी सधैंभरि बसोबास खोज्दै हिँड्ने हो ? पहिले उचित बसोबासको व्यवस्था गर्ने सहमति भए पनि हुन सकेन । अहिले फेरि हटाउन थालिएको छ ।डिभिजन वन कार्यालय लमहीले भदौ २१ मा सूचना प्रकाशन गरी १५ दिनभित्र राष्ट्रिय वन क्षेत्रमा बनाइएका घर, टहरा, छाप्रा, टौवा हटाउन भनेको थियो । राजधानीका लागि जग्गा र उक्त क्षेत्रमा बसोबास गर्ने नागरिकको व्यवस्थापनबारे पनि पालिकासँग समन्वय गरेर काम गर्ने निर्णय भएको लुम्बिनी सरकारका प्रवक्ता तिलकराम शर्माले बताए ।राजधानीका लागि भौतिक संरचना बनाउन आवश्यक पर्ने जग्गाबारे मुख्यमन्त्री कुलप्रसाद केसीलगायतको टोलीले गत मंगलबार स्थलगत अवलोकन गरेको थियो । राप्ती गाउँपालिकामा रहेको वन क्षेत्र र खाली जग्गालाई लुम्बिनी सरकारको नाममा हक हस्तान्तरणका लागि चार किल्ला छुट्याई पालिकाले सिफारिस गर्ने तयारी भइरहेको अध्यक्ष नुमानन्द सुवेदीले बताए । सशस्त्र प्रहरी बलको नाममा रहेको जग्गा पनि सरकारलाई हस्तान्तरण गर्ने तयारी भएको उनको भनाइ छ । सशस्त्र प्रहरीलाई शोधभर्ना गर्ने जग्गाको व्यवस्था गर्नेसम्मको तयारी भएको छ, उनले भने, पालिकाले सिफारिस गरेको जग्गा नापजाँच गरी क्षेत्रफल यकिन गर्ने काम मालपोत र नापी कार्यालयलाई जिम्मा दिइएको छ ।"
स्क्रब टाइफस र डेंगुका बिरामी बढ्दै,"तिलोत्तमामा आँखा उपचार केन्द्रलुम्बिनी तिलोत्तमा२ शंकरनगरमा आँखा उपचार केन्द्र स्थापना गरिएको छ । तिलोत्तमा नगरपालिकाका प्रमुख वासुदेव घिमिरेले शुक्रबार केन्द्रको उद्घाटन गरेका हुन् । नेपाल नेत्र ज्योति संघ, लुम्बिनी नेत्र विज्ञान अध्ययन संस्थान, रिसर्च सेन्टर, श्री रण अम्बिका शाह आँखा अस्पतालको व्यवस्थापन र तिलोत्तमा नगरपालिकाको सहयोगमा केन्द्र स्थापना गरिएको हो । नगर प्रमुख घिमिरेले आँखा उपचार केन्द्र स्थापनाले यस क्षेत्रका आँखासम्बन्धी बिरामी लाभान्वित हुने विश्वास व्यक्त गरे । अस्पताल व्यवस्थापन समितिका अध्यक्ष सागरप्रताप राणाले दृष्टिविहीन हुने समस्या निवारणमा अस्पताल लागिपरेको बताए । आँखा उपचार केन्द्र स्थापनाको अवसरमा एकदिने निःशुल्क आँखा शिविर सञ्चालन गरिएको थियो । शिविरमा नेत्र अधिकृत सञ्जीव अधिकारी र सुसन नकर्मीको टोलीले आँखा परीक्षण गरेको थियो । शिविरमा २ सय ५० जनाले आँखा परीक्षण गराएको अस्पताल व्यवस्थापन समितिले जनाएको छ ।"
डुबानले सडक बास,पाँचथर बाढीपहिरोमा मृत्यु हुने ३० पुगेविराटनगर पाँचथरमा बाढीपहिरोमा परी ज्यान गुमाउनेको संख्या ३० पुगेको छ । शुक्रबार फाल्गुनन्द गाउँपालिका४ का ८ वर्षीय मिक्तोक चेम्जोङ र फिदिम नगरपालिका६ की २२ वर्षीय सम्पदा आले मगरको शव पहिरोले पुरिएको अवस्थामा भेटिएको जिल्ला प्रहरी कार्यालय पाँचथरका सूचना अधिकारी डम्बर विश्वकर्माले बताए । अझै चार जना बेपत्ता छन् ।इलाममा बाढीपहिरोका कारण १४ जनाको मृत्यु भएको छ । बिहीबार माङ्सेबुङ६ मा ५३ वर्षीया हरिमाया राईको शव फेला परेको थियो । यसअघि त्यहाँबाट हरिप्रसाद राई र कविता राईको शव निकालिएको थियो भने ३ जनालाई सकुशल उद्धार गरिएको थियो । सख्त घाइते भक्तकुमारी राई र जनम राईलाई नेपाली सेनाको हेलिकोप्टरमार्फत धरानको बीपी प्रतिष्ठान लगिएको छ । सोही स्थानमा पहिरोमा परी रनश्वरी राई बेपत्ता छिन् ।
सवा ७ अर्बको धान नष्ट,"उत्पादन ६ प्रतिशत घट्नेबेमौसमी वर्षाले यस वर्ष धान उत्पादन करिब ६ प्रतिशत घट्ने देखिएको छ । मनसुन समयमै सक्रिय भएर रोपाइँ राम्रो भए पनि वर्षाले धानबाली नष्ट भएपछि उत्पादन घट्न सक्ने कृषि मन्त्रालयले जनाएको छ । केही क्षेत्रमा धान उत्पादन राम्रो थियो । गण्डकी प्रदेशमा गत वर्षभन्दा धेरै राम्रो उत्पादन थियो, प्रवक्ता सन्जेलले भने, उत्पादनमा तराईको बाली महत्त्वपूर्ण हो । तर पछिल्लो पानीले ठूलो क्षति पुर्यायो । मन्त्रालयको विवरणअनुसार २०७८ साउन २८ सम्म ९७८९ प्रतिशत अर्थात् १३ लाख ७१ हजार ७ सय ६ हेक्टरमा रोपाइँ भएको थियो ।२०७७७८ मा ५६ लाख २१ हजार ७ सय १० टन धान उत्पादन भएको थियो । अघिल्लो वर्ष भने ५५ लाख ५० हजार ८ सय ७८ टन धान उत्पादन भएको थियो । उत्पादन ७० हजार ८ सय ३२ टन बढे पनि आयात प्रशस्त छ । अहिले भने थप उत्पादन घट्ने देखिएको हो । यसपालिको उत्पादन ६० लाख टन पुग्ने अनुमान थियो, अर्थविद् केशव आचार्यले भने, अहिले मासिक करिब ३ अर्ब रुपैयाँको चामल आयात भइरहेको छ । उत्पादन नै घट्दा थप व्यापार घाटा बढ्ने देखिन्छ । जीडीपीमा कृषि क्षेत्रको योगदान २५ प्रतिशत छ । यसमा धानको योगदान १६ प्रतिशत छ । धानको मुख्य पकेट क्षेत्र भनेको प्रदेश २, ५ र १ हो । केही जिल्लामा धानसँगै गहुँमा पनि क्षति पुगेको छ । त्यसो हुँदा अर्थतन्त्रलाई थप असर पुग्छ ।राहत माग्दै किसानले भेटे मन्त्रीवर्षाबाट पीडित किसानका लागि तत्काल राहत एवं पुनःस्थापना माग गर्दै पाँच वटा किसान संगठनले कृषि तथा पशुपन्छी विकासमन्त्री महेन्द्र राय यादवलाई भेटेका छन् । राष्ट्रिय कृषक समूह महासंघ, सामुदायिक वन उपभोक्ता महासंघ, सिँचाइ जल उपभोक्ता महासंघ, फियान र खाद्य अधिकारका लागि राष्ट्रिय सञ्जालले शुक्रबार मन्त्री यादवलाई ज्ञापन बुझाउँदै कृषि संकटग्रस्त क्षेत्र घोषणा गरी प्राकृतिक विपत्तिबाट प्रभावित परिवारलाई तत्काल राहत तथा क्षतिपूर्ति उपलब्ध गराउन माग गरेका छन् ।वर्षाले पाँच लाख हेक्टरभन्दा बढी जमिनमा लगाइएको धानबाली पूर्ण रूपमा नष्ट भएको उनीहरूको भनाइ छ । गहुँ र आलुबालीमा समेत क्षति पुगेको जनाइएको छ । परालसमेत खेतमै कुहिएकाले पशु आहार नष्ट भएको छ, राष्ट्रिय कृषक समूह महासंघका अध्यक्ष नवराज बस्नेतले भने, प्रकोपबाट प्रभावित किसान परिवारलाई खेती भित्र्याउन तत्काल सहयोग उपलब्ध गराउन माग गरेका छौं ।"
निर्माण थालेको सात वर्षमा रेलका भौतिक संरचना हस्तान्तरण,"(काठमाडौं)  भारत सरकारको सहयोगमा जयनगरकुर्था खण्डमा निर्मित रेलका भौतिक संरचना हस्तान्तरण गरिएको छ । भौतिक पूर्वाधार तथा यातायात मन्त्रालयमा शुक्रबार आयोजित कार्यक्रममा भारतीय राजदूत विनयमोहन क्वात्राले भौतिकमन्त्री रेनुकुमारी यादवलाई भौतिक संरचनाको कागजात हस्तान्तरण गरे । रेल विभागका महानिर्देशक दीपकुमार भट्टराई, नेपाल रेलवे कम्पनीका महानिर्देशक नीरञ्जन झा र भारत सरकारका तर्फबाट परियोजना कार्यान्वयन निकाय इरकाँन इन्टरनेसनल लिमिटेडका रवि सहाय र सुरेन्द्र सिंहले हस्ताक्षर गरे । रेलका भौतिक संरचना निर्माण भने सन् २०१४ मा सुरु भएको थियो । पहिलो चरणमा जयनगरदेखि कुर्थासम्मको ३४ दशमलव ९ किमिमा निर्मित भौतिक संरचनाको मात्र हस्तान्तरण भएको विभागका महानिर्देशक भट्टराईले जानकारी दिए । यिनको निर्माण तीन वर्षअघि नै सकिए पनि हस्तान्तरणमा ढिलाइ भएको थियो । समयमै बनेका भौतिक संरचना हस्तान्तरण नहुँदा चोरी हुनसमेत थालेका थिए । अहिले एक खण्डको मात्र संरचना हस्तान्तरण भएको हो, भट्टराईले भने, अन्य खण्डमा भारत सरकारबाटै निर्माण जारी छ । अहिले रेलको ट्र्याक, स्टेसन बिल्डिङ र सिग्नलिङ इक्विपमेन्ट हस्तान्तरण भएका हुन् । हस्तान्तरण भएको उक्त खण्ड जयनगरबिजलपुराबर्दिबास रेलमार्गको एक हिस्सा हो । यसको दूरी ६८ दशमवल ७२ किमि छ । कुर्थादेखि बिजलपुराको १७ किमि दूरीको ९० प्रतिशत निर्माण सकिएको छ । बिजलपुरादेखि बर्दिबासको १६ दशमलव ८२ किमि खण्डमा भने मुआब्जाको दर निर्धारण गरी काम अघि बढेको महानिर्देशक भट्टराईको भनाइ छ । पूरै खण्डको निर्माण लागत १२ अर्ब ५४ करोड रुपैयाँ रहेको उनले बताए । जयनगरकुर्था खण्डको भौतिक संरचनाको निर्माण लागत भने ६ अर्ब २३ करोड रुपैयाँ छ । पहिला जयनगर र बिजलपुराबीच न्यारो गज रेलमार्ग थियो । जयनगरकुर्था खण्डमा आठ स्टेसन रहनेछन् । एकपटक सञ्चालनमा आएलगत्तै यो भारत र नेपालबीचको पहिलो ब्रोडगेज सीमापार रेलमार्ग हुने भारतीय दूतावासले शुक्रबार जारी गरेको विज्ञप्तिमा उल्लेख छ । यसले दुई देशबीचको व्यापार र वाणिज्य गतिविधिहरूलाई थप बढावा दिनुका साथै जनताबीचको सम्बन्धलाई अझ सुदृढ गर्नेछ, विज्ञप्तिमा भनिएको छ । संरचना हस्तान्तरण भए पनि कहिलेदेखि रेल सञ्चालनमा आउँछ, टुंगो छैन । एक वर्षअघि ल्याइएका दुई वटा रेल अहिलेसम्म पालले छोपेर राखिएको छ । भारतको कोंकण रेलवे कर्पोरेसन लिमिटेडले दुवै रेल सेट ८४ करोड ६५ लाख रुपैयाँमा तयार गरेर दिएको हो । रेल सञ्चालनसम्बन्धी अध्यादेश नआएसम्म रेल चलाउन नसकिने विभागले जनाएको छ । सुरुमा कोंकणको प्राविधिक टोलीले रेल सञ्चालन गर्नेछ, महानिर्देशक भट्टराईले भने, यसका लागि कम्पनीको प्राविधिक टोली आउने तयारी भइरहेको छ । रेल चलाउन पहिला अध्यादेश नै आवश्यक रहेको उनले बताए । २०७० सालमा आएको रेलवेसम्बन्धी अध्यादेश पास भएन । गत वैशाख २२ मा अघिल्लो सरकारले ल्याएको अध्यादेशको म्याद कामै नभई गुज्रियो । रेलवे विधेयक भने राष्ट्रिय सभाबाट पास भई प्रतिनिधिसभामा पुगेको थियो । दफाबार छलफल भई पारित भइसकेको विधेयक प्रतिनिधिसभाबाट पारित गर्नुको साटो सरकारले फिर्ताको प्रस्ताव राखेको छ । विधेयक फिर्ता हुने चरणमा रहेको र यसका लागि प्रतिनिधिसभाले स्वीकृतिसमेत दिइसकेको छ । विधेयक पास नभएपछि अहिले अध्यादेश ल्याएर रेल चलाउने तयारी गरिएको छ ।"
महँगियो अमेरिकी डलर,"काठमाडौं (कास) केही दिनयता नेपाली मुद्रा (नेरु) सँग अमेरिकी डलरको विनिमय दर निरन्तर उकालो लागिरहेको छ । सोही क्रममा राष्ट्र बैंकले शुक्रबारका लागि एक अमेरिकी डलरको विनिमय दर १ सय २० रुपैयाँ ०८ पैसा (बिक्री दर) ताकेको छ । गत बुधबार यस्तो दर १ सय २० रुपैयाँ ८५ पैसा कायम भएको थियो ।यो करिब डेढ वर्षयताकै उच्च हो । यसअघि २०७६ चैतमा अमेरिकी डलरको विनिमय दर १ सय २१ रुपैयाँ ६९ पैसा थियो । त्यसअघि २०७५ असोजमा एक अमेरिकी डलरको विनिमय दर १ सय २२ रुपैयाँ ६१ पैसा थियो ।पछिल्लो दुई वर्षमा विनिमय दरमा खासै उतारचढाव देखिएको थिएन । उक्त अवधिमा एक अमेरिकी डलरको विनिमय दर औसतमा १ सय १५ रुपैयाँ हाराहारीमा रहँदै आएको थियो । तर, पछिल्ला केही महिनायता विश्व बजारमा अमेरिकी डलरको माग बढ्न थालेपछि डलरको मूल्य पनि उकालो लागेको हो । त्यसको असर भारतीय मुद्रा (भारु) हुँदै नेपाली मुद्रासम्म आइपुगेको जानकारहरू बताउँछन् ।पछिल्ला महिनामा अमेरिकी डलरको तुलनामा भारु कमजोर भएपछि नेरु पनि कमजोर बनेको हो । नेरु र भारुबीच स्थिर विनिमय दर छ । स्थिर विनिमय दरसँगै कुल वैदेशिक व्यापारको ठूलो हिस्सा भारतमा निर्भर छ । यसकारण भारुको विनिमय दर घटबढ भएपछि नेरु पनि प्रत्यक्ष प्रभावित हुन्छ । अहिले पनि त्यही भएको हो । यसअघि भारु बलियो हुँदा नेरु पनि बलियो भएको थियो ।शनिबार एक अमेरिकी डलरको विनिमयदर भारु ७५७४ छ । असोज १७ (अक्टोबर ३) मा यस्तो दर भारु ७४१४ थियो । खासगरी कोभिड१९ पछि भारतीय अर्थतन्त्र पनि अपेक्षित रूपमा सुधार हुन सकेको छैन । यही कारण अमेरिकी डलरको तुलनामा भारु कमजोर बन्दै गएको हो । त्यसको प्रत्यक्ष असर नेपाली मुद्रामा परेको हो ।विश्व बजारमा अमेरिकी अर्थतन्त्रको प्रभुत्व कायमै छ । त्यसैले पनि लगानीकर्तालाई भरपर्दो विकल्प अमेरिकी डलर बनेको छ । पछिल्ला डेढ वर्षयता विश्व बजार कोभिडले सिर्जना गरेको असहज अवस्थाका कारण प्रभावित भएको छ । यद्यपि कोभिडलाई पहिलो चरणमै नियन्त्रण गर्ने चीनलगायत मुलुकका अर्थतन्त्रले पुनः राम्रो उन्नति गरेका छन् । तर कोभिडलाई समयमै नियन्त्रण गर्न नसकेका नेपाललगायत राष्ट्रका अर्थतन्त्र विस्तारै तंग्रिन थालेका छन् ।पछिल्ला महिनामा अमेरिकी अर्थतन्त्रको सुधार तीव्र गतिमा भइरहेको त्यहाँका सञ्चारमाध्यमले जनाएका छन् । आउँदा त्रैमासमा पनि कुल गार्हस्थ्य उत्पादन (जीडीपी) मा उल्लेख्य सुधार हुने प्रक्षेपण गरिएका छन् । यसकारण विश्व बजारमा केही महिनायता अमेरिकी डलरको माग बढ्दै गएको छ । परिणाम अमेरिकी डलर बलियो बन्दै गएको छ । यस्तै विश्व बजारमा कच्चा तेलको मूल्य अकासिएको छ । यसअनुसार बिहीबार कच्चा तेलको मूल्य ८११८ अमेरिकी डलर छ । यसअघि गत शनिबार कच्चा तेलको मूल्य प्रतिब्यारेल ८४९२ अमेरिकी डलर पुगेको थियो । अघिल्लो साता कच्चा तेलको मूल्य प्रतिब्यारेल ७४ अमेरिकी डलर हाराहारीमा थियो । कच्चा तेलको मूल्य अकासिएपछि भारतीय अर्थतन्त्र नराम्ररी प्रभावित भएको छ । त्यहाँको व्यापार घाटा चुलिएको छ भने प्रत्यक्ष विदेशी लगानी (एफडीआई) मा पनि अपेक्षित सुधार हुन सकेको छैन । यसकारण डलरको तुलनामा भारु कमजोर बनेको हो । त्यसको प्रत्यक्ष असर नेपाली मुद्रामा पनि परेको जानकारहरू बताउँछन् । कच्चा तेलको मूल्य बढ्दो क्रममा रहेको, अमेरिकी डलर बलियो हुँदै गएकोलगायत कारण भारतीय मुद्रा झनै कमजोर हुने अनुमान गरिएका छन् । अनुमान गरिएअनुसार नै भारु अवमूल्यन (कमजोर) भए नेपाली मुद्रा पनि झनै कमजोर हुनेछ ।खासगरी कोभिडपछि उदीयमान राज्यहरूमा राम्रो गर्न नसकेकै कारण डलरप्रति लगानीकर्ताको आकर्षण बढेको जानकारहरू बताउँछन् । ठूला देशहरूबाट उदीयमान राष्ट्रहरूमा विदेशी लगानी आउन बन्द भएको मात्र होइन, पुरानो लगानी पनि फिर्ता भएको छ । यसकारण डलर बलियो बनेको उनीहरूको तर्क छ । नेपालमा डलरको कारणले भन्दा पनि भारु कमजोर भएकाले नेरु कमजोर भएको हो, एक विज्ञले भने, स्थिर विनिमय दरका कारण नेरु भारुमा निर्भर हुनुपरेको हो ।डलर बलियो बन्दा नेपाललाई हानि मात्र हुँदैन, लाभ पनि हुन्छ । हालको अवस्थामा सबैभन्दा बढी फाइदा रेमिट्यान्स आप्रवाहमा पर्छ । डलर बलियो हुँदा एकातिर रेमिट्यान्स आप्रवाह (मुलुक भित्रिने रकम) बढ्छ भने अर्कोतिर रेमिट्यान्स पठाउनेको संख्या पनि तीव्र हुन्छ । डलर बढेको समयमा फाइदा पुग्ने भएकाले विदेशमा रहेका नेपालीले ठूलो मात्रामा रेमिट्यान्स पठाउँछन् ।डलर बलियो हुँदा प्रत्यक्ष वैदेशिक लगानी (एफडीआई) मा पनि सकारात्मक प्रभाव पार्छ । यसरी रेमिट्यान्स र एफडीआईमा आएको सुधारले मुलुकको भुक्तानी सन्तुलन बचतमा राख्न ठूलो मद्दत पुग्छ । तर अहिले रेमिट्यान्स आप्रवाह घट्दो छ । यसकारण अहिले डलर बलियो बन्दा नेपालले धेरै रेमिट्यान्स भित्र्याएर लाभ लिन सक्ने अवस्था भने छैन ।नेपालले पर्यटन र निर्यातमा राम्रो सुधार गरेर पनि डलर बलियो हुनुको लाभ लिन सक्थ्यो । अहिले पर्यटक बढ्ने र निर्यात बढाउने सम्भावना पनि छैन । दुर्भाग्य, नेपालका ती सबै क्षेत्र कमजोर छन् । यसकारण डलरको मूल्य बढ्दा पनि नेपालले ती क्षेत्रबाट अपेक्षित रूपमा लाभ लिन सक्ने अवस्था छैन । विदेशी मुद्रा भित्र्याउने माध्यम अपेक्षित रूपमा सुधार हुन नसक्दा यतिबेला मुलुकले ठूलो नोक्सानी बेहोरिरहेको छ । सबैभन्दा बढी नोक्सानी वस्तु तथा सेवाको आयातबापतको भुक्तानीमा हुन्छ । आयात बढ्दो गतिमा रहेकाले त्यसबापत भुक्तानी गर्नुपर्ने दायित्व पनि बढिरहेको छ । तर यो वर्ष आयात खुम्चिने भएकाले दायित्व पनि त्यति धेरै बढ्ने छैन ।नेरु कमजोर हुँदा वैदेशिक ऋण लगानी भुक्तानीको दायित्व बढ्छ । विदेशबाट लिएको ऋणको साँवाब्याज भुक्तानीका लागि पनि धेरै बढी रकम तिर्नुपर्छ । विदेशमा औषधोपचार, अध्ययन, भ्रमण लगायतमा जानेहरूको लागत महँगो पर्छ । निरन्तर नेरु कमजोर बन्दै जाँदा भुक्तानी दायित्व बढ्ने मात्र नभएर स्वदेशी मुद्राप्रतिको विश्वासमा पनि कमी आउँछ ।"
गोलाप्रथा लागू गर्न बारको अल्टिमेटम,"कानुन व्यवसायीहरूको छाता संगठन नेपाल बार एसोसिएसनले गोलाप्रथाबाट पेसी सूची तोक्ने समयसीमासहितको प्रतिबद्धता जनाउन सर्वोच्च अदालतलाई १५ दिनको अल्टिमेटम दिएको छ । बार कार्यसमितिको शुक्रबार बसेको बैठकले १५ दिनभित्र त्यस्तो प्रतिबद्धता नआए प्रधानन्यायाधीश चोलेन्द्रशमशेर जबरालाई विश्वास गर्न नसकिने निर्णय गरेको छ ।बारका महासचिव लीलामणि पौडेलले आइतबार प्रधानन्यायाधीश जबरालाई भेटेर न्यायपालिकाको समग्र स्थितिबारे छलफल गर्ने र थप निर्णय लिने जनाएका छन् । बारले न्यायाधीश हरिकृष्ण कार्की नेतृत्वको समितिले दिएको प्रतिवेदन कार्यान्वयन गर्न माग गरेको हो । न्यायाधीश कार्की नेतृत्वको समितिले न्यायालयका विकृति घटाउन स्वचालित पेसी व्यवस्थापन प्रणाली अवलम्बन गर्नुपर्ने र त्यतिन्जेलका लागि अन्तरिम समयमा गोलाप्रथाबाट पेसी तोक्ने व्यवस्था गर्न सुझाएको थियो । गत साउन १४ मा बुझाइएको उक्त प्रतिवेदनलाई कार्यान्वयन गर्ने सार्वजनिक प्रतिबद्धता प्रधानन्यायाधीश जबराले जनाएका थिए । तर उनले त्यसलाई लागू गर्न पहल गरेका छैनन् । बरु त्यस्तो प्रणाली लागू गर्न नहुने बताउन थालेका छन् । यसबारे सार्वजनिक सञ्चारमाध्यममा आएका समाचारप्रति बारले ध्यानाकर्षण भएको जनाएको छ । न्यायपालिका सुधारका लागि आफूहरूले समयसमयमा अध्ययन गरी प्रतिवेदन दिएको भए पनि कार्यान्वयनमा तदारुकता नदेखाइँदा विकृति र विसंगति थप मौलाइरहेको बारको निष्कर्ष छ । न्यायपालिकाको समग्र सुधार गरी स्वतन्त्र, स्वच्छ, निष्पक्ष, शीघ्र न्याय प्रदान गर्न र समग्र न्यायप्रशासनलाई चुस्त राख्ने जिम्मेवारी प्रधानन्यायाधीशको भएको बारले स्पष्ट पारेको छ । बारले केही वर्षदेखि न्यायिक शुद्धता, निष्पक्षता कायम राख्न र विकृति, विसंगति हटाउन विभिन्न उपाय सुझाउँदै पेसी व्यवस्थापन तथा इजलास गठनमा भएका विकृति हटाउन स्वचालित प्रणाली नै अपनाउनुपर्नेमा जोड दिएको छ ।"
अन्योलमा अल्मुताइरी,"ॅगिल्टी प्लेजरअल्मुताइरीलाई लिएर मूल कुरा यही हो, यी प्रशिक्षकले नेपाली फुटबलका लागि राम्रो गरेका छन् भने अरूलाई किन खेल्न दिने । भनिन्छ, फुटबलमा तथ्यांकले बोल्ने गर्छ । तथ्यांकले भन्छ, उनी नेपाललाई साफ च्याम्पियनसिपको फाइनल पुर्याउने पहिलो प्रशिक्षक हुन् । खेलाडीलाई पनि उनी उत्तिकै मनपर्छ । एक हदसम्म एन्फाको संस्थापन पक्ष भने उनीदेखि खुसी छ । अब के चाहियो र ? खासमा नेपाली फुटबललाई उनी जत्तिको प्रशिक्षक चाहिन्छ । उनले नेपाली फुटबल सम्हालेको धेरै भएको छैन । फुटबलमा प्रतिफल पाउन प्रशिक्षकलाई चित्तबुझ्दो समय दिनैपर्छ । कोही कसैले एक प्रतियोगितामै केही गर्नसक्ने भन्ने हुन्न । त्यसैले अल्मुताइरीलाई पर्याप्त समय दिनुपर्छ । उनकै नेतृत्वमा नेपालले एसिया कप छनोटको तेस्रो चरण खेल्नुपर्छ । हाम्रो भन्नु खालि यत्ति हो, किन अनावश्यक स्टन्टबाजी गर्ने ? किन अनावश्यक अन्योल सिर्जना गरिरहने ? हामीले सानोमै बाघ आयो, बाघ आयो भन्ने कथा पढ्नुपर्छ ।त्यसमा मुख्य पात्रले गाई चराउन जाँदा गाउँलेलाई झुक्याएर मज्जा लिन दुईपल्ट बाघ आएको हल्ला फैलाउँछन् । जतिबेला साँच्चै बाघ आउँछ, गाउँलेले तिनको विश्वास नै गर्दैनन् । गोठालाले जति गुहार लगाए पनि । अल्मुताइरीले पनि कतै आफ्नो बचन खेर पठाइरहेका त छैनन् ? सम्बन्धमा गिल्टी प्लेजर भन्ने हुन्छ । राम्रो काम गर्दा खुसी त हुनुपर्छ नै । त्यो भनेको प्लेजर भयो । तर यसमा बात लाग्ने गरेर किन काम गर्ने, दोष लगाउने ठाउँ दिएर ? गिल्टी महसुस गर्न अवसर नै नदिऔं ।"
विकासले च्यासलबाट लिग खेल्ने,"(काठमाडौं)  लगभग १३ वर्षअगाडि इटाली पुगेका विकास मेराग्लियाले त्यहाँको फुटबलमा केही नाम कमाएयता अब नेपाललाई आफ्नो कर्मथलो बनाउने भएका छन् । हुन सक्छ, विकासले रोजेको यो बाटोले उनलाई नेपाली राष्ट्रिय टिमसम्म पनि डोर्याउन सक्नेछ । अहिले तत्काल उनले च्यासल युथ क्लबबाट खेल्नेछन् । अवसर हुनेछ, सहिद स्मारक ए डिभिजन लिग । प्रतियोगिता कात्तिक २९ देखि हुँदै छ । उनी १० नम्बर जर्सीमा देखा पर्नेछन् । सन् २००६ मा उनी ६ वर्षको उमेरमा इटाली पुगेका थिए । उनीसँग दोहोरो कुराकानीमा इटालीकै भाषा मात्र उपलब्ध छ । तर उनी नेपाली फुटबलमा पनि आफ्नो छाप छोड्न इच्छुक छन् । यसका लागि मिहिनेत गर्न पनि तयार छन् उनी । उनले एक वर्षका लागि च्यासलसँग अनुबन्ध गरेका छन् । विकासले इटालीमा व्यावसायिक फुटबल खेल्ने क्रममा त्यहाँको राष्ट्रिय यू१६ बाट समेत खेलिसकेका छन् । सिरी ए क्लब एटलान्टाको जुनियर टिमबाट पनि खेलिसकेका विकास भेनेजियाको युवा टिमसँगै काटोलिका र मारिग्ल्यानेसको सिनियर टिमबाट पनि खेल्ने अवसर पाइसके । च्यासल फुटबल मैदानमा शुक्रबार पहिलोपल्ट औपचारिक रूपमा प्रस्तुत हुनेक्रममा १९ वर्षीय विकासले भने, नेपाल फर्केपछि मेरो सपना पूरा भएजस्तै भएको छ । इटालीमा रहेका बेला म कसरी नेपाल फर्कने भन्नेबारे सोच्थें । नेपाल फर्कन पाउँदा म निकै खुसी छु । उनले अहिले च्यासलकै खेलमा केन्द्रित हुने बताए । उनले भविष्यमा नेपालका लागि खेल्ने सम्भावनाबारे पक्कै सोच्ने पनि बताए । त्यस क्रममा उनले च्यासलका अध्यक्ष रमेश व्यञ्जनकारसँग अनुबन्ध पत्रमा हस्ताक्षर पनि गरे । उनले आफ्नो नेपालसँग साइनोबारे अहिले तत्काल बोल्न नचाहेको उल्लेख गर्दै उपयुक्त समयमा यसबारे खुलासा गर्ने बताए ।"
अम्मकलाका लोग्ने खोज्दै हिँड्दा,"थाहा नपाएर होइन, एकोहोरिएर पनि होइन । नचिनेका मानिसलाई अलमल्याउने मेलो थियो उनको । भान्जाबाबुसँग आउनुभयो र मात्रै बोलेकी । नभए को कस्तो को कस्तो थाहा हुन्न । सबै जना कुरा थुत्न मात्रै आउँछन् । यताको हो कि उताको हो ? साधारणै हुँ भन्छन् सब । द्वन्द्वका बेला महिलाले पाएका दुःख अहिले ओझेल परे । बरु तीज र पञ्चमी व्रतमा चरी जेल परेका कुरा बोल्ड भएर आउँदै छन् । सहरिया चरीका अगाडि गाउँले बिचरीहरूको न त पहिला केही चल्थ्यो न अहिले नै । लडाइँमा पिल्सिएका महिलाको पीडा त कता हरायो कता ! उतिबेला भिड्नमार्न उकास्ने दुवैथरीको अहिले घाँटी जोडियो । तर, देउमायाको जीवनको सहारा खोसियो । न त उनको घाउमा मलम लाग्यो, न गएको छोरो नै फर्कियो । यो देउमाया र उनका परिवारको इच्छाले वा राजनीतिक सिद्धान्तले प्रेरित भएर गरेको योगदान थिएन । उनको इच्छा त छोराले एसएलसी पास गरोस्, अरू अलिकति पढोस् अनि कतै कमाइ गरोस् भन्ने थियो । त्यसैले त एसएलसी परीक्षा हुनुअघि उनले छोरालाई ट्युसन पढ्न नेपालगन्ज पठाइन् । ट्युसन पढ्न होइन, मार्न पठाएछौं, पुलिसका हात मार्न दिएजस्तो भयो, यसो भन्दा देउमाया एकै ठाउँ मात्रै खनिरहेकी थिइन् । उनको कुटोले आलु खन्दै थिएन, बरु छोरो मार्नेमाथि लगातार हानेजस्तो लाग्थ्यो । २०५८ साल पुसको पहिलो हप्ता लालबहादुर र उनका साथीहरू नेपालगन्ज झरे । नेपालगन्जमा सानो कोठा लिएर बसे र पढ्न थाले । त्यसको एकदुई दिनमै लालबहादुर, गीर्वाण बुढा, कमल क्षत्री, राजी विक र विश्वचन्द्र बुढालाई सशस्त्र प्रहरीले पक्राउ गर्यो । त्यसपछि उनीहरूलाई धेरै कुरा थाहै भएन, जे जति थाहा छ, त्यो सुनिसक्नु छैन । मेरो आँखैअगाडि ब्लेडले कमल दाइको ढाड चिरे र त्यसमा कागती हाले । पछाडि मेरो पनि त्यसरी नै चिरेछन् । दिनदिनै ड्रेसिङ गर्दै पिट्दै गरे, गीर्वाणले ढाडमा रहेका घाउका खत देखाउँदै भने, राइफलको कुन्दाले हिर्काउँदा र संगीनले घोच्दासमेत शरीरले कुनै प्रतिक्रिया जनाउँदैनथ्यो । ऐया भन्न सक्ने स्थितिको पनि थिएन शरीर । दिनुसम्मको याताना दिएपछि उनीहरूलाई फरकफरक अस्पताल लगियो । अस्पतालबाट फेरि जेलमा ल्याउँदा गीर्वाणले लालबहादुरलाई चिन्न सकेनन् । मभन्दा मोटोघाटो थियो ऊ, तर फेरि जेलमा ल्याउँदा मैले उसलाई चिन्न सकिनँ । कमल दाइले लाले हो, हेर भन्नुभयो तर मैले चिन्न सकिनँ, यसले लालबहादुरले खाएको पिटाइलाई प्रस्ट पार्थ्यो, दाइ म हुँ चिन्नुभएन भनेपछि बल्ल बोलीले लाले भनेर चिनेँ तर शरीरले कतै पनि लालबहादुरजस्तो लाग्दैनथ्यो । गीर्वाण लालबहादुरको सुकेको जीउ देखेर एकदमै डराएका थिए । कोही मान्छे भेटे कि कीरा मार्दाझैं मार्दा । रित्तो घरमा बस्नुपरेको छ । उज्याला घामजूनजस्ता छोरा पढ्न पठाएको होइन मार्न पठाएका रहेछौं, कुटोको आवाजसँगै देउमायाको आवाज पनि ठूलो हुँदै गयो । जग्गा किन्ने मान्छे पाए उनलाई यहाँ एकछिन पनि बस्न मन थिएन । तर, यो बेला कसले किन्ने त्यस्तो ठाउँको जग्गा जमिन ? यतिबेला जे भइरहेको थियो, उनीहरूको वशमा थिएन । त्यसैले उनी चुपचाप थिइन । बोल्नु भनेको थप समस्या ल्याउनु हुन्थ्यो । कुन पक्षको जासुस आयो, अब यसले के कुरा थुत्छ भन्ने मात्रै पर्थ्यो । त्यसैले त उनको घर पुग्दा हामीलाई छल्न देउमाया डोको बोकेर आलु खन्न हिँंडेकी थिइन् । निकै बेर कुराकानी गरेर हामी देउमाया, आशा अनि छिमेकीहरूसँग बिदा भएर फेरि दुनै झर्यौं । दसैंको बेला थियो । मानिसहरू छलमस्टका पुजारीसँग शक्ति र आशीर्वाद माग्न आउँथे । दोहोरो टीका लगाउँथे (पश्चिम नेपालमा टीका एकले अर्कालाई सँगसँगै लगाउने चलन छ ।) मन्दिरमा पूजाआजा र पर्व मनाउन बन्देज लगाइएको छ । हिन्दु धर्म, राजा र पूजाआजा मेटाउनुपर्छ । आफ्नो शक्ति निकाल्नुपर्छ भन्दै मन्दिरमा फोहोर गर्दै हिँड्ने गर्छन्, दुनैमा आश्रय लिइरहेका छलमस्टका पुजारी मोहनवीर रोकाया निकै दुःखी देखिए । पूजाआजा बन्द गरेर आफ्नो शक्ति निकाल्नेहरू शक्तिविहीन भएका हुन् वा फेरिएका हुन्, अहिले पूजाआजामै व्यस्त छन् । अनि मन्दिरका लागि बजेट पाइएन भनेर रोइकराइ गरिरहेका छन् । मोहनवीरले उतिखेरै भनेका थिए, कसैको आस्था मारेर निकालेको शक्ति धेरै टिक्दैन । काम नसकिएसम्म र काम सकिएपछि पनि हेलिकप्टर कुरेर बस्दासम्म दुनैमा हामीले कोही मानिस पनि हँसिलो देखेनौं । कुरा गर्दा मन कुँडिनेबाहेक अरू कुरा सुनेनौं । माओवादीले अपहरण गरेका, प्रशासनले तारिख बोकाएका, थातथलोबाट लखेटिएका सबैको पीडामा रोइरहेको थियो, भेरी नदी पनि । हामी रातिसमेत कि त भेरी रोइरहेको सुन्थ्यौं कि सपनामा समेत उनीहरूकै पीडाले घेरिएका हुन्थ्यौं । यस्तैमा एउटा बिहान हामीलाई सुखद सन्देश आयो, तुरुन्तै हेलिप्याड जानू ! हामी भेरी तरेर हेलिप्याड पुग्दा नपुग्दै हेलिकप्टर आइपुग्यो, हामीले दुनै छोड्यौं, नेपालगन्ज पुग्यौं । तर, हामीलाई पीडा सुन्ने समयले छोडेको थिएन । हामी त युद्धले बनाएका घाउका पाइला पछ्याउँदै हिंँडेका थियौं । अब मुगु जानु थियो । तर मुगु जान त्यति सजिलो थिएन । अरूबेलै पनि हिँडेर जान सजिलो थिएन । बन्दुक चलेको यो बेला हिँडेर मुगु जाने कुरा सोच्नसम्म सकिँदैनथ्यो । हामीले सुर्खेत र नेपालगन्जको खाद्य संस्थानमा सम्पर्क गर्यौं, खाद्य संस्थानको चामल मुगु लाने हेलिकप्टरमा हामीले ठाउँ पाउँथ्यौं कि भनेर । उनीहरू भन्थे, राँझा विमानस्थल जाऊ । हाम्रो काम भयो बिहानभर हेलिकप्टर उड्ला कि भनेर आशा गर अनि होटल फर्क । हामीले नेपालगन्ज बसाइमै पनि युद्धले बनाएका घाउका पाइला पछ्याउने निधो गर्यौं र दिउँसो दिउँसो बाँकेको चिसापानी धाउन थाल्यौं । हामीले सोचेजसरी नै यहाँ पनि युद्धका डोब भेटिए । मुगुको शेरीका नन्दबहादुर बुढा एक बर्षअघि भागेर यहाँ आएका रहेछन् । उनको जायजेथा माओवादीको कब्जामा थियो । खान माग्दा दिन नसकेपछि माओवादीले उनलाई बारम्बार मुसल लगाएछन् । मुसल लगाउनु भनेको गोलो लामो मुसलले तिघ्रा र पिँडुला पेल्नु हो । मेरो त पुरानो भयो, म तपाईंहरूलाई आलो घाउ देखाउँछु, नन्दबहादुरले हामीलाई नजिकैको घरमा पुर्याए, जहाँ अम्मकला बुढा अरूले भित्र्याएको धान हेरेर टोलाइरहेकी थिइन् । गाउँमा यसरी नै अन्न भित्र्याउने बेला भएको थियो । तर, ज्यान बचाउन उनको परिवार गाउँ छोडेर रातिराति हिँड्यो । दिउँसो हिँड्न दिन्नन्, उतै फर्काउँछन् । अनि मार्छु मात्र भन्छन्, फुपूको घरमा शरण परेकी अम्मकलाको परिवार गाउँ छोड्दा सँगै थियो । तर, राति लोग्ने कता गए पत्तै भएन । दुई छोरी लिएर अम्मकला एकातिर लागिन् । अहिले उनी कहाँ छन् अम्मकलालाई थाहा थिएन । लोग्ने कता गए, गमगढी पो छन् कि ? बाँचेकै छन् कि, मारिए कि ?, मनमा असंख्य प्रश्न थिए । अनुहारमा सहिनसक्नु पीडा थियो । पीडालाई आँसुले बगाउनेबाहेक अम्मकलासँग अरू उपचार थिएन । रातिराति खाली खुट्टा हिँड्दा छोरीहरूका खुट्टाका एकपत्र छाला गएका थिए, तर पनि माओवादीबाट नसमातिई घर छोडेर भाग्न सफल भएकोमा थोरै सन्तोष भने थियो । खुट्टा दुखेको होइन स्कुल छोड्नुपरेको पीडामा निरन्तर रोइरहेका थिए छोरीहरू । मुगुको सेरीकै मनसुर बुढा निर्वाचित वडाध्यक्ष थिए । उनी पनि बाँकेको चिसापानीमै अर्काको घरमा भाडामा बसेका थिए । हामी जाँदा कसोकसो गुन्द्री र राडी भेट्टाए, हामीलाई बसाउन । भित्रैबाट छ्यांग आकाश देखिने घरभित्रबाट उनले भने, यस घरको भाडा माग्छन्, कसरी तिर्ने हो ! गाउँमा घर भएर के भो र हामीलाई ! अब इन्डिया गएर भए पनि कमाएर तिरौंला ।मनसुरजस्तै हामी पनि असहाय बन्दै थियौं, मुगु जान । तर, यहाँ पनि अरु बेलाकै कर्णाली यात्राजस्तै खबर आयो भोलि बिहानै खाद्य संस्थानको चामल लिएर हेलिकप्टर गमगढी जाँदै छ । तर, नेपालगन्जबाट होइन, सुर्खेतबाट । हामी सुर्खेत हानियौं । अनेकन ठाउँमा सुरक्षा बारपार गर्दै छिन्चु पुग्दा दिनले कालो बर्को ओढ्यो । अब के गर्ने ? भोलि बिहान त हेलिकप्टर उड्छ । हामीले एउटा दुस्साहास गर्यौं, छिन्चुमा आर्मीलाई गमगढी हिँडेको पत्रकारहरूको टोली आउँदै छ भन्ने खबर गरिदिन अनुरोध गर्यौं र बाटो लाग्यौं । सुर्खेत छिर्ने बेला सुरक्षा फौजको यसरी राति नहिँड्नू भन्ने धम्कीपूर्ण सल्लाहमा कुनै प्रतिक्रिया नजनाएपछि मात्र हामी बजार छिर्न पायौं । सात बजे सधैं बसिरहेको होटलमा पुग्दा त्यहाँ सुनसान थियो । अरू बेला हामीलाई स्वागत गर्न आइपुग्ने होटलका मालिकसँग ढोका खोलिदिन अनुरोध गर्यौं । यस्ता बेला राति राति हिँडेको भनेर एक फन्को गाली गरेपछि मात्र उनले हामीलाई होटलभित्र छिर्न दिए । हामीले ठान्यौं, पाहुनाको स्वागत सत्कार गर्नॅपर्छ भन्ने मूलमन्त्र भएको यो व्यवसाय त यस्तो भयो भने जीवितजस्तो लाग्ने वस्तु देख्नेबित्तिकै गोली ठोक्नू भन्ने आदेश पाएकाहरूको बोली कस्तो सुनियोस् र !खाना खान होइन, होटलभित्र पस्न पाएको खुसियाली र भोलिपल्ट गमगढी उड्न पाइने आशामा हामी भुसुक्क निदायौं । भोलिपल्ट बिहानै हामी सुर्खेत विमानस्थल पुग्यौं । विमानस्थल सुनसान थियो । सम्पर्क गर्ने व्यक्तिहरूको नामोनिसान थिएन । एकछिनमा विमानस्थलमा रोकिएको हेलिकप्टरमा चामलका बोरा हाल्न थालियो । यतिन्जेल बनाएका सबै सम्बन्धहरू भजाएपछि हामीलाई ठाउँ दिन एकएक सय केजीका दुई बोरा चामल घटाइए । हामी लाग्यौं राराको आकाश हुँदै गमगढी । गमगढी ओर्लंदा मानिसहरू चामलको बोरा बोक्ने पालो आउँछ कि भनेर हेर्दै थिए । हामी भने अम्मकलाका लोग्नेलाई खोज्दै थियौं । अहँ उनको पत्तो थिएन । गमगढीमा हामी पुगेकै दिन सार्वजनिक सुनुवाई रहेछ । प्रजिअसहित सबै कार्यालय प्रमुखहरू जम्मा भएको सुनुवाइमा एमाले अध्यक्ष प्रेमबहादुर मल्लले अनुरोध गरे, शिक्षकलाई स्कुल जाऊ, अरू कर्मचारीलाई गाउँ जाऊ भन्ने बेला होइन यो, सदुरमुकाम आऊ भन्ने बेला हो । सुरक्षाकर्मीले त आफ्नो ज्यान बचाउन नसकेर भागेर हिँडेका छन् भने अरूको के कुरा भयो र ? त्यसैले सीडीओ सापले सकेसम्म, मिलेसम्म सबैलाई सदरमुकाममै हाजिर गर्न मिल्ने व्यवस्था गर्नुपर्यो । यसले दुनैमा झैं गमगढीमा पनि सबै कार्यालय र कर्मचारी यतै छन् भन्ने छनक दियो । गमगढीमा शरण लिन मुगुको खत्याड भेग र जुम्लाको सिञ्जातिरबाट आएका मानिसहरू खाना र बासको खोजीमा थिए । हामी भने हराएका अम्मकलाका श्रीमान्को खोजीमा थियौं । श्रीमान् भेटिएको खबर दिन पाए अम्मकलाको खुसीको सीमा रहने थिएन । तर, न त शरण लिइरहेकाहरूले खोजेको कुरा भेटे न हामीले अम्मकलाका लोग्नेलाई भेट्यौं । मुगुबाट इन्सेकका लागि काम गर्ने जीवन सेजुवालको प्रयास पनि यतिबेला काम लागेन । सुर्खेतमा भेटिएलान् कि ? उनैले आशा देखाए । गमगढीमा माओवादीले आक्रमण गर्दै छ रे ? भन्ने हल्ला चलेपछि सदरमुकाममा सबैको मुख अँध्यारो थियो । हामी नजिकका गाउँ र खेततिर गयौं । धान काटिरहेका भामबाडाका मानिसहरूले भने, खाना खानु नपर्ने भए अनिकाल लाग्ने थिएन । तर, हामीले सुन्यौं, पद नचाहिने भए मान्छे मर्नुपर्ने थिएन ।खाना र पद यिनै दुई थिए मानिस मारिने मुख्य कारण । माओवादीले आजै हान्छ, भोलि हान्छ भन्ने हल्लाबीच हामी दुई दिनभन्दा बढी गमगढी बस्यौं । अब मुगु आउने चामलको कोटा सकिन लाग्यो । त्यसपछि हेलिकप्टर यता आउँदैन । तपाईंहरू जान पाउनुहुन्न । त्यसैले तपाईंहरू झर्दा राम्रो, प्रमुख जिल्ला अधिकारी उद्धवबहादुर थापाको सल्लाह मान्दै हामी सुर्खेत झर्यौं । जुम्ला र मुगुबाट भागेर आएकाहरू खाद्य संस्थान नजिकैको चउरमा बसेका छन्, सुर्खेतमा हामी बस्ने होटल साहुबाट यत्ति इसारा पाएपछि हामी लाग्यौं चउरतिर । बिहानको खाना खाने बेला भएको थियो । पकाएको होइन अलिअलि भिजेको चामल उनीहरूका लागि चौरासी व्यञ्जन थियो । यही व्यञ्जन थाल, कागज, बाल्टीको बिर्को जे भेटिन्छ त्यसैमा पस्किएर कसैको डर, धाक र धम्कीबेगर खान पाउनु उनीहरूका लागि स्वर्गको अनुभूति हुने बेला थियो । हामी चुपचाप सोधिरहेका थियौं, यता कतै अम्मकलाका श्रीमान् भेटिएलान् ? यो चउरको भीड चुपचाप थियो । तर, उनीहरू गफ गरिरहेका थिए । आवाज आउँदैनथ्यो, गफ सुनिँदैनथ्यो, तर अनुहारमा एकअर्काको कुरा बुझेको भाव थियो । हामी धेरै बेर बसेपछि यो चुपचाप तोडियो र आवाज आयो, सुक्कसुक्कको । अनि आँखाबाट बलिन्द्र धारा आँसु पोखिए । सुर्खेतको चउरले नबिर्सेको भए पनि आउने विस्थापितहरूले योभन्दा अघि आएका विस्थापितहरूलाई सुनाएको व्यथा निकै कहालीलाग्दो थियो । त्यति वेला यहाँ बगेका आँसुको भेल भेरीमा नमिसिएको भए अझै पनि जमिन ओसिलो हुँदो हो । विराट जुम्लाकी हर्केनी बुढागाउँको खबर र आफन्तमाथि भएको ज्यादती बोलेर होइन, आँसुले व्यक्त गर्दै थिइन् । माओवादीहरूलाई आधा बाली बुझाउने र भन्नासाथ खाना खुवाउनु त परेकै थियो, अब उनीहरूले पिटाइ पनि खानुपर्ने भयो । यस्तो पीडामा पनि केही गर्न नसकी निरीह बन्नुपर्ने हाम्रो अवस्थाप्रति थोरै दया लाग्यो । कि त पाटीमा हिँड भन्दा, कि त घर छोडी जाऊ भन्दा, साउतीमै हर्केनीले यहाँ आउनुको पीडा पोखिन् । छेउमै बसेकी उनकी देउरानी माघे बुढाले काखे नानीलाई देखाउँदै थपिन्, उनीहरू भोकाया छन्, पख पख भन्दाछौं, के गन्ने त ? माघेको प्रश्न हामीतिरै सोझियो । जन्ता त मर्यो त । माओवादी मर्यो भन्छन् जन्तै मर्या देखिन्छ, आर्मी मर्यो भन्दाछन् जन्तै मर्या देखिन्छ । सत्र हजार मानिस मारिएपछि दुवै पक्षले हामी एकै हौं भनेर थाहा पाएको कुरा माघे र हर्केनी बुढाको सामान्यज्ञानले पहिल्यै देखेको थियो । कठै आफ्ना त मर्ने दिन आइगया छिया, यिनको के हुने हो ?, केटाकेटीतिर देखाएर हर्केनीले कुराको बिट मारिन् । कर्णालीको यही अवस्था थियो, देशका अन्य भेगका मानिसहरूले काम गर्ने बेला भन्ने उमेरमा कर्णाली भने मर्ने बेला भयो भन्न बाध्य थियो । सुर्खेतको चउरमै बस्ने मुगु, सेरीका बाँचे बुढालाई कामको खाँचो थिएन । हातपाउ बसेका थिएनन् । यही चउरमा पनि राडी बुन्न व्यस्त थिए । तर भन्थे, केटाकेटी बौलाउन लाग्या छन्, मै बौलाएको छु । कहिले केटाकेटी भोक लाग्यो भन्दा, कहिले जोई भोक लाग्यो भन्दा, कहिले छोरो भोक लाग्यो भन्दा, कहिले छोरी भोक लाग्यो भन्दा, कहिले भाइ भोक लाग्यो भन्दा, कहिले दाइ भोक लाग्यो भन्दा, हाँसने मान्ठ देख्दा अचम्मले मद्दा छौं । बाँचेले जस्तै पीडा पोख्न एकै सास काफी थियो यो चउरमा बसेका सयौं मानिसलाई । अम्मकलालाई सुनाउने खबर यो चउरमा पनि मिलेन । मानिसका पीडा र थकानले चुर भएका हामी बेलुका होटल पुग्यौं । खाना खाएर सुत्ने तरखर गर्दै गर्दा सुर्खेतको आकाशमा नाइटभिजन हेलिकप्टर उड्यो । भोलिपल्ट बिहानै पत्रकार गोविन्द कोइरालाले सुनाए राति गमगढी हानेछन् । हामी हेलिकप्टर चढेर गमगढी पुग्यौं । दुई दिनअगाडि देखेको गमगढी र आजको गमगढी हेर्दा लाग्यो ध्वस्त पार्न बुद्धि र समय धेरै चाहिँदैन ।यसपटक मुगुमा कस्तो त्रास थियो भने अम्मकलालाई सुनाउने राम्रो खबर पाइएला कि भनेर खोजी गर्न हामीले सकेनौं ।"
छुक्माङ्सा ब्रान्ड,"सेकुवा, भुटुवा, पोर्क साँधेको, पोर्क डामेको, पेरिपेरी पोर्क चप, पोर्क फहिता, पोर्क रिब्स, रोस्टेड पोर्क बेली, मेक्सिकन स्विट एन्ड सावर पोर्क, पोर्क बोइल, पोर्क बेकन, पोर्क कसौडी खाजा सेट, पोर्क चिली, पोर्क ससेज, पोर्क खाना सेट, पोर्क मम, पोर्क चाउमिन, पोर्क फ्राइड राइस, पोर्क थुक्पा, खुट्टाको सुप, हड्डीको सुप, सेरगेम्बा (होम मेड ससेज), पोर्क फ्राई मम, पोर्क चिल्ली मम, पोर्क सुप, पोर्क करी, पोर्क फ्राई, पोर्क अचार, पोर्क सुकुटी, पोर्क पक्कु, कान जिब्रो, पोर्क सादेको अचार, पोर्क सलामी, पोर्क हेम ।"
मद्रासकी 'अम्मा,"दक्षिण भारतमा पर्छ तमिलनाडु राज्य । यसको राजधानीको पुरानो नाम हो मद्रास । नेपालका ज्येष्ठ नागरिकहरू अहिले पनि कुराकानीमा मद्रास शब्दसँग लगाव देखाउँछन् । नयाँ पिँढी भने मद्रासको नयाँ नाम चेन्नाईसँग परिचित छन् । क्षेत्रफलका हिसाबले तमिलनाडु नेपालभन्दा केही मात्रै सानो छ । तर, त्यहाँ नेपालभन्दा ५ करोड बढी जनसंख्या छ । तमिलनाडुको ठीक तल श्रीलंका पर्छ । बे अफ बंगाल को तटीय क्षेत्रदेखि दक्षिणमा अरेबियन समुद्र र हिन्द महासागरलाई समेत छोएको तमिलनाडुमा करिब ५५ वर्षदेखि भारतका अन्य राज्यभन्दा फरक आफ्नै राजनीतिक शैली भेटिन्छ । त्यस ठाउँलाई भाषाको राजनीति चल्ने राज्यको रूपमा लिइन्छ । त्यहाँ हिन्दी भाषाका नाममा महात्मा गान्धीको फोटो भएको नोटको मात्रै काम हुन्छ । राज्यका शतप्रतिशत जनता तमिल भाषा बोल्छन् । पुरुषको नेतृत्व हुने र महिला घरदैलोमै रहने दक्षिण एसियाली परम्परा तमिलनाडुमा पनि छ । तर, पितृसत्ताले जकडिएको भीडमा अचानक एक शक्तिशाली महिलानेत्री उदाइन् । उनी एक नेता वा मन्त्री मात्रमै समिति रहिनन्, दुई दशकभन्दा बढी अल इन्डिया अन्ना द्रबिड मुन्नेत्र कज्हगम (एआईएडीमएमके) पार्टी नेतृत्व गर्दै ६ पटक तमिलनाडुको मुख्यमन्त्री नै भइन् । १४ वर्षभन्दा बढी मुख्यमन्त्री पदमा रहिन् । ती चर्चित नेत्रीको नाम हो जयराम जयललिता, जसलाई तमिलनाडुमा आदर र माया गर्नेहरू अम्मा नामले बोलाउँछन्, चिन्छन्, सम्झन्छन् । सन् १९९१ मा पहिलोपटक राज्यको मुख्यमन्त्री भएकी जयललिता सन् २०१६ मा चेन्नाईको अपोलो अस्पतालमा अन्तिम श्वास लिँदा पनि मुख्यमन्त्री नै थिइन् । जयललिता एक समय दक्षिण भारतका ५ राज्यमध्येकै शक्तिशाली मुख्यमन्त्री रहिन् । केन्द्रमा इन्दिरा गान्धीदेखि राजीव गान्धी, अटल बिहारी बाजपेयी, मनमोहन सिंहजस्ता हस्तीहरू हुँदै नरेन्द्र मोदी आइपुग्दासमेत जयललिताले सबैसँग एक किसिमको सम्बन्ध राखेर सधैं चर्चामै रहिन् । तिनै जयललिताको जीवनमाथि एउटा फिल्म बनेको छ थलाइवी । केही दिनअघि रिलिज भएको त्यस फिल्म तमिल, तेलगु र हिन्दी भाषामा निर्माण गरिएको हो । फिल्मका निर्देशक तमिल फिल्म उद्योगका कलाकार एएल विजय हुन् । जयललिताको भूमिकामा चर्चित नायिका कंगना रनावत छिन् । जयललिताको सन् १९६० को दशकको फिल्मी करिअरदेखि सन् १९९१ मा पहिलोपटक मुख्यमन्त्री हुँदासम्मका घटनाक्रमका केही मुख्य झलक समेटेर फिल्म बनाइएको छ । भाषाकै राजनीतिको दबदबा भएको राज्यमा जयललिताले कसरी आफूलाई अब्बल साबित गर्दै अघि बढ्न सफल भइन् भन्ने फिल्ममा देखाइएको छ । एआईएडीमएमकेको पहिलो अध्यक्ष तथा आफ्ना राजनीतिक र फिल्मी करिअरकै गुरु एमजी रामाचन्द्रन (एमजेआर) को सन् १९८७ मा मृत्यु भएपछि जयललिताले पार्टीलाई सन् २०१६ सम्मै नेतृत्व गरिरहिन् । कांग्रेसको दबदबा रहेको तमिलनाडुमा सन् १९६७ को राज्यसभा निर्वाचनमा पहिलोपटक द्रबिड मुन्नेत्र कज्हगम (डीएमके) शक्तिको रूपमा उदायो । केन्द्रीय सरकारले मुलुकभरि एउटै आधिकारिक हिन्दी भाषा लागू गर्ने निर्णयको विरोध सफल भएपछि तमिलनाडुका जनताले घरेलु पार्टी डीएमकेलाई जिताएका थिए । डीएमकेको विजयपछि अन्नादुराई पहिलोपटक मुख्यमन्त्री बने । उनको मृत्युपछि एम करुणानिधिले पार्टीको नेतृत्व सम्हाले । पहिले डीएमके पार्टीभित्रै आबद्ध चर्चित कलाकार एमजेआरले करुणानिधिसँग सम्बन्ध बिग्रिएपछि सन् १९७२ मा आफ्नै नेतृत्वमा एआईएडीएमके खोले । र, दुईपटक मुख्यमन्त्री पनि भए । सुरुआतमा रामचन्द्रनले पार्टीलाई अघि बढाए पनि उनको मृत्युपछि जयललिताले पार्टी हुर्काउने काम गरिन् । र, तमिल जनतामाझ लोकप्रिय क्षेत्रीय पार्टीको रूपमा स्थापित गरिन् । उक्त पार्टी अहिले तलिमनाडु राज्यको प्रमुख प्रतिपक्ष दल बनेको छ । जयललिताको मृत्युपछि भएको पहिलो विधानसभा निर्वाचनमा एआईएडीएमके पार्टीलाई करुणानिधिका छोरा एमके स्तालिनको नेतृत्वमा रहेको डीएमकेले हराएर सत्तामा आएको हो । जयललिता भएको भए डीएमकेलाई उक्त अवसर सिर्जना गर्न गाह्रो पर्ने थियो । किनभने जयललिताको मृत्युपछि पार्टीको नेतृत्व विवादमा फसेको छ । तमिलनाडुको राजनीति थाहा पाएका र जयललितालाई बुझेका दर्शकका लागि यो फिल्म फिक्का लाग्न सक्छ । किनकि फिल्मले उनका जीवनका अन्य मुख्य क्षण पनि समेट्न सकेको छैन । जयललिता पहिलोपटक मुख्यमन्त्री बनेपछि फिल्म सकिन्छ । र, फिल्ममा उनले सुरुआती दिनमा पाएका दुःखकष्ट र गुणलाई मात्रै बढी केन्द्रित गरिएको छ । फिल्मी र राजनीतिक करिअरमा संघर्ष गरे पनि उनी मुख्यमन्त्री भएपछि राज्यमा उनले प्रेस र पत्रकारमाथि मुद्दा लगाउँदै दिएका धम्की अहिले पनि चर्चामै छन् । २ घण्टा ३३ मिनेटमा जयललिताका जिन्दगीका सम्पूर्ण पाटा समेट्न गाह्रो हुन्छ । तर, मुख्यमन्त्री बनेपछि बढी उतारचढाव रहेको जयललिताको शासनकाल नसमेट्दा फिल्म खल्लो बनेको छ । सहरमा गरिब जनताले सस्तोमा खाना पाऊन् भनेर उनले खोलेका अम्मा क्यान्टिन बारे पनि फिल्ममा देखाइएको छैन । अम्मा क्यान्टिन अहिले पनि जनतामाझ चर्चित छ । उनीमाथिका भ्रष्टाचार आरोपबारे पनि फिल्म मौन छ । फिल्ममा उनी पहिलोपटक विधानसभा निर्वाचनमा छिर्दा करुणानिधि र उनका मन्त्री तथा सांसदले गरेको दुर्व्यवहारलाई विशेष रूपमा प्रस्तुत गरिएको छ । त्यो घटना सन् १९८९ मा भएको थियो, जसमा डीएमकेका पुरुष विधायकहरूले जयललितामाथि दुर्व्यवहार गरेका थिए । तर, त्यस घटनामा सुरुआतमा एआईएडीएमकेका विधायकहरूले विपक्षीमाथि गरेको दुर्व्यवहारलाई समेत समेटेर सन्तुलिन रूपमा फिल्ममा देखाउन खोजिएको छैन । फिल्ममा जयललितालाई राजनीतिक खुबी भएको, चतुर र रणनीतिक महिला नेतृको रूपमा प्रस्तुत गरिएको छ । जयललिताले जनतालाई अभिवादनसम्बोधन गर्दा प्रयोग गर्ने सिग्नेचर स्टाइल कपी गरेकी छन् अभिनेत्री कंगनाले । उनी अभिवादन र सम्बोधन गर्ने क्रममा दायाँ हातको दुई औंला उठाएर हात हल्लाउँथिन्, जसलाई फिल्मको पोस्टरमा पनि महत्त्वका साथ छापिएको छ । दोस्रोपटक विवाहित रामचन्द्रन र अविवाहित जयललिताबीच कुन किसिमको सम्बन्ध थियो भन्ने फिल्मले प्रस्ट पारेको छैन । फिल्म र राजनीतिक करिअरमा रामचन्द्रनले जयललितालाई किन एकपछि अर्को सहयोग गरिरहे भन्नेबारे प्रश्नहरू उठेका थिए । रामचन्द्रन र जयललिता नजिक रहेर धेरै फिल्ममा काम गरे । र, एक समय उनीहरूको जोडी हिट थियो । त्यसबेला पनि उनीहरूको सम्बन्धलाई लिएर प्रश्न उठाइएको थियो, जसलाई फिल्ममा पनि त्यही रूपमा प्रश्नै उठाएर देखाइएको छ । तर, अहिलेसम्म थाहा पाउन नसकिएको त्यसको उत्तर फिल्मले दिन खोजेको छैन । रामचन्द्रन र जयललिता बीचका उतारचढाव पनि फिल्ममा देखाइएको छ । फिल्ममा आफ्नो उत्तराधिकारी बनेर पछि आफैंलाई टक्कर दिन सक्छिन् भन्ने मनोविज्ञानबाट प्रेरित रामचन्द्रनले जयललितालाई राजनीतिमा पटकपटक अघि बढ्नबाट रोक्ने कोसिस गरेको देखिन्छ । नखुलेका पाटा खुलाइएको भए फिल्म अझै बलियो हुनेथियो । फिल्ममा आम चर्चाका विषयलाई भावनात्मक रूपमा जोडजाड मात्रै गरिएको छ । फिल्मी परिवारमा जन्मेकी जयललितालाई उनकै आमाले अभियन गर्न प्रेरित गरेकी थिइन् भने राजनीतिमा आउन रामचन्द्रनले प्रेरणा दिए । लामो समय मुख्यमन्त्री बने पनि जयललिताले जनताका दुःखलाई दीर्घकालीन होइन बरु अस्थायी ढंगले समाधान गर्ने रणनीति अपनाएकी थिइन् । जयललिताको मृत्युपछि चेन्नाईको आरके नगरमा उपनिर्वाचनका दौरान म त्यहाँ पुग्दा स्थानीय जनताले खानेपानीको समस्या सुनाएका थिए । झन्डै एक दर्जन स्थानीयले भनेका थिए, अम्मा भएको भए खानेपानी आवश्यक पर्दा ट्यांकरमा पठाइहाल्थिन्, तर अब उनी छैनन् । खाने पानी पाउनै मुस्किल छ । उनीहरूको भनाइले चित्रित गर्थ्यो, जयललिता अल्पकालीन समस्याको समाधान मात्रै गर्थिन् ।फिल्ममा कंगनाले जयललिताका सानासाना गतिविधि समातेर अभियन गरेकी छन् । उनलाई पूर्ण रूपमा पछ्याउन भने सकेकी छैनन् । दिल्लीले गर्ने निर्णयमा सीधै प्रश्न गर्न सक्ने हैसियत भएको दक्षिणी क्षेत्रको बलियो राज्यको शक्तिशाली महिला नेतृको फिल्मदेखि राजनीतिसम्मको ऐतिहासिक यात्रा हेर्दा दर्शकलाई बोर लाग्दैन । पुरुषवादी समाजभित्रबाट माथि उठेर शक्तिशाली बनेकी जयललिताको जीवनमा आधारित फिल्म थलाइवी ले नेपाली दर्शकलाई साहस भरिदिन सक्छ ।"
तोङ्बाको बिर्कोले छोपेको पूर्वको इतिहास,"लेखक भगिराज इङ्नामको किताब लिम्बुवानको ऐतिहासिक दस्तावेज संग्रह (संवत् १७१९२०२०) ले २०७७ सालको मदन पुरस्कार पाएको छ । इङ्नामले सात वर्षभन्दा बढी समय खर्चिई ऐतिहासिक सामग्री संकलन गरेर ९१६ पृष्ठको यो किताब तयार गरेका हुन् । किताबका लागि उनी लिम्बुवानका पुराना बस्तीहरू तमोरखोला, याङवरक, आठराई, पाँचथर, छथर, चौबिस, मिक्लाजुङलगायत डुलेका छन् । अदौमा सुब्बाहरूका डेली, पेटारो, तोङ्बाका ढुङ्ग्रो र घ्याम्पोका कागजात खोतलेका छन् । मौजुदा सरकारी अड्डाका ढड्डा पल्टाएका छन् । राष्ट्रिय अभिलेखालय, त्रिवि पुस्तकालय, केशर पुस्तकालय सबै चहारेका छन् । पुस्तकमा एक स्याहामोहर र ७८ वटा सक्कल लालमोहर छन् । सेनकालका स्याहामोहर, शाहकालका लालमोहर र कस्यपत्र, रुक्का, राणाकालदेखिका इस्तिहार, अर्जीपत्र संकलन गरी पुस्तकलाई तीन खण्डमा बाँडिएको छ । लेखकले ऐतिहासिक सामग्रीको लिप्यन्तरण, अनुवाद र सरलीकरण पाठकले बुने गरी गरिदिएका छन्, कागजातको सक्कलनक्कल दुरुस्त उतारेका छन्, पुस्तकमा संकलित कागजपत्र अध्ययन गर्न सजिलो होस् भनेर शब्दार्थ पनि राखिदिएका छन् । पुस्तकमा विसं १८१४ को कामदत्त सेनको सक्कल स्याहामोहर छापिएको छ । स्याहामोहरमा चौबिस बुढीमोरङका इवा लिम्बूका पूर्खा महश्रावुहाङ रायलगायतका लिम्बूहरूलाई सेन राजाहरूले खान्कीजागिरबापत जमिन दिएका छन् । यो ऐतिहासिक सामग्रीको स्रोतव्यक्तिद्वय साँगुरीगढी बुढीमोरङका केबि इवाहाङ र देव इवाहाङ हुन् । लेखकले भरत तुङघङ (दिवंगत) र राजकुमार दिक्पाललाई स्रोतव्यक्ति राख्दै शाहकालीन १८३९ को कस्य रुक्का छापेका छन् । रुक्कामा छथरका खजुम लिम्बूलाई सेन हिन्दुपतिहरूले नगरा निसान प्रदान गरिएको लेखिएको छ ।लेखकले पुस्तकमा सेन, शाह र राणाहरूले सुबाङ्गी प्रथा चलाएकाले लिम्बूहरूको जातीय स्वामित्वमा भएको माटो किपट खोसिएको धारणा राखेका छन् । सेनकालमै सुबाङ्गी प्रथा चलेकामा शाहकालमा आएर विसं १८३७ देखि ६० रुपैयाँ सालबसाल सिर्तो बुझाउने गरी सुबाङ्गी प्रथाले निरन्तरता पायो । विसं १८८४८५ पछि ३० रुपैयाँ उठ्ती हुने साठी मुरी माटो किपट सरकारमा चढाए सुब्बा, १५ रुपैयाँ उठ्ती हुने तीस मुरी किपट सरकारमा चढाए राई र मझिया पद दिने नियम अख्तियार गरियो । यसरी किपट भूमिलाई खण्डीकरण गरियो । लेखकले विसं १८६७ मा आठराई र छथर थुममा सात जना सुब्बा भएकामा किपट उन्मूलन हुँदासम्म ८०४ जना सुब्बा र राईगिरि (फुटी सुब्बा) भएको बढो रोचक तथ्य राखेका छन् ।सेनहरूको सम्पर्कमा लिम्बूहरू आएपछि दशलिम्बूले नगरा निसान लाई विश्वास र शक्तिको प्रतीक मानेर आफ्नो रैथाने दुबोढुंगोले न्याय दिने परम्परागत प्रथागत कानुनलाई बिर्संदै गएको कागजातले स्पष्ट पार्छ । गोर्खालीहरूले लिम्बूका प्रथागत परम्परामा रोक लगाउँदै आएको विषयलाई लेखकले औंल्याएका छन् । शाहहरूले थुमथुमका लिम्बूलाई गरिदिएको मोहरहरूमा सुब्बालाई विसं १८४३ देखि गौवध गर्न निषेध गरे । विसं १८६६ देखि छोरीको सोत खान, सानीआमा र भाउजू बेहोर्न रोक लगाए । विसं १८९७ को कागजमा स्मृति मान्ने वा हिन्दु धर्म मान्ने लिम्बूहरूलाई चन्द्रायण पर्दा (भूलचुकमा तल्ला जात कालाई करणी) हिन्दू पण्डितबाट चोख्याएपछि हुने तर नीतिमा (परम्परागत मुन्धुम मान्ने) लाग्ने लिम्बूहरूले चन्द्रायण परे भने सरकारलाई खेत बुझाउनुपर्ने कानुन बनाउनुले हिन्दु धर्ममा लाग्न लिम्बूहरूलाई हौस्याएको देखिन्छ । विसं १९९० मा ताप्लेजुङमा धान नाचमा रोक लगाएर परम्परागत संस्कृतिमा बन्देज गरिएको थियो । लेखकले लिम्बूहरूको पहिचानका हकमा सावा येहाङका सन्तान भनी लिम्बूहरूको सामाजिकमौखिक इतिहास मुन्धुमलाई आधार मानेका छन् । उनले गोर्खालीहरूले याक्थुङबा लिम्बूहरूलाई तुत्त तुम्याङहाङ याक्थुङहाङ भनेको, तर पछिल्लो समयमा हिन्दूहरूले नै किरात भनेको स्पष्ट तर्क अगाडि सारेका छन् । सेन, साह, राणाकालीन कागजातमा दशलिम्बू नामक न्यायिक संस्था बारम्बार उल्लेख भएको छ । इतिहासमा दशलिम्बू को प्रादुर्भाव कसरी भयो भन्नेमा लेखकले चासो राखेको देखिन्छ । लेखकले दशलिम्बू का बारेमा चेम्जोङको मतलाई उद्धृत गर्दै शाहकालीन लिम्बूसरदारहरूलाई दशलिम्बू भन्न खोजेको बुझिन्छ । इडेन भान्सिटार्टको पुस्तक नोट्स अन नेपाल (सन् १८९६१९९२ पृष्ठ १३९४१) अनुसार, तमोरखोलामा सामलुप्ली साम्बाहाङ तमोरखोला यकगढी, तेह्रथरमा ताप्पेसो पेरुङहाङ थाला यक, आठराईमा थकथकसो आङबोहाङले पोमाजोङ यक, फेदापमा सेनसेनगुम फेदापहाङले पोक्लाबाङ यक, याङवरकमा थिन्दोलुङ खो ? याहाङ हस्तपुर यक, मिवाखोलामा सिसियेन सिरेङ मेरिङदेन यक, पाँचथरमा इङासोपापोहाङ यासोक, फेदेन यक, छथरमा ताक्लुङ खजुमहाङ चाम्लिङ चिम्लिङ यक, चौबिसमा सोइयाक लादोहाङ साँगुरी यक र चारखोलामा इमेहाङ आङदाङ यक बनाएर राज्य गरे । यिनै सरदारहरूलाई भान्सिटार्टले दशलिम्बू भने । इतिहासकार इमानसिं चेम्जोङ र भान्सिटार्टको मत मिल्छ । विसं १८८९ देखि टिपोट गरिँदै ल्याइएको अम्लाबुङ पाँचथरका अम्बिकाप्रसाद आङदेम्बेसँग भएको लिम्बू भाषामा लेखिएको कागजमा दशलिम्बूहरूको नाम र यकथातथलो भान्सिटार्टको टिपोटसँग मिल्छ । हज्सन पाण्डुलिपिमा पनि दशलिम्बूको चर्चा छ । हज्सन पाण्डुलिपिका खण्ड र पत्रैपिच्छे दशलिम्बूका थातथला र थरहरू फरकफरक देखिन्छन् । शाहकालीन लिम्बू सरदारहरूलाई नै हिजोका दशलिम्बू भनेर ठम्याउन त गाह्रो छ । विसं २०२२ मा प्रकाशित योगी नरहरिनाथको पुस्तक इतिहास प्रकाशमा सन्धिपत्र संग्रह को पृष्ठ संख्या ४५७५८ मा पृथ्वीनारायण शाहकालमा लिम्बू सरदारहरू १२ जना देखिन्छन् । मोरोङविजयपुरमा बुद्घिकर्ण राय, चौबिसमा जमुन राय, पाँचथरमा फुङ राय, आठराईमा श्रीजङ राय, फेदापमा आतहाङ राय, याङवरकमा योङया राय, तमरखोलामा सुभवन्त राय, मेवाखोलामा रैनसिङ राय, मैवाखोलामा श्रीदेव राय, छथरमा आसदेव राय, चैनपुरमा हर्षमुखी राय, अरुणमा सुनुहाङ राय थिए । चौबिसका जमुन राय, पाँचथरका फुङ राय, आठराईका श्रीजङ राय, फेदापका आतहाङ राय, तमोरखोलाका सुभवन्त राय, मेवाखोलाका रैनसिङ राय, मैवाखोलाका श्रीदेउ राय गोर्खातिर लागेका थिए । बुद्घिकर्ण रायको हत्या गोर्खालीले गरेका थिए । छथरका आसदेव राय, चैनपुरका हर्षमुखी राय, याङवरकका योङया राय, अरुणका सुनुहाङ राय भागेर सिक्किम पुगे । यसभित्र अरुणका सुनुहाङ भोजपुर हतुवागढीका खम्बू हुन् । त्यस्तै हर्षमुखी वाना, लिङलिङका इयकहाङ थरी याक्खाका पुर्खा हुन् । सन् १९०८ मा सिक्किमका महाराजा थुतोव नामग्याल र माहारानी येशे डोल्माले बाइन्डिङमा ल्याएको हिस्ट्री अफ सिक्किम पुस्तकको पृष्ठ ५१ मा गोर्खालिम्बुवानसिक्किम युद्घमा जसमुखा, योङयाहाङ, आशदेउ, सुनुहाङ चोङलिम्बूरूले सिक्किमलाई साथ दिएको देखिन्छ । वास्तवमा इतिहासको कुन कालखण्डलाई दशलिम्बू ठम्याउनुपर्ने हो खोजको विषय बनेको छ ।लेखकले औंल्याउन खोजेको जयकर्ण र जसमुखी एउटै पात्र होइनन् । जयकर्ण मैवाखोला थुमका वर्तमान फागोवनेमका पुर्खा हुन् । विसं १८४१ को कागजमा रणबहादुर शाहलाई गजदल रायका बारेमा पत्र पठाउने लिम्बू सुब्बाहरूमा देव राय, सुनगोन्धा राय, सैनन्द राय र जयकर्ण रायको नाम पनि परेको छ । लेखककै दस्तावेजभित्र विसं १८४३ को कागजमा जसमुषांजसमुखीको नाम परेको छ । जसमुखी संखुवासभा वाना, लिङलिङका इयकहाङ याक्खाका पुर्खा हुनुपर्छ । हज्सन पाण्डुलिपिको खण्ड ८५ को पृष्ठ १३०३१ मा अरुणपारका वलिङहाङ उलिङहाङहाङलगायतका खम्बूहरूले गोर्खालीसँग लड्न अरुणवारिका पुत्लुङहाङ देवानका पुर्खा पुत्लुङहाङ, इयकहाङ याक्खाका पुर्खा इयकहाङ र फागोवनेम लिम्बूका पुर्खा जयकर्ण र चतुरभद्रलगायतका लिम्बूहरूलाई सहयोग मागेको देखिन्छ । लेखकले योगी नरहरिनाथको इतिहास प्रकाशमा सन्धिपत्र संग्रह पुस्तकमा छापिएको संवत् १८१४ को स्याहामोहरलाई उद्धृत गर्दै लिम्बूहरूलाई सेनकालमा नै दशलिम्बू भनिएको तथ्य प्रस्तुत गरेका छन् । यो स्याहामोहरको सक्कल छायाप्रति डिजिटल लिंकहरूमा भेटिएकाले मोहरमा प्रयोग गरिएको छाप भने सेनहरूको होइन । योगी नरहरिनाथको संकलनमा परेका गोर्खा भोटचीनको सन्धि विग्रहिक पत्रसँग उक्त मोहर रुजु गर्ने हो भने मोहरमा परेका छाप, अक्षरसही, भोटतिब्बतीहरूको जस्तो देखिन्छ । मोहरका अक्षरहरू देवनागरीमा छन् । शब्दहरू भने फारसी छन् । लवज मैथिलमा छ । उक्त स्याहामोहरमा विजयपुरका लागि भोटतिब्बत र सिक्किमका प्रतिनिधिहरूको दस्तखत हुन सक्छ । क्लेमेन्ट्स रोर्बट मारखामले सन् १८७६ मा ब्रिटिसहरूको तिब्बतसँगको मिसनलाई लिएर न्यारेटिभ्स अफ द मिसन अफ जर्ज बोग्ले टु टिबेट एन्ड अफ द जर्नी अफ थोमस म्यानिङ टु ल्हासा नामक पुस्तक प्रकाशनमा ल्याए । उक्त पुस्तकको पृष्ठ १५७ मा ब्रिटिसकालीन बेंगलका गभर्नर वारेन हेस्टिङले आफ्ना दूत बनाएर जर्ज बोग्लेलाई तिब्बत पठाएको र बोग्लेले तिब्बतमा लामाहरूलाई भेट्ने क्रममा गोर्खाली राजाले आफूले धपाएका विजयपुरका किरात राजा डेमोजोङ (सिक्किम) हुँदै पुर्निया पुगेको आफ्ना वकिलहरूमार्फत तिब्बतका लामाहरूलाई जानकारी गराएको लेखेका छन् । त्यस्तै हिस्ट्री अफ सिक्किम पुस्तकको पृष्ठ ४२ मा सिक्किमका राजालाई भेट्न भोतिकर्ण (बुद्घिकर्ण) र तिब्बतका प्रतिनिधि नालुङदिङ खर्बा सिक्किम पुगेको चर्चा छ । विजयपुरका सेन राजाका दिवान, चौताराहरूको सिक्किम र तिब्बतसँग सुमधुर सम्बन्ध थियो । अरुणवारिका लिम्बुवान क्षेत्रका लिम्बूहरूमाथि सेनहरूको भन्दा सिक्किमका भोटियाहरूको पक्कड थियो । लिम्बू दिवानचौतारियाहरू सिक्किमबाट परिचालित हुन्थे । फ्रान्सिस बुकानन् हामिल्टनले सन् (१८१९१९८६) मा प्रकाशनमा ल्याएको एन अकाउन्ट अफ किङडम अफ नेपाल पुस्तकको पृष्ठ १४० मा विजयपुरका दिवान बुद्घिकर्णले सिक्किमका भोटियाहरू ल्याएर आफ्ना राजा कामदत्त सेनको हत्या गरेको लेखिएको छ । सिक्किमको शासनको सबै बागडोर तिब्बतका लामाहरूले लिएको देखिन्छ । इतिहासकार इमानसिं चेम्जोङको संकलनमा सन् १९४८ मा प्रकाशित पुस्तक किरात इतिहास को पृष्ठ ५२५३ मा दलाई लामाले हाल तेह्रथुम फेदापका लिम्बूहरूलाई दिएको स्याहामोहर नै छापेका छन् । विसं २०६६ मा पाँचथर अम्लाबुङका अम्बिकाप्रसाद आङदेम्बेको संकलनमा प्रकाशन गरिएको लिम्बूको संक्षिप्त इतिहास तथा आङदेम्बे वंशावली पुस्तकको पृष्ठ १७५ मा पनि तिब्बती स्याहामोहर छापिएको छ । मोहरमा के लेखिएको छ, अध्ययन हुन बाँकी छ ।पुस्तकलाई किपट व्यवस्थामा मात्र सीमित गर्नु हुन्न । पुस्तकमा गोर्खालिम्बुवानसिक्किम र भोट युद्घसम्बन्धी थुप्रै कागजात परेका छन् । इतिहास प्रधान त्रैमासिक पत्रिका पूर्णिमा पूर्णांक ५८ मा छापिएका रणबहादुर शाहकालीन लालमोहरहरूमा पूर्वको इतिहासबारे चर्चा छ । रणबहादुर शाहले पूर्वको लडाइँमा खटिएका जोगनारायण मल्लसँग आदानप्रदान भएको पत्रमा उप्रान्त सुषिमको अघिको पुरानु काजि र नया काजिको लडाई भइरहेछ नया काजिको छोरो १ लडाइमा पर्यो पुराना काजिले धर्माकन कमायको रहेछ र धर्माको फौज उठाई सुषिमाथि चढाई राखेछ तस्तो देषता भोट्याले लिम्बूकन बहुतै दुष दिन लागेछ र तमोरवार गोर्षाको सेमाना गर्छु भोट्या हान्छु काज परिआया गुहार पनि दिया भनि लिम्बुहरू भन्न आया, लिम्बू श्रृग्याहरू मिल्न आउंछन, सांभा सिरिंले फेदाववाट पनि गुहार मागि पठायो, चौदण्डी चयेनपुर पुग्या हुन सुब्बाहरूका सम्मतले ज्या परि आउला सो काज गर जस्ता वाक्य परेका छन् । पत्रमा लेखिएका व्यहोराहरूमा सिक्किमको दरबारमा काजीहरूबीच झगडा भएको उल्लेख गरिएको छ । हिस्ट्री अफ सिक्किम को पृष्ठ ३९ अनुसार सिक्किमका चौथा माहाराजा गुर्मेद नामग्याल सन् १७३३ निसन्तान भइ मरे । उनको गर्भ साँगा छोलिङ गुम्बाका भिक्षुणी नेर गादेनको पेटमा थियो । नमग्याल फुन्छोको जन्म भयो । राजाको मृत्यु भएपछि भोटे काजी टाम्डिङ ग्याल्पो र उनका भाइहरू शक्तिमा आए । उनले भिक्षुणीको सन्तानलाई राजकुमारका रूपमा अस्वीकार गरे । अर्का लाप्चा काजीले भने जसका पेटमा भए पनि राजाको गर्भ नामग्याल फुन्छो नै हुन यिनलाई नै राजा बनाउनुपर्छ भनेर नाबालक राजालाई लिएर उनी दार्जिलिङ नजिक सिन्चेल पुगे । पछि उनलाई करवाङका छोरा युग नाम्चाका साथ भुटान पनि लगियो । यही विषयमा सिक्किममा काजीहरूबीच दशकौंसम्म झगडा भइरह्यो । लालमोहरअनुसार, उतिबेला लिम्बूहरू भने लाप्चा काजीका पक्षमा उभिए । लिम्बूमाथि ज्यादती गरियो र यसकारण तमोरखोलावारिका वर्तमान ताप्लेजुङ साँबा, सिरेङ, तेह्रथुम फेदापका लिम्बूहरू भोटेहरूसँग चिढिन थालेको देखिन्छ । जब गोर्खालीले अरुण तरे अनि तमोरवारिका लिम्बूहरू गोर्खालीसँग मिल्न आए ।गोर्खालीहरूले पनि पूर्व खटिएका आफ्ना सरदारहरूलाई सुब्बाहरूले जे भन्छन् उही गर्नू भनेर पत्रमा लेखिएकाले पूर्वको गोर्खालिम्बुवानसिक्किमको लडाइंँमा लिम्बूहरूको मुख्य भूमिका रहेको देखिन्छ । लडाइंँको सुरुआतमा भोटे र लिम्बूहरू एक भएर लडे । पछि गोर्खाली र लिम्बू मिलेर सिक्किमभोटविरुद्घ लडे । लिम्बू सुब्बाका तागतले गोर्खालीहरूले टिस्टामा खुँडा पखालेका थिए । गोर्खा सिक्किमका लडाइँमा लिम्बूहरू तिउरे बेघा, बलगाङ सेलिङलगायत थुप्रै लिम्बूहरूले शहादत प्राप्त गरेका थिए । यसमा खोजअनुसन्धान आवश्यक छ । सिक्किमलाई अंग्रेजले सहयोग गरेपछि नेपालको सिमाना मेची खोलासम्म आएर साँगुरियो । भोट, मधेस युद्घमा लिम्बू र याक्खा जातिको पराक्रम देखेर खुसी भएका जंगबहादुर राणाले लिम्बू र याक्खा जातिलाई नमासिने मतवाली जाति कायम गर्दै विसं १९१७ मा लालमोहर जारी गरेका थिए । शिरमा लालमोहोर सरकार, पेटबोलीमा कस्यपत्रम लेखेका कागज पनि भेटिएका छन् । मोहरहरू भनेका अधिकारसहितका पत्रहरू नै हुन् । पत्रमा कालो छाप भएका स्याहामोहर र रातो छाप भएको स्याहामोहर नै हुन् । तिब्बती लामा, सेन, गोर्खा, राणाहरूको राजकाज पत्रमार्फत नै हुन्थ्यो । संकलित सामग्री पढ्दा थाहा हुन्छ पूर्वको इतिहास सुब्बाहरूको तोङ्बाको बिर्कोले छोपेको थियो । यो पुस्तक हिजोको गोर्खाली र लिम्बूहरूको साझेदारी शासनको दस्तावेज हो । नेपाल बन्न लिम्बुहरूको कति भूमिका थियो भनेर जान्नका लागि पनि यो पुस्तक अध्ययन गर्नैपर्छ । हालसम्म लेखनसंकलनमा आएका पूर्वका इतिहासका अक्षरशब्दहरूमा भगिराज इङ्नामले संकलन गरेको लिम्बुवानको ऐतिहासिक दस्तावेज संग्रह का सामग्री नघुसाउनेनथप्ने हो भने नेपालको इतिहासै अपुरो हुन्छ ।(इतिहास अध्येता माबुहाङ लालीगुराँस नगरपालिका तेह्रथुमका मेयर हुन् ।)"
"आफ्नै घर छ, छोरीलाई केको डर छ ?","२०७३ मा बा बित्नुभो । त्यतिखेर सान्दाइ विदेश थिए । जेठा दाइ, आमा र मसहित तीन जना बाको किरिया बस्यौं । मेरो मनमा थियो, म छोरी भए पनि बाको पितृकार्य मा सरिक हुनेछु । जेठो दाजुले जस्तै कपाल मुण्डन गर्न र सेतो कपडा लगाउन म मानसिकशारीरिक दुवै हिसाबले तयार थिएँ । अन्तिम समयमा कपाल मुण्डन नगर्न र सेतो कपडा नलगाउन मलाई सुझाव र दबाब दिइयो, त्यसो गर्न वञ्चित गरियो । वञ्चित मात्रै होइन किरिया र पितृकर्मका नाममा पापधर्मको डर देखाएर मलाई मेरा बाको सन्तान हुनुको हक नदिन चौतर्फी घेराबन्दी गरियो । मृतकको छोरा भएको अवस्थामा छोरीहरूले त्यसो गर्न नहुने र त्यो जरुरी नभएको स्थानीय पण्डितलगायतको तर्क थियो । आफ्नो केश मुण्डन गर्न र आफ्नै लागि सेतो कपडाको व्यवस्था गर्न नसकेकोमा आज खेद छ । म चाहन्छु, समाज र परिवारको हस्तक्षेपले अब अरू छोरीहरू मझैँ रोकिनु नपरोस् । साँच्चै भन्ने हो भने त्यसबेला मैले विद्रोह गर्न सकिनँ । आफूलाई जन्म दिने बाको शोकमा रहँदा, यस्तो जकडिएको समाजमा विद्रोह गर्ने काम कठिनसाध्य रहेछ, त्यसबेला बुझें । तर, सेतो लुगा र कपाल मुण्डनबाहेक अरू सबै कर्मकाण्ड मैले दाजुसरहै गरें । शोकको त्यस घडीमा आफन्त र समाजले छोराछोरीमा गर्ने विभेदका दृश्य हेर्ने एउटा आँखीझ््याल बन्यो मेरो बाको मृत्युकर्म । बा बितेको १३ दिनसम्म आफन्त र चिनेजानेकाहरू हामीलाई भेट्न आए । कोही आमाका आफन्त, कोही मेरा साथीभाई त कोही दाजुहरूका हितैसी । तर, सबैजसोको चिन्ता र चासो दाजुप्रति रह्यो । त्यसपछि क्रमशः आमाप्रति । बा त मेरा पनि थिए, तर एकदम कम आफन्तको ध्यान मतर्फ भएको अनुभव गरेँ । कारण मैले सेतो लुगा लगाएकी थिइनँ, कपाल मुण्डन गरेकी थिइनँ । सबैका लागि म छोरी, बहिनी, नानी ! तर, बाचाहिँ मेरो दाइको मात्रै बितेजस्तो देखिने आम व्यवहार !दृश्य यस्तो देखिन्थ्यो, बाको मृत्युमा सहानुभूतिको जरुरी दाइलाई मात्र थियो । मानौं बा अर्थात् म छोरीको पनि बा बित्नु मेरा लागि कुनै क्षति र विषादको विषय होइन । त्यसो हुँदा घरमा आएका आफन्तमध्ये कत्तिले त मलाई भेट्दासमेत नभेटी गए । उनीहरू दाजु भेट्न आएका थिए किनकि दाजु किरिया बसेका थिए । मेरो मनमा प्रश्न उब्जियो किरिया बस्नु भनेको के हो ? मेरो बुझाइमा किरिया बस्नु भनेको शोकमा रहनु हो । उसो त म पनि शोकको अवस्थामा थिएँ, दुःखको अवस्थामा थिएँ । तर, मेरो दुःखलाई समाजका मान्छे अनि उनीहरूले स्थापित गरेका मूल्यमान्यताले कति मूल्यहीन र गौण ठान्दारहेछन् भन्ने आभास मलाई त्यस घटनाले गरायो । बाको दुःखमा १३ दिन बस्दा विभेद भोगें, रुढीवाद देखें र गरुड पुराणका महिलाद्वेषी कथाहरूलाई गाउँसमाजले कति स्वाद मानेर सुन्दोरहेछ भन्ने बुझ्न पाएँ । बाको निधनपछि हामी आमाछोरीले दुईवटा र दुई दाइका दुईवटा गरी हाम्रो परिवारमा वर्षको चारवटा श्राद्ध (पितृकार्य) सम्पन्न हुन्छ । गत बैशाखमा जेठो दाइको घरमा श्राद्ध थियो । पितृपूजाका लागि म तयार थिएँ । तर, त्यतिबेला स्तब्ध भएँ, जतिबेला श्राद्धपाठ गरिरहेका पण्डितले पितृपूजा गर्न मलाई रोक लगाए । त्यसबेला कसरी पण्डितसँग प्रतिवाद गर्ने भन्ने सोच्नै सकिनँ । र, चुपचाप पितृपूजाबाट बाहिरिएँ । आमा र दाजुहरूले पनि पण्डितसँग यस विषयमा बहस गरेनन् । म पनि बहसमा उत्रेर पितृलाई फूलपाती चढाउनतिर लागिनँ । तर, मनमा चाहिँ लाग्यो, यो सानो विभेदको कुरा होइन, म यसबारे चुप बस्दिनँ । किनकि छोरी भएकै कारण प्रत्यक्ष विभेद भएको उदाहरण र अनुभव यो दोस्रो थियो । धर्मपापका नाममा, श्राद्धपितृकार्यका बहानामा छोरीहरूलाई बारम्बार अन्याय र आक्रमण गरिन्छ भन्ने आक्षेप हो मेरो । र, म यो आक्षेप सार्वजनिक रूपमै समाजको रीतिथितिसंस्कारको जिम्मा लिएका ठालुहरूलाई लगाउँदै छु । बाको मत्युअघि नै हाम्रो परिवारको पैतृक सम्पत्ति चार भाग लगाइएको थियो । तीन भाग हामी छोराछोरीलाई, एक भाग बाआमाका लागि । बाको मृत्युपछि पैतृक सम्पत्तिको केही हिस्सा र आफ्नै सञ्चित रकम खर्च गरेर मैले घर बनाएँ, त्यस घरमा अहिले आमा र म बस्छौँ । यो घर न आमाका पतिको हो, न मेरा बाको । नितान्त व्यक्तिगत प्रसंग यहाँ उल्लेख गर्नुको पनि कारण छ । आजसम्म हामीमध्ये सबै कि त लोग्नेको घरमा बस्यौँ कि त बाको घरमा । हामीमध्ये कति पो छौं, जो आफ्नै घरमा बस्न पाएका छौँ । छोरीको हकमा यस्ता उदाहरण बिलकुलै छैन । किन यस्तो हुनगयो ? यसको एतिहासिक, सामाजिक, आर्थिक कारण र विज्ञान के हो ? छोराहरूलाई घर र सम्पत्तिको मालिक ठानिरहँदा किन छोरीहरूलाई अर्काको घरलाई आफ्नो ठान्ने पाठ पढाइयो ? किन छोरीहरूलाई सम्पत्तिमाथिको अधिकारबाट बेदखल गरियो ? अब सुरु गरौं, सम्पत्तिसँगको लडाइँको मेरो निजी कुरो । दाजुहरूसरह पैतृक सम्पत्ति लिन मलाई पनि सजिलो थिएन । सम्पत्ति लिएपछि यिनी पोइल जान्छिन् भनेर आफन्तले नै कुरा काट्दै हिँडे । बाउआमाको सम्पत्ति (पैतृक सम्पत्ति) लिन कानुनी झमेला आफ्नो ठाउँमा छ, त्योभन्दा ठूलो चुनौती सम्पत्तिकै कारण दाजुभाइसँग छोरीको सम्बन्ध बिग्रेला भन्ने आमाबाउको चिन्ता छ । सम्पत्ति लिएपछि पोइल जान्छे भन्ने चिन्ताको प्रतिउत्तर के हुन सक्थ्यो ? के मसरह नै पैतृक सम्पत्ति लिएका मेरा दाजुहरूले बिहे गरेका छैनन् ? उनीहरूले सन्तान जन्माएका छैनन् ? छोरीले पैतृक सम्पत्ति लिनेबित्तिकै बिहे गर्न नपाउने हो ? या बिहे गरेपछि सम्पत्ति फिर्ता गर्नुपर्ने हो ? उसले आफ्नो स्वतन्त्र जीवन जिउन नपाउने ? छोरीले सम्पत्तिको अधिकार प्राप्त गर्नेबित्तिकै ऊ दाम्पत्य सुखबाट वञ्चित हुनुपर्ने ? पैतृक सम्पत्ति प्राप्त गरेका महिलाले दाम्पत्य सुख लिन नमिल्ने र सन्तान जन्माउन पनि नपाउने हो ? संयोगले दाजुहरूसँग सम्पत्ति प्राप्तिका लागि मैले घरायसीकानुनी लडाइँ लड्नु परेन, झैझगडा गर्नु परेन । तर, सबै छोरीलाई मेरैजस्तो संयोग नजुर्न सक्छ । त्यस्तो बेला छोरीहरूले के गर्ने ? बाउआमाको सम्पत्तिमा दाबी गर्ने हिम्मत गर्ने छोरीहरूले एउटा कुरा मनमा राख्नैपर्छ आफूले दाबी गर्न चाहेको सम्पत्ति तपाईंको दाजु वा भाइले बिनादाबी अर्थात् निसर्त पाउँछन् । यदि दाजुभाइहरू निःसर्त पैतृक सम्पत्तिको हकदार हुन्छन् भने दिदीबहिनीहरू पनि पैत्रिक सम्पत्तिको स्वतः हकदार हुन्छन् । सम्पत्तिकै कारण दाजुभाइसँग सम्बन्ध बिग्रन्छ भन्ने मनोविज्ञानले छोरीहरूलाई तर्साउनेधम्क्याउने खतरा सबैभन्दा बढी रहन्छ । तर, याद गरौं, दाजुभाइसरह दिदीबहिनीलाई सम्पत्ति दिँदा सम्बन्ध बिग्रन्छ भने त्यो असाध्यै निम्छरो सम्बन्ध हो । प्राकृतिक न्यायको सिद्धान्तले पाउनुपर्ने सम्पत्तिको माग वा दाबी गर्दा सम्बन्ध बिग्रन्छ भने बिग्रियोस् । र, अर्को कुरा, सम्बन्ध टिकाउनेजोगाउने ठेक्का दिदीबहिनीहरूको मात्रै होइन । युगौंसम्म पैतृक सम्पत्ति छोराहरूमा मात्रै हस्तान्तरण हुँदा सम्पत्तिकै लागि कुनै छोरीहरूले दाजुभाइसँग झगडा गरेनन् । उही बाउआमाका सन्तान, तर बाउआमाको सम्पत्ति भोगचलन गर्न पाएका छोराहरू लाखौँ सम्पत्तिको मालिक भएको र छोरीहरूको दैनिक गुजारा पनि धौधौ भएका कैयौँं उदाहरण के हामीले नदेखेका हौं र ? समानताको आँखाले छोराछोरीलाई हाम्रा पुर्खाले उहिल्यै हेरेको भए आज कानुनी लडाइँ र झगडाको कुरै उठ्ने थिएन । छोरीले पनि अंश माग्छन् त ? भन्ने मनोविज्ञान नै विकास हुने थिए । ठीकै छ कछुवा चालमै सही, युग नै बदलिँदै छ । अहिले त कानुनले नै छोरीहरूलाई स्वतः सम्पत्तिको हक दाबा गर्ने अधिकार प्रत्याभूत गरिसक्यो । अबको समय प्रत्येक छोरीहरूले आफ्नो हक सुनिश्चित गर्ने हो, हक अर्थात् सम्पत्ति सुनिश्चत गर्ने हो । यदि परनिर्भरताको बाटो बदल्ने हो भने पैतृक सम्पत्तिमाथि छोराहरूले जसरी युगौंयुगसम्म एकोहोरो हकअधिकार पाइरहे, अब छोरीहरूले पनि सो हकलाई मौलिक हकसरह खोज्नुपर्छ । कानुनले पैतृक सम्पत्तिलाई मौलिक हक नमान्न सक्छ । तर, मसरहको दाजुभाइले मेरो बाउबाजेको सम्पत्ति निःसन्देह, निर्बाध रूपमा भोगचलन पाउँछन् भने मैले पनि पाउनुपर्छ भन्ने हिम्मतका खातिर अब छोरीहरूले आफ्नो आवाज बुलन्द पार्ने समय आएको छ । अब छोरीहरू शिक्षित मात्रै भएर पुग्दैन, जसरी घरका छोराहरू शिक्षित मात्रै भएर पुगेन । छोरीहरूले पनि पैतृक सम्पत्तिको मालिक हुन पाउनुपर्छ । हिजो छोरीले शिक्षा पाउँथेनन्, अचेल पाएका छन् । अब सम्पत्ति पनि पाउनुपर्छ । युगौंदेखि तपाईंहरूले सम्पत्तिको मालिक छोरालाई बनाउनुभयो, अब कम्तीमा छोरीलाई पनि आधा सम्पत्ति दिएर हेर्नुहोस् ! सम्पत्तिको शक्ति र सामर्थ्यमा अहिलेसम्म समाजमा पुरुषहरूको जगजगी देख्यौं । अब सम्पत्तिमा पनि समता स्थापित भएपछि त्यसले सिर्जना गर्ने अर्कै सुन्दर संसार हेरौं । छोरीहरूले पाएको शिक्षा र सम्पत्तिले अवश्य पनि युग बदलिनेछ । म बाको घरमा पनि बसें, दाजुको घरमा पनि बसें, साथीभाइ, आफन्तको घरमा पनि बसें । तर, जब म आफ्नै घरमा बस्न थालें, त्यस अनुभवलाई जीवनकै उत्कृष्ट र स्वतन्त्र बसाइ ठानें । भौतिक सम्पत्ति धाक र रवाफजस्तो सुनिएला, अहंकारी बुझिएला, तर छोरी आफैंले आफ्नो घर बनाउने विषय ठूलो बलको काम रहेछ । र, सम्पत्तिको शक्तिले मान्छेको स्वाभिमान स्थापना गर्न ठूलो आँट दिनेरहेछ, जुन हाम्रो परम्परागत सम्पत्ति सम्बन्धले छोरीलाई फिटिक्कै दिँदैन । बरु परम्परागत सम्पत्तिसम्बन्धले छोरीले घर बनाउन सुरु गरी भने घरबारे नै प्रश्न गर्न सुरु गर्छ ः इँटा किन्ने पैसा कहाँबाट आयो ? बालुवा, सिमेन्ट र फलामे रड कसले किनिदियो ? सबैभन्दा महत्त्वपूर्ण प्रश्न ः घर बनाउने जग्गा कहाँबाट आयो ? पैतृक सम्पत्तिबाट बेदखल पार्न मात्र होइन, छोरीको मनोबल कमजोर पार्न पनि कहिले र कस्ता प्रश्न गर्नुपर्छ, पितृसत्तालाई त्यो पनि राम्रोसँग थाहा छ । उसको घर नबन्दै घरभन्दा पनि ठूला आकारका प्रश्न सोध्नाले छोरीको मन दुख्छ भन्ने जानेर पनि प्रश्नमाथि प्रश्न गर्न आतुर छ समाज । देशमा कति छोराका घर बने, ती घरबारे एउटा पनि प्रश्न प्रश्न बनेनन् । तर, टोलमा छोरीका एउटा घर बन्छ र अनेकौ प्रश्न उठ्छन् ! सम्पत्ति वा घर केवल चार पर्खालभित्रको सुरक्षित गुँड होइन । घर केवल सिँगारिएको भान्छा र सुविधावाला शौचालय होइन, यो त लडाइँको किल्ला पनि हो । छोरीहरूको अस्तित्वको लडाइँमा सम्पत्ति एउटा सुरक्षाकवच हो । छोरीको आफ्नो घर हुनु भनेको छोरी पनि मान्छे बन्नु हो । आफ्नो घर भएकी छोरीले आफूले चाहेको काम गर्न सक्छे, पितृकार्यलगायत सबै संस्कारबारे आफ्नै विवेकले फैसला गर्न सक्छे । उसको स्वतन्त्रताको पहिलो सोपान आफ्नो निजी घर हो । यो मेरै अनुभवको निचोड हो । के दिदीबहिनी र छोरीहरूलाई तपाईंहरू सम्पत्ति दिन सक्नुहुन्छ ? छोरीहरूको सहअस्तित्वको लडाइँमा तपाईंहरूको सदाशयता रहला ? अनि के देशका छोरीहरूले मेलेझैं पैतृक सम्पत्ति माग्ने हिम्मत गर्लान् ?"
बोर्डर छिर्नुअघि,हतकडीले बाउाडिएका पाखुराका मांसपेशी हल्का हल्लाएरयतिखेर सोधिरहेछु यो प्रश्न आफैंलाईकस्टडीमा उभिएर ।
गुमनाम गुरागाईं,"विद्याधर्मप्रचारिणी नेपालीसमितिले आफ्नो कार्यविवरणमा सामेल गरेको ॅवस्तुस्थिति र विवशता जस्ताको तस्तै ः सं २००२ फा १७ गतेदेखि नयाँ प्रकासले कार्यभार ग्रहण गरे पछि पं जगन्नाथ गुरागाईंजीले आफ्नु दीर्घ अनुभव र कौशलको अनुरुप तत्तत्प्रान्तमा गएर चन्दासंग्रहको काम गर्ने सदिच्छा प्रकट गर्नुभयो । पण्डितजीले लेखी प्रकाशित गर्नुभएको संक्षिप्त वृत्तान्त अनुसार वहााले नियुक्त गरेका आसामशिलाङ्गका खजाञ्चिहरुले यहाँ पठाएको १७०९१।।।) धनको बेहोरा वहाँ सँग समितिले मागदा यो कुरा त अत्यावश्यक थियो, तर अघि आसाम शिलाङ्गमा काम गर्दाखेरिका कतिपय साथीहरु मोरङ्गमा हुनुहुन्छ, यस विषयमा वहाँहरूसँग परामर्श गरनू आवश्यक हुनाले पहिले मोरङ्गमा जान्छु र त्यहाँ उठन शकेको चन्दा समेत उठाई २ महिनाभित्रमा यहाँ आई केही दिन विश्राम गरेर मात्र आसामशिलाङ्गतर्फ गई सब कुरा बुझेर सो धनको बेहोरा लिएर समितिमा उपस्थित हूँला भन्नुभयो र चन्दा उठाउने अधिकारपत्र लिएर सं २००३ वैशाख २१ गते यहाँबाट मोरंगतर्फ जान्छु भनी हिँडनुभयो । पछि श्रावणमा विराटनगरबाट केही चन्दा उठनेभएको छ भन्ने आशयको एक पत्र समितिमा पठाउनुभयो, जसमा केही औषधिहरुको आवश्यकता पनि लेखनु भएको थियो । यहाँबाट पत्रको उत्तर र औषधिहरु पठाए पछि धेरै दिनसम्म वहाँले पत्रव्यवहार गर्नुभएन । यता धर्मशालामा आउने आसामशिलांगका तीर्थयात्रीहरुले पण्डित जगन्नाथ गुरागाई कहाँ हुनुहुन्छ ? वहाँले हाम्रा वस्तिहुँदो गएर छात्रावास धर्मशालाको काममा चन्दा दिने दाताहरुको नामठेगाना छापिनेछ, धेरैधेरै दिनेको त अझै फोटा, तैलचित्र, शालिकहरु राखिनेछन् भन्नुहुन्थ्यो, ख्वै यहाँ के के भएको छ ? कति कतिका फोटो, तैलचित्रहरु राखिए ? कस कसका नाम ठेगाना पुर्ख्यौलीहरु छापिए ? इत्यादि कुराको जिज्ञासा बराबर गर्न लागे । २ महिनामा आउँला भनी मोरङ्गतर्फ जानुभएको पं गुरागाईजी यतिका दिनसम्म न आउनुभएकोले र आसामशिलाङ्गका जनताहरुलाई पनि समितिको उन्नतिको दृष्टिबाट चाँडै नै सन्तोषजनक उत्तर दिन आवश्यक भएकोले तुरून्त काशीमै आउनुहोस् भनी पं गुरागाईजीलाई समितिबाट बराबर पत्र जान थाल्यो । तर वहाँबाट केही जवाफ आएन । सं २००४ आश्विन महिनामा समितिका उपसभापति पं गङ्गाधरशास्त्री पराजुलीको धरानमा पं गुरागाईजीसित भेट हुँदा आसामशिलाङ्गका यात्रीको भनाई र अरु सबै कुरा संझाए पछि हुन्छ त म १२।१५ दिनमा काशी आइपुग्नेछु भन्नुभएछ । आखीर आउनुभएन । यताबाट पत्र बराबर पठाइएकै थिए । अन्त्यमा केही नलागी गत आश्विन महिनामा वहाँलाई लिनै भनी समितिले प्रकासका सदस्य पं देवीप्रसादलाई खटाई पठायो । तर, वहाँले आउने कृपा गर्नुभएन । समितिकातर्फबाट गुरागाईंजीलाई दिएको चन्दा उठाउने अधिकारपत्र मागदा अइले मसंग छैन अर्को साथिकहाँ छ भन्नुभएछ र वहाँसँग रहेका २ कापी साबुत (चन्दा न उठेका) रसीदबुक र वहाँद्वारा मु गोविन्द बहादुर बरुवाल क्षत्री महोदयले लिई २१६३) चन्दा उठाइएको एक कापी रसीदबुक लिएर पं देवीप्रसादजी फर्केर आउनुभयो । पं गुरागाईजी आउनुहोला र वहाँद्वारा पुरानु धनको बेहोरा लिएर उसको समेत समावेश गरी सबैको चित्त बुझने किसिमले यस संस्थाको कार्यावली जनता समक्षमा प्रकाशित गरौंला भन्दाभन्दैमा धेरै समय बीत्यो । पं गुरागाई सितको जनताको कटुता उत्तरोत्तर न बढोस् यसको झट्टैनै समाधान होओस् भनी प्रयत्न गर्न लागदा वार्षिक अधिवेशन समयमा हुन शकेन । यतिसम्म भएको काम अव्यवस्थाग्रस्त भएर विलीन हुन दिन अनुचित संझी अबदेखि पूर्ण व्यवस्था बाँधी यहीँबाट नै काम शुरू गरौं भन्ने विचारले पण्डित जगन्नाथ गुरागाईद्वारा व्यक्तिगत हिसावबाट उठाइएका चन्दाका विवरणको उत्तरदायित्व न लिई बचेको चल अचल सम्पत्ति मात्र जिम्मा लिएर यस समितिको सङ्गटन भएकाले यसका कार्यकालमा जहाँ तक हुनशकेको व्यवस्था बाँधी आयव्ययको विवरण र दाताहरुको नामावली तयार गरी जनताजनार्दनका समक्षमा उपस्थित गराइएको छ । पछि पनि व्यवस्थित रुपले नै गराइने छ । यो बाहेक यस बारेमा समितिसँग अरू केही साधन नभएकोले हार्दिक सहानुभूतिका साथ यही यथार्थ निवेदन गरेर आसामशिलाङ्गका दाताहरूका सौजन्यतापूर्ण उदारताको निमित्त समिति कृतज्ञता प्रकट गर्छ । २ महिनामा आउँछु भनी जानुभएको पं गुरागाईजीले आज सम्म न आई बीचैबाट समितिलाई अनुचित बोझा बोकाउने चेष्टा गर्नुभएकोले अव्यवस्थाको शङ्ढा भई समितिले अबदेखि पण्डित जगन्नाथ उपाध्याय गुरागाईलाई चन्दा उठाउने अधिकारबाट वञ्चित गरेको छ । यस बीचमा जो सज्जनले वहाँलाई चन्दा दिनुभएको होला उसको सप्रमाण सूचना समितिलाई दिनु भएमा वेश हुनेछ । आरम्भदेखिनै पवित्र उद्देश्य राखी आसामशिलाङ्गका पहाड जङ्गलमा नाना प्रकारका कष्ट झेली अनुकरणीय आदर्श उपस्थित गर्ने व्यक्तिका बारेमा यति लामो वक्तव्य निकाली जनताका समक्षमा राखन बाध्य हुनु पर्दा समितिलाई ठूलो खेद छ । अझै पण्डित जगन्नाथ गुरागाईजीले समुचित कारण दर्शाई काशीमा आएर जनताको चित्त बुझने गरी सब व्यवहार मिलाई देखाउने कृपा गर्न सक्नुभएमा हामी सबैलाई अपार हर्ष प्राप्त हुने छ । (विद्याधर्मप्रचारिणी नेपालीसमिति, काशीको कार्यविवरण, २००५ बाट)"
