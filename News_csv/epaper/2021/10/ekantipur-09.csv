शीर्षक,विवरण
हमालको नियुक्ति संविधानवादमाथि हमला,"संवैधानिक रूपमा नै प्रतिनिधिसभा पुनःस्थापना र परमादेश अनिवार्य थियो, त्यसमा चार न्यायाधीश एक ठाउँमा भएपछि कुनै एक न्यायाधीशले रोक्न सक्ने अवस्था नै थिएन, ती न्यायाधीशको भनाइ छ, तर, अहिले मिलेमतोमै उक्त फैसला भएको रहेछ भन्ने पार्न खोजिएको छ । मन्त्रीमा हमालको नियुक्तिसँग बाँकी चार न्यायाधीशको कुनै सरोकार छैन । हामीले लोकतन्त्र र संविधानको पक्षमा फैसला दिएका हौं । त्यसमा हामीलाई गर्व छ तर त्यही फैसलाको आडमा भागबन्डा भएको सुन्नुपर्दा साह्रै दुःख लागेको छ । यो विषय गम्भीर भएकाले सर्वोच्चका न्यायाधीशहरूबीच छलफल हुने उनको भनाइ छ । प्रधानन्यायाधीश जबराले राज्यका निकायहरूमा भएका नियुक्तिमा भाग लिएको आवाज उनकै इजलासमा समेत उठिसकेको छ । गत मंसिर ३० मा बिहान अध्यादेश ल्याएर बेलुका संवैधानिक परिषद्को बैठक बसेर प्रधानमन्त्री ओली, प्रधानन्यायाधीश जबरा र राष्ट्रिय सभा अध्यक्ष गणेश तिमिल्सिनाले ३८ पदाधिकारी नियुक्तिको सिफारिस गरेका थिए । यो विषयमा परेको रिटको सुनुवाइ नगराई वैशाख २६ मा फेरि त्यही अध्यादेश ल्याएर थप २२ जना नियुक्त गर्न सिफारिस गर्दा पनि प्रधानन्यायाधीश सहभागी थिए । सुनुवाइ ९ महिनासम्म अलपत्र पारिएकोमा प्रश्न उठाउँदै गत भदौ पहिलो साता बसेको संवैधानिक इजलासमा अधिवक्ताहरूले प्रधानन्यायाधीशले भाग लिएको टिप्पणी सुनाएका थिए । प्रधानन्यायाधीश र नयाँ सरकारबीच पनि भागबन्डाको सुरुवात भएको भन्दै संविधानविद्हरूले आपत्ति जनाएका छन् । वरिष्ठ अधिवक्ता शम्भु थापा संवैधानिक नियुक्तिदेखि मन्त्रिपरिषद् विस्तारसम्ममा प्रधानन्यायाधीशले कार्यकारीबाट भाग लिएको घटनाले न्यायको घाँटी निमोठिएको टिप्पणी गर्छन् । कार्यपालिकामा प्रधानन्यायाधीशका ज्वाइँ, जेठान किन नियुक्त गर्नुपरेको हो ? प्रधानन्यायाधीशले नै त्यसो गर्ने भएपछि मुद्दामा लेनदेन भएन र ? त्यसले न्याय मार्छ, थापा भन्छन्, प्रधानन्यायाधीश आफैं न्यायको मोलतोल गर्न गए यसले न्यायपालिकाको स्वतन्त्रता खत्तम पार्छ । ती गजेन्द्र हमाल भन्ने व्यक्ति नभएसम्म मन्त्रिपरिषद् गठनै हुन नसक्ने कारण के हो ? प्रधानमन्त्री र प्रधानन्यायाधीशले जनतालाई स्पष्ट पार्नुपर्छ ।कांग्रेसका नेता भएकाले हमाललाई मन्त्री नियुक्ति गरिएको भन्दै प्रधानन्यायाधीशलाई चोख्याउन खोजिएको देखिन्छ । खासमा उनी कांग्रेसका बाँके जिल्लास्तरीय नेता हुन्, त्यसमा पनि अघिल्लो महाधिवेशन प्रतिनिधिमा समेत पराजित भएका थिए । सांसद नभएको व्यक्तिलाई पनि ६ महिनासम्मका लागि प्रधानमन्त्रीले मन्त्रीमा नियुक्त गर्न सक्ने व्यवस्था संविधानमा छ । तर, संविधानको त्यो व्यवस्था मन्त्रिपरिषद्मा नल्याई नहुने व्यक्तिका लागि राखिएको हो । भारतमा सुरुमा मनमोहन सिंहलाई मन्त्री बनाएजस्तो अवस्थाका लागि राखिएको हो । अहिले मन्त्री बनेका हमाललाई संसद् बाहिरबाट ल्याउनुपर्ने कारण के हो ? सर्वोच्च अदालतबाट सेवानिवृत्त न्यायाधीश गिरीशचन्द्र लाल भन्छन्, संसद् बाहिरको व्यक्तिलाई मन्त्री बनाउन संविधानले प्राविधिक रूपमा ठाउँ दिएको छ । तर, अहिले त्यसको औचित्य देखिएको छैन । प्रधानमन्त्रीले मन्त्री बनाउन पाउने गरी आफूमा भएको विशेषाधिकार दुरुपयोग गर्न मिल्दैन । उहाँले नल्याई नहुने कारण के परेको हो देखाउनुपर्यो । पूर्वप्रधानन्यायाधीश अनुपराज शर्मा प्रधानन्यायाधीशको कोटामा मन्त्री नियुक्त गरिएको हो भने त्यो नेपालको लोकतन्त्रका लागि दुर्भाग्यपूर्ण भएको बताउँछन् । प्रधानन्यायाधीशलाई कोटा किन चाहिएको हो ? अहिले उहाँलाई कोटा दिइएको हो भने भोलि हरेक क्याबिनेटमा प्रधानन्यायाधीशको मानिस चाहिएला, के गर्ने ? शर्मा भन्छन्, त्यस्तो शासन व्यवस्था लोकतान्त्रिक हुन्न । अहिले मिलेमतोमा भएको भनिएको यो काम लोकतन्त्रकै लागि खतरनाक छ ।शुक्रबार नै नेपाल बार एसोसिएसनमा कानुन व्यवसायी जुटेर यस विषयमा छलफल गरेका छन् । बार अध्यक्ष चण्डेश्वर श्रेष्ठका अनुसार सर्वोच्च अदालतमा इजलास गठनमा भइरहेको विकृति हटाउन न्यायाधीश हरिकृष्ण कार्कीको समितिले दिएको प्रतिवेदन कार्यान्वयन गर्नेबारे छलफल गर्न आयोजित उक्त भेलामा प्रधानन्यायाधीशका मान्छे मन्त्री बनेको भनेर आएका समाचारबारे पनि छलफल भएको थियो । सरकार र सर्वोच्च अदालतले खण्डन गरेका छन् । मिडियामा भने नियमित प्रधानन्यायाधीशले भाग पाएको भन्ने समाचार आइरहेका छन् । यो अवस्थामा कानुन व्यवसायीबीचमा पनि केही द्विविधा छ । तर, भाग लिएको साँचो हो भने त्यसले अन्ततः नेपालको संविधान नै मासिने भयो भन्ने चिन्ता साथीहरूले व्यक्त गर्नुभएको छ । हामीले गम्भीरतापूर्वक छलफल गरेर अब कसरी अगाडि बढ्ने भन्ने धारणा छिट्टै सार्वजनिक गर्छौं ।राज्यका प्रमुख तीन अंगबीच शक्ति सन्तुलन र शक्ति पृथकीकरण लोकतन्त्रका लागि आधारभूत र अनिवार्य तत्त्व हुन् । जसअनुसार कार्यपालिका, व्यवस्थापिका र न्यायपालिकाका आआफ्ना अधिकार, जिम्मेवारी र सीमा छन् । कार्यपालिकाले गर्ने त्रुटि सच्याउने प्रमुख काम न्यायपालिकाको हो । अब कार्यपालिकामा नै न्यायपालिकाको प्रतिनिधि बसिसकेपछि त्यसले शक्ति सन्तुलन र पृथकीकरणलाई कहाँ पुर्याउला ? न्यायपालिकाको स्वतन्त्रतालाई कसरी जोगाउला ? सर्वोच्च अदालतका अर्का एक न्यायाधीश भन्छन्, यसबाट संविधानवाद र लोकतन्त्रमाथि नै हमला भएको छ । प्रधानन्यायाधीशले भाग मागेको भन्ने समाचार आएपछि सरकार र सर्वोच्च अदालत दुवैले त्यसको खण्डन गरेका छन् । तर, सरकारले हमाललाई नल्याई नहुने आवश्यकता किन परेको हो भन्ने स्पष्ट पारेर त्यसको औचित्य पुष्टि गर्न सकेको छ । अर्का सेवानिवृत्त न्यायाधीश बलराम केसीका विचारमा आरोप सर्वोच्च अदालतमाथि नभएर प्रधानन्यायाधीशमाथि लागेका कारण यो विषय जबराले व्यक्तिगत तहबाट स्पष्ट पार्नुपर्छ । उनले शक्ति पृथकीकरण संविधानको पानामा मात्र रहेको, व्यवहारमा लागू नभएको बताए । अहिले सर्वोच्च अदालतमा दिनेश त्रिपाठी र ओमप्रकाश अर्यालको रिट (संवैधानिक निकायमा नियुक्तिसम्बन्धी) १० महिना कुर्दा पनि पालो पाएन । त्यसबाटै शक्ति पृथकीकरण र संविधानवाद विस्तार विस्तारै नास गर्दैछौं भन्ने हो, उनले भने । जबराले भने व्यक्तिगत प्रस्टीकरणको आवश्यकता देखेका छैनन् । बरु उनले गत सोमबार सर्वोच्च अदालत बार एसोसिएसनका पदाधिकारीसँग गरेको संवादमा भने आफैं मन्त्रिपरिषद्मा हमालको उपस्थितिलाई स्थापित गर्न लागिपरेजस्तो गरी तर्क गरेका थिए । उनले भनेका थिए, गजेन्द्र हमाल भनेको त शेरबहादुरसरहको कांग्रेस नेता हो । उसका लागि मलाई जोड्नुपर्छ र ? उसलाई मैले बनाउनुपर्छ र ?"
शीर्ष नेताको निर्णयमा गठबन्धनभित्रै असन्तुष्टि,"काठमाडौं (कास) प्रधानन्यायाधीश चोलेन्द्रशमशेर जबराको कोटाबाट गैरसांसदलाई मन्त्री नियुक्त गर्ने शीर्षनेताको निर्णयप्रति सत्ताधारी दलभित्रै असन्तुष्टि छ । नेताहरूले यसलाई लोकतन्त्र र संसदीय व्यवस्थामाथिको प्रहार भनेका छन् । एकीकृत माओवादी केन्द्रका नेता नारायणकाजी श्रेष्ठले संविधानमा गैरसांसद मन्त्री नियुक्त गर्ने प्रावधान भए पनि त्यसको औचित्य पुष्टि हुनुपर्ने बताए । आवश्यकताअनुसार गैरसांसदलाई पनि मन्त्री बनाउन सकिन्छ, तर मूल कुरा त्यसको औचित्य पुष्टि हुन्छ कि हुँदैन ? त्यसमा भर पर्छ, उनले भने । एकीकृत समाजवादीका उपमहासचिव एवं प्रवक्ता जगन्नाथ खतिवडाले गैरसांसदलाई मन्त्री नियुक्त गरिनु कानुनी रूपमा मिल्ने भए पनि संसदीय प्रणाली र संविधानको भावनाविपरीत भएको बताए । कसको कोटामा मन्त्री नियुक्त भए, त्यसमा को जोडिएको छ, त्यो फरक विषय हो, उनले भने, तर, आम रूपमा प्रश्न उठिसकेपछि यो विचारणीय र सन्देहजनक विषय बनेको छ, यसको जवाफ प्रधानमन्त्रीले दिनुपर्छ । जनता समाजवादीका नेता मोहम्मद इस्तियाक राईले प्रधानन्यायाधीशको कोटामा मन्त्री नियुक्त गरिनुले संसदीय व्यवस्थामाथि उपहास र लोकतन्त्रमाथि प्रहार भएको बताए । यसको जवाफ न्यायपालिका र प्रधानमन्त्रीले दिनुपर्छ, यसलाई स्विकार्न सकिँदैन, उनले भने, हाम्रो पार्टीभित्र पनि यो विषय गम्भीर मुद्दा बन्ने निश्चित छ ।"
अध्यादेश ल्याउन फर्काइन थाले विधेयक,"(काठमाडौं)  सरकारले अध्यादेश ल्याउन संसद्मा विचाराधीन विधेयक फिर्ता गर्न थालेको छ । प्रतिनिधिसभाको बैठकले शुक्रबार सरकारको प्रस्तावअनुसार संघीय निजामती सेवा विधेयक फिर्ता गर्न सहमति दिएको छ । संसद्मा अन्तिम चरणमा रहेको विधेयक फिर्ता लिन थालिएकामा सत्तारूढ दलकै नेताहरूले समेत असन्तुष्टि जनाएका छन् । विधेयक फिर्ता गरेर संसद् अन्त्य गर्ने सरकारको तयारी छ । सरकारले राष्ट्रिय सभामा भदौ ३१ मा दर्ता गरेको यौन हिंसाविरुद्धका केही ऐनलाई संशोधन गर्ने विधेयक र फौजदारी कसुर तथा फौजदारी कार्यविधिसम्बन्धी केही ऐन संशोधन गर्ने विधेयक पनि फिर्ता लिन संसद् सचिवालयलाई पत्र पठाएको छ । दर्ता मात्रै भएकाले ती विधेयक फिर्ता गर्न सदनबाट निर्णयार्थ पेस गर्नु नपर्ने सचिवालयले जनाएको छ । राष्ट्रिय सभामा उत्पत्ति भएर पारित भइसकेको रेलसम्बन्धी विधेयकका लागि राष्ट्रिय सभाबाट फिर्ताको सहमति हुन बाँकी छ । रेलसम्बन्धी विधेयक राष्ट्रिय सभाबाट पारित गरेर प्रतिनिधिसभामा टेबुल भइसकेको थियो । संसद्बाट फिर्ता भएको निजामती सेवा विधेयक राज्य व्यवस्था समितिले १५ महिनामा ६१ वटा बैठक बसेर ०७७ असार १५ मा बहुमतले पारित गरी सदनमा पठाइएको थियो । यही विधेयक फिर्ता गरेर संसद्को अवमूल्यन गरिएको सांसदहरूले प्रतिक्रिया दिएका छन् । कर्मचारी व्यवस्थापन गर्न विधेयक फिर्ता लिएर अध्यादेश ल्याउन खोजेको भनिएको छ । संविधानले सरकारलाई अध्यादेश ल्याउन सुविधा दिएको छ तर सदुपयोग गर्न ल्याउने कि दुरुपयोग गर्न ? भूमि व्यवस्था, सहकारी तथा गरिबी निवारणमन्त्री बन्नुअघि राज्य व्यवस्था समिति सभापतिको हैसियतमा शशि श्रेष्ठले भनिन्, तत्काल ल्याउनै पर्ने हो भने दलहरू मिलेर सदनबाट पारित गर्नुपर्थ्यो । समितिबाट पारित भएर पनि डेढ वर्ष सदनमा अड्काएपछि फिर्ता गरिएकामा उनको असन्तुष्टि थियो । एमालेका संसद्यी दल उपनेता सुवास नेम्वाङले संसदीय समितिमा पारित भइसकेको विधेयक संसद्बाट फिर्ता गरेर सरकारले उल्टो काम गरेको बताए । निजामती विधेयक लामो समय समितिमा छलफल भयो । सबैको दबाबले संसद्मा प्रवेश गर्यो । अहिले त्यसलाई फिर्ता लैजाने निर्णय गरेर सरकारले बेठीक गर्यो, उनले भने, संसद्मा विधेयक नै नल्याउनु र भएका विधेयकलाई फिर्ता लैजानु ठीक भएन ।"
न्याय माग्दा धरपकड,"काठमाडौं (कास) न्याय माग्दै नेपालगन्जदेखि पैदलै संघीय राजधानी आएर रिले अनशन बसेका १३ जनालाई प्रहरीले पक्राउ गरेको छ । माइतीघरमा शुक्रबार अनिश्चितकालीन रिले अनशन थालेका उनीहरूलाई साँझ प्रहरीले धरपकड गर्दै लिएर गएको हो ।बाँकेको नेवाजी गाउँकी नन्कुन्नी धोबी आफ्नै घरमा मृत फेला परेको र परस्पुर गाउँकी एकल महिला निर्मला कुर्मी हराएको विषयमा स्थानीय प्रहरीप्रशासनले चित्तबुझ्दो अनुसन्धान नगरेको भन्दै उनीहरू बुधबार काठमाडौं आइपुगेका हुन् । घटनाको सत्यतथ्य छानबिन गरी पीडितलाई न्याय दिनुपर्ने माग केन्द्र सरकारसँग राख्न काठमाडौं आउनुपरेको उनीहरूको भनाइ छ । टोलीमा ११ महिलासहित १४ जना छन् । २० दिन हिँडेर आएका उनीहरू शुक्रबार बिहानै ब्यानर बोकेर माइतीघर पुगेका थिए । महिलाको हत्या, अपहरण, शरीर बन्धक र कर्तव्य ज्यान गरी मार्नेहरू होसियार, मौन बस्ने सरकार खबरदारजस्ता नारा लेखिएका ब्यानर र प्लेकार्डसहित उनीहरू अनसनमा थिए । टोलीमा सहभागी रुबी खानले आफूहरूले अनशन सुरु गरेको बारे काठमाडौंका प्रमुख जिल्ला अधिकारीलाई जानकारी दिए पनि साँझ प्रहरीले हस्तक्षेप गरेको बताइन् । शान्तिपूर्ण तरिकाले न्याय माग्दा पनि यस्तो भयो, उनले भनिन् ।उनीहरूले शुक्रबार नै नेपालगन्जमा भएका दुई महिला हिंसा र मृत्युको घटनामा न्याय नपाएको भन्दै राष्ट्रिय मानवअधिकार आयोगलाई पनि ध्यानाकर्षण पत्र बुझाएका छन् ।"
यस्तो बन्यो देउवा मन्त्रिपरिषद्,"(काठमाडौं)  प्रधानमन्त्री भएको ८८ औं दिनमा शुक्रबार शेरबहादुर देउवाले मन्त्रिपरिषद्लाई पूर्णता दिएका छन् । यो मन्त्रिपरिषद्मा उपप्रधानमन्त्री छैनन् । कांग्रेसबाट सुजाता कोइराला, माअोवादीबाट नारायणकाजी श्रेष्ठ र जनता समाजवादी पार्टीबाट उपेन्द्र यादव उपप्रधानमन्त्रीसहित सरकारमा सहभागी हुन खोजेका थिए । देउवा आफैंले उपप्रधानमन्त्रीविहीन मन्त्रिपरिषद् बनाउन चाहेका हुन् । यसअघि २०६३ मा गिरिजाप्रसाद कोइराला नेतृत्वको मन्त्रिपरिषद्मा २, २०६५ मा पुष्पकमल दाहाल नेतृत्वमा १, २०६६ मा माधवकुमार नेपाल नेतृत्वमा २, २०६७ मा झलनाथ खनाल नेतृत्वमा ३, २०६८ मा बाबुराम भट्टराई नेतृत्वमा २ जना उपप्रधानमन्त्री थिए । २०७० मा सुशील कोइरालाको नेतृत्वमा २, २०७२ मा केपी शर्मा ओली नेतृत्वमा ६, २०७३ मा दाहाल नेतृत्वमा २, २०७४ मा देउवा नेतृत्वको सरकारमा ३ र २०७४ मै ओली नेतृत्वमा २ उपप्रधानमन्त्री थिए । २०६९ मा खिलराज रेग्मी नेतृत्वको गैरराजनीतिक दलको चुनावी सरकारमा भने उपप्रधानमन्त्री थिएनन् । सर्वोच्च अदालतको परमादेशपछि गत असार २९ मा देउवा पाँचौंपटक प्रधानमन्त्री बनेका हुन् । डडेलधुराबाट प्रत्यक्ष निर्वाचित उनी स्नातकोत्तर हुन् । डडेलधुराबाट उनी २०४८ पछि निरन्तर निर्वाचित हुँदै आएका छन् । उनी २०४८ मै गृहमन्त्री भएका थिए भने २०५२ मा पहिलोपटक प्रधानमन्त्री भए । राजनीतिक आन्दोलनका क्रममा ९ वर्षसम्म जेल जीवन बिताएका देउवा २०२८ मै नेविसंघको सभापति बने । २०५९ सालमा कांग्रेस विभाजन गरी उनले त्यसको नेतृत्व गरे । २०५२ भदौ २७ मा पहिलोपटक प्रधानमन्त्री हुँदै देउवाले ४८ सदस्यीय जम्बो मन्त्रिपरिषद् बनाएका थिए । त्यही बेला विवादास्पद महाकाली सन्धि भयो । माओवादी जनयुद्ध को थालनी भयो । २०५८ साउन ११ मा दोस्रोपटक प्रधानमन्त्री भएपछि पद जोगाउन संसद् विघटन गरेको दोष उनीमाथि लाग्यो । उनी २०६१ जेठमा तेस्रोपटक प्रधानमन्त्री भए । २०७४ जेठ २३ मा उनको चौथो सत्तारोहण भयो । २०७४ को आमनिर्वाचन उनकै नेतृत्वमा भयो । बालकृष्ण खाँण ः खाँण प्रधानमन्त्री देउवाले शपथ लिएलगत्तै गृहमन्त्री नियुक्त भएका हुन् । २०१७ सालमा रूपन्देहीमा जन्मिएका उनी स्नातक हुन् । उनी २०६६ मा सिँचाइ र २०७३ मा रक्षामन्त्री भइसकेका छन् । मन्त्री हुनुअघि उनी कांग्रेसको संसदीय दलका प्रमुख सचेतक थिए । २०४८, २०६४ र २०७० मा रूपन्देही३ बाट निरन्तर निर्वाचित भएका खाँण २०७४ मा भने समानुपातिकतर्फ निर्वाचित भए । २०३३ सालमा नेविसंघको राजनीति थालेका उनी २०४४ सालमा नेविसंघ केन्द्रीय अध्यक्ष भए । २०५४ मा तरुण दलको अध्यक्ष बने । २०५६ सालदेखि कांग्रेस केन्द्रीय सदस्य रहेका खाँण सभापति देउवाका विश्वासपात्र हुन् । एक वर्ष जेल परेका उनी कांग्रेसभित्र राम्रो जनसम्पर्क भएका प्रभावशाली नेतामध्ये पर्छन् । कसैलाई पनि उपप्रधानमन्त्री बनाउन नचाहेका देउवाले मन्त्रिपरिषद्मा खाँणलाई वरीयतामा दोस्रो स्थान दिएका छन् । ज्ञानेन्द्रबहादुर कार्की ः सुनसरी४ बाट प्रतिनिधिसभा सदस्यमा निर्वाचित कार्कीले सरकारको प्रवक्ताको समेत जिम्मेवारी पाएका छन् । प्रधानमन्त्री देउवाले शपथ लिएलगत्तै कानुन, न्याय तथा संसदीय मामिलामन्त्री बनेका कार्की पुनः मन्त्रिपरिषद् विस्तारमा सञ्चार मन्त्रालय पुगेका हुन् । देउवाका विश्वासपात्र कार्की यसअघि २०६३ मा जलस्रोत र २०७४ मा अर्थमन्त्री भइसकेका छन् । भोजपुरमा जन्मिएका उनी स्नातकोत्तर हुन् । २०२७ सालमा नेविसंघको राजनीति थालेका उनी नेविसंघको केन्द्रीय अध्यक्ष नै भए । २०५८ सालदेखि राजनीतिमा लागेका उनी कांग्रेस भोजपुर सभापति पनि भए । उनी हाल कांग्रेसको केन्द्रीय सदस्य हुन् । संसद्मा अर्थ समितिका सदस्य रहेका उनी संघीय संसद्को संयुक्त समिति संसदीय सुनुवाइ समिति सदस्य हुन् । पम्फा भुसाल ः ललितपुर३ बाट प्रत्यक्ष चुनाव जितेकी भुसाल यसअघि २०६४ मा महिला, बालबालिका तथा समाज कल्याण, २०६५ मा सामान्य प्रशासन र २०६८ मा शान्ति तथा पुनर्निर्माणमन्त्री भएकी थिइन् । उनको शैक्षिक योग्यता स्नातकोत्तर हो । २०३३ सालमा अनेरास्ववियु छैटौंको सदस्यता लिई पुल्चोक क्याम्पस इकाइ कमिटीमा आबद्ध भएर राजनीति सुरु गरेकी उनी हाल माओवादी केन्द्रको स्थायी कमिटी सदस्य छिन् । माओवादी जनयुद्ध मा दस वर्ष भूमिगत रहेकी उनी पटकपटक जेल परेकी थिइन् ।राजेन्द्र श्रेष्ठ ः श्रेष्ठ २०३४ देखि नेकपा (चौम) बाट राजनीतिमा प्रवेश गरेका हुन् । २०३९ मा नेकपा (माले) मा भूमिगत रूपमा सक्रिय भएका उनी मालेबाट काठमाडौं नगर समिति, जिल्ला कमिटी र उपत्यका विशेष समन्वय समितिमा सक्रिय थिए । २०४९ मा नेकपा (एमाले) केन्द्रीय कमिटी सदस्य रहेका श्रेष्ठ तत्कालीन एमाले उपाध्यक्ष अशोक राईसँगै पार्टी परित्याग गरी संघीय समाजवादी पार्टीको संस्थापक महासचिव बनेका थिए । उनी हाल समाजवादी पार्टीका सहअध्यक्ष छन् । मध्यावधि निर्वाचन २०५१ र प्रतिनिधिसभा सदस्य निर्वाचन २०५६ मा निर्वाचित भएका उनी २०७४ मा समाजवादी पार्टीका तर्फबाट समानुपातिक सांसद हुन् । श्रेष्ठ २०५५ मा आवास तथा भौतिक योजनामन्त्री भएका थिए । विरोध खतिवडा ः तीन दशकदेखि संसदीय राजनीतिको अनुभव भएर पनि उनी पहिलोपटक मन्त्री बनेका हुन् । २०३५ मा अनेरास्ववियु काठमाडौं जिल्ला अध्यक्ष भएर राजनीतिमा प्रवेश गरेका उनी पञ्चायत र राजतन्त्रविरुद्धको आन्दोलनमा १२ पटक जेल र हिरासतमा पुगेका थिए । २०७४ को प्रतिनिधिसभा निर्वाचनमा मकवानपुर२ बाट निर्वाचित खतिवडा २०४८, २०५१ र २०५६ मा मकवानपुरबाटै निर्वाचित भएका थिए । कानुनमा स्नातक गरेका उनी नेपाल बारको सदस्यसमेत हुन् । उनी हाल एकीकृत समाजवादी पार्टीको केन्द्रीय सदस्य छन् । जनार्दन शर्मा ः रुकुम पश्चिमबाट प्रत्यक्ष निर्वाचित शर्मा माअोवादीका स्थायी कमिटी सदस्य हुन् । उनी २०६५ मा शान्ति तथा पुनर्निर्माण, २०७३ मा ऊर्जा तथा २०७४ मा गृहमन्त्री भएका थिए । उनी २०६३ मा अन्तरिम व्यवस्थापिका सदस्य, २०६४ र २०७० मा संविधानसभा सदस्य निर्वाचित भए । उनले सेना समायोजन विशेष समिति सदस्य (२०६४) भएरसमेत काम गरे । उनले २०३४ मा पार्टी इकाइ कमिटी (चौम) बाट राजनीतिक यात्रा प्रारम्भ गरेका थिए । माओवादी सेनाको डिभिजन कमान्डर भएरसमेत काम गरेका उनको शैक्षिक योग्यता स्नातक छ । मीनेन्द्र रिजाल ः मोरङ२ बाट प्रत्यक्ष निर्वाचित कांग्रेस सांसद मीनेन्द्र रिजाल रक्षामन्त्री बनेका छन् । कांग्रेस महामन्त्री शशांक कोइरालाको सिफारिसमा पौडेल समूहबाट रिजाल रक्षामन्त्री बनेका हुन् । २०१४ सालमा विराटनगरमा जन्मिएका रिजालले अमेरिकाको न्युयोर्क विश्वविद्यालयबाट विद्यावारिधि गरेका छन् । २०२६ सालमा विद्यार्थी राजनीतिमा प्रवेश गरेका उनी विमलेन्द्र निधि सभापति हुँदा नेविसंघको केन्द्रीय उपाध्यक्ष भए । २०५३ मा प्रधानमन्त्री हुँदा देउवाको प्रमुख राजनीतिक सल्लाहकार बनेका रिजाल कांग्रेस विभाजित हुँदा देउवाकै सहयोगी थिए । उनले संविधानसभा २०७० मा संविधान मस्यौदा समितिको सदस्य भएर काम गरे । उनी हाल संसद्को सार्वजनिक लेखा समिति सदस्य थिए । रिजाल २०६६ मा संघीय मामिला, संसदीय व्यवस्था तथा संस्कृति र २०७० मा सूचना तथा सञ्चारमन्त्री भइसकेका छन् । उमाकान्त चौधरी ः बाराबाट २०५६, २०६४ र २०७४ मा निरन्तर निर्वाचित चौधरी स्वास्थ्य, कृषि तथा सहकारी सहायकमन्त्री बनिसकेका छन् । उनले वनस्पतिशास्त्रमा एमएस्सी गरेका छन् । २०३६ मा विद्यार्थी राजनीतिमा आबद्ध भई राजनीति थालेका उनी झन्डै दुई दशकसम्म महासमिति सदस्य भए । १३ औँ महाधिवेशनमा कृष्णप्रसाद सिटौला टिमबाट कोषाध्यक्षमा प्रतिस्पर्धा गरेका उनी हाल कांग्रेस केन्द्रीय सदस्य छन् । सिटौलाकै कोटामा उनी मन्त्री बनेका हुन् ।नारायण खड्का ः उदयपुर१ बाट निर्वाचित खड्का परराष्ट्रमन्त्री बनेका छन् । संयुक्त राष्ट्रसंघको ७६ औँ महासभामा भाग लिन जाने टोलीको प्रतिनिधित्व गर्ने मान्छे नभएपछि देउवाले खड्कालाई गत ६ असोजमा नियुक्त गरेका थिए । तत्कालीन प्रधानमन्त्री कृष्णप्रसाद भट्टराईको राजनीतिक सल्लाहकार भइसकेका खड्का २०७० मा सहरी विकासमन्त्री बनेका थिए । अर्थशास्त्रमा विद्यावारिधि गरेका उनी २००५ मा भोजपुरमा जन्मिएका हुन् । २०२३ देखि विद्यार्थी राजनीतिमा प्रवेश गरेका उनी अहिले कांग्रेस केन्द्रीय सदस्य छन् । उनी कांग्रेसबाटै पहिलो र दोस्रो संविधानसभामा निर्वाचित थिए । हाल प्रतिनिधिसभाको अन्तर्राष्ट्रिय सम्बन्ध समिति सदस्य रहेका खड्का देउवाका विश्वासपात्र हुन् । उनी २०५७ सालमा राष्ट्रिय योजना आयोगको समेत उपाध्यक्ष भएका थिए । रेणुकुमारी यादव ः भारतमा जन्मिएकी उनी वैवाहिक सम्बन्धपछि नेपालको राजनीतिमा सक्रिय छिन् । २०४७ मा महिला संघको अध्यक्ष भएकी यादव कांग्रेस परित्यागपछि राप्रपा प्रवेश गरेर सहायक महामन्त्री बनिन् । स्नातक तहसम्मको अध्ययन गरेकी उनले मधेस आन्दोलनपछि राप्रपा छाडेर तत्कालीन मधेसी जनअधिकार फोरममा प्रवेश गरिन् । हाल समाजवादी पार्टीमा केन्द्रीय उपाध्यक्ष छिन् । २०५६ मा सप्तरीमा राप्रपाबाट निर्वाचित उनी २०६४ मा फोरम नेपालबाट संविधानसभा सदस्य बनिन् । उनी अहिले संघीय समाजवादी पार्टीबाट समानुपातिक सांसद हुन् । २०६० मा महिला, बालबालिका तथा समाज कल्याण र विज्ञान तथा वातावरण राज्यमन्त्री भएकी यादव २०६५ मा शिक्षामन्त्री भएकी थिइन् । २०४८ मा प्रतिनिधिसभा सदस्यका लागि स्वतन्त्र उम्मेदवार बनेर पराजित भइन् ।प्रेम आले ः अघिल्लो सरकारमा वनमन्त्री रहेका आले व्यापारिक पृष्ठभूमिका हुन् । हाल एकीकृत समाजवादी पार्टीको केन्द्रीय सदस्य छन् । २०५४ मा तत्कालीन नेकपा एमाले जिल्ला कमिटी सदस्य भएर राजनीतिमा आबद्ध आले छोटो समयमै दुईपटक मन्त्री बन्नेमा पर्छन् । २०६२ मा नेकपा एमाले जिल्ला कमिटीको उपसचिव भएका उनी २०६५ मा राष्ट्रिय प्रतिनिधि परिषद् सदस्यमा निर्वाचित भए । २०७१ को नवौँ महाधिवेशनबाट पार्टीको केन्द्रीय सदस्यमा निर्वाचित उनी अध्यक्ष ओली पक्षमा थिए । संविधानसभा सदस्य निर्वाचन २०७० मा डोटी२ बाट निर्वाचित उनी २०७४ को निर्वाचनमा पनि विजयी भए । दिलेन्द्रप्रसाद बडू ः दार्चुलामा २०११ सालमा जन्मेका बडू भूगोलमा स्नातकोत्तर हुन् । २०७४ को निर्वाचनमा समानुपातिकतर्फ सांसद बनेका उनलाई कांग्रेस वरिष्ठ नेता रामचन्द्र पौडेलको सिफारिसमा देउवाले मन्त्री बनाएका हुन् । उनी २०४८ र २०५६ मा दार्चुलाबाट प्रत्यक्ष निर्वाचित भए । उनी जनआन्दोलनपछि पुनःस्थापित संसद्मा सदस्य बने । हाल उनी संसद्को राज्य व्यवस्था तथा सुशासन समितिमा सदस्य छन् । उनी २०४८ मा आवास तथा भौतिक योजना सहायकमन्त्री, २०५६ मा शिक्षा तथा खेलकुद राज्यमन्त्री भएका थिए । त्यसपछि सञ्चार र वन मन्त्रालयको जिम्मेवारी पनि सम्हाले । प्राध्यापन पेसा छाडेर पूर्णकालीन राजनीतिमा आएका बडू कांग्रेस केन्द्रीय सदस्य हुन् । देवेन्द्र पौडेल ः पौडेल माओवादी केन्द्रका स्थायी कमिटी सदस्य हुन् । बागलुङ२ बाट प्रत्यक्ष चुनाव जितेका उनी पहिलोपटक मन्त्री बनेका हुन् । राजनीतिशास्त्रमा स्नातकोत्तर पौडेल अखिल क्रान्तिकारीको कोषाध्यक्ष, महासचिव, उपाध्यक्ष र अध्यक्षसमेत भए । २०५२ मा सुरु भएको माओवादी सशस्त्र संघर्षमा उनी सहभागी भएका थिए । २०६८ मा तत्कालीन प्रधानमन्त्री बाबुराम भट्टराईको प्रमुख राजनीतिक सल्लाहकार भएका पौडेल केही समय नयाँ शक्तिको राजनीति गरेर पुनः माओवादीमै फर्केका थिए । उनी २०४२ देखि २०४४ सम्म १८ महिना धनगढी जेलमा र ६ महिना सदरखोर थुनामा परेका थिए । उनले पञ्चायतकालमा तीन वर्ष र जनयुद्धका क्रममा १० वर्ष भूमिगत जीवन बिताए । उनका मार्क्सवाद र नेपाली क्रान्ति, नेपाली क्रान्तिका वैचारिक आधारहरू लगायतका राजनीतिप्रधान कृति प्रकाशित छन् ।महिन्द्र राय यादव ः कम्युनिस्ट पार्टीबाट राजनीतिमा आबद्ध यादव २०५१ सालको मध्यावधि निर्वाचन र २०५६ सालको प्रतिनिधिसभा सदस्य निर्वाचनमा सर्लाहीबाट विजयी भएका थिए । २०६४ र २०७० को संविधानसभा सदस्य निर्वाचनमा उनी सर्लाही४ बाट विजयी भएका थिए । २०७४ को प्रतिनिधिसभा निर्वाचनमा पनि उनी निर्वाचित भए । २०५४ सालमा राज्यमन्त्रीको जिम्मेवारी पाएका यादवले २०६४ मा सिँचाइमन्त्री, २०६७ मा उद्योगमन्त्री र सामान्य प्रशासन मन्त्रालयको जिम्मेवारी पाए । २०६२६३ सालको आन्दोलनपछि एमाले परित्याग गरी उनले तराई मधेस लोकतान्त्रिक पार्टी स्थापना गरेर त्यसको महासचिव बनेका थिए । पछि तमलोपा परित्याग गरी तराई मधेस सद्भावना पार्टीको स्थापना र नेतृत्व गरेका यादव राष्ट्रिय जनता पार्टीको अध्यक्ष मण्डलको सदस्य थिए । यादव हाल जनता समाजवादी पार्टीको केन्द्रीय कार्यकारिणी सदस्य छन् ।उमा रेग्मी ः चितवनबाट समानुपातिक सांसद रहेकी रेग्मी स्नातकोत्तर हुन् । २०२८ सालदेखि नेविसंघको राजनीतिमा लागेकी उनी २०५८ मा महिला संघको केन्द्रीय अध्यक्ष हुँदै हाल कांग्रेस केन्द्रीय सदस्य छिन् । राजनीतिक आन्दोलनका क्रममा उनी ३ वर्ष जेल बसिन् । २०४८ सालमा पर्वत २ बाट प्रत्यक्ष निर्वाचित उनी पुनःस्थापित प्रतिनिधिसभाको सदस्य भइन् । २०६४ र २०७४ मा पनि उनी समानुपातिकतर्फ सांसद हुन् । २०३८ सालमा काठमाडौंको वनकालीमा भएको नेविसंघको अधिवेशनमा प्रहरीले धरपकड गर्दा उनी पनि घाइते भइन् । प्रहरीले लाठी र बुट बजार्दा उनले पेटमा हुर्किंदै गरेको बच्चा गुमाउनुपरेको थियो ।शशि श्रेष्ठ ः समानुपातिक सांसद रहेकी उनी हाल राज्य व्यवस्था तथा सुशासन समिति सभापति थिइन् । २०३६ सालमा नेपाल कम्युनिस्ट पार्टीको चौथो महाविधेशनबाट औपचारिक रूपमा पार्टीगत राजनीतिमा आबद्ध भएकी थिइन् । स्नातक तहसम्म पढेकी उनी २०३८ सालमा पद्मकन्या क्याम्पस स्ववियु सभापतिमा निर्वाचित भएकी थिइन् । तत्कालीन जनमोर्चा हुँदै नेकपा माओवादीको राजनीतिमा उनी सक्रिय भइन् । २०६४ मा स्वास्थ्य राज्यमन्त्री भएकी श्रेष्ठले २०३८ देखि २०४२ सालसम्म जेल जीवन बिताएकी थिइन् ।रामकुमारी झाँक्री ः देउवा सरकारमा सबैभन्दा कम उमेरकी मन्त्री हुन्, झाँक्री । ३८ वर्षीय झाँक्रीलाई विधायकका रूपमा पहिलो संसदीय यात्रामै मन्त्री हुने अवसर जुरेको छ । एमालेभित्रको विवादमा माधव नेपाल पक्षमा सतिसालझैं उभिएकी उनलाई गठबन्धनभित्रै सबै दलका नेताले मन्त्री बनाउन चाहेका थिए । सोहीअनुसार उनी नेकपा एकीकृत समाजवादीबाट मन्त्री बनेकी छन् । गुल्मीको मदानेमा जन्मिएकी झाँक्रीले मानविकीमा स्नातकोत्तर र कानुनमा स्नातक गरेकी छन् । समानुपातिक सांसद रहेकी उनी हाल संसद्को अर्थ समिति सदस्य छिन् । झाँक्री २०६२०६३ को आन्दोलनको एउटा चर्चित अनुहार हुन् । अहिले उनी नेकपा एसको सचिव हुन् । उनी २०४७ सालमा पृथ्वी मावि गुल्मीबाट अनेरास्ववियुको प्रारम्भिक कमिटी सदस्य हुँदै विद्यार्थी राजनीतिमा प्रवेश गरेकी थिइन् । अनेरास्ववियुको १९ औँ राष्ट्रिय सम्मेलनबाट अध्यक्षमा निर्वाचित भएकी झाँक्री तत्कालीन एमालेको नवौँ राष्ट्रिय अधिवेशनबाट केन्द्रीय सदस्यमा निर्वाचित भएकी थिइन् । गजेन्द्र हमाल ः कांग्रेस पृष्ठभूमिका उनी प्रधानन्यायाधीश चोलेन्द्रशमशेर जबराको चाहनामा मन्त्री बनेका हुन् । हमाल हाल कांग्रेस क्रियाशील सदस्य मात्र हुन् । उनी १३ औँ महाधिवेशनमा महाधिवेशन प्रतिनिधिमा पराजित भएका थिए । २०४० मा नेपालगन्जको त्रिभुवन चोकमा राजारानीको तस्बिर च्यातेपछि उनी चर्चामा आए । पार्टी विभाजनपछि देउवा नेतृत्वको कांग्रेसको बाँके सभापति भएर काम गरेका हमाल २०६४ को संविधानसभा निर्वाचनमा माओवादी नेता तिलक परियारसँग पराजित भए । हमाल ६ महिनाभित्र संघीय संसद्को सदस्यमा निर्वाचित हुनुपर्छ । नभए उनी पदमुक्त हुनेछन् ।राम सहायप्रसाद यादव ः यादव १७ वर्षको शिक्षण पेसालाई छाडेर २०४७ मा नेपाल सद्भावना पार्टीमार्फत राजनीतिमा आबद्ध भएका हुन् । बारामा जन्मिएका उनी २०६० मा संघीय समाजवादी फोरमको जिल्ला संस्थापक अध्यक्ष बने । २०६५ देखि २०७५ सम्म संघीय समाजवादी पार्टीको महासचिव भएका उनी हाल जनता समाजवादी पार्टीको पनि महासचिव हुन् । २०६४ को संविधानसभा सदस्यमा समानुपातिक प्रणालीबाट प्रतिनिधित्व गरेका यादव २०७४ को निर्वाचनमा बारा२ बाट निर्वाचित भए । उनी जसपाबाट पहिलोपटक मन्त्री बनेका हुन् ।कृष्णकुमार श्रेष्ठ ः कांग्रेसका रामचन्द्र पौडेललाई हराएर उनी प्रतिनिधिसभामा तनहुँ १ बाट निर्वाचित सांसद हुन् । २०७७ वैशाखमा तत्कालीन समाजवादी पार्टी नेपालका सांसद अपहरणमा संलग्न भएको आरोप लागेपछि उनी राष्ट्रिय राजनीतिमा चर्चामा आएका थिए । वामदेव गौतमको साथ लागेर ओली क्याम्पमा पुगेपछि श्रेष्ठले गौतमको साथ छाडेका थिए । उनले ओली नेतृत्वको सरकारमा मन्त्री बन्ने आश्वासन पनि पाएका थिए । तर ओलीले मन्त्री नबनाएपछि उनले देउवालाई विश्वासको मत दिएर नेपाललाई साथ दिए । उनी व्यापारिक पृष्ठभूमिका हुन् ।महेश्वर गहतराज ः बाँके१ बाट प्रत्यक्ष चुनाव जितेका उनी माअोवादी केन्द्रीय सदस्य हुन् । तीन दशक लामो राजनीतिक क्रियाशीलता भए पनि संसदीय यात्रा भने उनको पहिलो हो । प्रवीणता प्रमाणपत्र तहसम्म अध्ययन गरेका गहतराज २०४५ देखि राजनीतिमा प्रवेश गरेका हुन् । अहिले संसद्को राज्य व्यवस्था तथा सुशासन समिति सदस्य छन् । उनले राजनीतिक आन्दोलनका क्रममा भूमिगत जीवन बिताएका थिए । २०७० को संविधानसभा सदस्य निर्वाचनमा उनी पराजित भएका थिए ।उमेश श्रेष्ठ ः स्वास्थ्य राज्यमन्त्री श्रेष्ठ प्रधानमन्त्री तथा मन्त्रिपरिषद् कार्यालयअन्तर्गत राज्यमन्त्रीमा तानिएका छन् । स्वास्थ्यमन्त्री नहुँदा १० साउनमा राज्यमन्त्री नियुक्त श्रेष्ठलाई देउवाले आफू मातहत काम गर्ने गरी जिम्मेवारी दिएका हुन् । भोजपुरमा जन्मिएका व्यवसायी श्रेष्ठ कांग्रेस समानुपातिक सांसद हुन् । प्याब्सनका पूर्वअध्यक्ष उनी हिसानको तीन कार्यकाल अध्यक्ष भइसकेका छन् । ३५ वर्षदेखि शिक्षा र स्वास्थ्य क्षेत्रमा व्यवसाय गर्दै आएका उनी धनाढ्य राजनीतिज्ञमध्येमा पर्छन् ।भवानी खापुङ ः तेह्रथुमबाट प्रत्यक्ष निर्वाचित खापुङ पहिलोपटक राज्यमन्त्री बनेका छन् । उनी २०७० मा तेह्रथुम१ बाट निर्वाचित भई संविधानसभा सदस्य भएका थिए । हाल उनी संसद्को कृषि, सहकारी तथा प्राकृतिक स्रोत समिति सदस्य छन् । २०३६ देखि निरन्तर राजनीतिमा सक्रिय खापुङ आफूलाई कृषि र विकासका क्षेत्रमा विशेष रुचि रहेको बताउँछन् । उनी २०३६ मा महेन्द्र बहमुखी क्याम्पस मोरङबाट सक्रिय राजनीतिमा आबद्ध भएका हुन् । २०३९ मा उनी अनेरास्ववियुको क्याम्पस कमिटी अध्यक्ष भए । एमाले केन्द्रीय अनुशासन आयोगको सदस्य, नेकपाको केन्द्रीय सदस्य हुँदै उनी अहिले नेकपा एसको केन्द्रीय सदस्य छन् । बोधमाया यादव ः बुबाको राजनीतिक विरासतका रूपमा उनले मन्त्री बन्ने मौका पाएकी छन् । उनी कम्युनिस्ट नेता स्व रामवृक्ष यादवकी छोरी हुन् । प्रतिनिधिसभा सदस्य निर्वाचन २०७४ मा तत्कालीन माओवादी केन्द्रका तर्फबाट उनी समानुपातिक सदस्यमा निर्वाचित भएकी हुन् । हाल उनी संसद्को अन्तर्राष्ट्रिय सम्बन्ध समिति सदस्य छिन् । २०४४ मा अखिल छैटौं जिल्ला समिति सदस्यबाट राजनीति थालेकी उनी माओवादी केन्द्रको केन्द्रीय सदस्य छिन् । उनी २०६२ चैत २९ देखि २०६३ असार १ गतेसम्म नजरबन्दमा परेकी थिइन् ।"
'शेरबहादुरजीलाई हराउने बलियो उम्मेदवार मै हुँ,"केही जिल्लामा अझै वडा अधिवेशन हुन सकिरहेको छैन, यसले मंसिरमा हुने केन्द्रीय महाधिवेशन प्रभावित बन्दैन ? हामीले मंसिर ९१३ कै मितिमा महाधिवेशन हुनुपर्छ भन्दै आएका छौं । त्यसभन्दा उता सार्न उपयुक्त हुँदैन तर तलका अधिवेशन नै नसकिने विशेष कारण उत्पन्न भयो भने केही समय मात्रै (पुससम्म) पछि सर्न सक्छ । दुई वर्षदेखि क्रियाशील सदस्यताको विवाद चलिरहेको छ । यही कारण १३ जिल्लामा वडा अधिवेशन हुन सकेको छैन । यसको भित्री कारण के हो ?हो, क्रियाशील सदस्यताको विवाद छ । पार्टीको क्रियाशील सदस्यता वडाबाट सिफारिस भएर आउनुपर्छ । हाम्रो विधानको व्यवस्था त्यही हो तर यहाँ त संस्थापन पक्षले वडामा मात्रै नभएर केन्द्रबाटै सदस्यता थपिरहेको छ । त्यस्तो गर्न त पाइँदैन नि । तपाईंहरूलाई संस्थापन पक्षले धाँधली गर्दै छ भन्ने शंका भएको हो ?शंकाभन्दा पनि विधि, विधान र प्रक्रियाअनुसार सदस्यता वितरण वडाबाटै हुनुपर्छ भन्ने हो । अरू तहबाट वितरण गर्न पाइँदैन । अरू तहबाट वितरण हुन्छ भने शंका उब्जनु स्वाभाविक हो ।कांग्रेस हुन्छु भनेर आउनेलाई सदस्यता दिँदा विवाद गर्नुपर्ने हुन्छ र ?कांग्रेसको कार्यकर्ता हो होइन, कस्तो व्यक्ति हो भन्ने कुरा पनि केन्द्रबाट होइन वडाबाटै थाहा हुन्छ । यो जिल्लामा यो नाम गरेको कस्तो व्यक्ति हो भनेर मलाई सोध्यो भने मैले कहाँ भन्न सक्छु र ? त्यो त वडाका कार्यकर्ताले भन्न सक्छन् नि । कांग्रेसमा जहिल्यै सदस्यताको विवाद किन उठ्ने गर्छ ?महाधिवेशनलाई प्रभावित पार्ने हिसाबकिताब नै हो । शेरबहादुरजीप्रति हाम्रो अविश्वास पहिला पनि थियो, सदस्यताको विवादले अहिले झनै बढाएको छ ।तपाईं आफैं सभापतिको उम्मेदवार बन्छु भन्दै आउनुभएको छ । तयारी कसरी अघि बढाउनुभएको छ त ? म साथीहरूसँग कुरा गरिरहेको छु । ७७ जिल्लाकै साथीहरूसँग कुरा गर्दा तपाईं खुट्टा नकमाउनुहोस्, तपाईं नै हो । अरू कसैले सक्दैन । कांग्रेसलाई परिवर्तन गर्ने हो भने तपाईंले नै नेतृत्व लिनुपर्छ भनेर आग्रह गरिरहेका छन । व्यक्तिगत रूपमा सोध्नुहुन्छ भने मलाई यो झमेलामा किन म पर्नेजस्तो लाग्छ । तर, बीपीले बनाएको पार्टी हो कांग्रेस । टुलुटुलु हेरेर बस्न पनि म सक्दिनँ । पार्टीलाई एकबद्ध बनाउने, गुट उपगुट समाप्त पार्ने मेरो चाहना छ । दोस्रो, विधान संशोधन नगरी यो पार्टी चल्न सक्दैन । सभापतित्व प्रणालीमा जानुपर्छ ।भनेपछि सभापतिलाई अधिकारसम्पन्न बनाउनुपर्छ भन्ने तपाईंको जोड हो ? हो, सभापति जित्नका लागि निर्वाचन हुन्छ । जितिसकेपछि कार्यकालभर आफ्नो विचार र दृष्टिकोणअनुसार काम गर्न सक्ने अधिकार हुनुपर्छ । त्यसका लागि केन्द्रीय समितिमा सभापतिको बहुमत हुनुपर्छ ।सबै पदाधिकारी निर्वाचित गर्ने विधानको व्यवस्था गलत भयो, अब सबै पद मनोनीत गर्नुपर्छ भन्ने तपाईंको धारणा हो ? सबै भनेको होइन । उपसभापति र महामन्त्रीमा एकएक जना चुन्ने अधिकार त सभापतिलाई हुनुपर्यो नि । यस्तो व्यवस्था त पहिला नै थियो नि ? किन संशोधन गर्नुभएको त ? पहिलाकै व्यवस्था ठीक थियो । पछिल्लो पटक संशोधन गरियो, यो गलत भयो । धेरै प्रजातान्त्रीकरण गर्दा सभापतिलाई काम गर्नै नसक्ने खालको विधान बनाइयो । पार्टी सञ्चालन गर्नका लागि यति साह्रै प्रजातान्त्रिक विधान बनाएर चल्दैन । सभापतिलाई बढी अधिकार दिँदा निरंकुश हुने खतरा हुन्छ भनेर संशोधन गर्नुभएको होइन र ? निरंकुश हुन्न । सभापति भइसकेपछि पार्टी सञ्चालन गर्न सक्ने पूर्ण अधिकार सभापतिलाई हुनुपर्छ । अर्को कुरा, सभापति भनेको सरकारको कामकारबाहीमा पनि प्रभाव पार्ने पद हो । आफ्नो पार्टीको सरकार हुँदा सभापतिले प्रधानमन्त्रीलाई निर्देशन दिन सक्छ । पौडेल समूहमै सभापतिका चार जना आकांक्षी छन्, चार जनामध्ये तपाईं उम्मेदवार हुने सम्भावना कति छ ? यसो हेर्दा त न्यून छ । तैपनि हामी प्रयासमा छौं । रामचन्द्र दाइ, शेखर दाइ, प्रकाशमानजी र म गरी चार जना त हाम्रो समूहबाटै छौं । हामीलाई जसरी पनि जित्नु छ । चार जनामध्ये एक जना भए ठीक हुन्थ्यो तर हुन सक्ने सम्भावना कम छ । चार जनामध्ये सबैभन्दा उपयुक्त व्यक्ति मै हुँ । ७७ जिल्लाकै पार्टी सभापति र कार्यकर्ताले तपाईं लड्नुहोस्, खुट्टा नकमाउनुहोस् भनिरहेका छन् ।चारै जना भिड्ने अवस्था त आउँदैन होला नि ?संख्या कम हुन्छ । दुई जनामा आउन सक्छ । एक जना नै हुने सम्भावना पनि छ तर त्यो अवस्था बनिसकेको छैन ।शेखर कोइरालाले छाड्नुभएन भने के गर्नुहुन्छ ? कोइराला परिवारमा हामी शेखर दा, म र सुजाता छौं । सुजाता सभापति नलड्ने भनेकी छन् । मेरो र शेखर दाको बीचमा एउटा समझदारी त हुनुपर्छ नि । पावर भनेको सेयरिङ गर्ने कुरा हो । म सभापति भएपछि शेखर दालाई के पद चाहिने हो, त्यो त म दिइहाल्छु नि । रामचन्द्र दाइ, प्रकाशमानलाई कसरी मिलाउने भन्ने कुरा नि छ । एक जनालाई प्रधानमन्त्री बनाउन सकिन्छ । अर्कोलाई उपसभापति बनाउन सकिन्छ ।शेखर र तपाईंबीचमै प्रतिस्पर्धा हुने अवस्था आउँछ कि ? त्यस्तो लाग्दैन । शेखर दाले मलाई सहयोग गर्नुपर्छ । शेखरले त अब छोड्ने पालो भाइको हो भन्नुभएको छ नि ?शेखर दा अहिले केन्द्रीय सदस्य मात्रै हुनुहुन्छ । केन्द्रीय सदस्यबाट एकैचोटि सभापति बन्न उहाँलाई कठिनाइ होला । म त महामन्त्री भइसकें, सजिलो मलाई हुन्छ नि । उमेरको हिसाबले पनि दाइले भाइबाट आस गर्नुभएको होला नि ? त्यस्तो तर्कले हुन्न । सभापति जित्न सक्छु भन्ने तर्कले मात्रै कन्भिन्स गर्न सकिन्छ । दाजुभाइलाई मिलाउने तत्त्व के छ ?छलफल भएको छैन । परिवारमा प्रकाश (बीपीका जेठा छोरा) दाइ हुनुहुन्छ । दाइलाई शेखर दाले पनि भेट्नुहुन्छ, म नि भेट्छु । अरू साथीहरू पनि लाग्नुभएको छ । तपाईंको समूहमा सभापतिका आकांक्षीमध्ये बलियो मै हुँ भन्ने कसरी लाग्यो ?अरूको तुलनामा सबैभन्दा बलियो उम्मेदवार मै हुन्छु । शेरबहादुरजी अरूसँग होइन, मसँग डराउनुभएको छ । यसले पनि को बलियो हो भन्ने थाहा हुन्छ । बलियो छु भन्ने आधार बीपीको छोरा भएर हो ? होइन, विरासतको आधार एउटा पक्ष हो तर देशभरका साथीहरूको मलाई दबाब छ । तपाईं लड्नुभएन भने फेरि शेरबहादुरजीले नेतृत्व लिनुहुन्छ भन्नुहुन्छ । त्यो नै मेरो ठूलो शक्ति हो । कार्यकर्ताको चाहना नै मेरो प्रेरणाको स्रोत हो । उनीहरूको प्रेरणाको कदर मैले गर्नुपर्छ । तीन पटक सांसद बन्दा संसद्मा मुस्किलले ७८ पटक बोल्नुभयो । महामन्त्री भएर पनि प्रभावकारी काम गर्न सक्नुभएन । अब कसरी सभापति चलाउनुहोला भन्ने टीकाटिप्पणी कार्यकर्ताले गरेका छन् नि ? शेरबहादुरजीको विरोध मैले सुरुदेखि गर्न थालेको भए पार्टी ध्वस्त हुने अवस्था थियो । ०७४ को आमनिर्वाचनमा पार्टीले हार्दा सबै शेरबहादुरजीविरुद्ध खनिनुभयो । मैले मात्रै साथ दिएँ । त्यो पार्टीलाई हेरेर गरेको हो, शेरबहादुरजीलाई हेरेर होइन । मैले पनि विरोध गरेको भए पार्टी कहाँ जान्थ्यो ? दोस्रो कुरा, संसद्मा मैले ७८ पटक बोलेको छु । बोल्ने कुरा बोलेकै छु । आवश्यकताभन्दा बढी के बोल्नु ? पहिला हामी प्रतिपक्षमा थियौं । राम्रो बोल्ने गगन थापा, मीनेन्द्रहरू थिए । उनीहरूलाई बोल्न दिनुपर्छ भन्थे । त्यसैले उनीहरू बढी बोले, मैले कम बोलें । सभापति देउवा पार्टीभित्र जब अप्ठ्यारोमा पर्नुहुन्छ, त्यतिबेला तपाईंले काँध थापिदिनुहुन्छ भन्ने आरोप छ नि ? त्यो त मैले पार्टीलाई हेरेर गरेको हो । सभापतिलाई गिराइदियो भने पार्टीको अवस्था के हुन्छ ? पार्टी कुन दिशामा जान्छ ? त्यो हेर्न म चाहन्नँ । देउवाले फेरि उम्मेदवार हुने घोषणा गरिसक्नुभएको छ । यसप्रति तपाईंको दृष्टिकोण के छ ? शेरबहादुरजीले पार्टी चलाउन नसक्नुभएको सत्य कुरा हो । शेरबहादुर देउवालाई फेरि नेतृत्व दिन हुन्न भन्ने कुरामा हाम्रा पक्षका सबै नेताहरूको समान धारणा छ । त्यसका लागि बलियो उम्मेदवार मै हुँ भन्ने लाग्छ ।शेरबहादुर देउवाले नै तपाईंलाई अघि सार्ने सम्भावना कति छ ? उहाँले छोड्नुहुन्न भन्ने मेरो ठम्याइ छ । हार्दै छु भन्ने लाग्यो भने के गर्नुहुन्छ भन्न सक्दिनँ । तर, अहिले उहाँ प्रधानमन्त्री हुनुहुन्छ । शक्ति सबै उहाँसँग छ । हरेक दृष्टिकोणबाट अनुकूल छ । हुन त उहाँले मलाई यस पटक छोड्देऊ, त्यसपछि तिमीलाई दिन्छु भन्नुभएको छ तर त्यो ललिपप देखाएको मात्रै हो । उहाँलाई डर नै मसँग छ । अरू कोहीसँग छैन ।तपाईंसँग किन डराउनुभएको ? अरूभन्दा बलियो छ, यो उठ्यो भने समस्या हुन्छ भनेरै होला ।तपाईंहरूको समूहबाट धेरै उम्मेदवार हुनासाथ देउवालाई सजिलो हुँदैन र ? त्यसैले त मैले भरसक एक जना मात्रै उम्मेदवार बन्नुपर्छ । हामी एक भयौं भने शेरबहादुरजीलाई रोक्न सक्छौं । तपाईं, प्रकाशमान र विमलेन्द्रबीच गठबन्धनको पहल पनि भइरहेको छ । यो कत्तिको सम्भव छ ? हामी प्रयत्न गरिरहेका छौं तर अहिलेसम्म तीनै जनाले छोड्ने कुरा भएको छैन । मलाई सभापतिमा सहयोग गर्नुहोस्, अरू पदमा बाँडफाँड गरेर जानुपर्छ भनेर मैले भनेको छु । तीन जनाबीचको छलफलमा पनि पावर सेयरिङ को कुरा उठाएको छु । तर, तीनै जनाबीच कसले छोड्ने भन्नेमा समझदारी हुन सकेको छैन । मिल्ने सम्भावना कति छ ? प्रयास हुँदै छ । मिल्दा ठूलो सन्देश पनि दिन्छ । देउवा र पौडेलको पुस्ताबाट नेतृत्व सर्नुपर्छ भन्नेमा हामीबीच एउटै धारणा छ ।तपाईंको उम्मेदवारीको औपचारिक घोषणा कहिले हुन्छ त ? तपाईंको मिडियाबाट गइहाल्यो । अरू साथीहरूसँग पनि कुरा गर्नुपर्ने हुन्छ । रामचन्द्र दाइ, प्रकाशमानजी र शेखरदासँग पनि कुरा गर्छु । सबैसँग छलफल गरेरै घोषणा गर्ने हो । तपाईंलाई धेरै मान्छेले धार्मिक एजेन्डासँग जोडेर पनि हेर्छन् । अबको महाधिवेशनमा हिन्दु राज्य स्थापनाको एजेन्डा बनाउँदै हुनुहुन्छ भनिन्छ । साँचो हो ?हाम्रो पार्टीको चारतारे झन्डामध्ये एउटा ताराको अर्थ धार्मिक स्वतन्त्रता हो । धर्मनिरपेक्षता भनेर हामीले ल्याएका थिएनौं । कहाँबाट घुसाइयो । यही कुरा मैले सुशील दालाई पनि भनेको थिएँ । उहाँले पनि पछि परिवर्तन गर्नुपर्छ, अहिले नबोल भन्नुहुन्थ्यो । बीपीले पनि धर्म स्वतन्त्र हुनुपर्छ भन्नुहुन्थ्यो । मैले जुन निर्वाचन क्षेत्रबाट तीनतीन पटक जितें, त्यो हिन्दु आस्था राख्ने धार्मिक व्यक्तिहरू बढी भएको क्षेत्र हो । मठमन्दिरमा पुगेर भाषण गर्नुपर्थ्यो, त्यतिबेला बोल्दा हिन्दु राष्ट्र र धर्मलाई निरपेक्ष राख्न नहुने सन्दर्भ मैले उठाउँदै आएको हुँ ।महाधिवेशनमा धर्मलाई एजेन्डा बनाउने सम्भावना कति छ ? दुई वर्षअघि सम्पन्न महासमिति बैठकमै सात सय सदस्यले धर्मनिरपेक्षता खारेज गर्नुपर्छ भनेर हस्ताक्षर बुझाएका थिए । यस पटक झन् तीव्र गतिमा उठ्ने म देख्छु । त्यसलाई मैले नै उठाउँछु । आवश्यक परे मै नेतृत्व लिन्छु । संविधानमै धार्मिक स्वतन्त्रता राख्न कि जनमत संग्रह हुनुपर्यो कि त संविधान संशोधन गर्न सक्नुपर्छ । तपाईंको बाटो कुन हो ? दुवै बाटोबाट गर्न सकिन्छ । जुन बाटोमा गए पनि परिणाम आउने एउटै हो । पार्टी र सरकार दुवै मोर्चामा देउवाको काम गर्ने शैलीलाई कसरी हेर्नुभएको छ ? पार्टी चलाउन सक्नुभएन भनेर त मैले भनिनै सकें । गठबन्धन चलाउन पनि धेरै कठिनाइ छ । विभिन्न विचार र दृष्टिकोण बोकेका दललाई मिलाएर लैजान सजिलो छैन । मन्त्रिपरिष्द विस्तार गर्नमै तीन महिना लाग्यो । गठबन्धनमा विचारले होइन, लेनदेन र भागबन्डाले काम गर्छ । यसका लागि शेरबहादुरजीले धेरै खेलिरहनुभएको छ । तर, सरकार कामयाब हुन सकेको छैन । सरकार सञ्चालन कसरी गर्ने भनेर प्रधानमन्त्रीले स्पष्ट दृष्टिकोण पनि बनाउन सक्नुभएन ।सरकारलाई महाधिवेशनको हिसाबकिताबमा चलाउन खोजेको पनि भन्छन् नि ? हुन सक्छ । उहाँ (देउवा) लाई फेरि जित्नु छ । नजित्ने भए महाधिवेशनमा ढिलाइ गर्ने, केही समय पछि धकेल्ने सम्भावना पनि छ ।यस्तो सम्भावना कति देख्नुहुन्छ ?सम्भावना छ तर हामी मान्दैनौं । हाम्रो असहमतिबीच सभापतिले एकलौटी रूपमा महाधिवेशन टार्न र ढिलाइ गर्न सक्नुहुन्न । तीन महिनामा चल्दै गर्दा सरकार सही बाटोमै हिँडिरहेको छ जस्तो लाग्छ ? एमालेलाई सत्ताबाट हटाउनुपर्छ भन्ने मुद्दामा हामी सफल भयौं तर देउवाले पनि सरकार राम्रोसँग चलाउन सक्नुभएको छैन । मन्त्रिपरिषद् गठनमै तीन महिना बिताइनुभयो । बजेट पनि अध्यादेशबाट पारित गर्नुपर्ने अवस्था आयो । अध्यादेश भनेको अप्ठ्यारो परिस्थितिमा मात्रै आउने हो तर अहिले पनि अध्यादेशले शासन चलाउन खोजेको जस्तो देखिँदै छ । यो राम्रो होइन । शेरबहादुरजी अहिले पार्टी र सरकार दुवै मोर्चामा असफल देखिनुभएको छ । पछिल्लो पटक शेरबहादुरजीको अवस्था ढल्दो छ । साँच्चै भन्नुपर्दा अब फेरि पार्टी नेतृत्वमा शेरबहादुरजीलाई हेर्न कोही चाहँदैन । मन्त्रिपरिषद् विस्तारमै यतिका दिन लगाउनुमा प्रधानमन्त्री कि गठबन्धनमा सामेल दलका नेताहरूको कमजोरी हो ?अहिले त प्रधानमन्त्रीकै कमजोरी हो । सम्पूर्ण जिम्मेवारी उहाँसँगै छ । प्रधानमन्त्री आफैंले गठबन्धनमा सामेल दलहरूलाई तिम्रा लागि तीन वटा, तिम्रा लागि चार वटा मन्त्री लिउँ भनेर भन्न सक्नुपर्दथ्यो । सक्नुभएन । मन्त्रिपरिषद् विस्तार ढिलाइ हुनुमा प्रधानन्यायाधीश चोलेन्द्रशमशेर राणाले भागबन्डा खोजेकाले हो भन्ने पनि छ नि ? कति सत्य हो मलाई थाहा छैन तर हामी भन्छौं न्यायपालिका स्वतन्त्र हो । स्वतन्त्र न्यायपालिकाले यसरी हस्तक्षेप गर्न थाल्यो भने उसले कस्तो न्याय देला ? राज्य प्रणाली खत्तम पार्छ । शक्ति सन्तुलनको सिद्धान्त बिगार्छ । यो ठीक होइन । यस्तो आउनु दुर्भाग्य हो ।सरकारमा दलहरूको गठबन्धन कति लामो समयसम्म टिक्छ भन्ने लाग्छ ? सरकार चलाउन सक्ने अवस्थासम्म जानुपर्छ तर निर्वाचनसम्मै गठबन्धन जाने, सिटमा तालमेल गर्ने कुरा म सम्भव देख्दिनँ । कांग्रेस निर्वाचनमा कसैसँग तालमेल गरेर जाँदैन । एक्लै चुनाव लड्छ । एक्लै लड्न सक्षम छ । ९ लाख त पार्टीका क्रियाशील सदस्य नै भइसके । हामीले अरूको सहारा लिन अब आवश्यक छैन । अर्ली इलेक्सनतिर जानुपर्छ भन्ने धेरै कांग्रेस नेताहरूको भनाइ छ नि ? हो, यो पनि एउटा पक्ष छ । शेरबहादुरजीले मन्त्रिमण्डल विस्तारपछि राम्रोसँग सरकार चलाउनुभयो भने पूरा अवधि चल्न सक्ने सम्भावना पनि छ । त्यसले राम्रो पनि गर्छ । जान सकेन भने अर्ली इलेक्सनमै जानुपर्ने हुन्छ । कांग्रेसका लागि अर्ली इलेक्सनमा जानुमै फाइदा छ । अर्ली इलेक्सनमा जान माओवादी केन्द्र र एकीकृत समाजवादी तयार छैन । त्यस्तो बेला कांग्रेस र एमाले मिलेर जान सक्ने सम्भावना देख्नुहुन्न ? निर्वाचनमा जाने विषयमा सहमति गर्ने कुरा बेग्लै हो । गठबन्धन सरकार चलेन भने जाने बाटो त्यही हो । माओवादी अध्यक्ष पुष्पकमल दाहालले बारम्बार यो गठबन्धन निर्वाचनसम्मै जान्छ भन्दै आउनुभएको छ नि ?त्यस्तो सम्भावना छैन । प्रचण्डको भविष्य त तालमेलमै निर्भर छ । उहाँको ठाउँबाट तालमेलको कुरा सोच्नु ठीक हो तर कांग्रेसले निर्वाचनमा कोहीसँग तालमेल गर्दैन भन्ने प्रस्ट छ । सहमहामन्त्री प्रकाशशरण महतको नेतृत्वमा तीन सदस्यीय टोली भारत भ्रमणमा छ । महाधिवेशनलाई लक्षित गरेर हो कि खास कारण छन् ? पार्टीमा छलफल भएको होइन तर यसलाई म सकारात्मक रूपमा लिन्छु । अहिले भारतसँग हाम्रो सम्बन्ध त्यति राम्रो छैन । नेपालसँगकै सम्बन्धमा दरार आएको छ । लिपुलेक, लिम्पियाधुरालगायत विषयमा हाम्रो दूरी बढेको छ । शेरबहादुरजीले सम्बन्ध बढाउनका लागि गर्नुभएको यो पहल राम्रै हो ।"
कर्णालीका ८० कार्यालय निमित्तका भरमा,"(सुर्खेत)  कर्णालीमा प्रदेश सरकार मातहतका ८० वटा कार्यालय निमित्तको भरमा छन् । माथिल्लो तहका कर्मचारी कर्णाली आउन नमान्दा अधिकांश कार्यालय निमित्तको भरमा भएका हुन् ।माथिल्ला तहका कर्मचारी नभएको फाइदा उठाउँदै केही कनिष्ठ कर्मचारीले पनि निमित्तको जिम्मेवारी लिइरहेका छन् । भूमि व्यवस्था, कृषि तथा सहकारी मन्त्रालयले छैटौं तहका अधिकृत मोहन गिरीलाई पशुपक्षी विकास निर्देशनालयको जिम्मेवारी दिएको छ । तर निर्देशनालयमा ११ औं तहका अधिकृतको दरबन्दी छ । निर्देशनालय मातहतका अधिकांश पशु सेवा कार्यालयमा आठौं तहको कार्यालय प्रमुख छन् । तर निर्देशनालयको जिम्मेवारी छैटौं तहका अधिकृतलाई दिइएको छ । दैलेखमा नवौं र दसौं तहका कर्मचारीले प्रमुखको जिम्मेवारी पाउनुपर्ने हो । आठौं तहका प्रचण्ड खड्का २ वर्षदेखि कामविहीन छन् भने छैटौं तहका अधिकृत भीम विष्टलाई प्रमुखको जिम्मेवारी दिइएको छ ।कर्णाली प्रदेशकै योजना आयोग, प्रदेश लोकसेवा आयोग, प्रदेश सुशासन केन्द्रमा संगठनात्मक ढाँचा तथा दरबन्दीअनुसारका प्रमुख छैनन् । भूमि व्यवस्था, कृषि तथा सहकारी मन्त्रालय मातहतका १९ कार्यालय निमित्तको भरमा छन् भने उद्योग, पर्यटन, वन तथा वातावरण मन्त्रालयअन्तर्गतका २१ कार्यालय पनि कनिष्ठ कर्मचारीले चलाएका छन् । त्यस्तै भौतिक पूर्वाधार विकास मन्त्रालयका १० र सामजिक विकास मन्त्रालयका १९ वटा कार्यालयमा दरबन्दीअनुसारका प्रमुख छैनन् । आर्थिक मामिला तथा योजना मन्त्रालयअन्तर्गतका लेखा नियन्त्रण इकाइ पनि एकदुई जना कर्मचारीको भरमा छन् । प्रदेश सरकार मातहत अहिले ८ मन्त्रालय छन् भने मन्त्रालय मातहत १ सय ११ कार्यालय छन् । त्यस्तै कर्णाली प्रदेश योजना आयोग, प्रदेश लोकसेवा आयोग, प्रदेश सुशासन केन्द्र, मुख्य न्यायाधिवक्ताको कार्यालय र प्रदेशसभा सचिवालयलाई पनि प्रदेश सरकार मातहत छ । ऊर्जा विकास तथा सिँचाइ मन्त्रालय पनि निमित्तको भरमा चलिरहेको छ । सामजिक विकास मन्त्रालयअन्तर्गतका ९ जिल्ला आयुर्वेद स्वास्थ्य केन्द्र र सुर्खेतमा प्रदेश जनस्वास्थ्य प्रयोगशाला स्थापनाको क्रममा छ । योसँगै अब प्रदेशमा १ सय ३४ वटा कार्यालय हुनेछन् ।नवौं र दसौं तहको दरबन्दी भएका कृषि विकास कार्यालय जाजरकोट, सल्यान, जुम्ला, दैलेख र कालीकोटमा अधिकृतस्तरका सातौं र आठौं तहका कर्मचारीले चलाइरहेका छन् । त्यसैगरी भौतिक पूर्वाधार तथा सहरी विकास मन्त्रालयअन्तर्गतको पूर्वाधार विकास निर्देशनालयमा एघारौं तहको प्रमुखको दरबन्दी भए पनि आठौं तहका कर्मचारीले चलाइरहेका छन् । नवौं र दसौं तहका प्रमुख हुने पूर्वाधार विकास कार्यालय सल्यान, दैलेख र जुम्लामा सातौं तहका कर्मचारीलाई निमित्त प्रमुख तोकिएको छ ।पहुँचको भरमा कनिष्ठलाई कार्यालय प्रमुखको जिम्मेवारी दिइँदा त्यसको असर सेवाप्रवाहमा परेको मुख्यमन्त्री तथा मन्त्रिपरिषद् कार्यालयका एक उपसचिवले बताए । दरबन्दीअनुसारका कर्मचारी नहुँदा उपलब्ध कर्मचारीमध्येबाट सिनियरलाई निमित्त प्रमुख बनाउनुपर्छ, उनले भने, तर कर्मचारीको मनोबल कमजोर हुने गरी केही निर्देशनालय र कार्यालयमा कनिष्ठले प्रमुखको जिम्मेवारी पाएका छन् ।"
दार्चुला घटनामा भारतको ध्यानाकर्षण,"(नयाँदिल्ली)  दिल्ली भ्रमणमा रहेका कांग्रेसका सहमहामन्त्री प्रकाशशरण महत नेतृत्वको नेताहरूको टोलीले दुई महिना अगाडि दार्चुलामा भएको तुइन काण्डका विषयमा भारतीय विदेशमन्त्री एस जयशंकरको ध्यानाकर्षण गराएको छ । एसएसबीका जवानले तुइन काटिदिँदा नेपाली नागरिक जयसिंह धामी महाकाली नदीमा खसेर बेपत्ता भएका थिए । नेपाल सरकारले गरेको छानबिनमा उक्त घटनामा एसएसबीको जवानको संलग्नता रहेको उल्लेख छ । त्यस विषयमा भारतीय राजनीतिक तहको उच्च तहमा पहिलो पटक कांग्रेस नेता महतले कुरा राखेका हुन् । यसअघि ठूलो दबाबपछि मात्रै नेपाल सरकारले उक्त घटनाका बारेमा भारतलाई कूटनीतिक नोट पठाएको थियो । एक महिना भइसक्दा पनि भारतले त्यसबारे प्रतिक्रिया दिएको छैन । भारतीय विदेशमन्त्री जयशंकरसँग शुक्रबार भएको भेटमा महतले दार्चुला घटनाका विषयमा भारतले पनि छानबिन गरेर तथ्य कुरा बाहिर ल्याउन आग्रह गरेका हुन् । त्यस घटनामा नेपाली जनता र सरकारको चासो छ, हाम्रो अनुसन्धानले एसएसबीको संलग्नता देखाएको छ । तल्लो तहमा कुनै एक जना जवानबाट गल्ती भएको हुन सक्छ, भेटपछि महतले भने, त्यसबारेमा अनुसन्धान गरेर तथ्य कुरा बाहिर ल्याइदिनुभयो भने त्यसले भारतप्रतिको सम्मान थप बढ्ने आग्रह गरेका छौं । त्यस घटनलाई गम्भीरतापूर्वक हेरिदिन आफूहरूको आग्रह रहेको महतले बताए । प्रत्युत्तरमा विदेशमन्त्री जयशंकरले त्यसबारे अनुसन्धान गरिने उल्लेख गरेको महतले कान्तिपुरलाई जानकारी दिए । उनको टोलीले नेपाल र भारतबीच देखिएका कतिपय विवादहरू कूटनीतिक वार्ताका माध्यमबाट समाधान गर्नमा जोड दिएका थिए । कूटनीतिक वार्ताहरू बढाउनुपर्यो भन्ने हाम्रो आग्रह रह्यो, महतले भने, त्यसले राम्रो सन्देश दिन्छ, विवादहरू समाधानलाई मद्दत गर्छ । उनले आफूहरूले धेरैजसो विषयमा भारतीय विदेशमन्त्रीको ध्यानाकर्षण गराएको बताए । सीमा विवाद, दार्चुला घटना, मलको आपूर्ति, कोभिडविरुद्ध खोपको आयातलगायत धेरैजसो विषयमा कुराकानी भएको उनले उल्लेख गरे । पुरानो केही खोप नेपालले पाउन बाँकी रहेको र थप किन्न चाहेको हामीले कुरा राख्यौं, उनले भने, त्यस विषयमा उहाँले खोपको निर्यात छिट्टै खुल्ने बताउनुभएको छ । विदेशमन्त्रीसँग ससानादेखि कम्पिलिकेटेड विषयहरूमा पनि छलफल भएको उनले उल्लेख गरे । भारतीय विदेशमन्त्री जयशंकरबाट आफूहरूले सकारात्मक टोन पाएको उनले बताए । नेपालको लोकतन्त्र बलियो बनाउने आफूहरूको सहयोग रहने उनको भनाइ थियो । राजनीतिक तहमा कायम भएको ग्यापलाई कांग्रेस नेताहरूको भ्रमणले केही हदसम्म पुर्ने कोसिस गरेको छ । भारतीय जनता पार्टीको विदेश विभागको निम्तोमा महतको नेतृत्वमा कांग्रेस नेताहरू उदयशमशेर राणा र अजय चौरसिया बिहीबार दिल्ली आइपुगेका हुन् । आएकै दिन बीजेपीका राष्ट्रिय अध्यक्ष जेपी नड्डासँग भेटवार्ता गरेको महतको टोलीले शुक्रबार विदेशमन्त्रीलाई भेट्नुपूर्व बीजेपीका अन्य पदाधिकारीहरूसँग लामो छलफल गरेको थियो । पार्टी कार्यालयमा भएको छलफलमा बीजेपीका राष्ट्रिय महासचिवहरू अरुण सिंह, राजु विष्ट, प्रवक्ता सुधांशु त्रिवेदी, महिला मोर्चाकी राष्ट्रिय अध्यक्ष भनाथी श्रीनिवासन र विदेश विभागका प्रमुख विजय चौथाइवाललगायतका नेताहरू उपस्थित थिए । दुई देशका सत्तारूढ र प्रमुख राजनीतिक दलबीच सम्बन्ध विकासको प्रयास दुवै पक्षले गरेका छन् । कांग्रेस नेता राणाले पार्टीगत र नेताबीचको व्यक्तिगत सम्बन्धमार्फत देश तहको कूटनीतिक सम्बन्धलाई बलियो बनाउन मद्दत पुग्ने बताए । बीजेपीका नेताहरूसँग दुई देशका बीचमा कायम पुरानो सम्बन्ध, देखिएका कतिपय समस्याहरूबारे खुलेर छलफल भएको उनले बताए । भारतसँग नेपालले समानता र सम्मानको सम्बन्ध चाहेको सन्देश आफूहरूले पुर्याएको उनले उल्लेख गरे । बीजेपीको संगठन संरचना, पार्टी सञ्चालन विधि, तल्लो तहसम्म सूचना पुर्याउने प्रक्रियालगायतका विषयमा पनि कांग्रेस नेताहरूले जानकारी लिएका थिए । नेताहरूले शनिबार उत्तर प्रदेशका मुख्यमन्त्री योगी आदित्यनाथसँग पनि भेट्ने कार्यक्रम छ । प्रधानमन्त्री शेरबहादुर देउवाले पछिल्लो समय भारतसँगको सम्बन्ध सुधारमा जोड दिएका छन् । त्यसका लागि उनले पहिले पार्टी तहमा सम्बन्ध विस्तारलाई प्राथमिकतामा राखेको देखिन्छ । एक महिना अगाडि कांग्रेसको निम्तोमा बीजेपीका विदेश विभाग प्रमुख विजय चौथाइवाल काठमाडौं पुगेका थिए ।"
कृष्णनगरमा हैजाको आशंका,"कपिलवस्तु (कास) कृष्णनगर नगरपालिकामा फैलिएको झाडापखालाका बिरामीको दिसामा भिब्रियो कलेरा भेटिएपछि विज्ञहरूले हैजाको आशंका गरेका छन् । लुम्बिनी प्रादेशिक अस्पतालको प्रयोगशालामा गरिएको एक जनाको दिसा परीक्षणमा भिब्रियो कलेरा अर्थात् हैजाको ब्याक्टेरिया आशंका गरिएको लुम्बिनी प्रादेशिक अस्पतालका प्रयोगशाला प्रमुख डा प्रभाकर चौधरीले बताए । थप पुष्टिका लागि सेरोटाइपिङ गर्नुपर्छ, उनले भने, हामीकहाँ त्यस्तो परीक्षण नहुने भएकाले राष्ट्रिय जनस्वास्थ्य प्रयोगशाला काठमाडौंमा पठाएका छौं । रोग पहिचान गर्न विभिन्न क्षेत्रका ५ बिरामीको दिसा मंगलबार प्रादेशिक अस्पताल प्रयोगशालामा पठाइएको थियो । अहिले नै हैजा भनेर किटान गर्न हतार हुन्छ, प्रदेश स्वास्थ्य मन्त्रालयका प्रवक्ता डा पुष्पराज पौडेलले भने, तर केही शंका भएकै कारण पुष्टिका लागि सुविधा सम्पन्न ल्याबमा पुनः परीक्षण गर्न पठाइएको हो । दुई दशकदेखि स्वास्थ्य क्षेत्रमा काम गरिरहेका एक सिनियर अहेबले यो झाडापखालाको प्रकोप नभएको दाबी गरे । फिल्डमा खटिएका उनले भने, झाडापखालासँग लक्षणै मिल्दैन । दिसा चौलानी पानीजस्तो छ । जुन झाडापखाला लाग्दा हुँदैन । कलेरा नै हुन सक्ने उनको दाबी छ । प्रकोप फैलिएको क्षेत्रका चार ठाउँबाट पानीको नमुना परीक्षण गर्दा एक ठाउँमा कोलिफर्म भेटिएको स्वास्थ्य कार्यालयले जनाएको छ । सुखरामपुरको करिब ४० फिट गहिरो ट्युबवेलको पानीमा दुई प्रतिशत कोलिफर्म भेटिएको कार्यालय प्रमुख हेमराज पाण्डेले बताए । त्यो भनेको कुनै न कुनै रूपमा पानीमा दिसा मिसियो र त्यही पानी खाएर यो समस्या भयो भन्ने हो, उनले भने, अहिले दूषित पानी पिउनुले नै प्रकोप फैलिएको आशंका गरिएको छ । प्रकोप देखिएका वडाहरूमा पिउने पानीको मुख्य स्रोत खानेपानी संस्थान बहादुरगन्जले वितरण गर्ने पानी रहेको स्वास्थ्य कार्यालय प्रमुख पाण्डेले बताए । प्रकोपबारे बुझ्न स्वास्थ्य मन्त्रालयको इपिडिमियोलोजी तथा रोग नियन्त्रण महाशाखाका डा शशि कँडेलको नेतृत्वमा ३ डाक्टरको टोली आएको छ । कृष्णनगरमा फैलिएको झाडापखाला शुक्रबारदेखि नियन्त्रणमा आउन थालेको छ । बिरामी बिस्तारै घट्दै गएका छन् । अहिले बहादुरगन्जस्थित शिवराज अस्पतालमा ४४ जना मात्र उपचाररत छन् । शुक्रबार साँझ १ सय ११ जना डिस्चार्ज भएका छन् । अहिले अवस्था नियन्त्रणमा आएको अस्पतालका मेसु डा मुकेश चौधरीले बताए । १५ शय्याको अस्पतालमा बेड अभाव भएपछि खुला आकाशमुनि टेन्ट टाँगेर उपचार गरिएको थियो । कतिपय बिरामीले घरबाटै खाट ल्याएका थिए । निजी क्लिनिकमा अहिले ८० जनाले उपचार गराइरहेका छन् । सोमबारयता फैलिएको प्रकोपबाट दुई जनाको मृत्यु भएको छ ।"
अपहरित बालकको १० घण्टापछि उद्धार,"सुनसरी (कास) सुनसरीको कोसी गाउँपालिका७ स्थित हरिपुरबाट अपहरित १३ वर्षीय एक बालकलाई १० घण्टाभित्र उद्धार गरी प्रहरीले नेपाल फर्काएको छ । प्रहरीका अनुसार दीपेन सदालाई बिहीबार दिउँसो बिहारको सुपौल जिल्ला, बदबदैपुर ग्राम पञ्चायत६ बैरयाकमालका मुकुम मियाँको समूहले अपहरण गरेको थियो ।एसपी सञ्जयसिंह थापाका अनुसार अपहरणमा परेको सूचना पाएपछि भारतीय प्रहरीसँग समन्वय गरेर राति १ः५० बजे बैरयाकमलका मियाँको घरबाट उद्धार गरिएको थियो । उक्त स्थान नेपालभारत सीमाबाट ३५ किलोमिटर दक्षिण पर्छ । उनी दिउँसो ३ बजे अपहरणमा परेका थिए । मियाँसहित आएका दुई जनाले मोटरसाइकलमा राखेर भारततिर लगेका थिए । नेपालबाट ज्याला मजदुरी गर्नेहरूलाई भारत लैजाने ठेकेदारसमेत रहेका मियाँले मजदुर ल्याइदिनु भनेर कोसी गाउँपालिका ७ हरिपुरका भुटन सदालगायत ५ जनालाई २ लाख रुपैयाँ दिए पनि कामदार नपठाएपछि पैसा असुल्न उनकै गाउँका बालक अपहरण गरेको प्रहरीको प्रारम्भिक अनुसन्धानमा खुलेको छ ।एसपी थापाले भने भुल्टन सदालगायत पाँच जनाको समूहले मुकुम मियाँलाई मजदुर उपलब्ध गराउने भनेर पैसा लिए पनि सम्पर्कविहीन भएपछि पैसा असुल्न गाउँको बालकलाई अपहरण गरेको देखिएको छ ।"
स्टार्टअपलाई बीउ पुँजी दिन बल्ल छलफल,"(काठमाडौं)  नवप्रवर्तन (स्टार्टअप) व्यवसाय प्रवर्द्धन पहिलो पटक आर्थिक वर्ष ०७१७२ को वार्षिक बजेटमा पर्यो । तर यसबारेको चर्चा दशकअघि नै सुरु भएको हो । नवप्रवर्तनलाई बढावा दिन सहुलियत ब्याजदरमा ऋण तथा बीउ पुँजी उपलब्ध गराउने भन्दै त्यसयताका हरेक बजेटमा यो कार्यक्रम अटाएको छ । तर कार्यविधि नबन्दा लागू हुनु त परको कुरा बल्ल कार्यविधिको मस्यौदामाथि छलफल थालिएको छ ।चालु आव ०७८७९ को बजेटमा युवा उद्यमीलाई स्टार्टअप व्यवसायमा संलग्न हुन उत्प्रेरित गर्ने उद्देश्यले परियोजना धितो राखी १ प्रतिशत ब्याजदरमा २५ लाख रुपैयाँसम्मको बीउ पुँजी कर्जा उपलब्ध गराउने उल्लेख छ । बजेटमा परेको यो कार्यक्रमलाई अर्थ मन्त्रालयले तत्काल कार्यविधि बनाएर साउन १ बाटै कार्यान्वयन गर्ने जनाएको थियो । तर कार्यविधि अझै बनिसकेको छैन ।गत जेठ १५ मा अध्यादेशमार्फत बजेट सार्वजनिक भएलगत्तै स्टार्टअप कर्जा कार्यविधिको मस्यौदा तयार पार्न भन्दै मन्त्रालयले एक कार्यदल गठन गरेको थियो । मन्त्रालयका सहसचिव महेश भट्टराईको संयोजकत्वमा गठित कार्यविधि मस्यौदा कार्यदलमा निजी क्षेत्रका प्रतिनिधिसमेत छन् । कार्यदलले नवप्रवर्तन (स्टार्टअप) व्यवसायलाई कर्जा प्रवाह गर्नेसम्बन्धी कार्यविधि २०७८ को मस्यौदा गत साउनमै मन्त्रालयलाई बुझाइसकेको छ । तर पारित भएर कार्यान्वयनमा भने आउन सकेको छैन । जेठ २४ मा गठित कार्यदलले असारसम्ममा मस्यौदा तयार पार्ने र त्यसलाई साउनबाटै कार्यान्वयन गर्ने मन्त्रालयको तयारी अहिलेसम्म मस्यौदामै अल्झिरहेको छ । शुक्रबार सोही कार्यविधिको मस्यौदामाथि अर्थ मन्त्रालयमा भएको छलफलमा अर्थमन्त्री जनार्दन शर्माले कर्जा पाउने प्रक्रिया सरल र पहुँचयोग्य हुन नसकेको भन्दै आलोचना गरे । कार्यविधि सरल र छरितो बनाउनसमेत मन्त्रालयका अधिकारीलाई उनले निर्देशन दिए । बोझिलो कार्यविधिले स्टार्टअप व्यवसायको प्रवर्द्धन गर्न नसकिने भन्दै उनले दुर्गम बस्तीका युवाहरूले समेत सजिलै स्टार्टअप कर्जा पाउन सक्ने गरी कार्यविधि बनाउन निर्देशन दिएका हुन् । नयाँ व्यवसाय गर्न चाहने युवाहरू कागज हेरेरै निराश हुने खालको झन्झटिलो कार्यविधि नबनाऔं । संक्षिप्त र सरल कार्यविधि बनाएर कार्यक्रम लागू गरौं, उनले भने ।छलफलमा राष्ट्रिय योजना आयोगका सदस्य डा रामकुमार फुँयालले स्टार्टअप व्यवसाय नेपालका लागि नौलो कार्यक्रम भएकाले यसको सिद्धान्त र अन्तर्राष्ट्रिय अभ्यासहरूलाई बुझ्नुपर्ने धारणा राखे । अघिल्लो आव ०७६७७ को वार्षिक बजेट तथा गत आव ०७७७८ को बजेटमा पनि स्टार्टअप च्यालेन्ज फन्ड का रूपमा १ अर्ब रुपैयाँ छुट्याइएको थियो । तर कार्यविधि नभएकै कारण उक्त रकम फ्रिज भयो । अघिल्लो आवको बजेटमा उल्लेख भएअनुसार राष्ट्रिय योजना आयोगले अनुदानसम्बन्धी कार्यविधि बनाएर आवेदनसमेत माग गरेको थियो । स्टार्टअप कर्जाका लागि ६ सय ९९ जनाले निवेदनसमेत दिएका थिए । तर कसैले पनि कर्जा वा बीउ पुँजी पाएनन् ।भट्टराई संयोजकत्वको कार्यविधि मस्यौदा कार्यदलले वार्षिक १ करोड रुपैयाँभन्दा कम कारोबार भएका स्टार्टअपले मात्र १ प्रतिशत ब्याजदरमा ऋण पाउनेगरी कार्यविधि तयार पारेको छ । त्यस्तै, स्टार्टअप कर्जा ३ वर्षका लागि २ किस्तामा उपलब्ध गराउने पनि मस्यौदामा उल्लेख छ । कर्जा पाउन परियोजना धितो अनिवार्य गरिएको छ । यस्तो कर्जा दिँदा बैंक तथा वित्तीय संस्थाले पूरा गर्नुपर्ने दायित्व तथा उनीहरूले लिन पाउने सेवासुविधा पनि मस्यौदामा खुलाइएको छ । जसअनुसार बैंक तथा वित्तीय संस्थाले केही रकम सेवा शुल्कका रूपमा लिन पाउनेछन् । प्रशासनिक शुल्कका रूपमा एक पटकका लागि ५ सय रुपैयाँसम्म र किस्ताको साँवामा १ प्रतिशतसम्म शुल्क लिन लिन सक्ने प्रावधान राखिएको छ ।वस्तु तथा सेवाको खरिदबिक्री गर्ने (एजेन्सी मोडल) कम्पनीले यो सुविधा पाउने छैनन् । त्यस्तै, विदेशमा दर्ता भएका, स्थायी लेखा नम्बर (पान) नलिएका र एउटा कम्पनीबाट टुक्रिएर बनेको अर्को कम्पनीले पनि यस्तो कर्जा सुविधा पाउने छैनन् । सरकारबाटकुनै अतिरिक्त सुविधा लिएका र कालोसूचीमा परेका कम्पनी पनि कर्जाका लागि योग्य हुने छैनन् । स्थापनाको १ वर्ष पूरा भएको तर ७ वर्ष नकटेको कम्पनीलाई कर्जा पाउन योग्य मानिने मस्यौदामा उल्लेख छ ।"
बस्तीभर बाघको त्रास,"(नेपालगन्ज)  एक महिनाअघि बाँकेको राप्ती सोनारी गाउँपालिका१ कुसुम गाभर मध्यवर्ती क्षेत्रमा बाघ देखिन थालेपछि निकुञ्ज प्रशासनले क्यामेरा जडान गर्यो । उक्त क्षेत्रमा बाघ आउजाउ बढिरहेकाले वन प्रवेश नगर्न निकुञ्जले आग्रहसमेत गरेको थियो । तर, त्यसको केही दिनमै गाभर क्षेत्रमा सुस्त मनस्थितिका एक जनाले बाघले आक्रमणबाट ज्यान गुमाए । एक साताअघि पनि गोठाला गएका गाभरका तीन महिला बाघको आक्रमणमा जोगिएका थिए । त्यस क्षेत्रमा परिचालन गरिएको हात्ती र निकुञ्जका कर्मचारीका कारण महिलाको ज्यान जोगिएको थियो । बाघ देखिन थालेदेखि नै वन क्षेत्रमा प्रवेश नगर्न आग्रह गर्दै आएका छौं । एक जनाको ज्यान गइसक्दा पनि वनभित्रै मान्छे प्रवेश गरिरहेका छन्, बाँके राष्ट्रिय निकुञ्जका प्रमुख संरक्षण अधिकृत श्याम शाहले भने, अस्तिको घटनामा हात्तीमा चढेका हाम्रा कर्मचारीले बाघ नदेखेको भए जे पनि हुन सक्थ्यो । उनका अनुसार बाघको बासस्थानमा मानिसको प्रवेश रोक्ने हो भने बाघले आक्रमण गर्दैन । निकुञ्ज क्षेत्र र मध्यवर्ती वनले घेरिएको गाभर गाउँका स्थानीयमा एक महिनादेखि बाघको त्रास छ । निकुञ्जमा बाघको संख्या बढेको अनुमान छ । त्यस क्षेत्रमा दैनिक दुईवटा वयस्क बाघ देखिने गरेका छन् । तर, निकुञ्ज अधिकारीहरू बाघको संख्या बढ्दैमा मानव बस्तीलाई खतरा नहुने दाबी गर्छन् । यस वर्ष बाघका कारण जति घटना भएका छन्, ती सबै वन क्षेत्रमा भएको अधिकृत शाहले बताए । बाघले मान्छेलाई आक्रमण गरेको घटना विश्लेषण गर्दा गाउँ पसेर आक्रमण गरेको देखिँदैन, उनले भने, त्यसैले निकुञ्ज र वन क्षेत्रका सर्वसाधारणले वनमाथिको आफ्नो निर्भरता कम गर्नुपर्ने हुन्छ । सन् २०१८ को गणनाअनुसार बाँके निकुञ्जमा २१ वटा वयस्क पाटे बाघ थिए । चालु आर्थिक वर्षमा बाघ गणना गर्ने कार्यक्रम छ । १० वर्ग स्क्वायरभन्दा कम क्षेत्रमा बाघ बस्दैन । एउटा बाघले २० देखि ४ सय हेक्टरसम्म आफ्नो आधार इलाका बनाउन सक्छ । बाघको त्रास बढेपछि निकुञ्ज प्रशासनले राप्ती सोनारी गाउँपालिकाका जनप्रतिनिधिसहित गाभरका स्थानीयसँग छलफल गरेको छ । छलफलकै क्रममा राष्ट्रिय प्रकृति संरक्षण कोष बर्दियाका प्रमुख तथा वन्यजन्तु विज्ञ डा रवीन कडेरियाले यस वर्ष बाघका कारण २४ घटना भएको बताए । तर, ती सबै घटना वन क्षेत्रमै भएका हुन् । बाघले आक्रमण गरेका सबै घटनाको अध्ययन गर्दा हिँडिरहेको मान्छेलाई बाघले आक्रमण गरेकै छैन । गाउँमा पनि पसेको छैन, उनले भने, बाघको बासस्थानमा गएर घाँस काट्ने क्रममा आक्रमण भएको देखिन्छ । डिभिजन वन कार्यालय बाँकेका सहायक संरक्षण अधिकृत गणेशबहादुर खड्काले बाघले आक्रमण गरेको क्षेत्र निकुञ्ज रहेको बताए । बाघको संख्या बढेसँगै मध्यवर्तीर् क्षेत्रमा पनि देखिने गरेको सूचना आउने गरेको उनको भनाइ छ । राप्ती सोनारी गाउँपालिकाका प्रमुख लाहुराम चौधरीले बाघबाट जोगिन वन क्षेत्रमा प्रवेश नगर्न अनुरोध गरे । स्थानीय चन्दा लामाले भने गाईबस्तु पाल्न, चरिचरन गर्न वन क्षेत्रमा जानुपर्ने बाध्यता रहेको गुनासो गरिन् । बाघले बस्ती नै आतंकित छ, उनले भनिन्, रातको समयमा पनि बाघ आउँदा त्रास बढेको छ ।"
मेरो परिवारै कांग्रेस : मन्त्री हमाल,"उद्योग, वाणिज्य तथा आपूर्तिमन्त्री गजेन्द्रबहादुर हमालले आफ्नो पूरै परिवार कांग्रेसमा रहेको बताएका छन् । प्रधानन्यायाधीश चोलेन्द्रशमशेर जबराको कोटाबाट मन्त्री बनेको आरोप लागिरहेका बेला मन्त्री हमालले पदभार ग्रहणपछि यस्तो प्रतिक्रिया दिएका हुन् । शुक्रबार सिंहदरबारस्थित मन्त्रालयमा सञ्चारकर्मीले सोधेको प्रश्नमा उनले भने, मेरा राजनीतिक क्रियाकलापलाई पनि तपाईंहरूले हेर्नुपर्छ । म २०२५ सालमा नेपाली कांग्रेसमा लागेको मान्छे हो । मेरो दाइ नेपाली कांग्रेसको जिल्ला सभापति, मेरो बुबा नेपाली कांग्रेसको, म र मेरो परिवार सबै नेपाली कांग्रेसको हो । मन्त्री हमालले आफू २०३१ सालमा नेपाली कांग्रेसको विद्यार्थी संगठन नेविसंघको जिल्ला सभापति भएको पनि बताए । गैरसांसद हमाललाई प्रधानमन्त्री शेरबहादुर देउवाले शुक्रबार मन्त्री बनाएका हुन् । उनी प्रधानन्यायाधीश जबराका जेठान पनि हुन् । मन्त्री हमालले आफ्नो कार्यकालमा रुग्ण उद्योगलाई राम्रोसँग अगाडि बढाउने बताएका छन् ।"
मनलाग्दी तथ्यांकले कुसुन्डा पहिचानमै समस्या,"(दाङ)  राष्ट्रिय जनगणना सुरु हुन लाग्दा कुसुन्डा विकास समाजका अध्यक्ष धनबहादुर कुसुन्डालाई चिन्ता सुरु भएको छ । गणनामा कुसुन्डा जातिको परिचय र भाषाको पहिचान कसरी स्थापित गर्ने भन्ने चिन्ताले उनलाई सताएको हो । राष्ट्रिय जनगणना २०६८ को तथ्यांक र वास्तविक कुसुन्डाको संख्यामा धेरै अन्तर परेको उनले बताए ।जनगणना गर्दा कुसुन्डा नै नभएका ठाउँमा पनि तथ्यांक देखियो भने कतिपय भएका ठाउँमा पनि छुटेको पाइयो । यसको कारण थियो, कुसुन्डाले जनगणनाका क्रममा प्रश्नको जवाफ दिँदा आफ्नो पहिचान खुलाएर जवाफ दिन नसक्नु । अनि, गणकहरूले पनि गैरजिम्मेवार तरिकाले तथ्यांक लिनु । २०६८ को जनगणनामा कुसुन्डा भाषा बोल्ने १४ पुरुष र १४ महिला गरी २८ जना उल्लेख छ । जबकि, त्यतिबेला दाङका ज्ञानीमैया र कमला कुसुन्डा मात्रै भाषा बोल्न जान्ने थिए । अहिले ज्ञानीमैयाको निधन भएपछि कमला मात्रै बाँकी छिन् । राष्ट्रिय जनगणना २०६८ अनुसार देशमा १ सय २३ पुरुष र १ सय ५० महिला गरी २ सय ७३ जना कुसुन्डा छन् । कुसुन्डा विकास समाजले गरेको अध्ययनमा भने १ सय ७५ जना मात्रै कुसुन्डा छन् । दाङ, प्यूठान, कपिलवस्तु, अर्घाखाँची, गोरखा, रोल्पा, तनहुँ, सुर्खेत र बर्दियामा मात्रै कुसुन्डाको बसोबास रहेको अध्यक्ष कुसुन्डाले बताए । जनगणनामा काठमाडौंमा १३ जना कुसुन्डा रहेको उल्लेख छ, उनले भने, म काठमाडौं तथ्यांक विभागमै गएर कहाँ छन् देखाइदिनुपर्यो भनें तर उहाँहरूले के गर्ने, तथ्यांक ल्याउनेले कसरी ल्याउँछन् भन्न सकिन्न भन्नुभयो । यसपटक पनि तथ्यांकमा यथार्थ विवरण कसरी आउँछ भन्नेमा शंका रहेको उनले बताए । जनगणना गर्नुअघि नागरिकलाई प्रशिक्षण दिनुपर्छ । कसरी प्रश्नको जवाफ दिने भन्ने धेरैलाई थाहा छैन, उनले भने, कति कुसुन्डाले शाही भनेर लेखाउँछन्, जसबाट कुसुन्डाको पहिचान आउँदैन । लोपोन्मुख जाति झनै लोप हुने खतरा छ । दुई वर्षअघिसम्म दुई जनामा सीमित कुसुन्डा भाषा अहिले पठनपाठनमार्फत ३० जनामा फैलिएको छ । ज्ञानीमैया र कमलाकै सहयोगमा कुसुन्डा कक्षा चलाइएको थियो । अब भाषा बचाउने र विस्तार गर्ने जिम्मेवारी कमलाको काँधमा आएपछि उनी निरन्तर यस अभियानमा छिन् । भाषा बोल्न जान्नेहरूको संख्या बढ्दै गएको र यो तथ्यांक जनगणनामा पनि आए यथार्थ विवरण थाहा हुने कमलाले बताइन् । कुसुन्डा लोप हुन थालेको जाति हो । यसको यथार्थ विवरण राखिनुपर्छ, उनले भनिन्, यसका बारेमा धेरैलाई थाहा छैन । कसरी जवाफ दिने भन्नेबारे सिकाउन पाए राम्रो हुने थियो । जनगणनाबारे कुनै चेतना नहुँदा कुसुन्डाको वास्तविक पहिचान तथ्यांकमा आउन समस्या भइरहेको कुसुन्डा भाषाबारे अध्ययन गरिरहेका उदय आलेले बताए । आफ्नो विवरण दिँदा कसरी दिने भन्ने धेरैलाई थाहा छैन । थर र भाषाबारे स्पष्ट जवाफ नदिँदा यकिन विवरण आउँदैन, उनले भने, पहिले र अहिले संख्या, भाषा जान्नेलगायत धेरै कुरामा फरक भइसकेको छ । कुसुन्डाको पहिचान कसरी कायम गर्ने भन्नेबारे चलिरहेका कक्षामा केही छलफल भए पनि सबैबीच यो सन्देश पुग्न नसकेको उनले बताए । सबैलाई कुसुन्डा जातिको पहिचान र भाषाको महत्त्वबारे जानकार बनाउनुपर्ने भएकाले अहिले भाषाको कक्षालाई परिवारसम्म पुर्याउन थालेको आलेले बताए । कुसुन्डा भाषालाई प्रविधिमा जोडेर गाउँगाउँमा विस्तार गर्दै छौं । भाषाको विस्तार गर्न अब घरपरिवारलाई पनि सिकाउँदै छौं, उनले भने, सामाजिक सञ्जालमा समेत कुसुन्डा भाषा प्रयोग गर्न सबैलाई अनुरोध गरिरहेका छौं । सामाजिक सञ्जालमा लेखिने पोस्ट, कमेन्टहरूसमेत कुसुन्डा भाषामा गरेपछि भाषाको प्रचार हुन्छ ।"
क्यासल राष्ट्रिय फुटसल च्याम्पियन,"(पोखरा)  मिडफिल्डर पोजिसनबाट फुटबल खेल्ने विष्णु गुरुङले करिअरको अधिकांश समयमा थ्रीस्टार क्लबको बेन्चमै बिताए । यस अर्थमा उनको खेलाडी जीवन चम्किलो छैन । खेलाडी हुँदाहुँदै सी र बी लाइसेन्स प्रशिक्षण कोर्स पूरा गरेर विद्यालय र उमेर समूहका क्लबको प्रशिक्षण सम्हालेका गुरुङलाई दुई वर्षअघि एएफसी कप छनोटका लागि राष्ट्रिय फुटसल टोलीको मुख्य प्रशिक्षक बनाइँदा धेरैको आश्चर्य थियो । प्रशिक्षण करिअर थालेको छोटो समयमै एकपछि अर्को सफलता पाएका गुरुङले सोही अनुभव प्रयोग गर्दै मोफसल टोली स्पोर्ट्स क्यासल पोखरालाई ए डिभिजन राष्ट्रिय फुटसल लिगको पहिलो संस्करणमै च्याम्पियन बनाएका छन् । घरेलु फुटसलको इतिहास लामो छैन । त्यसैले फुटसल काठमाडौं केन्द्रित मानिन्छ । काठमाडौंबाहिरका मुख्य सहरमा पनि फुटसलको माहौल विस्तारै बढिरहेको यो प्रतियोगिताले पुष्टि गरेको छ । काठमाडौंको शंखमूल फुटसललाई ४२ गोलले हराएर पोखरेली टोलीले आफ्नो स्तर प्रमाणित गरेको छ । देशभरबाट छनोट प्रक्रिया पार गरेर आएका १० टोलीबीच असोज २ देखि भएको राष्ट्रिय लिगमा धरानको राइजिङ क्लब, पोखराका क्यासल र सविन मेमोरियलजस्ता टोलीले आफ्नो क्षमता प्रस्तुत गर्ने अवसर पाए । स्पोर्ट्स क्यासलका मास्टर माइन्ड हुन् प्रशिक्षक गुरुङ । राष्ट्रिय टोलीको प्रशिक्षक हैसियतबाट देशभरका फुटसल खेलाडीलाई गरेको निगरानी क्यासलको सफलतामा कारक बन्यो । यो प्रतियोगितामा सहभागी १० टोलीका १ सय ५० खेलाडीको बलियो र कमजोर पक्षबारे मलाई जानकारी छ । सायद मेरो टोलीको सफलताका लागि यसले पनि सहयोग गरेको हो, पहिलो ललित स्मृति यू१८ फुटबलमा थ्रीस्टारको टोलीलाई प्रशिक्षण दिएका गुरुङले कान्तिपुरसँग भने, मैले ए लाइसेन्स कोर्स पूरा गरेको छु । यसबीचमा राष्ट्रिय फुटबल टोलीका प्रशिक्षकहरू अब्दुल्लाह अल्मुताइरी, ग्यारी फिलिप्स, हरि खड्कालगायतका सिनियरबाट सिकेका कुरा मैले पोखरेली भाइहरूमा प्रयोग गरें ।जारी प्रतियोगितामा स्पोर्ट्स क्यासलले खेलेका १२ मध्ये ११ खेलमा उनीहरू च्याम्पियन शैलीमै प्रस्तुत थिए । टिमवर्ट उत्कृष्ट थियो । टचलाइनबाट प्रशिक्षकको निर्देशन पालना गरिरहेका खेलाडीहरूले त्यही गरे, जुन आवश्यक थियो । लिग चरणको अन्तिम खेलमा धरानको राइजिङ टोलीसँग भने उनीहरू रणनीतिक रूपमा हारिदिएका थिए । शंखमूलसँग लिग चरणमा क्यासलले २२ को बराबरी खेलेको थियो । यसबाहेक घरेलु दर्शकको साथ जितको अर्को कारण हो । फाइनलमा पोखरा रंगशालाको कभर्डहल घरेलु समर्थक भरिभराउ थिए । भुभुजेला र बाजाको तालमा खेल अवधिभर समर्थकले खेलको मजा लिए । नतिजा उनीहरूले खोजेजस्तै आयो । प्रशिक्षक गुरुङले पनि स्वीकारे, घरेलु समर्थक नै हाम्रो जितको आधार हो ।यसअघि २०७३ र २०७४ सालमा राजधानीमा आयोजित राष्ट्रिय फुटसल लिग च्याम्पियन शंखमूलले फाइनलसमेत गर्दा लगातार चौथो दिन खेलिरहेको थियो । राइजिङसँग बिहीबार खेलेको दोस्रो क्वालिफायर त लिगकै लामो समय (झन्डै तीन घण्टा) सम्म चलेको थियो । खेलतालिकाप्रति सुरुदेखि नै असन्तुष्ट शंखमूलका प्रशिक्षक प्रकाश परियार आफ्नो टिमको हारको कारण त्यसैलाई मान्छन् । पहिलोपल्ट भएको हुनाले हामीले धेरै कुरामा कम्प्रोमाइज गर्नुपर्यो । खेलतालिका, रिजर्भ खेलाडीको व्यवस्था, कार्डका नियमहरू, सबै पछि निर्णय गरिएका कुराहरू हुन् । राम्रो हुँदै जान्छ भन्ने अपेक्षामा हामीले स्वीकार्दै गयौं । यो वर्षमात्र होइन, अर्को वर्ष पनि खेल्नुपर्छ । यसलाई निरन्तरता दिनुपर्छ भन्ने सबै सहभागीको सोच थियो, प्रशिक्षक परियारले भने, तपाईंहरूलाई थाहा छ, यो हाम्रो लगातार चौथो दिनको खेल थियो । लगातार खेल्दा रिकोभरी समय भएन । आगामी दिनमा यस्ता सबै कुरा मध्यनजर गरेर प्रतियोगिता भयो भने सजिलो हुन्छ ।उपाधि जित्ने लक्ष्य पूरा हुन नपाएकामा शंखमूलका खेलाडीहरू भावुक थिए भने प्रशिक्षक निराश । तैपनि खेलमा हारजित हुन्छ भन्ने भावना व्यक्त गर्दै उनले भने, पहिलोपल्ट भएको यो प्रतियोगितामा हामीले उपाधि जित्ने लक्ष्य राखेका थियौं । फाइनलमा विपक्षीले सन्तुलित खेल्यो । धेरै कुरामा हाम्रो कमजोरी थियो आज । अवे खेल्न आउँदा धेरै कुरा विचार गर्नुपर्दोरहेछ । हामीले धेरै सिक्यौं । आगामी प्रतियोगितामा अझै तयारी गरेर मानसिक रूपमा तयार भएर आउने छौं । प्रतियोगिता सञ्चालन हुँदै गर्दा देखिएका थुप्रै कमीकमजोरीलाई पहिलोपल्ट भएको नाममा सम्झौता गरिएको परियारको दाबी थियो । रेफ्रीको एकपक्षीय वा अपरिपक्व निर्णय, रिजर्भ खेलाडीको प्रतिस्थापन नियम, कार्डको नियमलगायतका विषयमा असन्तुष्टि जनाउने अधिकांश प्रशिक्षकमा परियार पनि पर्छन् । हामीले वास्तविक फुटसलको अभ्यास हुनु नै सबैभन्दा ठूलो कुरा हो । खेलाडीहरूले फुटसललाई करिअर बनाएर अघि बढ्ने आधार बनेको छ । यो फर्म्याटलाई अझै राम्रो बनाउन सकिन्छ, प्रतियोगिताका सकारात्मक पक्ष समेट्दै उनले थपे, यो प्रतियोगिताको अर्को संस्करण कसरी व्यवस्थित बनाउने र अन्य प्रतियोगिताहरू कसरी गर्ने भन्नेबारे विचार गर्नुपर्छ । क्लबहरूले पनि यो स्तरको प्रतियोगिता खेल्नका लागि टिम निर्माण र फिटनेसको आवश्यकता बुझ्नुपर्छ । फाइनलको छैटौं मिनेटमै विजय गुरुङको गोलबाट घरेलु टोलीले अग्रता बनाए पनि शंखमूलका लक्ष्मण थापामगरले ११ औं मिनेटमा बराबरी गोल फर्काए । ह्याट्रिक गरेका किशोर गुरुङले पहिलो हाफको अन्तिम र दोस्रो हाफको पहिलो मिनेटमा गोल गरेपछि क्यासलले ३१ को अग्रता बनायो । २३ औं मिनेटमा मणि लामाले शंखमूलबाट दोस्रो गोल गरे । बराबरी गोल फर्काउन प्रयासमा शंखमूलका गोलरक्षक अनिष श्रेष्ठ अगाडि बढेको मौका छोपेर किशोरले ३९ औं मिनेटमा आफ्नो ह्याट्रिक पूरा गर्दै टिमको जित निश्चित गरे । प्रतियोगिता जेठ महिनामा आयोजना गर्न चैतमा देशभर छनोट प्रक्रिया सुरु गरिएको थियो । एक महिना लगाएर गरिएको छनोटबाट १० टोली छानिए । त्यसमध्ये धरानका १, पोखराका २ र काठमाडौंका १ टोली प्लेअफमा पुगेका थिए । रूपन्देहीका दुवै टोली लुम्बिनी फुटसल र झरना स्पोर्ट्स क्लब अंकतालिकामा अन्तिममा रहेर रेलिगेसनमा परे । एन्फाले निकट भविष्यमै बी डिभिजन फुटसल लिग गर्ने जनाएको छ । विधागततर्फ शंखमूल फुटसलका गोलरक्षक अनिश श्रेष्ठ र मणि लामा सर्वोत्कृष्ट चुनिए । विष्णु गुरुङ उत्कृष्ट प्रशिक्षक बने । क्यासलकै युवा खेलाडी १७ वर्षीय सुमित श्रेष्ठले इमर्जिङ खेलाडीको पुरस्कार पाए । प्लेअफमा पुग्न असफल फुटसल फाइभ धरानका फिक्सो विजय श्रेष्ठ आफ्नो पोजिसनमा उत्कृष्ट भए । सबैले जनही २५ हजार रुपैयाँ पुरस्कार पाए । उपाधि विजेता क्यासलले १० लाख र शंखमूलले ५ लाख रुपैयाँ पुरस्कार पाए ।"
नेपालको समीकरण आफ्नै हातमा,"(माले, माल्दिभ्स)  साफ च्याम्पियनसिप फुटबल २०२१ बिहीबार रातिका खेलपछि रोमाञ्चक मोडमा पुगेको छ । फाइनल पुग्ने दुई टिमको समीकरण अझै ठ्याक्कै स्पष्ट हुन सकेको छैन । नेपालका लागि भने फाइनल पुग्ने समीकरण आफ्नै हातमा रहेको छ । प्रतियोगिताको चौथो खेल दिन दुई खेल छ । त्यसले लगभग उपाधिका लागि भिड्ने दुई टिमको निर्णय गर्न सक्नेछ । त्यो दिन पनि नतिजाले स्पष्ट दिशा दिएन भने निर्णयका लागि राउन्ड रोबिन लिगका अन्तिम दुई खेलको प्रतीक्षा गर्नुपर्ने हुन्छ । आइतबार हुने खेलमा नेपालले भारतको सामना गर्नेछ । त्यही दिन माल्दिभ्सले श्रीलंकाविरुद्ध खेल्नेछ । राउन्ड रोबिनका आधारमा चलिरहेको प्रतियोगितामा नेपाल २ खेलबाट ६ अंकसहित शीर्षस्थानमा छ । आइतबार हुने खेलले फाइनल पुग्ने दुई टिमको समीकरण तयार पार्न मद्दत गर्नेछ । बंगलादेश ४ अंकसहित दोस्रो स्थानमा छ भने माल्दिभ्ससँग ३ अंक छ । त्यसपछि भारतको २ अंकमा छ । श्रीलंका भने १ अंकमा सीमित छ । टोलीको प्रतियोगितामा चुनौती समाप्त भइसकेको छ । अबको खेलमा भारतलाई हराउने हो भने नेपाल सिधै फाइनल पुग्नेछ । अन्य नतिजामा भने नेपालले लिग चरणको अन्तिम दिनसम्म कुर्नुपर्नेछ । बिहीबार रातिको खेलमा आयोजक माल्दिभ्स विजयी रह्यो । टोलीले आफ्नो राष्ट्रिय दिवसका दिन बंगलादेशलाई २० ले हराएर प्रतियोगितामा पुनरागमन गरेको हो ।माल्दिभ्स आफ्नो पहिलो खेलमा नेपालसँग पराजित भएको थियो । बंगलादेशविरुद्धको खेल गुमाएको भए टोली प्रतियोगिताबाट बाहिरिने अवस्थामा हुन्थ्यो । तर सानदार पुनरागमन रच्नेक्रममा माल्दिभ्सका हाम्जा मोहम्मदले ५५ औं मिनेटमा पहिलो गोल गरे । यो उत्कृष्ट गोल रह्यो । बंगलादेशी पेनाल्टी एरियामा उनले ओभरहेड किकको मद्दतमा आकर्षक गोल गरेका थिए । त्यसपछि भेट्रान खेलाडी अली अस्फाकले पेनाल्टीबाट ७४ औं मिनेटमा दोस्रो गोल थपेर जित निश्चित गरे । साफ च्याम्पियनसिप इतिहासकै सफल खेलाडी अस्फाकले बंगलादेशी गोलरक्षक जिकोलाई कुनै अवसर नदिई सजिलै गोल गरे । खेलपछि आयोजित पोस्टम्याच कन्फ्रेन्समा माल्दिभ्सका प्रशिक्षक अली सुजेनले बंगलादेशसँग आफ्नो टिमका लागि जित एकमात्र विकल्प रहेको बताउँदै देशका जनताका लागि जित राष्ट्रिय दिवसको उपहार भएको बताए । उनले अब आफ्नो टिम फेरि एकपल्ट फाइनल प्रवेशका लागि बलियो प्रत्याशी भएको दाबी गरे । बंगलादेश भने हारपछि दबाबमा आएको छ । टोलीको पनि फाइनल प्रवेश सम्भावना जीवन्त छ । बंगलादेशी प्रशिक्षक ओस्कार ब्रुजोनले आफ्नो टिम लगातार खेलेर थाकेको बताए । उनले माल्दिभ्सविरुद्धको खेलमा आफ्नो टिम कमजोर रहेको स्वीकारे । अब बंगलादेशले अन्तिम खेलमा नेपालको सामना गर्नेछ । बिहीबारै श्रीलंकाले भारतलाई गोलरहित बराबरीमा रोकेको थियो । भारत आफूले खेलेका दुवै खेलमा बराबरीमै चित्त बुझाउन बाध्य भएको छ ।"
विधागततर्फ उत्कृष्ट,"अनिश श्रेष्ठ (शंखमूल)उत्कृष्ट गोलरक्षकहामीले उपाधि जित्ने नै लक्ष्य राखेको भएर फाइनलमा हार्नुपर्दा खुसी छैन । तर व्यक्तिगत रूपमा यो पुरस्कारले खुसी लागेको छ । यसले अझै राम्रौ प्रदर्शन गर्न र अन्तर्राष्ट्रिय रूपमा आफूलाई प्रमाणित गर्न प्रेरणा मिलेको छ । जेठमै हुनुपर्ने यो प्रतियोगिता ढिलै भए पनि भयो । यसले हामीलाई सकारात्मक बनाएको छ । हामी फाइनलमा हारेका छौं, हारबाटै धेरै कुरा सिकिने हो । अझै धेरै मिहिनेत गर्नुपर्छ भन्ने लागेको छ र गर्नेछु । अपेक्षाअनुसारकै प्रतियोगिता भयो । खेलतालिकामा टिमको आरामलाई चाहिँ ध्यान दिएको पाएनौं । लगातार खेलाउन अन्तर्राष्ट्रिय नियमले दिए पनि हामीले पहिलोपल्ट खेलेको हुनाले विचार गरेर खेलतालिका निर्धारण गरिदिएको भए राम्रो हुन्थ्यो । राष्ट्रिय टोलीलाई लामो समयसम्म कायम राख्न क्षेत्रीय प्रतियोगिताको पहल गर्ने, मैत्रीपूर्ण खेल आयोजना गर्दै यसलाई लोकप्रिय बनाउँदै लैजाने हो भने देशभर धेरै फुटसल प्रतिभाहरू छन् । उनीहरू पनि प्रोत्साहित हुनेछन् । यही प्रतियोगितामा पनि धेरै नयाँ र स्तरीय खेलाडीहरू देखिएका छन् । मणि लामा (शंखमूल)उत्कृष्ट एएलएप्रतियोगिताका लागि हामीले उपाधि नै जित्ने सोचका साथ आएका हौं । त्यो हुन नसके पनि व्यक्तिगत अवार्ड पाउँदा खुसी नै लागेको छ । म ए डिभिजन लिग फुटबल पनि खेल्ने भएको हुनाले यो प्रतियोगिताका लागि समय व्यवस्थापन गर्न कठिन भएको थियो । फुटबलमा हाम्रो क्लबको प्रशिक्षण सुरु भइसकेको छ । फुटबलकै तयारीमा व्यस्त भएको हुनाले फुटसलको तयारी राम्रोसँग गर्न सकेको थिइनँ । आएर खेलियो । फरक माहौलमा खेल्दा गाह्रो नै भएको थियो । शंखमूल फुटसलबाटै खेलेर हुर्किएको हो म । मेरो बाल्यकालको क्लब पनि भएकाले मेरो यो टिमसँगको निकटता भावनात्मक रूपमा बढी छ । त्यसैले व्यावसायिक जीवनभन्दा माथि उठेर यो क्लबसँग दाजुभाइको सम्बन्ध भएको हुनाले क्लबका लागि म जतिबेला पनि उपलब्ध भइरहेको छु । पहिलोपल्ट यो लिग आयोजना भएपछि भविष्यमा फुटबल र फुटसललाई छुट्याउने कुराहरू पनि आइरहेका छन् । फुटसलले यस्ता प्रतियोगिताहरू आयोजना भइरह्यो भने फुटसलमात्र रोज्ने खेलाडी पनि धेरै पाइन्छन् । मेरो हकमा मैले तत्काल नै केही निर्णय गर्न सक्दिनँ । विष्णु गुरूङ (स्पोर्ट्स क्यासल)उत्कृष्ट प्रशिक्षकमेरा लागि यो अविस्मरणीय क्षण हो । उपाधिसँगै उत्कृष्ट प्रशिक्षक पुरस्कारले सकारात्मक उर्जा आएको छ । प्रतियोगितामा आउनुअघि नै मलाई मेरो टिम र आफैंप्रति एउटा विश्वास थियो । किनभने मैले फुटसल देखेको थिएँ, बुझेको थिएँ । एन्फाले मलाई राष्ट्रिय टोलीको प्रशिक्षण गर्ने अवसर दिएको थियो । मैले ए लाइसेन्स प्रशिक्षण कोर्स गरिसकेको छु । त्यो अनुभवलाई यो टिममा प्रयोग गर्ने प्रयास गरें । यो टिमले सोचेअनुसार नै नतिजा दियो । वास्तविक फुटसलमा प्रतियोगिता गर्ने भनिसकेपछि कस्तो मैदानमा खेल्नुपर्छ र कुन रणनीति प्रतियोग गर्नुपर्छ भन्ने मैले बुझेको थिएँ । त्यसबाहेक विपक्षी टोलीका मुख्य खेलाडीबारे पनि जानकार भएकाले उनीहरूलाई रोक्न सहज भयो । प्रतियोगितामा कमजोरीहरू पनि हुन्छन् । त्यसलाई छाडेर यो प्रतियोगिताले नयाँ खेलाडीका लागि बाटो खोलिदिएको छ । लिगले राष्ट्रिय टोली बलियो हुनेछ । अब हामी मिनी फुटसलबाट वास्तविक फुटसलमा प्रवेश गरेका छौं । यसलाई निरन्तरता दिनुपर्छ । पहिलोपल्ट भएको हुनाले धेरै पक्षमा सम्झौता भएको छ । लिगले वास्तविक फुटसलको पहिचान दिएको छ । त्यसका लागि एन्फा र कान्तिपुर मिडिया ग्रुप र टेलिभिजन परिवारलाई धन्यवाद दिन्छु । सुमित श्रेष्ठ (स्पोर्ट्स क्यासल)इमर्जिङ खेलाडीनिकै खुसी छु । स्पोर्ट्स क्यासलको टिमले गर्दा मैले यो पुरस्कार पाएको हुँ । हामीले राम्रो खेल्यौं र उपाधि जित्न सक्यौं । अबको मेरो लक्ष्य देशका लागि खेल्ने हो । यो सफलतामा मेरा प्रशिक्षक र सहयोग गर्ने सबैलाई धन्यबाद दिन चाहन्छु । प्रशिक्षक विष्णु गुरुङले सिकाएका कुरा मैदानमा लागू गर्यौं । परिवार र सहयोग गर्नेहरूको प्रेरणाले अझै राम्रो गर्न उत्साह मिलेको छ । मैले राष्ट्रियस्तरको ठूलो प्रतियोगिता पहिलोपल्ट खेलेको हो । काठमाडौंको टोलीहरूलाई बलियो मानिन्थ्यो । उनीहरू राम्रो खेल्थे पनि । तर हामी सक्ने रहेछौं भनेर आफैंमाथि गर्व लागेको छ । प्रशिक्षकले हामीलाई त्यो हौसला पहिल्यैदेखि दिनुभएको थियो । फुटसल व्यावसायिक बनेको अवस्थामा र यसबाटै करिअर बन्ने अवस्था भयो भने म फुटसलमा मात्र केन्द्रित हुनेछु । तर अहिले नै फुटसल खेलेर मात्र करिअर बनाउन सकिने स्थिति छैन । विजय श्रेष्ठ (फुटसल फाइभ)उत्कृष्ट फिक्सोव्यक्तिगत रूपमा उत्कृष्ट हुन पाएकामा खुसी छु । अन्तर्राष्ट्रिय नियमअनुसार प्रतियोगिता पहिलोपल्ट भएको हुनाले राम्रै अनुभव भयो । हामीले आफूले सकेजति प्रयास गरेका थियौं । लिगको अन्तिम तथा निर्णायक खेलमा कार्डको समस्याले मुख्य खेलाडीहरू बाहिर हुनुपर्यो । यो प्रतियोगितामा रेफ्रीका पनि कमजोरीहरू रहे । सामान्य फाउलहरूमा कार्ड देखाउने, अपिल गर्न जाँदा पनि कार्ड देखाइदिने गर्दा हामीलाई त्यसले निरुत्साहित बनाएको थियो । हाम्रो टोली दाबेदार टोली थियो तर अन्तिम खेलमा सम्हालिन सकेनौं ।"
विचारको बजारशास्त्र,"भन्छन् नि, काम गर, दुनियाँले तिमीलाई के भन्छ वास्ता नगर । हिन्दीको भनाइ झन् स्वादिलो छ सबसे बडा रोग, क्या कहेंगे लोग ! प्रेरणा र परामर्शको मेन्युमा आइरहने अचार अभिव्यक्ति हो यो । तर, खास कुरा के हो भने दुनियाँले बनाउने तपाईंमाथिको विचार वा राख्ने तपाईंउपरको धारणा निरपेक्ष हुँदैन । यसको निर्माण तपाईं आफैंले गर्ने हो । तपाईंमाथिको धारणाको निर्माता तपाईं हो, मान्छेहरू होइनन् । मान्छेहरूले तपाईंलाई त्यही ठान्छन्, जस्तो तपाईंले आफूलाई प्रस्तुत गर्नुहुन्छ वा कतिपय सन्दर्भमा आफूलाई लुकाउन सक्नुहुन्छ ।बजारशास्त्रले के भन्छ भने आफ्नोको सामानप्रति उपभोक्ताबाट आम विचार कस्तो निकाल्ने भन्ने निर्णय उत्पादक आफैंले गर्ने हो । मान्छेहरू बिनाकारण विचार बनाउँदैनन् । तपाईंको सामान कस्तो छ, त्यो भौतिक पक्ष मात्रै हो । तपाईंको सामान कसरी उत्पादन भएको छ, कसरी प्रस्तुत भएको छ त्यो बल्ल विचार हो । सामानप्रतिको आमविचार त्यसको भौतिकीले होइन, त्यसको प्रस्तुतिले निर्माण गरेको हुन्छ ।विचार अर्थात् तपाईंको त्यो हुवाइ नै संस्कृति हो । त्यसैले सांस्कृतिक बजार भनेको विचार बजार हो । हुवाइ बजार हो । सिर्जनात्मक उद्योगले बेलायतको कुल गार्हस्थ्य उत्पादनमा करिब १५ बिलियन डलरको योगदान गर्छ । उता अमेरिकी कला उद्योगले हाराहारी ४५ प्रतिशत (एक हजार बिलियन डलर) को हिस्सा ओगट्छ । चीन र जापानमा यसको योगदान साढे चार प्रतिशत लगभग छ । युरोप र अमेरिकाको सिर्जनात्मक उद्योगको कमाइको वृद्धि घट्दो दरमा छ भने बाँकी विश्वमा २ प्रतिशतको दरले बढ्दो छ । विश्व अर्थतन्त्रकै हिसाबमा सिर्जनात्मक उद्योगको हिस्सा छ ३ प्रतिशत बेसी । यो योगदानमा प्रकाशन उद्योगको सबैभन्दा ठूलो हिस्सा ओगट्नेमध्येका शब्दकोश, पाठ्यपुस्तक, खरबपत्रिका र म्यागेजिनको योगदान समावेश छैन ।युनेस्कोअनुसार, अहिले संसारभर वार्षिक २५ लाखभन्दा बढी नयाँ किताब छापिन्छन्, जसमध्ये ६ देखि १० लाख किताब त अमेरिकामा मात्रै प्रकाशित हुन्छन् । हिसाबले विश्वमा दैनिक ७ हजार नयाँ किताब बजारमा आउँछन् । एक अमेरिकी रिपोर्टअनुसार, सन् २०१८ देखि सुरु भई आउँदो २०२३ सम्मको प्रक्षेपणमा एसिया प्यासेफिक र ल्याटिन अमेरिकी देशको किताब उपभोगको वार्षिक चक्रीय वृद्धिदर क्रमशः १९ र १७ प्रतिशत छ, जबकि सोही कुरा उत्तरी अमेरिकामा १३ प्रतिशतको छ भने युरोप, मध्यपूर्व र अफ्रिकी मुलुकको हिसाबमा ०३ प्रतिशत मात्रै छ । गत वर्ष ६७५ मिलियन किताब अमेरिकी बजारमा मात्रै बेचिएका थिए, जसमा उत्तिकै बिक्री हुने इबुक र अडियोबुक समावेश नै छैनन् । अबको १ दशकभित्र सिर्जनात्मक उद्योगले कृषिलाई समेत उछिन्ने अनुमान गरिएको विश्व परिप्रेक्ष्यमा हाम्रो राजनीतिले भने यसलाई अनुत्पादक क्षेत्र घोषित गरेको तपाईंलाई थाहै छ । उसो त अधिकांश सर्जकहरू दलको झन्डा बोक्ने गधा र नेताको कलो ढुक्ने द्वारपाले भएपछि राजनीतिक आँखाले सर्जकलाई घरपालुवा देख्नु स्वाभाविकै हो । सोखिनले कुकुर पालेझैं नेपालमा राजनीतिकर्मीले सर्जक पालेका छन् । सामाजिक सञ्जाल र छापाहरूका कहिले भुक्ने र कहिले पुच्छर हल्लाउँदै कुँईकुँई गर्ने तीमध्ये केहीको अनुहार यतिखेर तपाईंको आँखामा पक्कै आएको होला ।सांस्कृतिक उत्पादनको आयात(((((निर्यात भनेको एक देशले अर्को देशसँग, एक समाजले अर्को समाजसँग गर्ने विचारको आदानप्रदान हो, संवाद हो, अन्तरक्रिया हो । तर, बढ्दो गतिमा रहेको सिर्जनात्मक अर्थतन्त्र गुम्ने डरकै कारण विकसित देशको सिर्जनात्मक अर्थतन्त्रले अविकसित देशको सिर्जनात्मकतासँग अन्तरक्रिया गर्न हिचकिचाउँछ । यो हिचकिचाहटको मूल कारण के हो भने संवादले सम्बन्ध बढाउँछ, सम्बन्धले स्वाद । स्वादले बानी पार्छ, बानी पर्यो भने भइरहेको राष्ट्रिय कमाइ गुम्छ ।सिर्जनात्मक अर्थतन्त्र (साहित्य, कला, सिनेमा आदि) को निर्यातमा जोड दिनकै लागि हरेक समृद्ध राष्ट्रले आफ्ना दूतावासमा सांस्कृतिक सहचरी राख्ने गर्छन्, जसको मुख्य काम भनेको आफ्नो देशको सांस्कृतिक उत्पादनको प्रवर्द्धन गर्नु हुन्छ ।जर्मनअमेरिकी समाजशास्त्री आन्द्रे गुन्डर फ्र्याङ्कले व्याख्या गरेको निर्भरता सिद्धान्त सिर्जनात्मक बजारमा झन् हुबहु लागू हुन्छ । उनले भनेझैं विचारको केन्द्रीयता र त्यसका उपग्रहहरूको अवस्थितिलाई हेर्न धेरै टाढा जानुपर्दैन । भारतका सबैखाले सिर्जनात्मक उत्पादन जसरी नेपालमा खुरुखुरु भित्रिन्छन् त्यसरी नेपाली उत्पादन त्यहाँ जान ठूलो सकस छ । अपेक्षाकृत ठूलो भारतीय बजारले सहजै नेपाली विचार उत्पादन लाई भित्रिन कहाँ देओस् ? नेपाली किताबहरू वैधानिक रूपमा भारतीय नेपालीभाषी माझमै पुग्न नसकेको बेलामा यहाँका भाषिक सिर्जना भारतीय भाषामा अनूदित भएर यताकै प्रकाशन र वितरकमार्फत उताको बजारमा पुग्ने विषयको कल्पना गर्नु कम्तीमा अहिलेको लागि असम्भवजस्तै छ ।उसो त विचार बजार का अनेक असर छन् । अर्को अर्थतन्त्रसमाजका सिर्जनात्मक उत्पादन आफ्नो समाजमा छिर्यो भने त्यसले धेरैखाले प्रभाव पार्छ । पहिलो आयात गर्नेको पुँजी पलायन हुन्छ । दोस्रो आयात गर्नेको संस्कृतिमा परिवर्तन आउँछ र तेस्रो आयात गर्नेमा सिर्जनात्मक वा सांस्कृतिक लघुताभास विकसित हुँदै जान्छ (लघुताभास भनेकै आयाताभास हो) । नेपाली सर्जकहरूमा देखिने एकखाले लघुताभासको जरो यही हो । किनकि गुन्नर फ्र्याङ्कको मोडलका हामी अन्तिम उपग्रह हौं । हाम्रा कुनै उपग्रह छैनन् । हाम्रो संस्कृति आयातको संस्कृति हो । एक दशक बेसी अन्तर्राष्ट्रिय साहित्यको अध्ययनबाट मैले बुझेको सपाट कुरा के हो भने हाम्रो साहित्य संसारका कुनै पनि समकालीन साहित्यभन्दा कमजोर छैन तथापि हामी म त नेपाली किताबै पढ्दिनँ भन्नुमा गर्व गर्छौं, चाहे सर्जक होऊँ या पाठक ! झट्ट हेर्दा यो गर्व गराई महत्ताभासजस्तो लाग्छ, तर यो संकीर्ण लघुताभासबाहेक अर्को केही हुँदै होइन ।फोर्ब्सले वर्षैपिच्छे निकाल्ने धनाढ्य लेखकको सूचीमा पर्ने प्रायः लेखक पश्चिमी छन् । अमेरिका र युरोपबाहेक अन्त कतैका लेखकले त्यो सूचीमा अट्ने मौका बिरलै पाउँछन् । अचम्मलाग्दो तथ्य के हो भने विगत २ दशकयता सर्वाधिक बिक्रीको सूचीमा परेका यस्ता धनाढ्य लेखकका किताबहरू हार्डकोर लिटरेचर (खाँट्टी साहित्य) मै पर्दैनन् । उसोभए पश्चिमले साहित्यको नामका के उत्पादन गरिरहेको छ ? युरोप र अमेरिकी सिर्जनात्मक शिक्षाले के बाटो बिराएको हो त ? साहित्यकलाको सिर्जनात्मक अध्ययन र अध्यापनमा सम्भवतः सबैभन्दा बेसी लगानी गरेका राष्ट्रको यस्तो हविगत कसरी भयो ?सन् २०१८ मा छापिएको बीबीसीको एक रिपोर्टअनुसार, प्रा म्याथ्यु जोकरले हजारौं (?) उपन्यासको अध्ययनबाट एउटा निष्कर्ष के निकालेका थिए भने संसारका सबै कथा मात्र ६ प्रकारले भनिएका छन् । पात्र उत्थान र पतनको क्रम, दर र शृंखलालाई आधार मानेर उनले पत्ता लगाएको भनेको ६ तरिकालाई उल्ट्याएर हेर्ने हो भने कथा माथिको हाम्रो आम बुझाइ थाहा हुन्छ । अर्थात् यो थाहा हुन्छ कि हामीलाई ६ बाहेकका अन्य तरिकाबाट कथा बुन्नै आउँदैन । उसो त हाम्रै सरुभक्तले भनिसकेका हुन् कि साहित्य लेखनका विद्यमान विधि र अभिव्यञ्जनालाई मात्रै आधार मान्ने हो भने साहित्यले आफ्नो सिर्जनात्मक पराकाष्टा भेट्टाइसकेको छ । शून्यवादी अहम्वाद को घोषणापत्रमा सरुभक्त भन्छन्, प्रेम, घृणा, भोक र यौन मानवसभ्यता विकासमा प्रमुख अभिव्यञ्जनाहरू रहिआएका छन् । यिनमा परिवर्तन नआएसम्म कुनै पनि साहित्यकार सृजनशीलताको पराकाष्टामा पुगेर होमर, ब्यास, सेक्सपियर, तोल्सतय हुन सक्छ, तर तीभन्दा महान् हुन सक्दैन । (सरुभक्तको यो भनाइले समग्र विश्वसाहित्यकै कुरा गर्न खोजेको भए पनि उनको विवेचनात्मक आधार अनि घोषणपत्र मा उल्लेख गरिएका सर्जकका नाम तथा त्यहाँ प्रस्तुत गरिएका तथ्य र तर्क हेर्दा उनको अन्तरचेतनाको कथ्य पश्चिमी साहित्यकै अध्ययनबाट प्रेरित छ भन्न सकिन्छ ।)हतारोमा इन्टरनेट चहार्दा स्रोत भेटिनँ, तर १० वर्ष अघिजतिको (सायद) गार्जियन को एउटा साहित्य रिपोर्ट अहिले सम्झिन्छु । सिर्जनात्मक लेखनको अध्यापन र अभ्यासमा पश्चिमा शिक्षालयहरू असफल हुँदै गएका छन् भन्ने तर्क उक्त आलेखको चुरो थियो । सिर्जनात्मक अभ्यासको उस्तैखाले अध्यापन, तालिम, क्याम्प र छात्रवृत्तिले पश्चिमा साहित्य उद्योग बिस्कुट उद्योगजस्तो भएको छ, जसले एकातिरबाट गहुँचिनी हालेर उताबाट उस्तै स्वाद र बान्की भएका बिस्कुटका चक्की खसाल्नुबाहेक अर्को केही नयाँ निकाल्न सकिरहेको छैन ।सिर्जनात्मक लेखनका नाममा हुने औपचारिक अध्यापन, तालिम, गोष्ठी, छात्रवृत्ति आदिले के खासमा पश्चिमलाई अझ बढी सिर्जनात्मक बनाउन सकेको छ त ? बनाएको छ भने यस्तो प्रपञ्च र प्रबन्धमा नपरेका गैरपश्चिमी (एसियाली, ल्याटिन अमेरिकी वा अफ्रिकी) लेखकहरू दिनानुदिन प्रख्यात किन भइरहेका छन् ? किन सिर्जनात्मक उद्योगको क्षेत्रमा नामै पनि राम्ररी नचिनिएका यस्ता फिस्टे देशका लेखकका किताबहरू एकपछि अर्को गर्दै प्रख्यात भइरहेका छन् ? किन अंग्रेजी वा कुनै युरोपेली फ्यान्सी भाषामा लेखिएका भन्दा अन्य गैरपश्चिमी भाषाका किताबहरू बढी नवीन( लागेका छन् ? सिर्जनात्मक देखिएका छन् ? के यो पश्चिमी, विशेषगरी अमेरिकी र बेलायती, विचार बजारमा बेयरिस ट्रेन्ड आइसकेको संकेत होइन ?सहस्राब्दीको अन्त्यतिर पश्चिमतिर एउटा प्राज्ञिक बहस चलेको थियो ः या त साहित्य मरिसक्यो र मृत्युशय्यामा छ । साहित्यको गहनता खस्किँदै गएको सन्दर्भमा अमेरिकी समालोचक एल्विन केर्ननले डेथ अब लिटरचेलर लेखे । समाजमा खास रूपमा हुँदै नभएका समस्या र मुद्दालाई कृत्रिम खुट्टा लगाइदिएर उकास्ने र अतिवादी अमानवीयतालाई हिरोगिरी गर्ने औपन्यासिक प्रवृत्तिबाट आजित भएर अर्का कला समीक्षक जोन एसिलले लस्ट लिटरेचर ः सोसल अजेन्डाज एन्ड द करप्सन अब द ह्युमानिटिज लेखे । पश्चिमा साहित्य खासगरी अंग्रेजी भाषाका सिर्जनात्मक विभागहरूले सिर्जनात्मक लेखनको सैद्धान्तिक र व्यावहारिक बाटो कसरी बिराउन थाले भन्ने विषयमा यस्तै मार्काको बहस गरेका छन् रोबर्ट स्कोल्सले आफ्नो किताब द राइज एन्ड फल अफ इङ्लिस मा । यस्तै सन् २०१४ मा (हो कि) स्विडिस एकेडेमीमा होरेस इङ्डलले दिएको मन्तव्यले कला र साहित्यका सर्जक, पाठक र समीक्षकमाझ हलचल नै ल्याएको थियो । सिर्जनात्मक लेखनको विषयमा पश्चिमा विश्वविद्यालयहरूले दिने यान्त्रिक अध्यापन विधि, सर्जकको अचाक्ली स्टारडम अनि व्यवसायीकरण आदिका कारणले पश्चिमा साहित्य कसरी समाजभन्दा पर पुगिरहेको छ भन्ने प्रश्नमा उनी घोत्लिएका थिए ।नित्सेले ईश्वर मरेको घोषणा गरेझैं केर्ननले त यतिसम्म भनेका छन् कि जसलाई हामी खाँट्टी साहित्य भनेर चिन्छौं त्यसको अस्तित्व अब विश्वविद्यालयको पाठ्यक्रमभन्दा बाहिर खोज्न मुश्किल भइसकेको छ, अर्थात् सामाजिकस्तरमा समकालीन साहित्य मरिसकेको छ । यसको कारण हो सामाजिक जीवनमा आएको तीव्रत्तर परिवर्तन । भनिन्छ, असली साहित्यिकले समय छोप्छ । तर, आजकाल दुनियाँको कुनै पनि सर्जकले खास वर्तमानलाई छोप्नै नसक्ने गरी समय फेरिन थालेको छ, समाज बदलिन थालेको छ । विज्ञानप्रविधिको छिनछिने विकास, सञ्चारका अपत्यारिला आविष्कार अनि यसबाट जन्मेका अजिबोगरिब वस्तु र सेवा को उत्पादन ! राम्ररी समीक्षासमेत हुन नपाउँदै अत्यन्त द्रुत गतिमा फेरिरहने वस्तु र सेवाका नयाँनयाँ भर्सन, उत्पादनको बदलिँदो सम्बन्ध अनि बजार व्यवस्थापनमा देखापर्ने नयाँनयाँ मोडल । खग्गु मार्क्सवादीलाई समेत रनभुल्ल पार्नेगरी रङ बदल्ने उत्पादनको सम्बन्ध र बजारको नयाँनयाँ मोडलको फेलामा संसार यसरी द्रुत गतिमा विगत २ दशकपहिले कहिल्यै परिवर्तन भएको थिएन । समग्र रूपमा भन्दा, पश्चिमा कला समीक्षकहरूले पश्चिमा साहित्यको युग लगभग समाप्त भइसकेको विचार राख्न थालेको हाराहारी २ दशक भइसकेको छ । यो दुई दशकको विश्व साहित्यलाई ध्यानपूर्वक हेर्ने हो भने उनीहरूको सन्देह फजुल होइन भन्न सकिने आधार धेरै नै छन् । यसैले चाहे हाम्रै सरुभक्तले भनून् कि उताका होरेसले, साहित्यको आयु सकियो भनेर गरेको घोषणा भनेको पश्चिमी (विशेषगरी अंग्रेजी) साहित्यमाथिको घोषणा हो । हाम्रो (पूर्वीय) साहित्यको होइन । त्यो किन होइन भने, समाज र साहित्यका मामलामा हाम्रो र पश्चिमीको बुझाइ नै फरक छ ।आधुनिक विश्व साहित्य पूरापूर पश्चिमी पाराको भइसकेको भए पनि शास्त्रीय साहित्यलाई मिहिन भएर हेर्ने हो भने त्यसको सामाजिक बुझाइ अर्थात् साहित्यिक तारो (ओरियन्टेसन) टट्कारो भएर छुट्टिन्छ । पश्चिमी अभ्यासको कला र साहित्यको मूलधार कहिल्यै पनि सामाजिक संस्थाको परिपूरक भएर बसेन । साहित्य कहिल्यै सामाजिक संस्था बन्न सकेन, जसरी अध्यात्म बस्यो, राजनीति बस्यो, कृषि बस्यो, व्यापार बस्यो, उद्योग बस्यो । र, जसरी अरू धेरै संस्था बसे । सामाजिक मूल्य, मान्यता, विचार, संस्कारको विपरीत कथाको निर्माण गर्नु पश्चिमा साहित्यको अभीष्ट रह्यो । तर, यता पूर्वेली कलासाहित्य सधैं एउटा सामाजिक संस्थाको रूपमा रह्यो । समाज रूपान्तरणको हिसाबले हेर्दा यताको मूलधारको साहित्य सधैं संस्थापन पक्ष भएर बस्यो । त्यो कहिले धर्मको सापेक्ष भएर बस्यो, कहिले सत्ताको, कहिले संस्कारको । साहित्य समाजको प्रतिपक्ष हो भन्ने अवधारणा यहाँका सर्जकको चेतनामा तबसम्म पसेन जबसम्म पश्चिमी साहित्यले यहाँको साहित्यलाई आफ्नो स्याटेलाइट बनाएन । समाज जस्तो छ त्यसै लेख्नु र त्यसैको निरन्तरताका खातिर संस्थागत भूमिका खेल्नुलाई नै पूर्वेली साहित्यले आफ्नो आदर्श ठान्यो । यसैले यता वधूशिक्षा लेखिए, उता लेखिएनन् । यता धर्म र सत्ताको स्तुतिमा, आदर्श प्रेमको बढाइमा महाकाव्यहरू कथिए, उता यसरी कथिएनन् । कुनै पनि योद्धा नियमसंगत नमारिएको महाभारत लाई हामीले धर्मयुद्ध भन्यौं । राम र सीताको जस्तो द्वन्द्वात्मक सम्बन्धलाई आदर्श प्रेमको लेपन लगाइदियौं । उता यस्तो संस्थापकीय कारिगरी देखिएन ।व्याख्याको एउटा चरणसम्म पश्चिमी साहित्यको सामाजिक तारो (सोसल ओरियन्टेसन) प्रगतिशील भयो । सामाजिक न्याय र स्वतन्त्रता स्थापनाको एक मुद्दासम्म पश्चिमा साहित्यले लिएको प्रतिपक्षी धार अवश्य अद्भुत थियो, कतिपय सन्दर्भमा अझै छ । तर, सधैं समाजविरोधी रहिरहने वा रहनैपर्ने बाध्यात्मक परिबन्दका कारणले साहित्यलाई कालान्तरमा समाजदेखि टाढा लग्दै गयो । एउटा लेखकले आफू बाँचेको समाज बुझ्नै नपर्ने वा नबुझे पनि हुने वातावरण बन्दै गयो । के साहित्य सधैं संस्थापनविरोधी हुन जरुरी हुन्छ ?पूर्वीय बुझाइमा भाषिक योग्यताका पाँच खुड्का हुन्छन् । भाषाको पहिलो काम सञ्चार अर्थात् संवाद गर्नु हो । जब भाषाको गुणस्तर संवादको चरणभन्दा माथि पुग्छ त्यो लेखोट साहित्य बन्न पुग्छ । जब साहित्यभन्दा माथि उक्लिन्छ, त्यसमा कला प्रादुर्भाव हुन्छ । कलाभन्दा पनि उपल्लो स्थिति हुन्छ सौन्दर्यको । अनि सौन्दर्यको सिरानमा हुन्छ सत्य । पूर्वेली अवधारणामा भाषाका सेवकहरूको अन्तिम गन्तव्य भनेको सार्वभौम सत्यको नजिक पुग्नु हो । त्यसलाई व्यक्त गर्नु वा गर्न सक्नु हो ।साहित्यको यो सोसल ओरियन्टेसन हेर्दा पश्चिमाहरू प्रगतिशील र पूर्वेलीहरू यथास्थितिवादी देखिए पनि साहित्यकै भविष्यको हिसाबले हेर्दा, केर्ननको बुझाइमा, किनकि अहिलेको साहित्यलाई समाजले सधैं आफूविरुद्धको भाष्यको रूपमा बुझ्ने गरेको छ, यसले साहित्यलाई समाजदेखि झन्झन् टाढाटाढा लग्दै गएको छ । कालान्तरमा समाजदेखि टाढा पुग्ने साहित्यलाई कसरी प्रगतिशील भन्न सकिन्छ ?हिजो समालोचना वा समीक्षा साहित्यको सेवक हुनेगर्थ्यो, अचेल त्यो साहित्यको मालिक भएको छ । यसको अधीनमा अहिले साहित्यको बजार चल्ने गर्छ । त्यो समीक्षा वा समालोचना कतै प्रज्ञिक सन्धान भएर आउँछ कतै छापाका समीक्षा । तर, अझ बलशाली रूपमा त्यो पुरस्कारको स्वरूपमा आउँछ । पुस्तक प्रकाशनपूर्वको प्रकाशकीय छनोट आफैंमा अर्को बल्छेसमीक्षा हो, जसको ध्यान बजार सिवाय अन्त कतै हुँदैन । यस्ता सन्धान, समीक्षा वा पुरस्कारले साहित्यको उत्थानका लागि होइन, त्यसलाई होच्याउनमा वा त्यसलाई आफू अधीनस्त राख्न ज्यादा बल लगाउने गरेका छन् । उसो त समालोचना आफैंले आफैंलाई अलग साहित्यक विधा भएको घोषणा त्यसै गरेको पक्कै होइन । दर्जनौं उपन्यास लेखेको एउटा लेखकले भन्दा बढी प्रामाणिक (अथेन्टिक) भएर एउटै कथा नकोरेको एउटा समालोचकले उपन्यास यस्तो हुनुपर्छ, यसरी लेखिनुपर्छ भनेर व्याख्या गरेकै छन् ।साहित्यको आयु सकिनुको मूलकारण भनेको साहित्य यस्तो हुनुपर्छ, उस्तो हुनुहुँदैन भनेर राखिएको आग्रह पनि एक हो । विषय यस्तो छनोट हुनुपर्छ, वाक्यहरू यस्ता हुनुपर्छ, शब्दहरू यसरी अड्कल्नुपर्छ, घटना यसरी जोडिनुपर्छ, कथा यसरी बुन्नुपर्छ लगायतका घोषितअघोषित नियमहरूमा बाँधिएकै कारण अहिले जस्तोसुकै घटना र शैलीको कथा आए पनि त्यो नवीन लाग्दैन । एक त साहित्यकारहरू आफैंमा व्यावसायिक लेखकमा परिणत भएका छन्, न तिनमा कुनै गहन अध्ययन छ न छ कुनै सौन्दर्यचेत, न त छ विचार र व्यवहारमा पल्टी मार्न सक्ने प्रचुर कल्पनाशीलता । जुन उपन्यास पढे पनि उस्तै कथा उस्तै बान्की ! जुन कविता पढे पनि उस्तै संवेदना, उही मुद्दा ! जुन निबन्ध पढे पनि उही पट्यारलाग्दो झूटको फेहरिस्त र आत्मप्रशंसा !"
जुन २६ को सपना,"खमान्यतया अगस्ट लागेपछि बर्कलीमा केही हप्ता तातो सुरु हुन्थ्यो । स्थानीयहरू त्यसलाई हिट वेभ भन्थे । मेरी घरभेटी बज्यै एक जना वृद्धा थिइन्, जो एक्लै बस्थिन् । क्यालिफोर्निया सुक्खा हुँदै छ भन्ने कतै पढेदेखि नै कोठामा बस्नेहरूले पानी धेरै खर्च नगरून् भन्ने उनको चाहना हुन थालेको थियो । तिनी धेरै पढेकी महिला थिइनन् र मलाई थाहा भएसम्म घरभाडा उनको आम्दानीको प्रमुख स्रोत थियो । त्यसो त बर्कलीमा अन्य घरभेटीहरू पनि अप्ठेरा नै भएको खबर मेरा साथीहरू ल्याउँथे । म त्यसैले जसरी पनि मिल्ने कोसिस गर्थें, सकेसम्म हाँस्थें उनले बुझे पनि नबुझे पनि, महत्त्व दिए पनि नदिए पनि केही मजाकका कुरा, केही नयाँ कुरा सुनाउँथे र समयमै भाडा बुझाउँथे । उनको मप्रतिको बानीवयहोरा सधैं उस्तै थियो जोकमा पनि सकेसम्म नहाँस्ने, नबुझेझैं गर्ने गर्थिन् । उनी मलाई चिढ्याउन पनि चाहन्नथिन्, नजिक हुन पनि चाहन्नथिन् । धनी देशका विद्यार्थी त ठीकै छन् । तर, क्यानाडा, जापान, पश्चिम युरोप, पूर्वी एसियाका केही र खाडीका केही देशबाहेक अन्य ठाउँका विद्यार्थीहरू धेरै नजिक हुन दियो भने आफ्नो देशको दुःखको कुरा सुनाएर बेलामा बहाल नतिर्ने दाउ खोज्छन् भन्ने पनि यी घरभेटीमध्ये कतिलाई परेको छ, एकदिन मेरो थाई साथीले भन्यो । हुन पनी मैले भाडा लिएर बसेको घरमा म बस्ने तलामा पहिल्यै एउटा इरानी केटा बसेको थियो, जो दिनदिनै इरान सरकारलाई गाली गर्थ्यो, आफ्नो परिवारका सदस्यलाई सत्य, न्याय, प्रजातन्त्र र धार्मिक अल्पसंख्यकको पक्षमा लाग्दा कसरी प्रताडित गरिएको छ भन्ने सुनाउँथ्यो र बूढीले पनि उसको दुःखका कथा सुनेर उसलाई पहिल्यै केही मद्दत गरिसकेकी थिइन् । त्यस इरानीबाहेक अर्को एक अमेरिकी, टाम, पनि त्यही तलामा बस्थ्यो ।मुख्य कुरा उक्त घर मेरा लागि घरजस्तो भइराखेको थिएन । देख्दा हेल्लो भन्थें, घरभेटीलाई, त्यो इरानीलाई र टामलाई, जो थोत्रो सर्ट लगाउँथ्यो । नब्रास्काबाट एक जना समलिंगी मित्रको पछि लागेर क्यालिफोर्नियाको उत्तरी सहरी क्षेत्रमा आएको टाम नजिकैको एउटा डिपार्टमेन्टल स्टोरमा जुत्ता बेच्ने काम गर्थ्यो । एकदिन आफ्नो साथीले छोडेको, नब्रास्कातिर फर्केर जाने वातावरण नभएको जस्ता टामका दुःखका कुरा सुनेपछि मलाई फेरि ऊसँग धेरै कुरा गर्न मन लागेन । यसरी घरबाट पन्ध्र हजार किलोमिटर पर पुगेको मलाई त्यहाँ पनि कुनै सन्तुष्टि थिएन । मेरो मनमा चितवन दोहोर्याई तेहर्याई आउँथ्यो सहन नसक्ने तातो मौसममा पनि, साथीभाइ नभएको एक्लोपनमा पनि । चितवनको तस्बिर धेरै खालको थियो । कहिले पश्चिमतिर डुब्न लागेको घामलाई सौराहाबाट हेरेको सम्झन्थें, कहिले भर्खर रोपेका धानको हरियो बीचबीचको धमिलो पानी सम्झन्थें । कहिले निपनीबाट मोहनातिर जाँदै गर्दा पश्चिमतिर हेर्दा देखेको जंगल सम्झन्थें । सम्झनाहरू निरुद्देश्य आउँछन्, जान्छन् । ती मुस्कान पनि ल्याउँछन्, पीडा पनि दिन्छन् । मलाई धेरैजसोले पीडा दिन्थे । कहिलेकाहीं समयले मात्र सम्झनाहरूको अत्याचारबाट मुक्ति दिलाउँछ । मेरो हकमा सान फ्रान्सिस्कोको चिडियाखानाको एकसिंगे गैंडाले पनी सम्झनाको बोझ हल्का बनाउँथ्यो ।एक शनिबार म चिडियाखानामा त्यो गैंडा हेर्दै थिएँ ।गैंडासँगै छेउमै, लगभग मैलेजस्तै उक्त गैंडालाई मायालु भावले हेर्दै गरेकी, चिनेचिनेजस्ती, एक महिला देखिइन् । उनको जीउ ठूलो थियो । उनका दाँतहरू पनि धेरै मिलेका थिएनन् । परम्परागत परिभाषामा उनी सुन्दर थिइनन् । म उनको अझ नजिकै गएर गैंडालाई हेर्दै थिएँ, उनले भनिन्, हाम्रै नेपालको । जम्मा दुई शब्द । मलाई भनेको हो कि गैंडालाई बुझ्न सजिलो भएन । तर, पनि मैले भनें, हाम्रै नेपालको जस्तै । नेपाल कहाँबाट तपाईं ? मैले नजिकै पुगेर सोधें ।चितवन टाँडीबाट, उनले भनिन् । उनको उत्तरले मलाई अप्ठेरो पार्यो । म अब उनलाई मतलब नगरीकन हिँड्न सक्ने स्थितिमा पुगिनँ ।म पनि टाँडीकै हुँ, मैले भनें । उनी पश्चिमपट्टि सौराहा जाने बाटोतिरकी थिइन् । म पूर्वतिरको ।मलाई नेपालीभाषीहरू फेला पार्न त्यो बे एरियामा गार्हो पनि थिएन । अरू बेला भएको भए उनको खासै धेरै मतलब गर्दैनथे हुँला । तैपनि उनीसँग बोल्न मन लाग्यो ।कति भयो यता आएको ? उनले सोधिन् ।यस्तै चार पाँच वर्ष, मैले भनें । चार, पाँच वर्ष पनि कति छिटो जान्छ है ? तिनले भनिन् ।र, यसरी एउटा चिनजानको सुरुआत भयो । हामी बिस्तारै ठूलो ओठ भएको त्यो गैंडालाई छोडेर अर्कोतिर हिँड्न थाल्यौं । एकैछिनपछि उनले उनीसँगै घुम्न आएको एक जना इरिट्रियाली मित्रसँग मलाई चिनजान गराइन् । उसले अलिअली दार्ही पालेको थियो, मोटो, कालो रिम भएको चस्मा लगाएको थियो । ऊ मसँग चिनजान गर्दा खासै खुसी थिएन । म पनि ऊसँग चिनजान गर्नुपर्दा त्यस्तो खुसी थिइनँ र मलाई लाग्छ, हामी तीनै जना त्योबेला त्यो स्थिति नआइदिएको भए हुन्थ्यो भन्नेमा थियौं ।हामी सँगसँगै चिडियाखानाबाट बाहिर निस्क्यौं । नजिकै प्रशान्त महासागरले एसियाको चीन, सिंगापुरदेखि पानी ल्याएर अमेरिकाको जमिनमा छ्यापिरहेको थियो । नजिकै स्लोअट बुलभार्डको पुरानो पिट्स क्याफेमा पसेर मैले तीतो र तातो अमेरिकानो कफी मगाएँ । उनीहरूले जुस मगाए । उनको इरिट्रियाली मित्र आफ्नो देशबारे बोल्न धेरै रुचाएन । मैले बीचमा एकपटक भनें, देशको खराब खबर सुन्दासुन्दा म त गैंडाजस्तो भैसकेको छु, केहीले पनि नछुने । घरभेटी र अरू छिमेकीको कुरा भने मैले गरिनँ । उनले आफ्नो कुरा खासै गरिनन् । निकैवटा चिसा सन्नाटाबीच त्यो तातो कफी पियाइसकियो । पिइन्जेल हामी तीनै जना मन नभईनभई कुनै सभामा बस्न बाध्य भएका श्रोताजस्ता थियौं ।फर्केर त्यो दिन राति मैले उनलाई सपनामा देखें । सपनामा उनी र म बजारमा हिँड्दै थियौं । अरू कोही पनि थिएनन् । उनले आफ्नो संघर्षका कथा सुनाइन् । टाँडीको माध्यमिक विद्यालयमा पढ्दाका कुरा सुनाइन्, सकीनसकी संघर्ष गरेर अमेरिका आउने जाँच दिएको कथा सुनाइन्, भिसा पाउने हो कि होइन भनेर राजदूतावासमा कुरेको कुरा सुनाइन् । अमेरिका गएपछि ट्युसन तिर्न गाह्रो भएको कुरा सुनाइन्, साथीभाइ नभएका बेला बल्ल एक जना इरिट्रियाली साथी भेटेको कुरा सुनाइन् । विपनामा जे कुरा उनले भनेकी थिइनन्, त्यो सपनामा आएर सबै स्पष्टीकरण दिइन् । बिहान उठ्दा उनीप्रति मेरो सोचाइ केही राम्रो भयो । त्यसको एक हप्तापछि फेरि बर्कलीमा मेरो क्याम्पसछेउ कफी खान भेट्ने उनको र मेरो कार्यक्रम बन्यो ।मेरो सपनामा जेसुकै भए पनि कफीभेटमा उनी कुनै स्पष्टीकरण दिने गरी आएकी थिइनन् । कफी खाँदै गर्दा उनी धेरै बोलिनन् । मेरो जीवन मेरो मर्जी हो भन्ने उनको सोचाइ थियोजस्तो लाग्छ । म बरु अरू बेला धेरै नबोल्ने मान्छे भए पनि त्यतिखेर उनीभन्दा धेरै बोलें । टाँडीको उनको गाउँ मोहनातिरको कुरा धेरै गरें । जबर्जस्ती केही प्रसंग ल्याएर टाँडीको मेरो गाउँ शान्तिचोक र उनको गाउँ मोहनाबीचको सम्बन्ध गाँस्न खोजें ।शान्तिचोकमा सानो छँदा, उखुम गर्मीमा पानी लगाउन जाँदा, हामी बाघचाल खेल्थ्यौं । खेतको बीचमा सानो खरको छानो भएको कुटी बनाएको हुन्थ्यो, चिसो पानीको गाग्रो हुन्थ्यो, त्यही कुटीको शीतलमा बस्दै बाघचाल खेल्थ्यौं । छेउमा सधैं बसेर गफ चुट्ने दुई, तीन जना हुन्थे । एक जना कलकत्ताबाट फर्केका लाहुरे थिए, जो आफ्नो कलकत्ताको रसिक जीवनबारे सुनाउँथे । अर्को एक जना अन्तरिक्षयात्री थिए । उनका अनुसार, चितवनमा मान्छेहरू खासै नहुँदाका बेला, २०१८ साल तिर, एक दिन उनी डुल्दै मोहनातिर गएका थिए । चर्को गर्मीमा थाकेर खेतनजिकै सुस्ताएका मात्र के थिए, केही एलियनहरू आएर उनलाई समातेर मंगल ग्रह लगे । केहीदिन राखे र फर्काइदिए रे ।यत्तिको रसिलो अनुभव सुनाएपछि उनले प्रतिक्रिया जनाउने ठाउँ निकै हुन्थे । पहिलो कुरा यो कथा मोहनासँग जोडिएको थियो, अर्को कुरा अन्तरिक्षयात्री चितवनमा त्यसरी फेला पार्नु चानचुने कुरा थिएन ।साँच्चै आस्ट्रोन्याट त के होला त्यो ? अपेक्षित रूपमा उनले सोधिन् । खै ? मैले पनि केके न अनभिज्ञ भएजस्तो गरेर उत्तर दिएँ । तर, यथार्थमा उक्त आस्ट्रोन्याटको यात्रा विवरण सधैं उस्तै हुन्थ्यो । ऊ सुरुमा पाँच तले रकेट चढेर माथि गयो, सुरुमा रकेटको एउटा तला खस्यो, त्यसपछि दोस्रो तला खस्यो, त्यतिन्जेल ऊ वायुमण्डलको माथि पुगिसकेको थियो । त्यसपछि पृथ्वीको दुई चक्कर लगाएर पृथ्वीको अन्तरिक्षबाट बाहिर निस्कने बेला रकेटको अर्को तला खस्यो, त्यसपछिको करोडौं माइल दुईतले यानमा गयो । मंगलग्रह नजिक पुगेपछि ऊ माथिल्लो तलामा गयो । त्यसपछि तल्लो र माथिल्लो तला छुट्टियो । माथिल्लो तला मंगलग्रहतिर लाग्यो, तल्लो तलाले मंगलग्रहको वरिपरि फन्को लाइरह्यो । फर्केर पृथ्वी आउने बेला त्यो माथिल्लो तला आएर तल्लो तलासँग जोडियो र ऊ तल्लो तलामा गयो । त्यसपछि माथिल्लो तलालाई उतै मंगलग्रहमा छोडेर तल्लो तला मात्र भएको एकतले रकेटमा चढेर ऊ पृथ्वीमा आइपुग्यो । जतिपटक सोधे पनि रिठ्ठो नबिराई आस्ट्रोन्याट यही कथा भन्थ्यो । साँच्चै भनुम् भने मलाई पछि त उसको कुरामा विश्वास हुनथाल्यो । मैले उनलाई यही कुरा सुनाएँ ।उनीसँग किन कुरा गरिरहेको थिएँ, किन उनले मेरो कुरामा ध्यान दिऊन् भन्ने चाहन्थें मलाई थाहा थिएन । म आफूलाई उनीभन्दा निकै माथिको व्यक्ति ठान्थें र त्यसको सुनिश्चितताका लागि पनि उनी मेरो प्रशंसा गरून्, मप्रति कौतूहल हुन् भन्ने चाहन्थें । तर, त्यही बेला उनको इरिट्रियाली साथी सम्झन्थें अनि मलाई हामी समुद्रमा फालिएका र बग्दै गर्दा अचानक भेटिएका प्लास्टिकका दुई खाली बोतलजस्तै हौं भन्ने लाग्थ्यो, भेटिएको केही समयपछि छुट्टिनेमा कुनै शंका नभएको ।उनको इरिट्रियाली साथीसँग उनलाई भेटेपछिको एकदिन स्याटक अभेन्युको कर्नरमा भेटें । उसको एउटा सानो ग्रोसरी स्टोर थियो । मलाई देखेपछि हे म्यान भनेर बोलायो । हामी दुवै जनालाई एक अर्काप्रति कुनै उत्सुकता नभएको कुरा हामी दुवैलाई थाहा थियो । उसको बाउसको बालाई पहिलोपटक त्यहीं भेटें । ती इरिट्रियाको इथियोपियासँगको स्वतन्त्रता क्रान्तिका बेलाका वामपन्थी विद्रोहीतर्फका एक महत्त्वपूर्ण नेता थिए । उनी इरिट्रियाका स्वास्थ्यमन्त्री पनि भएका थिए तर पछि राष्ट्रपतिसँग उनको कुरा नमिलेपछि उनी भागेर बर्कली आएर बसेका थिए । तर, उनको बर्कली बसाइ त्यति सुखद भने थिएन । मैले भेट्नु केही दिनअघि उनी रेल स्टेसनमा रेल कुर्दै थिए । उनले इरिट्रियामा छँदा मारेका कुनै व्यक्तिको परिवारको सदस्यले उनलाई चिनेछन् र धन्न रेलको लिकमा खसाएर फ्याँकिदिएनछन् ।ढिलोचाँडो त्यो बूढोलाई कसै न कसैले मार्छ । आफू मन्त्री हुँदा त्यसले भुइँ न भाँडामा भएर कतिलाई मारेको थियो, एकदिन बर्कलीमा पढ्ने एक इरिट्रियालीले मलाई भनेको थियो ।तिनीहरूको परिवारलाई कुनै पनि इरिट्रियनले मन पराउँदैन, यहाँ तिनीहरूको कोही साथी पनि छैनन्, अर्को एक इरिट्रियनले मलाई त्यसपछिको एक दिन भन्यो ।संयोगवश ती इरिट्रियाली बूढालाई नेपालको सशस्त्र संघर्षबारे धेरै नै विस्तृत थाहा थियो । नेपालका विद्रोही नेताहरूको नाम पनि कनीकुथी भन्न सक्थे । मलाई लाग्यो, अन्तरकुन्तरमा उनी अझै विद्रोही थिए । ती कतै कोही विद्रोही भएर लडेको थाहा पाए भने कुरा बुझ्नतिर नलागी उनीहरूको पक्षमा नै बोल्ने खालका व्यक्ति थिए ।ल ल लसेप्टेम्बरको पहिलो हप्ता नै अपेक्षित रूपमा हिटवेभ सुरु भयो । मेरो बस्ने कोठामा एयर कन्डिसनर थिएन । दिउसो कफी खाने बानी पनि केही समयलाई छुट्यो । पुस्तकालयको चिसो हुने भागमा बसेर पत्रिका पढ्दै समय कटाउन लागें । सेप्टेम्बरतिर मेरो ध्यान सधैं यहाँको नयाँ पारागुयान विद्यार्थी आए भन्नेमा हुन्छ । सधैं मेरो आशा राम्री, कुरो मिल्ने, तिक्ष्ण कोही आफ्नो छरछिमेकतिरबाटै आइदिओस्, मसँग ग्रोसरी गर्न अथवा अन्य केही काम गर्न सहयोगका लागि याचना गरोस्, उसका स्वर सुनिराखूँजस्तो मीठो होस् र मेरो सम्बन्ध बिस्तारै बढोस् भन्ने हुन्छ । तर, आजसम्म कहिल्यै त्यस्ता कोही आएनन, बरु यो दाह्री पाल्ने झुसिलो, गनाउने टिसर्ट लगाउने केटो अघिल्लो वर्ष आयो, मसँगै पढ्ने पारागुएको एक विद्यार्थीले अर्को पारागुएली केटालाई देखाउँदै पुस्तकालय बाहिर उच्छवास छोड्दै भन्यो । अरूले आफ्नो मनको कुरा भन्दा पनि कृतघ्नतापूर्वक मनमा त्यस्तो नभएको भन्ने देखाउने मेरो वानी अझै गइसकेको थिएन । तिम्रो देश सानो भएकाले हो त्यस्तो भएको, मैले भनें । हिटवेभले सुत्न नदिएको त्यो बेला नै मैले एक सपना देखें । एक महिला विश्वविद्यालयको साथर गेटबाट सकीनसकी नीलो सुटकेसको झोला बोकेर विश्वविद्यालयतिर आउँदै थिइन् । म पुस्तकालयबाट निस्कँदै थिएँ । तिनले मेरो नजिक आएर भनिन्, तपाईं नेपाली हैन ? म झस्कें । उनी मिलानका फेसन सोहरूमा क्याटवाक गर्ने मोडलहरूजस्तै वित्पात राम्री थिइन् । कसरी चिन्नुभयो ? मैले सोधें । म बर्कली आउने भएपछि तपाईंको बारेमा सुनेको थिएँ । मेरा केही नातेदार पूर्व चितवनमा पनि छन् । तिनले पनि तपाईंलाई चिनेका रहेछन् । मेरो मावली बा चिन्नुहुन्छ होला । मंगलग्रहमा गएर फर्केका अस्ट्रोन्याट ।किन नचिन्ने ? मैले भनें । उनले मेरो आँखामा हेरेर भनिन्, हेर्नुस् न, न छात्रावास देखेको छु, न जुस, फलफूल, मुस्ली कता गएर किन्ने भन्ने नै थाहा छ । के गर्ने होला ?मेरो निधारमा चिटचिट पसिना आयो, तैपनि मैले भनें, किन पीर गरेको ? म छु नि ! मैले उनलाई सहयोग गरें, छात्रावास पुर्याइदिएँ, किनमेल गराइदिएँ । अन्त्यमा उनले मलाई धन्यवाद भनिन् । मैले उनको मुख हेरिरहें । उनको सुन्दर आँखा, नाक, मुख, ओठ, शरीर सबै फेरिँदै गयो । तिनी मैले चिडियाखानामा भेटेको महिला बनिन् । म हिटवेभको प्रभावले त्यसपछि फेरि उठें । त्यसको केही दिनपछि तिनलाई फेरि भेटें । तिनी बिस्तारै राम्री लाग्दै गइन् । उनको स्वर पनि मीठो लाग्न थाल्यो । उनी कुनै नजिकैको नेपाली दोकानमा काम गर्थिन् र बर्कलीको बिचको मेट्रोस्टेसनबाट डेरामा घर फर्किन उनलाई पायक पर्थ्यो ।उनलाई मैले सेप्टेम्बरको तेस्रो साताको एकदिन टेलिग्राफ अभेन्युमा रहेको बर्मेली खाना खाने रेस्टुराँमा लन्च गरौं भनेर प्रस्ताव राखेको थिएँ । तर, मैले उनलाई सीधै प्रस्ताव नराखेर घुमाएर राखेको थिएँ । तिमीलाई भोक लागेको जस्तो देखिन्छ । लन्च आवर पनि भयो । मैले त खासमा भर्खर टन्न पेट भर्ने गरी स्यान्डविच र कफी माथि पिएको थिएँ । तर, तिमीलाई भोक लागेको छ भने ऊ त्यहाँको बर्मेली खाना मलाई मन पर्छ, तिमीलाई म खुवाउँला । तिमीलाई साथ दिन म पनि केही खाउँला, मैले उनलाई भनेको थिएँ । उनी उनका नमिलेका दाँत देखाउँदै उपहासको हाँसो हाँसेकी थिइन् । भैगो पछि कुनै बेला तिमीलाई भोक लागेका बेला, खाउँला, उनले भनिन् ।अक्टोबरको सुरुतिर हिटवेभ सकिन थाल्यो । उनको उपेक्षाले मलाई भित्रभित्र अप्ठेरो र उकुसमुकुस बनाउन थालेको थियो । माथि नै उल्लेख गरेजस्तै मैले आफूलाई जहाँ राखेर हेर्थें, त्यसको तुलनामा उनलाई निकै तल राख्थें र मसँग हिँड्नु, खाना खानु, कफी खानुले उनको सामाजिक प्रतिष्ठा बढाउँछ भन्ने उनले ठान्नुपर्ने हो भन्ने म सोच्थें । यसैले पनि उनको सरल, शिष्ट उपेक्षाले मेरो आत्मविश्वास दिनदिनै क्षय गरेको थियो । मलाई दुई दिन, तीन दिनको फरकमा एकपटक उनी भेट्थिन् र हामी बजारको बीचमा बसेर टाँडीको, चितवनको कुरा गर्थ्यौं । त्यसपछि उनी आफ्नो बाटो लाग्थिन्, म आफ्नो बाटो । केही दिनपछि भने म उनलाई भेट्दा अप्रत्यक्ष रूपमा कसरी अरू इरिट्रियालीहरू उनको साथीको परिवारलाई निन्दा गर्छन् भन्ने कुरा गर्न थालें । तिमी उसको डाहा गर्छौ, उनले उत्तरमा भनिन् ।एकदिन साँझपख मैले उनलाई भियतनामी खाना खान साटक अवेन्युको ओरिएन्टल रेस्टुराँमा जाऊँ भनें । अक्टोबरको अन्त्यतिर भएकाले सडकमा ओक, कपूर तथा पिट्स्पोरम फूलका बुटामा बत्ती नै बत्ती बाल्न सुरु गरिएको थियो । त्यो वर्ष माथि बर्कली गार्डेनमा आठ दस वर्षमा एकपटक फुल्ने मालाडोरा भन्ने फूल फूलेको थियो । मालाडोरा आठ वर्षपछि जम्मा एकदुई दिनका लागि फुल्थ्यो, तर फुल्दा गनाएको सिनोजस्तो दुर्गन्ध आउने गरी फुल्थ्यो । कुन हो नेताले भनेको थियो, राजनीतिमा बीस वर्षसम्म केही हुँदैन, तर त्यसपछि यस्तो बीस घण्टा अपर्झट आउँछ कि त्यो बीस घण्टामा बीस वर्षमा हुनुपर्ने राजनीतिक घटना एकैचोटि हुन्छन् । यो फूल त्यस्तै छ । वर्षौं फुल्दैन, एक दिन फुल्दाचाहिँ संसारै आतंकित गराउँछ, भियतनामी रेस्टुराँतिर जाँदै गर्दा त्यो फूलको वर्णन गर्दै मैले उनलाई भनें ।हाम्रो मित्रतामा पनि केही हप्तासम्मको शान्त स्थिरतापछि त्यो स्तब्ध पार्ने छोटो समय आउने बेला भएको थियो । उनले ओरिएन्टलमा पिरो फो खान सुरु गरेपछि मलाई भनिन्, म तीन महिनाको गर्भवती रहेछु । मलाई खाएको फो खाऊँ कि ओकलूँजस्तो भयो । के गर्छ्यौ ? मैले यत्ति सोधें ।राख्छु, उनका अनुसार, त्यो इरिट्रियाली केटा खबर सुनेपछि निकै खुसी थियो । कम्तीमा मेरा लागि उनको र मेरो अध्याय ठीक त्यहीँ अन्त्य भयो । उनको हकमा त्यो सम्भवतः कहिल्यै सुरु भएको थिएन । छ महिनापछि उनले बच्चा जन्माउँदा म उनलाई भेट्न टेलिग्राफ अभेन्युको एक फेमिली म्याटर्निटी सेन्टरमा गएको थिएँ ।तिमीले यहाँ जरा गाड्यौ, मेरो फर्कने बेला भयो, मैले भनें । इरिट्रियाली केटाको बा पनि भेट्न आएका थिए । मैले जिस्क्याउँदै भने, अब तिम्रो नातिले मेरो छोरा नातिलाई परबाट बम खसाल्ने होला । उनको क्रान्तिकारिता पौडँदैडुब्दै गरेको भकुन्डोजस्तो थियो ! अमेरिकाले दीनदुःखीलाई दिएको सहयोगको तारिफ गर्थे, तर मौका पाउँदा विश्वभरिका अमेरिका विरोधीहरूप्रति आसक्ति पनि देखाउँथे ।तिमी पनि टाँडी नै त जाने हैन होला । मान्छेहरू आईए, बीए पास गर्नेबित्तिकै टाँडीका लागि ठूला हुन्छन् । त्यहाँ के छ र ? जागिर छैन । ती त्यहाँ अटाउँदैनन्, तिनले भनिन् । मैले आफू टाँडी नभई नजिकैको रामपुर क्याम्पसमा पढाउन जान लागेको भनेपछि उनले भनिन, आकाशबाट झर्यौ, खजुरमा अड्कियौ ।आज फर्केर हेर्दा के लाग्छ भने जीवनमा कुनै एकबेला हामी जतिसुकै अप्ठेरोमा परे पनि अन्ततोगत्वा जीवनले धेरै मौका दिन्छ । जीवन एउटा रूखजस्तै हो । एउटा मात्रै पात बाँकी नभएर झरेको रूखको पनि केही समयपछि पालुवा लागेर हरियाली आउने स्थिति भएझैं निराशा नै निराशा र असफलता नै असफलताले जिजीविषा हराएको जीवनमा पनि धैर्य राखेर कुर्ने हो भने पालुवा चढ्न सक्छ । ल ल लमेरो पढाइ सकिएर देश फर्कने बेला भयो । फर्कनु केही दिनअघि जीउ दुख्ने गरी यो किताब नेपाल लाने, यो छोड्ने भनेर निर्णय गर्दै, सामान सुटकेसमा राख्दै, आफूलाई मन परेका कपडा र जुत्तासमेत छोड्दै सकेसम्म सानो लगेज बनाउन कोसिस गर्दै थिएँ । यस्तै पुराना नेपाली गीतहरू इन्टरनेटमा सुन्दै सकेसम्म नेपालको म सानो छँदाको वातावरण बनाउँदै घरको सम्झना नजिक नजिक ल्याउन खोज्दै थिएँ । पुराना गीतसंगीतले गर्दा एकैछिनका लागि मेरो त्यो डेरामा म सानो छँदाको पूर्वी चितवन आयो र गयो ।मेरी घरभेटी आमैले माया गर्दै तेरो देश गरिब छ, तेरो जीवनमा अझै धेरै संघर्ष बाँकी छ भनेर मलाई अप्रत्याशित रूपमा अन्तिम महिनाको घरभाडा नलिने घोषणा गरिदिइन् । म फर्केर चितवनको रामपुर क्याम्पसमा पढाउने लगभग टुंगो लागेकाले त्यस्तो कुनै संघर्ष बाँकी छजस्तो लागेको थिएन, तर उनले दिएको घरभाडाको उपहारको उपयोग गर्दै इन्डोनेसियाको बाली घुम्न गएर त्यही बाटो नेपाल फर्कने निर्णय गरें । बालीमा समुद्रको तीरमा पत्थरमा रहेको ताना लट मन्दिरमा एक जना नेपाली भेट भए । सरकारी हाकिम रहेछन्, कुनै अर्थशास्त्रीहरूको कन्फेरेन्समा पुगेका । मेरी भान्जी राम्री छ, चिनाइदिन्छु, उनले छुट्टिने बेला, मेरो खर्चमा कफी र केक खाएपछि, भने । यसरी मेरो जीवनको डोरी बाँधियो । बिहेपछि एक वर्ष बित्यो, दुई वर्ष बित्यो । पश्चिम चितवन बढ्दै गएको देखेर र रामपुर क्याम्पसमै बसेर लामो समयदेखि पढाइरहेकाले पनि मैले पूर्व चितवन स्थायी रूपमा नै छोडेर पश्चिम चितवनमा घर बनाएर बस्ने लगभग निश्चय गरेको थिएँ । मेरी श्रीमतीको पनि त्यही चाहना थियो । त्यही बेला सुशील कोइराला चितवनबाट चुनाव लड्ने हल्ला धेरै जोडजोडले चल्न थाल्यो । त्यसैताका एक दिन सपनामा तिनै सुशील कोइरालालाई देखें । उनी सिलगुडीमा डुल्दै रहेछन् । मेरी श्रीमती र म पनि शैलेश्वेरी मन्दिरमा पूजा गर्न प्रतीक्षारत थियौं । वरिपरि कपललेखी, तिखा, पाँकरी, कलेना, सानागाउँलगायतका गाउँ भएका ठूला डाँडाहरू थिए । उत्तर र पश्चिममा डडेलधुरा, वैतडी र बझाङ चियाएर हेरिरहेका थिए । सुशील कोइरालाले मलाई नजिकै आएर भने तपाईंजस्तो मान्छे के गर्नुभएको ? जानुस् आफ्नो ठाउँ ।आफ्नो ठाउँ भन्नाले ? मैले सोधें । पूर्व चितवन । तपाईंले पूर्व चितवन छोडेर पश्चिम चितवनमा घरजम गर्ने निर्णय लिनुअघि पूर्व चितवन राम्ररी बुझ्नुस्, कोइरालाले भने । आफू पश्चिम चितवनबाट चुनाव लड्न लागेका सुशील कोइरालाले किन मलाई पूर्व चितवनमा बस्न सल्लाह दिए मैले बुझ्न सकिनँ । राजनीतिज्ञहरू देशभरि घुम्छन्, थातथलो छोड्छन् र पनि मलाई किन त्यसरी थातथलो नछोड्न भनेका होलान् ? त्यसमा उनको फाइदा त केही थिएन । सपनाको अर्को भागमा मैले आफू सिलगुडीको एक होटलमा श्रीमतीसँगै बसेर चिया र माडा खाएको देखें । भगवान्को कृपाले देशविदेश धेरै देखियो । अब पूर्व चितवन नै स्थायी रूपमा बसौं कि ?, मैले भनें । पूर्व चितवनमा के गरेर बस्ने ? राम्रा कलेज छैनन् । सानो होटल खोल्ने ? कुखुरा पाल्ने ? के गर्ने ? कि फेरि खेतीपाती गर्ने ?, मेरी श्रीमतीले सोधिन् ।हेरौं न, के गर्न सकिन्छ त्यहाँ ?, मैले भनें । मैले देखेको सपना त्यहीँ सकियो । त्यो दिन दिनभरि क्याम्पसमा बस्दा मनचाहिँ पूर्व चितवनतिर गइरह्यो ।ल ल लसुशील कोइरालासँग डोटीमा भेट भएको सपना देखेको दिन साँझपख म बिस्तारै टिकौलीको जंगल छिचोलेर पूर्वी चितवन गएँ । कल्पनाको तरेलीमा के भ्रम हो, के सत्य हो भन्ने स्पष्ट भएन । जंगलका सालका रूखहरूमुनि मेरो कल्पनामा दुईवटा बाघ देखिए, चारवटा गैंडा देखिए र सयौं हरिण देखिए । मैले सानोदेखि देख्न खोजेका सबै जनावर देखिए । प्रधानमन्त्रीलगायत मन्त्रिपरिषद्का सबै व्यक्ति देखिए । मेरा बा, कास्कीको माथिको डाँडामा वर्षौंदेखि दुःखजिलो गरेर बसेका र बितेर गएका मेरा पुर्खाहरू देखिए । यसपालिको मेरो फर्काई विशेष जो थियो ।म निपनीबाट मोहनातिर गएँ । पश्चिमतिर डुब्न लागेको घाम म सँगसँगै हिँड्दै थियौं । धेरै वर्षपछि देख्दा पनि टिकौलीको जंगलका रूखहरूको उचाइ उस्तै थियो जस्तो मैले क्यालिफोर्निया हुँदा कल्पना गरेको थिएँ । केही खेतहरू फुल्न सुरु गरेका फलफूलका रूख र तरकारीका बुटाले भरिएका थिए । घामको मुनिबाट त्यो उचाइ र ती खेतहरूले मलाई पुरानो यादसँग एकाकार गराए । पुराना कुलाहरू अझै थिए । गोधूलि साँझमा टिकौलीबाट घाँटीमा घण्टा झुन्ड्याउँदै फर्कने गाई तथा भैंसीको झुन्डले मेरो अगाडिबाट बाटो काटे । तिनको खुरले उडाएको माटोको सुगन्ध मेरो नाकबाट शरीरभित्र पस्यो ।सडकमा सेतो पाइन्ट, सेतै जुत्ता लगाएर जितेन्द्र र मिथुनका जस्ता कपाल बनाएका युवाहरू हिँडिरहेका थिए, पहेंलो सर्ट लगाएर जुही चावलाजस्तो देखिएर महिलाहरू हिँडिरहेका थिए । नीलम र श्रीदेवीजस्ता देखिने युवतीहरू पनि साइकल चढेर हिँडिरहेका थिए । मानौं पूरै जिल्लाको फेसन मैले हाइस्कुल पढेर छोड्दाको जस्तो भएको थियो । म सौराहाको केसिज रेस्टुराँमा गएर रोकिएँ । मेरा केही पुराना साथीहरू त्यहाँ मलाई कुरिरहेका थिए । मैले भने, कस्तो हेर न, घर देखें, मान्छे देखें, सन्तोकको कुरा सबै कुरा मैले छोड्दाजस्तै छ । केही परिवर्तन भएको छैन । उनीहरू हाँसे । भने, परिवर्तन त तिमीले देखेकै छैनौ । परिवर्तन पनि धेरै भएको छ । त्यसपछि म उनीहरूसँग परिवर्तन हेर्न गएँ । नजिकैको बछ्यौलीका गाउँहरूका फुसका घरहरू राम्रा भइसकेका रहेछन् । पहिले गाईगोठ हुने ठाउँमा निजी गाडी देखिए । होटलमा काम गर्ने विदेशीहरू बाटोमा हिँडिरहेका देखिए, उनीहरूका डेराका लागि बनाइएको राम्रो बस्ती देखियो । त्यसपछि म आस्ट्रोन्याटको घर गएँ । टेबलमा मैले कादम्बिनी को एउटा विशेषांक भेटें जहाँ नील आर्मस्ट्रङको चन्द्रयात्रामाथि लेखिएको लेख थियो । आस्ट्रोन्याट मतिर हेरेर फिस्स हाँस्यो । मैले ए भने ।अन्त्यमा फेरि त्यो इरिट्रियाली मित्र, उसको नेपाली श्रीमती र उनीहरूका बच्चा देखिए । हामी पनि त यहीँ बस्ने भनेर आयौं । अब यही घर किन्ने मन छ । इरिट्रियालीले आफ्नो घुम्रेको कपाल र कालो वर्णको छाला भएको छोराको टाउको मुसार्दै भन्यो, कती सहिष्णु र सम्पन्न ठाउँ ! कस्तो राम्रो, मैले भनें । पचास लाख नेपाली विदेशमा भएकोमा चितवनका नै डेढ लाखभन्दा बढी जति विदेश गएका होलान् । कसले को बिहे गर्छ, कसले कुन देशको बिहे गर्छ । अब यो नेपाली महिलाले इरिट्रियालीसँग बिहे गरेर जन्मेकालाई के जात भन्ने ? यस्ता कति छन्, कति हुनेछन्, केमा विभेद गर्नु ?, मेरा साथीहरूले भने । तिमीहरूले यसरी सोचेको ? म सारा संसार घुम्दा पनि हुर्कंदाको विभेद खल्तीमा बोकेर हिँड्दै थिएँ । तिमीहरू यही बसेर फेरिएछौ, मैले उनीहरूलाई भनें, पुराना कुरा पनि देख्छु, नयाँ सोचाइ पनि देख्छु । मिथुनको जस्तो कपाल काटेको र जितेन्द्रको जस्तो सेतो पाइन्ट र सेतो जुत्ता लगाएको मेरो साथीलाई मैले भनें ।म घर पुगें । बाआमा घरबाट बाहिर निस्कनुभयो । धेरै बूढो हुनुभएको थिएन । मेरो घरको तल्लो तलामा दुई जना विदेशी र एक जना नेपाली बस्ने रहेछन् । ती पनि आए । एउटा इरानियन, एउटा अमेरिकी थिए । हामी नजिकैको कलेजमा पढ्छौं, तिनले भने । तपाईंका बाआमाले माया गर्नुहुन्छ, इरानियनले भन्यो, मेरो देशमा धेरै दुःख छ । मेरो घर इरानको निशापुरमा हो । यसपालि निशापुरमा धेरै बाढी आयो र हाम्रो धानखेत केही राखेन । बाआमालाई भनेको, मेरो घरभाडा मिनाहा गरिदिनुभयो । थाहा छ, थाहा छ, मैले भनें । बाआमासँग खाना खाँदै गर्दा बाले भन्नुभयो, यो इरानीको देशमा धेरै दुःख रहेछ । अब घर जाने बेला पनि भएको छ । तेरी आमाले त्यसको अर्को महिनाको पनि भाडा नलिने कि भन्दै छे । मेरो वैंक खातामा अलिअलि पैसा छ, त्यता इरानतिर एउटा स्कुल भवन बनाउन चन्दा दिऊँ कि जस्तो लागेको छ । यो मान्छे सोझो, मिहिनेती छ, पैसा लगेर आफैं त नखाला है ? होस गर्नुस् । धेरै विदेशीको भर हुँदैन । यस्तै दुःखका कुरा सुनाउँछन् र हाम्रो पैसा लिएर जान्छन्, मैले भनें । यसलाई एकपटकलाई चाहिँ दिनुस्, तर भविष्यमा सकेसम्म यस्ता दुःख देखाउने विदेशीलाई घर भाडामा नराख्नुस् । बाले त्यही चेक झिक्नुभयो र मिति लेख्नुभयो, जुन २६, २०१३ ।"
प्रश्नयुद्ध,अनेक प्रश्नहरु छन्मानिसहरुका बीचमा युद्धरतयुगौंदेखि जमठ भएर बसेकोआदिम प्रश्न ÛÛ आदिम उत्तर ÛÛ
सेम्ला माया,"सुकबहादुरको जाँडको डबकामा घाम अस्ताइसकेको थिएन ।यो हिउँदले मो पचात्तार (पचहत्तर) नाङ्यो । नाङरितामा चाइँ तिरात्तार मात्तै छ । साइँदुवाहरूले झेल गर्यो नाङरितामा । नत्र सर्खारको भत्ता मोइले उइले खान्थ्यो ।बाँसको कुरुसले बुन्दै गरेको स्विटर र सुकबहादुर तामाङको वाक्य एकैचोटि तुरियो । एकफेर खुइय काढ्यो । धूवाँले मैलिएको पावरदार चस्मा फुकालेर डोकोमाथि राख्यो ।छेउमा बसेर खोक्दै चुरोट तानिरहेकी असलीमायाले सुकबहादुरको दोहोरिइरहने यो वाक्यको कुनै प्रतिक्रिया दिइनन् । सुकबहादुरभन्दा सात वर्षले कान्छी उनलाई भत्ताको मतलब पनि थिएन ।तैयारी स्विटरलाई सुकबहादुरले हावामा झट्कारेर धूलो झार्यो । ओल्टाईपल्टाई भुवा र गुन्द्रीका त्यान्द्राहरू पनि टिप्यो । छछ महिना लगाएर बुनेको स्विटर देख्दा, उसले नागरिकतामा घटेको उमेर र गुनासो दुवै बिर्सियो ।ओइ, आइतेको आमा ! सुखको श्वास निलेर सुकबहादुरले भन्यो, यता आउ त, तिम्रो ढाड नापूँ ।आँखा कम देख्ने र कान पनि कम सुन्ने असलीमायाले सुकबहादुरको बोली सुनिनन् । एकोहोरो चुरोट तान्दै उत्तर दिशामा नखुलेको हिमालपट्टि हेरिरहिन् ।सुकबहादुरले अलि चर्को स्वर गरेपछि बल्ल उनी झस्किइन्, के भन्छा, यो बुडो ? तिम्रै ढाड नाप ना, बुढेसकालमा ।आच्या, कस्तो लाटी यो ! असलीमायाको ढाड समाउँदै सुकबहादुरले भन्यो, तिम्रा लागि बुनेको सुइटार यो ।असलीमायाले पालैपालो बूढाको मुख र स्विटर हेरिन् । दुइटै उज्यालो देखिन् । बूढालाई स्विटर बुन्न सिकाएको खेर गएन सोचेर उनको छातीमा तक्माजत्रो गर्व झुन्डियो । चुरोटको धूवाँ दुवैको अनुहारबीचबाट पानको पातजस्तो आकार लिएर हावामा बिलायो ।असलीमाया अनुहारसहित लजाउन सकिनन् । अनुहारमा तैरिने उनको लाज, चाउरिएर बनेका कुलेसाहरूमा डुब्यो । उनले भुइँ घोचेर चुरोट निभाइन् ।कातरो (कात्रो) सुहाउने ज्यानलाई केको सुइटार, होइ ? कुप्रिएको ढाड थाप्दै असलीमाया बोलिन्, अर्को हिउँद त कट्तैन होला मो ।त्यसो नभन् ना । स्विटरको कुम लगेर असलीमायाको कुममा टाँस्दै सुकबहादुरले भन्यो, तिमी पैले जान्छ कि, मो जान्छ कल्लाई के था ? उई भगुमानलाई था होला । असलीमाया बोलिनन् । बूढाले बुन्देको स्विटर एकफेर प्रेमले चोलोमाथिबाटै पहिरिन् । लम्बाइ अलि लामो भएछ । सोचिन् घट्दो जीउ भएकाले होला !स्विटर बुन्देको सट्टामा बूढालाई के भन्नुपर्ने हो, असलीमायाले जानिनन् । चुरोट दिऊँ भने, बूढाले चुरोट छोडिसके । रक्सी दिऊँ भने, रक्सी पनि छोडिसके । बूढाले खाने भनेको जाँड मात्र हो । त्यो पनि भर्खर खाएको रित्तो डबका यहीँ छ । तैपनि अर्को डबका जाँड थपिदिएर असलीमायाले बूढालाई धन्यवाद टक्र्याइन् । बूढाले बुझ्यो क्यारे, फिसिक्क हाँस्यो । हाँस्दा उसको चाउरिएको गालामा बेग्लै खालको बुट्टा बन्यो ।असलीमायाले अर्को खिल्ली चुरोट सल्काइन् । आफू बसेको चकटी पनि बूढाको नजिक सारिन् ।बारीको कान्लाकान्लामा ढकमक्क फुलेको तोरीले हो कि, असलीमायाको मनमा फुलेको तोरीले हो, अमारे गाउँ उज्यालो देखियो । तोरीबारीलाई ऐना बनाएर असलीमायाले एकोहोरो आफ्नो विगतलाई हेरिरहिन् । आँगनको बीचमा ठडिएको दर्ज्यु मन्द गतिमा फर्फराइरह्यो ।ल ल लतिगाउँकी असलीमाया सत्र वर्ष पुग्दा तीनचोटि पोइल गइसकेकी थिइन् । तलातला भरिएको बैंस र रहरले उनलाई कहिले देउराली, कहिले भन्ज्याङ त कहिले बेंसी पुर्यायो । तर, कतै टिकिनन् । उनीसँगै उनको दुःख र रहर पनि उकालीओराली गरिरह्यो । तेस्रोचोटि भन्ज्याङको वीरेसँग गएकी थिइन् । वीरेसँग असलीमायाको बाउआमाले रितभाँत छिनाएरै पठाएका थिए । तर, महिना दिनअघि माइत आएकी असलीमाया फर्केर गइनन् । दुईचोटि लिन आएको वीरे खाली हात फर्किनुपर्यो । छोरीमान्छेको छातीमा पिलो आएपछि, एक ठाउँमा टिक्तैना, होइ ।असलीमायाका म्हेम्हे (बाजे) ले उनलाई जिस्क्याउँदै भन्ने गर्थे । तर, म्हेम्हेको कुरालाई असलीमाया चिलिमको धूवाँसँगै उडाइदिन्थिन् । जाँडको झोलसँगै पिइदिन्थिन् ।उल्टै भन्थिन्, त्यो जाबो सिस्नुको झोलसँग ढिँडो खानु किन तेस्कोमा जानुपर्यो ? त्यो त ह्यै खाछु नि !दुई दाइकी एक्ली बहिनी असलीमाया जिद्दी स्वभावकी थिइन् । र, खाइलाग्दी पनि । दिनभरि साथीसंगीसँग डोकोनाम्लो बोकेर रनवन चहार्नु उनको रहर र बाध्यता दुइटै थियो । चञ्चल र फरासिली असलीमायालाई देख्ने गाउँका ठिटाहरू जिब्रो पल्टाउँथे । भन्थे, गुमा सप्रेको काँक्राजस्तो छ ।एक दिन असलीमायालाई बाउले पर्म तिर्न अमारे गाउँ पठाइदिए । ठ्याक्क पारिपट्टि, दक्षिण दिशा । बीचमा बग्ने अमारेखोला तरेपछि जम्मा आधा घण्टामा पुगिन्थ्यो, अमारे ।हो, त्यही अमारे गाउँमा जितबहादुर भनेपछि बेग्लै नाम थियो । जाँड खाको बेलामा महिन्द्रा सर्खारसम्म मेरो डोरी गाँस्सेको छ भनेर हावामा औंला नचाउँथ्यो, जितबहादुर । जग्गाजमिन पनि पाँचसात हल गोरुले नभ्याउने नै थियो ।उनैको कोदो रोप्न असलीमाया गइन् । थुप्रै तरुनीतन्नेरीहरूसँग बाह्रमासे भाका हाल्दै कोदो रोपिन् । जाँड खाँदै, चिलिमको धूवाँ उडाउँदै कोदो रोप्दा पश्चिम भन्ज्याङबाट घाम लडेको चालै पाइनन्, असलीमायाले । हतारहतार ओर्लंदै थिइन् । दुई कान्लामुनि पुगेपछि झसंग भइन् । कारण, उनको जीउमा पछ्यौरा थिएन । उनको सातो उड्यो । आजकै लागि भनेर पछ्यौरा मागेर ल्याएकी थिइन्, तिउरीसँग । अब बिनापछ्यौरा तिउरीको अगाडि कुन मुखले जानु ? जुन वेगमा ओर्लंदै थिइन्, त्यही वेगमा माथि उक्लिन् । कोदोबारी चहारिन् तर, पछ्यौरा पाइनन् । जितबहादुरको घर गइन् । त्यहाँ पनि पछ्यौरा पाइनन् । निराश भएर असलीमाया जितबहादुरकै घरमा बास बसिन् । रातैभरि उनलाई पछ्यौराको चिन्ताले छोडेन ।भोलिपल्ट बिहानै टोलमा हल्ला फैलियो असलीमायालाई सुकबहादुरले राख्यो । सुकबहादुर, उही जितबहादुरको जेठो छोरा थियो । हट्टाकट्टा र दुईचार अक्षर चिन्न सक्ने । त्यति भएपछि निरक्षर टोलमा उसको रवाफ हुने नै भयो । कोदो रोप्दा सुकबहादुरले असलीमायालाई गीतबाटै जिस्क्याएको पनि थियो घर ता मेरो न्वाकोडको अमारे, आउँदाजाँदा माया चाइँ नमारे ! उसैले रातभर टोलका केटाहरूलाई बटुलेर हल्ला फैलाएको रहेछ ।नभन्दै सुकबहादुर एकाबिहानै पछ्यौरासहित असलीमायाको अगाडि हाजिर भयो । साथमा केटाहरूलाई पनि उभ्यायो । र, भन्यो, आब, यो पछ्यौरा पनि मो राख्छ, असलीमायालाई पनि मो राख्छ, परेको बेहोर्न तैयार छु । कसैलाई आपत्ति ?देख्नेहरू कोही बोलेनन् । असलीमाया पनि एकोहोरो नङले भुइँ कोतर्दै बसिरहिन् । माइतीमावली र पछिल्लो लोग्ने वीरेले के भन्ला भन्ने कुरा पनि बिर्सिन् । असलीमायाको मौन स्वीकृतिले सुकबहादुर मनमनै गदगद भयो ।त्यो रात सुकबहादुरले भाले काट्यो ।एक कान, दुई कान हुँदै कुरा भन्ज्याङको वीरेको कानमा पनि पर्यो । डबकाका डबका जाँड खाएर वीरे रिसले रातोपिरो भयो । तर, सुकबहादुरसँग जोरी खोज्न अमारे जान सकेन । दुईचार केटाहरू बोकेर सीधै तिगाउँ झर्यो । साँच्चै असलीमाया माइतमा थिइनँ । कुरा पक्कापक्की सम्झ्यो, वीरेले । रिसले चुर भएर माइतीको हलगोरु फुकायो । असलीमायाका माइतीका कोही बोल्न सकेनन् ।भन्ज्याङको वीरेले तिगाउँको गोरु फुकाएको खबर अमारेखोलाले छेक्न सकेन ।तिमी नआत्ती, असलीमाया ! सुकबहादुरले असलीमायाको दाहिने पाखुरा समाउँदै भन्यो, तिम्रो माइतीको हलगोरु काइँ जान्नँ । मो फिर्ता गर्छ । बरु, तिमी त्यो अमारेखोलाको असला माछाजस्तो सुलुत्त चिप्लेर अन्त नजा । मैसँग बस् । सप्पै कुरा मो मिलाउँछ ।सुकबहादुर गाउँको गन्यमान्य र ठिटाहरू बोकेर भन्ज्याङ उक्ल्यो । भन्ज्याङको वीरेले सुकबहादुरलाई देख्नेबित्तिकै झम्टिन खोज्दै थियो, तर केटाहरूले छेक्दै भने, बसेर कुरा गर् ना, वीरे ।अन्त्यमा दुवै पक्षका मान्छेहरू राखेर सुकबहादुरले जारीस्वरूप रु८० (अक्षररूपी असी रुपैयाँ मात्र) तिर्यो । र, हलगोरु फिर्ता गर्यो । फिर्ता गरेको हलगोरु लगेर असलीमायाको माइतीगोठमा बाँधिदियो ।केही दिनपछि कुलकुटुम्बहरू राखेर सुकबहादुरले असलीमायालाई जुनीभरका लागि आफ्नो बनायो ।समयक्रममा अमारे खोलामा कति आँसु र पसिना बगेर गए । यहाँको आकाशमा कैयौं सपना टाँगिए, च्यातिए । फेरि टाँगिए, फेरि च्यातिए । यहाँका हावाहरू कैयौंचोटि शोकधुन बोकेर कुदे, कैयौंचोटि डम्फुको तालमा नाचे । यहाँका चराचुरुंगीहरू कैयौंचोटि जन्ती र मलामीका साक्षी भए । यहाँका भीरपाखामा फुल्ने गुराँसले पीरव्यथालाई छोपेर सधैं मुस्कुराइरह्यो । यहाँका बोटबुट्यानहरूले ऋतुसँगै कैयौं काँचुली फेरिरहे ।तर, यहाँका मान्छेको जीवन भने जहाँको त्यहीँ रहिरह्यो ।आजभोलि भन्दाभन्दै असलीमायाले नौ सन्तानलाई जन्म दिइन् । तर, दुःख र अभावबीच पाँच सन्तानले मात्रै घरआँगन ढाक्न सके । बचेका तीन भाइ छोरा र दुई बहिनी छोरीलाई हेरेर असलीमाया र सुकबहादुरले मन बुझाए ।दुई भाइ छोरा र दुई बहिनी छोरीको दुःखमसुखम बिहेबारी पनि गरिदिए । बिहे गरेपछि जेठो छोरो आइते छुट्टिएर बस्यो । र, पछि माइलो छोरो धनजिते पनि छुट्टियो । कान्छो छोरो मनजिते मात्रै उनीहरूसँग रह्यो । सन्तानहरूले पखेटा पलाएपछि गुँड छोट्तो रैछा होइ, आइतेको बा, एकदिन असलीमायाले पश्चिमतिर डुब्दै गरेको घाम हेर्दै सुकबहादुरलाई भनिन् ।यो ता सांसारको निइम हो, आइतेको आमा । ऊ त्यो बारको रूखलाई हेर् त, तिमी । सुकबहादुरले मुनि चौताराको वरको रूखलाई चोर औंला तर्स्याएर भन्यो, त्याँ कत्ति चाराचुरुंगीले गुँड लाउँछा । अनि फिरी छोडेर जान्छा । हो त्यै रूखजस्तो हो, हामी । तिमी पीर नगर् । हाम्ले पनि बाउआमा छोडेको हो । होइना भने भन् ।छोराहरू छुट्टिएर बसेकोमा असलीमाया चिन्तित थिइन् । काखभरिको नातानातिनी खेलाउने रहर पुगेको थिएन । बच्चाबच्चीको रुवाइ र हाँसोले घरको कोठाचोटा गुन्जिएको सुन्न चाहन्थिन् । यसैमा गुनासो थियो, असलीमायाको । मीठोमसिनो पाक्दा पहिले नातानातिनीलाई पुर्याउँथिन् । अनि मात्रै आफू खान्थिन् । नातानातिनीहरू पनि म्हेम्हेमाम भनेपछि हुरुक्कै हुन्थे ।अन्ठाउन्न सालतिरको कुरा हो । एक दिन अचानक जेठो छोरो आइते गाउँबाट हरायो । ३५ वर्षको हुँदो हो, आइते । टाउकोमा रातो फेटा बाँधेर हिँड्यो रे ! हिँड्ने बेला श्रीमती फूलमायालाई भन्यो रे, हेर्, बुडी ! हामी सँत्तै गरिब भाको कुरा मैले था पायो । यो एकाल राज्य बेबस्ताले गर्दा हाम्रो जिबान जाँको त्याइँ भाको हो । आब, मेरो चिन्ता नगर । म यो सप्पै बेबस्ता फेरेर मात्तै आउँछु ।आइते माओवादीमा लागेको खबरले असलीमायाको मुटुमा जोरढ्यांग्रो बज्यो । दिनदिनै मान्छे मरेको सुन्नुपर्दा असलीमायाको भोकनिद्रा हराउन थाल्यो । आज आउला, छैन । भोलि आउला, छैन । पाँच वर्ष बित्यो । आइतेको कुनै खबर आएन । नयाँ व्यवस्था ल्याउँछु भनेर हिँडेको आइतेलाई पुरानै व्यवस्थाले निल्यो क्यारे ! असलीमायाले लगभग जेठो छोरो आइतेको माया मारिन् ।आइतेकी श्रीमती फूलमायाले रोएरै पाँच वर्ष काटिन् । बूढो छैन भनम् भने, लास देखेको छैन । छ भनम् भने, साथमा छैन । न घेवा(काजकिरिया) गर्नु, न जिउँदो छ भनेर चित्त बुझाउनु । हुर्किरहेका छोराछोरी हेरेर फूलमायाले घर कुरिरहिन् ।छोराछोरीको गर्जो टार्न फूलमायाले अँधियामा एउटा माउ बाख्रा र एउटा बोको पालेकी थिइन् । पुसको ठिहिर्यउँदो एकदिन, आठ महिनाको बीउको बोको र्यालसिंगान भएर लड्यो । फूलमायाले हत्तपत्त ससुरा सुकबहादुरलाई डाकिन् । सुकबहादुरले अक्षतापाती गर्दागर्दै बोकाले जिब्रो टोक्यो । एक्ली माउबाख्रा रातभरि कराई ।बिहान सबेरै उठेर फूलमायाले बाख्रालाई धेरैबेर मुसारी । ताजा घाँस काटेर ल्याई । घाँस दिँदै भनी, आब धेरै नकरा, राँडी । फूलमायाले मनको कुरा बाख्रासँग साटी, तेरो नि बुडा छैन, मेरो नि बुडा छैन । चित्ता बुझाएर बस् ।आइते बेखबर भएपछि असलीमायाको परिवार रङ उडेको तस्बिरजस्तो भयो फुङ्ङ । तर, समयसँग सम्झौता गर्नुको विकल्प थिएन । अमारे खोलामा पानी उसैगरी बगिरह्यो । फूलहरू उसैगरी फुलिरहे, झरिरहे । आकाशमा कालासेता बादलहरू खेली नै रहे । चराहरूको चिर्बिर र रूखहरूको सुसाइ चली नै रह्यो । केवल असलीमायाको मनमा कुनै हलचल आएन । सधैं एकनास । घाम सुस्केरा लिएर उदाउँथ्यो । र, सुस्केरा नै छोडेर अस्ताउँथ्यो ।दुःखमाथि दुःख खप्टिँदा, दुःख पनि साथी बन्दो रहेछ । नानाथरी दुःखहरूलाई असलीमाया गुन्द्रुक केलाएजस्तै केलाउँथिन् । र, आफैंसँग केके, केके गुनगुनाउँथिन् ।यस्तै दुःखहरूमाझ, एक दिन असलीमायाको चाउरिएको गालामा गुराँस फुल्यो । उनको गालामा गुराँस फुल्नुको कारण थियो कान्छो छोरो मनजितेले दुलही भित्र्याउनु ।घरमा फेरि भाँडाकुँडा बजेको आवाज आउन थाल्यो । बेलैमा चुलोबाट धूवाँ पुत्पुताउन थाल्यो । गोठबाट वस्तुभाउको स्याँक्स्याँक्सुक्सुक् सुनिन थाल्यो, जसले असलीमायालाई रोमाञ्चित बनाउँथ्यो । जीवनभर यिनैसँग खेलेकी असलीमाया यिनै कुराहरूले घर ज्युँदो राख्छ भन्ने ठान्थिन् । छरछिमेकी आएर घरमा जाँडरक्सी खाइदिँदा पनि उनी मक्ख पर्थिन् । उनीहरूसँगै गफिएर चुरोटको धूवाँ उडाउन पाउँदा उनी चिम्सा आँखा ट्याप्पै बुज्जिने गरी हाँस्थिन् । उनको आँखा जति बुज्जिन्थ्यो, उनको संसार त्यति खुल्थ्यो ।बुहारी भित्रिएको महिना दिनपछि भाँडाको मात्रै होइन, छोरा बुहारीको आवाज पनि ठूलै सुनिन थाल्यो । त्यसलाई पनि असलीमायाले झर्को मानिनन् । घर हो, घरमा मान्छे भएपछि आवाज सानोठूलो भैहाल्छ भन्ने ठान्थिन् । मान्छेको आवाजै नआउने घर त केको घर !तर, कति चाँडै उनले सोचेको उल्टो भैदियो । बिहेको वर्षदिन पनि नबित्दै कान्छा छोराबुहारी पनि गोठको छेउमा टहरो बनाएर छुट्टिए । असलीमायाको गालामा फुलेको गुराँस फेरि ओइलियो ।त्यस दिनदेखि असलीमायाको गालामा गाढा रङको गुराँस फुलेन ।ल ल लमाम (हजुरआमा) !नाति केटो ड्यानिएलले असलीमायालाई झस्काइदियो । असलीमायाले बनाएको तोरीबारीको ऐना झर्याम्म फुट्यो । उनले पहेंलपुर तोरीबारी धमिलो देख्न थालिन् । आँगनको बीचमा ठडिएको दर्ज्यु उसैगरी फर्फराइरहेको थियो ।ता पाङ्बा चु, डानिल ? (के भन्छ यो ड्यानिएल ?) असलीमायाले स्कुलबाट आएको नातिलाई हलुंगो हातले समाइन् । सुकबहादुर पनि नातिलाई देखेर हाँस्यो ।आज मेरो हेपी बड्डे हो रे, माम ! आमाले भनेको । ड्यानिएलले असलीमायाको नअटाउने काखमा बस्न खोज्दै भन्यो, अर्को हेपी बड्डेमा बाबाले मलाई साइकल ल्याउँछ रे, कतारबाट !असलीमायाले नातिको कुराको छेउटुप्पो बुझिनन् । साइकल मात्रै बुझिन् । काँको साइकल, केको साइकल, अलमल्ल परिन् । र, एकोहोरो नातिलाई हेरिरहिन् ।माम, तपाईंको पनि हेपी बड्डे हो, आज ? असलीमायाले लगाको नयाँ स्विटर खेलाउँदै ड्यानिएलले भन्यो, यो नयाँ लुगा म्हेम्हेले गिप् दिनुभाको हो ? तपाईंको हेपी बड्डेमा ?असलीमायाले फेरि केही बुझिनन् । नयाँ लुगा मात्रै बुझिन् । आफूले लगाएको स्विटर हेरिन् । र, भित्र जाँदै गरेको सुकबहादुरलाई हेरिन् ।सुकबहादुर भित्रबाट केही स्याउका दाना लिएर निस्क्यो । र, भन्यो, ओइ जाँठा, ना स्याउ । हिजु भत्ता थाप्नु जाँदा ल्याको ।ड्यानिएल स्याउ पाएर खुसी भयो । स्याउको दाना टोक्दै, कुच्चिएको स्वर निकालेर, दुई कान्लामुनि उसको घरतिर दौडियो, म्हेम्हे म स्कुलको डेणेस फुकालेर आउँछु है ।ड्यानिएलको दौडाइले कुखुरा र बाख्राका पाठाहरू पनि तर्सेर लाखापाखा लागे ।माइलो छोरा धनजितेको कान्छो छोरो हो, ड्यानिएल । भर्खर सात वर्ष पुग्यो । थुप्रै नातिनातिनीहरूमध्ये ड्यानिएलचाहिँ हजुरबाहजुरआमासँग बढी नै नजिकिन्छ । उसको बाउ कतार छ । त्यै भएर पनि हो कि ! कतारबाट बाउले फोन गर्दा, घरमा भएका कुराहरू पनि हजुअरबाहजुरआमालाई सुनाउँछ । स्कुलमा गरेका गतिविधिहरू पनि अभिनयसहित भन्छ । खासमा, ड्यानिएल असलीमाया र सुकबहादुरको साथी भएको छ । बुढेसकालको साथी । सानो साथी । नाम चाइँ निक्काइ आप्ठेरो राख्यो, त्यस्को बाउले । मोइले ता दानबादुर भनेकोथ्यो, नातिको नाम भन्न नजान्दा बेलाबेला गुनासो गर्थ्यो, सुकबहादुर ।जे होस्, सुकबहादुर नातिलाई देख्दा दंग पर्थ्यो । आफू पनि नातिजत्रै भैदिन्थ्यो । भत्ता बुझेको दिन केही न केही ल्याइदिन्थ्यो । असलीमाया र सुकबहादुर नातिसँग खेलिरहँदा, यस्तो लाग्थ्यो तीन जना केटाकेटी खेलिरहेका छन् ।ल ल लकत्ति काराउँछा, यो खप्पर !असलीमायाले झिजो मानेर हुँइइइइँहुँइइइइँ कराइरहेको डोजर भएतिर धारे हात फालिन् । तिगाउँ डाँडाबाट खन्दै ओर्लेको डोजर अमारे खोलाको पूर्वी खोंचसम्म आइपुगेछ । पारि हुँदा त देखिन्थ्यो मात्रै, सुनिन्थेन । अहिले त जत्राको तत्रै देखिने र जत्ति करायो, त्यत्ति सुनिने ठाउँमा आइपुग्यो । कति भने, कान कम सुन्ने असलीमाया पनि चर्कै सुन्थिन् । दिनदिनै कराउने डोजरको आवाजले उनी दिक्क थिइन् । त्यसमाथि पोहोरसाल पल्लो गाउँमा डोजरले खनेको ठाउँबाट झरेको पहिरोले एउटा घर र गोठ नदेखिने गरी लुकाएको थियो । त्यसैले असलीमाया हर्ष कम, धेरै विस्मातमा थिइन् ।नरिसा ना व्यर्थै, तिमी, सुकबहादुरले चुरोटको बट्टा दिँदै भन्यो, आब, हाम्रो गाउँमा पनि मोडार आउँछ ।बिनासित्ती ! असलीमायाले मुख बिगारिन्, बैंसाउमेरमा पाको भए पो सुखको पनि मतलाब (मतलब) हुन्थ्यो । आब, मक्किसाकेको यो ज्यानलाई जाँ राखे पनि दुख्छा, होइ ।सुकबहादुरले दोहोरो कुरा गरेन । शनिबार भएकाले डोजर हेर्न केटाकेटीदेखि बूढापाकासम्म झुम्मिएका थिए । ड्यानिएल अघि नै पुगिसकेको थियो । सुकबहादुर पनि एक डबका जाँड खाएर उतैतिर लाग्यो ।एकडेढ घण्टा खनेपछि डोजर चुप लाग्यो । दुवै कानमा मुन्द्री झुन्ड्याको, थाप्लोको भाग खैरो पारेको, मोटेमोटे ड्राइभर डोजरबाट ओर्लियो । पसिनाले लुछुप्प भिजेको हाफगन्जीमा उसको पुटुस्स उठेको भुँडी दुरुस्त देखियो ।ड्राइभर अघिअघि र मान्छेको झुन्ड पछिपछि हिँडेर माथ्लो घरमा आएर रोकियो । ड्राइभरलाई खान्की माथ्लो घरमा पाकेको रहेछ । लोकल कुखुराको सिकारसहितको भान्सा गरेर ड्राइभरले फेरि डोजर स्टार्ट गर्यो ।एक हप्ता खनेर, डोजर अमारे खोलावारि आइसकेको थियो । बाटो कताबाट लैजाने भन्ने कुरामा गाउँलेहरूको विवाद पर्यो । कसैको गोठ जाने, कसैको घरसमेत बाटोले खाने । र, कसैले आफ्नै आँगनबाट बाटो लैजाने भनेपछि खन्ने काम रोकियो ।ल ल लहिउँदको अन्तिमअन्तिमतिर हो । तोरी राम्ररी फुलिसकेको थिएन । आकाश माथिमाथि एउटा चील फन्को मारिरहेको थियो । हावा, बोटबिरुवाको मुन्टोमात्रै हल्लाउने गरी बहेको थियो ।बिहानैदेखि पारि तिगाउँ डाँडाबाट मान्छेहरू फाट्टफुट्ट झरेको प्रस्ट देखिन्थ्यो । पश्चिम भन्ज्याङबाट पनि मान्छेहरू झर्दै थिए । बीचबीचमा झुम्म परेको बोटबुट्यानले गर्दा ती मान्छेहरू लुकामारी खेल्दै झरेजस्ता देखिन्थे । अमारेको सीधै माथि ऐंसेलुखर्कबाट पनि मान्छेहरू देखिँदै, छेकिँदै, फेरि देखिँदै थिए ।बिहान दस बजेको आसपास हुनुपर्छ, सुकबहादुरको घरको आँगन मान्छेले भरिइसकेको थियो । मान्छेको कल्याङमाल्याङबीच बेलाबेला छोरीमान्छेहरू रोएको हुँहुँ आवाज सुनिन्थ्यो । त्यसबाहेकहिजु भर्खर मोसाँङा बोलेकोहिजु मात्रै डानिलसाँङा हाम्रो घरमा आकोहिजु बेल्की ता मोलाई जाँड देको जस्ता वाक्यहरू पनि भीडबाट कहिले स्पष्ट, कहिले अस्पष्ट सुनिन्थ्यो । जोजो थिए, सबै चलायमान थिए । केही न केही गरिरहेका थिए । त्यत्रो खैलाबैला हुँदा पनि एकदम शान्त थिइन् असलीमाया ।बेलुकी राम्रैसँग सुतेकी असलीमाया, राति दुईचारचोटि खोकेर अचानक सधैंका लागि निदाइन् ।सुकबहादुर असलीमायाको छेउमा कुत्रुक्क बसेर टोलाइरहेथ्यो । उसको आँखाबाट आँसु पोखिएको थिएन । त्यसैले होला, आँखा झन् गहिरो देखिन्थ्यो । पापी रैछा, तिमी । एक्लै गयो । छछ मैना लगाएर बुन्देको सुइटार, एउटा हिउँद पनि पूरा लगाएन, सुकबहादुर आफैंले मात्र सुन्ने गरी बोल्यो, मेरो मन साँघुरो भयो र, आकाश रोजेको ?एक हूल लाठेहरू गएर लामा र लामाका सरसामानहरू ल्याइसकेका थिए ।पूर्वी वनको माथि थियो, चिहानडाँडा । तर, सुकबहादुरले असलीमायालाई चिहानडाँडामा लैजान मानेन ।मो यस्लाई टाढा लानु दिन्ना, सुकबहादुरले भन्यो, मेरै नजिक राख्छु । मेरै जक्का (जग्गा) मा राख्छु ।सुकबहादुरको घरभन्दा मुनि, अमारे खोलाभन्दा माथि, बीचमा । आफ्नै बाँझो कान्लामा असलीमाया धूवाँ र खरानी भएर सदाका लागि बिलाइन् । उनको सम्झनामा चिहानको वरिपरिका रूखहरूमा सुकबहादुरले लुङ्दर टाँग्यो । त्यही लुङ्दरमा उनी फर्फराइरहिन् ।असलीमाया बितेको वर्ष दिन नाघिसक्दा पनि सुकबहादुर उनको चिहानमा दिनको एकचोटि नबिराई जान्थ्यो । यो सब देखिरहेको ड्यानिएल एकदिन म्हेम्हेको पिछा गर्दै गयो । सुकबहादुर चिहान वरिपरिको झार गोड्दै थियो । झार गोडेपछि उसले चिहानमाथि केही स्याउका दाना, बिस्कुट र चुरोटको बट्टा राखिदियो । सबै राखिसकेपछि छाता पनि ओढाइदियो । छाता ओढाइदिँदै मनमनै बर्बरायो, तिमी जता डुले पनि, जता भए पनि, यै ठाउँमा आएर बस्नू । मो पनि एक दिन, यै ठाउँमा आउँछु । अनि सँङ्गै बसौंला । जता डुले पनि सँङ्गै डुलौंला । कुरा बुझ्यो, तिम्ले !तर, सुकबहादुरको कुरा बुझ्ने असलीमाया थिइनन् ।म्हेम्हे, के गर्नुभको ? ड्यानिएलले सोध्यो ।सुकबहादुर फिसिक्क हाँस्यो । र, भन्यो, तिम्रो मामको अरू को छ र ? मो एउटा त हो । मोइले खानु नदिए कस्ले दिन्छ, यस्लाई ? घामले पोल्छ, पानीले भिजाउँछ, त्यै भएर छाता पनि ओढाको ।सुकबहादुरको अनुहार हाँसेको थियो तर, चस्माको कुनाबाट मनतातो पानी चुहिरहेको थियो । ल ल लआधा जीउ पीरले, आधा जीउ उमेरले खाएको सुकबहादुर दिनदिनै कमजोर हुँदै जान थाल्यो । बिहानबेलुकीको खाना माइलो छोरो धनजितेकोमा खाए पनि सुत्नचाहिँ आफ्नै मूलघरमा जान्थ्यो, जहाँ असलीमायाको याद सधैं ताजा भएर आउँथ्यो । आफू नखाए पनि एकबट्टा चुरोट सिरानीमै राख्थ्यो । कतै असलीमाया चुरोट माग्न आइहाल्छिन् कि, भन्ने झल्को लाग्दो हो ! असलीमाया बितेको डेढ वर्षपछि सुकबहादुरले पनि संसार छोड्यो । एउटा प्रीति धूवाँ बनेर उड्यो । खरानी बनेर बिलायो । हावा बनेर बह्यो । अब एउटा प्रीतिको धुन चार भन्ज्याङमा ठोक्किएर फिर्ता आउने छैन ।सुकबहादुरको इच्छाअनुसार उसलाई पनि असलीमायाको चिहानमै जलाइयो । ल ल लडोजरले खन्ने काम फेरि सुरु गरिसकेको थियो । गाउँको मुनिबाट बाटो लैजाने तय भएछ ! बाटोको नापनक्सा गर्दा, असलीमाया र सुकबहादुरको चिहान बाटोले खाने भयो । यसमा कसैको विमति देखिएन ।असलीमाया र सुकबहादुर बितेपछि ड्यानिएल एक्लोजस्तो भएको थियो । भत्ता बुझेको दिन अब उसलाई खानेकुरा ल्याइदिने मान्छे थिएन । खस्रो तर हलुंगो हातले उसको गाला कसले चिमोट्नु !ड्यानिएलले एक दिन म्हेम्हेमामको चिहानलाई निकैबेर हेरिरह्यो । गएर वरिपरिको झार उखेलिदियो । चुँडिएर भुइँमा लत्रिएको लुङ्दर फेरि टाँगिदियो । चिहानमाथि बिस्कुट, चुरोट र जाँड राखिदियो । र, अन्तिममा छाता ओढाइदियो ।परबाट आएको डोजरको आवाज, डाँडाहरूमा ठोक्किएर झन्झन् चर्को सुनिँदै थियो ।(सेम्ला माया मनको माया)"
एक सर्को बास्ना,"विस्मृत बास्नाका सायामाएक समय थियो, जब मलाई लाग्थ्यो मप्रति जोजो पुरुषहरू आकर्षित हुन्छन्, ती सबै मलाई प्रेम गर्छन् । त्यो प्रेममा म अभिभावकीय मायाको केही हिस्सा खोज्थेँ । पुरुषले देखाउने रक्षक भावमा म बाबुहरूको संरक्षणपन देख्थेँ । त्यसैले बुबाको भाग ती पुरुषहरूमा अलि बढी खोज्थेँ । उन्नाइस बीसकी जो थिएँ ! बिस्तारै बुझ्दै गएँ, कहाँ शारीरिक आकर्षण कहाँ आत्मिक प्रेम ! त्यसैले टोलाएर जब म त्यही समयमा पुगेँ, मनमा मधुरो बास्ना चल्न थाल्यो । मैले आफैंलाई सोधेँ प्रेमको आलिंगनमा पहिलोपटक जकडिइँदा के मैले दाँजेकी थिएँ प्रेमीको गर्दनबाट सुवासिएको मांसल बास्ना र बुबाले लगाउने कियो कार्पिन केशतेलको सुगन्ध हल्का ?हुन सक्छ । बुबाको आभामण्डलमा जस्तो खाले बास्ना सुँघेर हुर्किइयो मेरा लागि त्यो स्नेह र भरको बास्ना बन्यो । बुबाको स्विटर र मफलरबाट आउने न्यानोमुलायम चुरोटचुरोट कियो कार्पिनीय बास्नाले निश्चिन्तता थपथपाउँथ्यो । एसएलसीताका जब जिन्दगीको पहिलो प्रेम प्रस्ताव आयो, ट्युसन, जाँच र स्कुलको ब्ल्याक एन्ड वाइट दुनियाँ एकाएक टेक्निकलरमा रंगियो । टेक्निकलरको रङ कति चहकिलो हुन्छ, त्यो सन् ६० को दशकको हिन्दी वा हलिउड सिनेमा हेरे पुग्छ । त्यसै गरी मेरो दुनियाँ पनि वास्तविकभन्दा चट्किलो र नाटकीय प्रतीत हुन थाल्यो । र, प्रेमीको आई लभ यु लाई फिल्मी अन्दाजमा बुझियो । लाग्यो, यदि कसैले चिठ्ठीमाथि चिठ्ठी पठाएर आई लभ यु जाहेर गर्छ भने त्यो मान्छेले पक्का माया गर्छ । पक्कावाला माया गर्ने मान्छेको भरोसा पनि उस्तै गरी लाग्यो । जिन्दगीमा पहिलाचोटि बुबाबाहेकको अरू नै लोग्नेमान्छेमा भर गर्न सकिने निश्चिन्तताले थपथपायो । अबोध मनले यी दुवैको निकट हुँदा लाग्ने निर्धक्कपन उस्तै हो कि जस्तो लाग्यो । त्यसैले पहिलो प्रेमीको अँगालोमा बेरिँदा उसको गर्दननिरको मांसल बास्ना मैले बुबाको स्नेह र भरको बास्नासित दाँजेको हुनुपर्छ । नत्र आजसम्म मलाई त्यो क्षण किन याद भइरहन्छ ? त्यो क्षण याद भए पनि उसको गर्दनबाट आएको मांसल बास्ना कस्तो थियो, मलाई याद छैन । याद नहुनुको कारण सायद ऊबाट लोग्नेमान्छेको गन्ध नआएकाले हुन सक्छ, जुन स्वाभाविक थियो । किनभने ऊ लोग्नेमान्छेमा पूर्ण भइसकेको थिएन । कक्षा आठमा पढ्ने ठिटो थियो । र, म भने ऊभन्दा सिनियर एसएलसी दिँदै थिएँ । उसलाई चिनिन उसको शरीरबाट आउने बास्ना सम्झनामा नबसे पनि अस्तिसम्म याद गर्न क्याडभरी डेरी मिल्कको खाली खोल सुँघे पुग्थ्यो । वा चेलपार्क मसीले लेखेको अक्षर सुँघे पुग्थ्यो । किनभने उसले सधैं क्याडभरीको डेरी मिल्क पठाइराख्थ्यो । र, फ्लेम पेनको निबले लेखिने च्याप्टो मोटो अक्षरमा प्रेमपत्र लेखिरहन्थ्यो । वास्तवमा त्यो प्रेमभन्दा पनि क्षणिक मोह थियो, जसलाई अग्रेंजीमा इन्फ्याचुएसन भनिन्छ । र इन्फ्याचुएसन को बास्ना मेरो लागि डेरी मिल्कको कफीकफी दुधिलो क्यारामलीय बास्ना हुनगयो ।डेरी मिल्कको चमचमे खोलबाट आउने बास्ना केही क्षणका लागि मात्र हर्रर्र महकिन्छ । खाइसकेर चमचमे फेरि सुँघ्नुस्, बास्ना खासै आएजस्तो लाग्दैन । त्यस्तै क्षणिक हुन गयो, हाम्रो इन्फ्याचुएसन पनि । गल्ती सायद हामी दुवैको उमेरजन्य काँचोपनमा थियो ।तर, कफीको तीतो स्वाद र ठिटौलोपनको बेढंगीपनालाई बिर्साउने गरी त्यो एक दिन आयो, जब जीवनमा लोग्नेमान्छे भन्न लायकको मान्छेको प्रवेश भयो । छुट्टीमा म पश्चिम तराईको सहर नभगन्ज गएकी थिएँ । नभगन्जलाई प्रतिनिधिसभाको चुनाव लागेको थियो । बजार क्षेत्रबाट काका उठेका थिए । जोडतोडले चुनाव प्रचार भइरहँदा म पनि रमितामा सामेल थिएँ । मेरो राजनीतिसित केवल घरेलु साइनो थियो, सचेत देशवासीको रूपमा थिएन । काका, दाइ, आफन्त जुनै पार्टीबाट उठे पनि घरका मान्छेहरू स्वतः त्यही पार्टीका खेताला भइहाल्थ्यौं । खैर ! यही माहोलमा मेरो तिनै मान्छेसित भेट भयो । काकाले चुनाव जितेपछि विजय र्यालीमा उनले मलाई देखेका रहेछन्, अबीरले रंगिएर जिन्दाबादको नारा घन्काउँदै गर्दा । त्यसपछि उनले मसित चिनापर्ची गर्न मेरो नातामा सोल्टिनी पर्नेसित अनुरोध गरेछन् । अहिले आएर सोच्दा लाग्छ, तिनले ठीक पात्रलाई समाएका रहेछन् । किनभने ती सोल्टिनीसित साथीजस्तै मिल्ती भए पनि म उनलाई निकै आदर गर्थें । त्यसैले उनीद्वारा जब त्यो मान्छेको प्रस्ताव मसम्म आइपुग्यो, ती नभगन्जवासीप्रतिको छवि त्यसैत्यसै खास हुन पुग्यो । सोल्टिनीको चिनजानका ती मान्छे मभन्दा दुईतीन वर्षले मात्र ठुला थिए । तर, उनी पाकोझैं व्यवहार गर्थे । यही भएर सोल्टिनीलाई तिनी भलादमी लाग्थे । कतिसम्म भने मेरोसामु गर्नुपर्ने प्रेमको इजहार उनले सोल्टिनी अघि गरेछन् । यसरी गरेछन् मानौं उनी मेरो आफन्तलाई मसित प्रेम गर्ने अनुमति मागिरहेछन् । बस्, यिनै कुराले म पनि ती नभगन्जवासीलाई नभेट्दै उनलाई मन पराउन थालेछु ।त्यसैले पहिलोचोटि उनलाई भेट्न पुग्दा, हामी दुवै एकअर्काको प्रेममा परिसकेका थियौं । त्यसपछिका हरेक भेटमा हाम्रो शारीरिक दूरी घट्दै जान थाल्यो । अनि एक दिन एकअर्कासित राम्ररी भेट्न नपाउँदै छुट्टिनुपरेको थियो । मन नलाइनलाई छुट्टिँदा उनले आफ्नो रुमाल दिएर पठाएका थिए (प्रेममा दोहोर्याउन लायकको क्लिषे सायद यही होला) । त त्यस रात उनको रुमाल मैले दाहिने हातको नाडीमा बाँधेर सुतेँ । राति कोल्टो फेर्दावर्दा रुमालको फेर मुखनिर पर्थ्यो । म हातलाई झन् नगिच ल्याउँथे । रुमालबाट उनको पसिनाको गन्ध र बडीस्प्रेको कस्तूरीय बास्ना मिसिएर रमरम मताउने सुवास आउँथ्यो । त्यो लोग्नेमान्छेको मादक गन्ध थियो । र, त्यतिबेला मेरो लागि त्यो प्रेमको महक थियो । प्रेमको महकमा लठ्ठिएर एकअर्कामा एकाकार भइ चरम सीमासम्म पुग्नु नै थियो । सो पुगेर हामी सरोबरी भयौं । हुन त यही मादक बास्नाले नै उनी सदैव याद हुनुपर्ने हो । तर, जबजब उनी ख्यालमा आउँछन्, मेरो नाकमा मनतातो पेप्सीको हस्को आउँछ । मलाई ठस्स गनाउँछ बन्दा हालेर बनाएको सिन्के चाउमिनको उसिनेको पीठोपीठो गन्ध । किनभने उनले एकबिहानै एउटा बासीजस्तो देखिएको रेस्टुरेन्टमा लगेर यही अर्डर गरेका थिए । र, यही भेटमा सम्बन्ध अन्त्य गर्दै भनेका थिए खासमा तिमीलाई गर्लफ्रेन्ड बनाउँदा कति एक्साइटिङ होला भनेर मैले प्रपोज गरेको । तिम्रो काकाले जितेको र्यालीमा तिमीले मच्चीमच्ची जिन्दावाद गर्दा मलाई रिस उठेको थियो । किनभने चुनावमा तिम्रो काकासित हाम्रा मामा हारेका थिए, जुन तिमीलाई थाहै छ । मलाई भित्रभित्र तिमीदेखि ईर्ष्या पनि लागेको थियो । चुनावको उत्साह त सक्किइहाल्यो । अब हामी पनि धेरै सिरियस हुनु हुँदैनहै ? प्लिज ! बिहानबिहानै खाली पेटमा मनतातो पेप्सी घुट्क्याउँदा नाक पोल्नेगरी आउने डकारको हस्को यसपछि मेरो लागि मानसिक औडाहाको गन्ध बन्यो । बासी तेलमा तारेको, बासी बन्दा मिसाएको र त्यो बासीपनलाई लुकाउन चाउमिनमा लतत्त सोया सस हालेको फ्राइड भेजिटेबल चाउमिन को ह्वास्स मेरो लागि अवसादको गन्ध बन्यो । उनका लागि मसितको सम्बन्ध पावर ट्रिप रहेछ । अर्थात् आफ्नो अहंको तुष्टि मेट्न कसैमाथि विजय पाएर शक्तिशाली महसुस गर्नु । त्यतिबेला त्यो केबिन रेस्टुरेन्टको निलो, चिल्लो धब्बाधुब्बी लागेको, मैलो पर्दाले खुसुक्क कानमा सुसाएजस्तो लाग्यो, वास्तविक संसारमा स्वागत छ जुलियट ! यो संसारको आबहवामा बँचिरहन अलिकति विष त चाहिने रहेछ । त्यो विष कस्तो हो, मान्छेमान्छेमा भर पर्छ । मैले भने उनको क्रूरताबाट घृणाको एसिड नलिएर ईखको आगो लिएँ । र, यही आगोले यसपछिको सम्बन्धलाई पोल्नेवाला थियो । लोग्नेमान्छेको गन्ध कस्तो हुन्छ, थाहा पाएपछि मलाई लाग्यो म तिनको माटोसित वाकिफ छु । तर, मलाई के थाहा संसारका हरेक मानिसको आफ्नै विशिष्ट गन्ध हुन्छ । फिंगरप्रिन्ट भएजस्तै मान्छेविशेषको केमिकल फिंगरप्रिन्ट पनि हुन्छ । पसिनामा हुने विशिष्ट रसायनिक अणु जुन मिलेर शरीरबाट बास्ना आउँछ, त्यसले उसलाई अलग तुल्याउँछ । र, त्यो केटाले भन्दा केटीले बढी सुँघ्न सक्छन् । किनभने केटाभन्दा केटीहरूको घ्राणशक्ति तिखो हुन्छ । त्यसैले होला मैले त्यस्तो बास्ना पनि ठम्याएको छु, जुन बास्ना एउटा ठोस गन्ध नभइ बास्नाको आभास मात्र थियो । त्यस्तो बास्ना दाई को थियो । मेरो जिन्दगीमा प्रवेश गरेका ती मान्छेलाई म दाई भनेर सम्बोधन गर्थें । तिनको अरूबाट टक्कै छुट्टिने खास बास्ना थिएन । तैपनि उनको विशेष गन्धको मेसो मैले पाएकी थिएँ । उनी घरेलु बास्ना आउँथे । जस्तो धोएको लुगा पट्याएर राख्दा बास्ना आउँछ । जस्तो घाममा सुकाइएको रुईको सिरक ओढ्दा बास्ना आउँछ । जस्तो दराजको कुनाकानी बास्ना आउँछ । यो उनको वास्तविक बास्ना थियो वा उनले ममा बनाएको छविको बास्ना थियो ? म यसै भन्न सक्दिनँ ।बडो छोटो समयका लागि उनी मेरो जीवनमा आएका थिए । त्योबेला म विज्ञापन निर्देशक बन्ने भरपूर कोसिसमा लागेको थिएँ । त्यसैले म एउटा प्रोडक्सन गृहको कन्सेप्ट बनाउने प्रोड्युसरको रूपमा कार्यरत थिएँ । सञ्चारमाध्यममा त्यो समयमा पुरुषहरूको दूषित मर्दानागिरीले टिकिनसक्नु थियो । पुरुषकर्मीहरूले काँधमा हात राखिदिने, कम्मर हल्का समाउन खोज्ने, छातीको उभारतिर आँखा नापीनापी बोल्ने बेला थियो । पातकि हिरो, कुण्ठित मेकअपम्यान र टेलिफिल्म निर्माताहरू हामीजस्तालाई मैयाँ भनेर हेप्थे । जसले इज्जत दिन्थे तिनका लागि हामी बैनी बन्न अभिशप्त थियौं । यही समयमा ती दाइ भेटेको थिएँ । प्रोडक्शन कम्पनीका मालिक भएपनि उनले कहिल्यै मौका छोपेनन् । बरू उल्टै सल्लाह दिन्थे यो मान्छे राम्रो छ, काम गर्नु ! त्यो बोका छ, होश पुर्याउनु ! यस्तो प्रतिकुल वातावरणमा तिनीजस्तो दाई भेट्दा म धन्य भएको थिएँ । त्यसैले म तिनीतिर तानिँदै गएँ । उनीप्रतिको मेरो इज्जत र मप्रतिको उनको संरक्षकत्व प्रेममा बदलियो । उनीसितको शारीरिक निकटता भनेको हात समाउने र प्रेमपूर्वक अँगालो हाल्ने मात्र थियो । बाँकीको बिहापछि भन्थे । उनको संयम देखेर म नतमस्तक हुन्थेँ । बाबुआमाले मागी बिहा गर्दा यस्तै केटा छान्ने होलाजस्तो लाग्थ्यो । छुट्टिने बेला अफिसको कुनाकानी छेल पारेर अँगालो हाल्दा उनको गर्दननिर आँखा चिम्लेर म लामो सास लिन्थे । त्यही लामो सासको सर्कोमा उनी मलाई घरेलुपन बसाउँथे । र, म उनको अर्धांगिनी बनेको कल्पना गर्थें । सम्बन्ध प्रेमको लयमा बढिरहेको थियो । गडबडी त्यो दिन आयो, जब उनले मलाई अप्रत्याशित एउटा प्रश्न सोधे । पुरुष सत्ताको चार किल्लामा महिलालाई केरिने तल्लो तहको प्रश्न थियो । र, उनले यस्तो सन्दर्भमा सोधे, जसले उनको पुरातन ढर्रा सामुन्ने आयो । तिमी भर्जिन हो कि हैन ?, उनले यो प्रश्न सोध्दा म अवाक भएकी थिएँ । किनभने उनले यो प्रश्न बिहे गर्ने सुरसार गर्दा गरेका थिए । यो कुरा जरुरी छ र ? भनेर मैले हलुकाले लिँदा उनी गम्भीर भएका थिए । र, एकदम मा जोर दिँदै छ भनेका थिए । म भर्जिन हुँ, भनेर मैले जिब्रो किटिक्क टोकेँ ।उनले गमक्क पर्दै, गुड ! भने । बस् यसपछि मलाई के भयो, भयो । मभित्र कुनै कुरा एकाएक स्वीच अफ भएजस्तो ! लोलाइरहेको प्रेमिल तन्द्रा एक्कासि भंग भयो । अनि अर्को दिन फोन गरेर भनेँ, म पढ्न दिल्लीको मिरान्डा हाउस जाने भएँ तीन वर्षको लागि ।यसपछि मैले फर्केर हेरिनँ । स्पष्टीकरण पनि दिइनँ । त्यो प्रश्नले जसरी प्रेमको शुद्धता जाँच्न योनिको झिल्लीलाई कसी बनाउन खोजेको थियो, तिनीप्रतिको भ्रम च्यातिएको थियो । त्यो प्रश्नले जसरी प्रेमिकाको अस्तित्वलाई योनिको घेरामा खुम्च्याएको थियो, मनबाट प्रेम स्खलित भएको थियो । सत्ते ! उनको त्यो गुड साह्रै दिगमिग लाग्ने थियो । उनलाई बिर्सिदिँदा मनले एकपटक पनि ऐया मानेन । तर, सायद मस्तिष्कले बिर्सिन सकेन । त्यसैले होला उनीबाट महकिने घरेलु बास्ना स्मृतिले आफ्नो गर्तमा पट्याएर राखेको छ । र, सोच्दै नसोचेको बेला झस्काएर जान्छ । त्यो बास्ना रेशमी धागोजस्तो यति मिहिन छ, सुँघ्दासुँघ्दै बिलाउँछ । र, आफूपछाडि एक आभास मात्र छोडेर जान्छ । मलाई लाग्छ, मेरो नाकमा बास्ना पहिलाजस्तो नफर्किने हो भने, सबैभन्दा पहिले यही बास्ना विस्मृत हुनेछ । त्यस्तो नहोस् ! म मेरो छायासहित सिंगो रहन चाहन्छु । तर, एउटा बास्ना छ, जो सायद नाकमा बास्ना नफर्किए पनि ममा रुमल्लिरहनेछ । हात काटिएको मान्छेलाई कहिलेकाहीँ डुँडिएको हत्केला चिलाएजस्तो । यसको हरकले मलाई बिर्सन दिनेछैन त्यो मान्छेलाई, जससित मेरो गहिरो प्रीति बसेको थियो । जसबाट पिपरमिन्टीय मेन्थल चुरोट ताजा आफ्टर सेभ रङ्मङिएर आउँथ्यो । तर, अहिले त्यो मेन्थलीय शीतलु बास्नाले मुटु ठिहिर्याएर जान्छ । मिस्टर मेन्थल थिए प्रतिभाशाली वृत्तचित्रकार । एउटा तालिममा उनको र मेरो टिम बनेको थियो । म विषयको अनुसन्धान गरेर वृत्तचित्रको अवधारणा बनाउँथे । उनी स्क्रिप्ट लेखेर निर्माण गर्थे । कहिले भुटानी शरणार्थीमाथि, कहिले गारमेन्ट उद्योगमाथि, कहिले नेपाली मखमली जुत्तामाथि वृत्तचित्र बनाउँदा बनाउँदै हामी कतिखेर टिममेट बाट प्रेमीप्रेमिका हुन पुग्यौं, आफैंलाई छाम्दा मात्र थाहा पायौं । न उनी दाइ जस्ता पुरातन विचारधाराका थिए, न नभगन्जवासीजस्ता द्वेषले भरिएका । उनी उदारखाले मान्छे थिए । आफ्नो सम्भावनालाई चिनेर त्यसको प्वाँख हाली आकाशमा उड्नुपर्छ भन्ने विचारका । उनैले मलाई लेखनपट्टि प्रेरित गरेका थिए । उनलाई थाहा थियो म बोलेर भन्दा डायरीमा लेखेर पोखिन्छु । उनले एक दिन मेरो डायरी चोरेर पढे । यसकै कारणले हाम्रो घमासान झगडा पनि भयो । तर, त्यसपछि उनले मलाई लेखनतिर लाग्न सुझाए । म एकैपटक तीनवटा डायरी लेख्थें । प्रायःजसो आफ्नै एक्लोपनामा धुम्मिरहने भएकोले म आफैंसित कुरा गर्न एकपछि अर्को डायरी भरिरहन्थेँ । एउटा डायरीमा म राति देखेका सपनाहरू मात्र लेख्थेँ । अर्को डायरीमा म कन्फेसन हरू लेख्थेँ । अर्कोमा मान्छेहरूका आवरण, प्रकृति र मसित भएका घटनाहरू लेख्थेँ ।लेख्दा मेरा सृजनात्मक ऊर्जा कहाँकहाँबाट उर्लेर आउँथ्यो, म पुलकित हुन्थेँ । लेख्दा आनन्द आउनु भनेको सायद यसैलाई भनिन्छ । तर, मैले लेखेका कुरा अरूलाई पढ्नयोग्य छन् कि छैनन्, त्यतातिर सोचेको थिइनँ । जब उनले मेरो लेखाइमा सम्भावना देखे, म तत्पर भइहालेँ । मानौं म पर्खिरहेको थिएँ, कसैले लेख् भनेर घच्घच्याओस् र म लेख्न थालिहालूँ । हुन पनि यसपछि नै म साहित्य पठन र लेखनमा डुब्न थालेँ । मेरो चाहनालाई साधनामा बदलिन उनको घच्घच्याइप्रति म कृतज्ञ भएको थिएँ । मेरो मनलाई लाग्दै गयो यही हो त्यो मान्छे, जो मेरो लागि बनेको छ । यही हो त्यो मान्छे, जसले मलाई बुझ्नेछ । म बस् उनलाई यो संसारको एक मात्र मान्छेझैं गरी माया गर्न थालेँ । म यति मग्न भएँ, उनको प्रेममा जोगी हुँदै गएँ । किनभने मैले मेरा साथीहरूका साथ पनि छोड्दै गएँ । एक किसिमको सम्मोहन थियो उनको बास्नामा । उनले लगाउने आफ्टर सेभ मा कागतीको बास्ना र काँचो सुर्ती मगमगाउँथ्यो । त्यो आफ्टर सेभ उनको शरीरको बास्नासँग मिसिँदा उनलाई सुँघिरहूँजस्तो लाग्थ्यो । मुखनजिक लैजाँदा उनको सासबाट आउने मेन्थोल चुरोटको हस्कोले आँखा चिम्लेर जीउ छोडिदिऊँझैं लाग्थ्यो । भएभरको मायाले उनलाई बाँधेर राखूँजस्तो लाग्थ्यो । बाँधेर राख्न त बिहे गर्नुपर्छ । त्यही बिहा एक दिन गर्ने भन्दाभन्दै चार वर्ष बित्यो । जसै चार वर्ष बित्यो, पहिल्यै छनक पाउनुपर्ने कुराको भेद खुल्यो । मेरो टाउको तातो र खुट्टा चिसो एकैपटक भयो । उनी त मबाहेक अरूसँग पनि सम्बन्ध राख्दै आएका रहेछन् । ममा के कमी थियो भन्ने हीनताबोधले पिल्सिएर म उनकी दुइटी प्रेमिकालाई भेट्न पुगेँ । उनीहरूले आफ्ना इतिवृत्त सबै भने । बल्ल झल्याँस्स भयो । काठमान्डुबाहिर वृत्तचित्र बनाउँदै छु भनेर व्यस्त भएको मान्छे त यतातिर पो भ्याउने रहेछ । मलाई आफैंदेखि थुक्क लाग्यो । म अब मौकाको ताकमा थिएँ । जब मैले पत्ता लगाएँ उनले फेरि अर्की प्रेमिका बनाएको । म उनको फ्ल्याटमा झ्वास्स पुगेँ । उनी प्रेमिकासित थिए । म सरासर गएर प्रेमिकाकै अघि उनलाई थप्पड लगाइदिएँ । अतिरेकमा पुगेर गरिएको प्रेमको अन्त्य थप्पडमा हुनु थियो ! थप्पडले रन्केको हातले म बाटोभरि आफ्नो आँसु पुछिरहेँ । भ्रमको बास्ना कस्तो हुन्छ भनेर मलाई सोध्नुस् । म भन्नेछु, कमनीय सम्मोहक सुवासजस्तो हुन्छ । यसपछि म फेरि उस्तै भइनँ । जुन मिश्रणले बनेको थिएँ, त्यो घोलमा अम्लीयपन ज्यादा हुन गयो । त्यसैले म फेरि प्रेममा पर्नै सकिनँ । मैले चाहेर पनि हुन सकेन । कसैसित प्रेमिल रूपमा नजिकिनेबित्तिकै मलाई डर लाग्थ्यो । लाग्थ्यो, फेरि केही गडबडी भइहाल्ने हो कि ! विश्वास गर्नासाथ फाइदा उठाइहाल्ने हो कि ! अनि म बिस्तारै तिनीहरूबाट टाढा हुन्थेँ । कसैप्रति आकर्षित भइहाल्यो भने निस्सारपनले छोप्थ्यो । यसपछि के त ? प्रेम ? अनि प्रेमको चरममा पुगेपछि स्खलन ? बरु म आफ्नो एक्लोपनमै ठीक छु । मेरो उदासीले राहत पाउँथ्यो उर्दूको नज्म र दिवानमा । प्रेमीलाई प्रेम गर्नुभन्दा म प्रेमलाई नै प्रेम किन नगरूँ ! यतिका वर्षपछि मैले मेरा प्रेम सम्बन्धलाई सुवासको सर्कोहरूमा यसरी सम्झिन्छु होला भनेर सोचेकै थिइनँ । मेरो नाकको बास्ना नगुमेको भए मलाई ती सुवासीय स्मृतिहरूको माया लाग्ने थिएन होला । कसैलाई सम्झिनु नै परेको भए स्पर्शहरूमा सम्झिन्थेँ होला । जसरी प्रेमीलाई सम्झिइने गरिन्छ । मानिलिऊँ मेरो नाकमा बास्ना पहिलाजस्तो फर्किएन रे, उसोभए के मेरो लागि प्रेमको महक यत्ति नै हुने हुन् ? प्रेमको विश्वासमा जोडिएका सम्बन्धका सुवास यत्तिले परिभाषित हुने हुन् ? यसको जवाफ मलाई जिन्दगीले दियो । १५ वर्ष भइसकेको थियो, थप्पडले अन्त्य भएको त्यो सम्बन्धलाई । पन्ध्र वर्षमा जिन्दगीले कति घुम्ती घुम्यो, कति कुइनेटा काट्यो, तर मनले कोल्टो फेर्न मानेन । कोभिडको दोस्रो लहरमा जब चारैतिर मृत्यु मडारिरहेको थियो, मलाई पनि कालले सट्ट छोएर गयो । रगतमा घट्दै गएको अक्सिजनले जिन्दगी फुत्किन फुत्किन आँटेको थियो । एक सरो प्राणवायुमा झुन्डिएर मैले जिन्दगीलाई बेस्सरी च्यापेँ । बाँच्ने लालसाको तातोले ढुकढुकीको लबढब लबढबलाई बचाइराखेँ । सायद यही बेला मेरो मनले कोल्टो फेर्यो । वा त्यतिबेला फेर्यो, जब पाँचौं दिन निस्लोट ज्वरोबाट आँखा खुल्यो । आँखा खुल्दा लाग्यो, एकपटक मलाई फेरि मौका दिइएको छ । लाग्यो, अब बाँकीको जिन्दगी फेरिदेखि जिउने ! यो फेरिदेखि ले भित्रैबाट तरंगित बनायो । लाग्यो, संसारमा थप रङ चढ्यो । र, मलाई फेरिदेखि प्रेममा पर्न मन लाग्यो । मलाई त्यस्तो प्रेमको सुवास सुँघ्न मन लाग्यो, जसका प्रेमिल यादहरू पारिजात फूलको बास्नाजस्तो मधुरो महझैं होओस् । जसको नजिक जाँदा न्यानो मसालेदार नरमिलोपनको बास्ना एकैसाथ आओस् । त्यो बास्ना लोबान लेमनग्रास देवदारे काठ जाइफलजावित्री सुन्तलाको फूल अत्तर गुलाब जस्तो होस् । एउटा गहिरो सासमा मलाई सुँघ्नु छ बस् एक सर्को बास्ना ।"
यस्तो हुन सक्छ र ?,"ए विधाता,भन न, यस्तो हुन सक्छ ?"
शक्ति जीवनदायी : प्रेम प्रकाशवान,"शक्ति उपासनाशक्तिको उपासकलाई शाक्त भनिन्छ । शंकराचार्य भन्छन्, उपासना उप, आस् र युच् शब्दको अंश हो । यहाँ उप उपसर्ग, आस् उपवेशने धातु अनि भाव अर्थमा युच् (अन) प्रत्यय हो । उपासनम् अर्थात् उपासना अर्थात् शास्त्राविधिअनुसार, उपास्यदेवप्रति दीर्घकालपर्यन्त चित्रका एकाग्रतालाई उपासना भनिन्छ । अनि उपासनाको शब्दार्थ सेवा, नामजप इत्यादि भनेर पनि बुझिन्छ ।ईश्वरको विश्वासले मान्छेलाई भीरु, तार्किक या बुद्धिमान् भनेर साबित गर्दैन । ईश्वर त बोध गर्ने शक्तिको प्रतीक मात्र हो । ईश्वरभक्तिले मान्छेलाई राम्रो आचार पालन गर्ने प्रेरणा दिएको हुन्छ । ईश्वरप्रतिको विश्वासले मान्छेलाई जागरुकतासित बाँच्न सिकाइरहेको हुन्छ । भगवत प्रेमले हृदय भिजेको छ भने मनमा भौतिक सुखको आकर्षणशक्ति अनि आत्मिक सुखको प्रलोभनको कारण उब्जेको होहल्ला हुँदैन । यसरी मानव चेतनामुक्त बन्ने गर्छ । भक्तिको मार्ग अत्यन्तै सजिलो छ । भक्तिको मार्गमा हिँड्नु प्रेमको मार्गमा हिँड्नु बराबर हुन्छ ।"
तपाईं 'असफल प्रेमी की 'विद्रोही ?,"स्मृतिमा र्फकिएर कहाँ कहाँ बिथोलिएछु ! बीएस अस्पतालकै कुरा गर्छु । करिब दुई महिनापछि (०५५, जेठ) राति आईसीयूमै बुबाको मृत्यु भयो । र, मेरो अगाडि बुबाको पार्थिव शरीर मात्रै थियो । यसपल्ट पथरी पुग्दा तपाईंको पार्थिव शरीर गाडिएको राजमार्ग उत्तरपट्टिको त्यो स्थान गाडीबाटै हेरेँ । त्यहाँ ठूलो सखुवाको रूख उभिएको देखे । मलाई थाहा छ यत्तिका वर्ष बितिसक्दा तपाईं माटो भइसक्नुभएको छ । तर, त्यो जुनेली रात, पथरी खोलाको सङ्लो पानी र तपाईंको बिन्दास जीवनशैली सधैँ सम्झिरहनेछु ! आध्यात्मिकहरूले भनेझैं अर्को जुनीमा हामी बाउछोरीको भेट भएछ भने म सोध्नेछु बुबा ! तपार्इं एक असफल प्रेमी कि एक विद्रोही नागरिक ?"
"सञ्जाल सत्य, समाज मित्थ्या","यो समयको सबैभन्दा ठूलो प्रश्न के हो ? प्रश्न जति जटिल लाग्छ, यसको उत्तर त्यति सहज छ ह्वाट्स अन योर माइन्ड ? (तपाईंको दिमागमा के छ ?) यो प्रश्न सोध्छ, फेसबुकले । संसारभर छरिएका विभिन्न देश, भाषा र संस्कृतिका आफ्ना करोडौं प्रयोगकर्तालाई फेसबुकले हरेक दिन, हरेक घण्टा, हरेक मिनेट यही एउटा प्रश्न सोधिरहेको छ । र, मानिसहरू आआफ्नो उत्तरको खोजीमा जुटिरहेजस्ता लाग्छन् । भारतका प्रख्यात साहित्यकार राही मासुम रजा (जो मुसलमान थिए) ले लेखेको महाभारत टेलिसिरियलको सुरुआती वाक्य छ मैं समय हुँ । समयको अर्थ हो, निरन्तरता र सर्वव्यापकता । सम्बन्धजस्तो समयको कुनै भेटिनेछुट्टिने विन्दु देखिँदैन, त्यसैले यसको विछोड हुँदैन । हरेक चीज जसको सीमा हुँदैन, त्यो समय बन्छ, समयातीत बन्न पुग्छ । आजसम्म मानिसले प्रेम र धर्मलाई यस रूपमा कल्पना गरेको पाइन्छ । महाभारत समायातीत भएकैले होला, हिन्दुको पवित्र धर्मग्रन्थ मानिएको महाभारतमाथि मुसलमान साहित्यकारले पटकथासंवाद लेखे । समय नपुग्ने कुनै ठाउँ छैन । जहाँसम्म गणना छ, जहाँसम्म सोच छ, त्यहाँ समय छ । यसको अर्थ हो, समय सब जान्दछ । समय सब चिन्दछ । समय सब देख्दछ । सायद, धेरै वर्षदेखि मानिसको रखवाली, खबरदारी र चियोचर्चो गर्दा समय थाकेर हो, अहिले यो काम सामाजिक सञ्जाललाई सुम्पिएझैं लाग्छ । मानिसको दिमागभित्र के छदेखि मानिस कहाँ जान्छ, के खान्छ, कसलाई भेट्छ, सबै चीजको रेकर्ड अब सामाजिक सञ्जाल र यसको सञ्चालन गर्ने एआई (आर्टिफिसियल इन्टलिजेन्स) सँग सुरक्षित रहन थालेको छ । सूचना र तथ्यांकको यस्तो भण्डार यसअघि कसैसँग थिएन । यस्तो लाग्छ, हामी सामाजिक सञ्जालकै लागि बाँचिरहेका छौं । यो हाम्रा लागि साधन होइन, साध्य हो । म आफैं यो सञ्जालको एउटा लती हुँ । सहरका ठूला मल, रेस्टुरेन्ट वा चिल्ला सडकमा जतासुकै भीड देखिन्छ फोटोसुट गर्ने र टिकटक बनाउनेको । तपाईं सोध्नुहोला यसमा खराबी के छ ? केही छैन । आफ्नो मन खोल्नुमा कुनै खराबी छैन, जबसम्म यसको कसैले दुरुपयोग गर्ने खतरा हुँदैन ! अझै यसको त सकारात्मक पक्ष पनि छ यसले सबलाई समान रुपमा अभिव्यक्त हुने माध्यम दिएको छ । सबका मालिक एक भनेजस्तो यो सबैको माध्यम भएको छ । कुनै अनकन्टारबाट घुमन्तुले पोस्ट गर्ने फोटो र मुख्यधाराको कुनै सञ्चारमाध्यमले पोस्ट गर्ने समाचारको लिंकसम्मको एउटै हैसियत र सम्भावना यसमा रहन्छ । पछिल्ला दशकहरूमा नेपाली समाजमा चलेको सबैभन्दा ठूलो क्रान्ति वैदेशिक रोजगार र यसले पठाउने रेमिट्यान्स तथा इन्टरनेट र स्मार्ट फोनको गठजोडबाट पैदा भएको सामाजिक सञ्जाल हो । हाम्रो समाज र सामाजिक जीवनलाई धेरै प्रभावित कसैले पारेको छ भने त्यो यिनै चीज हुन् । राजनीतिक परिवर्तन र आन्दोलनहरूले धेरै मानिसका लागि तात्त्विक परिवर्तन ल्याउन सकेका छैनन् । जीवनको आयामलाई व्यापक र मानिसलाई स्वतन्त्र बनाउन रेमिट्यान्स र सञ्जालले सबभन्दा ठूलो भूमिका निर्वाह गरेका छन् । नेपालमा इन्टरनेट (वाईफाई) को विस्तार, स्मार्ट फोनको उपलब्धता र लामो समय दमित अवस्थामा रहेका जनसाधारणको आफूलाई अभिव्यक्त गर्ने हुटहुटीले परम्परागत रूपमा समाज भनिने स्पेसले गर्दै आएको काम सामाजिक सञ्जालको पोल्टामा पुर्याइदिएको छ । बोलै बोल माया हृदय खोलेरकेही हुँदैन मसँग बोलेर टिकटक ट्रेन्डिङमा रहेको यो मुखडाले अहिलेको नेपाली समाजको प्रतिनिधित्व गर्छ । देश दुनियाँका खबर थाहा पाउनेदेखि दुनियाँलाई आफ्नो खबर दिने स्थान यही बनेको छ । चिया पसलदेखि पानी पधेँरामा हुनेजस्ता गफगाफ अब यहाँ हुन्छन् । गसिपको नयाँ अड्डा पनि यही बनेको छ । म्यासेन्जर, भाइबर, फेसटाइमजस्ता एपहरूले टाढाटाढा पुगेका आफन्तलाई आँगनमै ल्याइदिन्छन् । कुनै बेला आफ्ना बिदेसिएका प्रियको सम्झनामा गाइएको पाइन खबर, घर फर्की आउनुहोस् मेरो हजुर जस्ता गीत चल्थे । अहिले मेरो हजुर र मेरी प्यारी २४ सै घण्टा भिडियो कलमा उपलब्ध हुन्छन् । साथीभाइ र प्रियजनका जन्मदिन हुन्, वैवाहिक वर्षगाँठ हुन्, अब उत्सव पनि यहीं हुन्छ । शुभकामनादेखि बधाई दिनेको एकातिर लर्को हुन्छ, अर्कातिर आफ्ना उपलब्धि दुनियाँलाई देखाउने उत्साह ! यो उत्साह कतिसम्म व्यापक भइसकेको छ भने हामी सानाभन्दा साना उपलब्धि पनि ठूलो हुनेगरी पोस्ट गर्न व्यस्त छौं । सवालचाहिँ कतै यसले वास्तविक उपलब्धिको महत्त्व र भोक नै मेटाइदिने हो कि ? हामी जुन किसिमको मिडियोकोर (एकदमै कामचलाउ मात्रै) राजनीति, खेलकुद, सिनेमा, साहित्य, व्यवसाय चलाइरहेका छौं, यसबाट उन्नततिर जाने चाह नै समाप्त हुने हो कि ? सिंगो समाजको रुचि र परख गर्ने क्षमतामा ह्रास आयो भने के हुन्छ ? ल ल लनेपाल देशभित्र धेरैवटा समाज छन् । काठमाडौं एउटै सहरभित्र धेरै समाज छन् । बालुवाटार र सिंहदरबार वरपरको समाज, बुढानीलकण्ठ र बालकोट वरपरको समाज तथा धोबीखोला, थापाथली पुलमुनिका बस्तीको समाज एउटै त होइन ? तर, समुच्चमा कुरा गर्ने हो भने काठमाडौंको सपना र देशको सपनाभित्र यी सबै पर्छन् । प्रश्नचाहिँ सिंहदरबारको सपनाभित्र धोबीखोलाले कति ठाउँ पाउँछ भन्ने हो । यी समाजहरूबीचको विषमतालाई कसले तोड्न सक्छ ? राजनीतिक रूपमा भन्ने हो भन समाजवादमा आधारित उदार र उदात्त शासन व्यवस्थाले त्यो विषमता हटाउन सक्छ, जुन व्यवस्थाको कल्पना हाम्रो संविधानले गरेको छ । तर, व्यवहारमा भने केवल भाषणमा मात्रै यस्तो हुने सम्भावना देखिन्छ । सामाजिक सञ्जालका लागि भने यी सबै समाज बराबर ! सबका विचारलाई उस्तै हैसियत र मान्यता सामाजिक सञ्जालमा प्राप्त छ । नैतिकताजस्तै समाज पनि एउटा परिकल्पना हो । स्यापियन्स मा युवल नोहा हरारी भन्छन् समाज र देश इम्याजिन्ड अर्डर मा चलेका छन् । यिनको ठोस आकार छैन । न यिनको कुनै वजन छ, न आकारप्रकार न रूपरङ । यी छन् भन्ने कुरा दिमागमा ठप्पा लागेकाले यी छन् । यिनको अस्तित्व केवल हाम्रो सोचमा छ । र, हाम्रो सोचमा यस्तो ठप्पा सजिलै लागेको होइन । यसका लागि विभिन्नखाले सत्ताहरूले धेरै लामो समय प्रयत्न गरेका हुन् । रुसोले भनेजस्तो स्वतन्त्र जन्मिएको मानिस अहिले जहाँतहीँ बन्धनमा छ । समाजको बन्धन, परिवारको बन्धन, नैतिकता र संस्कृतिको बन्धन, राजनीति र व्यापारको बन्धन ! हामी थाहै नपाई ती बन्धनलाई नै आफ्नो स्वतन्त्रता र उन्नति ठान्न अभिशप्त भइरहेका छौं कि ? र, यसैले हामी नयाँनयाँ ठप्पा लगाउँदै गइरहेका छौं कि ?कोरोना महामारीले एकातिर समाजको पुरानो चालचलनलाई ठप्प बनाइदियो भने अर्कातिर इन्टरनेट र सामाजिक सञ्जाललाई सबैभन्दा प्रभावशाली बनाउन पनि भूमिका खेल्यो । एक समय यस्तो आयो, पूरै संसार समेटिएर मानिसहरूका मोबाइलबाट प्रकट हुन थाले । सिनेमा त्यहीं, साहित्य त्यहीं, समीक्षा त्यहीं, समाचार त्यहीं, लोकाचार त्यहीं ! कुनै समय राजामहाराजाका जन्मदिन भव्य रुपमा मनाइन्थ्यो, संजालले सबैलाई अब त्यो हैसियत प्रदान गरेको छ । हरेक दिन बिहानै फेसबुकले एउटा लिस्ट पठाउँछ, आज ककसको जन्मदिन छ भनेर । ८९ नबज्दै तपाईंको वाल शुभ सन्देशहरूले भरिइसकेको हुन्छ । के यो सामाजिक व्यवहार होइन ? कसैका बच्चा जन्मिएकामा बधाईदेखि कसैका आफन्तजनको बिदाइको शोकसम्म यही मञ्चमा प्रकट हुन्छन् ।कोरोनापछि त स्कुल पनि यहीं, कलेज पनि यहीं, उद्घाटन पनि यहीं, महाधिवेशन पनि यहीं ! कोरोनापछि एउटा शब्द निकै चल्यो सामाजिक दूरी । खासमा भौतिक दूरीको कुरा यो थियो । तर, यसले नजानीकनै सामाजिक दूरीकै पैरवी गर्यो । र, मानिसको निकटताजति सञ्जालमा स्थापित गरिदियो । कुनै जमानामा युधीर थापाका किताब एकै परिवारमा पाँचवटा बिक्थे रे, यसका विक्रेता रत्न पुस्तकका गोविन्दप्रसाद श्रेष्ठका अनुसार । किनभने, सबैलाई पढ्न मन लाग्ने, तर यसमा हुने वयस्क विषय र प्रस्तुतिका कारण एउटै सेयर गर्न नमिल्ने । त्यसो भएपछि सबैले किन्थे, परिवारका अरू सदस्यसँग लुकाएर पढ्थे, उनले भनेका थिए । मोटामोटी टिकटकमा त्यस्तो ट्रेन्ड छाएको छ । यसमा परिवारका सबै छन्, आआफ्नो रुचिअनुसारका कन्टेन फलो गर्छन्, तर एकले अर्कालाई फलो नगर्न सक्छन् । फेसबुकमा शब्द र तस्बिर छन्, टिकटकमा छ भिडियो । स्मार्ट फोनको एउटा अर्को टुलको यहाँ सबभन्दा राम्रोसँग उपयोग हुन पाएको छ । कोही आफैंले खिचेको भिडियोमा त कोही चरी जेलैमा जस्ता गीतमा आफ्नो भावना र अभिनय प्रदर्शन गरिरहेका छन् । यस्तो लाग्छ, टिकटकले सबैलाई कलाकार र फिल्ममेकर बन्ने मौका दिएको छ । सामाजिक सञ्जाल एक अर्थमा समाजभन्दा प्रगतिशील छ । यहाँ कसैको हैसियत र वंशावलीको खासै मतलब गरिँदैन । कसैको जाति र धर्मको खासै वास्ता छैन (धर्मकै राजनीति र व्यवसाय गर्ने भने यहाँ पनि छन्) । मानिस आफ्नो विचार व्यक्त गर्न र प्रतिक्रिया दिन स्वतन्त्र छ । यसमा त आफ्नो परिचय नखुलाईकन पनि प्रश्न गर्न पाइन्छ, टिप्पणी गर्न पाइन्छ । तपाईंले नागरिकता देखाइरहनु पर्दैन, कतै गएर तमसुक गर्नुपर्दैन । जस्ता ठूला र प्रभावशाली भनिएका मानिसलाई पनि यहाँ साना भनिनेले र्याखर्याख पार्न सक्छन् । कुनै गलत कुरा आयो भने त्यसविरुद्ध तुरुन्तै विरोधको लर्को देख्न सकिन्छ । यतिसम्म कि कुनै अखबार वा न्युज पोर्टलले केही गल्ती गरेको खण्डमा अब भोलिपल्ट होइन, तुरुन्तै माफी माग्नुपर्ने अवस्था आएको छ । साधारण मानिस यति शक्तिशाली सायद पहिले थिएन । यसका केही खतरा पनि छन् । अलग विचारकालाई सकिन्जेल गाली गर्नेको एउटा समूह छ । अरिंगालको पूरै दस्ता यसमा छ । पार्टीहरूले अब यसलाई नै युद्ध मैदान मानेर साइबर सेल गठन गर्न थालेका छन् । कुनै राजनीतिक मुद्दालाई प्रभावित पार्न संगठित तरिकाले यसमा हुने बहसहरूमा हस्तक्षेप हुन थालेको छ । र, व्यक्तिको गोपनीयता सबभन्दा बढी दाउमा लागेको छ । मानिसहरू निकै नै पारदर्शी भएर आइदिँदा त्यसका गलत असरप्रति जानकार नभएजस्ता देखिन्छन् । केही भने यसकै कारण हिंसा र यौन हिंसाको सिकार भएका पनि भेटिएका छन् । कसैका तस्बिर र परिचयलाई गलत उद्देश्यका साथ प्रयोग गरिएको पनि पाइएको छ । विज्ञापन र प्रपोगन्डाका लागि सबभन्दा प्रभावकारी थलो यो भएको छ । ल ल लकतारको ५० डिग्रीको गर्मीमा रापिएर, मनैदेखि बाफिएर, आफ्नो देशले गरेको हेला सम्झिएर, देशको दुर्गति र दलतन्त्रको कब्जा देख्दा भाउन्न भएको युवाले आक्रोश पोख्ने कहाँ ? समाजले उसको कुरा सुन्दैन । किनभने समाजको सिंढीमा ऊ सधैं भुइँमा हुन्छ, सुन्ने ठूलाहरू सिँढीको माथिको पल्लामा । यस्तोमा ऊ यही सञ्जालमा बोल्छ । फेसबुकले यसै ह्वाट्स अन योर माइन्ड सोध्दैन, यो मनजाल पनि हो ।अझै केहीका लागि त यो आम्दानीको स्रोत पनि हो । केही सामाजिक आन्दोलन र राजनीतिक मुद्दालाई यसले नै विस्तारित गर्ने काम गरेको छ । तर, यसको समस्या के छ भने सञ्जालमा जति आक्रोशित भए पनि आन्दोलन नै गर्न भने तपाईंले सडकमै उत्रिनुपर्छ । अन्यथा, तपाईंको वाणी शासकहरूले सुन्दैनन् । यसका खतरा पनि छन्, यो कसैको व्यापारको साधन हो । तपाईंका भावना, विचार कसैका लागि व्यापार हुन् । तर, अहिलेको युगमा कहाँ व्यापार छैन ? पत्रिकामा छापिनु व्यापार होइन कि अनलाइनमा अपलोड हुनु ? यो सञ्जालको दुर्गुणचाहिँ के भने यो बाहिर अरू कसैको नियन्त्रणमा छ । यसमा गएका विषय अरूकै सम्पत्ति बन्छन् । र, यसमा गलत कुरालाई पनि सत्यभन्दा चर्कोसँग फैलाउने शक्ति छ । यस अर्थमा फेरि सञ्जाल मित्थ्या छ । म्यानमारमा रोहिंग्याविरुद्ध दमन सुरु हुनुअघि फेसबुकमा प्रशस्तै हेटस्पिचहरू फैलाइएको थियो । रोहिंग्याविरुद्धका सन्देश फेसबुक र ह्वाट्एपबाटै छ्याप्छ्याप्ती बनाइएको थियो । यतिसम्म कि भोलि यो समयबाट आक्रमण गर्ने भन्ने पनि फेसबुकबाट फैलाइएको थियो । तर, फेसबुकले यस्तो हिंस्रक कुरालाई रोकेन । अमेरिकी पत्रकार डाना प्रिस्टको डक्युमेन्ट्रीमा फेसबुकका अधिकारीले यस विषयमा जवाफ दिएका छन् स्थानीय भाषामा लेखिएको कुरा बुझ्ने मानिस नै हामीसँग थिएन । त्यो हाम्रो गल्ती भयो । फेसबुकका लागि सन्देशमा के लेखिएको छ भन्दा पनि त्यसले दिएको इन्गेजमेन्ट ठूलो कुरा थियो । किनभने, यो व्यापार हो । मित्थ्या समाचार फैलाउन पनि सञ्जालको निकै ठूलो भूमिका छ । अमेरिकामा राष्ट्रपतिको चुनावदेखि नेपालमा हुने पार्टीको वडा चुनावसम्ममा फेक न्युज फैलाउनका लागि सबभन्दा बलियो र प्रभावकारी माध्यम यही सञ्जाल भएको छ ।ल ल लपछिल्लो तीन दशकमा नेपालमा भएको सबैभन्दा ठूलो सामाजिक परिवर्तन वैदेशिक रोजगारी हो । यसले युवाहरूलाई रोजगारी दियो । परिवारलाई समाजमा सम्मान, बाँच्ने आधार, एक टुक्रा जमिन र बस्ने एउटा ठाउँ दियो ।बालबच्चालाई पढ्ने स्कुल, श्रीमतीलाई दाउरा बोक्ने र घाँस काट्ने कामबाट निकालेर बच्चालाई स्कुल लैजानेल्याउने काम दियो । घरघरमा इन्टरनेट र हातहातमा मोबाइल पुर्याउन वैदेशिक रोजगारीबाट आएको पैसाभन्दा बढी केको योगदान होला ? नेपालमा वैदेशिक रोजगारीबाट रकम आउने परिवारको संख्या ५६ प्रतिशतभन्दा बढी छ । बहुमतभन्दा बढी परिवारको आयको मुख्य स्रोत यही हो । कुल गार्हस्थ्य उत्पादनको २५ प्रतिशत बराबर वैदेशिक रोजगारीको योगदान छ । सबभन्दा ठूलो योगदानचाहिँ यसले मानिसलाई आत्मविश्वास दिएको छ । राज्यले सबभन्दा कम लगानी गरेको वर्गका युवाले अहिले सरकारहरूलाई पाल्ने काम गरिरहेका छन् । राजनीतिक आन्दोलनहरूले दिएको चेतना र वैदेशिक रोजगारीले दिएको आर्थिक आडभरोसाका कारण समाजको तल्लो तहमा रहेका मानिसहरू बोल्न सक्ने भएका हुन् भन्न सकिन्छ । नियालेर अध्ययन गर्नेहरूले भन्न सक्छन् वैदेशिक रोजगारीमा गएका युवायुवतीका ५६ प्रतिशत परिवार उपल्लो वर्गका होइनन् (युरोपअमेरिकातिर जाने थोरैबाहेक) । निम्न वर्ग र निम्नमध्यम वर्गका, देशमै रोजगारी र अवसर नपाएकानपाउने, दलित र पिछडा वर्गका मानिसका लागि वैदेशिक रोजगारी एक मात्रै बाटो देखिन्छ । आफ्नो देश र परिवार छोडेर झन्डै १ सय ७२ देशमा फैलिएका नेपाली युवाका लागि पनि सञ्जाल नै आफ्नो समाजसँग जोडिने माध्यम हो । यिनले नै पठाउने पैसाले यिनको परिवार, शासक वर्ग र व्यापारी वर्गको कारोबार चलिरहेको छ । यही पैसाले अन्ततः समाजलाई उठाएर सामाजिक सञ्जालमा पुर्याइदिएको छ । र, हाम्रो समयको क्रान्ति सामाजिक सञ्जालमा भइरहेको छ । जुन मित्थ्या भए पनि यसले सत्यको स्वाद दिइरहेको छ ।"
जास्मिन म्यामको एकहप्ते कार्यकाल,जास्मिन म्याम विश्वको कार्यकारी भएको त्यो एक हप्ता संसारबाट वेश्यावृत्ति उन्मूलन भएको थियो ।
