शीर्षक,विवरण
विदेशी मुद्रा सञ्चिति एकै महिनामा ४५ अर्ब घट्यो,"विदेशी मुद्रा सञ्चिति घटे डलर अभावमा मुनाफा लग्न समस्या हुने भएकाले विदेशी लगानी निरूत्साहित हुन सक्छ  आर्थिक गतिविधि कम हुँदा बैंकमा तरलता अभाव हुन्छ, ब्याजदरसँगै उत्पादन लागत र महँगी बढ्न सक्छ  लगानी कम भएपछि रोजगारी र आम्दानी घट्छ, वस्तु तथा सेवाको मागमा कमी आउँछ"
भिजिट भिसामा जानेलाई डलरको सीमा घटाइयो,गृह मन्त्रालयका अनुसार विदेशी मुद्रा सञ्चिति बढाउन भिजिट भिसामा जानेले लैजान पाउने रकमको सीमा घटाउन नेपाल राष्ट्र बैंकले पत्र पठाएको थियो । त्यसपछि राष्ट्र्र बैंकले गरेको प्रस्तावपछि अध्यागमनले कार्यविधि संशोधनका लागि प्रस्ताव गृहमा पठाएको थियो । यसअघि विदेश जानेले वाणिज्य र विकास बैंकबाट विदेशी मुद्रा सटही गर्न पाउने व्यवस्था रहेकामा अब क वर्गका बैंक (वाणिज्य) बाट मात्रै मुद्रा सटही गर्न पाइने व्यवस्था ल्याइएको छ । मुद्रा सटही गर्दा विदेश जाने व्यक्ति स्वयं उपस्थित भएर आम्दानीको स्रोतसमेत खुलाउनुपर्नेछ । यसका लागि अध्यागमन कार्यविधिको दफा ३ (१) को उपदफा २ को खण्ड घ पछि घ (१) बुदा थपेर विदेशी मुद्रा नेपाल राष्ट्र बैंकबाट स्वीकृत प्राप्त क वर्गको बैंकबाट सटही गर्ने र सटही गर्दा भ्रमणमा जाने व्यक्ति स्वयं उपस्थित भई अनिवार्य रूपमा आयस्रोत खुलाउनुपर्नेछ भनिएको छ । यसअघि पनि विदेशी मुद्रा सञ्चिति बढाउन विदेश जानेले बोक्न पाउने डलरको सीमा हेरफेर गरिएको थियो ।
पहिलो शक्ति नै बन्ने कार्यदिशा,"यस्तो छ व्यवस्थापन६ हजार बढी प्रतिनिधिः मुख्य हलमा ३ हजार, दायाँबायाँको खाली हलमा ११ हजार, प्यासेजहरुका माथिल्लो खाली भागमा टेन्ट टाँगेर १ हजार अटाउने हल निर्माण प्रतिनिधि, स्वयंसेवक, सुरक्षाकर्मी र चालकहरुका लागि बिहानको खाना र दिउँसोको खाजा महाधिवेशनस्थलमै, साँझको खाना आफ्नै व्यवस्थापनमा आवासको व्यवस्था काठमाडौंमा रहेका प्रदेश तथा जिल्ला सम्पर्क मञ्चको सहयोगमा सम्बन्धित प्रदेश कमिटीले गर्ने निजी साधन नभएका प्रतिनिधिलाई गोदावरी पुर्याउन ललितपुरको सातदोबाटोबाट २० वटा माइक्रोबसको व्यवस्था मास्क, सेनिटाइजरको प्रयोग र थर्मल गनबाट शरीरको तापमान लिने व्यवस्था"
पोखरीको दुरवस्था,भक्तपुरको नाःपुखु पोखरी किनारमा साइकल चलाउँदै किशोर । लामो समयसम्म सफाइ नहुँदा पोखरीमा लेउ जमेको छ । साँझबिहान स्थानीयको घुइँचो लाग्ने पोखरी आजकल सुनसानजस्तै देखिन्छ ।तस्बिर ः दीपक केसीकान्तिपुर
११५ पालिकामा न्यायिक सहजकर्ता राखिँदै,"मकवानपुर (कास) वाग्मती सरकारले ११५ वटा स्थानीय तहमा न्यायिक सहजकर्ता नियुक्त गर्ने भएको छ । स्थानीय तहको कामको सिलसिलामा नागरिकलाई हुन सक्ने कानुनी झन्झटलाई सहज तुल्याउन प्रदेश सरकारले यस वर्ष पनि न्यायिक सहजकर्ता नियुक्त गर्न लागेको हो । अघिल्लो आव ०७६७७ मा प्रदेशका १ सय १६ स्थानीय तहमा न्यायिक सहजकर्ता नियुक्त गरिए पनि गत आवमा कोरोना महामारीलाई देखाउँदै बजेट कटौती गरिएको थियो ।काठमाडौं, ललितपुर र भरतपुर महानगरपालिकामा भने अघिल्लो पटक पनि न्यायिक सहजकर्ता नियुक्त गरिएको थिएन । महानगरसँग पर्याप्त स्रोत र साधन भएका कारण हामीले न्यायिक सहजकर्ता उपलब्ध नगराएका हौं । यस वर्ष पनि महानगरमा राख्दैनौं, आन्तरिक मामिला तथा कानुन मन्त्रालयका शाखा अधिकृत पेशलकुमार पोखरेले भने । भक्तपुर नगरपालिकाले न्यायिक सहजकर्ता नचाहिने भनेर पत्र पठाएका कारण नियुक्त नगरिने उनले जनाए ।चालु आवमा स्थानीय तहको माग र समन्वयको आधारमा न्यायिक सहजकर्ता नियुक्त गर्न लागिएको हो । गत आवमा प्रदेशले बजेट कटौती गरेपछि ७४ वटा स्थानीय तहले आफ्नै स्रोतबाट सेवासुविधा उपलब्ध गराएर न्यायिक सहजकर्तासँग एक वर्षका लागि करार सम्झौता गरेका थिए । ४१ वटाले न्यायिक सहजकर्ता नै राखेनन् ।मन्त्रालयले यस वर्ष स्थानीय तह र जिल्ला समन्वय समितिसँग समन्वय गरेर ७४ वटा स्थानीय तहका न्यायिक सहजकर्तालाई पुनर्नियुक्ति गर्न लागेको पोखरेलले बताए । ४१ वटा स्थानीय तहमा यसै महिनाभित्र राखिसक्ने गरी अन्तर्वार्ता लिइरहेका छौं, उनले भने, त्यसैअनुसार छनोट गर्छौं । उनका अनुसार १ सय १५ जना न्यायिक सहजकर्तालाई नै सेवा सुविधा उपलब्ध हुनेछ । अघिल्लो वर्ष स्थानीय तहले सेवा सुविधा उपलब्ध गराए पनि यस वर्ष प्रदेश सरकारले नै उपलब्ध गराउनेछ, उनले भने, स्थानीय तहमा रहेको न्यायिक समितिलाई उजुरी फर्छ्योटमा सहयोगी भूमिका खेल्ने भएका कारण कानुनी सहजकर्तालाई महत्त्व देखिएको हो । प्रदेश सरकारले स्थानीय न्यायिक सहजकर्ता (नियुक्ति तथा परिचालन) कार्यविधि, २०७८ नै बनाएर नियुक्त गर्न लागेको हो ।"
सुनकोसी२ खारेजी माग गर्दै प्रदर्शन,"(रामेछाप)  जलाशययुक्त सुनकोसी२ जलविद्युत् आयोजना खारेजीको माग गर्दै बिहीबार रामेछापका माझी समुदायले सदरमुकाम मन्थलीमा प्रदर्शन गरेका छन् । माझी उत्थान संघको आयोजनामा भएको विरोध कार्यक्रममा जिल्लाका विभिन्न गाउँका माझी समुदायको सहभागिता थियो ।सुनकोसीमा बाँध बाँधेर आयोजना निर्माण गर्दा नदीको प्राकृतिक जीवनमा असर पर्ने, नदीको सभ्यतासँग जोडिएका आदिवासी माझीको संस्कृति, पहिचान र बस्ती नै विलय हुने उनीहरूको भनाइ छ । आयोजना निर्माण हुन नदिन माझी र अन्य समुदायका गरी ६ हजार जनाको दस्तखतसमेत बुझाइएको छ । माझी समुदायलाई नै समाप्त पार्ने, घरजग्गा, जमिन र आयआर्जनबाट विस्थापित गराउने यो आयोजना खारेजीको एक मात्र माग रहेको वाग्मती प्रदेशसभा सांसद् रीता माझीले बताइन् । मादल बजाउँदै डुंगा, माछा अंकित ब्यानरसहित सेतो फेटामा प्रदर्शनमा उत्रिएका माझीहरूले मन्थली नगर प्रमुख रमेशकुमार बस्नेतलाई ज्ञापनपत्रसमेत बुझाएका थिए । ज्ञापनपत्र बुझेपछि बस्नेतले माझी समुदाय र सदरमुकामकै भविष्य अन्योल बनाउने उक्त आयोजनाका विषयमा स्थानीय सरकार गम्भीर रहेको बताए । विद्युत् विकास विभागले सिन्धुली र रामेछापको सीमा भएर बग्ने सुनकोसी नदीमा उच्च बाँध निर्माण गरी ९ सय ७८ मेगावाट विद्युत् उत्पादन गर्ने लक्ष्यका साथ आयोजना निर्माण गर्न लागेको छ । उच्च बाँध निर्माण गर्दा रामेछाप, सिन्धुली र काभ्रेको ४ हजार ५ सय हेक्टर जमिन डुबानमा पर्नेछ । यसअघि पनि आयोजनाको वातावरणीय प्रभाव मूल्यांकनबारेको छलफल माझी समुदायको विरोधकै कारण प्रभावित भएको थियो ।रामेछापको हर्दिनी, टार, भोटटार, नबुघाट, सेलेघाट, कुनाउरी, हात्तीटार, मसान्टार, रजगाउँ, मन्थली, गाईखुरा, जखनिटार, पन्थली, जुजार, हलेदेलगायतका स्थान डुबानमा पर्नेछन् । बीपी राजमार्ग, रामेछाप विमानस्थललगायतका संरचना पनि डुब्ने आयोजनाको प्रस्तावमै उल्लेख छ ।"
एकै दिन ६ विद्यालय हस्तान्तरण,"(काभ्रे)  भारत सरकारको आर्थिक अनुदानमा बनेका जिल्लाका ६ विद्यालय एकसाथ हस्तान्तरण गरिएको छ । बनेपास्थित आजाद मावि, पनौतीस्थित शारदा मावि, पाँचखालस्थित दुग्धेश्वर मावि, भगवती मावि र चौरीदेउरालीस्थित खाडादेवी माविको भवन सम्बन्धित विद्यालय व्यवस्थापन समितिलाई एक साथ हस्तान्तरण गरिएको हो । पूर्वसञ्चार तथा सूचना प्रविधिमन्त्री गोकुलप्रसाद बाँस्कोटा र भारतीय विदेश मन्त्रालयका सहसचिव अनुराग श्रीवास्तवले संयुक्त रूपमा विद्यालय भवन हस्तान्तरण गरे ।जिल्ला आयोजना कार्यान्वयन इकाइका अनुसार ६० करोड ७० लाख ९९ हजार रुपैयाँको लागतमा भारत सरकारले पहिलो चरणमा १० र दोस्रो चरणमा २ गरी १२ विद्यालयको पुनर्निर्माणको जिम्मा लिएको थियो । जसमध्ये ६ वटा हस्तान्तरण भएका हुन् । ४ वटा निर्माणको अन्तिम चरणमा रहेको र २ वटा निर्माणाधीन रहेको इकाइले जनाएको छ ।हस्तान्तरण कार्यक्रममा पूर्वमन्त्री बाँस्कोटाले भारतसँग राजनीतिक र कूटनीतिक सम्बन्ध मात्रै नभई सांस्कृतिक, धार्मिक र प्राकृतिक सम्बन्ध रहेको तर्क गरे । भारतीय विदेश मन्त्रालयका सहसचिव श्रीवास्तवले नेपालको विकासमा आफ्नो सधैं साथ रहने भन्दै काँधमा काँध मिलाउन तयार रहेको बताए । २०७२ वैशाखको भूकम्पपछि शिक्षा, स्वास्थ्य, आवास, सांस्कृतिक सम्पदा पुनर्निर्माणको क्षेत्रमा सहयोग गरेको स्मरण गर्दै उनले यसबाट दुई देशबीचको सम्बन्ध बलियो बनाउन टेवा पुगेको जनाए ।केन्द्रीय आयोजना कार्यान्वयन इकाइ (शिक्षा) का निर्देशक रामशरण सापकोटाका अनुसार भारत सरकारले देशभरका ७० विद्यालय र त्रिभुवन विश्वविद्यालय केन्द्रीय पुस्तकालय पुनर्निर्र्माणको लागि सहयोग गरेको छ । देशभर विद्यालय पुनर्निर्माण ९० प्रतिशत सकिएको बताउँदै उनले दातृ निकायको सहयोगले पुनर्निर्माण सहज भएको बताए ।७ अर्ब ६६ करोडका विद्यालय भवन भूकम्पयता जिल्लामा विद्यालय पुनर्निर्माणका लागि ७ अर्ब ६६ करोड २० लाख रुपैयाँ खर्च भएको इकाइले जनाएको छ । आर्थिक वर्ष ०७३७४ बाट पुनर्निर्माण सुरु भएकामध्ये ३ सय ५७ विद्यालयका ४ सय ५५ वटा भवन बनिसकेका इकाइकी सबइन्जिनियर श्रेया झाले बताइन् ।उनका अनुसार ५६ विद्यालयका १०१ भवन निर्माणाधीन छन् । विद्यालय पुनर्निर्माणका लागि नेपाल सरकारको एक अर्ब ३५ करोड १३ लाख ८६ हजार, शिक्षा विकास तथा समन्वय इकाइमार्फत सरकारको थप १७ करोड ५० लाख ८० हजार, एसियाली विकास बैंक (एडीबी) को ऋण अनुदानमा आपत्कालीन परियोजनाअन्तर्गत २ अर्ब ७० करोड ४८ लाख, एडीबीकै डीआरएसपीपहिलोअन्तर्गत ६२ करोड ८८ लाख २८ हजार, डीआरएसपीदोस्रो अन्तर्गत ५९ करोड ७३ लाख ६० हजार र गैरसरकारी संस्थामार्फत १ अर्ब २३ करोड ६४ लाख ८३ हजार रुपैयाँ खर्च भएको छ । निर्माणाधीन रहेका डीआरएसपीतेस्रोअन्तर्गतका विद्यालयका लागि २८ करोड ७१ लाख र डीआरएसपीको प्रबलीकरण परियोजनाका लागि ७ करोड ३७ लाख रुपैयाँ विनियोजन भएको छ ।इकाइ सबइन्जिनियर झाका अनुसार भूकम्पका कारण ५ सय ८७ विद्यालयका ९ सय ५४ कक्षाकोठा पूर्ण क्षति, ९ सय १४ कक्षाकोठामा अधिक क्षति र १ हजार ४ सय ८३ कक्षाकोठामा सामान्य क्षति भएको थियो । अधिकांश सामुदायिक विद्यालयका भवनहरूमा पूर्ण तथा अधिक क्षति भएकोमा कुनै न कुनै कार्यक्रमबाट भवन निर्माण भएको छ । बनेपाका १७ विद्यालयमा २८, बेथानचकेकाका १६ विद्यालयमा २६, भुम्लुका २४ विद्यालयमा ३७, चौरीदेउरालीका २० विद्यालयमा ३१, धुलिखेलका १६ विद्यालयमा २२, खानीखोलाका २६ विद्यालयमा ३२, महाभारतका ३८ विद्यालयमा ७२, मण्डनदेउपुरका २८ विद्यालयमा ४८, नमोबुद्धका २५ विद्यालययमा ४८, पनौतीका १४ विद्यालयमा १६, पाँचखालका २८ विद्यालयमा ४७, रोशीका ४३ विद्यालयमा ६२ र तेमालका २० विद्यालयमा ३६ वटा भवन बनेका छन् ।"
"करेन्ट लागेर १ को मृत्यु, २ घाइते",काठमाडौं (कास) विद्युत्को पोलमा काम गर्ने क्रममा करेन्ट लागेर १ जनाको मृत्यु भएको छ भने २ जना घाइते भएका छन् । बुधबार साँझ ललितपुरको गोदावरी नगरपालिका५ लेले बसपार्कमा करेन्ट लागेर विद्युत् प्राधिकरण लगनखेलमा कार्यरत उदयपुर घर भई महालक्ष्मी नगरपालिका१ इमाडोल बस्ने २५ वर्षीय देव नेपालीको मृत्यु भएको हो । गम्भीर घाइते भएका नेपालीको लेले स्वास्थ चौकीमा उपचारका क्रममा मृत्यु भएको महानगरीय प्रहरी परिसर ललितपुरका प्रवक्ता एसपी प्रज्वल महर्जनले बताए । उनका अनुसार घाइते भएका कञ्चनपुर घर भई महालक्ष्मी२३ हात्तीवन बस्ने २५ वर्षीय राज राना र उनकै भाइ २० वर्षीय सुरेश रानाको पाटन अस्पतालमा उपचार भइरहेको छ ।
भक्तपुर नगरद्वारा ९८ विद्यार्थीलाई छात्रवृत्ति,"भक्तपुर (कास) भक्तपुर नगरपालिकाले कक्षा ११ का ९८ विद्यार्थीलाई छात्रवृत्ति प्रदान गरेको छ । भक्तपुर नगरक्षेत्रभित्र सञ्चालित ख्वपः मावि, बागीश्वरी मावि, वासु मावि, श्री पद्म मावि, आदर्श आजाद मावि, शारदा मावि र शारदा क्याम्पसमा कक्षा ११ मा अध्ययनरत विज्ञानका ३५, व्यवस्थापनका ४८, कानुनका ४, शिक्षाका ६ र मानविकी संकायका ५ गरी ९८ जना विद्यार्थीलाई छात्रवृत्ति प्रदान गरेको नगर प्रमुख सुनिल प्रजापतिले बताए । छात्रवृत्ति वितरण कार्यविधि २०७४ अनुसार नगरभित्र कक्षा ११ र १२ पढाइ हुने संस्थागत विद्यालयबाट विद्यार्थी छनोट गरी छात्रवृत्ति वितरण गरेको हो ।"
काभ्रेमा चाडपर्व लक्षित बजार अनुगमन,"काभ्रे (कास) जिल्लाका मुख्य बजार क्षेत्रमा चाडपर्व लक्षित अनुगमन थालिएको छ । चाडपर्वको छेकोमा म्याद गुज्रेका र अखाद्य सामान बजारमा आउन सक्ने, मूल्य बढाई बिक्री गर्ने क्रम बढ्न नदिन संयुक्त बजार अनुगमन गरिएको जिल्ला बजार अनुगमन समितिका संयोजकसमेत रहेका सहायक प्रजिअ अमरदीप सुनुवारले बताए । समितिले खाद्य सामग्री पसल, बधशाला, अस्पताल, फार्मेसीलगायतमा अनुगमन थालेको हो । बनेपा८ स्थित शाही टोलमा गरेको अनुगमनमा राँगा भन्दै भैंसीको मासु बिक्री गरेको पाइएपछि सुधारका लागि अल्टिमेटम दिइएको छ । ७५ रुपैयाँ पर्ने बिस्कुटलाई सय रुपैयाँ लिइरहेको पाइएकाले जरिवाना तिराइएको अनुगमन टोलीका सदस्य रहेका घरेलु तथा साना उद्योग कार्यालय काभ्रेका प्रमुख केशवप्रसाद पुडासैनीले बताए । डिपार्टमेन्टल स्टोरमा लेबल नभएका, म्याद सकिन २ दिन मात्रै समय रहेका सामग्री फेला परेको थियो ।"
३ पालिका जोड्ने सडक स्तरोन्नति सुरु,"नुवाकोट (कास) मुख्यमन्त्री अष्टलक्ष्मी शाक्यले ३ स्थानीय तह जोड्ने सडक स्तरोन्नतिको शिलान्यास गरेकी छन् । बागेश्वरीउर्लेनीकाल्चे मालाभन्ज्याङ सडक आयोजनाले ९ किमि सडकको स्तरोन्नति गर्ने पूर्वाधार विकास कार्यालयले जनाएको छ । उक्त कच्ची सडक कालोपत्र भएपछि विदुर२, सूर्यगढी१, २ र ३ तथा तादी१ का स्थानीयवासी लाभान्वित हुनेछन् । रायमाझीपी एमकान्तिपथ जेभी ललितपुरले २ वर्षभित्रै निर्माण सक्ने गरी ३३ करोड ७३ लाख १४ हजार ४ सय ९५ रुपैयाँमा ठेक्का लिएको हो । मुख्यमन्त्री शाक्यले तोकिएको समयमै सडक कालोपत्र गर्न सरोकारवाला निकायलाई निर्देशन दिएकी थिइन् ।"
"संक्रमणकालीन न्याय : विदेशमा प्रतिबद्धता, स्वदेशमा उपेक्षा","(काठमाडौं)  परराष्ट्रमन्त्री नारायण खड्काले संयुक्त राष्ट्रसंघको न्युयोर्कमा भइरहेको ७६ औं महासभामा सोमबार सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगमार्फत संक्रमणकालीन न्यायिक प्रक्रिया टुंगोमा पुर्याउन सरकार प्रतिबद्ध रहेको बताए । उनले सशस्त्र द्वन्द्वकालमा मानवअधिकारको गम्भीर उल्लंघनमा संलग्न कसैलाई पनि एकमुष्ट माफी नदिइने प्रतिबद्धता पनि जनाए । खड्काको यस्तो अभिव्यक्तिलाई झूट भन्दै तीन दिन नबित्दै द्वन्द्वपीडितले राष्ट्रसंघका महासचिव एन्टोनियो गुटेर्रेसलाई ध्यानाकर्षण पत्र पठाएका छन् । द्वन्द्वपीडित साझा चौतारीकी अध्यक्ष मैना कार्की सरकारले अन्तर्राष्ट्रिय समुदायसमक्ष सँधै प्रतिबद्धता जनाउँदै आए पनि संक्रमणकालीन न्यायिक प्रक्रिया टुंगो लगाउन गम्भीरतापूर्वक काम नगरेको बताउँछिन् । परराष्ट्रमन्त्रीले राष्ट्रसंघको महासभामा भनेको कुरा पनि जालझेल र झूट मात्र हो, उनले भनिन्, सरकारले हामीलाई अल्झाउँदै आएको छ । मन्त्रीले भनेजस्तो कुनै काम भइरहेको छैन भनेर अन्तर्राष्ट्रिय समुदायलाई जानकारी दिन राष्ट्रसंघको नेपाल कार्यालयमार्फत महासिचवलाई पत्र पठाएका हौं ।परराष्ट्रमन्त्रीले आफ्नो भाषणमा संक्रमणकालीन न्यायसँग सम्बन्धित दुई वाक्य मात्र बोलेको थिए पहिलो, यो समस्या समाधानका लागि नेपालका संक्रमणकालीन न्यायिक संयन्त्रहरू सत्य निरुपण तथा मेलमिलाप आयोग र बेपत्ता पारिएका व्यक्तिको छानबिन आयोगले काम गरिरहेका छन् र दोस्रो, द्वन्द्वकालमा भएका गम्भीर मानवअधिकार उल्लंघनका घटनामा संलग्न कसैलाई पनि एकमुष्ट माफी दिइने छैन । परराष्ट्रमन्त्री खड्काको यस्तो प्रतिबद्धतामा आपत्तिजनक कुरा केही नभए पनि द्वन्द्वपीडितहरू यसमा किन असन्तुष्ट छन् त ? दुवै आयोग अन्तर्राष्ट्रिय समुदायलाई देखाउनका लागि मात्र गठन गरेको जस्तो देखिन्छ । समस्या समाधानका लागि गम्भीरतापूर्वक काम भएकै छैन, द्वन्द्वपीडित साझा चौतारी नेपालका संस्थापक अध्यक्ष सुमन अधिकारीले भने । अधिकारीले भनेजस्तै दुवै आयोगले प्रभावकारी रूपमा काम गरिरहेको देखिँदैन । विस्तृत शान्ति सम्झौता भएको ८ वर्षपछि २०७१ माघमा आयोग संक्रमणकालीन न्याय निरुपणका आयोग गरिएको थियो । खास काम नहुँदै ती आयोगहरूको म्याद सकिएर बारम्बार थप्ने र पदाधिकारी हेरफेर गर्ने क्रम चलिरहेको छ । द्वन्द्वपीडितहरू भने आयोगको गठन प्रक्रियादेखि नै असन्तुष्ट छन् । सत्य निरुपण आयोगले करिब ६२ हजार र बेपत्ता आयोगले करिब ३ हजार उजुरी संकलन गरेको छ । तर अहिलेसम्म एउटा पनि उजुरीलाई किनारा लगाइएको छैन । सरकार भने सत्यनिरुपण र बेपत्ता आयोगलाई देखाएर द्वन्द्वकालमा भएका ज्यादतीमा नियमित फौजदारी न्याय प्रणालीबाट उपचार खोज्न रोकिरहेको छ । प्रहरी कार्यालय, सरकारी वकिलको कार्यालय तथा अदालतजस्ता स्थापित संयन्त्रबाट न्याय खोज्दा द्वन्द्वकालीन घटना आयोगले नै टुंग्याउनेछन् भनेर सरकारले नै अवरोध गरिरहेको पीडितको भनाइ छ । नियमित प्रक्रियामा जान पनि बाटो बन्द हुने र वैकल्पिक प्रक्रियाले पनि गति नलिने भएपछि राष्ट्र संघलाई गुहार्नुपर्ने बाध्यता आइपरेको उनीहरू बताउँछन् । राष्ट्रसंघमा बिहीबार पठाइएको पत्रमा अन्तर्राष्ट्रिय मञ्चमा द्विविधा सिर्जना गर्न, न्यायमा ढिलाइ गर्न, पीडितलाई न्यायबाट वञ्चित गर्न र देशमा दण्डहीनताको संस्कृतिलाई सुदृढ गर्न मात्र यी आयोग गठन गरिएको उल्लेख छ । द्वन्द्वकालमा भएका गम्भीर मानवअधिकार उल्लंघनका घटनामा संलग्न कसैलाई पनि एकमुष्ट माफी नदिने परराष्ट्रमन्त्रीको प्रतिबद्धता सकारात्मक भए पनि यसका लागि सरकारले कुनै काम गरेको छैन । जस्तो, सर्वोच्च अदालतले २०७१ फागुन १४ मा मानवअधिकारको गम्भीर उल्लंघनकर्तालाई आममाफी दिने कानुनी प्रावधान हटाउन दिएको आदेश थियो । त्यो अहिलेसम्म कार्यान्वयन भएको छैन । सर्वोच्चले बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐनमा भएको आममाफीसम्बन्धी प्रावधान संविधान र मानवअधिकारसम्बन्धी अन्तर्राष्ट्रिय कानुनविपरीत भएको भन्दै संशोधन गर्न आदेश दिएको थियो । सर्वोच्च अदालतको फैसलाबमोजिम आममाफी दिने प्रावधान नहटाई सरकारले अन्तर्राष्ट्रिय समुदायसँग खोक्रो वाचा मात्र गरेर विश्वलाई कहिलेसम्म छलिरहने हो भन्ने प्रश्न गर्नु आवश्यक भएको छ, द्वन्द्वपीडितहरूले राष्ट्रसंघका महासचिवलाई पठाएको पत्रमा भनिएको छ, संक्रमणकालीन न्यायसम्बन्धी ऐन संशोधनबारे संयुक्त राष्ट्रसंघलगायत द्वन्द्वपीडित, मानवअधिकारवादी संघसंस्था र अन्तर्राष्ट्रिय समुदायको लामो समयदेखिको चिन्तालाई सम्बोधन गरिएको छैन । अदालतको आदेश पालना गर्न र विश्वसनीय प्रक्रिया अपनाउन सरकारलाई केले रोकेको छ ? उक्त ऐन संशोधनबिना द्वन्द्वपीडित, नेपालको मानवअधिकार समुदाय र संयुक्त राष्ट्रसंघलगायत अन्तर्राष्ट्रिय समुदायले सहयोग नगर्ने हुनाले संक्रमणकालीन न्यायिक प्रक्रिया अगाडि बढ्न सक्ने अवस्था छैन । परराष्ट्रमन्त्री खड्काले भनेजस्तै सरकार गम्भीर मानवअधिकार उल्लंघनमा एकमुष्ट माफी नदिन प्रतिबद्ध हो भने पहिले ऐन संशोधन गर्नुपर्ने हुन्छ । तर सरकारले त्यो दिशामा गृहकार्य गरेको देखिँदैन । चौतारीका संस्थापक अध्यक्ष अधिकारी राजनीतिक इच्छाशक्ति र प्रतिबद्धताको अभावले संक्रमणकालीन न्यायमा काम नभएको बताउँछन् । संक्रमणकालीन न्यायका विषयमा यसअघिका प्रधानमन्त्री र परराष्ट्रमन्त्रीले अन्तर्राष्ट्रिय मञ्चमा प्रतिबद्धता दोहोर्याउँदै आएका थिए । अघिल्लो सरकारका परराष्ट्रमन्त्री प्रदीपकुमार ज्ञवालीले सन् २०१९ र २०२० को फेब्रुअरीमा संयुक्त राष्ट्रसंघको मानवअधिकार परिषद्का सत्रहरूमा त्यस्तै प्रतिबद्धता जनाएका थिए । मानवअधिकार परिषद्लाई सम्बोधन गर्दा उनले भनेका थिए, सर्वोच्च अदालतको फैसलाबमोजिम ऐन सुधार र पीडितको सहभागिता सुनिश्चित गरेर विश्वसनीय प्रक्रियाबाट संक्रमणकालीन न्याय प्रक्रिया टुंग्याउनेछौं । २५ फेब्रुअरी २०२० मा परिषद्को ४३ औं सत्रमा तत्कालीन मन्त्री ज्ञवालीले नेपालमा संक्रमणकालीन न्यायले गति लिइरहेको दाबी गरेका थिए । त्यसको एक दिनपछि संयुक्त राष्ट्रसंघीय मानवअधिकार उच्चायुक्त मिचले बाचेलेटसँगको भेटमा पनि ज्ञवालीले त्यस्तै प्रतिबद्धता दोहोर्याएका थिए । त्यसपछि १ मे २०२० मा मानवअधिकार उच्चायुक्तको कार्यालयका प्रवक्ता रूपर्ट कोलभिल्लेले नेपालसम्बन्धी ब्रिफिङ नोट जारी गर्दै पीडितलाई केन्द्रमा राखेर उनीहरूका परिवारजनको अधिकार र चासो सम्बोधन गर्न, नेपालले अन्तर्राष्ट्रिय समुदायसँग गरेको प्रतिबद्धता, अन्तर्राष्ट्रिय मापदण्ड तथा सर्वोच्च अदालतका फैसलाबमोजिम कानुन संशोधन गरेर प्रक्रिया अगाडि बढाउन आग्रह गरेका थिए । नेपालका द्वन्द्वपीडित र अन्तर्राष्ट्रिय मानवअधिकारकर्मी समुदायको यस्तो आग्रहलाई सरकारले भने उपेक्षा गर्दै आएको छ । तत्कालीन प्रधानमन्त्री केपी शर्मा ओलीले २५ सेप्टेम्बर २०२० मा राष्ट्रसंघको ७५ औं महासभालाई भर्चुअल सम्बोधन गर्दै द्वन्द्वपीडितका समस्या सम्बोधन गर्ने प्रतिबद्धता दोहोर्याएका थिए । त्यस्तो प्रतिबद्धता उनले न्युयोर्कमा आयोजित राष्ट्रसंघको महासभालाई सम्बोधन गर्दै २७ सेप्टेम्बर २०१८ मा पनि जनाएका थिए । संयुक्त राष्ट्रसंघलगायतका अन्तर्राष्ट्रिय मञ्चहरूमा एकपछि अर्को सरकारले संक्रमणकालीन न्याय प्रक्रियाप्रति लामो समयदेखि मौखिक आश्वासन र झूटो प्रतिबद्धता मात्र व्यक्त गर्दै आएका छन् । महासभामा मन्त्री खड्काले दिएको वक्तव्य खोक्रो आश्वासनको निरन्तरता मात्र हो भन्ने हाम्रो विश्वास छ । यहाँ वास्तविकता के छ भने, सन् २००६ नोभेम्बरमा द्वन्द्वको अन्त्य भएको १५ वर्षभन्दा बढी समय हुन लाग्दासमेत पीडित र तिनका परिवार सत्य, न्याय र परिपूरणको प्रतीक्षामा छन्, बिहीबार द्वन्द्वपीडितले राष्ट्रसंघका महासचिवलाई पठाएको पत्रमा भनिएको छ । मानवअधिकारकर्मी चरण प्रसाईं राष्ट्रसंघमा न्यायोचित ढंगले काम गरिरहेको दाबी गर्ने तर नेपालमा कामै गर्न नसक्ने आयोग गठन गरिदिएर बाँकी काममा पन्छिने राजनीतिक प्रवृत्तिलाई पीडितहरूको ध्यानाकर्षण पत्रले उजागर गरेको बताउँछन् । पीडितहरूले यहाँ के भइरहेको छ भनेर अन्तर्राष्ट्रिय समुदायलाई जानकारी दिएका छन् । सरकारले लामो समयदेखि बोल्दै आएको झूटलाई पीडितहरूको अग्रसरताले पर्दाफास गर्नेछ, उनले भने । सर्वोच्च अदालतको आदेशबमोजिम ऐन संशोधन गरेर पारदर्शी ढंगले आयोगहरूको तत्काल पुनर्गठन गर्नुपर्ने उनले बताए । सरकारले अहिले सर्वोच्च अदालतको फैसलाबमोजिम कानुन संशोधनका लागि गृहकार्य गरिरहेको बताउने गरेको छ । तर, आफूहरूसँग कुनै परामर्श नगरेको भन्दै द्वन्द्वपीडित असन्तुष्ट छन् । अर्थपूर्ण परामर्श, पारदर्शी प्रक्रिया र कानुनमा संशोधन गरेर मात्र नयाँ आयुक्तहरूको नियुक्ति गर्न हाम्रो माग छ, द्वन्द्वपीडित साझा चौतारीका संस्थापक अध्यक्ष अधिकारीले भने, अहिले सरकारले गृहकार्य गरिरहेको भन्ने सुनिन्छ । तर, यो प्रक्रिया पारदर्शी छैन । पीडित र अन्य सरोकारवालालाई कुनै जानकारी दिइएको छैन ।"
बाहुबली अखडा बन्ने जोखिममा एनआरएनए,"प्रवासी नेपालीको साझा संस्था गैरआवासीय नेपाली संघ (एनआरएनए) को १०औं महाधिवेशन (कात्तिक ६८) नजिकिँदो छ । भौगोलिक रूपमा ८० देशमा फैलिए पनि शैली र एजेन्डाको हिसाबले यो साँघुरिंदै गएको देखिन्छ । शैक्षिक, सामाजिक, आर्थिक क्षितिज खोज्दै परदेसिएका नेपालीले त्यहाँको स्रोत, सीप, प्रविधि र संस्कारअनुसार आफ्नो पृष्ठभूमिलाई समृद्ध बनाउन सकून्, त्यसका लागि अवधारणा अनुभव साझा गर्ने अवसर मिलोस् भन्ने उद्देश्यले नै यो संस्था स्थापना भएको हुनुपर्छ । तर, उताका अनुभव सिक्नेभन्दा पनि यतैको राजनीतिक भारीले थिचिएर गैरआवासीय नेपाली अभियान दिशाहीन भएको विश्लेषण गर्नुपर्ने अवस्था आएको छ । नेतृत्व छनोटमा विचारको मन्थन होइन, शक्तिको प्रदर्शन भइरहेका खबर अमेरिकादेखि बेलायत, पोर्चुगलदेखि अस्ट्रेलिया र बेल्जिमयदेखि जपानबाट आइरहेका छन् । आमरूपमा प्रवासी नेपालीहरूको बौद्धिक मञ्च मानिने नेपाली डायस्पोरा बाहुबलीको अखडा बन्ने जोखिम निरन्तर बढ्दै छ । खासमा एनआरएनए संस्था मात्रै होइन, अभियान हो । यो अभियानसँग मुख्य दुई पाटा जोडिएका छन् प्रवासी नेपालीले आर्जन गरेको सीपपुँजीलाई संगठित गर्नु र सुरक्षित आप्रवासनको ढोका खोल्नु । तर, सामाजिक संस्थाका रूपमा दर्ता भएको एनआरएनको नेतृत्वमा पुग्न राजनीतिक दल र गुटका आधारमा प्रतिस्पर्धा हुन थालेको छ । एउटा महाधिवेशन सकिएलगत्तै अर्को महाधिवेशनको तयारी गर्ने, त्यसका लागि गुट बनाउने, समुदायलाई विभाजित गर्ने खेल हुन थालेको छ । यसले पूर्व अस्ट्रेलियादेखि पश्चिम अमेरिकासम्म भएका नेपालीलाई जोड्ने होइन, तोड्ने प्रवृत्ति विकास भएको छ । अन्तर्राष्ट्रिय सम्मेलनअघि वैचारिक विमर्श गर्ने, समुदायको समृद्धिका अवधारणा र कार्ययोजना बनाउने होइन, पैसाको खोलो बगाउने र मत प्रभावित गर्ने परम्परा बसेको छ । संस्थामा राजनीति यति हाबी भएको छ कि स्वतन्त्र रूपमा उम्मेदवारी र मत दिन पाउने अवस्थाबाट पार्षद्हरू वञ्चित हुँदै गएका छन् । अवसरको खोजीमा बिदेसिएका नेपाली यसरी ध्रुवीकृत भएको खबर स्वदेशका लागि सुखद होइन । दलहरूले हस्तक्षेप गर्नुका पछाडि राजनीतिक र आर्थिक पाटो जोडिएका छन् । प्रवासमा भएका झन्डै ९० प्रतिशत युवा वैदेशिक रोजगारीमा रहेकाले आउनेजाने गरिरहन्छन् । उनीहरूलाई संगठित गर्ने र परिवार प्रभावित गरेर भोट बढाउने रणनीति दलहरूको छ । त्यस्तै, प्रवासीहरूको आर्थिक पाटो दरिलो भएकाले उनीहरू आर्थिक सहयोगका बलियो स्रोत पनि हुन् । त्यसैले अचेल दलका सदस्य गाउँमा होइन, प्रवासमा भेटिन्छन् । पछिल्ला दुई दशकमा अध्ययन र कामको सिलसिलामा मुलुकबाहिर पुगेका नेपालीको संख्या ४० लाख नाघिसकेको छ, सँगै उनीहरूका साझा सवाल पनि बढिरहेका छन् । तिनलाई संस्थागत हिसाबले अगाडि बढाउने एनआरएनएको उद्देश्य प्रशंसनीय नै छ । भूकम्प, नाकाबन्दी र कोभिड महामारीको समयमा एनआरएनएले खेलेको भूमिकाले संस्थाको महत्त्व थप बढाएको छ । संस्थाको संगठन, आर्थिक हैसियत, पहुँच र प्रभाव विस्तार भइरहेकाले यसमा आफ्नो उपस्थति र पकड बढाउन नेपालका राजनीतिक दलको प्रयत्न पनि बढ्दै गएको छ । जसरी स्वदेशभित्र सामुदायिक हितका लागि खोलिएका सामुदायिक वन उपभोक्ता समिति, विद्यालय व्यवस्थापन समिति, आमा समूह र पेसागत सञ्जालमा दलीय प्रभुत्व बढेको छ, त्यही शैली प्रवासमा पनि देखिएको छ । प्रवासमा सबै राजनीतिक दलका भ्रातृ संगठनले खुला रूपमै आफ्नो क्रियाशीलता बढाउँदै लगेका छन् । कुन देशमा कसको संगठन बलियो छ भनेर देखाउन पनि एनआरएनएको मञ्च प्रयोग भइरहको छ । उम्मेदवार जिताउन दलीय नेता ठेकेदार नै बन्ने प्रवृत्ति देखिएको छ । त्यसको प्रत्यक्ष समन्वय र निगरानी राजनीति दलका हेडक्वार्टर बाट गर्न थालिएको छ । जरादेखि नै दलले आफ्नो पकड जमाउन खोज्दा प्रवासमा नेपालीनेपालीबीच वैचारिक विमति मात्रै होइन, कुटाकुटै भइरहेको छ । नेपालीको छवि धुमिल्याउने यस्ता घटना सिंगो देशका लागि दुर्भाग्यपूर्ण छन् ।एनआरएनएमा भएको दलीयकरणको दोष दलका नेताहरूलाई दिएर मात्र पुग्दैन, सबैभन्दा पहिले प्रवासी अभियन्ताले सोच्नुपर्छ, संस्थाको उम्मेदवार बन्न दलको ढोकाढोका पुग्नुपर्ने अवस्था किन आयो ? स्वच्छ र पारदर्शी ढंगले छनोट भए नेतृत्वमा पुग्ने, नसकेमा आफ्नो दैनन्दिन काम गरेर परिवार, संस्था र समाजलाई सकेको योगदान गर्न नसक्ने अभियन्ताको बाध्यता के हो ? व्यक्तिगत स्वार्थपूर्तिका लागि पैसा पेलेर आमप्रवासीलाई भर्याङ बनाउँछु भन्ने नेतृत्वलाई दलका नेताले भर्याङ बनाउन सक्छन् । त्यसैले एनआरएनए सत्ताको भर्याङ होइन, प्रवासी नेपालीको विश्वासकेन्द्र बन्नुपर्छ । सामाजिकआर्थिक एकता र समृद्धिको मूल उद्देश्यलाई केन्द्रमा राखेर न्यायपूर्ण सामाजिक काममा अगाडि बढ्नुपर्छ । त्यसले मात्र संस्थाको छवि सुधार्ने, सदस्यको आत्मविश्वास बढाउने र देशको समृद्धिको साझेदार हुने वातावरण बन्न सक्छ ।"
"आरोप हैन, आशा जगाऔं","नेताहरूको छुद्र वाणी ः अब यहीँ रोकियोस् सम्पादकीय मननयोग्य छ । अहिले नेताहरूको आरोपप्रत्यारोपले सबैलाई दिग्दार पारेको छ । यस्तो शृंखला बन्द गरेर, उक्त शक्ति विकास व्यवस्थापनमा लगाउने हो भने देशले चाँडै फड्को मार्ने थियो । हाम्रो नेतृत्वले जति ऊर्जा एकअर्कालाई गाली गर्न खर्चेको छ, सो राष्ट्रिय गौरवका आयोजना समयमा सम्पन्न गर्न, बेरुजु न्यूनीकरण गर्न र विकास खर्च क्षमता बढाउन खर्चिन पाए कति जाती हुने थियो । पछिल्लो समय चर्को कुरा गर्ने, एकअर्कालाई गालीगलोज गर्ने चलन राजनीतिमा ह्वात्तै बढेको छ । निराशा, कुण्ठा, अमिल्दो खानपान, तनाव, अनिद्रालगायत कारणले यस्तो भएको हुन सक्छ । शासनको उच्च तहमा पुगेकाहरूमा आएको स्खलनले लोकतान्त्रिक संस्थाहरू मक्किँदै छन् । उनीहरूका बाली र व्यवहारले राजनीति र राजनीतिक दलप्रतिको जनविश्वास खस्किँदै गएको छ । निराशा र कुण्ठाले समाजलाई अधोगतितिर लैजाने हुँदा नेतृत्व अब सुध्रर्नुपर्छ । नेताहरूले आरोपप्रत्यारोपमा रमाउने होइन समाजमा आशा र भरोसा जगाउनुपर्छ । पछिल्लो समय सूचना प्रविधिको व्यापकता, विश्वव्यापीकरण, उदारीकरण तथा आधुनिकीकरणले गर्दा नेताहरूप्रति नागरिकको अपेक्षा ह्वात्तै बढेको छ । यस्तो अपेक्षाको व्यवस्थापन गर्न राजनीतिक नेतृत्वलाई निकै गाह्रो भइरहेको छ । कृष्णप्रसाद सापकोटा, तिलोत्तमा३, रूपन्देही"
तार व्यवस्थापनका कठिनाइ,"विद्युत् प्रसारणको उद्देश्यले, सडक र गल्लीछेउमा गाडिएका पोलहरूमा आजभोलि विद्युत् प्रसारण गर्ने तारबाहेक, गाँजिएका अनेकथरी तारहरू देखिन्छन् । यसले सहरलाई कुरूप पार्नुको साथै धान्न नसकिने बोझले दुर्घटना निम्त्याउन सक्ने खतरा पनि त्यत्तिकै बढेको छ । आजभोलि अत्यावश्यक रहेको वाईफाई र टेलिभिजन सेवालाई घरघरमा पुर्याउन ती अनेकथरी तारलाई टेवा दिन विद्युत् पोलहरूले सघाएका छन् । नेपाल दूर सञ्चार प्राधिकरणबाहेक अन्य सेवाप्रदायकहरूले ससर्त ती विद्युत् पोलहरूको प्रयोग गरिराखेका छन् । विद्युत् पोल प्रयोग गरेबापत नियमानुसार शुल्क उठाउन खोज्दा, सेवाप्रदायकहरू नेपाल विद्युत् प्राधिकरणविरुद्ध खनिएको समाचार सञ्चारमाध्यममा आएको छ । नेपाल विद्युत् प्राधिकरणले, आफ्नो पोल प्रयोग गरेबापतको भाडा माग्नु स्वाभाविक हो, ग्राहकबाट मनग्य आम्दानी गरिसकेका सेवाप्रदायकहरूले नाइँनास्ति गर्नु उचित हुँदैन । सर्त र सम्झौताबमोजिम शुल्क तिर्नुपर्छ । हाल पोलमा झुन्ड्याइएका तारहरूले भारवहन गर्न नसक्ने, धेरै ठाउँमा पोलहरू बाङ्गिएका, कुनै पनि बेला ढल्न सक्ने हुँदा आसन्न दुर्घटनाबाट जोगाउन र तारको कारण मलिन हुँदै गरेको सहरी सुन्दरता बचाउनका लागि सेवाप्रदायकहरूलाई वैकल्पिक व्यवस्था गर्न भनी, दूरसञ्चार प्राधिकरणले हस्तक्षेप गरी समन्वय गर्नु जरुरी छ । साथै प्रशासनलगायत, सम्बन्धित निकायले समेत यसतर्फ गम्भीर हुनु जरुरी छ । महेन्द्रसिंह बम, टीकापुर१, कैलाली"
चासोपूर्वक हेरिँदै विधान अधिवेशन,"शुक्रबारदेखि गोदाबरीमा सुरु हुन लागेको एमालेको विधान अधिवेशनले कस्तो र कसको प्रतिवेदन पारित गर्ला भनेर धेरैले चासोपूर्वक हेरेका छन् । एमाले अध्यक्ष केपी शर्मा ओलीले विधान अधिवेशनका लागि तयार गरेको राजनीतिक प्रतिवेदनले एमालेको लोकतन्त्रप्रतिको निष्ठामा गम्भीर प्रश्नहरू उठाएका छन् । लोकतान्त्रिक पार्टीहरूले न्यायालय र संसद्लाई आफ्नो मित्रशक्ति ठान्ने कि शत्रुको रूपमा हेर्ने ? ओलीले न्यायालय र संसद्बारे लेखेको प्रतिवेदनलाई नै एमालेको आधिकारिक धारणा बनाउँदा जनमानसमा कस्तो सन्देश जाला ? ओलीको प्रतिवेदन ठीक हो कि पार्टी उपमहासचिव घनश्याम भुसालले राखेको तीनबुँदे फरकमत ? गम्भीर भएर निर्णय लिने बेला आएको छ । अन्यथा ओलीको साथसाथै सिंगों एमाले पंक्तिलाई नै आमजनताले लोकतान्त्रिक मूल्यमान्यता नबोक्ने पार्टीको रूपमा हेर्न सक्छन् । ओलीले प्रतिवेदनमा न्यायालयबारे जे लेखे, त्यसले एमालेप्रति आम जनताले राखेको आस्था र विश्वास घटाउने काम गरेको छ । जसले भविष्यमा पार्टी स्वयंलाई ठूलो क्षति पुर्याउने छ, यस विषयमा पनि छलफल हुनुपर्छ । गोपाल देवकोटा, जोरपाटी, काठमाडौं"
बजार अनुगमन कर्मकाण्डी नहोस्,"हाम्रोमा खाद्य वस्तु तथा अति आवश्यक सामग्रीहरूको बजार मूल्यको निर्धारण चाडपर्वले गर्ने गर्छ । अहिले पनि दसैं नजिकिइरहेको मौका छोपेर केही व्यापारीले मनलाग्दी भाउ बढाइरहेका छन् । बिनाकुनै मापदण्ड यिनै व्यापारीको चाहनाअनुरूप हुने मूल्यवृद्धिले आमनागरिकको दैनिकी निकै असजिलो बनाइरहेको छ । श्रम गरी खाने वर्गको आम्दानी बढ्दैन तर मूल्य रातारात बढिरहेको छ । मूल्यवृद्धि के कारण भइरहेको छ, भन्ने पनि तिनलाई थाहा हुन्न । चाडबाडको मौका छोपी यसरी मूल्यवृद्धि गर्नेहरूलाई कतैबाट कारबाही हुँदैन । अझ डिजेलपेट्रोलको अभाव हुँदा वा बाढीपहिरो जाँदा, व्यापारीले त्यसलाई मूल्यवृद्धि गर्ने अवसरका रूपमा प्रयोग गर्छन । तर, बजार अनुगमनमा सरकारको उपस्थिति लगभग शून्य हुने गरेको छ । भइहाले पनि व्यापारी र सरकारी कर्मचारीको मिलेमतोका कारण दोषीमाथि कारबाही हुन सकेको छैन । चाडपर्व संघारमै छ, मूल्यवृद्धिबारे समाचार आइरहेको छ । देखाउनकै लागि पनि उद्योग वाणिज्य तथा आपूर्ति मन्त्रालयले बजार अनुगमन पक्कै गर्नेछ । उसो त, बजार अनुगमन कर्मकाण्डीजस्तै बन्ने गरेको छ अचेल, त्यसले उपभोक्तालाई केही हित गर्दैन । न त मूल्यवृद्धि गर्नेहरू नै अनुगमनसँग डराउँछन् । त्यसैले मूल्यवृद्धि कम गर्न अनुगमनले केही सहयोग गरेको छैन । त्यस्तै बजार मूल्य निर्धारण खुद्रा व्यापारीले होइन, ठूला व्यापारीले गरेका हुन्छन् । तर, सरकारी टोली अनुगमनका नाममा पाँच केजीको ढक र मूल्यसूची खोज्छ । बजार अनुगमन गरेको छ, भन्दा छ भनिने खालको मात्र हुन्छ, यस्तो काम । कहिल्यै पनि ठगी गर्ने व्यापारीलाई कारबाही गरिएको सुन्न पाइँदैन । कारबाही नै नगर्ने वा नहुने अनुगमनको के फाइदा ? अतः मूल्यवृद्धि जसरी भैरहेको छ त्यसले अर्थतन्त्रलाई नै तहसनहस बनाउँछ, त्यसैले अब सरकारले बजार अनुगमनमा आफ्नो बलियो उपस्थिति जनाउनुपर्छ, सधैंको झैं कर्मकाण्डी अनुगमन नहोस् । रामकृष्ण बराल, जोरपाटी५, काठमाडौं"
अर्थशास्त्रलाई हेर्ने भौतिकशास्त्रको चस्मा,"भौतिक विज्ञानको अवधारणा अर्थशास्त्रमा कसरी प्रयोग हुन्छ ? भौतिकशास्त्रमा असंख्य कणबीचको अन्तरक्रिया, जटिल प्रणालीहरूबीचको पारस्परिक सम्बन्ध अनि सम्भाव्यताका आधारमा गरिने नतिजाको आकलनसम्बन्धी अध्ययन गर्न विकास गरिएको तथ्यांकशास्त्रीय यान्त्रिकी निकै उपयोगी मानिन्छ । अर्थशास्त्रका क्षेत्रमा पनि खास गरी बजारमा हुने असंख्य कारोबार, त्यससित जोडिने एजेन्ट, तिनीहरूको पारस्परिक सम्बन्ध अनि सम्भाव्यताबारे बुझ्न तथ्यांकशास्त्रीय यान्त्रिकीमा स्थापित भएका सिद्धान्तहरूले सघाउन सक्ने देखिन्छ ।तथ्यांकको विश्लेषणबाट बजारका पारस्परिक सम्बन्ध रहेका पक्षहरूबीचको अन्तरक्रियाबाट निस्कने नतिजालाई हेर्दा भौतिकशास्त्रमा प्रयोग हुँदै आएका अवधारणा मेल खाने पाइएको छ । खास गरी वित्तीय बजारमा उपलब्ध पर्याप्त तथ्यांकहरूको विश्लेषणअनुसार देख्न सकिने वक्ररेखालाई भौतिक विज्ञानमा बारम्बार प्रयोगमा आइराख्ने समीकरणहरूले प्रतिनिधित्व गर्ने देखिन्छ । यसको मतलब भौतिकशास्त्रले धेरै निश्चिन्ततापूर्वक नतिजाबारे बताउन सक्ने भएकाले वित्तीय बजारबारे पनि भौतिकशास्त्रमा विकास भएका विधिहरूको प्रयोगले धेरै हदसम्म परिणामको सही आकलन गर्न सकिन्छ । कतिपय अवस्थामा अपेक्षित नतिजामा अनिश्चितता पनि हुन्छ तर भौतिकशास्त्रीहरू हाइजेन्बर्गको अनिश्चितताको सिद्धान्त र सम्भाव्यताको सिद्धान्तको प्रयोग गरेर वास्तविक नतिजा अपेक्षित नतिजाको कति नजिक अर्थात् सटीक हुन सक्छ भन्नेबारे पनि हिसाब निकाल्न सक्छन् । र्यान्डमाइज्ड कन्ट्रोल ट्रायल (आरसीटी), मेडिकल साइन्समा क्लिनिकल प्रयास भनेर प्रयोग हुँदै आएको विधि, अर्थशास्त्रका क्षेत्रमा पनि गरिबीसम्बन्धी अध्ययनका लागि उपयोगी भएको ठहर गर्ने अभिजित बनर्जी र इस्थर दुफ्लोलाई सन् २०१९ मा अर्थशास्त्रको नोबेल पुरस्कार दिइएको थियो । आरसीटी र क्वान्टम फिजिक्सको केन्द्रीय चासो नै अनिश्चितताको अध्ययन हो । त्यसैले आरसीटी र क्वान्टम फिजिक्समा हेर्नेको असर रहने गर्छ अर्थात् नतिजामा केले, कसरी, कति असर पार्यो भन्ने कुरालाई विशेष ख्याल गरिन्छ । त्यसैले आरसीटी र क्वान्टम फिजिक्सको समरूपता अर्थशास्त्रको समस्यासित पनि तुलना गरेर हेर्न मिल्छ । मानिसहरू विवेकपूर्ण तरिकाले, अनुशासन पालना गरेर, स्थापित मान्यताहरूभित्र रहेर आर्थिक क्रियाकलापमा सक्रिय रहन्छन् भन्ने मान्यो भने मात्र आर्थिक आकलन मेल खान्छ । तर वास्तविकतामा मानिसहरूको रुचि, प्राथमिकता, भावना, धर्म, संस्कार, लहैलहैले पनि आर्थिक गतिविधिलाई प्रभाव पारिराखेका हुन्छन् । समुदाय वा मानिसपिच्छेका गतिविधिहरूलाई नियाल्ने हो भने यो जटिल र भद्रगोलजस्तो देखिन्छ । त्यसैले नतिजाको आकलन भौतिक विज्ञानका नियमहरूले भनेजसरी सजिलै गर्न कठिन हुन्छ । तर अस्तव्यस्त देखिने प्राकृतिक प्रक्रियाहरूमा पनि कुनै न कुनै नियम अर्थात् पद्धति पालना भएकै हुन्छ । ठूलो संख्यामा तथ्यांकको विश्लेषण गर्दा भद्रगोल प्रक्रियाहरूको पनि भविष्यवाणी निश्चित सीमाभित्र गर्न सकिन्छ भन्ने कुरा जतासुकै जान सक्ने धूवाँका कणहरू, तरल पदार्थमा चलायमान विभिन्न खालका साना कणहरूको गति जसलाई ब्रनिअन मोसन भनिन्छ को व्याख्यालाई पनि अवलोकनमार्फत सैद्धान्तीकरण गरिनुले देखाउँछ ।उदाहरणका लागि, एउटा मातेको मान्छेलाई लिऔं । भट्टीबाट निस्केपछि उसको हिँडाइ, गति, गन्तव्य आदिमा धेरै अनिश्चितता देखिन्छ । ऊ कहिले अगाडि त कहिले पछाडि गर्छ, कहिले छिटो कहिले ढिलो गर्छ, उसका खुट्टा भनेको ठाउँमा टेकिँदैनन्, कहिले लड्छ, कहिले सुतिदिन्छ, कोही भेट्यो भने भुल्छ, कसैसित झगडा पनि गर्न सक्छ वा मीठा कुरा पनि गर्न सक्छ, चौबाटामा पुगेपछि जतासुकै जान सक्छ, हिँडाइले उसको खास दिशा बताउँदैन, कहाँ पुग्ने हो भन्न मुस्किल छ । गतिविधि हेर्दा उसले यसै गर्छ भनी ठोकुवा गर्न सकिन्न । तर धेरै दिनसम्म उसको हिँडाइ, गन्तव्यमा पुग्ने सम्भावना र लाग्ने समयलाई टिपी दाँजेर हेर्दा भने एउटा निष्कर्षमा पुग्न सकिन्छ । मातेको मान्छेको यस्तो हिँडाइलाई र्यान्डम वाक भन्ने गरिन्छ । स्टक मार्केटको मूल्यमा आउने उतारचढावलाई पनि र्यान्डम वाकसित दाँज्न सकिन्छ । भौतिकशास्त्रीहरूको रुचि समयक्रमसित जोडिएका, भद्रगोल तरिकाले वितरित यस्तै अवयवहरूबारे सम्भाव्यताको अध्ययन गर्नु हुने गर्छ । स्टक मार्केटको वक्ररेखाभित्र कस्ताकस्ता अवस्थाहरू भेटिन्छन्, तिनीहरूको अर्थ के हुन्छ, कस्ताकस्ता रणनीति उपयोगी हुन्छन्, अपेक्षित नतिजा निकाल्न कस्तो मोडल विकास गरेर वक्ररेखालाई प्रतिनिधित्व गर्ने समीकरण विकास गर्न सकिन्छ भन्ने अध्ययन गर्न भौतिकशास्त्रीहरू लागिपरेका छन् । बजारले कसरी काम गर्छ भन्नेबारे जानकारी पाउन तथ्यांकहरूको विश्लेषण अनिवार्य बन्दै गएको छ । भौतिकशास्त्रीहरूले पनि तथ्यांकशास्त्रीय यान्त्रिकीको प्रयोग गरेर बजारबारे आकलन गर्न सक्ने देखिएकाले इकोनोफिजिक्स अबका दिनहरूमा अर्थशास्त्रको एउटा हिस्साका रूपमा स्थापित हुन सक्ने देखिन्छ ।थुप्रै समाजमा सम्पत्ति र आम्दानीको वितरणको अवस्था (तथ्यांक) लाई वक्ररेखामा हेर्ने हो भने इटालीका अर्थशास्त्री भिल्फ्रेडो पारेटोले विकास गरेको समीकरणले दिने वक्ररेखासित धेरै हदसम्म मिल्न आउँछ । भौतिकशास्त्रीहरूले तथ्यांकशास्त्रीय यान्त्रिकीमा धेरैजसो प्रयोग गर्ने समीकरण, जसले ग्यासका अणुहरू वा इलेक्ट्रोनजस्ता साना कणहरूको वितरण प्रक्रियालाई प्रतिनिधित्व गर्छ, पारेटोको समीकरण र आम्दानी वितरणसित मिल्दोजुल्दो छ । पदार्थका कणहरूको वितरण प्रक्रियालाई भौतिकशास्त्रमा सम्भाव्यताका सिद्धान्तहरूको प्रयोग गरेर नतिजासम्बन्धी जुन निश्चितता पाउन सकिन्छ, त्यति नै हदसम्म तथ्यांकशास्त्रीय यान्त्रिकीको प्रयोग गरेर अर्थशास्त्रमा त पाउन सकिन्न, तर परम्परागत अर्थशास्त्रको व्याख्याबाट अपेक्षा गरिनेभन्दा धेरै राम्रो परिणाम भने प्राप्त गर्न सकिन्छ । त्यसैले गरिबी र असमानता न्यूनीकरणसम्बन्धी कार्यक्रमहरूमाथि इकोनोफिजिक्सको कोणबाट पनि विश्लेषण गर्यो भने अपेक्षित नतिजाको नजिक पुग्न सकिन्छ । साथै भौतिकशास्त्रमा पदार्थको अवस्था परिवर्तन अर्थात् संक्रमणका बेला अणुहरू जसरी तरंगित हुन्छन् भनिन्छ, त्यो प्रक्रिया समाज विज्ञानका हकमा पनि संक्रमणकालीन अवस्थामा देखा पर्छ । उदाहरणका लागि, पानीबाट बरफ बन्दै गर्दाका अणुहरूको दोलनमा कुनै धातु सामान्य अवस्थाबाट सुपर कन्डक्टरमा संक्रमण हुँदा देखा पर्ने अरेखीय (नन लिनियर) पद्धति निहित भएजस्तै स्टक मार्केटमा पनि ठूलो गिरावट आउनुभन्दा ठीक अगाडि मूल्यमा दोलनको अवस्था अर्थात् अरेखीय पद्धति उत्पन्न हुने बताइन्छ । स्टक मूल्यमा ठूलो गिरावट रोक्ने हो भने लोभमा धेरै कर लगाएर रेखीय पद्धतिलाई कायम राख्नुपर्ने हुन्छ । मूल्य घट्ने क्रम रोकिएर बढ्न सुरु हुने वा बढ्ने क्रम रोकिएर घट्न थाल्ने संक्रमणको कारणको खोजी धेरैको चासो हुने गर्छ । भौतिकशास्त्रीहरूको पनि तथ्यांकको विश्लेषण यस्तै कुरामा केन्द्रित देखिन्छ ।अर्थशास्त्र र भौतिकशास्त्रमा थुप्रै कुरामा समरूपता देखिए पनि एउटा महत्त्वपूर्ण फरकचाहिँ छ । भौतिक विज्ञानमा मापन गर्न सकिने भौतिक परिणामहरूको मात्र व्याख्या गरिन्छ । मापन गरेर अंकमा प्रस्तुत गर्न सकिने वा समीकरणमार्फत नतिजा निश्चिन्तआकलन गर्न सकिने हुनाले भौतिक विज्ञान विश्वासिलो मानिन्छ । तर अंकमा प्रस्तुत गर्न नसकिने, समीकरणमा समावेश गर्न नसकिने कुराहरू पनि अर्थशास्त्रमा चाहिँ आउने गर्छन् । आर्थिक प्रक्षेपण, जीडीपी, आयव्यय, राजस्वलगायत वासलातमा अंकमा देखाउन सकिनेबाहेक दया, माया, आक्रोश, उत्तेजना, खुसी, पूर्वाग्रह, धार्मिकसांस्कृतिक विश्वास, मूल्यमान्यता, आनीबानीजस्ता मापन गर्न नमिल्ने भावनात्मक विषयहरूले पनि आर्थिक क्रियाकलापहरूलाई धेरै प्रभाव पारिरहेका हुन्छन् । मापन गर्न नसकिने यस्ता गुणात्मक विषयहरूको असरलाई भने धेरै हदसम्म अंकमा प्रस्तुत गर्न सकिन्छ । यसको मतलब कारण र असरलाई हेर्दा कारणलाई मापन गर्न नमिल्ने तर प्रभाव भने मात्रामै देखिने समस्या बजार अर्थशास्त्रमा हुन्छ जबकि भौतिकशास्त्रमा कारण र प्रभाव दुवैलाई निश्चित गर्न वा निश्चित सीमाभित्र आकलन गर्न सकिन्छ । उदाहरणका लागि, फुटबल खेलाडी क्रिस्टियानो रोनाल्डोले केही समयअघि सार्वजनिक कार्यक्रममा आफू अगाडिबाट कोकाकोलाको बोतल पन्साएको केही सेकेन्डको सन्देशले गर्दा कोकाकोला कम्पनीको स्टक मूल्यमा चार बिलियन डलरले गिरावट आयो । उनको सन्देश (कारण) मापन गर्न नसकिने थियो तर कोकाकोलाको स्टक मूल्यको गिरावट (असर) अंकमा देखियो । त्यसकारण अर्थशास्त्रलाई अंकमा प्रस्तुत गर्न मिल्ने सूचकहरूको विश्लेषण गर्न गणित, भौतिकशास्त्र, तथ्यांकशास्त्रको ज्ञानको प्रयोग हुन सक्ने देखिन्छ भने मापन गर्न नसकिने गुणात्मक विषयहरूको व्याख्या विवेकपूर्ण तरिकाले राजनीतिकसामाजिक सम्बन्धहरू आनीबानी, चालचलन आदिको विश्लेषणका माध्यमबाट गर्ने गरिन्छ । पछिल्ला वर्षहरूमा त अझ गणित, भौतिक विज्ञान र तथ्यांकशास्त्रका ज्ञानको प्रयोग गरेर कृत्रिम बौद्धिकतामार्फत मानिसहरूका आनीबानी र गतिविधिहरूको पनि अनुमान गर्न सकिने प्रयास हुन थालेका छन् । यसले आर्थिक क्रियाकलापमा पर्ने मापन गर्न कठिन गुणात्मक प्रकृतिका विषयहरूको प्रभावलाई बुझ्न मद्दत गर्ने देखिन्छ । सीधै मापन गर्न नसकिने गुणात्मक प्रकृतिका सामाजिक सूचकहरूमा पनि पहिलेका तुलनामा कति प्रगति भयो भनी अंकमा प्रस्तुत गर्ने प्रयत्न हुन थालेको छ । मानिसहरू पहिलेभन्दा अहिले धेरै खुसी छन् कि थोरै, सामाजिक द्वन्द्व घटेको छ कि बढेको, मानिसहरू इमानदार बन्दै छन् कि फटाहा, परोपकारी क्रियाकलाप बढेको छ कि घटेको आदि विषयलाई पनि तथ्यांकमा ल्याउने कोसिस भएका छन् ।हामीले अभ्यास गर्दै आएको पर्यावरण विनाश गर्ने खालको विकासनिर्माणको मोडल र मूलतः पेट्रोलियम ऊर्जाका भरमा चलेको विश्व अर्थतन्त्रको स्वरूप नै बदलेर दिगो विकास र अर्थतन्त्रको मोडल अपनाउनुपर्ने आवाज पनि केही वर्षयता धेरै सुनिन थालेको छ । वृत्तीय अर्थतन्त्र (सर्कुलर इकोनोमी) अपनाउनुपर्ने, सफा ऊर्जाको उत्पादन बढाएर हरितगृह ग्यास कटौती गर्नुपर्ने र विश्व तापमान वृद्धिलाई नियन्त्रण गरी जलवायु परिवर्तनबाट उत्पन्न हुने जोखिम न्यूनीकरण गर्न ढिला गर्न नहुने सुझाव वैज्ञानिकहरूले दिँदै आएका छन् । अबको समय अर्थतन्त्रको स्वरूपमा संक्रमणकालीन पनि हुने भएकाले नयाँ प्रविधिको विकास र दिगोपनका कार्यक्रमहरूमार्फत धेरै अवसर सृजना गरी कसरी गरिबी र असमानता पनि घटाउने भन्नेबारे छलफल आवश्यक देखिएको छ । आर्थिक मोडलहरू विकास गर्दा साधनस्रोत र अधिकारको उचित वितरण गरी काम गर्न सके सामाजिक, आर्थिक र पर्यावरणीय सन्तुलन कायम हुन सक्छ ।विज्ञानप्रविधिका क्षेत्रमा तीव्र विकासका कारण आर्थिकसामाजिक आयाम पनि बदलिँदै गएको, जलवायु परिवर्तन र पर्यावरणीय समस्या जेलिँदै गएको र वित्तीय बजारको अनिश्चितता ठूलो चिन्ताको विषय बन्दै गएको अवस्थामा इकोनोफिजिक्सजस्तो जटिल प्रणालीको गतिशीलताबारेको अध्ययनमा उपयोगी विधा अब हाम्रो पनि चासोको विषय हुनुपर्छ कि ?अधिकारी त्रिभुवन विश्वविद्यालय अमृत क्याम्पसमा इकोनोफिजिक्स पढाउँछन् ।"
भूमिमाथि राजनीति कहिलेसम्म ?,"नेपालको आर्थिकसामाजिक तथा राजनीतिक समस्याको चुरो भूस्वामित्वसँग जोडिएको छ । तमाम विभेद, उत्पीडन, शोषण, दमन र असमानताको मुहान भूस्वामित्वको असमान वितरण नै हो । सरकारैपिच्छे बन्ने आयोग र भूमि ऐनमाथिको संशोधनले नेपालका राजनीतिक दल र तिनका प्रमुख नेताहरूको भूमिसम्बन्धी दृष्टिकोणमा गम्भीर समस्या देखिन्छ । र, उनीहरू यो समस्या समाधानप्रति इमानदार छैनन् । राजनीतिक दल र तिनका नेताहरू भूमाफियाको चंगुलमा त परेका छैनन् ? उनीहरूकै नीति, नियम र निर्देशनमै चलेका त छैनन् ? जसको भूमिसँग व्यापारिक र अकूत नाफाको मात्र सम्बन्ध छ, उसैको स्वार्थबाट राज्य र शासकहरू निर्देशित त भइरहेका छैनन् ? भूमिसम्बन्धी तमाम घटनाक्रमले यस्ता आशंकालाई बल दिने गरेका छन् ।नेपालमा दलितहरूको भूस्वामित्व सबभन्दा न्यून छ । राष्ट्रिय दलित आयोगअनुसार, पहाडे र मधेसी दलित गरी जम्मा २३ प्रतिशत दलित भूमिहीन छन् । त्यसमाथि पनि मधेसी दलित र भूमिहीनता पर्यायवाचीजस्ता देखिन्छन् । मधेसी दलित (डोम, मुसहर, चमार, सतार, तत्मा, दुसाध, घाँकर र बादी) को ठूलो हिस्सा, ५० प्रतिशतभन्दा बढी परिवार भूमिहीन छन् । पहाडे दलित (कामी, दमाई, सार्की) सीमान्त किसानका रूपमा छन् । देशको करिब २१ प्रतिशत खेतीयोग्य भूमिमध्ये १ प्रतिशत मात्र दलितको स्वामित्वमा रहेको देखिन्छ । कृषियोग्य भूमि २ रोपनीभन्दा कम भएका दलित ७५ प्रतिशत छन् । मधेसी दलितमा २ रोपनीभन्दा कम हुनेको संख्या ९० प्रतिशत छ । करिब ३१ प्रतिशत दलित परिवार (औसत ५ जनाको एक परिवार) सँग मात्र २० रोपनी जग्गाको स्वामित्व भएको देखिन्छ । जनसंख्यामा १३ प्रतिशतभन्दा बढी हिस्सा ओगट्ने रैथाने दलित शिल्पीसँग करिब १ प्रतिशत मात्र भूस्वामित्व भएको देशमा समाजवादको परिकल्पना गर्न सकिन्छ ? संविधानले परिकल्पना गरेअनुसार समाजवादउन्मुख समाज निर्माण गर्न सकिन्छ ? जबसम्म यो विभेदको अन्त्य गरिन्न, तबसम्म समाजवाद केवल नारामै सीमित भइरहनेछ ।भूमि हुनेहरू सामाजिक, आर्थिक र राजनीतिक रूपमा शक्तिशाली देखिने गरेका छन् । राज्यसंयन्त्रमाथि उनीहरूकै बलियो पकड रहँदै आएको छ । तर कमैया, हलिया, हरूवाचरुवा, बालीघरे, कम्लरीलगायतका बँधुवा कृषिश्रमिकÙ भूमिहीन दलितहरू भूमिमा स्वामित्व नभएकै कारण शोषण, विभेद र उत्पीडनमा पर्दै आएका छन् । परिणामतः नेपाली समाजमा वर्गीयजातीय खाडल फराकिलो बन्दै र सामाजिक द्वन्द्वमा बढोत्तरी हुँदै गइरहेको छ । यसबाट स्पष्ट हुन्छ, नेपालमा अहिले पनि सामन्ती भूस्वामित्व कायम छ । समाजका प्रभावशाली व्यक्तिहरूको नियन्त्रणमा उत्पादनको साधन भूमि रहने भएकाले भूमिमा परिश्रम गर्ने व्यक्तिहरू भूस्वामित्वबाट विमुख भएका छन् । भूमिमा श्रम र सीप बगाउनेहरू नै परनिर्भरता र शोषणमूलक सामाजिकआर्थिक सम्बन्धबाट गुज्रनुपरिरहेको छ ।मुलुकमा भूमिसम्बन्धी आयोग तथा कानुन पटकपटक बने । जसको जोत उसकै पोत भन्ने नारा लाग्यो । यस्तो नारा लाग्न थालेकै दशकौं नाघिसक्यो तर समस्या ज्युँका त्युँ छ । सरकारले हदबन्दी, सुकुम्बासीलाई लालपुर्जा, अव्यवस्थित बसोवासीलाई व्यवस्थित गर्ने नीति धेरैपटक ल्यायो । पछिल्ला ३० वर्षमा ९ आयोग बने, जसलाई दलहरूले नेताकार्यकर्ता भर्तीकेन्द्र बनाए । तलब, भत्ता र सेवासुविधाका नाममा राज्यको अर्बौं रकम उडाए । घोषित उद्देश्यप्राप्तिमा सिन्को भाँचेनन् ।नेपालमा अहिले १५ लाखभन्दा बढी भूमिहीन सुकुम्बासी छन्, जसमध्ये १२ लाखभन्दा बढी त दलित समुदाय नै छन् । यसको मूल कारण हो विगतमा शाकसहरूले दलितलाई लगाइएको भूमि र पुँजीमाथिको प्रतिबन्ध । यो देशका रैथाने मूलबासी शिल्पी दलितहरू, जसले भूमि आवाद गरेर बस्ती बसाले, जमिन हड्पेर उनीहरूलाई सुकुम्बासी बनाइयो । यो मुलुकमा अछुत बनाइएका समुदाय नै कुनै बेला राजकाज, भूमि, संस्कृति, सम्पदा र सभ्यताका मालिक थिए । रैथाने शिल्पी दलित समुदायको अस्तित्व नष्ट, इतिहास भ्रष्ट र पहिचान विकृति पारियो । उनीहरूको विगत गौरवशाली र शक्तिशाली थियो । सदियौंदेखिको विभेद र शोषणको परिणाम हो उनीहरूको वर्तमान दुरवस्था ।सरकारले २०२१ सालमा भूमिसुधार ऐन त ल्यायो तर त्यसले कहिल्यै गरिब, दलित तथा सुकुम्बासी वर्गको हितमा काम गरेन । किनकि यो उनीहरूका लागि ल्याइएकै थिएन । विगतदेखि असमान रूपमा सामन्त, जमिनदार र मालिक वर्गले बलपूर्वक हड्पेर थुपारेको असीमित भूमिलाई व्यवस्थित रूपमा वैधानिकता दिने काम मात्र भूमिसुधार ऐनले गर्यो । यसले विगतदेखि अहिलेसम्म जति पनि भूमिसम्बन्धी ऐनकानुन बने, ती भूमिहीन सुकुम्बासी वर्गको पक्षमा थिएनन् भन्ने यसले पुष्टि गर्छ ।२०२२ सालयता भूमिसुधार ऐन आठ पटक संशोधन भैसक्यो । तर पनि भूमिहीन, सीमान्तकृत र तल्लो वर्गको हितमा काम हुन सकेको छैन । सरकारहरू मानौं एकअर्काको सेखी झार्न उद्यत छन् । ओली सरकारले बनाएको भूमि आयोग देउवा सरकारले खारेज गरिदियो । यद्यपि, आयोग तत्काल खारेज नगर्न अदालतले आदेश दिएको थियो । तर हालै यो आयोगलाई राष्ट्रिय भूमि आयोगका रूपमा फेरि गठन गरिएको छ । यसरी खारेजी, गठन र पुनर्गठनले भूमि समस्याको चरम दलीयकरण र राजनीतीकरण गरेको छ । भूमिहीन सुकुम्बासीहरूलाई निरन्तर भोट बैंकको रूपमा प्रयोग गर्ने, सत्तास्वार्थको भर्याङ बनाउने, ती समुदायमा झुटा आश्वासन र लोभप्रलोभन बाँडेर चुनावी परिणाम आफ्नो पक्षमा पार्ने अनेक दाउपेच निरन्तर चलिरहेका छन् । यस्ता आयोगहरू सत्ताको चास्नीमा डुबेका वर्गका लागि कमाइ खाने भाँडा भएका छन्Ù भूमाफियाहरूलाई पोस्ने र चोख्याउने हतियार बनेका छन् । बालुवाटारलगायतका सार्वजनिकसरकारी जग्गा हिनामिना प्रकरण यसको प्रत्यक्ष उदाहरण हो ।देशमा भूमिको राजनीति धेरै भयो । जुन वर्ग र समुदायलाई जमिनको खाँचो छ, सता र शक्तिको आवश्यकता छ, त्यसैबाट उनीहरू च्युत छन् । त्यसैले सरकारले अविलम्ब भूमिसम्बन्धी एउटै साझा नीति अख्तियार गर्नु जरुरी छ । त्यसका लागि सर्वदलीय र सर्वपक्षीय सहमतिको पनि खाँचो पर्छ । अधिकारसम्पन्न शक्तिशाली आयोग बनाएर इमानदारीपूर्वक काम गरे मात्र भूमि समस्याको समाधान हुन सक्छÙ जमिनमाथि सम्भ्रान्त र जमिनदार वर्गको एकाधिकार तोडिन सक्छ एवं भूमिहीन, सुकुम्बासी गरिब, दलित तथा विपन्न वर्गले भूमिमाथिको स्वामित्व पाउन सक्छन् । नेपालमा भूस्वामित्वको समस्या कसरी समाधान गर्ने भन्ने विषयमा अन्तर्राष्ट्रिय अनुभवबाट पनि शिक्षा लिन सकिन्छ । जापानमा जग्गाको हदबन्दी तीन हेक्टरमा सीमित छ । चीन र भियतनामले भूमिको सामुदायिकीकरण र सहकारीकरणजस्ता रणनीति लिए तर त्यहाँ वैयक्तिक अधिकारसहितको भूउपयोगलाई पनि अवलम्बन गरियो । क्युबा र भेनेजुएलाजस्ता ल्याटिन अमेरिकी मुलुकहरूमा पुनर्वितरणमार्फत भूमिसुधार गरियो । भेनेजुएलामा ह्युगो चाभेजले ठूला किसानहरूका जग्गा क्षतिपूर्ति दिएर राष्ट्रियकरण गरे, जमिन कत्ति पनि बाँझो राख्न नपाइने, जमिन लिँदा नै प्रविधि र ऋण दिने प्रणाली अपनाइयो, ५६ हजार सहकारीमार्फत भूमिको सामूहिक उपयोग गरियो । छिमेकी मुलुक भारतको केरलामा पुनर्वितरण र पश्चिम बंगालमा मोहियानी हकको सुरक्षासहित स्वीकृतिबेगर उपयोग गर्न नपाइने रणनीति लिइयो ।नेपालको संविधानले आर्थिक विकास र समृद्धि तथा सामाजिक रूपान्तरणसहितको समाजवादउन्मुख समन्यायिक समाज स्थापना गर्ने लक्ष्य राखेको छ । संविधानको धारा ४० को उपधारा ५ मा भूमिहीन दलितलाई कानुन बनाएर एकपटकका लागि जग्गा उपलब्ध गराउने र उपधारा ६ मा आवासविहीनहरूलाई बसोबासको व्यवस्था गर्ने उल्लेख छ । धारा ५१ को कृषि र भूमिसुधारसम्बन्धी नीतिको आशयलाई सम्बोधन गरेर नै नेपालको भूमिसुधारका नीति, रणनीति र कार्यक्रम अघि बढाउन दलहरू एकमत हुन जरुरी छ । राष्ट्रिय भूमि नीति२०७५ ले लिएको उद्देश्यअनुरूप भूमि व्यवस्थापनका सबै आयामलाई सम्बोधन गर्ने गरी ठोस कार्ययोजनाहरू निर्माण गर्न आवश्यक छ । भूस्वामित्वको समान वितरणसहित भूमिको युगसापेक्ष वैज्ञानिक उपयोग गरिन जरुरी छ ।"
जोखिममा विद्यालय,"कोभिड१९ का कारण लामो समयदेखि बालबालिका विद्यालय जान पाएका थिएनन् । कतिपय स्थानमा अनलाइन कक्षाबाटै पठनपाठन चलिरहेको थियो । विद्यार्थीहरूको पढाइमा बाधा नहोस् भनेर सरकारले कक्षा १ देखि १० सम्म असारदेखि नै नयाँ शैक्षिक सत्र सुरु गरेको थियो । अहिले कोरोना भाइरसको प्रभाव कम भएको र मृत्युदर पनि घटेकाले कतिपय ठाउँमा विद्यालयहरू खुलिसकेका छन् । अवस्था हेरेर असोजबाट विद्यालय खोल्न सकिने सरकारले जनाएको छ । पछिल्लो लकडाउनमा घरघरमा रुघा, खोकी तथा ज्वरोका बिरामी थिए । अस्पतालहरू कोरोनाका बिरामीले भरिएका थिए । एउटै कक्षामा कम्तीमा तीन विद्यार्थी रुघाखोकीका कारण अनुपस्थित हुने गरेका थिए । आफन्त तथा चिनेजानेका सबैका घरमा कोही न कोहीलाई रुघाखोकी र ज्वरोले सताएको भेटिन्थ्यो । कोभिडसँगै मिल्ने लक्षण देखिए पनि धेरैले परीक्षण नै गरेनन् । भदौदेखि बिरामी हुने क्रममा केही कमी आयो । यही कारण कतिपय स्थानीय तहले संक्रमणको अवस्था हेरी विद्यालय खोले । कोभिड संक्रमण दर घटे पनि यसको जोखिम कम भएको छैन । बालबालिकाका लागि खोप आइनसके पनि विद्यालय खुल्न थालेकाले झनै सावधान हुनुपर्ने देखिन्छ । विद्यार्थीले अनिवार्य मास्क लगाउने, झोलामा अर्को मास्क पनि राख्ने गर्नुपर्छ । विद्यालयमा मास्क नफुकाल्ने, हातमा स्यानिटाइजर प्रयोग गरिरहने तथा दूरी कायम गरिरहने हो भने संक्रमण हुनबाट बच्न सकिन्छ । विद्यार्थी तथा शिक्षकका लागि विद्यालय प्रशासनले थप मास्क राख्नुपर्छ । भीडभाड हुने चमेनाघर, शौचालय, पुस्तकालय, प्रयोगशाला, योग हल तथा कक्षाहरूलाई बेलाबेलामा स्यानिटाइज गर्नुपर्छ । प्रत्येक विद्यालयको ढोकामै ज्वरो नाप्ने थर्मल गन तथा स्यानिटाइजरको व्यवस्था हुनुपर्छ । एउटा बेन्चमा बढीमा दुई विद्यार्थी मात्र राख्नुपर्छ । तर, कतिपय विद्यालयमा विद्यार्थी संख्या धेरै भएकाले तीन जनासम्म राखेको भेटिन्छ, जुन गलत छ । कक्षामा बढीमा तीस जना राख्न सक्यो भने भीडभाड कम तथा स्वच्छ हावा सजिलै वारपार हुन्छ । तर, प्रायः विद्यालयमा यस्तो हुन्न । अभिभावकहरूसँग महँगो शुल्क लिएर पनि विद्यार्थीहरूको स्वास्थ्यसँग खेलबाड गर्ने काम कुनै विद्यालयले गर्नु हुँदैन । यदि कुनै विद्यार्थीलाई रुघा तथा ज्वरो आएमा विद्यालयले परीक्षण गरिहाल्नुपर्छ । विद्यार्थीहरूले पनि आफूलाई बिसन्चो भएमा शिक्षकलाई खबर गरी निको नभएसम्म घरमै आराम गर्नुपर्छ । रुघाखोकीलाई सामान्य मानेर विद्यालय जाँदा कोरोना संक्रमणसमेत भएको हुन सक्छ । यसले अरू विद्यार्थीलाई पनि खतरामा पार्न सक्छ । विद्यार्थीहरूलाई सकेसम्म अभिभावकले आफैं विद्यालय पुर्याउने र छुट्टी भएपछि लिन आउने गरे भने उनीहरू यताउति बरालिने, पानीपुरीतिर झुम्मिने सम्भावना कम हुन्छ । तल्लो कक्षामा पढ्ने विद्यार्थीहरू स्वास्थ्यप्रति बढी असावधान हुन सक्छन् । यस्तोमा शिक्षकले उनीहरूलाई हरपल निगरानीमा राख्नुपर्छ । नजिक गएर बस्ने, एकले अर्काको पानीखाजा खाइदिनेजस्ता गतिविधि गर्न दिनु हुन्न । मास्क निकाल्नुपर्ने हुनाले खाजा खाने बेला उनीहरूको विशेष ख्याल राख्नुपर्छ ।बालबालिकालाई खोप लगाउन सुरु गरेपछि, बल्ल संक्रमणको जोखिम कम हुने विज्ञहरूले बताउँदै आएका छन् । तर खोप आएको छैन, त्यसैले विद्यालय खुले पनि नानीबाबुलाई पठाउन अभिभावक डराइरहेका छन् । यो त्रास बालबालिकाले खोप लगाइसकेपछि मात्र घट्दै जानेछ । सहरमा डेरा गरी बस्ने कतिपय विद्यार्थी लकडाउनअघि गाउँ पुगे, कति त उतैबाट अनलाइन कक्षामा हाजिर भए । अझै पनि गाउँमै रहेका उनीहरू, दसैंको मुखमा विद्यालय खुल्न थालेकाले आउनुपर्ने भएको छ । यसै पनि दसैंतिहारमा पन्ध्र दिनदेखि झन्डै एक महिना नै विद्यालय बन्द हुन्छन् । अनि सहरमा डेरा बस्ने धेरैजसो अभिभावक नानीबाबु लिएर दसैं बिदामा फेरि गाउँ नै फर्किन्छन् । यस्ता आवतजावतले कोभिडको जोखिम झनै बढाउने देखिन्छ । धेरै विद्यार्थी भएका विद्यालयमा संक्रमणको जोखिम अझै उच्च छ । संक्रमणको जोखिम कायमै रहेकाले विद्यालयहरूको अवस्था र स्वास्थ्य मापदण्ड पालना गर्न सक्ने स्थिति हेरेर मात्र खोलिनुपर्छ । स्थानीय सरकार यस्ता विषयमा चनाखो हुनुपर्छ । संक्रमणको उच्च जोखिम रहेका स्थानहरूमा हतारमा विद्यालय नखोल्न स्वास्थ्य तथा जनसंख्या मन्त्रालयले निर्देशन दिएको छ । अभिभावकका लागि आफ्ना सन्तान नै सब थोक हुन् । विद्यार्थीहरूको स्वास्थ्य प्राथमिकतामा पर्नुपर्छ । त्यसैले विद्यालय खोल्न हतार गर्नु हुन्न, खोलिएका विद्यालयमा पनि उच्च स्वास्थ्य सतर्कता अपनाउनुपर्छ ।"
अफगान घटनाक्रम र नेपालको चुनौती,"तालिबानको सहज जितका कारण पहिलो त, अमेरिकाले अफगान सेनालाई दिगो प्रशिक्षण दिएको थिएन । अमेरिकी स्थल सेना वायु सेना र गुप्तचर संयन्त्रको सहायताले युद्धमा जाने गर्छ । तर अफगानिस्तानबाट अमेरिकाले जब वायु सेना र गुप्तचर संयन्त्रहरू हटायो तब अफगान सुरक्षाबल तालिबानसामु असहाय देखियो । हेरत क्षेत्रका एक अफगान सैनिक कमान्डरका अनुसार, तालिबानले कब्जा गर्नुअघि आठ महिनामा एकचोटि मात्र अमेरिकी हवाई सहायता आएको थियो । सेनाको जागिर छोड्नेहरूको संख्या पनि बढ्दो थियो । दोस्रो, २०२० को सुरुआतमा अमेरिका र तालिबानबीच भएको दोहा सम्झौता । दोहा सम्झौतापछि अमेरिकाले तालिबानमाथि हवाई कारबाही गर्न छोड्यो । उता तालिबानले यो एक वर्षको समय सदुपयोग गर्दै सैन्य तयारीलाई तीव्रता दियो । तेस्रो, विकासशील देशहरूको साझा रोग भ्रष्टाचार । अफगानिस्तानमा राष्ट्रपति असरफ घानीसम्मै भ्रष्टाचारमा चुर्लुम्म डुबेका थिए । सेना र प्रहरीकै उच्चपदस्थ अधिकारी कोही चोखा थिएनन् । अर्कातिर, धेरै ठाउँमा सैनिक र प्रहरीले भने महिनौंदेखि तलब पाएका थिएनन् । एक त हवाई सहायता छैन, त्यसमाथि तलब पनि नपाएपछि सुरक्षाबलको घट्ने नै भयो । जोन अफ आर्कले भनेझैं, सबै युद्धको जित र हार पहिले दिमागमा निर्धारण हुन्छ । अफगान सुरक्षाबलसँग अमेरिकी हतियारका कारण भौतिक क्षमता त थियो तर मनोवैज्ञानिक क्षमता थिएन । कति ठाउँमा १०१२ तालिबान लडाकुसामु दर्जनौं अफगान सुरक्षाकर्मीले एउटा गोलीसम्म नचलाई आत्मसमर्पण गरेका थिए । चौथो, तालिबानलाई पाकिस्तानको अप्रत्यक्ष साथ । पाकिस्तानको आईएसआई र तालिबानबीच पुरानो सम्बन्ध छ । ९११ पछि अमेरिकाले सुरु गरेको वार अन टेरर का दौरान आईएसआईले तालिबान र अलकायदाको नेतृत्वलाई संरक्षण दिएको थियो । ओसामा बिन लादेनलाई अमेरिकाले पाकिस्तानभित्रै, त्यो पनि एबोटाबाद (जहाँ पाकिस्तानको सैन्य एकेडेमी छ) मा मार्नुले पनि यसलाई पुष्टि गर्छ । वर्षौंदेखि अमेरिकासँग सैन्य सहायता लिइरहेको पाकिस्तानले तालिबानसँग पनि सम्बन्ध कायमै राखिरहेको थियो । आईएसआईका पूर्वप्रमुख हमिद गुलले सन् २०१४ मै भनेका थिए, इतिहासमा लेखिनेछ, आईएसआईले अमेरिकाको मद्दत लिएर अफगानिस्तानमा सोभियत संघलाई हरायो । र, आईएसआईले अमेरिकाको मद्दत लिएर अफगानिस्तानमा अमेरिकालाई नै हरायो । अफगानिस्तानको ॅअसफल राज्य तिरको यात्रा अफगानिस्तान जहिल्यै यस्तो थिएन । सन् १९६४ को संविधानले नागरिकको अभिव्यक्ति र भेला हुने स्वतन्त्रता सुनिश्चित गरेको थियो । महिला र अल्पसंख्यकको अधिकारप्रति पनि सरकार उदार थियो । काबुल हिप्पी ट्रेल का बीचमा फस्टाउँदै गरेको पर्यटनस्थल थियो । महिलाहरू जिन्स र स्कर्टमा निर्बाध रूपमा हिँडडुल गर्थे । यस्तो अफगानिस्तान अहिले एउटा काल्पनिक कथाजस्तो लाग्छ । शीतयुद्धको बेला थियो, अफगानिस्तानको भूगोल, कमजोर अर्थतन्त्र र भूराजनीतिक अवस्थाको मारमा परेका प्रधानमन्त्री दाउद खानले अमेरिका र सोभियत संघ दुवैबीच सन्तुलन राखेर जानुको विकल्प थिएन । उनी भन्ने गर्थे, म त्यति बेला सबैभन्दा खुसी हुन्छु जब अमेरिकी चुरोट सोभियत संघको सलाईले सल्काउँछु । कतै अमेरिकाको त कतै सोभियत संघको सहयोगबाट ठाउँठाउँमा बाटो, सुरुङमार्ग, बाँध आदिको निर्माण हुन थाल्यो । विद्यार्थीलाई अमेरिकाले छात्रवृत्ति दियो र तन्नेरीहरू ठूलो संख्यामा त्यतै लागे । अफगानिस्तानमा सोभियत संघमाथि अमेरिकाको रणनीतिक जित थियो यो । भनिन्छ, शिक्षाले संस्कार निर्माण गर्छ र संस्कारले विचारधारा । अमेरिकाको शिक्षासंस्कारविचारधाराको रणनीतिलाई काउन्टर दिन प्रधानमन्त्री दाउद खानले सोभियत संघसँग रक्षा सम्झौता गरे, अफगानिस्तानले ठूलो मात्रामा हातहतियार पायो । सन् १९७८ मा, अफगान कम्युनिस्ट पार्टीका संस्थापकहरूमध्ये एक नूर मोहम्मद तारकीले सोभियत संघको अप्रत्यक्ष सहयोग लिएर कु गरे । दाउद खानको हत्या भयो । कम्युनिस्टहरूको बढ्दो प्रभाव धार्मिक कट्टरपन्थीलाई मन परिरहेको थिएन र सोभियत संघसमर्थित कम्युनिस्ट सरकारविरुद्ध मुजाहिद्दिनहरूले छापामार युद्ध सुरु गरे । आफ्नो पार्टीको अन्तर्द्वन्द्व र त्यो छापामार युद्धका कारण कम्युनिस्ट सरकार कमजोर हुँदै गयो । सरकारको अस्तित्व बचाउन सोभियत संघले १९७९ को अन्त्यतिर अफगानिस्तानमा हमला गर्यो । युद्ध चर्किंदै गयो, ग्रामीण भेगमा मुजाहिद्दिनको कब्जा भयो भने सहरी इलाकामा सोभियत सेनाको । मुजाहिद्दिनले अमेरिका, पाकिस्तान र चीनबाट पनि सहयोग पाए । आफ्नो सार्वभौमसत्ता, धर्म र संस्कृतिमाथि विदेशीबाट अग्रगमन का नाममा भएको हस्तक्षेप बढ्दै गएको अफगानहरूलाई अनुभूति हुँदै गएपछि त्यहाँ धार्मिक कट्टरताले ठाउँ लिँदै गयो । त्यसपछिको घटनाक्रम हाम्रा आँखाअगाडि नै छ । नेपालका लागि चुनौती अफगान घटनाक्रमबाट नेपालका लागि दुइटा मुख्य चुनौती छन् । पहिलो हो राष्ट्रिय चुनौती, अफगानिस्तानबाट पाठ सिक्दै असफल राज्य को विपरीत दिशामा अग्रसर हुने । दोस्रो हो सुरक्षा चुनौती, तालिबान लगायतको नेक्सस ले नेपालको भूमि प्रयोग गरेर भारतमा गर्न सक्ने आतंकवादी गतिविधिप्रति सजग रहने । राष्ट्रिय चुनौती ः अराजकताको बाटो हुँदै असफल राज्य को यात्रा तय गर्नुभन्दा पहिलेको अफगानिस्तानका केही पक्ष अहिलेको नेपालको परिवेशसँग मिल्दाजुल्दा छन् । जस्तो १) सबै सरकारी क्षेत्रअंगमा व्यापक भ्रष्टाचार, २) राज्यस्रोतको असमावेशी वितरण, ३) राज्यका महत्त्वपूर्ण अंगहरूमा योग्यताभन्दा शीर्ष नेताहरूसँगको पहुँचका आधारमा नियुक्ति, ४) संविधानप्रति देशको एउटा ठूलो हिस्साले अपनत्व महसुस गर्न नसक्नु र धार्मिक कट्टरता, ५) अग्रगमन का नाममा गैरसरकारी संस्थाहरूमार्फत धर्म, संस्कृति र शिक्षाको पश्चिमीकरण । थप, अफगानिस्तान र नेपाल दुवै भूपरिवेष्टित हुन् जसको भूराजनीतिक महत्त्व उच्च छ । जर्मनीका प्रथम चान्सलर बिस्मार्कले भनेका थिए, मूर्खहरू आफ्नो अनुभवबाट पाठ सिक्छु भन्छन्, तर म अरूको अनुभवबाट शिक्षा लिन्छु । हामीले पनि अफगानिस्तानको अनुभवबाट पाठ सिक्नुपर्छ । हामी आफैं असफल राज्य को भुमरीमा फसेपछि मात्र हाम्रो चेत नखुलोस् । हाम्रा राजनीतिक दल र नीतिनिर्माताहरूले यो तथ्यको हेक्का राखून् । सुरक्षा चुनौती ः अफगानिस्तानमा तालिबानको कब्जाबाट सबैभन्दा धेरै असर पर्ने देश हो भारत । नेपालको कमजोर राज्यसंयन्त्र र भारतसँग खुला सिमानाले गर्दा आतंकवादीले नेपाली भूभाग प्रयोग गरेर भारतलाई निसाना बनाउन सक्छन् । सन् १९९९ मा काठमाडौंबाट भारतीय विमान अपहरणमा परेयता भारत यसप्रति निकै संवेदनशील भएको छ । दुर्भाग्यवश, नेपालको भूमि प्रयोग गरेर आतंककारी गतिविधि भयो भने भारतले नेपालको सुरक्षा संयन्त्रमाथि वक्रदृष्टि राख्न सक्छ । तालिबानको सत्ता आरोहणसँगै भारतमा मनोवैज्ञानिक दबाब बनाउन पनि नेपालको भूमिमार्फत आतंकवादी गतिविधि हुन सक्ने सुरक्षाविज्ञहरूको आकलन छ । त्यसैले नेपालले आफ्ना सुरक्षासंयन्त्रलाई सजग राख्न अत्यावश्यक छ, सम्पूर्ण दक्षिण एसियाको शान्तिका निम्ति पनि । शाह अर्थशास्त्र र झूराजनीतिका शोधकर्ता हुन् ।"
"सरुवा रोग अस्पताल : केन्द्रले जग्गैभेटेन, प्रदेशमा टेन्डर भएन","(काठमाडौं)  दाङकी ४४ वर्षीया राधाकुमारी पाण्डेलाई आँखा दुख्ने समस्या भयो । पछि झाडापखाला र बान्ताले थला परिन् । पखाला नरोकिएपछि गत सोमबार जहाजमार्फत राजधानी ल्याइयो । विमानस्थलबाट नजिक पर्ने काठमाडौं मेडिकल कलेजमा परीक्षण गर्दा कोभिड पोजिटिभ देखिएपछि शुक्रराज ट्रपिकल तथा सरुवा रोग अस्पताल टेकुमा रेफर गरियो । हाल उनको उपचार भइरहेको छ । श्रीमान् बाबुदेव भन्छन्, गाडीबाट राजधानी आउन १८२० घण्टा लाग्छ । त्यसमाथि मुग्लिन सडकमा पहिरो खसिरहने भएकाले जहाजबाट ल्याउनुपर्यो । सर्लाही बदनपुरीकी २६ वर्षीया गुल्नाज खातुनलाई सामान्य ज्वरोले सतायो । रगतमा खराबी देखिएपछि मलौवास्थित अस्पतालले थप उपचारका लागि टेकुमा रेफर गर्यो । गाउँमै यस्तो आधुनिक ल्याबसहितको अस्पताल भए राजधानीसम्म धाइरहनु पर्दैन थियो, खातुनका दाइ अस्लम अन्सारीले भने । खातुन टेकुमा उपचाररत छिन् । दोलखाका ७३ वर्षीय बुद्धिमान श्रेष्ठ पनि टेकुमै ६ दिनदेखि भेन्टिलेटरमा छन् । नजिकै राम्रो अस्पताल नहुँदा कोभिड उपचारका लागि राजधानी धाउनुपरेको उनका छोराले गुनासो गरे । प्रदेशमै सुविधा सम्पन्न सरुवा रोग अस्पताल नहुँदा उनीहरूजस्तै राजधानी धाउने बिरामी धेरै छन् । यस्ता बिरामी र कोभिड महामारीलाई समेत मध्यनजर गरेर सरकारले गत वर्ष उपत्यकामा ३ सय शय्याको केन्द्रीय र सबै प्रदेश राजधानीमा ५० शय्याको सुविधा सम्पन्न छुट्टै सरुवा रोग अस्पताल निर्माण गर्न नीति तथा कार्यक्रममा समावेश गरेको थियो । अरू अस्पतालमा अत्यावश्यक स्वास्थ्य सामग्री खरिद गर्नसमेत १२ अर्ब ४६ करोड रुपैयाँ विनियोजन भएको थियो । तर, केन्द्रमै अस्पतालका लागि जग्गाको टुंगो लागेको छैन भने प्रदेशमा कतै टेन्डर आह्वान भएको छैन, कतै डीपीआर प्रक्रिया नै अघि बढ्न सकेन । काम अघि नबढाउने प्रदेशहरूको बजेट फ्रिज भएको छ । संघीय राजधानी काठमाडौंमा सुविधासहितको केन्द्रीय सरुवा रोग अस्पताल निर्माण गर्ने घोषणा भए पनि हालसम्म जग्गा व्यवस्थापन हुन सकेको छैन । स्वास्थ्य मन्त्रालयले केन्द्रीय अस्पतालका लागि ३० करोड रुपैयाँ छुट्याएको थियो । प्रदेश १ मा मोरङको सुन्दर हरैंचा नगरपालिकामा अस्पताल बनाउने निर्णय गरिएको थियो । आफ्नै निर्वाचन क्षेत्रमा पर्ने भएकाले तत्कालीन पर्यटनमन्त्री भानुभक्त ढकालले गत वर्ष पुसमा शिलान्यास गरे । ५० शय्याबाट बिस्तारै स्तरोन्नति गर्दै लैजाने उनको प्रतिबद्धता थियो तर अस्पतालका लागि टेन्डर नै हुन सकेन । अस्पतालका लागि ८ करोड रुपैयाँ बजेट विनियोजन भएको थियो । प्रदेश २ को बारा कलैया नगरपालिकामा बनाउने भनेर १ बिघा जग्गा छुट्याइयो । मुख्यमन्त्री लालबाबु राउतले शिलान्यास पनि गरे । टेन्डर भयो तर थप प्रक्रिया रोकिएको छ । गत वर्ष काम गर्न नसकेकाले यस वर्ष स्वास्थ्य मन्त्रालयले बजेट सुनिश्चित नगर्दा अस्पतालको थप काम ठप्प छ । प्रदेश १ सामाजिक विकास मन्त्रालयका प्रवक्ता कृष्णप्रसाद पोखरेल भन्छन्, सरकारी प्रक्रिया झन्झटिलो भएकाले टेन्डर आह्वान गर्न ढिलाइ भयो । गत वर्ष काम गर्न नसकेकाले यो वर्ष मन्त्रालयले बजेट पठाएन । त्यसैले काम रोकिएको छ । सामाजिक विकास मन्त्रालय प्रदेश २ स्वास्थ्य महाशाखा प्रमुख डा मुक्तिनारायण साहले पनि गत वर्ष निर्माण प्रक्रिया अगाडि बढाउन यस वर्ष बजेट नआएको बताए । पुनः बजेट माग गर्न भवन डिभिजन कार्यालय पर्सासँग टेन्डर आह्वान गरेको कागजात माग गरिसकेका छौं, उनले भने । वाग्मती प्रदेशमा भने जग्गा खोज्दैमा एक वर्ष बित्यो । वाग्मती प्रदेश अस्पताल विकास तथा चिकित्सक सेवा महाशाखा प्रमुख डा पुरुषोत्तम सेढाईंले भरतपुर अस्पतालको एउटा इकाईका रूपमा सञ्चालनको तयारीमा रहेको बताए । त्यसका लागि टेन्डर प्रक्रियामा छौं, उनले भने । अस्पताल बनाउन गत वर्ष २५ करोड रुपैयाँ छुट्याइएको थियो । त्यस्तै, कर्णाली प्रदेशको सुर्खेत छिन्चु बजार भेरीगंगामा सरुवा रोग अस्पताल बनाउने योजना थियो । तर, अहिलेसम्म डीपीआर तयार हुन सकेको छैन । कर्णाली प्रदेश सामाजिक विकास मन्त्रालयका सचिव कृष्णप्रसाद काप्रीले अस्पतालको काम अघि नबढेको भन्दै प्रक्रियामा गएपछि कुराकानी गर्ने प्रतिक्रिया दिए । लुम्बिनी प्रदेशले त गत असारमा मात्रै अस्पताल भवन बनाउन टेन्डर आह्वान गरेको थियो । कपिलवस्तुमा बनाउने भनिए पनि अहिलेसम्म सम्झौता भएको छैन । जसका कारण गत वर्ष विनियोजित एक करोड रुपैयाँ छुट्याएको बजेट फ्रिज भयो । सुदूरपश्चिम प्रदेश, सामाजिक विकास मन्त्रालयका प्रवक्ता नरेन्द्रसिंह कार्कीले अस्पताल निर्माणका लागि हालैमात्र सम्झौता भएर काम सुरु भएको जानकारी दिए । डोटीमा बन्न लागेको अस्पतालका लागि २३ करोड बजेट छुट्याइएको थियो । त्यस्तै, गण्डकी प्रदेशमा संघीय सरकारबाट गत वर्ष ४० करोड विनियोजन भएको थियो । निर्माणका लागि हालै टेन्डर भएको गण्डकी प्रदेश स्वास्थ्य तथा जनसंख्या मन्त्रालयका प्रवक्ता डा रामबहादुर केसीले बताए । प्रदेश सरकारबाट समेत अस्पताल निर्माणका लागि ५३ करोड छुट्याइएको उनले जानकारी दिए । प्रदेश सरकारले गत साउनमा पोखरा३० मा रहेको लेखनाथ सामुदायिक लायन्स अस्पताल आफ्नो स्वामित्वमा लिएर संक्रामक तथा सरुवा रोग अस्पताल सञ्चालनमा ल्याएको छ । पहिले यही अस्पताल परिसरको ११० रोपनी जग्गामा छुट्टै सरुवा रोग अस्पताल बनाउने योजना थियो । लुम्बिनीमा वातावरणीय प्रभाव मूल्यांकनमा ढिलाइ हुँदा अस्पतालको काम अघि बढेको छैन । भवन डिभिजन कार्यालय रूपन्देहीका प्रमुख गोविन्द गौतमले गत वर्ष २९ कम्पनीले टेन्डर हालेको बताए । प्रक्रिया पूरा नभएपछि गत वर्षको बजेट फ्रिज भयो, उनले भने, अब फेरि मूल्यांकनका लागि स्वास्थ्य मन्त्रालयमा पठाएका छौं । प्रदेश सरकारहरूले अस्पताल निर्माणमा ढुलासुस्ती गरिरहँदा केन्द्रले भने एक वर्ष जग्गा खोजीमा बितायो । जबकि केन्द्रीय अस्पताल बनाउन स्वास्थ्य मन्त्रालयले सहरी विकास मन्त्रालयलाई वित्तीय हस्तान्तरणसमेत गरिसकेको छ । मन्त्रालयका सहप्रवक्ता समीरकुमार अधिकारीले जग्गा खोज्नै मुस्किल परेकाले ढिलाइ भएको बताए । विभिन्न स्थानमा जग्गा खोजियो, उनले भने, उपयुक्त जग्गा कतै भेटिएन । जग्गा नभेटेपछि टेकुस्थित शुक्रराज अस्पताल परिसरमै केन्द्रीय सरुवा रोग अस्पताल बनाउने विषयमा छलफल भइरहेको उनले बताए । यसमा अस्पतालको पनि सहमति रहेको निर्देशक डाअनुप बाँस्तोलाले बताए । जग्गाका लागि कोसिस गरौं, अब उपाय नलागे यहीँ भए पनि बनाउनुपर्छ, उनले भने । शुक्रराज अस्पतालका नाममा ७० रोपनी १ आना जग्गा छ । अस्पताल १६ रोपनीमा सञ्चालित छ । स्वास्थ्य संस्था स्थापना सञ्चालन तथा स्तरोन्नति मापदण्डसम्बन्धी निर्देशिका, २०७० अनुसार ३ सय शय्याको अस्पताल सञ्चालन गर्न ३२४८ रोपनी आवश्यक पर्छ । मन्त्रालयले चाहेमा हालकै टेकु अस्पताललाई स्तरोन्नति गर्न सकिने निर्देशक डा बाँस्तोलाले बताए ।"
'नेकपाको निरन्तरताका रूपमा एमालेलाई स्थापित गर्न खोजिरहेका छौं,"विधान महाधिवेशनको महत्त्व के छ ?आठौं महाधिवेशनमा पार्टीको लोकतान्त्रीकरणसम्बन्धी नयाँ अवधारणा अवलम्बन र अभ्यास गर्यौं । प्रतिनिधिहरू नेतृत्वको निर्वाचनतर्फ केन्द्रित हुँदा नीति निर्माणमा ध्यान कम जाने भयो । त्यसपछि नीति निर्माण र नेतृत्व निर्माणको महाधिवेशन फरकफरक गर्दा व्यवस्थित गर्न सकिन्छ भन्ने निष्कर्षमा पुग्यौं । त्यसअन्तर्गत नवौं महाधिवेशनमा विधान महाधिवेशनको कुरा गर्यौं । मूल रूपमा भन्दा नीति निर्माणमा ध्यान केन्द्रित रहोस् भन्ने हिसाबले अलग महाधिवेशनको महत्त्व छ ।महाधिवेशनको तयारी हेर्दा त नीति निर्माणमा खासै बहस भएको देखिएन नि ?नीतिमा ध्यान कम छ किन भनियो भने बहस र विवाद कम भयो । बहस, विवाद नेतृत्वको महत्त्वाकांक्षासँग ज्यादा जोडिँदो रहेछ । अहिले हामी नेतृत्वको विषयमा प्रवेश गरेका छैनौं । विवादका विषयहरू नेतृत्वको आकांक्षासँग जोडिने भएकाले नीति निर्माणका सन्दर्भमा ध्यान कम गयो भन्ने कुरा हो । यद्यपि हामी केन्द्रीय कमिटीमा छलफल गरिरहेका छौं । एक महिना पहिल्यै विधान संशोधनको प्रस्ताव पठाएका छौं । त्यहाँबाट सुझावहरू आएका छन् । फेरि यो एउटा छलफलबाट टुंगिने विषय होइन । नीति निर्माण निरन्तर जारी रहने विषय हो । केन्द्रीय कमिटी र स्थायी कमिटीमा छलफल गर्यौं । अब महाधिवेशनमा जान्छौं । महाधिवेशनले गरेका विषयलाई संश्लेषण गर्ने काम फेरि स्थायी कमिटीले गर्छ । त्यो हिसाबले एउटा परिष्कृत नीति निर्माण गर्नका लागि विधान महाधिवेशनको योगदान रहन्छ ।नेतृत्व चयन गर्ने महाधिवेशनको खाका विधान महाधिवेशनले नै तय गर्ने होइन र ?पहिला व्यक्ति हेरेर महाधिवेशनबाट नीति हेर्ने कुरा ज्यादा भयो । अहिले त्यसबाट निरपेक्ष रहन सकिन्छ कि भन्ने सोचले काम गरेको छ । भोलि को आउँछ भन्ने कुरा नगरी कस्तो पार्टी बनाउने भन्ने अर्थमा हामीले लिएका छौं । यद्यपि विधिविधानका कुरा गर्दा नेतृत्वको प्रश्न कुनै न कुनै रूपमा जोडिने विषय रहेछ । तर नेतृत्व र नीति एकैचोटि गर्दाखेरि जति तनावमा हुन्थ्यौं, अहिले त्यति तनावमा छैनौं ।पछिल्लो पाँच वर्ष नेपाली कम्युनिस्ट आन्दोलनको उतारचढावको अवधि रह्यो । यसको समीक्षा राजनीतिक प्रतिवेदनमा आउनुपर्थ्यो, त्यसरी आएन नि ?हामी कुन परिस्थितिमा छौं भन्ने कुरासँग यो विषय जोडिन्छ । भर्खरै दुई घटना बेहोरेका छौं । एउटा, दुई ठूला पार्टी मिलेर नेकपा गठन गर्यौं । त्यो नेकपा त्यही रूपमा छैन, एकता असफल भयो । अर्कोतिर नेकपाको निरन्तरताका रूपमा एमालेलाई स्थापित गर्छौं भनेर हामी लागेका छौं । त्यसको केही प्रभाव एमालेभित्र छ । अहिलेको नेकपा (एमाले) पुरानो होइन, नयाँ हो । हामी नेकपाको निरन्तरताका रूपमा एमालेलाई स्थापित गर्न खोजिरहेका छौं । दोस्रो कुरा, एमालेभित्रको समस्या समाधान गर्न प्रयास गर्यौं तर त्यो पनि पूर्ण रूपमा सफल भएन । माधव नेपालको नेतृत्वमा केही साथीहरू बाहिरिएको अवस्था छ । त्यसले पार्टी जीवनमा केकस्तो असर गर्छ भन्ने आकलन अहिले नै गर्न सक्ने अवस्था छैन । अहिलेको अवस्थामा भन्दा माधव नेपालहरूको प्रधान शत्रु एमालेलाई उभ्याइएको छ । अहिलेको गठबन्धन सरकार पनि एमालेविरुद्ध उभिएको छ । यो परिस्थितिमा हामीले आफूलाई बढी एकताबद्ध गर्नुपर्ने आवश्यकता छ । त्यो चिजको प्रतिबिम्ब दस्ताबेजमा पाउनुहुन्छ । समीक्षाको कोणबाट हेर्नुहुन्छ भने दस्ताबेज पर्याप्त छैन भन्न सकिएला तर गन्तव्यको कोणबाट हेर्नुहुन्छ भने पहिलेभन्दा बढी व्यवस्थित भएका छौं ।अबको महाधिवेशनबाट अध्यक्षमा केपी शर्मा ओलीलाई नै निरन्तरता दिनुहुन्छ ? वास्तवमा राष्ट्रिय राजनीति केपी ओलीको सफलतामै निर्धारण हुने तहमा पुगेको छ । केपी ओलीको विकल्प कुन रूपमा गयो भन्दा लोकतान्त्रिक मान्यताहरूलाई पालना गर्न नसक्ने, सुशासनलाई पूरा गर्न नसक्ने कुरामा स्वार्थहरूको सौदाबाजी हुन थाल्यो । यो सबै कुरा केपी ओलीका कारणले भएको छ भन्ने माहोल खडा गरिएको छ । त्यस्तो अवस्थामा केपी ओलीले लिएको बाटो सही रहेछ भन्ने कुरा स्थापित गर्नु मुलुकको हितमा हुन्छ भन्ने पार्टीको अहिलेको मूल मान्यता हो । त्यस अर्थमा हामीले एक अवधि र एउटा चुनाव ओलीको नेतृत्वमा जाने कुरा गरेका छौं । बाँकी सन्दर्भमा पूर्ण प्रजातान्त्रिक अभ्यास गर्छौं ।एमालेको नीति जबज थियो । एमाले र माओवादी एकीकरण भएपछि जनताको जनवाद नीति बन्यो । जनताको जनवादलाई निरन्तरता नदिई फेरि किन जबजमा जान लाग्नुभयो ?त्यसमा अन्यथा ठान्नुपर्ने छैन । जबज र जनताको जनवादबीच आधारभूत भिन्नता थिएन । शाब्दिक भिन्नता मात्रै हो । त्यहाँ पनि मूल रूपमा पुष्पकमल दाहालले नामको विषयमा आपत्ति गर्नुपर्ने विषय होइन तर यो विषय महाधिवेशनबाट निरूपण गरौंला भन्नुभएको थियो । अधिवेशनसम्म भन्ने पक्ष पार्टीबाट अलग भइसक्नुभयो । त्यस अर्थमा जनताको बहुदलीय जनवादभन्दा नै कम्युनिस्ट आन्दोलनलाई प्रभावकारी ढंगले सञ्चालन हुने सुनिश्चितता रहन्छ । जबज नभन्दा परम्परागत ढाँचामा फर्काउन खोजेको हो कि भन्ने संशय गैरकम्युनिस्टहरूमा परेको छ, त्यो किन दिइरहने ? हामी एक प्रकारले लोकतान्त्रिक कम्युनिस्ट हौं भन्ने ब्रान्ड छ, त्यो छाडेका होइनौं । हामी त्यो ब्रान्डका हिमायती हौं, हाम्रो आस्था र विश्वास हो । त्यो आस्था विश्वास र नामका बीचमा संगति मिल्दाखेरि दुनियाँलाई बुझ्न सजिलो हुने ठानेका छौं ।एमाले नयाँ हो र नीति जबज नै हो भन्दा विरोधाभास भएन ?हुँदैन किनकि माओवादी आन्दोलन पनि पछिल्लो समय जुन अवस्थामा प्रवेश गरेको थियो, त्यसले जनताको बहुदलीय जनवादसँग विरोधाभास राख्दैन । जबजको मूल विशेषता कम्युनिस्ट आन्दोलनको लोकतान्त्रीकरण हो, राजनीति र समाजको लोकतान्त्रीकरण हो । समाज परिवर्तनका सन्दर्भमा हामी बल प्रयोग गर्दैनौं । यो मान्यतालाई हामीले आत्मसात् गरेका छौं । माओवादीहरू पनि अब बल प्रयोगको बाटोतर्फ जाने मुडमा थिएनन् । प्रतिस्पर्धा र संविधानवादको बाटोमा थिए । आज प्रचण्ड वा माधव नेपालले राजनीतिक कार्यदिशाका हिसाबले आफूलाई पृथक् देखाउन सक्नुहुन्न तर उहाँहरू स्वार्थका लागि विचलित हुनुभएको छ । राज्यसत्ताको नेतृत्व कम्युनिस्टले गर्दा बाटो र गन्तव्य एउटा हुन्छ, कांग्रेसले नेतृत्व गर्दा हिँड्ने बाटो र गन्तव्य अर्कै हुन्छ । समाज र राज्यसत्ताको नेतृत्व कांग्रेसले लामो समय गर्छ भने उदार पुँजीवादतर्फ जान्छ, एमालेको नेतृत्वमा अगाडि बढ्छ भने स्वाभाविक रूपमा लोकतान्त्रिक समाजवादतर्फ जान्छ । यो खालको भिन्नतालाई हामीले बुझ्नुपर्छ । प्रचण्ड र माधव नेपाल कुरा समाजवादको गर्नुहुन्छ, यात्रा पुँजीवादको छ किनकि त्यसको नेता देउवाजी हुनुहुन्छ । त्यस अर्थमा उहाँहरूमा विचलन छ ।अध्यक्षको राजनीतिक प्रतिवेदनमा समाजवादको गन्तव्य प्रस्ट नभएको कुरा त नेताहरूबाटै उठेका छन् नि ?कुरा उठेका छन् तर पार्टीको निष्कर्ष के हुन्छ भन्ने मुख्य कुरा हो । गन्तव्य स्पष्ट छछैन भन्ने कुरामा पार्टी निष्कर्षमा पुगेकै छ । विमति राख्न पाइन्छ । कसैले विमति राखेको छ भने त्यसलाई अन्यथा ठान्दिनँ तर जतिबेला हामीले दस्ताबेजमाथि छलफल गरेर निष्कर्ष निकालेका छौं, त्यसमा कसैले विमति राखेको छैन । राजनीतिक कार्यदिशामा हामी एक ठाउँमा छौं । त्यो भनेको राष्ट्रिय पुँजी तयार पारेर समाज निर्माण गर्ने हो । समाजवादको आधार तयार पार्ने हो । जनवादी व्यवस्थाको सुदृढीकरण गर्ने, जबजको कार्यान्वयन गर्ने र त्यसका माध्यमबाट समाजवादको आधार तयार पार्ने आजको राजनीतिक कार्यदिशा हो । त्यो शान्तिपूर्ण र वैधानिक बाटोबाट हुन्छ । हामी जबजको हिमायती हौं, हाम्रो बाटो समाजलाई सचेत, संगठित बनाउने र लोकप्रिय मतद्वारा राज्यसत्ताको नेतृत्व गर्नु हो । त्यो बाटोबाट अगाडि बढ्दै छौं भने कार्यदिशामा कुनै विमति रहेन । गर्नुपर्ने काम के हो भन्ने सन्दर्भमा राष्ट्रिय अर्थतन्त्र निर्माणका बाधकहरूलाई हटाउँदै जाने हो । औद्योगिकीकरणको प्रक्रियालाई प्रोत्साहन गर्न कानुन निर्माणका क्रममा परम्परागत ब्युरोक्रेसी बाधक छ । राज्यसत्तामा बलियो पकड कायम गरेर त्यसलाई सुधार गर्न सकिन्छ । यो चिजलाई बुझ्नुपर्यो । यी कुरामा हाम्राबीचमा भिन्नता छैन । नेपाली समाजमा भएका राजनीतिक आन्दोलनहरूलाई कसरी हेर्ने भन्ने विषयको भिन्नताले राजनीतिक कार्यदिशामा अर्थ राख्छ र ? राख्दैन नि । समाज कहाँ पुग्ने, कसरी हिँड्ने भन्नेमा विवाद छैन भने इतिहासका प्रश्नहरूको बहसले कुनै तात्त्विक अन्तर राख्दैन । राष्ट्र निर्माणको चिन्तनधारा भनेको कुन बाटोबाट हामी हिँड्छौं, कस्तो समाज निर्माण गर्छौं, बाधा कसरी हटाउँछौं र अनुकूलता कसरी निर्माण गर्छौं भन्ने कुरा हो । त्यसमा पार्टी स्पष्ट छ । अहिलेको दस्ताबेजका केन्द्रीय विषय पनि तिनै हुन् ।एमालेमा अहिले पनि तीन धार छन् केपी ओलीको धार, जेठ २ अनुसार चल्नुपर्छ भन्ने धार र पूर्वमाओवादीबाट आएको समूहको धार । यी सबैलाई कसरी एकीकृत बनाएर लानुहुन्छ ?एमाले जेठ २ हो, जुन सर्वोच्चको फैसलाको कानुनी प्रबन्ध पनि हो । हामीबीचको आन्तरिक समस्या समाधानको उपाय पनि हो । हामी नेकपाको निरन्तरतामा पनि छौं, त्यसैले जेठ ३ पनि हो । अर्को, हामी के भन्छौं भने पुस ५ (प्रतिनिधिसभाको पहिलो विघटन) र त्यसपछिको सन्दर्भ पनि हो । पार्टीभित्र संकट उत्पन्न भएका बेला हामी अगाडि बढ्यौं । त्यसले एउटा शक्ति निर्माण गरेको छ । अर्कोतर्फ माधव नेपालसँग संलग्न भएर विद्रोंह गर्दा पनि एउटा शक्ति निर्माण भएको छ । त्यस अर्थमा हामीले के ठान्नु हुँदैन भने पार्टी भनेको जेठ २ मात्रै हो । त्यसरी पार्टी निर्माण हुन सक्दैन । जेठ २, जेठ ३, पुस ५ र माधव नेपालसँग १० जना साथीहरूले जुन विद्रोह गर्नुभयो, त्यो पनि पार्टीको शक्ति हो । यसलाई मिलाएर पार्टी निर्माण गर्छौं ।पार्टी जेठ २ पनि हो भन्नलाई त वाग्मती प्रदेशमा अष्टलक्ष्मी शाक्य र सुदूरपश्चिममा भीम रावललाई जिम्मेवारी दिनुपर्ने होला नि ?सबैतिर कुरा मिलिसकेको छ । बैठक बस्न नसकेकाले सुदूरपश्चिममा समस्या भयो । त्यसबारे छलफलबाट निष्कर्ष निकालिसक्यौं ।अहिले एमालेले संसद् अवरुद्ध गरिरहेको छ र राज्यका विभिन्न अंगमाथि प्रश्न उठाइरहेको छ, यी कुरालाई कसरी हेर्नुभएको छ ?यसमा हाम्रो कुनै ठूलो समस्याको विषय हो भन्ने ठान्दिनँ । हामीले जे कुरा गरेका छौं त्यसको आधार छ भन्ने हाम्रो कुरा हो । अर्थात् सभामुखलाई ठीकबेठीक छुट्याउने अधिकार कानुनले दिएको छैन । सभामुखको अधिकार दलहरूका तर्फबाट आएको सूचना टाँस्ने हो । त्यो भूमिकामा उहाँ चुक्नुभयो । नियोजित ढंगले उहाँले छल्न खोज्नुभयो । यो विवादको विषय हो । यसमा हाम्रो विमति छ । सभामुखले आग्रहवश आफ्नो अधिकारभन्दा बाहिरको अभ्यास गर्न खोज्नुभयो । जसले दल विभाजनका लागि निवेदन दिन्छन्, त्यसमा हस्ताक्षर सनाखत गर्ने काम निर्वाचन आयोगको हो । जसले हस्ताक्षर गरेको छैन, उसको सनाखत भन्ने कुरै हुँदैन । कानुनले पनि हस्ताक्षर सनाखत भनेको हो । व्यक्तिको नाम कसैले लेखिदिएको आधारमा ऊ सनाखतका लागि योग्य छ भन्ने त होइन । यो कानुनले भनेको कुरा गरेको हो । हाम्रो व्यक्तिगत आग्रह होइन ।तेस्रो, दल विभाजनसम्बन्धी अध्यादेश एक प्रकारको नियोजित षड्यन्त्रअन्तर्गत जारी गरियो । एमालेको असन्तुष्ट पक्षको चाहनाबमोजिम कानुन बनाइयो र त्यो कानुनको औचित्य पुष्टि गर्नका लागि सरकारले संसद्मा प्रतिस्थापन विधेयक ल्याएन । एमालेका हकमा ल्याएको कानुन कांग्रेस, माओवादी, जसपाका लागि समस्या हुने भयो भनेर फिर्ता लिने काम गरियो । यो राजनीतिक बेइमानी हो । कानुन निर्माण सन्दर्भमा यो छलछामपूर्ण र नियोजित कार्य हो भन्ने हाम्रो असहमति हो । यो केही होइन भन्नुहुन्छ भने लोकतन्त्रमा बेथिति हुन्छ, केही हो भन्नुहुन्छ भने लोकतन्त्र ट्र्याकमा ल्याउन प्रतिपक्षले यसो गर्नुपर्थ्यो भन्ने मान्नुपर्छ । जहाँसम्म अदालतको विषय छ, हामीले यो विषयमा न्याय खोजेका छौं भने किन विलम्ब गर्ने ? छिटो फैसला गरेमा मानिहाल्छौं । हामी अदालतले गरेका कुरामा राय त प्रकट गर्छौं तर निर्णय मान्दैनौं भनेका छौं र ? कस्ताकस्ता निर्णय त मानेका छौं भने यो विषयमा हाम्रो एउटा दलिल छ, त्यसमा फैसला गर्ने कुरामा किन विलम्ब गर्ने ? त्यस अर्थमा राष्ट्रिय राजनीति यसले अड्किएको छ भने फुकाउने दायित्व ती संस्थाहरूको होइन ? अनेक बहानामा लम्ब्याइरहने कुरा उचित हुन्छ ? एमालेका तर्फबाट गरेको कुरा अनुचित हो भन्ने हो भने बहस गर्न सकिन्छ । यो गलत हो भने त्यो गलत काम सरकारले किन गर्ने ? गलत काम किन गर्छन् सभामुख र निर्वाचन आयोगले ? विलम्ब किन गर्ने सर्वोच्च अदालतले ?"
संसद् कहिलेसम्म बन्धक ?,हाजिर गर्दै फर्कंदै बिहीबार बैठक सुरु भएको ५ मिनेटसम्म पनि अवरोध कायमै रहेपछि सभामुख सापकोटाले आआफ्नो सिटमा आसनग्रहण गरेर सभा सञ्चालनमा सहयोग गरिदिन भन्दै एमाले सांसदहरूलाई अनुरोध गरे । ६ मिनेट भएपछि भने विरोध जारी रहेकै बेला सभामुखले राष्ट्रपति कार्यालयबाट अध्यादेश खारेज र विधेयक प्रमाणीकरण भएको पत्र पढेर सुनाउँदै बैठकको कारबाही अघि बढाए । कानुनमन्त्री कार्कीले प्रधानमन्त्रीका तर्फबाट महालेखा परीक्षकको ५८ औं वार्षिक प्रतिवेदन संसद्मा पेस गरे । प्रतिवेदन पेस गर्नकै लागि कार्की आफ्नो सिटमा नबसी पूर्वतर्फको ढोकाबाहिर बसेका थिए । साविकको कुर्सीबाट रोस्ट्रममा जाँदा प्रमुख प्रतिपक्षले अवरोध गर्न सक्ने आकलन गरेर मन्त्रीहरू बाहिरै बस्ने गरेका छन् । विरोधकै बीच सभामुख सापकोटाले ९ मिनेट बैठक सञ्चालन गरेर अर्को बैठक मंगलबारलाई तोकेका छन् । बैठक सकिएपछि पनि १५ जनाभन्दा बढी सांसद २ हजार भत्ताकै लागि हाजिर गर्दै बाहिरिए ।
अवरोध भइरहे संसद् अधिवेशन अन्त्य गरिने,"(काठमाडौं)  प्रमुख प्रतिपक्षी दल नेकपा (एमाले) ले संसद्मा अवरोध गरिरहे अधिवेशन अन्त्य गर्ने विषयमा राजनीतिक दलहरूबीच छलफल भएको छ । एमाले अनुपस्थित रहेको सर्वदलीय बैठकमा प्रमुख दलका नेताहरूबीच अधिवेशन अन्त्य गर्ने विषयमा छलफल भए पनि कुनै निर्णय भएन । प्रधानमन्त्री शेरबहादुर देउवाले संसद्मा भइरहेको अवरोध हटाउने प्रमुख एजेन्डासहित बिहीबार बिहान बालुवाटारमा सर्वदलीय बैठक बोलाएका थिए । बैठकमा एमालेको अनुपस्थिति र संसद्मा भइरहेको अवरोधबारे केहीबेर छलफल भएको थियो । नेकपा (एकीकृत समाजवादी) का उपाध्यक्ष राजेन्द्र पाण्डेका अनुसार त्यसपछि नेताहरूले संसद्मा भइरहेको अवरोध र त्यसबाट परेको प्रभावबारे विभिन्न कोणबाट कुरा राखेका थिए । माओवादी केन्द्रका अध्यक्ष पुष्पकमल दाहालले जरुरी विधेयकहरू पारित गर्न प्रयास गर्नुपर्ने र सम्भव नभए चालु संसद् अधिवेशन अन्त्य गर्नुपर्ने धारणा राखेका थिए । अब यस्तो ढंगले चल्दैन, एकपटक फेरि संवादको प्रयास गरौं, सम्भव नभए अधिवेशन अन्त्य गर्नेतिर पनि सोच्नुपर्छ, दाहालको भनाइ उद्धृत गर्दै पाण्डेले भने, जरुरी विधेयकहरू पास नभए अधिवेशन अन्त्य गरी अध्यादेशबाट भए पनि जनताको सेवा गर्नुपर्छ । एकातिर संसद्मा अवरोध गर्ने र अर्कोतिर संवादमा पनि नआउने एमालेको व्यवहारलाई उनले अलोकतान्त्रिक प्रवृत्तिको संज्ञा दिएका थिए ।लोकतान्त्रिक समाजवादी पार्टीका अध्यक्ष महन्थ ठाकुरले संसद् अवरोध हुँदा नागकितासम्बन्धी विधेयक पारित हुन नसकेकोमा चिन्ता व्यक्त गरेका थिए । श्रेष्ठका अनुसार ठाकुरले सरकारसँग विमति भए पनि संसद्बाट जनताको पक्षमा काम हुनुपर्ने बताए । संघीय संसद् सचिवालयको वेबसाइटमा उल्लेख भएअनुसार अहिले प्रतिनिधिसभामा ३१ र राष्ट्रिय सभामा २७ वटा विधेयक थन्किएका छन् ।बैठकमा अर्ली इलेक्सन देखि एमसीसीसम्मका कुरा उठेका थिए । नेमकिपाका नेता प्रेम सुवालले एमसीसी फिर्ता गर्नुपर्ने बताएका थिए । जनता समाजवादीका नेताले आफ्नो दूत (कानुनमन्त्री) पठाएर प्रधानमन्त्रीले एमाले अध्यक्षसँग अर्ली इलेक्सन बारे कुराकानी गरेको सम्बन्धमा जिज्ञासा राखेका थिए । हामीले यसबारे कुरा के हो भनेर बुझ्न चाह्यौं, प्रधानमन्त्रीले यो सबै भ्रम हो विश्वासमा नपरौं भन्दै आश्वस्त पार्नुभयो, उपाध्यक्ष राजेन्द्र पाण्डेले भने, कुनै पनि महत्त्वपूर्ण सवालमा दलहरूसँग छलफल नगरी अघि बढ्दिनँ भन्नुभयो । जनता समाजवादी पार्टीका नेता महेन्द्र यावदले एमाले (ओली) सँग एकपटक एक्लै बसेर संसद् अवरोध खुलाउन पहल गर्नुपर्छ कि भनेका थिए तर जवाफमा प्रधानमन्त्रीले म एक्लै भेट्दिनँ, बेकारमा भ्रम फैलाउँछन् भने । एमालेले भदौ २३ देखि निरन्तर संसद् अवरोध गरिरहेको छ । अवरोध हटाउन यसअघि भदौ २८ मा सभामुख अग्निप्रसाद सापकोटाले बोलाएको बैठकमा पनि एमाले उपस्थित भएको थिएन । यहीबीच असोज ७ मा राष्ट्रिय सभाका अध्यक्ष गणेशप्रसाद तिमिल्सिनाले प्रधानमन्त्रीलाई सर्वदलीय बैठक गरेर संसद्को समस्या समाधान गर्न रुलिङ गरेका थिए । सोहीअनुसार प्रधानमन्त्रीले बिहीबार बैठक बोलाएका थिए ।राष्ट्रिय जनमोर्चाकी उपाध्यक्ष दुर्गा पौडेलले एकपटक पुनः एमालेलाई संवादमा ल्याउन पहल गर्ने र त्यसपछि पनि सम्भव नभए अन्य विकल्पबारे सोच्ने बैठकको निष्कर्ष रहेको बताइन् । प्रधानमन्त्रीले सबैका कुरा सुन्नुभयो, केही जिज्ञासाको पनि सम्बोधन गर्नुभयो, उनले भनिन्, फेरि एकपटक एमालेलाई संवादमा ल्याउनका लागि पहल गर्ने भनेर हामी उठ्यौं । बिहान सवा १० बजे सुरु भएको बैठक करिब एक घण्टा चलेको थियो । कांग्रेसबाट प्रधानमन्त्रीका साथै कानुनमन्त्री ज्ञानेन्द्रबहादुर कार्की, माओवादी केन्द्रबाट दाहाल र नारायणकाजी श्रेष्ठ, नेकपा (एकीकृत समाजवादी) बाट पाण्डे र महासचिव बेदुराम भुसाल, जनता समाजवादी पार्टीबाट महेन्द्र यादव र राजेन्द्र श्रेष्ठ, लोकतान्त्रिक समाजवादी पार्टीबाट अध्यक्ष महन्थ ठाकुर र राजेन्द्र महतो, राष्ट्रिय जनमोर्चाबाट उपाध्यक्ष पौडेल र नेमकिपाबाट प्रेम सुवाल सहभागी थिए ।नेकपा एमाले आफूबाट अलग्गिएको नेकपा (एकीकृत समाजवादी) सहभागी भएकाले बैठकमा उपस्थित नभएको हो । उसले उक्त पार्टीको वैधतामाथि प्रश्न उठाउँदै आएको छ । एकीकृत समाजवादीले भने राष्ट्रिय सभाका अध्यक्षको रुलिङमा प्रधानमन्त्रीले आह्वान गरेको बैठकमा सहभागी नहुनुलाई दम्भको संज्ञा दिएको छ । एकीकृत समाजवादी सामेल बैठक (कार्यक्रम) मा सहभागी नहुने हो भने त्यो पार्टी अब नेपालमा बस्ने कि नबस्ने ? उपाध्यक्ष पाण्डेले प्रश्न गरे, त्यसैले यो बहानामात्र हो, साँचो अर्थमा उहाँहरू आफैंले दुईपटक भंग गरेको संसद्लाई सर्वोच्चले पुनःस्थापना गरेपछि काम गर्न नदिई निकम्मा गर्ने नियत हो ।"
"राउटेमाथि बढ्दै लगानी, घट्दै जनसंख्या","(काठमाडौंसुर्खेत)  भदौ तेस्रो साता जनजाति प्रतिष्ठानले सुर्खेतको बोटेचौरमा बसिरहेका राउटे समुदायलाई १ लाख ५० हजार रुपैयाँ बराबरको खाद्यान्न, लत्ताकपडा वितरण गर्यो । राहत वितरणमा स्थानीय जनप्रतिनिधिदेखि प्रहरी प्रशासनको उपस्थिति थियो । प्रतिष्ठान पुग्नुअघि भदौ १३ गते राष्ट्रिय समावेशी आयोगका अध्यक्ष डा रामकृष्ण तिमल्सिना नेतृत्वको टोलीले सुर्खेतको गुर्भाकोट नगरपालिकामा रहेको राउटे बस्तीको अनुगमन गर्यो । यो अनुगमनमा पनि प्रदेश सरकारका प्रतिनिधिदेखि स्थानीय तहका निर्वाचित अधिकारीसहितको टोली थियो । झलक्क हेर्दा एक साताको अन्तरमा लोपोन्मुख जनजातिको सूचीमा रहेका राउटेको बस्तीमै सहयोग र अनुगमनका नाममा दुई टोली पुगेबाट यो समुदायप्रति जिम्मेवार निकायको चासो र चिन्ता कति रहेछ भनेर बुझाउँछ । तर गहिरिएर हेर्ने हो भने अनेकन सरकारी निकाय, गैरसरकारी संस्था र आदिवासी जनजातिका क्षेत्रमा क्रियाशील संस्थाहरूको चासोका बाबजुद पनि राउटे समुदायमा सकारात्मक प्रभाव देखिएको छैन । बरु उल्टै उनीहरूको संख्या घटिरहेको छ । उनीहरूको परम्परागत जीवनशैली र संस्कृतिमा बाह्य प्रभाव बढिरहेको छ । राउटेको जीवनमा सकारात्मक परिवर्तनका लागि एकीकृत नीतिको अभावमा कनिका छरेजस्तो पैसा बाँड्ने काम मात्रै भएको छैन, उनीहरूको समुदायमै पुगेर बारम्बार हस्तक्षेप पुग्ने खालका गतिविधि पनि बढिरहेका छन् । प्रतिष्ठानका उपाध्यक्ष गोकुल घर्तीमगरले जनप्रतिनिधिको रोहबरमा आफूहरूले सल्यानसुर्खेत सीमा क्षेत्रको सडकछेउका जंगलमा रहेका राउटे बस्तीमा राहत बाँडेको बताए । उनले भने, चाडबाड पनि नजिकिँदै आयो, राउटे बस्तीमा खाद्यान्नको अभाव भएको कुरा सुनियो अनि हामी पुग्यौं । राष्ट्रिय समावेशी आयोगका अध्यक्ष राउटे बस्ती पुग्दा उनको साथमा प्रदेश प्रतिनिधि र गुराँस गाउँपालिकाका अध्यक्ष पनि थिए । अनुगमन टोलीमा रहेकी आयोगकी सदस्य विष्णुमाया ओझाले आफूहरूले तेस्रो पटक राउटे बस्ती अवलोकन गरेको बताउँदै भनिन्, सामाजिक सुरक्षा भत्ताबापत हातैमा पैसा लियो, रक्सी खायो । अरू मान्छे गएर पनि त्यसरी नै नगद दिएर बानी बिगारिदिएका रहेछन् । यो भ्रमण टोलीले राउटेका छाप्रामा फ्लेक्स बोर्ड टाँगेर फोटो खिचायो । जुन फोटोमा राउटेका छोराछोरीहरू अर्धनग्न देखिन्छन् । फिरन्ता राउटे जातिको दैनिकीलाई स्थानीय तह र प्रदेश सरकारले निगरानी राख्दै आएका छन् । पछिल्लो पटक जिल्ला प्रशासन, प्रदेश सरकार, स्थानीय तह, सुरक्षा निकायको संयुक्त सहभागितामा यसअघि समिति बनेको जनाइएको छ । कर्णाली प्रदेशको सामाजिक मन्त्रालयले राउटे नीति को मस्यौदा तयार पारेको जनाएको छ । तर यतिका धेरै प्रयासबाट राउटेहरूले के पाइरहेका छन् भन्ने प्रश्न भने जीवितै छ । दैलेखको गुराँस गाउँपालिकाले दुई वर्षअघि राउटे समुदायका लागि स्थायी परिचयपत्र वितरण गर्यो । तर, राउटेले लिन मानेनन् । हामीलाई भत्ता दिए भइहाल्छ, यो (परिचयपत्र) दिन पर्दैन, उतिखेर मुखिया वीरबहादुर शाहीले भनेका थिए, पैसा पाए चामल, खसी किनौंला, यसले केही किन्न मिल्दैन । अहिले सामाजिक विकास मन्त्रालयले गुराँस गाउँपालिकामा रकम पठाउने गरेको छ । सरकारी तवरबाट होस् वा गैरसरकारी, राउटेलाई सोझै नगद दिने र उनीहरूको बस्तीमै पुगेर खाद्यान्नलगायतका सामग्री बाँड्ने निकायबीच समन्वय देखिन्न । स्थानीय तहका अलावा राउटेलाई कर्णाली प्रदेशको सामाजिक विकास मन्त्रालयले सामाजिक सुरक्षा भत्ता दिँदै आएको छ । मन्त्रालयकी महाशाखा प्रमुख अनिता ज्ञवालीका अनुसार आर्थिक वर्ष २०७५७६ मा मासिक ३ हजार रुपैयाँ भत्ता लिने राउटेको संख्या १ सय ५२ थियो । आर्थिक वर्ष २०७६७७ मा पनि सोही संख्याका राउटेलाई भत्ता बाँडियो । तर आर्थिक वर्ष २०७७७८ मा भत्ता बुझ्ने राउटेको संख्या घटेर १ सय ४७ पुग्यो । उनीहरूलाई पहिलो चौमासिकमा प्रतिव्यक्ति मासिक ३ हजार रुपैयाँकै दरले भत्ता दिइयो भने दोस्रो चौमासिकबाट भत्ता रकम बढाएर मासिक ५ हजार रुपैयाँ दिन थालिएको छ । चालु आर्थिक वर्ष २०७८७९ मा संघीय सरकारका तर्फबाट मासिक ४ हजार र प्रदेश सरकारले थप २ हजार गरी मासिक जनही ६ हजार रुपैयाँ दिने घोषणा भएको छ । तथ्यांकगत रूपमा हेर्दा राउटेको जनसंख्याको आधाभन्दा थोरैले मात्रै सरकारी भत्ता बुझिरहेको देखिन्छ । राष्ट्रिय जनगणना २०५८ को तथ्यांकले राउटेको जनसंख्या ६ सय ५८ थियो । जसमा ३ सय ४६ पुरुष र ३ सय १२ महिला थिए । २०६८ को जनगणनामा राउटेको जनसंख्या ६ सय १८ पुग्यो । जसमा ३ सय २० पुरुष र २ सय ९८ महिला छन् । तर पछिल्लो सरकारी आँकडा हेर्दा सामाजिक सुरक्षा भत्ता बुझ्ने राउटको संख्या १ सय ४१ मा मात्रै सीमित छ । जसमा तीमध्ये ७५ महिला र बालिका छन् भने अन्य पुरुष । राष्ट्रिय समावेशी आयोगकी सदस्य विष्णुमाया ओझाका अनुसार पछिल्लो ६ महिनामा मद्यपानका कारण मात्र ८ जना राउटेको मृत्यु भएको छ ।प्राप्त आँकडाअनुसार सरकारी तवरमा मात्रै राउटेलाई वार्षिक १ करोड रुपैयाँ भत्ता वितरण गरिएको देखिन्छ । जसमा गैरसरकारी निकायले गरेको खर्च जोडिएको छैन । विभिन्न संघसंस्था, समूह र व्यक्तिले राउटे समुदायलाई देखाएर तथ्यांकविहीन लगानी गर्दै आएको देखिन्छ । सरकारी निकायका अलावा कैयन् गैरसरकारी संस्थाले पनि राउटेमाथि लगानी गर्दै आएको देखिन्छ । सामाजिक सेवा केन्द्र (सोसेके) नामक गैरसरकारी संस्थाले विगत तीन आर्थिक वर्षमा १ करोड ५० लाख रुपैयाँभन्दा बढी खर्च गर्दै आएको जनाएको छ । संस्थाले राउटेको स्वास्थ्य हेरचाहका निम्ति एक जना अहेब स्वास्थ्यकर्मीसमेत व्यवस्था गरेको संस्थाका अध्यक्ष हिरासिंह थापाले जनाए ।"
१७ कलाकारका कृति एउटै ग्यालरीमा,"(चितवन)  दामोदर उर्फ डी बराल बुधबार मध्याह्न नवलपुर गैंडाकोटको सहज सहकारी परिसरमा भेटिए । यहाँको किसान आर्ट ग्यालरीमा सामूहिक चित्रकला प्रदर्शनी चलिरहेको छ । आत्मदीपन शीर्षकको प्रदर्शनीमा बुद्ध र बुद्ध दर्शनसम्बन्धी चित्र राखिएका छन् । कलाकार बरालका बुद्धका चित्र पनि प्रदर्शनीमा छन् । उनको एउटै चित्रको मूल्य ६० हजार रुपैयाँसम्म छ । बराल चितवनका चित्रकार हुन् । गत शुक्रबार गण्डकी प्रदेशका मुख्यमन्त्री कृष्णचन्द्र नेपालीले प्रदर्शनीको उद्घाटन गरेका हुन् । चितवनका अर्का पुराना र स्थापित चित्रकार प्रथा अर्थात् प्रकाश थापाले पनि बुद्धदर्शनलाई चित्रमा उतारेर प्रदर्शनमा राखेका छन् । १७ जना कलाकारका चित्र प्रदर्शनीमा राखिएको छ । जसमध्ये १२ जना चितवनकै हुन् । राजनीतिक सिमानाले चितवनको भरतपुर र नवलपुरको गैंडाकोटलाई अलग बनाएको छ । तर यो भेगका कलाकारसाहित्यकार एकै गोलोमा छन् । गोविन्दराज विनोदी पाका साहित्यकार मात्रै नभएर उम्दा चित्रकार पनि हुन् । उनको घर गैंडाकोट हो । तर नवलपुर र चितवनका हरेकजसो साहित्य र सिर्जनात्मक गतिविधिमा विनोदी सहभागी हुन्छन्, अतिथि पनि बन्छन् । आत्मदीपन विनोदीले नै जुराएको शीर्षक हो । प्रदर्शनीमा दर्शनको उचाइलाई बुझाउने विनोदीको चित्र पनि समावेश छ । गैंडाकोटमा किसान बचत तथा ऋण सहकारी संस्था लिमिटेड छ । २०५२ सालमा स्थापना भएको यो सहकारीको नवलपुरमात्रै नभएर चितवनसहित तीन जिल्ला कार्य क्षेत्र हो । वर्षमा साढे तीन अर्ब रुपैयाँको कारोबार गर्ने किसान सहकारीको ७५ हजार सेयर सदस्य छन् । सहज परिसरको ग्यालरी किसान सहकारीले नै स्थापना गरेको हो ।भीम शर्मा गैंडाकोटका स्थापित चित्रकार हुन् । राष्ट्रिय, अन्तर्राष्ट्रियस्तरमा उनका थुप्रै एकल र सामूहिक कला प्रदर्शनी भएका छन् । शर्मा किसान सहकारीका सेयर सदस्य र सल्लाहकार पनि हुन् । सहकारीका सेयर सदस्यको सिर्जनशील क्षमतालाई प्रोत्साहित गर्ने नीतिअनुरूप गत वर्ष फागुन ४ मा हामीले यो ग्यालरी सञ्चालनमा ल्याएका हौं, शर्माले भने । गत वर्ष संयोजन शीर्षकमा सामूहिक चित्रकला प्रदर्शनी भयो । चितवन, नवलपुर र तनहुँ तथा हेटौंडासम्मका सर्जकको साझा प्लेटफर्म यो ग्यालरीलाई बनाउने उद्देश्य हो । चित्रकला मात्रै नभएर साहित्य सिर्जना र संगीतका कार्यक्रम पनि यहाँ आयोजना गरिनेछन् । कृषि तथा अन्य व्यावसायिक उत्पादनको प्रदर्शनी पनि गर्दै जाने योजना हाम्रो छ, शर्माले भने । आत्मदीपन सामूहिक चित्रकला प्रदर्शनी दसैंसम्म चल्नेछ । १७ चित्रकारका ५० चित्र प्रदर्शनीमा छन् । प्रदर्शनीमा राखिएका चित्र न्यूनतम १० हजारदेखि ६० हजार रुपैयाँसम्मका छन् । गैंडाकोट, भरतपुर र आसपासका क्षेत्रमा चित्रकारितामा सक्रिय कलाकार लगभग २५ जना छन् । हामीले दुई महिनाको अन्तरालमा फरक विषयमा कला प्रदर्शनी राख्ने सोच बनाएका छौं । कोभिडले समस्या ल्याएर यो पटक ६ महिनाको अन्तरालमा भयो । प्रदर्शनी धेरै भए कलाकारहरू सिर्जनामा व्यस्त हुन्छन्, सक्रिय हुन्छन्, शर्माले भने । प्रदर्शनीले सर्वसाधारणलाई कलाका बारेमा बुझ्न मद्दत गर्ने र सिर्जना बिक्री हुने उनले बताए । राम्रो मूल्य पाए कला सिर्जनामा लागेकाहरू उत्प्रेरित हुने शर्माको बुझाइ छ । उपत्यकाबाहिर ग्यालरी राख्ने र सामूहिक चित्रकला प्रदर्शनी गर्ने प्रचलन खासै छैन । हामी कलाकार हौं । यता उताको भन्ने भएन । हामीमा आत्मीयता हुन्छ, कलाकार बरालले भने, सामूहिक चित्रकला प्रदर्शनीले हामीलाई एकअर्काबाट सिक्न मद्दत गर्छ ।"
५० वर्षअघि चोरिएको शिवमूर्ति न्युयोर्कबाट फर्काइँदै,"काठमाडौं (कास) सन् ७० को दशकमा चोरिएको मानिने भगवान् शिवको मूर्ति अमेरिकाको न्युयोर्कस्थित मेट्रोपोलिटान म्युजियमले नेपाललाई फिर्ता दिने भएको छ । पुरातात्त्विक महत्त्वको उक्त मूर्ति मेट्रो म्युजियममा भेटिएको सूचना आएपछि एक वर्षयता यसको उत्पत्तिको पहिचान तथा प्रमाणबारे खोजबिन भइरहेको थियो । यो मूर्ति काठमाडौंको विष्णुमती किनारस्थित कंकेश्वरी मन्दिरबाट चोरी भएको पुष्टि भएको थियो । न्युयोर्कस्थित नेपाली महावाणिज्य दूतावास कार्यालयको समन्वयमा मूर्ति फिर्ताको प्रक्रिया अघि बढेको हो । दसौं शताब्दीमा निर्माण भएको मानिने शिव मूर्तिमा निर्माणको शिल्पी र शैली पनि उत्कृष्ट रहेको संस्कृतिविद् डा गोविन्द टण्डनले बताए । मेट्रोपोलिटान म्युजियममा रहेका अरू नेपाली मूर्ति, सम्पदा फिर्ताको पहल हुनुपर्ने उनको भनाइ छ । यसअघि पनि मेट्रोपोलिटान म्युजियमले आफूसँग रहेको पुरातात्त्विक महत्त्वको उमामहेश्वर र बुद्ध प्रतिमा नेपाल फर्काइसकेको छ । यही म्युजियममा नेपालबाट हराएका वा चोरिएका २ सयभन्दा बढी ऐतिहासिक मूर्ति, अभिलेख, टुँडाललगायतका सामग्री रहेको म्युजियम स्वयंले स्वीकार गरिसकेको छ ।"
बन्दी समयका संवेगहरू,"(काठमाडौं)  कोरोना महामारीले मानिसको जीवनशैली नै बदल्यो । हरेकको मनमा रोगको भय व्याप्त भयो । व्यस्तताको दौडधूपमा एक्लाएक्लै भएकाहरू सँगै हुन पाए । एकअर्कालाई बुझ्नेचिन्ने मौका पाए । यस्तो बेला कसैले पुस्तक पढे । फिल्म हेरे । कसैले आफ्नो जीवनलाई आफैंले बोध गरे । चित्रकार संगी श्रेष्ठ भने यो बन्दी समयमा महामारीको असरले उत्पन्न गराएको आवेगसंवेगलाई रङमा मिसाउँदै थिइन् । जसमा आशा र भोलिको उज्यालो संकेतलाई छुटाइनन् । महामारीले पारेको प्रभावलाई उनले कलाकृतिमार्फत दस्तावेज बनाइन् । आशालाई मूलभावका रूपमा प्रस्तुत गरिएका श्रेष्ठका तिनै सिर्जना यतिबेला ललितपुरको पाटनढोका चाकुपाटस्थित एम क्युब ग्यालरी मा प्रदर्शनमा छन् । संवेग शीर्षकमा जारी प्रदर्शनीमा दुई दर्जनभन्दा बढी चित्र छन् । झन्डै १२ वर्षपछि भएको श्रेष्ठको यो दोस्रो एकल कला प्रदर्शनी हो । यसअघि उनले सन् २००९ मा बबरमहलस्थित सिद्धार्थ आर्ट ग्यालरीमा अव्यक्त अभिव्यक्तिहरू शीर्षकमा पहिलो कला प्रदर्शनी गरेकी थिइन् । एकल प्रदर्शनीतिर उनको सहभागिता त्यति नदेखिए पनि कला क्षेत्रमा उनी तीन दशकभन्दा बढी समयदेखि क्रियाशील छिन् । संयुक्त रूपमा हुने दुई सयभन्दा बढी राष्ट्रिय तथा अन्तर्राष्ट्रिय प्रदर्शनीमा उनले सहभागिता जनाइसकेकी छन् । आयातकार, वर्गाकारजस्ता ज्यामितीय आकारमा अमूर्त मानसिक संवेगलाई सिर्जनामा उतार्नु उनको अर्को विशेषता हो । हाम्रा जीवनका अनेक आरोहअवरोह, आशा तथा मनका आवेग सबैका समान छैनन् । हिँड्दाहिँड्दै कति बेला कसलाई के हुन्छ, मनका तिनै अनुभवलाई मैले कलामा उतारेको छु, उनले भनिन्, मानिसका अनेक अनुभवमा आशाको संकेत पनि दिएको छु । उनका सिर्जनाहरू अवलोकन गर्दै जाँदा देखिएका समानान्तर रेखा कतै टक्क अडिएको जस्तो भान हुन्छ । अडिएका रेखाले फेरि आफ्नै आकार लिएर अर्को बाटो तय गरेझैं देखिन्छ । प्रयुक्त रङ र तिनका संयोजनमा नै विविधता देखिन्छ । विविध रङको प्रयोगले अनेकौं मनका संवेगलाई प्रतिनिधित्व गर्छन् । व्यक्तिपिच्छे फरक हुने हाम्रा आशारूपी संवेग इन्द्रेणीझैं रंगीन हुन्छन् । जिन्दगीका सोच्दै नसोचिएका मोडमा ती संवेगको उपस्थितिले जीवनलाई अझ गति तथा शक्ति दिएर गएझैं लाग्छ, श्रेष्ठ भन्छिन् । भगवान् गणेश, नेवारी लिपि तथा धार्मिकसांस्कृतिक पक्षलाई समेत उनले कलामा समावेश गरेकी छन् । कोरोनाको बेला आफू मात्र होइन अरू पनि बाँचून्, कसैलाई केही पनि नहोस् भन्ने भावना मनमा आइरह्यो, उनले अनुभव सुनाइन्, विशेषगरी गणेश भगवान्लाई सम्झेँ । आफ्नो सांस्कृतिक परम्परा तथा पुराना कुरा पनि यही बेला मनमा आयो । ती सबैलाई आर्टमा उतार्दै गएँ । नेवारी लिपिका अंकहरू देखिएको उनको घडीको चित्रमा सुइलाई भने देखाइएको छैन । जहाँ उनले अहिलेको अनिश्चित समयलाई संकेत गरेकी छन् । छुट्टिन खोज्दाखोज्दै पनि सँगै देखिएका वर्गाकार आकारलाई उनले प्रविधि तथा आधुनिकताले विकेन्द्रीकरण बन्दै गएको संसारमा महामारीले केही समय भए पनि एक हुने अवसर दिएको प्रसंगलाई जोडेकी छन् । विभिन्न रङमा देखिएका सुन्तला, सेतोलगायत रङमा उनले सूर्यलाई विम्बित गरेकी छन् । जसलाई उनले जीवनका अनेक समय र त्यसको प्रभावका रूपमा अर्थ्याएकी छन् । अधिकांश कलामा अभिव्यक्त भावलाई कलाप्रेमीले प्रत्यक्ष देखेरभन्दा मनको अनुभूतिले बुझ्न सक्ने उनको भनाइ छ । आकृतिहरूमा प्रत्येकका बिम्ब तथा प्रतीकात्मक अर्थ छन् । जहाँ अव्यक्त मानव अभिव्यक्तिलाई उनले सिर्जनाको आकार दिएकी छन् । अनेक मानसिक संवेगलाई एकै भावको लयमा विश्वास, आशा, शान्ति, दीर्घायू, जित, प्रेम, सम्पत्ति, प्राप्तिलगायत जीवनका आशाका बाटो देखाइएको श्रेष्ठको भनाइ छ । उनका कलाकृतिले जीवनको सकारात्मक यात्रालाई अनुकूल बनाउन कामना गर्ने प्रदर्शनीका क्युरेटर तथा कलाकार मनीषलाल श्रेष्ठ बताउँछन् । कला प्रदर्शनी असोज २२ गतेसम्म जारी रहनेछ ।"
पश्चिम बंगालमा कवि कटुवालको सालिक,"काठमाडौं (कास) भारतभुटान सीमावर्ती पश्चिम बंगालको जयगाउँमा नेपालीभाषी कवि हरिभक्त कटुवालको पूर्णकदको सालिक स्थापना गरिएको छ । नेपालीभाषीको बाक्लो बस्ती रहेको तोर्सा चिया बगानस्थित प्राथमिक विद्यालयमा स्थापना भएको सालिकको बुधबार अनावरण गरिएको जयगाउँ समाज कल्याण संघका सभापति तिलक कटुवालले जानकारी दिए । नेपाली साहित्य प्रतिष्ठान डुवर्सले आयोजना गरेको सालिक अनावरण समारोहमा कवि नरबहादुर दाहाल, डा सञ्जय वान्तवा, मोहन ठकुरी, कालुसिंह रनपहेंली, सित्तम मोक्तान, पुरु लम्साल, डानवराज लम्सालसहित सहभागी थिए । सालिक अनावरण गर्न कटुवालका दुई छोरी जेठी कविता र कान्छी कल्पना क्षेत्री कटुवाल आसामबाट जयगाउँ आइपुगेका थिए । १९९२ सालमा भारतको आसाम राज्यको लखिमपुरमा जन्मेहुर्केका कवि कटुवालको निधन २०३७ सालमा आसामको डिब्रुगढ मेडिकल कलेजमा भएको थियो । २०२० सालदेखि जीवनको अन्तिम घडीसम्मै काठमाडौंमा रहेर साहित्यिक संगत र सिर्जनशीलतामा सक्रिय थिए उनी । काठमाडौंमा २०३६ सालमा चलेको सशक्त अभियान सडक कविता आन्दोलन मा पनि उनी सक्रिय थिए । रोमान्टिक धाराका सशक्त कविका रूपमा चिनिने कटुवालका कवितासंग्रह यो जिन्दगी खै के जिन्दगी, बदनाम मेरा आँखाहरू, म मरेको छैन (नाटक), स्पष्टीकरण (कथासंग्रह), सुधा (खण्डकाव्य) लगायतका कृति प्रकाशित छन् । कटुवालका मलाई नसोध कहाँ दुख्छ घाउ, पोखिएर घामको झुल्का भरि संघारमा जस्ता विम्बात्मक गीतमा स्वरसम्राट नारायण गोपालले स्वर भरेका छन् । नेपालीभाषीका निम्ति एक सशक्त र साझा बिम्बका स्रष्टा भएकाले हामीले आफैं खर्चको जोहो गरेर कटुवालको सालिक निर्माण गरेका हौं, जयगाउँ समाज कल्याण संघका सभापति एवं पत्रकार तिलक कटुवालले भने, यो कार्यले कवि कटुवालको स्मृति गर्ने र नेपाली भाषासाहित्यको प्रवर्द्धन गर्ने हाम्रो ध्येयमा मद्दत पुर्याउने आशा छ । भारतलाई जोड्ने प्रमुख भुटानी नाका फुन्चोलिङको सीमावर्ती बिन्दुमा रहेको जयगाउँमा आदिकवि भानुभक्त आचार्यसमेतको सालिक राखिएको छ । जयगाउँमै अर्का गोर्खाली सहिद दुर्गा मल्लको सालिक पनि छ । भारतीय सेनाका मेजर मल्ल भारतीय स्वतन्त्रता आन्दोलनमा ज्यान गुमाउने पहिलो गोर्खा सैनिक थिए ।"
बर्सेनि अर्बौं लगानी तर कुपोषण समस्या उस्तै,"विद्या राई (काठमाडौं), वसन्तप्रताप सिंह, (बझाङ), राजबहादुर शाही, (मुगु) र शिव पुरी (रौतहट)"
परिवार नियोजन गर्ने पुरुष कम,"(बुटवल)  कोरोना महामारीका बीच गत वर्ष कपिलवस्तुमा चारपटक परिवार नियोजनका स्थायी बन्ध्याकरण शिविर आयोजना भए । त्यसमा १ सय १३ महिलाले परिवार नियोजन गरे । पुरुष भने जम्मा एक जना थिए । उनी पनि स्वतःस्फुर्त आएका होइनन् । पत्नीको पाठेघर खस्ने समस्या भएका कारण स्थायी नियोजन गर्न नहुने भन्दै फर्काइएपछि उनी आएका हुन् ।पश्चिम नवलपरासीमा गत वर्ष ४ सय ८९ जनाले परिवार नियोजन गरे । त्यसमा पुरुष जम्मा ९ जना थिए । त्यसबेला स्वास्थ्यकर्मीले बुझाएको सर्वेक्षणमा उनीहरू पनि विभिन्न समस्याका कारण पत्नीहरूले स्थायी नियोजन गर्न नहुने भएकाले आएको उल्लेख छ ।परिवार नियोजनका अस्थायी र स्थायी उपाय अपनाउन बच्चा जन्माउने महिला अघि सर्नुपर्छ । लुम्बिनी प्रदेशमा आर्थिक वर्ष २०७७७८ मा १ हजार ७ सय २४ जनाले स्थायी परिवार नियोजन गरे । त्यसमध्ये १ हजार ४ सय ८९ जना महिलाले परिवार नियोजन मिनील्याप गरे । त्यसमा भ्यासेक्टोमी गर्ने पुरुष जम्मा २ सय ३५ मात्रै थिए । जिल्लागत रूपमा रूपन्देहीमा १ सय ४४ महिलाले परिवार नियोजन गर्दा १३ पुरुष थिए । बर्दियामा ३ सय ४४ महिलाले परिवार नियोजन गर्दा पुरुष १५ जना थिए । दाङमा ९६ महिलाले बन्ध्याकरण गर्दा पुरुष जम्मा ९ जना भेटिए । प्यूठानमा ६२ महिलाले स्थायी परिवार नियोजन गर्दा पुरुष १३ जनाले मात्रै गरे । पुरुषका लागि अस्थायी परिवार नियोजनको साधन कण्डम मात्रै छ । स्थायी नियोजनका लागि भ्यासेक्टोमी हुन्छ । चिकित्सहकहरूका अनुसार पुरुषहरूले गर्ने स्थायी नियोजन भ्यासेक्टोमी सरल हुने र यसबाट नकारात्मक असर पर्दैन । अस्थायी साधन कण्डम प्रयोग गर्दा पनि यौन असुन्तुष्टि हुने या चरम सुख नपाउने हुँदैन । तर, कमजोर भइने, पुरुषत्व गुम्ने र यौन सन्तुष्टि नमिल्ने भ्रमका कारण पुरुषहरूलाई परिवार नियोजनतर्फ आकर्षित गर्न नसकिएको लुम्बिनी स्वास्थ्य निर्देशनालयका निर्देशक डा विनोद गिरीले बताए । तराईको तुलनामा पहाडी जिल्लाका पुरुष परिवार नियोजनप्रति केही संवेदनशील छन् । तर, उनीहरू पनि नियोजनको विधि अपनाउन अघि सर्दैनन् । स्वास्थ्य तथा जनसंख्या मन्त्रालय, स्वास्थ्य सेवा विभागको तथ्यांक अनुसार आर्थिक वर्ष २०७६७७ मा १० लाख १ हजार ८ सय ६ महिलाले मिनील्याप गर्दा ३ लाख १६ हजार २ सय ६७ पुरुषले मात्रै भ्यासेक्टोमी गराएका थिए । भ्यासेक्टोमी गर्दा पुरुषमा रहेको शुक्रकिट बहने नलीलाई काटिन्छ । मिनील्याप महिलाको डिम्बको दुई नसा काटेर गरिन्छ । यसले कमजोर हुने वा यौनक्रियामा बाधा हुने गर्दैन ।बन्ध्याकरण शिविरमा महिलाले मात्रै सेवा लिएपछि गत वर्ष लुम्बिनीका केही स्थानमा पुरुषका लागि परामर्श र अन्तरक्रिया कार्यक्रम सञ्चालन भएको थियो । त्यसमा दुई वा दुईभन्दा बढी सन्तान जन्माएका दम्पतीलाई भेला गरेर स्थायी परिवार नियोजनबाट कुनै हानि नहुने भन्दै परिवार नियोजन गर्न आग्रह गरिएको थियो । तर, परामर्शपछि पनि पुरुषहरू नियोजन गर्न तयार भएनन् । स्वास्थ्य, जनसंख्या तथा परिवार कल्याण मन्त्रालयकी नर्सिङ अधिकृत नेहा थापाले महिलाको तुलनामा पुरुषले बन्ध्याकरण गर्न सजिलो हुने भए पनि बुझाउन नसकिएको बताइन् । महिलाको तुलनामा पुरुषको बन्ध्याकरण सहज छ । महिलाले मिल्दैन तर पुरुषले फेरि सन्तान जन्माउन चाहे उल्टाउन पनि मिल्छ, उनले भनिन्, तर पनि पुरुषले परिवार नियोजन गर्नै मान्दैनन् ।"
लड्ने कि मर्ने विकल्प मात्र मसँग थिए,"काठमाडौं (कास) माओवादी केन्द्रका अध्यक्ष पुष्पकमल दाहालले प्रतिनिधिसभाको २०७७ पुस ५ को विघटनपछि आफूसँग तत्कालीन प्रधानमन्त्री तथा नेकपा अध्यक्ष केपी शर्मा ओलीका सामु आत्मसमर्पण गर्ने कि, आत्महत्या गर्ने कि लड्ने भन्ने विकल्पमात्र रहेको बताएका छन् । अखिल (क्रान्तिकारी) को २२ औं राष्ट्रिय सम्मेलनलाई बिहीबार सम्बोधन गर्दै दाहालले आफूले लड्ने विकल्प रोजेको बताए । सत्ताबाट सडकमा पुग्दा कार्यकर्ताले सहयोग गर्ने हो कि होइन भन्ने अवस्थामा आफूहरू पुसको चिसोमा पनि सडकमा आएको उनको भनाइ थियो । आफैंले बनाएको पार्टी अध्यक्ष र प्रधानमन्त्रीबाट प्रतिगमनको काम भयो, संविधानका उपलब्धि उल्ट्याउने कुरा भयो, क्रान्तिकारी एजेन्डा, माओवादी आन्दोलन सिध्याउने, घेराबन्दीमा राख्ने र सखाप पार्ने काम भएको थियो, दाहालले भने, अब फेरि लडाइँ गर्ने कि आत्मसमर्पण गर्ने भन्ने विकल्प थिए । आत्मसमर्पण त मैले गर्न सक्दिनँ । हजारौं सहिदहरूको ऋण मेरो टाउकोमा छ । या त मैले सुसाइड (आत्महत्या) गर्नुपर्ने थियो या त लड्नुपर्ने । अब लड्ने कि मर्ने ? मुक्ति वा मृत्युको ठाउँमा पुगेको देखें ।त्यसपछि आफ्नो टिममा नेताहरूले मिलेर लड्ने निर्णय लिएको दाहालले बताए । उनले भने, पार्टीका टिमका साथीहरूको सहयोगबाट फेरि लड्ने, क्रान्तिकारी ढंगले लड्ने, जोखिम उठाएर लड्ने निर्णय भयो । जेल जान पर्ने भए पनि जाने, मारिनुपर्ने भए पनि मर्ने संकल्प हामीबाट भयो ।पछिल्लो समय माओवादी नेताहरू बिग्रिन लागेको भन्ने अभिव्यक्ति पनि दाहालले दिएका छन् । हामीले थाहै नपाईकन बिस्तारैबिस्तारै गएको १०१५ वर्षयता हाम्रो क्रान्तिकारी चरित्रमा ह्रास आएको छ, उनले भने ।पार्टीको नेतृत्वमा पुगेकाहरू अवसरवादी बन्न पुगेको उनको भनाइ थियो । पद, प्रतिष्ठा, पैसा, कमिसनका निम्ति दलाल पुँजीपतिका हितहरूप्रति बढी संवेदनशील भएका र आफ्नै वर्ग यो परिवर्तनका निम्ति त्याग गरेकालाई विस्मृतिमा पारिएको उनले बताए । जो जति माथि नेतृत्वमा पुग्यो, त्यो त्यति अवसरवादी, जो जति धेरै मन्त्री भयो, त्यो त्यति धेरै अवसरवादी, उनले थपे, जसलाई धेरै पटकमन्त्री बनाएँ, ती पार्टीबाट पतन भए । जो जति माथि आयो, त्यो त्यति पतन भयो ।"
काठमाडौंमा प्रकाशमानविरुद्ध गठजोड,"(काठमाडौं)  कांग्रेस राजनीतिमा प्रकाशमान सिंहको परम्परागत गढ मानिने काठमाडौंमा उनीविरुद्ध गठजोड बनेको छ । पार्टीको केन्द्रीय चुनावी परिणामलाई प्रभावित गर्ने मत भएकाले यसपटक सभापति शेरबहादुर देउवाले समेत काठमाडौंको राजनीतिमा बढी चासो देखाएका छन् ।१० वटा प्रतिनिधिसभा निर्वाचन क्षेत्र भएको काठमाडौंबाट भूगोल र अन्यसमेत गरी झन्डै पौने ३ सय महाधिवेशन प्रतिनिधि छानिन्छन् । यो संख्या कर्णाली प्रदेशको हाराहारी हो । त्यसैले सिंहले आफ्नो प्रभुत्व जमाइराख्न र उनीइतर समूहले पराम्परागत गढ भत्काउन प्रयास गरिरहेका छन् । अहिले काठमाडौंमा सिंहलाई जिल्ला सभापति सबुज बानियाँ र नेता राजुराज जोशीले साथ दिएका छन् । विपक्षमा सभापति देउवा र पूर्वमहामन्त्री कृष्णप्रसाद सिटौला समूहको गठजोड बनेको छ । सिटौलापक्षीय केन्द्रीय सदस्य भीमसेनदास प्रधानको नेतृत्वमा अर्का केन्द्रीय सदस्य ध्यानगोविन्द रञ्जित र नेताहरू तीर्थराम डंगोल, उपेन्द्र कार्की, दामोदर खड्का, राजु श्रेष्ठलगायत उक्त टिममा छन् । करिब २० हजार क्रियाशील सदस्य रहेको काठमाडौंमा जिल्ला नेतृत्व र महाधिवेशन प्रतिनिधि छान्नका लागि ४ हजार २ सय क्षेत्रीय प्रतिनिधि चुनिएका छन् । काठमाडौंमा वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौलाको ग्रास रुट मा प्रत्यक्ष प्रभाव छैन । पौडेलले सिंह र सिटौलाले प्रधानमार्फत आफ्नो समूहमा लाभ जोडिरहेका छन् । देउवाले भने पछिल्लो समय आफ्नो समूहको प्रभाव विस्तार गर्दै लगेका छन् । नुवाकोटबाट काठमाडौं आएका सहमहामन्त्री प्रकाशशरण महत, केन्द्रीय सदस्य ध्यानगोविन्द रञ्जित, प्रदेशसभा सदस्य नरोत्तम वैद्यमार्फत उनी काठमाडौंको राजनीतिमा छिरेका छन् । राष्ट्रिय परिदृश्यबाट हेर्दा पौडेल र देउवासिटौला समूहबीचको प्रतिस्पर्धा जस्तो देखिए पनि यसपटक काठमाडौंको भित्री राजनीति सिंह भर्सेस प्रधान बनेको छ । मंगलबार प्रधानमन्त्री निवास बालुवाटारमा काठमाडौंको निर्वाचनलाई लिएर देउवा र प्रधानबीच बैठक भएको थियो । स्रोतका अनुसार सिटौला समूह जिल्ला सभापति देउवालाई दिन तयार भएको छ । देउवाले पार्टी विभाजनको बेला कांग्रेस (प्रजातान्त्रिक) को जिल्ला सचिव रहेका वरिष्ठ अधिवक्ता दामोदर खड्कालाई सभापतिको उम्मेदवार बनाउन चाहेका छन् । यद्यपि क्षेत्रीय सभापतिद्वय उपेन्द्र कार्की र राजु श्रेष्ठ पनि आकांक्षी छन् । शेरबहादुर दाइ (देउवा) ले तिमी तयारी गर भनेर खड्कालाई भनिसक्नुभएको छ, बैठकमा सहभागी एक नेताले भने, अहिले जतिसुकै आकांक्षी भए पनि प्रतिस्पर्धामा भने एक जना मात्र जानुहुन्छ ।सिंह समूहले वर्तमान सभापति बानियाँलाई अघि सार्ने भएको छ । काठमाडौं जिल्ला सभापति हुँदै पार्टीको महामन्त्री र उपसभापति भएका सिंहले यसपटक काठमाडौं महानगर र जिल्लाको निर्वाचनलाई मिहीन ढंगले तयारी गरिरहेका छन् । संस्थापक नेता गणेशमान सिंह पुत्र हुनुको पारिवारिक विरासतको लाभ पनि उनले पाइरहेका छन् । सिंहइतर समूहले भने लिगेसीको भरमा सिंहले लामो समयसम्म एकछत्र राज गरेको विषयलाई एजेन्डा बनाइरहेको छ । राजनीतिमा लिगेसीको नाममा पैतृक सम्पत्ति नामसारी गरेजसरी निरन्तर लाभ लिनु राम्रो होइन, सिटौला समूहका महासमिति सदस्य हरिहर अधिकारीले भने, क्षमता र प्रतिभा भएको सामान्य मान्छे पनि अघि बढ्ने वातावरण हुनुपर्छ भनेर हामीले पैरवी गरिरहेका छौं । सिंहले आफूइतरका कार्यकर्तालाई चाक्सीबारीमा बोलाएर भावनात्मक रूपमा प्रभावित गर्ने रणनीति प्रयोग गरिरहेका अधिकारीको दाबी छ । सहमहामन्त्री महत र केन्द्रीय सदस्य गगन थापा पनि काठमाडौंको कांग्रेस राजनीतिमा बलियो प्रभाव राख्ने नेता हुन् । महत काठमाडौंका लागि नयाँ भएकाले देउवाको समूह विस्तार गर्नेमै केन्द्रित छन् । महत २०७४ को प्रतिनिधिसभा निर्वाचनमा काठमाडौं५ मा प्रवेश गरेपछि बल्ल देउवा समूहले चलखेल गर्न पाएको हो । काठमाडौं४ बाट लगातार दुई पटक निर्वाचित थापा जिल्ला निर्वाचनमा सिंहको पक्षमा उभिएका छन् । महानगर सभापतिका लागि सिंह समूहबाट नीलकाजी शाक्य उमेद्वार बनेका छन् भने थापाले सचिवमा सुसन बैद्यलाई अघि सारेका छन् । महानगरमा शाक्य र रञ्जित भिड्दैजिल्ला अधिवेशनको मिति तोकिइनसकेको भए पनि शनिबार हुने काठमाडौं महानगर र अन्य १० नगरपालिकाको निर्वाचनको तयारी हेर्दा कडा प्रतिस्पर्धा हुने देखिएको छ । अधिकारीले महानगरका ३२ वटै वडामा दुई पक्षबीच कडा प्रतिस्पर्धा हुने बताए । वडा सभापतिलाई आधार मान्ने हो भने दुवै समूहको अवस्था हाराहारी देखिन्छ, एकदुईले मात्र तलमाथि होला, उनले भने । सिंह समूहका जिल्ला सभापति बानियाँले केही वडामा निर्वाचन र केही वडामा सर्वसम्मत भए पनि महानगर र अन्य नगरपालिकाको अधिवेशनमा टिमबीच प्रतिस्पर्धा हुन सक्ने बताए । हामीले अहिलेसम्म वडामा हाम्रा कति मान्छे आए भनेर गणना गरेका छैनौं, पालिका र जिल्ला निर्वाचनमा भने त्यसको लेखाजोखा होला, उनले भने । नगर र जिल्ला नेतृत्व छान्न ३२ वटै वडाबाट करिब १ हजार ३ सय क्षेत्रीय प्रतिनिधि छानिएका छन् । सिंह समूहले नीलकाजी शाक्य र प्रधान समूहले प्रगतिमान रञ्जितलाई महानगरको सभापतिमा अघि सारेका छन् । दुवै समूहले औपचारिक रूपमा उम्मेदवार तय गरी चुनावी प्रतिस्पर्धा अघि सारिसकेका छन् । जिल्लाको कुल मतदाताको करिब एकतिहाइ संख्या काठमाडौं महानगरबाट छानिने भएकाले यहाँको परिणामले जिल्लाको अधिवेशनलाई संकेत गर्ने गर्दछ ।"
दुई दशकपछि सभापति चुन्दै महानगर,"देशको सबैभन्दा ठूलो स्थानीय तह काठमाडौं महानगरमा कांग्रेसले दुई दशकपछि सभापति चयन गर्दै छ । २०५३ सालमा भएको १० औं महाधिवेशनमा सुरेन्द्र मिश्र सभापतिमा निर्वाचित भएयता महानगरले नेतृत्व छान्न सकेको छैन । मिश्रले हालका वाग्मती प्रदेशसभा सदस्य नरोत्तम वैद्यलाई पराजित गरेका थिए ।११ र १२ औं महाधिवेशनका बेला स्थानीय तह जनप्रतिनिधिविहीन हुँदा पार्टीले कार्यसमिति निर्माणमा खासै चासो दिएन । १३ औं महाधिवेशनमा महानगर अधिवेशनबाट नेतृत्व चयन गर्न खोजिए पनि निर्वाचन प्रक्रिया व्यवस्थित गर्न नसक्दा सम्भव भएन । यसपटक महानगरमा कांग्रेसका करिब २० हजार क्रियाशील सदस्य छन् । १३ औं महाधिवेशनमा पालिकाको नेतृत्व चयन गर्दा क्रियाशील सदस्यले प्रत्यक्ष मतदान गर्ने व्यवस्था थियो । हजारौं व्यक्ति चुनावको लाइनमा उभिएपछि सदस्य हो कि होइन भन्ने ठम्याउनै समस्या हुने देखियो, पार्टी निर्वाचन आयोगले परिचयपत्रको पनि व्यवस्था गरिदिएन, महासमिति सदस्य अधिकारीले भने, त्यसैले यसअघि काठमाडौं महानगरमा चुनाव हुनै सकेन । यसपटक भने पार्टीले स्थानीय तह निर्वाचनमा क्षेत्रीय प्रतिनिधिले मतदान गर्ने व्यवस्था गरेको छ । महानगरको अधिवेशनका लागि वडा अधिवेशनबाट प्रतिनिधि छानिएर आउँछन् । ती प्रतिनिधिले महानगर र जिल्ला कार्यसमिति निर्माणका लागि मतदान गर्छन् । यसपटक महानगरमा सभापतिका लागि नीलकाजी शाक्य र प्रगतिमान रञ्जितबीच प्रतिस्पर्धा हुँदै छ । शाक्यलाई सिंह र रञ्जितलाई प्रधान समूहको समर्थन रहेको छ ।"
'भूकम्पपछिको पुनर्निर्माण प्रगति सन्तोषजनक,"काठमाडौं (कास) भूकम्पपछि भारतीय सहयोगमा नेपालमा पुनर्निर्माण भएका परियोजनाको प्रगतिप्रति नेपालभारत संयुक्त परियोजना अनुगमन समिति (जेपीएमसी) को बैठकमा दुवै पक्षले सन्तुष्टि जनाएका छन् । नेपालमा २०७२ सालमा भूकम्प गएपछि भारतले नेपालका भूकम्प प्रभावित जिल्लाहरूमा घर, विद्यालय र स्वास्थ्य भवन तथा सांस्कृतिक सम्पदा निर्माणमा सहयोग गरेको छ ।भारतको सहयोगमा निर्मित पुनर्निर्माण परियोजनाको प्रगतिको सम्बन्धमा बिहीबार काठमाडौंमा बैठक भएको थियो । मेरियट होटलमा भएको उक्त संयुक्त बैठकमा नेपालका तर्फबाट राष्ट्रिय पुनर्निर्माण प्राधिकरणका सचिव सुशीलचन्द्र तिवारी र भारतीय पक्षबाट विदेश मन्त्रालयका नेपालसहित उत्तरी महाशाखा हेर्ने सहसचिव अनुराग श्रीवास्तवले आआफ्नो टोलीको नेतृत्व गरेका थिए । भारतको सहयोगमा नेपालका आवास, शिक्षा, स्वास्थ्य र सांस्कृतिक सम्पदाको क्षेत्रमा सञ्चालित भूकम्पपछिको पुनर्निर्माण परियोजनाको प्रगतिको बैठकमा बृहत् समीक्षा गरिएको नेपाल र भारत दुवै पक्षले जनाएका छन् ।उक्त बैठकपछि भारतीय पक्षले विज्ञप्ति निकाल्दै आवासको क्षेत्रमा भारत सरकारको आर्थिक सहयोगमा गोरखा र नुवाकोट जिल्लामा सफलतापूर्वक ५० हजार निजी घर पुनर्निर्माण भएकामा दुवै पक्षले सन्तुष्टि व्यक्त गरेको जनाएको छ । बैठकमा दुवै पक्षले शिक्षा, सांस्कृतिक सम्पदा र स्वास्थ्यको क्षेत्रमा अघि बढिरहेका पुनर्निर्माण परियोजनामा भएको प्रगतिको सराहना गरेका छन् । उक्त समितिको बैठक दुवै मुलुकको सहमतिमा मिति तय गरेर अर्को पटक बस्ने सहमति भएको छ । संयन्त्रको बैठकमा नेपाल सरकारका सम्बन्धित मन्त्रालय, विभाग एवं निकायका प्रतिनिधि र भारत सरकारका अधिकारी, परामर्शदाता तथा परियोजनाको कार्यान्वयनमा संलग्न सरोकारवालाको उपस्थिति थियो ।भारतको सहयोगमा नेपालमा सञ्चालित भूकम्पपछिको पुनर्निर्माण परियोजनाहरूको प्रगतिको समीक्षा गर्न दुवै मुलुक मिलेर सन् २०१७ अगस्टमा जेपीएमसी संयन्त्र खडा गरिएको थियो । उक्त बैठक यसअघि २०७६ फागुन २५ मा बसेको थियो ।"
पुल निर्माणमा भारतीय अवरोध,"(राजविराज)  नेपालभारत सीमा क्षेत्रअन्तर्गत सप्तरीको बेल्ही भन्सार कार्यालयनजिकको मितेरी चचरी पुल (बाँसको पुल) निर्माणमा भारतीय सशस्त्र सीमा बल (एसएसबी) ले अवरोध गरेको छ । सीमा क्षेत्रमा निर्माण गर्न नदिने भन्दै भारतीय सुरक्षाकर्मीले रोक लगाएपछि सर्वसाधारण पानीको बहावमा जोखिम मोलेर वारपार गर्न बाध्य छन् । नेपालभारत सीमाअन्तर्गत सप्तरीको तिलाठी कोइलाडी१ भन्सार चोकस्थित उक्त नाकाबाट दैनिक सयौं नेपाली र भारतीय आउजाउ गर्छन् । दशगजाबाटै खाँडो र जिता नदीको पानीको बहावसमेत आउने गरेको छ । ४० वर्ष अघिदेखि उक्त स्थानमा वारपार गर्न चचरी राखिएको थियो । बर्सेनि उक्त चचरी मर्मत गर्ने गरिन्थ्यो । तीन महिनाअघि चचरी भत्केपछि नयाँ बनाउन लाग्दा भारतीय सुरक्षाकर्मीले अवरोध गरेका हुन् । भारतीय पक्षबाट अवरोध भएपछि ज्यान जोखिममा राखेर पानीमै आउजाउ गर्नुपर्ने अवस्था रहेको स्थानीय देवनारायण यादवले बताए । वर्षौंदेखि उक्त स्थानमा चचरी थियो । अहिले फेरि निर्माण गर्न लाग्दा भारतीयले अवरोध गरिरहेका छन्, सीमा रक्षकसमेत रहेका देवनारायणले भने, चचरी नहुँदा दुवैतर्फका सर्वसाधारण समस्या झेलिरहेका छन् । खाँडो र जिता नदीको बहाव सीमाको दशगजा भएरै बग्ने गरेको र चचरीसमेत नहुँदा ओहोरदोहोर गर्नेले निकै सकस भोग्नुपरेको उनले बताए । नेपालतर्फ सप्तरीको सीमावर्ती क्षेत्रका बासिन्दाले दैनिक उपभोग्य वस्तुको खरिदबिक्री गर्ने प्रमुख बजार भारतको कुनौली नै हो । दैनिक सयौंको संख्यामा नेपाली पारिको बजार र आफन्तकहाँ जाने तथा भारतीय पनि नेपाल आउँदा यही नाकाको प्रयोग गर्ने गर्छन् ।तीन महिनाअघिसम्म उक्त स्थानमा बाँसको पुल रहेको र क्षतिग्रस्त भएपछि नयाँ बनाउन खोज्दा भारतीय सुरक्षाकर्मीले रोकेको सशस्त्र प्रहरी बल गण नम्बर ६ का सशस्त्र प्रहरी उपरीक्षक राजु श्रेष्ठले बताए । भारतीय सुरक्षाकर्मीले माथिल्लोस्तरमा जानकारी गराउने र त्यहाँबाट आदेश आएमात्र बनाउन दिने भनेका छन्, उनले भने । मितेरी चचरी नहुँदा अहिले सर्वसाधारणलाई ओहोरदोहोरमा निकै समस्या भएको छ, तिलाठी कोइलाडी गाउँपालिकाका अध्यक्ष सतीशकुमार सिंहले भने, भारतीय सुरक्षाकर्मीले रोक्दा समस्या बेहोर्नु परिरहेको छ । प्रमुख जिल्ला अधिकारी जनार्दन गौतमले सीमा क्षेत्रमा पुल नहुँदा वारपार गर्न निकै समस्या भएको बताए । एसएसबीको अवरोधबारे भारतको सुपौल जिल्लाका डीएमसित छलफल गरी निकास निकाल्ने प्रयासमा छौं, उनले भने ।"
'सहरी क्षेत्रका सामुदायिक वनमा स्वार्थ समुदायको कब्जा,"काठमाडौं (कास) सामुदायिक वन उपभोक्ता महासंघ नेपाल (फेकोफन) ले मुलुकका सहरी क्षेत्रका सामुदायिक वन स्वार्थ समूहले कब्जा गर्ने क्रम बढेको र त्यसमा सरकारी निकायले सहयोग गर्ने गरेका आरोप लगाएको छ । असोज ८ देखि १० गतेसम्म तुलसीपुर, दाङमा सम्पन्न सामुदायिक वन अधिकार सम्मेलन तथा राष्ट्रिय कार्यसमितिको छैटौं बैठकको घोषणापत्र सार्वजनिक गर्दै बिहीबार फेकोफनकी अध्यक्ष भारती पाठकले भनिन्, सामुदायिक वन सम्भ्रान्त वर्गहरूको कब्जामा जाँदै छ, पर्यटन विस्तारका नाममा स्वार्थ समूहलाई फाइदा पुग्ने गरी कार्यविधि बनाएर सरकारले नै सहयोग गरिरहेको छ ।वनका उपभोक्ताको वर्षौंसम्मको मिहिनेतले हरियाली बनेको क्षेत्र स्वार्थ समूहले कौडीको भाउमा सामुदायिक वनका रूपमा लिएर करोडौं रुपैयाँ आर्जन गर्ने गरेका र त्यसो गर्दा उपभोक्ता नै ठगिएका पाठकको दाबी छ । काठमाडौं उपत्यकाका डाँडाकाँडाका सबै सामुदायिक वन त्यस्तै समूहहरूले कब्जा गरिसके, उनले भनिन्, राजनीतिक शक्तिकेन्द्रको आडमा थोरै रकममा सामुदायिक वनको जग्गा लिने परम्परा विकास भएको छ, यसले समुदाय मर्कामा परेका छन् ।उनले स्थानीय समुदायको नियमन र नियन्त्रण हुने गरी सामुदायिक पर्यापर्यटनको विस्तार भइरहेको भए पनि सरकारी निकायले नाफामूलक पर्यटन व्यवसायीको प्रभावमा उपभोक्ताले व्यापारीसँग नै सहकार्य गर्न बाध्य हुने गरी कार्यविधि बनाइएको बताइन् । जसका कारण सामुदायिक वनमा नाफामुखी निजी क्षेत्रको पकड विस्तार भएको छ र उपभोक्ता समूह निरीह बन्नुपर्ने अवस्था सिर्जना भएको छ, उनले भनिन् । फेकोफनले विकास आयोजना निर्माणका लागि सामुदायिक वनको जग्गा उपभोग गर्दा प्रभावित समुदायको पूर्वसहमति लिएर मात्र आयोजना सञ्चालन गर्नुपर्ने सर्तसमेत अघि सारेको छ । सामुदायिक वनभित्र परेका आयोजनाले क्षतिपूर्ति दिने, कटान गरिएका काठ समूहलाई दिने व्यवस्था गर्ने, आयोजनाको सेयर तथा लाभमा हिस्सेदार बनाउने र सञ्चालक समितिमा प्रतिनिधित्व गराउने लगायतका सुविधा उपलब्ध गराइयोस्, फेकोफनले घोषणापत्रमा भनेको छ । जलवायु परिवर्तन न्यूनीकरण र अनुकूलनका लागि सामुदायिक वनले गरेको योगदानको उच्च मूल्यांकन गर्दै जलवायु परिवर्तनको क्षेत्रमा राज्यले प्राप्त गरेको जलवायु वित्तको शतप्रतिशत लाभ उपभोक्ता समूहमा प्रवाह गर्नसमेत ध्यानाकर्षण गरेको छ । यस्तै, कार्बन व्यापारको नाममा सामुदायिक वन माथिको कार्बन अधिकार कटौती गर्न संघीय सरकारलगायत विभिन्न राष्ट्रिय तथा अन्तर्राष्ट्रिय संघ संस्थाहरू लागिपरेकाले त्यस्तो कार्य तत्काल बन्द गर्नसमेत माग गरेको छ ।"
युवतीको 'रहस्यमय मृत्यु,"(पोखरा)  बन्द कोठाबाट दुर्गन्ध आउन थालेपछि मंगलबार पोखरा१ अधिकारी टोलका छिमेकीले प्रहरीलाई खबर गरे । प्रहरीले ताला फोरेर हेर्दा किशोरीको शव खाटमा लडिरहेको अवस्थामा भेटियो । ताला फोरेपछि प्रहरीले खानतलासी गर्दा बाजुराको जगन्नाथ गाउँपालिका१ बस्केनाकी १८ वर्षीया निरुता शाहको शव भएको पत्ता लगायो । शव छेउमा उनका श्रीमान् गणेश विष्टले लेखेर छाडेको चिट थियो । प्रहरीका अनुसार चिटमा गणेशले आफू ठेकेदारकोमा काम गरेको पैसा मागेर फर्किंदा श्रीमती कोठाभित्रै झुन्डिरहेको अवस्थामा फेला परेको उल्लेख गरेका छन् । चिटमा भनिएको छ, उनकै लागि घरपरिवार त्यागेर आएँ । उनले मलाई छाडेर गइन् । म पनि बाँचेर अर्थ छैन । म गण्डकीमा हाम फाल्छु । लास भेटियो भने हामी दुवैलाई सँगै जलाइदिनू । निरुता र गणेश उक्त कोठामा भाडामा बस्दै आएका थिए । निरुताको परिवारले भने उनको आत्महत्या नभई हत्या नै भएको दाबी गरेको छ । घटनाबारे जानकारी पाएपछि निरुताका बुबा नन्दबहादुरले बिहीबार पोखरा आएर गणेशविरुद्ध जिल्ला प्रहरी कार्यालय कास्कीमा किटानी जाहेरी दिएका छन् । २७ वर्षीय गणेश भने हालसम्म भेटिएका छैनन् । उनले प्रयोग गर्ने फोन स्विच्ड अफ छ । नन्दबहादुरका अनुसार उनले निरुतालाई पढाउनका लागि कैलालीको घोडाघोडी नगरपालिकामा रहेको सुख्खड बजारस्थित आफ्नो काकाको घरमा राखेका थिए । त्यतिबेलै कालीकोटको नरहरिनाथ नगरपालिका१ घर भई सुख्खडमा आफ्नो दाइसँग बस्दै आएका गणेशसँग निरुताको चिनजान भयो । दुवैबीच माया बस्यो । कक्षा ११ को परीक्षा सकेपछि २०७७ भदौमा दुवैले भागेर विवाह गरे । गणेशले कालीकोटकै घरमा निरुतालाई लगे । गत वैशाखमा निरुता माइत फर्किइन् । उनको शरीरभरि नीलडाम थियो । केटो आबारा रहेछ, नन्दबहादुरले भने, सानैमा विवाह गर्नु हुँदैन, भविष्य बिग्रन्छ भन्दा नमानेपछि हाम्रो त्यति धेरै बोलचाल पनि थिएन । फर्केर आइसकेपछि जे भयो भयो भनेर घरमै राखेका थियौं ।गत भदौ २ मा निरुता घरबाट भागिन् । उनले गणेशसँगै भागेको सूचना आमा र दिदीलाई दिइन् । भदौ २४ मा साथीहरूलाई फोन गरेर आफूहरू पोखरामा बसिरहेको निरुताले बताएकी थिइन् । मंगलबार एक्कासि छोरीको मृत्युको खबर सुनेपछि नन्दबहादुर बुधबार बिहान बाजुराको कोल्टी विमानस्थलबाट नेपालगन्जसम्म जहाजमा आए । नेपालगन्जबाट बस चढेर बिहीबार बिहान पोखरा आइपुगेका हुन् । उनी आफ्नी छोरीको हत्या नै भएकोमा विश्वस्त छन् । आत्महत्या भएको भए भित्रबाट चुकुल लगाएको हुनुपर्ने, उनले भने, बाहिरबाट चाबी लगाइएको छ । यो नियोजित रूपमा भएको हत्या हो । गणेशले निरुतालाई मार्ने उद्देश्यले नै फकाइफुल्याई कोही आफन्त नभएको ठाउँ ल्याएर राखेको उनको दाबी छ ।जिल्ला प्रहरी प्रवक्ता डीएसपी सुवास हमाल पोस्टमार्टम रिपोर्टपछि मात्रै हत्या वा आत्महत्या भन्ने खुल्ने बताउँछन् । घाँटीमा नीलडाम देखिएको छ, अन्यत्र चोटपटक छैन, उनले भने, झुन्डिएको हो कि अरूले नै थिचेको भन्ने पोस्टमार्टमपछि नै खुल्छ । उनका अनुसार निरुताको शवनजिकै राधेराधे लेखिएको सल भेटिएको थियो । निरुताको शव पोस्टमार्टमका लागि पोखरा स्वास्थ्य विज्ञान प्रतिष्ठानमा राखिएको छ । पोस्टमार्टमको रिपोर्ट शुक्रबार आउने जनाइएको छ ।"
लुम्बिनीमा 'कंक्रिट बगैंचा,"(लुम्बिनी)  मायादेवी मन्दिरको चारैतिर पीपलका रूख र फूलैफूलको बगैंचाका साक्षी हुन् लुम्बिनी सांस्कृतिक नगरपालिका१० महिलवारीका ८० वर्षीय सत्यदेव पाठक । लुम्बिनीमै जन्मी हुर्किएका उनले विद्यालय जाँदा होस् वा गाईबस्तु चराउँदा वरिपरि हरियाली देख्थे । रूखको छहारीमा उनीजस्तै गोठाला जानेहरू र बाहिरदेखि आउने मानिस विश्राम गर्थे । गाईबस्तु पोखरीमा पानी पिउन जान्थे भने कछुवा र माछा पौडिरहेका हुन्थे । तर, अहिले लुम्बिनी कंक्रिट बगैंचा बन्दै गएकोमा उनी खिन्न छन् । पर्यटकहरू यहाँको घाँसमा बसेर गफ गर्दा खुब आनन्द लाग्थ्यो । मायादेवी मन्दिर र अरूतिर पनि रूखबिरुवा प्रशस्तै थिए, पाठकले भने, अहिले लुम्बिनीको त्यो स्वरूपमा सिमेन्टले स्थान पाउँदा आश्रयस्थल त परै जाओस्, एक मन्दिरदेखि अर्को मन्दिर पुग्ने सडकछेउमा समेत रूखबिरुवा बचेका छैनन् । बचेका आँपका रूख आम्दानीको स्रोत भएकाले मात्रै विकास कोषले राखेको उनको भनाइ छ । उनका अनुसार मन्दिर आडैमा देखिने रूख ढालेर सिमेन्ट ढलान गरिएको छ । हामीले देखेको लुम्बिनी प्राकृतिक सौन्दर्यले भरिएको थियो, उनले भने, अहिलेको लुम्बिनी चिल्ला गाडीमा आई फर्कनेका लागि मात्रै उपयुक्त देखिन्छ ।यहाँ लामो समय बौद्ध दर्शनमा अध्ययनमा बिताउनेहरू गौतम बुद्धले आफ्नो मूर्ति र मन्दिर निर्माण नगर्न शिष्यहरूलाई बताएको सुनाउँछन् । तर वृक्षदेखि बासस्थल, बौद्ध गुम्बा र विहार, आँगन भने कंक्रिटका निर्माण हुन थालेका छन् । लुम्बिनीमा महसुस हुने शान्ति र आनन्द कंक्रिटका संरचनाले खलबल्याउन थालेको सरोकारवालाको गुनासो छ । लुम्बिनी आसपास कार्बन उत्सर्जन गर्ने उद्योग र कलकारखाना निर्माणमा रोक लगाइए पनि कंक्रिट संरचना विस्तार बढ्दो छ । लुम्बिनी विकास कोषको कार्यालय पछाडि पाँचवटा विद्युतीय बस र १४ वटा जिप पार्किङ गरिएको छ । यहाँको पर्यावरण संरक्षणमा टेवा पुर्याउने उद्देश्यले एसियाली विकास बैंक (एडीबी) को सहयोगमा भित्र्याइएका यी गाडी ११ महिनादेखि अलपत्र छन् । पार्किङस्थलभन्दा दक्षिण रूख मासेर ५ हजारभन्दा बढी मानिस अट्ने सभाहल बनिरहेको छ । सात महिनाअघि मायादेवी मन्दिर सामुन्ने रहेका दुईवटा पोखरी सुके । सिमसार क्षेत्र भएकाले चराचुरुंगी, जलचर र साना जन्तुको बासस्थल खलबलियो । वर्षौंदेखि पोखरीमा रहेको इको सिस्टम भत्कियो, एक भिक्षुले दुखेसो पोखे, पोखरी आसपास देखिने १३ वटा अजिंगर भौंतारिंदै विहारसम्म आएका थिए । उनका अनुसार कोषले पोखरी सुकाएर सतहमा इँटा बिछ्याएको छ । पानी कञ्चन छ तर चरा देखिँदैनन् । उद्योगले मात्र प्रदूषण बढाएका होइनन्, ती भिक्षुले भने, लुम्बिनी क्षेत्रभित्र वातावरणमैत्री संरचना निर्माण गरिएका छैनन् । सबैतिर सिमेन्टका संरचना निर्माणमा जोड दिइएको छ । रूपन्देहीको भैरहवाबाट लुम्बिनी २२ किलोमिटरको दूरीमा पर्छ । लुम्बिनी प्रवेश गरेपछि जताततै कालोपत्र सडक र ब्लकबाट बनेका फुटपाथमै यात्रा गर्नुपर्छ । कृत्रिम सुन्दरता थप्ने बहानामा निर्मित संरचनाले लुम्बिनीको प्राकृतिक सुगन्ध र सौन्दर्यका साथै बुद्धसँग सम्बन्धित भग्नावशेष जोखिममा छन् । सडक किनारमा रहेका बोटबिरुवा मासेर कंक्रिटकै फुटपाथ निर्माण भएका छन् । लुम्बिनी जाने पर्यटकले विगतमा देखेको प्राकृतिक सुन्दरता अब देख्न नपाइने भएको छ । मायादेवी मन्दिर, जलचर भएको पोखरी, अन्य मन्दिर जाने हरेक बाटोमा सिमेन्ट प्रयोग गरिएको छ ।वरिष्ठ पुरातत्त्वविद् वसन्त बिडारीले भने लुम्बिनीमा बनिरहेका संरचना पुरातात्त्विक अध्ययनपश्चात् निर्माण भइरहेको बताए । संरचना बनाइएका स्थानमा अध्ययन गर्न परे सहजै ढलान उप्काउन सकिने गरी माथिबाट टाँसिएको उनको भनाइ छ । पहिलेको लुम्बिनीमा केन्जो टाँगेको गुरुयोजना थपिएकाले पूर्वाधार बनिरहन्छन्, उनले भने, पुरातात्त्विक सम्पदा रहेका स्थान संरक्षण गरी अन्य जमिनलाई मात्र प्रयोग गरिएको छ । विश्वभरिका बौद्धमार्गी र शान्तिप्रेमीको आस्थाको केन्द्रका रूपमा रहेको लुम्बिनीबाट पर्यटकीय र धार्मिक लाभ लिन नसकिएको वातावरण अध्येता युवराज कँडेल बताउँछन् । विकासका नाममा बनाइएका कंक्रिटका संरचनाले बौद्धमार्गीलाई आकर्षित गर्न सकेको छैन । स्थानीयलाई बृहत्तर लुम्बिनीको महत्त्व बुझाउन नसक्दा लुम्बिनी कंक्रिट बदलिँदै छ, उनले भने, प्राकृतिक बौद्ध वातावरण नै सकिएपछि धर्मावलम्बी र पर्यटक धेरै बेर अडिँदैनन् । लुम्बिनी व्यावसायिक पर्यटकीय स्थल बन्दै गएकोमा उनले चिन्ता व्यक्त गरे । लुम्बिनीको संरचना थप र स्वरूप परिवर्तन लुम्बिनी विकास कोषको मनोमानी भने नभएको कोषका योजना प्रमुख इन्जिनियर सरोज भट्टराईको भनाइ छ । ४२ वर्षअगाडि जापानी आर्किटेक्ट टाँगेले तयार गरेको गुरुयोजनाको मापदण्डअनुसार नै संरचना थप्ने काम भइरहेको उनले बताए । उनका अनुसार पूर्वपट्टिका १३ र पश्चिमका २९ गरी ४२ मन्दिर टाँगे डिजाइनअनुसार नै बन्नेछन् । कंक्रिटको विषय उठ्नु एक किसिमले ठीकै भए पनि गुरुयोजनामा रहेका संरचना बन्ने निश्चित भइसक्यो, उनले भने, गुरुयोजना अनुरूप थप नौवटा मन्दिर बन्न बाँकी छ । थप ६ वटा भवन निर्माणबाहेक अन्य गुरुयोजनाका काम नरहेको उनले जानकारी दिए । बुद्धको ठूलो मूर्ति, पार्क आदि बनाउने विषयमा सरकारी क्याबिनेटमा छलफल भई निर्णय भइसके हाल ती संरचना निर्माणको काम रोकिएको उनको भनाइ छ । गुरुयोजना तयार गर्दा पहिले लुम्बिनी वरपर रहेका आठवटा गाउँ विस्थापित भएका थिए । ती गाउँ रहेका स्थानमा अहिले गुरुयोजनाभित्र पर्ने गरी २५ हजार फलफूलका बोट कात्तिकसम्म रोपेर वाटिका निर्माण गरिनेछ । पुरातत्त्वविद्, संस्कृतिविद्को उपस्थितिमा टाँगेले गुरुयोजना बनाएकाले सम्पदा पाइने सम्भावित ठाउँमा केही पूर्वाधार नबनाई संरक्षण गरिएको भट्टराईले बताए । २ हजार ६ सय वर्षअगाडिको सभ्यता भएकाले लुम्बिनीका केही स्थानमा ती पुराना आकृति भेट्न सकिने उनको भनाइ छ ।"
३४ नेपालीको उद्धार अनिश्चित,"(नयाँ दिल्ली)  अफगानिस्तानमा अलपत्र परेका ३४ नेपालीको उद्धारका लागि तीन सातादेखि गरिएको प्रयास अझै सफल हुन सकेको छैन । दिल्लीस्थित नेपाली दूतावासले पहल गरिरहे पनि उनीहरूले नेपाल आउने मिति पटक पटक सर्दै आएको छ । उद्धारको पर्खाइमा रहेका सबै नेपाली एकै आईडीजीको आश्रयमा बसिरहेका छन् । आईडीजी अफगानिस्तानमा संयुक्त राष्ट्रसंघीय एजेन्सीलाई सुरक्षाकर्मी परिचालन गर्ने बेलायतको एक निजी कम्पनी हो । त्यसले नेपालबाट सयौं मानिसलाई अफगानिस्तानमा राष्ट्रसंघीय निकायमा सुरक्षाकर्मीका रूपमा परिचालित गरेको छ । अलपत्र भनिएका ३४ नेपालीलाई भने आईडीजीले लगेको होइन । उनीहरू दलालमार्फत भिजिट भिसामा काबुल पुगेका हुन् । रोजगारीको खोजीमै रहेका बेला तालिवानले डेढ महिनाअघि काबुल सहित अफगानिस्तान नियन्त्रणमा लिएपछि उनीहरू अलपत्र बन्न पुगेका हुन् । उद्धार हुने मिति सर्दै जादा तनाव बढेको छ । छिट्टै घर जाना पाए हुन्थ्यो । परिवारमा पनि चिन्ता बढेको छ, एक नेपालीले कान्तिपुरसँग टेलिफोनमा भने । तालिवानले सत्ता कब्जा गरेपछि ती नेपालीहरू केही समय विभिन्न स्थानमा लुकेर बसेका थिए । भारतस्थित नेपाली दूतावासको सम्पर्कमा एकपछि अर्को गर्दै उनीहरू सम्पर्कमा आएका थिए । उनीहरू सबैलाई विभिन्न स्थानबाट दूतावासले आईडीजीको संरक्षणमा पुर्याएको हो । आईडीजीले संरक्षण नदिएको भए हाम्रो के हुन्थ्यो थाहा छैन । दिल्लीस्थित दूतावासकै पहलमा हामीले अहिले सुरक्षित आश्रय पाएका छौं, काबुलमा रहेका एक नेपालीले भने । दिल्लीस्थित नेपाली दूतावासका नियोग उपप्रमुख रामप्रसाद सुवेदीले नेपालीको हकमा आईडीजीले राम्रो सहयोग गरिरहेको बताए । राष्ट्रसंघीय एजेन्सीमा कार्यरत ८३ नेपाली बिदामा घर फर्कने र उनीहरूका लागि आईडीजीले विमान चार्टर गर्ने भएकाले ती ३४ जनालाई पनि त्यही विमानमा ल्याइदिन आफूहरूले आग्रह गरेको उनले बताए । त्यहीअनुसार आईडीजीले उनीहरूलाई संरक्षण दिएर राखेको छ । विमान चार्टर्ड गर्ने प्रक्रिया चलिरहेको जानकारी छ, उनले भने । पहिले अलपत्र नेपालीलाई दुबई हुँदै काठमाडौं ल्याउने तयारी गरिएको थियो । तर दुबईले सबैलाई क्वारेन्टाइनमा बस्नुपर्ने बताएपछि रोकियो । त्यसपछि अफगानिस्तानकै एयरलाइन्सबाट दिल्ली हुँदै काठमाडौं ल्याउने प्रक्रिया आईडीजीले बढाएको थियो । तर, अफगानिस्तानको एयरलाइन्सलाई दिल्लीमा अवतरणको अनुमति पाउन सकेको छैन । आईडीजीले अन्य विकल्पमा पनि छलफल गरिरहेको छ तर अझै विमान चार्टर्ड र उडानको रुट निश्चित हुन सकेको छैन, सुवेदीले भने आईडीजीसँग निरन्तर सम्पर्कमा छौं । उनीहरूलाई आवश्यक सहजीकरण पनि गरिरहेका छौं । ३४ जना नेपालीमध्ये ३१ जनाको भिसाको अवधि सकिएकाले तालिवानले उनीहरूलाई केही समस्या गराउने हो कि भन्ने संशय पनि छ । भिजिट भिसामा आएकाले आफूहरूको भिसाको म्याद सकिएको काबुलमा रहेका एक नेपालीले कान्तिपुरलाई बताए । भिसाको अवधि सकिएकाहरूका सम्बन्धमा दिल्लीस्थित नेपाली दूतावासले आईडीजीमार्फत नै तालिवान एजेन्सीसँग कुरा गर्ने प्रयत्न गरिरहेको छ । दिल्लीस्थित अफगानी दूतावासको सम्पर्क पनि तालिवान सरकारसँग बन्द रहेको समन्वयमा समस्या भएको नेपाली दूतावासका अधिकारीहरू बताउँछन् । काबुलस्थित राष्ट्रसंघीय एजेन्सीमा कार्यरत नेपाली सुरक्षाकर्मीमध्ये ८३ जना बिदा स्वीकृत गराएर नेपाल जाने तयारीमा छन् । त्यसबाहेक १७ जना भारतीय समेतलाई काबुलबाट बिदामा पठाउन आईडीजीले विमान चार्टर गर्न खोजेको छ । राष्ट्रसंघीय निकायमा कार्यरत सुरक्षाकर्मीलाई बिदामा घर पुर्याउने तथा बिदा सकिएपछि काममा लगाउने जिम्मेवारी आईडीजीकै हो । त्यही भएर वैधानिक तरिकाले अफगानिस्तानमा रहेका नेपालीका विषयमा त्यति चिन्ता देखिँदैन ।"
नेपाललाई सहयोग गर्न अध्यादेश,कास्की (कास) पूर्वप्रधानमन्त्री बाबुराम भट्टराईले माधवकुमार नेपाललाई सहयोग गर्नकै लागि सरकारले दल विभाजनसम्बन्धी अध्यादेश ल्याएको बताएका छन् । पोखरामा बिहीबार आयोजित पार्टीको संगठन सुदृढीकरण अभियानमा बोल्दै भट्टराईले राजनीतिमा कसैले दयामाया गरेर अगाडि नबढेको बताए ।
५ दिनदेखि सिँगो गाउँ अन्धकार,"गुल्मी (कास) टान्सफर्मर जलेर विद्युत् आपूर्ति बन्द भएपछि जिल्लाको मालिका गाउँपालिका६ को छापबासी अँध्यारोमा बस्न बाध्य भएका छन् । नेपाल विद्युत् प्राधिकरणले समयमै मर्मतका लागि पहल नगर्दा पाँच दिनदेखि विद्युत्विहीन बन्नुपरेको स्थानीयको गुनासो छ । विद्युत् नभएपछि टेलिफोन सेवा अवरुद्ध हुनुका साथै कुटानीपिसानी, फर्निचर लगायतका उद्योग पनि बन्द भएको मालिका५ छापकी हिमकला जीसीले बताइन् । छापहिलेको राहालेपाटामा रहेको विद्युत्को टान्सफर्मरमा पाँच दिनअघि चट्याङ परेपछि जलेर विद्युत् अवरुद्ध भएको स्थानीय शिवलाल अर्यालले बताए । टान्सफर्मर मर्मतका लागि विद्युत् प्राधिकरण कार्यालय गुल्मीलाई जानकारी गराए पनि सुनुवाइ नगरेको वडा सदस्य युवराज महताराले बताए । विद्युत् प्राधिकरण कार्यालय गुल्मीका प्रमुख ईश्वरकुमार श्रेष्ठले बुधबार टान्सफर्मर तम्घास ल्याएका कारण शनिबारसम्ममा मर्मत भइसक्ने बताए । उनले जलेको टान्सफर्मर मर्मत गर्नका लागि २० दिन लाग्ने भए पनि आफूहरूले पुरानो टान्सफर्मर मर्मतका लागि पठाएको हुँदा तत्काल बत्ती बाल्न सम्भव भएको बताए"
छाउपडीविरुद्ध किशोरी,"(कालीकोट)  घरदेखि विद्यालयसम्म छुवाछूत हुने छाउपडी प्रथाविरुद्ध यहाँका किशोरीले अभियान थालेका छन् । कक्षाकोठामै छाउपडीविरुद्ध छलफल हुन थालेपछि यो प्रथा न्यून हुँदै गएको छ । पहिले गुपचुपमै लुकाइने छाउपडी प्रथाविरुद्ध अहिले कक्षामै अन्तर्क्रिया चलाउन थालेका छौं, नरहरिनाथ३ स्थित रमा माविकी कक्षा ९ की छात्रा कमला वुढाले भनिन्, हाम्रो अभियानपछि अभिभावकले हामीलाई छाउगोठमा पठाउन हच्किएका छन् । उनले छाउपडी भएको बेला घरभित्र बस्न नपाइने, दूध, दही तथा पोसिलो खानेकुरा खान नपाइने, घरका अरु सदस्यलाई छुन नपाइने चलन अझै कालीकोटका गाउँहरूमा कायम रहेको बताइन् । महिनावारी हुँदा खानाभन्दा बढी पिरलो सुत्ने ठाउँको हुने विद्यालयकी अर्की छात्रा ममता महताराले बताइन् । घरको तुलनामा विद्यालयमा विभेद कम भए पनि महिनावारी स्वच्छतासम्बन्धी छुट्टै कोठा नहुँदा प्याड फेर्न कठिन हुन्छ, उनले भनिन्, पहिले त छाउ भएको बेला विद्यालय पनि नआउने चलन थियो । उनले घरमा आमाबाबुले नै महिनावारीसम्बन्धी कुसंस्कार भोग्दै र मान्दै आएकाले पूरै हटाउन कठिन भएको गुनासो गरिन् । विद्यालयको अगुवाइमा छाउ प्रथाविरुद्ध अभियान सञ्चालन गरेर लामो समयदेखि घरपरिवारलाई दबाब दिइरहेको विद्यालयमा गठित किशोरी समूहकी सचिव जमुना बुढाले बताइन् । विद्यालयमा महिनावारी भएको बेला विभेद नभए पनि समस्या परेको बेला धारामा पानी नहुने, कहिले प्याड पनि नभेटिने, प्याड फेर्ने सुरक्षित ठाउँ पनि नहुने समस्या रहेको उनको भनाइ छ । प्याड माग्न अफिस कोठामा जान पनि अप्ठेरो लाग्छ, उनले भनिन्, एक जनालाई चाहियो भन्दै ३४ जना जान्छौं । कोरोना महामारीका कारण लामो समयपछि खुलेका विद्यालयमा किशोरीहरूले हप्तामा एक दिन कक्षाकोठामै छाउ प्रथाविरुद्ध छलफल चलाउने गरेका छन् । मंगलबार कक्षाकोठामै सरोकारवालासँग भएको छलफलमा कक्षा ९ का ७५ विद्यार्थीमध्ये अधिकांशले खुलेरै भनाइ राखे गाउँपालिका र सहयोगी संघसंस्थाको सहयोगमा साबुन र सेनिटरी प्याडलगायतका सामान छात्राहरूलाई नियमित दिन सुरु गरिएको विद्यालयका प्रधानाध्यापक हरिशचन्द्र बटालाले बताए । प्याडको व्यवस्था गरेपछि सबै छात्राहरूको पढाइ नियमित छ, उनले भने, छात्राहरूले हप्तामा एकपल्ट कक्षामै महिनावारीबारे छलफल गर्न थालेपछि समुदायमा पनि महिनावारी बार्ने महिलाको संख्या घटेको छ । विद्यालयको छलफलको निष्कर्ष घरमा पनि सुनाउने गरिएको अर्की छात्रा ममता विष्टले बताइन् । ३ वर्षदेखि लालु, माल्कोट, कुमालगाउँ, कोटवाडा र रुप्सामा गठन भएका किशोरी समूहले छाउपडीविरुद्ध सचेतनाका अभियान सञ्चालन गरिरहेको गाउँपालिका उपाध्यक्ष मनशोभा बुढाले बताइन् । उनका अनुसार छात्राहरूको अभियानले महिनावारी बार्ने, गोठमा सुत्नेलगायत चलनमा कमी आएको छ । ८ वटा सामुदायिक विद्यालयलाई यो वर्ष १० लाखको सेनिटरी प्याड खरिद गरी वितरण गरिएको उनले जानकारी दिइन् । पाका उमेरका महिलाले छोइछिटो गरे पनि नयाँ पुस्ताले छाउ बार्न छाडेका छन्, उनले भनिन्, उनीहरूको अभियानले कुसंस्कार हटाउन ठूलो मद्दत पुगेको छ । नरहरिनाथमा भएका १५ वटा छाउगोठ ३ वर्षअघि नै प्रहरीको सक्रियतामा भत्काएको उनले बताइन् । छाउ बार्ने चलन हटेपछि जिल्लाभरिका किशोरीको विद्यालय नियमित बन्दै गएको शिक्षा विकास तथा समन्वय इकाइ प्रमुख महेश देवकोटाले बताए । अहिले त कक्षाकोठामा छात्रभन्दा छात्राको उपस्थिति बढी देखिन्छ, उनले भने, सेनिटरी प्याडको सुविधा, छात्रामैत्री शौचालय र सरसफाइले छात्राको नियमितता बढाउन सहयोग गरेको छ । किशोरीको सक्रियतामा महिनावारी र सरसफाइसम्बन्धी अभियान सञ्चालन गर्दा प्रभावकारी भएको उनको भनाइ छ ।"
दसैं बजारले व्यवसायी दंग,"(काठमाडौं) काठमाडौंको न्युरोडस्थित कोहिनूर जेन्ट्स कलेक्सनका सञ्चालक प्रताप बानियाँ लामो समयपछि पसलमा बढेको चहलपहलले खुसी छन् । लामो समयपछि पसल खोल्न पाइएको छ । सायद अब फेरि लकडाउन नहोला, उनले भने, चाडबाडका बेला व्यापार राम्रै हुन्छ । अहिले दिनहुँ १२१५ हजार रुपैयाँसम्मका जेन्ट्स कपडा बिक्री भइरहेको उनको भनाइ छ । दसैंको घटस्थापनादेखि अझ राम्रो कारोबार हुने उनले बताए । न्युरोडकै कपडा व्यवसायी अमृतबहादुर तुलाधरले दैनिक २० हजार रुपैयाँसम्म लेडिज कपडा बेचिरहेका छन् । यो बिक्रीदेखि उनी सन्तुष्ट पनि छन् । ठीकै चलिरहेको छ, पोहोर साल बन्द थियो, अहिले व्यापार बढेको छ, न्युरोडस्थित रेणुज फेसनका सञ्चालक उनले भने, बन्द हुनुभन्दा थोरै भए पनि कपडा बिक्री गर्नु राम्रो । त्यसैले म खुसी नै छु । दसैंका लागि भनेर उनले लेडिज कुर्ता सुरुवालमा १५ प्रतिशत छुटको अफरसमेत राखेका छन् । अफरले गर्दा समेत व्यापार राम्रो भएको उनको भनाइ छ । चाडबाडका बेलामा अरू समयभन्दा राम्रो व्यापार हुन्छ, उनले भने, कोभिडअघिको तुलनामा यसपालिको व्यापार कम नै हो । तर बजार खुला छ, अब भने बढ्ला । कोभिडका कारण गत वर्ष चाडबाडका बेला ठप्प बजार यसपालि बन्द छैन । बीचमा लकडाउन र निषेधाज्ञाले ठप्प बनेको व्यापार, व्यवसायमा दसैं नजिकिएसँगै यति बेला चहलपहल बढेको देखिन्छ । त्यसैले तिहार एवं छठसम्म व्यापार राम्रो हुने व्यवसायी बताउँछन् । चाडबाडमा कारोबार राम्रो हुने भए पनि कपडाको भाउ महँगिएको व्यवसायीको भनाइ छ । गत वर्ष दुई हजार हाराहारीमा पाइने कपडा यस पटक २५ सय रुपैयाँसम्म पर्ने न्युरोडकै अर्का व्यवसायी दीपु खड्काको भनाइ छ । केही कपडाको मूल्य बढेको छ, उनले भने, समयमै सामान आइनपुगेकाले पनि कपडाको मूल्य बढेको हो ।बजार सहज भए पनि दसैंका लागि आउनुपर्ने कतिपय सामान चिनियाँको नाकामा अड्किएका छन् । व्यापारीले आफैं चीन गएर सामान अर्डर गर्न पनि पाएका छैनन् । त्यहाँकै उद्योगबाट सामान मगाउँदा भने ५७ प्रतिशत महँगो मूल्य पर्ने गरेको रञ्जना व्यापार संघका उपाध्यक्ष विनय अग्रवालले बताए । यसले यहाँ पनि मूल्य वृद्धिमा सघाएको उनको भनाइ छ । तर मूल्य बढे पनि बजारमा माग उत्तिकै रहेको उनी सुनाउँछन् । चिनियाँ नाकाबाट ढुवानीमा समस्या आएकाले सामान समयमै बजार पुर्याउन सकेका छैनौं । हामी थोक व्यापारीसँग पर्याप्त सामान छैनन् । माग छ तर आपूर्ति गर्न सकेका छैनौं, अग्रवालले भने, जाडोका सामान गर्मीमा आउने र गर्मीको सामान जाडोमा आउने भइरहेको छ । यसको मारमा थोक र खुद्रा व्यापारी छौं । दिनमा ३०४० वटा गाडी चिनियाँ नाकाबाट भित्रिनुपर्नेमा मुस्किलले चारपाँचवटा गाडी मात्र आइरहेको उनले गुनासो गरे । मेरै ७०८० लाख रुपैयाँको सामान चिनियाँ नाकामा अड्किएको छ, अग्रवालले भने, उक्त सामान दसैंअघि आइपुगेन भने ठूलो नोक्सानी बेहोर्नुपर्छ । दसैंका सामान समयमै आएन भने पछि बिक्री गर्न समस्या हुन्छ । वर्षको सबैभन्दा धेरै कारोबार दसैं र तिहारका बेला हुन्छ । त्यसपछि जाडोका सामान पनि उत्तिकै बिक्री हुन्छन् । यो तीन महिनामा वर्षभरिको ८० प्रतिशत कारोबार हुन्छ, उनले थपे । दसैंका लागि आउनुपर्ने सामान नाकामा अड्किएकाले केही कपडाको मूल्य महँगिएको नेपाल राष्ट्रिय व्यवसायी महासंघका अध्यक्ष नरेश कटुवालले बताए । व्यवसायी आफैंले बढाएका होइनन्, उनले भने, ढुवानी खर्च र भन्सारको लागतले मूल्य वृद्धिमा चाप परेको हो । कपडाहरूको मूल्य बढे पनि बजार सामान्य चलिरहेको उनको भनाइ छ । खुद्रामा घटस्थापनादेखि राम्रो कारोबार हुन सुरु हुन्छ । राम्रो खुद्रा पसलेले नै दसैंमा दिनकै एक लाख रुपैयाँसम्म कारोबार गर्छन्, उनले भने, होलसेलरहरूले आफूसँग भएका सामान बजार पठाइरहेका छन् । उनीहरूले पनि दिनमा २३ लाख रुपैयाँसम्मको कारोबार गर्छन् ।"
"होलसेलमा रौनक, खुद्रामा बढ्दै चहलपहल","शनिबार सार्वजनिक बिदाका दिनमा चहलपहल झन् बढ्ने दाहालले बताए । सडकमा समेत खुट्टा राख्ने ठाउँ हुँदैन, उनले भने, कोभिडबाट शिथिल बजार अहिले केही सुधारतर्फ जाँदै छ । पछिल्लो समय सपिङ मलमा किनमेल गर्ने परिपाटी पनि बढ्दो छ । उपत्यकामा मात्रै दुई दर्जनभन्दा बढी सपिङ मल छन् । चाडबाड नजिकिँदै गर्दा सपिङ मलमा पनि सर्वसाधारणको भीड छ । एकै छानामुनि विभिन्न ब्रान्डका लत्ताकपडा खरिद गर्न सकिने भएकाले सर्वसाधारण यसतर्फ आकर्षित बनेका हुन् । विभिन्न छुट तथा अफरले पनि उनीहरूको आकर्षण यता बढेको हो । दसैंतिहारका बेला जुत्ताचप्पलको व्यापार पनि राम्रो रहने व्यवसायी बताउँछन् । स्वदेशी जुत्ताको माग बढ्दा उद्योगीहरूलाई उत्पादन गर्न भ्याइनभ्याइ छ । विदेशबाट जुत्ता नआउँदा स्वदेशी जुत्ता उद्योगले उत्पादन बढाइरहेका छन्, फुटवेयर म्यानुफ्याक्चरर्स एसोसिएसन अफ नेपालका महासचिव नवराज गौतमले भने, माग बढेपछि जुत्ता उद्योग १८२० घण्टा चलेका छन् । विदेशी जुत्ता नआउँदा स्वदेशी जुत्ताको व्यापार धेरै राम्रो छ । चाडपर्वअघि नै आएका विदेशी जुत्ताको व्यापार पनि उस्तै छ । पहिल्यै जुत्ता ल्याएका व्यवसायीलाई यति बेला नाफा राम्रो मिलेको व्यवसायी नै बताउँछन् । तर केरुङ र तातोपानी नाकामा भइरहेको समस्याले धेरै व्यवसायीले घाटामा पनि रहेको उनीहरूको गुनासो छ ।"
सेवा प्रदायकले गठन गरे संघर्ष समिति,"काठमाडौं (कास) नेपाल विद्युत् प्राधिकरणका पोल, अप्टिकल फाइबरलगायत संरचना प्रयोग गरेर भाडा नतिरेका टेलिफोन, इन्टरनेट तथा केबल टेलिभिजन सेवा प्रदायकहरूले संघर्ष समिति गठन गरेका छन् ।सेवा प्रदायक कम्पनीलाई पोल भाडाको बक्यौता तिर्न र नयाँ सम्झौता गर्न प्राधिकरणले दिएको समयसीमा शुक्रबार सकिँदै छ । तर बक्यौता भुक्तानीको साटो उनीहरूले प्राधिकरणबाट पाएको अन्तिम चेतावनीको अवज्ञा गर्दै त्यसैका विरुद्ध गतिविधि चलाउन संघर्ष समिति गठन गरेको जनाएका छन् । काठमाडौंमा बिहीबार केबल टेलिभिजनहरूको राष्ट्रिय भेलाले सातबुँदे घोषणापत्र जारी गर्दै दिनेश सुवेदीको संयोजकत्वमा ९ सदस्यीय संघर्ष समिति गठन गरेको छ । बिहीबार नै सेवा प्रदायक कम्पनीका छाता संस्थाले ऊर्जा, जलस्रोत तथा सिँचाइमन्त्री पम्फा भुसाललाई ज्ञापनसमेत बुझाएका छन् । नेपाल इन्टरनेट सेवा प्रदायक संघ, नेपाल केबल टेलिभिजन व्यवसायी महासंघ, नेपाल डिजिटल टीभी प्रदायक संघ र नेपाल केबल टेलिभिजन महासंघले मन्त्री भुसाललाई संयुक्त ज्ञापन बुझाएका हुन् ।ज्ञापनमा प्राधिकरणले भाडा तोक्दा सेवा प्रदायकको लागत र प्रतिफलको अध्ययन नगरेको, बजार अवस्थालगायत विषयमा सरोकारवाला निकायसँग छलफल नै नगरी भाडा बढाएकोलगायत विषय उल्लेख छन् । अनुमतिबिनै विभिन्न माध्यमबाट प्रसारण भइरहेका कार्यक्रममा रोक लगाउन पनि उनीहरूको माग छ । राष्ट्रिय प्रसारण ऐन २०४९ तथा राष्ट्रिय प्रसारण नियमावली २०५२ अनुसार प्रसारणको अनुमति नलिई कार्यक्रम प्रसारण गर्न नपाउने व्यवस्था छ । तर इन्टरनेटमा ओटीटी एप्लिकेसन, वेब ब्राउजिङ, आईपीटीभी, भीओडीलगायत माध्यमबाट अनुमति नलिई कार्यक्रम प्रसारण भएकाले त्यसलाई तत्काल बन्द गरिनपर्छ, मन्त्रीलाई बुझाइएको ज्ञापनमा भनिएको छ । विदेशी टेलिभिजन च्यानलमा क्लिनफिड लागू गर्न २४ घण्टे अल्टिमेटमसमेत उनीहरूले दिएका छन् ।डिजिटल केबल अपरेटर र स्थानीय केबल अपरेटरमा दोहोरो कर लागेको पनि सेवा प्रदायकहरूको भनाइ छ । डिजिटल केबल अपरेटरले प्रसारण तथा वितरणमा मूल्य अभिवृद्धि कर तथा अरू शुल्कहरू तिर्ने गरेको तर सोही सामग्री स्थानीय ग्राहकलाई वितरण गर्दा स्थानीय केबल अपरेटरले फेरि कर तिर्दा दोहोरो पर्न जाने भएकाले यस्तो व्यवस्थालाई खारेज गरिनुपर्छ, ज्ञापनमा भनिएको छ । यता विद्युत् प्राधिकरणले भने शुक्रबारसम्म बक्यौता नतिर्ने र भाडा सम्झौता नवीकरण नगर्ने कम्पनीको सेवा काट्ने चेतावनी दिएको छ । प्राधिकरणले यसअघि नै नयाँ तार तान्न रोक लगाइसकेको छ । शुक्रबारबाट भने उनीहरूका औजार उपकरण जफत गर्ने र तारसमेत काट्ने चेतावनी प्राधिकरणको छ ।"
एसआर६ को उत्पादन क्षमता आधा घट्यो,"त्यस्तै आयोजनामा ८५ मिटर लामो र साढे १८ मिटर चौडाइ भएको भूमिगत विद्युत् गृह निर्माण गर्न सकिनेछ । एसआर६ आयोजना डोटीको दिपायल सिलगढी नगरपालिकाको ७ र ८, बोगटान फुड्सिल गाउँपालिकाको ५, ६ र ७, पूर्वी चौकी गाउँपालिकाको ५ र ७ साथै केआई सिंह गाउँपालिकाको २ र ३ वडामा पर्छ । अछामको मंगलसेन नगरपालिकाको २, ३ र ५, चौरपाटी गाउँपालिकाको १, २ र ४ वडालाई आयोजना प्रभावित क्षेत्रका रूपमा पहिचान गरिएको छ । आयोजनाको वातावरणीय प्रभाव मूल्यांकन (ईआईए) प्रतिवेदन वन तथा वातावरण मन्त्रालयलाई दिइसकिएको र मन्त्रालयले स्वीकृत गर्न बाँकी रहेको इन्जिनियर श्रेष्ठले जानकारी दिए । यो जलविद्युत् आयोजना बनाउँदा १ हजार १३ हेक्टर वन क्षेत्रको जग्गा र २९८ हेक्टर निजी जग्गा आवश्यक पर्ने देखिएको छ । त्यस्तै आयोजना निर्माणका क्रममा १ लाख १५ हजार हाराहारीमा रुख कटान हुने अनुमान छ । एसआर६ जलविद्युत् आयोजना पश्चिम सेतीबाट तल र कर्णाली चिसापानीभन्दा माथिल्लो तटीय क्षेत्रमा पर्छ । धनगढी विमानस्थलबाट १ सय ८० किलोमिटर दूरीमा पर्ने यो आयोजनामा पहुँच मार्ग निर्माण भइरहेको विभागले जनाएको छ । डोटीको बोगटान क्षेत्रमा सडक बनिसकेकाले पहुँचमार्गका लागि पनि सहज भएको हो । आयोजनाबाट उत्पादित विद्युत् राष्ट्रिय प्रसारणलाइनसम्म पुर्याउनका लागि ३० किलोमिटर प्रसारणलाइन निर्माण गर्नुपर्नेछ ।"
विद्यार्थीको बैंक खाता,"प्रमुख प्रशासकीय अधिकृत, वडाध्यक्षलगायत जनप्रतिनिधिसमक्ष कुरा राखेपछि योजनाले मूर्त रूप पाएको उनको भनाइ छ । कार्यपालिका बैठक हुँदै गत असार १० को गाउँसभाले योजना पारित गरेको थियो । यो अभियानले विद्यार्थीले कम्तीमा १२ कक्षासम्म उच्च मनोबलका साथ पढ्ने विश्वास छ, अध्यक्ष बिष्टले भने, बैंकमा जम्मा गरिने रकम विद्यार्थी बालिग भएपछि मात्रै निकाल्न सकिन्छ । बर्सेनि एउटा कक्षा थपेर १२ सम्म पुर्याउने योजनासमेत रहेको उनले बताए । थोपाथोपा पानी जम्मा गरी घडा भरेझैं उच्च शिक्षामा बालबालिकालाई केही योगदान पुर्याउन सकिन्छ कि भनेर सानो प्रयास थालेका हौं, बिष्टले भने । लोघेकरदामोदरकुण्ड३ घिलिङस्थित जनज्योति आधारभूत विद्यालयका प्रधानाध्यापक निमा गुरुङले यस्तो अभ्यास नेपालमै पहिलो र नौलो हुन सक्ने बताए । धनीले बाहिर लगेर पढाउँछन् । विपन्न परिवारका बालबालिका गाउँकै स्कुल पढ्छन्, उनले भने, ८ पढेपछि प्रायः सबै बालबालिकाले पढाइ छाड्थे । उच्च शिक्षा परको कुरा । सोही विद्यालयको ८ कक्षाका विद्यार्थी सङ्बो गुरुङले गाउँपालिकाको अभियानले उत्साहित बनाएको बताए । बैंकका जम्मा भएको पैसाले क्याम्पस पढ्न पनि सघाउने भयो, उनले भने, भए त पैसा अझै बढाइदिए राम्रो हुन्थ्यो ।सबैभन्दा बढी जनज्योतिमा बालविकासदेखि ८ कक्षासम्म १ सय ६ विद्यार्थी छन् । आगामी शैक्षिक सत्रदेखि ९ कक्षाको पढाइका लागि प्रक्रिया थाल्न लागिएको प्रधानाध्यापक गुरुङले बताए । गाउँपालिकाले बैंकमा विद्यार्थीको खाता खोलेर रकम जम्मा गर्ने कुरा राम्रो छ । हामी अभिभावक पनि रकम जम्मा गर्छौं । गाउँपालिकाले हामीलाई रोजगारी दिने र सोही रकम बैंकमा जम्मा गर्ने व्यवस्था भए अझ सजिलो हुन्थ्यो ।"
डिमान्ड शुल्क बढ्दा उद्योग धराशायी हुन्छन् : निजी क्षेत्र,"(काठमाडौं)  विद्युत् महसुल संशोधन प्रक्रिया सुरु भएसँगै निजी क्षेत्रले त्यसको विरोध गरेको छ । नेपाल विद्युत् प्राधिकरणले विद्युत् नियमन आयोगलाई सिफारिस गरेको नयाँ महसुल दरमा औद्योगिक ग्राहकको डिमान्ड शुल्क बढाउने प्रस्ताव गरिएकोमा निजी क्षेत्रले उक्त व्यवस्था कार्यान्वयन नगर्न माग गर्दै विरोध जनाएको हो । आयोगले बिहीबार सार्वजनिक सुनुवाइ गर्दै प्रस्तावित महशुल दरमाथि विभिन्न क्षेत्रका रायसुझाव लिएको छ । सुनुवाइका क्रममा उद्योगीव्यवसायीले डिमान्ड शुल्क बढाउने प्राधिकरको प्रस्ताव कार्यान्वयन नगर्न आयोगलाई आग्रहसमेत गरेका छन् । प्राधिकरणबाट प्रस्तावित महसुल दरमा टाइम अफ डे (टीओडी) मिटर लिएका औद्योगिक ग्राहकको डिमान्ड शुल्क बढाउने र अफ पिक (राति ११ देखि बिहान ५ बजेसम्म) समयको इनर्जी शुल्क घटाउने उल्लेख छ । ६६ केभी औद्योगिक करिडोरमा डिमान्ड शुल्क २ सय ४० रुपैयाँबाट ३ सय ४० रुपैयाँ पुर्याउनुपर्ने प्रस्ताव प्राधिकरणको छ । तर त्यसलाई कार्यान्वयन नगर्न निजी क्षेत्रले माग गरेका हुन् । अफ पिक समयमा प्रयोग गरेको विद्युत्मा यस्ता ग्राहकले प्रतियुनिट ७० पैसासम्म छुट पाउने भनिए पनि धेरैजसो उद्योग रातमा नचल्ने भएकाले कुनै फाइदा लिन नसकिने उनीहरूको भनाइ छ । डिमान्ड शुल्क बढ्दा औद्योगिक क्षेत्र त्यसको प्रत्यक्ष मारमा पर्ने उद्योग वाणिज्य महासंघका पूर्वउपाध्यक्ष पशुपति मुरारकाले बताए । महासंघ एसोसिएट उपाध्यक्ष रामचन्द सांघाईले पनि प्रस्तावित व्यवस्था कार्यान्वयन गर्न नसकिने प्रतिक्रिया दिए । यसमा आयोगले पुनर्विचार गरिदिनुपर्ने उनको भनाइ छ । नयाँ विद्युत् महसुल दरमा घरायसी उपभोक्ता र सिँचाइ क्षेत्रलाई सहुलियत दिइए पनि औद्योगिक ग्राहकलाई सहुलियतको साटो महँगो शुल्क तिर्नेपर्ने अवस्था सिर्जना भएको नेपाल उद्योग परिसंघका निवर्तमान अध्यक्ष सतीशकुमार मोरले बताए । परिसंघअन्तर्गत ऊर्जा विकास परिषद्का संयोजक ज्ञानेन्द्रलाल प्रधान र धागो उत्पादक संघका अध्यक्ष पवन गोल्यानले पनि रातको समयमा औद्योगिक ग्राहकलाई छुट दिएको देखाएर डिमान्ड शुल्क बढाउन नहुने धारणा राखे । डिमान्ड शुल्क बढाउने प्रस्तावको निजी क्षेत्रले यसरी विरोध गरिरहँदा प्राधिकरणले भने उद्योगी व्यवसायीलाई नयाँ महसुल दरले ठूलो असर नपार्ने जनाएको छ । न्यून विद्युत् खपत गर्दा डिमान्ड शुल्क बढी देखिए पनि ठूलो परिमाणमा खपत गर्दा त्यसले औद्योगिक उपभोक्तालाई प्रत्यक्ष फाइदा पुग्ने प्राधिकरणका कार्यकारी निर्देशक कुलमान घिसिङले बताए । उद्योगीहरूले रातको समयमा विद्युत् उपभोगलाई प्राथमिकतामा राख्दा झन् सस्तो पर्ने उनको भनाइ छ । पछिल्लो समय विद्युत् उत्पादन बढेको तर माग नबढ्दा खेर जाने स्थिति आएकाले खपत बढाउन डिमान्ड शुल्क बढी प्रस्ताव गरिएको घिसिङको भनाइ छ । विगतको तुलनामा माग र आपूर्तिको अवस्था फेरिएको छ । त्यसलाई कसरी म्याचिङ गर्ने भन्ने हाम्रो चुनौती हो, घिसिङले भने, माग बढाउनुपर्छ भनेर प्राधिकरण र सरकार लागेको छ । अहिलेको महसुल दर विद्युत् माग बढाउने हाम्रो रणनीतिअनुसार आएको छ कि छैन भनेर बुझ्नुपर्छ । औद्योगिक ग्राहकलाई उच्च क्षमताको प्रसारणलाइनबाट सीधै विद्युत् दिन प्राधिकरण तयार रहेकोसमेत उनले बताए । १३२ केभीका हाइभोल्टेल प्रसारणलाइनबाट सीधै विद्युत् दिन सकिन्छ । चाहे जति लोड दिन्छौं । तर हाम्रो लाइन र सबस्टेसन एकातिर तर उद्योग संरचना अर्कोतिर भयो भने हामीलाई केही समय लाग्छ, उनले भने । नवलपरासी, भैरहवा, वीरगन्जलगायत औद्योगिक क्षेत्रमा तत्काल हाई भोल्टेज लाइनबाट विद्युत् उपलब्ध गराउन सकिने प्राधिकरणले जनाएको छ । प्रस्तावित महसुल दर आगामी १ वर्षसम्मका लागि मात्रै भएको र महसुल योभन्दा माथि नबढ्ने घिसिङको दाबी छ । सोलार ऊर्जाको महसुल पनि अब नबढ्ने उनको भनाइ छ ।"
सामसङको नयाँ स्मार्टफोन,"काठमाडौं (कास) स्मार्टफोन ब्रान्ड सामसङले नवीनतम प्रविधियुक्त ग्यालेक्सी ए५टूएस फाइभजी फोन नेपाली बजारमा ल्याएको छ । ग्यालेक्सी ए५टूको विरासतलाई आत्मसात् गर्दै कम्पनीले थप सुविधा समावेश गरी ग्यालेक्सी ए५टूएस फाइभजी स्मार्टफोन बजारमा ल्याइएको कम्पनीले जनाएको छ । यसमा क्वान्टम्स स्न्यापड्रागन ७७८जी प्रोसेसर, ओआईएसका साथ ६४ जीबी क्वाड क्यामरालगायत विशेषता छन् । ग्यालेक्सी ए५टूएस फाइभजीको मूल्य ५३ हजार ९ सय ९९ देखि सुरु हुने कम्पनीले जनाएको छ ।"
"भायनेटको 'बडा दसैंमा बडा स्पिड, बडा टीभी","काठमाडौं (कास) भायनेटले भायनेट बडा दसैंमा, बडा स्पिड, बडा टीभी अफर सार्वजनिक गरेको छ । यो योजनाअनुसार भायनेटले इन्टरनेट तथा भाया टीभी प्याकेजहरूका साथ ३२ र ५५ इन्चको एमआई एन्ड्रोइड टीभीमा छुट दिनेछ । यसमा ग्राहकले भायनेटको इन्टरनेट र भाया टीभीको कम्बो प्याकेजको वार्षिक सदस्यतामा उच्च गतिको इन्टरनेट पाउन सक्नेछन् ।"
कोकाकोलाको 'धन्यवाद अभियान,काठमाडौं (कास) कोकाकोला नेपालले यसपालिको दसैंमा धन्यवाद अभियान सुरु गरेको छ । कोभिड महामारीविरुद्धको उपचारमा अग्रपंक्तिमा खटिएकालाई सम्मान गर्न उक्त अभियान सुरु गरिएको जनाइएको छ । जहाँ कठिन समयमा साथ दिएका व्यक्तिलाई एउटा कोकको बोटलमार्फत धन्यवाद प्रकट गर्ने अभियान रहेको कम्पनीले जनाएको छ ।
नबिललाई 'ट्रेड एन्ड सप्लाई पार्टनर बैंक सम्मान,काठमाडौं (कास) एसियाली विकास बैंकको (एडीबी) ट्रेड एन्ड सप्लाई चेन फाइनान्स प्रोग्राम २०२१ बाट नबिल बैंक सम्मानित भएको छ । नबिलले नेपालको लिडिङ पार्टनर बैंकको अवार्ड पाएको हो । सोही अवार्ड बैंकले गत वर्ष पनि पाएको थियो ।
लिडिङ पार्टनर बैंकको उपाधि लक्ष्मी बैंकलाई,काठमाडौं (कास) एसियन डेभलपमेन्ट बैंकले २०२१ को लिडिङ पार्टनर बैंक को उपाधिबाट लक्ष्मी बैंकलाई सम्मानित गरेको छ । उक्त उपाधि एसियाली विकास बैंक (एडीबी) को ट्रेड तथा सप्लाई चेन फाइनान्स योजनाअन्तर्गत छ । जसमा एडीबीसँगको सहकार्यमा सबैभन्दा बढी कारोबार गर्ने बैंकलाई प्रदान गरिन्छ ।
मेगा बैंकको कृषि कर्जा कार्यक्रम,काठमाडौं (कास) मेगा बैंक नेपालले रौतहटको गुजरा नगरगालिकाका किसानलाई कृषि कर्जा तथा वित्तीय साक्षरताका सम्बन्धमा अभिमुखीकरण कार्यक्रम गरेको छ । परम्परागत कृषि प्रणालीलाई आधुनिकीकरण गरी व्यावसायिक रूपमा कृषि कार्य गर्न बैंकले उक्त कार्यक्रम गरेको हो ।
सानिमाको रेमिट्यान्स खातामा १०५१ प्रतिशत ब्याजदर,काठमाडौं (कास) सानिमा बैंकले दसैं योजनाअन्तर्गत रेमिट्यान्स मुद्दती खातामा १०५१ प्रतिशतसम्म मासिक ब्याजदर दिने भएको छ । यो योजना असोज १ देखि लागू हुनेछ । यसमा विदेशबाट सानिमा एक्सप्रेस वा स्विफ्टमार्फत बैंकमा पठाएको रकमलाई रेमिट्यान्स मुद्दती खातामा परिमार्जन गर्दा बैंकले सो ब्याजदर दिइरहेको छ ।
एनआईबीएलको ॅमोको भुक्तानी सुरु,काठमाडौं (कास) नेपाल इन्भेस्टमेन्ट बैंक (एनआईबीएल) ले मोको बाट स्क्यान टु पेको सुरुवात गरेको छ । बैंकले फोकसवान पेमेन्ट सोलुसन र भिसाको सहकार्यमा उक्त पे सुरु गरेको हो । फोकसवान पेमेन्टको आफ्नो मोबाइल वालेट मोको हो । यसमा प्रयोगकर्ताले फोनमा भिसा कार्ड विवरण लिंक गर्न सक्छन् ।
चेम्बरको दसैं र तिहार व्यापार मेला,काठमाडौं (कास) नेपाल महिला चेम्बरले दसैं र तिहार व्यापार मेला २०२१ सुरु गरेको छ । मेला असोज १३ देखि १५ दिनसम्म कमलपोखरीस्थित सिटी सेन्टरमा प्रदर्शनीमा हुनेछ । प्रदर्शनीमा नेपालमा उत्पादित अर्गानिक कृषि उत्पादन तथा अन्य उपभोग्य वस्तु रहनेछन् । बुधबार एक समारोहबीच नेपाल चेम्बर अफ कमर्सका अध्यक्ष राजेन्द्र मल्लले मेला उद्घाटन गरे ।
कुमारी बैंक र यती एयरबीच स्काई क्लब कार्ड सम्झौता,काठमाडौं (कास) कुमारी बैंक र यती एयरलाइन्स प्रालिबीच संयुक्त रूपमा स्विप एन्ड फ्लाई क्याम्पेन को सुरुवात गर्ने सम्झौता भएको छ । यती एयरलाइन्सको स्काई क्लब कार्ड र बैंकको भिजा डेबिट कार्डलाई एकीकृत गरेर कुमारी स्काई क्लब कोब्रान्ड कार्ड जारी गर्ने बैंकले जनाएको छ ।
रेफ्रीको निर्णयले तनाव,"ढुकु ढुक्क, लुम्बिनी चिन्तामादिनको अर्को खेलमा काठमाडौंको ढुकु फुटसलसँग ५२ गोलले पराजित भएपछि लुम्बिनीलाई रेलिगेसनको चिन्ता अझै बढाएको छ । यो ३ अंकले ढुकु भने रेलिगेसनबाट जोगिनेमा ढुक्क हुन थालेको छ । ढुकुका लागि सातौं खेलमा दोस्रो जित हो भने समान खेलबाट लुम्बिनीको पाँचौं हार हो । ढुकुको ७ र लुम्बिनीको ४ अंक छ ।लुम्बिनीका प्रशिक्षक प्रज्वल श्रेष्ठले सब्स्टिच्युट खेलाडीहरू स्तरीय नहुँदा एउटै सेटबाट धेरै अपेक्षा गर्न नसकिएको बताए । सब्स्टिच्युट गर्न बेञ्चका खेलाडीमाथि भरोसा पनि भएन । जुन हिसाबका लागि तयारी गरेको र खेलाडी अनुबन्ध गरेको थिएँ, त्योअनुसार प्रदर्शन आएन । सुरुमा रेलिगेसन हुँदैन भनिएको थियो । अहिले रेलिगेसन राखियो, लुम्बिनीका प्रशिक्षक प्रज्वल श्रेष्ठले भने, हामीलाई रेलिगेसन जोखिम छ । अझै पनि अवसर त छ, प्रयास गर्नेछौं । हेरौं, भाग्यले कति साथ दिनेछ ।लुम्बिनीले अग्रता लिएर हार बेहोर्नुपरेको हो । पहिलो हाफ गोलरहित भए पनि २४ र २९ औं मिनेटमा अनोज गैरेले गोल गरी लुम्बिनीलाई अग्रता दिलाए । तर, अन्तिम १० मिनेटमा ढुकुको प्रदर्शन सानदार थियो । ३१ र ३५ औं मिनेटमा ढुकुका प्रसिद्ध मगरले गोल गरी खेल बराबरीमा ल्याए । त्यसपछि तीन मिनेटमा ढुकुले तीन गोल थप्यो । विक्रान्त नरसिंह राणाले २ र अभय राणाले १ गोल गरे । ढुकुका राज महर्जनले रेलिगेसनबाट जोगिन यो जित निकै नै महत्त्वपूर्ण रहेको बताए । जितले धेरै नै ढुक्क भएको छ । रेलिगेसनमा परिन्छ कि भन्ने डर थियो । जितले बाँकी दुई खेललाई आत्मविश्वास फर्किएको छ, उनले भने ।"
उपमहानगरद्वारा थापासँगको सम्झौता रद्द,"(मकवानपुर)  हेटौंडा उपमहानगरपालिकाले विश्व फुटबलको सर्वोच्च संस्था फिफाद्वारा फुटबलमा संलग्न हुन प्रतिबन्ध लगाइएका गणेश थापासँग एकेडेमी सञ्चालनका लागि गरेको सम्झौता रद्द गरेको छ । उपमहानगरपालिकाले अखिल नेपाल फुटबल संघ (एन्फा) का पूर्वअध्यक्ष थापासम्बद्ध नेपाल स्पोर्टस अर्गनाइजेसनसँग २५ लाख रुपैयाँको सम्झौता गरेको थियो । थापाले सम्झौताको विषय सामाजिक सञ्जालमार्फत् जानकारी गराएका थिए । सम्झौताको विषयमा उपमहानगरपालिका विवादमा मुछिएसँगै उपमहानगरले सम्झौता रद्द गरेको हो । हामीले खेलाडी उत्पादन गर्ने भनेका कारण बजेट विनियोजन गरेका थियौं । तर, उहाँ प्रतिबन्धित हुनुहुन्छ भन्ने थाहा थिएन । हामीले सम्झौता रद्द गरिसकेका छौं, मेयर हरिबोल महतले भने । उनले बिहीबार आकस्मिक बैठक बसेर सम्झौता रद्द गरिएको जानकारी दिए ।एन्फा अध्यक्ष हुँदा आर्थिक अनियमितताको आरोपमा दोषी ठहर गर्दै फिफाले थापामाथि १० वर्षको प्रतिबन्ध लगाएको थियो । थापालाई फुटबलको कुनै पनि गतिविधिमा संलग्न हुन नपाउने गरी प्रतिबन्ध लगाइएको थियो । फिफाले २०७२ कात्तिक ३० गते थापालाई १० वर्षसम्म राष्ट्रिय तथा अन्तर्राष्ट्रिय फुटबल गतिविधिमा संलग्न हुन नपाउने गरी प्रतिबन्ध लगाएको थियो । प्रतिबन्ध फुकुवा हुन अझै ४ वर्ष बाँकी छ । उपमहानगरपालिकाका प्रमुख प्रशासकीय अधिकृत शिवराज चौलागाईं र थापाबीच सम्झौतापत्रमा हस्ताक्षर भएको थियो । थापाले यस विषयमा विस्तृतमा पत्रकार सम्मेलन गरेर जानकारी गराउने बताएका थिए ।थापाले अधिकृत चौलागाईंसँग सम्झौतापत्रसहितको फोटो राख्दै उपमहानगरका मेयर महतलाई धन्यवादसमेत दिएका छन् । तर, आर्थिक अनियमितताको आरोपमा फिफाबाट प्रतिबन्धित थापासँग स्थानीय सरकारले स्पोर्ट्स एकेडेमी सञ्चालनका लागि सम्झौता गरेको भन्दै उपमहानगरको भूमिकामाथि खेलकुद क्षेत्रका व्यक्तिहरूले प्रश्न उठाएका थिए । प्रमुख प्रशासकीय अधिकृत चौलागाईंले फुटबलको व्यावसायिक विकासका लागि सम्झौता गरिएको भए पनि प्रतिबन्धको विषयमा आफूलाई जानकारी नभएका कारण सम्झौता गरिएको बताए । हामीले आन्तरिक छलफल गरेर सम्झौता रद्द गर्ने भएका छौं, उनले भने ।"
हेल्प नेपालले पुलिसविरुद्ध खेल्ने,"काठमाडौं (कास) गत वर्ष संस्करण विजेता हेल्प नेपाल छैटौं एनभीए महिला तथा पुरुष क्लब च्याम्पियनसिप भलिबलको अन्तिम चारमा पुगेको छ । त्रिपुरेश्वरस्थित राखेप कभर्डहलमा तीन भारतीय खेलाडीसहित उत्रेको हेल्प नेपालले बिहीबार क्वाटरफाइनलमा नयाँबजार सामाजिक युथ क्लबलाई २५२०, २५१०, २५१७ को सोझो सेटमा हराएको थियो । हेल्प नेपालले सेमिफाइनलमा पुलिस क्लबसँगको निश्चित गरेको छ । पुलिसले ढोरपाटन स्पोर्ट्स क्लबलाई २५१९, २५१८, २५१९ को सेटमा हराएर सेमिफाइनल पक्का गरेको छ । महिलातर्फ विभागिय टोली एपीएफ क्लब समूह ए विजेता भएर सेमिफाइनल पुगेको छ । डिफेन्डिङ च्याम्पियन एपीएफले सेमिफाइनलमा अर्को विभागिय टोली त्रिभुवन आर्मी क्लबसँग खेल्ने भएको छ । अन्तिम लिगमा एपीएफले निकट प्रतिद्वन्द्वी पुलिस क्लबलाई ३१ को सेटमा हराएको थियो । एपीएफले पहिलो सेट २५१४ ले आफ्नो पक्षमा पारे पनि दोस्रो सेट पुलिसले टक्कर दिँदै २५२१ ले सेट जितेर खेल बराबरीमा ल्यायो । तर, पछिल्लो दुई सेटमा प्रतिस्पर्धात्मक खेल खेल्दै २५१७, २५१९ ले आफ्नो पक्षमा पारेर एपीएफले विजय नतिजा निकाल्यो । हारका बाबजुद पुलिस पनि समूह ए उपविजेता बन्दै सेमिफाइनल पुगेको छ । अर्को खेलमा न्यु डायमन्ड क्लबले आर्मी क्लबलाई २७२५, २५२२, २५२३ को सोझो सेटमा हराएर समूह बी विजेता हुँदै सेमिफाइनल तय गर्यो । डायमन्डले अब पुलिसविरुद्ध खेल्नेछ । आर्मी भने समूह बी उपविजेता भएको थियो । चैतमा हुने क्लब लिग भलिबलका लागि यसै प्रतियोगिताबाट पुरुषतर्फ ७ र महिलातर्फ ५ टिमले स्थान बनाउने छन् । च्याम्पियन हुने पुरुष र महिला दुवैले समान ४ लाख, दोस्रोले २ लाख र तेस्रोले १ लाख रुपैयाँ पुरस्कार गर्नेछन् ।"
"बार्सिलोना, चेल्सी र रोनाल्डो","युनाइटेडको पुनरागमनरोनाल्डोले इन्ज्युरी समयको पाँचौं मिनेटमा गोल गरेपछि म्यानचेस्टर युनाइटेडले ओल्ड ट्राफोर्डमा भिल्लारियलमाथि २१ को जित निकाल्यो । त्यसमा उनले जेसे लिङगार्डको पास उपयोग गरेर प्रतियोगितामा १ सय ३६ औं गोल गरे । यससँगै युनाइटेड जितको लयमा पनि फर्कियो । उसले पछिल्लोपल्ट बर्नमा भएको खेल योङ ब्वाइजविरुद्ध हारेको थियो । यसअघि एलेक्स टेलेसले ओले गनर सोल्सायरको टिमका लागि पहिलो गोल गरेर ६० औं मिनेटमा युनाइटेडलाई बराबरीमा पुर्याए । त्यसअघि पाको अल्कासेरको गोलमा भिल्लारियलले ५३ औं मिनेटमा अग्रता लिएको थियो । यो खेल पछिल्लो सिजनको युरोपा लिग फाइनलको पुनरावृत्ति पनि हो, जहाँ स्पेनी टिमले पेनाल्टी सुटआउटमा जित पाएको थियो ।युनाइटेड र योङ ब्वाइज समूह एफ मा शीर्षस्थानको एटलान्टाभन्दा पछाडि छ । एटलान्टाले माटेओ पेसिनाको गोलमा स्विस च्याम्पियनमाथि इटालीमा १० को जित निकालेको थियो । टिनएजर जर्मन खेलाडी करिम एडेयेमीको दुई पेनाल्टी गोलमा रेडबुल साल्जबर्गले लिलेलाई २१ ले पन्छाउँदै समूह जी मा ४ अंक बनायो । लिलेका लागि बुराक यिल्माजले गोल गरे । सेभियाले विपक्षी मैदानमा उल्फसबर्गसँग ११ खेल्दै अंक बाँड्यो ।"
अन्तिम बलको रोमाञ्च,आजका खेलविराटनगर वारियर्सविरुद्ध ललितपुर प्याट्रियट्सपोखरा राइनोजविरुद्ध चितवन टाइगर्स
नेपाल र माल्दिभ्स भिड्दै,"काठमाडौं (कास) कतारमा तयारी गरेर ओमानविरुद्ध अभ्यास खेल खेलेपछि माले पुगेको नेपाली राष्ट्रिय टोलीले आयोजक माल्दिभ्सविरुद्ध प्रतिस्पर्धा गर्दै शुक्रबार साफ च्याम्पियनसिप २०२१ सुरु गर्दै छ ।पहिलोपल्ट साफ च्याम्पियन बन्ने अभियानमा रहेको नेपाली टिमले दक्षिण एसियाली फुटबलकै सबैभन्दा प्रतिष्ठित प्रतियोगिताको तयारीमा दशरथ रंगशालामा भारतविरुद्ध दुई मैत्रीपूर्ण खेल पनि खेलेको थियो । यस आधारमा कुवेती प्रशिक्षक अब्दुल्लाह अल्मुताइरीका टिम राम्रो तयारीसाथ माले पुगेको भन्न मिल्छ । अल्मुताइरीको मुख्य लक्ष्य पनि साफको उपाधि नै हो, जहाँ नेपाली टिम हालसम्म सेमिफाइनलभन्दा माथि उक्लिएको छ ।डिफेन्डिङ च्याम्पियन पनि हो माल्दिभ्स । ढाकामा भएको साफ २०१८ को उपाधि यात्रामा माल्दिभ्सले नेपाललाई सेमिफाइनलमा ३० ले हराएको थियो । टोलीले फाइनलमा भारतलाई २१ ले पन्छाउँदै दोस्रोपल्ट साफको ट्रफी कब्जा गरेको थियो । यस प्रतियोगितामा नेपालले हालसम्म माल्दिभ्सलाई हराएको छैन ।मालेमा बिहीबार आयोजित प्रिम्याच प्रेस कन्फ्रेन्समा नेपाली कप्तान किरण चेम्जोङले भने, माल्दिभ्सलाई घरेलु मैदान र समर्थकको फाइदा छ । हामी सबै समर्थकलाई सम्मान गर्छौं तर ती अवसरले हामीलाई केही गर्ने छैन । हामी यहाँ नतिजा हात पार्न मैदानमा प्रतिस्पर्धा गर्न आएका हौं । नेपाल र माल्दिभ्सको राति ९ः४५ बजे प्रतिस्पर्धाअघि उद्घाटन खेलमा श्रीलंका र बंगलादेश भिड्नेछन् ।"
ललितपुरमा ब्याडमिन्डन,"काठमाडौं (कास) एघार स्टार क्लबका रत्न वज्राचार्य र सुनील शाक्यको जोडी बालकुमारी रिमिक्स सातौं ललितपुर जिल्लाव्यापी ब्याडमिन्टन प्रतियोगितामा पुरुष युगल तर्फ बिजयी सुरुवात गर्न सफल भएका छन् । उनीहरूले आयोजक बालकुमारी रिमिक्स क्लबका पूर्णभक्त चित्रकार र अनिल महर्जनको जोडीलाई २१८, २११२ को सोझो सेटमा हराए । महालक्ष्मी टोल विकासका रञ्जित घतानी र शुक्र तामाङको जोडी ठेचो ब्याडमिन्टनका विशाल बस्नेत र इन्द्र कार्कीको जोडीसँग २११०, २११२ को सेटमा पराजित भयो ।प्रयागपोखरीका उज्ज्वल दाहाल र श्रृजन ताम्राकार, आयोजकका सुजिप महर्जन र उज्ज्वल शाक्य तथा सुनाकोठीका रवीन्द्र महर्जन र राजकृष्ण महर्जनको जोडी विजयी भएको छ । योङस्टारका शान्ता शाक्य र सुसन शाक्य, बालकुमारीका चन्द्र महर्जन र सुरेन्द्र महर्जन, सैंबु सर्कलका शान राई र अञ्जन थापा, रिभाइभका राम केसी र अजय थापाको जोडी दोस्रो चरण पुगे । ललितपुरका राष्ट्रिय शीर्ष २० र्याङकिङबाहेकका पुरुष युगल र ४५ वर्षमाथिका भेट्रान्स खुला गरी दुई विधामा प्रतिस्पर्धा भइरहेको छ ।"
