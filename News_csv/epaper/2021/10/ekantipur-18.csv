शीर्षक,विवरण
राष्ट्रपति र प्रधानमन्त्रीको दर्शन नै यति महँगो ?,"उनले दोषीहरू खुलेआम हिँड्ने र तिनलाई कारबाहीको माग गर्दा धरपकड गर्ने र झूटो मुद्दा लगाउने प्रयास भएको गुनासो गरिन् । दोषीहरू खुलेआम हिँडिरहेका छन्, सरकार उनीहरूलाई कारबाही गर्दैन, बरु उल्टै हामीलाई यहाँबाट हटाउन लागिपरेको छ तर न्याय पाउने सुनिश्चित नभएसम्म हामी आन्दोलन रोक्दैनौं, उनले भनिन् ।शनिबार अस्पताल भर्ना हुनुअघि रुबीले बाँके प्रहरीका एसपी मधुसुदन न्यौपाने र डीएसपी श्यामकृष्ण अधिकारीले नै अभियुक्तहरूलाई संरक्षण दिएर राखेको, न्यायका लागि संघर्ष गर्दा महिला अधिकारकर्मी र मृतकका परिवारलाई अभद्र व्यवहार गरेको भन्दै उनीहरूलाई पनि कारबाही गर्नुपर्ने माग गरेकी छन् । बाँके प्रहरीका एसपी र डीएसपीले नै अभियुक्तहरूलाई संरक्षण गरेर राख्नुभएको छ, पीडितलाई न्याय दिलाइयोस् भन्ने माग गर्दा महिला अधिकारकर्मी र मृतकका आफन्तलाई नै अभद्र व्यवहार भएको छ, उनले भनेकी छन्, त्यसैले दोषीको संरक्षण गर्ने प्रहरीले पीडितलाई न्याय दिन सक्दैन । सबैभन्दा पहिले त डीएसपी श्यामकृष्ण अधिकारी र एसपी मधुसूदन न्यौपानेलाई विभागीय कारबाही गरियोस् भनेर म सरकारसँग माग गर्दछु ।उनले बाँकेमा प्रहरीले दोषीलाई पक्राउ गरी अदालत पुर्याएको भनेर प्रचार गरे पनि त्यस्तो कुनै काम नभएको बताइन् । प्रहरीले अदालतसम्म मुद्दा पुर्यायौं भनेर सन्देश प्रवाह गरिरहेको छ, वास्तवमा त्यस्तो भइरहेको छैन । नन्कुन्नी धोबीको हत्यामा संलग्न दुई जनालाई समातिएको हो, निर्मला कुर्मीको केसमा कसैलाई पनि प्रहरीले समातेको छैन, उनले भनिन्, हामीमाथि अनावश्यक दबाब, धम्की र धरपकड गर्ने काम भइरहेको छ । अब त हामी संघर्षमा उत्रिएकाहरू नै असुरक्षित छौं । हाम्रो सुरक्षाको ग्यारेन्टी गरियोस् ।श्रीमान्बाट निरन्तर घरेलु हिंसा खेप्दै आएकी नन्कुन्नी धोबी गत ५ साउनमा आफ्नै घरभित्र मृत अवस्थामा फेला परेकी थिइन् । तर, उनको हत्या भएको माइती पक्षको आरोप छ । प्रहरीले भने धोबीको पोस्टमार्टम रिपोर्टले आत्महत्या गरेको देखाएको भन्दै फाइल क्लोज गर्न चाहेको थियो । आन्दोलन सुरु भएपछि प्रहरीले धोबीका पति र उनका जेठाजुलाई पक्राउ गरेको छ । निर्मला कुर्मी भने गत वर्षको मंसिरदेखि बेपत्ता छिन् । दुई छोरीकी आमा उनलाई किन र कसले बेपत्ता पार्यो ? अहिलेसम्म प्रहरीसँग जवाफ छैन । कुर्मीका आफन्तले गत मंसिर १६ मै किटानी जाहेरी दिए पनि प्रहरीले गरेको अनुसन्धानप्रति उनीहरू सन्तुष्ट छैनन् । रुबीले आन्दोलनरत महिलाका घरमा आन्दोलनबाट फिर्ता हुन भन्दै धम्की दिने, झूटो मुद्दा लगाउँछु भनेर डर देखाउने जस्ता गतिविधि भइरहेको सुनाइन् । हामी यहाँ जो साथीहरू छौं, हाम्रो घरमा मान्छे पठाएर धम्की दिने, डर देखाउने काम भइरहेको छ । त्यहाँ आन्दोलनमा किन बसेको ? घर आऊ भनेर दबाब दिने काम भइरहेको छ । आउँछौ भने आऊ, नत्र के गर्नुपर्छ हामीलाई थाहा छ भनेरसमेत धम्क्याइरहेका छन्, उनले भनिन्, हामी सबै आन्दोलनकारीको सुरक्षाको ग्यारेन्टी गरियोस् । हामीमाथि कुनै पनि झूटो मुद्दा लगाउन पाइँदैन । रुबीले यो आन्दोलन दुई महिलाको हत्याको विषय मात्रै नभएर समग्र महिला हिंसा र हत्याका घटनासँग जोडिएको बताइन् । उनले आफूमाथि प्रहरीले ज्यादती गरेको गुनासो गरेकी छन् । जुन दिन प्रहरीले हामीलाई उपचारका लागि भनेर अस्पताल पुर्यायो, त्यहाँ हाम्रो उपचार भएन । बरु पुरुष प्रहरीले हामीमाथि धरपकड गरे । धरपकड गर्दा प्रहरीले मेरो झोलामा रहेका महत्त्वपूर्ण कागजात र ल्यापटप गायब गरिदिएको छ । त्यसपछि मलाई रातारात नेपालगन्ज पुर्याएर झूटो मुद्दामा फसाउने कोसिससमेत गरिएको छ, उनले भनिन् ।"
तीनै तहको चुनाव एकसाथ गर्न छलफल,"त्यसो गर्दा स्थानीय तहको कार्यकाल सकिएको ६ महिनाभन्दा बढी हुन्छ, जुन असंवैधानिक हुन जान्छ । जेठ वा असारमा चुनाव गर्न राष्ट्रिय सहमति बन्नुपर्ने संविधानविद् टीकाराम भट्टराईको भनाइ छ । किनकि प्रतिनिधिसभाको निर्वाचन निर्धारित अवधिभन्दा अघि गर्न संवैधानिक जटिलता हुने उनको तर्क छ । अर्ली इलेक्सन परिकल्पना संविधानले गरेको छैन । सर्वोच्चले सरकार बन्ने विकल्प रहेसम्म प्रतिनिधिसभा विघटन गर्न पाइँदैन भनेर व्याख्या गरेको छ, उनी भन्छन् । राजनीतिक सहमतिमार्फत प्रतिनिधिसभाबाट विशेष प्रस्ताव पारित भएमा भने त्योभन्दा अघि पनि चुनाव हुन सक्ने उनको भनाइ छ ।तीन चुनाव एकसाथ गर्न प्रतिनिधिसभाले आफैंले आफैंलाई मारेर संकल्प प्रस्ताव पास गर्नुपर्छ, अरू उपाय छैन, उनी भन्छन्, यसो गरे मात्रै यो अन्तर्राष्ट्रिय मान्य संसदीय सिद्धान्तमा पर्छ । त्योबाहेक प्रतिनिधिसभा जीवित रहेसम्म अर्ली इलेक्सनमा जान सकिँदैन ।"
तीन किशोरी बलात्कृत,"सिन्धुली (कास) आफन्तको घरमा दसैंको टीका लगाएर फर्किएका तीन किशोरीमाथि सामूहिक बलात्कार भएको छ । बलात्कार आरोपमा प्रहरीले ३ युवकलाई पक्राउ गरेको छ । ६ जना फरार छन् । बाटोमा ढुकेर बसेका ९ जना युवाले शनिबार राति कमलामाई नगरपालिका५ को लब्दाह खोलाको पुलमुनि किशोरीहरूलाई बलात्कार गरेका हुन् । मध्यरातमा किशोरीहरू घर आउँदै थिए । पुलमुनि अँध्यारोमा एकान्त स्थानमा सामूहिक बलात्कार गरिएको उजुरीमा उल्लेख छ । कमलामाई५ बोझेका ती किशोरीहरूका अभिभावकले उजुरी दिएपछि तीन युवकलाई पक्राउ गरेको सिन्धुलीका प्रहरी निरीक्षक रामभक्त भट्टराईले जानकारी दिए । बलात्कृत हुने किशोरीहरू १५, १६ र १७ वर्षका छन् । पक्राउ पर्नेमा २२ वर्षीय हिमा लामा, २४ वर्षीय गणेश मगर र २२ वर्षीय विवेक मगर छन् । फरारहरूको खोजी भइरहेको प्रहरी निरीक्षक भट्टराईले बताए ।"
कुटपिटपछि मृत्यु,"(चितवनकाठमाडौं)  दसैंको नवमीका दिन बिहीबार भरतपुर महानगरपालिका४ दुर्गाचोकमा स्थानीय भीमबहादुर विकको ज्यानै जाने गरेर भएको कुटपिट घटनामा संलग्नलाई कारबाही गर्न विभिन्न दलित संघसंगठन र मानव अधिकारवादीले माग गरेका छन् । बिहान १० बजे आसपास भएको घटनामा संलग्न दुई जनालाई प्रहरीले तत्काल गिरफ्तार गरिसकेको छ ।विभिन्न १९ वटा संघसंस्था र व्यक्तिले आइतबार संयुक्त रूपमा जारी गरेको विज्ञप्तिमा दुर्गाचोकमा रहेको मन्दिरमा दसैंका बेला बोका चढाउने विषयमा भीमबहादुरले सोधखोज गर्दा गालीगलौज र कुटपिट भएको उल्लेख छ । घटनामा जातीय विभेदसमेत जोडिएको आरोप विज्ञप्तिमा छ । उनीहरूले ज्यानसम्बन्धी कसुरका साथै घटनामा संलग्नलाई जातीय विभेदमा पनि कारबाही गर्न माग गरेका छन् ।जिल्ला प्रहरी कार्यालय चितवनका डीएसपी नरहरि अधिकारीका अनुसार घटनामा संलग्न भएको आरोपमा सोही ठाउँका सीताराम बस्नेत र दुर्गाचोकमा मेडिकल सञ्चालन गरेका दिलीप श्रेष्ठलाई तत्काल पक्राउ गरिएको हो । त्यतिबेला हामीलाई प्राप्त जानकारीअनुसार भीमबहादुरले मादक पदार्थ खाएर गाली गर्दै हिँडेपछि बस्नेत र श्रेष्ठले कुटपिट गरेको भन्नेछ, डीएसपी अधिकारीले भने । प्रहरीमा ज्यानसम्बन्धी कसुरमा जाहेरी परेकाले त्यहीअनुसार अनुसन्धान अघि बढेको जानकारी उनले दिए । नारायणगढ बजारदेखि करिब ५ किमि पश्चिम सहिदचोक हुँदै मंगलपुर जाने सडकनजिक दुर्गाचोक छ । चोक आडमा सानो मन्दिर छ । मन्दिरदेखि दक्षिणतर्फ करिब तीन सय मिटर पर भीमबहादुरको घर छ । ५८ वर्षका भीमबहादुर यहाँका पुराना बासिन्दा हुन् । भीमबहादुरका २८ वर्षीय छोरा किसन विकले नवमीका दिन बिहान साढे ८ बजेसम्म बुबा घरमै रहेको बताए । त्यसपछि सामान किन्न भन्दै तल झर्नु भएको थियो, मन्दिरमा बोका चढाउने विषयमा सोधखोज गर्नुभएको थियो भनेर हामीलाई सुनाएका छन्, सोधखोज गर्दैमा यसरी आक्रमण भएछ, उनले सुनाए । डीएसपी अधिकारीका अनुसार सुरुमा सीतारामले भीमबहादुरलाई पाइपले पिटेका थिए । त्यसपछि मेडिकल चलाउने दिलीपले झापड हान्दा उनी सडकमा बजारिएका थिए । जसका कारण टाउकामा चोट लागेको थियो । दिलीप आफैंले गाडीका राखेर उपचारका लागि चितवन मेडिकल कलेजको शिक्षण अस्पतालमा ल्याएका रहेछन्, अस्पताल ल्याउनासाथ चिकित्सकले मृत घोषणा गरेका हुन्, उनले भने । श्रेष्ठको मेडिकल र बस्नेतको घर मन्दिरनजिकै छ ।त्यतिबेला हामीलाई भीमबहादुरले मादक पदार्थ खाएर भन्नु नभन्नु भनेपछि कुटपिट गरेको भनिएको थियो । मन्दिरको विषय के हो, यो पनि अनुसन्धान गर्दैछौं, अहिले खुलेको छैन, अधिकारीले भने । मन्दिरदेखि करिब सय मिटर पर चोकमै घर भएका भागवत कँडेलले प्रहरी आएपछि मात्र आफूले घटनाबारे जानकारी पाएको बताए । भीमबहादुर यहाँका पुराना मान्छे हुन् । बेलाबेलामा मादक पदार्थ खाने गरेको थाहा छ । त्यस दिन पनि खाएका थिए रे भन्ने सुनेको हो । जे भयो साह्रै नराम्रो भयो, उनले भने । दलित संघसंस्था र मानव अधिकारका क्षेत्रमा सक्रिय व्यक्तिले जारी गरेको विज्ञप्तिमा घटना जातीय विभेदसँग जोडिएको दाबी गर्दै स्थानीय प्रशासनले कुनै दबाबमा नआई निष्पक्ष छानबिन गर्नुपर्ने माग गरिएको छ । जातीय भेदभाव तथा छुवाछूत (कसुर सजाय) ऐन २०६८ र ज्यानसम्बन्धी कसुरअन्तर्गत यस घटनाका दोषीहरूलाई हदैसम्म कानुनी कारबाही गरियोस्, न्यायिक निकायबाट कुनै पनि किसिमको प्रभावमा परी हदैसम्मको कारबाही नभएको खण्डमा यसले ठूलो राष्ट्रव्यापी आन्दोलनसंघर्षको रूप लिनेछ, विज्ञप्तिमा भनिएको छ ।भीमबहादुरका छोरा किसनले बुबाले मन्दिरमा पूजा गर्न पाइन्छ कि पाइँदैन भनेर सोधेकै आधारमा कुटपिट गरिएको दाबी गरे । हामीलाई अरू बेला पनि मन्दिर प्रवेश गर्न दिइँदैन । त्यही कुरालाई लिएर बुबाले दलितलाई पनि पूजा गर्न दिनुपर्छ भन्नुभएको रहेछ, उनले कान्तिपुरसँग भने, पहिले पाइपले पिठ्युँभरि डाम बस्ने गरी कुटेछन् । पछि फेरि झापड हान्दा बुबा ढल्नुभएछ, अप्ठ्यारो ठाउँमा लाग्यो होला, बुबा त्यही बित्नुभयो । उनले थपे, बुबालाई अरू कुनै रोग पनि थिएन । राम्रैसँग काम गर्दै आउनुभएको हो । त्यो दिन बिहान जुरुक्क उठेर जानुभएको, फेरि फर्किनुभएन ।भरतपुर महानगरपालिकाका प्रवक्ता अरुणपीडित भण्डारीले जातका आधारमा मन्दिर प्रवेशमा निषेध गरिएको सन्दर्भमा यस्तो घटना हुनु निन्दनीय भएको बताए । दुर्गा पूजाको सन्दर्भमा दलितले पनि पूजा गर्न पाउनुपर्छ भन्दा त्यस्तो घटना भएको रहेछ । मन्दिरमा पूजा गर्ने विषयमा कुटपिट र झगडा गरी ज्यानै जानेसम्मको घटना हुनु अत्यन्तै निन्दनीय हो, उनले भने, जमाना कहाँ पुगिसक्यो, हामी कहाँ छौं, सोच्नुपर्ने अवस्था आएको छ । महानगरमै यस्तो घटना हुनु दुःखद कुरा हो ।वडा४ का अध्यक्ष हरिप्रसाद आचार्यले भने गाउँमा जातीय विभेदको समस्या नरहेको बताए । मेरो वडामा त्यस्तो समस्या छैन, मैले कार्यालय सहायक नै दलित राखेको छु । पहिले त्यस्तो समस्या थियो । अलि विवादित ठाउँ पनि हो, तर यो घटनामा मैले त्यस्तो बुझिनँ । उनको अलि बढी बोल्ने स्वभाव रहेछ । मादक पदार्थ पनि सेवन गरेका रहेछन् । स्थानीयले घर जाऊ, हल्ला नगर भन्दा नमानेपछि कुटपिट भएको रहेछ, फेरि मान्छेअनुसार बुझाइ फरक हुन्छ, उनले कान्तिपुरसँग भने, मुद्दालाई जाततिर नलैजाऔं, त्यसो गर्दा घटनाले अर्को रूप लिन्छ भनेर साथीहरूलाई भनेको छु । पीडित परिवारलाई राहत र दोषीलाई कारबाहीका लागि पहल गर्ने प्रतिबद्धता आफूले जनाएको उनले बताए ।घटनाको चार दिन बित्दासमेत परिवारले शव बुझेको छैन । शनिबार भरतपुर अस्पतालमा पोस्टमार्टम भए पनि रिपोर्ट नआएको डीएसपी अधिकारीले बताए । रिपोर्ट नआउँदासम्म शव नबुझ्ने अडानमा परिवारका सदस्य छन् । दोषीहरू पक्राउ परेका छन्, तर कारबाही हुने सम्भावना देखिरहेको छैन । हामीलाई दलित भनेर फेरि टालटुल पारेर झुक्याउने काम हुन सक्छ, त्यसैले न्याय पाउने अवस्था नभएसम्म शव बुझ्दैनौं, किसनले भने । भीमबहादुर निर्माण मजदुर हुन् । उनका श्रीमती, १ छोरा र ३ छोरी छन् । छोरीहरूको विवाह भइसकेको छ ।"
झडपमा ७ प्रहरी घाइते,"रुकुम पश्चिम (कास) सदरमुकाम खलंगामा शुक्रबार राति प्रहरी र स्थानीय युवाबीच झडप हुँदा ७ प्रहरी घाइते भएका छन् । बागबजारमा भएको झडपका क्रममा प्रहरी सहायक निरीक्षक कोमलराज बोहरासहित ७ प्रहरी घाइते भएका हुन् । शुक्रबार राति करिब ९ बजे मुसीकोट नगरपालिका१ बागबजारमा पार्किङ गरी राखेको रा१ख २३९२ नम्बरको ट्रकमा तोडफोड भएपछि प्रहरी परिचालन गरिएको थियो । प्रहरीले घटनामा संलग्नलाई नियन्त्रणमा लिन खोज्दा झडप भएको हो । घाइते प्रहरी सहायक निरीक्षक बोहरालाई थप उपचारका लागि काठमाडौं पठाइएको जिल्ला प्रहरी कार्यालयका प्रहरी निरीक्षक कपिल शाहीले बताए । उनका अनुसार असई बोहराको तल्लो भागको तीन वटा दाँत झरेको छ भने टाउकोमा गम्भीर चोट लागेको छ । घटनामा प्रहरी हवल्दार कालीबहादुर बोहरा र जवान लक्ष्मण गुरुङको टाउकोमा चोट लागेको छ । अन्य चार प्रहरी सामान्य घाइते भएको उनले जानकारी दिए । प्रहरीले घटनामा संलग्न भएको आरोपमा मुसीकोट नगरपालिका ५ का २० वर्षीय नरेश पुनमगर, १ नम्बर वडाका १८ वर्षीय राजनप्रकाश गिरी, २० वर्षीय आकाश परियार, रुकुम पूर्वको भूमे गाउँपालिका घर भई मुसीकोट बस्दै आएका २३ वर्षीय मर्कुश पुनमगर र मुसीकोट नगरपालिका१ का २५ वर्षीय हरिबहादुर घर्तीलाई पक्राउ गरेको छ ।"
चीन किन चाहन्छ एमालेमाओवादी सहकार्य ?,"(काठमाडौं)  नेपाली कांग्रेसले भारतीय जनता पार्टी (भाजपा) सँग सम्बन्ध सुधार्न खोजिरहेका बेला उत्तरी छिमेक चीनले फेरि नेपालका दुई ठूला कम्युनिस्ट पार्टी एमाले र माओवादी केन्द्रलाई मिलेर अघि बढ्न आग्रह गरेको छ । तीन वर्षअघि एमाले र माओवादीबीच एकीकरण हुँदा सहजीकरण गरेको चीनले फेरि दुवै पार्टीको सहकार्यमा जोड दिएको हो । कांग्रेसको नेतृत्वमा सरकार बनेपछि उत्तरी सीमाको विषय उठ्नुका साथै कांग्रेस र भाजपाबीच संवाद बाक्लिँदै गएपछि सशंकित चीनले नेपालका आफ्ना नजिकका मित्रहरू मिलुन् भन्ने चाहेको देखिन्छ । आगामी निर्वाचनमा आपसी सहकार्य नगरे एमाले र माओवादी केन्द्र खुम्चिने सम्भावना छ । त्यसलाई ख्याल गरेरै चीनले नेपालका दुई कम्युनिस्ट पार्टीबीच सहकार्य चाहेको अनुमान गरिएको छ । चिनियाँ राजदूत होउ यान्छीले गत मंगलबार नेपालका दुई ठूला कम्युनिस्ट पार्टीहरू एमाले र माओवादी केन्द्रको नाम नै लिएर उनीहरूले संयुक्त रूपमा कम्युनिस्ट आन्दोलनलाई अगाडि बढाउन सक्ने बताएकी हुन् । उनले चिनियाँ कम्युनिस्ट पार्टी (सीपीसी) सय वर्ष पुगेको अवसरमा नेपाली नेताहरूको विचारसहितको किताब भर्चुअल विमोचन गर्ने क्रममा उनले भनेकी थिइन्, एमालेले भर्खरै आफ्नो पहिलो विधान अधिवेशन सफलतापूर्वक सम्पन्न गरेको छ र पार्टी निर्माणलाई सुदृढ पार्न नयाँ निर्णयहरू गरेको छ । माओवादीले पार्टीको नेतृत्व सुदृढ पार्न र पार्टीको संगठन सुधारमा केन्द्रित धेरै बैठक गरेको छ । यी क्रियाकलाप पार्टी निर्माणका लागि महत्त्वपूर्ण छन् । एमाले र माओवादीले आफ्नो मौलिक आकांक्षामा साँचो रहन र आफ्नो मिसन दृढतासँग पूरा गर्न संयुक्त रूपमा कम्युनिस्ट आन्दोलनलाई अगाडि बढाउन सक्छन् । उक्त भर्चुअल कार्यक्रममा एमालेका तर्फबाट पूर्वपरराष्ट्रमन्त्री प्रदीपकुमार ज्ञवाली र माओवादीका तर्फबाट पूर्वमन्त्री शक्ति बस्नेत उपस्थित थिए । परराष्ट्र मामिला अध्ययन प्रतिष्ठानका उपकार्यकारी निर्देशक रूपक सापकोटाले चिनियाँ कम्युनिस्ट पार्टीका नाताले नेपालका कम्युनिस्ट पार्टीप्रति चिनियाँ राजदूत होउबाट सद्भाव व्यक्त भएको बताए । चीन नेपालसँगको सम्बन्धका लागि एमाले र माओवादीलाई बलियो साथीका रूपमा रहेको हेर्न चाहन्छ । नेपालमा कम्युनिस्ट छरिनेभन्दा पनि एक हुनुपर्छ भन्ने चीनको चाहना हो, उनले भने । तत्कालीन प्रधानमन्त्री केपी शर्मा ओलीले २०७७ पुस ५ मा प्रतिनिधिसभा विघटन गर्नुअघि तत्कालीन नेकपा र सीपीसीबीच सी विचारधारादेखि सरकार र पार्टी चलाउनेसम्मका विषयमा लगातार कार्यक्रम गरिएका थिए । नेकपा नै एकतापूर्वको अवस्थामा फर्किएपछि भने चीनले सबै दलसँग सहकार्य गरेर अघि बढ्न खोजेको देखिएको थियो । त्यस क्रममा चीनले एमाले, माओवादी, कांग्रेससहित दलहरूसँग दुई पटक भर्चुअल कार्यक्रम गरेको थियो । काठमाडौंमा २०७६ असोज ६ र ७ मा सी चिनफिङ विचारधाराबारे सीपीसीको धारणा तथा नेकपा र सीपीसीबीच विचारधारात्मक छलफल कार्यक्रम भएको थियो । जसमा सीपीसीका विदेश विभाग प्रमुख सङ ताओसमेत सहभागी थिए । त्यही बेला तत्कालीन नेकपाका विदेश विभाग प्रमुख माधवकुमार नेपाल र सीपीसीका अन्तर्राष्ट्रिय विभागका प्रमुख ताओबीच दुई पार्टीबीच भ्रातृ सम्बन्ध स्थापना गर्ने सम्बन्धमा समझदारी भएको थियो । सीपीसीले त्यति बेला नेपालका अन्य दलसँग सहकार्य गर्न जोड दिएको थिएन । यस्तै, २०७७ असारमा सीपीसीको अन्तर्राष्ट्रिय विभाग र तत्कालीन नेकपाको स्कुल विभागको संयुक्त आयोजनामा पार्टी र देशलाई परिचालन गर्ने अनुभव आदानप्रदान भएको थियो । त्यस बेला दुवै दलका उच्च पदाधिकारीबीच भर्चुअल गोष्ठी भएको थियो । ओलीले गत पुस ५ मा प्रतिनिधिसभा विघटन गरेलगत्तै नेपालको राजनीतिक घटनाक्रम बुझ्न सीपीसीका अन्तर्राष्ट्रिय विभाग उपमन्त्री कुओ येचौको नेतृत्वमा चार सदस्यीय विशेष टोली आइपुगेको थियो । नेकपामा त्यति बेला आन्तरिक विवाद चर्किएको थियो । चिनियाँ टोलीले नेकपाका नेताहरूबाहेक कांग्रेसका सभापति शेरबहादुर देउवालाई समेत भेटेर अब नेपालका सम्पूर्ण राजनीतिक दलहरूसँग सम्बन्ध राख्ने संकेत गरेको थियो । तर कांग्रेस नेतृत्वको सरकारले हुम्लाको नाम्खासँग जोडिएको उत्तरी सीमा अध्ययन गर्न कार्यदल बनाएपछि चीन झस्केको छ । त्यसैले उसले फेरि नेपालका कम्युनिस्ट पार्टीको सहकार्यमा जोड दिएको छ । एक कूटनीतिज्ञका अनुसार चीनलाई तत्कालीन नेकपासँग काम गर्न सहज भएको थियो । नेकपाको सरकार हुँदा दुई मुलुकका सरकार र पार्टीहरूबीच लगातार सहकार्य भइरहेको थियो । तर नेकपाको विवाद र त्यसपछि गठबन्धन सरकार बनेपछि चीनलाई काम गर्न सहज भएको देखिँदैन । त्यसैले पुरानै स्थितिमा एमाले र माओवादीलाई चीनले देख्न चाहेको हो, उनले भने । तत्कालीन नेकपाको सरकार भएकै बेला २०७५ असोजमा चीनका राष्ट्रपति सी चिनफिङले नेपाल भ्रमण गरेका थिए । नेपालबाट राजतन्त्र हटेपछि चीनको ध्यान नेकपातर्फ केन्द्रित रहेको प्रस्ट देखिन्थ्यो । नेपाल तथा दक्षिण एसियाली केन्द्र (सिनास) का कार्यकारी निर्देशक मृगेन्द्रबहादुर कार्की दार्शनिक र सैद्धान्तिक रूपमा समेत चीनलाई नेपालका वामपन्थीसँग काम गर्न सहज हुने बताउँछन् । कांग्रेससँग काम गर्न चीनलाई गाह्रो देखिन्छ, उनले भने । कार्की सीमाको विषय उठिरहनुमा भने चीनको कूटनीति विफल भएको मान्छन् । चिनियाँ राजदूत होउले वामपन्थीसँग मात्र उठबस गरेको देखिन्थ्यो, उनले भने, कांग्रेसका कर्णाली प्रदेश संसदीय दल नेताले सीमासम्बन्धी प्रश्न उठाएपछि राजदूत होउले त्यहीअनुसार कांग्रेससँग कुरा गर्नुपर्थ्यो । त्यसरी ठाडो भाषामा पार्टीलाई पत्र लेख्नु हुँदैन थियो । कार्की चीनले सहजीकरण गरे पनि एमाले र माओवादीबीच एकता गर्दा सैद्धान्तिक र दार्शनिक कुरा नभएको मान्छन् । नेपालको वामपन्थी आन्दोलन एक हिसाबले वैचारिक रूपमा बहस गरेर निर्माण हुने परम्परा छ । तर त्यो परम्परालाई लत्याउँदै निर्वाचनलाई नै केन्द्रमा राखेर उत्तरी र दक्षिणी ध्रुवमा जस्तो देखिने ओली र प्रचण्ड एक स्थानमा आएका हुन् । त्यही कारण नेकपाको अवस्था यस्तो भयो, उनले थपे । नेपाल भ्रमणका दौरान चिनियाँ राष्ट्रपति सीबाट दुई मुलुकबीच रणनीतिक साझेदारी गर्ने धारणा व्यक्त भएको सन्दर्भ जोड्दै परराष्ट्रविज्ञ दिनेश भट्टराईले अहिले राजदूतले होउको प्रस्तुतिमा आइडोलोजिकल (विचारधारा) गन्ध आएको बताए । नेपाल र चीनमा फरक राजनीतिक र सामाजिक प्रणाली छन् । तर दुई मुलुकबीच सुमधुर सम्बन्ध, सहकार्य र मित्रता छ, उनले भने, विचारधाराको गन्ध द्विपक्षीय सम्बन्धमा आउन दिनु हुन्न । एमालेका विदेश विभाग प्रमुख राजन भट्टराई शुभेच्छुकले नेपालमा कम्युनिस्ट पार्टीहरू मिलेर अघि बढेको हेर्न चाहन सक्ने बताउँछन् । तर नेपालकै कम्युनिस्ट पार्टीहरूले देशको परिस्थतिअनुसार स्वतन्त्रपूर्वक आफ्नै अधिकार प्रयोग गरेर कम्युनिस्ट आन्दोलनलाई अघि बढाउने हो, उनले भने, हाम्रो मुलुकको आन्दोलन हामीले सिर्जनात्मक रूपमा अघि बढाएका हौं । अरूले शुभेच्छा र ऐक्यबद्धता राख्न सक्छन् । निर्णय गर्ने नेपाली जनता, दल तथा नेता र कार्यकर्ता हुन् । माओवादीका विदेश विभाग उपप्रमुख तथा पूर्वमन्त्री राम कार्की भने चिनियाँ राजदूतको भनाइलाई स्वाभाविक मान्छन् । एउटा कम्युनिस्ट पार्टीले अर्को मुलुकमा पनि कम्युनिस्टको अवस्था राम्रो होस् भन्ने चाहन्छ । कसैले पनि अर्को मुलुकमा कम्युनिस्टहरू टुक्राटुक्रा होस् भन्ने चिन्ता व्यक्त गर्दैनन्, उनले भने ।"
जब निगमको जहाज ७ यात्रु छाडेरै उड्यो,"(काठमाडौं)  माइतीको हातबाट दसैंको टीका लगाउने खुसी मनमा साँचेर शारदा राउत आइतबार बिहान सानो काखे बाबुसहित भोजपुर जान काठमाडौं विमानस्थल पुगिन् । उनको टिकटमा काठमाडौंभोजपुर समय बिहानको ८ः३० बजे लेखिएको थियो । उनी एक घण्टाअघि अर्थात् ७ः३० बजे त्रिभुवन अन्तर्राष्ट्रिय विमानस्थलस्थित आन्तरिक ट्रमिनल भवनमा पुगिसकेकी थिइन् । टिकट थियो, राष्ट्रिय ध्वजावाहक नेपाल वायुसेवा निगमको । निगमको काउन्टरमा जब उनी बोर्डिङ पास लिन पुगिन् । त्यहाँ निगमका कोही कर्मचारी थिएनन् । लगत्तै उनी ३ महिनाको सानो छोरा र झोलातुम्बा बोकेर निगमको टर्मिनल भवनभित्रै रहेको विमानस्थल कार्यालयमा पुगिन् । उडानबारे त्यहाँ रहेका कर्मचारीले दिएको खबरले माइती घरमा दसैं मनाउने उनको योजना क्षणभरमै भताभुंग भयो । उनले टिकट काटेको जहाज त एक घण्टाअघि नै भोजपुरका लागि उडिसकेछ । निगमको टुइनअटर जहाजले शारदालाई मात्रै होइन उनी जस्तै दसैंको टीका थाप्न घर फर्किन लागेका र बिरामी अभिभावकलाई भेट्न जाँदै गरेका ७ जना यात्रुलाई छाडेर बिहान ६ः४५ बजे नै उडिसकेको रहेछ । जहाज उडिसकेको खबर थाहा पाएपछि त्यहाँ छुटेका यात्रु र कर्मचारीबीच भनाभन चल्यो । कर्मचारी पन्छिए । हामी केही गर्न सक्दैनौं । न्युरोड हेड अफिस जानुहोस् । टिकटमा समय जसले लेखेको उसैलाई भन्नुहोस् भनी सेवाग्राहीसँग पन्छिए, राउतले भनिन्, झन्डै हात हालाहालको अवस्था आइपर्यो । निगमको जहाजले काठमाडौंभोजपुर यात्रामा ४० मिनेट समय लगाउँछ । यो रुटमा निगमले प्रतियात्रु ५ हजार ३ सय रुपैयाँ भाडा लिन्छ । अरू बेला समय सारिएको फोन आउँथ्यो, यसपटक त्यस्तो केही खबर गरिएन, राउतले भनिन् । उडानमा रहेका चालक दलले भोजपुर पुगेर काठमाडौं फर्किने बेलामात्रै यात्रु छुटेको खबर पाएका थिए । भोजपुरबाट उडेको केही समयपछि एटीसीले तपाईंहरूले काठमाडौंमा ७ जना यात्रु छाडेर आउनुभएको रैछ भने, उक्त उडानमा रहेका क्याप्टेन रचित मल्लले कान्तिपुरसँग भने । टर्मिनलमा रहेको निगमको कार्यालयबाट सहयोग नपाएपछि उडान छुटेका ७ यात्रु निगम मुख्यालय पुगे । त्यहाँ टिकटमा साढे ८ बजे लेख्ने अधिकृत ओमप्रकाश ठाकुरसँग निकै भनाभन चल्यो । लामो वादविवादपछि उनीहरूलाई सोमबारको ९ बजेको उडानको टिकट बनाइयो । यो घटनाबारे यात्रुले आइतबारै पर्यटन मन्त्रालयमा पनि उजुरी दिए । यात्रुको उजुरीपछि पर्यटन मन्त्री प्रेमबहादुर आलेले निगमका महाप्रबन्धक डिमप्रसाद पौडेललाई घटनाका सम्बन्धमा छानबिन गर्न भनेका छन् । मन्त्रीको निर्देशनपछि निगमको वाणिज्य विभागका निर्देशक जनकराज कालाखेतीले टिकट बिक्री गर्ने अधिकृत ओमप्रकाश ठाकुरलाई ४८ घण्टाको स्पष्टीकरण सोधेका छन् । काठमाडौंभोजपुर यात्रा गर्ने यात्रुहरूलाई मर्का पर्न गएको र ७ यात्रुको राजस्व गुम्नुका साथै निगमको साखमा समेत गम्भीर असर पर्न गएको हुँदा के कति कारणले यस्तो लापरबाही भएको हो सोमबार कार्यालय समयभित्र स्पष्टीकरण पेस गर्नू, अधिकृत ठाकुरलाई लेखिएको स्पष्टीकरणमा उल्लेख छ ।"
यसरी बन्यो बैंक लुट्ने योजना,"यसो भन्छन् घाइते सुरक्षागार्ड ?दिउँसोको समय थियो । बैंकमा सामान्य ढंगले कारोबार भइरहेको थियो । ड्युटीमा तैनाथ सुरक्षागार्ड कुमालले सेवाग्राहीको सुरक्षा जाँच गर्दै भित्र पठाइरहेका थिए । त्यो क्रममा सरासर भित्र प्रवेश गर्ने व्यक्तिहरूलाई रोकेर के कामका लागि आएको प्रश्न गरे । माथि एउटा काम छ भन्दै बैंकको एक फन्को लगाएर उनीहरू फर्के । १५ मिनेटपछि उनीहरू फेरि आए । कुमालले रोक्न खोजे । वरिपरिबाट घेरेर उनीहरूमध्ये एकले कुमालको खुकुरी खोसे । अर्को एकले पेस्तोल ताके । कुमालले खोस्नै खोज्दा घम्साघम्सीका क्रममा पछाडिबाट अर्को लुटेराले प्रहार गरेको दुई राउन्ड गोली कुमालको घाँटीको दुवै छेउतिर लाग्यो । एउटा छोएर गयो भने अर्को गोली भित्रै अडकियो । उनी भुइँमा ढले । कोलाहल मच्चियो । गोली प्रहारपछि मलाई करेन्ट लागे जस्तो भयो, घटनाको ५७ मिनेटमै मलाई यहाँ ल्याइयो, त्यसपछि के भयो ? मलाई थाहा छैन, सुरक्षागार्ड कुमालले कान्तिपुरसँग भने, बैंकका कर्मचारी, धनमाल र सेवाग्राहीको सुरक्षाका लागि मैले सकेसम्मको कोसिस गरें । मोरङ प्रहरीका अनुसार गोली प्रहारको दुईतीन मिनेटभित्र लुटेराहरूले बैंक लुटे । मुख नछोपी र मास्क नलगाई आए पनि लुटेराहरूमध्ये कसैलाई पनि आफूले चिन्न नसकेको कुमालले बताए ।"
देउवा सरकारको औचित्य !,"केपी शर्मा ओलीको शासन शैलीसँग असहमत भएरै अहिलेको गठबन्धन सरकार बनेको हो । यसर्थ ओलीकै जस्तो स्वेच्छाचारी ढंगले हिँड्ने छुट शेरबहादुर देउवा सरकारलाई छैन । आमजनता देउवा सरकार प्रजातान्त्रिक ढंगले हिँडोस्, संविधानका अक्षर र भावनाको कदर गरोस्, हावादारी सपना नभई जनताका आधारभूत आवश्यकता पूरा गर्न लागोस्, ओली सरकारको पालामा भएका भ्रष्टाचारका काण्डहरूको छानबिन गरोस् र राज्यका सबै अंग स्वतन्त्र, निष्पक्ष भएरअघि बढ्ने वातावरण बनाओस् भन्ने चाहन्छन् । हिजो ओलीविरुद्धको गठबन्धनका पार्टीहरूले सडकमा यही नारा दिएका थिए । तर, आज आफैंले गरेका वाचाबाट पछि हटिरहेको आभास जनतालाई हुन थालेको छ । गैरसांसद गजेन्द्र हमाललाई मन्त्री नियुक्त गर्नमा होस् वा बाँकेको नेवाजी गाउँका महिलाहरूले उठाएको न्यायिक आवाज सुन्नमा ढिलाइ गर्नमै किन नहोस् । अनि रुबी खानलाई थुनामा राखेको अवस्थामा समेत थुनेको छैन भनेर अदालतमा झूटो जवाफ पठाउनमा होस् वा मोतीपुर घटनामा अधिक बल प्रयोग गर्दा ठूलो क्षति व्यहोर्नुपरेको वास्तविकता नै किन नहोस्, यी सबै घटनाले कहीँ देउवा सरकार पनि ओलीकै पथमा हिँड्न खोजी हो कि भन्ने लाग्न थालेको छ । मोतीपुरमै एमाले नेता विष्णु पौडेलले केही दिनअघि ढुंगा खाएका थिए । यो घटनामा पौडेलको धारणा के छ, आम नागरिक जान्न चाहन्छन् अनि आइन्दा यस्तो काम धेरै तयारी गरेर मात्र गरियोस् । ओलीले आफ्नो पालामा राजस्व अनुसन्धान, गुप्तचर जस्ता शक्तिशाली विभागहरू नियमविपरीत आफ्नो मातहतमा ल्याएका थिए, जसको पछाडि शक्तिको भोक मुख्य कारण थियो । देउवाले ओलीको त्यो गल्तीलाई सच्याउलान् भन्ने अपेक्षा थियो । तर, तीन महिना बित्दासमेत यो काम भएको छैन । देउवा सरकारले राम्रो काम देखाउन सके मात्र ओली सरकार हटाउनुको औचित्य पुष्टि हुन्छ । गोपाल देवकोटा, जोरपाटी, काठमाडौं"
बिहानबेलुका सरकारी कार्यालय,"सरकारले पुँजीगत खर्च बढाउन र विकास निर्माणका काममा गति दिन दिउँसो र राति गरी दुई चरणमा काम लगाउने तयारी गरिरहेको विषय स्वागतयोग्य छ । यद्यपि, यो योजना विकास निर्माणतर्फ मात्रै केन्द्रित देखिन्छ । दैनिक सेवापर्वाहतर्फ पनि यस्तै योजना ल्याउनुपर्छ । अहिले सरकारी कर्मचारी बिहान १० देखि साँझ ५ बजेसम्म दिनको ७ घण्टा काम गर्छन्, सरकारी कार्यालयहरू पनि दिउँसो मात्र सञ्चालन हुन्छन् । कर्मचारीले काम गर्ने समय सामान्यतया दिनको ८ घण्टा हो । अहिलेको समयमा थप १ घण्टा सरकारी कार्यालय खुले जनतालाई केही सहज हुने थियो । दुर्गम जिल्लाको कुनै नागरिक काठमाडौं आएर सेवा लिन, कम्तीमा दुई दिन लाग्छ । सरकारले मन्त्रालय तथा विभागमा पनि दिनको दुई चरणमा काम प्रवाह गराउने हो भने आमजनताले समयमै सेवा पाउनेछन् । फलस्वरूप भ्रष्टाचार पनि रोकिन सक्छ । बिहान ७ देखि दिउँसो १ बजेसम्म एक सिफ्ट र १ देखि ७ बजेसम्म अर्को गरी कर्मचारीहरूलाई काम लगाउने हो भने आमजनतालाई राहत हुने थियो । होइन भने कर्मचारीलाई सरकारी काम कहिलेजाला घाम भइरहनेछ र जनताले कहिल्यै पनि समयमा सेवा पाउने छैनन् । यस विषयमा सम्बन्धित निकायले ध्यान दिनुपर्छ । भुवन सिंह पाण्डे, बूढानीलकण्ठ ८, काठमाडौं"
सवारी दुर्घटनासम्बन्धी योजना खोइ ?,"गत मंगलबार मुगुको छायानाथ रारा नगरपालिकामा बस दुर्घटनामा परी ३२ जनाको मृत्यु भयो । ती मृत्यु हुनेहरू प्रायः युवा उमेरका थिए । त्यस्तै गत सोमबार कास्कीको घान्द्रुक घुम्न गएका ८ जनाको जिप दुर्घटनामा मृत्यु भयो । अछाममा पनि दसैंकै बेला जन्ती बोकेको जिप दुर्घटना हुँदा ४ जनाको मृत्यु भयो । यी त प्रतिनिधि घटना मात्र हुन् । देशभरि चाडबाडका बेला यसरी दुर्घटना बढ्न थालेको धेरै भयो तर यसो हुनुको कारण पत्ता लगाएर यसलाई कम गर्ने तदारुकता सम्बन्धित निकायले देखाउन सकेको छैन । घटना भइसकेपछि छानबिन समिति बनाएर नाटक गर्नुभन्दा पहिल्यै चाडबाडका बेला यात्रुहरू ओसारपसार गर्ने सवारीसाधनलाई निगरानी गर्नु आवश्यक छ । खचाखच यात्रु कोचेर दुर्घटना निम्त्याउनुभन्दा सिट क्षमताबाहेक यात्रु बोक्न बन्देज गर्नु जरुरी छ । सवारी तीव्र गतिमा कुदाउनाले पनि दुर्घटना दर बढेको विभिन्न अध्ययनले देखाउँछ । पैसाका लागि छतमा समेत हालेर यात्रा गराउनु जोखिमपूर्ण हुन्छ, यो पनि दुर्घटनाको मुख्य कारकमध्ये एक हो । ट्राफिक प्रहरीले दसैं, तिहार जस्ता चाडपर्वमा हुने सवारी दुर्घटना न्यूनीकरण गर्न चेकजाँचलाई कडा गर्नु आवश्यक छ । यात्रुहरूको चापलाई मध्यनजर गर्दै यातायात व्यवसायीहरूलाई सवारीसाधनको संख्या बढाएर सुरक्षित तरिकाले गन्तव्यमा पुर्याउन सरकारले सहयोग गर्नुपर्छ । क्षमताभन्दा धेरै यात्रु बोक्ने, बिनाइजाजत सवारी चलाउने, अनुमतिपत्रबिना सवारी कुदाउनेजस्ता नियमविपरीत कार्य गर्ने सवारीधनीको इजाजत रद्द गर्नुपर्छ । उनीहरूलाई जरविाना तथा रसिद काटेर छोड्नु हुँदैन । घान्द्रुकको दुर्घटना धेरै यात्रु बोकेकाले भयो । देशका अन्य भेगमा भएका छिटपुट दुर्घटनाका मुख्य कारण पनि यात्रुको अत्यधिक चाप हुने गरेको छ । चाडबाडका बेला सार्वजनिक सवारीसाधन बढाए पनि त्यसको मर्मत र सम्भारमा ध्यान दिइँदैन । सवारीसाधनले यात्रुलाई सहज बनाउनेभन्दा पनि जीवन नै गुम्ने हो कि भन्ने डर पैदा गर्ने गरेको छ । यात्रुहरूलाई जोखिममा नपार्न सम्बन्धित निकाय बेलैमा सचेत हुनु जरुरी छ । यात्रुहरूले पनि यात्राभन्दा ठूलो ज्यान हो भन्ने बुझेर जबर्जस्ती, जोखिम मोलेर यात्रा गर्नु हुन्न । रोग लागेर उपचार गर्नुभन्दा रोगको बाटो नै बन्द गर्नु वेश । कुसुम न्यौपाने, अरूणखोला, नवलपरासी (पूर्व)"
वित्तीय प्रणालीमा 'इच्छाराज हरूको छाया,"जिम्मेवारी कसको ?हजारौंको संख्यामा निक्षेपकर्ताहरू ठगिएपछि अक्सर नियामकहरूबाट पैसा राख्नुअघि ग्राहक आफैं सजग हुनुपर्थ्यो भन्ने तर्क सुनिन्छ । तर, नियामकहरूले साइनबोर्ड राखेर कार्यालय खोल्न र कारोबार गर्न दिएपछि जनसाधारणले ती संस्थाहरूमाथि विश्वास नगरे कसमाथि गर्ने ? विशेषतः सर्वसाधारणको रकम जम्मा गरिरहेका संस्थाहरूले नियमसम्मत काम गरेनगरेको हेर्ने र सोहीअनुरूप जनतालाई सुसूचित गर्ने दायित्व राज्यको हो । वर्षौंसम्म नियामकहरू के हेरेर बस्छन् ? फेरि, यिनै पात्रहरूलाई राज्यले सार्वजनिक जिम्मेवारीका उच्च ओहदाहरूमा राखिदिएपछि जनताले त ती विश्वासिला पात्रहरू नै होलान् भनेर बुझ्नु स्वाभाविक होइन र ?यसका अतिरिक्त, मुलुकको अर्थतन्त्र सञ्चालकहरूका अरू दुई अहम् जिम्मेवारी राज्यका हुन् । पहिलो, अलिकति थप ब्याजदरको लोभमा ग्राहकहरू किन खराब नियत भएका संस्थामा रकम जम्मा गर्छन् भन्ने कारण राज्यले बुझ्नु जरुरी छ । राज्यले योभन्दा सुरक्षित, बढी प्रतिफल दिने र विविध छनोटयुक्त लगानीका अवसरहरू सिर्जना नगरेका कारण धेरै पैसावाल ठगिएका छन् । मुलुकले स्रोत परिचालनमा गुमाएको अवसर पनि हो यो । एउटा व्यक्तिले खोलेको शंकास्पद संस्थामा अर्बौं रुपैयाँ जम्मा हुनु तर राज्यले प्रवर्द्धित गरेका विकास बन्ड आदिमा कसैले चासो नदिनुले राज्यको समग्र विश्वसनीयताको अभावलाई उजागर गर्छ । प्रकारान्तरले, ठूला ठगहरूले निरन्तर पाइरहेको राजनीतिक संरक्षणले पनि राज्यप्रतिको विश्वास शून्यमा झरेको छ । त्यसको लाभ पटके ठगहरूले उठाइरहेका छन् ।दोस्रो समस्या राज्यले व्यवस्थित ढंगले सुरु गर्न नसकेको वा नचाहेको वित्तीय शिक्षाको अभावका कारण सिर्जना भएको हो । नियामकहरू, वित्तीय बजारका खेलाडीहरू, वित्तीय सेवाका उपभोक्ताहरू र भविष्यका आर्थिक निर्णयकर्ता किशोरकिशोरीसम्मलाई पैसाका मामिलामा के गर्न हुने र के गर्न नहुने भन्नेबारे वित्तीय शिक्षा दिनु अपरिहार्य छ । नेपालले विश्वव्यापी असल अभ्यासहरूबाट सिक्ने चासो नै राखेको छैन । संसारका करिब डेढ सय देशका सार्वजनिक नियामकहरू अन्तर्राष्ट्रिय वित्तीय शिक्षा सञ्जाल (इन्फे) मा आबद्ध भइसके । वित्तीय मध्यस्थकर्ता संस्थाका लगानीकर्ता, सञ्चालक, साधारण सेयरधनी, कार्यकारी अधिकारीहरूदेखि सेवाग्राहीहरूसम्मले के गर्न हुन्छ र केके गर्दा स्वार्थ बाझिन्छ भन्ने विश्वव्यापी मापदण्डहरू पनि स्थापित छन् । तर, नेपालको राजनीतिक नेतृत्व र नियमनकारी निकायका जिम्मेवारहरूले सम्भवतः जानीजानी नै वित्तीय शिक्षा संस्थागत गर्नेतर्फ यथोचित चासो नदिएका हुन्् । वित्तीय शिक्षा र वित्तीय साक्षरता अभियान आफैंलाई स्वार्थ नबाझिने गरी राज्यले सञ्चालन गर्न ढिला भइसकेको छ । (उदाहरणका लागि, कुनै वित्तीय संस्थाले आफ्नो प्रचार सामग्रीमा जनहितका सन्देश मिसाउनु वित्तीय शिक्षाको मान्यताविपरीत, स्वार्थपूर्ण अभ्यास हो ।)मूल कुरा, कालो धन र राजनीतिबीचको माखेसाङ्लो नचुँडालीकन इच्छाराज प्रवृत्तिले हाइज्याक गरेको मुलुकको आर्थिक प्रणालीलाई सुमार्गमा ल्याउन सम्भव छैन । अहिले त यस्ता दर्जनौं प्रकरणमा ठगिएकाहरूलाई आफ्नो रकम फिर्ता दिलाउनसमेत सिङ्गो राज्यप्रणाली अक्षम सावित भएको छ । स्वाभाविक न्याय निरूपण प्रक्रियामा फोहोरी राजनीति बाधक हुने गरेको छ । अर्बौंको सम्पत्ति अपचलन गर्ने ठगहरू केही लाख रुपैयाँ धरौटीमा छुट्ने परम्परा सनातन भएको छ । त्यसैले इच्छाराजलाई छुटाउन कति उच्च तहको राजनीतिक सौदाबाजी होला ? पीडितले राहत पाउलान् कि नपाउलान् ? उनको छाया कति ठूलो छ ? आमचासोको विषय छ । अपराध नियन्त्रण र पीडितलाई न्याय दिलाउने सिङ्गो राज्यको नियत एवम् क्षमता फेरि एकपटक परीक्षणमा छ ।"
अध्यादेश खारेजी र प्रतिस्थापन विधेयक,"४ राजनीतिक दलसम्बन्धी (दोस्रो संशोधन) अध्यादेश२०७८नेपालमा बाधाअड्काउ फुकाउको आदेश जारी गरी प्रधानन्यायाधीशलाई मन्त्रिपरिषद्को अध्यक्ष बनाउँदा अन्तरिम संविधानको भावनालाई क्षतविक्षत बनाएकाले त्यसविरुद्ध सर्वोच्च अदालतमा यस पंक्तिकारद्वारा नै रिट पर्यो । अल्पमतको संवैधानिक इजलासले अब फेरि त्यस्तो अवस्था कुनै हालतमा दोहोरिन नपाउने गरी गर्नगराउन र त्यसतर्फ सदैव सचेत रहन निर्देशनसहित राष्ट्रपति लगायत सबैमा आदेश गर्यो । बाधाअड्काउ फुकाउ आदेश२०७४ संघीय संसद्को निर्वाचनपछि नेपालको संविधानमा रहेको धारा ३०५ निष्क्रिय हुन पुगेको छ । अब नेपालमा बाधाअड्काउ फुकाउ आदेश जारी गरेर संविधान नै खाइदिने व्यवस्थाको अन्त्य भएको छ । अन्त्यमा, संसद्को अधिवेशन नबसेको, तत्काल केही गर्न आवश्यक परेको तर सो विषयमा कानुन नभएको अवस्थामा मात्र राष्ट्रप्रमुखबाट कानुनसरह लागू हुने गरी अध्यादेश जारी गर्न सक्ने संवैधानिक व्यवस्था नेपालमा मात्र होइन, विश्वका सबैजसो लोकतान्त्रिक मुलुकमा छ । व्यवस्थापकीय अंगलाई छलेर संविधानको मूल मर्म नै संशोधन हुने गरी कानुन बनाउन राष्ट्रप्रमुखलाई अधिकार दिइएको विषय पक्कै होइन अध्यादेश । सरकारलाई अध्यादेश सिफारिस गर्ने असीमित अधिकार कुनै पनि लोकतान्त्रिक मुलुकको संविधानले दिएको हुँदैन । भारतमा गोलक नाथविरुद्ध पन्जाब राज्यको मुद्दालाई उल्टाउँदै केशवानन्द भारतीविरुद्ध केरला राज्यको मुद्दामा संसद्लाई समेत संविधानको मूल मर्मभन्दा बाहिर गएर कानुन बनाउने अधिकार छैन भनी त्यहाँको सर्वोच्च अदालतले न्यायिक पुनरावलोकनसमेत गरेको थियो । त्यसपछिका सरकारहरूले अध्यादेश ल्याउँदा संविधानको परिधिभित्र मात्र अस्थायी कानुनसम्म ल्याउने, तत्कालको संकट टार्न मात्र अध्यादेश ल्याउने अभ्यास देखिन्छ । नेपालमा पनि सरकारले संसद् नभएको अवस्थामा अस्थायी रूपमा कानुनसम्म बनाउन पाउँछ । तर संसद्को अधिवेशनमा तत्काल केही गर्न आवश्यक भएको भनी आवश्यकता पुष्टि गर्नुपर्ने अवस्थामा संविधानवादको परिधिभित्र रही अध्यादेश जारी गर्न सक्ने नाममा सरकारले संवैधानिक राष्ट्रपतिलाई विवादमा ल्याउनु हुन्न । अध्यादेश अपवादका रूपमा कानुन बन्ने प्रक्रिया हो । अध्यादेशलाई कानुन जारी गर्ने नियमित मार्ग बनाइनु हुँदैन । यसो गर्दै गए संसदीय मूल्यमान्यता नै अन्त्य हुन पुग्छ र संसदीय व्यवस्था नै अफापसिद्ध हुन पुग्छ । अतः तत्कालको संकट टार्न मात्र सम्बन्धित विषयमा अध्यादेश जारी गर्न सरकारले सिफारिस गर्ने, राष्ट्रपतिले संविधानको मूल मर्म अन्त्य नहुने गरी सम्बन्धित विषयविज्ञको समेत राय लिई अध्यादेश जारी गर्नु संवैधानिक दायित्व हो । अनि मात्र राष्ट्रपति संविधानको पालक तथा रक्षक रहेको पुष्टि हुँदै लोकतन्त्रको सच्चा रूपमा संस्थागत विकास हुन जान्छ । अन्यथा संसद्लाई छल्दै पटकपटक एकै विषयमा अध्यादेश ल्याउनु संविधानमाथिको जालझेल नै हो । भारतमा पनि यस्ता गलत अभ्यास बढ्दै गएको भनी सर्वोच्च अदालतले बिहार सरकारका ६८ भन्दा बढी अध्यादेश खारेज गरिदिएको थियो । जनताका प्रतिनिधिबिना कर लगाउन र उठाउन नहुने संवैधानिक सिद्धान्तबमोजिम धारा ११४ को अध्यादेशको प्रावधान नै खारेज गर्नु अपरिहार्य भएको छ । संसदीय व्यवस्थामा संसद्ले कानुन बनाउने, सरकारले कार्यान्वयन गर्ने र न्यायपालिकाले कानुनको व्याख्या गर्ने गरे मात्र संविधानवादबमोजिम विधिको शासनको संस्थागत विकास हुन सक्छ । ज्ञवाली वरिष्ठ अधिवक्ता हुन् ।"
जोखिम टार्न सेतो छडी,"अपाङ्गतालाई नेपाल सरकारले दस प्रकारमा विभाजन गरेको छ, तीमध्ये दृष्टिविहीनता एक हो । यसभित्र पनि विभिन्न समूह र उपसमूह छन् । सामान्यतया नेपालमा दृष्टिविहीनहरूलाई तीन प्रकारमा विभाजन गरिएको छ । पहिलो, पूर्ण दृष्टिविहीन जसले बत्ती बलेको समेत देख्दैन । अर्थात्, उज्यालोअँध्यारो पनि छुट्याउन नसक्ने व्यक्तिहरू यस वर्गमा पर्छन् । दोस्रो थरीले बत्ती बलेको मात्र देख्न सक्छन्, तर उनीहरूलाई पनि पूर्ण दृष्टिविहीनलाई जस्तै सहयोगी आवश्यक पर्छ । तेस्रो न्यून दृष्टियुक्त वर्ग, जसमा धेरै व्यक्ति पर्छन् । यस वर्गका दृष्टिविहीनहरूको प्रकृति एकअर्कासँग पटक्कै मिल्दैन, बाहिरबाट हेर्दा उस्तैउस्तै देखिए पनि । दृष्टिविहीनहरूको अत्यावश्यक साधन हो सेतो छडी । दृष्टिविहीनहरूको जीवनलाई पूर्णता दिन र स्वतन्त्रताको प्राप्तिका निम्ति सेतो छडीको महत्त्वपूर्ण भूमिका हुन्छ । सेतो छडीले उनीहरूलाई स्वतन्त्र र सुरक्षित रूपमा आवागमनका लागि सहयोग गर्छ । जो व्यक्ति पूर्ण दृष्टिविहीन छन् उनीहरूलाई निर्वाध रूपमा सेतो छडी आवश्यक पर्छ । बत्ती बलेको मात्र देख्नेहरूले आफ्ना लागि तोकिएको मापदण्डका आधारमा बनाइएको सेतो छडी प्रयोग गर्नुपर्छ । फरकफरक प्रकृतिको दृष्टिक्षमता हुने न्यून दृष्टियुक्तहरूका लागि पनि सेतो छडी उत्तिकै उपयुक्त हुन्छ । सेतो छडी लिएर यात्रा गर्ने व्यक्तिहरूप्रति समाजले अपमानजनक व्यवहार गर्न छाड्नुपर्छ । त्यस्ता व्यक्तिहरूप्रति हाम्रोजस्तो समाजको दृष्टिकोण सकारात्मक नभएको हुनाले नै गत शुक्तबार विश्व सेतो छडी सुरक्षा दिवस मनाइएको हो । बाहिरबाट अरूले हेर्दा कुनै पनि कमजोरी नभएको जस्तो देखिने व्यक्ति न्यून दृष्टियुक्त छ भने उसले सेतो छडी प्रयोग नगर्नु निकै जोखिम र हानिकारक हुन्छ । अरूले उसलाई देख्ने मानिसका रूपमा लिए पनि उसले सबै काम गर्न सक्दैन । यही कारण उसले समाजमा अनेक दुःख पाउनुपर्छ । धेरैले यस्ता व्यक्तिहरूलाई सामान्य रूपमा व्यवहार गर्दा उनीहरू मर्कामा परेका हुन्छन् । उनीहरूलाई दृष्टिविहीनहरूले पाउने सुविधाहरूसमेतबाट वञ्चित गरिएको हुन्छ । पूर्ण दृष्टिविहीन व्यक्तिहरूले पनि उनीहरूको मर्का बुझ्न सकिरहेका हुँदैनन् । पूर्ण दृष्टिविहीनहरूले न्यून दृष्टियुक्तहरूलाई देख्ने व्यक्तिका रूपमा लिई उनीहरूका समस्यालाई खासै महत्त्व नदिने गरेका हुन्छन् । देख्ने मानिसले पनि उनीहरूको सीमा बुझ्न सकिरहेका हुँदैनन् । उनीहरूको वास्तविक पहिचान नभएकैले यो सब भएको हो । यस्ता न्यून दृष्टियुक्तहरू आफ्नै कारणले मर्कामा परेका छन् । कतिपयले आफूलाई नदेख्ने व्यक्तिका रूपमा चिनाउन पनि नरुचाएको देखिन्छ । आफूमा रहेको कमजोरी ढाक्न खोज्नु एउटा कुरा हो तर यो ढाक्न नसकिने वास्तविकता हो । यो यथार्थलाई आत्मसात् नगर्दा उनीहरूलाई नै धेरै हानि भैरहेको हुन्छ । संसारमा सबै नदेख्ने व्यक्तिहरूको पहिचानका रूपमा सेतो छडीलाई लिइन्छ । सेतो छडीका माध्यमबाट पूर्ण दृष्टिविहीनहरूले सजिलै आफ्नो पहिचान दर्शाइरहेका हुन्छन् भने न्यून दृष्टियुक्तहरूलाई त्यस रूपमा चिनिएको हुँदैन । त्यहीकारण उनीहरूले हरेक ठाउँमा जोखिम मोलिरहनुपरेको हुन्छ । उदाहरणका लागि, हातमा सेतो छडी लिएर हिँडेको व्यक्ति रहेछ भने बाटो काट्ने समयमा उसले कुनै अवरोध व्यहोर्नुपरेको हुँदैन । तर न्यून दृष्टियुक्त व्यक्ति जसले पूर्ण रूपमा देख्न सक्दैन र हातमा सेतो छडी पनि छैन भने उसलाई विशेष गरी बाटोमा गरिने व्यवहार सामान्य मानिसलाई जस्तै हुन्छ । तर उसले सामान्य मानिसले जस्तो देखेर कुनै कुरा पहिचान गर्न सकेको हुँदैन । त्यसैले सबैखाले दृष्टिविहीनहरूले अनिवार्य रूपमा आफूलाई तोकिएको अवस्थाको सेतो छडी लिएर हिँड्ने गरेमा मात्र जीवन सुरक्षित हुन सक्छ । विशेषगरी भीडभाडमा न्यून दृष्टियुक्त व्यक्तिहरूलाई पर्ने समस्या कम गर्न सेतो छडीले मद्दत पुर्याउन सक्छ । हातमा सेतो छडी भएको व्यक्तिलाई आम मानिसले पहिचान गरी तदनुरूप व्यवहार गर्न सक्छन् । गाडीहरूले पनि सोही किसिमले व्यवस्थापन गर्न सक्छन् । विभिन्न सरकारी तथा अन्य निकायबाट प्रदान हुने कतिपय सेवाहरू पनि उनीहरूले पाउन सक्छन् । व्यक्तिसँग परिचयपत्र त होला तर त्यो औपचारिक रूपमा देखाए पछि मात्र थाहा हुन्छ । यदि हातमा सेतो छडी लिएर हिँड्नेको सीमाबारे सर्वसाधारण पनि जानकार हुन्छन् । त्यसैले दृष्टिमा केही कमी छ भने वा सामान्य अवस्था छैन भने निर्विवाद रूपमा जोकोहीले सेतो छडीको प्रयोग गरेर सम्भावित खतराबाट बच्नुपर्छ । अब पनि मानव विविधतायुक्त न्यून दृष्टियुक्ततालाई लुकाउन खोजियो भने हाम्रो जीवन झन्झन् जोखिम र खतरामा पर्दै जानेछ । भावनामा बगेर गरिने कुनै पनि व्यवहारले समस्या पहिचान गराउन सकेको हुँदैन । त्यसैले हरेक न्यून दृष्टियुक्त व्यक्तिहरूले आफूमा रहेको न्यून दृष्टियुक्ततालाई मानव विविधताका रूपमा लिएर त्यसबाट उत्पन्न हुने अवरोध कसरी कति कम गर्न सकिन्छ सोबारेमा सचेत हुन जरुरी छ । नदेख्ने समस्या हुनु व्यक्तिको दोष होइन, तर त्यसलाई लुकाउन खोजियो र त्यसबाट कुनै जोखिम उत्पन्न भयो भने त्यसको जवाफदेही आफैंमा आउँछ । जोसुकैले पनि अपाङ्गतालाई मानव विविधताको एक रूपमा स्वीकार गरी कमजोरीबाट उत्पन्न हुने अवरोध कम गर्न अपनाउनुपर्ने सबै उपाय अवलम्बन गर्नतर्फ लाग्नुपर्छ । यसबारेमा आफूमा रहेको कमजोरीलाई कुण्ठाका रूपमा बढ्न दिनु हुँदैन ।"
"चित्र कोर्दै, लेखपढ सिक्दै","युकेजीमा पढ्ने श्रेया आले मगरलाई चित्रकारिता मन पर्छ । कक्षाकार्य सकेपछि चित्र कोर्न र रंग भर्न मन पराउने उनले कहिलेकाहीँ शिक्षकले भन्दा राम्रो चित्र कोर्छिन् र फूलबुट्टा पनि भर्छिन् । त्यसो त, श्रेयाका अरू साथी पनि चित्र कोर्ने भनेपछि हुरुक्कै हुन्छन् । हरेक दिनजसो अंग्रेजी र विज्ञानको कक्षाकार्य सकिएपछि उनीहरूले विद्यालयले दिएका सादा कापीमा विभिन्न चित्र बनाउने र रंग भर्ने गर्छन् । गिलास र कप बनाउन पनि सिक्दै छन् । पाठ्यसामग्रीसँग सम्बन्धित चित्र कोर्दा एकाग्रता मात्र बढ्दैन, विद्यार्थीहरूबीच सहकार्य गर्नुपर्छ भन्ने भावनाको पनि विकास हुन्छ, किनभने चित्रअनुसार साथीहरूसँग रंग पेन्सिल साटासाट गर्नुपर्ने हुन्छ । यस्ता क्रियाकलापबाट उनीहरूलाई सहयोगी मात्र हैन सिर्जनशील र कल्पनाशील बनाउन पनि धेरथोर मद्दत पुग्छ । उनीहरूको चकचकेपन पनि धेरै हदसम्म नियन्त्रित हुँदै जान्छ ।साना विद्यार्थीमा चित्रकारिताप्रति रुचि जगाउन शिक्षकहरूले विशेष भूमिका निर्वाह गर्नुपर्छ । औपचारिक शिक्षाको सुरुवाती चरणमा पुस्तकका रंगीविरंगी चित्रहरूले आकर्षित गर्छन् । चित्रसहितको शिक्षण सिकाइले विद्यार्थीहरूमा सकारात्मक प्रभाव पार्छ, जुन पछिसम्म पनि रहिरहन्छ । दिनहुँजसो शिक्षकले बनाउने चित्र हेरेर साना विद्यार्थीले नयाँनयाँ शब्दसमेत सिक्छन् । कालान्तरमा उनीहरू यस्ता चित्र कोर्न जान्ने पनि हुन्छन् । बाल विकास कक्षामा गरिने विभिन्न क्रियाकलापमध्ये रंग भर्ने कामबाट उनीहरूको सर्वाङ्गीण विकासमा मद्दत पुग्छ । यसबाट साना विद्यार्थीहरूका औंलाको मांसपेशी बलियो मात्र हुँदैन, थप क्रियाकलाप गर्न उनीहरूलाई उत्प्रेरित पनि गर्छ । औपचारिक शिक्षाको प्रारम्भिक चरणमा विभिन्न आकारप्रकारका चित्रमा रंग भर्न लगाउने हो भने विद्यार्थीहरूलाई पढाइलेखाइ बोझ हैन, रमाइलो लाग्न थाल्छ । शिक्षकहरूले पनि ती साना विद्यार्थीहरूको मनोभाव बझी सोहीअनुरूपको चित्र कोर्न र रंग भर्न प्रेरित गर्नुपर्छ । यसो गर्दा चित्रका माध्यमबाट उनीहरूले बढीभन्दा बढी शब्द उच्चारण गर्न, लेख्न र पढ्न सिक्छन् । यस्तो शिक्षण सिकाइबाट उनीहरूलाई लामो समयसम्म ती शब्दहरू सम्झन मद्दत पनि पुग्छ । यस्तै चित्रकारितासम्बन्धी सीपले विद्यार्थीको हस्तलेखन मात्र सप्रँदैन, उनीहरूलाई अध्ययनशीलसमेत बनाउँछ । महात्मा गान्धीको हस्तलेखन राम्रो थिएन, त्यसैले उनले साना विद्यार्थीहरूको हस्तलेखन सपार्न शिक्षकलगायत अभिभावकहरूलाई विद्यालय र घरमा चित्रकारितासम्बन्धी सीप सिकाउन सुझाएका छन् । औपचारिक शिक्षाको सुरुवाती चरणमा साना विद्यार्थीलाई पढाइलेखाइप्रति आकर्षित गर्न पनि चित्रकारिताले महत्त्वपूर्ण भूमिका निर्वाह गर्छ भन्ने वास्तविकतालाई अधिकांश विद्यालय व्यवस्थापक र शिक्षकहरूले बुझेको देखिँदैन । सामुदायिक विद्यालयको के कुरा गर्नु, नाम चलेका बहुसंख्यक निजी विद्यालयका सञ्चालक र शिक्षकहरूले समेत विद्यालय शिक्षामा चित्रकारिता मिसाउनेबारे सोचेको देखिँदैन, न त उनीहरूसँग यस्तो योजना नै छ । यसैको परिणाम हो घोकन्ते विद्याले पाएको प्रश्रय । चित्रकारिताका माध्यमबाट सम्झेरबुझेर पढ्दा सिकाइ प्रभावकारी हुन्छ भन्ने विकसित मुलुकको मान्यतालाई हामीले बुझ्न सकेका छैनौं । जापानले हरेक वर्ष चित्रकारितासम्बन्धी प्रतियोगितामा विभिन्न देशका विद्यार्थीहरूलाई सहभागी गराउँदै आएको छ । यस वर्ष पनि विराटनगरस्थित जनपथ माविका दुई विद्यार्थीले उक्त प्रतियोगिताका लागि चित्र पठाएका छन् । त्यसो त, निजी विद्यालयहरूको छाता संगठन प्याब्सन र एन प्याब्सनले पनि कोभिड महामारी सुरु हुनुअघिसम्म जिल्लास्तरीय चित्रकला प्रतियोगिता गर्ने गर्थे । अहिले उक्त प्रतियोगिता हुन सकिरहेको छैन । त्यसो त विद्यालय चाहे सामुदायिक होऊन् या निजी, विद्यार्थीहरूलाई चित्रकारितासम्बन्धी सीप सिकाउन थप खर्च र समयको व्यवस्थापन गर्नुपर्ने हुन्छ । तथापि चित्रकारिताको महत्त्व बुझेका मन्टेसोरीलगायत कतिपय निजी विद्यालयले खर्च र समयको व्यवस्थापन गर्दै पनि आएका छन् । अधिकांश निजी विद्यालयले साना विद्यार्थीहरूका लागि भनेर शैक्षिक, खेल सामग्रीलगायत शीर्षकमा वार्षिक शुल्क लिने गरेका छन् । कतिपय विद्यालयले दैनिक वा साप्ताहिक रूपमा विद्यार्थीहरूलाई चित्रकारितासम्बन्धी सीप सिकाउने गरेका पनि छन् । मैले पनि साना विद्यार्थीहरूका लागि चित्रकारितासहितको शिक्षणसिकाइ गर्न थालेको धेरै समय भयो । नगण्य रूपमै भए पनि मन्टेसोरीलगायत कतिपय निजी विद्यालयले पठनपाठनमा चित्रकारितासम्बन्धी सीप मिसाएर औपचारिक शिक्षालाई रमाइलो बनाउने कोसिस गर्दै आएका छन् । तर, यो पर्याप्त छैन । यस्तै अधिकांश विद्यालय र शिक्षकले चित्रकारिताको महत्त्व नबुझ्दा साना विद्यार्थीहरूका लागि औपचारिक शिक्षाको पहिलो खुड्किलो हलुवामा बालुवा मिसिएसरह भएको छ । हुन पनि, प्रारम्भिक शिक्षणसिकाइ रमाइलो र सहज नहुँदा साना विद्यार्थीहरूलाई पढाइलेखाइ बोझ मात्र बनेको छैन, पढेर के नै हुन्छ र ? भन्ने धारणा पनि विकसित भैरहेको छ । माथिल्लो कक्षा उक्लँदै जाने अधिकांश विद्यार्थीको समय पढाइलेखाइमा भन्दा पनि अनावश्यक गतिविधिमा गइरहेको छ ।पछिल्लो समय सहरी क्षेत्रका अधिकांश विद्यार्थी सामाजिक सञ्जालमा घण्टौं बिताउने गरेका छन् । पढाइलेखाइबाट कति बेला छुट्कारा पाइएला र मोबाइल चलाउँला भन्ने ध्याउन्नमा रहेका अधिकांश विद्यार्थीलाई सिर्जनशील बनाउन वर्तमान शिक्षा असफल भइरहेको छ । यस्तोमा शिक्षालाई जीवन र जगत्सँग जोड्न पनि चित्रकारितासहितको शिक्षणसिकाइले सेतुको काम गर्न सक्छ । पूर्वप्रावि तहका विद्यार्थीहरूलाई चित्रकारितासहितको शिक्षणसिकाइ गर्ने हो भने उनीहरूले घरमा फुर्सद हुँदा पनि चित्र बनाउन सिक्छन् । यस्तो बेला अभिभावकले छोराछोरीको मनोभाव बुझी सोहीअनुरूप चित्र बनाउन चाहिने सामग्री सहजै उपलब्ध गराइदिनुपर्छ, अझ सहजकर्ताको समेत भूमिका निर्वाह गर्न सक्नुपर्छ किनभने साना विद्यार्थीहरूले पुस्तकमा भएका कतिपय चित्र कोर्न सक्दैनन् । विडम्बना, सरकारले सामुदायिक शिक्षाको गुणस्तर उकास्न विभिन्न कार्यक्रम तर्जुमा गरे पनि विद्यार्थीहरूको शिक्षणसिकाइलाई बालमैत्री बनाउन सकेको छैन । वास्तवमा बालमैत्री सिकाइको सुरुवात चित्रकारितासहितको शिक्षणसिकाइबाट थाल्नुपर्छ भन्नेमा सरोकारवालाहरूले त्यति पैरवी गरेको देखिँदैन । यही माझ, बालमैत्री शिक्षाको वकालत गर्दै आएको गैरसरकारी संस्था सेतो गुराँसले शिक्षालाई बालमैत्री बनाउनुपर्छ भन्दै तालिम र गोष्ठीहरू आयोजना गरेको वर्षौं भए पनि जनस्तरसम्म उनीहरूको कुरा पुग्न सकेको छैन । पछिल्लो समय कतिपय स्थानीय तहहरूले सेतो गुराँससँग समन्वय र सहकार्य गर्दै बालमैत्री शिक्षणसिकाइलाई महत्त्व दिँदै आएको विषय सञ्चारमाध्यममार्फत जनसमक्ष ल्याउने प्रयास पनि भइरहेको छ । यद्यपि सेतो गुराँसले पनि बालमैत्री शिक्षणसिकाइको सुरुवात चित्रकारिताबाट गरिनुपर्छ भन्नेमा त्यति पैरवी गरेको देखिँदैन बरु विभिन्न खेल सामग्रीबाट बालकेन्द्रित शिक्षणसिकाइ गर्नुपर्छ भनेर संस्थाले सोहीअनुरूपको तालिम सहजकर्ताहरूलाई दिने गरेको छ । खेल सामग्रीहरूले बालबालिकाको सर्वाङ्गीण विकासमा मद्दत पुगे पनि लेखन सीपको विकास गर्न चित्रकारितासहितको शिक्षणसिकाइ जरुरी छ । यसका लागि सेतो गुराँस जस्ता गैरसरकारी संस्थाले सहजकर्तालगायत शिक्षकहरूलाई छोटो अवधिका तालिमहरू दिनु जरुरी छ । यस्तै सामुदायिक विद्यालयअन्तर्गत सञ्चालित बालविकास केन्द्रहरूमा चित्रकारितासहितको शिक्षणसिकाइका लागि व्यवस्थापन समितिका सदस्यहरूले समुदायमा आधारित शिक्षाकोष स्थापना गरेर शैक्षिक सामग्रीको जोहो गर्न सक्छन् । यसका लागि प्रधानाध्यापक र व्यवस्थापन समितिका अध्यक्षले सहजीकरण गर्नु जरुरी छ । सरकारले पनि बालविकास कक्षाको शिक्षणसिकाइमा मात्र होइन, समग्र विद्यालय शिक्षालाई उत्पादनमूलक र रुचिकर बनाउन चित्रकारितासहितको शिक्षणसिकाइलाई महत्त्व दिनु जरुरी छ । यसका लागि शिक्षा विभागले शैक्षिक सामग्री जोहो गर्न अतिरिक्त बजेट विनियोजन गर्नु जरुरी छ ।"
अंश विवादमा दाइको हत्या,रोल्पा (कास) रोल्पा नगरपालिका६ दारबोट कोटगाउँका ५६ वर्षीय पूर्णबहादुर बुढाको हत्या आरोपमा भाइ अमराजलाई प्रहरीले पक्राउ गरेको छ । अंशका विषयमा विवाद भएको र लामो समयदेखि सुल्झन नसकेकाले आवेगमा हत्या गरेको अमराजले स्विकारेको प्रहरी नायब उपरीक्षक नरेशराज सुवेदीले बताए । पूर्णबहादुर आफ्नै घरमा मृत भेटिएका थिए । १४ वर्षअघि श्रीमतीको मृत्यु भएपछि उनी एक्लै बस्दै आएका थिए ।
तिहारअघि नै उपसभामुख छान्न कसरत,"काठमाडौं (कास) सरकारले तिहारअघि नै उपसभामुख छान्ने र विवादित एमसीसी सम्झौता अनुमोदन प्रक्रिया अघि बढाउने कसरत थालेको छ । अध्यादेश ल्याउन संसद्मा विचाराधीन चार विधेयक फिर्ता लिइसके पनि उपसभामुख चयनकै लागि अधिवेशन तत्काल अन्त्य नगरिने एक मन्त्रीले जानकारी दिए । उनले सत्ता गठबन्धन दलबीच सहमति गरेरै उपसभामुखको निर्वाचनका साथै एमसीसी सम्झौता अघि बढाइने बताए । सत्ता गठबन्धनका एक नेताले मन्त्रालयसँगै मुख्यमन्त्री, उपसभामुख, राजदूत र अन्य पदमा समेत भागबन्डा भइसकेको बताए । उनका अनुसार उपसभामुख जनता समाजवादी पार्टीको भागमा परेको छ । मैले सुनेअनुसार उपसभामुख जसपालाई दिने भन्ने छ, एकीकृत समाजवादीका नेता एवं स्वास्थ्यमन्त्री विरोध खतिवडाले भने । जसपाका नेता मोहम्मद इस्तियाक राईले पनि उपसभामुख आफ्नो पार्टीको भागमा परेको जानकारी पाएको बताए ।शिवमाया तुम्बाहाङ्फेले राजीनामा दिएपछि २०७६ माघ ६ देखि उपसभामुख पद रिक्त छ । तत्कालीन सत्तारूढ नेकपाले अर्को दललाई उपसभामुख पद दिन नचाहँदा लामो समय नयाँ नियुक्ति हुन सकेको थिएन । एमाले र माओवादीले एकीकृत पार्टी नेकपा बनाउनुअघि फरकफरक दलबाट सभामुख र उपसभामुख चयन गरेका थिए । सभामुख र उपसभामुख फरक दलबाट हुनुपर्ने संवैधानिक प्रावधान छ । तुम्बाहाङ्फेले उपसभामुख पद छाडेपछि मात्र तत्कालीन नेकपाले अग्निप्रसाद सापकोटालाई सभामुखमा निर्वाचित गरेको थियो । सापकोटाले अहिले माओवादी केन्द्रको प्रतिनिधित्व गर्छन् । सभामुख र उपसभामुखमध्ये एक जना महिला हुनुपर्ने संवैधानिक प्रावधान पनि छ । सरकारले विधेयक फिर्ता गरेर अध्यादेश ल्याउने बाटो बनाए पनि उपसभामुखको निर्वाचन र एमसीसी सम्झौता अघि बढाउनका लागि दसैंपछि पनि अधिवेशनलाई निरन्तरता दिएको हुन सक्ने संसद् सचिवालयका एक कर्मचारीले बताए । भदौ २३ मा सुरु भएको संसद्को अधिवेशनमा एमालेले निरन्तर अवरोध गर्दै आएको छ । संसद्को गाँठो फुकाउनका लागि प्रधानमन्त्री र सभामुखले सर्वदलीय बैठक बोलाए पनि एमाले सहभागी भएन । हाम्रो माग सम्बोधन नभएसम्म विरोध जारी रहन्छ, एमालेका प्रमुख सचेतक विशाल भट्टराईले भने । सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले संसद्को आगामी बैठकको बिजनेस टुंगो लाग्न बाँकी रहेको बताए । प्रमुख प्रतिपक्षको माग सम्बोधन गरेर नियमित संसद् बैठक जारी राख्न सरकार प्रतिबद्ध छ । बैठकअघि नै सरकारले यसमा कसरत गर्नेछ, उनले भने, प्रमुख प्रतिपक्षको मागको सुनुवाइ संसद्बाट गर्छौं । फिर्तापछि पनि ५३ विधेयक संसद्मा विचाराधीन छन् ।"
कोइला र ग्यास अभावले विश्व नै ऊर्जा संकटतर्फ,"काठमाडौं (कास) कोइला र प्राकृतिक ग्यास अभावमा विश्वमै ऊर्जा संकट निम्तिएको छ । अहिले चीन, भारत र केही युरोपियन मुलुकले चरम रूपमा यस्तो संकट भोगिरहेका छन् । कोइला उत्पादन तथा खपत गर्ने राष्ट्रहरूमा छिमेकी मुलुक चीन पहिलो र भारत दोस्रो स्थानमा छन् । त्यहाँ देखिएको समस्याले नेपालमा कस्तो असर पार्न सक्छ भन्ने चिन्ताको विषय बनेको छ । युरोपका केही मुलुकमा समेत देखिएको ऊर्जा संकटको कारण पनि कोइला र प्राकृतिक ग्यास हो । पछिल्लो एक महिनायता विश्वभर कोइलाको मूल्य निरन्तर बढ्दो छ । अहिले देखिएको ऊर्जा संकटले विश्व अर्थतन्त्र र आपूर्ति शृंखलामै असर पुर्याउने अर्थशास्त्रीहरूको विश्लेषण छ । चीनमा देखिएको समस्याले मात्र विश्वभर त्यसको असर देखिने समाचार संस्था फाइनान्सियल टाइम्सले उल्लेख गरेको छ । कोभिड महामारीपछि विश्व अर्थतन्त्र पुनरुत्थान गर्ने समयमा ऊर्जा संकट देखिँदा त्यसले उत्पादन, व्यापार र सेवा क्षेत्रमा समेत गम्भीर असर पुर्याउने ठानिएको छ । समाचार एजेन्सी रोयटर्सले पनि कोइला र प्राकृतिक ग्यासका ठूला उत्पादक मुलुक नै अहिले संकटमा परेकाले सबैतिर त्यसको असर देखिने उल्लेख गरेको छ । चीनका दुई ठूला कोइला उत्पादक तथा व्यापार कम्पनी सिनोपेक क्रप र चाइना नेसनल अफसोर आयल कम्पनीले सरकारी तवरबाटै समस्या समाधानका लागि सहयोग मागेको रोयटर्सले जनाएको छ । अमेरिका, इन्डोनेसिया र रुसबाट कोइला आपूर्तिका लागि ती सरकारी कम्पनीले पहल गरिरहेका छन् । अहिले देखिएको समस्याको मुख्य कारण माग र आपूर्तिको असन्तुलन हो । जसको असर जैविक इन्धनको मूल्यमा पनि देखिएको छ । चीनको जेनझाओ कमोडिटी एक्सचेन्जका अनुसार गत वर्षको तुलनामा अहिले त्यहाँ कोइलाको मूल्य दोब्बर भएको छ । गत जुनमा प्रतिमेट्रिक टन ६ देखि ८ सय युआन हाराहारीमा रहेको कोइलाको मूल्य अहिले बढेर १ हजार ४ सय युआन पुगेको छ । एक्सचेन्जका अनुसार गत जुन र जुलाईमा औसत १ सय अमेरिकी डलर प्रतिमेट्रिक टनमा कारोबार भइरहेको कोइला अहिले २ सय २० देखि २ सय ५० अमेरिकी डलरसम्म पुगेको छ । आइतबार उक्त मूल्य प्रतिमेट्रिक टन २ सय ४३ अमेरिकी डलर बराबर छ । चीन मात्र नभई भारत, बेलायत, रुस, फ्रान्स, स्पेन, अमेरिका, नर्वे, जर्मनीलगायत मुलुकमा ऊर्जा संकटको समस्या देखिन थालेको छ । प्राकृतिक ग्यासमा भएको वृद्धिले बेलायतको विद्युत् मूल्य २ सय प्रतिशतसम्म वृद्धि भएको छ । स्पेनमा विद्युत्का लागि वैकल्पिक माध्यम खोज्न सरकारले पहल थालेको छ । इटालीमा आर्थिक रूपमा कमजोरहरूका लागि विद्युत् महसुलमा सहुलियत दिने व्यवस्था सरकारले गरेको छ । यसरी ऊर्जाको स्रोतका रूपमा कोइला र प्राकृतिक ग्यासमा बढी निर्भर मुलुकले समस्या भोग्न थालिसकेका छन् । आउँदो हिउँदयाममा विश्वभर नै यस्तो संकटको चुनौती देखिने आकलन छ । चीनमा भएको कुल ऊर्जा खपतको ६० प्रतिशत र भारतमा हुने कुल ऊर्जा खपतको ७० प्रतिशत कोइलाले ओगट्ने गरेको छ । जैविक इन्धनका कारण सिर्जित अहिलेको विश्व ऊर्जा संकटलाई नवीकरणीय ऊर्जामा रूपान्तरण हुने सही समयका रूपमा पनि हेर्न थालिएको छ । वातावरण प्रदूषण तथा जलवायु परिवर्तन न्यूनीकरण र हरित ऊर्जा प्रवर्द्धनलाई विश्वव्यापी रूपमा महत्त्वपूर्ण एजेन्डाका रूपमा उठाइँदै आएको छ । संयुक्त राष्ट्रसंघले हरेक वर्ष ६ प्रतिशतका दरले जैविक इन्धन भनिने कोइला, प्राकृतिक ग्यास, पेट्रोलियमलगायत ऊर्जा स्रोतहरूको कटौती गर्नुपर्ने बताउँदै आएको छ । कोइलाको प्रयोग कटौती (कट द कोल) लाई विश्वव्यापी पहलका रूपमा लागू गर्न राष्ट्रसंघले आह्वान गरिरहेको छ । युरोपियन युनियनले पनि आफ्ना सदस्य राष्ट्रहरूलाई समस्या समाधानको एकीकृत पहल तथा कार्ययोजना तयार पार्न अपिल गरेको छ । युनियनअन्तर्गतका निकाय र देशबीच समन्वयका लागि लागि कम्युनिकेसन अन इनर्जी प्राइसेज समेत गठन गरिएको छ । यसले युरोपको ऊर्जा संकट निवारण र आगामी कार्यदिशा तयार पार्ने जनाइएको छ ।नेपालमा विद्युत् उत्पादनका लागि थर्मल प्लान्ट अर्थात् कोइला र प्राकृतिक ग्यास निकै कम मात्र प्रयोग हुन्छ । उद्योगहरूले यस्तो इन्धन प्रयोग गर्छन् । स्टिल तथा सिमेन्ट उद्योग र निर्माण क्षेत्रमा कोइला खपत हुने गरेको छ । इँटाभट्टा र धातु उद्योगले पनि कोइला प्रयोग गर्छन् । आर्थिक वर्ष २०७७७८ मा नेपालले २७ अर्ब २५ करोड १३ लाख रुपैयाँ बराबरको कोइला आयात गरेको भन्सार विभागको तथ्यांक छ । नेपालले भारत, चीन र इन्डोनेसियाबाट कोइला आयात गर्दै आएको छ । कोइलाको मूल्य बढ्दा नेपालमा यसको असर विकास निर्माणका काममा पर्ने नेपाल उद्योग वाणिज्य महासंघका पूर्वअध्यक्ष पशुपति मुरारका बताउँछन् । सिमेन्ट, फलाम तथा स्टिल र इँटा उद्योगमा अहिल्यै असर देखिन थालिसकेको उनको भनाइ छ । कोइलाको मूल्य अन्तर्राष्ट्रिय बजारमा दोब्बर बढेको छ । सिमेन्टमा अहिल्यै पनि प्रतिबोरा न्यूनतम ५० देखि १ सय रुपैयाँसम्म मूल्यवृद्धि हुने देखिन्छ, मुरारकाले भने, त्यस्तै फलाम तथा स्टिलमा १० देखि १५ प्रतिशत मूल्य बढ्छ ।"
दसैंमा बिक्री नभएपछि गाउँ फर्काइँदै खसीबोका,"(काठमाडौं)  गत वर्षको दसैंमा राम्रो मूल्य पाएका खसीबोका व्यवसायी यस वर्ष भने उत्साहित देखिएनन् । कोभिडको जोखिम कायमै रहेको र लाखौं सर्वसाधारण काठमाडौं उपत्यकाबाट जिल्ला फर्किएपछि खसीबोका बजारमा त्यति चहलपहल भएन । त्यसको प्रत्यक्ष असर बिक्रीमा पनि देखिएको काठमाडौं चौपाया खरिदबिक्री प्रालि र चौपाया व्यवसायी संघले बताएका छन् । गत वर्ष कोभिड भए पनि फूलपातीको अघिल्लो दिनदेखि नै बिक्री राम्रो थियो । व्यवसायीले राम्रो मूल्य पाएका थिए, काठमाडौं चौपाया खरिदबिक्री प्रालिका अध्यक्ष जनक खड्काले भने, कोभिडको जोखिम कायमै रहेकाले सबै क्षेत्रमा मन्दी आयो । त्यसको असर खसीबोकाको बिक्रीमा पनि देखियो । यस वर्षको दसैंका लागि व्यवसायीले पर्याप्त खसीबोका भित्र्याए पनि बिक्री कम भएको उनीहरू बताउँछन् । गत वर्ष दसैंका लागि व्यवसायीले ५५ हजार खसीबोका काठमाडौं उपत्यका भित्र्याएका थिए । यस वर्ष भने ६५ हजार भित्र्याइएको व्यवसायीको भनाइ छ । उपत्यका भित्र्याएका उक्त खसीबोका बिक्री नहुँदा केही व्यवसायीले तिनलाई पुनः जिल्ला फर्काएका छन् । गत वर्ष खसीबोकाको मात्रा थोरै हुँदा बिक्री मूल्य किलोकै ७ सय ५० रुपैयाँसम्म पुगेको थियो, खड्काले भने, अहिले किलोको ६ सय रुपैयाँसम्ममा बिक्री गर्नुपर्यो । बिक्री नभएपछि १५ सयभन्दा बढी खसीबोका पुनः गाउँ फर्काइएको छ । ती खसीबोका गाईघाट, कटारी, सुर्खेतलगायत जिल्लाबाट भित्र्याइएको अध्यक्ष खड्काले जानकारी दिए । संघका अनुसार गाउँबाट खरिद गरेर बिक्री गर्न ल्याउनेले किलोको ६ सय ५० रुपैयाँमा बिक्री नगर्दा घाटा लाग्छ । एउटै खसीबोकामा १५ सयदेखि २ हजार रुपैयाँ घाटा हुँदा धेरै नोक्सान पर्ने भएपछि फिर्ता लगिएको उनले बताए । सरकारी स्वामित्वको खाद्य व्यवस्था तथा व्यापार कम्पनीले पनि छुट दिएर बिक्री मूल्य प्रतिकिलो ६ सय ४० रुपैयाँ तोकेको थियो । उक्त मूल्य गत वर्षको तुलनामा प्रतिकिलो ९० रुपैयाँ बढी हो । कोभिडका कारण मजदुरहरूको आर्थिक अवस्था बिग्रिएकै कारण यस वर्ष खसीबोका अपेक्षाकृत रूपमा बिक्री नभएको चौपाया व्यवसायी संघ कलंकीका निवर्तमान अध्यक्ष दीपक थापाले बताए । करिब ९ लाख सर्वसाधारण गाउँ गए । दसैंअघि र पछिको व्यापार उस्तै छ । दसैंमा खासै व्यापार भएन, थापाले भने, गत वर्ष ४५ देखि ५० हजार गोटा खसीबोका बिक्री भएकोमा यसपालि करिब २५ हजार मात्रै भयो । यो विवरण फूलपातीको अघिल्लो दिनदेखि पाँच दिनसम्मको हो । व्यापारीहरूले समेत खरिद गरेको संख्या जोड्दा ४० देखि ४५ हजार मात्रै खसीबोका बिक्री भएको थापाले बताए । पाँच दिनको अवधिमा भारतबाट मात्रै २५ हजार खसीबोका आयात गरिएको थियो । यसमध्ये २० हजारको संख्यामा बिक्री भएको छ । व्यवसायीले स्वदेशी (लोकल खसीबोका) करिब १२ हजारदेखि २० हजारको संख्यामा भित्र्याएका थिए । यसमध्ये आधा मात्रै बिक्री भएको थापाको भनाइ छ । देशभित्र भने बाँके, बर्दिया, सल्यान, सुर्खेत, मन्थली, नुवाकोट, धादिङलगायत जिल्लाबाट व्यवसायीले खसीबोका ल्याएका थिए । खसीबोका मात्र होइन, आयातित च्यांग्रा पनि सोचेअनुसार बिक्री भएन । व्यवसायीले करिब ४५ सयको संख्यामा च्यांग्रा काठमाडौं ल्याएका थिए । त्यसमध्ये करिब ८० वटा बिक्री नभएको थापाले जानकारी दिए । सुरुमा किलोको १३ सय रुपैयाँमा बिक्री भएको थियो । अहिले मूल्य घटेर करिब ८ सय रुपैयाँमा झरेको छ, थापाले भने । यता सरकारले बिक्री गर्ने सहुलियत पसलमा भने उत्साहजनक रूपमा खसीबोका बिक्री भएको बताइएको छ । खाद्य व्यवस्था तथा व्यापार कम्पनीले करिब दुई हजार खसीबोका खरिदबिक्री गर्ने लक्ष्य राखेकामा त्यो पूरा भएको सूचना अधिकारी शर्मिला न्यौपानेले बताइन् । सप्तमीसम्म सबै बिक्री भयो । बजार नियन्त्रण गर्न हामी सफल भएका छौं, उनले भनिन् । खाद्यले दाङ, मकवानपुर र हेटौंडाबाट खसीबोका खरिद गरेको जनाएको छ ।"
नजिकनजिक भन्दाभन्दै अझै टाढा,"नेपालले तोडेको ॅजिंकअब रह्यो, प्रतियोगितामा नेपालको प्रदर्शन । यसको सूक्ष्मभन्दा सूक्ष्म विश्लेषण आवश्यक छ । अहिले तत्काल पूरा प्रतियोगितामा टिकेर नेपालले गरेको प्रदर्शनलाई छोटकरीमा विश्लेषण गर्दा एउटा निचोड भने निकाल्न सकिन्छ, अब साफ च्याम्पियनसिप नेपालका लागि खालि अशुभ र अल्छिन प्रतियोगिता रहेन, नेपालले फाइनल पुगेर एउटा जिंक तोड्ने काम गरेको छ । खेलकुदमा यो जिंक शब्द खुबै प्रयोग हुन्छ । प्रतियोगितामा खराब खेलेको इतिहास छ भने त्यो शृंखलाबद्ध रूपमा कायम रहन्छ, तोड्नै सकिन्न । सन् १९९३ देखि साफ च्याम्पियनसिप सुरु भएको मान्ने हो भने समग्रमा नेपालको प्रदर्शन अधिकांश समय निराशाजनक रह्यो । सन् १९९७ बाट साफ च्याम्पियनसिपले आफ्नो अहिलेको नाम पाएको हो र यो काठमाडौंमै भएको थियो । तर त्यसमा नेपालको प्रदर्शन निकै निराशाजनक रह्यो र टिम आफैं चुत्था सावित भयो । सुरुमा भनिएको थियो, उपाधि जित्ने टिम नेपाल नै हो, तर प्रतियोगिता सकिँदा नेपालको प्रदर्शन सर्वथा बिर्सनलायक रह्यो । नेपालले केही अवसरमा सेमिफाइनल नखेलेको पनि होइन । अधिकांश समय नेपालको चुनौती लिग चरणका सुरुआती दुई खेलपछि नै सकिन्थ्यो । तेस्रो खेलसम्म आइपुग्दा नेपालका लागि त्यसले तेर्साउने चुनौती खालि अनौपचारिक मात्र हुन्थ्यो । विशेषतः सन् २०११, २०१३ र २०१८ का संस्करणमा नेपालले सेमिफाइनल पुग्दासम्म राम्रो त गरेको थियो, तर निर्णायक मोडमा टिम चुकेकै हुन्थ्यो । विशेषतः फुटबल पत्रकारहरू निराश भएर आफू आफूमा मुखामुख भएर भन्थे, अब अर्कोपल्ट राम्रो हुन्छ ।यो अर्कोपल्ट राम्रो गर्ने काम भने कहिल्यै भएकै थिएन, तर यसपल्ट भएको छ । नेपाल पहिलोपल्ट साफ च्याम्पियनसिपकै इतिहासमा फाइनल पुगेको छ । नेपालले यसअघि सात अवसरमा फरक प्रतियोगिताका फाइनल खेल्यो, तर यत्तिको ठूलो फाइनल खेलेको यो नै सबैभन्दा ठूलो अवसर थियो । अबदेखि नेपालले साफ च्याम्पियनसिप खेल्दा हामी फाइनल पुगेका थिएनौं भन्ने मानसिकताले खेल्नुपर्ने छैन । एकपल्ट फाइनल नपुगेको जिंक तोडेपछि फेरि दोहोर्याएर तोड्न पहिला जस्तो पक्कै गाह्रो हुने छैन । नेपालका लागि साफ च्याम्पियनसिपको सबैभन्दा ठूलो उपलब्धि भन्नु नै यही हो । प्रतियोगिता सुरु हुनुअगाडि सम्भवतः फाइनल भारत र माल्दिभ्सबीच हुने अनुमान गरिएको थियो । माल्दिभ्स आयोजक त थियो नै, डिफेन्डिङ च्याम्पियन पनि थियो । यही माल्दिभ्सलाई नेपालले उसकै भूमिमा यसपल्ट हरायो । यसअघि जहिल्यै खराब सुरुआत लिने नेपालले यसपल्ट सुरुआती दुई खेल जितेको थियो । यही दुई जितपछि सबैले भन्न सुरु गरेका थिए, अब फाइनल खेल्ने पालो नेपालको । फाइनलपछि हाम्रा प्रशिक्षक अल्मुताइरी चारैतर्फ अन्तर्वार्ता दिनमा व्यस्त रहे । एकपल्ट फाइनल खेल के सकिएको थियो, उनीमाथि टेक्निकल एरिया मा बस्न नपाउने गरेर गरिएको निर्णय आफैं समाप्त भएको थियो । अल्मुताइरी आफैं खुसी देखिन्थे र लगातार भनिरहेका थिए, मेरो मुखमा यो हाँसो किन छ, थाहा छ ? हाँसो किन भन्दा टिमको प्रदर्शनमा म खुसी छु । नेपाली खेलाडीले अब घर फर्कंदा शिर निहुर्याउनुपर्ने छैन, ठाडो गर्न सक्छन् ।समग्रमा नेपाली फुटबलको अवस्था, ठूलो प्रतियोगिताको उपाधिका लागि नजिक नजिक पुगिएको अनुभव हुन्छ, तर यो अझै धेरै टाढा छ । अल्मुताइरी भन्छन्, कम्तीमा हामी सही दिशामा छौं । यहाँबाट नेपाली फुटबलले गति लिन सक्छ, यो रोकिन्नुहुन्न । हामी पनि धेरै अगाडि जान सक्छौं । हाम्रा खेलाडी निकै प्रतिभाशाली छन् । हाम्रा समर्थक उत्तिकै हौसला बढाउने खालका छन् । अबका प्रशिक्षक को हुने हो, के हुने हो, त्यो गौण विषय हो । हामी रोकिनुहुन्न । हाम्रो उद्देश्य अगाडि बढ्ने नै हुनुपर्छ ।अन्त्यमा भन्नै पर्छ, साफ च्याम्पियनसिपको फाइनल पुग्नु आफैंमा नेपाली फुटबलका लागि उपलब्धि हो । यो किन पनि हो भन्दा नेपाल यसअघि दक्षिण एसियाली फुटबलको सबैभन्दा ठूलो प्रतियोगिताको फाइनल पुगेकै थिएन । यो उपलब्धिलाई बेकार जान दिन हुन्न । पछिल्लो एक वर्ष, प्रशिक्षकदेखि खेलाडी, अनि अखिल नेपाल फुटबल संघ (एन्फा) आफैंले धेरै मिहिनेत गरेका छन् । नत्र सुरुआती १२ संस्करणका साफमा फाइनल पुग्न नसकेको नेपाल एकाएक यसपल्ट ठाउँको ठाउँ त्यसै फाइनल पुग्ने थिएन ।"
फुटबल टोलीलाई कुश्मा नगरपालिकाको दुई लाख,"पर्वत (कास) दक्षिण एसियाली फुटबल च्याम्पियनसिपमा पहिलो पटक फाइनलमा पुग्दै इतिहास रचेकामा नेपाली टोलीलाई पर्वतको कुश्मा नगरपालिकाले २ लाख पुरस्कारको घोषणा गरेको छ । नगर प्रमुख रामचन्द्र जोशीले शनिबार भारतसँगको प्रतिस्पर्धामा उत्कृष्ट प्रदर्शन गरेको नेपाली फुटबल टिमलाई पुरस्कारस्वरूप उक्त रकम दिने घोषणा सामाजिक सञ्जालमार्फत सार्वजनिक गरेका हुन् । नेपाली फुटबलको क्षेत्रमा इतिहास रच्दै उत्कृष्ट खेल प्रदर्शनसहित भारतसँगको खेलमा उपविजेता बन्न सफल नेपाली खेलाडीको उच्च सम्मान गर्दै नगरपालिकाका तर्फबाट २ लाख पुरस्कारको घोषणा गर्दछु, जोशीले फेसबुकमा लेखेका छन् । खेलाडीको सम्मान गर्न सकेमात्रै नेपाली खेलकुद क्षेत्रको विकास हुने भएको आफूले उक्त रकम पुरस्कारस्वरूप दिने घोषणा गरेको जोशीले बताए । हरेक क्षेत्रमा निरन्तर लाग्ने व्यक्तिले सम्मान चाहेको हुन्छ, आफूले पुरस्कार घोषणा गर्नुको कारणबारे जोशीले भने, नेपाली खेलाडीको हौसला बढाउन हामीले टोकन अफ लभ स्वरूप यो पुरस्कार घोषणा गरेका हौं । सीमित स्रोत साधनका बावजुद नेपाली खेलाडीले देखाएको यो सफलता नेपालजस्तो मुलुकका लागि ऐतिहासिक भएको उनले बताए । नगरपालिकाले छिट्टै नगर समितिको बैठक डाकेर उक्त पुरस्कार रकम नेपाली खेलाडीसमक्ष पुर्याउने जोशीले बताए । सिंगो देशको प्रतिष्ठा उच्च बनाउने गरी प्रदर्शन गर्ने खेलाडीको सम्मानमा केन्द्र सरकारले पनि चासो दिनुपर्ने जोशीले बताएका छन् । उनले राज्यले खेल क्षेत्रमा लगानी बढाएर विद्यालय तहदेखि नै खेलाडी उत्पादन गर्न सके नेपाली युवाहरूले खेलबाटै नेपाललाई विश्वमा चिनाउन सक्ने दाबी गरे ।"
ओमानको प्रभावशाली जित,"मस्कट (एएफपी) घरेलु टोली ओमानले ट्वान्टी२० विश्वकपको उद्घाटन खेलमा नवप्रवेशी पपुवा न्युगिनीलाई १० विकेटले पराजित गरेको छ । कोभिड१९ को महामारीका कारण भारतबाट सारिएको प्रतियोगिताको पहिलो दिनमा आइतबार मस्कटमा ३ हजार दर्शक क्षमताको रंगशाला पनि खाली नै देखिएको थियो । ओमानका कप्तान जिसन मक्सुदले २० रन खर्चेर ४ विकेट लिएपछि पहिलो पटक विश्वकपको अनुभव गरिरहेको पपुवा न्युगिनीले निर्धारित २० ओभरमा ९ विकेट गुमाई १ सय २९ रनमात्र बनाउन सक्यो । प्लेयर अफ द म्याच मक्सुदले एकै ओभरमा ३ विकेट लिए । बिलाल खानले पहिलो ओभरमा टोनी उरालाई र कलिमुल्लाहले दोस्रो ओभरमा लेगा सिएकालाई बोल्ड गरेपछि पपुवा न्युगिनीले रनको खाता खोल्नुअघि नै दुवै ओपनरलाई गुमाइसकेको थियो । कप्तान असाद भालाले ४३ बलमा ५६ र चार्ल्स अमिनीले ३७ रन बनाउँदै तेस्रो विकेटमा ८१ रन जोडेर पपुवा न्युगिनीको स्थितिलाई सुधारेका थिए । तर मक्सुदले एकै ओभरमा नोर्मन भानुआ, सेसे बाउ र किल्पिन डोरिगालाई आउट गरेपछि एक समय १०२३ को स्थितिमा रहेको पपुवा न्युगिनीको नाटकीय पतन भएको थियो । भालाले ४ चौका र ३ छक्का तथा अमिनीले ४ चौका र १ छक्का प्रहार गरे । मैले विकेट लिनुअघि उनीहरूले निकै राम्रो ब्याटिङ गरिरहेका थिए, त्यसपछि उनीहरूले ठूलो स्कोर बनाउन सकेनन्, मक्सुदले भने । अकिब इल्यास र जतिन्दर सिंहले सानदार ब्याटिङ गर्दै ओमानलाई ६२ ओभरअगावै विजय दिलाए । इल्यास ४३ बल खेली ५० र जतिन्दर ४२ बल खेली ७३ रनमा अपराजित रहे । इल्यासले ५ चौका र १ छक्का तथा जतिन्दरले ७ चौका र ४ छक्का प्रहार गरे । ब्याटिङमा हामीले राम्रो सुरुवात गर्न सकेनौं, विनारन नै २ विकेट गुमाइसकेका थियौं, पपुवा न्युगिनीका कप्तान भालाले भने । समूह बी का अन्य दुई टोलीमा बंगलादेश र स्कटल्यान्ड छन् । समूह ए मा रहेका आयरल्यान्ड, नामिबिया, नेदरल्यान्ड्स र श्रीलंकाले सोमबार प्रतिस्पर्धा गर्नेछन् । पहिलो चरणमा प्रतिस्पर्धा गरिरहेका ८ टोलीबाट दुवै समूहका शीर्ष दुई टोली सुपर १२ को राउन्ड रोबिनमा पुग्नेछन् । यी चार टोलीसहित इंग्ल्यान्ड, अस्ट्रेलिया, दक्षिण अफ्रिका, साविक विजेता वेस्ट इन्डिज, भारत, पाकिस्तान, न्युजिल्यान्ड र अफगानिस्तानले यूएईको दुबई, अबुधाबी र शारजहाँमा प्रतिस्पर्धा गर्नेछन् ।"
हाइअल्टिच्युट राष्ट्रिय रिङ रेस्लिङ कात्तिकमा,"दोलखा (कास) पहिलो संस्करणको राष्ट्रिय हाइअल्टिच्युट रिङ रेस्लिङ प्रतियोगिता चरिकोटमा कात्तिक दोस्रो साता हुने भएको छ । नेपाल रिङ रेस्लिङले कात्तिक १३ गते प्रतियोगिता हुने आइतबार जानकारी गराएको छ । संघ र वाग्मती प्रदेश खेलकुद विकास परिषद्को संयुक्त आयोजनामा हुने प्रतियोगितामा देशभरका पुरुष र महिला गरी १७ रेस्लरले ६ वटा विधामा प्रतिस्पर्धा गर्ने संघकी महासचिव सुवर्ण श्रेष्ठले बताइन् । नेपालमै पहिलो पटक खुला रूपमा हिमाली जिल्लाको उच्च क्षेत्रमा प्रतियोगिता हुन लागेको उनले जानकारी दिइन् । प्रतियोगिताअन्तर्गत हेभिवेट च्याम्पियनले १ लाख ५० हजार रुपैयाँ प्राप्त गर्नेछ । यस्तै हार्डकोर च्याम्पियनले १ लाख २० हजार, मिडलवेटले ८५ हजार, ट्याग टिम च्याम्पियनले ७५ हजार, लाइटवेटले ५० हजार र ट्रिपल थ्रेटले ४० हजार रुपैयाँ हात पार्ने आयोजकले जनाएको छ । पहिलोपल्ट उच्च क्षेत्रमा हिमालका दृश्यसहित देखिने रेस्लिङ प्रतियोगिताका लागि २९ लाख खर्च हुने अनुमान गरिएको श्रेष्ठले जानकारी दिइन् । उनले कोभिडका कारण अन्तर्राष्ट्रिय प्रतियोगिता गर्न सम्भव नभएपछि हाइअल्टिच्युटमा राष्ट्रिय खेलाडीको वर्चस्व हुने गरी प्रतियोगिता आयोजना गरिएको दाबी गरिन् । वाग्मती प्रदेश खेलकुद परिषद्का सदस्य सचिव सूर्यलाल भण्डारीले हिमाली क्षेत्रमा खेलकुदमार्फत पर्यटन क्षेत्रको विकासका लागि दोलखामा हाइअल्टिच्युट रिङ रेस्लिङ, सिन्धुपाल्चोकमा म्याराथन र रसुवामा साइक्लिङ प्रतियोगिता हुन लागेको बताए ।"
मैकोटमा फुटबल सुरु,"रुकुम पूर्व (कास) पुथाउत्तरगंगा गाउँपालिका१ मैकोटमा फुटबल प्रतियोगिता आइतबारदेखि सुरु भएको छ । मैकोटको कान्छाबारा फुटबल क्लबले आयोजना गरेको प्रतियोगितामा तीन जिल्ला रुकुम पूर्व, रुकुम पश्चिम र बागलुङका गरी २६ टिम सहभागी रहेका खेलकुद संयोजक विकास पुनले जानकारी दिए । लुम्बिनी प्रदेशसभा सदस्य तेजबहादुर ओलीले शनिबार प्रतियोगिताको उद्घाटन गरे । विजेताले ५० हजार, दोस्रोले २५ हजार र तेस्रो हुनेले १० हजार रुपैयाँका साथै ट्रफी प्राप्त गर्नेछन् ।"
टोकल माठ क्लबलाई उपाधि,"ललितपुर (कास) गोदावरी नगरपालिका८ र डुकुछाप युवा क्लब मिलेर दसैंमा आयोजना गरेको फुटबल प्रतियोगितामा टोकल माठ युवा क्लब पहिलो, सामुदायिक शान्ति केन्द्र दनुवार गाउँ दोस्रो भएका छन् । स्थानीय ८ वटा टिम सहभागी प्रतियोगितामा सामुदायिक शान्ति केन्द्र दनुवार गाउँका खेलाडी रोहन दनुवार ७ गोल गरेर सर्वाधिक गोलकर्ता बने । उत्कृष्ट गोलरक्षक टोकल माठ युवा क्लबका सुवास तामाङ बने । रोहन र तामाङले नगदसहित ट्रफी प्राप्त गरे । पहिलो हुने टिमलाई ४० हजार, मेडल र ट्रफी तथा दोस्रो हुनेलाई २० हजार रुपैयाँ पुरस्कार प्रदान गरिएको थियो । गोदावरी नगरपालिका८ का वडाध्यक्ष सुकुबहादुर लामाले आगामी दिनमा खेलाडीलाई राष्ट्रियस्तरमा खेल्न सक्ने गरी तयारी गर्ने बताए ।"
