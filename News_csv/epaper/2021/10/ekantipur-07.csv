शीर्षक,विवरण
दलगत भागबन्डापछि गुटगत गलफती,"पौडेल समूहको असन्तुष्टिले कांग्रेस अनिर्णीतपार्टी सभापति एवं प्रधानमन्त्री शेरबहादुर देउवाले वरिष्ठ नेता रामचन्द्र पौडेल समूहलाई दुइटा मात्र मन्त्री दिने भएपछि कांग्रेसभित्र असन्तुष्टि देखिएको छ । पौडेल समूहले ३ मन्त्रीको माग गर्दै आएको छ । सरकारमा पठाउने नामबारे छलफल गर्न बुधबार दिउँसो नेता रामशरण महतको निवासमा पौडेल समूहको बैठक बसेको थियो । कांग्रेसका भागमा ७ मन्त्रालय परेको हुँदा आफ्नो समूहले तीनवटा पाउनुपर्ने धारणा नेताहरूले राखेका थिए । बैठकमा सहभागी एक नेताका अनुसार मीनेन्द्र रिजाल, दिलेन्द्रप्रसाद बडू, तेजुलाल चौधरी, राजन केसी र सञ्जय गौतमको नाममाथि छलफल भएको थियो । यीमध्ये रिजाल र बडूको सम्भावना बढी रहेको ती नेताले बताए । रिजाल महामन्त्री शशांक कोइराला र बडू वरिष्ठ नेता पौडेलनिकट हुन् । प्रकाशमान सिंहले भने राजन केसीलाई मन्त्री बनाउन चाहेका छन् । सिंहले बुधबार साँझ देउवासँग छुट्टै भेटसमेत गरेका थिए । हामीले तीन मन्त्री मागेका छौं, यसका लागि प्रधानमन्त्रीसँग कुरा पनि भइरहेको छ, ती नेताले भने ।मन्त्रिपरिषद् विस्तारकै लागि प्रधानमन्त्री निवास बालुवाटारमा बुधबार साँझ शीर्ष नेताहरूले पनि छलफल गरेका थिए । उक्त बैठकमा समेत पौडेल समूहले प्रधानमन्त्रीसँग तीनवटा मन्त्रालयको माग राखेको थियो । तर सबैतिर मिलाउनुपर्ने भएकाले दुईभन्दा बढी दिने सकिने अवस्था छैन, देउवानिकट सहमहामन्त्री प्रकाशशरण महतले भने, सम्भवतः मन्त्रिपरिषद् विस्तारअघि त्यही आधारमा उहाँहरूले नाम दिनुहुन्छ होला । पौडेल समूहमा कोइराला र सिंहको समेत छुट्टै उपसमूह छन् । पार्टीको आसन्न महाधिवेशनमा तीनै जनाले सभापति पदमा दाबीसमेत गरिरहेका छन् । दुइटा मात्र मन्त्री पाउने भएपछि समूहभित्र सन्तुलन मिलाउन सकस भइरहेको एक नेताले बताए । कांग्रेसले प्रधानमन्त्रीबाहेक ७ मन्त्री र एक राज्यमन्त्री पाएको छ । त्यसमध्ये गृहमा बालकृष्ण खाँण, परराष्ट्रमा नारायण खड्का, कानुनन्याय तथा संसदीय मामिलामा ज्ञानेन्द्रबहादुर कार्की र स्वास्थ्य तथा जनसंख्यामा उमेश श्रेष्ठ (राज्यमन्त्री) नियुक्त भइसकेका छन् । चारै जना देउवा समूहका हुन् । प्रधानमन्त्री देउवाले बाँकी ४ मध्ये पौडेल समूहलाई दुई दिएर आफ्नो समूह र कृष्णप्रसाद सिटौला समूहलाई एकएक वटा छुट्याएका छन् । सिटौला समूहले उमाकान्त चौधरीलाई पठाउने भएको छ । हाम्रो समूहबाट सौहार्द रूपमा (उमाकान्त चौधरीको) नाम पठाइसकिएको छ, सिटौला समूहका एक नेताले भने । देउवाले आफ्नो समूहबाट पुष्पा भुसाललाई पठाउन खोजेका छन् । देउवानिकट एक नेताले कांग्रेसबाट पठाउने नाम क्षेत्रीय र समावेशी हिसाबले सन्तुलित बनाउने प्रयास भइरहेको बताए । कांग्रेसले गृह, रक्षा, परराष्ट्र, स्वास्थ्य तथा जनसंख्या, सञ्चार तथा सूचना प्रविधि, महिला तथा बालबालिका र युवा तथा खेलकुद मन्त्रालय पाएको छ । कानुनन्याय तथा संसदीय मामिला मन्त्रालय एकीकृत समाजवादीको भागमा परेपछि हाल उक्त मन्त्रालयको नेतृत्व गरिरहेका कार्कीलाई स्वास्थ्य तथा जनसंख्या मन्त्रालयमा लाने मनस्थितिमा प्रधानमन्त्री देउवा रहेका उनीनिकट नेताले बताए । जसपामा आकांक्षी धेरैगठबन्धनमा रहेको अर्को दल जसपामा आकांक्षी धेरै भएकाले मन्त्रीको नाम टुंग्याउन समस्या भएको छ । भागबन्डामा जसपाले चार मन्त्रालय पाएको छ । कार्यकारिणी समितिको बैठकले मन्त्रीको नाम टुंग्याउने जिम्मा संघीय परिषद् अध्यक्ष बाबुराम भट्टराई, अध्यक्ष उपेन्द्र यादव र वरिष्ठ नेता अशोक राईलाई दिएको थियो । राई काठमाडौंबाहिर भएका कारण बुधबार नाम टुंगो लाग्न नसकेको नेताहरूले बताएका छन् । नेता मोहम्मद इस्तियाक राईले शीर्ष नेताले बिहीबार मन्त्रीको नाम टुंगो लगाउने जानकारी दिए । जसपामा राजेन्द्र श्रेष्ठ, महेन्द्र यादव, रेणु यादव, प्रदीप यादव, अमृता अग्रहरी, मृगेन्द्र यादव, मोहम्मद इस्तियाक राई, रामसहाय यादवलगायत नेता मन्त्रीका आकांक्षी छन् । सबै पार्टीबाट नाम सिफारिस भए प्रधानमन्त्री देउवाले बिहीबार नै मन्त्रिपरिषद्लाई पूर्णता दिने तयारी गरेका छन् ।"
देउवाले चढ्ने गाडी संसद्बाट 'गायब,"(काठमाडौं)  प्रमुख प्रतिपक्षी नेताका हैसियतमा शेरबहादुर देउवाले लिएको गाडीले दुई थरी बेथिति देखाएको छ । संसद् सचिवालयबाट सन् २०१३ मोडलको टोयोटा प्राडो गाडी लगेका देउवाले फिर्ता गर्दा भने २००७ मोडलको गाडी बुझाएका छन् । एक महिनाअघि फिर्ता भएको भनिएको पुरानो गाडी पनि संसद् सचिवालयबाटै गायब भएको छ ।२०७४ मंसिरको चुनावबाट कांग्रेस प्रमुख प्रतिपक्षी दल बनेपछि देउवाले संसद्बाट बा २ झ ४४८ नम्बरको गाडी लिएका थिए । २ हजार ५ सय सीसीको यो गाडी खासमा निर्वाचन आयोगको नाममा दर्ता छ । २०७० माघ ९ मा यातायात कार्यालयमा दर्ता गाडी आयोगसँग मागेर संसद् सचिवालयले देउवालाई दिएको थियो । तर, देउवाले सेतो नम्बर प्लेटको सरकारी गाडीलाई २०७४ फागुन ३ मा निजी नम्बर प्लेटमा बदलेर बा १९ च ५५५ को रूपमा चढ्दै आएका थिए । मर्मत खर्च संसद्ले व्यहोर्दै आएको थियो ।प्रधानमन्त्री भएपछि देउवाले प्रतिपक्ष नेताको हैसियतमा प्रयोग गरेको गाडी फिर्ता गर्नुपर्थ्यो, दुई महिनापछि भदौ २५ मा गाडी फिर्ता पनि गरे । तर, आश्चर्य संसद्बाट लगेको गाडीको सट्टा उनले प्रधानमन्त्री कार्यालयमा रहेको १४ वर्ष पुरानो गाडी पठाए । देउवालाई प्रधानमन्त्री तथा मन्त्रिपरिषद् कार्यालयले टोयोटाको नयाँ गाडी दिएको छ । अत्याधुनिक सुविधा सम्पन्न नयाँ गाडी मात्र होइन, प्रधानमन्त्री कार्यालयका विभिन्न गाडी देउवाका लागि तैनाथ छन् । तर उनले संसद् सचिवालयबाट लिएको नयाँ गाडी राखेर पुरानो गाडी किन पठाए ? उहाँ प्रधानमन्त्री भएपछि संसद्ले उपलब्ध गराएको गाडी फिर्ता गर्नुपर्ने थियो, तर संसद्बाट लिएको गाडी सहज लागेकाले प्रधानमन्त्रीले राख्नुभएको हो । त्यसको सट्टामा अर्को गाडी संसद् पठाएका हौं, प्रधानमन्त्रीका स्वकीय सचिव भानु देउवाले भने । उनले प्रधानमन्त्री कार्यालयले उपलब्ध गराएको र पहिला प्रतिपक्षी नेताका रूपमा प्रयोग गर्दै आएको गाडी देउवाका लागि राखिएको र अहिले मर्मत भइरहेको बताए । फिर्ता गरेको १४ वर्ष पुरानो बा २ झ ४२३६ नम्बरको टोयोटा प्राडो जिप संसद् सचिवालयमा पनि छैन, कहिले र कसले लग्यो भन्ने अधिकारीहरूलाई थाहा छैन, कतै अभिलेख पनि छैन । खासमा प्रधानमन्त्री कार्यालयले पठाएर फिर्ता गरेको भने पनि अभिलेखमा त्यस्तो देखिँदैन । हामीले उहाँलाई गाडी उपलब्ध गराएको रेकर्डमा देखिन्छ । संसद्बाट लगेको गाडीको सट्टामा अर्को गाडी फिर्ता गरेको भनिएको छ । तर, सवारी शाखाको रेकर्डमा देखिँदैन । फिर्ता भएको हो भने त्यो गाडी कहाँ कसले लग्यो भन्ने खुल्न सकेन, सचिवालयका प्रवक्ता रोजनाथ पाण्डेले बताए । प्रधानमन्त्री कार्यालयले भने सचिवालयमा गाडी बुझाएको भर्पाइसमेत राखेको छ । प्रधानमन्त्री कार्यालयबाट प्राप्त सादा कागजमा भनिएको छ, बा २ झ ४२३६ नम्बरको प्राडो जिप थान एक बुझिलियौं । भदौ २५ गते २ बजेर ४५ मिनेटमा गाडी बुझिलिएको भनेर कागजमा संघीय संसद्को छाप लगाइएको छ । प्रवक्ता पाण्डे भन्छन्, तर, त्यसको विवरण संसद्को सवारी शाखामा छैन । गाडी आएको र गएको कुनै विवरण छैन, यो छानबिनको विषय हो ।"
कोरियाबाट फर्केकालाई फेरि बाटो खुल्यो,१६ हजार जान पाएनन्कोरियाको मानव संसाधन केन्द्रका अनुसार भाषा परीक्षामा उत्तीर्ण भएर नाम निस्किँदैमा कोरिया जाने सुनिश्चित भने हुँदैन । हालसम्म भाषा परीक्षामा उत्तीर्ण भएका तर रोजगारदाताको छनोटमा नपरेका झन्डै १६ हजार नेपाली कोरिया जान पाएका छैनन् । भाषा परीक्षामा सहभागी भएबापत मात्रै ५ लाख ८९ हजार ६ सय ३८ जना परीक्षार्थीले बुझाएको १ करोड १४ लाख ६९ डलर कोरिया पुगेको छ । यो भाषा परीक्षामा सहभागी भएबापत कोरियामा पठाएको रकम हो । सरकारी प्रक्रियाबाट कोरिया पठाउने सम्झौता भए पनि भर्ना खर्चसँग सम्बन्धित सबै खर्च कामदारकै दायित्व पर्छ । भाषा अध्ययन र भाषा शुल्कबापत बाहेक मात्रै कोरिया जाने कामदारको न्यूनतम लागत खर्च ८ सय १६ डलर (करिब ९० हजार रुपैयाँ) लाग्छ । सामान्यतया रोस्टरमा नाम चढेको दुई वर्षसम्म म्याद हुन्छ । यो म्याद थपिनेनपिने विषयमा प्रस्ट व्यवस्था छैन । श्रम मन्त्रालयले भाषा परीक्षा उत्तीर्ण भइसकेका सबै कामदारलाई लिएर जानुपर्ने लबिइङ गरिरहेको श्रम सचिव सूर्यप्रसाद गौतमले बताए ।वैदेशिक रोजगार विभागका अनुसार हाल कोरियामा झन्डै ३० हजार नेपाली कार्यरत छन् । नयाँ कामदार जान नपाउँदा नेपालीको संख्या घट्दै गइरहेको छ । ९० को दशकमा नेपालीहरू भिजिट भिसामा काम गर्न गएका थिए । १९९४ देखि २००४ सम्म प्रशिक्षार्थी कामदारका रूपमा जान थाले । नेपाल र कोरियाबीच समझदारी भएपछि रोजगार अनुमति प्रणाली (ईपीएस) मार्फत २००८ देखि कोरियाले अदक्ष कामदारका रूपमा नेपालीलाई लैजान थालेको हो । नेपाल राष्ट्र बैंकका अनुसार कोरियामा हाल रहेका झन्डै ३० हजार नेपाली कामदारले वार्षिक ६० अर्बभन्दा बढी रेमिट्यान्स पठाउने गरेका छन् ।
राजदूत बन्न नेता रिझाउँदै परराष्ट्रका कर्मचारी,"मन्त्रालयभित्रै गुटउपगुट परराष्ट्र सेवामा झन्डै २ सय ५० जना कर्मचारीहरू छन् । उनीहरूमा राजनीतिक दलको जस्तै गरी गुट र उपगुट बन्न थालेको छ । जसले गर्दा मन्त्रालयको कामकारबाहीलाई पूर्ण रूपमा असर गर्न थालेको एक पदाधिकारीले बताए । त्यसलाई सिध्याएर म अघि बढ्नुपर्छ भन्ने मानसिकता कर्मचारीहरूमा छ । आफूले सिक्ने र क्षमता अभिवृद्धि गर्नेभन्दा पनि अरूलाई सिध्याउन लागिरहेका हुन्छन्, उनले भने, मन्त्रालयमा अस्वस्थ प्रतिस्पर्धा र राजनीतिक आडका भरमा पोस्टिङ खानाले गर्दा सहसचिव भइसकेका केही पदाधिकारीहरूलाई पत्राचार गर्दा लेख्नुपर्ने नोटसमेत राम्ररी ड्राफ्ट गर्न आउँदैन । मन्त्रालयमा काम गर्नुभन्दा राजनीतिक दलका नेताहरूको पछि लागेपछि राम्रो र आफूले चाहेको स्थानमा पोस्टिङ हुन पाइने भएपछि सरकार परिवर्तन भएसँगै परराष्ट्रका अधिकाश पदाधिकारीहरू नेताहरूको घरघरमा पुग्न थालेका छन् । उही मान्छे एमाले सरकारमा हुँदा एमालेको नेतामा बिहानै पुग्थें भने सरकार परिवर्तन भएपछि अर्को दलका नेताहरूको घरघरमा बिहानै पुगिरहेका छन्, मन्त्रालयका ती पदाधिकारीले भने ।"
नेपालचीन सीमा वार्ता गर्न पहल,"(काठमाडौं)  नेपाल र चीनबीच सीमा सम्बन्धमा उब्जेका प्रश्नहरूका विषयमा दुईपक्षीय कूटनीतिक वार्ता गर्न अनौपचारिक गृहकार्य सुरु भएको छ । परराष्ट्र मन्त्रालय र नेपालस्थित चिनियाँ दूतावासका पदाधिकारीले सीमासम्बन्धी सवालका विषयमा अनौपचारिक कुराकानी गरेको मन्त्रालयका एक अधिकारीले जानकारी दिए । अनौपचारिक पहल भइरहे पनि औपचारिक पत्राचार भने अहिलेसम्म भएको छैन, उनले भने । नेपालचीन सीमा सन्धि सन् १९६१ अक्टोबर ५ मा बेइजिङमा भएको थियो । उक्त सन्धिको दफा ४ मा सन्धिपत्र गर्ने दुवै पक्षले दुई देशबीचमा सिमानाको औपचारिक रेखांकनपश्चात् सीमा सम्बन्धमा उत्पन्न हुने कुनै पनि विवाद दुवै पक्षद्वारा मैत्रीपूर्ण छलफलबाट समाधान गरिनेछन् भनी मन्जुर गरिएको छ भनिएको छ । त्यही सन्धिमा टेकेर दुई मुलुकहरूबीच कूटनीतिक वार्ता गर्न पहल भएको हो । गत वर्ष केपी शर्मा ओली नेतृत्वमा रहेको सरकारले परराष्ट्र मन्त्रालय र नेपालस्थित चिनियाँ दूतावासका प्रवक्ताले दुई मुलुकबीचमा कुनै सीमा समस्या नरहेको बताएका थिए । चिनियाँ राजदूत होउ यान्छीले मंगलबार दुई मुलुकबीच सीमा सम्झौता हस्ताक्षर भएको ६० वर्ष पुगेको अवसरमा ट्वीट गर्दै चीननेपाल सीमामा विवाद नरहेको उल्लेख गरेकी थिइन् । कांग्रेस केन्द्रीय सदस्य तथा कर्णाली प्रदेशसभा सदस्य जीवनबहादुर शाही नेतृत्वको टोलीले गत वर्ष हुम्लाको लिमी लाप्चादेखि हिल्सासम्म स्थलगत भ्रमण गरेर ती क्षेत्रका केही भूमि चिनियाँ पक्षबाट मिचिएको दाबी गरेको थियो । शाहीले स्थलगत अध्ययनको प्रतिवेदन पार्टीको केन्द्रमा पनि बुझाएका थिए । कांग्रेसले हुम्लामा सीमा मिचिएको तथ्य सार्वजनिक हुँदासमेत सरकार त्यसलाई ढाकछोप गर्न लागेको भन्ने अरोप लगाएको थियो । नेता शाहीले दोस्रो पटक कर्णाली प्रदेशका मुख्यमन्त्री महेन्द्रबहादुर शाहीलाई समेत लिएर उक्त क्षेत्रको अवलोकन गराएका थिए । सीमा मिचिएको हो वा होइन भन्नेबारे अध्ययन गर्न प्रधानमन्त्री शेरबहादुर देउवाको नेतृत्वमा रहेको गठबन्धन सरकारले गत भदौ १६ मा गृह मन्त्रालयका सहसचिव जयनारायण आचार्यको नेतृत्वमा समिति गठन गरेको थियो । नापी विभाग, नेपाल प्रहरी, सशस्त्र प्रहरी बल र राष्ट्रिय अनुसन्धान विभागको प्रतिनिधित्व रहेको उक्त समितिले गृहमन्त्री बालकृष्ण खाँणलाई असोज १० मा स्थलगत अध्ययन प्रतिवेदन बुझाएको थियो । त्यही प्रतिवेदनका आधारमा गृह मन्त्रालयले परराष्ट्र मन्त्रालयलाई असोज १८ मा पत्राचार गरेको छ । पत्रमा सीमा सम्बन्धमा चीनसँग कूटनीतिक वार्ता गर्नका लागि सिफारिस गरिएको छ । समितिको प्रतिवेदन सार्वजनिक भने गरिएको छैन ।परराष्ट्र मन्त्रालय र चिनियाँ दूतावासले भने उक्त प्रतिवेदन परराष्ट्रमा पुग्नुअघि नै सीमासम्बन्धी उब्जेका समस्यालाई कूटनीतिक रूपमा समाधान गर्नका लागि अनौपचारिक वार्ता गरेका हुन् । परराष्ट्र विज्ञ दिनेश भट्टराईले आफूले सुरुआतदेखि नै यस्ता समस्यालाई द्विपक्षीय रूपमा कूटनीतिक माध्यममार्फत हल गर्नुपर्ने बताउँदै आएको उल्लेख गरे । सीमा समस्यालाई दुई मुलुकबीच भएको सन्धि र सम्झौतालाई टेकेर हल गर्नु नै उचित हुन्छ, उनले भने । सन् १९६१ मा भएको नेपालचीन सीमा सन्धिका आधारमा सन् १९६१६२ मा नेपालचीन संयुक्त टोलीले सीमांकन गरेको थियो । त्यसपछि सन् १९६३ जनवरी २० मा दुई मुलुकबीचमा सीमा प्रोटोकलमा संयुक्त हस्ताक्षर भएको थियो । नेपालचीन सीमा १४ सय ३९ किलोमिटर रहेको छ । दुई मुलुकबीचको प्रोटोकल नवीकरण गर्न तेस्रो पटक सन् २००६ अप्रिल १७ मा नेपालचीन संयुक्त सीमा समिति बनाइएको थियो । उक्त संयुक्त सीमा समितिले सीमाको अवलोकन, निरीक्षण, कार्यान्वयनसम्बन्धी प्राविधिक कार्य प्रायः सकेको छ । दोलखाको उत्तर कोर्लाङपारिको टिप्पाको सीमा मार्कर ५७ कुठाउँमा अवस्थित भएको र सगरमाथाको उचाइ नक्सामा घटी लेख्नुपर्छ भन्नेबारे छलफल भएको थियो, असोज १९ मा कान्तिपुर दैनिकमा प्रकाशित लेखमा सीमाविद् बुद्धिनारायण श्रेष्ठले उल्लेख गरेका छन् । दुवै मुलुकको संयुक्त टोलीले सन् २०२० डिसेम्बर ८ मा सगरमाथाको नयाँ उचाइ ८८४८८६ मिटर तय गरी संयुक्त रूपमा घोषणा गरेको थियो । चीनका लागि पूर्वराजदूत टंक कार्की चीनसँगको सीमामा केही समस्या देखिए सीमा प्रोटोकलमा उल्लेख भएअनुसार दुवै देशको संयुक्त समितिमार्फत समाधान गर्न सकिने व्यवस्थालाई लत्याउँदै एकतर्फी रूपमा अध्ययन समिति गठन गर्नु नै गलत भएको मान्छन् । केही समस्या भए सरकारले चीनसँग कूटनीतिक रूपमा द्विपक्षीय वार्ता गरेर वार्ता गर्न सक्थ्यो । समस्या आए यसो गर्ने भन्ने सीमा प्रोटोकलमै उल्लेख छ, उनले भने, अहिले भारतसँग पनि सीमा समस्या भइरहेका बेला समस्या निकाल्न खोजिएको छ । यो कसैको उक्साहटमा भएको हुन सक्छ ।"
मार्खुमा माछा पर्यटन,मकवानपुरको मार्खुबाट इन्द्र सरोवरमा डुंगा सयर गर्दै आन्तरिक पर्यटक । कुलेखानी जलविद्युत् आयोजनाका लागि २०३८ सालमा निर्मित यो जलाशय धेरै पर्यटक पुग्ने ठाउँ बनेको छ । ८ किलोमिटरमा फैलिएको यो तालमा काठमाडौं उपत्यकासँगै विभिन्न जिल्लाबाट आन्तरिक पर्यटक घुम्न र माछा खान पुग्ने गरेका छन् । तस्बिर : सुजन डंगोलकान्तिपुर
यातायात व्यवसायीको मन्त्रालयमा धर्ना,"मकवानपुर (कास) विभिन्न माग राख्दै वाग्मती प्रदेशका यातायात व्यवसायी आन्दोलनमा उत्रिएका छन् ।सार्वजनिक यातायात केन्द्रीय महासंघ, नेपालले ११ बुँदे माग राख्दै बुधबारबाट वाग्मती प्रदेशको हेटौंडास्थित भौतिक पूर्वाधार विकास मन्त्रालय परिसरमा अनिश्चितकालीन धर्ना दिँदै आन्दोलनमा उत्रिएका हुन् । गत भदौ ९ मा महासंघका अध्यक्ष डोलनाथ खनालसहितको टोलीले मुख्यमन्त्री अष्टलक्ष्मी शाक्यलाई ११ बुँदे माग पेस गरे पनि सरकारले समस्या समाधान गर्न कुनै पहल नगरेको भन्दै यातायात व्यवसायी आन्दोलित भएका हुन् । देश संघीयतामा गएसँगै यातायात क्षेत्रको नियमन गर्ने जिम्मेवारी प्रदेश सरकारलाई दिइएको छ ।महासंघले पेस गरेको मागबारे प्रदेश सरकारले कुनै कदम अघि नबढाएपछि हामी अनिश्चित्कालीन धर्नामा बसेका हौं अध्यक्ष खनालले साउन १० गते प्रधानमन्त्री तथा मन्त्रिपरिषद्को कार्यालयलाई देशभरका यातायात व्यवसायीको तर्फबाट सांकेतिक रूपमा साँचो बुझाएर आन्दोलन सुरु गरिएको बताए । स्वदेशी लगानी रहेको सबैभन्दा ठूलो क्षेत्र यातायात व्यवसाय हो । तर, हाम्रो समस्याको विषयमा संघीय, प्रदेश सरकारबाट कुनै कदम अघि नबढाएपछि धर्ना दिन बाध्य भएका हौं । उनले महासंघले यातायातको भाडा समायोजन, २० वर्षे गाडीबारे पुनरवलोकन, मौद्रिक नीतिमा यातायातका समस्या समावेश, यातायातका वर्तमान नियमावली संशोधन, सडक ऐन तत्काल लागू गर्नुपर्ने माग गरेको छ । यी मागहरू सम्बोधनबारे सरकारी तवरबाट हालसम्म कुनै कदम अघि बढाउँदा यातायात व्यवसायीले समस्या झेल्न बाध्य भएको बताए ।हामीले महासंघले यातायात व्यवसायीको माग पूरा गर्न उच्चस्तरीय यातायात आयोग गर्न गर्नुपर्ने माग लामो समयदेखि राख्दै आएको छौं । तर, अझै सुनुवाइ भएको छैन । खनालले समय सापेक्षित बिमा नीति परिमार्जन, अवैज्ञानिक ट्राफिक कारबाहीलाई सुधार, सार्वजनिक यातायातमा जारी इम्बोस्ड नम्बर प्लेट अनिवार्यलाई खारेज, समग्र यातायातका समस्या समाधान र व्यवस्थापन गर्न उच्चस्तरीय आयोग गठन, प्रदेश सरकारले थप गरेको कर, जरिवाना छुट, साथै पञ्जीकरणको समय अवधि २०७८ साल पुस मसान्तसम्म म्याद थप, कम्पनी ऐनअन्तर्गत दर्ता यातायात कम्पनीहरूको यातायात निर्देशिका जारी र संघसंस्था ऐन २०३४ अन्तर्गत यातायातसँग सम्बन्धित संघ समिति दर्ता नवीकरण फुकुवा गर्नुपर्ने माग राखेको छ ।"
पदाधिकारीको मतगणना रोकियो,रामेछाप (कास) महाधिवेशन प्रतिनिधिको मतपेटिकामा जिल्ला समितिका पदाधिकारीको मतपत्र भेटिएपछि रामेछाप कांग्रेसको जारी मतगणना कार्य विवादित बनेको छ । महाधिवेशन प्रनिनिधिको मतगणना गर्दा जिल्ला समितिका उपसभापतिलगायतका पदाधिकारीका लागि प्रयोग गरिएको मतपत्र समेत भेटिएको थियो । उपाध्यक्षका उम्मेदवार नवराज थोकरका अनुसार पदाधिकारीका ४९ मतपत्र महाधिवेशन प्रनिनिधिको मतपेटिकामा भेटिएकाले उक्त मतको गणना गर्ने कि नगर्ने भन्ने सम्बन्धमा विवाद भएको हो । फरक मतपेटिकामा भेटिएका मतको टुंगो नलाग्दासम्म मतगणना हुन नसक्ने अडान एक पक्षले गरेपछि जिल्ला निर्वाचन समितिले उक्त विषयको टुंगो दिन सकेको छैन । समितिले केन्द्रीय निर्वाचन समितिमा विवादित मतपत्रको गणना गर्नेनगर्ने विषयमा निर्णय दिन आग्रह गरेको छ । केन्द्रीय निर्वाचन समितिको निर्णय आएपछि मतगणना गर्ने योजना रहेको मतदान अधिकृत अर्जुनबहादुर श्रेष्ठले जानकारी दिए ।
कर्मचारी तीन महिनादेखि तलबविहीन,"(रामेछाप)  राष्ट्रिय पुनर्निर्माण प्राधिकरणअन्तर्गत जिल्ला आयोजना कार्यान्वयन इकाई (भवन) मा कार्यरत कर्मचारीले ३ महिनादेखि तलब पाएका छैनन । प्राधिकरणले चालु आर्थिक वर्षका लागि जिल्लामा अख्तियारी र बजेट नदिएकाले कर्मचारीले बिनातलब काम गर्दै आउनुपरेको हो । दसैं आइसक्यो तलब आउने कुरा छैन, जिल्ला आयोजना कार्यान्वयन इकाई (भवन तथा आवास) मा कार्यरत इन्जिनियर किशोरविक्रम शाहीले बताए । शाहीका अनुसार दसैं मान्न टाढा जानुपर्ने कर्मचारी बाटो खर्चसमेत नपाएर बेखर्ची भएका छन् । उनीहरूले दसैं खर्चसमेत हिसाब गर्दा ४ महिनाको पाउन बाँकी छ । प्राधिकरणले गएको भाद्र मसान्तदेखि उक्त आयोजनाको काम सहरी विकास मन्त्रालयलाई हस्तान्तरण गरेको थियो । मन्त्रालयले जिल्लाका साविक कार्यालयलाई नयाँ संरचना निर्माण गरेर जिल्ला आयोजना कार्यान्वयन इकाई (भवन तथा आवास) बनाएको छ । उक्त इकाईलाई संगठन संरचना र अख्तियारी भने अझै नपठाएको शाहीले बताए । शाहीका अनुसार जिल्लामा बसेर भूकम्प पीडितको घर निरीक्षण किस्ता सिफारिस र सरकारी भवन निर्माणमा संलग्न प्राविधिकले साउनयता कुनै पारिश्रमिक पाएका छैनन् । साउन र भदौमा आयोजना प्राधिकरणकै अन्तर्गत रहे तापनि त्यस अवधिमा समेत बजेट प्राप्त नभएको शाहीले बताए । विगतमा झैं ढिलो गरी अख्तियारी र दरबन्दी आउने आशामा साउन र भदौ भर काम गरेका कतिपय प्राविधिकहरू कुनै पारिश्रमिक नआउने संकेत पाएपछि बाटो लागेका थिए । नयाँ बनाइएको इकाईका लागि प्राप्त दरबन्दीका प्राविधिक पनि अब छोड्ने मनस्थितिमा पुगेका छन् । जिल्लामा ३६ जना कर्मचारी छन् । तलब भत्ता मात्र हैन जिल्लामा प्राधिकरणअन्तर्गतका निर्माण कार्यको भुक्तानीसमेत हुन सकेको छैन । रामेछापमा २ अस्पतालसहित २२ वटा स्वास्थ्य संस्था निर्माणाधीन अवस्थामा छन् । निर्माण व्यवसायीले पटकपटक भुक्तानी माग्दासमेत आयोजनाले भुक्तानी दिन सकेको छैन । माथिल्लो निकायमा अख्तियारीका लागि बारम्बार जिल्लाबाट सम्पर्कमा रहेका आयोजनाका अधिकारीहरूले कहिले अर्थ त कहिले प्राधिकरणले रोकेको जवाफ पाउने गरेका छन् । माथिल्लो निकायको ढिलासुस्तीले जिल्लामा रहेको कार्यालयको सञ्चालन र उत्तरदायी जवाफ दिन कठिनाइ भएको शाहीले बताए । यसैबीच, २०७२ सालको विनाशकारी भूकम्पले घर क्षति भएर लाभग्राहीमा परेका केही पीडितहरूको भुक्तानी पनि रोकिएको छ । आयोजना इकाईको कार्यालयमा दैनिक ५० भन्दा बढी भूकम्पपीडित अनुदानको रकम माग गर्न आउने गरेका छन् । तर उनीहरू रित्तो हात फर्किनुपरेको छ । अनुदानको रकम नआउँदा जनप्रतिनिधिसमेत हैरान बन्नुपरेको मन्थली नगरपालिका १० नम्बरका वडा अध्यक्ष भरत बोहराले बताए । मेरो वडा कार्यालय जनताले घेरेका छन् बुधबार टेलिफोन गर्दै बोहराले भने, पैसा दिनुहुन्छ कि म आयोजना घेर्न पठाइदिऊँ त्यसको जवाफ आयोजनाले दिन सकेन । जिल्लामा अझै ५ हजार भूकम्पपीडितले अनुदान पाएका छैनन् ।"
पितृ सम्झनामा थारूको यमोसा,"(चितवन)  राजु चौधरी रोजगारीका लागि साउदी अरब गएका थिए । पूर्वी चितवन खैरहनी नगरपालिका१ बहेराका उनी १५ दिनअघि घर आए । सोह्रश्राद्धको अन्तिम दिन चितवनका आदिवासी थारू समुदायले पितृको सम्झना गर्दै यमोसा पर्व मनाउँछन् । राजु यमोसा मनाउनका लागि नै भनेर घर आएका हुन् । यमोसाका लागि उनी बुधबार बिहानैदेखि व्यस्त रहे । यमोसामा औंसीका दिन घरअगाडि पितृको प्रतीक पहुनी खडा गरिन्छ । जुन हरियो सिरुबाट तयार हुन्छ । राजु बिहान सबेरै सिरु काट्न घर आडैको कयर खोला गए । हरियो सिरु छाने । त्यसपछि फेद र टुप्पा काटेर मिलाए । मिलाइएको सिरुको ससाना मुठो बनाए । मुठालाई फूलले सिंगारेर चिटिक्क पारी दैलो अगाडि आँगनमा राखे । यसलाई थारू समुदाय दिवंगत पितृको प्रतीकस्वरूप पहुनी मान्छन् । नुहाएर चोखो भएपछि दिवंगत पितृलाई सम्झँदै राजुका परिवारले पहुनी मा पानी चढाएर पूजा गरे । पिर्का या कुर्चीमाथि राखेको पहुनी को आडैमा सुपारी, सुर्ती र अन्य पेयपदार्थ पनि हुन्छ । आफ्ना पितृको जेजे अम्मल थियो त्यही राख्ने चलन रहेको राजुले बताए । बुधबार बिहानैदेखि चितवनका थारू समुदायको घरअगाडि यस्तै खाले चहल पहल थियो । घाम चर्किन थालेपछि पहुनी लाई छाता ओढाउँछन् । सिरुको मुठा हामीले पितृको सम्झनामा खडा गरेको प्रतीक हो । त्यसको आडमा पितृले जे खान्थे त्यो राख्नुपर्छ । घाम चर्केपछि पितृलाई छाता र छतरी पनि ओढाइ दिन्छौं, थारू कल्याणकारिणी सभा चितवनका सभापति ललित चौधरीले भने । कसैको घरमा एक वर्षभित्र मान्छे बितेका छन् भने बोका काटेर रगत र टाउको पहुनी मा चढाउँछन् । अरूले सामान्य खानेकुरा र पानी चढाउँछन् ।दिवंगत पितृको सम्झनामा यमोसा चितवन र नवलपुरका थारूले मात्रै मनाउने सभापति चौधरीले बताए । यो दिन पाहुना बोलाएर खुवाउने चलन छ । औंसीको अघिल्लो दिन मछुवारी हुन्छ । त्यो बेला मारेको माछा पाहुनाले खाने परिकारमा प्रयोग हुन्छ । पितृ स्थापना गरेपछि त्यसमा घरका मान्छेले नुहाएर शुद्ध भएर पूजा गर्दछन् । अनि बोलाएका पाहुनालाई खुवाएपछि बल्ल घरकाले खान्छन्, चौधरीले भने । खाना खाएपछि पाहुनाको टाउकामा तेल लगाइदिने, काइयोले कपाल कोर्ने र फूलले सिंगार्ने काम हुन्छ । मोर पितृ पित्राइन सितरे सितर जहिए भन्दै खाना खाएका पाहुनालाई नाङ्लोमा पानी राखेर हम्कने चलन छ । यो भनेको मेरा पितृहरू शीतलै शीतल जाउन् भनेको हो, यमोसाका बारेमा जानकार थारू पत्रकार संघ चितवनका पूर्वअध्यक्ष कारी महतोले भने । पाहुनालाई पितृ मानेर सत्कार गरिने उनले बताए । तिज मनाएको केही दिनपछि थारू महिलाहरू भदौ कृष्ण अष्टमीमा जितिया मनाउँछन् । जितियाको आठ दिनपछि यमोसा र यमोसाको १० दिनपछि दसैं आउँछ । दसैंको १६ दिनपछि तिहारका बेलामा सोहराई पर्छ । सोहराईको ११ दिनपछि ठूलो एकादशी आउँछ । लगालग आउने यी पर्व चितवन र नवलपुरका थारूहरूले विशेष रूपमा मनाउँछन् । नेपालको तराई क्षेत्रमा थारूको बसोबास छ । तर यमोसा चितवन र नवलपुरका थारूले मात्रै मनाउँछन्, अध्यक्ष महतोले भने । थारू समुदायमा वर्ष दिनभित्र कसैको मृत्यु भएको छ भने यमोसामा पहुनी मा बोकाको रगत र टाउको चढाएपछि चोखिने चलन छ । थारू समुदायको मुख्य पर्वभित्र परे पनि अचेल यो पर्व ओझेल पर्न थालेको उनले बताए । चितवन र नवलपुर क्षेत्रमा झन्डै एक लाख थारूहरू बसोबास गर्ने उनले बताए ।"
विश्वासको मत लिन प्रदेशसभाको अधिवेशन आह्वान,"(मकवानपुर)  वाग्मती प्रदेशकी मुख्यमन्त्री अष्टलक्ष्मी शाक्यले विश्वासको मत लिने भएकी छन् ।विश्वासको मत लिने तयारीस्वरूप शाक्यले असोज २४ गते दिउँसो ३ बजेका लागि प्रदेशसभाको हिउँदे अधिवेशन आह्वान गर्न प्रदेश प्रमुख यादवचन्द्र शर्मासमक्ष सिफारिस गरेकी छन् । बुधबार दिउँसो बसेको मन्त्रिपरिषद्को बैठकले प्रदेशसभाको नवौं अधिवेशन आह्वान गर्न सिफारिस गरेको वाग्मती प्रदेशका भूमि, व्यवस्था, कृषि तथा सहकारीमन्त्री चन्द्र लामाले जानकारी दिए । आफू नेतृत्वको सरकार अल्पमतमा परेसँगै शाक्यले भदौ ११ गते शुक्रबार प्रदेशसभाको वर्षे अधिवेशन अन्त्य गरेकी थिइन् ।प्रदेशमा एकल बहुमत रहेको नेकपा एमाले विभाजन भएर १३ सांसदले नेकपा (एकीकृत समाजवादी) रोजेसँगै शाक्य नेतृत्वको सरकार पूर्णरूपमा अल्पमतमा परिसकेको छ । सरकार अल्पमतमा परेसँगै मुख्यमन्त्री शाक्यले एक महिनाभित्र अर्थात् असोज २५ भित्र संसद्बाट विश्वासको मत लिनुपर्ने कानुनी बाध्यता रहेको छ । सरकार विश्वासको मत लिन तयार छ । हामी प्रदेशसभामा प्रतिनिधित्व गर्ने दलहरूसँग छलफलकै क्रममा रहेका छौं । अब प्रदेशसभाको बैठकलाई कसरी अगाडि बढाउने भन्ने सभामुखको हातमा रहन्छ । मन्त्रिपरिषद्को बैठकमा विश्वासको मतको विषयमा छलफल भएन, मन्त्री लामाले भने । स्रोतका अनुसार विश्वासको मत लिनेबारेमा मुख्यमन्त्री शाक्यले मन्त्री तथा राज्यमन्त्रीसँग छुट्टाछुट्टै छलफल गरेकी थिइन् ।सरकारका प्रवक्ता तथा भौतिक पूर्वाधार विकासमन्त्री केशवराज पाण्डेले असोज २४ गते विश्वासको मत लिने प्रस्ताव सदनमा पेस गर्ने गरी सरकारले तयारी गरिरहेको बताए । सरकारलाई विश्वासको मत लिन कुनै समस्या छैन । हामी संवैधानिक व्यवस्था फेस गर्दै अगाडि बढ्छौं, मन्त्री पाण्डेले भने । सरकार जोगाउन मुख्यमन्त्रीले प्रदेशमा प्रतिनिधित्व गर्ने विभिन्न दलसँग सहकार्यको प्रयास गरे पनि सम्भव नभएको हो । उनी भदौ २ गते नेपालकै पहिलो महिला मुख्यमन्त्रीका रूपमा सत्तारोहण गरेकी थिइन् ।"
२१९ मोटरसाइकल नियन्त्रणमा,"काठमाडौं (कास) महानगरीय ट्राफिक प्रहरी महाशाखाले नम्बर प्लेट नराखी चलाएका २ सय १९ वटा मोटरसाइकललाई नियन्त्रणमा लिएको छ । महाशाखाले चलाएको नम्बर प्लेटविरुद्धको कारबाही अभियानको क्रममा नम्बर प्लेट नलेखिएका १ सय ६५ वटा र अस्पष्ट खुइलिएका नम्बर प्लेट भएका ५४ वटा मोटरसाइकललाई कारबाही गरेको छ ।नम्बर प्लेट नलेखिएका, स्पष्ट नभएका, खुइलिएका, अनटेस्ट वा अस्थायी नम्बर प्लेट भएका, नम्बर प्लेटको टप बंग्याएका वा नम्बर प्लेट ढाकिएका मोटरसाइकलहरूविरुद्ध विशेष चेकजाँच अभियान सञ्चालन गरेको महाशाखाका प्रमुख प्रहरी वरिष्ठ उपरीक्षक जनक भट्टराईले बताए । विशेषगरी नयाँ, अनटेस्ट र स्पष्ट नदेखिने नम्बर प्लेट नलेखिएका मोटरसाइकलहरूले दुर्घटना गर्दा गाडी नम्बर टिप्न, प्रहरीलाई खबर गर्न समस्या हुने गरेको र त्यस्ता मोटरसाइकल फरार हुँदा पक्राउ गर्न र कारबाहीको दायरामा ल्याउनसमेत समस्या हुने गरेकोले अभियान थालेको उनले बताए । ट्राफिक नियम उल्लंघन गर्ने, दुर्घटना गरी फरार हुने तथा चाडपर्व र भीडभाडको समयमा हुन सक्ने चोरी लुटपाटलगायत आपराधिक क्रियाकलापलाई नियन्त्रण गर्न अभियानले सहयोग पुग्ने महाशाखाले जनाएको छ । नम्बर प्लेट नराख्नेलाई ट्राफिक प्रहरीले पाँच सयदेखि पन्ध्र सय रुपैयाँसम्म जरिवाना गर्ने व्यवस्था रहेको एसएसपी भट्टराईले बताए ।"
चेपाङ बस्तीमा कुपोषण,"कुपोषणको मारमा बालबालिका समाचारमा चेपाङ समुदायको दुरवस्था अनुभूत गर्न सकिन्छ । मकवानपुरको कैलाश र राक्सिराङ गाउँपालिका तथा थाहा नगरपालिकामा पर्ने दुर्गम चेपाङ बस्तीका बालबालिकामा लामो समयदेखि कुपोषण देखिए पनि सुधार भएको छैन । कैलाश गाउँपालिका४ लिक्चेका दुईवर्षे सोमलाल चेपाङको शारीरिक अवस्था अविश्वसनीयदयनीय देखिन्छ । गरिबी, अशिक्षा, सानो उमेरमा बच्चा जन्माउने, जन्मान्तर कम हुने, धेरै बच्चा जन्माउने, शिशु स्याहार र स्वास्थ्य सुरक्षामा ध्यान नदिनेजस्ता कारण पहाडी इलाकामा बसोबास गर्ने अधिकांश चेपाङ परिवारमा यस्तो दयनीय अवस्था देखिने गरेको हो । हुन त, मकवानपुरका यी गाउँबस्तीमा शिशु आहारका लागि सरकारले बर्सेनि निःशुल्क बालभिटा वितरण गर्ने गरेको छ । तर, एउटा शिशुका लागि तीन पटक वितरण गरिने उक्त पौष्टिक आहार लिन पहिलोपटक धेरै अभिभावक आउने गरे पनि दोस्रो र तेस्रोपटक सो संख्या न्यून देखिन्छ । यथार्थमा लामो समयदेखि सरकारले सञ्चालन गर्दै आएको मातृशिशु सेवा र बालभिटा वितरण कार्य पटक्कै प्रभावकारी देखिँदैन । पश्चिमी पहाडहरूमा कुपोषण र खाद्यान्न अभावको संकट हटाउन सरकारले दशकौंदेखि खाद्यान्न वितरण गर्दै आए पनि समस्या ज्युँका त्युँ छ । चेपाङ समुदायको उत्थान गर्न जनचेतना अभिवृद्धि, शिक्षा, स्वास्थ्य, परिवार नियोजन, स्थानीय कृषि उत्पादनमा विशेष जोड दिनुपर्छ । भुवनेश्वर शर्मा, चन्द्रागिरि२, काठमाडौं"
विधान महाधिवेशनको उपदेयता !,"एमाले अधिवेशनलाई केपी शर्मा ओलीले आफ्नो कमजोरी लुकाउने थलो बनाए पनि धेरै कार्यकर्ताले यसलाई सुधारको उदगम विन्दु बनाउने सुझावहरू पेस गरेका थिए । उनीहरूले पार्टीलाई नेताप्रधान नभै नीतिप्रधान बनाउनुपर्ने, ब्रान्डिङ नेताको नभै पार्टीको गर्नुपर्ने, निर्वाचन कम खर्चिलो बनाउने नीति बनाउनुपर्ने, समाजवादतर्फको यात्रामा लम्कनुपर्ने, एमसीसीमा स्पष्ट धारणा आउनुपर्ने, फरक मतका नेताहरूलाई पनि नेतृत्वमा ल्याउने वातावरण बनाउनुपर्ने, राजनीतिक नियुक्ति गर्दा मापदण्ड बनाउनुपर्ने, पार्टीलाई मासबेस्ड नभै क्याडरबेस्ड बनाउनुपर्ने र पार्टी विभाजनको कारण खोजिनुपर्ने धारणा राखेका थिए । यथार्थमा पार्टीभित्र देखिएका समस्या, विकृतिविसंगति एउटा छन्, तर अध्यक्ष ओलीको राजनीतिक प्रतिवेदन भने अर्कैतर्फ छ । ओलीले प्रतिवेदनमा आफूले तीन वर्षमा गरेको राम्रो काम मात्र देखाए, नराम्रो कामको भने ढाकछोप गरे । उनले पार्टीको मूल समस्यामा प्रवेशै गरेनन् । उनले खराब कामको दोष जति अरूलाई र राम्रो कामको जस जति आफूलाई मात्र लिने नीतिअनुरूप राजनीतिक प्रतिवेदन पेस गरेका थिए । समूह पद्धतिमा हिँड्ने पार्टी चरित्रलाई व्यक्तिको गुनगान गाउने, नेतालाई देवत्वकरण गर्ने व्यक्तिवादी चरित्रमा पार्टीलाई ढाल्ने असफल प्रयास गरेका छन् । माथिल्लोस्तरका नेताहरूमा रहेको डर, त्रास, स्वार्थ र मौनताले पनि ओलीलाई यस्तो गर्न थप सघाएको छ । यस्तै अवस्था रहे एमाले होइन, ओली पार्टी मात्र बाँकी रहनेछ । ओलीले नेकपा विभाजनका कारण पुष्पकमल दाहालको १९ पेजको दस्तावेजलाई मानेका छन् भने एमाले विभाजनको कारण माधव नेपालझलनाथ खनाललाई । जुन सिक्काको एउटा पाटो मात्र हो । वास्तवमा भन्ने हो भने, नेकपा र एमाले दुवै विभाजनको मूल जड नै ओलीको दम्भ र अहंकार हो । पार्टीका नेताहरूसँग छलफल नै नगरी संसद् भंग गर्ने, बजेट बनाउने, राजनीतिक नियुक्ति दिने एकपक्षीय ओली शैली नै विभाजनको मूल कारण हो । एमाले विभाजनको मूल प्रस्थान विन्दु भनेको गत फागुन २८ गते ओलीले डाकेको आफ्नो गुटको भेला हो । जसमा आफू र महासचिवबाहेक पार्टीका पदाधिकारीहरू खारेज गर्ने, माओवादी नेताहरूलाई स्थायी कमिटी र केन्द्रीय कमिटीमा राख्नेजस्ता कारण थिए । तर ओलीले राजनीतिक प्रतिवेदनमा आफ्नो कुनै दोष नै देखाएनन् । यत्रो ६ हजार जिम्मेवार कार्यकर्ता र नेता आएको ठाउँमा पार्टी विभाजनको कारणबारे छलफल नहुनुले विधान अधिवेशनको महत्त्व र उपादेयतालाई कमजोर पारेको छ । के विधान अधिवेशन केपी बा ! आई लभ यु भन्न मात्र बोलाएको हो कि पार्टी समस्या हल गर्न भन्ने प्रश्न कार्यकर्ताले नेतृत्वलाई गर्नुपर्छ । गोपाल देवकोटा, जोरपाटी, काठमाडौं"
"महँगीको मार, लाचार सरकार","केही वर्षदेखि महँगी ह्वात्तै बढिरहेको छ । गत वर्ष २० रुपियाँ मुठा किनेको साग यसपालि ५० रुपियाँ पुगेको छ । बर्सेनि दशैंको समयमा मासुको भाउ बढेकै हुन्छ । चिनी, तेलदेखि दाल, चामल र सब्जी आदिको मूल्य पनि एकाएक वृद्धि हुन्छ । जसै चाडबाड नजिकिँदै जान्छ, महँगीले आकाश छुन्छ । झन् दसैं र तिहारजस्ता ठूला चाडपर्वमा त साना खुद्रे व्यापारीदेखि ठूला उद्योगीसम्मलाई ब्रह्मलुट गर्ने सुनौलो अवसर मिल्छ । आमनागरिकले उत्पादित र गुज्रेको मिति हतपत नहेर्ने हुँदा समय सिद्धिएका सामानहरू व्यापारीले बिनासंकोच बिक्री गरिरहेका हुन्छन् । अखाद्य र कुहिएका वस्तुहरू बजारमा बग्रेल्ती भेटिनुले सरकार यसप्रति कति लाचार छ भन्ने पुष्टि हुन्छ ।कुखुरालाई छिटो हुर्काउन र ओजन बढाउन दिइने भ्याक्सिन, दबाई र विभिन्न चारोहरूको प्रयोगले मानव स्वास्थ्यमा नराम्रो असर पारिरहेको समाचार पत्रपत्रिका, टेलिभिजन आदिमा छ्यापछ्याप्ती भइरहे पनि सरकारले यस्ता विषयमा चासो नदिँदा आमनागरिक विभिन्न रोगको सिकार हुनुपरेको छ । सरकारी टोलीहरू यसो बजार अनुगमन गरेजस्तो पनि गर्छन् तर व्यापारीहरूको आपराधिक गतिविधि र छाडापन कम भएको भेटिँदैन । गुणस्तरहीन खाद्यान्न बिक्री वितरण भैरहेका समाचार आइरहे पनि इमानदारीसाथ अनुगमन हुन नसक्दा यस्ता कार्य झनै फस्टाएका छन् । भएका अनुगमन पनि प्रभावकारी नहुँदा नागरिकको जीवन अखाद्य वस्तुका कारण सधैं जोखिममा छ । आफ्नो भन्सामा पनि विषादीयुक्त, गुणस्तरहीन र मिति गुज्रेका सामान पुग्छन् भन्ने हेक्का अनुगमनकारीलाई हुनु जरुरी छ । अनुगमनकर्ताहरूले व्यापारीलाई सहयोग गर्ने गरेको पनि बेलाबेला सुनिन्छ, यस्तै हुनाले व्यापारीहरू छाडा भएका हुन् । लोकलाजका लागि जसरी पनि चाडपर्व मान्नुपर्ने बाध्यता एकातिर छ, अर्कातिर अकासिँदो महँगीको मारले आमजनताको ढाड भाँचिरहेको छ । यसरी नै बर्सेनि वस्तुहरूको बजार भाउ १०० प्रतिशतका दरले बढ्दै जाने हो भने भोलिका दिनमा नेपालमा पनि भेनेजुएला, अर्जेन्टिना, सुडानमा जस्तै पैसाको अवमूल्यन हुने डर बढ्दै गएको छ । यही रफ्तारमा महँगी बढ्दै जाने हो भने, हाम्रो दुर्दशा पनि यिनै देशको जस्तो नहोला भन्न सकिन्न । सरकारी जागिरेदेखि यातायात व्यवसायी र विभिन्न संघसंगठनसम्म तलब र भाडा वृद्धिका लागि आन्दोलन गरेर दबाब दिन्छन् तर निरीह नागरिकको भने कुनै उपाय छैन । राज्यले मनपरी बजार भाउ बढाउन र मिसावटयुक्त तथा अस्वास्थ्यकर खाद्यान्न बेचबिखन गर्न नदिन यथाशीघ्र आवश्यक कदम चाल्नु जरुरी छ । रोशन भट्टराई, इनरूवा३, सुनसरी"
विश्व जलवायु सम्मेलनबाट अपेक्षा,"भनाइ र गराइको खाडल हालसम्म १९२ देशले पहिलो र १२० देशले दोस्रो (अद्यावधिक) एनडीसी यूएनएफसीसीसीमा पेस गरिसकेका छन् जसमध्ये ७० देशले पहिलो एनडीसीभन्दा दोस्रोमा कार्बन उत्सर्जन थप कटौती गर्ने प्रतिबद्घता जनाएका छन् । र, ४६ देशले कार्बन उत्सर्जन थप कटौती गर्ने आफ्नो नियत र महत्त्वाकांक्षा प्रस्ट्याएका छन् । तथापि देशहरूले एनडीसीमा जनाएका प्रतिबद्घता र देशभित्र उत्सर्जन घटाउन चालेका प्रयासहरू (जस्तै नीतिनियम र कानुनको निर्माण र कार्यान्वयन) मा भने ठूलो खाडल देखिएको छ । बेलायतको इनर्जी एन्ड क्लाइमेट इन्टेलिजेन्स युनिटले बनाएको नेट जिरो ट्र्याकरका अनुसार, भुटान र सुरिनाम अहिले नै कार्बन नेगेटिभमा छन् अर्थात् ती देशहरूले उत्सर्जन गर्ने कार्बनको अनुपात त्यहाँको वनले गर्ने कार्बन सञ्चितिका तुलनामा कम छ । १३ देशले नेट जिरोसम्बन्धी कानुन बनाइसकेका र ३ देशले बनाउँदै गरेका छन् । ४२ देशले नेट जिरो नीतिमा उल्लेख गरेका छन् तर कानुन बनाएका छैनन् । ७६ देशले नेट जिरोबारे छलफल मात्रै सुरु गरेका छन् । देशहरूले एनडीसीमा राखेको लक्ष्य र पेरिस सम्झौताको लक्ष्यमा खासै तादात्म्य देखिँदैन । क्लाइमेट एनालाइटिक्स र न्यु क्लाइमेट इन्स्टिच्युटले संयुक्त रूपमा बनाएको कार्बन एक्सन ट्र्याकरका अनुसार, विश्वका ३७ देशमध्ये गाम्बियाले लिएको लक्ष्य मात्रै पेरिस सम्झौताअनुरूपको छ । बाँकी देशहरू नेपाल, कोस्टारिका, केन्या, इथियोपिया, मोरक्को, नाइजेरिया र संयुक्त अधिराज्यको एनडीसी लक्ष्य पेरिस सम्झौता पूरा गर्न लगभग पर्याप्त छ । तर तीनचौथाइभन्दा बढी देशहरूको वर्तमान एनडीसी पेरिस सम्झौताको लक्ष्य भेट्ट्याउन अपर्याप्त छ ।दुइटा विश्व जलवायु परिवर्तनसम्बन्धी उच्चस्तरीय मुद्दामा दुइटा विश्व देख्न सकिन्छ । एउटा जलवायु परिवर्तनका कारक ग्यासहरू उत्सर्जन गर्ने तर त्यसको प्रभाव र क्षति कम बेहोरिरहेका धनी देशहरू एवं अर्को हरित गृह ग्यास उत्सर्जन नगण्य मात्रामा गर्ने तर जलवायु परिवर्तनको उच्च प्रभाव र क्षति भोगिरहेका गरिब देशहरू । हाल विश्वको कुल हरित गृह ग्यास उत्सर्जनको ८० प्रतिशत उत्सर्जन विश्व अर्थतन्त्रको ८५ प्रतिशत हिस्सा ओगट्ने जी ट्वान्टी समूहका देशहरूले गर्ने गर्छन् । पेरिस सम्झौताको लक्ष्यप्राप्तिका लागि ती देशहरूको विद्यमान ८२ प्रतिशत ऊर्जाको स्रोतका रूपमा रहेको जीवास्म इन्धनको प्रयोगलाई सन् २०३० मा ६७ प्रतिशत र सन् २०५० मा ३३ प्रतिशतमा सीमित गर्नुपर्छ । तर ती देशका राष्ट्रिय योगदान प्रतिबद्घताहरू हेर्दा उक्त समूहको कुनै राष्ट्रले पनि पेरिस सम्झौताअनुरूपको लक्ष्य हासिल गर्न सक्ने अवस्था हाललाई देखिँदैन । त्यसकारण ग्लास्गो जलवायु सम्मेलनको सफलता यस्ता शक्तिशाली र धनी देशहरूले अपनाउने रवैयामा भर पर्नेछ । विगतका कोपहरूमा धनी देशहरूले आफ्नो ऐतिहासिक कार्बन उत्सर्जनको दोषबाट उम्कन तथ्यहरूलाई बेवास्ता गर्ने, बंग्याउने र त्यसमाथि धावा बोल्ने गरेका थिए । तिनीहरूले आफूहरूमध्येकै एकअर्कालाई दोष दिँदै आफू भने पानीमाथिको ओभानो बन्ने प्रयत्न गर्छन्, जसका कारण जलवायु सम्मेलनमा सधैं उठ्ने उत्सर्जन कटौती, कार्बन व्यापारको व्यवस्थापन र जलवायुजन्य क्षति तथा नोक्सानीमा लगानी र जलवायु वित्तजस्ता पेचिला मुद्दाहरू बिनासहमति वा नाम मात्रैको सहमतिमा टुंगिने गरेका छन् । त्यसको ज्वलन्त उदाहरण हरित जलवायु कोष (जीएफसी) हो । ठूलो दबाबका बीच कोपेनहेगनको कोप१६ मा विकसित राष्ट्रहरू कम विकसित राष्ट्रहरूलाई सन् २०२० सम्म प्रतिवर्ष १०० अर्ब डलर रकम हरित जलवायु कोषमार्फत उपलब्ध गराउन राजी भएका थिए । सुरुमा विकसित देशहरूले उत्सर्जन गरेबापत क्षतिपूर्तिस्वरूप यस्तो रकम दिनुपर्ने माग थियो । तर त्यसलाई परिमार्जन गर्दै न्यून ब्याजदरमा दिइने ऋण, अनुदान सहयोग र अन्य सहायता रकमलाई पनि जलवायु कोषमा समेट्ने गरी विकसित देशहरूलाई सहज बनाइयो । कोपेनहेगन सम्मेलनको पाँच वर्षपछि पेरिस सम्झौता हुँदा पनि १०० अर्बको प्रतिबद्घता दोहोर्याइयो । तर एक दशकअगाडि गरिएको उक्त प्रतिबद्घता विकसित राष्ट्रहरूले अहिलेसम्म पनि पूरा गरेका छैनन् । धनी राष्ट्रहरूको संगठन ओईसीडीको भर्खरैको प्रतिवेदनअनुसार, सन् २०१९ मा सबैभन्दा बढी करिब ८० अर्ब डलर बराबरको सहायता रकम मात्रै जीएफसीमा परिचालन गरिएको थियो जुन सन् २०१८ को भन्दा मात्र २ प्रतिशतले बढी हो । अन्त्यमा, विकसित राष्ट्रहरूको यस्तै रवैया कायम रहिरहने हो भने भर्खर जन्मेको पुस्तालाई फर्कनै नसकिने जलवायु संकटतर्फ धकेल्न कसैले पनि रोक्न सक्दैन । आईपीसीसीको एआर६ प्रतिवेदनले त्यस्तो संकटपूर्ण भविष्यको स्पष्ट संकेत गरिसकेको छ । प्रतिवेदन भन्छ पेरिस सम्झौताको लक्ष्य भेट्ट्याउने गरी महत्त्वाकांक्षी कार्बन उत्सर्जन कटौती गर्न ठूला र शक्तिशाली राष्ट्रसँग एकदमै सीमित समय मात्रै बाँकी छ । ग्लास्गो सम्मेलनमा त्यसको अपरिहार्यता महसुस गरियो भने बेलायती प्रधानमन्त्री बोरिस जोन्सनले भनेजस्तै उक्त सम्मेलन मानव इतिहासका लागि नयाँ घुम्ती (टर्निङ प्वाइन्ट) हुनेछ । अन्यथा, यसअघिका कोपहरू जस्तै फगत उही सीधा यात्राको निरन्तरता !"
गान्धीकल्पनाको रामराज्य,"२०७२ को संविधानले नेपाललाई धर्मनिरपेक्ष करार गरे पनि बहुसंख्यक हिन्दु भएको नेपाल हिन्दुराज्य हुनुपर्छ वा धर्मनिरपेक्ष हुनुपर्छ भन्नेमा जिज्ञासा रहनु स्वाभाविक हो । भारत पनि बहुसंख्यक हिन्दु जनसंख्या हुँदाहुँदै किन धर्मनिरपेक्ष बन्यो भन्ने ऐतिहासिक प्रसंग पनि यही मेसोमा जोडिन आउँछ । महात्मा गान्धीको जन्मजयन्ती (२ अक्टोबर) का अवसरमा विश्वभरि उनको स्मरण गरियो । यही सन्दर्भमा गान्धीको धर्म र राजनीतिबारेको बुझाइबारे चर्चा गर्ने कोसिस गरिएको छ । यसका लागि गान्धीले मनुष्य जीवनलाई कसरी हेर्थे भन्ने प्रसंगबाट सुरुआत गर्नु श्रेयस्कर हुन्छ ।गान्धी भन्थे, मनुष्य जीवनलाई सम्पूर्णतामा हेर्नुपर्छ । मनुष्यको मस्तिष्क वा मानव समाज सामाजिक, राजनीतिक र धार्मिक भनेर अलगअलग खण्डमा विभाजित छैन । यी तीन तत्त्वले एकअर्कामाथि क्रिया र प्रतिक्रिया गरिरहन्छन् । गान्धी वैष्णव सम्प्रदायमा दीक्षित परम्परागत सनातनी हिन्दु परिवारमा जन्मेका थिए । धर्मलाई लिएर गान्धीका धारणाहरू कसरी विकसित हुँदै गए भन्नेबारे उनको आत्मकथा सत्य के प्रयोग र अरू लिखतमा पनि सविस्तार उल्लेख गरिएको छ । गान्धी बाल्यकालमा सत्य हरिश्चन्द्रको कथाबाट प्रभावित थिए । गान्धीले भनेका छन्, म राजनीतिसँग जोडिए पनि मेरो आत्मिक खोजीको विषय भने धर्म हो । राजनीतिक यात्रामा धर्मको नैतिक र आध्यात्मिक पाटोले मलाई सहज गरिदिएको छ । त्यसैले राजनीतिको केन्द्रमा रहँदा पनि आध्यात्मिक पाटोमा परीक्षण गर्न मैले कहिल्यै छाडिनँ । जसरी विज्ञानले प्रयोगशालामा अनेक परीक्षण गरेर पनि अन्तिम फैसला दिन सक्तैन गान्धीले पनि अध्यात्ममा गरेको परीक्षणबाट कुनै निष्कर्षमा पुग्न नसकेको बताएका छन् । प्रत्येक पटकको आत्मनिरीक्षण र परीक्षणबाट अहिंसा, सत्य र नैतिकता, अध्यात्मप्रति उनको झुकाव सधैं बढोत्तरी हुँदै गएको प्रस्ट देखिन्छ ।गान्धीले मूलतः धर्म र राजनीतिलाई जोड्ने कोसिस गरेका थिए तर उनले चाहेको राजनीति आज जस्तो कुरूप थिएन । समाजमा विद्वेष फैलाउने नियत थिएन । राजनीति खासमा गान्धीका लागि जनताको सेवा गर्ने माध्यम थियो । उनले भनेका भन्छन्, राजनीतिले मानिसलाई सर्पले झैं जेलेर राखेको छ र जति नै कोसिस गरे पनि त्यसबाट बाहिर आउन नसकिने भएकाले म राजनीतिमा संलग्न भएको हुँ । राजनीतिक बन्नु उनका लागि भ्रष्टाचार गर्ने साधन थिएन । उनका लागि धर्म आममानिसमा नैतिकताको पाठ सिकाउने माध्यम थियो । उनी धर्मलाई बिचौलिया र यसको जड पन्जाबाट मुक्त पार्न चाहन्थे । उनी मूर्तिपूजाको सख्त विरोधी थिए । उनी संगठित धर्मको खिलाफमा थिए । आजको समयमा एकातर्फ राजनीतिमा जनसेवाभन्दा शक्ति संचयको प्रवृत्ति र भ्रष्टाचार व्याप्त छ, अर्कातर्फ संगठित धर्मका कारण समाजमा थप अशान्ति पैदा भएको छ । संगठित धर्मले आफ्नो धार्मिक वर्चस्व फैलाउनका लागि समाजमा अशान्ति फैलाउने गरेको आभास मिल्छ ।गान्धीको बुझाइमा राजनीति र धर्म सँगसँगै जानुपर्छ । राजनीतिको जनसेवाको पाटो र धर्मको नैतिक पाटो एक रथका दुई पांग्रा भएर अगाडि बढे मात्र समाजले सही बाटो समात्छ भन्ने उनको आशय थियो । राजनीति गान्धीका लागि फगत सत्तामा पुग्ने साधन थिएन । मध्ययुगमा चर्चमा हुने भ्रष्टाचार र अन्य कारणले गर्दा चर्च वा राज्य कुन ठूलो भन्ने बहसले विकराल रूप लियो । त्यति बेलैदेखि चर्च र राज्यलाई अलग बनाइयो र राज्यहरू चर्चको अनावश्यक दबाबबाट मुक्त भए । यसरी युरोपेली राज्य धर्म वा पन्थनिरपेक्ष बन्न पुगेको थियो । गान्धीले यही कुरालाई संवरण गरेका थिए । उनले भन्ने गरेका राम पौराणिक पात्र दशरथका छोरा राममा सीमित थिएनन् । राम त उनका लागि एक प्रतीक थिए । रामराज्य उनको मानक राज्य थियो, जहाँ समता, न्याय र शान्ति हुन्थ्यो । गान्धीले धर्मका बारेमा संश्लेषण गर्दै भनेका छन्, सबै धर्म राम्रा छन् । कुनै पनि धर्म आफैंमा पूर्ण छैन । कुनै एक धर्ममा रहेको कमजोरी धर्म रूपान्तरण गरेर अथवा अर्को धर्ममा प्रवेश गरेर सच्चिन सक्दैन । त्यसैले जो जहाँ जुन धर्ममा छन्, त्यसमा रहेका खराबीको निराकरणतर्फ लाग्नुपर्छ । एउटा अपूर्णबाट अर्को अपूर्णमा प्रवेश गरेर पूर्ण हुँदैन ।गान्धीको आश्रममा लामो समय बिताएकी बेलायती नागरिक म्याडलिन सलेडले आफू हिन्दु धर्म अँगाल्न राजी भएको बताउँदा गान्धीले धर्मान्तरण नगर्न आग्रह गरेका थिए । उनले सलेड अर्थात् मीरा बहनलाई भनेका थिए, तिमी असल क्रिस्चियन बन्नू । तिमी असल क्रिस्चियन बन्न सक्यौ भने उत्तम कुरा त्यही हुनेछ । गान्धीले श्रीमद्भगवत गीता पहिलोपटक हिन्दी, गुजराती वा संस्कृतमा नभएर अंग्रेजीमा पढेका थिए । सर एडविन आर्नोल्डले गरेको गीताको अनुवाद सङ सेलेस्टियल पढेपछि उनले भनेका थिए, यस्तो राम्रो पुस्तक मैले भारतमै, मेरो मातृभाषामै अध्ययन गरिसकेको हुनुपर्थ्यो । युरोप आएर र अंग्रेजी भाषामा यो पुस्तक पढ्नुपरेकोमा मलाई पछुतो लागेको छ । कानुन अध्ययनका लागि बेलायत पुगेका गान्धीले त्यसपछि धर्मका दर्जनौं पुस्तक अध्ययन गरे । उनले बाइबल र क्रिस्चियन धर्मसम्बन्धी पुस्तकहरू तथा कुरान र मुस्लिम धर्मसम्बन्धी पुस्तकहरूसमेत पढे । यसबीच उनी हिन्दु धर्म र अरू धर्मका बारेमा बुझ्न राय चन्द भाई नामका जैन गुरुको शरण परेका थिए । गान्धीले धर्मका बारेमा कुनै निष्कर्षमा पुग्नुभन्दा पहिला ती धर्महरूलाई नजिकबाट बुझ्ने, अध्ययन गर्ने, मनन गर्ने कोसिस गरेका थिए । बेलायतमा छँदा गान्धीलाई क्रिस्चियन मित्रहरूले धर्मान्तरण गर्ने कोसिससमेत गरेका थिए, जसलाई उनले इन्कार गरिदिएका थिए ।गान्धीले जब दक्षिण अफ्रिका पुगेर पहिलो आश्रम खोले, त्यति बेलैदेखि उनको आश्रममा साँझबिहान गरिने प्रार्थनाहरूमा सबै धर्मका श्लोकपंक्तिहरू पाठ गर्ने बानी बसाए । यो परम्परा उनले आजीवन कायम राखे । सबै धर्मप्रति समभावको यो अनुपम अभ्यास थियो । सर्वधर्म समभाव उनको गुरुमन्त्र थियो । उनी कुनै पनि धर्मको श्रेष्ठताको खिलाफमा थिए । उनी असल हिन्दु थिए । असल हिन्दुले नै हिन्दु धर्मलाई न्याय र अरू धर्मलाई सम्मान गर्न सक्छ भन्ने उनको बुझाइ थियो । यही सन्दर्भमा गान्धीले आफ्ना राजनीतिक गुरु गोपालकृष्ण गोखलेसँग एकपटक समन्वय योगको उत्कट व्याख्या मानिने गीताको चौथो अध्यायको एघारौं श्लोकलाई उद्धृत गरेका थिए ये यथा मां प्रपद्यन्ते तांस्तथैव भजाम्यहम् ।मम वर्त्मानुवर्तन्ते मनुष्याः पार्थ सर्वशः ।।४ः११।।(अर्थात्, मानिस जुन बाटोबाट मेरा सामु आउँछ, म उसलाई त्यही रूपमा स्वीकार गर्छु । सबै मानिसले मेरै बाटाको अनुसरण गर्छन् किनकि मानिस जुनसुकै बाटामा किन नहिँडोस्, त्यो मेरै बाटो हो ।)गान्धीका अनुसार, जसले राजनीतिसँग धर्मको कुनै लिनुदिनु छैन भन्छन्, उनीहरूले धर्मलाई बुझेका छैनन् । धर्मको मुख्य उद्देश्य मानव र देवताबीच प्रत्यक्ष साक्षात्कार गराउनु हो । उनको बुझाइमा देवता अथवा ईश्वर सत्यको अर्को रूप हो । उनी ईश्वरलाई मानवताको सेवामा अनुभव गर्थे किनकि ईश्वरले प्रत्येक मनुष्यहृदयमा बास गरेको हुन्छ अथवा आफ्ना सम्पूर्ण रचनामा निवास गरेको हुन्छ । धर्मका बारेमा यस्तो धारणा भएका गान्धीलाई बहुसंख्यक हिन्दुको आवादी रहेको हिन्दुस्तानलाई हिन्दु राज्य बनाउने कुरा स्वीकार्य थिएन । राज्यलाई सबै प्रकारका धर्म र पन्थबाट अलग राख्ने त्यो प्रस्तावनालाई युरोपको नक्कल गर्दै धर्मनिरपेक्षताको नाम दिइयो । धर्मनिरपेक्षता उपयुक्त शब्द हो कि होइन, त्यसबारे निकै गम्भीर बहसहरू भएका छन् । तर, आधुनिक राज्यले कुनै धर्म वा पन्थलाई प्राथमिकता दिनु राम्रो हैन भन्नेमा मतैक्य भने स्थापित छ ।गान्धी असल हिन्दु थिए तर उनले भारतलाई हिन्दु राज्य बनाउनुपर्छ भन्नेमा आग्रह राखेनन् । अर्कातर्फ, मुस्लिम धर्मावलम्बी भएर पनि धर्मको अभ्यास नगर्ने मोहम्मद अली जिन्नाले पाकिस्तानलाई मुस्लिम राष्ट्रका रूपमा खडा गरिदिए । यो आधुनिक इतिहासको निकै ठूलो विरोधाभासपूर्ण घटना थियो । जिन्नासँग काम गरेका एमसी चाग्लाले रोजेस इन डिसेम्बर पुस्तकमा जिन्नाको मुस्लिम धर्मसँग मेल नखाने अनेक आचरणको चर्चा गरेका छन् । धर्मप्रति उदार धारणा राख्ने गान्धी कट्टरपन्थी हिन्दुको निसानामा परेर मारिए । एउटा उदार र असल हिन्दुको हत्या अर्को अनुदार हिन्दुका हातबाट भयो । किन र कसरी गान्धीको हत्या भयो भन्नेबारे मनोवैज्ञानिक कोणबाट आशिष नन्दीले खोतल्ने कोसिस गरेका छन् ।गान्धीले मूलतः धर्म र राजनीतिलाई समानान्तर गतिमा अभ्यास गरेका थिए, अगाडि बढाएका थिए । उनले व्यावहारिक रूपमै धर्म र राजनीति दुइटै विषयको नयाँ परिभाषा गर्ने कोसिस गरेका थिए । आज पनि गान्धीको उक्त कोसिस धर्म र राजनीतिको खराब प्रयोग र अभ्यासले आक्रान्त मानव जातिलाई संकटबाट पार लगाउन सक्ने प्रेरणापुञ्ज बन्न सक्छ ।"
"मेरो थर, मेरो जागिर","कसैले मलाई बुझाइदेओस्, के मेरो थर नै मेरो जिन्दगीका महत्त्वाकांक्षाहरू, मेरो सीप, मेरो उद्देश्य र स्वयं मेरो परिचायक हो ? म मित्तल परिवारकी सदस्य हुँ र आफ्नै चाहनाको पेसामा आबद्ध भएर अघि बढ्न चाहन्छु । हाम्रो समुदाय र समाज, अझ भनूँ सिंगो देशले भोगिरहेका जटिल सामाजिक चुनौतीहरूलाई दिगो समाधान दिन सक्ने कार्यक्षेत्रमा आबद्ध भएर अर्थपूर्ण पेसागत जीवन बाँच्न सकूँ भन्ने हेतुले मैले विकाससम्बद्ध क्षेत्रमा काम गर्ने निधो गरेकी हुँ । यो बहुआयामिक क्षेत्रले सारपूर्ण कामका साथसाथै व्यक्तिगत र पेसागत विकासको अवसर तथा आर्थिक स्थायित्व पनि देला भनेर म यस क्षेत्रप्रति आकर्षित भएकी हुँ । अफसोस, काम गर्दै जाँदा सबै कुरा सुखद नहुने रहेछन् ।विभिन्न कार्यक्रम तथा भेटघाटमा जब म आफूलाई मित्तलका रूपमा चिनाउँछु, मानिसहरूको एउटै प्रश्न तथा प्रतिक्रिया शैलीले मेरो मथिंगल खलबल्याइदिन्छ, व्यापारव्यवसायमा लाग्नुपर्ने तिमीजस्ती मान्छे, विकासे कार्यक्रममा के गरेर बस्दै छ्यौ ? थरका कारण नै म सम्पन्न व्यापारिक घरानाकी हुँ र मैले जागिर खाईखाई पैसा कमाइरहनु पर्दैन भन्ने मानसिकताले उनीहरूमा घर गरेको बुझ्न गाह्रो हुन्न ।पेसागत जीवनमा मैले पटकपटक अत्यन्त जातिवादी, लिंगभेदी र स्त्रीद्वेषी प्रश्न र प्रतिक्रियाको सामना गर्दै आइरहेकी छु । मानौं यो क्षेत्रमा आबद्ध भएर मैले ठूलै पाप गरिरहेकी छु । जबकि यिनै गैससमा काम गर्नेहरू नै आफूलाई लैंगिकजातीय समानता, समावेशिता, मानवाधिकार, महिला सशक्तीकरण तथा उनीहरूको आर्थिक स्वतन्त्रतालगायतको सबैभन्दा ठूलो हिमायती र अभियन्ता ठान्ने गर्छन् । अझ स्तब्ध त म त्यतिखेर हुन्छु, जब रामराज्य निर्माण गर्ने अभियान मा लागेका यस्ता संस्थाका नाइकेहरू नै हुनेखानेकी श्रीमती भएकीले मैले काम गर्नु नपर्नेजस्ता महान् सुझावहरू सित्तैंमा बाँडिरहेका हुन्छन् ! नेपाली नागरिकको हैसियतले मैले संविधानप्रदत्त सम्पूर्ण अधिकार प्रयोग गर्दै स्वतन्त्र महिलाका रूपमा काम गरेर खान खोज्दा उनीहरूको टाउको किन दुख्छ ? पेसागत जीवन सुरु गरेयताका आठ वर्षमा मैले यस्ता कैयौं तीता अनुभवहरू गरिसकेकी छु ।विद्यार्थी जीवनमा हासिल गरेको ज्ञान र क्षमतालाई चटक्कै बिर्सेर, गरिआएको पेसालाई तिलाञ्जली दिएर दिनहुँजसो किट्टी पार्टीमा रमाउने कैयौं कथित घरानियाँ महिलाहरू मैले देखेकी छु । चाहेमा म पनि त्यसो गर्न सक्छु तर गर्दिनँ । मेरो रुचि त्यो होइन । दिनरात नभनी मैले पढाइ र करिअरका लागि गरेको अथक मिहिनेत अर्थिक स्वतन्त्रताका लागि हो, जसले हरेकको जीवनमा धेरै ठूलो अर्थ राख्छ । झिनामसिना खर्चका लागि पनि आफ्ना श्रीमानसामु हात फैलाउनुपर्यो भने मेरो शैक्षिक योग्यताको के अर्थ ?समाजमा पुरुषहरूले आफ्नो जीवनमा जेजति उपलब्धि हासिल गर्न सक्छन्, महिलाहरू पनि त्यसका लागि उत्तिकै समर्थ छन् । तर विडम्बना, संकीर्ण सामाजिक संरचनाले त्यसो गर्ने अनुमति दिँदैन । हरेक आवश्यकता पुरुषले पूरा गरिदिने हुनाले महिलाले काम गर्नु जरुरी छैन भन्ने रूढिग्रस्त मनोदशाबाट हाम्रो समाज अझै माथि उठ्न सकेको छैन । तर, विवाहपछि मैले श्रीमान्सँग कहिल्यै आफ्ना लागि आर्थिक मदत मागेकी छैन । बरु त्यसको बदला माया मागेकी छु । म काम गर्छु, किनकि मलाई त्यसमै आनन्द लाग्छ । श्रीमान्ले मलाई गर्ने माया मेरा लागि सर्वोपरि हो । उनीसँग जोडिएर आउने धनसम्पत्ति मेरा लागि गौण हो र यो मामिलामा म आफूलाई भाग्यशाली ठान्छु । बिनाकाम दिन काटेर बस्नु मेरा लागि सबैभन्दा कठिन काम हो । दिक्कलाग्दो दिनचर्याभन्दा व्यस्त दैनिकीले दिने थकान मेरा लागि प्रिय छ । व्यक्तिगत बिमाको किस्तादेखि आफूले लगाउने जुत्तासम्मका सम्पूर्ण खर्च म आफ्नै कमाइले गर्न सक्छु । यसका लागि म श्रीमान्को मुख ताक्दिनँ । म श्रीमान्कालागि आर्थिक बोझ हुन चाहन्नँ ।जबजब म आफ्नै खर्चले आफ्ना बच्चाहरूका लागि खेलौना, किताब तथा परिवारका सदस्यहरूलाई उपहारहरू किन्छु, स्वअस्तित्वको बोधले मलाई व्यापक सन्तुष्टि दिन्छ । म काम गर्छु ताकि मैले आफ्ना व्यक्तिगत वस्तुहरूको किनमेलमा निस्कनुअघि हजार पटक खर्चबारे सोच्नु नपरोस् । म यसकारण पनि काम गर्छु ताकि श्रीमान्सँग बेलाबखत विवाद हुँदा बारम्बार उनले मलाई घरको आर्थिक भार वहन गरेकै कारण परिवारमा उनी सबैभन्दा महत्त्वपूर्ण हुन् भन्ने कुरा याद दिलाइरहनु नपरोस् । म काम गर्छु किनकि आफ्नो परिवारको भविष्य सुरक्षित राख्न चाहन्छु । आजको कुबेर भोलि कंगाल नबन्ला भन्ने कसलाई के थाहा ? कामले मलाई स्वतन्त्रता, आत्मविश्वास, बाहिरी दुनियाँसँग अन्तरक्रिया गर्ने अवसर र खुसी दिन्छ भने म किन नगरूँ ?हाम्रो समाजमा काम गरेबापत पाइने पारिश्रमिक वा भनूँ तलब र कामबाट प्राप्त हुने आत्मसन्तुष्टिबीचको अन्तरसम्बन्धको बुझाइ असाध्यै कमजोर छ । त्यसैले हामी आपसी सम्बन्ध, रुचिको क्षेत्रमा काम गर्ने क्षमता तथा नेतृत्वका अवसरजस्ता गैरमौद्रिक स्रोतहरूबाट कामको सन्तुष्टि खोज्ने प्रयास गर्छौं । पेसागत जीवनको गरिमालाई हामीले मिहिन रूपले विश्लेषण गर्न र बुझ्न धेरै बाँकी छ ।कामसँगै म बचत पनि गर्छु किनकि त्यस्तै वातावरणमा हुर्किएँ । घरपरिवार सम्हाल्नु मेरा लागि ठूलो काम हो र यसमा म दिनरात खट्न सक्छु । घरको सरसफाइ, भातभान्सा, तरकारी किनमेल, बगैंचा गोडमेललगायतका यावत् काम गर्दै आइरहेकी छु । भान्साको काममा केवल दुई घण्टा बिताउनु मेरो दैनिकी हो । र अर्को सत्य यो पनि हो कि, यी सारा जिम्मेवारीबाहेक म कानुनकी विद्यार्थी र पूर्णकालीन जागिरे पनि हुँ ।साथीभाइ, आफन्त र अझ सहकर्मीहरूले नै जागिर मेरा लागि रहर वा समयकटनीको मेलो मात्र भएको ठान्दै आइरहेका छन् । त्यसैले पनि म जागिरे जीवनमा अझ गम्भीर रहँदै आएकी छु ताकि काम मेरा लागि समय बिताउने उपाय होइन, निष्ठा, पेसा र भविष्य हो भनी उनीहरूलाई बुझाउन सकूँ ।मैले जागिरलाई केवल निजी खर्चको स्रोतका रूपमा लिएकी छैन । यो मेरा लागि आत्मसन्तुष्टि र क्षमताको उच्चतम उपयोगको एउटा कडी हो । म काम गर्छु किनकि मसँग यसका लागि चाहिने सीप, क्षमता र प्रतिभा छ । म काम गर्छु किनकि यसो नगर्दा मैलै आफ्नो सीप र क्षमताको उपयोग गर्नबाट आफैंलाई वञ्चित गराइरहेकी छु भन्ठान्छु । म आफ्नो ज्ञान, बौद्धिकता र क्षमतालाई कुनै पनि हालतमा खेर जान दिन्नँ, त्यसैले काम गर्छु ।मित्तल परिवारकी छोरी हुनुमा मेरो दोष छैन । दोष र खोट त तिनीहरूको सोचमा छ जो विवाहित नारीलाई उसको श्रीमान्को थर र परिचयको घेराभित्र राखेर परिभाषित गर्न रुचाउँछन् र ऊभित्रका तमाम महत्त्वाकांक्षालाई पानीका फोकासरह मान्ने संकीर्ण मानसिकताबाट ग्रस्त छन् ।"
नोकरशाही र मिलीजुली पुँजीवाद,"अन्तर्राष्ट्रिय कर्पोरेट एजेन्सीका उत्पादनहरूको आयात, निर्यात र विनिमयका कारण पैदा हुने नाफामा आधारित पुँजी दलाल पुँजी हो । जुन पुँजी देशभित्र पुनर्लगानीमा प्रयोग हुँदैन, त्यो नै दलाल पुँजी हो । राज्य संयन्त्रका विभिन्न अंगमा लाभको पदमा पुगेका वा नपुगेकाहरूले पुगेकाहरूको पहुँच प्रयोग गरेर बिनालगानी आर्जन गरेको पुँजी (जुन कानुनी र नैतिक दृष्टिकोणले देशभित्र पुनर्लगानी वैधानिक रूपले हुन सम्भव छैन) नोकरशाही पुँजी हो । दलाल र नोकरशाही पुँजीलाई खराब किन भनिन्छ भने यसबाट अर्थतन्त्रको चक्रलाई चलायमान बनाउन उत्पादन र फुनरत्पादनका क्षेत्रमा कुनै सकारात्मक योगदान हुँदैन । त्यस्तै, आफूनिकट पुँजीपतिहरूलाई राज्यबाट विशेष सेवासुविधा दिने एवम् उनीहरूसँग मिलेर नाजायज लाभ उठाउने प्रवृत्ति र व्यवहार नै मिलीजुली पुँजीवाद हो ।कतिपय पुँजीवादी अर्थशास्त्रीहरू दलाल तथा नोकरशाही पुँजी नहुने तर्क गर्छन् । पश्चिमा पुँजीवादी अर्थशास्त्रीहरू दलाल तथा नोकरशाही र मिलीजुली पुँजीवाद एसियाली भेरियन्ट मात्र हो भन्छन्् । अल्पविकसित देशहरूमा दलाल तथा नोकरशाही र मिलीजुली पुँजीवाद एउटा प्रमुख समस्याका रूपमा रहिआएको छ । नेपालको अर्थराजनीतिमा दलाल तथा नोकरशाही र मिलीजुली पुँजीवाद हावी भइरहेको छ । नेपालको अर्थतन्त्रको चाबी यिनै पुँजीपतिहरूका हातमा छ । जुद्धशमशेरको पालादेखि अर्थात् पुँजीवादको प्रारम्भिक चरणदेखि कम्युनिस्ट पार्टीको नेतृत्वमा बनेको एकल बहुमतको सरकारसम्मले दलाल तथा नोकरशाही र मिलीजुली पुँजीवादलाई नै संरक्षण गर्दै आएका छन् ।ओली सरकारमा उच्च तहका नेताहरूसँग नजिकको सम्बन्ध बनाएका केही व्यापारी पछिल्लो चरणमा मुख्य चर्चामा रहे । यती समूहले दरबार मार्गमा नेपाल ट्रस्टका नाममा रहेको राज्यको जग्गा डेढ अर्ब रुपैयाँमै लिजमा लिन सफल भयो । उक्त जग्गा थामसेर्कु डेभलपर्सलाई भाडामा दिँदा पाँच अर्बभन्दा बढी अनियमितता गरेको भेटिएको समाचार प्रकाशित भयो । त्यस्तै, ओम्नी समूहलाई सरकारले तेइस हजार कम्प्युटर ल्याउने ठेक्का दिन टेन्डर सूचनासमेत संशोधन गरिएको र डेढ अर्बको सामग्रीलाई साढे तीन अर्बमा किन्न खोजिएको समाचार आयो । यी दुइटा घटना मिलीजुली पुँजीवादी अर्थनीतिका प्रमुख उदाहरण हुन् । सत्ता र प्रतिपक्षबीच दलाल तथा नोकरशाही पुँजीवादलाई संरक्षण गर्ने विषयमा कुनै भेद छैन, बरु प्रतिस्पर्धा चलिरहेको छ । नेपालमा दलाल तथा नोकरशाही पुँजीको एकअर्कामा अन्तरघुलन यसरी हुँदै गइरहेको छ, यिनीहरूबीचको भेद मेटिँदै गएको छ । दलाल पुँजीपति वर्गले आफ्नो हैसियत विस्तार गर्न नोकरशाही पुँजीपति वर्गसँग साँठगाँठ गरी उसलाई प्रयोग गर्ने एवम् नोकरशाही पुँजीपतिले आफूसँग केन्द्रित भएको नोकरशाही पुँजी व्यवस्थापन र विस्तार गर्न दलाल पुँजीपति वर्गसँग मिलेमतो गर्ने परिपाटी विस्तार हुँदै गएको छ । नेपालमा दलाल तथा नोकरशाही र मिलीजुली पुँजीवादको शृंखला विकसित भइरहेको छ । यही कारण एउटा उच्च तहको नेता वा प्रशासकको मृत्यु भयो भने देशमा नयाँ अर्बपतिको जन्म भइहाल्नेसम्मको परिस्थिति निर्माण भएको छ । राज्यको नीति निर्माण तह र पार्टीका नीतिहरू तय गर्नमा समेत दलाल नोकरशाही पुँजीपतिहरू हावी हुन थालेका छन् । मिलीजुली पुँजीवादको विस्तारका लागि दलाल तथा नोकरशाही पुँजीपति वर्गले पार्टी, सरकार, अख्तियार दुरुपयोग अनुसन्धान आयोग एवम् सञ्चार माध्यमको समेत प्रयोग गर्ने गरेको छ । मिलीजुली पुँजीवादको पछिल्लो उदाहरणलाई हेर्दा कुनै एक सरकारले मात्र यो प्रवृत्तिको विकास गरेको रहेछ भन्ने भ्रम पैदा हुन सक्छ । तर, यसको विकासको ऐतिहासिक शृंखला छ । नेपालमा आफू आसपासका पुँजीपतिहरूलाई पोस्ने मिलीजुली पुँजीवाद सामन्तवादी प्रणालीको विकास भएदेखि नै सुरु भएको हो । जहानियाँ राणा शासनकालमा राणाहरूसँग विशेष सम्बन्ध भएका व्यापारीहरूले मात्र आयात तथा निर्यातको काम गर्न पाउँथे । भन्सार र राजस्व उठाउन पनि त्यति बेला आफूले पत्याएका व्यापारीहरूलाई नै दिने गरिन्थ्यो । त्यसै बेलादेखि नोकरशाही पुँजीले दलाल पुँजीसँग साँठगाँठ गर्न सुरु गरेको हो । त्यसबखत नेपालमा पुँजीपति वर्गको खासै विकास भइनसकेका कारण राणाहरूले भारतीय सामन्त र दलाल तथा नोकरशाही पुँजीपतिहरूलाई नेपालमा ल्याएका थिए । २००७ सालदेखि २०१७ सालसम्मको अवधि राजनीतिक रूपमा संक्रमणकाल रह्यो । त्यस अवधिमा पनि यो प्रवृत्ति रोकिएन । ३० वर्षे पञ्चायतकालमा दरबार र दरबार वरिपरिकाले आफूकहाँ नोकरशाही पुँजी केन्द्रित गर्ने र त्यसको संरक्षण गर्न भारतीय व्यापारीहरूको समेत सहयोग लिने गरेको देखिन्छ । २०४६ सालपछि उदारीकरण र निजीकरणका नाममा यो प्रवृत्ति झनै विस्तारित भएको छ ।दलाल तथा नोकरशाही र मिलीजुली पुँजीवादले उत्पादन बढाउने गरी पुनर्लगानी गर्दैन । यसले देशमा रोजगारी सृजना गर्दैन, देशको उत्पादन बढाउन कृषि र उद्योगजस्ता उत्पादनका क्षेत्रमा लगानी गर्दैन । यस्तो पुँजीले सजिला र अवैद्यानिक तरिकाहरूमर्फत अकुत सम्पत्ति सृजना गर्नुलाई पहिलो प्राथमिकतामा राख्छ । त्यसकारण नेपालमा औद्योगिकीकरण र तीव्र विकास नहुनुमा दलाल तथा नोकरशाही र मिलीजुली पुँजीवाद नै प्रमुख रूपमा जिम्मेवार छ । तीव्र विकास गर्नका लागि तीव्र औद्योगिकीकरणको आवश्यकता पर्छ । तीव्र औद्योगिकीकरण गर्न राष्ट्रिय औद्योगिक पुँजी र औद्योगिक पुँजीपति वर्गको विकास हुनुपर्छ । नेपाली अर्थतन्त्रको सुल्टो बाटो यही नै हो ।नेपाललाई आर्थिक रूपमा सुल्टो बाटामा हिँडाउन दलाल तथा नोकरशाही र मिलीजुली पुँजीवादसँग संघर्ष गर्दै राष्ट्रिय पुँजीको निर्माण गर्ने बाटो समात्नु जरुरी छ । यो बाटो हिँड्न जति ढिलो हुन्छ, त्यति नै बरबादी मात्र हात लाग्छ । दलाल तथा नोकरशाही पुँजीपति वर्गको पुच्छर समाती वैतरणी तर्न खोजेर समृद्धि र समाजवादमा पुगिँदैन । त्यसका लागि उत्पादन वृद्धि गर्न लगानी र पुनर्लगानी गर्दै राष्ट्रिय औद्योगिक फुँजीको निर्माण र विकास गर्नु जररी हुन्छ । नेपालको अर्थराजनीतिमा दलाल नोकरशाही प्ुँजीवाद हावी भएकै कारण नेपालले आफ्नो उत्पादन सामर्थ्य विस्तार गर्न सकेन । उत्पादन सामर्थ्य कमजोर भएकै कारण नेपालको परनिर्भरता र व्यापार घाटा निरन्तर बढ्दो छ । थोरै दुःख र थोरै लगानीमा छिटो धनी हुने दलाल नोकरशाही पुँजीपति वर्ग र त्यसको संरक्षण गर्ने राज्यको नीतिका कारण उत्पादन क्षेत्र प्राथमिकतामा पर्न सकेको छैन । कृषि र औद्योगिकजस्ता उत्पादन क्षेत्रहरू तहसनहस भएका छन् । नेपालका सन्दर्भमा उत्पादक क्षेत्रको विकास गर्ने प्रश्न दलाल तथा नोकरशाही र मिलीजुली पुँजीवादविरुद्ध संघर्षको प्रश्न पनि हो भन्ने तथ्यलाई आत्मसात् गर्न जति ढिलाइ गरिन्छ, नोक्सानी त्यति नै हुने निश्चित छ । राज्यले उत्पादन क्षेत्रमा लगानी गर्ने र लगानी गर्न अभिप्रेरित गर्ने नीति लिन आवश्यक छ । राज्यले राष्ट्रिय औद्योगिक पुँजी निर्माण गर्ने नीति नलिँदासम्म समृद्धि र समाजवादको सपना पूरा हुनेछैन ।"
घरबाटै खाट लगेर उपचार,"(बहादुरगन्ज, कपिलवस्तु)  अस्पताल परिसरको प्रतीक्षालयमा बिरामीका लागि बेड हालिएको छ । बाँसका लौरालाई स्लाइन झुन्ड्याउन स्ट्यान्डका रूपमा प्रयोग गरिएको छ । नरिवलको डोरीमा लहरै ५७ वटा स्लाइनका बोतल झुन्ड्याइएका छन् । खुला आकाशमुनि लस्करै छन्, झाडापखालाका बिरामी । आँप र पीपलको रूखमुनि ३५ जनाभन्दा बढी बिरामीको उपचार चलिरहेको छ । कृष्णनगर नगरपालिकाको बहादुरगन्जस्थित शिवराज अस्पतालको अवस्था हो यो । नगरका तीन वडाका ६ गाउँमा सोमबारदेखि फैलिएको झाडापखालाबाट बुधबारसम्म ३ सय ५ जना बिरामी उपचारका लागि अस्पताल आएका थिए । बहादुरगन्जकै १० निजी क्लिनिकमा एक सयभन्दा बढीले उपचार गराइरहेका छन् । सिकिस्त नभएका बिरामी घरमै उपचार गराइरहेका छन् । त्यस्ताको संख्या पनि २ सयभन्दा बढी रहेको स्वास्थ्यकर्मीले बताए । अहिले शिवराज अस्पतालमा मात्रै १ सय ६५ जनाको उपचार भइरहेको छ । ३५ जनालाई जिल्ला अस्पताल र प्रादेशिक अस्पताल रिफर गरिएको छ । बुधबार बेलुका ५ बजेसम्म १ सय ५ जना बिरामी डिस्चार्ज भएका छन् ।कृष्णनगर९, बहादुरगन्जका ७ वर्षीय आनस हलुवाईले बुधबार पखालाले थलिएर उपचारका लागि अस्पताल पुग्दा बेड पाएनन् । अस्पताल प्रशासनले भुइँमै राखेर उपचार गर्नुपर्छ भनेपछि उनका ठूलोबुबा जिब्राइमले घरबाटै खाट बोकेर अस्पताल पुगे । आनसले मात्र नभई बहादुरगन्जका ५६ जनाले घरबाटै खाट ल्याएर अस्पताल परिसरको खुला आकाशमुनि उपचार गराइरहेका छन् । क्षमताभन्दा २० गुणा बढी बिरामी एक्कासि आएपछि अस्पताल अहिले अस्तव्यस्त बनेको छ । जता हेर्यो उतै बिरामी छन् । बरन्डा, इमर्जेन्सी, ड्रेसिङ रुम र गल्ली कहीं खाली छैन । १५ बेड क्षमताको अस्पतालमा बिरामीको भीड छ । एउटा बेडमा ३ जनासम्म राखेर उपचार भइरहेको छ । बुधबार मात्रै १ सय १० जना बिरामी भर्ना भएको अस्पताल प्रशासनले जनाएको छ । अस्पताल सानो हुँदा साधन स्रोतको कमी छ, अस्पतालका निमित्त मेसु डा मुकेश चौधरीले भने, बढी सिकिस्त बिरामीको उपचारमा ध्यान दिएका छौं । बिरामीमध्ये सयभन्दा बढीको आईभी मेडिकेयरबाट उपचार गर्नुपरिरहेको छ । मुखबाट औषधि उपचार सम्भव नहुँदा स्लाइनबाट गर्नुपरेको उनले बताए । बेड नपुगेपछि टेन्ट हाउसबाट १५ बेड भाडामा ल्याएको अस्पताल प्रशासनले जनाएको छ । बिरामी बढ्दै गएका छन्, उनले भने, अवस्था नियन्त्रणमा रहे पनि संवेदनशील छ । बहादुरगन्जकी बित्तर धोबीका एकै घरका १० जना बिरामी भएका छन् । चार जनालाई अस्पताल भर्ना गर्नुपरेको उनले बताइन् । बिराम हुने चीजवस्तु केही खाएका थिएनौं, उनले भनिन्, कसरी एकैचोटि सबै बिरामी पर्यौं, अचम्म लागेको छ । मंगलबार र बुधबार सिकिस्त भएका ३५ जनालाई थप उपचारका लागि सुविधा सम्पन्न तौलिहवा, भैरहवा र बुटवल रिफर गरिएको छ । सुगरको बिरामी छु, बहादुरगन्जका भीमबहादुर क्षत्रीले भने, खानपानमा निकै होसियारी अपनाउँछु । तर, बाबुछोरी एकैचोटि बिरामी पर्यौं ।बिरामीहरूमा पखाला लाग्ने, पेट दुख्ने, उल्टी हुने र कमजोरी हुने लक्षण देखिएका छन् । बिरामीको लक्षण कालाजारसँग मिल्दोजुल्दो भए पनि ल्याब परीक्षण नभएसम्म भन्न नसकिने जिल्ला स्वास्थ्य कार्यालय प्रमुख हेमराज पाण्डेले बताए । विभिन्न भौगोलिक क्षेत्रका पाँच जनाको दिसा परीक्षणका लागि बुटवल पठाइएको छ । अस्पतालमा जनशक्ति अभाव भएपछि कृष्णनगर नगरपालिका, कपिलवस्तु जिल्ला अस्पताल र प्रदेश मन्त्रालयले जनशक्ति पठाएको छ । अहिले स्वास्थ्यकर्मीको टोली पर्याप्त छ, प्रमुख पाण्डेले भने, अब बिरामीलाई छिटोछिटो उपचार गर्नेतर्फ लागेका छौं । सुरुमा कृष्णनगर७, ८ र ९ वडाका बहादुरगन्ज, सुखरामपुर, देवानगढिया, जमुनी, दयानगर, विजयनगर, जुमिला र डबरागाउँका बासिन्दा बिरामी परेका थिए । अहिले संक्रमण अरू ठाउँमा पनि फैलिएको छ । कृष्णनगरकै पुरुषोत्तमपुर र शिवानगरका सर्वसाधारण पनि बिरामी पर्न थालेको सूचना आएको नगर प्रमुख रजतप्रताप शाहले बताए । यहाँ फैलिएको महामारी कडा खालको भएको एक स्वास्थ्यकर्मीले बताए । एन्टिबायोटिकले पनि काम गर्दैन, उनले भने, त्यही भएर बिरामी बढ्दै गएका छन् । यहाँ धेरैजसो बिरामी ५ देखि ११ वर्षका छन् । त्यसपछि वृद्धवृद्धा प्रभावित भएका छन् । दूषित पानीका कारण प्रकोप फैलिएको आशंका गरिएको छ । खानेपानी संस्थान बहादुरगन्जले पाइप लाइन विस्तार गरेको ठाउँमा बढी बिरामी देखिएका छन् । स्वास्थ्यकर्मीको टोली गाउँगाउँमा अनुगमन गर्न पुगेको थियो । त्यहाँ उनीहरूले कतिपय ठाउँमा खानेपानीका पाइप टुटफुट भएको र लिक भएर पानी निस्किएको देखेको बताए । औषधि वितरण, बिरामीको हेरचाह र इमर्जेन्सीमा उपचार गर्दागर्दै अस्पतालका स्वास्थ्यकर्मी पनि थाकेका छन् । दुई दिनदेखि सुत्न नपाएको अस्पतालका मेसु चौधरीले बताए । बुधबार बिहानबाट बढी जनशक्ति यताउताबाट थपिएका छन्, अस्पतालका इमर्जेन्सी फाँट प्रमुख अहेब रवि उपाध्यायले भने, त्यसपछि अलि हल्का भएको छ । बिरामीको उपचार गर्दागर्दै आफूसहित एक जना अनमी र दुई कर्मचारी पनि प्रकोपले थलिएको उनले बताए । बिहानबाट १२१५ पटक शौचालय जाँदाजाँदा ढल्न थालें, अनमी गीता भट्टले भनिन्, औषधि खाँदा कामै गरेको छैन । जीवनजल खाँदै बिरामीलाई औषधि वितरण गरिरहेको उनले बताइन् ।"
बालिकाको मृत्युपछि अस्पताल तोडफोड,पाँचथर (कास) उपचारको क्रममा तीन वर्षीया बालिका कृष्टिना थाम्सुहाङको मृत्युको विषयलाई लिएर पाँचथर जिल्ला अस्पतालमा तोडफोड भएको छ । ज्वरो आएर बुधबार बिहान जिल्ला अस्पतालमा भर्ना भएको थाम्सुहाङको उपचारका क्रममा मृत्यु भएको थियो । बालिकाको मृत्युपछि आफन्तले चिकित्सकको लापरबाहीले मृत्यु भएको भन्दै शव बुझ्न मानेका थिएनन् । उनीहरूले घटनाको छानबिनको माग गरेका थिए । मृतक बालिकाका आफन्त हेमराज थाम्सुहाङले चिकित्सकको लापरबाहीले मृत्यु भएको बताए । उनले अस्पताल र जिल्ला प्रशासनसँग वार्ता गरे पनि निष्कर्ष ननिस्किएको बताए । आफ्ना माग पूरा गर्न प्रशासन तयार नभएको मृतकका आफन्तको भनाइ थियो । प्रमुख जिल्ला अधिकारी पुण्यप्रसाद ढकालले भने मृतकको सद्गतका लागि २५ हजार रुपैयाँ दिने र घटनाको छानबिनका लागि समिति बनाएर ७ दिनभित्र प्रतिवेदन तयार पारी निष्कर्षमा आधारमा बाँकी राहत र क्षतिपूर्ति दिने बताएका थिए । तर मृतकका आफन्तले भने नमानेको प्रशासनको भनाइ छ । वार्ता जारी रहेको बेला मृतकका आफन्तले अस्पतालमा तोडफोड गरेका हुन् । उनीहरूलाई प्रहरीले रोक्न नसकेको बताइएको छ ज्वरो आएपछि अस्पताल भर्ना भएकी फिदिम नगरपालिका २ की १३ वर्षीया थाम्सुहाङको उपचारक्रममा इन्जेक्सन दिए लगत्तै निधन भएपछि मृतकका आफन्तको तोडफोटका कारण अस्पताल क्षेत्र बुधबार बेलुकादेखि नै तनावग्रस्त बनेको थियो । स्वास्थ्यकर्मीको लापरबाहीका कारण बिरामीको ज्यान गएको भन्दै शव बुझ्न नमानेपछि अस्पताल परिसर तनावग्रस्त भएको हो ।
न्याय खोज्दै २० दिन हिँडेर राजधानी,"(काठमाडौं)  कुनै बेला न्याय नपाए गोरखा जानु भन्ने उक्ति प्रचलनमा थियो । बाँकेका ११ महिलासहित १४ जना भने न्यायको खोजीमा नेपालगन्जबाट २० दिन हिँडेर काठमाडौं आइपुगेका छन् । कलंकीमा बुधबार साँझ भेटिँदा उनीहरू सबैका खुट्टामा फोका उठेका थिए । थकित र गलित अवस्थामा भेटिएका उनीहरू सिंहदरबारले न्याय देला र सबै दुःख भुलेर गाउँ फर्किन सकिएला भन्ने आशामा थिए । उनीहरूले दुईवटा घटनालाई मुख्य रूपमा उठाएका छन् । बाँकेको नेवाजी गाउँकी नकुन्नी धोबी आफ्नै घरमा मृत फेला परेको घटनामा चित्तबुझ्दो अनुसन्धान नभएको र नजिकैको परस्पुर गाउँकी एकल महिला निर्मला कुर्मी हराएको विषयमा राम्ररी खोजीनीति नभएको । यही दुईवटा विषय सुनाउन उनीहरू केन्द्र सरकारको दैलो ताकेर नेपालगन्जबाट हिँडेका हुन् ।पैदल यात्राको २० दिन उनीहरूले मुख्य राजमार्ग छेउछाउका टहरा, गोठ र सामुदायिक भवनमा गोडा बिसाए । यात्रामा सामेल राष्ट्रिय महिला अधिकार मञ्चकी केन्द्रीय सदस्य रुबी खानले धेरैजसो रात आफूहरूले हिँडेरै बिताएको बताइन् । उनले भनिन्, बरु दिउँसो र साँझ हामी बस्यौं, रातको शीतलमा भने हिँडिरह्यौं । महिला दिनदिनै हिंसामा परिरहेको तर उनीहरूको मृत्यु र हिंसाको घटनामा प्रहरीले राम्ररी अनुसन्धान नगरेको सुनाउँदै उनले नकुन्नी धोबी र निर्मला कुर्मीको निम्ति न्याय माग्न आफूहरू काठमाडौं आउनुपरेको बताइन् । भनिन्, सबैले यो कुरा थाहा पाऊन् र न्यायका निम्ति हामी कतिसम्म गर्न तयार छौं भन्ने बुझुन् भनेर हिँडेरै आएका हौं ।न्यायका निम्ति हिँडेकामध्ये नकुन्नीका भाइ माताप्रसाद, बैनी शीला र परिवारका अन्य सदस्यसहित अधिकारको निम्ति नबोली हुन्न भन्ने स्थानीय छन् । उनीहरूमध्ये मुस्किलले एकदुई जना मात्रै नेपालीमा बोल्छन् । अवधी भाषी उनीहरूमध्येकी आवादा दर्जीले आफ्नै लवजमा भनिन्, बहुतै दिक्कत होईगा । तभीनय न्याय मागेक लिए चला आवागवा ।गत साउन ५ मा नकुन्नी आफ्नै घरभित्र मृत फेला परेकी थिइन् । उनका भाइ माताप्रसादका अनुसार विवाहको झन्डै सात वर्ष भएपछि पनि दिदीभिनाजुको सन्तान भएको थिएन । माताले सुनाए, छोराछोरी नभएपछि भिनाजुले दाइको छोरालाई गोद लिन खोजेका थिए तर दिदी त्यो पक्षमा थिइनन् । उनका अनुसार भिनाजु रामकुमारको पहिलो श्रीमतीबाट एक छोरी थिइन् । पहिलो श्रीमती बितेपछि उनले दोस्रो विवाह गरेका थिए । दोस्रोबाट पनि सन्तान नभएपछि नकुन्नीसँग तेस्रो विवाह गरेका थिए । सौताको छोरीले पनि आफूहरूलाई पालिहाल्छ भनेर दिदीले गोद लिन मानेकी थिइनन्, उनले भने ।घटनाबारे जानकार स्थानीय सतिना तेलीका अनुसार यही विषयलाई लिएर नकुन्नी र रामकुमारबीच खटपट भएको थियो । खटपट समयक्रममा हिंसामा बदलिएको थियो । श्रीमानबाट कुटपिट भएपछि दिदी निलडामसहित एक साता आफ्नो घरमा आएर बसेको बैनी शिलाले बताइन् । दिदीको न्यायको निम्ति काठमाडौंसम्म पैदलै आएकी शिलाले भनिन्, दिदीको मृत्युबारे हामीले न्याय पाएनौं ।सतिनाका अनुसार नकुन्नी घरेलु हिंसामा परेको बारे स्थानीय प्रहरी घटनाको केही दिन अघिबाटै जानकार थियो । घटनाको करिब एक महिनाअघि असार ५ मा नकुन्नीले आफूमाथि हिंसा भएको भन्दै स्थानीय महिला अधिकार मञ्चमा निवेदन दिएकी थिइन् । संस्थाले त्यसबारे बेलभार प्रहरी चौकी र जोगगाउँ प्रहरी चौकीमा जानकारी गराएको थियो । सतिनाले भनिन्, तर प्रहरीले समयमै यसबारे गम्भीरता देखाएन ।प्रहरीले चासो नदेखाएको अर्को महिनामै नकुन्नीले संसार छोडिन् । न्याय माग्न काठमाडौं आएकी रुबीका अनुसार उनीहरूले घटनाबारे निष्पक्ष छानबिन गर्न १९ दिनसम्म जिल्ला प्रहरी कार्यालयअगाडि धर्ना पनि दिएका थिए । जिल्ला प्रहरीले नकुन्नीको मृत्यु आत्महत्याबाट भएको मेडिकल रिपोर्टले प्रमाणित गरेको बताउँदै आए पनि उनीहरूको चित्त बुझेको छैन ।उनीहरूले गत वर्षको मंसिरदेखि बेपत्ता भएकी निर्मला कुर्मीका निम्ति पनि न्याय मागिरहेका छन् । दुई छोरीकी आमा निर्मलालाई किन र कसले बेपत्ता पार्यो ? त्यसका पछाडि केकस्ता कारण जिम्मेवार छन् भन्नेबारे पनि उनीहरू जान्न चाहन्छन् । कुर्मी हराएपछि उनका परिवारले गत मंसिर १६ मै स्थानीय प्रहरीमा किटानी जाहेरी दिए पनि प्रहरीले गरेको अनुसन्धानप्रति उनीहरू सन्तुष्ट छैनन् ।नौ दिन हिँडेर प्रदेश राजधानी बुटवल आएपछि उनीहरूले मुख्यमन्त्री कुलप्रसाद केसीलाई पनि भेटेका थिए । रुबीका अनुसार मुख्यमन्त्रीले प्रहरी र सहायक प्रमुख जिल्ला अधिकारी नेतृत्वको दुई फरकफरक छानबिन टोली गठन गर्ने र २० दिनभित्र टोलीले प्रतिवेदन बुझाउने आश्वासन दिएका थिए तर मुख्यमन्त्रीको आश्वासनले पनि उनीहरूको न्याययात्रा रोकिएन । रुबीले भनिन्, हामी आश्वस्त हुन सकेनौं । पहिले पनि निर्मला पन्तको बलात्कार र हत्या घटनामा थुप्रै छानबिन समिति बने पनि न्याय मिलेन । त्यही भएर हामी हाम्रो कुरा सुनाउन काठमाडौं हिँडिराख्यौं ।२०६१ सालमा स्थापना भएको महिला अधिकार मञ्च अहिले ४४ जिल्लामा विस्तार भएको छ । मञ्चकी केन्द्रीय अध्यक्ष रेणुका मल्लले आफूहरू कुनै गैरसरकारी संस्था नभएर गाउँबाट उठेर फैलिएको लुज नेटवर्क मात्रै भएको बताइन् । यही संस्थाले अहिले नकुन्नी र निर्मलाको निम्ति न्याय खोज्न काठमाडौंसम्मको पैदल यात्राको चाँजोपाँजो मिलाएको हो । जसमा १८ वर्षकी बब्ली धोबीदेखि झन्डै ५० वर्ष पुग्न आँटेकी आवाजा दर्जीसम्म सामेल छन् । रुबीका अनुसार यो लामो पैदल यात्रामा उनीहरूलाई महिला अधिकार मञ्चको सचिवालय संस्था नेपाल मुस्लिम समाज विकास चेतना केन्द्रले सुरुमा २५ हजार रुपैयाँ दिएको थियो । त्यसपछि यात्राका क्रममा खान र सामान्य भइपरी उपचारका निम्ति अन्य संस्था र व्यक्तिले केही रकम जुटाइदिएका थिए ।उनीहरूले काठमाडौंमा राष्ट्रपति विद्यादेवी भण्डारी, प्रधानमन्त्री शेरबहादुर देउवा र प्रहरी महानिरीक्षक शैलेश थापा क्षेत्रीलाई भेटने योजना बनाएका छन् । रुबीले खुट्टाभरि उठेका फोकाको दुखाइ सहँदै भनिन्, उहाँहरूलाई हामी घटनाको सबै कुरा बताउँछौं र न्याय कसरी पाएनौं भनेर भन्छौं ।"
नक्कली लाइसेन्सलाई धमाधम सक्कली बनाइँदै,"कोको छन् संलग्न ? बुटवलको यातायात कार्यालयबाट जारी भएका सवारी चालक अनुमतिपत्रको नवीकरण बुटवलबाटै गराउने प्रयास असफल भएपछि वीरगन्ज कार्यालयबाट गराइएको हो । पुरानो मितिमा सीधै इन्ट्री गरिएका सवारी चालक अनुमतिपत्र नम्बरहरूको नवीकरण गर्न बुटवलका कर्मचारीले नमानेपछि ड्राइभिङ इन्स्टिच्युट का सञ्चालक र बिचौलिया वीरगन्ज आएका हुन् । वीरगन्जमा बिचौलिया र कर्मचारीबीच लामो समयदेखि साँठगाँठ चल्दै आएको छ । वीरगन्ज कार्यालयमा सवारी चालक अनुमतिपत्र स्वीकृत गर्ने अधिकार प्राप्त कर्मचारी सीमित भएकाले विभागले छानबिन गर्नेबित्तिकै यसमा को संलग्न छ भन्ने खुलिहाल्छ । यातायात कार्यालय स्रोतका अनुसार सवारी चालक अनुमतिपत्र स्वीकृत गर्ने अधिकार कार्यालय प्रमुखसहित सात जना कर्मचारीलाई मात्र छ । जसमा भोला साह, अरविन्द दास, रामबाबु राय, राम अयोध्या राम, उमेश रेग्मी, अमित दास र कार्यालय प्रमुख साह छन् । कार्यालयका तीन जना सहायक लेखापाल मनोहर निरौला, रामबालक यादव र रघुनन्दन साहले सवारी चालक अनुमतिपत्रका लागि रसिद काट्ने गरेका छन् ।स्रोतका अनुसार अधिकांश व्यक्तिको बायोमेट्रिक तस्बिर बुटवलमै खिचिएको थियो । सम्बन्धित व्यक्ति नै नआई संगठित रूपले वीरगन्जमा सवारी चालक अनुमतिपत्र नवीकरण गरिएको यातायात व्यवस्था कार्यालय स्रोतले बतायो । सुरुमा कसले पेपर कार्ड इन्ट्री गरे भन्ने मलाई थाहा भएन । अब छानबिनपछि मात्र त्यसमा संलग्न व्यक्तिबारे खुल्छ, यातायात व्यवस्था कार्यालय बुटवलका पूर्वप्रमुख केशव अर्यालले भने । वीरगन्ज कार्यालयका केही अधिकृत सुरुमा आफूलाई आएको अफर अस्वीकार गरेपछि अन्य कर्मचारीमार्फत यस्तो काम भएको बताउँछन् । कार्यालयका सात जना कर्मचारीलाई मात्र युजर नेम दिइएकाले विभागले अनुसन्धान गर्यो भने थाहा भइहाल्छ, एक जना अधिकृतले भने । कसको युजरनेमबाट के विवरण भरिएको थियो भनेर वीरगन्ज कार्यालय आफैंले जाँच्न सक्दैन । प्राविधिक रूपमा विभागले मात्र त्यसको परीक्षण गर्न सक्छ । बुटवल जसरी नै गण्डकीको पोखरा यातायात कार्यालय र प्रदेश२ को लहान र जनकपुर यातायात कार्यालयबाट सीधै इन्ट्री गरी वीरगन्जबाट सवारी चालक अनुमतिपत्र नवीकरण गरिएका थप उदाहरण पनि छन् । भीडभाड र कामको चापले अरू रेकर्ड हेर्न पाएका छैनौं, कार्यालय प्रमुख साहले भने, पोखरा, जनकपुर, लहानलगायत अन्य सहरबाट यहाँ नवीकरण हुन आएका सवारी चालक अनुमतिपत्रको विवरण अध्ययन गर्न निर्देशन दिएको छु । सवारी चालक अनुमतिपत्र नवीकरण गर्दा अनिवार्य रूपमा स्वास्थ्य परीक्षण गर्नुपर्छ । त्यसका लागि म्याद सकिएको सक्कली सवारी चालक अनुमतिपत्रसहित सम्बन्धित व्यक्ति स्वयं उपस्थित हुनुपर्छ । दुई वर्षअघि टेन्डरमार्फत सवारी चालक अनुमतिपत्र बाहकको स्वास्थ्य परीक्षणको जिम्मेवारी डा राम एकबाल रायले पाएका थिए । उनले यातायात व्यवस्था कार्यालयको परिसरमै बसेर सवारी चालक अनुमतिपत्र बाहकलाई निरोगिताको प्रमाणपत्र दिँदै आएका छन् । बुटवलबाट जारी सवारी चालक अनुमतिपत्र वीरगन्जबाट नवीकरण गराउनुअघि डारायले नै सबैको स्वास्थ्य परीक्षण रिपोर्ट बनाइदिएका हुन् । जबकि उनीहरू वीरगन्ज आएकै थिएनन् । डा राय भने सवारी चालक अनुमतिपत्र वाहकको अनुपस्थितिमा निरोगिताको प्रमाणपत्र जारी नगरिएको दाबी गर्छन् । सवारी चालक अनुमतिपत्र बाहक नआएको खण्डमा निरोगिताको प्रमाणपत्र जारी नै हुँदैन, उनले भने, यातायात कार्यालयले रद्द गरेका १ सय ८३ सवारी चालक अनुमतिपत्रका बाहक पनि वीरगन्जमा आएका थिए । यातायात व्यवस्था कार्यालयले इन्ट्रीकै आधारमा सवारी चालक अनुमतिपत्र नवीकरण र रसिद काटेको भन्दै नवीकरण शाखाका रामविनय चौधरी र लेखा शाखाका श्यामविनय चौधरीलाई कामबाट निकालेको छ । उनीहरू दुवै करारमा थिए । जानकार स्रोतका अनुसार माथिल्लो तहका कर्मचारीको मिलेमतोबिना तल्लो तहका कर्मचारीले मात्र यस्तो काम गर्न सक्दैनन् । नवीकरण शुल्क बैंकमा जम्मा भइसकेपछि त्यसको भौचरका आधारमा लेखाले रसिद काट्ने गरेको छ । नवीकरणको रसिद काट्दा जुन कार्यालयबाट सवारी चालक अनुमतिपत्र जारी भएको छ, त्यसको कोडसमेत लेख्नुपर्छ । कार्यालय प्रमुखले बैंक भौचर र रसिद रुजु गर्दा बुटवलका यति धेरै सवारी चालक अनुमतिपत्र यहाँबाट किन नवीकरण हुँदै छन् भन्ने शंका मात्रै गरेको भए पनि अनियमितता रोकिन्थ्यो, स्रोत भन्छ ।(खोज पत्रकारिता केन्द्र)"
पर्दामा विद्रोही रूपचन्द्र,"(काठमाडौं)  देशका प्रायः सबै क्षेत्रमा बेठिक भइरहँदा समाजमा सही काम गरेका प्रेरणा छैनन् त ? भन्ने प्रश्नले विकास ढकाल र अमित किशोर सुवेदीलाई एक बनायो । मौलिक काम गर्न रुचाउने दुईले केही विषयमा प्रारम्भिक अनुसन्धान गरे । ती विषयको सूची तयार पारे । सूचीको पहिलो प्राथमिकता बन्यो, रूपचन्द्र विष्ट । आफ्नै माटोको सुगन्ध बोकेको दर्शनले उनीहरूलाई रूपचन्द्रको कथा खोज्न प्रेरित गर्यो । प्रतिकूल समयमा जनता जगाउन पहल कदमी लिएका गुमनाम पात्र । पुरानो पुस्ताले बिर्सिसकेको र नयाँ पुस्ताले चिन्दै नचिनेको । थाहा अभियन्ता रूपचन्द्रमाथि डकुमेन्ट्री बनाउने उद्देश्यसाथ सन् २०१३ बाट दुईले अनुसन्धान थाले । त्यो आदर्शलाई पुनः नयाँ पुस्तामा चिनाउनुपर्छ भन्ने ध्येयले रूपचन्द्रको पदचाप पछ्याए ।डकुमेन्ट्री बनाउने सोच बनाए पनि विकास र अमितसँग रूपचन्द्रबारे खासै जानकारी थिएन । युग पाठकको किताब उर्गेनको घोडाबाट केही जानकारी त पाए तर अनुसन्धान शून्यताबाटै सुरु गर्नुपर्ने भयो । जब दुवै मकवानपुर पुगे, रूपचन्द्रका नयाँ पोया फुस्कँदै गए । रुदाने भनेको अलिकति सुनेको पात्र । उहाँको वास्तविक तस्बिरसमेत थिएन हामीसँग । सुरुआतमा त्यहाँका स्थानीय बासिन्दा हामीसँग खुल्नै चाहेनन् । विदेशी हुन् कि, पैसा खाएर आएका हुन् ? भन्ने सोचले लामो समय उनीहरू हामीसँग बोल्न चाहेनन्, मकवानपुरमा पुग्दाको पहिलो क्षण सम्झन्छन् अमित । जेभिएर इन्टरनेसनल कलेजमा स्नातकोत्तर गर्दै थिए अमित र विकास । पैसाको अलिअलि चाँजोपाजो मिलाउनासाथ मकवानपुर कुदिहाल्थे । कहिले कलेजका कक्षा बंक गरेरै पुग्थे । त्यहाँका मानिसहरूसँग दिनरात कुरा गर्थे । अब्जरभेस्नल मेथडबाट त्यहाँका मानिसहरूले रूपचन्द्र विष्टलाई कसरी लिएका छन् भन्ने कुरा खोतल्थे । उनीहरूले मकवानपुरका विभिन्न गाउँ चहारे । भोकभोकै हिँडे । मकवानपुरका मानिस रूपचन्द्रबाट प्रभावित छन् । धेरै व्यक्तिले उनीबारे विभिन्न किंवदन्ती बनाएका छन् । अलि फरक खाले आनिबानी, ड्यासिङ क्यारेक्टर थिए रूपचन्द्र । हामीलाई अनुसन्धानमा जनमुखी सहकर्मीले सहयोग गर्नुभयो, विकास सुनाउँछन् ।विकास र अमितको जोडीले औपचारिक र अनौपचारिक रूपमा ३ सयभन्दा बढी मानिससँग अन्तर्वार्ता लिए । रूपचन्द्रसँग संगत गरेकाहरू, जनमुखी सहकर्मीहरू, तत्कालीन राष्ट्रिय पञ्चायतका सदस्यलाई छुटाएनन् । राष्ट्रिय पञ्चायतमा सबै पञ्चायतको पक्षपाती, रूपचन्द्रमात्रै पञ्चायतविरुद्ध उभिन्थे । पद्मरत्न तुलाधरलगायतका जनमुखीहरूसँग काठमाडौंले रूपचन्द्रलाई कसरी हेर्थ्यो भन्ने पाटोलाई कोट्याए । तीन वर्षभन्दा बढी समय अनुसन्धानमै बिताएपछि उनीहरूलाई लाग्यो, यो डकुमेन्ट्रीमा मात्रै अटाउने विषय होइन । त्यसपछि फिल्म नै बनाउने निर्णयमा पुगे । लामो क्यानभासको कथा स्क्रिप्टमा उतार्नु चुनौतीपूर्ण थियो । २ महिना लाग्यो, ३ वर्ष खोजेका जानकारीमाथि स्क्रिप्ट बनाउन । ९ औं ड्राफ्टपछि छायांकन सुरु भयो सन् २०१७ मा । उनीहरूले अनुसन्धानकै क्रममा छायांकनका लागि स्थलहरू हेरेका थिए । तर भुइँचालोले पुराना बस्ती र घर तहसनहस भए । विकास र अमित वास्तविक ठाउँको सुगन्ध दिन मकवानपुरमै फिल्म खिच्न चाहन्थे । तर भुइँचालोले ठाउँको रूपरङ नै फेरिदिएपछि उनीहरूले धेरै स्थानलाई सुटिङस्थल बनाउनुपर्यो । कहिले फर्पिङ त कहिले पनौती । त्यसपछि प्रोडक्सन खर्च ह्वात्तै बढ्यो । ४५ दिनमा छायांकन सक्ने योजना बनेको थियो । निर्धारित समयमा सकिएन । १ करोड जोहो गरेका थियौं । फेरि फिल्मका लागि धेरैले पैसा हालेका थिए, विकासले पुरानो दिन सम्झिए, हामीलाई त २२ सालको घर चाहियो । ४० सालको घर चाहियो । त्यो बेलामा बिजुली आएको थिएन । टावर थिएन । त्यही भएर सेट र लोकेसनमा हाम्रो धेरै खर्च भयो । १९९० मा जन्मेका रूपचन्द्रको ५०६० वर्षको क्यानभासलाई उनीहरूले फिल्ममा देखाउन खोजेका छन् । अहिले फिल्मको वानलाइन सम्पादन सकिएको छ । विकासका अनुसार १५ प्रतिशत छायांकन बाँकी छ । कोभिडले २ वर्ष काम गर्ने वातावरण नै दिएन । अहिले उनीहरूको टिम फिल्मको काम सकेर २०२२ सम्ममा प्रदर्शन गर्ने सोचले अगाडि बढेको छ । लगभग ८ वर्ष भइसक्यो अमित र विकासले यो प्रोजेक्ट थालेको । ८ वर्ष एउटै व्यक्तिबारे चिन्तन, मन्थन गर्दागर्दै उनी दुईमा रूपचन्द्र र उनका दर्शनले पकड बनाएको छ । दुईलाई अब हेटौंडा, दामन आफ्नै घर लाग्न थालिसकेको छ । मकवानपुरसँग दुवैको छुट्टै भावनात्मक सम्बन्ध गाँसिएको छ । हामीले जिन्दगीमा धेरै काम किन गर्नुपर्यो । थोरै काम गर्ने तर अर्थपूर्ण गर्ने नै हाम्रो निर्देशकीय सिद्धान्त हो, विकासले भने, यसबाट लाखौंलाख, करोड कमाउने पनि हैन । हामीले आदर्श मानिरहेको व्यक्तिले अरुलाई पनि त प्रेरित गर्नुपर्यो । त्यसका लागि हामीले पनि योगदान गर्नुपर्छ भनेर लागेका हौं । धेरैले रूपचन्द्रलाई राष्ट्रिय पञ्चायतको सदस्य, पागल, मूर्ख, सन्की मानिस भन्ने बुझाइमा सीमित राखे । तर, अनुसन्धानपछि उनी के मात्र रहेनछन् भन्ने कुरा खुल्यो । साहित्यको हिसाबले उनी कवि थिए । उनका दर्शन बोकेका दमदार कविता छन् । उनी हिमाल चढ्न गए । कहिले कुल्ली र श्रमिकसँगै जिन्दगी बिताए । विद्यालयको प्रधानध्यापक भए । मानिसहरू जागे भने त पञ्चायतविरुद्ध धावा बोल्छन् भन्ने थियो । तर, रूपचन्द्र भन्थे, सबै कुराको आलोचनात्मक समीक्षा हुनुपर्छ भातेहरू । तिमीहरू एक अँगालो स्वास्नी र एक थाल भातमा जिन्दगी फाल्ने ? रूपचन्द्र विष्ट परिवारमा विद्रोह गरेका व्यक्ति । घर छाडेर हिँडे । परिवारपछि समाजमा विद्रोह गरे । केन्द्रमै धावा बोले । प्रधानमन्त्री, पञ्चायतलाई नै प्रश्न गर्नसक्ने व्यक्ति थिए उनी । पञ्चायतको रस चुसेर बसेका व्यक्तिलाई बोली र विचारले आक्रमण गरिरहने । धेरैपटक जेल पनि परे । यही विद्रोही पात्रलाई पर्दामा उतार्न थुप्रै अडिसन लिइयो । अन्तमा दिव्य देव फाइनल भए । फिल्मको मुख्यपात्र छनोट भइसक्दा, दिव्य रूपचन्द्रबारे शून्य थिए । त्यसपछि महिनौं विकास र अमितले उनलाई रूपचन्द्रबारे बताए । राष्ट्रिय पञ्चायतमा बोलेका टेपहरू सुन्न दिए । भाषण सुनाए । रूपचन्द्रको भूमिमै उनलाई पठाइयो । लगभग २ साता उनी दामन, पालुङमा बसे । त्यसपछि काठमाडौंमा रूपचन्द्र भएर बाँच्न लगाए । काठमाडौंका विभिन्न ठाउँहरूमा थाहा लेख्न पठाए । पर्चा छापेर बाँड्न लगाए । उनले थाहा लेखेको पर्चा बाँडेको हेर्दा दिव्यमा आफूहरूले वास्तविक रूपचन्द्रलाई भेटेको विकास सुनाउँछन् । फिल्ममा धेरै व्यावसायिकदेखि अभिनयका बारे केही थाहै नभएकाले पनि भूमिका निर्वाह गरेका छन् । अभिनेत्री नम्रता श्रेष्ठले रूपचन्द्रको पत्नीको चरित्र निर्वाह गरेकी छन् । आफूहरूले अभिनयसँगै वास्तविक पात्रसँग मिल्ने अनुहारलाई प्राथमितामा राखेर पात्र चयन गरेको दुईको भनाइ छ । हामीले एउटा इमानदार प्रयास गर्न खोजेका हौं । त्यो प्रयास कस्तो हुन्छ हेरौं । अबको ५६ महिनाभित्र सबै काम सक्ने तयारी छ, विकासले भने, व्यक्तिगत जिन्दगीमा धेरै सम्झौता गरेका छौं । तर क्वालिटीको काम गर्न खुम्चिएका छैनौं ।"
संरक्षण क्षेत्रमा दुई केबलकारको ईआईए गर्न सहमति,"(काठमाडौं)  सरकारले अन्नपूर्ण संरक्षण क्षेत्र आयोजना (एक्याप) भित्रको मुस्ताङ र कास्कीमा दुईवटा केबलकार बनाउन वातावरणीय प्रभाव मूल्यांकन (ईआईए) गर्न सैद्धान्तिक सहमति दिएको छ । राष्ट्रिय निकुञ्ज, आरक्ष र संरक्षण क्षेत्रभित्र ठूला भौतिक पूर्वाधार निर्माण एवं सञ्चालन गर्न मिल्नेनमिल्ने विवादको निरूपण बृहत् इजलासबाट गर्ने सर्वोच्च अदालतको आदेश अटेर गर्दै वनमन्त्रीसमेत रहेका प्रधानमन्त्री शेरबहादुर देउवाको चाहनाअनुसार असोज १४ को मन्त्रिपरिषद्ले संरक्षण क्षेत्रमा दुईवटा केबलकार निर्माणका लागि ईआईए गर्न दिने निर्णय गरेको हो । स्रोतका अनुसार प्रधानमन्त्री देउवाले दुई केबलकारसम्बन्धी फाइल मन्त्रिपरिषद्मा पेस गर्न असोज ११ मा निर्देशन दिएपछि वन तथा वातावरण मन्त्रालयका सचिव पेमनारायण कँडेलले त्यसै दिन फाइल मन्त्रिपरिषद् पेस गरेका थिए । मन्त्रिपरिषद्को निर्णयसँगै मुक्तिनाथ दर्शन प्रालिले कास्कीको नयाँपुलवीरेठाँटीदेखि मुस्ताङको मुक्तिनाथ जोड्ने ८३६५ किलोमिटर लामो केबलकार आयोजना र सिक्लेस अन्नपूर्ण केबलकार प्रालिले कास्कीकै मादी गाउँपालिका१ सिक्लेसभुल्कुचादेखि कोरीसम्मको ६८ किलोमिटर लामो केबलकार बनाउन ईआईए गर्न पाउने भएका छन् ।मुक्तिनाथ दर्शन प्रालिका अध्यक्ष अरुण सुवेदी शेरबहादुर देउवा प्रधानमन्त्री बने लगत्तैदेखि ईआईए प्रक्रिया फुकुवा गराउन दौडधुपमा थिए । सिक्लेसभुल्कुचादेखि कोरीसम्मको ६८ किलोमिटर लामो केबलकारको प्रस्तावक भने चन्द्रागिरि केबलकारका सञ्चालक चन्द्रप्रसाद ढकाल हुन् । यी दुवै कम्पनीले ईआईए सहमतिका लागि चार वर्षदेखि निकुञ्ज विभागसँग माग गर्दै आएका थिए तर विभागका अधिकारीहरूले निकुञ्ज ऐन र नियमावलीमा त्यसबारे व्यवस्था नभएको भन्दै फाइल थन्क्याएर राखेका थिए ।मन्त्रिपरिषद्को असोज १४ को निर्णयमा राष्ट्रिय निकुञ्ज र वन्यजन्तु आरक्षबाहेकका संरक्षण क्षेत्र तथा अन्य क्षेत्रमा मात्र अध्ययनको दायरा लागू हुने गरी सार्वजनिक यातायात वा यस्तै अन्य सेवा, सुविधाका रूपमा केबलकार वा यस्तै प्रकृतिका यातायात सेवा निर्माण र सञ्चालन गर्ने सन्दर्भमा ईआईए गर्न सहमति दिने उल्लेख छ । प्रधानन्यायाधीश चोलेन्द्रशमशेर जबरा र न्यायाधीश कुमार रेग्मीको इजलासले भदौ २७ मा निकुञ्ज, आरक्ष तथा संरक्षित क्षेत्रभित्र ठूला संरचना निर्माणसम्बन्धी विवाद बृहत् पूर्ण इजलासबाट सुनुवाइ गर्ने निर्णय गरेको थियो । सर्वोच्चले आदेश दिएको अवस्थामा पनि ईआईए सहमति दिने प्रक्रिया केकसरी अघि बढाउन सकिन्छ भनेर वन तथा वातावरण मन्त्रालयले कानुन मन्त्रालयसँग राय मागेको थियो । कानुन मन्त्रालयले पनि प्रस्तावित क्षेत्र निकुञ्ज र आरक्षभन्दा बाहिरको क्षेत्र भएकाले उक्त क्षेत्रमा सार्वजनिक यातायात सेवा सञ्चालनका लागि ईआईए गर्न सहमति दिन सकिने व्यहोराको राय दिएको थियो । वन मन्त्रालयले त्यही रायलाई आधार मानेर फाइल मन्त्रिपरिषद्मा पुर्याएको थियो । सकारात्मक रायका लागि मुक्तिनाथ केबलकार प्रालिका प्रमुख कार्यकारी अधिकृत (सीईओ) पूर्वसचिव श्रीधर सापकोटाले आफ्नै भाइ कानुन सचिव उदयराज सापकोटालाई लेख्न लगाएका थिए । स्रोतका अनुसार मुख्य सचिव शंकरदास बैरागीले पनि जतिसक्दो छिटो फाइल पेस गर्न वन सचिव कँडेललाई दबाब दिएका थिए । अध्यक्ष सुवेदीले अघिल्ला प्रधानमन्त्री केपी शर्मा ओली, उनको सरकारका वनमन्त्री प्रेमबहादुर आले र अर्का मन्त्री नारदमुनि रानालगायतलाई पनि प्रक्रिया अघि बढाइदिन आग्रह गरेका थिए । सुवेदीले केबलकारको फाइल अघि बढाइदिन भदौ दोस्रो साता वन मन्त्रालयमा निवेदन दिएका थिए । आलेले यति वर्ल्ड इन्भेस्टमेन्ट कम्पनी प्रालिलाई लामटाङ राष्ट्रिय निकुञ्जभित्र विद्युत् उत्पादनको अनुमति दिन १३ जेठमा मन्त्रिपरिषद्बाट संरक्षित क्षेत्रभित्र भौतिक पूर्वाधारहरू निर्माण एवं सञ्चालनसम्बन्धी कार्यनीति २०६५ को दफा ५ संशोधन गर्ने र दफा १५ थप गर्ने निर्णय गराएका थिए । त्यसविरुद्ध अधिवक्ताद्वय वसन्त जोशी र विज्ञानसिंह विष्टले सर्वोच्च अदालतमा रिट दायर गरेका थिए । दफा १५ मा वन तथा वातावरण मन्त्रालयको सहमतिपत्र लिएर निकुञ्ज, आरक्ष र संरक्षण क्षेत्रभित्र जलविद्युत् र केबलकार सञ्चालनको सम्भाव्यता अध्ययन गर्न सकिने थियो । ६ असारमा सर्वोच्चका न्यायाधीश प्रकाशमानसिंह राउतको एकल इजलासले संरक्षित क्षेत्रभित्र भौतिक पूर्वाधारहरू निर्माण एवं सञ्चालनसम्बन्धी कार्यनीति २०६५ को दफा ५ संशोधन गर्ने र दफा १५ थप गर्ने मन्त्रिपरिषद्को १३ जेठको निर्णय कार्यान्वयन नगर्ननगराउन आदेश दिएको थियो । मकालुवरुण निकुञ्जको कोर क्षेत्रभित्र विद्युत् आयोजनाको प्रस्तावक एमपिक इनर्जी प्रालिका तर्फबाट ध्रुवकुमार उप्रेतीले न्यायाधीश राउतको अन्तरिम आदेश खारेज गर्न माग गरेका थिए । त्यसैमा सुनुवाइ गर्दै प्रधानन्यायाधीश जबरा र न्यायाधीश रेग्मीको इजलासले यो विषय बृहत् पूर्ण इजलासमा पठाउन आदेश गरेको थियो । तर, सर्वोच्चको बृहत् इजलासले यो विषय टुंगो नलगाउँदै सरकारले हतारमा संरक्षित क्षेत्रमा केबलकार बनाउने बाटो खुला गरेको छ । अधिवक्ता जोशीले सरकारको निर्णयपछि अदालतमा विचाराधीन मुद्दा झनै बलियो भएको बताए । मुद्दा झनै बलियो भएको छ । सरकारको निर्णयविरुद्ध पनि तत्काल निवेदन दिन्छौं उनले भने ।"
कुमार पौडेलको हत्या मा संलग्नलाई कारबाही माग,"(काठमाडौं)  नेत्रविक्रम चन्द नेतृत्वको नेकपाका तत्कालीन सर्लाही जिल्ला इन्चार्ज कुमार पौडेलको फेक इन्काउन्टर मा संलग्न रहेको आरोप लागेका व्यक्तिहरूविरुद्ध बुधबार जाहेरी दर्ता भएको छ । २०७६ असारमा पौडेलको गैरन्यायिक हत्या भएपछि नै उनकी आमा दुर्गादेवीले जाहेरी दिने प्रयास गरेको भए पनि प्रहरी र जिल्ला सरकारी वकिलको कार्यालयले निरन्तर उपेक्षा गर्दै आएका थिए । गत असोज १२ मा सर्वोच्च अदालतले एक साताभित्र जाहेरी दर्ता गरेर त्यसको जानकारी गराउन आदेश दिएको थियो ।सर्लाहीका एसपी सन्तोषसिंह राठोरले सर्वोच्चको आदेशबमोजिम जाहेरी दर्ता गरिएको जानकारी दिए । दुर्गादेवीले हुलाकमार्फत् दिनुभएको जानकारी जिल्ला सरकारी वकिलको रोहबरमा सनाखत गरी दर्ता गरिएको छ, उनले भने । सरकारी वकिल कार्यालयका प्रमुख उपन्यायाधिवक्ता ऋद्धिनाथ निरौलाले पनि दुर्गादेवीको परिवारलाई मलंगवा झिकाएर आफूहरूको रोहबरमा जाहेरी दर्ता भएको पुष्टि गरे । दुर्गादेवीले दिएको जाहेरीमा सर्लाहीका तत्कालीन प्रमुख जिल्ला अधिकारी कृष्णबहादुर राउत, तत्कालीन डीआईजी हरिबहादुर पाल, तत्कालीन एसपी गोपाल भट्टराई, इन्स्पेक्टर किरणप्रसाद न्यौपाने, सई सूर्यकुमार कार्की र जिल्ला अस्पताल मलंगवामा तत्कालीन अवस्थामा कार्यरत डा वीरेन्द्रकुमार मण्डललाई विपक्षी बनाइएको छ । तत्कालीन प्रहरी महानिरीक्षक सर्वेन्द्र खनालले पौडेलको गैरन्यायिक हत्याका लागि खटाएको भन्दै प्रहरी हवल्दारद्वय सत्यनारायण मिश्र र विनोद साहमाथि पनि कारबाही माग गरिएको छ । दुर्गादेवीले आफ्ना छोरामाथि गोली प्रहार गरेको भन्दै प्रहरी प्रधान कार्यालयबाट खटिएका प्रहरी निरीक्षक कृष्णदेव साहमाथि पनि कारबाही माग गरेकी छन् । सर्लाहीको वाग्मती नगरपालिकाका मेयर भरतकुमार थापालाई पनि गैरन्यायिक हत्यामा संलग्नताको आरोप लगाइएको छ ।दुर्गादेवीले जाहेरीमा तत्कालीन गृहमन्त्री रामबहादुर थापा र तत्कालीन प्रहरी महानिरीक्षक सर्वेन्द्र खनालको सल्लाह, योजना र तयारीमा आफ्ना छोराको हत्या भएको उल्लेख गरेकी छन् । तर, उनीहरूलाई मुद्दामा सिधै विपक्षी बनाइएको छैन । हत्याको योजना बनाएको भन्दै स्थानीय नेताहरू वसन्तराज भट्टराई, कमल बुढाथोकी र प्रदेश सांसद डिल्लीप्रसाद उप्रेतीलाई पनि कारबाही गर्न माग गरिएको छ । उनीहरूलाई पनि सिधै विपक्षी भने बनाइएको छैन । कुमारका भाइ हरिकृष्णले बुधबार आफूहरूको जाहेरी दर्ता भएपछि यी व्यक्तिहरूविरुद्ध पनि पूरक जाहेरी दिने जानकारी दिए । २०७६ असार ५ मा पौडेललाई प्रहरीले सर्लाहीको लालबन्दी१ स्थित लखन्देही जंगलनजिक घेरा हालेर मारेको थियो । त्यसपछि प्रहरीले दोहोरो भिडन्तमा उनको मृत्यु भएको बताएको थियो । राष्ट्रिय मानव अधिकार आयोगले २०७६ कात्तिक ४ मा घटनामा प्रत्यक्ष संलग्न रहेका प्रहरी निरीक्षक कृष्णदेवप्रसाद साह, प्रहरी हवल्दारद्वय विनोद साह र सत्यनरायण मिश्रलाई तत्काल निलम्बन गरी फौजदारी अभियोगमा मुद्दा चलाउन सिफारिस गरेको थियो । साथै प्रहरी निरीक्षक किरणप्रसाद न्यौपाने र प्रहरी नायब निरीक्षक सूर्यकुमार कार्कीलाई घटनाको मुचुल्का तयार पार्दा त्रुटिपूर्ण कार्य गरेको भन्दै सचेत गराउन भनेको थियो । उक्त अनुसन्धानको नेतृत्व गरेका मानव अधिकार आयोगका तत्कालीन सदस्य गोविन्दप्रसाद पौडेलले घटनामा प्रहरी प्रधान कार्यालयको प्रत्यक्ष निर्देशनमा परिचालित प्रहरीले कुमार पौडेललाई नियन्त्रणमा लिएर ९ वटा गोली प्रहार गरेको पाइएको बताए । प्रहरीले आत्मरक्षा र दोहोरो भिडन्त भन्ने दाबी गरेकामा त्यस्तो अवस्था कतैबाट पुष्टि नभएको र घटनाको प्रकृति, संकलित प्रमाणसमेतबाट कुमारलाई नियन्त्रणमा लिई मारिएको अनुसन्धानबाट देखेर कारवाही सिफारिस गरेका थियौं, उनले भने, तर सरकारले पन्छाउँदै आएको थियो । अब जाहेरी दर्ता भएपछि त्यसमा अनुसन्धान गरी मुद्दा चलाउनैपर्ने भएको छ ।"
निजामती विधेयक फिर्ता गरेर अध्यादेश !,"(काठमाडौं)  सरकारले संसद्मा विचाराधीन संघीय निजामती विधेयक फिर्ता गरेर अध्यादेश ल्याउने तयारी गरेको छ । उक्त विधेयक पूर्ववर्ती सरकारले २०७५ माघ २७ गते संसद् सचिवालयमा दर्ता गरेको थियो । विधेयक राज्य व्यवस्था तथा सुशासन समितिले पारित गरेर प्रतिनिधिसभामा पेस भइसकेको छ । प्रतिनिधिसभाको अवरोध अन्त्य नभए विधेयक फिर्ता गरेर अध्यादेश ल्याउनुको विकल्प नभएको एक मन्त्रीले बताए । मन्त्रिपरिषद् स्रोतका अनुसार निजामती ऐनको अभावमा संघ, प्रदेश र स्थानीय तहमा कर्मचारी परिचालन, पदपूर्ति, सेवा र समायोजन जस्ता विषयमा बेथिति बढेको निष्कर्ष निकालिएको छ । सहमति भएको छ, तर संसद् चलिरहेकाले निर्णय नै गरेर माइन्युट भएको अवस्था होइन, ती मन्त्रीले भने । कर्मचारी समायोजन ऐनमा धेरै प्रावधान संघीय निजामती ऐन बनेपछि प्रदेश र स्थानीय तहले सोहीअनुसार कानुन बनाउन सक्ने उल्लेख छ । संघीय मामिला तथा सामान्य प्रशासन मन्त्रालयले २०७६ चैतमा कर्मचारी समायोजन पूरा भएको घोषणा गरे पनि कार्यान्वयनमा देखिएको समस्याका कारण प्रशासनिक क्षेत्र अस्तव्यस्त बन्दै गएको छ । मुलुक तीन तहको संरचनामा गए पनि प्रशासनिक संघीयता कार्यान्वयनका लागि कर्मचारीको व्यवस्थापन हुन सकेको छैन । कर्मचारीको परिचालन, सरुवा, बढुवा र उनीहरूको सेवासुविधाको विषयमा कानुनी प्रस्टता नहुँदा समायोजन ऐनबाट गरिएका निर्णयलाई अहिले अदालतले धमाधम उल्ट्याइरहेको छ । प्रदेश र स्थानीय तहमा समायोजन भएका अधिकृतस्तरका झन्डै पौने दुई सय कर्मचारीलाई संघको दरबन्दीमा पदस्थापन गर्न अदालतले आदेश दिइसकेको छ । निजामती ऐनको अभावमा यस्ता समस्या आएको संघीय मन्त्रालयको बुझाइ छ । मन्त्रालयका सहसचिव एवं प्रवक्ता वसन्त अधिकारीले संघीय ऐन बनेमा धेरै समस्या समाधान हुने बताए । समस्याको मूल जग संघीय निजामती ऐन बन्न नसक्नु नै हो, उनले भने । संघीय ऐन नबनेकाले प्रदेश निजामती सेवा र स्थानीय सेवाको कानुन निर्माण हुन सकेको छैन । ऐन अभाव देखाउँदै प्रदेश र स्थानीय तहले आफूखुसी कर्मचारी भर्ना गर्न थालेका छन् । मुलुक संघीयतामा गएपछि सोही संरचनाअनुसार बनेको उक्त विधेयकले कर्मचारी भर्ना, सरुवा र बढुवामा तीनै तहको सरकारको अधिकार क्षेत्रलाई प्रस्ट्याउने उल्लेख छ । तर राज्य व्यवस्था समितिको ५० भन्दा बढी बैठक बस्दा पनि सहमति नभएपछि अल्पमत र बहुमतका आधारमा २०७७ असार १५ मा विधेयक पारित गरिएको थियो । संघीय निजामती सेवाको गठन, सञ्चालन र सेवा सर्तसम्बन्धी विधेयक तत्कालीन सत्तारूढ नेकपाका सांसदहरू विभाजित भएर राज्य व्यवस्थाबाट बहुमतले पारित गरिएको थियो । विधेयक पारित गर्ने समयमा माओवादी, एमालेको एउटा समूह र कांग्रेस विपक्षमा उभिएको थियो । बहुमतले पारित गरेको घोषणा गरेर समितिकी सभापति शशि श्रेष्ठले विधेयकको प्रतिवेदन पुनःस्थापित प्रतिनिधिसभामा ६ महिनाअघि पेस गरेकी थिइन् । अहिले विपक्षी एमालेले प्रतिनिधिसभामा अवरोध सिर्जना गरिरहेकाले विधेयक पारित हुने सम्भावना छैन । हामीलाई स्वदेशी र विदेशी सबैले यो ऐन बन्नुपर्छ भन्ने दबाब दिइरहेका छन्, छलफलमा सहभागी एक मन्त्रीले भने, यो ऐन निर्माण जरुरी विषय जस्तै बनेकाले अध्यादेशको सहारा लिनुपरेको हो । तत्कालीन प्रमुख प्रतिपक्ष कांग्रेसका सांसदले समितिले पारित गरेको सात बुँदामा मुख्य असहमति जनाएको थियो । विधेयकको परिभाषामा प्रदेश र स्थानीय तहमा समायोजन भएका कर्मचारीलाई समेट्नुपर्ने र वृत्ति विकास रोक्न नहुने माग कांग्रेसले राखेको थियो । श्रेणीविहीनदेखि विशिष्ट श्रेणीसम्मका कर्मचारीलाई आन्तरिक प्रतिस्पर्धाका अवसर दिनुपर्ने, स्थायी कर्मचारीलाई खुला वा आन्तरिक प्रतिस्पर्धाका लागि उमेर हद तोक्न नहुने, निवृत्तिभरण नपाउने व्यवस्था खारेज गर्नुपर्ने जस्ता विषय लिखित रूपमा उठाएको थियो । तत्कालीन संघीय मन्त्री हृदयेश त्रिपाठीले समितिले पारित गरेका प्रावधानप्रति असहमति जनाएका थिए । उनले समायोजनमा गएका कर्मचारीको वृत्ति विकास रोक्न नहुने, निजामती ट्रेड युनियन कायम हुनुपर्ने, अवकाश उमेरको ६० वर्षे प्रावधानमा कुलिङ पिरियड हुनुपर्ने बताएका थिए । विधेयक पेस गर्ने विभागीय मन्त्री त्रिपाठीले नै प्रदेश प्रमुख, प्रदेश सचिव, प्रशासकीय अधिकृत र समावेशीका विषयमा समितिले गरेको निर्णयमा सरकारी अडान फरक रहेको बताएका थिए ।"
दाउन्ने सडक दसैंमा पनि मर्मत नहुने,"(परासी)  पूर्वपश्चिम राजमार्गको दाउन्ने सडक खण्ड यसपटकको दसैंमा पनि मर्मत नहुने भएको छ । बुटवलनारायणगढ सडकको पूर्वी नवलपरासी खण्डमा मर्मत भए पनि पश्चिम खण्डमा भने अहिलेसम्म काम सुरु भएको छैन । बुटवलनारायणगढ सडक विस्तार पश्चिम खण्डका योजना प्रमुख प्रदीपराज शाक्यले दसैंअगाडि मर्मत गर्न कठिनाइ रहेको बताए । खाडल पुर्ने, पहिरो हटाउने काम भए पनि वर्षाका कारण कालोपत्र दसैंअगाडि गर्न कठिन देखिन्छ, उनले भने, पहिरो पन्छाउन डोजर राखिएको छ । दसैंमा सवारी चाप उच्च हुने भएकाले तत्कालका लागि खाडल पुर्न र गिट्टी राख्न ठेकेदार कम्पनीलाई ताकेता गरिएको छ । सडक विस्तारका क्रममा रहेको यस खण्डमा चाइना स्टेट कम्पनीले मर्मत गर्ने भने पनि अहिलेसम्म दाउन्ने खण्डमा काम भएको छैन । डोजरले सामान्य खाडल पुरिए पनि पहिरो र सडक भासिँदा यातायात सञ्चालनमा निकै कठिनाइ छ । भदौ ९ गतेको वर्षाले दाउन्ने सडक खण्डमा एक दर्जनभन्दा बढी स्थानमा पहिरो खसेको थियो । पूर्ण रूपमा पहिरो हटाउन सडक विभागलाई एक साताभन्दा बढी लाग्यो । अहिले पनि विभिन्न स्थानमा ढुंगा खस्ने र सडक भासिने गरेकाले सवारी जामको समस्या छ । मोडमा सवारीसाधन बिग्रिंदा पनि घण्टौं एकतर्फी यातायात सञ्चालन हुने समस्याले यात्रुले सास्ती खेप्नुपरेको हो । भारतबाट सामान आयात हुने ठूला सवारी र ओभरलोडका कारण सडक जीर्ण बन्दै गएको छ । मंगलबार नारायणगढबाट बुटवल हिँडेका विवेक भण्डारी दाउन्ने खण्डमा २ घण्टा जाममा परे । कारण थियो, तीन स्थानमा सवारी साधन बिग्रिनु । एउटा सवारी साधन बिग्रिँदा पनि दुईदुई घण्टा सडक जामको सास्ती भोग्न उनीजस्ता यात्रु विवश छन् । सवारी जाम भएपछि ओभरटेक गर्दा ट्राफिक व्यवस्थापन अस्तव्यस्त बन्दा जामको सास्ती भोग्नुपरेको भण्डारीले बताए । एउटा सवारीसाधन बिग्रिँदा पनि घण्टौं सवारी एकतर्फी हुने रहेछ । दसैंमा गाउँ जाने र आउने यात्रुले यो खण्डमा सास्ती पाउने निश्चित छ, उनले भने, दसैंमा चिल्ला सडकमा यात्रा गराउने भनेर सडक विभागदेखि मन्त्रीसम्मले वाचा गरेका थिए । तर, यो खण्ड मर्मत हुने छाँट देखिएन ।सडकको अवस्थाका कारण दाउन्नेका होटलमा पनि ग्राहक घटेका छन् । पहिले सार्वजनिक र निजी सवारीका यात्रु खाजा, खाना खाएर जान्थे, अहिले यहाँ बस्दैनन्, दाउन्नेमा होटल सञ्चालन गरिरहेका कुलबहादुर गुरुङले भने, कति बेला जाममा परिन्छ भन्ने चिन्ताले यात्रु सकेसम्म छिटोभन्दा छिटो यो खण्ड पार हुन खोन्छन् । सडक जीर्ण हुँदा ट्राफिक व्यवस्थापनमा पनि समस्या परेको छ । साँघुरो बाटोमा भारतीय ट्यांकर र ठूला सवारीसाधन उकालोमा गुड्दा सडकको अवस्था थप बिग्रिएको छ । ठूला सवारी बिग्रिएपछि किनारा लगाउने स्थान नहुँदा घण्टौं सवारी जाम हुने गरेको पश्चिम नवलपरासीका ट्राफिक प्रमुख वासुदेव नेपालले बताए । कुन समय जाम हुन्छ निश्चित छैन । चौबीसै घण्टा प्रहरी परिचालन गरेर यातायात व्यवस्थापन गर्न खोज्दा पनि समस्या आउने गरेको छ, उनले भने, नियमित मर्मत सम्भार नहुनु र पहाडबाट झर्ने पानीको निकास नहुँदा सडकबाट नै वर्षाको पानी बग्दा कठिनाइ भएको हो ।"
'नबिक्ने मूर्ति किन बनाउनु ?,"(काठमाडौं)  पूजाहरूका भगवान्का मूर्ति बनाउनु, सकिएपछि लगेर खोलानालामा सेलाउनु तराईको चलन हो । माटोका मूर्ति फेरि माटोमै मिसाउन्जेल मान्छेका संस्कारसंस्कृतिको एउटा चक्रमात्रै पूरा हुँदैन, मूर्ति बनाउनेले फेरि अब कसको पूजा नजिक छ भनेर पात्रो हेर्छ । माटो र सजावटका सामान जोहो गर्छ । अनि फेरि बनाउँछ नयाँ मूर्ति । यस्ता माटोका मूर्तिहरू बनाएर नै पुरन पण्डितका पुर्खाले दैनिकी चलाए । विश्वकर्मा पूजा, दसैं, तिहार, सरस्वती पूजनाका लागि चाहिने भगवानका प्रतिरूप बनाउनु पुर्ख्यौली पेसा थियो । माटोसँग खेलेका बाबुबाजेको सीप हेर्दै हुर्केका पण्डितले पनि यही कलालाई पेसाका रूपमा नै निरन्तरता दिए । जीवनको ऊर्जाशील समय माटो कलामै खर्च गरे । सीपले गरेको आर्जनबाट घरखर्च टारे । छोराछोरी हुर्काए, उनीहरूलाई समेत आफ्नो कला सिकाए । काठमाडौं उपत्यकामा भगवानका मूर्ति बनाएर नै उनले २५ वर्ष बिताइसकेका उनी अब भने निराश छन् । ६५ वर्षीय पण्डितका पाखुराहरू शक्तिविहीन हुन थालेका छन् । उनी खुम्चिए जस्तै मूर्तिको बजार पनि साघुँरिदै छ । यसले गर्दा उनलाई पुस्तौंदेखिको माटोकलालाई अबका आफ्ना पुस्ताले छोड्छन् भन्ने लागेको छ । अहिले पहिला जस्तो मूर्तिहरू बिक्न छोड्यो, उनी भन्छन्, अहिले सामान र माटो ल्याउन गाह्रो छ । बल्ल तल्ल अलिअलि बिक्री भए पनि बनाएको ज्याला र सामानको पैसा उठाउन मुस्किल छ । यसबाट आउने आम्दानीबाट अहिले दैनिकी चलाउन कठिन रहेको पण्डितले सुनाए । यो वर्ष उनले एक सेट मात्र नवदुर्गाको मूर्ति बिक्री गरे । अघिल्लो वर्ष कोरोना महामारीले गर्दा एक सेट पनि बिक्री गर्न नसकेको उनको तितो अनुभव छ । त्यसभन्दा अघि प्रत्येक वर्ष उनले चारपाँच सेट नवदुर्गाको मूर्ति मात्र बिक्री गर्थे । उनका अनुसार एक सेट नवदुर्गाको मूर्तिमा गणेश, सरस्वती, कार्तिकलगायतका भगवान्हरूको मूर्ति हुन्छन् । जसलाई उनी ४० देखि ५० हजार रुपैयाँसम्ममा बिक्री गर्छन् । यो वर्ष विश्वकर्मा पूजामा पनि उनले धेरै मूर्तिहरू बिक्री गर्न सकेनन् । तिहार र छठ पर्वलाई लक्षित गरेर गुसिङ्गल ललितपुरस्थित कारखानामा अहिले पण्डित र उनका छोराहरूले बनाएका मूर्तिहरू बिक्रीका लागि बजार पठाउने तयारीमा छन् । तर अहिले तयारी मूर्तिहरूले बजार नपाउने हो कि भन्ने पिरलोले उनलाई सताएको छ । सिरहा लाहान स्थायी घर भएका पण्डितका परिवारमा उनीसहित पाँच जना छोराहरू नै मूर्तिकलामा दख्खल छन् । र, पनि उनी पछिका पुस्ताले भगवानको मूर्ति बनाउनतिर नै निरन्तरता देओस् भन्ने इच्छा राख्दैनन् । उनी भन्छन्, मेरो पो उमेर यसैमा गयो । केही कमाउन र जमाउन सकिएन । छोराहरूले अरू नै काम गरे केही गर्न सक्ला कि जस्तो लागेको छ । होइन भने काठमाडौंमा बस्न गाह्रो छ । २०५३ सालतिर पण्डितले काठमाडौंमा ३ वटा नवदुर्गाको मूर्ति बनाएर यताको बसाइलाई स्थायी बनाए । उनले चिनेका एक जना साथीले मूर्ति बनाउन लगाएकाले उनलाई बिक्रीका लागि समस्या भएन । त्यसपछि उनले क्रमशः सातदेखि १८ वटासम्म मूर्ति बनाए । सबै बिक्री भएपछि यसैलाई पेसाका रूपमा अघि बढाउन उनले उत्साहका साथ सातदोबाटोमा कारखाना नै खोले । त्यतिबेला काठमाडौंमा यस्तो मूर्ति बनाउनेहरू कोही थिएनन् । विश्वकर्मा र नवदुर्गाको पूजा गर्नेहरू पनि धेरै थिएनन् । माटो र बनाउने जमीन पाउन सजिलो थियो, उनले पुराना दिनको स्मरण गर्दै भने । अहिले तराईवासीको राजधानीमा बाक्लो बसोबासले गर्दा उनीहरूको सिको गर्दै विश्वकर्मा तथा नवदुर्गाको उत्सवमा पूजा गर्नेहरूसँगै मूर्ति बनाउनेहरू पनि सोही संख्यामा बढे । यसले गर्दा बजारमा मूर्ति बेच्न गाह्रो परेको उनले बताए । त्यसमाथि उपयुक्त माटो अभावको पिरलो त छँदै छ ।पण्डितका अनुसार सुरुवातका दिनमा उनले राजधानीमा मूर्ति सुरु गर्दा माटो सजिलैसित पाइन्थ्यो । मूर्तिमा प्रयोग गरिने रंग, गरगहना, पहिरन सुपथ मूल्यमा भारतबाट ल्याइन्थो । अहिले उनलाई माटो पाउन गाह्रो छ । मूर्तिमा बनाउँदा चाहिने पराल, डोरी तथा बाँस, काठको जोहो गर्न त्यस्तै खर्चिलो छ । अहिले साँखुबाट माटो ल्याएर मूर्ति बनाइरहेका पण्डितको परिवारले कारखानाको भाडा मात्र मासिक ४० हजार बुझाउनुपर्छ । मूर्ति सजावटका लागि चाहिने सामान लिन भारत जानुपर्ने बाध्यता अझै कायमै छ । मूर्ति बनाउने काममा मेहनत र खर्च धेरै छ । सधैं बिक्री पनि हुँदैन । यो सिजनल काम जस्तै हो । यो वर्ष नवदुर्गाको मूर्तिमा उल्टै १५ हजार घाटा लाग्यो, पण्डितका छोरा रामनारायणले दुःखेसो पोखे । उनका अनुसार नवदुर्गाको एक सेट मूर्ति तयार गर्न मात्र दुई जनालाई २० दिन जति समय लाग्छ । आफ्नो बाबुको शेषपछि मूर्तिकलाको काम नै छोड्ने उनले सोचेका छन् । उनका अरू चार दाजुभाइको समेत यही सोचाइरहेको उनले सुनाए । छोराहरूलाई यही नै काम गर भनेर कसरी भन्नु । मचाहिँ नमरुन्जेल भगवान्को मूर्ति नै बनाउँछु । अहिले मलाई सघाउन मसँगै काम गरे पनि छोराहरूले म गएपछि यस्तो काम गर्दैनौं भनेका छन्, पण्डितले छोरातिर पुलुक्क हेरेर सुनाए ।"
"काम सक्दै भारत, नेपालको अवस्था बेहाल","(कञ्चनपुर)  महाकाली सिँचाइ आयोजनाअन्तर्गत भारततर्फको नहर निर्माणको काम अन्तिम चरणमा पुगेको छ । भारतले अबको एकडेढ महिनामै नहरमा पानी सञ्चालन गर्नेछ । तर, नेपालतर्फ भने साढे १२ किलोमिटर मूल नहर निर्माणबाहेक अरू प्रगति हुन सकेको छैन । आर्थिक वर्ष ०६२६३ देखि नहर निर्माणको काम सुरु भएको हो । नेपालतर्फ ब्रह्मदेवदेखि मुसेपानीसम्म १२८ किलोमिटर नहर निर्माण भएको छ । नहरमा पनि झार बिरुवा उम्रिएका छन् । भारतले डिसेम्बरमा पानी छाड्ने भनेको छ, महाकाली सिँचाइ आयोजना तेस्रो चरणका आयोजना निर्देशक रणबहादुर बमले भने, हामीले पनि यो वर्ष मुसेपानीसम्म पानी पुर्याउने लक्ष्य राखेका छौं । उनका अनुसार त्यसकै तयारीका लागि नेपालभारत सीमा क्षेत्रमा अढाई सय मिटर नहर निर्माण सुरु भइसकेको छ । उक्त आयोजनामा हालसम्म ४ अर्ब ४८ करोड बजेट खर्च भइसकेको छ । तर भौतिक प्रगति भने १३ प्रतिशत मात्रै छ । नेदरल्यान्ड्सको नेडिको नामक कन्सल्टेन्सीले २००१ मा गरेको सर्भेअनुसार आयोजनाको कार्ययोजना २० वर्षको र लागत अनुमान ११ अर्ब थियो । यो कार्ययोजनालाई आधार मान्ने हो भने नहर निर्माण सुरु भएको डेढ दशकको अवधिमा भौतिक प्रगति ७५ प्रतिशत हुनुपर्ने हो । न्यून बजेट, प्राविधकको अभाव, मुआब्जा विवादलगायत थुप्रै समस्याका कारण आयोजनाले गति लिन सकेको छैन । निर्माण सुरु भएको १३ वर्षसम्म वार्षिक बजेट ३०४० करोड मात्रै हुन्थ्यो । गत वर्षको बजेट भाषणमा यो आयोजनालाई राष्ट्रिय गौरवको आयोजनामा राखिएपछि बजेट बढ्न थालेको हो । राष्ट्रिय गौरवको आयोजना घोषणा गरिए पनि गत आर्थिक वर्षमा ४१ करोड मात्रै बजेट आएको थियो । चालु आर्थिक वर्षमा १ अर्ब २२ करोड बजेट सुनिश्चित भएको आयोजना निर्देशक बमले बताए ।२०११ मा गरिएको सर्भेअनुसार आयोजनाको काम सक्न ३५ अर्ब बजेट खर्च हुने अनुमान गरिएको छ । अहिलेकै अवस्थामा एकडेढ अर्ब बजेट आए पनि कम्तीमा ३५ वर्ष लाग्ने देखिन्छ । अबको १० वर्षमा आयोजनाको काम सक्ने लक्ष्य छ । गत आर्थिक वर्षदेखि ५ वर्षसम्म पहिलो चरणमा १४ हजार २९० हेक्टर र त्यसपछिको अर्को ५ वर्षमा १९ हजार ३१० हेक्टरमा सिँचाइ सुविधा पुर्याउने लक्ष्य छ । यसका लागि ५ वर्षभित्र करिब सय किलोमिटर मूल नहरसँगै शाखा प्रशाखाहरू निर्माण गरिसक्नुपर्नेछ । त्यसैगरी अर्को ५ वर्षमा ५१ किलोमिटर नहरसँगै त्यसअन्तर्गतका शाखा प्रशाखाहरूको काम सक्नुपर्ने हुन्छ । आयोजनाको मूल नहर १५१ किलोमिटर, शाखाहरू १७२ किलोमिटर र प्रशाखाहरू १ हजार २४ किलोमिटर निर्माण हुनेछन् । जसअन्तर्गत झन्डै एक हजारजति पुल, साइफनलगायत संरचना निर्माण गर्नुपर्नेछ । यो वर्ष मूल नहर निर्माण भएको क्षेत्रमा शाखा र प्रशाखा निर्माणको सर्भे सुरु गरिनेछ, आयोजना निर्देशक बमले भने, शाखा प्रशाखाका लागि न्यूनतम जमिन अधिग्रहण गरेर जाने भन्ने हाम्रो लक्ष्य छ, शाखाहरूमा विगतको जस्तो बाटो बनाइने छैन, सकभर बाटो छेउमै शाखा बनाउने योजना छ । उनका अनुसार २८ किलोमिटर मूल नहर क्षेत्रमा २२ वटा शाखाको डिजाइन इस्टिमेट र जमिन अधिग्रहणको काम यो वर्ष सुरु गरिनेछ । जसबाट ५ हजार ३ सय हेक्टरमा सिँचाइ सुविधा उपलब्ध हुनेछ । भारतीय पक्षले टनकपुर ब्यारेजदेखि नेपालभारत सीमासम्म १२ सय मिटर नहर निर्माण कार्य अन्तिम चरणमा पुर्याएपछि नेपालतर्फ पनि दबाब बढेको छ । १२८ किलोमिटरदेखि २८ दशमलव ८ किलोमिटरसम्मको नहर निर्माणको काम चलिरहेको छ । विगतमा सामुदायिक वन र ऐलानी जग्गा अधिग्रहणमा देखिएको समस्याका कारण उक्त क्षेत्रमा नहर निर्माणको कामले गति पाएको थिएन । मुआब्जा विवाद गत वर्ष टुंगिएपछि निर्माण कार्य अगाडि बढेको छ । आयोजना निर्माण सम्पन्न गर्नका लागि १२ सय हेक्टर जमिन अधिग्रहण गर्नुपर्छ । हालसम्म १६७ हेक्टर मात्रै अधिग्रहण भएको छ । टनकपुर ब्यारेजबाट नेपालले सिँचाइका लागि १ हजार क्युसेक पानी पाउने एकीकृत महाकाली सन्धिमा उल्लेख छ । यसैगरी महाकाली सिँचाइ आयोजना तेस्रो चरणअन्तर्गत नै शारदा नहरबाट दोधाराचाँदनीका लागि साढे ३ सय क्युसेक पानी पाउनेछ । टनकपुरतर्फ नहर निर्माणको काम सुरु भए पनि दोधाराचाँदनीतर्फ भने तयारी नै छैन । उक्त क्षेत्रमा झन् नेपालभारतमध्ये कसले सीमासम्मको नहर बनाउने भन्ने टुंगो लाग्न बाँकी छ ।"
मुख्यमन्त्री राउतलाई दुई तिहाइ,पहिला प्रदेश सांसद १०७ जनाराउत सरकारका पक्षमा ५६ जना विपक्षमा ५१ जनासरकार बनाउन चाहिने ५४ जना अहिले प्रदेश सांसद १०४ जनाराउत सरकारका पक्षमा ७७ जनाविपक्षमा २३ जनासरकार बनाउन चाहिने ५२ जना
"भारतमा सहज, नाकामा सास्ती","एकीकृत समाजवादी भागबन्डामै असन्तुष्ट गठबन्धनको तेस्रो ठूलो दल एकीकृत समाजवादीले मन्त्रालय बाँडफाँट सन्तुलित रूपमा नभएको भन्दै असन्तुष्टि जनाएको छ । एकीकृत समाजवादीको भागमा चार मन्त्री र एक राज्यमन्त्री छ । मन्त्रालय बाँडफाँट सन्तुलित भएन, एकीकृत समाजवादीका महासचिव बेदुराम भुसालले भने, बिहीबार स्थायी कमिटी बैठक बस्दै छ । त्यही बैठकले उपयुक्त निर्णय लिन्छ । उनले मन्त्री पठाउनेनपठाउनेबारे स्थायी कमिटी बैठकबाट थाहा हुने बताए । स्रोतका अनुसार कानुन मन्त्रालयसहित चार मन्त्रालय पाएको एकीकृत समाजवादीसँग प्रधानमन्त्री शेरबहादुर देउवा र माओवादी अध्यक्ष दाहालले वकिल गोविन्द बन्दीलाई मन्त्री बनाउन आग्रह गरेका छन् । आफ्नै पार्टीमा आकांक्षी धेरै रहेको भन्दै बन्दीलाई अरू पार्टीको कोटाबाट समेट्न एकीकृत समाजवादीले देउवा र दाहाललाई जवाफ दिएको छ । मन्त्रीका आकांक्षी धेरै छन्, त्यही मिलाउन कठिन भएका बेला बन्दीलाई पनि हाम्रै कोटाबाट मन्त्री बनाउन देउवा र दाहालले प्रस्ताव गर्नुभएको छ, समाजवादीका अर्का नेताले भने, त्यसकारण सरकारमा सहभागी हुने कि नहुने भन्ने विकल्पमा समेत छलफल चलेको छ । के गर्ने भन्ने निर्णय बैठकले नै गर्छ । एकीकृत समाजवादीमा विरोध खतिवडा, रामकुमारी झाँक्री, प्रेम आले, भवानी खापुङ, शेरबहादुर कुँवर र किसान श्रेष्ठ दाबेदार हुन् ।"
दसैंको अग्रिम टिकट बुकिङमा मनपरी भाडा,"सरकारले यात्रुको सहायताका लागि भन्दै उपत्यकाका १४ स्थानमा यात्रु सहायता कक्ष स्थापना गरेको जनाएको छ । ती कक्षमा सरकारले तोकेको भाडादरको फ्लेक्स प्रिन्ट गरेर टाँसिएको छ । कक्षमा बिचौलियाबाट यात्रु नठगिऊन् भनेर ट्राफिक प्रहरी, नेपाल प्रहरी खटाइएको छ । तर यात्रुले ती कक्षबाट सहयोग नपाएको गुनासो गर्दै आएका छन् । यातायात व्यवस्था विभागले अनुगमन तीव्र पारेको जनाए पनि यात्रु बढी भाडा बुझाइरहेका छन् ।बढी भाडा बिचौलियाले उठाउने गरेको पाइएको र त्यस्तालाई नियन्त्रणमा लिई कारबाही प्रक्रिया थालेको विभागका महानिर्देशक नमराज घिमिरेको दाबी छ । त्यसैले यात्रुलाई ज्याकेट र परिचयपत्र लगाएका कर्मचारीबाट मात्र टिकट लिन पटकपटक अनुरोध गर्दै आएका छौं, उनले भने, पाँइदैन भन्दै हतारमा टिकट लिँदा यात्रु बिचौलियाको फन्दामा पर्ने गरेको पाइएको छ । उनका अनुसार बढी भाडा लिएको पाउनासाथ सहायता कक्षमा गएर जानकारी गराउन यात्रुलाई सुझाव दिइएको छ । नयाँ बसपार्कमा कम्प्युटरबाट टिकट काट्ने काम भइरहेको छ । जसले गर्दा गत वर्षहरूको जस्तो यात्रुको चाप छैन । अपेक्षा गरे अनुसार अनलाइन बुकिङ पनि भएको छैन । अझै पनि बैंकिङ प्रणालीमा जोडिन समस्या हुँदा अनलाइन टिकट कम प्रभावकारी भएको उनको भनाइ छ । अग्रिम टिकट बुकिङ गरेकाहरू बिहीबार (घटस्थापना) देखि काठमाडौंबाट बाहिरिन थाल्छन् । निजी सवारीमा बाहिरिने बढेकाले पनि सार्वजनिक सवारीमा यात्रुको चाप कम रहेको उनको दाबी छ । नयाँ बसपार्क सञ्चालन गर्दै आएको ल्होत्से बहुउद्देश्यीय प्रालिका महाप्रबन्धक सुनिल कुवँरका अनुसार गत वर्षको तुलनामा यस पटक अग्रिम टिकट बुकिङ आधाले घटेको छ । बुधबारसम्म करिब ४० हजार जनाले अग्रिम टिकट बुकिङ गरेका छन् । गएको वर्ष यो दिनसम्म ८० हजारभन्दा धेरैले अग्रिम टिकट बुकिङ गरेका थिए, कुँवरले भने, यात्रुको चाप व्यवस्थापन गर्न अनलाइन टिकट बुकिङको व्यवस्था गरिएको छ । कोरोना संक्रमणलाई मध्यनजर गर्दै गाडी तथा बसपार्कभित्र सेनिटाइजर, मास्कलगायत स्वास्थ्य सावधानी अपनाउन भनिएको उनले बताए । बसपार्कभित्र सरकारले तोकेको भन्दा बढी भाडा नलिइएको कुँवरले दाबी गरे ।यातायात व्यवसायी राष्ट्रिय महासंघका महासचिव सरोज सिटौला भने असोज १ देखि अहिलेसम्म ४ लाख यात्रु बाहिरिसकेको बताउँछन् । अग्रिम टिकट बुकिङ करिब ५० प्रतिशत भइसकेको छ, बुधबारदेखि यात्रुको चाप केही बढेको छ, उनले भने, बिहीबारबाट अझै बढ्नेछ । वर्षा, बाढी, पहिरोका कारण क्षतविक्षत सडक अझै धेरै स्थानमा सहज भइनसकेको र त्यसलाई अविलम्ब मर्मत गर्न माग गरिएको उनले बताए । उनले यात्रुलाई परिचयपत्र भिरेका र पोसाक लगाएका कर्मचारीबाट मात्र टिकट लिन आग्रह गरे ।"
६८ अंक बढ्यो सेयर बजार,"कुल ४ अर्ब ५० करोड रुपैयाँको सेयर किनबेच भएको छ । मंगलबार २ अर्ब ९९ करोड रुपैयाँको कारोबार भएको थियो । सेयर बजारको आकार कुल बजार पुँजीकरण ३७ खर्ब ५३ अर्ब कायम भएको छ । अघिल्लो दिन कुल बजार पुँजीकरण ३६ खर्ब ५७ अर्ब रुपैयाँ थियो । कारोबारमा आएकामध्ये सबै उपसमूह बढेपछि नेप्सेमा उच्च अंकको वृद्धि सम्भव भएको हो । बैंकिङ उपसमूहको परिसूचक २३, व्यापारको ६३, होटल तथा पर्यटनको २८, विकास बैंकको २ सय २४, जलविद्युत्को ९२, फाइनान्सको १ सय ४३ र निर्जीवन बिमाको ४ सय ६ अंकले बढेको छ । त्यस्तै, उत्पादन तथा प्रशोधन उपसमूहको परिसूचक २ सय ४३, अन्यको ३१, लघुवित्तको २ सय ९६, जीवन बीमाको २ सय ५७ र लगानी उपसमूहको २ अंकले बढेको नेप्सेको तथ्यांक छ । १ सय ८० कम्पनीको मूल्य बढे भने ५ कम्पनीको मूल्य घटेको छ । दुई कम्पनीको मूल्य भने स्थिर रहेको छ ।"
कान्तिपुरकर्मी शर्मालाई आर्थिक पत्रकारिता पुरस्कार,"पोखरा (कास) कान्तिपुरकर्मी लालप्रसाद शर्मा उद्योग वाणिज्य संघ पोखराको आर्थिक पत्रकारिता पुरस्कार २०७८ बाट बुधबार पुरस्कृत भएका छन् । संघको ६७ औं वार्षिक अधिवेशनका अवसरमा कान्तिपुर पोखरा ब्युरो संयोजकसमेत रहेका शर्मालाई पुरस्कृत गरिएको हो । संघले पत्रकारिताको माध्यमबाट आर्थिक विकासमा योगदान पुर्याउने पत्रकारलाई प्रत्येक २ वर्षमा पुरस्कृत गर्दै आएको छ । गण्डकी प्रदेशका मुख्यमन्त्री कृष्णचन्द्र नेपाली पोखरेलले शर्मालाई दोसल्ला, सम्मानपत्र र नगदले पुरस्कृत गरे । पुरस्कारको राशी २५ हजार रुपैयाँ छ । उक्त अवसरमा लक्ष्मी हाउस (ग्रुप) द्वारा स्थापित र संघद्वारा सञ्चालित लक्ष्मी विद्यापदकबाट ३ विद्यार्थी पनि सम्मानित भए । सम्मानित हुनेमा एमबीएसमा उत्कृष्ट पृथ्वीनारायण क्याम्पसका अनिल पौडेल, बीबीएसमा उत्कृष्ट कन्या क्याम्पसकी ममता साह र बीबीएमा उत्कृष्ट हुने पोखरा विश्वविद्यालयकी विनु श्रेष्ठ छन् ।"
"पुराना कार्यक्रम हटे, नयाँ नारा थपिए","(रूपन्देही)  अघिल्लो सरकारले अघि सारेका लोकप्रिय कार्यक्रम हटाउँदै लुम्बिनी प्रदेश सरकारले बुधबार नयाँ बजेट सार्वजनिक गरेको छ । बजेटको आकार परिवर्तन नभए पनि धेरै शीर्षक र कार्यक्रम फेरिएका छन् ।आर्थिक मामिला तथा सहकारीमन्त्री कृष्णध्वज खड्काले एमालेको बहिष्कारका बीच प्रदेशसभामा ४० अर्ब ९५ करोड ९७ लाख रुपैयाँको बजेट प्रस्तुत गरे । कुल बजेटमध्ये चालुतर्फ १३ अर्ब ६४ करोड ५७ लाख र पुँजीगततर्फ २२ अर्ब ४७ करोड १५ लाख रुपैयाँ छ । स्थानीय तहमा वित्तीय हस्तान्तरणका लागि ४ अर्ब ८४ करोड २३ लाख रुपैयाँ विनियोजन गरिएको छ । मन्त्री खड्काले प्रदेश सरकारको स्थापनाकै वर्षदेखि सुरु भएको र लोकप्रिय एवं प्रभावकारी बन्दै गएको मुख्यमन्त्री ग्रामीण विकास, स्मार्ट कृषि कार्यक्रम हटाएका छन् । त्यसको सट्टा मुख्यमन्त्री शैक्षिक सुधार कार्यक्रम ल्याएका छन् । यो कार्यक्रमले विद्यालयमा शिक्षाको गुणस्तर सुधार गर्ने सरकारको विश्वास छ तर त्यसको मापदण्ड तयार गर्नुपर्नेछ । प्रदेशवासीको स्वास्थ्य सुरक्षामा प्राथमिकता दिइएको छ । दुर्गम र स्वास्थ्य सेवाको पहुँचमा नरहेका नागरिकका लागि घरदैलोमा डाक्टर, मुटु रोगीको उपचारका लागि लुम्बिनी प्रादेशिक अस्पतालमा १० करोडको क्याथ ल्याब स्थापना, प्रदेशमै सुविधा नरहेको एमआरआई सेवा उपलब्ध गराउन १३ करोड रुपैयाँ रकम विनियोजन गरेको छ । त्यस्तै प्रदेशका सबै स्वास्थ्य संस्थाबाट रक्त सञ्चार सेवा उपलब्ध गराउन ५ करोड, प्रदेशवासीलाई मिर्गौला प्रत्यारोपण, मुटुको भल्भ फेर्ने र क्यान्सर रोगको उपचारका लागि विपन्न नागरिक औषधि उपचार निर्देशिकाले व्यवस्था गरेको सुविधाका अतिरिक्त प्रदेश सरकारका तर्फबाट थप दुई लाख रुपैयाँ उपलब्ध गराउने घोषणा पनि सरकारले बजेटमार्फत गरेको छ ।त्यस्तै प्युठानमा लुम्बिनी सीप विकास प्रतिष्ठान स्थापना गर्ने, सार्वजनिक सुलभ पसल, एक पालिका एक सामूहिक उद्यम, द्वन्द्वपीडित परिवारका लागि सीप विकासका लागि द्वन्द्व प्रभावित परिवार रोजगार कार्यक्रम पनि सरकारले ल्याएको छ । गण्डक नदीको त्रिवेणी देवघाट खण्ड, राप्ती नदीको भालुवाङ अगैया खण्ड, भालुवाङ खुग्रीमा सार्वजनिक निजी साझेदारीमा र्याफ्टिङ सेवा सञ्चालन गर्ने, स्वर्गद्वारीमा केबलकार, प्रदेशका दुई स्थानमा थिम पार्क स्थापनाका लागि सम्भाव्यता अध्ययन गर्ने योजना पनि सरकारले बजेटमार्फत सार्वजनिक गरेको छ । सरकारले ऐतिहासिक गुठी, कोट, दरबार तथा मन्दिर संरक्षणका लागि १० करोड, पहिरो तथा नदी नियन्त्रणका लागि ५३ करोड बजेट विनियोजन गरेको छ । भैरहवाबुटवल, कोहलपुरनेपालगन्ज, लमहीभालुवाङ र घोराहीतुलसीपुर सडक खण्डमा विद्युतीय बस सेवा सञ्चालन गर्न ८ करोड रुपैयाँ विनियोजन गरेको छ । प्रदेशमा कृषि तथा औद्योगिक कर्जा प्रवाह गर्न तथा प्रदेश सरकारका कारोबार एवं कार्यक्रमहरू सञ्चालन गर्न ऐन बनाई लुम्बिनी प्रदेश बैंक स्थापना गर्ने योजना पनि सरकारले अघि सारेको छ । प्रदेशमा आयोजनाको विकास र लगानी सुनिश्चित गर्न परियोजना बैंक प्रणाली विकास गर्ने योजना पनि सरकारको रहेको मन्त्री एवं सरकारका प्रवक्ता खड्काले बताए ।माओवादी केन्द्र रोजेकी दाङकी विमला खत्री वली र सरकारमा सहभागी भएका स्वतन्त्र प्रदेशसभा सदस्य अजय शाहीलाई कारबाहीको माग गर्दै एमालेले भदौ १ देखि प्रदेशसभा बैठक अवरोध गर्दै आएको छ । बुधबारको पहिलो प्रदेशसभाको बैठक अवरोध गरेको एमालेले बजेट प्रस्तुत गर्ने दोस्रो बैठक भने बहिष्कार गरेको थियो । सरकारले प्रमुख प्रतिपक्षबिनै सार्वजनिक गरेको बजेट प्रदेशको आर्थिक समृद्धिको जग भत्काउने र प्रदेशका जनतामाथि कुठाराघात हुने किसिमले ल्याइएको एमाले प्रदेश अध्यक्ष एवं पूर्वमन्त्री लीला गिरीले बताए । मुख्यमन्त्री ग्रामीण विकास कार्यक्रमसहित धेरै लोकप्रिय र प्रभावकारी कार्यक्रम हटाइएका छन्, उनले भने, ती कार्यक्रम कुनै मुख्यमन्त्रीका नभएर सरकारका थिए र हुन् । प्रदेशको क्षमता र स्रोत साधनको उपयुक्त विश्लेषण गरेर अघिल्लो सरकारले ल्याएको बजेटका शीर्षक फेरबदल गर्नु बिलकुल राजनीतिक पूर्वाग्रह हो ।बजेट प्रदेशसभाबाट बुधबारै बहुमतले पारित भएको छ । अघिल्लो सरकारले ल्याएको बजेटसम्बन्धी अध्यादेश बुधबार बिहान बसेको मन्त्रिपरिषद् बैठकले खारेज गरेको थियो ।"
एमसीसी कार्यान्वयन हुनुपर्नेमा निजी क्षेत्रको जोड,"काठमाडौं (कास) अमेरिकी सहयोग निकाय मिलेनियम च्यालेन्ज कर्पोरेसन (एमसीसी) को अनुदान सहयोगमा नेपालमा बन्ने पूर्वाधार आयोजनाहरूको कार्यान्वयनमा निजी क्षेत्रले जोड दिएको छ । उद्योगी व्यवसायीहरूका तीन छाता संगठन नेपाल उद्योग वाणिज्य महासंघ, नेपाल उद्योग परिसंघ र नेपाल चेम्बर अफ कमर्सले बुधबार संयुक्त विज्ञप्तिमार्फत एमसीसी कार्यान्वयनको पक्षमा आफ्नो धारणा सार्वजनिक गरेका हुन् ।नेपाल र एमसीसीबीच सन् २०१७ सेप्टेम्बरमा विद्युत् प्रसारण लाइन निर्माण र सडक मर्मतसम्भारका लागि ५० करोड अमेरिकी डलर अनुदान सहयोगका लागि सम्झौता भएको थियो । तर नेपालको संसद्बाट सम्झौता अनुमोदन गर्नुपर्ने पूर्वसर्तका कारण द्विपक्षीय सम्झौता भएको ४ वर्षसम्म पनि परियोजना कार्यान्वयन हुन सकेको छैन । यसको कार्यान्वयनबाट नेपालको अहित नहुने र अर्थतन्त्रमा समेत सकारात्मक प्रभाव पर्ने निजी क्षेत्रको भनाइ छ । कोभिड१९ महामारीपछि अर्थतन्त्रको सुधारका लागि पर्याप्त लगानी आवश्यक भएको र दीर्घकालमा विद्युत् निर्यात एवं प्रविधि हस्तान्तरणको अवसर एमसीसीबाट प्राप्त हुने सम्भावना भएकाले राष्ट्रिय हित हेरी संसद्बाट तत्काल पारित गरी कार्यान्वयन गर्न नेपाल सरकार, सम्पूर्ण राजनीतिक दल एवं सरोकारवालाहरूसमक्ष आग्रह गर्दछौं, संयुक्त विज्ञप्तिमा भनिएको छ । महामारीले सिर्जित परिस्थितिका कारण आन्तरिक स्रोत खुम्चिएको र वैदेशिक सहायता पनि अपेक्षाकृत बढ्न नसकेको अवस्थामा ५० करोड अमेरिकी डलरको सहायता नेपालका लागि महत्त्वपूर्ण हुने निजी क्षेत्रले औंल्याएको छ ।एमसीसी परियोजनाबाट अरू देशले पनि लाभ लिएको र पूर्वाधार विकासमा त्यसले राम्रो नतिजा देखाएकाले यसको आवश्यकतामा प्रश्न गर्न नहुने निजी क्षेत्रको भनाइ छ । युरोप, एसिया, ल्याटिन अमेरिका र अफ्रिकाका ३० भन्दा धेरै मुलुकमा एमसीसीअन्तर्गतका परियोजना निर्माण भइसकेकाले नेपालमा पनि सहज कार्यान्वयन हुनेमा निजी क्षेत्र विश्वस्त छ, विज्ञप्तिमा उल्लेख छ, पूर्वाधार विकास, आर्थिक वृद्धि र रोजगारी सिर्जनाका कुनै पनि क्रियाकलाप प्रभावित हुनु हुँदैन भन्नेमा हामी स्पष्ट छौं ।"
गुञ्जिन्छ अब बयको धुन,"(काठमाडौं)  बाँसको बाँसुरी त धेरैले देखेकै छौं । बजाएका पनि छौं । तर काठको पनि बाँसुरी हुन्छ भन्नेचाहिँ धेरैलाई थाहा नहुन सक्छ । विशेष नेवारी समुदायमा मात्र प्रचलित काठको बाँसुरीको धुन अचेल विरलै सुनिन्छ । चाबहिलका रुपेश शाक्य भने लोप हुनै लागेको यो बाँसुरीलाई ब्युँताउने अभियानमा छन् । ललितकला क्याम्पसमा स्नातक तह तेस्रो वर्षमा अध्ययनरत शाक्यले काठको बाँसुरी सिकाउन सुरु गरेका छन् । चाबहिलको चारुमती विहार छेउमा उनी हरेक दिन बेलुका बाँसुरी सिकाउने गर्छन् । नेवारले मात्र बजाउने बाँसुरी हो यो, उनले भने, नेवारले पनि बजाउन छाडेपछि यसलाई जोगाउनुपर्छ भनेर लागेको हुँ । रुपेशले सानादेखि ठूलासम्मलाई बाँसुरी सिकाइराखेका छन् । कोही बेला नेवार समुदायको टोलटोल गुञ्जने कालो बाँसुरी अचेल हराउँदै गएको छ । चाबहिल क्षेत्रभित्रकै जयबागेश्वरीमा काठको बाँसुरी हराएको वर्षौं भयो । यहाँ हुने सांस्कृतिक क्रियाकलापमा बाँसको बाँसुरी प्रयोग हुन्छ । बाँसको प्रयोग हुन थालेको पनि केही वर्ष मात्र भएको छ । कालो काठको हराएपछि कालै देखिने तर बाँसको प्रयोग हुन थाल्यो । पाइपको पनि हटाएर अहिले बाँसको प्रयोग हुन थालेको छ । कुटुबहालको धिमे खलमा पनि अचेल काठको बाँसुरी बज्दैन । चाबहिल खलमा भने आकलझुकल काठको बाँसुरी बज्ने गरेको छ । चाबहिलमा काठकै बाँसुरी बजेको छ, रुपेशले भने, यहाँ देखेको तर अन्त नदेखेको कारण पनि मलाई यो बाजा व्यापक बनाउनुपर्छ भन्ने लागेको हो । काठको बाँसुरी बज्ने हाडीगाउँ, भक्तपुरलगायत ठाउँमा पनि बजाउने बूढापाका मात्र छन् । नेवार समुदायको खलः मा बाँसुरी सिकाए पनि यसलाई निरन्तरता दिने निकै कम हुन्छन् । उनले पनि ८ वर्षअघि खलः मा काठको बाँसुरी बजाउन सिकेका थिए । त्यहाँ सिक्ने ३० जना थिए । तीमध्ये रुपेशबाहेक कसैले पनि निरन्तरता दिएनन् । तीन महिना सिकेर के गर्नु ?, उनले भने, यो सिजनल बाजा होइन तर सधैंभन्दा बढी ञँलमा बजाइन्छ । काठको मात्र होइन, बाँसकै बाँसुरी बजाउन पनि निकै कम भएको छ नेवार समुदायमा हुने जात्रापर्वमा । यसको मुख्य कारण निरन्तर बजाइनराखेर हो । ञँलबाहेक पूजापाठ, जात्रापर्वमा पनि बजाउने परम्परा रहे पनि अचेल घट्दै गएको छ । ञँलमा एक महिना बजाएपछि घटस्थापना लाग्छ, रुपेशले भने, बजाउन अर्को एक वर्ष कुर्नुपर्छ । बाँसुरी बजाइराख्नुपर्ने बाजा हो । त्यति बेलासम्म फुक्नै बिर्सन्छ । गीतको सरगम पनि बिर्सन्छ । रुपेशले तीन महिना मात्र नभई यसलाई निरन्तर बजाइराख्ने गरी सिकाउने योजना बनाएका छन् । एक महिना बजाएर बानी नै परेको हुँदैन । अर्को वर्ष बिर्सिसक्छ, उनले भने, केही महिना मात्र नभएर लगातार सिकाइराख्ने योजना छ । खलः मा परम्परागत रूपमा सिकाउनेभन्दा अझ व्यवस्थित तरिकाले सिकाउन खोजेको उनले बताए । बाँस र काठका बाँसुरी दुवै सिकाउने उनको योजना छ । सरगमको तालअनुसार छुट्याएर सिकाइराखेका छन् । बाँसुरीको तालअनुसार लिपिबद्ध गर्ने जाने योजना पनि छ । सिकाउँदै, लिपिबद्ध पनि गर्दै जानेछु, उनले भने, लिपिबद्ध गरेपछि आउँदो पुस्तालाई पनि लिखित रूपमै हस्तान्तरण गर्न सकिन्छ । यसो भयो भने लोप हुने खतरा कम हुन्छ । लेखक शोभा तिवारी लोहनीका अनुसार यो बाँसुरी शुषिर वाद्य समूहमा पर्छ । काठको बाँसुरीलाई नेपाल भाषामा बय भनिन्छ । काठको बाँसुरी बाँसका तुलनामा सुरिलो आवाज निकाल्न उपयुक्त मानिन्छ । तर अहिले बजिरहेका बय भने सुरिलो आवाज ननिस्कने र बजाउन पनि निकै कठिन हुने गरेको रुपेशले बताए । मिड, कण, गमक र मुर्की मिलाउँदै जानुपर्छ अब, रुपेशले भने, यी तत्त्वले संगीतको सिंगार गर्छ । अब काठको बाँसुरीमा पनि संगीतको सिंगार भर्दै जानुपर्छ । नेपालका नेवारहरू पुस्तकमा लेखक तुलसीनारायण श्रेष्ठले उल्लेख गरेअनुसार कुलु जाति नेवारी समुदायका चार जातमध्ये शूद्रमा पर्छन् । बाँसुरी बनाउन सतिसालको काठ सबैभन्दा उत्तम मानिन्छ । साजको काठको पनि बनाउने गरिन्छ । सतिसालको तुलनामा साजको चाहिँ कमसल गुणस्तरको मानिन्छ । काठको बाँसुरी तीन प्रकारको हुन्छ । पहिलो सबैभन्दा ठूलो बाँसुरीलाई घोर भनिन्छ । यो सामान्यतया २३ इन्चको हुन्छ । मध्यम खालको बाँसुरी मजवल हो । यो सामान्यतया १६ इन्चको हुन्छ । सबैभन्दा सानो टिप हो । यो सामान्यतया १२ इन्चको हुन्छ । बाँसुरी जति सानो भयो उति सुरिलो धुन निस्कन्छ । काठको बाँसुरीमा पनि बाँसको जस्तै एउटा फुक्ने प्वाल र ६ वटा धुन निकाल्ने प्वाल हुन्छन् । सुर मिलाउन पछाडि एउटा अर्को प्वाल पनि हुन्छ । तिवारीका अनुसार शुषिर वाद्य समूहमा बाँसुरी (बय), सनई, मुरली, बिन, मुहाली, पैता, ताः नागबेली, डेकु (सिङ), काउलिङ (फेरी), शंख, नरसिंगा, कर्नाल, मुर्चुङ्गा जस्ता बाजा पर्छन् । यी सबै फुकेर बजाउने बाजा समूह हुन् ।"
'बिहार से काठमान्डु,"(पर्सा)  वीरगन्जको चिनी मिल आवास क्षेत्रस्थित पशुपति मन्दिर परिसर । सधैंको भन्दा एउटा बिहानको दृश्य अलि फरक थियो । शिवा (प्रदेशी साह) ले निराश र हतास देखिएकी निशा (रुखसाना खातुन) लाई एउटा हातले अंगालो मार्दै सान्त्वना दिँदै थिए । उनै शिवाले अर्को हातले आफ्नो पछाडि उभिएकी एलिना (एलिना बास्कोटा) को हात समातेर उनलाई कतै नजान भनेर रोक्दै पनि थिए । वीरगन्जमा छायांकन सुरु भएको भोजपुरी चलचित्र बिहार से काठमान्डु को दृश्य हो यो । त्रिकोणात्मक प्रेम कथामा आधारित चलचित्रमा एलिनाको शंका गर्ने बानीले सबै पात्रले सास्ती खेप्नुपरेको कथावस्तु समेटिएको छ । कोरोना संक्रमण महामारीको प्रभाव घटेलगत्तै वीरगन्जमा चलचित्र छायांकन सुरु भएको हो । यो चलचित्र चितवन र त्यसपछि काठमाडौंमा समेत छायांकन गर्ने योजना रहेको निर्देशक रामदत्त उपाध्यायले बताए । त्यसपछि कथाअनुसार भारतको बिहारमा पनि छायांकन गरिनेछ । रोमान्स, थ्रिलर, सस्पेन्स र कमेडी पनि समेटिएको कथावस्तुमा कलाकारहरू नजमा खातुन, मोहन दास र मेलिना आचार्यको पनि अभिनय रहनेछ । निर्देशक उपाध्यायले पानी परेकाले छायांकनमा केही समस्या भए पनि वीरगन्जमा खिच्ने तय भएका दृश्यको काम छिटै पूरा गर्ने लक्ष्य रहेको बताए । आशुतोष फिल्म प्रोडक्सन प्रालि र नमस्ते नेपाल इन्टरटेन्मेन्टको ब्यानरमा निर्माण भइरहेको यो चलचित्रको प्रस्तुतकर्ता नवीनकुमार अग्रवाल हुन् । गोपाल पौडेल र किरण सरकार निर्माता रहेको चलचित्रको अनुमानित लागत ८० लाख रुपैयाँ छ । ४ वटा गीत रहेको चलचित्रमा संगीत बाबुल गिरीले भरेका छन् । नायक प्रदेशी साहले पहिलो पटक गीतसमेत गाउँदै छन् । छायांकन एक महिनाभित्र सकेर छिटै पोस्ट प्रोडक्सनमा लगेर छठमा प्रदर्शन गर्ने लक्ष्य रहेको निर्देशक उपाध्यायले बताए । चलचित्र नेपाल र भारतमा प्रदर्शन हुनेछ । उपाध्यायको यो पहिलो भोजपुरी चलचित्र निर्देशन हो । विभिन्न सर्ट मुभीमा अभिनय गरिसकेकी खातुनको ठूलो पर्दाको यो पहिलो चलचित्र हो । नायिका एलिना बास्कोटाले यो आफ्नो आठौं र भोजपुरी भाषाको पहिलो चलचित्र रहेको बताइन् । प्रदेशी साहले भने अघिल्ला चलचित्रहरूभन्दा यसमा फरक चरित्रमा देखिन लागेको बताए । भारतको बिहार राज्यको एउटा सोझो युवक नेपालको राजधानी काठमाडौं पुगेपछि त्यहाँ कसरी माया प्रेम, अप्ठ्यारा र संघर्षले जेलिन्छ त्यो कथा छ, उनले भने ।"
कोहलपुरको मञ्चमा स्रष्टा,"(बाँके)  खस्नु त हाम्रो नियति नै रहेछयो कविताको मध्यम श्लोक थियो । कोभिडले विरसिलो बनेको कोहलपुरमा धेरै समयपछि भौतिक सर्जकश्रोताको भौतिक उपस्थितिमा कविता वाचन गरिएको छ । जसमा नेपालगन्जका युवा कवि बीपी अस्तुले आफ्नो रचनामार्फत श्रोताको मन जिते । नखस्नु शीर्षकको कविता सुनाएका उनले दर्शकको वन्स मोर पाए । उनीसँगै कविता पस्कन काठमाडौंदेखि आएकी कवि सुनिता खनालले आफ्नो रचनाको बेग्लै छाप छोडिन् । हाम्रो पूर्णिमा साहित्य प्रतिष्ठानले कोहलपुरमा दुई युवा कविलाई रचना वाचन गर्ने अवसर जुराएको थियो । प्रतिष्ठानका अध्यक्ष कपिल अञ्जान भन्छन्, झन्डै डेढ वर्षदेखि यस्ता कार्यक्रम गर्न पाएका थिएनौं, अब सिलसिला सुरु भएको छ । उनका अनुसार कुनै समय सर्जकहरू भेटेर चौतारीमा वरिपरि बस्दै सुन्ने र सुनाउने गरिन्थ्यो । प्रत्यक्ष सुनेर साथीभाइले तुरुन्तै भावसहितको प्रतिक्रिया दिन्थे । सर्जक उत्साहित हुन्थे । तर, पहिलो लकडाउनयता भौतिक उपस्थितिको साटो भर्चुअल प्रस्तुति बाध्यकारी भएर आयो । त्यसमा सर्जक र पाठकले स्वाद मानिरहेका थिएनन् । लामो अन्तरालको भर्चुअल गतिविधिको क्रमभंग गर्दै सिर्जना लिएर आएका बीपी र सुनिताले दर्शकको ओठमा मुस्कान छरे । सुनिताले आमा, ओ नायक, आगोको ठेगाना, चित्कार, पैसा फल्ने रुख, तिमी आएपछि लगायत रचना सुनाइन् । त्यस्तै, बीपीले विवशहरू, रोइदिएको भए, प्रेम कल्प, हिँडाइ, युद्ध मृत्युसित, शान्ति, नखस्नु, जेठको धूपमा मेरो गाउँ सिर्जना बाचन गरे । बीपीको कवितामा सामाजिक पात्रलाई उठान गरेर विसंगतिप्रतिको विद्रोह भाव झल्किन्थ्यो भने सुनिताको रचना सुन्दा नरम खालका तर, सन्देश चोटिला थिए । कार्यक्रममा प्रतिष्ठानले नेपालगन्जका ८० वर्षे उर्दु सायर अब्दुल लतिफ शौकलाई तुलसी राम स्मृति पुरस्कार २०७७ बाट सम्मान गरिएको थियो । उर्दु र नेपाली दुवै भाषामा लेख्ने गरेका अब्दुलले धेरै समयपछि मञ्चमा रचना वाचन गरेको बताए ।"
फेसबुकले बालबालिकालाई क्षति,"क्यालिफोर्निया (एजेन्सी) फेसबुकमा कार्यरत एक पूर्वकर्मचारीले फेसबुकले बालबालिकालाई हानि पुर्याउने र लोकतन्त्रलाई कमजोर बनाउने बताएकी हुन् । फेसबुकमा प्रोडक्टर म्यानेजरका रूपमा काम गरेकी ३७ वर्षीया फ्रान्सिस हाउगनले क्यापिटल हिलमा भएको बहसमा कम्पनीको आलोचना गरेकी हुन् । फेसबुकका संस्थापक मार्क जुकरबर्गले भने विभिन्न सञ्चारमाध्यममार्फत कम्पनीका बारेमा गलत तस्बिर प्रस्तुत गरिएको बताएका छन् । कम्पनीका कर्मचारीलाई लेखेको पत्रमा जुकरबर्गले पछिल्लो समय गरिएका धेरै दाबीको कुनै अर्थ नभएको बताएका छन् । उनले भनेका छन्,, थुप्रै दाबीको कुनै अर्थ छैन । हामी प्रयोगकर्ताको सुरक्षा र मानसिक स्वास्थ्यलगायतका मुद्दाका बारेमा गम्भीर छौं ।हाउगनले आइतबार सीबीएस न्युजको सिक्स्टी मिनट्स कार्यक्रममा आफूले वाल स्ट्रिट जर्नल (डब्लूएसजे) लाई फेसबुकसँग सम्बन्धित कागजात दिएको बताएकी छन् ।"
लडाकु विमान उडाएपछि ताइवानद्वारा चीनलाई चेतावनी,"ताइपेई (एजेन्सी) चीनले ताइवानको क्षेत्रभित्र लगातार लडाकु विमान उडाएपछि दुई देशबीचको तनाव चर्केको छ । ताइवानका रक्षामन्त्रीले चीनसँगको तनाव ४० वर्षयताकै खराब भएको बताउँदै दुर्घटनापूर्ण हमला हुन सक्ने चेतावनी दिएका छन् । । चीनले लगातार चौथो दिन ताइवानको हवाई क्षेत्रमा लडाकु जेट उडाएपछि चिउ कुओचेङले प्रतिक्रिया दिएका हुन् । चिनियाँ जेट पूर्णरूपमा ताइवानको क्षेत्रभित्र नउडेका भए पनि चिउले भूलवश गोली प्रहार हुन सक्ने चेतावनी दिएका बीबीसीले उल्लेख गरेको छ । सोमबार मात्रै चीनले एकै दिन ५६ वटा विमान ताइवानको क्षेत्रमा उडाएको अन्तर्राष्ट्रिय सञ्चारमाध्यमले जनाएका छन् । ताइवानले एक विज्ञप्ति जारी गर्दै चिनियाँ हवाई गतिविधिलाई गैरजिम्मेवार र उक्साहटपूर्ण को संज्ञा दिएको छ । साथै, यस्ता गतिविधि तत्काल नरोके स्थिति भयावह हुन सक्ने उसको चेतावनी छसन् २०२५ सम्ममा चीनले ताइवानलाई अतिक्रमण गर्नका लागि दबाब दिइरहेको चिउको दाबी छ । क्षेप्यास्त्र र युद्धक विमानहरू निर्माण गर्न अर्बौं खर्च जुटाउने रक्षा विधयेकका विषयमा संसदीय समितिमा बुधबार बोल्दै चिउले ताइवानलाई आफ्नो मूलभूमिमा समाहित गर्न चीनले योजना बनाइरहेको र आगामी केही वर्षमा त्यसका लागि सफल हुने बताए । यद्यपि, उनले त्यसबारे विस्तृत विवरण सार्वजनिक नगरेका बीबीसीले जनाएको छ । पछिल्लो समय ताइवानलाई औपचारिक रूपमा स्वतन्त्र राज्य घोषणा गर्ने तयारी गरिएपछि बेइजिङले त्यसप्रति बढी चासो देखाएको हो । उक्त कदम रोक्ने नियतले चीनले केही दिनयता ताइवानका राष्ट्रपति साइ इङवेनलाई दबाब सिर्जना गरिरहेको विश्लेषकहरूको दाबी छ । ताइवानको पक्षमा रहेका कतिपय पश्चिमा राष्ट्रहरूले चीनले पछिल्लो समय अनावश्यक रूपमा सैनिक शक्ति प्रदर्शन गरेको भन्दै चासो व्यक्त गरेका छन् । यद्यपि, अमेरिकी राष्ट्रपति जो बाइडेनले उनका चिनियाँ समकक्षी सी चिनफिङसँग अमेरिका ताइवान सम्झौता को पक्षमा रहेको बताएका बीबीसीले जनाएको छ । उनको प्रतिक्रियालाई बाइडेन नेतृत्वको अमेरिका एक चीन नीति को पक्षमा रहेको रूपमा अर्थ्याइएको छ । तर यो सम्झौताले वासिङ्टनले ताइवानसँग बलियो अनौपचारिक सम्बन्ध कायम राख्न सक्छ । ताइवानले आफूलाई प्रतिरक्षा गर्न पाउने प्रावधानसहितको एक ऐनअनुसार अमेरिकाले ताइवानलाई हतियार उपलब्ध गराउँदै आएको छ । ताइवानले आफूलाई सार्वभौम देश बताउने गर्छ । तर ताइवानलाई अलग्गिएको प्रान्तका रूपमा हेर्ने चीनले त्यस क्षेत्रको सुरक्षा जिम्मेवारी आफ्नो भएको बताउने गरेको छ । पछिल्लो समय चीनले ताइवानको आकाशमा सयौं लडाकु विमानहरू उडाइसकेको छ । ताइवानलाई अमेरिकाले उक्साउने गरेको चिनियाँ अधिकारीहरूको आरोप छ ।गत वर्ष मात्रै चीनले ३ सय ८० वटा सैन्य विमान ताइवानको हवाई क्षेत्रमा पठाएको थियो । तर यस वर्ष अक्टोबरको सुरुसम्ममै ६ सयभन्दा बढी चिनियाँ विमान ताइवान प्रवेश गरिसकेका जनाइएको छ । चीन र ताइवान सन् १९४० को दशकको गृहयुद्धका समयमा विभाजित भएका हुन् । चीनले आफ्नो रहेको दाबी गर्दै आएको भए पनि ताइवानमा आफ्नै संविधान, लोकतान्त्रिक रूपमा निर्वाचित नेता र करिब ३ लाख सेना छन् । विश्वका निकै कम देशले मात्र ताइवानलाई छुट्टै राष्ट्रका रूपमा मान्यता दिएका छन् । ताइवानसँग कुनै आधिकारिक सम्बन्ध नरहेको भएपनि अमेरिकाको एक कानुनमा ताइवानले आफ्नो प्रतिरक्षा गर्न पाउने प्रावधान समेटिएको छ ।"
अणु निर्माणमा योगदान पुर्याउने वैज्ञानिकलाई रसायनशास्त्रको नोबेल,"एजेन्सी (स्टकहोम) अणु निर्माण कार्य विकसित गर्ने वैज्ञानिकद्वयलाई सन् २०२१ को रसायनशास्त्रतर्फको नोबेल पुरस्कार प्रदान गरिने भएको छ । नोबेल पुरस्कार कमिटीले वैज्ञानिकद्वय बेन्जामिन लिस्ट र डेभिड म्याकमिलनलाई संयुक्त रूपमा उक्त पुरस्कार दिने निर्णय गरेको हो । उनीहरूको कार्यले औषधि क्षेत्रमा अनुसन्धानका लागि सहायता पुग्ने अपेक्षा गरिएको कमिटीले जनाएको छ । जर्मन नागरिक लिस्ट र अमेरिकी नागरिक क्याकमिलनको खोजले रासायनिक अणुहरूलाई कसरी सँगसँगै राख्ने भन्ने नयाँ अवधारणा विकसित भएको रासायनशास्त्रतर्फको नोबेल कमिटीका सदस्य पर्निला विइटुङस्टाफसेडले बताइन् । यो नयाँ औजार यसअघि नै औषधिको विकासलगायतका नयाँ आविष्कारका लागि प्रयोगमा आइसकेको छ । यसले मानवजगत्लाई ठूलो फाइदा पुर्याइरहेको छ, उनले भनिन् । वैज्ञानिकद्वयले छुट्टाछुट्टै रूपमा अध्ययन, अनुसन्धान गरेका भए पनि कमिटीले पुरस्कार भने संयुक्त रूपमा दिने निर्णय लिएको हो । उनीहरूले संयुक्त रूपमा स्विडिस क्रोनर एक करोड र मेडल पाउनेछन् । ५३ वर्षीय म्याकमिलन अमेरिकाको न्युजर्सीस्थित प्रिन्स्टन विश्वविद्यालयका रसायनशास्त्रका प्राध्यापक हुन् । त्यस्तै, जर्मनीको फ्यांकफर्टका ५३ वर्षीय लिस्ट कोलोग्न विश्वविद्यालयका प्राध्यापक हुन् । चिकित्सातर्फ अमेरिकी वैज्ञानिकद्वय डेभिड जुलियस र आर्डेम पटापौटियन र भौतिकशास्त्रतर्फ स्युकुरो मानाबे, क्लाउज हसलम्यान र जर्जियो पारिसीलाई नोबेल पुरस्कार दिने निर्णय यसअघि भइसकेको छ । स्विडिस उद्योगपति अल्फ्रेड नोबेलको नाममा सन् १८९६ मा स्थापित पुरस्कार सन् १९०१ देखि प्रदान गर्न थालिएको हो । रसायनशास्त्रतर्फ यो पुरस्कार हालसम्म १ सय ८७ जनाले प्राप्त गरिसकेका छन् । तीमध्ये ७ जनामात्र महिला छन् । दुई महिला वैज्ञानिक एमानुएल कार्पेन्टाएर र जेनिफर डउड्नाले संयुक्त रूपमा गतवर्ष रसायनशास्त्रको नोबेल पुरस्कार पाएका थिए । बेलायती वैज्ञानिक फ्रेडेरिक सङ्गरले मात्र सन् १९५८ र १९८० मा गरी दुईपटक यो पुरस्कार पाइसकेका छन् । रसायनशास्त्रतर्फ पुरस्कार पाउने वैज्ञानिकमा सबैभन्दा बढी ७२ जना अमेरिकी छन् । जर्मनी र बेलायत दुवै देशका समान ३४ जना वैज्ञानिकले यो पुरस्कार पाइसकेका छन् ।"
स्पोर्ट्स क्यासल उपाधि नजिक,"शंखमूलले लियो बदलाइलिमिनेटर खेलमा सविन मेमोरियलमाथि ३२ गोलको जित निकाल्दै शंखमूल फुटसल हब फाइनल यात्रामा एक कदम अघि बढेको छ । टोलीले राइजिङसँग बिहीबार खेल्नेछ । लिग चरणको अन्तिम खेलमा शंखमूलले सविन मेमोरियलसँग बेहोरेको हारको बदला लिएको छ । शंखमूलका प्रशिक्षक प्रकाश परियारले अघिल्लो खेलबाट विपक्षीको शैली बुझ्दा यो खेलमा सजिलो भएको बताए । बलियो टिमसँग खेल्दा सहज त पक्कै हुँदैन । तर हामीले हिजोमात्र उनीहरूसँग खेलेका हुनाले रणनीतिक तयारीमा समय पायौं । यो जित त्यसैको उपज हो, प्रशिक्षक परियारले भने ।लगातारको खेलका कारण खेलाडीको रिकोभरी समय नपुग्नु शंखमूलको समस्या हो । फाइनलसम्मको यात्रामा शंखमूलले चार दिन लगातार खेल्नुपर्नेछ । अन्तिम लिगमा भोगेको हारको बदला बुधबार लिएको शंखमूलले बिहीबारै राइजिङ र त्यो खेल जितेमा शुक्रबार क्यासलसँग फाइनल खेर्ल्नुपर्नेछ । लगातारको खेलतालिकाबीच यत्तिको खेल्न सकेकामा मेरा खेलाडीप्रति गर्व गर्छु, उनले थपे, खेलाडीलाई रिकोभरी पुगिरहेको छैन । यद्यपि हामी फाइनलमा शतप्रतिशत प्रयास गर्नेछौं ।११ औं मिनेटमा जेनिश प्रजापतिले गोल गरेपछि शंखमूलले पहिलो हाफमा अग्रता बनाएको थियो । कृजल खड्काले २४ औं मिनेटमा २० को अवस्थामा पुर्याए । सविनका सरोज गुरुङले २७ औं मिनेटमा एक गोल फर्काए पनि कृजलले ३० औं मिनेटमा व्यक्तिगत दोस्रो गोल गर्दा शंखमूल ३१ को स्थितिमा पुग्यो । खेल सकिन ५ मिनेट बाँकी छँदा मनोज गुरुङले सविनका लागि दोस्रो गोल गरे पनि त्यसयता गोल हुन नसक्दा शंखमूल विजयी भयो । शंखमूलका गोलरक्षक अनिश श्रेष्ठ म्यान अफ द म्याच चुनिए । लगातारको खेलका कारण मैले नयाँ खेलाडीलाई अवसर दिएको थिएँ । नयाँ खेलाडीबीच सन्तुलन नहुँदा हामीले हार्नुपर्यो, सविन मेमोरियलका प्रशिक्षक राजेन्द्र तामाङले भने, हामीले गोलका केही अवसर पनि उपयोग गर्न सकेनौं ।"
अल्मुताइरीको छड्के नजर,"(माले, माल्दिभ्स)  साफ च्याम्पियसिप २०२१ मा बिहीबार नेपालको खेल रहेको छैन । तेस्रो खेल दिनमा नेपाल छाडेर सहभागी अन्य चार टोली मैदानमा उत्रनेछन् । यो दिनको दुई खेल नेपालका लागि उत्तिकै महत्त्वपूर्ण हुनेछ, किनभने यिनै खेलका नतिजाले प्रतियोगितामा नेपाल कहाँनिर छ र कता पुग्नेछ भनेर निर्धारण गर्नेछ । यस्तोमा यी दुवै खेलप्रति नेपालको नजर हुनेछ । विशेषतः नेपालका प्रशिक्षक अब्दुल्लाह अल्मुताइरीको छड्के नजर हुनेछ । बिहीबार पहिलो खेलमा भारतले श्रीलंकाको सामना गर्नेछ । अर्को खेलमा डिफेन्डिङ च्याम्पियन तथा आयोजक माल्दिभ्सले बंगलादेशविरुद्ध खेल्नेछ । राउन्ड रोबिनका आधारमा चलेको प्रतियोगितामा नेपाल भने शीर्षस्थानमा छ । नेपालको दुई खेलबाट ६ अंक छ । नेपालले दुवै खेल जितेर सानदार सुरुआत लिएको छ । म्याच डे थ्री को नतिजा जस्तै भए पनि खाली बंगलादेशसँग मात्र नेपाललाई उछिन्ने अवसर हुनेछ । बंगलादेश ४ अंकसहित दोस्रो स्थानमा छ । नेसनल स्टेडियममा बुधबार आयोजित प्रिम्याच कन्फ्रेन्समा सबैभन्दा बढी आत्मविश्वासी रहे, बंगलादेशी प्रशिक्षक ओस्कार ब्रुजन । उनले भने, अहिले हाम्रो बंगलादेशी टिम एकजुट भएर अगाडि बढिरहेको छ । यो टिममा हामी भन्ने भावना छ । खासमा बिहीबारको खेलमा सबैखाले चुनौती र दबाब भनेको माल्दिभ्सकै टिमलाई हो । किनभने उसले आफ्नो पहिलो खेल नेपालसँग गुमाएको छ ।माल्दिभ्सको क्लब फुटबलमा पनि बाक्लो अनुभव रहेका स्पेनी प्रशिक्षक ब्रुजनले थपे, माल्दिभ्सले हामीविरुद्धको खेलमा अंक गुमाउँछ भने प्रतियोगिताबाट बाहिरिने स्थिति हुनेछ । हाम्रो उद्देश्य भनेको यो खेलबाट सक्दो बढी अंक बटुल्ने हो र आफ्नो स्थिति अझ बलियो बनाउने हो । बंगलादेशको यो लगातार तेस्रो खेल हुनेछ । टोलीले अन्तिम खेलमा नेपालकै सामना गर्नेछ । नेपालको सामना गर्नु अगाडि बंगलादेश आफ्नो स्थितिलाई लिएर ढुक्क हुन चाहेको पनि उनले सुनाए । माल्दिभ्सका प्रशिक्षक अली सुजेन भने केही हदसम्म ब्याक फुट मा देखिए । उनले माने, टिममाथि चर्को दबाब छ । त्यसैले उनले यो खेल आफ्नो टिमका लागि फाइनलजस्तै रहेको सुनाए । उनले भने, नेपालविरुद्धको खेलमा केही खास भुल भएका छन् । त्यसलाई सच्याएर खेल्ने प्रयास गर्नेछौं । सन् २००३ देखि बंगलादेशले माल्दिभ्सलाई हराएको भने छैन । तर, बिहीबारको खेलमा इतिहासको कुनै अर्थ नहुने प्रशिक्षक सुजेनको विश्वास छ । खेलाडी छँदा लामो डेडलक कपालका लागि चर्चित सुजेन अहिले पनि यही स्वरुपमा छन् । उनले थपे, पुरानो इतिहास पल्टाएर हामी बलियो थियौं भन्नुको कुनै अर्थ छैन । कुनै समय हामी बंगलादेशसँग ८९ गोलले पराजित भएका थियौं । वर्तमानमा हामीलाई बंगलादेशविरुद्ध आफूअनुकूल नतिजा चाहिएको छ र हामी त्यसमै केन्द्रित छौं । यी दुई टोली राति अबेरको खेलमा मैदान उत्रनेछन् । त्यसअघि कीर्तिमान सातपल्टको विजेता भारत र श्रीलंकाले खेल्नेछन् । भारतसँग १ अंक छ भने श्रीलंकासँग कुनै अंक छैन । लगातार दुई खेल खेलेको श्रीलंका दुवैमा पराजित छ । त्यसैले श्रीलंका प्रतियोगिताबाट लगभग बाहिरिइसकेको स्थितिमा छ । तर, श्रीलंकाली प्रशिक्षक आमिर एलगिच पूरा स्थितिलाई फरक दृष्टिकोणले हेर्छन् । एलगिच भन्छन्, हामी अहिले उत्साही छौं । भलै, हामीले दुवै खेल गुमाएका छौं । यी दुवै खेलमा श्रीलंकाको प्रदर्शन उत्साहबर्द्धक रह्यो । हामीले दक्षिण एसियाली फुटबलमा श्रीलंका पनि छ भनेर देखायौं ।त्यसैले उनी मान्छन्, भारतविरुद्धको खेलमा श्रीलंकन खेलाडी अझ आत्मविश्वासी र सुदृढ भएर मैदान उत्रनेछन् र भारतलाई सक्दो दुःख दिने प्रयास गर्नेछन् । भारतलाई थाहा छ, दुई खेल हारेको श्रीलंका घाइते बाघजस्तै भएको छ । यसले तेर्स्याउने चुनौती पक्कै चानचुने हुने छैन । भारतका प्रशिक्षक इगोर स्टिमेक भन्छन्, श्रीलंकाको सामना गर्नु पक्कै पनि सजिलो हुनेछैन । हाम्रो खेल रणनीति भने पूरा ३ अंक बटुल्ने हुनेछ, हामी फेरि अंक गुमाउन सक्ने स्थितिमा छैनौं ।यसबीच सबै परिस्थिति नेपाली प्रशिक्षक अल्मुताइरीले मालेबाट १० किलोमिटर टाढा रहेको ब्यान्डोस टापुबाट सूक्ष्म निरीक्षण गरिरहेका छन् । उनले प्रत्येक पलको घटनाबारे सूक्ष्म अध्ययन गरिरहेका छन् । उनले अघिल्लो प्रतिस्पर्धा सकिएलगत्तै बोलेका थिए, म्याच डे थ्री मा पक्कै केही आश्चर्यजनक नतिजा आउन सक्नेछ । सोझो अर्थमा भन्दा बिहीबारका खेलको नतिजा नेपालको पक्षमा होस् भन्ने नै हो, जुन शतप्रतिशत स्वाभाविक पनि छ ।"
प्रकाश स्मृति बक्सिङ कात्तिकमा,"काठमाडौं (कास) नेपाल बक्सिङ संघले प्रकाश दाहालको स्मृतिमा कात्तिक २९ देखि मंसिर ३ सम्म राजधानीमा राष्ट्रियस्तरको बक्सिङ प्रतियोगिता गर्ने भएको छ । संघले बुधबार पत्रकार सम्मेलनमार्फत दोस्रो प्रकाश दाहाल स्मृति महिला तथा पुरुष बक्सिङ प्रतियोगिता गर्ने जनाएको हो । नेकपा माओवादी (केन्द्र) का अध्यक्ष पुष्पमकल दाहालका छोरा प्रकाशको स्मृतिमा यो प्रतियोगिताको पहिलो संस्करण २०७५ साल असारमा भएको थियो । प्रतियोगितामा पुरुषका १३ र महिलाका ८ स्पर्धा समावेश गरिने जनाइएको छ । प्रत्येक स्पर्धाका विजेतालाई जनही कम्तीमा १० हजार रुपैयाँ दिइने जनाइएको छ । यसअघि क्षेत्रीय तथा राष्ट्रिय प्रतियोगिता खेलिसकेका संघका सदस्य ४० जिल्ला र तीन विभागीय टिमका २ सय बढी खेलाडीले प्रतिस्पर्धा गर्ने अपेक्षा गरेको छ । यही प्रतियोगितामार्फत् आइबा वुमन्स वर्ल्ड बक्सिङ च्याम्पियनसिपलगायत अन्तर्राष्ट्रिय प्रतियोगितालाई खेलाडी छनोट गरिनेछ, संघका प्रवक्ता श्याम अवालेले भने ।"
चितवन पहिलोपल्ट फाइनलमा,"पोखरा र भैरहवाको प्रतिस्पर्धापोखरा र भैरहवा ग्लाडियटर्सबीच बिहीबार हुने खेलेको विजेताले चितवनसँग उपाधिका लागि खेल्नेछ । भैरहवाले बुधबारै भएको इलिमिनेटरमा काठमाडौं किंग्स इलेभेनलाई १६ रनले हरायो । १ सय ८९ रनको लक्ष्य पाएको काठमाडौं किंग्सले ८ विकेट गुमाई १ सय ७२ रनमात्र बनाउन सक्यो ।असान प्रियञ्जनले ४८ बलमा ६८ रन बनाए पनि काठमाडौं किंग्सलाई जित दिलाउन सकेनन् । उनले ५ चौका र ४ छक्का प्रहार गरे । राजु रिजाल १०, रायन बर्ल शून्य, अमित श्रेष्ठ १९, जनक प्रकाश १४ बलमा २८, अमरसिंह राउटेला ५, कप्तान सन्दीप लामिछाने ६ र दिनेश अधिकारी ८ बलमा १५ रनमा आउट भए । भैरहवाका धम्मिका प्रसाद, आरिफ शेख र कुशल मल्लले २२ र दुर्गेश गुप्ताले १ विकेट लिए ।यसअघि टस जितेर ब्याटिङ रोजेको भैरहवाले निर्धारित २० ओभरमा ७ विकेट गुमाउँदै १ सय ८८ रन बनाएको थियो । कीर्तिपुरस्थित त्रिवि क्रिकेट मैदानमा कप्तान शरद भेषावकरले आक्रामक ब्याटिङ गर्दै २० बलमा ४९ रन बनाएर भैरहवालाई बलियो स्थितिमा उभ्याए । उनले ७ चौका र ३ छक्का प्रहार गरे ।तमिम इकवाल ९ रनै आउट भएपछि अर्का ओपनर प्रदीप ऐरीले २७ बलमा ६ चौका र १ छक्का प्रहार गर्दै ३९ र उपुल थाराङ्गाले ५ चौका प्रहार गर्दै ३३ बलमा ३५ रन जोडे । कुशल मल्लले २० बलमा चार छक्कासहित ३२ रन बनाएर मध्यक्रममा शरदलाई राम्रो साथ दिए । आरिफ ८ बलमा १ चौका र १ छक्कासहित १५, रोहित पौडेल १ रन र दुर्गेश शून्यमा आउट भए ।काठमाडौंका प्रियञ्जन र सन्दीपले २२ विकेट लिए । प्रियन्जनले ३ ओभरमा १७ र सन्दीपले ४ ओभरमा ३६ रन खर्चे । शेर मल्ल, जितेन्द्र मुखिया र जनक प्रकाशले ११ विकेट लिए ।"
