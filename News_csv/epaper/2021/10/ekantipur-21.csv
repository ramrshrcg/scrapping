शीर्षक,विवरण
दरबार क्षेत्र मासेर वडा कार्यालय,"पुरातत्त्वको टोलीले एकपटक आएको अध्ययनसमेत गरेको छ, उनले भनिन् । नगर प्रमुख रमेश महर्जनले पत्रकार सम्मेलन नै गरेर लायकु दरबार जस्तै वडा कार्यालय बनाउने प्रतिक्रिया दिएका थिए । संयोजक ज्यापूले भने दरबार नबनाउने नियतले नै वडा कार्यालय भवन बनाउने भनेर नगरपालिकाले टेन्डर सच्याएको बताए । पर्यटकलाई लायकु भनेर वडा कार्यालय भवनलाई देखाउने भन्दै डिजाइन गरेका हुन्, उनले भने, त्यही खर्चमा लायकु नै बन्थ्यो । लायकु कीर्तिपुरको इतिहास हो । यसलाई संरक्षण गर्न नगरपालिका संवेदनशील देखिएन । वडा कार्यालय बनाउन काठमाडौं जिल्ला समन्वय समिति र नगरपालिकाबाट गरी ५ करोड २७ लाख रुपैयाँ विनियोजन गरिएको छ । नगरपालिकाले सार्वजनिक सूचना निकालेपछि स्थानीयले पुरातत्त्व विभागमा निवेदन दिएका थिए । उनीहरूले लायकु क्षेत्र ऐतिहासिक, पुरातात्त्विक, सामाजिक र सांस्कृतिक रूपले महत्त्वपूर्ण रहेकाले चार किल्ला सुरक्षित गरी संरक्षण गर्न र मल्लकालीन दरबारको भग्नावशेष भएको ठाउँमा प्राचीन रूपमै दरबार बनाउन माग गरेका थिए । स्थानीयको मागअनुसार अध्ययन गर्न विभागले संग्रहालय अधिकृत यमुना महर्जनलाई खटाएको थियो । लायकु क्षेत्रको अध्ययन गरेर महर्जनले प्रतिवेदनसमेत बुझाएकी छन् । प्रतिवेदनमा लायकु क्षेत्रमा प्राचीन दरबार भएको उल्लेख छ । प्राकृतिक कारण, कालक्रम आदिले लायकु दरबार, तलेजु मन्दिर तथा अन्य संरचना नाश भएको हुन सक्छ, प्रतिवेदनमा भनिएको छ, त्यसका भग्नावशेष जमिनमुनि लुप्त भएको रहेको हुन सक्ने देखिन्छ । उक्त दरबारको पुरातात्त्विक उत्खनन गर्नुपर्ने देखिन्छ । नगरपालिकाले भने उत्खननमा ध्यान नदिएको संयोजक ज्यापूले गुनासो गरे । शुक्रसागर श्रेष्ठको पुस्तक कीर्तिपुरको सांस्कृतिक, पुरातात्त्विक इतिहास मा उल्लेख भएअनुसार लायकु दरबार पाटनका राजा सिद्धिनरसिंह मल्लका छोरा श्रीनिवास मल्लको पालामा बनेको हो । बाबुछोराबीच मनमुटाव भएपछि श्रीनिवास कीर्तिपुरमा अलग्गै राज्य बनाएर बसेका थिए । श्रेष्ठका अनुसार त्यही बेला लायकु र तलेजु मन्दिर बनाइएको थियो । लिच्छवि राजा शिवदेवले नेपाल संवत् २१९ देखि २४६ सम्म २७ वर्ष शासन गर्दा कीर्तिपुर नगर स्थापना गरेको इतिहास छ । गोपाल राजवंशावलीमा उल्लेख भएअनुसार ४ तले पञ्चपुरसहितको श्रीराजगृह राम्ररी जग हाली बनाइएको उल्लेख छ । लायकु क्षेत्रमा लायकु डबलीसँगै आगम गुठी घर, सत्तललगायत संरचना छन् । वडा कार्यालय प्राचीन सत्तलमा छ । त्यही ठाउँमै वडा भवन बनाउन लागिएको हो । पुरानो दरबार कहिले ढल्यो भन्ने यकिन छैन । बेलायती इतिहासकार हेनरी एम्ब्रोस ओल्डफिल्डले सन् १८५५ मा बनाएको स्केचमा कीर्तिपुर दरबारको भग्नावशेष छ । केही दशक अघिसम्म पनि दरबारको भग्नावशेषलाई पर्खालले घेरिएको थियो ।"
भोकभोकै स्कुलमा बास,"(बर्दिया)  कर्णालीको तटीय क्षेत्रका बाढीपीडितले दुई दिनयता खान पाएका छैनन् । घर डुबानमा परेपछि स्थानीय विद्यालयमा आश्रय लिइरहेका बालबालिका, वृद्धवृद्धालगायत सबै भोकै बस्न बाध्य भएका हुन् । राजापुर३ नंगापुरकी ईश्वरी झाले मंगलबार रातिदेखि घर डुबानमा परेकाले भोकै बस्नुपरेको बताइन् । जेनतेन ज्यान जोगाएका छौं, उनले भनिन्, स्थानीय सरकारले खानाका लागि कुनै पहल गरेको छैन, भोकै छौं । गाउँमा मंगलबार दिउँसो कर्णाली नदी पसेको थियो । आश्रय लिएको विद्यालय परिसरमा पनि बाढी पसेकाले उनीहरू त्रसित छन् । झन्डै दुई सय परिवार विद्यालयमा रहेको दौलतपुरका जोगीलाल थारूले बताए । खानेकुरा कहिले पाइन्छ, ठेगान छैन, उनले भने, अहिलेसम्म ज्यान भने बचेको छ । यस क्षेत्रमा करिब ८ सय घर डुबानमा छन् । उनीहरूको रेखदेखका लागि प्रशासनले सुरक्षाकर्मी खटाएको छ । दौलतपुर, टिहुनीलगायत दर्जनौं गाउँ डुबानमा छन् । कर्णालीमा जलस्तर घट्दै गए पनि खेत र गाउँ डुबानमै रहेकाले फर्कने अवस्था नरहेको राजापुर नगरपालिकाकी उपप्रमुख मनकलाकुमारी चौधरीले बताइन् । ५ हजार मानिस बाढीबाट प्रभावित छन् । तीमध्ये १ हजार २ सय विस्थापित भएको प्रमुख जिल्ला अधिकारी सन्तबहादुर सुनारले बताए । दुई हजार हेक्टर धान खेत डुबाएको एकीकृत कृषि तथा पशुपन्छी विकास कार्यालयले जनाएको छ । धान उत्पादन राम्रो भए पनि बाढीले सबै नष्ट गरेको स्थानीय मुकेश थारूले बताए । पश्चिम नेपालको सबैभन्दा धेरै धान उत्पादन हुने राजापुरका किसान निराश छन् । सनकटीमा तटबन्ध भासिएका कारण राजापुर क्षेत्रको १, २ र ३ नम्बर वडा डुबानमा परेको वडा १ का अध्यक्ष रमण रेग्मीले बताए । कर्णालीमा पानीको बहाव कम भए पनि गाउँमा पसेको बाढी सुक्न करिब एक साता लाग्ने अनुमान गरिएको उनले जनाए ।राजापुरको सत्तीघाट हुँदै कैलालीको टीकापुर जोड्ने सडक जलमग्न भएका कारण यातायात सम्पर्क विच्छेद भएको छ । सडक भासिएको र बगाएको छ । सडक नदीजस्तै बनेको छ । त्यस्तै कैलाली जोड्ने एकमात्र जलमार्ग दौलतपुर घाटबाट स्टिमरसमेत बन्द भएको छ । हाइटेन्सन लाइन बगाएपछि मंगलबार रातिदेखि राजापुर नगर र गेरुवा गाउँपालिकामा विद्युत् आपूर्ति ठप्प भएको सशस्त्र प्रहरी उपरीक्षक नरबहादुर रावतले बताए ।"
वाग्मती प्रदेशसभा बैठक सार्न एमालेको आग्रह,"(मकवानपुर)  एमाले संसदीय दलले बिहीबार दिउँसो १ बजेका लागि तय गरिएको प्रदेशसभा बैठक सार्न सभामुख सानुकुमार श्रेष्ठलाई आग्रह गरेको छ । एमालेका मुख्य सचेतक दीपक निरौलाले बुधबार पत्र लेखेरै बैठक ११ गतेका लागि बोलाउन माग गरेका हुन् । कात्तिक पहिलो साताभित्र पार्टीको स्थानीय अधिवेशन हुने र सो अधिवेशनका कारण प्रदेशसभा सदस्यहरू बैठकमा उपस्थित हुन नसक्ने एमालेले जनाएको छ । तर अल्पमतमा परिसकेको आफ्नो सत्ता लम्ब्याउन एमालेले बैठक सार्न आग्रह गरेको देखिन्छ । एमालेको एकल बहुमत रहेका बेला मुख्यमन्त्री बनेकी अष्टलक्ष्मी शाक्यले पार्टी विभाजनपछि संविधानअनुरूप विश्वासको मत लिन प्रदेशसभामा प्रस्ताव पेस गरिसकेकी छन् । प्रदेशसभाको आगामी बैठकमा विश्वासको प्रस्तावका लागि मत विभाजन प्रक्रिया अघि बढ्नेछ । एमालेले बैठक सार्न पत्राचार गरेपछि विपक्षी गठबन्धनले भने सदन चलाएर मत विभाजन प्रक्रिया थाल्न सभामुख श्रेष्ठलाई आग्रह गरेको छ । विपक्षी गठबन्धनमा सत्ता आफ्नो हातमा आउने निश्चित रहे पनि नेतृत्व कसले गर्ने भन्नेमा सहमति जुटेको छैन । प्रदेशको मुख्यमन्त्रीका लागि कांग्रेस संसदीय दलको नेता इन्द्रबहादुर बानियाँ र एकीकृत समाजवादीका संसदीय दल नेता राजेन्द्र पाण्डेले दाबी गरिरहेका छन् । पाण्डेले आफूले मुख्यमन्त्री पाउने सहमति गठबन्धन केन्द्रमा भइसकेको दाबी गर्दै आएका छन् । कांग्रेस र माओवादी केन्द्रले यससम्बन्धी आधिकारिक निर्णय नभएको तर्क गरिरहेका छन् । प्रदेशमा माओवादीले नेतृत्व कांग्रेसलाई दिनुपर्ने लबिइङ गरिरहेको छ । कांग्रेसका सचेतक छिरिङ दोर्जे लामाले प्रदेश सरकारको नेतृत्व कुन दलले गर्ने भन्ने विषय हालसम्म नटुंगिएको बताए । प्रदेशसभामा मत विभाजनको प्रक्रिया सकिएपछि यो विषय टुंगिन्छ, उनले भने । कांग्रेस संसदीय दलले आफ्नो नेतृत्वमा सरकार गठनका लागि पहल गर्ने निर्णय गरिसकेको छ ।एकीकृत समाजवादीका संसदीय दलका उपनेता कृष्ण खनालले सरकारको नेतृत्वका विषयमा केन्द्रबाटै सहमति हुने बताए । हामीले नेतृत्व पाउनेमा ढुक्क छौं, उनले भने । एमालेका १३ सांसदले एकीकृत समाजवादी रोजेपछि मुख्यमन्त्री शाक्य अल्पमतमा परेकी हुन् । ५६ सांसदसहित एकल बहुमत रहेको एमालेसँग अहिले सभामुखसहित ४३ जना सांसद छन् । प्रदेशसभामा गठबन्धनबाहिर रहेका साना दलसँगको सहकार्यमा पनि उनलाई सरकार टिकाउन आवश्यक मत पुग्दैन । सदनमा माओवादीका २३, कांग्रेसका २२, एकीकृत समाजवादीका १३ र जसपाका १ सांसद छन् । सरकार बनाउन ५५ मत भए पुग्छ । मुख्यमन्त्री शाक्यले गत असोज २४ मा प्रदेशसभाको बैठकमा विश्वासको मत लिने कार्यका लागि प्रस्ताव गरेकी थिइन् । त्यसका लागि प्रक्रिया अघि बढाउन आन्तरिक तयारी गरिएको प्रदेशसभा सचिवालयले जनाएको छ ।"
देउवाको बिर्सनलायक मधुमास,"सरकार पूर्ण कार्यकाल चल्ने र यसले संसद् बचाउनेमै शंका८८ दिनमा बल्ल मन्त्रिपरिषद् विस्तार, प्रधानन्यायाधीशलाई मन्त्रीको कोटा छुट्याएपछि न्यायालयसमेत विवादितदार्चुलामा एसएसबीले तुइन काटेर नेपालीको मृत्यु भएको घटना ढाकछोप गर्ने प्रयासएमसीसीका विषयमा सत्ता गठबन्धन नै अस्पष्टसंसद् लगातार अवरूद्ध हुँदा पनि विपक्षी दलसँग संवादहीनताहुम्लामा सीमासम्बन्धी बखेडा झिकेर चीनसँग अनावश्यक विवादकोभिडविरूद्धको खोप अभियानमा भने तीव्रता"
पद्मश्री साधना सम्मान र साहित्य पुरस्कार प्रदान,"काठमाडौं (कास) पद्मश्री साधना सम्मान भजन शिरोमणि भक्तराज आचार्य र पद्मश्री साहित्य पुरस्कार मोक्षभूमि उपन्यासका लेखक केशव दाहाललाई बुधबार प्रदान गरिएको छ । खेमलालहरिकला लामिछाने समाज कल्याण प्रतिष्ठानले प्रदान गरेका सम्मान र पुरस्कार दुवैको राशि जनही तीन लाख रुपैयाँ रहेको छ ।कार्यक्रममा सम्मानित आचार्यको मन्तव्य उनका छोरा तथा गायक सत्यराज आचार्यले पढेर सुनाएका थिए । यो सम्मानले बाबुको आँखा खुसीले रसाएको समेत उनले बताए । पुरस्कृत साहित्यकार दाहालले थाहै नपाई आफू लेखक भएको उल्लेख गर्दै भने, पहाडी जिल्लामा हुर्किएको, बिहान मकालु हिमाल देखेको, प्रकृतिलाई नियालेको हुनाले म हिमाल, पहाड र नदीका कविता लेख्ने भएहुँला । उनले राजनीतिक अभियन्ताका रूपमा आफू चिनिए पनि पुरस्कारले आफूलाई लेखनको बाटोमा हिँडाइराख्ने उल्लेख गरे । उनले मोक्षभूमि लेख्नुको कारण पनि बताए, प्रकृति, वरपरका संसार, मानिसका सपना, दुःख संघर्ष, प्रेम यी सबै कुराका अनुभव शब्दमा अभिव्यक्त गर्नुपर्छ जस्तो लाग्यो । यिनै कुरा लेख्दै जाँदा मोक्षभूमि बन्यो । प्रतिष्ठानका अध्यक्ष जीवा लामिछानेले आचार्यलाई साधना सम्मान र सिन्जा खस साम्राज्यको दास प्रथामाथि लेखिएको उपन्यास मोक्षभूमिलाई पद्मश्री साहित्य सम्मान अर्पण गर्न पाउँदा आफूहरू हर्षित भएको बताए । उनले २०६२ मा स्थापित यस पुरस्कारको यात्राबारे सुनाउँदै शक्ति र सत्ता क्षणिक हुने तर साहित्य कालजयी हुने उल्लेख गरे । उनले नेपाली साहित्य र संगीतको उत्थानका लागि प्रतिष्ठान निरन्तर लागिरहने पनि बताए । लामिछानेले युवा स्रष्टालाई देशको संस्कृति, जनजीवन तथा भूगोललाई साहित्यमा ल्याउन आग्रह गरे । ठूलो धनराशिका पुरस्कारका लागि छनोट गर्ने टोली र मापदण्डका विषयमा प्रश्न उठ्दै आएको पृष्ठभूमिमा प्रतिष्ठानका अध्यक्ष लामिछानेले आगामी वर्षका लागि पद्मश्री साहित्य पुरस्कार छनोट गर्ने निर्णायक समितिको नामसमेत सार्वजनिक गरेका छन् । उनका अनुसार साहित्यकार कुमारी लामा, नयनराज पाण्डे र समालोचक राम लोहनी रहेको समितिले पुरस्कार पाउने व्यक्तिको छनोट गर्नेछ ।"
"थुनुवाको शृंखलाबद्ध मृत्यु, अनुसन्धानमा आलटाल","(काठमाडौं)  प्रहरी हिरासतभित्र शृंखलाबद्ध रूपमा भइरहेको थुनुवाको मृत्युबारे छानबिन गर्न आइतबार गृह मन्त्रालयले सहसचिव थानेश्वर गौतमको नेतृत्वमा छानबिन समिति बनाएको छ । असोज २४ मा सुनसरी जिल्ला प्रहरी कार्यालयको हिरासतमा २२ वर्षीय मोहम्मद हकिब मियाँ, असोज २५ मा कैलालीको टीकापुर इलाका प्रहरी कार्यालयको हिरासतमा २५ वर्षीय धनबहादुर राना र त्यही दिन जिल्ला कारागार कार्यालय पर्वतमा ५९ वर्षीय दुर्गाराज पाण्डेको शंकास्पद मृत्यु भएपछि गृहले छानबिनको तत्परता देखाएको हो । यी सबै घटनामा मृतकले आत्महत्या गरेको प्रहरीको दाबी छ । उनीहरूका परिवारजन भने प्रहरीको त्यस्तो दाबी स्वीकार गर्दैनन् । घटनाबारे स्वतन्त्र अनुसन्धान गर्नुपर्ने माग गर्दै उनीहरू आन्दोलनमै उत्रने गरेका छन् । मानवअधिकारकर्मीसमेत रहेका अधिवक्ता राजु चापागाईं गृह मन्त्रालयको छानबिन समितिले स्वतन्त्र र निष्पक्ष परिणाम दिन नसक्ने बताउँछन् । हिरासतमा हुने मृत्युमा अधिकांश अवस्थामा प्रहरीको दोष देखिन्छ । प्रहरी नियन्त्रणमा रहेका बखत उनीहरूकै कारण भएको मृत्युमा गृह मन्त्रालयले गर्ने छानबिनले स्वतन्त्र नतिजा दिँदैन । त्यो आन्दोलन थामथुम पार्ने उपायसम्म हुन्छ, उनले भने, स्वतन्त्र अनुसन्धान ब्युरो बनाएर त्यसमार्फत निष्पक्ष छानबिन गर्नुपर्छ ।सुनसरीको इनरुवा नगरपालिका९ की खत्वे समुदायकी प्रेमिका १९ वर्षीया युवतीलाई लिएर भागेपछि हकिब मियाँ पक्राउ परेका थिए । प्रहरीले युवतीलाई अभिभावकको जिम्मा लगाउँदै मियाँमाथि अभद्र व्यवहार मा मुद्दा चलाउन थुनामा राखेको थियो । थुनामा रहेको १२ औं दिनमा उनले गम्छाको पासो लगाएर आत्महत्या गरेको प्रहरीको दाबी छ । प्रहरीले टीकापुर इलाका प्रहरी कार्यालयमा मृत अवस्थामा भेटिएका धनबहादुर रानाको हकमा पनि यस्तै दाबी गरेको छ । भैंसी चोरेको आरोपमा पक्राउ परेका उनी पनि हिरासत कक्षभित्रै गन्जीको डोरी बनाई पासो लगाएर झुन्डिएको प्रहरीको भनाइ छ । यी दुवै घटनामा आत्महत्या नै भएको थियो भन्ने स्वतन्त्र पुष्टि भने भएको छैन । गत साउन १८ मा जिल्ला प्रहरी कार्यालय सिन्धुपाल्चोकको हिरासतमा ३५ वर्षीय खड्गबहादुर तामाङको मृत्यु भएको थियो । पक्राउ परेको चौथो दिन तामाङको मृत्यु भएको थियो । पीडित परिवारले प्रहरीको कुटपिटबाट उनको मृत्यु भएको आरोप लगायो । घटनाको निष्पक्ष छानबिन गर्न र संलग्नलाई कारबाही माग गर्दै बाह्रबिसे बजारमा प्रदर्शनसमेत भएको थियो । प्रहरीले स्वास्थ्य समस्याका कारण तामाङको मृत्यु भएको दाबी गरेको थियो । लगत्तै प्रहरी प्रधान कार्यालयले देशैभरिका प्रहरी कार्यालयमा पत्राचार गर्दै हिरासतमा थुनुवा सुरक्षामा संवेदनशील हुन पत्राचार गरेको थियो । तर पत्राचारको दुई महिना नबित्दै सुनसरीदेखि कैलालीसम्म हिरासतभित्र थुनुवाको मृत्यु भएका घटना सार्वजनिक भए । धनुषाको सबैलास्थित इलाका प्रहरी कार्यालयको थुनुवा कक्षमा २०७७ जेठ २७ मा सबैला नगरपालिका१२, बरकुवाका २२ वर्षीय शम्भु सदाको मृत्यु भएको थियो । सवारी ज्यान मुद्दामा पक्राउ परेका सदाको मृत्युपछि स्थानीय दलित समुदाय आन्दोलित भयो । मृतककी आमा सियालीदेवीले जिल्ला प्रहरी कार्यालयमा किटानी जाहेरी दिइन् तर प्रहरीले जाहेरी लिन मानेन । उक्त घटनामा अनुसन्धान गर्नुपर्ने मागसहित अधिवक्ता शैलेन्द्र अम्बेडकरले पीडितका तर्फबाट उच्च अदालत जनकपुरमा निवेदन दिएका छन् । रौतहटको इलाका प्रहरी कार्यालय गरुडाको हिरासतमा रहेका १९ वर्षीय विजय महराको २०७७ साउन ३२ मा मृत्यु भयो । महरा गाउँकै युवकको हत्या गरेको आरोपमा पक्राउ परेका थिए । थुनुवाको हिरासतमा मृत्यु भएपछि इलाका प्रहरी कार्यालय गरुडाका डीएसपी ज्ञानकुमार महतोलाई प्रदेश प्रहरी कार्यालयले तानेको थियो भने पछि जिल्ला प्रहरी प्रमुख एसपी रविराज खड्कालाई पनि प्रहरी प्रधान कार्यालय तान्यो । रौतहटको घटना निष्कर्षमा पुग्न नपाउँदै कैलालीमा त्यस्तै घटना भयो । २०७७ भदौ २६ मा डाँकाचोरी मुद्दामा पक्राउ परेर टीकापुर इलाका प्रहरी कार्यालयको हिरासतमा राखिएको चौथो दिन प्रकाश विकको मृत्यु भयो । प्रहरी हिरासतमा मृत्युको घटना राजधानी बाहिर मात्र सीमित छैन । महानगरीय प्रहरी परिसर, जावलाखेल ललितपुरको हिरासत कक्षमा २०७७ असार १७ मा सिरहाका २४ वर्षीय दुर्गेश यादवको मृत्यु भयो । काठमाडौंमा हेल्थ असिस्टेन्ट पढ्दै गरेका यादवमाथि १७ वर्षीया युवतीलाई बलात्कार गरेको आरोप लगाइएको थियो । कोरोना भाइरस संक्रमण परीक्षणको रिपोर्ट आइनसकेका कारण हिरासतमा अलग्गै राखिएका बेला उनको मृत्यु भएको थियो । यादवका आफन्तले उनीमाथि बलात्कारको आरोप लगाउने युवती र अनुसन्धान गरिरहेका प्रहरी अधिकारीमाथि पनि छानबिन माग गर्दै असार १८ मा निवेदन दिएका थिए । तर जुन निकायका प्रहरीमाथि अनुसन्धान हुनुपर्ने हो, त्यही निकायमा दिइएको निवेदनमाथि प्रभावकारी अनुसन्धान भएन । कपिलवस्तुको इलाका प्रहरी कार्यालय पिपरामा २०७६ फागुनमा एक थुनुवाको मृत्यु भएको थियो । प्रहरीले उनले आत्महत्या गरेको बताए पनि मृत्यु कसरी भयो भन्नेबारे अनुसन्धान गरिएन । यस्तै, इलाका प्रहरी कार्यालय बिर्तामोड झापाको हिरासतमा २०७६ वैशाख ११ मा १५ वर्षे किरण कार्की ढोलीको मृत्यु भयो । घटनाको छानबिन माग गर्दै स्थानीय मानवअधिकारकर्मी र दलित समुदायका अगुवाको नेतृत्वमा केही दिन विरोध प्रदर्शन भयो । तर पछि घटना त्यसै सामसुम भयो । जवाफदेही को ?हिरासतमा प्रहरीको नियन्त्रणमा रहेका बखत ज्यान गएका यस्ता थुप्रै घटनामा प्रभावकारी अनुसन्धान हुने गरेको छैन । जसका कारण त्यस्ता शंकास्पद मृत्यु आत्महत्या हुन् वा प्रहरीको यातनाले भएको हो भन्ने पनि खुलेको छैन । यातनाका कारण मृत्यु भए पनि संलग्न सुरक्षाकर्मी जवाफदेही हुनुपरेको छैन । मुलुकी अपराध संहिताले यातनालाई अपराध मानेको छ । संहितामा हिरासतमा यातना दिने व्यक्तिलाई पाँच वर्षसम्म कैद वा ५० हजार रुपैयाँसम्म जरिवाना वा दुवै सजाय हुने व्यवस्था छ । आदेश दिने वा यातना दिन सहयोग गर्ने व्यक्तिलाई पनि उस्तै सजाय हुने तथा आफ्नो कमान्डरको आदेशमा यातना दिएको भन्ने दाबी गरेर उम्कन नपाइने कडा व्यवस्था पनि छ । यातनालाई गम्भीर अपराधका रूपमा लिई कानुनी व्यवस्था गर्दा पनि कारागारमा अझै यस्तो अपराध कायम रहेको आशंका पछिल्ला शृंखलाबद्ध मृत्युले उब्जाएका छन् । अधिवक्ता चापागाईं प्रहरी कहिल्यै जवाफदेही बन्नु नपरेका कारण हिरासतमा यातना दिने क्रममा कमी नआएको बताउँछन् । हिरासतमा हुने यातनामा अहिलेसम्म कसैलाई जवाफदेही बनाइएको छैन । दण्डहीनताको यस्तो संस्कृतिका कारण हिरासतमा हुने मृत्युका घटना बर्सेनि सार्वजनिक भइरहेका छन्, उनले भने, हिरासतमा भएका गम्भीर मानवअधिकार उल्लंघनका घटनाको अनुसन्धान गर्न छुट्टै संयन्त्र चाहिन्छ । स्वतन्त्र अनुसन्धानबाट मुद्दा चलाउने प्रणाली बसाउनुपर्छ ।संविधानले भने महान्यायाधिवक्ताको कार्यालयलाई हिरासतमा हुने यस्ता घटना रोक्न सक्ने अधिकार दिएको छ । धारा १५८ (उपधारा ६ ग) ले हिरासतमा रहेको व्यक्तिलाई मानवोचित व्यवहार नगरेको वा त्यस्तो व्यक्तिलाई आफन्तसँग वा कानुन व्यवसायीमार्फत भेटघाट गर्न नदिएको भन्ने उजुरी परेमा वा जानकारी हुन आएमा छानबिन गरी त्यस्तो हुनबाट रोक्न सम्बन्धित अधिकारीलाई आवश्यक निर्देशन दिने अधिकार महान्यायाधिवक्तालाई सुम्पेको छ । जसअनुसार महान्यायाधिवक्ताको कार्यालयले हरेक वर्ष कारागार र हिरासत कक्षहरूको अनुगमन गर्दै आएको छ । उक्त कार्यालयको वार्षिक प्रतिवेदनअनुसार आर्थिक वर्ष २०७६७७ मा कार्यालयका १४ वटा टोलीले ३४ जिल्लाका हिरासत कक्षको अनुगमन गरेका थिए । महान्यायाधिवक्ता कार्यालयको वार्षिक प्रतिवेदन र हिरासत तथा कारागार अनुगमन प्रतिवेदन, २०७६ मा प्रहरीले दिएको यातनाबारे केही उल्लेख छैन । सबैजसो प्रतिवेदनमा कारागारमा भौतिक पूर्वाधारको अभाव मात्र औंल्याइएको छ ।देशभरका हिरासतमा कति मानिसको मृत्यु भएको छ भन्ने एकमुष्ट तथ्यांक कुनै निकायसँग छैन । प्रहरी प्रधान कार्यालय, राष्ट्रिय मानवअधिकार आयोग वा कारागार व्यवस्थापन विभाग, महान्यायाधिवक्ताको कार्यालय कसैले पनि त्यस्तो एकमुष्ट आँकडा उपलब्ध गराउन नसक्ने बताउँछन् । एड्भोकेसी फोरमले वार्षिक रूपमा गर्ने कारागार अनुगमनका क्रममा २० प्रतिशतभन्दा बढी थुनुवा तथा कैदीले आफूहरूमाथि कुनै न कुनै प्रकारको यातना हुने गरेको पाइएको देखिन्छ । राष्ट्रिय मानवअधिकार आयोगका प्रवक्ता टीकाराम पोखरेल कारागार वा थुनुवा कक्षमा रहेका व्यक्तिको सुरक्षाको जिम्मा राज्यको भएको बताउँछन् । हामीले इटहरीको घटना अनुगमन गरिरहेका छौं । अन्यत्र पनि अनुगमन गर्दै जानेछौं । हिरासतमा यति धेरै मानिसको मृत्यु के कारणले भएको हो, गम्भीरतापूर्वक अनुसन्धान हुनुपर्छ, उनले भने, प्रहरीले थुनुवाले आत्महत्या गरेको बताइरहेको छ । त्यसो हो भने पनि त्यहाँ आत्महत्या गर्नुपर्ने अवस्था किन आयो ? आत्महत्या गर्नुपर्ने वातावरण किन छ ? यसबारे प्रहरी, कारागार प्रशासन जिम्मेवार हुनैपर्छ । प्रहरी प्रवक्ता एसएसपी वसन्तबहादुर कुँवरले हिरासतमा रहेको व्यक्तिको जीउज्यानको सुरक्षाको पूर्ण जिम्मेवारी प्रहरीले लिनुपर्ने बताए । तर पनि हिरासतभित्र थुनुवाहरूको मृत्यु भएका खबरहरू आइराख्नु दुःखलाग्दो कुरा हो, उनले भने, प्रहरीका थुनुवा कक्षको पूर्वाधार आत्महत्याको मुख्य कारण भइरहेको छ । उज्यालो पर्याप्त नछिर्ने, साँघुरा संरचना छन् । पूर्वप्रहरी अतिरिक्त महानिरीक्षक राजेन्द्रसिंह भण्डारी भने हिरासत कक्षको पूर्वाधार मात्रै नभएर प्रहरीको अनुसन्धान प्रणालीमै सुधारको खाँचो देख्छन् । उनका अनुसार हिरासतमा क्षमताभन्दा धेरै मान्छे थुन्ने, शंका भएकाहरूमाथि सूक्ष्म निगरानी गरेर आरोप प्रमाणित हुने अवस्थामा मात्रै समात्ने नगर्नाले यस्तो घटना दोहोरिरहेको छ । नेपाल बार एसोसिएसनको मानवअधिकार तथा जनसरोकार समितिका संयोजक अधिवक्ता सुनील पोखरेल हिरासतमा आत्महत्या सम्भवै नहुने बताउँछन् । कुनै व्यक्तिलाई पक्राउ गरेपछि उसको स्वास्थ्य जाँच गरिन्छ र स्वस्थ रहेको प्रमाणित भएपछि मात्रै हिरासतमा लिइन्छ । त्यहाँ बिरामी भएपछि उपचार गराउने जिम्मा पनि नियन्त्रणमा राख्नेकै हुन्छ, उनले भने, हिरासतमा हुने मृत्युको अर्को कारण यातना हो । यातना मानवअधिकारविरुद्धको आपराधिक कार्य भएकाले त्यसमा संलग्नलाई पनि कडा कारबाही गर्नुपर्छ । दुवै अवस्थामा जवाफदेही बनाउनुपर्ने प्रहरी हो ।"
एकै वर्ष साढे १२ सय बालबालिकाविरुद्ध मुद्दा,"(काठमाडौं)  बुबा बिहानदेखि मदिराको नशामा मस्त । साँझ बुबाआमाबीच सधैंको कुटाकुट । घरमा ठाक्कठुक्क नपरेको दिन हुँदैनथ्यो । बुबाले कहिल्यै छोराको पढाइ र खानपिनबारे वास्ता गरेनन् । दिनहुँ पतिको कुटाइबाट थाकेकी आमा घर छाडेर हिँडिन् । उनले अर्कैसँग विवाह गरिन् । गोरखा नाङ्लेपानीका १७ वर्षीय आयुष (नाम परिवर्तन) ले थाहा पाउँदादेखि कहिल्यै परिवारमा सुखको दिन थिएन ।७ वर्षको उमेरदेखि हजुरआमा र हजुरबुबासँगै बसेर हुर्केका आयुष साथीको संगतमा परेर लागूऔषध दुर्व्यसनीको सिकार भए । विद्यालय शिक्षा रोकियो । लागूऔषध सेवन गर्दै बाहिरै बस्न थालेपछि हजुरआमा र हजुरबुबाले सम्हाल्न सकेनन् । प्रहरीका अनुसार आयुष १० वर्षको उमेरदेखि नै समूहगत चोरीमा संलग्न भए । बिस्तारै उनले लागूऔषध बेच्न थाले । लागूऔषध सेवनका लागि सटर फोड्ने, साइकलमोटरसाइकल, ल्यापटप, मोबाइल जे भेट्यो त्यही चोर्थे । आयुषविरुद्ध धेरैपल्ट चोरी, लागूऔषध बिक्रीलगायतमा मुद्दा चल्यो । उनलाई गम्भीर प्रकृतिका घटना अपराधी (बिज्याइँकर्ता) का रूपमा प्रहरीले कैयौंपल्ट बाल सुधार गृह पठायो । उनी सुध्रिएका छैनन् । प्रहरीका अनुसार उनी बाल सुधार गृहबाट निस्कनासाथ चोरी गर्न थाल्छन्, निस्किएकै दिन चोरेको पनि पाइएको छ ।काठमाडौं बूढानीलकण्ठका १६ वर्षीय अनिश (नाम परिवर्तन) ले कक्षा ९ सम्म मात्र पढेका छन् । अन्तरजातीय प्रेमविवाह गरेका आमाबुबा अनिश २ वर्षको छँदा नै छुट्टिएका थिए । आमाबुबा दुवैले दोस्रो विवाह गरेपछि उनी एक्लिएका हुन् । उनी मावली हजुरआमा र हजुरबुबासँगै हुर्किए । विद्यालयमै साथीको लहैलहैमा लागूऔषध दुर्व्यसनीमा फसेका अनिश चोरी, डकैतीलगायत अपराधजन्य कार्यमा संलग्न हुन पुगे । प्रहरीले उनीविरुद्ध लागूऔषध सेवन तथा बेचबिखनमा पटकपटक मुद्दासमेत चलायो । प्रहरीले बालबिज्याइँकर्ताका रूपमा बाल सुधार गृह पठायो । तीनपल्ट बाल सुधार गृहमा बसेर आए पनि उनी सुध्रिएका छैनन् । लागूऔषध सेवनका लागि उनले लागूऔषध बेचबिखन, लुटपाट, चोरी, डकैती गर्दै आएको प्रहरीको भनाइ छ ।उदयपुर गाईघाटकी १७ वर्षीया उर्मिला (नाम परिवर्तन) का बुबा दिनहुँ मदिरामा मस्त हुन्छन् । दिनभर ज्यामी काम गरी थाकेर आएकी श्रीमतीलाई शंका गर्छन्, कुट्छन् । उर्मिलालाई समेत बुबाले हात उठाउँछन् । मदिराकै कारण आमाबुबाको दिनहुँ झैझगडा भइरहन्छ । त्यसले उर्मिलामा निराशा बढायो । एक्लोपनाकै बीचमा उनको कुलतमा फसेकाहरूसँग संगत भयो । संस्थागत विद्यालयबाट राम्रो अंक ल्याएर कक्षा १२ उत्तीर्ण गरेकी उर्मिला लागूऔषध दुर्व्यसनीमा फसिन् । साथीहरूले उनलाई लागूऔषधको भरिया नै बनाएको प्रहरीले जनाएको छ । लागूऔषध सेवनका लागि उनी वेश्यावृत्तिमा समेत लाग्ने गरेको पाइएको छ, एक प्रहरी अधिकृतले भने ।अभिभावकको बेमेलले पारिवारिक वातावरण बिग्रिँदा बालबिज्याइँमा बालबालिका फस्ने गरेको प्रहरी बताउँछन् । प्रहरी प्रधान कार्यालयका अनुसार आर्थिक वर्ष २०७६७७ मा लागूऔषध, बालयौन दुरुपयोग, अप्राकृतिक मैथुन, चोरी, ज्यान मार्ने उद्योग, कर्तव्य ज्यान, जबर्जस्ती करणी उद्योगलगायत अपराधजन्य बालबिज्याइँका घटनामा ६ सय ३७ बालबालिकाविरुद्ध मुद्दा चलेको थियो । गत आर्थिक वर्ष २०७७७८ मा त्यो संख्या बढेर दोब्बर पुगेको छ । प्रहरीका अनुसार त्यो वर्ष १ हजार २ सय ४९ जनाविरुद्ध मुद्दा चलेको थियो । प्रहरीका अनुसार गलत संगतले बालबालिका यौन हिंसामा संलग्न हुन पुग्ने गरेका छन् । अभिभावकको बेमेलले धेरैको पढाइ बिथोलिएको छ । अभिभावकका कारण समाजले तिरस्कार गरेको बुझाइ उनीहरूमा पर्छ । त्यसैले उनीहरू आक्रोशित, झगडालु स्वभावको हुने गर्छन्, एक प्रहरी अधिकृतले भने, बदलाको भाव लिँदा जघन्य अपराधमा पनि उत्रने गर्छन् । प्रहरी प्रवक्ता एसएसपी वसन्त कुँवर बालबालिकालाई गलत संगतबाट जोगाउन अभिभावकले पर्याप्त समय दिनुपर्ने र उनीहरूको क्रियाकलापमा ख्याल गर्नुपर्ने बताउँछन् । पारिवारिक झैझगडाले बालबालिकामा मानसिक रूपमा असर पर्छ, उनीहरूमा पनि हिंस्रक स्वभाव विकास हुन्छ, उनले भने, सकारात्मक मार्गनिर्देशन गर्ने मान्छे नहुँदा कुलतमा फस्छन् । सामाजिक सञ्जालको बढ्दो दुरुपयोगका कारण पनि बालबालिका दुर्व्यसनीमा फस्ने गरेको कुँवरले बताए । मनोचिकित्सकहरू पनि परिवार तथा अभिभावकको माया, स्नेह, रेखदेखको अभावमा बालबालिका गलत संगतमा पर्ने र अपराधमा संलग्न हुने जोखिमा पुग्ने गरेको बताउँछन् । यसमा पारिवारिक तथा सामाजिक हिंसालाई प्रमुख कारण मान्छन् बालबालिका तथा किशोरकिशोरी मनोचिकित्सक उत्कर्ष कार्की । बालबालिका हुर्किएको वातावरण र परिवेशले उनीहरूको भविष्य इंगित गर्छ, उनले भने, परिवार तथा अभिभावकले बालबालिकालाई माया, स्नेह दिँदै शिक्षा, स्वास्थ्य, संगतलगायतको ख्याल गर्नु जरुरी छ ।"
अधिकृत बनाइदिने भन्दै ठग्ने पक्राउ,"काठमाडौं (कास) राष्ट्रिय अनुसन्धान विभागको अधिकृत पदमा जागिर लगाइदिने आश्वासन दिएर ठगी गरेको आरोपमा प्रहरीले झापाको कनकाई नगरपालिका३ सुरुंगा घर भई चाबहिल बस्ने ३५ वर्षीय नीलम भट्टराईलाई पक्राउ गरेको छ । महानगरीय अपराध महाशाखाका प्रवक्ता एसपी कृष्णप्रसाद कोइरालाका अनुसार तनहुँ शुक्लागण्डकी नगरपालिका३ की ३० वर्षीया दुर्गा पौडेल न्यौपानेलाई अनुसन्धान अधिकृत बनाइदिने भनेर भट्टराईले ठगी गरेका हुन् । उनले पौडेलसँग आफू चलचित्र क्षेत्र तथा राष्ट्रिय अनुसन्धान विभागको उच्च अधिकारी भएको, नेपाल टेलिभिजनको पत्रकारसमेत रहेको र पहुँच गृह मन्त्रालयका उच्च अधिकारीसम्म रहेको बताउने गरेका थिए । मन्त्रालयका अधिकारीहरूलाई रकम बुझाउनुपर्ने भन्दै भट्टराईले पौडेलसँग १५ लाख रुपैयाँ मागेका थिए । त्यसपछि सम्पर्कविहीन भएका भट्टराईलाई मंगलबार सुर्खेतको वीरेन्द्रनगर नगरपालिका६ बाट पक्राउ गरी थप अनुसन्धान भइरहेको प्रहरीले जनाएको छ ।"
महाकाली पुलको डिजाइनमै प्रश्न,"(कञ्चनपुर)  असार पहिलो साता महाकालीमा सामान्य बाढी आउँदा निर्माणाधीन चार लेनको पुलछेउको ग्राभेल पहुँचमार्ग भत्कियो । सय मिटर पहुँचमार्ग भत्किँदा पुलको डिजाइन इस्टिमेटका विषयमा व्यापक चर्चा भयो । दुवैतिर महाकाली र बीचमा पुल रहने अवस्था आउन सक्ने भएकाले डिजाइन परिवर्तन गर्नुपर्ने आवाजसमेत उठ्यो ।अहिले पनि महाकालीको एउटा भँगालो पुलभन्दा पूर्वतिरबाट बगिरहेको छ । महाकालीमा ९ दशकयताकै ठूलो बाढीले ६ लेनको कालोपत्रे सडक बगाएको छ । सडक बगाएर बाढी बस्तीमा पस्ने जोखिम बढेको छ । फेरि एकपटक पुलको डिजाइन र निर्माणाधीन संरचनाका विषयमा चर्को आवाज उठ्न थालेको छ । स्थानीयले पुल साँघुरो भएर बाँधको जस्तो काम गरेको बताएका छन् । दुईअढाई किलोमिटरमा बगिरहेको नदीलाई आठ सय मिटरमा थुन्न खोजिएको छ, भीमदत्त नगरपालिका १२ ऐरीका भवानीप्रसाद पन्तले भने, पुलको दुवैतर्फ निर्माण भएको पहुँचमार्गले बाँधको काम गरेको छ, जसका कारण नदी बग्न नपाई बस्तीतर्फ बगेको छ ।महाकालीको बहावका आधारमा पुलको लम्बाइ निकै कम हो, उनले भने, पुलको डिजाइनमा पुनर्विचार आवश्यक छ । उनले भुजेला खोलाको निकासका विषयमा पनि विकल्प खोज्नुपर्ने बताए । महाकालीमा सामान्य बाढी आउँदा पनि भुजेला खोला भएर नदी बस्तीमा पस्ने गरेको छ । महाकालीभन्दा भुजेला खोला गहिरो हुने भएकाले यसको व्यवस्थापन आवश्यक रहेको उनले बताए ।महाकाली नदीमा निर्माणाधीन पुलको लम्बाइ ८ सय मिटर छ । जबकि उक्त क्षेत्रमा महाकालीको चौडाइ झन्डै अढाई किलोमिटर छ । अढाई किलोमिटरमा बगिरहेको नदीलाई ८ सय मिटरमा बगाउँदा जोखिम हुने स्थानीयको भनाइ छ । तर, पुल निर्माण कम्पनी र पुल आयोजनाका कर्मचारी भने यस विषयमा सहमत छैनन् । महाकालीको बहावलाई ८ सय मिटरमा बगाउन पुलछेउमै बनाउने भनिएको साइड बन्ड नबनेका कारण अहिलेको क्षति भएको प्राविधिकहरूले बताए । यो त सामान्य सडक मात्रै हो, महाकाली बहाव रोक्ने गाइड बन्ड निर्माण हुन बाँकी नै छ, पुल निर्माण कम्पनी कुमार श्रेष्ठ सीएफईसी जेभीका इनिजनियर किशोर पाण्डेले भने, गाइड बन्डले नै हो नदीको बहाव रोक्ने ।पुलको दुवैतर्फ ६ सय मिटर चौडा र २८ सय मिटर लम्बाइका पोखरी निर्माण गरिनेछन् । नदी किनारमा ठूलो ढुंगा (२५७ किलोग्रामभन्दा बढी तौलको) ले गाइड बन्ड निर्माण गरिनेछ । यसका लागि झन्डै डेढ लाख घनमिटर ठूलो ढुंगा आवश्यक भए पनि हालसम्म उपलब्ध हुन सकेको छैन । पछिल्लो समय गाइड बन्डको डिजाइन नै परिवर्तन गर्ने विषयमा पनि छलफल भइरहेको इन्जिनियर पाण्डेले बताए ।ठूलो ढुंगा प्रयोग गरी निर्माण हुने गाइड बन्डले महाकालीको ६ लाख क्युसेकसम्मको बहाव धान्न सक्ने उनको भनाइ छ । निर्माणाधीन पुलको क्षमता पनि यही हो । सडक त पहुँचमार्ग मात्रै हो, बाढीको दबाब धान्न सक्ने होइन, उनले भने, हालसम्मकै ठूलो बाढी आउँदा सडक भत्किनु स्वाभाविक मान्न सकिन्छ, गाइड बन्ड निर्माण हुन सकेको भए सडकमा दबाब पर्ने थिएन । अहिले महाकालीको पूरै बाढी छ लेनको सडकतिरै सोझिएको छ । यसले समेत बढी क्षति पुर्याएको महाकाली पुल आयोजनाका इन्जिनियर वीरेन्द्र चन्दले बताए । गाइड बन्डका लागि आवश्यक ठूलो ढुंगा ल्याउन पहल भइरहेको उनले जानकारी दिए ।"
उन्नतितर्फ राराको पर्यटन,"(मुर्मागाउँ, मुगु)  केही वर्षयता रारा आकर्षक पर्यटकीय गन्तव्यका रूपमा चिनिन थालेको छ । आन्तरिक पर्यटकको आकर्षण ह्वात्तै बढेपछि स्थानीय हौसिएका छन् । तिनैमध्येका एक हुन् मुर्मागाउँका युवा देवीकृष्ण रोकाया । उनी ३७२६ मिटर उचाइको मुर्माटपमा रिसोर्ट बनाउन व्यस्त छन् । उनलाई सघाइरहेका छन् बुबा धनसिंह रोकायाले । उनी बनिरहेको रिसोर्ट देखभालमा व्यस्त छन् । नयाँ वर्षमा पाहुनालाई नयाँ रिसोर्टमा स्वागत गर्ने उनीहरूको ध्येय छ । पहिलो चरणमा सुविधायुक्त आठ कोठाको रारा इको रिसोर्ट सञ्चालन हुनेछ । दोस्रो चरणमा त्यसलाई १६ कोठामा विस्तार गर्ने योजना छ । मुर्माटपबाट समुद्री सतहदेखि २९९० मिटर उचाइको रारा ताल सर्लक्कै देखिन्छ । मुर्माटपमा बन्न लागेको यो नै पहिलो रिसोर्टहोटल हो । त्यसो त तालछेउमा होटल चलाइरहेका मुगुका सांसद गोपाल बम र अर्का व्यवसायी राजु कार्कीलगायतले पनि होटलका लागि जमिन किनिसकेका छन् । तालछेउबाट कस्सिएर दुईतीन घण्टा उकालो हिँडेपछि मुर्माटप पुगिन्छ । ताल र मुर्माटपको बीचमा सर्लक्क मिलेको मुर्मागाउँ छ । मुर्माटपको भ्यु टावरबाट अपिसैपाल, छायानाथ, कान्जिरोवालगायत हिमशृंखला देख्न सकिन्छ । मुर्माटपमा हालसम्म होटल संरचना नबने पनि त्यहाँको खाली निजी जमिन भने सबै किनबेच भइसकेको छ । स्थानीयले मुर्माटपलाई पोखराको सराङकोटको संज्ञा दिने गरेका छन् । त्यसैअनुसार काठमाडौं, पोखराका व्यवसायीदेखि गैरआवासीय नेपालीले समेत होटलका लागि जमिन किनेको स्थानीयले सुनाए । देवीकृष्ण धेरैजसो नेपालगन्ज एयरपोर्ट राँझामा बस्छन् र एकै दिनमा काठमाडौंपोखराबाट रारासम्म पर्यटक पुर्याउने मेलोमेसोमा व्यस्त हुन्छन् । काठमाडौंबाट मुगुको ताल्चा विमानस्थलसम्म सिधा उडान छैन । तर, पनि उनले पर्यटकीय सिजनमा काठमाडौंबाट उही दिन बेलुकी पर्यटकलाई रारा पुर्याइरहेका छन् । भर्खरै सुरु भएको नेपालगन्जपोखरा सिधा उडानलेसमेत यहाँ पर्यटक बढेको उनको अनुभव छ । राराका लागि असोजदेखि मंसिरपुस मुख्य सिजन हो । नेपालगन्जबाट उनले पठाएका पाहुना साँझ उनीहरूको समूहले रारा ताल नजिकको माझघट्टमा चलाएको रारा होमस्टे (रारा इको रिसोर्ट) मा बास बस्न पुग्छन् । जहाँ मार्सी चामलको भात र स्थानीय सिमीको दालको स्वाद लिन पाइन्छ । ताल्चा विमानस्थलमा अरू हिमाली जिल्लामा जस्तो हावा नचल्ने भएकाले दिउँसोको समयमा पनि उडान गर्न सकिन्छ, रोकायाले नेपालगन्जमा सुनाए, त्यसैले काठमाडौंपोखराबाट उही दिन पर्यटकलाई रारा पुर्याउन सम्भव भएको छ, काठमाडौंबाट सिधा उडान गर्न सकिने हो भने लागत पनि घट्छ र समय पनि बचत हुन्छ । नेपालगन्जबाट निजी विमान कम्पनीहरूले ताल्चा उडान गर्छन् । समुद्री सतहबाट २७३५ मिटर उचाइको ताल्चा झरेर पैदल ४५ घण्टा र गाडीबाट करिब डेढ घण्टामा रारा ताल पुग्न सकिन्छ । स्थानीयका अनुसार पछिल्लो समय नेपालगन्जसुर्खेतकालीकोट हुँदै गाडीबाट रारा ताल जानेहरूको संख्या उकालो लागिरहेको छ । निजी सवारीसाधनबाट रारा जानेहरूको संख्या बाक्लिँदै छ । रारामा पर्यटक प्रवर्द्धनमा कर्णाली राजमार्गले धेरै सहयोग पुर्याएको बुझाइ स्थानीयको छ । रारा निकुञ्ज कार्यालयको तथ्यांकअनुसार कोभिड संक्रमण सुरु हुनुअघि ६ महिनामै करिब १० हजार आन्तरिक पर्यटक रारा पुगेका थिए । दुई वर्षअघि कर्णाली प्रदेशले रारामा पर्यटन प्रवर्द्धन गर्न विशेष अभियान नै अघि सारेको थियो । यो वर्ष साउनयता ९ सय नेपालीले रारा भ्रमण गरेका छन् । विदेशीको आगमन भने न्यून छ । यो बीचमा जम्मा ५ जना विदेशी रारा पुगेका छन् ।रारा पर्यटकको चापअनुसार पर्याप्त र सुविधासम्पन्न होटल भने छैनन् । घुम्नका लागि रारा राम्रो प्रोडक्ट त बन्यो, रारा निकुञ्जका पूर्वप्रमुख संरक्षण अधिकृत विष्णु थपलियाले कान्तिपुरसित भने, गुणस्तरीय सुविधा उपलब्ध छैन, अब त्यसतिर ध्यान दिनुपर्ने देखिन्छ । प्रकृतिले दिएको तालबाहेक अन्य पर्यटकीय सम्भावना भए पनि त्यसको विस्तार गर्नेतिर ध्यान नदिँदा पर्यटकलाई भुलाउन नसकिएको थपलियाको बुझाइ छ । कर्णालीको संस्कृति र रीतिरिवाजलाई प्रकृतिसँग जोडेर प्याकेज दिने हो भने अझ पर्यटन प्रवर्द्धन हुने देखिन्छ, उनले भने, त्यसका लागि मध्यवर्ती क्षेत्रमा होटल विस्तार र निकुञ्जभित्र टेन्टेन्ट क्याम्प सञ्चालनमा ल्याउनुपर्छ । केही समयअघि रारा पुगेका कर्णालीका मुख्यमन्त्री महेन्द्रबहादुर शाहीसँग पनि थपलियाले रारामा पर्यटक तान्न प्रदेशहरू र ठूला सहरसँगको सम्पर्कलाई ध्यान दिन सुझाएका थिए । ताललाई मात्र होइन, उक्त क्षेत्रको लोपोन्मुख संस्कृति र खान्कीलाई प्रवर्द्धन गर्न सुझाएको थिएँ, उनले भने ।निकुञ्जका प्रमुख संरक्षण अधिकृत (वार्डेन) बद्रीविनोद दाहालका अनुसार अहिले रारामा दैनिक करिब एक सयको हाराहारीमा आन्तरिक पर्यटक भित्रिन्छन् । दसैं, तिहार, नयाँ वर्ष र हिउँदमा त्यो संख्या झनै बढ्ने गरेको छ । तर, पर्याप्त होटल नहुँदा त्यहाँ पुग्ने पर्यटकहरूले समस्या व्यहोर्ने गरेका छन् । त्यही भएर हामीले मध्यवर्ती क्षेत्रमा होटल विस्तार अभियानलाई जोड दिएका छौं, हुटुस्थित निकुञ्जको मुख्यालयमा दाहालले भने, कोभिडलगायत कारणले जुन गतिमा काम हुनुपर्ने थियो, त्यसमा ब्रेक लाग्यो अब बिस्तारै त्यो अभियान अघि बढ्ने विश्वास छ ।हाल रारा तालछेउमा डाँफे र केही परको माझघट्टको होमस्टेबाहेक पर्यटकका लागि बास बस्ने किसिमका कुनै संरचना छैनन् । डाँफे होटलको म्याद सकिनै लाग्दा गत जेठमा तत्कालीन वनमन्त्री प्रेमबहादुर आलेले एकै पटक ५ वर्ष म्याद थपेका थिए, त्यसमाथि सर्वोच्च अदालतमा मुद्दा विचाराधीन छ । उक्त होटलका सञ्चालक सांसद गोपाल बम तालछेउका संरचना (नेपाली सेनाको गुल्म र निकुञ्ज कार्यालय) बाहिर सारिए होटल बाहिर सार्न तयार रहेको बताउँछन् । सधैं होटल तालमै हुनुपर्छ भन्ने होइन, उनले भने, बाहिरी क्षेत्र (मध्यवर्ती क्षेत्र) मा होटलका लागि जग्गा लिइसकेका छौं, हामी बाहिर सर्न तयार छौं ।अहिले रारा भित्रिने धेरै पर्यटकलाई निकुञ्ज र नेपाली सेनाको गुल्मले पनि आश्रय दिने गरेका छन् । निकुञ्जको कोर एरियाबाहिरको सल्लेरी, झ्यारी र ताल्चा विमानस्थल क्षेत्रमा भने केही होटल सञ्चालनमा छन् । निकुञ्जका अनुसार कोर एरियाभित्रका पोइन्टहरूमा केही टी सप सञ्चालनमा छन् । वार्डेन दाहाल उच्चस्तरका पर्यटकलाई तान्ने हो भने सुविधायुक्त होटललगायतका संरचना विस्तारमा ढिलाइ गर्न नहुने बताउँछन् । निकुञ्जले मचान र दृश्यावलोकन क्षेत्र विस्तार गर्ने र पुलपदमार्ग विस्तार र मर्मत कार्यलाई तीव्रता दिएको उनले जनाए । त्योबाहेक स्थानीय सरकारसँग मिलेर संस्कृति संरक्षणसँगै पर्यटकीय गतिविधि गरिरहेका छौं, उनले भने, होमस्टे सञ्चालनका लागि स्थानीयको क्षमता बढाउन जोड दिएका छौं ।निकुञ्जको गेस्ट हाउस भाडामा लिएर राजु कार्कीले चलाएको हेरिटेज होटल आगलागी भएपछि बन्द छ । उनले कोभिड संक्रमणकै बीचमा ताल्चा विमानस्थलमा रारा ट्राभलर होम सञ्चालनमा ल्याएका छन् । रारा जाने मुख्य बाटाहरूमा होटल चलाउन सकिए पनि पर्यटन प्रवर्द्धनमा सहयोग पुग्ने कार्कीको बुझाइ छ । होटल सबै ताल आसपासमै हुनुपर्छ भन्ने होइन, उनले भने, मुख्य कुरा सुविधा भएकाले निकुञ्जबाहिरको मध्यवर्ती क्षेत्रमा पनि होटल विस्तार गर्न सकिन्छ । कर्णाली प्रदेशको उद्योग, पर्यटन, वन तथा वातावरण मन्त्रालयले पनि रारा ताल क्षेत्र र मुर्मा गाउँमा पर्यटन प्रवर्द्धनमा जोड दिएको देखिन्छ । मन्त्रालयले मुर्माका ७५ वटै घरमा होमस्टे चलाउन गत आर्थिक वर्षमा १ करोड रुपैयाँ बजेट छुट्याएको थियो । मन्त्रालयका सचिव मोहनदेव जोशीका अनुसार २०७६ मा १० वर्षे कर्णाली प्रदेशको पर्यटन गुरुयोजना स्वीकृत भएको छ । त्यसमा १० वटै जिल्लामा गरी १२ अर्ब रुपैयाँ खर्च गरिने उल्लेख छ । पर्यटन प्रवर्द्धनका ९ वटा आयाम जस्तै पर्यटन गन्तव्य विस्तार, संस्कृति संरक्षण र जीविकोपार्जनलगायत छन्, उनले भने, रताल वरपर १३५ किमिमा साइकल ट्र्याक बनाउन ४६ करोडको योजना स्वीकृत भएको छ । भ्यु टावर, सेड बेन्च, डेक प्वाइन्ट, काठेपुललगायतका संरचना बनाउने योजना छन् । तर, जिल्ला समन्वय समितिका संयोजक पूर्णबहादुर रोकायाले ताल पर्ने छायानाथ रारा नगरपालिकाले चार वर्ष अवधिमा खासै चासो नदिएको आरोप लगाए । प्रदेश सरकारले पदमार्ग सुधार र भ्यु टावरलगायतका संरचना बनाएको छ, रोकायाले भने, नगरपालिकाले पर्यटकीय गतिविधि सञ्चालन गर्नेतिर ध्यान दिएन । छायानाथ राराका नगर प्रमुख हरिजंग शाही भने बजेट विनियोजन गरे पनि संघ सरकारसँग समन्वय गर्नुपर्ने र निकुञ्ज ऐनलाई टेकेर काम गर्नुपर्दा केही कठिनाइ भएको बताउँछन् । तर, राराको फोहोर व्यवस्थापन र स्थानीय स्रोतको उपयोगमा विशेष ध्यान दिएको उनको भनाइ छ । उनले निकुञ्जबाहिरको सल्लेरी क्षेत्रमा होटल र अहिलेको विमानस्थल विस्तार गर्न सकिए पर्यटक अझ बढी भित्र्याउन सकिने बताए । केन्द्रको वन तथा वातावरण मन्त्रालयले पनि रारा निकुञ्जसहितका संरक्षित क्षेत्रमा प्रकृतिमा आधारित पर्यटन कार्यक्रम सञ्चालन गर्ने तयारी गरेको छ । विश्व बैंकको सहयोगमा सञ्चालन हुने कार्यक्रमअन्तर्गत भौतिक संरचना निर्माण र होमस्टे तथा संस्कृति प्रवर्द्धनलगायत छन् । तीनवर्षे कार्यक्रमका लागि १४ करोड रुपैयाँ बजेट तय भए पनि कार्यक्रम स्वीकृत भइनसकेको दाहालले बताए । निकुञ्ज विभागका पूर्वमहानिर्देशक मनबहादुर खड्काले रारामा पर्यटन प्रवर्द्धनको सम्भावना भए पनि भौतिक संरचना अभाव भएको तर्कसहित प्रकृतिमा आधारित कार्यक्रमभित्र समेट्नुपर्ने बताए ।"
"पीडितलाई हेरौं, विपत्लाई बुझौं","मनसुन सकिएको साता नबित्दै आइतबारदेखि देशभर परेको लगातारको भारी वर्षाले पुर्याएको क्षति जति अकल्पनीय छ, जलवायु परिवर्तनले निम्त्याएको यस प्रकारको बेमौसमी विपत्ति त्यत्ति नै चिन्तनीय छ । त्यसैले सरकारले बाढी, पहिरो र डुबानपीडितहरूको उद्धार तथा राहत व्यवस्थाका लागि तत्काल प्रभावकारी कदम चाल्नुका अतिरिक्त भविष्यमा यस्तो विपत्तिसित जुध्ने यथोचित पहल थाल्नु पनि उत्तिकै आवश्यक छ । साथै यसबीचमा हामी कहाँकहाँ चुकेका कारण अहिलेको वर्षा र बाढीपहिरोले यति धेरै क्षति निम्त्यायो भन्नेबारेमा पनि उचित समीक्षा गरी भोलिका दिनमा यस्ता त्रुटि सच्याउने तत्परता देखाउनुपर्छ । मनसुन सकिए पनि बंगालको खाडी र मध्यभारतमा रहेको न्यून चापीय प्रणालीमा पश्चिमी वायुको बलियो प्रभाव थपिएपछि १२ वर्षयताकै भारी वर्षा भएको हो । पानी पर्ने क्रम जारी रहेकाले जोखिमपूर्ण क्षेत्रका बासिन्दाले पर्याप्त सावधानी अपनाइराख्न आवश्यक छ, यससम्बन्धी सूचना प्रणालीलगायतका विषयमा सरकारले उचित व्यवस्थापन गर्नुपर्छ । विज्ञहरूका अनुसार मनसुन सकिइसकेपछि यस्तो घटना विरलै हुन्छ । जलवायु परिवर्तनकै कारण मनसुन सकिँदा पनि बाढीजन्य विपत् निम्तिएको हो । त्यसैले मनसुन अवधिभर सञ्चालित बाढीको पूर्वसूचना सेवालाई कात्तिकसम्मै विस्तार गर्नुपर्ने पाठ यो विपत्तिले सिकाएको भन्ने विज्ञहरूको धारणा मननीय छ । बाढीपहिरो र डुबानमा परेर भएको क्षतिको यकिन भइसकेको छैन । बुधबार अबेरसम्मको तथ्यांकअनुसारै कम्तीमा ८८ जनाको ज्यान गएको खबर छ । बेपत्ताहरूको खोजी भइरहेकाले यो संख्या थपिइरहेको छ । डोटी, पाँचथर, इलामलगायतका जिल्लामा ठूला पहिरो गएका छन् । तराई क्षेत्रमा कैयौं घरहरू डुबेका छन् । देशकै प्रमुख बाली धान भित्र्याउने बेलामा भारी वर्षा भएकाले किसानहरू ठूलो मर्कामा परेका छन् । कतिको काटेको धान बाढीले बगाएको छ, निहिनमा बाढी पसेको छ । कति स्थानमा काट्न बाँकी धान पनि ढलेका छन् । यसबाट कैयौं किसानको मिहिनेत र अन्नधन मात्रै खेर गएको छैन, उनीहरूलाई यो वर्ष के खाने भन्ने चिन्ताले पनि सताउन थालेको छ । कुल गार्हस्थ्य उत्पादनको एकचौथाइभन्दा बढी हिस्सा ओगट्ने कृषि क्षेत्रको प्रमुख बालीमा भएको यो क्षतिले देशकै अर्थतन्त्रमा असर पुग्ने निश्चित छ । सरकारले यो क्षतिको आकलन गरी यसबाट पर्न सक्ने भावी असरको मूल्यांकन गर्नुपर्छ र तदनुरूप योजना अघि सार्नुपर्छ । यस्तै, पीडित किसानहरूको समस्या सुनेर सरकारले राहत वितरण गर्नुपर्छ । विपत्ति प्रभावित सबैका लागि आवश्यक पर्ने उद्धार, राहत र पुनःस्थापनालगायत कार्यलाई सरकारले प्रभावकारी ढंगले सञ्चालन गर्नुपर्छ । मन्त्रिपरिषद्को बुधबार बसेको बैठकले मृतकको परिवारलाई राहत, घाइतेको निःशुल्क उपचार र विस्थापितलाई आवासको प्रबन्ध गर्ने निर्णय गरेको छ । बुधबारै प्रधानमन्त्री शेरबहादुर देउवाले तत्काल उद्धार, राहत र पुनःस्थापनाका लागि परिचालित हुन विपद् व्यवस्थापन परिषद्लाई निर्देशन दिएका छन् र बजेटको अभाव नहुने गरी व्यवस्था गर्न अर्थ मन्त्रालयलाई अह्राएका छन् । यी निर्णय तथा निर्देशनको उचित कार्यान्वयन हुनुपर्छ ।जल तथा मौसम विज्ञान विभागले शुक्रबार साँझ विशेष बुलेटिन प्रकाशित गरेर सम्भावित वर्षाबारे पूर्व जानकारी गराए पनि गृह र कृषिजस्ता सम्बन्धित मन्त्रालयले नागरिकलाई सचेत बनाउन नसक्दा पनि धेरै क्षति भएको देखिन्छ । त्यसबीचमा दसैं परेकाले होस् या अरू कुनै कारणले, यति धेरै जनधनको क्षति हुने विषयमा पनि पूर्व संकेत हुँदा हुँदै आवश्यक सावधानी अपनाउन नसक्नु विडम्बनापूर्ण छ । यदि किसानहरूलाई सचेत गराउन सकेको भए या उनीहरूले धान काट्दैनथे या बाली भित्र्याइसक्थे, त्यसो हुँदा स्वाभाविक रूपमा क्षति कम हुन्थ्यो । तसर्थ, यो घटनालाई पाठ मानी अबका दिनमा मौसमसम्बन्धी सूचना वितरण र लक्षित वर्गमा त्यससम्बन्धी सचेतना वृद्धिमा पनि सरकारले ध्यान दिनुपर्छ । यो विपत्ले हाम्रा विकास पूर्वाधारहरूको गुणस्तरमा पनि पुनः प्रश्न उठाएको छ । बाढीपहिरोका कारण ठाउँठाउँमा सडक र सञ्चार पूर्वाधारहरूमा क्षति पुगेको छ । त्यसैले सडक, तटबन्धलगायतका पूर्वाधारहरूको गुणस्तर सुधारमा सरकारले ध्यान दिनुपर्छ । जुनसुकै संरचना बनाउँदा त्यसको दिगोपनमा विचार पुर्याउनुपर्छ । मौसमीबेमौसमी सबैखाले विपत्ति एक नियमित नियतिजस्तै बन्न थालिसकेकाले हाम्रा नीतिनिर्माण र नीतिकार्यान्वयनहरू अब अनिवार्य रूपमा जलवायु परिवर्तनका असरहरूलाई केन्द्रमा राखेर गरिनुपर्छ । जलवायु परिवर्तन निरन्तर छ, संकट गहिरिँदो छ । यसको अर्थ भोलिका दिनमा यस्ता घटना हामीले अझ बेहोर्नुपर्नेछ । यस्तो अवस्थामा अनुकूलन र जुध्ने उपाय अपरिहार्य छ । वैज्ञानिक अनुसन्धानले औद्योगिक क्रान्तियता ११ डिग्री सेल्सियसले तापक्रम बढेको देखाएको छ । राष्ट्रसंघअन्तर्गतको जलवायु परिवर्तनसम्बन्धी अन्तरसरकारी संस्था (आईपीसीसी) ले अहिलेकै किसिमले कार्बन उत्सर्जन कायम रहे सन् २०४० अगावै विश्वको तापक्रम १५ डिग्री सेल्सियसले बढ्ने चेतावनी दिएको छ । यसबाट गम्भीर असर पर्नेमध्ये नेपाल अग्रपंक्तिमै पर्छ । अहिल्यै हिमालय क्षेत्र, हिमताल, हिमनदी पग्लिने र अनियन्त्रित डढेलो तथा आरीघोप्टे वर्षाजस्ता चरम मौसमी गतिविधि बढिरहेका छन्Ù विकसित मुलुकहरूले कार्बन उत्सर्जनको मात्रा नघटाएमा यो क्रम अझ बढ्नेछ । त्यसैले आउँदो कोप२६ जस्ता विश्व सम्मेलनमा पनि नेपालले आफूले खाँदै नखाई लागेको यो विषको प्रभावबारे विश्व समुदायलाई सुनाउन र झकझक्याउन भूमिका खेल्नुपर्छ । र, मुलुकभित्र पनि जलवायु परिवर्तनलाई सदाबहार र अति आपत्कालीन चिन्ताका रूपमा ग्रहण गरी त्यहीबमोजिम योजनाहरू अघि सार्नुपर्छ ।"
तीनै तहको चुनाव एकैपटक,"मन्त्रिपरिषद्ले पूर्णता पाएको छ । सरकारको अबको काम तीनै तहको चुनाव गराउनु हो । त्यसैका लागि शेरबहादुर देउवा सरकारमा गएका हुन् र चुनाव ढिलोचाँडो हुन्छ नै । अहिले नेपाली कांग्रेस महाअधिवेशनमा होमिइसकेको छ । तिहारलगत्तै नेकपा माओवादी, एमाले लगायतका दलको पनि अधिवेशनको हल्ला चलिरहेको छ, केही त तयारीमा पनि छन् । यसले आगामी चुनावलाई कस्तो प्रभाव पार्छ भन्नेतर्फ कसैले ध्यान दिएका छैनन् । संविधानतः स्थानीय सरकारको अवधि करिबकरिब अन्त्य हुन लागेको छ भने संघीय र प्रदेशको चुनावका लागि पनि लगभग एक वर्ष बाँकी छ । यही समयमा सबै दलले आआफ्ना स्वार्थ त्यागेर तीनै तहको चुनाव गर्ने आँट गर्ने हो भने यसले मतदाताको समयसँगै सरकारी ढुकुटीको पनि संरक्षण हुने थियो । अनि आगामी चुनावहरू पनि यसैगरी गरे, चुनावी खर्चमा पनि ठूलो कमी आउने थियो । तर, सधैं म र मेरो पार्टीगुट मा रमाइरहेका दलका नेताहरूले के यस्तो सोच राख्लान् र ! आफ्नै राजनीतिक स्वार्थमा लिप्त उनीहरूलाई यस्तो विषयमा के चासो ? रामकृष्ण बराल, जोरपाटी ५, काठमाडौंअहिले चुनावको चर्चा हुन थालेको छ । मन्त्रिपरिषद्ले पूर्णता पाएसँगै यस्तो हल्ला फैलिएको हो । नेकपाकांग्रेसले गठबन्धनको नेतृत्व गरिरहेको छ, नेकपा र एमाले फुटे पछि, अहिले सबैतिर आगामी चुनावमा कांग्रेस नै विजयी हुने अनुमान गरिएको छ । यसैले पनि होला प्रधानमन्त्री शेरबहादुर देउवालाई चुनाव नै ठीक लागेको । तर, उनको अगाडि महाधिवेशन छ, उनी फेरि सभापतिमा जितेर कांग्रेस र सके चुनावपछि बन्ने सरकारको नेतृत्व गर्न चाहन्छन् । उनले चाहना राखे पनि पार्टीभित्र उनीअनुकूल स्थिति छैन । त्यसैले उनी महाधिवेशनसम्म चुनावको विषयमा नबोल्ने रणनीतिमा छन् । तर, उनका पार्टीका प्रभावशाली नेताहरूलाई संसद्मा अर्थात् शासनको केन्द्रमा आउन निकै हतारो छ । अघिल्लो पटक वाम गठबन्धनका कारण धेरै पुराना र शक्तिशाली नेताहरू संसद्बाहिर छन् । त्यही भएर कांग्रेस छिटै चुनावमा जान सक्छ । हुन पनि, पालिकाको अवधि सकिन लागिसक्यो, संघ तथा प्रदेश संसद्को म्याद पनि लगभग एक वर्ष बाँकी छ । यस्तोमा चुनावको हल्ला चल्नु सामान्य नै हो । फेरि अहिलेको राजनीतिक परिवेश यस्तो बन्नुको पछाडि आफ्नै कारण छ । एमालेका केपी शर्मा ओलीले दुईदुई पटक संसद् विघटन गर्न खोजेका थिए । उनको पार्टीले यस्तो कदम रोक्न नसकेपछि, विभाजनमा जानुपरेको थियो । अहिले एमाले दुई चिरा भएको छ, एउटाको नेतृत्व ओलीले गरेका छन् भने अर्कोको माधवकुमार नेपालले । यही फुटका कारण संसद् चल्ने अवस्था पनि छैन । महत्त्वपूर्ण विधेयकहरू अघि बढ्न सकेका छैनन् । संसद्को पूर्ण अवधिका लागि बनाइएको यो सरकारले नै चुनाव गराउने छ । मन्त्रिपरिषद्लाई पूर्णता दिन लगभग तीन महिना लागेको दृष्टान्तले पनि गठबन्धन सजिलै अगाडि बढ्नेमा शंकै छ । त्यसैले सबै दल आफ्नो नाफाघाटा आकलन गर्दै चुनावको बाटो हेरिरहेका छन् । चुनाव छिटै होला, नहोला अनुमानकै विषय भयो । जहिले भए पनि, तीनै तहको चुनाव भने एकै दिन हुनुपर्छ । यसले थोरै भए पनि नागरिकलाई राहत दिनेछ, साथै सरकारी ढुकुटी पनि जोगाउने छ । राजनीतिक सहमति गरेरै भए पनि यो विषयमा दलहरू अघि बढून् । आगामी चुनाव पनि एकै दिन सम्पन्न हुने गरी आवश्यक व्यवस्था संविधानमै राख्दा पनि हुन्छ । यसले एकातिर नागरिकको समयको बचत गर्छ, अर्कातिर राजस्व पनि जोगाउँछ । यसो हुँदा सबैतिरबाट फाइदा मात्र हुने देखिएको छ, त्यसैले यस विकल्पबारे पनि जिम्मेवार नेताहरूले छलफल चलाउनुपर्छ । नारायण गौतम, बानेश्वर, काठमाडौं"
ठूलो दलको सानो मन,"टीकाराम भट्टराईको लेख सम्भव छ एमालेको पुनरुदय ? सम्पूर्ण एमाले नेताहरूले पढ्नै पर्ने खालको छ । हुन त, जनमत हरेक ५५ वर्षमा परिवर्तन भैरहन्छ । हिजोको ठूलो दल भोलि सानो हुन सक्छ अनि आजको सानो दल भोलि ठूलो बन्न पनि सक्छ । दलले लिने नीति, त्यसका नेताहरूको बोली र व्यवहारले नै दलको जनाधार घट्नेबढ्ने हुन्छ । साढे तीन वर्षअघिको जनमतलाई आधार मान्ने हो भने निश्चय नै यो मुलुकको सबैभन्दा ठूलो दल नेकपा एमाले हो । तर, यसको नेतृत्वले लिएका एकपछि अर्को गलत निणर्यका कारण आज यो दल सत्ताबाट सडकमा पुगेको छ । संघीय र प्रदेश सरकार सबैतिरबाट बढारिन पुगेको छ । तैपनि दलभित्र यस्ता विषयमा कुनै समीक्षा हुन सकेको छैन । समीक्षा सुरु गरे त्यसको अपजस दलको नेतृत्वमा आइपुग्ने भय केपी शर्मा ओलीलाई छ । सायद यसैले ओली न दलको कुनै पनि कमिटीमा न त हालै सम्पन्न विधान अधिवेशनमा दल विभाजन र सत्ता बहिर्गमनबारे समीक्षा गर्न चाहन्छन् । यसबाट के सिद्ध हुन्छ भने एमाले नाममा ठूलो भए पनि लोकतान्त्रिक आचरण र व्यवहारमा भने सानो भएको छ । विशाल दलको विशालै छाती हुनुपर्छ तर अहिले एमाले र उसको नेतृत्वको छाती भँगेराको जस्तो देखिएको छ । अन्यथा दल विभाजन भएको र सत्ताबाट बहिर्गमन भएको महिना दिन बित्दासमेत किन यसबारे गम्भीर समीक्षा भैरहेको छैन ? किन नेतृत्व समीक्षा गर्न पन्छिरहेको छ ? किन हालैको विधान अधिवेशनमा यो विषयलाई प्रवेशको अनुमति नै दिइएन ? के एउटा जीवन्त दलमा यस्ता संवेदनशील विषयमा बहस हुनुपर्दैन ? नहुने हो भने कसरी यस्तो दललाई लोकतान्त्रिक मान्ने ? यसको जवाफ एमालेले आमनागरिकलाई दिनुपर्छ । हालैको अन्तर्वार्तामा एमाले नेता भीम रावलले भनेका थिए, विधान अधिवेशनमा थुप्रै कमजोरी देखिए, टोली नेताहरूको चयन गलत ढंगले भयो, मैले बोल्न खोज्दा पनि वातावरण बनाइएन । अब यी सबैको समीक्षा गर्न दल बैठक माग गरेका छौं । तर अहिलेसम्म बोलाइएको छैन । उता धनश्याम भुसालहरूको पनि उस्तै गुनासो छ । तर एमाले नेतृत्व चीरनिन्द्रामा छ । रावल र भुसाल जस्ता नेताको कुरा त नसुनिने दलमा अरू साना नेताको कुरा सुनिने, फरकमत र धारणा राख्ने लोकतान्त्रिक वातावरण होला भनेर कसरी मान्ने ? २०६४ सालको माओवादी दल २०७० को निर्वाचनमा आउँदा कहाँ पुग्यो ? दिल्लीमा कसैले नपत्याएको आमआदमी दलको उदय कसरी भयो ? एमाले गणहरूले सबै हेक्का राखून् । एमालेभित्र यस्तै अलोकतान्त्रिक गतिविधि रहिरहे भोलिका दिनमा यो दलबाट जनविश्वास उड्न सक्छ । विभाजन किन र कसको कारण भयो भनेर गम्भीर ढंगले बहस र समीक्षा नभएसम्म एमाले अघि बढ्न सक्दैन भन्ने भट्टराईको निष्कर्ष सही छ । गोपाल देवकोटा, जोरपाटी, काठमाडौं"
छायामा विश्व जैविक विविधता,"जैविक विविधता ह्रास र जलवायु परिवर्तन जैविक विविधता ह्रास र जलवायु परिवर्तन दुवै मानवसिर्जित वातावरणीय समस्या हुन् । यी दुवैले एकअर्कालाई प्रबलन (रिइन्फोर्स) गर्ने गर्छन् । जैविक विविधता ह्रासले जलवायु परिवर्तनलाई सघन तुल्याउँछ र जैविक विविधताको ह्रासको प्रमुख कारकमध्ये एक जलवायु परिवर्तन हो । यी दुवैको प्रभाव प्रकृति र मानव जीवनमाथि एकैसाथ पर्दा त्यसको सघनतामा वृद्घि हुने गर्छ । पृथ्वीको तापमान वृद्घिसँगै प्रकृतिले मानव भलाइका लागि प्रदान गर्ने सेवाहरू, जस्तै खाद्यान्नको उत्पादन, स्वच्छ पानीको आपूर्ति पनि कम हुन जान्छ । त्यसकारण, जलवायु परिवर्तन र जैविक विविधता ह्रासका दुई ठूला चुनौतीसँग एकैसाथ जुध्नुपर्छ भन्ने मत यतिखेर प्रबल हुँदै गएको छ । गत जुनमा यी दुई विषयको ज्ञान उत्पादन गर्ने उच्च वैज्ञानिक संयन्त्रहरू जैविक विविधता र वातावरणीय सेवासम्बन्धी अन्तरदेशीय विज्ञान नीति संयन्त्र (आईपीबीईएस) र जलवायु परिवर्तनसम्बन्धी अन्तरसरकारी प्यानल (आईपीसीसी) ले संयुक्त कार्यदल बनाएर एउटा प्रतिवेदन सार्वजनिक गरे । प्रतिवेदनले जलवायु परिवर्तन वा जैविक विविधता ह्रासको समस्यासँग एकांगी हिसाबले छुट्टाछुट्टै जुध्ने साँघुरो कदमले न जलवायु परिवर्तनको समस्या हल गर्छ, न त जैविक विविधताको ह्रासलाई रोक्छ भन्ने निष्कर्ष निकालेको छ । त्यसकारण वर्तमानमा मानवजातिले भोगिरहेका यी दुई प्रमुख वातावरणीय समस्याहरूको एकमुष्ट समाधानमा जोड दिनुपर्ने राय प्रतिवेदनको छ । उदाहरणका लागि, वनजंगल जस्ता जैविक बासस्थानको फँडानी र क्षयीकरण रोक्ने हो भने त्यसले जैविक विविधताको संरक्षण मात्रै गर्दैन, बरु जलवायु परिवर्तनको कारक कार्बन उत्सर्जनलाई घटाई जलवायु परिवर्तन न्यूनीकरणलाई सघाउँछ । कार्बन र जैविक विविधता उच्च भएका पारिस्थितिकीय प्रणालीको पुनर्बहाली (रिस्टोरेसन) ले वनस्पति र प्राणीहरूलाई बासस्थान प्रदान गरी संरक्षणलाई सघाउनुका साथै जलवायु परिवर्तनलाई न्यूनीकरण गर्न मद्दत गर्छ । दिगो कृषि प्रणाली र वन उपयोगले जलवायु परिवर्तनको अनुकूलनका लागि सहयोग गर्नुका साथै उत्सर्जन न्यूनीकरण र जैविक विविधताको संरक्षणलाई सघाउँछ । त्यस्तै, जैविक विविधता संरक्षणको महत्त्वपूर्ण उपाय ठानिएको प्रभावकारी संरक्षित क्षेत्रहरूको स्थापनाले अनुकूलनलाई सहज गराउँछ । जैविक विविधतालाई नकारात्मक असर पार्ने कार्यहरू, जस्तै वन फँडानी, रासायनिक मलको बढ्दो उपयोगलाई प्रत्यक्ष र अप्रत्यक्ष रूपमा दिइने अनुदानलाई रोक्दा त्यसले जलवायु परिवर्तनको प्रभाव न्यूनीकरण र अनुकूलनलाई सहयोग पुग्छ । त्यसैगरी कार्बन सञ्चितिका लागि ऐतिहासिक रूपमा वनजंगल नभएका क्षेत्रमा गरिने एकल प्रजातिको वृक्षरोपण (मोनोकल्चर) ले जलवायु परिवर्तनलाई न्यूनीकरण गरे पनि जैविक विविधता र स्थानीय समुदायलाई नकारात्मक असर पुर्याउन सक्छ । त्यसकारण यी दुवै समस्यालाई एकैसाथ जुध्नुका सहलाभ (कोबेनिफिट) धेरै र बहुआयामिक छन् । अन्त्यमा, अन्यत्र जस्तै नेपालको जैविक विविधता संरक्षणको प्रगति न्यून छ । जैविक विविधता महासन्धिलाई नेपालले बुझाएको छैटौं राष्ट्रिय प्रतिवेदनका अनुसार, संरक्षणका ५८ राष्ट्रिय लक्ष्यमध्ये ३ वटा (५ प्रतिशत) मात्रै तोकिएको समयमा पूरा भए, १२ वटा पूरा हुने क्रममा रहे, ३८ वटाको प्रगति न्यून रह्यो र ५ वटाको प्रगति हुँदै भएन । थप, अन्यत्र जस्तै नेपालमा पनि जलवायु परिवर्तनको छायामा जैविक विविधताको संरक्षणको मुद्दा पनि पर्न गयो । जैविक विविधताको धनी, जलवायु परिवर्तनको प्रभावको उच्च जोखिम रहेको हाम्रो जस्तो देशमा, जहाँ यस्ता समस्याहरूसँग जुध्ने स्रोतसाधन र ज्ञानको कमी छ, जैविक विविधता ह्रास र जलवायु परिवर्तनसँग एकसाथ जुध्ने रणनीति अपनाउनु उपयुक्त हुन्छ । मानवजातिको अस्तित्वकै लागि चुनौती बनेका जैविक विविधता ह्रास र जलवायु परिवर्तनलाई एक्लैएक्लै हल गर्ने उपायहरू निकम्मा बनिरहेको अहिलेको अवस्थामा यी दुवै समस्यामध्ये एउटालाई समाएर अर्कोलाई छोड्नुभन्दा एकसाथ हल गर्नु बुद्घिमानी हुनेछ । ग्लास्गोको भिसा र टिकट हात पारिसकेको नेपाली प्रतिनिधिमण्डलले जलवायु सम्मेलनमा सधैं एउटै कुरा दोहोर्याउनेभन्दा यस्ता सहलाभयुक्त अभिनव र रूपान्तरणकारी कार्ययोजना प्रस्तुत गर्न सक्नुपर्छ । त्यसका लागि यसपालिको घरभित्रको तयारी कस्तो भयो होला ?"
थारूका लागि कसले बोलिदिने ?,"भाषा आयोगले हालै गण्डकी प्रदेशमा सरकारी कामकाजका लागि भनेर नेपाली, मगर, गुरुङ, भोजपुरी र थारू भाषालाई क्रमबद्ध रूपमा सिफारिस गर्यो । लगत्तै थारू समुदाय आन्दोलित भयो । देशभरिका थारूहरूको भाषा विगतका जनगणनामा भूगोल हेरीकन भोजपुरी, मैथिली वा अवधीका रूपमा समेत गणना हुने गरेको थियो । २०६२६३ यताको सचेतनाले भोजपुरीभाषीको सघन उपस्थिति नभएको प्रदेशमा उनीहरू थारूभाषीभन्दा ज्यादा देखिनुले थारू समुदाय आफूहरूलाई कम गणना गरेर भोजपुरीभाषीमा मिसाइयो कि भनेर सशंकित बन्यो । थारू समुदायका प्रतिनिधि संघसंस्थाले शान्तिपूर्ण रूपमा जिल्ला प्रशासन कार्यालय, नवलपुर र गण्डकी प्रदेशका मुख्यमन्त्रीलाई भेटी सरकारी पक्षबाट भएको भूल सुधार गर्न आग्रह गरे । नवलपुर प्रशासनमै किन भने, गण्डकी प्रदेशभरिमा यही जिल्लामा थारूहरू बढी छन् ।संविधानको धारा ६ ले नेपालभित्र बोलिने सबै भाषालाई राष्ट्रभाषा मानेको छ । धारा ७ मा देवनागरी लिपिमा लेखिने नेपाली भाषा नेपालको सरकारी कामकाजको भाषा हुनेछ भनी उल्लेख छ । त्यस्तै, धारा ७ (२) बमोजिम नेपाली भाषाका अतिरिक्त प्रदेशले आफ्नो प्रदेशभित्र बहुसंख्यक जनताले बोल्ने एक वा एकभन्दा बढी अन्य राष्ट्रभाषालाई प्रदेश कानुनबमोजिम सरकारी कामकाजको भाषा निर्धारण गर्न सक्नेछ ।झट्ट हेर्दा गण्डकी प्रदेशका हकमा, सामान्य लागे पनि, राज्यका तर्फबाट गरिएको यो चरम लापरबाही हो । भाषा आयोग अध्यक्षका रूपमा डा लवदेव अवस्थी र प्रदेश संयोजकका रूपमा डा जगमान गुरुङ, सदस्य डा चूडामणि बन्धु, डा दानराज रेग्मी लगायतका विज्ञले पाँचपाँच वर्ष मिहिनेतपूर्वक गरेको कार्यमा किन यस्तो त्रुटि हुन पुग्यो, विचारणीय छ । भाषा आयोग संविधानको धारा २८७ अन्तर्गत गठन भएको हो । पाँच वर्ष आयु भएको आयोगको गठन भने संविधान जारी भएको एक वर्षभित्र गरिनुपर्ने व्यवस्था थियो । धारा २८७ (६) अनुसार भाषा आयोगका कामकर्तव्य हुन् सरकारी कामकाजको भाषाका रूपमा मान्यता पाउन पूरा गर्नुपर्ने आधारहरूको निर्धारणसँगै भाषाको संरक्षण संवर्द्धन र विकासका लागि अवलम्बन गर्नुपर्ने उपायहरूबारे नेपाल सरकारसमक्ष सिफारिस गर्नु ।संविधानको धारा २६३ मा थारू आयोगको व्यवस्था गरिएको छ । अन्य आयोग जस्तै थारू आयोगको कामकर्तव्य र अधिकारबारे धेरै व्याख्या भने गरिएको छैन । स्वाभाविक रूपमा थारू आयोगको काम देशभरिका थारू समुदायको लगत राख्ने, संस्कृति संरक्षण गर्ने आदि हुनुपर्छ । भाषा आयोगले थारू आयोगसँग समन्वय गरेको भए यस्तो त्रुटि हुँदैन थियो कि ! थारू भाषा र समुदायबारे कुरा गर्दा डोरबहादुर बिष्टको किताब सबै जातको फूलबारी मा उल्लेख भएका कुरा यथेष्ट छैनन् । प्रारम्भिक अनुसन्धानका रूपमा उक्त पुस्तकमा अभिव्यक्त भएका तथ्यहरूले गहिरो अनुसन्धानको आवश्यकता रहेको देखाउँछन् । नेपालका थारूहरूबारे अध्ययन गरेका अर्जुन गुणरत्नेले आफ्नो किताबको शीर्षक नै मेनी टङ्स, वान पिपल ः द मेकिङ अफ थारू आइडेन्टिटी इन नेपाल राखेका छन्, जसले थारू समुदाय एउटै भए पनि थारूहरूले बोल्ने भाषाको प्रकार फरक रहेकोतर्फ संकेत गर्छ । नेपालका विभिन्न भूगोलमा बस्ने थारू जातिको भाषामा एकरूपताको अभाव देखिन्छ । उदाहरणका लागि, चितवन र नवलपुर जिल्ला एकअर्कामा जोडिएका भए पनि त्यहाँ बस्ने थारूहरूले बोल्ने भाषा अलग लाग्छ । थारूहरूको बोल्ने भाषा अलग भएकै कारण रेडियो नेपालले राष्ट्रिय भाषाहरूमा समाचार प्रसारण गर्ने निर्णय गर्दा समस्या देखा परेको थियो । मानक थारू भाषा निर्धारणका लागि सरकारी निकायले पत्राचार गर्दा थारू कल्याणकारी सभा स्वयं दङालीलाई मानक मान्ने कि मोरङेली वा अन्य भूगोलको थारू भाषालाई भनी अन्योलमा पर्यो । थारू कल्याणकारी सभाका तत्कालीन अध्यक्षले रेडियो नेपालबाट थारू भाषामा समाचार प्रसारण गर्ने योजनालाई थारू समुदायबीच फाटो ल्याउने सरकारी षड्यन्त्र भने । डोरबहादुर बिष्टदेखि अर्जुन गुणरत्नेसम्मले थारू समुदायबारे गरेका अध्ययनबाहेक अहिले धेरै कुरा सार्वजनिक वृत्तमा उपलब्ध छन् ।२०६२६३ यता गोरखापत्रले एक दर्जनभन्दा बेसी भाषामा समावेशी पृष्ठ प्रकाशन गरिरहेको छ । गोरखापत्रको प्रयासले मानक थारू भाषा कायम गर्न सहज भएको छ । यो अध्ययनले के देखिन्छ भने थारू मात्र यस्तो जाति बन्न पुगेको छ जसले प्रयोग गर्ने भाषामा लामो समयदेखि एकरूपता कायम हुन सकेको छैन । थारूभाषीहरू पश्चिम नेपालमा अवधीभाषीका रूपमा अंकित छन् भने पूर्वमा भोजपुरीभाषीमा । जनगणनाका बेला यो समस्याको निरूपण सरकारी तवरबाट भइसक्नुपर्नेमा भाषा आयोगको पछिल्लो त्रुटिले झन्झन् बल्झेको देखाउँछ । संविधान जारी भएपछिको पहिलो निर्वाचनअन्तर्गत गण्डकी प्रदेशको संसद्मा नवलपुरका थारू समुदायको प्रतिनिधित्व हुन सकेन । नवलपुरमा थारू समुदाय जनसंख्या र भाषाका हिसाबले बाहुन र मगरपछि तेस्रोमा आउँछ । तर, कुनै पनि प्रमुख राजनीतिक दलले यो तथ्यलाई ख्याल गरेको देखिएन । कावासोती र मध्यविन्दु नगरपालिकाका उपमेयर पदमा भएका प्रतिनिधित्वमै यो समुदायले चित्त बुझाउनुपरेको छ । कुनै प्रमुख पार्टीको शीर्ष नेतृत्वको रोजाइमा नपरेका कारण प्रदेशमा थारू नेताहरूको प्रतिनिधित्व हुन नसकेको बताउँछिन्, थारू कल्याणकारी महिला सभा, नवलपुर जिल्ला अध्यक्ष टीका महतो । उनी थप्छिन्, केन्द्रका नेताहरूले उपेक्षा गरेकाले हाम्रो समुदायका लागि कसैले प्रभाव र दबाब देखाउन चाहेनन् । गैंडाकोटदेखि दाउनेसम्म नारायणी नदी किनारका बस्तीहरूलाई गुलजार गरेर बसेको थारू समुदायको प्रतिनिधित्व प्रदेश संसद्मा नहुनु विडम्बनाको विषय हो । थारू समुदायले क्लस्टरका रूपमा समावेशी प्रतिनिधित्वको हिस्साको संवैधानिक ग्यारेन्टी पाएको छ । थारू समुदायका नेता विजयकुमार गच्छदार दोस्रो संविधानसभामा पूर्वदेखि पश्चिमसम्मका थारूहरूको भोट एकत्रित गरेर मधेसी जनअधिकार फोरम (लोकतान्त्रिक) लाई सबभन्दा ठूलो क्षेत्रीय दल बनाउन सक्षम नभएका भए यो उपलब्धिका लागि अझै लामो संघर्ष गर्नुपर्थ्यो । राजनीतिक रूपमा हेर्दा कैलाली काण्ड, नवलपुर डन्डा काण्डले पुट दिएकाले त्यो संवैधानिक ग्यारेन्टी सम्भव भएको देखिन्छ । संवैधानिक आयोगका रूपमा थारू आयोगले समेत मान्यता पायो । थारू समुदायका लागि यो निकै ठूलो राजनीतिक उपलब्धि हो । थारू समुदायले क्लस्टरका रूपमा समावेशी प्रतिनिधित्वको हिस्साको संवैधानिक ग्यारेन्टी पाएको भए पनि अरू कानुनी छिद्रमा विभिन्न दलका नेताहरूले खेल्दा नवलपुरका थारू समुदाय प्रतिनिधित्वविहीन हुन पुगेको देखिन्छ । प्रदेश संसद् गठनका लागि प्रभाव पर्ने निर्वाचनसम्बन्धी ऐनको दफा २८ मा बन्दसूची तयार गर्नेबारे उपदफामा सम्बन्धित प्रदेशको भौगोलिक समुदायलाई समेत ध्यान दिई जनसंख्याका आधारमा यथासम्भव समावेशी सूची तयार गर्नेछ भनी उल्लेख छ । उपदफामा प्रयुक्त यथासम्भव शब्दले पार्टी नेतृत्वलाई उनीहरूको दबाब र प्रभावमा निर्णय गर्न सहज बनाएको देखिन्छ । यसरी नवलपुरको थारू समुदाय ऐनमा उल्लेख भएको यथासम्भव शब्दका कारण बाहिर रहन पुग्यो । पहिलो संविधानसभामा लैंगिक अल्पसंख्यक सुनीलबाबु पन्त सांसद बनेका थिए । उनी लैंगिक अल्पसंख्यक भएर भन्दा पनि पार्टीको कोटामा चुनिएका थिए । जे होस्, पन्तको प्रतिनिधित्वबाट उत्साहित भएर दोस्रो संविधानसभामा लैंगिक अल्पसंख्यक भूमिका श्रेष्ठले नेपाली कांग्रेसबाट प्रतिनिधित्वका लागि पहल गरेकी थिइन्, जसलाई पार्टी नेताहरूले भनेका थिए, तपाईंको नाम समावेशी क्लस्टरले स्वीकार गरेन । पार्टीको शीर्ष नेतृत्वसम्म पहुँच नभएकैले दोस्रो संविधानसभामा लैंगिक अल्पसंख्यकलाई प्रतिनिधित्व गर्ने अवसर मिलेन । नवलपुरको थारू समुदायले गण्डकी प्रदेशमा भोगेको नियति दोस्रो संविधानसभामा लैंगिक अल्पसंख्यकले सामना गरिसकेका थिए । आगामी निर्वाचनमा कम्तीमा गण्डकी प्रदेश संसद्को समानुपातिक वा प्रत्यक्षमा नवलपुरको थारू समुदायको प्रतिनिधित्वबारे कसले ग्यारेन्टी गर्ने ? आफ्नो समुदायको प्रतिनिधित्व नहुने निर्वाचनमा उनीहरू किन निरन्तर सहभागी भइराख्ने ? त्यसले विद्रोह वा प्रतिरोधका लागि ठाउँ राखिदिएको हुन्छ । यस्तो विद्रोहले उग्र रूप र आकार ग्रहण गर्नुअघि नै जिम्मेवार राजनीतिक दलहरू र राज्य पनि सचेत हुनुपर्छ । प्रतिनिधित्व र पहिचानलाई अनदेखा गरेर समतामूलक समाजको निर्माण हुन सक्दैन । थारू कल्याणकारी सभाले भाषा आयोगको लापरबाहीलाई सच्याउन आग्रह गरेको छ । सभाले त्यो लापरबाहीमा खेल्न खोज्दै त्रुटि निरूपणको आग्रहसाथ भोजपुरी भाषामा समेटिएको सम्पूर्ण जनसंख्यालाई थारू जनसंख्या कायम गर्ने हठ गरेको छ । यो हठ पनि पूर्वाग्रही र अवैज्ञानिक देखिन्छ । भाषा आयोगको एउटा गल्तीले अरू कति समस्या निस्कन सक्ने रहेछन् भन्ने कुराको यो राम्रो दृष्टान्त हो । कुनै पनि समुदायको अधिमूल्यन पनि हुनुहुँदैन र अवमूल्यन पनि हुनुहुँदैन । यस्तो जिम्मेवार कार्यमा राज्य आगामी दिनमा अत्यन्त सचेत र जिम्मेवार हुनुपर्छ । नवलपुरको थारू समुदायलाई परेको समस्या परम्परागत रूपमा बहिष्करणमा परेका अरू भूगोल वा समुदायलाई नपर्ला भन्न सकिन्न ।"
मनसुनपछि बाढी र हाम्रो चूक,"नेपाल सरकारको आधिकारिक संस्था जल तथा मौसम विज्ञान विभागले गएको असोज २३ मा गत वर्षभन्दा आठ दिन ढिलो गरी पश्चिम नेपालबाट मनसुन बाहिरिएको सूचना सार्वजनिक गर्यो । त्यसको दुई दिनपछि विभागले नेपालको पूर्वी भागबाट पनि यस वर्षको मनसुन बाहिरिने सम्भावना रहेको देखिन्छ भन्ने सूचना निकाल्यो । सामाजिक सञ्जालमा एक मित्रले बाढीले पुर्याएको क्षतिको अंकगणितीय प्रस्तुतिसहित अब नेपालबाट यस वर्षका लागि जोखिम सकिएको भन्दै आगामी वर्षका लागि नयाँ रणनीति तयार पार्नुपर्ने सुझाव दिए । तर विभागको भविष्यवाणी एक हप्ता पनि टिकेन । गिनिज बुकको रेकर्ड तोडिएझैं भयो, नेपालबाट मनसुनी वर्षा बाहिरिन नपाउँदै भित्रियो । फेरि भित्रिएको मनसुनले केही दिनयता नेपालभरि वर्षा गराइरहेको छ । पूर्वभन्दा पश्चिममा वर्षा र क्षति बढी भएका सूचनाहरू आइरहेका छन् । नदीहरूमा बहाव बढेका, बस्तीहरू डुबानमा परेका, मानिसहरू बाढीमा फसेका, भौतिक सम्पत्तिहरू क्षति भएका, धानका पाँजाहरू पानीमाथि तैरिएका, नकाटेको धान बाली जलमग्न भएका फोटाहरू छ्यापछ्याप्ती छन् । बालीे बिमा गर्ने, खेतमा जमेको पानीलाई निकास दिने, खेतमा खाल्डो खन्ने, धानलाई सुक्खा ठाउँमा राख्ने जस्ता जोखिम न्यूनीकरणका पुँजीवादी बजारमुखी र रैथाने उपायहरू पनि सामाजिक सञ्जालमा आएका छन् । प्रायः किनारमा पर्ने किसान अहिले सञ्चारमाध्यम र सामाजिक सञ्जालको केन्द्रमा छन् । बेलैमा सही सूचना नदिएकामा सरकारप्रति जनता आक्रोशित छन्, सरकारलाई गालीको वर्षा गर्न थालेका छन् । तर यो आक्रोश र गालीले मस्त निदाएको बहाना गरिरहने सरकारको माखो मर्नेवाला छैन ।सुदूर पश्चिममा अहिले भैरहेको वर्षा धेरै स्थानमा खतराको तहमाथि छ । जल तथा मौसम विज्ञान विभागको तथ्यांक हेर्दा पछिल्लो चौबीस घण्टामा डडेलधुराको साउँखर्क जलाधारमा ३४६२ मिलिमिटर वर्षा मापन गरिएको छ, पश्चिम नेपालका विभिन्न जलाधार क्षेत्रमा २११ मिलिमिटरभन्दा माथि वर्षा मापन गरिएको छ । वर्षा अझै केही दिन नरोकिने भविष्यवाणी विभागले गरिसकेको छ । तर हाम्रो जल तथा मौसम विज्ञानको भविष्यवाणी किन फेल हुँदै छ ? राज्य संयन्त्र कहाँ चुक्दै छ ? जोखिम न्यूनीकरणको पुँजीवादी बजारमुखी उपाय वनपछि फेरि कृषिमा कसरी घुस्तै छ ? यसबारे सोच्नैपर्ने भएको छ । पहिलो त, मनसुनसम्बन्धी सूचनाको संश्लेषणमा सरकार चुक्यो । सरकारले एक हप्तापछिको जल तथा मौसम भविष्यवाणी गर्ने संयन्त्र निर्माण गरेन । भएका प्रविधिलाई पनि राम्ररी व्यवस्थापन गर्न जानेन वा चाहेन । प्रविधिको अव्यवस्थापन कतिसम्म छ भने गत असारमा मनाङमा आएको बाढी कति मिलिमिटर वर्षाले ल्याएको हो भन्दा सरकारसँग अभिलेखित अंकगणितीय तथ्यांक छैन । स्थानीय बासिन्दाले दिने सूचनालाई फेरि जल तथा मौसम विभाग र त्यसका विज्ञहरू तथ्यांक मान्न तयार छैनन् । आफू पनि नगर्ने, अरूलाई पनि गर्न नदिने क्या गजबको शैली छ हाम्रो ! दोस्रो, हाम्रो जल तथा मौसमको चक्रलाई देशको सीमाले तय गर्दैन, दक्षिण एसियाको मौसमी परिघटनाले निर्माण गर्छ । मौसमविज्ञहरूले मनसुनपछि यो वर्षा हुनुको कारण पनि बंगालको खाडीमा आएको आकस्मिक फेरबदललाई मानेका छन् । त्यसैले मौसमका विषयमा पनि हामीले छिमेकी देशहरूसँग सम्पर्क र समन्वय गर्नुपर्छ । भारत प्रविधिको हिसाबले हामीभन्दा माथि छ । ऊ जल तथा मौसम विज्ञानमा हामीभन्दा बलियो, राम्रो र विकसित प्रविधिहरूले युक्त छ । हाम्रो जल तथा मौसम विज्ञानको भविष्यवाणी हेर्दा भारतीय प्रविधिद्वारा उत्पादित सूचनासँग जोडिन नेपाल सरकार चुकेकै देखिन्छ । यसले हामीलाई अन्तरदेशीय जल तथा मौसम विज्ञानको संयन्त्र र सूचना आदानप्रदानको आवश्यकता छ भन्ने देखाउँछ । यस्तो हुन सके जल तथा मौसममा स्वाभाविक र आकस्मिक रूपमा हुने परिवर्तनबाट आइपर्ने जोखिम न्यूनीकरण गर्न पक्कै सहयोग पुग्नेछ । तेस्रो, हामी संघीयतामा गयौं भन्छौं तर शासकीय संरचना र मानसिकता अझै एकात्मक छ । केन्द्रीय सरकार र केन्द्रीय सरकारी निकायहरू हावी छन् । केन्द्र आफ्नो अधिकार प्रत्यायोजन गर्न चाहँदैन । स्थानीय सरकार कर संकलन र ढुंगाबालुवाको बिक्रीमा चासो राख्छ तर जल तथा मौसमका विषयलाई वास्ता गर्दैनÙ केन्द्रबाट सूचना लिनमा कान र जनतालाई सूचना दिनमा मुख बन्द गर्छ । अहिलेको वर्षाले जन्माएको क्षति जल तथा मौसमविज्ञ वा जलवायुविज्ञले भनेझैं मनसुनपछि आकस्मिक रूपमा उपस्थित भएको होइन, यो त राज्य संयन्त्रको लापरबाही र गैरजिम्मेवारी पनि हो । चौथो पक्ष हो जलवायु परिवर्तन र त्यसको असर । विश्वमा अहिले बढी उठ्ने गरेको र न्यूनीकरणका लागि कम चासो राखिएको विषय जलवायु परिवर्तन हो । जलवायु परिवर्तनको कारक कार्बन उत्सर्जनमा नेपाल जस्ता अतिकम विकसित देशहरूको खासै भूमिका नभए पनि भौगोलिक बनावट, आर्थिक अवस्था, जीविकोपार्जनको शैली आदिका कारण हाम्रो देश अति नै जोखिममा छ । मनसुन बाहिरियो भनेको हप्ता दिन बित्न नपाउँदै हात्तीसुँढे पानी पर्नुमा जलवायु परिवर्तनका कारण मौसमको चक्रमा आएको परिवर्तन नै जिम्मेवार छ । विज्ञान मात्र होइन रैथाने ज्ञान पनि, प्रविधि मात्र होइन रैनाथे सूचकहरू पनि मौसमको भविष्यवाणी गर्ने सवालमा जलवायु परिवर्तनसँग पराजित हुन थालेका छन् । अन्त्यमा, सरकार एवं जलवायु परिवर्तन, जोखिम न्यूनीकरण र अनुकूलनका क्षेत्रमा काम गर्ने निकायहरूले सूचनाको सही संश्लेषण यथासमय नगर्ने हो भने भविष्यमा कृषि क्षेत्रमा विपत् झन् बढ्दै र त्यसले नेपाली समाजमा जोखिम झन् बढाउँदै लैजाने निश्चित छ । अहिलेको जलवायु परिवर्तन, भइरहेका प्रविधि र संयन्त्रलाई सही रूपमा व्यवस्थापन गर्न नसक्दा र संघीयताको मान्यतालाई व्यवहारमा कार्यान्वयन गर्न नसक्दा यस्ता अप्ठ्याराहरू झन्झ्न चुलिँदै जानेछन् । त्यसैले सरकारले मौसम भविष्यवाणी गर्ने प्रविधि र ज्ञानको पहिचानसँगै त्यसको सही व्यवस्थापन गर्न जरुरी छ । केन्द्रमा भएको मौसम भविष्यवाणी गर्ने संयन्त्रलाई प्रदेश र स्थानीय तहसँग जोड्न आवश्यक छ । यसका लागि अन्तरदेशीय जल तथा मौसम विज्ञानको संयन्त्रको मात्र आवश्यकता छैन, सूचना आदानप्रदानको पनि खाँचो छ । यसतर्फ राज्य संयन्त्र बेलैमा चनाखो हुनुपर्छ । त्यस्तै, अहिलेको बाढीलाई पाठका रूपमा लिएर जलवायु परिवर्तनसम्बन्धी अध्ययन र अनुसन्धानलाई मानिसका धारणा बुझ्ने, ज्ञान हासिल गर्ने र स्थानीय तहका अनुकूलनका विषयवस्तुभन्दा बाहिर निस्किएर विपत्लाई पनि जलवायु परिवर्तनको बहससँग जोड्नु जरुरी छ ।"
कम्युनिस्ट नेताका महिलाद्वेषी अभिव्यक्ति,"भनिन्छ, हरेक व्यक्तिको बोलीबाट उसको मानसिकता र दृष्टिकोण अभिव्यक्त हुन्छ । अहिले नेपालका कम्युनिस्ट नेताहरूको अभिव्यक्ति सुन्दा लाग्छ, उनीहरूले दशकौंदेखि भन्दै आएको महिलामुक्ति र लैंगिक समानता दस्तावेजमा सजाउनका लागि मात्र हुन् । केही हप्ताअघि काठमाडौंमा भएको मदन भण्डारीको जीवनीमा आधारित पुस्तक श्वेतशार्दूल को विमोचन कार्यक्रमको प्रसंगबाट सुरु गरौं । प्रमुख अतिथि थिए नेकपा एमालेका अध्यक्ष तथा पूर्वप्रधानमन्त्री केपी शर्मा ओली । अनि पुस्तकको टिप्पणीकर्ता संघीय सांसद तथा नेकपा (एमाले) को केन्द्रीय सदस्य डा विन्दा पाण्डे । पाण्डेले महिलालाई नेता मान्न नसक्ने सोच पुस्तकमा झल्किएको एक प्रसंग उठाएकी थिइन् । पार्टीको पाँचौं महाधिवेशनको उद्घाटन कार्यक्रमको अध्यक्षता पुष्पलालकी पत्नी सहाना प्रधानले गरेको पुस्तकमा उल्लेख हुनुले सहाना प्रधानको सर्वविदित राजनीतिक पहिचान पुष्पलालकी पत्नी मा खुम्च्याइएकोतर्फ इंगित गर्दै यो सहाना प्रधानको मात्रै हैन, राजनीतिक हिसाबबाट नागरिक अभियान सुरु गर्ने योगमायादेखि सबै महिलामाथिको दृष्टिदोष हो भन्ने उनको टिप्पणी थियो । प्रधानलाई नेपाली राजनीतिको एक जुझारु, प्रभावशाली र दृढ नेता मानिन्छ । संगठित तवरले २००४ सालमा पहिलो पटक नागरिक अधिकारको नारा लगाउने कर्मठ महिलामध्ये उनी एक थिइन् । जेलनेललगायत अनेकौं बाधा अड्चनका बाबजुद बाल्यकालदेखि नै राजनीतिमा समाहित भएकी प्रधानको बेग्लैखाले राजनीतिक अस्तित्व र परिचय स्थापित छ । अधिकांश पुरुषनेतामा समेत अभाव रहेको उच्चशिक्षा, आत्मविश्वासी चरित्र, दृढता र नेतृत्वदायी क्षमता उनको व्यक्तित्वभित्रका विशेषताहरू हुन् । पार्टीभित्र मात्र हैन, अन्तरपार्टी सञ्जालमा समेत उनको भूमिका स्वीकार्य रहन्थ्यो । २०४६ सालको जनआन्दोलनले सफलता पाउनुमा प्रधानले नेतृत्व गरेको संयुक्त वाममोर्चा र कांग्रेसबीचको गठजोडलाई प्रमुख कारण मानिन्छ । आआफ्ना धारबाट टसकोमस नहुने वामघटकहरू प्रधानको नेतृत्व स्वीकार्दै कांग्रेससँग मिलेर आन्दोलन गर्न तयार हुनु सहानाको समन्वयात्मक क्षमताको परिचायक पनि हो । आन्दोलनको सफलतापछि सरकारमा रहेर महत्त्वपूर्ण मन्त्रालयको जिम्मेवारीसमेत उनले कुशलतापूर्वक निर्वाह गरेकी थिइन् । आफ्नो छुट्टै उच्चस्तरीय राजनीतिक पहिचान बनाएकी प्रधान नेपाल कम्युनिस्ट पार्टीका संस्थापक महासचिव पुष्पलालकी श्रीमती पनि हुन् । तर आफ्नै पहिचान र पार्टीमा प्राप्त राजनीतिक दायित्वका आधारमा उनले अध्यक्षताको भूमिका निर्वाह गरेकी थिइन् न कि पुष्पलालको श्रीमती को हैसियतले । लेखनप्रति गरिएको टिप्पणीलाई मनन गर्नुको साटो मन्तव्यका क्रममा अध्यक्ष ओलीले उल्टै टिप्पणीकारतर्फ व्यङ्गवाण प्रहार गरे । मदन भण्डारीले उठाउने गरेको सामाजिक न्याय, समानता र महिला अधिकारसम्बन्धी विषयवस्तु अहिलेको तहमा आइपुग्नुमा २०६३ जेठ ४ मा पुनःस्थापित संसद्मा पेस गरेको ४ बुँदे संकल्प प्रस्ताव एउटा सुखद संयोग रहेको तर्क ओलीले अघि सारेका थिए । तर वाक्य पूरा नहुँदै उनले मदन भण्डारीको श्रीमती भन्न हुने हो कि हैन, त्यो त थाहा छैन तर उक्त प्रस्ताव पेस गर्ने विद्या भण्डारीजी मदन भण्डारीको श्रीमती हुनुहुन्छ भने । ओलीको त्यो झटारो टिप्पणीकार पाण्डेतर्फ लक्षित थियो । उनको भनाइलगत्तै हलभर िहाँसो गुन्जाएर दर्शकदीर्घाका कार्यकर्ताहरूले ओलीको महिलाद्वैषी अभिव्यक्तिलाई थप हौस्याए । प्रधानजस्तै भण्डारी पनि श्रीमान्को नामले चिनिनुपर्ने व्यक्तित्व होइनन् । न भण्डारीले संसद्मा मदनको श्रीमतीका रूपमा राखेकी थिइन् । त्यो त सार्वभौम सांसदको हैसियतमा गरिएको काम थियो र त्यसलाई त्यसै रूपमा बुझ्नसक्नु सही हुन्छ । सामाजिक संरचनाकै कारण बिहेपछि राजनीतिबाट पछाडि धकेलिएकी भण्डारी मदन भण्डारीको मृत्युपछि पुनः राजनीतिक लगाम समातेकी भए पनि छोटो अन्तरालमै एमालेभित्र उनको पहिचान कुनै पुरुष नेताको भन्दा कम रहेन । राष्ट्रपति हुनुअघिसम्म एमालेको उपाध्यक्ष, अनेमसंघको अध्यक्ष र पटकपटक मन्त्री भएकी भण्डारीलाई प्रथम महिला राष्ट्रपति बन्ने चाँजो पार्टीभित्रको उनको हैसियतले जुराएको थियो । दोस्रो कार्यकालकी बहालवाला राष्ट्रपति भण्डारी विश्वप्रसिद्ध पत्रिका फोर्ब्सद्वारा २०१६ को विश्वव्यापी शक्तिशाली महिलाहरूमध्ये ५२ औं स्थानमा सूचीकृत भएकी थिइन् । राष्ट्रियअन्तर्राष्ट्रिय क्षेत्रमा आफ्नै चिनारी बनाइसकेकी भण्डारीले सांसदको भूमिकामा गरेको कामको प्रसंगमा मदन भण्डारीको श्रीमती फुँदा जोडिरहनुको कुनै औचित्य थिएन । तर आफ्नै पार्टीकी सहयोद्धा तथा पुस्तकको टिप्पणीकर्ता पाण्डेको धारणाप्रति कटाक्ष गर्नकै लागि ओलीले त्यो जुक्ति निकालेका थिए, जबकि उक्त त्रुटि आफ्नो असावधानी भएको स्वीकार्दै पुस्तकका लेखकले टिप्पणीलाई सकारात्मक रूपमा लिएका थिए ।ओली मुलुकभित्र समाजवादी भनिएको सबैभन्दा ठूलो कम्युनिस्ट दलको अध्यक्ष हुन् । समाजवादले महिला सशक्तीकरण र मुक्तिको सवाललाई आफ्नो सिद्धान्तभित्र समाहित गरेरै यहाँसम्म आएको मानिन्छ । तर, नेपालको हकमा समाजवादलाई व्यवहारमा रूपान्तरण गर्ने दायित्व बोकेका नेताहरू नै लैंगिक समवेदनशीलताबाट विमुख देखिँदै छन् । महिलाको आत्मसम्मानमा चोट पुर्याउने र हतोत्साही अभिव्यक्ति दिनेमा ओली अग्रस्थानमा छन् । नेकपा बन्दै गर्दा महिला सहभागिताको प्रसंगमा ट्याउ ट्याउ गर्न पर्दैन भन्ने उनको अभिव्यक्ति निकै विवादित र आलोचित बनेको थियो । आफूले अँगालेको राजनीतिक सिद्धान्तबमोजिम महिलासम्बन्धी धारणाउपर आफ्नै पार्टीभित्रका समकक्षी महिला राजनीतिकर्मीहरूप्रति समेत यति पूर्वाग्रही छन् भने समग्र लैंगिकताको मुद्दालाई उनी कसरी हेर्छन् ? पार्टीभित्र माथिल्लो स्तरको पदाधिकारी तथा सरकारमा सहभागी हुने अवसर दिइनु नदिइनु अलग पक्ष हो । तर पाण्डे स्वयंको राजनीतिक व्यक्तित्व शीर्षस्थदेखि उच्च जुनसुकै पदहरूका कुनै पनि पुरुष नेताभन्दा कम छैन । उनले हासिल गरेको उच्च शिक्षा, सादा जीवनपद्धति, सिद्धान्तप्रतिको निष्ठा र वैचारिक स्पष्टता जस्ता कम्युनिस्ट नेताहरूमा हुनुपर्ने गुण र विशेषता भनौं वा पार्टी निर्माणमा उनको योगदान कसैको भन्दा कम छैन । वर्तमान संविधानको मौलिक हकभित्र महिला अधिकार यो रूपमा समावेश हुनुमा पाण्डेको भूमिकालाई विशेष रूपमा लिइन्छ । यति सशक्त राजनीतिक व्यक्तित्व भएका नेताहरू त महिला भएकै कारण सार्वजनिक समारोहमा आफ्नै अध्यक्षको हेलाहोचो र व्यङ्गवाण खेप्न बाध्य छन् भने समाजवादभित्रको महिलावादले कहिले साकार रूप लेला ?पार्टी हाँक्ने नेताहरू नै महिला सवालमा सकारात्मक हुन नसक्नुको प्रभाव अन्य नेताकार्यकर्ताहरूमा पनि प्रशस्तै देखिन्छ । तत्कालीन प्रधानमन्त्री ओलीका सञ्चार सल्लाहकार सूर्य थापाले केहीअघि सञ्चारकर्मीहरूकै अगाडि कानुनमन्त्री शिवमाया तुम्बाहाम्फेको बदख्वाइँ गरे । अरूका कुरा सापटी लिएर महिला अधिकारको कुरा नगर्न तुम्बाहाम्फेलाई सुझाव दिएको उनले सगर्व सञ्चारकर्मीलाई बताएका थिए । महिला सवालमा विद्यावारिधि गरेकी र पार्टी राजनीतिमा थापाभन्दा बढी योगदान दिएकी तुम्बाहाम्फेविरुद्ध थापाको अभिव्यक्ति कुनै हालतमा पनि जायज थिएन, अझ अरूका कुरा सापटी लिएर भन्ने पदावली आफ्नै पार्टीका अन्य महिला नेताविरुद्ध प्रहार गर्न अघि सारेका थिए उनले । अध्ययनशील र शालीन व्यक्तित्वका रूपमा चिनिने नेता रघुजी पन्तले समेत गतवर्ष पार्टीभित्रकै महिला नेताहरूविरुद्ध अशोभनीय टिप्पणी गरेका थिए, जसका कारण माफीसमेत माग्नु परेको थियो । नेताहरूका यस्ता सिलसिला कहिलेसम्म जारी रहला ?कम्युनिस्टमा हुनुपर्ने आचरण र संस्कारलाई नेपालका कम्युनिस्टहरूले पाखा लगाइसकेको टिप्पणी सर्वत्र हुने गरेको छ । तर लोकलाजकै कारण कम्युनिस्ट भनाउन चाहने कम्युनिस्ट नेतागणका लागि केही आधारभूत विशेषता र चरित्र अपरिहार्य ठहर्नुपर्ने हो । लैंगिकताको सवालमाथि सकारात्मक धारणा नभई कुनै व्यक्ति कसरी कम्युनिस्ट नेता ठहरिएला ? वर्गीय सँगसँगै लैंगिक विभेदजन्य लेखाइ, बोलाइ र व्यवहार जहाँसुकै देखियोस् त्यसलाई आफ्नै विवेकले गलत ठहर्याउने चेत नभएको व्यक्ति कम्युनिस्ट समर्थक हुन त योग्य नहुनुपर्नेमा त्यस्ता अभिव्यक्ति दिने नेताहरू कसरी कम्युनिस्ट भइरहेका छन् ? देशको सबैभन्दा ठूलो कम्युनिस्ट दलको अध्यक्ष र दुई पटक प्रधानमन्त्री भइसकेका ओलीले यस सवाललाई सबैभन्दा छिटो मनन गर्नु जरुरी छ । आफूलाई समाजवादी भन्न रुचाउने अरू दलका नेताहरू पनि यस सन्दर्भमा चोखा छैनन् । आफ्नो बोली र व्यवहारले आफ्नै उचाइको मापन हुनेतर्फ उच्च नेतृत्व सचेत हुन सके त्यसको सकारात्मक प्रभाव सिंगो पार्टीपंक्ति र सर्वसाधारणमा समेत पर्न सक्छ ।"
अब वर्षभरि के खानू ?,"(लुम्बिनीपरासी)  वर्षभरि खाने अन्न भित्र्याउने बेला बेमौसमी वर्षा भएर बाली नष्ट भएपछि रूपन्देही र पश्चिम नवलपरासीका किसान चिन्तित बनेका छन् । काट्न ठिक्क परेको धान पानीमा डुबेपछि किसानका आँखा ओभाना छैनन् । गैडहवा गाउँपालिका५ कुर्मिन्डीका चन्द्रभुवन नाउ ढलेको धान हेर्दै टोलाउँदै गरेका भेटिए । पाँजो उठाउन मिल्छ कि भनी खेतसम्म पुग्छु, उनले भने, तर कतै पानीले डुबाएको छ, कतै बगाएको छ । अब पुर्पुरो समाएर रुनेभन्दा केही उपाय छैन ।१० कट्ठामा लगाएको धानबालीकै भरमा नाउको १२ जनाको परिवार थियो । तर सबै नष्ट भएको छ । अब वर्षभरि के खानू ? कोसँग रोइकराइ गर्नू ?, उनले दुखेसो पोखे, रोइकराइ गरे पनि उब्जनी त हुँदैन, किसान बन्नु र किसानी गर्नु सधैंभरिको पीडा हो ।लुम्बिनी कृषि विकास निर्देशनालयकी अधिकृत सुनैना बरालीका अनुसार रूपन्देहीमा ८२ हजार हेक्टर जमिनमध्ये यो वर्ष ६५ हजार ५ सय ५० हेक्टरमा धान खेती गरिएको थियो । जसमध्ये १७ हजार ३ सय हेक्टरको सुरक्षित कटानी भएको छ । ३ हजार ४ सय ६५ हेक्टरको धानबाली काटेपछि पानीमा डुबेको छ भने २० हजार ७ सय ९३ हेक्टरको धान नकाट्दै ढलेको छ । यहाँ राधा४, सुक्खा३, हर्दिनाथ१, गोरखनाथ, लोकनाथ, मकवानपुर१, रामधाम, सावित्री, लोकतन्त्र, मिथिला, मनीषा, पृथ्वी, सुरज, चाँदनीजस्ता धानको खेती गरिएको छ ।लगातारको वर्षाले काटेको धान डुबाएर उम्रने अवस्थामा पुगेपछि पश्चिम नवलपरासीको सुनवल४ का परशुराम पौडेल पनि अहिले चिन्तामा छन् । उनले १० कट्ठा जग्गाको धान दसैंको भोलिपल्ट काटेका थिए । भिजेको धान खेतमा उम्रन थालिसक्यो, उनले भने, अझै एकदुई दिन पानी नरोकिए सबै उम्रिन्छ ।गाउँघरमा चाडपर्व मनाएलगत्तै खेती थन्काउने चटारो हुन्छ । त्यहीअनुसार किसान खेतमा धान काट्न पसेका थिए । मौसम पूर्वानुमान महाशाखाले पानी पर्ने सूचना जारी गरे पनि ग्रामीण क्षेत्रमा त्यसको पहुँच छैन । जिल्लाको बर्दघाट, सुनवल, रामग्राम, पाल्हीनन्दनलगायतका क्षेत्रमा धान भिजेको छ । स्थानीय तह र कृषि ज्ञान केन्द्रसँग आधिकारिक क्षतिको विवरण नभए पनि २ सय बिघाभन्दा बढी क्षेत्रफलमा काटिएको धानमा क्षति पुगेको बताइएको छ । केन्द्र परासीका प्रमुख सन्देश धितालले वर्षाका कारण पसाउन लागेको धानलाई फाइदा पुगे पनि काटेको धानमा भने ठूलो क्षति पुगेको बताए । जिल्लामा २९ हजार ९ सय ७५ हेक्टरमा धान खेती हुने गरेको छ ।अधिकृत बरालीका अनुसार लुम्बिनी प्रदेशमा कुल ३ लाख १७ हजार ४ सय १४ हेक्टरमा धान खेती गरिएकामा ५५ हजार ५५ हेक्टरको सुरक्षित कटान भएको छ । २ लाख ६२ हजार ३ सय ५९ हेक्टरमा लगाइएको धानबाली पूर्ण तथा आंशिक रूपमा नष्ट भएको छ । पानीका कारण क्षति बेहोरेका किसानलाई राहत उपलब्ध गराउने विषयमा तीनै तहका सरकार छलफलमा जुटेको उनले बताइन् । बीउमा अनुदान दिने विषयमा प्रारम्भिक छलफल भइरहेको छ, उनले भनिन्, अहिले क्षतिको विवरण संकलन गर्दै छौं ।"
८५ वटा उडान रद्द,"काठमाडौं (कास) खराब मौसमका कारण बुधबार काठमाडौंबाट विराटनगर, लुक्ला, भरतपुर, दाङलगायत देशभरका आधा दर्जन स्थानका लागि हुने भनिएका दुईतर्फी ८५ वटा उडान रद्द भएका छन् । त्रिभुवन अन्तर्राष्ट्रिय विमानस्थलस्थित आन्तरिक टर्मिनल प्रमुख पूर्ण चुडालका अनुसार काठमाडौंविराटनगरका लागि तालिकामा राखिएका ४७ वटा उडान रद्द भए ।बुद्ध एयरका काठमाडौंविराटनगरका १९, भरतपुरका दुई, तारा एयरका काठमाडौंबाट लुक्लालगायत पूर्वी पहाडी जिल्लामा हुनुपर्ने १८, यती एयरलाइन्सका काठमाडौंविराटनगर १०, समिटका पहाडी जिल्लाका लागि तय गरिएका १०, श्री एयरलाइन्सका काठमाडौंविराटनगर ८, सौर्यका काठमाडौंविराटनगर ८, नेपाल वायुसेवा निगमका काठमाडौंदाङ ४, गुणका काठमाडौंविराटनगर ४, काठमाडौंभरतपुर दुई गरी ८५ वटा दुईतर्फी उडान रद्द भएको उनले बताए । बुधबार बिहान ६ बजेदेखि बेलुकी ८ बजेसम्मका लागि काठमाडौं विमानस्थलले आन्तरिक रुटमा दुईतर्फी ३ सय २४ वटा उडानको तालिका स्वीकृत गरेको थियो । सुगम रुट विराटनगर विमानस्थलमा बाढी पसेकाले सबै उडान स्थगन भए । मंगलबार राति खराब मौसमका कारण त्यही रोकिएका बुद्ध र श्री एयरलाइन्सका दुइटा जहाज बुधबार उड्न सकेनन् । विराटनगर विमानस्थल प्रमुख उत्सव खरेलले ती जहाजलाई पाइलटले पानीबाट जोगाउन धावनमार्गको उँचो स्थानमा सारेको जनाएका छन् । समुद्र सतहदेखि ७४ मिटर उचाइमा रहेको विराटनगर विमानस्थल होचो स्थानमा भएकाले नजिकैको बास्ता नहर र केसलिया खोलाको पानी पसेको खरेलले बताए । उनका अनुसार पानी निकास नभएकाले विमानस्थल बिहीबार ५ बजेसम्मका लागि नोटाम जारी गरी बन्द गरिएको छ । विराटनगरमा उडान हुन नसकेपछि वायु सेवाहरूले बुधबार भद्रपुरमा उडान संख्या बढाएका थिए । यसैबीच नेपालगन्जबाट रारा, ताल्चा, हुम्ला तथा पोखराजोमसोममा पनि तालिकाअनुसार पूरै उडान खराब मौसमका कारण हुन नसकेको क्षेत्रीय विमानस्थलका प्रतिनिधिले बताए ।"
राष्ट्र बैंकको हस्तक्षेपपछि निक्षेपको ब्याजदर १० ५ भन्दा कम,"(काठमाडौं)  नेपाल राष्ट्र बैंकको हस्तक्षेपपछि बैंक तथा वित्तीय संस्थामा निक्षेपको ब्याजदर एकल अंक (१० प्रतिशतभन्दा कम) नै कायम भएको छ । बुधबार बैंकहरूले आफ्नो वेबसाइटमार्फत सार्वजनिक गरेको कात्तिकका लागि निक्षेपको नयाँ ब्याजदर अधिकतम ९३६ प्रतिशतसम्म छ । कल डिपोजिट र संस्थागत मुद्दती निक्षेपबाहेक अन्य निक्षेपको हकमा बैंक तथा वित्तीय संस्थाले प्रकाशित ब्याजदरमा ०५ प्रतिशतसम्म बढाउन पाउँछन् । यसका आधारमा कात्तिकका लागि निक्षेपको अधिकतम ब्याजदर ९८६ प्रतिशतसम्म पुग्ने देखिन्छ । यही तथ्यका आधारमा निक्षेपको ब्याजदर १० प्रतिशतभन्दा कम कायम हुने भएको हो ।कात्तिक १ देखि लागू हुने गरी बैंकहरूले गत असोजको तुलनामा ३० प्रतिशतसम्मले निक्षेपको ब्याजदर बढाएका थिए । ब्याजदर वृद्धिमा अस्वस्थ प्रतिस्पर्धा तीव्र बनेपछि राष्ट्र बैंकले अघिल्लो महिनाको तुलनामा १० प्रतिशतभन्दा धेरै ब्याजदरमा परिवर्तन गर्न नपाउने व्यवस्था गरेको छ । राष्ट्र बैंकले मंगलबार जारी गरेको निर्देशनअनुसार बुधबारसम्म सबै बैंकहरूले निर्देशित सीमाभित्र रहेर नयाँ ब्याजदर प्रकाशित गरेका छन् । जसअनुसार बैंकहरूको अधिकतम ब्याजदर ९३६ प्रतिशतसम्म छ ।यसअघि १२ वटा बैंकले १० प्रतिशतभन्दा धेरैले ब्याजदर बढाएका र २ वटाले १० प्रतिशतभन्दा धेरैले ब्याजदर घटाएका थिए । बुधबार यी बैंकले पनि नयाँ ब्याजदर प्रकाशन गरेका छन् । राष्ट्र बैंककै निर्देशनअनुसार ब्याजदर बढाउँदा पनि आधा दर्जनभन्दा धेरै बैंकको ब्याजदर १० प्रतिशतभन्दा धेरै पुग्छ । तर राष्ट्र बैंकले ती बैंकहरूलाई टेलिफोनमार्फत निक्षेपको ब्याजदर ९३६ प्रतिशतभन्दा धेरै नतोक्न निर्देशन दिएको छ । सोही कारण ब्याजदर संशोधन भएका बैंकहरूको अधिकतम ब्याजदर ९३६ प्रतिशत छ । निक्षेपको ब्याजदर १० प्रतिशतभन्दा तल राख्न खोजिएको छ, राष्ट्र बैंक स्रोतले भन्यो, सोहीअनुसार बैंक तथा वित्तीय संस्थालाई मौखिक निर्देशन गएको हो ।ब्याजदर घटाउनुपर्ने निर्देशनले कर्जा निक्षेप अनुपात (सीडी) को चापमा रहेका बैंकहरूलाई राष्ट्र बैंकले फरक ढंगले सहुलियत दिन सक्ने पनि स्रोतको भनाइ छ । यो निर्देशनले सबै बैंकलाई लाभ हुन्छ । वासलातको आकार नबढे पनि नाफा वृद्धिमा सहयोगी हुने स्रोतको दाबी छ ।निर्देशनमार्फत ब्याजदरमा देखिएको बैंकहरूबीचको अस्वस्थ प्रतिस्पर्धालाई प्रभावकारी रूपमा नियमन गर्न खोजिएको राष्ट्र बैंकका प्रवक्ता देवकुमार ढकालले बताए । तरलता अभाव भन्दै बैंकहरू ब्याजदर वृद्धिको अस्वस्थ प्रतिस्पर्धामै उत्रिए, उनले भने, त्यसलाई रोक्न खोजिएको हो । अब बैंकहरूको ब्याजदरको अवस्था कस्तो हुन्छ, त्यसका आधारमा ब्याजदर स्थायित्वका लागि थप कदम उठाइने उनको भनाइ छ ।ब्याजदरमा अस्वस्थ प्रतिस्पर्धा नगर्न राष्ट्र बैंकले यसअघि पनि मौखिक रूपमा बैंकहरूलाई आग्रह गरेको थियो । तर बैंकहरूले उक्त निर्देशन उल्लंघन गरेर ३० प्रतिशतसम्म ब्याजदर बढाएका थिए । यही कारण राष्ट्र बैंकले हस्तक्षेप गर्नुपरेको बैंकहरूले स्विकारेका छन् । अब राष्ट्र बैंकबाट निर्देशन आइसकेकाले कार्यान्वयन गर्नुको विकल्प नरहेको बैंकर्स संघका अध्यक्ष भुवन दाहालले बताए । राष्ट्र बैंकले ब्याजदरमा स्थायित्व ल्याउन चाहेको देखिन्छ, उनले भने, यसकारण निर्देशनको सीमाभित्रै रहेर बैंकहरूले ब्याजदर प्रकाशन गरेका छन् ।"
सर्वेक्षण इजाजत रोक्नबाट पछि हट्यो सरकार,"(काठमाडौं)  जलविद्युत् आयोजनाको सर्वेक्षण अनुमतिपत्र रोक्का गर्न भइरहेको गृहकार्य रोकिएको छ । सर्वेक्षण अनुमति रोक्न अन्तिम निर्णयको तयारीमा रहेको ऊर्जा, जलस्रोत तथा सिँचाइ मन्त्रालय विद्यमान कानुनी प्रावधानको कारण देखाउँदै पछि हटेको हो ।हालको कानुनी व्यवस्थाअनुसार प्रक्रिया पुर्याएर आएका व्यक्ति तथा कम्पनीले जलविद्युत्को सर्वेक्षण अनुमति सजिलै पाउँछन् । पहिलो आउने निवेदकलाई पहिलो प्राथमिकता दिएर मन्त्रालय र विद्युत् विकास विभागले अनुमतिपत्र दिँदै आएका छन् । प्रतिस्पर्धा गरेर मात्र अनुमतिपत्र दिनुपर्ने सर्वोच्च अदालतको २ वर्षअघिको फैसलालाई आधार देखाउँदै मन्त्रालयले सर्वेक्षण अनुमति रोक्न पटकपटक छलफल गरी टिप्पणीसमेत उठाइसकेको थियो । मन्त्रीस्तरीय निर्णयबाट अनुमतिपत्र रोक्ने मन्त्रालयको तयारी थियो । तर विद्युत् ऐन, २०४९ र विद्युत् नियमावली, २०५० मा सरकारले जलविद्युत् आयोजनाको सर्वेक्षण अनुमतिपत्र रोक्न सक्नेबारे कुनै व्यवस्था छैन । ऐन र नियमावलीमा कुनै व्यवस्था नरहेकाले मन्त्रालय अनुमतिपत्र वितरण बन्द गर्ने तयारीबाट पछि हटेको हो । ऊर्जा सचिव देवेन्द्र कार्कीले ऐन र नियमावलीमा भएको व्यवस्थाविपरीत लाइसेन्स रोक्न नसकिने बताए । ऐन, नियमावली, निर्देशिकामा नभएको कुरा मन्त्रालयले कसरी गर्न सक्छ ? कि त कानुनी व्यवस्था संसद्ले परिमार्जन गर्नुपर्यो, होइन भने हामीले इजाजत रोक्ने निर्णय गर्नै सक्दैनौं, उनले भने ।ऊर्जा मन्त्रालयका प्रवक्ता मधुप्रसाद भेटुवालले जलविद्युत् आयोजनाको लाइसेन्स रोक्न छलफल भए पनि निर्णय भइनसकेको बताउँछन् । अनुमतिपत्र रोक्ने निर्णय भएको छैन । मन्त्रालयमा आएकालाई दिइरहेका छौं । विभागले पनि रोकेको छैन, उनले भने, प्रतिस्पर्धा गरेर मात्र अनुमति दिनू भनेर अदालतको निर्देशनात्मक आदेश आएको छ । अहिले पनि केही आयोजनाहरूमा प्रतिस्पर्धामार्फत नै सर्वेक्षण अनुमति दिइरहेका छौं । तर विद्युत् ऐनमा प्रतिस्पर्धाको कुरा छैन । ऐन, नियमावलीअनुसार आउने दरखास्तअनुसार इजाजत दिनैपर्छ । हालसम्म २२ वटा जलविद्युत् आयोजनालाई प्रतिस्पर्धामार्फत अनुमति दिएको र थप ४ आयोजनाका लागि प्रस्ताव मागिएको पनि उनले जानकारी दिए ।विद्युत् ऐन, २०४९ अनुसार विद्युत् उत्पादन सर्वेक्षणको अनुमतिपत्रबाहेक उत्पादन, प्रसारण र वितरण आयोजना बनाउन चाहने व्यक्ति वा संस्थाले आयोजनाको आर्थिक, प्राविधिक र वातावरणीय अध्ययन प्रतिवेदनलगायतका विवरणहरू खुलाउनुपर्छ । सर्वेक्षणका हकमा भने पहिलो आउने निवेदनले अनुमति पाउँछ । त्यस्तै, ऐनले सर्वेक्षणका लागि १ महिना र उत्पादन, प्रसारण तथा वितरणका लागि ४ महिनाभित्र अनुमति दिइसक्नुपर्ने व्यवस्था गरेको छ । सर्वेक्षणका लागि दिइने अनुमतिपत्रको अवधि बढीमा ५ वर्षसम्म हुन्छ भने उत्पादन, प्रसारण तथा वितरणका लागि अधिकतम ५० वर्षसम्म हुन्छ ।मन्त्रालय र विभागले गरेर हालसम्म २८ हजार मेगावाट क्षमता बराबरका जलविद्युत् आयोजनालाई सर्वेक्षण अनुमतिपत्र दिइएको छ । विभागले मात्र १ मेगावाटभन्दा कम उत्पादन क्षमताका १५ वटा आयोजनाबाट करिब ११ मेगावाट र १ मेगावाटभन्दा माथिका २ सय ८ वटा आयोजनाबाट १५ हजार ५ सय १५ मेगावाट गरी कुल १५ हजार ५ सय २६ मेगावाट बराबर उत्पादन क्षमता भएका आयोजनालाई सर्वेक्षण अनुमतिपत्र दिएको छ । तर सर्वेक्षण अनुमति लिएका आयोजनाहरूको तुलनामा उत्पादन अनुमति लिने र विद्युत् बिक्री सम्झौता (पीपीए) गर्ने आयोजनाहरूको संख्या निकै न्यून छ । नेपाल विद्युत् प्राधिकरणका अनुसार ५ हजार २ सय ५० मेगावाट हाराहारीमा मात्रै पीपीए भएको छ । बिना प्रतिस्पर्धा जथाभावी लाइसेन्स बाँड्दा प्रवर्द्धकहरूले जलविद्युत् आयोजना नबनाउने र होल्ड गरेर मात्रै राख्ने विकृति बढ्दै गएको छ । मन्त्रालयले लामो समयदेखि जीआईएसमा आधारित अनुमतिपत्र व्यवस्थापन प्रणाली लागू गर्ने र अनुमतिपत्र व्यवस्थापन कार्यलाई पारदर्शी गर्ने बताउँदै आए पनि त्यसको प्रभावकारी कार्यान्वयन हुन सकेको छैन ।"
"कैलाली, कञ्चनपुर र सुनसरीमा ३० प्रतिशत धानबाली नष्ट","(धनगढीइटहरी)  तीन दिनदेखिको बेमौसमी वर्षाका कारण अन्न भण्डारका रूपमा रहेका सुदूरपश्चिम प्रदेशका कैलाली, कञ्चनपुर तथा प्रदेश १ को सुनसरीमा धानबालीमा अत्यधिक क्षति पुगेको छ । तीन वटै जिल्लामा ३० प्रतिशतसम्म धानबालीमा नोक्सानी भएको सम्बन्धित कृषि ज्ञान केन्द्रहरूले जनाएका छन् ।कैलाली र कञ्चनपुरमा वर्षाअघि ४० प्रतिशत धानबाली भित्र्याउन बाँकी थियो, सुदूरपश्चिम कृषि निर्देशनालय प्रमुख यज्ञराज जोशीले भने, प्रारम्भिक तथ्यांकअनुसार वर्षाले ढालेर, बगाएर र डुबानबाट बचेको १० प्रतिशत जति होला, यसमा २४ प्रतिशत तलमाथि हुन सक्छ । स्थानीय तहका कृषि शाखालाई क्षतिको यकिन विवरण संकलन गर्न निर्देशन दिइसकेको उनले बताए ।३० प्रतिशत धानबालीको क्षतिलाई मात्रै आधार मान्दा पनि कैलालीका करिब एक लाख किसानले दुई अर्ब रुपैयाँ बराबरको नोक्सानी व्यहोर्नुपरेको जिल्ला कृषि ज्ञान केन्द्र प्रमुख खगेन्द्र शर्मा गर्छन् । उनका अनुसार जिल्लामा यो वर्ष ७० हजार हेक्टर जमिनमा धान लगाइएको थियो । जसमध्ये २१ हजार हेक्टरमा लगाएको धानबाली वर्षाले नोक्सान पुगेको छ । कैलाली र कञ्चनपुरमा एक हेक्टर खेतमा सरदर ४५ क्विन्टलसम्म धान फल्छ । जसअनुसार ९ लाख ४५ हजार क्विन्टल नोक्सान भएको मान्दा प्रतिक्विन्टल २ हजार रुपैयाँका दरले मात्रै हिसाब गर्दा किसानले १ अर्ब ८९ करोड रुपैयाँ बराबरको नोक्सानी व्यहोर्नुपरेको देखिन्छ, उनले भने, कञ्चनपुरमा पनि करिब १ अर्ब रुपैयाँ हाराहारीमा धानबाली नोक्सान भएको अनुमान गर्न सकिन्छ ।मर्कामा परेका किसानलाई राहतको आवश्यकता भएको उनले औंल्याए । कृषिको बालीनाली प्राकृतिक प्रकोप क्षतिपूर्ति तथा राहत मापदण्ड २०७५ अनुसार कैलालीमा मात्रै क्षतिपूर्ति दिन १७ करोड रुपैयाँभन्दा बढी रकम आवश्यक पर्छ । प्रदेश सरकार एक्लैले यति ठूलो रकम एउटै जिल्लाका लागि दिन सक्दैन होला, उनले भने, संघ, प्रदेश र स्थानीय तहले मिलेर जानुपर्ने देखिन्छ । उक्त मापदण्डमा किसानलाई प्रतिकट्ठा २ सय ६७ रुपैयाँ क्षतिपूर्ति दिइने उल्लेख छ ।प्रदेशको कृषि मन्त्रालयका सचिव डा मदनसिंह धामीले किसानलाई नगदमा राहतभन्दा कृषिका विभिन्न खाले कार्यक्रममा सहयोग र सहुलियत दिन सकिने बताए । पीडित किसानलाई भविष्यमा गहुँबाली, चैते धानलगायत लगाउँदा बीउ र मलमा सहुलियत तथा छुट दिन सकिने उनको भनाइ छ ।लगातारको वर्षाले सुनसरीमा पनि धानबालीमा उल्लेख्य क्षति पुर्याएको कृषि ज्ञान केन्द्रको आकलन छ । भोक्राहा नरसिंह, हरिनगरा, देवानगन्ज गाउँपालिका, इनरुवाका दक्षिणी भूभाग बबिया र जल्पापुर क्षेत्रमा वर्षाले बढी नोक्सान गरेको केन्द्रले जनाएको छ । जिल्ला यस वर्ष ५५ हजार हेक्टर क्षेत्रफलमा धान खेती गरिएकोमा १६ हजार हेक्टरको धान नष्ट भएको केन्द्र प्रमुख नुनुलाल उराव बताउँछन् । सुनसरीको दक्षिणी क्षेत्र जलमग्न छ । पानी परिरहेकाले पनि विवरण संकलन गर्न कठिन भइरहेको छ, उनले भने, पूर्ण विवरण आउन अझै केही दिन लाग्छ । हरिनगरा, देवानगन्ज र इनरुवामा लगाइएको अधिकांश तरकारी खेतीसमेत नष्ट भएको छ ।"
बल्लतल्ल जोगियो लिभरपुल,"पेरिस (एएफपी) लिभरपुल युरोपेली च्याम्पियन्स लिग फुटबलको मंगलबार रातिको खेलमा एट्लेटिको म्याड्रिडले तेर्स्याएको चुनौतीबाट बल्लतल्ल जोगिएको छ । एट्लेटिकोको उक्त चुनौती पन्छाउँदै लिभरपुल ३२ को जित निकाल्न सफल रह्यो । समान स्कोरको जितका लागि लियोनल मेसीले दुई गोल गरेपछि पेरिस सेन्ट जर्मेन (पीएसजी) ले पुनरागमन रच्दै आरबी लाइप्जिगमाथि सनसनीपूर्ण नतिजा निकाल्यो । कीर्तिमान १३ पटकको विजेता रियल म्याड्रिडले भने साख्तर डोनेस्कलाई ५० ले सजिलै हरायो । त्यसमा रियलका लागि फेरि एकपल्ट करिम बेन्जेमाले गोल गरे । बेन्जेमाले त्यतिबेला गोल गरेका छन्, जतिबेला फ्रान्समा उनीमाथि ब्ल्याकमेल को आरोपमा फेरि कानुनी प्रक्रिया सुरु हुँदै छ । यो दिनको सबैभन्दा नाटकीय खेल भने वान्डा मेट्रोपोलिटानोमा भएको थियो, जहाँ मोहम्मद सलाहले एक अर्को उत्कृष्ट गोल गरे । यसका लागि उनले एट्लेटिकोका केही डिफेन्डरलाई छक्याएर बल अगाडि बढाए । उनको प्रहार हल्का डिफ्लेक्ट हुँदै गोलमा परिणत भएको थियो । नेबी केइटाको उत्तिकै आकर्षक भलीमा गोल सम्भव भएपछि लिभरपुलले दुई गोलको अग्रता लिएको थियो, तर एट्लेटिकोका लागि फ्रान्सेली अन्तर्राष्ट्रिय खेलाडी एन्टोइन ग्रिजमनले दुई गोल फर्काएर घरेलु दर्शकलाई पूरा उत्साहित बनाएका थिए । जतिबेला लिभरपुलमाथि एट्लेटिको हाबी देखिन सुरु भएको थियो, ग्रिजमनले सिधा रातो कार्ड खाए । यसको कारण थियो, रोबर्टो फिर्मिनोको अनुहारतिर फर्काएर बुटले प्रहार गर्न खोज्नु । यो आफैंमा डरलाग्दो प्रयास थियो । यस्तोमा खेलको निर्णय पेनाल्टीबाट भयो । मारियो हेरमोसोले डिएगो जोटालाई लडाएपछि ७८ औं मिनेटमा प्राप्त पेनाल्टीलाई सलाहले सजिलै गोलमा परिणत गरे । च्याम्पियन्स लिगमा इजिप्टका यी खेलाडीको ३१ औं गोल थियो । यससँगै उनी यो प्रतियोगितामा लिभरपुलका लागि सर्वाधिक गोल गर्ने खेलाडी भएका छन् । यसअघि यो कीर्तिमान स्टेभन जेरार्डको नाममा थियो । खेलपछि लिभरपुल व्यवस्थापक योर्गन क्लोपले भने, खेल तनावपूर्ण र बराबरीको रह्यो तर हामी दोस्रो हाफमा उत्कृष्ट रह्यौं ।जितपछि समूह बी मा लिभरपुल तीन खेलबाट ९ अंकसहित शीर्षस्थानमा रह्यो । समान ४ अंकमा एट्लेटिको र एफसी पोर्टो रहेका छन् । पोर्टोले अर्को खेलमा एसी मिलानलाई १० ले हरायो । पेरिसमा मेसीले दुई गोल गरे भने एक गोल केलियन एमबाप्पेको नाममा रह्यो । एक गोलले पछाडि रहेको स्थितिमा पीएसजीले यो जित निकालेको हो । लाइप्जिगका तर्फबाट आन्द्रे सिल्भा र नोर्डी मुकिलेले गोल गरे । पीएसजी समूह ए को शीर्षस्थानमा छ । सोही समूहको अर्को खेलमा म्यानचेस्टर सिटीले क्लब ब्रुगलाई बेल्जियममा ५१ ले हरायो । यो जितलाई व्यवस्थापक पेप ग्वार्डिओलाले युरोपमा क्लबको अहिलेसम्मकै सबैभन्दा उत्कृष्ट प्रदर्शनको संज्ञा दिएका छन् । त्यसमा रियाद महारेजले २ गोल गरे । यस्तै १९ वर्षीय कोल पालमरले पनि एक गोल गरे । प्रतियोगितामा स्वप्निल सुरुआत लिएको सेरिफ भने इन्टर मिलानको हातबाट ३१ ले पराजित रह्यो । बोरुसिया डर्टमन्डका लागि बिर्सनलायक दिनको खेलमा अयाक्सको हातबाट ४० ले पराजित रह्यो ।"
नामिबियाको पहिलो जित,"अबुधाबी (एएफपी) डेविड विजले नटआउट ६६ रन बनाएपछि नामिबियाले बुधबार ट्वान्टी२० विश्वकपमा नेदरल्यान्ड्सलाई ६ विकेटले पराजित गर्दै प्रतियोगितामा अघि बढ्ने आफ्नो सम्भावना जीवन्त पारेको छ । अबुधाबीको गर्मीमा भएको खेलका क्रममा मैदानको तापक्रम ३६ डिग्रीसम्म पुगेको थियो ।त्यसमै दक्षिण अफ्रिकाका पूर्वअन्तर्राष्ट्रिय खेलाडी विजले ५ छक्का र ४ चौका प्रहार गरे । त्यसकै मद्दतमा नामिबियाले ६ बल बाँकी छँदै १ सय ६५ रनको लक्ष्य पूरा गरेको थियो । विश्वकपमा नामिबियाको पहिलो ऐतिहासिक जित हो । यससँगै टोलीको सुपर १२ को चरणमा पुग्ने सम्भावना कायम रहेको छ ।सोमबार पहिलो खेलमा नामिबिया सन् २०१४ को विजेता श्रीलंकासँग ७ विकेटले पराजित भएको थियो । त्यसमा पूरा टिम ९६ रनमै अलआउट भएको थियो । म्यान अफ द म्याच विजले भने, हाम्रो जित र प्रदर्शन दुवै उत्कृष्ट रह्यो । विश्वकपमा नामिबियाका लागि खेल्नुमा मेरा लागि धेरै ठूलो अर्थ छ । उनले अन्तर्राष्ट्रिय क्रिकेटमा नामिबियाका लागि खेल्नुले अपार खुसी प्राप्त भएको बताए । यो हारपछि नेदरल्यान्ड्स प्रतियोगिताबाट बाहिरिने तयजस्तै भएको छ । आयरल्यान्डविरुद्धको पहिलो खेलमा नेदरल्यान्ड्स ७ विकेटले पराजित भएको थियो । शुक्रबार हुने खेलमा नेदरल्यान्ड्सले श्रीलंकालाई पराजित गरे पनि त्यो टिमका लागि पर्याप्त हुने छैन । सन् २०१६ को ट्वान्टी२० विश्वकपमा दक्षिण अफ्रिकाका लागि खेलेका ३६ वर्षीय विजले २९ बलमा आफ्नो अर्धशतक पूरा गरेका थिए । उनलाई कप्तान जेरार्ड इरामसले बलियो साथ दिए । उनले २२ बलमा ३२ रन बनाएर चौथो विकेटका लागि ९३ रनको साझेदारी गरे । नामिबियालाई जितबाट रोक्न डच कप्तान पिटर सिलारले आफ्ना सात बलर प्रयोग गरेका थिए ।जितपछि कप्तान इरामसले भने, विश्वकप क्रिकेटमा पहिलो खेल जित्नु नामिबिया क्रिकेटका लागि विशेष अर्थ राख्छ । यसअघि प्रारम्भिक ब्याट्सम्यान म्याक ओडाउडले लगातार दोस्रो अर्धशतक बनाए । टिमले पहिले ब्याटिङ निम्तो स्वीकार्दै ४ विकेटमा १ सय ६४ रन बनाएको थियो । न्युजिल्यान्डमा जन्मेका म्याकले ५६ बलमा ७० रन बनाए । यसमा एक छक्का तथा ४ चौका सामेल थिए ।"
