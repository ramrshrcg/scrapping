शीर्षक,विवरण
सर्वोच्चमा भद्र अवज्ञा,"रणनीतिक महफ्वका विषयमा सहकर्मी न्यायाधीशहरुसँग छलफलै नगरी अदालतका पूर्वकर्मचारी, पारिवारिक सदस्य र उच्च अदालतका न्यायाधीशहरुलाई बिचौलियाका रुपमा प्रयोगन्यायपरिषद्बाट जथाभावी न्यायाधीशहरुको सरूवा र नियुक्ति, सर्वोच्च अदालतका समितिहरुमा सोध्दै नसोधी न्यायाधीशहरु हेरफेर र हेपाहा व्यवहारन्यायालय सुधारको माग गर्दै आन्दोलन चर्किएपछि त्यसलाई छल्न न्यायाधीश हरिकृष्ण कार्की र प्रकाशमान सिंह राउतको समिति गठन तर प्रतिवेदनको सुझावविपरीत भाषणप्रतिनिधिसभा विघटन बदर गर्ने फैसलालाई राजनीतिक लेनदेनको अस्त्र बनाएर लाभ लिने प्रयास, सहकर्मी न्यायाधीशको निष्ठा पनि धुमिल हुने अवस्थासंवैधानिक निकाय, मन्त्रिपरिषद् र राजदूतमा भाग मागेर न्यायपालिका र कार्यपालिकाबीच सौदाबाजीसंवैधानिक निकायमा भएका नियुक्तिविरूद्धका मुद्दा सुनुवाइ आलटालएनसेल, भाटभटेनीलगायतका ठूला रकमका व्यापारिक मुद्दामा निश्चित न्यायाधीशको इजलासमा मात्र पेसीपत्नी हत्याका दोषी पूर्वडीआईजी रञ्जन कोइरालाको सजाय तजबिजमा साढे ११ वर्ष कटौती, पुनरावलोकनको सुनुवाइ निरन्तर स्थगित"
भित्रिन थाले अफगान 'शरणार्थी,"दिल्लीमा रहँदा केही व्यक्तिले शरणार्थीलाई नेपालमा बस्न उपयुक्त छ भनेर बताएपछि उनीहरू हुलिया बदलेर भित्रिएको यससम्बन्धी अनुसन्धान गरिरहेको सुरक्षा स्रोतले जानकारी दिएको छ । दिल्लीमा कसैले नेपाल छिर्न सुझाव दिएपछि जामराईले दिल्लीमै रहेका केही व्यक्तिलाई नेपाल पठाएर वातावरण बुझ्न खटाएका थिए ।दिल्लीलगायत भारतका विभिन्न स्थानमा ३० हजार बढी अफगानिस्तानी भित्रिएको र उनीहरूमध्ये कतिपय नेपाल आउने क्रममा रहेको जानकारी जामराईले घटनाको अनुसन्धान गरिरहेका एक सुरक्षा अधिकारीसँग उल्लेख गरेका छन् ।गृह मन्त्रालयका प्रवक्ता फणीन्द्रमणि पोखरेलले गैरकानुनी रूपमा तेस्रो मुलुकका नागरिक नेपाल भित्रिएको विषयलाई आफूहरूले गम्भीर रूपमा लिएको बताए । यसबारे तत्काल अनुसन्धान गरी अध्यागमन विभागको जिम्मा लगाउन प्रहरीलाई निर्देशन दिएको उनले बताए । उनले भने अफगानिस्तानी नागरिक नेपाल भित्रिएका विषयमा मन्त्रालय गम्भीर छ । चेकजाँच बढाउन सम्बन्धित संयन्त्रहरूलाई निर्देशन दिइसकेका छौं ।पछिल्लो पटक भित्रिएका सातै जना अफगानिस्तानीलाई यूएनएचसीआरले नै संरक्षण दिएर राखेको छ । उनीहरूलाई सिनामंगलको एक घरमा दिनको ७ सय तिरेर अस्थायी बासस्थानसहित राखिएको छ । यसरी भित्रिएकालाई यूएनएचसीआरले पोस्ट रिसेप्सन अपोइन्टमेन्ट स्लिप दिएर संरक्षण दिने गरेको छ । यसअघि आएका दुई जनालाई पनि यूएनएचसीआरले खानेबस्ने व्यवस्था मिलाएर बसुन्धरामा राखेको छ । नेपालभारत खुला सिमाना छ । चीनसँग बन्द सिमाना भएका कारण सहजै तेस्रो मुलुकका नागरिकले गैरकानुनी रूपमा नेपाल आउजाउ सहज रूपमा गर्न पाउँदैनन् । भारतसँग खुला सिमाना भएकै कारण तेस्रो मुलुकका नागरिकका कानुनसम्मत प्रवेशबाहेकलाई रोक्न सुरक्षा संयन्त्र र अध्यागमनसीमा प्रशासनलाई तैनाथ गरिएको छ । अरू अफगानिस्तानी पनि गैरकानुनी रूपमा नेपाल आउने क्रममा रहेको स्रोत बताउँछ । त्यसलाई समेत मध्यनजर गरेर अफगानिस्तानीको सम्भावित गैरकानुनी प्रवेश रोक्न गृह मन्त्रालयले नेपाल प्रहरी, सशस्त्र प्रहरी र अध्यागमन विभाग तथा सीमावर्ती जिल्ला प्रशासन कार्यालयहरूलाई आइतबार साँझ निर्देशन दिएको छ । गृह प्रवक्ता पोखरेलले अध्यागमन कानुन उल्लंघन गरेर आएका विदेशीलाई प्रक्रिया पुर्याएर निष्कासन गरिने र गैरकानुनी प्रवेश रोक्न सुरक्षा संयन्त्रलाई निर्देशन दिइसकेको बताए । तेस्रो मुलुकका नागरिक गैरकानुनी रूपमा नेपाल आउन सक्नेप्रति सतर्कता अपनाएर सीमामा सुरक्षा जाँच बढाउन डेढ महिनाअघि पनि परिपत्र गरेका थियौं, यसलाई अझै कडाइ गर्न पुनः निर्देशन दिइसक्यौं, कानुनविपरीत कोही पनि विदेशीलाई नेपाल प्रवेश गर्न बन्देज छ । नेपालमा अहिले भुटानी र तिब्बती शरणार्थीलाई मात्रै मान्यता दिइएको छ । तर, पाकिस्तानी, इराक, इरान, रोहिंग्या हँॅदै अहिले अफगानिस्तानीसहित अरू ८ मुलुकका नागरिक नेपालमा गैरकानुनी रूपमा भित्रिएर शरणार्थी का रूपमा आएका छन् ।"
चुनावको ४ वर्षपछि नयाँ वडाध्यक्ष,"सर्वोच्चबाट यो मुद्दा स्थानीय तहको अहिलेका पदाधिकारीको कार्यकाल सकिनै लाग्दा टुंगोमा पुगेको हो । रिट परेको करिब १ वर्षपछि २०७५ असार २१ मा उच्च अदालतले पुनः मतगणना गराउन दिएको आदेशविरुद्ध चौधरी सर्वोच्च अदालत पुगेका थिए । उनले वडाध्यक्ष भएर काम गर्न थालेको एक वर्ष भइसकेको थियो । उच्च अदालतको आदेश ठीक थियो भन्न सर्वोच्चले २ वर्ष ९ महिना १४ दिन विलम्ब गरिदियो । सर्वोच्चले २०७७ चैत ६ मा उच्च अदालत जनकपुरको आदेशलाई सदर गर्दै पुनः मतगणना गर्न आदेश दिएको थियो । आदेशको ७ महिनापछि आइतबार दोहोर्याएर गरिएको मतगणनामा चौधरीभन्दा २ मत अन्तरले राय विजयी घोषित भएका हुन् । रायको २ सय ६८ र चौधरीको २ सय ६६ मत आएको पाइएको उच्च अदालत जनकपुरका रजिस्ट्रार खड्गराज अधिकारीले बताए । वडाध्यक्षका लागि परेको कुल मतमध्ये ९९ वटा दर भएको छ । उक्त वडामा १ हजार ४ सय ३९ मत खसेको थियो । मतगणना अन्तिमतिर पुग्दा जेनेरेटरको तेल सकियो, समस्या आयो भनेर २३ पटक मतगणना स्थलको बत्ती काटियो, नवनिर्वाचित वडाध्यक्ष रायले भने, गणनामा खटिएका अधिकृतले बदर भएर बाहिर राखिएको तीनवटा मतपत्र निकालेर रूख छापमा सदर गरिदिए । त्यतिखेर नै धाँधली भएको भन्दै विरोध गरी गणनाका लागि पटकपटक आग्रह गरे पनि निर्वाचन अधिकृतले नमानेको उनको भनाइ छ । चुनावमा निर्वाचन अधिकृतले बदमासी गर्छन्, म पनि बदमासीकै सिकार भए, उनले भने ।"
गिनिजबुकमा लेख्ने भनिएका अस्पतालको जगै खनिएन,"अस्पतालबारे जानकारी नै छैनसुदूरपश्चिमका ३५ पालिकामा मात्रै अस्पताल निर्माणको काम भइरहेको छ । प्रदेशका ९ जिल्लाका ८८ पालिकामध्ये ५२ वटामा आधारभूत अस्पताल बनाउने योजना थियो । कतिपय पालिकामा असारसम्म भवन निर्माणको ठेक्का सम्झौता भइरहेको थियो । कतिपयमा जग्गा विवाद र प्राविधिक कारणले काम अघि बढ्न सकेको छैन । स्थानीय तहसँगको समन्वय संघीय मामिला मन्त्रालयले गरेको हो, यसमा प्रदेशस्तरीय स्वास्थ्यसम्बन्धी निकायको कुनै भूमिका रहेको छैन, सुदूरपश्चिम प्रदेश स्वास्थ्य निर्देशक डा गुणराज अवस्थीले भने ।प्रदेश र जिल्ला तहका स्वास्थ्य कार्यालयलाई निर्माणाधीन आधारभूत अस्पतालबारे आधिकारिक जिम्मेवारी र जानकारीसमेत छैन । पालिकाहरूमा निर्माण भइरहेका अस्पतालहरूको प्रगति र बजेटबारे आफूहरूलाई कुनै जानकारी नभएको जिल्लास्थित स्वास्थ्य कार्यालय प्रमुखहरूको भनाइ छ । केही पालिकाले छतको ढलानसमेत गरेका छन् भने कतिपयले जग खन्ने, झ्यालढोका बनाउने काम गरेका छन् । केहीको भने ठेक्का सम्झौतासमेत भएको छैन । बैतडीका स्वास्थ्य कार्यालय प्रमुख योगेशप्रसाद भट्टका अनुसार १० स्थानीय तहमध्ये ७ वटामा अस्पताल बनाउने लक्ष्य थियो । तीमध्ये डिलासैनी, पञ्चेश्वर गाउँपालिका र पुर्चौडी नगरपालिकामा विवाद भएपछि काम रोकिएको छ । डोटीका ८ पालिकामध्ये ५ वटामा हालसम्म निर्माण सुरु भएको छैन । पर्वत पोर्तेल (झापा), देवनारायण साह (मोरङ), श्यामसुन्दर शशि (जनकपुर), प्रताप विष्ट (हेटौंडा), नगेन्द्र अधिकारी (काभ्रे), रमेशकुमार पौडेल (चितवन), केदार शिवाकोटी (दोलखा), टीका भट्ट (रामेछाप), राजकुमार कार्की (सिन्धुली), बलराम घिमिरे (रसुवा), कृष्ण थापा (नुवाकोट), अनिश तिवारी (सिन्धुपाल्चोक), अमृता अनमोल (बुटवल), कृष्णप्रसाद गौतम (सुर्खेत), गण्डकी ब्युरो (पोखरा) र चित्रांग थापा (धनगढी)"
बागलुङमा औलो !,"(बागलुङ)  चिसो हावापानी भएको पहाडी जिल्ला बागलुङमा औलोका एक जना बिरामी भेटिएका छन् । काठेखोला गाउँपालिका८ लेखानीस्थित स्वास्थ्य चौकीमा गरिएको आरडीटी परीक्षणमा सिकर्मी काम गर्ने एक २५ वर्षका पुरुषमा मलेरिया (औलो) पोजिटिभ भेटिएको हो । दुई दिनसम्म ज्वरो आएछ । स्वास्थ्य जाँच गर्न आउनुभएको थियो । रगतको आरडीटी गर्दा पोजिटिभ देखियो, स्वास्थ्य चौकी प्रमुख लक्ष्मीप्रसाद निउरेले भने, तर थप परीक्षण गर्दा भने नेगेटिभ देखिएको छ ।उनका अनुसार पहिलो रक्त परीक्षणमा रिपोर्ट पोजिटिभ आएकाले पुनः परीक्षणका लागि नमुना जिल्ला तहमा पठाइएको थियो । यसबारे इपिडिमियोलोजी तथा सरुवा रोग महाशाखामा पनि जानकारी गराइएको छ । दुईतीन दिनभित्रै महाशाखाबाट पनि चिकित्सकको टोली आएर अध्ययन गर्ने उनले जानकारी दिए ।औलो लामखुट्टेको टोकाइबाट लाग्ने रोग हो । चिसो हावापानी हुने क्षेत्रमा लामखुट्टे बाँच्न नसक्ने भएकाले त्यस्तो क्षेत्रमा औलो भेटिनुलाई स्वास्थ्यकर्मीहरू असामान्य मान्छन् । ती बिरामीको स्वास्थ्य परीक्षणमा समेत सामेल भएकी स्वास्थ्य कार्यालय बागलुङकी जनस्वास्थ्य निरीक्षक लक्ष्मीदेवी शर्माले यो गम्भीर विषय भएको बताइन् । आरडीटी परीक्षणमात्रै भएकाले समस्या नहुन पनि सक्छ तर सतर्कताका लागि उनको सम्पर्कमा आएका सबैको रगत परीक्षणको तयारी भइरहेको छ, उनले भनिन् । बिरामीको सम्पर्कमा आएकालाई सुरक्षित बस्न लगाइएको उनले बताइन् ।नेपाल सरकारले सन् २०२५ र गण्डकी प्रदेश सरकारले सन् २०२२ सम्ममा औलो रोग निवारण गर्ने लक्ष्य लिएका छन् । त्यसका लागि स्वास्थ्य कार्यालयले नियमित परीक्षण अभियानसमेत चलाइरहेको छ । स्वास्थ्य चौकीमार्फत परीक्षण अभियान चलिरहेकै बेला ती बिरामीको परीक्षण भएको र रिपोर्ट पोजिटिभ देखिएको उनको भनाइ छ । लामखुट्टे पाइने जुनसुकै स्थानमा पनि औलो देखिन सक्ने भएकाले यो धेरै हल्लाखल्ला गर्नुपर्ने विषय नभएको बताउँछन् स्वास्थ्य कार्यालय प्रमुख सुरज गुरौ । विशेषगरी भारत आउजाउ गर्ने वा अत्यधिक गर्मी हुने तराई क्षेत्रमा बस्ने र त्यहाँबाट आएका व्यक्तिमा यो रोग देखिन सक्ने उनको भनाइ छ । दोस्रो रक्त परीक्षणमा रिपोर्ट नेगेटिभ आइसकेकाले हल्लाखल्ला गर्नुपर्ने विषय होइन तर सम्पर्कमा आएका सबैको स्वास्थ्य परीक्षण भने गर्नुपर्छ, उनले भने, सामान्यतया यो हावापानीमा औलोको समस्या देखिँदैन ।शुक्रराज ट्रपिकल तथा सरुवा रोग अस्पतालका निर्देशक डा सागर राजभण्डारीले बागलुङ जस्तो स्थानमा औलोको समस्या नहुने ठोकुवा गरे । बिरामी भारत गएर आएको अवस्था भए भन्न सकिँदैन, नत्र यो परीक्षण नै गलत हो, उनले भने, यो हाउगुजी गर्ने विषय छैन । उनले कोही आत्तिनु नपर्नेसमेत बताए । औलो लागेको भए लामो समयसम्म ज्वरो आउने र शरीर कमजोर हुन्छ । लामखुट्टेको टोकाइबाट बच्न सुत्दा नियमित झुल टाँग्न, घर वरपर लामो समय पानी जम्न नदिई सरसफाइ गर्न उनले सुझाव दिए ।जलवायु परिवर्तनका कारण पहाडी क्षेत्रमा पनि गर्मी बढेकाले व्यापक रूपमै लामखुट्टे देखिन थालेको निउरे बताउँछन् । यस्तोमा लामखुट्टेजन्य रोगहरू देखिन सक्ने सम्भावना बढेर गएको छ, उनले भने ।"
आफ्नै छोरी नचिन्ने आमा बन्ने डर,"(काठमाडौं)  चन्द्रागिरि नगरपालिकाकी ५८ वर्षीया सावित्री केसी ७ वर्षको छँदै परिवारसँग छुट्टिएकी कान्छी छोरी सविनाको विश्वासिलो खैखबर थाहा पाउन १४ वर्षदेखि अधैर्य थिइन् । गत असार अन्तिम साता भने अचम्मै भयो । उनले छोरीलाई मोबाइलको स्क्रिनमा देखिन् । छोरीले गरेको भिडियो कलमा उनले सन्चोबिसन्चो सोधिन् । तर छोरीले आमाको भाषा बुझिनन् । छोरीको मुखबाट पनि केही शब्द निस्किए । सावित्रीले पनि छोरीको भाषा बुझिनन् । अनुहारको भाव हेरेर दुवैले न्यास्रो साटे । २०६४ तिरको कुरा हो । सावित्रीका दुई छोरीमध्ये कान्छी सविना नजिकैको सरकारी स्कुलमा ३ कक्षामा पढ्थिन् । घरघरै डुलाएर धुप बेच्दै आउने एक महिलाले उनकी ठूलीआमाकी छोरी शान्तिलाई भनिन्, यताउति कोही दुःखीगरिबका बालबच्चा छैनन् ? तिनलाई पढाइदिने एउटा संस्था मसँग सम्पर्कमा छ । थानकोट घर भएकी शान्तिमार्फत धुप बेच्न आउने ती महिलाले सविनाको परिवारको दुःख थाहा पाइन् । सविनाका बाबु सहरमा टेम्पो चलाएर परिवारको गर्जो धानिरहेका थिए । केही दिनमै संस्थाको मान्छे बताउँदै पार्वती खत्री र लोकेन्द्र खत्री घरैमा आइपुगे । सविनालाई संस्थामा राखेर निःशुल्क पढाइदिने आश्वासन दिए । सावित्री दम्पती सहमत भए । त्यसपछि चाइल्ड ब्राइट नेपाल नामक संस्थाले सविनालाई लग्यो । ललितपुरको भैंसेपाटीस्थित संस्थाको बाल आश्रममा पुगेर सावित्री र उनका श्रीमान् बाबुकाजीले बेलाबखत छोरीलाई भेट्थे । नियास्रो मेट्थे । सावित्रीका अनुसार एक दिन संस्थाका मान्छेहरूले उनीहरूलाई केही कागजमा हस्ताक्षर गर्न लगाए । अनपढ सावित्री दम्पतीले भनेअनुसार गरिदिए । त्यसको केही दिनमै उनीहरूले थाहा पाए, सविनालाई धर्मपुत्री बनाएर संस्थाले विदेश पठाइदिएछ । कान्तिपुरलाई प्राप्त कागजातमा सविनालाई अन्तरदेशीय धर्मसन्तान ओसारपसारमा सघाउने युरोपको चिल्ड्रेन विदाउट फ्रन्टिअर्स संस्थाले चाइल्ड ब्राइट नेपालमार्फत २०६४ फागुन ८ मा स्पेन उडाएको देखिन्छ । छोरीलाई झुक्याएर विदेश पठाइएको कुरो सावित्रीले माइतमा सुनाइन् । उनले भनिन्, हामीले संस्थाका मान्छे पनि खोज्दै गयौं । प्रहरीलाई पनि भन्यौं तर केही भएन । छोरीको खोजी जारी राखेपछि संस्थाका मान्छे बताउने लोकेन्द्रले उनीहरूलाई बेलाबेखत कहिले कहाँ त कहिले कहाँ बोलाउँथे । छोरीका केही थान तस्बिर थमाएर पठाइदिन्थे । पछिपछि उनी सम्पर्कमै आउन छाडे । सावित्रीलाई छोरीको यादले सताउँथ्यो । उनले भनिन्, खालि रुन मन लाग्थ्यो । सपनामा पनि छोरीलाई नै देखिरहन्थे, खालि म घर आउन पाइनँ भन्थी ।चन्द्रागिरिकै वनदेवी मन्दिरनजिकै जस्तापाताले बारेको सानो घरमा बस्छन्, रामबहादुर मगर र शान्ति मगर दम्पती । ज्याला मजदुरी गरेर परिवार पाल्दै आएका उनीहरूका तीन छोरी थिए । माइली छोरी बबिता भने साथमा नभएको १४ वर्ष बितिसक्यो । उनीहरूको कथा पनि सावित्रीकै जस्तो छ । सविनासँगै पढ्ने बबितालाई पनि त्यही संस्थाले २०६४ मा धर्मपुत्री बनाएर स्पेन उडाइदियो । रामबहादुर र शान्तिले छोरीलाई धर्मपुत्री बनाएर पठाइएको त थाहा पाए तर त्यसपछि छोरीको खैखबर कहींकतैबाट पाएनन् । दिनभर मजदुरी नगरे पेट पाल्न गाह्रो हुने परिस्थितिबाट फुर्सद निकालेर छोरी खोज्ने समय उनीहरूसँग थिएन । संस्थाका मान्छे बताउनेले रामबहादुरलाई केही पटक दुईचार हजार रुपैयाँ थमाइदिए । छोरीको फोटोसमेत देख्न पाएनन् । रामबहादुर दम्पतीलाई आफ्नी छोरी कुन संस्थाले लगेको हो, कुन देश पुर्याएको हो भन्नेसम्म थाहा थिएन । निरक्षर रामबहादुरले निर्दोष शैलीमा सुनाए, अमेरिकाको स्पेन भन्ने ठाममा लगेको छ रे ! पछिल्लो समय सावित्रीको मन धेरै छटपटाएको थियो । उनी थानकोट चोकतिर निस्किन्थिन् । चिनेजानेकासँग मनको बह पोख्थिन् । लोकेन्द्रलाई फोन गर्थिन् । तर लोकेन्द्र हतपती फोन उठाउँदैनथे । उठाइहाले पनि धेरै कुरा गर्दैनथे । उनले भनिन्, मेरो नम्बरबाट फोनै नउठाउने गरेपछि मैले अरूको मोबाइलमा ब्यालेन्स हालेर कल गरें तर पार लागेन । थानकोट चोकभित्र औषधि पसल गरिबस्ने सावित्री अधिकारीले एक दिन सावित्री केसीको कथा सुनिन् । उनले राष्ट्रिय बाल अधिकार परिषद्सम्म पुर्याउने सम्पर्क बताइदिइन् । परिषद्ले धर्मसन्तान बनाएर पठाएका कागजात र संस्थाका मान्छेबारे खोजीनिती गरेपछि गत असार अन्तिम साता सावित्रीको छोरीसँग सम्पर्क भयो । त्यही मेसोमा रामबहादुर र शान्तिले पनि आफ्नी छोरीलाई मोबाइल स्क्रिनमा देख्न पाए । ठूली छोरीको मोबाइलमा कुरा गरेम् । ठूली, राम्री र गोरी भैछे, सावित्रीले सुनाइन् । वर्षौंपछि छोरीलाई मोबाइलको स्क्रिनमा देखेर आमाको धीत कसरी मर्थ्यो र ! त्यही माथि कुराकानी गर्न भाषा पनि तगारो भइदियो । बेलाबेला भिडियो कल हुँदा सावित्रीकी जेठी छोरी बहिनीसँग आमालाई कुरा गराउन दोभाषे भइदिन्छिन् । सावित्रीले भनिन्, अब दिदीबहिनी कुरा गर्छन् । हामी त जान्दैनम् । इंग्लिस आउँदैन । उही हेर्ने मात्रै त हो ।रामबहादुर दम्पतीले पनि १४ वर्षपछि छोरीलाई मोबाइलको स्क्रिनमा देख्दा दोहोरो कुराकानी भएन । रामबहादुरले भने, अब ऊ इंग्लिस बोल्छ, हामी बुझ्दैनम् । हुर्किसकेकी छोरीको अनुहार मात्रै देखे पनि उनीहरूलाई सन्तोक मिलेको छ । रामबहादुरले सुनाए, पहिले त अलि कालीकाली थियो । अहिले गोरो भएछ । मान्छे पनि बढेर अग्लो छ । बाउआमाले नै चिन्न नसक्ने भइसकेछ ।काठमाडौंको काँठ क्षेत्र मानिने चन्द्रागिरिमा सावित्री र रामबहादुरजस्ता अभिभावक थुप्रै छन्, जसले गरिबी र अभावका बेला भ्रममा परी आफ्ना सन्तानलाई धर्मपुत्री बनाएर पठाएका छन् । यस्ता अभिभावकमध्ये केहीले वर्षौं लामो अत्यास र छटपटीपूर्ण प्रतीक्षापछि मात्रै आफ्ना छोरीसँग भर्चुअल कुराकानी गर्न सकेका छन् । केहीसँग भने छोरीसँग प्रत्यक्ष भेट गरेको तर छोरीको अत्यार अधुरै रहेको अनुभव छ । मैया आलेमगरका श्रीमान् २०५० सालमै बिते । पतिलाई रोगले गाल्दै गरेका बेला उनी गर्भवती थिइन् । साथमा आठ वर्षको छोरा र एक छोरी लक्ष्मी हुर्काउने दायित्व पनि जेनतेन निर्वाह गरिरहेकी थिइन् । रोगसँग जुधिरहेका श्रीमान्ले एक दिन सातदोबाटोतिरकी एक महिलामार्फत लक्ष्मीलाई धर्मसन्तान बनाएर विदेश पठाउने प्रक्रिया सुरु गरे । उनलाई यस्तो प्रक्रियाबारे उतिधेरै मेसो थिएन । प्रक्रिया पूरा गर्न गाविस र जिल्ला प्रशासन कार्यालयमा गएर कागजात बनाउने बेला सरकारी कर्मचारीले भनेको कुरा उनी अझै सम्झिन्छिन् । उनले सुनाइन्, दुइटा बच्चा भएर पनि किन छोरी पठाउन लाग्या भनेर सीडीओले गाली गरे । तर श्रीमान्ले मेरो ज्यान ठीक छैन, त्यही भएर पठाउन लाग्या भन्नुभो । श्रीमान्को निर्णयमा उनको सहमति नभए पनि असहमति जनाउन सकिनन् । मैयाका अनुसार छोरीलाई धर्मपुत्री बनाएर पठाएको दुई महिनापछि उनका श्रीमान् बितिहाले । त्यसपछि उनलाई छोरीको न्यास्रोले झन् सताउन थाल्यो । उनले भनिन्, कोहीले बेचेर खाको पनि भने । केके भने भने ! त्यस्ता कुरा सुनेर उनको मन कुँढिन्थ्यो । कुँढिएको मन उनले आफैं सम्हालिन् । धर्मपुत्री बनाएर उनकी छोरीलाई बेल्जियम लैजाने विदेशी दम्पतीका एक छोरा मात्रै थिए । छोरीको खाँचो परेकाले उनीहरूले लक्ष्मीलाई धर्मपुत्री बनाएको कुरा मैयालाई थाहा थियो । छोरी बेल्जियम गएको तीन वर्षपछि विदेशी दम्पती लक्ष्मीलाई लिएर नेपाल आए । घरमै आएर भेटे अनि केही दिन घुमेर उतै फर्के । यस्तो क्रम दुई तीन पटक चल्यो । लक्ष्मीले भनिन्, पछिल्लो पटक भने छोरी एकैचोटि भूकम्प गएपछि आइन् ।विसं २०७२ पछि भने लक्ष्मी नेपाल आएकी छैनन् । मैया बेलाबखत छोरीलाई मोबाइलको स्क्रिनमा देख्छिन् । उनले भनिन्, उसको फुर्सद कहिले मिल्छ था हुन्न । फुर्सद भएका बेला पनि के कुरा गर्नु ? हेराहेर मात्र हुन्छ । इंग्लिस पनि आउँदैन । दिदीलाई धर्मपुत्री बनाउने दम्पतीले गरेको आर्थिक सहयोगकै कारण उनकी बैनी अस्मिताले ४ कक्षापछि १० कक्षासम्म बोर्डिङ स्कुलमा पढ्न पाइन् । अस्मिताका अनुसार दिदीले म्यासेज पठाइराखे पनि कुरा गर्ने समय उति जुर्दैन । साइनो पनि फरक भाषा र परिवेशमा हुर्किएकाले औपचारिक जस्तो मात्रै छ । अस्मिताले भनिन्, हल्काफुल्का कहिलेकाहीँ हो । सन्चोबिसन्चो सोध्नुहुन्छ । त्यही हो । मैया केसीको पनि उस्तै कथा छ । उनको घर थानकोट चोकैमा पर्छ । त्यही घरको भुइँतलामा चिया पसल चलाएर उनले परिवारलाई आर्थिक भरथेग गरेकी छन् । २०५० सालतिरको कुरा हो । मैया दम्पती एक छोरा र वर्ष दिन पनि नपुगेकी छोरी हुर्काइरहेका थिए । उनको गर्भमा तेस्रो सन्तान थियो । दुःखजिलो गरेर परिवार चलाइरहेका तिनै दिनमा उनको परिवारको सम्पर्कमा एक युवक आए । ती युवक उनको गाउँले दिदीकी छोरीको कीर्तिपुरस्थित घरमा डेरा गरी बस्थे । अहिले त मैयाले नाम पनि बिर्सिसकिन् । तिनै युवकले भनेकै भरमा र आफन्तीले सही थापेका भरमा उनीहरूले छोरीलाई धर्मपुत्री बनाएर पठाउने निर्णय लिए । मैयाले भनिन्, पेटमा हुर्किरहेको सन्तानसहित बच्चाबच्ची कसरी हुर्काउछेस् भनेर सबैले भने । उता पठाए राम्रो हुन्छ भनेर श्रीमान्ले पनि भनेपछि म केही बोल्न सकिनँ ।सहमति जनाएको केही दिनमै ती युवक फ्रेन्च दम्पती लिएर घरमा आए । उनीहरूले कागजात बनाएर मेनुकालाई लिएर फ्रान्स उडे । मैयाले भनिन्, ती डाक्टर दम्पतीको एउटा छोरा रैछ । छोरीको खाँचो परेकाले हाम्री छोरी लगेका रैछन् ।छोरी लगेपछि कैयन् दिन मैयाको मनको आकाशमा निराशाको डम्म बादल लागिरह्यो । उनलाई मोटो र लायककी छोरी भित्ता समातेर टुकरटुकर हिँडिरहेको याद आउँथ्यो । छोरी कस्ती भइन् होला ? कसरी हुर्किरहेकी होला भन्ने खुल्दुलीले सताइरह्यो । उनले भनिन्, कति दिनसम्म त सुत्दै सुतिनँ नि । के गर्नु ! अब कहाँ पुर्याए, के गरे होला ? न केही गर्न लगे कि भन्ने पीर भइगो नि ।मेनुकापछि मैयाले एक छोरा र एक छोरी जन्माइन् । धेरैपछिसम्म उनलाई छोरीलाई नपठाएको भए हुन्थ्यो कि भन्ने भइरह्यो । उनले सुनाइन्, कुनै चाडबाड आउँदा पनि त्यही छोरीको याद आउँछ । तीन वटा बच्चा त साथमा छन् । तर त्यही आफूसँग नभएको बच्चाको याद आउँदो रैछ । त्यसले कति नै खान्थ्यो र भनेजस्तो हुँदो रैछ । २०७२ को भूकम्पपछि एक दिन उनले पत्यारै नलाग्ने घटना भयो । दुईतीन जना मान्छेको साथमा लागेर एउटी गोरी केटी घरमा आइपुगिन् । साथमा आएका अन्य नेपाली भने ती गोरी केटी बसेको होटलका मान्छे रहेछन् । कुराकानी भएपछि उनले चाल पाइन्, ती गोरी केटी त आफ्नै पठाइएकी छोरी रहेछिन् । त्यो दिन सम्झिँदै उनले भनिन्, त्यो त सपना जस्तो भयो नि । मैयाले छोरीसँग धीत मरुन्जेल कुरा गर्न र मनको भाव साट्न सकिनन् । उनले सुनाइन्, मेनुका भनें । हँ भनी । त्यति मात्रै हो । पछिपछि नातिनीहरूले आमा भनेको सुनेर त्यति बोल्न सिकी । उनी मेनुका र परिवारका अरू सदस्य लिएर मनकामना घुम्न गइन् । अरू छोराछोरी मेनुकासँग जेनतेन अंग्रेजीमा बात मार्थे । मैया छोरीको अनुहारमा देखापर्ने भाव अपलक हेरी बस्थिन् । केही साता बसेर फर्केकी मेनुका त्यसपछि भने नेपाल आएकी छैनन् । भाइबहिनीसँग भने मेनुकाको इमेल र म्यासेन्जरमा कुराकानी भइराख्छ । आफूले नहुर्काए पनि आफ्नो रगत बोकेकी छोरी हुर्केर ठूली भइसकिन् । कतै छोरीलाई बाटामा देखे पनि झुक्किएर चिन्दिनँ कि भन्ने मैयालाई लागिरहन्छ । उनले भनिन्, आफ्नै छोरी नचिन्ने आमा हुँला भन्ने पीर छ ।"
सपनाको एउटा सफर,"(काठमाडौं)  माछाहरूले आफ्नो कथा भन्नुपरे कसरी भन्लान् ? माछाका दृष्टिबाट मनुष्यका कर्तुत देखाउन मण्डला थिएटरमा मञ्चित नाटक जिजीविषा ले भन्छ मान्छेको मगजमा माछाको अनुभूति निसास्सिँदो छ । बाढीपहिरोको गर्जन ! मानिसको चीत्कार ! पशुपक्षीको पुकार ! खोला बगरमा मानिस, पशुपक्षी र माछाका छरिएका लास यत्रतत्र । प्राकृतिक प्रकोपको अत्यासलाग्दो आवाजले मञ्च गुञ्जायमान छ । पुन्टियस माछा घाइते छ । लासबीच ऊ आफन्त खोज्छ । सेती असला रगतपच्छे छे र आफ्नो अन्तिम सास लिइरहेकी छ । जिजीविषा को अन्तिम दृश्य हो यो ।जिजीविषा एउटा सपनाको सफर हो । एक दृश्यमा अक्वारियममा पुन्टियस पौडिरहेको छ । उसलाई बाहिर बगिरहेको खोलामा पौडिन मन छ । मज्जाले उफ्रिन्छ, तर अक्वारियमबाट बाहिर जान सक्दैन । अक्वारियम बाहिरबाट उसलाई हेरिरहेकी एक बालिका खुसीले हाँस्छे । पुन्टियस भन्छ अरूलाई सास्ती हुँदा हाँस्दा रैछन् मान्छेहरू । नाटक फराकिलो संसार चाहनेको कथा हो । पुन्टियस माछा र उसका साथीहरूको एउटा लामो यात्राकथा हो । शनिबार साँझ पहिलोपटक मञ्चन भएको यो नाटक माछाको दुनियाँबाट संसारलाई चियाउने एउटा आँखीझ्याल हो ।एक दृश्यमा रजबाम माछा भन्छ, जतिजति मान्छेको बस्ती आउँदै जान्छ, माछाको वरिपरि काल घुम्छ । हामीले तैरिएपिच्छे होस राख्नुपर्छ । कतै बल्छी, कतै बम त कतै जाल, हाम्रो काल पर्खेर बसेका हुन्छन् । मान्छेहरूको संसार कति भयंकर छ र उसले आफ्नै प्रजातिलाई कसरी सिध्याइरहेको छ, नाटकमार्फत भन्न खोजिएको छ ।हिमालको फेदमा सुक्दै गरेको एउटा तलाउभित्र भ्यागुता ट्वार्रट्वार्र कराएको सुनिन्छ । पात्रहरू छन् टिकुली, बुच्चे असला, बुदुना, चुच्चे असला, जलकपुर, तिल्के असला, धामी असला, रजबाम, भ्यागुताहरू, साइबेरियन चराहरू । बिस्तारै उनीहरूको आवाजले एउटा गति समात्छ । र, त्यो गति गीत बन्छ । रंगीविरंगी माछाहरू पौडिरहेका छन् मञ्चमा । मल्टिमिडिया र प्रोजेक्टरको उज्यालोले पानीभित्रको विश्व देखाइएको छ । तलाउको डिलमा लहरै भ्यागुता छन् । माछा खान साइबेरियन चराहरू पनि तलाउ नजिक छन् ।साइबेरियन चराहरू गीतमार्फत घर फर्किन ढिला भएको कथा सुनाउँछन् । भ्यागुताहरू गीत गाएर माछाले भोग्नुपरेका समस्या भन्छन् । हिमाली फेदमा पानी सुक्दै गएपछि पोखरीका जलचरमा भयानक संकट उत्पन्न हुन्छ । र, उनीहरू समुद्रसम्मको यात्रा गर्छन् । खोलामा बाढी आएको छ । केही माछा औधी रमाएका छन्, केही असाध्यै आत्तिएका छन् । बगेको पानीमा पुगेका ती रंगीविरंगी माछा जीवनको प्रवाह देखेर विस्मित हुन्छन् । सामान्य रूपमा हेर्दा नाटक माछाहरूको कथा जस्तो भए पनि यो मान्छेको जीवनसँग गाँसिन्छ । माछाको तलाउमा पानी सुक्नु भनेको मान्छेको तलाउको पानी सुक्नु हो । हाम्रो शक्ति गुम्नु हो । पर्यावरणका तत्त्व सुक्नु हो । पानी मान्छेको जीवनमा पनि नभई नहुने, माछाको जीवनमा पनि नभई नहुने ! यात्रा गरिरहनुपर्छ, एकै ठाउँमा जमेर बस्नुहुँदैन भनेर पनि भनिरहन्छ । जिन्दगीको रहस्य पत्ता लाग्नेवाला छैन, तर त्यसको रहस्य बुझ्ने यात्रा रोक्नु हुँदैन भन्छ नाटकले । आफूले पाएको भेउ अर्को पुस्तालाई दिनुपर्छ भन्ने चेतनाको यात्रा पनि हो जिजीविषा । तर, यात्रामा हिँडेका माछाहरूले भने अनेक संकटको सामना गर्छन् । संकट तलाउमा बस्नेलाई मात्र होइन, यात्रा गर्नेलाई पनि छ भन्छ नाटकले । मान्छे गाउँमा संकट भोगेर सहर पस्छ, तर सहरमा झनै संकट छ । यात्रा गरिरहेका माछालाई मानिसहरूले जाल हान्छन् । बजारले पनि मान्छेलाई जाल हानिरहेको छ । मान्छे पनि देश र पासपोर्टका नाममा अक्वारियममा बन्द छ भन्ने सन्देश नाटकले दिन्छ । जिजीविषा मा संकट छ, संकटलाई पार लगाउने शक्ति छ, अनि यात्रामा खराब र असल दुवैखाले माछा छन् ।एउटा दृश्यमा ह्याट लगाएको सुकिलो मान्छेले बियरको क्यान र प्लास्टिकका खोल खोलामा फालिदिन्छ । बियरको क्यानलाई टोपी बनाउँछ एक माछाले । यस दृश्यले मान्छेलाई कसरी मल्टिनेसनल कम्पनीले दास बनाइरहेका छन् भन्ने संकेत दिन्छ । मान्छेमा भएको विचलनको यात्रा पनि हो यो कथा । यात्राको बीचमा लुटेरा माछा मिसिन्छ, अन्य माछालाई लुट्छ । सुनौला माछाले यात्रा गरिरहेका माछालाई बन्धक बनाउँछन् । ठूलो महाशेर माछा भेटिन्छ, जसले सबै साना माछा खान मुख बाउँछ । तर, यात्रारत माछा एकजुट भएर ऊसँग संघर्ष गर्छन् अनेक सास्ती भोग्दै समुद्र पुग्छन् । तर, सागरमा पनि माछाले शान्ति भेट्दैनन् । त्यहाँ पनि संकट देख्छन्, विचलन देख्छन्, महासागर पनि अशान्त देख्छन् । तैपनि कोही समुद्रमै बस्छन् । र, कोही आफ्नै पुरानो तलाउ फर्किन्छन् । साझा उद्देश्य बोकेर गरिएको यो यात्राले मानिसकै अनेक यात्रा र संघर्षको कथा भनिरहेको हुन्छ । २०७७ असोजदेखि सुरु गरिएको सामाजिक रूपान्तरणका लागि रंगमञ्च कार्यक्रमअन्तर्गत मण्डला ड्रामा स्कुलको पहिलो शैक्षिक सत्रको अन्तिम नाट्य प्रस्तुति हो जिजीविषा । कलाकारहरू आकाश नेपाली, आदित्य मिश्र, अनिल कुर्मी, सुस्मिता पोख्रेल, सुस्मिता गुरागाईं, विष्णुमाया परियार, शिव परियार, सञ्जय विश्वकर्मा, समृद्धि नेपाल, सरिता कठायत, पासाङ ल्हामु शेर्पा, सुमित्रा पेहिम, हाङ ओ हाङ राई, दीक्षा चौधरी, प्रदीप ढुंगाना, नीरज चौधरीको अभिनय जीवन्त छ । सोमनाथ खनालको लेखन र राजन खतिवडाको निर्देशन रहेको नाटकमा संवाद, गीत विप्लव प्रतीकले लेखेका हुन् । संगीत उत्सव बुढाथोकीको छ । जिजीविषा बोकेका माछाले गरेको समुद्रको यात्रा नै नाटक जिजीविषा हो, जहाँ न कोही नायक छन्, न त सहायक पात्र । नाटकको अन्त्यमा सेती असला माछाले प्राण त्याग गर्छिन् । धमिलो हुँदै गएको मञ्चको सेतो, नीलो र खैरो प्रकाशमा उदास पुन्टियस चिच्याएर रुन्छ । तर, निर्जन किनारमा उसको विलाप बिलाएर जान्छ । रुँदारुँदै थाकेपछि पुन्टियस खोलाको किनारमा आइपुग्छ, एकाग्र दृष्टिले खोला अनि आफू आएको बाटोतिर हेरिरहन्छ । र, जारी राख्छ आफ्नो यात्रालाई ।"
प्रकृति पूजकको धर्ममा मौलिकता,"सुनसरी (कास) याक्थुङ लिम्बू समुदायले परम्परागत रूपमा मान्दै आएको युमा धर्म र दर्शनबारे लेखिएको पुस्तक धरानमा एक समारोहका बीच आइतबार सार्वजनिक गरिएको छ । समाजशास्त्री डा चैतन्य सुब्बाद्वारा लिखित याक्थुङ लिम्बूहरूको आध्यात्मिक आस्थाको धरोहर ः युमा धर्म पुस्तक प्रदेश १ का पूर्वप्रमुख प्राडा गोविन्दबहादुर तुम्बाहाङले सार्वजनिक गरे । प्रकृति पूजक याक्थुङ लिम्बू समुदायले मानिल्याएको याक्थुङ मुन्धुम निर्देशित युमाले मात्र मौलिकता बोक्न सक्छ, उनले भने, भलै राज्यले युमा धर्मलाई अहिलेसम्म चिनेको छैन, याक्थुङलाई पनि चिनेको छैन तर लिम्बू समुदायले आफूलाई याक्थुङ र आफ्नो मौलिक परम्परागत धर्मकर्मलाई युमा नै भन्दै आएका छन् । मुन्धुम जति नै पुरानो भए पनि युमा धेरै वर्षदेखि ओझेलमा परेकाले नयाँ धर्मको बहस पो हो कि भन्ने धेरैलाई लागेको उनले बताए । कार्यक्रममा प्राध्यापक हर्ष सुब्बा इजमले मुन्धुम दर्शन र युमाका बारेमा बुझ्न चाहने सबैका लागि पुस्तक उपयोगी हुने भनाइ राखे । पुस्तकका प्रकाशक सहप्राध्यापक ध्रुवकुमार मेन्याङ्बोले मुन्धुम र युमासम्बन्धी दर्शनका बारेमा अनुसन्धान गरेर लेख्न थालिएको बताए ।"
सत्ता गठबन्धनबीच चुनावी तालमेल कति सम्भव ?,"(काठमाडौं)  प्रमुख विपक्षी एमालेको अर्ली इलेक्सन माग र तीनै तहका चुनाव एकैपटक गर्ने माओवादी केन्द्रको प्रस्तावका बीच सम्भावित चुनावी गठबन्धनलाई लिएर सत्तारूढ दलहरूभित्र विमर्श सुरु भएको छ । अहिले अनौपचारिक छलफल भए यसलाई दलहरूको महाधिवेशनराष्ट्रिय सम्मेलन एवं पार्टी निर्माणपुनर्निर्माण अभियान सकिएलगत्तै निष्कर्षमा पुर्याउने योजनामा उनीहरू छन् । माओवादी केन्द्र, एकीकृत समाजवादी, जनता समाजवादी पार्टी र राष्ट्रिय जनमोर्चा सत्ता गठबन्धनलाई नै चुनावी गठबन्धनमा रूपान्तरण गर्नुपर्ने पक्षमा छन् । कांग्रेसमा भने पाँचदलीय चुनावी गठबन्धनका लागि त्यति जोडबल देखिएको छैन । गत स्थानीय निर्वाचनमा माओवादीसँग तालमेल गर्दा आफूलाई खासै फाइदा नभएको निष्कर्ष कांग्रेसको छ । संघको निर्वाचनमा गठबन्धनका शीर्ष नेताहरू कांग्रेस सभापति शेरबहादुर देउवा, माओवादी केन्द्र अध्यक्ष पुष्पकमल दाहाल, एकीकृत समाजवादी अध्यक्ष माधवकुमार नेपाल र जसपा अध्यक्ष उपेन्द्र यादव तथा राष्ट्रिय परिषद् अध्यक्ष बाबुराम भट्टराईका लागि तालमेलको प्रयास हुने माओवादीका एक वरिष्ठ नेताले बताए । कम्तीमा शीर्ष नेताको साख जोगाउन तालमेलको प्रयास हुनेछ, उनले भने । नेताहरूका अनुसार पहिला कहिले र कुन तहको चुनाव गर्ने भन्नेमा सहमति भएपछि चुनावी गठबन्धनको विषय मुख्य हुनेछ । संविधान र लोकतन्त्रविरोधी प्रवृत्तिविरुद्ध सँगै लड्यौं । अब पनि संविधान र लोकतन्त्र रक्षाका लागि चुनावसम्म सँगै जाने भन्ने सामान्य समझदारी गठबन्धन बनाउँदै बेला भएको हो, माओवादी केन्द्रका स्थायी कमिटी सदस्य लीलामणि पोखरेलले भने, त्यसबाहेक यो विषयमा थप छलफल भएको छैन । संसद्मा रहेका प्रमुख ६ दलमध्ये एमाले र कांग्रेस महाधिवेशन र माओवादी केन्द्र राष्ट्रिय सम्मेलनको तयारीमा छन् । जनता समाजवादी पार्टी र लोकतान्त्रिक समाजवादी पार्टी संगठन पुनर्निर्माणमा व्यस्त छन् । पुससम्म पार्टीको आन्तरिक कार्यसूची सक्ने त्यसपछि मात्र चुनावी गठबन्धनको बहसले मूर्त रूप लिने प्रमुख दलका नेताहरू बताउँछन् । महाधिवेशनराष्ट्रिय सम्मेलनबाट कांग्रेस र माओवादीको आन्तरिक शक्ति सन्तुलन हेरफेरको सम्भावना छ । कांग्रेस सहमहामन्त्री प्रकाशशरण महतका अनुसार गठबन्धन बनाउने वा एक्लै चुनाव लड्ने भन्ने विषय औपचारिक रूपमा पार्टीमा प्रवेश भएको छैन । आम निर्वाचन घोषणा हुने बेला वा भएपछि हरेक पार्टीले आआफ्नो मूल्यांकन गर्लान् । सबैले आफ्नो पार्टीको हित हेरेर तालमेल गर्ने हुन्, उनले भने, निष्कर्षमा पुग्ने बेला भएको छैन ।चुनावी गठबन्धनप्रति सबैभन्दा धेरै चासो र पहल माओवादी केन्द्रका अध्यक्ष दाहाल र एकीकृत समाजवादीका अध्यक्ष नेपालको छ । तर उनीहरू पनि महाधिवेशनबाट कांग्रेस र एमालेको आन्तरिक शक्ति सन्तुलनमा हेरफेर हुन सक्ने भएकाले त्यसपछि मात्रै भरपर्दो गठबन्धन बन्न सक्ने उनीहरूको बुझाइ छ । मंसिरमा १४ औं महाधिवेशन गर्ने कांग्रेसको कार्यतालिका छ । सभापति देउवाले पुनः सभापति बन्न चाहेका छन् । सभापति देउवा चुनावी गठबन्धनबारे अहिले मौन हुनुहुन्छ, देउवानिकट कांग्रेसका एक केन्द्रीय सदस्यले भने, पार्टीले एक्लै बहुमत ल्याउनेनल्याउने मूल्यांकन गरेपछि मात्रै उहाँ परिपक्व चुनावी गठबन्धनबारे अगाडि बढ्नुहुन्छ । त्यसैले कांग्रेस महाधिवेशन नसकिएसम्म चुनावी गठबन्धन चर्चा मात्रै हुन्छ । कांग्रेसका अर्का एक केन्द्रीय सदस्य भने वाम गठबन्धन रोक्ने विषयमा सभापति देउवा सचेत रहेको बताउँछन् । २०७४ मा जस्तै देशमा वाम ध्रुवीकरण नहोस् भन्नेमा सभापति सचेत देखिनुहुन्छ, यसबारे आवश्यक समयमा निर्णय लिनुहुन्छ होला, उनले भने । २०७४ मा वाम गठबन्धन हुँदा कांग्रेस संघ र सातै प्रदेशमा विपक्षी दल बनेको थियो । तत्कालीन नेकपाभित्रको विवादका कारण मात्र तीन वर्षपछि कांग्रेस संघ र प्रदेशमा सत्तारूढ बनेको छ । कांग्रेसमा देउवा पुनः सभापति भए सहकार्य सहज हुने बुझाइ माओवादी केन्द्रका अध्यक्ष दाहाल र एकीकृत समाजवादी अध्यक्ष नेपालको छ । प्रधानमन्त्री देउवाले विपक्षी दलका नेतासँग बढाएको संवादले भने उनीहरूलाई झस्क्याउने गरेको छ । दाहाल र नेपाल अहिले चुनावी गठबन्धनको अनौपचारिक चर्चा भए पनि ठोस छलफल भने कांग्रेस महाधिवेशनपछि मात्रै अगाडि बढाउने योजनामा छन् । कांग्रेसको महाधिवेशन र माओवादीको राष्ट्रिय सम्मेलनपछि मात्रै चुनावी गठबन्धनका विषयमा ठोस छलफल अगाडि बढ्छ, एकीकृत समाजवादीका महासचिव बेदुराम भुसालले भने । चुनावी गठबन्धनका लागि दाहाल र नेपाल एमालेको दसौं महाधिवेशन (मंसिर १०१२) लाई पनि पर्खेर बसेका छन् । एकीकृत समाजवादीका एक केन्द्रीय सदस्यका अनुसार महाधिवेशनसम्म पुग्दा एमालेमा तलैदेखि केन्द्रसम्म विवाद बढ्न सक्ने नेपालको बुझाइ छ । यस्तो अन्तरविरोध बढ्दा एकीकृत समाजवादीलाई फाइदा पुग्ने र त्यसको बलमा गठबन्धन बनाउन सहज हुने उनको विश्वास छ । दसबुँदे सहमति कार्यान्वयनलाई लिएर एमालेमा विवाद सुरु भइसकेको छ । अब पालिकादेखि जिल्ला र प्रदेशदेखि केन्द्रसम्म नेतृत्व चयनमा झनै विवाद बढ्छ । त्यसबेला असन्तुष्ट नेताहरू हाम्रो पार्टीमा आउँछन्, एकीकृत समाजवादीका एक नेताले भने, ओलीले जिम्मेवारी नदिएपछि उनीहरू आउने हामीसँगै हो । एकीकृत समाजवादीले पुससम्मका लागि संगठन पुनर्निर्माणको योजना बनाइसकेको छ । त्यसपछि चुनावी तयारी सजिलो हुने नेताहरूले बताएका छन् । एमाले अध्यक्ष केपी शर्मा ओली आगामी महाधिवेशनबाट झनै शक्तिशाली बन्ने र आफूअनुकूल केन्द्रीय पदाधिकारी बनाएर चुनावमा केन्द्रित हुने योजनामा छन् । त्यसो त एमालेले तीन साताअघि नै विधान महाधिवेशनबाटै चुनाव केन्द्रित कार्ययोजना बनाइसकेको छ । ओलीले प्रतिनिधिसभा प्रभावकारी नभएको भन्दै सार्वजनिक रूपमै अर्ली इलेक्सन को माग गरिरहेका छन् । सत्ता गठबन्धनको दोस्रो ठूलो शक्ति माओवादी केन्द्रले पुसमा राष्ट्रिय सम्मेलन गर्दै छ । माओवादीले आन्तरिक चुनावमार्फत चुस्त नेतृत्व चयन गर्ने कार्ययोजना बनाएको छ । माओवादी अध्यक्ष दाहालले तीनै तहको चुनाव एकैपटक गर्ने प्रस्ताव गठबन्धन दलका शीर्षहरूबीच राखिसकेका छन् । निर्वाचन एकैपटक गर्दा राज्यको खर्च बचत हुन्छ । सुरक्षा पनि सहज हुन्छ । नेताकार्यकर्ताको व्यवस्थापन पनि सहज हुन्छ । त्यसकारण यो अवधारणा अनौपचारिक छलफलमा छ, माओवादी केन्द्रका स्थायी कमिटी सदस्य पोखरेलले भने । पार्टी विभाजनपछि उपेन्द्र यादव र बाबुराम भट्टराई नेतृत्वको जसपा पनि संगठनात्मक अभियानमा छ । जसपाबाट अलग भएको लोसपा पनि संगठन निर्माणमा छ । तराईमधेसका जिल्लामा यी दुई दलको बलियो संगठन छ । जसपाको पहाडी जिल्लामा पनि उपस्थिति छ । तराईमधेसमा जसपा र लोसपा चुनावी हारजितका मुख्य फ्याक्टर हुन सक्छन् । त्यसैले गठबन्धनमा महत्व हुन्छ, जसपाका एक नेताले भने ।"
कांग्रेस अन्तरविरोधले प्रदेश १ सभा बैठक स्थगित,"(मोरङ)  कांग्रेस पार्टीभित्रको अन्तरविरोधका कारण प्रदेश १ को प्रदेशसभा बैठक एक साताका लागि स्थगित भएको छ । सत्तारूढ एमाले र प्रमुख प्रतिपक्षी कांग्रेसले बैठक स्थगितको माग गर्दै निवेदन दिएपछि सभामुख प्रदीपकुमार भण्डारीले कात्तिक १५ सम्मका लागि स्थगन गरेका हुन् । मुख्यमन्त्री भीम आचार्यले शुक्रबारको प्रदेशसभा बैठकमा विश्वासको मतका लागि पेस गरेको प्रस्तावमाथि छलफल गरी मत विभाजन प्रक्रियाद्वारा आइतबार टुंग्याउने कार्यसूची तय गरिएको थियो । सुरुमा कांग्रेसका प्रमुख सचेतक केदार कार्कीले बाढीपहिरो निरीक्षणका लागि प्रधानमन्त्री शेरबहादुर देउवाको भ्रमण रहेको र त्यसमा सांसदहरू सहभागी हुनुपर्ने भन्दै बैठक स्थगन गर्न प्रदेशसभा सचिवालयमा निवेदन दर्ता गराएका थिए । कांग्रेसले बैठक स्थगितको माग गर्दै निवेदन दर्ता गराएको सूचना पाएपछि सत्तारूढ एमालेका प्रमुख सचेतक बुद्धिकुमार राजभण्डारीले पनि पार्टीको ९ गते पालिका अधिवेशन, १० र ११ गते स्थायी कमिटी बैठक र १२ र १३ गते केन्द्रीय कमिटी बैठक भएकाले १४ गते बाटोको म्याद राखेर १५ गतेसम्मका लागि बैठक स्थगन गर्न माग गरेका थिए । दुवै दलको लिखित निवेदनपछि सभामुख भण्डारीले सर्वदलीय बैठक राखेर प्रदेशसभा बैठक स्थगन गरेका हुन् । संसदीय दलको बैठक बसेका कारण कांग्रेस भने सर्वदलीय बैठकमा अनुपस्थित रह्यो । सत्तारूढ दलको केन्द्रीय गठबन्धनले वाग्मती प्रदेशमा कांग्रेस र एकीकृत समाजवादीले बाँकी कार्यकाल आलोपालो प्रदेश सरकारको नेतृत्व गर्ने आन्तरिक सहमति भएकाले प्रदेश १ मा कांग्रेसले बैठक स्थगन गराएको हो । प्रमुख प्रतिपक्षी दल कांग्रेसलाई विभेद गरेर प्रधानमन्त्री तथा कांग्रेस सभापति देउवाले वाग्मतीमा मात्रै आधा कार्यकालको सहमति गरेकोले केन्द्रीय गठबन्धनको निर्णयलाई चुनौती दिन आइतबारको बैठक स्थगन गराइएको कांग्रेसका एक प्रदेश सांसदको भनाइ छ । प्रदेशसभा बैठक बस्ने समयमा प्रधानमन्त्री देउवाको कार्यक्रम सकेर कांग्रेसका सबै प्रदेश सांसद प्रदेशसभामा आइसकेका थिए । त्यसपछि तत्काल दलको बैठक भन्दै सबै सांसदलाई सँगै राखेर संसदीय दलका नेता राजीव कोइरालाले सुरु गरेको बैठक दिउँसो ३ बजेपछि मात्रै टुंगिएको थियो । कोइराला कांग्रेसका संस्थापनइतर पक्षका भएकाले सभापति देउवाले प्रदेश १ सरकारको पूर्ण कार्यकालको नेतृत्व एकीकृत समाजवादीलाई दिने गठबन्धनमा सहमति गरेको प्रदेश सांसदहरूको आरोप छ । संस्थापनइतर पक्षका नेता कोइराला मुख्यमन्त्री बन्ने भएकाले सूचना तथा सञ्चारमन्त्री ज्ञानेन्द्रबहादुर कार्की, संस्थापन पक्षका केन्द्रीय सदस्यहरू र प्रदेश सांसदहरू सभापति देउवालाई प्रदेश १ सरकारको नेतृत्व कांग्रेसको भागमा नलिन आग्रह गर्दै आएका उनीहरूको आरोप छ । त्यसैले प्रधानमन्त्री तथा सभापति देउवा विराटनगर आएकै दिन उनको निर्णयलाई चुनौती दिन प्रदेशसभा बैठक स्थगित गराइएको हो । कांग्रेसको आन्तरिक विवादसँगै मुख्यमन्त्री भीम आचार्यको कार्यकाल केही दिनका लागि लम्बिएको छ । दलको बैठकमा कांग्रेसका संस्थापन पक्षका प्रदेश सांसदहरूले बैठक स्थगितको निवेदन फिर्ता लिएर बैठक बस्न दलका नेता कोइरालालाई दबाब दिएका थिए । त्यस क्रममा दलको बैठकमा चर्काचर्कीसमेत भएको एक सांसदले बताए । नेता शेखर कोइरालाले प्रदेश १ मा प्रमुख प्रतिपक्षी कांग्रेसले सरकारको नेतृत्व पाउनुपर्ने अडान लिएका कारण पनि आइतबारको बैठक स्थगित भएको एक प्रदेश सांसदले बताए । आइतबारको प्रदेशसभा बैठक स्थगितले प्रदेशको दलीय गठबन्धनमा कुनै असर पर्दैन, कांग्रेस संसदीय दलका नेता राजिव कोइरालाले उनले भने, किनकि यो आफूहरूको पार्टीभित्रको विभेदविरुद्धको लडाइँ हो । एकीकृत समाजवादीका नेता राजेन्द्र राईले कांग्रेसले प्रदेशसभा बैठक स्थगित गराउनु गलत भएको बताए । गठबन्धनमा कुनै कुरो थियो गठबन्धनमा र पार्टीमा केही थियो पार्टीभित्र कुरो राखेर समस्याको समाधान खोज्नुपर्ने थियो, उनले भने, तर मुख्यमन्त्रीको कार्यकाल लम्बिने गरी सदन स्थगित गराउनु उचित भएन । मुख्यमन्त्रीले प्रतिनिधित्व गर्ने दल विभाजित भएमा ३० दिनभित्र विश्वासको मतका लागि प्रदेशसभासमक्ष प्रस्ताव राख्नुपर्ने संवैधानिक व्यवस्थाविपरीत ४३ औं दिनमा शुक्रबार प्रस्ताव पेस गरेका थिए । निर्वाचन आयोगले प्रदेश १ का एमालेका १० सांसद एकीकृत समाजवादीमा गएको निर्णय भदौ २५ मा गरेको थियो । निर्णयानुसार मुख्यमन्त्रीले असोज २३ भित्र नै प्रदेशसभाबाट विश्वासको मत लिनुपर्ने थियो । एकल बहुमत रहेको एमाले विभाजनपछि मुख्यमन्त्री आचार्य अल्पमतमा परेका हुन् । मुख्यमन्त्री आचार्यविरुद्ध कांग्रेस, माओवादी केन्द्र, एकीकृत समाजवादी, जनता समाजवादी पार्टी र संघीय लोकतान्त्रिक राष्ट्रिय मञ्चले गठबन्धन बनाएका छन् । मुख्यमन्त्री आचार्यलाई विश्वासको मत प्राप्त गर्न ४६ सांसद आवश्यक पर्छ । ९२ सदस्यीय प्रदेशसभामा सभामुखसहित एमालेका ४१, कांग्रेसका २१, माओवादी केन्द्रका १५, एकीकृत समाजवादीका १०, जनता समाजवादी पार्टीका ३, संघीय लोकतान्त्रिक राष्ट्रिय मञ्च र राप्रपाको ११ जना प्रदेश सांसद छन् । एमालेका प्रदेश सांसद गुलेफुन खातुन उच्च अदालत विराटनगरले किर्ते कागज मुद्दामा दोषी ठहर गरेदेखि फरार छिन् ।"
थुनुवा मृत्युको उचित अनुसन्धान होस्,"प्रहरी हिरासतभित्र शृंखलाबद्ध रूपमा थुनुवाको मृत्यु भइरहनु दुःखद मात्र होइन, चिन्ताको विषय पनि हो । कतिपय घटनामा थुनुवाले आत्महत्या गरेको दाबी प्रहरीको भए पनि मृतकका आफन्तहरू यसलाई स्विकार्दैनन् । चरम यातनाका कारण उनीहरूको मृत्यु भएको र ढाकछोपका लागि प्रहरीले आत्महत्याको ताना बुनेको उनीहरूको आरोप छ । तसर्थ, यस्ता घटनाहरूले गम्भीर अनुसन्धान माग गर्छन् । चाहे कुनै घटनाको शंकास्पद व्यक्ति होस् या अभियुक्त, राज्यको नियन्त्रणमा भएको व्यक्तिको सुरक्षाको जिम्मा सरकारको हुन्छ । उनीहरूको स्वास्थ्य अवस्थालगायतको उचित रेखदेख गर्नु सम्बन्धित प्रहरी कार्यालयको दायित्व हो, आत्महत्या वा अरू यस्तै बहानामा प्रहरी त्यसै उम्कन पाउँदैन । त्यसैले यस्ता घटनामा सरकारले यथोचित अनुसन्धान गरी कोही दोषी पाइएकालाई कारबाहीको दायरामा ल्याउनुपर्छ । र, थप कोही थुनुवाले अनाहकमा ज्यान गुमाउनु नपर्ने अवस्था सृजना गर्नुपर्छ ।हिरासतभित्र शृंखलाबद्ध रूपमा भइरहेको थुनुवाको मृत्युबारे छानबिन गर्न अघिल्लो आइतबार गृह मन्त्रालयले सहसचिव थानेश्वर गौतमको नेतृत्वमा छानबिन समिति त बनाएको छ, तर यसप्रति पीडित परिवार र मानव अधिकारीवादीहरू विश्वस्त हुन सकेका छैनन् । गृह अधिकारी नेतृत्वको समितिले आफूअन्तर्गतको निकायमा भएका मृत्युका घटनाको स्वतन्त्र छानबिन गर्न नसक्नेनचाहने उनीहरूको आशंका छ । यस अवस्थामा कसैको दबाब र प्रभावमा नपरीकन सत्यतथ्य पहिल्याएर यो समितिले पीडित परिवार र अधिकारकर्मीहरूलाई पनि विश्वासमा लिन सक्नुपर्छ । यस्तो समितिले प्रभावकारी अनुसन्धान गर्न नसकेमा अधिकारवादीहरूको मागबमोजिम हिरासतमा भएका गम्भीर मानवअधिकार उल्लंघनका घटनाको अनुसन्धान गर्न छुट्टै संयन्त्रको खाँचो स्वतः सिद्ध हुन्छ । गत असोज २४ र २५ दुई दिनमा मात्रै तीन जनाको शंकास्पद मृत्यु भएपछि गृहले छानबिनको तत्परता देखाएको हो । असोज २४ मा सुनसरी जिल्ला प्रहरी कार्यालयको हिरासतमा २२ वर्षीय मोहम्मद हकिब मियाँ, र भोलिपल्ट कैलालीको टीकापुर इलाका प्रहरी कार्यालयको हिरासतमा २५ वर्षीय धनबहादुर राना र जिल्ला कारागार कार्यालय पर्वतमा ५९ वर्षीय दुर्गाराज पाण्डेको शंकास्पद मृत्यु भएको थियो । मृतकले आत्महत्या गरेको प्रहरी दाबी भएका यी सबै घटनामा परिवारजनले स्वतन्त्र अनुसन्धानको माग गरेका छन् । पीडित परिवारको आवाजलाई छानबिन समितिले स्वतन्त्र र प्रभावकारी अनुसन्धान गरी यथार्थ पत्ता लगाउनका निम्ति आफ्नो बलका रूपमा प्रयोग गर्नुपर्छ । निष्पक्ष ढंगले अनुसन्धान भएन र सत्यतथ्य पहिल्याइएन भने पीडित परिवारको आन्दोलन थामथुम गर्न मात्रै समिति गठन गरिएको पुष्टि हुनेछ । यसबाट पीडितहरूमाथि थप अन्याय त हुने नै छ, गृह मन्त्रालयले गठन गर्ने यस्ता समितिहरूको विश्वसनीयता पनि गुम्नेछ । त्यसो भएमा प्रकारान्तरले राज्यप्रतिको नागरिक भरोसा नै कमजोर बन्नेछ । त्यसैले घटनाहरूको गाम्भीर्य र संवेदनशीलता बुझेर समितिले अनुसन्धान गर्नुपर्छ । र, मूलतः भोलिका दिनमा यस्ता घटना नै हुन नदिनेतर्फ गृह तथा प्रहरी प्रशासन सचेत रहनुपर्छ । यातनाबाट मृत्यु भएको हो भने दोषीउपर कानुनी कारबाही हुनुपर्छ नै, कसैले आत्महत्या नै गरेको रहेछ भने पनि कोही किन हिरासतमा आफ्नै ज्यान लिने अवस्थामा पुग्छ भन्ने पाटो खोतलिनुपर्छ र यस्तो आवृत्तिलाई घटाउने उपायहरू पहिल्याउनुपर्छ । उल्लिखित घटनालाई नै लिऔं न सुनसरीको इनरुवा नगरपालिका९ की खत्वे समुदायकी १९ वर्षीया युवतीलाई लिएर भागेपछि पक्राउ परेका हकिब मियाँमाथि अभद्र व्यवहार मा मुद्दा चलाउन प्रहरीले थुनामा राखेको थियो । टीकापुर इलाका प्रहरी कार्यालयमा धनबहादुर राना भैंसी चोरेको आरोपमा थुनिएका थिए । प्रहरी दाबीअनुसार क्रमशः गम्छा र गन्जीको पासो लगाई हिरासतभित्रै झुन्डिनुपर्ने आवश्यकता उनीहरूलाई किन पर्यो होला ? तसर्थ, यी घटनाहरूको बहुकोणबाट अनुसन्धान गरिनुपर्छ । प्रहरी हिरासतमा यसअघि पनि बारम्बार यस्ता घटना भएका छन् । धनुषाको सबैलास्थित इलाका प्रहरी कार्यालयको थुनुवा कक्षमा २०७७ जेठ २७ मा सबैला१२, बरकुवाका २२ वर्षीय शम्भु सदाको मृत्यु भएको घटनाले दलित समुदायलाई आन्दोलितै तुल्यायो । समस्या के छ भने, प्रहरीको नियन्त्रणमा रहेका बखत ज्यान गएका यस्ता थुप्रै घटनामा प्रभावकारी अनुसन्धान हुने गरेकै छैन । अनुसन्धान नै नभएपछि न त घटनाबारे सत्यतथ्य खुल्न सकेको छ, न सम्बन्धित सुरक्षाकर्मीहरू जवाफदेह नै हुनुपरेको छ । यी घटनामा यातनाको सम्भावना अस्वीकार गर्न किन सकिन्न भने, एड्भोकेसी फोरमले वार्षिक रूपमा गर्ने कारागार अनुगमनका क्रममा २० प्रतिशतभन्दा बढी थुनुवा तथा कैदीमाथि कुनै न कुनै प्रकारको यातना हुने गरेको पाइएको छ । मुलुकी अपराध संहिताले नै यातनालाई अपराध मान्दामान्दै यस्तो अवस्था विद्यमान रहनु दुर्भाग्यपूर्ण छ । तसर्थ, पहिलो त प्रहरीले यातना दिन बन्द गर्नुपर्छ । दोस्रो, यस्ता घटनाको उचित अनुसन्धान भई दोषीमाथि कारबाही हुनुपर्छ, दण्डहीनता कायम राखिराख्नु हुन्न । तेस्रो, प्रत्यक्ष दोषी कोही नभए पनि थुनुवाको सुरक्षाबारे सम्बन्धित सुरक्षाकर्मीहरू जवाफदेह हुनुपर्छ । हिरासतमा रहेका व्यक्तिको जीउज्यानको सुरक्षाको जिम्मा प्रहरीको हो, उनीहरू संवेदनशील बन्नुको उपाय छैन । र चौथो, संविधानबमोजिम यस्ता घटना रोक्ने अधिकार पाएको महान्यायाधिवक्ताको कार्यालयले पनि हिरासतमा रहेको व्यक्तिलाई मानवोचित व्यवहार गरेनगरेको ख्याल गर्नुपर्छ । जसरी हुन्छ, सबैको प्रयासबाट थुनुवाको मानवअधिकारको रक्षा गर्नुपर्छ ।"
आन्तरिक लोकतन्त्र र वडा अधिवेशन,"नेकपा एमालेले देशभर नै आफ्नो वडा अधिवेशन एकसाथ सम्पन्न गरेको छ । देशभरि नै सर्वसम्मत भएका खबरहरू सार्वजनिक भएका छन् । त्यसो त, एमालेको वडा अधिवेशन कतिपय स्थानमा यसअघि नै सम्पन्न भए पनि रणनीतिक हिसाबले देशभरि एकसाथ सम्पन्न भएको सन्देश प्रवाह गर्न अध्यक्ष केपी शर्मा ओलीले भर्चुअल माध्यमबाट उद्घाटन भएको घोषणा गरेका थिए । कम्युनिस्ट विचारधाराभित्र स्वतन्त्रताको सिमाना साँघुरो हुन्छ, यद्यपि सर्वत्र सर्वसम्मतको जुन सन्देश बाहिर आयो त्यसले यसको पुष्टि गरेको छ । विचारधारामा विविधता स्वतन्त्रताको अब्बल पक्ष हो । यद्यपि एमालेको वडा अधिवेशन सम्पन्न भएको छ, कार्यकर्ताहरूमा उल्लास छाएको छ र जनमानसमा सकारात्मक सन्देश प्रवाह गर्न सफल भएको छ । नेपाली कांग्रेसको बहुचर्चित महाधिवेशन आकाशको फल हुँदै गर्दा कम्युनिस्टहरूको अधिवेशनको चर्चा चल्न थालेको छ । अलोकतान्त्रिक चरित्रमाझ कम्युनिस्ट पार्टीले बाहिर देखाएको लोकतान्त्रिक संस्कारलाई जनताले अनुमोदन गर्न सक्ने सम्भावना अब बढ्न थालेको छ । कांग्रेसले क्रियाशील सदस्यको टुंगो लगाउन नसक्दा अझै कतिपय जिल्लामा वडा अधिवेशनसमेत हुन सकेको छैन । गाउँ, नगर अनि प्रदेश, क्षेत्र, जिल्ला र केन्द्रीय अधिवेशन सम्पन्न गर्नु कांग्रेसका लागि फलामको च्युरा साबित भैरहँदा, कम्युनिस्टहरू सहज रूपमा अधिवेशनको तैयारीमा जुटेका छन् । कांग्रेसका वडा अधिवेशनसमेत अत्यन्तै प्रतिस्पर्धात्मक र चहलपहलमाझ सम्पन्न भए । गुट र उपगुटका अस्वस्थ्य र असान्दर्भिक छिनाझपटीले पार्टीभित्र आन्तरिक तुष ज्यादा मौलाउने मौका मिल्यो । कम्युनिस्टमा त्यो बिलकुलै देखिएन । सायद लोकतान्त्रिक प्रणालीभन्दा पनि पार्टी अनुशासन ज्यादा महत्त्वपूर्ण अस्त्र हो आन्तरिक राजनीतिक सुधारका लागि । व्यवहार त कांग्रेस लोकतान्त्रिक पार्टी हो । अनुशासनहीनता र स्वेच्छाचारिताले थिलोथिलो बनाएको कांग्रेसभित्रको लोकतन्त्रले पार्टीको भविष्यलाई नै दाउमा राखेको बखत संकुचित विचारधाराको पक्षपाती नेकपा एमाले आमदृष्टिमा लोकतान्त्रिक ठहरिएको छ यसबखत, केवल अनुशासन र सुझबुझका कारण । ओली तुषलाई अलग राखेर हेर्ने हो भने सुझबुझ, जनसेवा, आन्तरिक अनुशासन अनि प्रस्तुतिका हिसाबले नेकपा एमाले कांगेसभन्दा धेरै माथि देखियो । उत्तम पुडासैनी, जोरपाटी, काठमाडौं"
'पुँजीवाद अर्थात् सम्पन्नता,"शंकर अधिकारीको हाम्रो समस्या ः वैचारिक जडता कि दलाल पुँजीवाद लेख मननीय एवं सान्दर्भिक पनि छ । नेपालमा कम्युनिस्ट आन्दोलन नीतिहीन, कार्यक्रमहीन र दिशाहीन भइरहेको अवस्थामा कम्युनिस्ट नेताहरू जडसूत्री भएर दलाल पुँजीवाद र विदेशी पुँजी लाई सत्तोसराप गरिरहेका छन् । अधिकारीले विकास र समृद्धिका लागि विदेशी पुँजीको महत्त्वलाई थोरै शब्दमा तर राम्रो गरी स्पष्ट पारिदिनुभएको छ । आधुनिक पुँजीवाद प्रतिस्पर्धात्मक र तुलनात्मक लाभको सिद्धान्तमा चल्ने गरेको छ, जुन पुँजीवादकै प्राप्ति हो । त्यो सम्पन्नताको साँचो पनि हो, जसलाई पुँजीसँगै प्रविधि र व्यवस्थापनले सम्भव तुल्याउँछ । पुँजीवाद अर्थात् सम्पन्नता को जगमा समाजवाद, सामाजिक न्याय स्थापित हुन्छन् । आजको पुँजीवादलाई व्याख्या गर्न कार्ल मार्क्सको परिभाषा पर्याप्त छैन । नेपालजस्तो देशमा शक्तिराष्ट्रहरूको लगानी आर्थिक पूर्वाधारसित मात्रै जोडिएको छैन, अपितु भूरणनीतिसित पनि त्यत्तिकै जोडिएको छ । यस पक्षलाई मनन गरेर विदेशी सहायतालगानीबाट अधिकतम लाभ लिन नेतृत्वले त्यही किसिमको कूटनीतिक क्षमता बढाउनु आवश्यक छ । यति स्पष्ट लेख दिनुभएकोमा अधिकारीलाई धन्यवाद । राप्रउ पोखरेल, कामपा७, सिफल"
बल्झियो एमालेमा विवाद,"एमाले उपाध्यक्ष एवं १० बुँदे कार्यान्वयन समितिको संयोजक भीम रावलले दिएको राजीनामालाई अध्यक्ष केपी शर्मा ओलीले निकै हल्का रूपमा लिँदै, टिप्पणी गरे, उहाँले काम गर्न सक्नुभएन राजीनामा दिनुभयो । यो कुनै ठूलो कुरा होइन । पार्टी फुटको संघारमा हुँदा यही विषय ठूलो भयो र अहिले पार्टीभित्र आएपछि यही मामुली भयो ओलीका लागि । उता उपमहासचिव घनश्याम भुसालले ओलीले आफूहरूलाई युद्धबन्दीको जस्तो व्यवहार गरेको गम्भीर आरोप लगाएका छन् । ओलीले भने एमालेमा अब कुनै लफडा नभएको दाबी गरेका छन् । आमजनता कसको कुरा पत्याउने भनेर रनभुल्ल छन् । सतहमा हेर्दा एमालेको विवाद मिलिसक्यो । तर, एमाले विवाद भुसको आगोझैं फैलिरहेको छ । पार्टीकै उपाध्यक्ष रावलले पाँच पानाको अस्त्र ओलीमाथि फालेर १० बुँदे सहमति ओलीकै कारण लागू नभएको आरोप लगाइसके । भुसालले पनि ओलीलाई उस्तै आरोप लगाएका छन् । आफ्नै पार्टीका नेताहरूले विश्वास गर्न नसक्ने नेताको रूपमा चित्रित गर्नुले ओलीको इमानदारीमा प्रश्न उठेको छ । माधव नेपाललाई छोडी ओलीतिर आएका नेताहरू जति कराए पनि उफ्रे पनि ओली र उनको समूहले कुनै महत्त्व दिएको छैन, काग कराउँदै छ पीना सुक्दै छ भन्ने नीति ओलीले लिएका छन् । उनीहरू जति कराए पनि माहाधिवेशन तालिकाअनुसार पार्टी अगि बढिरहन्छ र आउने मंसिर १२ पछि यी नेताहरू सबै किनारा लागिसकेका हुन्छन् अर्थात् सबै नेता निर्वाचन हारसिकेका हुन्छन् । यही योजनामा ओली अघि बढेकाले नै पार्टी बैठक र हालैको विधान महाधिवेशनमा यी नेताहरूलाई आफ्ना कुरा राख्ने मौका दिएनन् । भुसालले संसद् विघटन र पार्टी सरकारबाट सडकमा पुगेको विषय विधान अविधेशनमा छलफल गरौं भनेका थिए । तर, ओलीले यसलाई अहिले नगरौं भन्दै थाती राख्न लगाए । यसले एमालेमा आन्तरिक लोकतन्त्र रहेनछ भन्ने पनि दखाउँछ । ओलीले संसद् विघटन गर्ने कि नगर्ने भन्ने विषयमा पार्टीको स्थायी वा केन्द्रीय कार्यसमितिमा कहिले छलफल चलाए ? संसद् विघटन नगरेको भए आज एमाले सत्ताबाट सडकमा पुग्थ्यो ? यसर्थ यस्ता पेचिला विषयमा आउँदो महाधिवेशनमा धनीभूत छलफल होस् । गोपाल देवकोटा, गोकर्णेश्वर८, काठमाडौं"
भूमि आयोग कता छ ?,"केपी शर्मा ओली सरकारले गत २०७६ वैशाखमा गठन गरेको भूमिसम्बन्धी समस्या समाधान आयोगले लालपुर्जा वितरण गर्ने हल्ला चलिरहेकै बेला शेरबहादुर देउवा सरकारले यसलाई विघटन गर्यो । यस निर्णयले लाखौं भूमिहीनलाई निराश बनाएको थियो । उक्त आयोगले तीन वर्ष काम गर्न पाउने भनिए पनि बीचमै विघटन गरिएपछि सर्वोच्च अदालतमा मुद्दा परेको छ र त्यो अझै विचाराधीन छ । यसबीच २०७८ भदौ २९ मा नयाँ नाममा, राष्ट्रिय भूमि आयोग गठन भयो । आयोगमा नेपाली कांग्रेस निकट केशव निरौला र एकीकृत माओवादी निकट नहेन्द्र खड्का उपाध्यक्ष नियुक्त भएका छन् । उहाँहरूको सेवा सुविधा राम्रै छ भन्ने सुनिन्छ । उहाँहरूले नियुक्ति हुँदाताका तुरुन्तै लालपुर्जा वितरण गर्छौं भन्नुभएको थियो । तर, आयोगले के कति काम गर्यो, कति भूमिहीनले लालपुर्जा पाए वा पाउने क्रममा छन् भन्ने थाहा पाउन सकिएन । कार्यविधिअनुसार आयोगको जिल्ला जिल्लामा बन्ने आयोगहरू बनेकै छैनन् । आयोगले संघमै पनि पूर्णता पाएको छैन । यसले वर्तमान सरकारले पनि भूमिहीनलाई झुक्याउन मात्रै खोजेको हो कि भन्ने आशंका बढाएको छ । आयोगले अझै पूर्णता पाउन नसक्नुले आयोग बनेको छ है भनेर सरकारले भूमिहीनको आँखामा छारो हाल्न खोजेजस्तो मात्र देखिन्छ । सरकारले छिटोभिन्दा छिटो आयोगलाई पूर्णता दिनुपर्छ र भूमिहीनलाई जग्गा बाँड्नुपर्छ । भूमिहीन र अव्यवस्थित बसोबासीको समस्या समाधान सरकारको प्राथमिकतामा पर्नुपर्छ । ११ लाखभन्दा बढी परिवारले आयोगमा दिएको निवेदनको छिटो टुंगो लगाउनुपर्छ । समाचारअनुसार अघिल्लो आयोगले लालपुर्जा मात्रै वितरण गर्न बाँकी राखी अन्य काम सकाएको थियो । यदि यो साँचो हो भने, सकिएको र वितरण गर्न मिल्ने ठाउँमा लालपुर्जा बाँडेर गरिबमाथि न्याय गरियोस् । सोम तामाङ, नुवाकोट"
कानुनी राज्यको मृगतृष्णा,"नेपाल सर्वसाधारणका लागि न्याय हराएको देश हो । समग्र कानुनी क्षेत्र ऐतिहासिक रूपमै वर्चस्वशालीले दुरुपयोग गर्ने हतियार अद्यापि रहिरहेको छ । अहिले स्थानीय सत्ता र केन्द्रीय सत्तामा समग्र न्याय व्यवस्था शासकहरूको सेवामा रहेको विषय चर्चामा छ । चर्चा के भनौं, ठूलै काण्ड मच्चिरहेको छ । स्थानीय सत्ताको प्रतिनिधि घटना रुबी खानले अगुवाइ गरेको निर्मला कुर्मी र नन्कुन्नी धोबीको मुद्दालाई मान्न सकिन्छ । केन्द्रीय सत्ताका लागि सर्वोच्च अदालतका प्रधानन्यायाधीश चोलेन्द्रशमशेर जबराका गतिविधिप्रतिको गहिरो असन्तुष्टि उत्तम घटना हो । यी दुई काण्डले प्रस्टै भनिरहेछन्, नेपाली समाजमा हावी शासकीय थिति कानुनी राज्यमा परिणत भएकै छैन । कानुनी राज्य संस्थागत नहुँदा लोकतान्त्रिक व्यवस्था र सामाजिक न्याय सर्वसाधारणले अनुभूति गर्न सकेका छैनन् । रुबी खान यसै आन्दोलित भएकी होइनन् । बाह्र वर्षपहिले निर्मला कुर्मीलाई नेपाली कांग्रेस बाँकेका प्रभावशाली नेता बादशाह कुर्मीले कुटपिट गरेको घटना चर्चामा आयो । बादशाहले निर्मलाको सम्पत्ति हडप्न उनीमाथि हातपात गरे । उनको सम्पत्तिका कागजात जफत गरे । निर्मलालाई कुटपिट गर्नुभन्दा दुई महिनाअघि निर्मलाका दुई छोराको शंकास्पद मृत्यु भयो । त्योभन्दा केहीपहिला उनका पतिको निधन । छोटै अवधिमा पति र छोराहरू गुमाएकी निर्मलाको नेपालगन्जमै ४ बिघा १३ कट्ठा जमिन थियो । बादशाहले उनको सम्पत्ति संरक्षण गर्ने बहानामा पहिला उनलाई कुटपिट गरेको र पछि अपहरण गर्न संलग्न रहेको आरोप छ । निर्मलाको अपहरण मात्र होइन, हत्या नै भइसकेको आशंका छ । निर्मलाको अवस्थाबारे न्यायोचित छानबिन गर्ने जाहेरीमा प्रहरीले बेवास्ता गरेपछि रुबी खानले सरकारी वकिल कार्यालय बाँके जिल्ला अदालतमा सोझै मुद्दा दायर गरिन् । तर छानबिनले अपेक्षाकृत गति लिएन । उता, नन्कुन्नी धोबी बाँकेको जानकी गाउँपालिकास्थित आफ्नै घरमा झुन्डिएको अवस्थामा फेला परिन् । उनको हत्या कि आत्महत्या हो भन्नेबारे प्रहरीले न जाहेरी सजिलै लियो न उचित छानबिन गर्यो । घरेलु हिंसासहित हत्याको आशंका रहेको यस मुद्दालाई प्रहरीले बेवास्ता गरेपछि अधिकारकर्मीहरूको सहयोगमा पीडित परिवारले जिल्ला प्रशासनमा धर्ना दियो । प्रहरीले जिल्ला प्रशासन कार्यालय, न्यायिक निकाय र राजनीतिकर्मीसँगको मिलेमतोमा दर्ता गरिएको मुद्दा दबाउने काम गरेको थियो । न्याय सुनिश्चित गर्ने कानुनी प्रक्रियाको माग गर्दा पीडितलाई हतोत्साहित गरिरहेको स्थिति थियो । त्यतिले नपुगेपछि स्थानीय नेता र प्रशासनको इसारामा पूर्वप्रहरीलाई प्रयोग गर्दै रुबी खानमाथि मिथ्या आरोपमा मुद्दा हालियो । स्थानीय सत्ताको यस्तो अत्याचारले रुबीसहित पीडित महिलाहरू आन्दोलित बने । सत्तासँग लड्नुबाहेक उनीहरूसँग उपाय रहेन । त्यसैले नेपालगन्जमा न्याय हराएको बिगुल फुक्दै उनीहरूले केन्द्रीय सत्तासम्म पैदल यात्रा गर्ने निधो गरे । जब बीस दिनको कष्टकर यात्रापछि उनीहरूले काठमाडौंको माइतीघरमा उचित छानबिनको माग गर्दै धर्ना दिए, केन्द्रमा समेत प्रहरीले जालझेल गर्ने कोसिस गर्यो । आन्दोलनको नेतृत्व गरिरहेकी रुबीलाई सबैबाट अलग्याएर प्रहरीले नियन्त्रणमा लियो । त्यसपछि झुटो बयान दिँदै बेपत्ता बनाउने प्रयास गर्यो । बन्दी प्रत्यक्षीकरणको मुद्दामा रुबीलाई अदालतमा हाजिर गराउने पहिलो आदेशलाई समेत प्रहरीले घुमाउरो तरिकाले पन्छायो । त्यसपछि पूरक निवेदनमा दोस्रो चरणको आदेशपछि मात्र उनलाई सार्वजनिक गरियो । तर रुबी र उनका साथीहरूलाई थाहा छ, केन्द्रीय सत्तामा पनि कानुन शासक वर्गको हतियार रहेकाले उनीहरूले सजिलै न्याय पाउने अवस्था छैन । सामूहिक संघर्ष गरिरहनुपर्नेछ । सरकारले नेपालगन्जका महिलाहरूको माग सम्बोधन गर्दै उचित छानबिन गर्न गृह मन्त्रालयका सहसचिवको नेतृत्वमा पाँचसदस्यीय समिति गठन गरे पनि आश्वस्त हुने स्थिति छैन । तथापि छानबिन समिति गठन भएपछि उनीहरू नेपालगन्ज फर्किएका छन् । सँगै छानबिन समितिका सदस्यहरू पनि नेपालगन्ज पुगेका छन् । तर गृह मन्त्रालयको सो टोली त्यहाँ पुग्दानपुग्दै यता केन्द्रमा प्रधानन्यायाधीश चोलेन्द्रशमशेर जबराले विभिन्न भागबन्डामा संलग्न रहँदै शक्ति दुरुपयोग गरेको काण्डले माहोल तताएको छ । न्यायालयमा हावी बेथिति उजागर भइरहेछ । स्थानीय र केन्द्रीय सत्तामा एकसाथ देखिएको, कानुनलाई हतियार बनाउने अभ्यासले, कानुनी राज्य संस्थागत गर्ने कार्यभार सोचेजस्तो सजिलो छैन भनी प्रस्ट्याएको छ । नेपालगन्ज र काठमाडौंका यी काण्डहरूलाई नियाल्दा शक्तिमा विराजमानहरूको आदेशमा सीमित स्वार्थका लागि कानुनी व्यवस्था केवल शोषणको साधन मात्र भएको देखिन्छ । वर्चस्वशालीहरूले कानुनलाई खुकुरीजस्तो बनाएका छन् । त्यस्तो हतियार, जसलाई सही वा गलत तरिकाले प्रयोग गर्न सकिन्छ । केवल कसको हातमा खुकुरी छ भन्ने कुरा उनीहरूका लागि प्रधान बनेको छ । कानुनलाई उनीहरूले शोषण गर्ने हतियारका रूपमा अर्थ्याएका छन् जुन सके आफ्नै नत्र आफूले चाहेको मानिसको हातमा भए पुग्यो । वर्चस्वशालीहरूको यस्तो मानसिकताले असमान ऐतिहासिक प्रयोगभन्दा फराकिलो तरिकाले कानुनबारे सोच्न र अभ्यास गर्न उत्प्रेरित गरिरहेको छैन । शक्तिमा विराजमानले सही वा गलत अर्थ दिने सीमित साधनका रूपमा मात्र कानुनलाई बुझ्नु र प्रयोग गर्नु आफैंमा धेरै खतरनाक छ, सर्वसाधारणका लागि प्रत्युत्पादक छ । कानुनबारे अन्यायलाई संस्थागत गर्ने यस्तो तदर्थवादी सोचाइ पुरानै हो । राणाकालीन हुकुमतन्त्रमा कानुन यस्तै हतियार रह्यो । पञ्चायतकालीन समयमा पनि कानुनलाई माथिको आदेश भन्दै शोषण गर्ने साधनमा सीमित गरियो । अनेकौं जनसंघर्ष र जनआन्दोलनको बलमा नेपाल गणतान्त्रिक व्यवस्थामा प्रवेश गरे पनि पुरानै ऐतिहासिक शासकीय मानसिकताले कानुनी असमानतालाई थप घीनलाग्दो बनाएको छ । देखाउनलाई देशमा संवैधानिक व्यवस्था छ, थितिलाई विधिमा ढाल्ने आश्वासनसहित कानुनहरू बनेका छन्, तर कानुनी राज्यले संस्थागत अभ्यास बसाउन सकेको छैन । यहाँ कानुनलाई हतियार बनाउँदै, संविधान र कानुनको हवाला दिँदै, कानुनले सबैमाथि होइन, मान्छेले मान्छेमाथि राज गरिरहेको छ । कानुनी राज्य केवल सुदूरको आशा र मृगतृष्णा बनेको छ । कानुनलाई न्याय सुनिश्चित गर्ने विधिमा संस्थागत गर्न नसक्दा ऐतिहासिक रूपमै अन्यायले घर गरेको छ । आममानिसलाई थाहा छ, लोकतान्त्रिक व्यवस्था भनिरहे पनि तर्क र विधिका आधारमा यहाँ कानुनी अभ्यास चल्दैन । त्यसैले प्रहरीले गर्ने मुद्दा दर्ता र त्यसको न्यायोचित छानबिनका लागि समेत हारगुहार गर्नुपर्ने, आन्दोलन नै गर्नुपर्ने अवस्था छ । जबसम्म तदर्थवादलाई उल्टाएर व्यवस्था सच्याउनुको साटो असल व्यक्तिको खोजी गर्दै बादशाह कुर्मीको ठाउँमा शुद्ध मन भएको राजनीतिकर्मी र चोलेन्द्रशमशेर जबराको ठाउँमा अर्को निश्छल शरीर ल्याउने सोचले काम गरिरहन्छ, तबसम्म सर्वसाधारण अन्याय र अत्याचारको नियति भोग्न अभिशप्त रहिरहनेछन् । लामो समयदेखि नेपालमा हुकुम एवं आदेशको तदर्थवादी कानुनी मान्यताले तर्क एवं विधिका आधारमा न्याय संस्थागत गर्ने कानुनी आकांक्षालाई जित्दै आएको छ । यस्तो द्वन्द्व लामो समयदेखि चलिरहेको छ । यस द्वन्द्वमा यदाकदा तर्क एवं विधिले ठाउँ पाएजस्तो देखिन्छ । बढीजसो हुकुम एवं आदेशले विभिन्न स्वरूपमा दबदबा कायम गरिरहेको छ । खाली त्यो आदेशको एउटा स्थानीय स्वरूप छ, अर्को केन्द्रीय स्वरूप छ । स्थानीय सत्ताको आदेश र केन्द्रीय सत्ताको हुकुम एकै सिक्काका दुई पाटा मात्र हुन् जसले लोकतान्त्रिक व्यवस्थामा कानुनी राज्य सुनिश्चित गर्ने कार्यलाई अनवरत निस्तेज तुल्याइरहेका छन् । प्रत्येक जनप्रतिनिधिमा कानुनलाई शक्ति आर्जन गर्ने वा शक्तिमा टिक्ने हतियार बनाइराख्ने चाहना बलशाली छ । सभासद् मात्र नभएर संविधान र कानुनको संरक्षण र व्याख्या गर्ने सवालमा संसद्जत्तिकै सार्वभौम अधिकार सर्वोच्च अदालतमा निहित छ । तर सर्वोच्च अदालतले आफ्नो हकदाबी र कर्तव्यबोधलाई आत्मसात् गर्न नसक्दा चोलेन्द्रशमशेरजस्तै प्रधानन्यायाधीश उत्पादन भइरहन्छन् । कानुन व्यवसायीहरू जनप्रतिनिधिको चाहनालाई मलजल गर्ने उद्यममा उद्यत भइरहन्छन् । कानुनलाई अन्यायको हतियार बनाउने आपराधिक कार्यमा न्यायालय संलग्न भइरहन्छ । अनि लोकतान्त्रिक व्यवस्था र मूल्यमान्यता संस्थागत गर्ने विषय कोरा नारामा सीमित हुन पुग्छ । सर्वसाधारण मारमा परिरहन्छन् । झट्ट हेर्दा जिल्ला र उच्च अदालतलाई सर्वोच्चको तुलनामा कानुन संस्थागत गर्न सजिलो छ । यी अदालतसँग संसद्को कार्यलाई प्रश्न गर्ने अधिकार हुन्न, न त आफू संविधानको संरक्षक भएको बोझमा कार्यसम्पादन सम्हाल्नुपर्ने हुन्छ । त्यसैले जिल्ला र उच्च अदालतका अधिवक्ता र न्यायाधीश प्रतिबद्ध रहे राजनीतिकर्मीसँगको साँठगाँठ स्वतः नबढाउन सक्छन् । खुलेर संविधान आत्मसात् गर्दै अदालती बहस प्रक्रियामा कानुनी कार्यसम्पादनलाई कठोर किसिमले लागू गर्न सक्छन् । तर वास्तविकतामा यस्तो भइरहेको छैन । यी अदालतहरूले स्थानीय सत्ताको बचाउमा आफूलाई प्रतिबद्ध बनाइराखेका छन् । त्यसैले रुबी खानहरू स्थानीय सत्ताबाट अन्याय र अत्याचारमा पर्छन् । न्याय हराएको बिगुल फुक्दै उत्तिकै अन्यायी केन्द्रीय सत्तालाई गुहार्न बाध्य रहन्छन् । स्थानीय सत्ता र केन्द्रीय सत्ता सर्वसाधारणलाई न्याय सुनिश्चित गर्ने कार्यमा प्रतिबद्ध नरहँदा राजनीतिलाई संविधानवादमा ढाल्ने, कानुनलाई तर्क र विधिअनुसार संस्थागत गर्ने अनि शासकीय थितिलाई कानुनी राज्यमा रूपान्तरित गर्ने आकांक्षा धेरै दृष्टिले दुष्कर छ । कानुनी राज्य अनुभूति गर्ने कार्य दुरूह छ । यस्तो परिस्थिति रहँदासम्म शक्तिको न्यायोचित व्यवस्थापन, समान कानुनको निर्माण, न्यायिक संस्थाहरूमार्फत कानुनको निष्पक्ष कार्यान्वयन, ऐनको सही व्याख्या र न्यायोचित शासकीय अभ्यास केकसरी गर्ने भन्नेबारे सार्थक बहसको सम्भावना न्यून रहन्छ । यसका लागि अनेकौं संघर्ष आवश्यक छन् । तर यी संघर्ष केन्द्रीय सत्तालाई झकझकाउने सोचमा मात्र सीमित रहनु हुन्न । जबसम्म स्थानीय सत्ताले केन्द्रीय सत्तालाई चुनौती दिने नैतिक साहस, सामूहिक निष्ठा, राजनीतिक सामर्थ्य राख्दैन, तबसम्म कानुनी राज्य केही टाठाबाठाका नारामा सीमित रहन्छ । सर्वसाधारणका लागि कानुनी राज्यको चाहना केवल मृगतृष्णा मात्र हुनेछ ।"
आशानिराशामिश्रित सय दिन,"न्यूनतम साझा कार्यक्रम आफ्नै पार्टीको निर्वाचन घोषणापत्रलाई मजाक बनाउने छुट कुनै सरकारलाई हुँदैन । बितेका सय दिनमध्ये ८७ दिन सरकारले मन्त्रिपरिषद्लाई पूर्णता दिन नसक्नु दुर्भाग्यपूर्ण हो । १८ महिनाको कार्यकालमा सय दिन (१७ प्रतिशत) खर्च गरिसकेको सरकारलाई ओली सरकारको पदचिह्न पछ्याउने छुट छैन । शक्ति पृथकीकरण, नियन्त्रण र सन्तुलनको आधारभूत सिद्धान्तको मूल्यमा कार्यपालिका र न्यायपालिकाबीच मन्त्रिपरिषद् गठनमा सौदाबाजी भएको गम्भीर चर्चा दुःखद रह्यो । भागबन्डाका आधारमा सरकार चलाउने हो भने भोलि राज्यका अन्य अंगले पनि भाग खोज्न थाले के गर्ने ? संसद् अधिवेशनलाई बीचैमा विसर्जन गरी अध्यादेश लागू गर्नु लोकतान्त्रिक प्रक्रिया किमार्थ होइन । त्यसमाथि लागू अध्यादेशलाई स्वाभाविक रूपमा विसर्जन हुन नदिई फिर्ता लिनु राजनीतिक नैतिकता हुँदै होइन । सरकारको प्राथमिकताका एघारवटा साझा कार्यक्रममध्ये भ्रष्टाचारविरुद्ध छानबिन र कारबाहीको प्रतिबद्धता पनि एक हो । मलाई राम्रो सम्झना छ, गत वर्ष असोजको अन्त्यतिर पूर्वप्रधानमन्त्री डा बाबुराम भट्टराईले नामै किटेर आफ्नो पालामा सुरु गरेको बूढीगण्डकी जलविद्युत् आयोजनालाई ९ अर्ब रुपैयाँ कमिसन खाएर अलपत्र पारिएको र प्रमाणित गर्न आफू तयार रहेको भन्नुभएको थियो । यसका साथै, पूर्ववर्ती सरकारका पालामा भएका अर्बौंका सनसनीपूर्ण काण्डहरू, वाइडबडी जेट विमान खरिदमा भएको ४ अर्ब ३५ करोड ५६ लाखको भ्रष्टाचार, चिकित्सा शिक्षासम्बन्धी ऐनबाट माफियाको पक्षपोषण, सेक्युरिटी प्रिन्टिङ प्रेस, नेपाल ट्रस्टको अर्बौंको सम्पत्ति लिजमा दिएर गरिएको भ्रष्टाचारलगायतको पारदर्शी तथा निष्पक्ष छानबिन गर्नुÙ पूर्वप्रधानन्यायाधीशहरूमध्ये कसैको संयोजकत्वमा न्यायिक आयोग गठन गरी त्यसबारे यथार्थ जनतासमक्ष ल्याउनु राष्ट्रिय माग हो । यो भ्रष्टाचारविरुद्ध नेपाली कांग्रेसले संस्थागत निर्णय नै गरेको थियो । गठबन्धनका नेताहरू प्रचण्ड, माधव नेपाल, बाबुराम भट्टराई, उपेन्द्र यादवले पनि उक्त काण्डहरूविरुद्ध समयसमयमा सार्वजनिक अभिव्यक्तिसहित र कारबाहीको आवश्यकतामा जोड दिनुभएकै हो । तर अहिले यसमाथि छानबिन केले रोक्यो, यही नै आश्चर्य छ ।सरकारका सय दिनमा केही आशा र निराशाको सम्मिश्रण देखिन्छ । दण्डहीनताको अन्त्य गरी भ्रष्टाचारमुक्त, सुशासनयुक्त, स्वच्छ लोकतान्त्रिक प्रणाली स्थापित गर्नु यो गठबन्धन र सत्ता नेतृत्वमा रहेको कांग्रेसको विशेष जिम्मेवारी हो । अत्यन्त जटिल परिस्थितिमा बनेको यो सरकारको अगाडि चुनौतीको पहाड छ भने अवसरको मैदान पनि छ, तर हेर्छु, सच्याउँछु, पर्ख, भोलि गर्छु भन्ने समय छैन ।केसी नेपाली कांग्रेसका केन्द्रीय सदस्य हुन् ।"
प्रकृतिसँग बालबालिका,"मेरी साथीकी छोरी गाउँमा बस्ने आफन्तकहाँ गएकी थिइन् । फर्केपछि उनले मामु, मैले चिउरा फल्ने रूख देखें नि ! भनिछन् । यो प्रसंग मलाई सुनाउँदै गर्दा, साथी निकै मज्जाले हाँसेकी थिइन् । त्यस्तै, केही दिनअघि मेरी दिदीकी छोरी तराई घुम्न गएकी थिइन्, उनले मलाई भिडियो कल गर्दै मैले भैंसीले स्विमिङ गरेको देखें नि ! भनिन् । उनको कुरा सुन्नासाथ म पनि हाँसें । तर, यी दुवै प्रसंगमा हाँस उठ्नु एक ठाउँमा होला, अर्कोतिरबाट हेर्दा यसले हाम्रो अभिभावकत्व र विद्यालय शिक्षालाई गिज्याइरहेको छ । उनीहरूलाई न विद्यालयको पढाइले यस्ता विषय सिकाउन सक्यो, न त अभिभावकले नै यसबारे व्यावहारिक ज्ञान दिए । यस्ता विषयलाई हाँसोमा उडाउनु हुन्न, अब यसबारे चर्चा हुनुपर्छ । यी छोरीहरू यस्तो हुनुमा विद्यालयको दोष छ कि अभिभावकको ? चिउरा केबाट कसरी बन्छ र भैंसी आहाल बस्छ भन्नेसम्म कृषिप्रधान देशका नानीहरूलाई हामीले बुझाउन सकेका रहेनछौं । यस्ता छोरीहरू अहिले धेरैका घरमा छन् । हामीले हाम्रा बालबच्चालाई प्रकृति र जीवजन्तुबारे खासै बुझाउन सकेका छैनौं, न जंगली र घरपालुवा जनावरको फरक नै सम्झाउन सकेका छौं । त्यस्तै हाम्रा परम्परा, रहनसहनबारे कति नै ज्ञान होला र नानीबाबुलाई ?बन्द कोठामा बालबालिकालाई प्रकृतिबारे पढाइन्छÙ पशुपक्षी, बालीनाली आदि चित्रकै भरमा चिनाइन्छन् । उनीहरू प्रकृतिसँग टाढिइरहेका छन् । उनीहरूको पठनपाठन पुस्तकको पानामा मात्र सीमित पारिनु हुन्न । नत्र बालबालिका कस्ता हुन्छन् भन्ने त माथिकै प्रसंगबाट थाहा हुन्छ । मानिसले प्रकृतिसँगै नजिक भएर प्रगति गरिरहेको छ । बालबालिकालाई सानैदेखि प्रकृतिसँग नजिक्याउनुपर्नेमा उल्टो हामीले अनि हाम्रो विद्यालय शिक्षाले उनीहरूलाई टाढा पुर्याइरहेको छ । प्रकृतिसँगै खेल्दै, रमाउँदै सिक्नुपर्ने बालबालिका अहिले पुस्तकमा मात्र सीमित छन् । कतिपय अवस्थामा यो बाध्यता पनि होला । तर आधुनिकताका नाममा हामीले बालबालिकालाई केही हदसम्म प्रकृतिबाट टाढा राखेको वास्तविकतालाई कुनै बाध्यता देखाएर छोप्न मिल्दैन । यसरी प्रकृतिबाट टाढा राखेर बालबालिका हुर्काउनु साँच्चिकै उनीहरूमाथिको अन्याय हो । यसरी हेर्दा गाउँघरकै बालबालिकालाई बरु अन्याय भएको छैन । सहरिया बालबालिकालाई भने परिवार र विद्यालयले पनि प्रकृतिसँग नजिक गराउन चाहँदैनन् । हातखुट्टामा अलिकति माटो लाग्न हुँदैन, छिःछिः, फोहोरी भनिन्छ अनि उनीहरूलाई माटो फोहोर कुरा हो भन्ने पर्छ । सहरका बालबालिकाले खाली खुट्टा हिँड्न पाउँदैनन्, अलिकति हावा लाग्दा पनि बाहिर निस्कन पाउँदैनन् । भन्छौं, अहिले चिसो लागेर बिरामी भइएला, जरो आउला । पानी पर्न लाग्दा पनि उनीहरू बाहिर ननिस्किए हुन्थ्यो भन्ने ठान्छौं । अनि कसरी चिनून् माटो, हावा र पानी ? हाम्रा नानीबाबु पुस्तकमै पढ्छन्, हावा सरसर चलेको, पानी सिमसिम परेको, चराहरू चिरबिराएको ! उनीहरूको दैनिक जीवनमा प्रकृति यसरी नै आइपुग्छ । हामी सबैलाई सहरमा बस्नु छ, कमाउनु छ । छोराछोरीलाई ठूला विद्यालयमा पढाउनु छ । यो आजको आवश्यकता पनि हो । तर हामीले सहरमै बसेर पनि छाराछोरीको पढाइलाई प्रकृतिमैत्री बनाउन धेरै काम गर्न सक्छौं । प्रायः अभिभावकले छोराछारीलाई महिनाको एकदुई पटक होटल, रेस्टुराँ त लिएर गएकै हुन्छौं । यसको सट्टा उनीहरूलाई महिनाको एकचोटि मात्र भए पनि हाइकिङ लैजान सकिन्छ नि ! होटल नै लैजानुपर्दा पनि सहरभन्दा थोरै पर प्रकृतिको समीप लगे बालबालिकाले बोटबिरुवा, रूखपातबारे थाहा पाउन सक्छन् ।विद्यालयभित्रका ठूलठूला कृत्रिम पौडीपोखरी, झरनामा रमाए पनि बालबालिकालाई प्रकृतिनजिक पुगेको महसुस हुन्न । उनीहरूलाई विद्यालयले पनि बेलाबेला प्रकृतिको नजिक पुर्याउन प्रयास गर्नुपर्छ । त्यसका लागि विभिन्न कार्यक्रम ल्याउन सकिन्छ । यसले उनीहरूको सिकाइलाई नै मद्दत पुग्छ । आफ्ना कोमल हातले प्रकृतिको स्पर्श गरेमा पुस्तकबाट भन्दा धेरै फाइदा उनीहरूलाई मिल्छ । यसबाट सृजनशीलतासमेत बढ्छ । प्रकृतिमैत्री शिक्षण सिकाइका लागि विद्यालय र अभिभावकले समन्वय गर्नु जरुरी छ । बालबालिकाले समूहमा चाँडै घुलमिल भएर धेरै विषयमा सिक्न सक्ने भएकाले विद्यालयहरूले शैक्षिक भ्रमणमा लैजानु बढी प्रभावकारी हुन्छ । केही विद्यालयले यस्ता कार्यक्रम नगरेका होइनन् तर वर्षमा निकै कम हुने गर्छ । कम्तीमा महिनामा एउटा यस्तो कार्यक्रम हुनु जरुरी छ जसले बालबालिकालाई प्रकृतिसँग नजिक पुर्याउन र जीवजन्तुबारे प्रत्यक्ष जानकारी गराउन सकोस् । यसो गर्न सके अहिलेका बालबालिका मेरी साथी र दिदीका छोरीजस्ता हुने थिएनन् । यसलाई सम्भव तुल्याउन विद्यालय तथा अभिभावकबीच समन्वय हुनुपर्छ र प्रकृतिमैत्री पठनपाठनका लागि हरेक परिवारले ध्यान दिनुपर्छ । यसो गर्न सके मात्र हाम्रा बालबालिकाको फढाइ व्यावहारिक र सृजनशील हुन सक्छ ।"
हिल्सामा सातादेखि हिमपात,"(हुम्ला)  मौसममा खराबीसँगै हुम्लाको हिल्सा क्षेत्रमा सातायता भारी हिमपात भइरहेको छ । हिमपातका कारण नेपालचीन सीमानाका पूर्ण रूपमा बन्द भएको छ भने सडक तथा सञ्चार सम्पर्क पनि टुटेको छ । हिल्सास्थित सशस्त्र प्रहरीको बोर्डर आउट पोस्ट (बीओपी) सँग पनि सञ्चार सम्बन्ध टुटेको जिल्ला प्रहरी प्रमुख डीएसपी हेरम्भ शर्माले बताए । दैनिकजसो हिमपात भइरहेकाले सोलार चार्ज नहुँदा प्रहरी सेटले काम नगरेको उनले बताए ।गत सोमबार नै हिल्सामा झन्डै ३ फिटसम्म हिउँ परेको उनले जनाए । त्यसपछि भएको हिमपातको अवस्थाबारे हामीलाई पनि जानकारी छैन, उनले भने, १२ दिनमा सञ्चार सम्पर्क भएपछि थप जानकारी आउला । गत बिहीबार हिमपातका कारण लिमीमा अलपत्र परेका स्लोभिनियाका ४ नागरिकसहित ३ स्थानीयलाई हेलिकोप्टरबाट उद्धार गरिएको थियो । हिल्सामा नेपाल टेलिकमको टावर नबनेको कारण पनि सञ्चार सम्पर्क विच्छेद भएको हो । उक्त क्षेत्रमा वर्ल्डलिंक कम्युनिकेसनले इन्टरनेट जडान गरे पनि हिमपातयता सञ्चालनमा छैन । झन्डै ४ हजार मिटरमाथिको उचाइमा रहेको हिल्सामा अहिले सशस्त्र प्रहरीको बीओपीसहित नेपाल प्रहरीको सीमा चौकी पनि छ, दर्जनजति व्यवसायीले होटल कुरेर बसिरहेका बताइएको छ । हिल्सा नजिकैको करिब ५ हजार मिटर उचाइमा रहेको नाराताल क्षेत्रमा पनि बाक्लो हिउँ जमेपछि सदरमुकाम सिमकोट र नाम्खा गाउँपालिकाको केन्द्र पुग्ने सबै बाटा पुरिएका छन् । हिमपात धेरै भएकाले वैशाखअघि बाटो खुल्ने अवस्था छैन, डीएसपी शर्माले भने, हिमपातले हिल्सा आसपासका अन्य बस्तीको जनजीवन पनि प्रभावित बनेको छ । एक साताअघि चीनले सहयोग गरेको खाद्यान्न र औषधि बुझ्न सदरमुकामबाट हिल्सा गएको सहायक प्रमुख जिल्ला अधिकारी दशरथ राई सहितको टोली पैदलमार्गबाट सिमकोट फर्किरहेको छ । नाम्खा गाउँपालिका६ लिमीमा पनि भारी हिमपात भएको छ । उनले लिमी क्षेत्रमा झन्डै ४ फिटसम्म हिउँ परेको जानकारी दिए । चिसोका कारण बाहिर निस्कन सक्ने अवस्था नरहेको लिमीकी छोजुम लामाले टेलिफोनबाट सुनाइन् । उनका अनुसार हिउँले लिमी, मुचु, यारी, यालबाङ, यागार, केर्मीलगायत बस्ती ढाकिएका छन् । पशुचौपायालाई घरभित्रै थुनेर राखेका छौं, उनले भनिन्, घरभित्रै आगो तापेर बस्नुको विकल्प छैन ।"
जलवायु सम्मेलनमा १२ वर्षपछि नेपालबाट कार्यकारी प्रमुख,"(काठमाडौं)  जलवायु परिवर्तनसम्बन्धी संयुक्त राष्ट्रसंघीय खाका संरचना महासन्धि (यूएनएफसीसीसी) को २६ औं सम्मेलन (कोप२६) मा नेपालबाट १२ वर्षपछि कार्यकारी प्रमुखले भाग लिने निश्चित भएको छ । प्रधानमन्त्री शेरबहादुर देउवा नेतृत्वको उच्चस्तरीय प्रतिनिधिमण्डल टोली कोप २६ मा भाग लिन आगामी शनिबार बेलायत प्रस्थान गर्दै छ । देउवा नेतृत्वको टोली लन्डन हुँदै सम्मेलनस्थल स्कटल्यान्डको ग्लास्गो सहर जानेछ । सम्मेलन द स्कटिस इभेन्ट्स क्याम्पसमा हुँदै छ ।यसअघि डेनमार्कको कोपनहेगनमा सन् २००९ मा भएको कोप १५ मा तत्कालीन प्रधानमन्त्री माधवकुमार नेपाल कार्यकारी प्रमुखको हैसियतमा सहभागी भएका थिए, त्यसयता कोपमा नेपालबाट कार्यकारी प्रमुखले भाग लिएका छैनन् । पोल्यान्डको क्याटाबिसमा चार वर्षअघि (सन् २०१८ मा) भएको कोप २४ मा भने राष्ट्रपति विद्यादेवी भण्डारीले भाग लिएकी थिइन् । बेलायती प्रधानमन्त्री बोरिस जोन्सनले प्रधानमन्त्री देउवासहित विश्वभरका सरकार प्रमुखहरूलाई कात्तिक १५ र १६ (१ र २ नोभेम्बर) मा हुने लिडर्स सम्मेलन (वर्ल्ड लिडर्स समिट) मा भाग लिन निमन्त्रणा गरेका थिए । विश्वका शक्तिशाली नेताहरूसमेत सहभागी हुने सम्मेलनको पहिलो खण्डलाई सरकार प्रमुखहरूको उच्चस्तरीय सत्र भनिएको छ । त्यसपछि पक्ष मुलुकहरूको सत्र हुनेछ । यूएनएफसीसीसीमा नेपालसहित १ सय ९७ मुलुक सदस्य छन् । यूएनएफसीसीसीका अनुसार उच्चस्तरीय सत्रमा सरकार प्रमुखहरूले सम्बोधन गर्ने कार्यक्रम तय भइसकेको छ । कात्तिक १५ को पहिलो दिन उच्चस्तरीय सत्रको समुद्घाटन हुनेछ र कार्यकारी प्रमुखहरूले सम्बोधन गर्नेछन् । प्रधानमन्त्री देउवाले पनि जलवायु परिवर्तनका कारण नेपालले भोग्नुपरेको समस्या, जलवायुजन्य हानिनोक्सानी, जलवायु अनुकूलन, विकसित मुलुकहरूको दायित्वलगायत विषयमा सम्बोधन गर्नेछन् । जलवायु सम्मेलनका अहिलेसम्मका २६ वटा संस्करणमा नेपालबाट कार्यकारी तहबाट सहभागिता न्यून छ । यसअघिका सम्मेलन (कोप) हरूमा प्रायः वातावरणमन्त्री र वन तथा वातावरण मन्त्रालयका अधिकारीहरूले नेतृत्व गर्ने गरेको देखिन्छ । जलवायु परिवर्तनको मुद्दामा काम गर्ने निकाय पनि वन तथा वातावरण मन्त्रालय नै हो ।योजना आयोगका पूर्वसदस्य डा प्रभु बुढाथोकी जलवायु सम्मेलनमा प्रधानमन्त्री नै सहभागी हुँदा सरकार जलवायु परिवर्तनलगायतका वातावरणीय विषयमा गम्भीर छ भन्ने सन्देश जाने तर्क गर्छन् । जलवायुजन्य जोखिमका हिसाबले हामी चौथो स्थानमा छौं । वैज्ञानिकका प्रतिवेदनहरूले पनि हामीकहाँ धेरै जोखिम छन् भनेर पहिचान गरेको छ, उनले भने, यस्तो बेलामा प्रधानमन्त्री तहबाटै विश्व सम्मेलनमा आफ्नो समस्या सुनाउँदा त्यसको सकारात्मक सन्देश सबैतिर जान्छ । प्रधानमन्त्री आफैं सहभागी हुँदा र सम्बोधन गर्दा तथा साइडलाइन बैठक र वार्ताहरूमा विभिन्न सरकार प्रमुखहरूसँग आफ्नो समस्या राख्न पाउने भएकाले त्यसको सकारात्मक असर समग्र वार्ता (नेगोसिएसन) मै पर्न सक्ने बुढाथोकीले बताए ।प्रधानमन्त्री तथा मन्त्रिपरिषद् कार्यालय स्रोतका अनुसार देउवाको टोली २० सदस्यीय हुनेछ । टोलीमा वन तथा वातावरणमन्त्री रामसहायप्रसाद यादव, वन तथा वातावरण मन्त्रालयका सचिव पेमनारायण कँडेल, अर्थ मन्त्रालयका सचिव मधुकुमार मरासिनी, ऊर्जा मन्त्रालयका सचिव देवेन्द्र कार्की, राष्ट्रिय योजना आयोगका सचिव केवलप्रसाद भण्डारीलगायत छन् । जलवायु परिवर्तनकी फोकल पर्सन वन तथा वातावरण मन्त्रालयकी सहसचिव राधा वाग्ले भने आइतबारै ग्लास्गो प्रस्थान गरेकी छन् । प्रधानमन्त्रीको टोलीमा परराष्ट्र मन्त्रालयका शिष्टाचार महापाल दुर्गाबहादुर सुवेदी, उपसचिव रेवतीरमण पौडेल, राष्ट्रिय प्रकृति संरक्षण कोष (एनटीएनसी) का अध्यक्ष माधवबहादुर कार्की र प्रधानमन्त्रीको निजी सचिवालयका उपसचिव जनक भट्टसमेत छन् ।विज्ञको हैसियतमा प्रधानमन्त्रीको टोलीमा परेका कोषका अध्यक्ष कार्कीको खर्च कोषले नै व्यहोर्ने प्रधानमन्त्रीको निजी सचिवालयले जनाएको छ । टोलीमा भीआईपी सुरक्षा निर्देशिकाले तोकेको मापदण्डअनुसार नेपाली सेनाका प्रमुख सेनानी प्रकाशबहादुर सिंह, प्रहरीका डीएसपी कोमल शाह, सशस्त्रका प्रहरी निरीक्षक रामहरि श्रेष्ठसहित ५ जना सुरक्षा अधिकृत र सरकारी सञ्चारमाध्यमका ३ जना पत्रकार टोलीमा रहेको प्रधानमन्त्रीको निजी सचिवालयले जनाएको छ । अन्य सदस्य बेलायतस्थित नेपाली दूतावासबाट सहभागी हुने सचिवालयका एक सदस्यले बताए । प्रधानमन्त्रीको निजी सचिवालयले सुरुमा २५ सदस्यीय टोली प्रस्ताव गरिए पनि पछि नाम हटाइएको जनाएको छ । प्रधानमन्त्रीकै सुझावअनुसार सूची छोटो बनाइएको सचिवालयका एक सदस्यले बताए । अझै सूची थपघट नहोला भन्न सकिँदैन, ती सदस्यले भने । उनका अनुसार पहिलो सूचीमा प्रधानमन्त्रीका प्रमुख स्वकीय सचिव भानु देउवाको नाम रहे पनि पछि काटिएको थियो । प्रधानमन्त्रीको टोलीका सबैको खर्च नेपाल सरकारले व्यहोर्नेछ । स्वकीय सचिवालयका एक सदस्यका अनुसार ग्लास्गोमा रहँदा प्रधानमन्त्रीले राजनीतिक तथा कूटनीतिक भेटसमेत गर्नेछन् ।प्रधानमन्त्रीको टोलीबाहेक पनि सम्मेलनमा सरकारी, जलवायु परिवर्तन र वातावरणका क्षेत्रमा काम गर्ने संस्थाका प्रतिनिधि, स्वतन्त्र विज्ञ, युवा, अनुसन्धानकर्ता गरी ठूलो संख्यामा सहभागी हुँदै छन् । पहिलो पटक नेपालबाट जलवायु विज्ञानका विज्ञहरूसमेत कोपमा सहभागी हुँदै छन् । जलवायु विज्ञान र परिवर्तनको विषय जोडिएको भए पनि विगतका कोपहरूमा नेपालबाट जल तथा मौसम विज्ञान विभागको नेतृत्व हुने गरेको थिएन । यो पटक विभागको नेतृत्व गर्ने महानिर्देशक र उपमहानिर्देशक तथा जलवायु विज्ञानका प्राविधिकहरूको समेत टोलीले भाग लिँदै छ । कोप का दौरान विश्व मौसम संगठन (डब्लूएफओ) ले विश्व मौसम बदलाव, तापक्रम वृद्धि, चरम मौसमी गतिविधि, चट्याङलगायतका विषयमा विभिन्न साइड इभेन्टहरू आयोजना गरेको हुन्छ । जलवायुको क्षेत्रमा काम गर्ने युवा, गैरसरकारी संस्थाका प्रतिनिधि र अनुसन्धानकर्ताहरूलेसमेत कोपमा सहभागिता जनाउँदै छन् । सोमबार ग्लास्गो पुगेका जलवायु विज्ञ मञ्जित ढकालका अनुसार कोप२६ लाई सन् २०१५ मा भएको पेरिस सम्झौतापछिको महत्त्वपूर्ण सम्मेलनका रूपमा हेरिएको छ । पेरिस प्रतिबद्धताहरू र कार्यान्वयनमा देखिएको अन्तरलाई यो सम्मेलनले सम्बोधन गर्नुपर्नेछ । कार्बन बढी उत्सर्जन गर्ने राष्ट्रहरूलाई २०३० सम्ममा घटाउन दबाब दिनेछ । विकसित राष्ट्रहरूले उनीहरूको दायित्व र पहिले नै प्रतिबद्धता जनाएअनुसार २०२० बाट प्रत्येक वर्ष १०० अर्ब डलर रकम निकासा गर्नुपर्ने हो तर त्यो पूरा हुन सकेको छैन । नेपालसहितका अतिकम विकसित मुलुकहरू (एलडीसी) समूहले यो पटकको कोपमा जलवायुजन्य हानिनोक्सानी र विश्वको तापमान १५ डिग्रीभन्दा बढ्न नदिने मुद्दालाई विशेष प्राथमिकता दिने साझा धारणा तय गरेका छन् ।"
अमेरिकाबाट एक लाख फाइजर खोप आउँदै,"काठमाडौं (कास) नेपाललाई अमेरिकाले उपलब्ध गराएको कोरोनाविरुद्धको एक लाख डोज फाइजर खोप सोमबार आउने भएको छ । काठमाडौंस्थित अमेरिकी दूतावासका अनुसार १ लाख ६ सय २० डोज फाइजर खोप आउन लागेको हो । यसअघि अमेरिकाले जुलाई १२ मा १५ लाख ३४ हजार ८ सय ५० डोज जान्सेन खोप नेपाललाई उपलब्ध गराएको थियो । अमेरिकी कम्पनी फाइजर र जर्मन कम्पनी बायोएन्टेकले संयुक्त रूपमा निर्माण गरेको खोप नेपालमा प्रयोग हुने चौथो खोप हुनेछ । नेपालमा यसअघि अस्ट्राजेनेका, भेरोसेल र जान्सेन खोप प्रयोगमा आइसकेका छन् । अमेरिकाको सेन्टर फर डिजिज कन्ट्रोल एन्ड प्रिभेन्सनले फाइजर खोप १२ वर्षभन्दा माथिका सबै उमेर समूहमा प्रभावकारी हुने जनाएको छ । यो खोप ९५ प्रतिशत प्रभावकारी रहेको विभिन्न अनुसन्धानमा पुष्टि भएको जनाइएको छ । फाइजर खोप भण्डारण गर्न भने माइनस ७० डिग्री सेल्सियसको तापक्रम आवश्यक पर्छ । खोप भण्डारणका लागि युनिसेफले नेपाल सरकारलाई एक लाख डोज अट्ने ४ वटा अल्ट्रा कोल्ड फ्रिजर यसअघि नै उपलब्ध गराइसकेको छ ।"
हामीलाई पनि इजरायल पठाऊ,"काठमाडौं (कास) इजरायलमा रोजगारीका लागि गोलाप्रथामा नछानिएका ४ सय २५ जनाले आफूहरूलाई पनि पठाउन वैदेशिक रोजगार विभागसँग माग गरेका छन् । आइतबार विभागको बुद्धनगरस्थित कार्यालय पुगेर उनीहरूले भविष्यमा इजरायलबाट हुने कामदारको मागमा आफूहरूलाई प्राथमिकतामा राख्न भनेका हुन् ।इजरायलको दीर्घकालीन स्याहार सेवा केन्द्रका लागि १ हजार सहयोगी कामदार पठाउन लिखित र अन्तर्वार्ताबाट १६ सय जनालाई चयन गरिएको थियो । त्यसमध्ये १ हजार १ सय ७५ जना गोलाप्रथाबाट छनोट भएका थिए । छनोटमा नपरेका उम्मेदवारहरूले गोलप्रथाका कारण लिखित र अन्तर्वार्तामा उत्कृष्ट ठहरिए पनि छनोट नभएको विभागसँग गुनासो गरेका छन् । लक्की ड्र गर्दा मेरिटका आधारमा पहिले छानिएका उत्कृष्टसमेत परेनन्, यो प्रक्रिया वैज्ञानिक भएन, विभाग पुगेका उनीहरूले महानिर्देशक दीपक काफ्लेसमक्ष भने । जवाफमा काफ्लेले अब आउने कोटामा यसअघि गोलप्रथामा छनोट नभएकालाई प्राथमिकता दिन इजरायललाई अनुरोध गर्ने आश्वासन दिए ।इजरायलले पहिलो चरणमा १ हजारसम्म कामदारलाई लैजाने बताएको थियो । त्यसैका लागि लिखित परीक्षा र अन्तर्वार्ता लिइएको थियो । दुवै परीक्षाबाट छानिएकामध्येबाट गोलप्रथा गरी अन्तिम सूची सार्वजनिक गरिएको थियो । विभागले सुरुमा गोलाप्रथाका लागि १४ सय जनाको नाम पठाउने भने पनि पछि २ सय जनाको पनि नाम थपेर अन्तिम स्वीकृतिका लागि सूची इजरायल पठाएको थियो । तिनैमध्येबाट इजरायलले गोलाप्रथाबाट १ हजार र पछि थप १ सय ७५ जनालाई छनोट गरेको थियो । महानिर्देशक काफ्लेले स्वास्थ्य परीक्षण गर्दा फालिने सम्भावना भएकाले थप उम्मेदवार छनोट गरेको बताए ।कमाइ र कार्यस्थलको हिसाबले इजरायल दक्षिण कोरियाभन्दा आकर्षक गन्तव्य मानिन्छ । इजरायल जाने कामदारको न्यूनतम तलब १ हजार ५ सय ४३ अमेरिकी डलर (झन्डै एक लाख ८३ हजार रुपैयाँ) छ । मन्त्रिपरिषद्को बैठकले निर्देशिका पारित गरेपछि विभागले इजरायलमा कामदार पठाउने प्रक्रिया सुरु गरेको थियो । निजी क्षेत्रको संलग्नतामा कामदार भर्ना गर्दा ठूलो आर्थिक शोषण भएको भन्दै नेपाल र इजरायलबीच गत ३० सेप्टेम्बरमा सरकारी संयन्त्रमार्फत नै भर्ना गर्ने गरी श्रम सम्झौता भएको थियो । लागत खर्च भने कामदारले नै व्यहोर्नुपर्छ । भिसा शुल्क मात्रै रोजगारदाता कम्पनीले बुझाउनुपर्छ ।"
बेल्जियममा काम दिलाउने भन्दै मलेसिया !,"काठमाडौं (कास) दुई वर्षअघि एक नेपाली महिलालाई बेचबिखन गरेको आरोपमा प्रहरीले बागलुङको गल्कोट४ का ४४ वर्षीय राजेन्द्र खड्कालाई सिनामंगलबाट पक्राउ गरेको छ । थाइल्यान्डमा कपडा पसल गर्दै आएका उनले लमजुङकी २६ वर्षीया महिलालाई बेल्जियमको होटलमा मासिक डेढ लाख रुपैयाँसम्म तलब हुने गरी हेल्पर काममा लगाइदिने प्रलोभनमा पारी ८ लाख ५४ हजार रुपैयाँ लिएर बैंकक पुर्याएका थिए । ती महिलालाई भैरहवाबाट भारतको गोरखपुर, कोलकाता हुँदै थाइल्यान्ड र कम्बोडियासम्म पुर्याएको खुलेको प्रहरीको मानव बेचबिखन अनुसन्धान ब्युरोका प्रवक्ता एसपी अनुराग द्विवेदीले बताए । ती महिलालाई खड्काले थाइल्यान्डमा पुर्याई १५ दिनसम्म कोठामा राखेको, भारतीय पर्विन्दर सिंहसमेतलाई ल्याई यौन शोषण गराएको र कसैलाई भने मार्ने धम्की दिएको खुलेको छ । खड्काले बैंककबाट मलेसिया पठाएपछि अलपत्र ती महिलाले भारतको कोलकाता हुँदै नेपाल फर्केपछि गत असोज १८ मा ब्युरोमा किटानी जाहेरी दिएकी थिइन् ।"
आदेशको उडानमा व्यवस्थापन भद्रगोल,"(बझाङकाठमाडौं)  बेमौसमी वर्षाले सुदूरपश्चिमका ६ वटा पहाडी जिल्लाको सडक सम्पर्क अवरुद्ध भएपछि पर्यटनमन्त्रीको निर्देशनमा आइतबारदेखि धनगढीबाट डोटी र बझाङमा उद्धार उडान सुरु भएको छ । तर, नेपाल वायुसेवा निगमका कर्मचारी त्यहाँ नगइदिँदा आइतबार डोटी, बझाङ र धनगढीमा विमानस्थलको सुरक्षार्थ तैनाथ प्रहरी र कर्मचारीले यात्रुको नामावली संकलन गर्ने, पैसा लिने, जहाजमा चढाउने र सामान लगेज लोडअनलोडका काम गरे । नियमित उडान रोकिएपछि डेढ वर्षयता निगमको धनगढी कार्यालय बन्द छ । बझाङस्थित निगमको कार्यालय २०६५ मा खारेज गरिएको थियो । उडान सेवा बन्द भएपछि निगमले डोटीमा रहेको कार्यालय पनि हटाएको थियो । निगममा १ हजार ३ सय जना कर्मचारी छन् तर १३ वर्षपछि जहाज पुनः बझाङ विमानस्थलमा अवतरण गर्दा भने व्यवस्थापन कर्मचारी एक जना पनि थिएनन् । दसैंका अवसरमा घर आएर सडक अवरुद्ध भएका कारण फर्किन नपाएकाहरू निगमको जहाज आउने खबर पाएपछि टिकट पाउन जिल्ला प्रशासन कार्यालयमा लाम लाग्न थालेका छन । भीड हुन थालेपछि आइतबार जिल्ला प्रशासन कार्यालय बझाङले भीड नगर्न सूचना नै गरेको छ । अस्तिदेखि नै टिकटका लागि फोन गर्ने र भेट्न आउनेहरूका कारणले हामीले गर्ने अरू काम पनि प्रभावित भइरहेका छन्, बझाङका प्रमुख जिल्ला अधिकारी मोहन अधिकारीले भने, सूचना निकाल्यौं तर नेता, कार्यकर्ता र सर्वसाधारणको भीड घटेको छैन । दसैं बिदामा बझाङ आएका कर्मचारी अमृत ओखेडालाई सोमबारदेखि टिकट व्यवस्थापनको जिम्मा दिएको जानकारी आफूलाई निगमबाट प्राप्त भएको उनले बताए । निगमले यस्तो बेला फिल्डमै कर्मचारी खटाउनुपर्नेमा नेपालगन्जबाट ५ जनालाई जहाजमा पठाएको थियो । कर्मचारीहरु साँझ त्यही जहाजमा नेपालगन्ज नै फर्किए । निगमको १९ सिट भएको टुइनअटर जहाज आयो । तर, यहाँ कर्मचारी नभएकाले प्रहरीले यात्रुहरूको नाम संकलन गर्ने, हामीले सामान राख्ने, चेकजाँचमा सहजीकरण गर्ने र टिकटको पैसा उठाइदिने काम गरिदियौं, धनगढी विमानस्थल प्रमुख रामकृष्ण भट्टले भने । प्रधानमन्त्री शेरबहादुर देउवासँगै बिहीबार बाढी प्रभावित क्षेत्रको अवलोकन गर्न गएका पर्यटनमन्त्री प्रेमबहादुर आलेले शनिबार काठमाडौं फर्केर निगमका महाप्रबन्धक डिमप्रसाद पौडेल र नायब महाप्रबन्धक गणेश चन्दलाई तत्काल सडक सम्पर्क टुटेको डोटीको दिपायल र बझाङको चैनपुरमा उडान राख्न निर्देशन दिएका थिए । शनिबारै निगमले उडान तालिका सार्वजनिक गर्यो । पर्यटनमन्त्री आलेको सचिवालयले ती क्षेत्रमा सम्पर्क गर्न यात्रुहरूका लागि नेपालगन्ज विमानस्थलका प्रमुख किरणमान श्रेष्ठसहित लोडमास्टर गोविन्द गिरिसहितको नम्बर फेसबुक पेजबाट शनिबारै सार्वजनिक गर्यो । तर, निगमका कर्मचारीले नागरिकलाई विपत्मा सघाउनुको बदला फोन अफ गरेका छन् । निगमको धनगढीमा कार्यालय बन्द छ । सडकबाट जान नसकिने भएपछि जहाज चढ्ने यात्रु र बझाङमा सीडीओबीच तनाव भएछ । निगमले पठाएका ५ जना कर्मचारी दुइटा फ्लाइट सकेर नेपालगन्ज फर्किसके, धनगढी विमानस्थल प्रमुख भट्टले भने, यात्रुहरू निगमको टिकट लिन एयरपोर्ट धाइरहेका छन् । यात्रुको चाप छ । प्रहरीले नाम टिपेर सघाइरहेको छ । बझाङ र डोटीमा मैले त्यहाँ रहेका प्राधिकरणका एयर ट्राफिकलाई तत्काललाई हेरिदेऊ भनेको छु । आइतबार नेपालगन्जबाट आएका कर्मचारीले धनगढीमा यात्रुबाट विमानस्थलमा उठाइएको रकम संकलन गरे । धनगढीबाट बझाङ र डोटीका लागि भएको एकएक उडानमा एक जना कर्मचारी जहाजमै गए, फर्किए ।आइतबार निगमको ब्राभो, युनिफर्म टुइनअटर काठमाडौंबाट पठाइएको थियो । नेपालगन्ज पुगेर उक्त विमान कर्मचारी लिई धनगढी गएको थियो । निगमको नेपालगन्ज क्षेत्रीय कार्यालयका प्रमुख किरणमान श्रेष्ठले अति धेरै फोन आएकाले मोबाइल अफ गर्नुपरेको बताए ।"
बाढीले सवा ८ अर्बको धान नष्ट,"(काठमाडौं)  बेमौसमी वर्षाले मुलुकभर ८ अर्ब २६ करोड ८० लाख रुपैयाँको धान क्षति भएको प्रारम्भिक अध्ययनले देखाएको छ । प्रदेशस्तरबाट प्राप्त धानबालीको क्षति विवरणअनुसार सात प्रदेशमा २ लाख ८५ हजार ५ सय ९ हेक्टरमा गरिएको धानबालीमा असर पुगेको छ । यसमध्ये ८५ हजार ५ सय ८० हेक्टर क्षेत्रफलको धानमा क्षति पुगेको छ । ती क्षेत्रफलबाट ३ लाख २५ हजार २ सय ५८ टन धान उत्पादन हुने अनुमान थियो । एक टनको २८ हजार रुपैयाँका दरले ८ अर्ब २६ करोड ८० लाख रुपैयाँ क्षति भएको देखिन्छ, कृषि तथा पशुपन्छी विकास मन्त्रालयका प्रवक्ता प्रकाशकुमार सञ्जेलले भने, प्रदेशस्तरबाट तथ्यांक संकलनमा समन्वय र सहजीकरणका लागि सात वटै प्रदेशमा एकएक टोली गठन गरेका छौं । मन्त्रालयको विवरणअनुसार प्रारम्भिक अध्ययनले सबैभन्दा बढी क्षति लुम्बिनी प्रदेशमा पुगेको देखिएको छ । लुम्बिनीमा ४२ हजार ४ सय २७ हेक्टरमा लगाइएको ४ अर्ब ५१ करोड रुपैयाँको धान क्षति भएको विवरणमा उल्लेख छ । लुम्बिनीमा सबैभन्दा बढी बर्दियामा ११ हजार ५ सय ४०, कपिलवस्तुमा १० हजार ६ सय ९६, बाँकेमा ६ हजार ८ सय ७५ र रूपन्देहीमा ६ हजार ४ सय १० हेक्टरमा क्षति पुगेको छ । दोस्रोमा सुदूरपश्चिम प्रदेशमा क्षति पुगेको छ । यहाँ ५५ हजार हेक्टरमा असर गरे पनि क्षति भने १८ हजार हेक्टरमा भएको जनाइएको छ । उक्त क्षेत्रफलबाट १ अर्ब ९१ करोड रुपैयाँको धान क्षति भएको विवरणमा उल्लेख छ । सुदूरपश्चिममा पनि कैलाली र कञ्चनपुरमा बढी क्षति पुगेको छ । तेस्रोमा प्रदेश १ मा ८० करोड रुपैयाँको धान क्षति भएको छ । प्रारम्भिक अध्ययनमा प्रदेश १ मा ४९ हजार ९ सय ४५ हेक्टरमा असर गरेकोमध्ये ७ हजार ४ सय ९२ हेक्टरमा क्षति पुगेको उल्लेख छ । उक्त क्षेत्रफलबाट २८ हजार ४ सय ६९ टन धान नष्ट भएको छ । प्रदेश १ मा सबैभन्दा झापामा १३ हजार १ सय २५, मोरङमा ९ हजार ८ सय ९६ र सुनसरीमा ९ हजार ७ सय २ हेक्टरमा क्षति पुगेको छ । २०७८ भदौसम्म १७ सम्म झापामा ८७ हजार ५ सय, मोरङमा ८२ हजार ४ सय ६७ र सुनसरीमा ५३ हजार ९ सय हेक्टरमा रोपाइँ गरिएको थियो । प्रदेश १ का यी तीन जिल्लाबाहेक अन्यमा पनि सामान्य क्षति पुगेको छ । धानको मुख्य पकेट क्षेत्र प्रदेश २ मा ४८ हजार ६ सय ८४ हेक्टरमा लगाइएको धानमा असर पुर्याए पनि क्षति भने ५ हजार ३ सय ५५ हेक्टरमा भएको छ । उक्त क्षेत्रफलबाट २० हजार ३ सय ५० टन धान क्षति भएको छ । रकमका हिसाबले ५६ करोड रुपैयाँको धान क्षति भएको मन्त्रालयले जनाएको छ । प्रदेश २ का आठ जिल्लामा उक्त क्षति भएको हो । प्रदेश २ मा ४ लाख ३ हजार १ सय ६४ हेक्टरमा धान खेती भएको भूमि व्यवस्था कृषि तथा सहकारी मन्त्रालय प्रदेश २ का सूचना अधिकारी मनीषकुमार पालले जानकारी दिए । सबैभन्दा बढी सप्तरीमा २५, सर्लाहीमा १६ र सिरहामा १५ प्रतिशत धान खेती प्रभावित भएको छ । कतिपय स्थानमा किसानले धान काटेका थिए, कतिपय ढलेका छन्, पालले भने, थप विवरणका लागि सबै स्थानीय तहलाई पत्र पठाएका छौं । करिब एक सातामा विस्तृत विवरण आउँछ । सप्तरीमा ६६ हजार १ सय ५० हेक्टरमध्ये १६ हजार ५ सय ३७ हेक्टरमा क्षति पुगेको छ । सर्लाहीमा ४३ हजार हेक्टरमध्ये ७ हजार ४० र सिरहामा ५८ हजार हेक्टर क्षेत्रफलमध्ये ८ हजार ७ सय हेक्टरमा लगाइएको धानमा क्षति पुगेको जनाइएको छ । पाँचौं नम्बरमा कर्णालीमा ३० करोड रुपैयाँको धानमा क्षति पुगेको छ । यहाँ २२ हजार ५ सय हेक्टरमा असर पुगे पनि १० हजार ५ सय ८४ हेक्टरमा गरिएको धानमा क्षति पुगेको मन्त्रालयको तथ्यांक छ । उक्त क्षेत्रफलबाट ४० हजार २ सय १९ टन धान क्षति भएको छ । कर्णालीको सल्यानमा ३ हजार ५ सय ७०, सुर्खेतमा २ हजार ३ सय ९२, दैलेखमा १ हजार ५ सय, कालीकोटमा ८ सय ७९ र जुम्लामा ६ सय ८१ हेक्टरमा गरिएको धानमा क्षति पुगेको छ । वाग्मतीमा भने ७ हजार ५ सय हेक्टरमा असर गरे पनि क्षति भने ५ सय ३० हेक्टरमा मात्र भएको प्रारम्भिक अध्ययन छ । यहाँ ५ करोड ८० लाख रुपैयाँ बराबरको २ हजार ६८ टन धान क्षति भएको जनाइएको छ । चितवनमा २ सय ९७, मकवानपुरमा ८०, धादिङमा ७५, सिन्धुलीमा ३३ र नुवाकोटमा ३० हेक्टर क्षेत्रफलमा गरिएको धानमा क्षति भएको छ । मनसुन समयमै सक्रिय भएर रोपाइँ राम्रो भए पनि वर्षाले धानबाली नष्ट भएपछि उत्पादन केही घट्न सक्ने जानकारहरू बताउँछन् ।"
सडक र पुलमा मात्र साढे तीन अर्बको क्षति,"(काठमाडौं)  बर्खा सुरु भएयता सडक र पुलमा करिब साढे तीन अर्ब रुपैयाँ बराबरको क्षति भएको छ । यो प्रारम्भिक क्षति अनुमान हो । सबैभन्दा बढी सडकमा क्षति भएको सडक विभागको आकलन छ । कात्तिकमा परेको बेमौसमी वर्षाका कारण मात्र १ अर्ब ५ करोड रुपैयाँ बराबरको क्षति भएको छ । यसअघि बर्खाले २ अर्ब ३५ करोड रुपैयाँको क्षति भएको विभागका महानिर्देशक अर्जुनजंग थापाले जानकारी दिए ।बझाङ र मनाङमा सडक अझै सुरु हुन सकेको छैन, महानिर्देशक थापाले भने, बेमौसमी बर्खाले अन्य सडकका विभिन्न खण्डमा पनि अझै समस्या निम्त्याएको छ । मध्यपहाडी र कोसी राजमार्गका विभिन्न खण्डमा पहिरो गएको छ । १८ वटा राजमार्गका २४४ स्थानमा पहिरो खसेको विभागको तथ्यांक छ । यसमध्ये ६ ठाउँमा अझै सडक अवरुद्ध छ । १३९ स्थानमा एकतर्फी र ९९ स्थानमा मात्र दुईतर्फी सडक सञ्चालनमा छ । मनाङ जोड्ने डुम्रेबेंसीसहरचामे सडकअन्तर्गत निगालाघारीमा पहिरो खस्दा कात्तिक २ देखि बाटो अवरुद्ध छ ।बर्खापछि अवरुद्ध सडक पूर्ण रूपमा सञ्चालन हुन नपाउँदै कात्तिक पहिलो साता भएको बेमौसमी वर्षाले सडक र पुलमा क्षति पुर्याएको हो । यसले देशभर करिब १० किमि सडक बगाएको विभागको प्रारम्भिक अनुमान छ । २५ वटा पुलमा क्षति भएको छ । यसमध्ये १५ वटा निर्माण सम्पन्न भई हस्तान्तरण भएका र १० वटा पुल निर्माणाधीन हुन् । निर्माणाधीन पुलको क्षति जोडिएको छैन, बाढीले क्षति गरेको भए पनि उक्त पुल निर्माण व्यवसायी आफैंले बनाउनुपर्छ, थापाले भने, पुलको बिमा गरिएको हुनाले निर्माण व्यवसायीलाई समस्या भने हुनेछैन ।क्षति भएका १५ मध्ये ५ वटा काठे पुल छन् । ती पुल बनाउन धेरै बजेट नलाग्ने महानिर्देशक थापाको भनाइ छ । क्षति त सानाठूला सबै पुलमा भएको छ, उनले भने, जति क्षति भएको छ, त्यसलाई पुनःस्थापित गर्दै लैजान्छौं । सडकतर्फ मध्यपहाडी र कोसी राजमार्गमा बढी क्षति छ । मनाङ र बझाङमा गरी एक अर्ब रुपैयाँभन्दा बढीको क्षति भएको उनले बताए । मध्यपहाडी राजमार्गमा क्रोनिक पहिरो तीन वटा छन्, यो सडकको दिगो समाधानका लागि अनुसन्धान गर्नुपर्नेछ । बर्खा सकिएर निर्माणका काम सुरु हुंदै गर्दा अचानक भएको वर्षाले नसोचेको क्षति पुर्याएको छ, उनले भने, अहिले प्रारम्भिक विवरण मात्र आएको हो, यो क्षतिको तथ्यांक तलमाथि हुन सक्छ । बर्खामा जस्तो अहिलेको पानीले पुलमा ठूलो क्षति नगरेको थापाले जानकारी दिए । तर पुलसम्म पुग्ने पहुँच सडक बगाउँदा आउजाउ बन्द भएको उनको भनाइ छ । संसद्को विकास तथा प्रविधि समितिले आइतबार बाढीपहिरो तथा डुबानका कारण क्षतिग्रस्त सडक पूर्वाधार र मध्यपहाडी राजमार्गबारे छलफल गरेको थियो । समितिले बन्द सडक सञ्चालन गर्न विभागलाई निर्देशनसमेत दिएको छ ।"
जलविद्युत् आयोजनाको सर्वेक्षण इजाजत गिजोलिँदै,"तर तीन दर्जन आयोजनाले स्वीकृति पाएनन्ऊर्जा मन्त्रालयले सर्वेक्षण अनुमतिपत्र नरोकेको दाबी गरिरहँदा उत्पादनतर्फ भने तीन दर्जनभन्दा बढी आयोजनाले स्वीकृतिपत्र पाउन नसकेको देखिन्छ । विद्युत् विकास विभागको तथ्यांकअनुसार २ हजार ६ सय मेगावाट उत्पादन क्षमताका ४० आयोजनाको उत्पादन अनुमति रोकिएको छ । उत्पादनमा मात्र नभई विद्युत् व्यापारमा पनि सरकार नियन्त्रणमुखी र अनुदार भएको इप्पानका उपाध्यक्ष मोहनकुमार डाँगीको भनाइ छ । सरकारले एकातिर हाम्रा आयोजनाको पीपीए गर्दैन भने अर्कोतिर निजी क्षेत्रलाई विद्युत् बेच्न बाटो पनि खोल्दैन, उनले भने, सरकारले खपतको कुरा उठाउँछ । तर विद्युत् व्यापारका लागि इप्पानलगायत ५ वटा संस्थाले दिएका आवेदन लामो समयदेखि रोकिएका छन् । निजी क्षेत्रले आफैं पनि विद्युत् व्यापार गर्न सक्ने भएकाले त्यसको बाटो खोलिनुपर्ने उनले बताए । इप्पानका अनुसार ८ हजार १ सय ८४ मेगावाट क्षमताका आयोजनाले प्राधिकरणसँग कनेक्सन एग्रिमेन्ट गरेकामा ती आयोजनाको पीपीए हुन सकेको छैन । ३ हजार ५ सय मेगावाट उत्पादन क्षमता बराबरका आयोजना निर्माणाधीन छन् । १ हजार ९ सय मेगावाट क्षमताका आयोजना भने बनिसकेका छन् ।सरकारले पीपीए नगर्ने हो भने अनुपति पाएका आयोजनाहरूबाट सरकारले राजस्व असुली रोक्नुपर्ने इप्पान अध्यक्ष डाँगीको भनाइ छ । सर्वेक्षण अनुमति लिएका तर पीपीए नभएका आयोजनाबाट मात्र हामीले वार्षिक ६८ करोड रुपैयाँ बराबर राजस्व तिरिरहेका छौं । एकातिर ३ वर्षदेखि पीपीए रोकिएको छ । तर अर्कोतिर तीन वर्षदेखि सरकारले राजस्व उठाइरहेको छ, उनले भने, सरकारले पीपीए नगर्ने हो भने हामीले तिरेको राजस्व पनि लिन्नौं भन्न सक्नुपर्छ ।"
६५ स्थानबाट अनलाइनमार्फत जग्गा खरिदबिक्री सुविधा,"देशभर यस्तो व्यवस्था लागू नभएकाले जग्गा खरिदबिक्रीका लागि चाहिने डकुमेन्ट प्रिन्ट गरेर हस्ताक्षर र फोटो खिच्ने कामका लागि भने मालपोतमा जानुपर्नेछ, सुवेदीले भने, सबै ठाउँमा यो लागू भएपछि फोटो खिच्न र ल्याप्चे लगाउन मालपोतमा जानुपर्ने अवस्था हुँदैन । अहिलेलाई यो विद्युतीय माध्यमबाट हुने जग्गा प्रशासनसम्बन्धी सम्पूर्ण कागजात तयार गर्ने व्यवस्था हो ।अहिले काठमाडौंको डिल्लीबजार, कलंकी, चाबहिल, मनमैजु, टोखा, साँखु, भक्तपुर र ललितपुरको लगनखेलमा यस्तो प्रणाली सञ्चालनमा छ । दाङको तुलसीपुर, लमही, रोल्पा, रोल्पाको घर्तीगाउँ, सुर्खेत, सुर्खेतको मेहलकुना, कैलालीको टिकापुर, बर्दिया, दैलेख, सल्यान, जाजरकोट, बेलौरी, बैतडी, डडेलधुरा, दार्चुला, अर्घाखाँची, गुल्मी, चन्द्राटा, बुटवल, भैरहवा, गोरखा, बागलुङको बुर्तिबाङ, बागलुङ, लमजुङ, तनहुँ, पर्वत, म्याग्दी, स्याङ्जा, स्याङ्जाको वालिङ, कास्कीको लेखनाथ र पोखरा, चितवनको खैरहनी, भरतपुर, धादिङ, काभ्रेपलान्चोक, जनकपुर, महोत्तरी, महोत्तरीको बर्दिबास, नवलपरासी, कपिलवस्तु, दाङ, बाँके, बर्दिया, धनगढी, कञ्चनपुर, इलाम, पाँचथर, धनकुटा, ओखलढुंगा, सोलुखुम्बु, बाराको सिमरा, सिन्धुली, दोलखा, सिन्धुपाल्चोक, मकवानपुर र शिखरकोट मकवानपुरमा यस्तो सेवा केन्द्र सञ्चालनमा आइसकेको विभागले बताएको छ । जग्गा कारोबार गर्दा लाग्ने सरकारी राजस्व भने सम्बद्ध कार्यालयमै गएर उसले तोकिदिएको बैंकमा बुझाउनुपर्छ । यसलाई पनि निकट भविष्यमा अनलाइन पेमेन्ट प्रणालीमा ल्याउने सुवेदीले जनाए ।"
मंगलबजारमा ग्लोबल आईएमईको शाखा,"काठमाडौं (कास) ग्लोबल आईएमई बैंकले ललितपुर महानगरपालिकाको मंगलबजारमा आइतबारदेखि नयाँ शाखा सञ्चालनमा ल्याएको छ । नयाँ शाखाको सुरुवातसँगै बैंकका शाखा २८२ पुगेका छन् । बैंकका २५१ एटीएम, २६० शाखारहित बैंकिङ सेवा, ४८ एक्सटेन्सन तथा राजस्व संकलन काउन्टर तथा तीन वटा वैदेशिक प्रतिनिधि कार्यालय सञ्चालनमा छन् ।"
खाद्यान्न ढुवानी ठेक्का बदर,"(काठमाडौं)  खाद्य व्यवस्था तथा व्यापार कम्पनीले हुम्लामा खाद्यान्न ढुवानी गर्न सस्तो दरमा टेन्डर हाल्नेलाई पन्छाई महँगोमा ठेक्का लगाउन खोजेपछि सार्वजनिक खरिद पुनरावलोकन समितिले अनधिकृत ठहर गर्दै बदर गरिदिएको छ । समितिले हुम्लामा खाद्य ढुवानी प्रक्रिया पुनः मूल्यांकन गरेर अघि बढाउनसमेत भनेको छ ।खाद्य कम्पनीले प्रचलित कानुनविपरीत बढी रकम कबोल गर्नेको बोलपत्र छनोट गर्ने आशयको सूचना प्रकाशन गरेपछि समिट एयरका तर्फबाट मनोज कार्कीले सार्वजनिक खरिद अनुगमन कार्यालयमा निवेदन दर्ता गराएका थिए । समितिका अध्यक्ष भीमकुमार ओझा र सदस्य महेन्द्रबहादुर गुरुङको इजलासले कात्तिक ४ मा पुनः मूल्यांकन गर्न आदेश दिएको हो ।बोलपत्र प्रक्रियामा हवाई सेवा र एयर कार्गो सेवाको प्रतिस्पर्धामा एयर कार्गो सेवाको पक्ष लिएको भनी हवाई सेवाले गुनासो गरेको देखियो । विशेषगरी १२ करोड बराबरको हवाई ढुवानी गरेको अनुभवको आकलन र मूल्यांकनका लागि प्रतिबन्धात्मक सर्त थपिएको गुनासो देखियो । नयाँ कार्यविधिमा थपिएका केही प्रावधान जस्तै कस्तो सेवालाई अनुभवमा गणना गर्ने, कस्तोलाई नगर्ने भन्नेमा स्वार्थ बाझिएको महसुस भएको छ, समितिले गरेको निर्णयमा भनिएको छ, बोलपत्रमा मूल्यांकनको दौरानमा यसरी नयाँ सर्त थप गरिदिँदा सार्वजनिक निकायबाटै अस्वस्थ वातावरणलाई प्रश्रय दिने प्रयत्न भएको देखियो । यस प्रावधानबाट एयर कार्गोले गरेको काम पूरा अंक पाइने तर हवाई सेवाले गरेका कमका लागि भने अंकमा प्रतिबन्धात्मक सर्त लागू हुन गई प्रतिस्पर्धाको दायरा बढ्नुको साटो संकुचित हुन गएको देखियो । यस्तो गर्नु अनुचित हुन्छ ।समितिले प्रमुख कार्यकारी अधिकृतको भूमिकामा पनि प्रश्न उठाएको छ । हाल खाद्य कम्पनीका कार्यकारी अधिकृत मोहनप्रकाश चन्द छन् । उनले अध्ययनबिनै कार्यविधि स्वीकृत गरेको समितिको आरोप छ । कानुनी आधार स्पष्ट खुलाई तयार गर्नुपर्ने र सो कार्यविधि सार्वजनिक खरिद अनुगमन कार्यालयको सहमति लिई स्वीकृत गर्नु, गराउनुपर्नेमा करिब बोलपत्र दर्ता गर्ने चरणमा आइपुग्दा भदौ ९ गते संक्षिप्त निर्देशन तथा कार्यविधि २०७८ स्वीकृतिका लागि फाइल उठेको देखिन्छ । सोही दिन प्रमुख कार्यकारी अधिकृतबाट पर्याप्त अध्ययनको व्यवस्थाबिनै स्वीकृत गरेको नमिलेको देखिन्छ, समितिको निर्णयमा भनिएको छ, यसका आधारमा बोलपत्र मूल्यांकन समितिबाट असोज १ मा गरिएको सिफारिस र सार्वजनिक खरिद ऐन २०६३ को दफा (५०) को उपदफा( ५) को खण्ड (ख) (२) बमोजिम अनधिकृत ठहर गरी बदर गरिदिएको छ । कार्यविधि स्वीकृत हुनुअघिको अवस्थाको मूल्यांकनका आधारमा प्रतिस्पर्धालाई संकुचन हुन नदिन पुनः मूल्यांकन गरी नियमानुसार खरिद प्रक्रिया अघि बढाउनू ।हाल खाद्य कम्पनीले दुर्गममा हरेक वर्ष सरदर १ लाख ६६ हजार क्विन्टल खाद्यान्न ढुवानी गर्दै आएको छ । खाद्य ढुवानी गर्न ४६ करोड रुपैयाँ छुट्याइएको छ । यो वर्ष हुम्लामा नेपालगन्जबाट ४ हजार र सुर्खेतबाट ६ हजार गरी १० हजार क्विन्टल खाद्यान्न ढुवानी गर्न बोलपत्र आह्वान गरिएको थियो । प्रतिस्पर्धामा आएकामध्ये किलोमै ४२ रुपैयाँ बढी प्रस्ताव गर्ने कम्पनी श्रीर्मिका एयर कार्गोलाई ठेक्का दिने आशयको सूचना खाद्य कम्पनीले गत असोज ५ मा प्रकाशन गरेको थियो । त्यसको विरोध गर्दै वायु सेवा सञ्चालक संघले अख्तियार दुरुपयोग अनुसन्धान आयोग र कार्यालयमा उजुरी दर्ता गराएको थियो । खाद्यका कर्मचारीको मिलेमतोमा बढी कबोल गर्नेलाई ठेक्का दिने आशयको सूचना प्रकाशन गरेको भन्दै संघका महासचिवसमेत रहेका कार्कीले उजुरी दर्ता गरेका थिए । खाद्यको निर्णय पूर्वाग्रही थियो । कार्यविधि पनि नियमसंगत थिएन, कार्कीले भने, समितिले यसअघिको निर्णय बदर गरी टेन्डर प्रक्रिया पुनः मूल्यांकन गर्न आदेश दिएको छ ।श्रीर्मिकाले नेपालगन्जबाट हुम्ला सदरमुकाम सिमकोट ढुवानीका लागि भ्याटबाहेक प्रतिकिलो १ सय १२ रुपैयाँ कबोल गरेको छ । सुर्खेतबाट सिमकोटसम्मको भने १ सय ५ रुपैयाँ कबोल गरेको छ । तर श्रीर्मिकाभन्दा सस्तो दरमा कबोल गर्ने सीता एयर, समिट एयर र तारा एयरलाई ढुवानी योग्यता नपुगेको भन्दै खाद्य कम्पनीले उनीहरूको प्रस्ताव अस्वीकार गरेको थियो । सीता एयरले सुर्खेतसिमकोटका लागि प्रतिकिलो ६३ रुपैयाँ र नेपालगन्जसिमकोटका लागि प्रतिकिलो ७८ रुपैयाँ कबोल गरेको छ ।"
आईएमई अफरका विजेता छनोट,"काठमाडौं (कास) आईएमई रेमिट्यान्स कम्पनीको दसैं पर्व लक्षित डबलको डबलको डबल अफरअन्तर्गत असोजका विजेता सार्वजनिक गरेको छ । सिस्टममा आधारित लक्की ड्र मार्फत नतिजा सार्वजनिक गर्दा सेवाग्राहीद्वय रेखा राई र गोकुल थापा मगर विजेता भएका छन् । विजेताले अमेरिकास्थित रिया फाइनान्सियल सर्भिस र यूएईस्थित अल अन्सारी एक्सचेन्जमार्फत आईएमईबाट नेपालमा रहेका आफन्तलाई पैसा पठाएका थिए । अफरअनुसार आईएमईले विजेताको सिफारिसमा आफन्तलाई पठाएको रकमको चार गुणा बढी रकम उपहारस्वरूप प्रदान गर्नेछ । यसैगरी तेस्रो र चौथो साताका विजेता पनि सार्वजनिक गरिएको छ । साप्ताहिक विजेताअन्तर्गत सुनील मगर, छत्रबहादुर जिमी, विकाश खजुम र भानु आचार्य छानिएका छन् । उनीहरूलाई पठाएको रकमको दोब्बर रकम उपहारस्वरूप प्रदान गरिनेछ ।"
दराजको डेलिभरी सेवा ४७ सहरमा,काठमाडौं (कास) अनलाइन बजार दराजले देशका ४७ भन्दा बढी सहरमा डेलिभरी सेवा प्रदान गरिएको जनाएको छ । देशभर यसको सेवा विस्तार गर्दै लगिने लक्ष्य राखिएको कम्पनीको भनाइ छ । सन् २०१८ मा अलिबाबाले दराजलाई ग्रहण गरेको हो । देशभर ईकमर्स इकोसिस्टम बनाउन नेपालको सडक सञ्जाललगायत विविध भौगोलिक कठिनाइ देखिएको दराजले औंल्याएको छ । हाल देशभर १५ वटा वितरण केन्द्र रहेको कम्पनीले जनाएको छ । ती केन्द्रबाट विभिन्न सहरमा डेलिभरी सेवा विस्तार गरिएको दराजको भनाइ छ ।
रिलायन्स लाइफको 'धन वर्षा जीवन बिमा योजना,काठमाडौं (कास) रिलायन्स लाइफ इन्स्योरेन्सले रिलायन्स वार्षिक धन वर्षा जीवन बिमा योजना ल्याएको छ । यस योजनाअन्तर्गत बिमितलाई प्रत्येक वर्ष बिमालेखको वार्षिकोत्सव मितिमा बिमांकको ५ प्रतिशत रकम भुक्तान गरिने कम्पनीले जनाएको छ । यो योजना बीमितले १५ वा २० वर्षको अवधिका लागि लिन सक्नेछन् । यो योजना १८ देखि ५५ वर्ष उमेरका ग्राहकले लिन सक्नेछन् । उकिा लागि न्यूनतम बिमांक एक लाख कायम गरिएको कम्पनीको भनाइ छ ।
ओल्ड ट्राफोर्डमा लिभरपुलको 'फाइभ स्टार प्रदर्शन,"लन्डन (एएफपी) मोहम्मद सलाहको ह्याट्रिकमा लिभरपुलले आइतबार इंग्लिस प्रिमियर लिगमा म्यानचेस्टर युनाइटेडलाई ओल्ड ट्राफोर्डमा ५० ले पराजित गरेको छ । इंग्लिस फुटबलको सबैभन्दा ठूला प्रतिद्वन्द्वीबीचको २ सय २ औं भिडन्तमा योर्गेन क्लोपको टोलीले प्रभावशाली जित हात पारेको हो । नाबी केइटा र डिएगो जोटाले लिभरपुललाई सुरुआतमै अग्रता दिलाएका थिए । त्यसपछि सलाह चम्किँदै ह्याट्रिक गोल गरेका थिए । सलाहले ३८ औं मिनेटमा आफ्नो पहिलो गोल गरेका थिए भने पहिलो हाफको इन्जुरी टाइममा दोस्रो थपेका थिए । मध्यान्तरपछिको पाँचौं मिनेटमा उनले आफ्नो ह्याट्रिक पूरा गरे । ओले गनर सोल्सायरको युनाइटेडको पीडा यतिमै सीमित भएन । केइटामाथि दुई खुट्टाले ट्याकल गरेपछि पाउल पोग्बाले रातो कार्ड पाए र युनाइटेड ६० औं मिनेटमा १० खेलाडीमा खुम्चियो । पोग्बा दोस्रो हाफको सुरुआतमा मात्र मैदानमा आएका थिए । लिभरपुलको ओल्ड ट्राफोर्डमा यो अहिलेसम्मको सबैभन्दा ठूलो जित हो । सन् १९२५ यता लिभरपुलले कुनै पनि मैदानमा युनाइटेडलाई सबैभन्दा ठूलो अन्तरमा पराजित गरेको हो । यहाँ आएर ५० को नतिजा निकाल्नु ठूलो जित हो, हामीले आफ्नो खेल खेल्न सकेनौं भने धेरै गाह्रो हुन्छ भन्ने थाहा थियो, सलाहले भने, उनीहरूले सबै प्रयास गर्छन् भन्ने हामीलाई थाहा थियो । हामी आफ्नो खेल मात्र खेलिरहेका थियौं र अवसरको सिर्जना गरिरहेका थियौं । हामीले त्यही गरेका हौं र केही गोलमा भाग्यमानी पनि थियौं ।२००३ मा रियल म्याड्रिडका ब्राजिलियन हस्ती रोनाल्डोयता सलाह युनाइटेडमा ह्याट्रिक गर्ने पहिलो विपक्षी टोलीका खेलाडी हुन् । तीन गोलसहित उनी प्रिमियर लिगमा सर्वाधिक गोल गर्ने अफ्रिकी खेलाडी बनेका छन् । चेल्सीका डिडियर ड्रोग्बालाई उछिनेका उनले १ सय ६ गोल पुर्याइसकेका छन् । २९ वर्षे सलाहले सबै खालेमा गरी लगातार १० खेलमा गोल गरिसकेका छन् भने लिभरपुल पछिल्लो २२ खेलमा अपराजित रहेको छ । लिभरपुल २१ अंकसहित दोस्रो स्थानमा छ । चेल्सी २२ अंकसाथ पहिलो स्थानमा छ । यसअघि मिखाइल एन्टोनियाले आफ्नो ऊत्कृष्ट लय कायम राख्दै गरेको निर्णायक गोल मद्दतले वेस्ट ह्यामले टोटनहमलाई १० ले हरायो । खेल सकिन १८ मिनेट अगाडि एरोन त्रेसवेलको कर्नरलाई उनले गोलमा परिणत गरे । यो सिजन लिगमा उनको यो छैटौं गोल हो । खेलको सुरुतिर ह्यारी केनले सिर्जना गरेको एक मौका खेर जानुबाहेक टोटनहमले पूरा खेल अवधिमा गतिलो आक्रमण बुन्न सकेन र हार बेहोर्न बाध्य रह्यो ।यो जितपछि वेस्ट ह्यामको १७ अंक भएको छ र सन् २००४२००५ को सिजनयता उत्कृष्ट सुरुआत हो । टोटनहम भने आफ्नो लन्डन छिमेकीको तुलनामा दुई अंकले पछाडि छ । एभरटन छाडेर सन् २०१३ मा म्यानचेस्टर गएयता ५८ वर्षीय डेविड मोयस आफ्नो बलियो छवि स्थापित गर्न असफल रहँदै आएका थिए । यसपल्ट भने स्कटल्यान्डका यी व्यवस्थापकले आफ्नो पुरानो छनक आत्मसात् गर्न थालेका छन् ।दिनको अर्को खेलमा जेम्स म्याडिसनले फेब्रुअरीयता गरेको पहिलो गोलमा लेस्टरले ब्रेन्टफोर्डलाई २१ ले हरायो र पछिल्लो समय हात पारेको लयलाई कायम राख्न सफल रह्यो । ब्रेन्टफोर्डमा पाहुना टिमले योरी टेलेमन्सको गोलले अग्रता लिएको थियो । उनले पेनाल्टी एरियाबाट शक्तिशाली प्रहार गरेका थिए । खेलले एक घण्टा छुँदा ब्रेन्टफोर्ड बराबरी गोल फर्काउन सफल रह्यो । म्याथिस जोरगेन्सनले कर्नरमा हेडबाट गोल गरे ।गत साता म्यानचेस्टर युनाइटेडमाथि ४२ को अद्वितीय जित निकालेको लेस्टर नवौं स्थानमा उक्लिन सफल रह्यो । ब्रेन्टफोर्ड भने १२ औं स्थानमा कायम रह्यो । सिजनमा सुस्त सुरुआत लिएको लेस्टरले सुरुआती ६ खेलमध्ये तीनमा हार बेहोरेको थियो । तर पछिल्लो सात दिनमा लेस्टर सिजनमा आफ्नो चुनौती कायम राख्न सफल रह्यो । म्यानचेस्टरलाई हराएयता लेस्टरले मध्यसाता युरोपा लिगमा पनि स्पार्टक मस्कोमाथि ४३ को जित निकालेको थियो ।"
विमल मछिन्द्रबाटै खेल्ने,"(काठमाडौं)  चोटबाट पुनरागमनको तयारीमा रहेका स्ट्राइकर विमल घर्तीमगरले साविक विजेता मछिन्द्र क्लबबाट सहिद स्मारक ए डिभिजन लिग खेल्ने भएका छन् । लिगको नयाँ सिजन कात्तिक २९ गतेदेखि सुरु हुँदै छ ।करिब १ वर्षदेखि चोटका कारण मैदानबाहिर रहेका विमलले अघिल्लो सिजनको लिग पनि मछिन्द्रबाटै खेलेका थिए । आइतबार आयोजित कार्यक्रममा उनले क्लबसँग नयाँ सम्झौता गरेका छन् । सम्झौता रकम भने खुलाइएको छैन । दुई वर्षअघि भएको लिगमा ९० दिनको प्रतिबन्धपछि लिगको अन्तिम खेल खेलेका विमल अघिल्लो वर्षको पुसमा राष्ट्रिय टोलीको बन्द प्रशिक्षणका क्रममा चोटग्रस्त भएपछि उनी मैदानबाहिर थिए । दायाँ घुँडाको चोटको उपचार कतारमा गरी ९ महिनापछि गएको महिना स्वदेश फर्किएका थिए । विमलको सम्पूर्ण उपचार खर्च अखिल नेपाल फुटबल संघले गरेको थियो । लामो समयपछि मैदानमा फर्किएका विमलले सम्झौतापछि लिग उपाधि रक्षाका लागि प्रयास गर्ने बताए । अघिल्लो सिजन एक खेलमात्र खेल्न पाएको स्मरण गर्दै विमलले यसपल्ट सबै खेलमा उत्कृष्ट प्रदर्शनको प्रयास गर्ने बताए । उनले चोटपछिका दिनहरूलाई आफ्नो करियरको कठिन समय भनेका छन् । मछिन्द्रले यो सिजनका लागि राष्ट्रिय टोलीका युवा स्टार मनीष डाँगी र सुनील वलसँग सम्झौता गरेको छ भने विशाल राई, विशाल श्रेष्ठजस्ता खेलाडीहरूसँग सम्झौता नवीकरण गरेको छ ।"
भारतमाथि पाकिस्तानको पहिलो जित,"श्रीलंकाले बंगलादेशलाई पन्छायो शारजहाँ चारिथ असालन्काले अविजित ८० रन बनाएपछि श्रीलंकाले ट्वान्टी२० विश्वकपको सुपर१२ को खेलमा बंगलादेशको चुनौतीलाई ५ विकेटले पन्छाएको छ । असालन्कासहित भानुका राजापाक्साले ५३ रन बनाएपछि सन् २०१४ को विजेता श्रीलंकाले १ सय ७२ रनको लक्ष्य ७ बल अगाडि पूरा गरेको थियो । कुशल पेरेरा १, पथुम निसान्का २४, अभिष्का फर्नान्डो शून्य, वानिडु हसरङ्गा ६ रनमा आउट भएपछि यी दुईले ९ ओभरभित्र पाँचौं विकेटमा ८६ रनको साझेदारी गरेका थिए । प्लेयर अफ द म्याच असालन्काले ४९ बलको इनिङ्समा ५ चौका र ५ छक्का प्रहार गरे । राजापाक्साले ४५ बल खेल्दै ३ चौका र ३ छक्का प्रहार गरे । बंगलादेशका नसुम अहमद र सकिब अल हसनले २२ तथा मोहम्मद साइफुदिनले १ विकेट लिएका थिए ।आफ्नो राष्ट्रका लागि विजयी इनिङ्स खेल्न पाएकामा म खुसी छु, असालन्काले भने, जब मैले पहिलो बलको सामना गरे पिच राम्रो देखिएको थियो । त्यसपछि मैले स्वाभाविक खेल खेल्न थालें । राजापाक्साले उत्कृष्ट खेले र खेलको स्वरूप परिवर्तन गरे । असालन्का र राजापाक्सा दुवैको क्याच लिटोन दासले छाडेका थिए । राजापाक्सा त्यतिखेर १४ रनमा खेलिरहेका थिए । निसान्का र फर्नान्डोलाई आउट गर्दै सकिब ट्वान्टी२० विश्वकपमा सर्वाधिक विकेट लिने खेलाडी बनेका हुन् । भेट्रान अलराउन्डर सकिबले ४१ विकेट पुर्याउँदै पाकिस्तानका शाहिद अफ्रिदीको ४० विकेटलाई उछिनेका हुन् । यसअघि मुसफिकर रहिमले अविजित ५७ र ओपनर मोहम्मद नइमले ६२ रन बनाएपछि टस हारेर ब्याटिङमा आएको बंगलादेशले ४ विकेट गुमाई १ सय ७१ रन बनाएको थियो । मलाई १ सय ७१ रन रक्षा गर्न सकिन्छ जस्तो लागेको थियो, लिटाने रि नाइमले हामीलाई धेरै राम्रो सुरुआत दिलाएका थिए, मुसफिकरले पनि उत्कृष्ट इनिङ्स खेले, बंगलादेशका कप्तान महमुदुल्लाह रियादले भने, १० औं ओभरसम्म हामी खेलमा थियौं, त्यसपछि हाम्रो सबै गलत हुन पुग्यो ।बंगलादेशले छैटौं ओभरमा ४० रन जोडेपछि पहिलो विकेट झरेको थियो । दास १६ रन बनाई लाहिरू कुमाराको बलमा श्रीलंकाका कप्तान डासुन सनाकाबाट समातिए । १७ औं ओभरमा आउट भएका नाइमले ५२ बल खेली ६ चौका प्रहार गरे । उनले तेस्रो विकेटमा मुसफिकरसँग ७३ रन जोडेका थिए । ट्वान्टी२० अन्तर्राष्ट्रियमा आफ्नो छैटौं अर्धशतक बनाएका मुसफिकरले ३७ बल खेली ५ चौका र २ छक्का प्रहार गरे । श्रीलंका आफ्ना प्रमुख स्पिनर महिस थिकसानाबिनै खेलिरहेको छ । पहिलो चरणका तीन खेलमा ८ विकेट लिएका २१ थिकसाना पिठ्युँको चोटले सताइएका छन् । यस समूहमा अस्ट्रेलिया, दक्षिण अफ्रिका, वेस्ट इन्डिज र इंग्ल्यान्ड अन्य टिम रहेका छन् ।"
