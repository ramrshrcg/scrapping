शीर्षक,विवरण
जबरा पदमा रहेसम्म न्यायको आस छैन,"प्रधानन्यायाधीश चोलेन्द्रशमशेर जबरा पदमा रहुन्जेल यस मुद्दामा सुनुवाइ नै हुँदैन भनेर हामीले सुनेका छौं । उनी रहुन्जेल सुनुवाइ होला, न्याय पाइएला भन्ने आस अब छैन । जेजे लाभ लिएर प्रधानन्यायाधीश जबरा र अर्का न्यायाधीश तेजबहादुर केसीले रञ्जनको सजाय घटाउने गरी फैसला गरे, अब तत्कालै सुनुवाइ गर्दा उल्टिन सक्छ भनेर रोकिरहेका छन् । जबरा र केसीले जिल्ला र उच्च अदालतको फैसला उल्ट्याउँदै रञ्जनलाई जेलबाट छुटाएपछि त्यस्तो अन्यायपूर्ण फैसलाविरुद्ध आम जनताले आन्दोलन गरेका हुन् । आन्दोलन बढ्ने देखेपछि तत्कालै पुनरावलोकन गर्ने निर्णय गरियो । तर, योजनाबमोजिम त्यसो गरिएको रहेछ भन्ने अहिले प्रमाणित भएको छ । अहिले प्रधानन्यायाधीश जबराविरुद्ध महाअभियोग लगाउने भन्ने समाचार सुन्न थालेका छौं । यसमा ढिलाइ गर्न हुन्न । त्यस्तो अन्यायपूर्ण फैसला गर्ने प्रधानन्यायाधीशलाई त्यतिखेरै महाअभियोग लगाउनुपर्थ्यो । त्यस्तो गलत फैसला जिल्ला वा उच्च अदालतको न्यायाधीशले गरेको भए उनीहरूलाई कारबाही हुन्थ्यो, तर प्रधानन्यायाधीशलाई केही नहुने ? न्यायपालिकाको प्रमुखले नै त्यस्तो फैसला गरेपछि महाअभियोगबाहेकको विकल्प छ र ? तर, कसैले वास्तै गरेन । धेरै राजनीतिज्ञसँग उनको सम्बन्ध र भागबन्डा रहेछ, अहिले आएर बल्ल हामीले बुझ्न थालेका छौं । अनुचित सम्बन्ध छैन भने सबैले आआफ्नो कर्तव्य पूरा गर्ने बेला आएको छ ।"
एमालेको वडा नेतृत्व देशभर सर्वसम्मत,"देशभर ६ हजारभन्दा बढी वडामा सर्वसम्मत रूपमा नयाँ नेतृत्व र कमिटी चयन भएको सचिव तामाङले जानकारी दिए । कुनै पनि ठाउँमा विवाद भएको र निर्वाचन भएको रिपोर्ट प्राप्त भएको छैन, उनले भने, सबै ठाउँमा नेतृत्व सर्वसम्मत चयन भएको छ । एमालेको विधान महाधिवेशनबाट पारित विधानअनुसार गाउँ र नगरमा वडा अधिवेशनबाट ३१ सदस्यीय कमिटी बनेका छन् । उपमहानगरका वडामा ४१ र महानगरका वडामा ५१ सदस्यीय कमिटी हुने विधानमा छ । विधानअनुसार वडामा अध्यक्ष, उपाध्यक्ष र सचिव एकएक तथा दुई उपसचिव रहेको कमिटी हुन्छ । ६ हजार ७ सय ४३ वडामा २ लाख ९ हजार कार्यकर्ता संगठित हुनेछन् । स्थानीय चुनावका लागि एमालेको यो सबैभन्दा ठूलो शक्ति हुनेछ । केन्द्रीय कार्यालय सचिव तामाङले बिहीबारै सर्कॅलरमार्फत वडा अधिवेशनको तयारी मापदण्ड जारी गरेका थिए । सर्कुलरमा संविधान जारी भएपछि नयाँ संरचनामा अधिवेशन हुन लागेकाले पालिका र वडा अधिवेशनलाई पहिलो अधिवेशन मान्न निर्देशन दिइएको थियो । अधिवेशन सहजीकरणका लागि जिल्ला कमिटीका पदाधिकारी र सदस्यहरूलाई जिम्मेवारी तोकिएको थियो । एमालेले कात्तिक ९ मा देशभरका ७ सय ५३ पालिकामा पालिकास्तरीय अधिवेशन गर्दै छ । महानगरमा १ सय १ सदस्यीय, उपमहानगरमा ८५ सदस्यीय तथा गाउँपालिका र नगरपालिकामा ७५ सदस्यीय कमिटी रहने विधानमा छ । बिहीबार बसेको स्थायी कमिटी बैठकले पार्टीको दसौं महाधिवेशन चितवनमा आयोजना गर्ने निर्णय गरेको छ । गत असोज १५ देखि १७ सम्म ललितपुरको गोदावरीमा सम्पन्न प्रथम विधान महाधिवेशनमार्फत एमालेले पार्टीको नीति, विचार र विधान पारित भएकाले महाधिवेशन नेतृत्व चयनमा केन्द्रित हुनेछ । विधान महाधिवेशनले चुनावकेन्द्रित राजनीतिक र सांगठनिक योजना पनि बनाएको छ ।६ हजारभन्दा धेरै प्रतिनिधि सहभागी एमालेको पहिलो विधान महाधिवेशनले तीनवटै तहको निर्वाचनमा पार्टीलाई एकल बहुमतप्राप्त ठूलो दलका रूपमा स्थापित गर्ने संकल्प पारित गरेको थियो । आसन्न स्थानीय तह निर्वाचनको तयारीमा लाग्न, आफ्ना पालिकाहरूमा पार्टीको विजय सुनिश्चित गर्न र यसका लागि आवश्यक संगठनात्मक व्यवस्थापनलाई तत्काल तीव्रता दिन सबै कमिटी तथा कमरेडहरूलाई आह्वान गर्दछ, महाधिवेशनबाट पारित प्रस्तावमा छ । विधान महाधिवेशनमा राजनीतिक प्रतिवेदनमाथि उठेका प्रश्न र सुझाव सम्बोधन गर्दै अध्यक्ष केपी शर्मा ओलीले पनि तीनवटै तहको चुनावमा पार्टीलाई सुदृढ बहुमतको स्थानमा पुर्याउने गरी तयारीको काममा जुट्न आह्वान गरेका थिए । हामीले अब स्थानीय तहको निर्वाचन जित्नै पर्नेछ । संघीय र प्रदेश तहका निर्वाचन जित्नुपर्नेछ र त्यहाँ हामीले अत्यधिक सफलता प्राप्त गर्नुपर्नेछ । सकेसम्म सबै प्रदेश सरकार र केन्द्रीय सरकारमा हामीले वर्चस्व जमाउनुपर्नेछ, बहुमतको एमालेको सुदृढ संघीय सरकार बनाउनुपर्नेछ । यी कार्यभारलाई ध्यानमा राखेर अगाडि बढ्नुपर्नेछ, ओलीले भनेका थिए । महाधिवेशनका लागि प्रतिनिधि चयन गर्न २०७७ चैत मसान्तसम्म संगठित सदस्य बनेका र नवीकरण गरेका सदस्यहरू योग्य रहने मापदण्ड बनाइएको छ । प्रतिनिधि चयनसम्बन्धी मापदण्ड तय गर्नेलगायतका विषयमा छलफल गर्न कात्तिक ११ मा स्थायी कमिटी र कात्तिक १२ मा केन्द्रीय कमिटी बैठक बोलाइएको छ । महाधिवेशनबाट नेतृत्व चयनका लागि विद्युतीय मतदान मेसिन प्रयोग गर्ने निर्णय एमालेले गरेको छ । पार्टीमा कुनै समस्या छैन ः ओलीकाठमाडौं एमाले अध्यक्ष केपी शर्मा ओलीले माधवकुमार नेपालको बहिर्गमनपछि पार्टीमा समस्या नरहेको बताएका छन् । केन्द्रीय कार्यालय थापाथलीबाट शनिबार देशभरका वडा कमिटी अधिवेशनको भर्चुअल उद्घाटन गर्दै ओलीले पार्टी एक ढिक्का बनेको बताएका हुन् ।विभिन्न समयमा विभिन्न ढंगका बहिर्गमनपछि पार्टी एक ढिक्का छ, उनले भने, पार्टीको हुर्मत लिने, व्यवधान गर्ने र पार्टीभित्रका समस्यालाई बढाइचढाइ गर्ने खालका कुरा अब पार्टीभित्र रहेन । यो खुसीको कुरा हो । दसबुँदे सहमति कार्यान्वयनमा अनिच्छुक देखिएको भन्दै पार्टीभित्र विवाद भइरहेका बेला ओलीले पार्टीमा समस्या नरहेको दाबी गरेका हुन् । विपक्षीहरूले एमालेमा विवाद किन भएन भनेर हेरिरहेको उल्लेख गर्दै उनले सर्वसम्मतिमा जोड दिइरहेको बताए । त्यत्रो महाधिवेशन भयो, कहीँकतै विमति भएन । कतिपयले लाञ्छना लगाए, यो त व्यक्तिगत पार्टी भनेर । व्यक्तिको प्रश्न हैन, आन्दोलनको नेतृत्वको प्रश्न हो, उनले भने, पार्टीलाई एकजुट बनाएर लैजाँदा केन्द्रीय नेतृत्वदेखि लिएर सम्पूर्ण पार्टी एकजुट भएर अगाडि बढ्नु आजको आवश्यकता हो । त्यसकारण हामी सर्वसम्मतिमा जोड गरिरहेका छौं । विरोधीका चाहना, उनीहरूलाई खुसी पार्ने काम हामीले गर्ने हैन ।एमाले र आन्दोलनमाथि चारैतिरबाट हमला भएका कारण राष्ट्रको समृद्धि, सुरक्षा र भविष्यमाथि असर परिरहेको दाबी पनि ओलीले गरे । तर आफूहरूले त्यसको सशक्त प्रतिवाद गरिरहेको र अब पनि गर्ने उनले बताए । जनताको अभिमतबाट आज पनि एमाले पहिलो शक्ति हो । राजनीतिक, सांगठनिक, वैचारिक क्षेत्रमा देशको प्रमुख पार्टी हो । लामो उतारचढावबाट हाम्रो पार्टी प्रमुख हैसियतमा छ, उनले भने, अब पनि तदनुरूपको जिम्मेवारी छ । राष्ट्र निर्माणको जिम्मेवारी हाम्रो काँधमा छ । सम्पूर्ण कमरेडहरूले यी अभिभारा पूरा गर्न तयार हुनुपर्छ । देशको पहिलो शक्ति एमाले नै रहेको र आगामी निर्वाचनमा पनि तिनै तहमा सानदार बहुमत ल्याउने गरी तयारी गर्न ओलीले कार्यकर्तालाई निर्देशन दिएका छन् । जनताले पत्याएको सुदृढ शक्ति हौं, हामी एक्लैले आगामी निर्वाचनमा सबै तहमा सानदार ढंगले बहुमत ल्याउँछौं, सम्बोधनका क्रममा ओलीले भने, त्यसको तयारी पनि हामी गरिरहेका छौं । त्यसअनुसार आन्दोलनमा लाग्न कमरेडहरूलाई आग्रह गर्दछु । वर्तमान सत्ता गठबन्धनले मुलुकलाई अस्थिरतातर्फ धकेल्ने काम गरेको र अग्रगमन हुन नदिएको आरोप ओलीको छ । राज्य तहबाट नै अनुशासनहीनता भइरहेकाले मुलुकलाई गठबन्धनले विपरीत र प्रतिगमनको बाटोमा लगिरहेको उनले बताए । पाँचदलीय गठबन्धन प्रतिक्रियावादी, प्रतिगामी हो, उनले भने, कम्युनिस्ट आन्दोलन ध्वस्त पार्ने, फुटाउने, कम्युनिस्ट सरकार ढाल्ने र कम्युनिस्ट आन्दोलनलाई प्रतिक्रियावादीका पाउमा सेवा गर्ने ? तर एमालेले लोकतन्त्र र संविधानको रक्षा गर्न लागेको उनको दाबी थियो ।"
जसले पहिरोमा सर्वस्व गुमाए,"कलकका परिवारका १८ र नरेका ५ गरी २३ जना बसेको घरलाई बीचमा पारेर १ किलोमिटर जति पहिरो फैलिएको थियो । बुधबार दिउँसो मात्रै केही सम्हालिएका नरे अब एक्लो भएका छन् । जीवनको उत्तरार्द्धमा एकै पटक सबै परिवार गुमाएर एक्लिनुको पीडा त उनको मनमा छँदै छ, बिहानै सपरिवार गगनेको घरमा नपुर्याएको भए कसैलाई केही नहुने रहेछ भन्ने पछुतोले उनलाई झन् विक्षिप्त बनाउने गरेको छ । आफ्नै घरमा राखेको भए केही नहुने रहेछ, उनले रुँदै भने, उता सुरक्षित होला भनेर पुर्याएँ, मार्न पठाए जस्तो भयो । आमा, श्रीमती, चार छोराछोरी, भाइ, भाइबुहारी र भतिजाभतिजी गरी १७ जना परिवारका सदस्य गुमाएका कलक सार्कीको अवस्था झन् पीडादायी छ । छिनछिनमा बेहोस हुने उनका आँखा रुँदारुँदा राता भइसकेका छन् । जे हुनु भइहाल्यो भनेर मन बुझाउने प्रयास गर्छु, उनले भने, यस्तै देख्नका लागि म मात्रै किन बाँचे हुँलाजस्तो लाग्छ । शवको सनाखत गर्ने मान्छे अरू नभएका कारण उनीहरूलाई लैजानुपर्ने भए पनि अझै विक्षिप्त अवस्थामै रहेको घटनास्थलमा उद्धारको नेतृत्व गरिरहेका प्रहरी निरीक्षक लोकेन्द्र कार्कीले बताए । गाउँले र हामीले सम्झाइबुझाइ गरिरहेका छौं, उनले भने, नरे र कलक मात्रै नभएर उनीहरूका आफन्तको अवस्था पनि सामान्य छैन । उनीहरू अहिले आफन्तको घरमा बसिरहेको कार्कीले बताए । शनिबार साँझसम्म २३ जना बेपत्ता भएका यो परिवारका चार जनाको शव भेटिएको छ । घटना स्थलमा नेपाली सेना, नेपाल प्रहरी, सशस्त्र प्रहरी र स्थानीयले बेपत्ताको खोजी गरिरहेका छन् ।"
राजदूत योग्यलाई बनाउने कि आफ्नालाई ?,"(काठमाडौं)  झन्डै तीन महिना लगाएर गठबन्धन सरकारले मन्त्रिपरिषद् विस्तार गरेपछि विदेशस्थित विभिन्न नियोगमा राजदूत नियुक्तिको चटारो बढेको छ । योग्य हरूको सूची तयार पार्नेलगायत गृहकार्य गर्ने जिम्मेवारी परराष्ट्र मन्त्रालयको भए पनि सत्तारूढ दलहरूले आआफ्नो कोटाअनुसार तयारी अघि बढाएका छन् ।राजदूतका आकांक्षी र आफूनिकटलाई राजदूतमा नियुक्त गर्न चाहनेहरू शीर्ष नेताका घरदैलो धाउन थालेका छन् । तर कूटनीतिक मामिलाका विज्ञहरू राजदूत नियुक्तिमा राजनीतिक र अन्य पहुँचको आधारमा भन्दा पनि योग्य लाई प्राथमिकतामा राखेमात्रै मुलुकले लाभ लिन सक्ने बताउँछन् । पूर्वपरराष्ट्र सचिव अर्जुनबहादुर थापाको भनाइमा राजदूत नियुक्तिमा हाम्रोभन्दा पनि राम्रोलाई प्राथमिकता दिनु मुलुकको हितमा हुन्छ । कुनै पनि मुलुकमा राजदूत पठाउँदा त्यस मुलुकको विषयमा राम्रो जानकारी भएको र कूटनीतिक मामिलामा दक्ष मान्छे पठाउनुपर्ने हुन्छ, सामान्य मान्छे पठाएर कूटनीतिक मामिला चल्दैन, उनले भने ।हाल विभिन्न मुलुकका २३ वटा नियोग खाली छन् । तीमध्ये १६ वटामा राजनीतिक कोटाबाट र सातवटामा परराष्ट्र मन्त्रालयबाट करिअर राजदूत नियुक्त गर्न गृहकार्य भइरहेको परराष्ट्रका एक अधिकारीले बताए । जम्मा ३३ विदेशी नियोगमध्ये अहिले १० वटामा परराष्ट्र मन्त्रालयका करिअर राजदूत छन् । सरकारले राजदूत नियुक्त गर्दा करिअर र राजनीतिक क्षेत्रबाट ५०५० प्रतिशत गर्ने मापदण्ड बनाएको छ । उक्त मापदण्डलाई आधार मानेर परराष्ट्र मन्त्रालयले ३३ नियोगमध्ये १६ राजनीतिक र १७ करिअर राजदूत हुनुपर्ने गृहकार्यसहित परराष्ट्रमन्त्री नारायण खड्कालाई ब्रिफिङ गरिसकेको छ ।यसपटक परराष्ट्र मन्त्रालयभित्रैबाट हुने करिअर राजदूत नियुक्तिका आकांक्षीहरूले समेत राजनीतिक दलका नेताहरूको दैलो धाउन थालेका छन् । आफू वा आफूनिकटका मान्छेलाई राजदूत नियुक्त गरिदिनुपर्यो भन्दै हरेक दिनजसो प्रधानमन्त्री शेरबहादुर देउवा, माओवादी अध्यक्ष पुष्पकमल दाहाल, एकीकृत समाजवादीका अध्यक्ष माधव नेपाल र जनता समाजवादी अध्यक्ष उपेन्द्र यादवको घरमा धाउने क्रम बढेको छ, गठबन्धनका एक नेताले कान्तिपुरसँग भने । मन्त्रालयमा अहिले करिब १७ जना सहसचिव छन्, तीमध्ये १० जना राजदूत छन् ।सत्तारूढ गठबन्धनमा भारत र अमेरिकामा कांग्रेसले राजदूत पठाउने तय भएको छ भने चीन माओवादी केन्द्रलाई दिने सहमति भइसकेको छ । जापान नेकपा एकीकृत समाजवादी पार्टीको भागमा परेको छ । बेलायत जनता समाजवादीको भागमा परेको छ । अन्य मुलुकमा पछि भाग मिलाउने सहमति भएको एक नेताले बताए । दक्षिण एसियाली क्षेत्रीय सहयोग संगठन (सार्क) का पूर्वमहासचिवसमेत रहेका थापाले सकेसम्म परराष्ट्र मन्त्रालयकै कूटनीतिज्ञहरूलाई राजदूत बनाएर पठाउनुपर्ने बताए । राजदूत नियुक्ति गर्दा पनि सबैलाई कूटनीतिक मामिला थाहा हुन्न भन्नेमा म छैन तर नेपालले कूटनीतिक सम्बन्ध विस्तार गर्न र नेपाललाई बाह्य मुलुकमा स्थापित गर्न मन्त्रालयकै कूटनीतिज्ञहरूलाई पठाउनुपर्छ, उनले भने, उनीहरूले लामो समयदेखि सोही पेसा अँगाल्दै आएका हुन्छन् । अनुभवले पनि कूटनीतिमा महत्त्वपूर्ण भूमिका खेल्छ ।२३ देशमध्ये श्रीलंका, दक्षिण कोरियालगायतमा लामो समयदेखि राजदूत खाली छन् । एउटा सरकारले राजदूत पठाउने र अर्कोले बोलाउने काम भइरहेको छ । सरकार छिटोछिटो परिवर्तन हुने र त्यससँगै राजनीतिक नियुक्तिका राजदूतलाई फिर्ता बोलाउने गरिएको छ । श्रीलंकाका लागि तत्कालीन राजदूत विश्वम्भर प्याकुरेलले परराष्ट्र मन्त्रालयले असहयोग गरेको भन्दै पदबाट राजीनामा दिएका थिए । त्यसपछि त्यहाँ राजदूत पठाइएको छैन । प्याकुरेलले आफूले पठाएको इमेलको जवाफ नआएको, काठमाडौंसँग समन्वयको अभाव भएको कारण देखाएर राजीनामा दिएका थिए । सरकार परिवर्तन भएपिच्छे राजनीतिक नियुक्तिका राजदूत फिर्ता बोलाउने गरिन्छ, त्यसले मुलुकको समग्र कूटनीतिलाई असर पारिरहेको छ, थापाले भने, त्यसैले राजदूत नियुक्तिमा राजनीतिकभन्दा कूटनीतिक अधिकारीहरूलाई जोड दिन आवश्यक छ । विदेशका अधिकांश मुलुकले पनि करिअर राजदूत नै नियुक्त गर्छन् । कूटनीतिक मामिलाका अर्का एक जानकारले भने परराष्ट्र मन्त्रालयबाटै गएका करिअर राजदूतबाट पनि राजनीतिक नियुक्तिमार्फत राजदूत बनेकाले भन्दा खासै गतिलो कार्यसम्पादन हुन नसकेको बताए । अहिले युरोपेली युनियनका मुख्य देशहरू बेल्जियम, जर्मनी, फ्रान्सलगायत मुलुकमा परराष्ट्रकै सहसचिव राजदूत छन् तर युरोपमा नेपाली वायु सेवालाई लागिरहेको प्रतिबन्ध हटाउन सकेका छैनन्, उनले भने । उनले नेपाली वायु सेवालाई लागिरहेको प्रतिबन्ध हटाउन नसक्दा कोरोनाको समयमा नेपालीलाई अमेरिका र युरोपबाट उद्धार गर्न कठिन भएको बताए । उनले संयुक्त राष्ट्रसंघ (यूएन) का स्थायी नियोगहरू न्युयोर्क, जेनेभा र भियनामा परराष्ट्रकै कर्मचारीलाई प्रमुख बनाएर पठाउनु उपयुक्त नभएको दाबी गरे । उनले भने, दुई दशकमा परराष्ट्र मन्त्रालयका नियोग प्रमुखहरूले के काम गरेर देखाए, लेखाजोखा गर्नुपर्छ । अर्का एक कूटनीतिक मामिला जानकार भने राजदूत नियुक्त गर्दा दलका कारिन्दा र परराष्ट्रका कर्मचारीबाहेक अन्य विज्ञ र योग्य व्यक्तिलाई प्राथमिकतामा राखेमात्र मुलुकको अन्तर्राष्ट्रिय रूपमा छवि उज्यालिने तर्क गर्छन् । अर्का कूटनीतिक मामिलाका विज्ञ अर्जुनकान्त मैनालीले राजदूत नियुक्ति गर्दा करिअर वा राजनीतिकभन्दा पनि भाषा, राजनीति, अर्थतन्त्र र समसामयिक विषयमा पोख्त भएको व्यक्ति हुनुपर्ने बताए । सबैभन्दा पहिलो कुरा अंग्रेजी भाषा राम्रोसँग जान्नुपर्यो, त्यसपछि नेपाल र आफू राजदूत भएर जाने मुलुकको राजनीति, अर्थतन्त्र, कानुनी पाटोका विषयमा राम्रोसँग बुझेको हुनुपर्छ, उनले भने । राम्रो जनसम्पर्क स्थापित गर्न सक्ने व्यक्ति नै राजदूतमा नियुक्त हुनुपर्ने उनको धारणा छ । उनले राजदूत नियुक्त गरेर पठाउँदा समग्रमा आर्थिक कूटनीतिको कुरा गर्नेभन्दा पनि मुलुकको आर्थिक विकासमा केकति प्रतिशतले सहयोग गर्न सक्छन् भन्ने कुरा बुँदागत रूपमा उल्लेख गर्नुपर्ने बताए । अहिले परराष्ट्रले राजदूत पठाउँदा यो मान्छेले के गरेर आउने भन्ने हुन्न, आवश्यकताअनुसार गर्ने भन्ने हुन्छ, अब भारतसँगको व्यापार घाटा ५ प्रतिशतले घटाउने, राजनीतिकमा उच्च तहको भ्रमण गराउने, पर्यटनमा यति प्रतिशत सम्बन्धित मुलुकबाट बढाउने भन्नेबारेमा उल्लेख गरेर पठाउनुपर्ने हुन्छ, मैनालीले भने ।"
"अधिकृत, प्रअ र शिक्षककै मिलेमतोमा किर्ते","(काठमाडौं)  शिक्षा विकास तथा समन्वय एकाइ भक्तपुरका शाखा अधिकृत खुलानाथ गौतम, भक्तपुर चाँगुनारायण८ स्थित ठूली ब्रह्मायणी आधारभूत विद्यालयका प्रधानाध्यापक हरिबहादुर राउत र शिक्षक रामराजा बुढाथोकीको मिलेमतोमा कागजात किर्ते गरी अनिवार्य अवकाशपछि पनि शिक्षकले तलब सुविधा लिएको पाइएको छ ।२०७७ साउन ४ मै अनिवार्य अवकाश भएका शिक्षक बुढाथोकीले शिक्षा कार्यालयसम्म कागजात किर्ते गरी तलबसहित सुविधा लिँदै आएको पाइएको हो । उनले स्थानीय तहको शिक्षा शाखा, शिक्षा एकाइ र शिक्षक किताबखानालाई समेत गुमराहमा राखी एक वर्षभन्दा बढीको तलब सुविधा लिएर २०७८ साउन १६ को अवकाशपत्र बनाएका हुन् । अवकाशपछि पनि तलब सुविधा लिन प्रअ राउत र शिक्षा एकाइका अधिकृत गौतमले बुढाथोकीलाई सघाएका थिए । राउतले २०७७ साउनमै उमेर हदका कारण अनिवार्य अवकाश पाएका बुढाथोकीले २०७८ भदौसम्म पठनपाठन गराएको विवरण शिक्षा शाखा र एकाइमा पठाएका छन् । विवरणअनुसार अवकाशपछि पनि बुढाथोकीले राज्यबाट साढे ४ लाखभन्दा बढी तलब लिएको देखिन्छ । सेवा अवधि एक वर्ष थपिँदा गत वर्ष बढेको तलबसमेत जोडिएर पेन्सन वृद्धि हुन्छ । जबकि उनले बढी तलब लिएको अवधिमा कोरोना महामारीका कारण अधिकांश समय विद्यालय बन्द थियो ।शिक्षक संकेत नम्बर १६३१० रहेका प्राथमिक तह द्वितीय श्रेणीका शिक्षक बुढाथोकीले २०७७ चैतमा एकाइबाट २०७७ साउन ४ देखि अनिवार्य अवकाश पाएको पत्र बनाएका थिए । उक्त पत्र लिएर उनी किताबखाना पुग्दा चैतसम्म आठ महिनाको बढी तलब लिएकाले असुलउपर गर्नुपर्ने देखिएको थियो । बुढाथोकीले साउनमै अनिवार्य अवकाश पाए पनि प्रअ राउतले चैतसम्म तलब खुवाउन स्थानीय तहमा माग फाराम पठाएको खुलेको छ । त्यही आधारमा स्थानीय तहले बुढाथोकीलाई अवकाशपछि पनि तलब उपलब्ध गराउँदै आएको थियो । उनको नागरिकता, सिटरोल र शैक्षिक योग्यताको प्रमाणपत्रमा जन्ममिति २०१७ साउन ४ छ । त्यस हिसाबले शिक्षक नियमावलीअनुसार उनले अवकाश पाउने २०७७ साउन ४ मै हो । चैतसम्मको बढी लिएको रकम फिर्ता गर्नुको सट्टा २०७८ भदौ १६ सम्म उनले तलबसुविधा लिँदै आएको शिक्षा एकाइले जनाएको छ । अवकाशपछि लिएको तलब फिर्ता गर्नुपर्ने भएपछि एकाइका अधिकृत गौतमको मिलेमतोमा बुढाथोकीले अवकाश पाउने मिति परिवर्तन गरी २०७८ साउन १६ कायम गरेको पाइएको छ । एकाइले चैतमा शिक्षकलाई अवकाश पत्र दिएर स्थानीय तहको शिक्षा शाखालाई समेत बोधार्थ पठाएको थियो तर शाखाले शिक्षकको अवकाशको ख्याल नगरी प्रअले माग फाराम बुझाएकै आधारमा तलब निकासा दिएको हो । नगरपालिकाको शिक्षा शाखाले प्रअले सदर गरेको माग फाराम र एकाइले पठाएको अवकाश पत्रलाई रुजु नगरी लापरबाहीपूर्ण तरिकाले तलब निकासा गरेको देखिन्छ । एकाइ प्रमुख रमेशप्रसाद मैनालीले किर्ते गरी शाखा अधिकृतले जारी गरेको अवकाशपत्र रद्द गरिएको जानकारी दिए । के कसरी यस्तो हुन गयो, छानबिनकै क्रममा छौं, उनले भने । मन्त्रालयका अनुसार शिक्षा सचिव रामप्रसाद थपलियाले कागजात किर्ते गर्ने अधिकृत, प्रअ र शिक्षकलाई विभागीय कारबाहीको प्रक्रिया थाल्न एकाइलाई निर्देशन दिएका छन् । चाँगुनारायण शिक्षा शाखा प्रमुख वीरबहादुर खड्काले भूलवश अवकाशपछि पनि तलबसुविधा गएको भए असुलउपर गरिने जनाए । कहिलेकाहीँ अवकाशको पत्र आइनपुग्दा भूलवश कमीकमजोरी भएको हुन सक्छ, उनले भने, प्रअले पठाएको माग फारामको आधारमा हामीले तबलसुविधा निकासा दिने हो, ६ महिनाअघि नै अवकाश हुने शिक्षकको बारेमा विद्यालयलाई जानकारी गराइएको हुन्छ, प्रअले त्यसपछि माग फाराम भरेर पठाउनु हुँदैन ।शिक्षक बुढाथोकीले भने नागरिकता, सिटरोल र शैक्षिक प्रमाणपत्रमा फरकफरक जन्ममिति भएकाले दुईवटा पत्र बनाउनुपर्ने बाध्यता आएको जनाए । तर, एकाइका अधिकृत गौतमले जारी गरेको दुवै पत्रमा नागरिकता, सिटरोल र शैक्षिक प्रमाणपत्रमा शिक्षक बुढाथोकीको जन्ममिति एउटै रहेको उल्लेख छ । मेरो अवकाश मिति २०७७ साउन नै हुने भयो, २०७८ भदौसम्म लिएको तलब फिर्ता गर्नुपर्ने कुरा आएको छ, उनले भने । अधिकृत गौतमले एकाइ प्रमुख कार्यालयमा उपस्थिति भएकै दिन निमित्त प्रमुखको हैसियतले गैरकानुनी रूपमा अवकाशको पत्र बनाएको एक कर्मचारीले बताए । गैरकानुनी कार्य गरेको भेटिएपछि अधिकृत गौतमसँग रहेको एकाइको छाप शुक्रबार जफत गरिएको छ ।"
'पोलिग्राफ परीक्षणलाई अब प्रमाण नमानिने,"(काठमाडौं)  सर्वोच्च अदालतले पोलिग्राफ परीक्षण प्रतिवेदनलाई प्रमाणका रूपमा लिन अस्वीकार गरेको छ । पोलिग्राफ परीक्षणको नतिजालाई परिस्थितिजन्य अन्य प्रमाणहरूले समर्थन गरेको अवस्थामा मान्यता दिने यसअघिको आफ्नै फैसलालाई परिवर्तन गर्दैै सर्वोच्चले कुनै पनि अवस्थामा न्यायिक मान्यता प्रदान गर्न नमिल्ने फैसला गरेको हो ।न्यायाधीशद्वय ईश्वर खतिवडा र कुमार रेग्मीको इजलासले २०७८ साउन २८ मा गरेको यस्तो फैसलाको पूर्णपाठ हालै सार्वजनिक भएको छ । जसमा भनिएको छ, पोलिग्राफ परीक्षण प्रतिवेदन कुनै भरपर्दो प्रमाण होइन । नेपालमा यो पद्धतिलाई विश्वसनीय तुल्याउने कानुनी आधारहरू तयार भएका छैनन् । यस्तो परीक्षणलाई न्यायिक मान्यता प्रदान गर्दा व्यक्तिका मौलिक हकअधिकारमा आघात पर्न सक्ने सम्भावनासमेत देखिन्छ । त्यसैले यस्तो प्रतिवेदनले मुद्दामा कसुर ठहर गर्न उपयोगी हुने प्रमाणको स्थान ग्रहण गर्न सक्ने देखिँदैन ।हुम्लाको खार्पुनाथकी एक युवतीको शंकास्पद मृत्यु मा प्रहरीले त्यहीँका सपुर धामीमाथि ज्यान मुद्दा चलाएको थियो । युवतीले लेखेको सुसाइड नोट र अन्य प्रमाणलाई अन्देखा गर्दै हुम्ला जिल्ला अदालत र सुर्खेत उच्च अदालतको जुम्ला इजलासले पोलिग्राफ परीक्षण प्रतिवेदनका आधारमा धामीलाई दोषी ठहर्याउँदै सर्वस्वसहित जन्मकैदको सजाय गरेका थिए । पोलिग्राफ परीक्षणले सपुर धामीले घटनाका बारेमा प्रहरीले सोधेको प्रश्नमा झूटो बोलेको हुन सक्ने सम्भावनासम्म देखाएको थियो । तर त्यही आधारमा दुवै अदालतले उनलाई दोषी ठहर्याए ।अनुसन्धान गर्ने निकायहरूले पक्राउ परेको शंकास्पद व्यक्तिले साँचो वा झूटो बोलेको पत्ता लगाउने साधनका रूपमा पोलिग्राफ परीक्षण गर्छन् । यस्तो परीक्षणले पनि शंकित व्यक्तिले शतप्रतिशत झूटो वा सत्य बोलेको पत्ता लगाउँदैन । प्रहरीसमक्ष उसले जवाफ दिँदा सबै सत्य नभएको वा केही कुरा लुकाएको वा इमान्दारीसाथ जवाफ नदिएको हुन सक्ने सम्भावनासम्म पोलिग्राफ परीक्षणले देखाउँछ । परीक्षणका लागि विशेष मेसिनको प्रयोग गरेर शंकित व्यक्तिको मुटुको धड्कन, आँखाको नानीको चाल र छालाले जनाउने प्रतिक्रियालाई विश्लेषण गरिन्छ । यस्तो परीक्षणले अनुसन्धान अधिकारीलाई थप प्रमाण जुटाउन वा शंकाको घेरा साँघुरो बनाउने हदसम्म मात्र सहयोग गर्छ । साँचो वा झूटो बोल्ने भन्ने कुरा व्यक्तिको चारित्रिक विषय मात्र हो । त्यसैले प्रहरीले सोधेको प्रश्नमा झूटो बोलेको भन्ने आधारमा मात्र कुनै व्यक्तिलाई गम्भीर अपराधमा दोषी मान्न मिल्दैन । त्यसरी दोषी मान्नु प्रमाण ऐन २०३१ ले गरेको मुद्दामा पक्षहरूको चरित्र असल वा खराब छ भन्ने कुरा प्रमाणमा लिन हुँदैन भन्ने प्रावधानको पनि विपरीत हुन जान्छ । सर्वोच्च अदालतले पोलिग्राफ परीक्षण प्रतिवेदनलाई मान्यता दिएर कुनै व्यक्तिलाई दोषी ठहर गर्दा नेपालको संविधानले नै हरेक नागरिकलाई ग्यारेन्टी गरेको सम्मान र प्रतिष्ठापूर्वक बाँच्न पाउने हक, स्वच्छ सुनुवाइको हक, गोपनीयताको हक र आफ्नाविरुद्ध साक्षी हुन कर नलाग्ने जस्ता मौलिक हक अनुचित तवरले प्रभावित हुन जाने ठहर गरेको हो । सर्वोच्चले उच्च अदालत सुर्खेतको जुम्ला इजलासको फैसला उल्ट्याउँदै सपुर धामीलाई सफाइ दिएको छ । पोलिग्राफ परीक्षण र यसको स्वीकार्यतालाई व्यवस्थित र नियमन गर्न विधायिका निर्मित आवश्यक कानुनी आधारको अभाव देखिन्छ । विश्वसनीय र भरपर्दो वैज्ञानिक आधार नदेखिएसम्म हालको स्थितिमा पोलिग्राफ परीक्षणलाई प्रमाणमा ग्रहण गरी प्रतिवादीउपरको ज्यान मारेको भन्ने अभियोग दाबी ठहर गर्नु मनासिव देखिँदैन, फैसलामा भनिएको छ ।नेपालमा पोलिग्राफ परीक्षणका लागि कुनै कानुन बनेको छैन । २०७० मा प्रहरी प्रधान कार्यालयले आन्तरिक प्रयोजनका लागि बनाएको नेपाल प्रहरी पोलिग्राफ निर्देशिका लाई २०७२ मा परिमार्जन गरी नेपाल पोलिग्राफ सञ्चालन कार्यविधि बनाइएको थियो । यसबाहेक फौजदारी न्यायसँग सम्बन्धित सबै निकायमा समान रूपमा लागू हुने गरी संसद्ले सामान्य कानुन बनाएको छैन । यस्तो अवस्थामा प्रहरी निर्देशिकाकार्यविधिमा मात्र निर्भर परीक्षण प्रक्रियाको दुरुपयोग हुन सक्ने सम्भावनामा पनि सर्वोच्च अदालत सचेत देखिन्छ । दुरुपयोग हुन सक्ने सम्भावित अवस्थाको नियन्त्रण गर्नका लागि कानुन अभाव रहेको भन्दै सर्वोच्चले अनुसन्धान अधिकारीले आफ्नो सुविधाअनुसार गराएको पोलिग्राफ परीक्षणलाई प्रमाणमा ग्रहण गर्ने हो भने वैयक्तिक प्रतिष्ठा, स्वच्छ सुनुवाइ, गोपनीयतालगायतका हक अधिकार प्रभावित हुन जाने सम्भावना रहन्छ, भनेको छ । फैसलामा भनिएको छ, त्यसैले प्रक्रियागत दृष्टिले पनि परीक्षण गराउँदाको अवस्थामा प्रत्याभूत गरिनुपर्ने न्यूनतम न्यायिक सुरक्षा प्रदान नगरी तथा सावधानीका मापदण्डहरू कानुनद्वारा निर्धारित नहुँदै गरिएको पोलिग्राफ परीक्षण प्रतिवेदनलाई प्रमाणमा ग्रहण गर्नु मनासिव देखिँदैन ।पोलिग्राफ परीक्षण प्रविधिबारे जानकार वरिष्ठ अधिवक्ता सतिशकृष्ण खरेलले संसारका धेरै देशका अदालतले पहिले नै प्रमाणमा लिन अस्वीकार गरिसकेको यो विषयलाई नेपालको सर्वोच्च अदालतले ढिलै भए पनि अपनाएर राम्रो गरेको बताए । हाम्रा अदालतहरूका यसअघिका फैसला हेर्दा पोलिग्राफ परीक्षण नै विश्वसनीय प्रविधि हो भन्ने भ्रममा न्यायाधीशहरू रहेको जस्तो देखिन्छ तर यो भरपर्दो प्रविधि होइन, यसलाई प्रमाणमा लिन मिल्दैन, वरिष्ठ अधिवक्ता खरेलले भने, प्रहरीले अनुसन्धानको साधनका रूपमा प्रयोग गर्न भने सक्छ । जसरी कुकुरलाई घटनास्थलमा लगिन्छ र उसले देखाउने संकेतबाट थप अनुसन्धान गरिन्छ, पोलिग्राफ पनि त्यस्तै हो ।सर्वोच्चको फैसलापछि कुनै व्यक्तिको अनुमतिबेगर ऊमाथि पोलिग्राफ परीक्षण गर्न पाइन्छ कि पाइँदैन भन्ने अर्को प्रश्न पनि उब्जेको छ । यसबारे छिमेकी भारतमा भइरहेको अभ्यास नेपालका लागि पनि सान्दर्भिक रहेको खरेल बताउँछन् । भारतमा पोलिग्राफ परीक्षणबारे त्यहाँको राष्ट्रिय मानवअधिकार आयोगले सन् २००० मै मापदण्ड बनाएको थियो । जसलाई पछि त्यहाँको सर्वोच्च अदालतले पनि पूर्णरूपमा पालना गर्नुपर्ने भनेर औंल्याएको छ । उक्त मापदण्डमा नार्को एनलाइसिस, ब्रेन इलेक्ट्रोरियल एक्टिभेसन प्रोफाइल, पोलिग्राफ जस्ता परीक्षण गर्दा अनिवार्य रूपमा अभियुक्तको सहमति लिनुपर्ने, त्यस्तो सहमतिलाई अदालतका कर्मचारीको रोहबरमा अभिलेखमा राख्नुपर्ने, अभियुक्तलाई परीक्षणबारे कानुन व्यवसायीसँग छलफल गर्न दिनुपर्ने, परीक्षणको शारीरिक, मानसिक तथा कानुनी असर वा परिणामबारे जानकारी दिनुपर्ने जस्ता प्रावधान राखिएको छ । सर्वोच्चले भारतमा अभ्यास भइरहेको यस्तो मापदण्डलाई फैसलामा उल्लेख गरे पनि सरकारका नाममा निर्देशन भने दिएको छैन ।धामीका कानुन व्यवसायी वरिष्ठ अधिवक्ता एकराज भण्डारी पोलिग्राफ परीक्षणलाई अनुसन्धान गर्ने प्रहरी अधिकृतहरूले सिधै प्रमाणका रूपमा अदालतमा पेस गर्ने र अदालतले पनि त्यसलाई मान्यता दिने गलत अभ्यास रहिआएको बताए । वैज्ञानिक मान्यता नभएको यस्तो परीक्षणलाई पहिलेदेखि प्रमाणका रूपमा मानिदिँदा अनुसन्धान राम्ररी नभएको र कतिपय निर्दोष मानिससमेत थुनामा बस्नुपरेको उनले बताए । पोलिग्राफ परीक्षण अनुसन्धानमा सहयोगी साधनसम्म हो तर अदालतहरूले त्यसैलाई प्रमाण मानिदिँदा प्रहरीलाई हाइसन्चो भएको थियो, उनले भने, सर्वोच्चको फैसलापछि गलत कुरा सच्चिने आशा गर्न सकिन्छ ।नेपाल प्रहरीका प्रवक्ता वसन्तबहादुर कुँवरले भने आफूहरू पोलिग्राफ परीक्षणमा मात्र निर्भर नरहेको र यस्तो परीक्षणलाई सत्यतथ्य पत्ता लगाउने साधनका रूपमा प्रयोग गरिरहेको दाबी गरे । शंकित व्यक्तिले साँचो वा झूटो के बोलेको छ भन्ने आधारमा थप अनुसन्धान गर्न सहयोग पुग्छ, अनुसन्धानको घेरालाई साँघुरो बनाउन सकिन्छ, उनले भने, कतिपय अवस्थामा पोलिग्राफ परीक्षणपछि सत्य खुलिहाल्छ भन्ने ठानेर अभियुक्तले अपराध स्वीकार गर्छ र प्रमाण पनि उपलब्ध गराउँछ । त्यो रूपमा पनि पोलिग्राफ परीक्षण उपयोगी बन्दै आएको छ ।सर्वोच्च अदालतले २०७४ मा अपहरण तथा शरीर बन्धकसम्बन्धी एक मुद्दामा पोलिग्राफ परीक्षण पद्धतिबाट निस्केको निष्कर्षलाई अन्य प्रमाणले समर्थन गरेको अवस्थामा प्रमाणका रूपमा लिन सकिन्छ, भन्ने फैसला गरेको थियो । न्यायाधीश हरिकृष्ण कार्कीले लेखेको उक्त फैसलामा अर्का न्यायाधीश ईश्वर खतिवडाले समर्थन जनाएका थिए । अहिले आएर सपुर धामीको मुद्दा फैसला गर्दा न्यायाधीश खतिवडाले आफ्नो पूर्वरायलाई परिवर्तन गरेका हुन् । उनले न्यायाधीशले हरेक विवादित विषयलाई स्वतन्त्र र खुला रूपमा मौलिक तवरबाट हेर्नुपर्छ भन्दै कारण उल्लेख गरेर आफ्नो पूर्वधारणा सुधार गर्न सक्ने न्यायिक मान्यतालाई आत्मसात् गर्दै पोलिग्राफ परीक्षण सम्बन्धमा आफूले धारणा परिवर्तन गरेको उल्लेख गरेका छन् ।पोलिग्राफ परीक्षण प्रतिवेदनलाई प्रमाणमा लिनै नसकिने सर्वोच्चको पछिल्लो र अन्य प्रमाणले समर्थन गरेको अवस्थामा प्रमाणमा लिन मिल्ने अघिल्लो गरी सर्वोच्चका दुवै फैसला समान तहको (संयुक्त) इजलासले गरेका हुन् । यस्तो अवस्थामा कुनै फैसला लागू हुन्छ भन्ने अन्योल हुन्छ कि हुँदैन ? वरिष्ठ अधिवक्ता खरेल अघिल्लो फैसलाले पोलिग्राफ परीक्षण प्रतिवेदनबारे कुनै व्याख्या नगरेका कारण पर्याप्त व्याख्यासहितको पछिल्लो फैसला लागू हुने बताउँछन् । अब सर्वोच्चको फैसलापछि देशैभरका अदालतले पोलिग्राफलाई प्रमाणमा लिन छाड्नुपर्छ, उनले भने ।"
पौडेल हत्या अनुसन्धानमा आनाकानी,"(काठमाडौंसर्लाही)  नेत्रविक्रम चन्द नेतृत्वको नेकपाका सर्लाही इन्चार्ज कुमार पौडेललाई प्रहरीले फेक इन्काउन्टर गरेको घटना अनुसन्धान गरी दोषीलाई कारबाही दायरामा ल्याउन प्रहरीले आलटाल गरेको छ । पूर्वगृहमन्त्री रामबहादुर थापा र पूर्वआईजीपी सर्वेन्द्र खनालसमेत जोडिएको उक्त घटनामा प्रहरीले पौडेलका आफन्तबाट आएको किटानी जाहेरी दर्ता गर्नेबाहेक थप अनुसन्धान अघि बढाएको छैन ।फेक इन्काउन्टर बाट पौडेल मारिएको घटनामा पीडितका तर्फबाट परेको जाहेरी दर्ता गरी अनुसन्धान अघि बढाउन सर्वोच्च अदालतले असोज १२ मा प्रहरीलाई आदेश दिएको थियो । त्यसको एक सातापछि असोज २० मा अदालतको आदेश जिल्ला सरकारी वकिलको कार्यालयमार्फत प्राप्त गरेपछि सर्लाही प्रहरीले मृतक पौडेलकी आमा दुर्गादेवीका तर्फबाट परेको गैरन्यायिक हत्या को जाहेरी दर्ता गर्यो । तर, जाहेरी दर्ता भएको करिब एक महिना पुग्न लाग्दा पनि अनुसन्धान अघि बढाएको छैन ।२०७५ असार ५ मा प्रहरी महानिरीक्षक (आईजीपी) को प्रत्यक्ष मातहतमा रहेको प्रहरी प्रधान कार्यालय विशेष ब्युरोबाट खटिएका निरीक्षक कृष्णदेव (केडी) साह तथा हवल्दारद्वय सत्यनारायण मिश्र र विनोद साहको टोलीले सर्लाहीको लालबन्दी नगरपालिका१, लखन्देहीको जंगलमा पौडेललाई नियन्त्रणमा लिएर गोली हानी हत्या गरेको आरोप छ । त्यसबेला गृहमन्त्री रामबहादुर थापा र महानिरीक्षक सर्वेन्द्र खनाल थिए ।गृह मन्त्रालय र प्रहरी प्रधान कार्यालय दुवैले पौडेल इन्काउन्टर मै मारिएको भन्दै आफ्नो बचाउ गरेका थिए । फेक इन्काउन्टरको केही दिनपछि बसेको प्रतिनिधिसभाको राज्य व्यवस्था तथा सुशासन समितिमा तत्कालीन गृहमन्त्री थापा र आईजीपी खनालले पौडेल अपराधमा संलग्न रहेकाले प्रहरी मुठभेडमा मारिएको जिकिर गरेका थिए । तर, राष्ट्रिय मानवअधिकार आयोगको अनुसन्धानबाट पौडेललाई पक्राउ गरी नियन्त्रणमा लिएर गोली हानी हत्या गरेको खुलेको थियो । घटनाको डेढ वर्षपछि २०७६ कात्तिक ४ मा आयोगले दोषीमाथि फौजदारी अपराधमा अनुसन्धान गरी कारबाही दायरामा ल्याउन सिफारिस गरेको थियो तर सरकारले सिफारिस पुनरावलोकनका लागि आयोगमा निवेदन दियो । अरू मानवअधिकारवादी संघसंस्थाले पनि पौडेललाई नियन्त्रणमा लिएर हत्या गरिएको भन्दै घटनामा संलग्नलाई कारबाही दायरामा ल्याउन माग गरेका थिए । तर, २०७७ असोज २८ मा बसेको आयोगको बैठकले पूर्वनिर्णयमा पुनरावलोकन गर्नुपर्ने कुनै तथ्य, आधार र कारण नभएकाले घटनामा संलग्नलाई कारबाही गर्न भन्यो । त्यसपछि प्रधानमन्त्री कार्यालयले गृह मन्त्रालय हुँदै आयोगको सिफारिस कार्यान्वयनका लागि प्रहरी प्रधान कार्यालय पठायो । प्रहरीले सिफारिस कार्यान्वयनमा चासो नै देखाएन । आयोगले घटना घटाउन प्रहरीलाई निर्देशन दिने तालुक निकायका पदाधिकारी तथा कर्मचारी, आदेश दिने अधिकारी तथा दुरुत्साहन गर्ने व्यक्तिहरूमाथि समेत अनुसन्धान गरी कारबाही गर्न सिफारिस गरेको थियो । त्यसलाई पनि प्रहरी प्रधान कार्यालयले बेवास्ता गर्यो ।त्यसपछि मृतककी आमा दुर्गादेवीले छोराका हत्यारालाई कारबाही मागसहित सर्लाही प्रहरीमा जाहेरी दिन खोजिन् । प्रहरीले जाहेरी लिनै मानेन । जिल्ला सरकारी वकिलको कार्यालयले पनि जाहेरी लिन मानेन । हुलाकबाट पठाइएको जाहेरी पनि प्रहरीले दर्ता गरेन । त्यसपछि २०७७ मंसिर १२ मा दुर्गादेवी सर्वोच्च पुगिन् । त्यही रिटको सुनुवाइ गर्दै असोज १२ मा सर्वोच्चका न्यायाधीशद्वय अनिलकुमार सिन्हा र हरि फुयालको इजलासले दुर्गादेवीको जाहेरी दर्ता गरी घटनाको अनुसन्धान अघि बढाउन आदेश दिएको थियो । सर्वोच्चले आदेश दिएको महिना दिन पुग्न लाग्दा पनि जाहेरी दर्ताबाहेक प्रहरीले थप अनुसन्धान अघि बढाएको छैन । प्रहरी प्रवक्ता वरिष्ठ उपरीक्षक (एसएसपी) वसन्तबहादुर कुँवरले घटनासम्बन्धी जाहेरी दर्ता भएको र यस सम्बन्धमा अनुसन्धान अघि बढेको दाबी गर्दै बाँकी विषय अधिकारप्राप्त कार्यालय (सर्लाही प्रहरी) बाटै बुझ्न आग्रह गरे । घटनाको जाहेरी दर्ता भइसकेको छ, बाँकी विषय अधिकारप्राप्त कार्यालयबाटै बुझ्नु होला ।मृतकका आमा दुर्गादेवीको जाहेरीमा पौडेलमाथि गोली हान्ने तीन प्रहरीसहित तत्कालीन गृहमन्त्री रामबहादुर थापा, आईजीपी सर्वेन्द्र खनाल, सर्लाहीका तत्कालीन प्रहरी उपरीक्षक (एसपी) गोपाल भट्टराई, इलाका प्रहरी कार्यालय लालबन्दीका निरीक्षक (इन्स्पेक्टर) किरण न्यौपाने, नायब निरीक्षक (सई) सूर्यकुमार कार्की, जिल्ला अस्पताल सर्लाहीका प्रमुख डा वीरेन्द्रकुमार मण्डललाई प्रतिवादी बनाइएको छ । वाग्मती गाउँपालिकाका मेयर भरतकुमार थापा, घटना हुनु अघिल्लो दिनमात्रै सर्लाहीको प्रजिअ बनेका सहसचिव कृष्णबहादुर राउत र सरुवा भएर काठमाडौं आउने तयारीमा रहेका प्रदेश २ का तत्कालीन प्रहरी नायब महानिरीक्षक (डीआईजी) हरि पाललाई पनि विपक्षी बनाइएको छ । तर, प्रजिअ राउतले आफू घटनासँग कुनै जानकार नभएको र घटना हुँदा कोहीकसैले जानकारीसमेत नदिएको भन्दै जाहेरीमा आफ्नो नाम उल्लेख भएकोमा आश्चर्यमा परेको प्रहरीलाई बताएका छन् । एआईजी पाल प्रदेश प्रहरी प्रमुखको जिम्मेवारी निमित्तलाई सुम्पिएर काठमाडौं हिँड्ने तयारीमा रहेको र घटना हुँदा आफूलाई कतैबाट पनि जानकारी नगराइएको बताएका छन् ।जिल्ला प्रहरी कार्यालय सर्लाहीका प्रवक्ता प्रहरी नायब उपरीक्षक (डीएसपी) माधव बुढाथोकीले जाहेरी दर्तापछि अनुसन्धानमा रहेको विषयमा केही नबोल्ने बताए । जाहेरी दर्ता भइसकेको विषय हो, अनुसन्धानका क्रममा भएकाले यसबाहेक अरू केही बोल्न मिल्दैन, उनले भने । डीएसपी बुढाथोकीले अनुसन्धान भइरहेको बताए पनि पक्राउ पुर्जी काट्ने वा सोधपुछ गर्ने कुनै पनि चरणमा प्रहरी अनुसन्धान प्रवेश गरेको छैन । जाहेरी दर्तापछि आरोपितलाई बोलाएर अनुसन्धान गर्ने र त्यसमा अटेर गरिए अदालतबाट पुर्जी काटेर पक्राउ गर्ने कानुनी पाटोलाई पनि प्रहरीले बेवास्ता गरेको छ ।मानव अधिकार आयोगले फेक इन्काउन्टर गर्ने तीन जनालाई फौजदारी अभियोगमा मुद्दा चलाउन, अनुसन्धानमा लापरबाही गर्नेलाई सचेत गर्न र घटना घटाउन आदेश दिनेलाई पनि कारबाहीको दायरामा ल्याउन भनेको छ । पोस्टमार्टमको रिपोर्ट नै गलत बनाउनेलाई पनि कारबाही दायरामा ल्याउनुपर्ने सिफारिस आयोगको छ । तर, यतिका प्रमाण र तथ्य हुँदा पनि प्रहरीले अनुसन्धान अघि नबढाउनुले यो विषय सामसुम गर्न खोजेको आशंका उब्जिएको छ ।अपराधसम्बन्धी घटनामा प्रहरीले किटानी जाहेरी दर्ता गरिसकेपछि आरोपित बनाइएकालाई बोलाएर अनुसन्धान गर्ने र प्रहरीमा उपस्थित हुन नआए अदालतबाट पक्राउ पुर्जी लिएर अनुसन्धान गर्नुपर्ने हो । पीडितले उजुरी नदिए पनि घटनाको गाम्भीर्यता हेरी प्रहरी आफैं प्रतिवेदक बनेर अनुसन्धान अघि बढाउन सक्छ । तर, प्रहरीले यी दुवै अनुसन्धानका प्रक्रियालाई बेवास्ता गरेको छ । अदालतको आदेशले जाहेरी दर्ता गर्न बाध्य भए पनि त्यसपछिको अनुसन्धानमा प्रहरी प्रवेश गरेको छैन, न आरोपितमाथि सोधपुछ नै थालेको छ । पौडेललाई पक्राउ गरी गोली हान्ने तीनजना अझै प्रहरीमै कार्यरत छन् । हाई प्रोफाइल व्यक्ति नै अपराधमा मुछिएका कारण यो विषयको अनुसन्धान अघि नबढेको स्रोत बताउँछ । अनौपचारिक कुराकानीमा प्रहरीका एक उच्च अधिकारीले फेक इन्काउन्टरको घटनामा आदेश दिने र आदेश पालना गर्ने दुवै पक्षलाई कारबाही दायरामा ल्याउनुपर्ने भए पनि हाई प्रोफाइल व्यक्तिले यस विषयलाई अनुसन्धानमा प्रवेश गर्नबाट अवरोध सिर्जना गरेको टिप्पणी गरे ।फेक इन्काउन्टर पछि राष्ट्रिय मानव अधिकार आयोगले घटनाको अनुसन्धान गर्दाताका आयोगमै सदस्य रहेका पूर्वन्यायाधीश प्रकाश वस्तीले अपराधमा संलग्नलाई कानुनी दायरामा ल्याउन प्रहरीले नचाहेको बताए । पौडेललाई नियन्त्रणमा लिएर मारेको विषय आयोगको अनुसन्धानबाट खुलिसकेको छ, यसको पुष्टि गर्ने वैज्ञानिक आधारप्रमाणहरू सुरक्षित नै छन्, अदालतले पनि घटनामा संलग्नमाथि अनुसन्धान गरी दोषीलाई कारबाही दायरामा ल्याउन आदेश दिइसकेको अवस्था हो, वस्तीले कान्तिपुरसँग भने, तर प्रहरी यो घटनाको अनुसन्धान गर्न नै चाहँदैन, जाहेरी दर्ता पनि अदालतको आदेशले बाध्यतावश गरेको हो ।उनले कानुन कार्यान्वयन प्रहरी प्रशासनको चाहनामा निर्भर रहेको भन्दै यसले मुलुकमा दण्डहीनता गम्भीर रूपमा मौलाइरहेको देखाएको टिप्पणी गरे । कानुन कार्यान्वयन प्रहरी प्रशासनको चाहना र इच्छामा निर्भर हुन थाल्यो, प्रहरीले चाहँदा जटिल अपराधका घटनामा संलग्नहरू कारबाहीको दायरामा आए तर प्रहरीले नचाहँदा अपराधमा यीयी व्यक्ति संलग्न छन्, अनुसन्धान गरी कारबाही गर भनेर मानव अधिकार आयोगले बारम्बारभन्दा पनि केही लाग्दैन, योभन्दा ठूलो दण्डहीनताको संस्कृति अरू केही हुन सक्दैन ।"
"घर त फर्कियौं, अब के खाने ?","(कञ्चनपुर)  घर चारैतिर भत्केको छ । भित्रको अन्न र लुगाकपडा सबै भिजेको छ । धान, गहुँ त बाढीले बगाइहाल्यो । बाढीले विस्थापित भएर तीन दिनपछि घर फर्किएका कञ्चनपुरको दोधारा चाँदनी नगरपालिका१० कुतियाकभरका मोतीराम सुनारले शुक्रबार आफ्नो घरको अवस्था यस्तो पाए । भत्केको घर पन्छाउने, भिजेको अन्न सुकाउने काममै उनी व्यस्त छन् । घर त फर्कियौं, अब के खाने, के लाउने भन्ने चिन्ता छ, मोतीरामले भने, भित्रको अन्न सबै भिजेको छ, लुगाफाटा पनि सबै भिजेका र बगेका छन् । घरभित्र बस्न नसकिने भएकाले सुनार आफू मात्रै फर्के भने छोरा, बुहारी र श्रीमती विद्यालयमै बसिरहेका छन् । मध्यरातमा महाकाली र जोगबुडाको बाढी बस्तीमा पसेपछि गाउँलेको भागाभाग चल्यो । बाढी बढ्दै गएर घरभित्रै पस्दा पनि भाग्ने ठाउँ कतै नहुँदा ज्यानको आस मारेर बसेको मोतीराम बताउँछन् । रातभरि डरैडरले बस्यौं, बिहान प्रहरीले उद्धार गरेपछि ज्यान जोगियो, उनले भने, यहाँ बाढी नपसेको घर नै छैन, खेतबारी र घरभित्रको सबै अन्न नोक्सान भयो । मोतीरामले डेढ बिघामा बेसार खेती लगाएका थिए । आधा बिघामा तोरी थियो भने ५ कामा मुला लगाएका थिए । सोमबार रातिदेखि बस्तीमा पसेको बाढीले सबै पटान गरी पुरियो । खेतमा पटान गरेर पुरियो, भित्रको बगाएर लग्यो, उनले भने, अब भोकमरी हुने अवस्था आयो । महाकाली नदीछेउमै घर भएका कुतियाकभरकै खड्के बुढा पनि अहिले घरभित्रको हिलो पन्छाउने, भिजेका धान, गहुँ सुकाउने काममा व्यस्त छन् । न भित्रको अन्न रह्यो न त बाहिरको, उनले भने, आज (शनिबार) बिहान भारतीय सीमाका एसएसबीले खुवायो, साँझ के खाने ठेगान छैन । उनको परिवार अझै पनि जोगबुडावारि अम्बिका माध्यमिक विद्यालयमा आश्रय लिई बसिरहेको छ । उनी मात्रै घर कुर्न गएका हुन् । बस्नेखाने केही ठेगान नभएकाले छोरा, बुहारी र छोरी विद्यालयमै बसेको उनले बताए । बुढाले पनि तीन बिघामा बेसार लगाएका थिए । आधाआधा बिघामा परवल, मुला र तोरी पनि छरेका थिए । बाढीले सबै पुरियो । तीनचार फिटसम्म बालुवाले खेत पुरिएको उनले बताए । बुढाको मुख्य पेसा तरकारी खेती हो । यसैबाट उनले परिवारको गुजारा चलाउँथे । तरकारी लगेर महेन्द्रनगर बिक्री गर्थे । बाढीले सबै ध्वंस पारेको उनी बताउँछन् । उनको घरगोठ भत्काउनुका साथै बाढीले गाईभैंसी र बाख्रासमेत बगाएको छ । कुतियाकभरमा ३५ परिवारको बसोबास छ । बाढीले सबैको घरमा क्षति पुर्याएको छ । गाई, भैंसी र बाख्रासमेत बगाएर लगेको छ । मरेका गाईभैंसी घर आँगनमै असरल्ल परेकाले गन्हाउन थालेको स्थानीय विनोद सुनारले बताए । उनका अनुसार हिलोका कारण खाल्डो खनेर पुर्न सक्ने अवस्था नभएकाले घर आँगनमै कुहिने अवस्था आएको हो । यसबाट विभिन्न किसिमका संक्रमण फैलिन सक्ने खतरासमेत बढेको छ । दोधारा चाँदनी जिल्लामै बाढीको उच्च जोखिममा रहेको क्षेत्र हो । पूर्वमा महाकाली र पश्चिममा जोगबुडा नदीका कारण यहाँ बर्सेनि डुबान र कटान हुने गरेको छ । जोगबुडा नदीपारि रहेको कुतियाकभरमा हिउँदमा समेत कटान हुने गरेको छ । भारतीय पक्षले शारदा नहरको पानी जोगबुडा नदीमै छाड्ने गरेका कारण हिउँदमा समेत कटान हुने गरेको हो । दोधारा चाँदनी नगरपालिकाका अनुसार बाढीका कराण झन्डै ८ सय परिवार विस्थापित भएका थिए । जसमध्ये आधाभन्दा बढी परिवार घर फर्केका छन् । सबैभन्दा बढी प्रभावित कुतियाकभर क्षेत्रका बासिन्दा भने अझै फर्किन नसकेको नरगपालिकाका प्रवक्ता दिलबहादुर सिँजालीले बताए । उनका अनुसार अहिले पनि घरभित्र हिलो र कतिपय घर भत्किएका कारण स्थानीय घरकै सरसफाइमा लागेका छन् । अहिले घर फर्किने अवस्था छैन, घरमा गएर खानलाउनलाई पनि केही छैन, सिंजालीले भने, हामीले पुनःस्थापनका लागि पहल गरिरहेका छौं, राहतका लागि पनि पहल गरिरहेका छौं । उनका अनुसार कुतियाकभर क्षेत्रका कृषकले पालेका गाईभैंसी बाढीले बगाएर लगेकाले यसको समेत विवरण संकलन भइरहेको छ ।"
बासमा बाढी पसेपछि,कात्तिक २ को बाढीले घरभित्र ल्याएको हिलो शनिबार बाहिर ल्याएर फाल्दै कैलालीको फाँटाका बालिका । सतिघाट नजिकैको फाँटाकी तारा चौधरी बाढीले घर डुबाएपछि अहिले आफ्ना तीन छोरीसहित सडकमा बसिरहेकी छन् । शनिबार बिहान पुग्दा उनी साइकल र प्लाइले बारेर सडकमा बनाएको अस्थायी घरमा फुको भात खाँदै थिइन् । प्रधानमन्त्री शेरबहादुर देउवा शुक्रबार यो क्षेत्र (टीकापुरराजापुर) को भ्रमणमा आए पनि बाढीपीडितले भने सरकारबाट खासै राहत पाएका छैनन् । तारा र उनका छिमेकी डम्बर कडायतका अनुसार सरकारले चाउचाउ र चिउराबाहेक केही व्यवस्था गरेको छैन । बाढीमा किताब बगेका र भिजेका कारण छोरीहरुलाई कसरी स्कुल पठाउने भन्ने चिन्तामा उनी थिइन् । तस्बिर सौजन्य ः यज्ञश
बिरामी पर्न थाले बाढीपीडित,"(टीकापुर)  कैलालीको टीकापुर नगरपालिका८ बनगाउँकी चाँदनी चौधरी शनिबार दिउँसो नुन किन्न नजिकैको सत्ती बजार निस्कँदै थिइन् । बैमौसमी बाढीले घरका सबै समान डुबानमा परेपछि नुनको खोजीमा निस्केको उनले सुनाइन् । विभिन्न संघसंस्थाले चाउचाउ र बिस्कुट दिएका छन् । यसले कति दिन भोक टार्न सकिएला ?, उनले भनिन्, ४ दिनदेखि चाउचाउ र बिस्कुटको भरमा छौं । श्रीमान् कामका लागि भारत गएपछि उनी दुई बच्चासहित घरमा बस्दै आएकी थिइन् । घरमा बाढी पसेपछि बच्चा भने धन्न जोगाउन सके, चाँदनीले भनिन् । टीकारपुर८ कै १२ वर्षीया निर्जला चौधरीले शनिबार बिहान चाउचाउको झोलसित भात खाएको सुनाइन् । उनले भनिन्, तरकारी केही नभएपछि चाउचाउको झोल र भात पकाएर खायौं ।बाढी पीडित परिवारको चार दिनदेखि सडकमै बास छ । घरमा पूरै हिलोमाटो भएकाले सडकमा बस्नुपरेको स्थानीय चेचुराम थारूले बताए । उनका अनुसार कतिपय परिवार सडकमा केही कर्णालीको पुलमा पनि रात बिताउने गरेका छन् । पानी घटे पनि घरमा गएर बस्न अझै ३४ दिन लाग्ने उनले बताए । गाउँमा एउटा उच्चो घर त छ । तर ३० जना जति मात्र अटाउँछन् । त्यो घरमा बालबच्चा र बूढापाकालाई राखेका छौं । अलि जवानहरू रोडमा र पुलमा सुत्छौं, उनले भने ।डुबानमा परेका घरमा तत्काल फर्केर बस्न सक्ने अवस्था नरहेको जनप्रतिनिधिहरूको भनाइ छ । टीकापुर८ का वडाध्यक्ष दीर्घ ठकुल्लाले भने, जजसको घर फर्कने अवस्था छैन । उनीहरू अझै रोड, सेल्टर र विद्यालयमा बसिरहेका छन् ।यसैबीच, बाढी प्रभावित क्षेत्रका बासिन्दामा ज्वरो आउने, टाउको दुख्नेलगायत समस्या देखिन थालेको छ । टीकापुर८ को स्वास्थ्य चौकी आउने बाटो अवरुद्ध भएकाले स्थानीयहरू उपचारका लागि बर्दियाको राजापुर जाने गरेका छन् । ५६ जना बिरामी राजापुर गएर उपचार गराए । सरकारले अहिलेसम्म कुनै पहल गरेको छैन, स्थानीय राजकुमारी चौधरीले भनिन् । त्यस्तै, बाढीका कारण विद्यार्थीका किताब, कापी, विद्यालयको पोसाक बगेपछि विद्यालय जान पनि समस्या परेको छ । नगरपालिकाले विद्यालयहरू आइतबारदेखि खुल्ने सूचना जारी गरिसकेको छ । कक्षा ४ मा अध्यनरत अनु चौधरीले आफ्ना कापीकिताब पोसाक सबै बगेकाले विद्यालय जान नसक्ने सुनाइन् ।"
खुल्यो विराटनगर विमानस्थल,"मोरङ (कास) बाढीका कारण अवरुद्ध विराटनगर विमानस्थलबाट पुनः नियमित उडान सुरु भएको छ । बुद्ध एयरले शनिबार काठमाडौंबाट विराटनगरका लागि पहिलो उडान भरेको विराटनगर विमानस्थल प्रमुख उत्सव खरेलले बताए । उनले पानीका कारण सीभीआर रुममा क्षति पुगेकाले एयरलाइन्स कम्पनीलाई उडान संख्या घटाउन आग्रह गरिएको जनाए । सीभीआर बिग्रेकाले रातिको उडान हुँदैन, उनले प्रस्ट पारे । विमानस्थलका प्राविधिक अधिकृत रामनिवास यादवका अनुसार बाढीका कारण दुइटा एक्सरे मेसिन र सीभीआर रुममा समस्या भएको छ । विमानस्थल सञ्चालनका लागि शुक्रबार धावनमार्ग, पार्किङ क्षेत्र तथा टर्मिनल भवन सुरक्षाकर्मीको सहयोगमा सफा गरिएको थियो । विमानस्थल मंगलबार बाढी पसेपछि अवरुद्ध भएको थियो । वर्षासँगै केसलिया र बस्ता खोलाको पानी पसेर विमानस्थल डुबानमा परेको थियो ।"
'न्यायाधीशहरूले प्रधानन्यायाधीशलाई अवज्ञा गर्न थाल्नुपर्छ,"राजनीतिक भागबन्डाका आधारमा अदालतमा न्यायाधीश नियुक्ति हुनु नै यस्तो समस्याको मूल कारण हो भनिन्छ । तपाईंले पनि नियुक्ति गर्ने संयन्त्रमाथि प्रश्न उठाउनुभयो । समाधानको दीर्घकालीन उपाय के त ? संविधानमा भएको संवैधानिक परिषद् र न्याय परिषद्सम्बन्धी व्यवस्था बदल्नुपर्छ । संवैधानिक परिषद् र न्याय परिषद्को उत्तरदायित्व कतै छैन । लोकतन्त्रमा कुनै पनि संस्था कहीं न कहीं जवाफदेही हुनैपर्छ । नभएमा त्यसले समस्या ल्याउँछ । संवैधानिक परिषद्मा प्रधानमन्त्री र प्रधानन्यायाधीश राख्ने व्यवस्था अत्यन्त गलत रहेछ भन्ने अहिले सिद्ध भयो किनभने तिनीहरूका बीचमा साँठगाँठ हुँदोरहेछ । भागबन्डा हुँदोरहेछ । संवैधानिक परिषद्ले गरेका काम सबै ठीक हुँदोरहेनछ । ठीक नभएका निर्णयविरुद्ध सर्वोच्चमा मुद्दा लाग्दोरहेछ । मुद्दामा गइसकेपछि डाडुपन्युँ प्रधानन्यायाधीशको हातमा हुँदोरहेछ र उनले आफूखुसी पेसी तोक्नेनतोक्ने काम गर्दारहेछन् । यो व्यवस्था बदल्नुपर्छ । अर्को कुरा, २०४७ को संविधानले न्याय परिषद्मा एक जना कानुनविज्ञ सदस्य हुने व्यवस्था गरेको थियो । २०६३ सालको संविधानमा कानुनविज्ञ दुई जना राख्ने भनियो । त्यसलाई नै अहिलेको संविधानमा निरन्तरता दिइयो । सैद्धान्तिक रूपमा त्यो अवधारणा गलत छ । न्याय परिषद्मा बार र प्रधानमन्त्रीको प्रतिनिधि किन चाहियो ? न्याय परिषद्को सदस्य कानुनमन्त्री प्रधानमन्त्रीकै प्रतिनिधि हो । बारमा यतिधेरै राजनीतीकरण छ कि जुन पार्टीबाट बारका पदाधिकारी निर्वाचित हुन्छन्, उनीहरूले आफ्नै कार्यकर्तालाई न्याय परिषद्मा पठाउँछन् । उसले पार्टीको निर्देशनअनुसार काम गर्छ । पार्टीका झोले कार्यकर्तालाई न्यायाधीश बनाउँछ । नियुक्तिपछि शपथ लिएर धन्यवाद टक्र्याउन पार्टी कार्यालय पुग्छन् । त्यसैले दुवै परिषद्सम्बन्धी व्यवस्था बदल्नुपर्छ । डेढ दशकपहिले नै सर्वोच्च अदालत बार एसोसिएसनका तर्फबाट तपाईंकै नेतृत्वमा भएको अध्ययनले न्यायपालिकामा प्रशस्त विकृति, विसंगति हुने गरेको देखाएको थियो । त्यस्तो विकृति अहिले घटेको छ कि बढेको ? हामीले प्रतिवेदनमा प्रधानन्यायाधीश ठीक भयो भने न्यायपालिकाको आधा समस्या आफैं ठीक हुन्छ भनेका थियौं । प्रधानन्यायाधीश चोखो भयो भने न्यायपालिका आधा चोखो हुन्छ । खराब भयो भने पूरै खराब हुन्छ । उक्त प्रतिवेदनमा हामीले अदालतमा भ्रष्टाचार छ भन्ने शब्दावली प्रयोग गर्न रुचाएनौं । अहिले नै भ्रष्टाचार भन्यौं भने भोलि योभन्दा बढी विकृति होला, त्यो बेला के शब्द प्रयोग गर्ने भनेर हामीले विकृति र विसंगति मात्र भन्यौं । धेरै होसियारीका साथ त्यस्तो शब्द प्रयोग गरेका थियौं । त्यसपछि अधिकांश प्रधानन्यायाधीशले रिटायर्ड भएपछि दिएका अन्तर्वार्ताहरूमा सबैजसोले न्यायपालिकामा भ्रष्टाचार छ भन्दै आएका छन् । हामीले अत्यन्त सजग भएर प्रयोग गरेको विकृति विसंगति भन्ने शब्द अहिले फिक्का भयो । न्यायाधीश हरिकृष्ण कार्कीकै प्रतिवेदनले अदालतमा भ्रष्टाचार छ भनिसक्यो । अदालतमै भ्रष्टाचार छ भनेपछि बाँकी के रह्यो ? यो १५ वर्षमा अदालत ॅविकृतिविसंगति हुने अवस्थाबाट भ्रष्टाचार हुने अवस्थासम्म कसरी आइपुग्यो ?राजनीतिक दलहरूले पंगु व्यक्तिहरूलाई उच्च अदालतको न्यायाधीश बनाए । जसको पेसा चलेको छैन, जसले एउटा गतिलो मुद्दामा बहस गरेको छैन, उसलाई न्यायाधीश बनाइयो । कानुन व्यवसायीको लाइसेन्स लिएको १५ वर्ष पुगेको मात्रै आधारमा उनीहरूलाई न्यायाधीश नियुक्त गरियो । कांग्रेस, एमाले, राप्रपाका नाममा भाग मिलाएर नियुक्त गरियो । कानुनमन्त्री, सभामुख, महान्यायाधिवक्ता भइसकेका नेताहरू एक ठाउँमा बसेर आफ्ना लद्दु कार्यकर्तालाई न्यायाधीश पद बाँडे । ती मानिस विस्तारै फाइल बढुवा हुँदै सर्वोच्चमा पुगे, प्रधानन्यायाधीश भए । अब यीबाट भ्रष्टाचार नबढे के बढ्छ ? न्यायपालिकामा त न्यायप्रति समर्पण भएको व्यक्ति पो लानुपर्छ । ल क्याम्पसमा उत्कृष्ट भएका, लोक सेवा पास भएर अधिकृत हुँदै न्यायाधीश भएका व्यक्तिहरू अहिले जिल्ला अदालतमै छन् । तर, पढ्न नजानेर फेल भएका दलका लद्दु कार्यकर्ताहरू उच्च अदालत र सर्वोच्चमा पुगेका छन् । बारमा आएर हल्ला गरेर दलका नेताको पुच्छर समात्ने व्यक्तिहरू माथि पुगेपछि तलका असल न्यायाधीशहरू कति हतोत्साहित भए होलान् ? यति हुँदाहुँदै पनि न्याय परिषद्ले गुणस्तर कायम गर्न सक्थ्यो । लोक सेवा आयोगको मोडालिटी मा न्यायाधीश योग्यता परीक्षाको माध्यमबाट नियुक्त गर्ने प्रणाली संस्थागत गर्नुपर्थ्यो । तर, परिषद्लाई पनि त्यसबारेमा कुनै चासो छैन ।"
न्यायालय जोगाउन निकास देऊ,"देशमा कानुनी शासन सुनिश्चित गर्न र संविधानवादलाई जोगाउन निर्णायक भूमिका खेल्नुपर्ने सर्वोच्च अदालतका प्रमुख न्यायमूर्ति आफैं प्रश्नहरूको कठघरामा उभिनुपर्ने अवस्था आइलाग्नु समग्र न्यायिक जगत् र राज्यव्यवस्थाकै निम्ति सर्वथा विडम्बनापूर्ण परिस्थिति हो । प्रधानन्यायाधीश चोलेन्द्रशमशेर जबरामा कतिपय प्रसंगमा न्यायिक विचलन मात्र होइन, अवाञ्छित शासकीय महत्त्वाकांक्षासमेत देखिनु कदापि स्वीकार्य हुन सक्दैन । समाचारहरूमा आएजस्तो प्रधानन्यायाधीश जबराले देशको कार्यकारी निकायमा हिस्सा खोज्ने प्रकरणबाट राज्यका अंगहरूबीचको शक्ति पृथकीकरणको सिद्धान्त नामेट हुने मात्र होइन, स्वतन्त्र र सम्मानित अदालतको आदर्श नै बिटुलिने संगीन मोडमा मुलुक आइपुगेको महसुस गरेरै पूर्वन्यायाधीशहरूसमेत अभूतपूर्व अग्रसरता लिन बाध्य भएका हुन् । न्यायालयको स्वतन्त्रता र गरिमाका लागि निकास दिन उनीहरूले प्रधानन्यायाधीश जबरालाई गरेको आग्रह बेमनासिब पनि छैन । प्रधानन्यायाधीश स्वयंका कतिपय कामकारबाहीले नै यस्तो दुरवस्था निम्तिएको हो । त्यसैले आफैंभित्रबाट संकटमा फस्न लागेको यो संस्थालाई जोगाउन प्रधानन्यायाधीश स्वयंले चिन्ता गरी समुचित निकास निकाल्नु अपरिहार्य छ । न्यायालयको स्वतन्त्रता, गरिमा, विश्वसनीयता र जनआस्था संकटमा परेको भन्दै एक भएर उभिएका पूर्वन्यायाधीशहरूले न्यायपालिकाको पक्षमा उदारता देखाएर जबराले मार्गप्रशस्त नगरे संवैधानिक कर्तव्य पूरा गर्न प्रतिनिधिसभालाई समेत आह्वान गरेका छन् । उनीहरूको सुझाएको महाभियोगको यो विकल्प एउटा विधिगत र बाध्यात्मक अवस्था सृजना हुँदाखेरिको अपरिहार्य बाटो पक्कै हो । तथापि यो अवस्था निम्तिनुअगावै प्रधानन्यायाधीश स्वयंले न्यायालयको साख जोगाउने सर्वस्वीकार्य बाटो रोज्नु बढी विवेकपूर्ण कदम हुन्छ । संवैधानिक तथा वैधानिक विधिलाई लिएर जबरामाथि उठेका प्रश्नहरू जबर्जस्त नैतिक मामिला पनि हुन्, जसबाट भाग्ने छुट छैन । प्रधानन्यायाधीश आफैंले यो मामिलालाई सुरक्षित अवतरण गराउनु किन पनि उचित हुन्छ भने, त्यसो भएको खण्डमा मात्रै यो अदालती विषय अनुचित ढंगले गिजोलिन पाउँदैन, र यसमा राजनीतीकरण हुने खतरा पनि रहँदैन । त्यसैले जबराले सुझबुझपूर्ण निर्णय लिएर यो विषयलाई तार्किक निष्कर्षमा पुर्याउनुपर्छ, र न्यायालयलाई थप विवादमा धकेलिनबाट बचाउनुपर्छ ।पछिल्लोपटक मन्त्रिपरिषद् विस्तार गर्दा आफ्ना जेठान गजेन्द्र हमाललाई मन्त्री बनाएर कार्यपालिकासँग भाग लिएको भलै आलोचना बढ्दै गएपछि ४० घण्टापछि उनलाई राजीनामा गराइयो आरोपबाहेक पनि प्रधानन्यायाधीशउपर केही गम्भीर प्रश्नहरू छन् । विगतमा संवैधानिक अंगहरूको नियुक्तिमा भाग लिएको आक्षेप लागेका जबराले गत पुस १ मा दर्ता भएको त्यससम्बन्धी रिटमा अहिलेसम्म प्रथम सुनुवाइसम्म नगर्नु मामुली कुरा होइन । यसबाट सर्वोच्च अदालतको स्वच्छतामाथि गम्भीर प्रश्न खडा भएको र विश्वसनीयता घटाएको पूर्वन्यायाधीशहरूको ठहर बेतुकको छैन । प्रधानन्यायाधीशलाई विपक्षी बनाइएको मुद्दामा आफैं न्यायकर्ता हुने गरी संवैधानिक इजलासमा प्रधानन्यायाधीश आफैं सामेल हुने अभिरुचि र प्रयासले सम्पूर्ण न्यायिक मूल्यमान्यता समाप्त हुने गम्भीर खतरा उत्पन्न हुनुका साथै प्रधानन्यायाधीशको भूमिकाउपर नै शंका खडा भएको भन्ने पूर्वन्यायाधीशहरूको चिन्तालाई कसैले बेवास्ता गर्न मिल्दैन । पूर्वन्यायाधीश समाजले जबरामाथि यस्ता अरू पनि आरोप लगाउँदै नेतृत्वबाटै न्यायपालिका संकटमा परेकाले अग्रसरता लिन सबै तहका न्यायाधीशहरूलाई आह्वान पनि गरेको छ । आवश्यक परेमा जरुरी तर कतिपय अर्थमा अप्रियसमेत हुन सक्ने यस्तो अवस्थासम्म पुग्ने बाटो प्रधानन्यायाधीश जबराले खुला राखिराख्नु हुन्न । प्रधानन्यायाधीशले समुचित पाइला नचालेमा न्यायपालिका जोगाउने अन्तिम दायित्व अवश्य पनि अरू न्यायाधीशहरूको हो, तथापि यसका आफ्नै जटिलता हुन सक्छन् । त्यसैले समय थप नघर्किंदै यो सम्पूर्ण समस्याको हल खोज्ने दायित्व प्रधानन्यायाधीशले नै लिनु सर्वोत्तम विकल्प हो । निश्चय पनि, प्रधानन्यायाधीश जबरा सम्मिलित इजलासले यसबीचका कतिपय मामिलामा संविधानवादको रक्षा गर्ने विषयमा युगीन फैसलाहरू सुनाएको छ तर त्यसकै आधारमा उनका गल्तीहरूमाथि पर्दा हाल्न मिल्दैन । अदालतको संस्थागत सम्मति तथा अरू न्यायाधीशहरूको सहभागिता नभए पनि जबराका कतिपय कामकारबाहीले न्यायालय संस्थालाई क्षति पुर्याएको बिर्सिनु हुँदैन । व्यक्तिगत कमजोरीले संस्थाको छविमाथि धक्का पुग्ने अवस्था आउनु हुन्न । पूर्वन्यायाधीशहरूको चिन्ता किन पनि मननीय छ भने, उनीहरू कुनै मुद्दाका पक्ष होइनन्, अदालतबाट अनुचित कामना गर्ने स्वार्थ समूह पनि होइनन् । उनीहरूले केवल अदालतको गरिमा जोगाइराख्नुपर्ने असल मनसायले यस्तो अपूर्व कदम चालेका हुन् । न्यायालयको मूल नेतृत्वमै प्रश्न उठेकाले विवादमुक्त रहनुपर्ने संस्थाको पक्षमा उभिएका हुन् । यो विषय व्यक्तिविशेषको सवाल नभएको र यसको असर सोझै संस्थामा पर्ने भएकैले उनीहरू अग्रसक्रिय बनेका हुन्, पूर्वन्यायमूर्तिका नाताले आफ्नो धर्म निर्वाह गरेका हुन् । उनीहरूको यो चिन्ताको गुरुत्व बुझेर न्यायपालिकाको मर्यादाको रक्षा गर्न प्रधानन्यायाधीश जबरा अग्रसर हुनैपर्छ । न्यायालयको छवि नै नजोगिने परिस्थिति आइसकेकाले यसप्रति सबभन्दा बढी चिन्ता प्रधानन्यायाधीश स्वयंले गर्नुपर्छ । जसरी हुन्छ, न्यायालय जोगाउने निकासको ढोका उनी आफैंले खोल्नुपर्छ । यसका निम्ति व्यक्तिगत रूपमा जतिसुकै कठोर निर्णय गर्न पनि उनी तयार हुनुपर्छ । आजका मितिमा यो उनको संस्थागत दायित्व नै भैसकेको छ । सबका आँखा अगाडि नाचिरहेका उल्लिखित घटनाक्रम र प्रश्नहरूलाई उनले जति बेवास्ता गर्छन्, त्यति नै न्यायालयको साख गिर्दै जान्छ । र, अब पनि उनी त्यसै चुप नै रहे भने सम्भवतः संसद्लगायत अरू सरोकारवाला पक्कै चुपचाप बस्ने छैनन्, यसप्रति न्यायाधीशहरूको विज्ञप्तिले बाटो देखाएकै छ । त्यसैले प्रधानन्यायाधीश राणाले आफू र अदालत दुवैलाई थप बदनाम नबनाउने गरी पाइला चाल्नु नै सबैको हितमा छ ।"
सरकारी शिक्षकहरूको सबाल,"पूर्वअर्थमन्त्री विष्णु पौडेलले आर्थिक वर्ष २०७८७९ को बजेटमा निजामती कर्मचारीलाई १० दिनको तलबी सुविधासहित आन्तरिक पर्यटन काज दिने भनी व्यवस्था गरे । वर्तमान सरकारले संशोधित बजेटमार्फत यसलाई निरन्तरता दिएको छ । तर, देशको मेरुदण्ड मानिने सरकारी शिक्षकहरूलाई त्यसमा समेटिएन । राज्यले सामुदायिक विद्यालयका शिक्षकलाई आफ्नो अंग मानेन । शिक्षक संघसंगठनहरूले यस्तो विभेदविरुद्ध चुइँक्क गरेका छैनन् । यसविरुद्ध १७ असार २०७८ मा सर्वोच्च अदालतमा रिट परेको छ । रिटको पहिलो पेसी १७ साउन तोकियो । उक्त दिनको पेसी हालसम्म पाँच पटक सारेर पुनः मंसिर ६ का लागि तोकिएको छ । पटकपटक पेसी किन सारिएको हो ? कतै उक्त मुद्दालाई कमजोर पार्ने षड्यन्त्र भइरहेको त छैन ? कुनै पनि मुद्दाको ढिलो फैसला हुनु पनि अन्याय नै हो । कुसुम न्यौपाने, अरूणखोला, नवलपरासी (पूर्व)"
कोभिडले बिगार्यो विद्यार्थीको बानी,"२०७६ चैतदेखि कोभिडका कारण बन्द भएका विद्यालयहरू अझै राम्रोसँग सञ्चालनमा आएका छैनन् । बन्दअवधिमा कतै वैकल्पिक शिक्षण पद्धतिहरू अपनाइयो भने कतै बहानाबाजीमा शिक्षण गतिविधि शून्य भए । औपचारिकतामा मात्र सीमित मूल्यांकनले विद्यार्थीको सिकाइ उपलब्धि पूरा गराउनुपर्ने पक्षको बेवास्ता गर्दै प्रायजसो विद्यालयले विद्यार्थीहरूलाई कक्षा उकास्ने कार्य मात्र गरेको देखिन्छ । विद्यालयले विशेष प्रयास गरेन भने माथिल्लो कक्षाको सिकाइ उपलब्धि प्राप्त गर्न विद्यार्थीलाई गाह्रो हुने छ । बन्द अवधिमा सरकारी र निजी सञ्चारमाध्यमबाट प्रसारण गरिएका श्रव्य, श्रव्यदृश्य कार्यक्रम पनि आवश्यक निर्देशनको अभावमा उपलब्धिहीन रहेका छन् । स्रोतसम्पन्न सामुदायिक र निजी विद्यालयबाट गरिएका भर्चुअल कक्षाहरूले खासखास विषयको कोर्स पूरा गराउने कार्यसम्म गरेको पाइएको छ । भर्चुअल शिक्षा पाएकामा अनलाइन बस्ने लत र पाउँदै नपाउनेमा नपढ्ने बानी बसिसकेको छ, यो अवस्था विद्यालय शिक्षकका लागि चुनौतीपूर्ण छ । यस्तोमा रटन्ते शिक्षाले उभो लाग्नेवाला छैन । विद्यालय र शिक्षकहरूले कक्षामा बालकेन्द्रित, तकनिकी मिश्रित पाठयोजना बनाउनुपर्ने हुन्छ, जुन समय र परिस्थितिअनुसार फरकफरक हुनुपर्छ र शिक्षकहरू यसको तयारीमा जुट्नु जरुरी छ । महेन्द्रसिंह बम, टीकापुर१, कैलाली"
बौद्धिक वर्गमाथि विमर्श,"विष्णु सपकोटाको बौद्धिक मध्यमवर्गको विडम्बना लेखमा नेपालको अहिलेको बौद्धिक वर्गको वैचारिक तथा व्यावहारिक कमजोरीबारे चिरफार गरिएको छ । मैले संगत गरेका बौद्धिक व्यक्तिहरूमा पनि लेखकले भनेझैं कमजोरी देखेको छु, जस्तो आफूले लाभ पाएसम्म, एउटै व्यक्ति कहिले जलवायु परिवर्तनविद्, कहिले मानवअधिकारकर्मी त कहिले सुशासनका अभियानकर्ताका रूपमा प्रस्तुत हुन्छन् । जब लाभ हुन छोड्छ, उनीहरूको बौद्धिकतामा पनि खिया लाग्छ, गरिरहेका काम चटक्कै रोकिदिन्छन् । कतिपय बौद्धिक आफ्नो निष्ठासिद्धान्तप्रति प्रतिबद्ध छैनन् । यस्ता कमजोरी राजनीति गर्नेहरूमा पनि भेटिन्छ । तर, राजनीतिक व्यक्तिहरू यस्ता लाञ्छनाहरूलाई सहेरै बस्छन् । बौद्धिकहरू भने आफ्नो कर्तुत छताछुल्ल भए पनि अन्तर्वार्ता वा लेखहरूबाट समाजलाई झुक्याउन प्रयत्नरत नै हुन्छन् । यस पक्षबारे पनि विमर्श हुनुपर्छ । बिहारीकृष्ण श्रेष्ठ, काठमाडौं"
नागरिक इजलासमा प्रधानन्यायाधीश,"प्रधानन्यायाधीश चोलेन्द्रशमशेर जबरा यसबखत नागरिक अदालतको कठघरामा उभिएका छन् । न्यायालयको सुधार गर्दै न्यायप्रणालीलाई विश्वसनीय तुल्याउने उनका प्रतिबद्धताहरू यसबखत छताछुल्ल भएका छन् । पछिल्लो पटक मन्त्रिपरिषद्मा भागबन्डाको माग राखेको समाचार बाहिरिएपछि आममानिसमा न्यायालयप्रतिको विश्वसनीयतामा स्वाट्टै स्खलन आएको थियो । यसले न्यायालयको स्वच्छता र न्यायमूर्तिमाथिको अगाध विश्वासमा कमी मात्र आएन, न्यायाधीशको चर्तिकलाबारे खुला बहस पनि हुन थाले । पत्नीहत्या अभियोगमा जन्मकैदको सजाय भोगिरहेका रञ्जन कोइरालाको १२ वर्ष कैद सजाय घटाउने फैसलाले न्यायालयप्रति सशंकित बनेको नेपाली समुदाय संवैधानिक निकायमा प्रधानन्यायाधीशको भागबन्डाले थप आतंकित बन्न पुगेको थियो । न्यायालयभित्र हुने भ्रष्टाचार र अनियमितता तथा ढिलासुस्तीबारे अनेकन तथ्य सार्वजनिक भैरहेका छन् । न्यायालयको सुधारबारे पनि अनेक कोणबाट आग्रह भैरहेको बखत प्रधानन्यायाधीशको कार्यशैलीले न्यायालय नै संकटमा परेको ठहर पूर्वन्यायाधीशहरूले गरेका छन् । प्रधानन्यायाधीश जबराको नेतृत्वमा न्यायपालिकाभित्र मौलाउँदै गरेका कतिपय विकृति र विसंगतिको अन्त्य गर्दै न्यायालयको स्वतन्त्रता र गरिमाका लागि निकास दिन पूर्वन्यायाधीशहरूले आग्रह गरेका छन् । त्यसो नगरेमा महाभियोगका लागि संसद्लाई आह्वान गर्नेसम्मको कुरा बाहिर आउनुलाई नेपाली न्याय क्षेत्रमा अत्यन्तै दुर्भाग्यपूर्ण क्षणका रूपमा लिन सकिन्छ । न्यायालयको सर्वोच्चता गुम्नु भनेको राष्ट्रिय संकट पैदा हुनु हो । संवैधानिक निकायबीचको शक्ति सन्तुलन खलबलिनु देश असफलतातिर धकेलिनु पनि हो । न्यायालयभित्र मौलाउँदै गरेको विकृति र न्यायमूर्तिमा देखापरेका शक्ति तृष्णाले देशलाई दुर्घटनाउन्मुख बनाइरहँदा सम्माननीय प्रधानन्यायाधीशको सहज अवतरणको मार्ग नै सबैभन्दा उत्तम हुन सक्छ । उत्तम पुडासैनी, जोरपाटी, काठमाडौं प्रश्नैप्रश्नको कठघरामा परेका प्रधानन्यायाधीश जबराले सामान्य सफाइ दिएर भएको छवि कायमै राख्न मुस्किलमुस्किल नै देखिन्छ । पूर्वन्यायाधीश समाजले उनीमाथि उठाएका प्रश्न आमनागरिकको मनमा धेरै अघिदेखि जमेरै बसेका हुन् । नागरिकको अन्तिम आसको रूपमा रहेको सर्वोच्च अदालतलाई जबराको कामकारबाहीले निकै चोट पुर्याइरहेको छ । यस्तै हुँदै जाने हो भने अकल्पनीय परिस्थिति देखापर्दै जानेछन् । मुलुकमा सर्वोच्च अदालत छ भन्ने जनविश्वास भत्किन नदिने हो भने पूर्वन्यायाधीशहरूले सुझाएजस्तो प्रधानन्यायाधीश जबराले मार्गप्रशस्त गर्दा नै बेस हुन्छ । महेशप्रसाद ढुंगाना, नयाँबानेश्वर, काठमाडौंप्रधानन्यायाधीश जबरा एकपछि अर्को विवादमा फस्दै गएका छन् । कार्यपालिका, व्यवस्थापिका तथा न्यायपालिका देशका तीन प्रमुख अंग हुन् । यीमध्ये एक कमजोर भयो भने लोकतन्त्र कमजोर बन्छ । प्रधानन्यायाधीशजस्तो गरिमामय पदमा बसेको व्यक्ति राजनीतिक विवादमा आउनु राम्रो होइन । न्यायालय जनताको आशा र भरोसाको केन्द्रविन्दु हो । यसमा कुनै राजनीतिक गन्ध आउनु हुँदैन । यसलाई स्वतन्त्र छाड्नुपर्छ । को गलत को सही भन्नुभन्दा पनि कानुनसम्मत हिसाबमा प्रधानन्यायाधीश चल्नुपर्छ । कानुनभन्दा माथि कोही छैन । कानुनबाहिर कोही जान खोज्छ भने कानुनअनुसार कारबाही गर्नुपर्छ, यही नै संवैधानिक प्रक्रिया हो । प्रधानन्यायाधीश राजनीतिक भागबन्डामा सरिक हुन मिल्दैन । अध्यादेशबाट भएका संवैधानिक नियुक्तिविरुद्धको रिटमा ११ महिनासम्म पनि प्रथम सुनुवाइ भएको छैन । यसले प्रधानन्यायाधीश जबरासँगै सर्वोच्चकै साख गिराएको छ । पूर्वन्यायाधीशहरू एक भएर बहालवाला प्रधानन्यायाधीशको आलोचना गरेको सायद यही पहिलो घटना हो । यो आलोचना आग्रहपूर्वाग्रहबाट प्रेरित भएर गरिएको भन्दा पनि प्रधानन्यायाधीशको कार्यशैलीको स्वस्थ विरोध हो । समाचारहरूमा आएजस्तो मन्त्रिपरिषद् विस्तार गर्दा आफ्ना व्यक्तिलाई पनि घुसाएका हुन् भने यो काम हदैसम्मको असंवैधानिक हो । प्रधानन्यायाधीश आफैं कानुनको ज्ञाता भएर पनि यसरी संविधान र कानुनी मान्यताविपरीत जान मिल्छ । न्यायपालिकालाई स्वच्छ राख्नु, नीतिनियमअनुसार चलाउनु प्रधानन्यायाधीशको पनि दायित्व हो । तर, आफैं नीतिनियम तथा कानुनी मान्यताबाहिर गएर प्रधानन्यायाधीश विवादमा आइरहनु राम्रो होइन । उनी आफ्नो कर्तव्यबाट विमुख बनिरहेका छन् । यही अवस्था रहिरहे पूर्वन्यायाधीशहरूले संकेत गरेजस्तै महाभियोग मात्र विकल्प हुन सक्छ । पुरुषोत्तम घिमिरे, जोरपाटी, काठमाडौं"
छुकछुके रेल,"सपना र विपनामान्छेले रेलको सपना कहिले देख्यो ? इतिहासमा मान्छेका सपनाहरू अभिलेखन हुनुभन्दा धेरै अगाडि मान्छेले रेलको सपना देखेको हुनुपर्छ । घाँसे मैदानमा लामा र चिप्ला सर्पजस्ता रेलगाडीहरू कुदेको सपना । काँस फुलेका सेताम्य पाखाहरूमा सुलुलु रेलगाडी कुदाएका सपना । मैले भेटेका अभिलेखहरूले भन्छन् इंग्ल्यान्डमा ३८०० बीसी र ग्रीसमा ६०० बीसीतिरै मान्छेले रेल कुदाएका थिए । चीनमा २२०० वर्षअगाडि नै रेल गुडेको थियो । तर ती थिए काठबाट बनेका साधारण रेलहरू, जसमा आधुनिक इन्जिन थिएन, धेरै डिब्बा थिएनन् । र, ती रेलहरूलाई घोडा वा दासहरूले तान्ने गर्थे । भनिन्छ, छोटो दूरीको यात्रा, रामरमाइलो र खानीहरूमा त्यस्ता रेल प्रयोग हुन्थे ।अठारौं शताब्दीको मध्यबाट बिस्तारै काठका रेलहरू धातुका रेलमा रूपान्तरित हुन थाले । जसै जेम्स वाटले वाष्प इन्जिनको आविष्कार गरे, त्यसपछि रेलमा क्रान्ति आयो । परिणाम, उत्तरी इंग्ल्यान्डले सन् १८२५ देखि रेललाई सार्वजनिक यातायातका रूपमा चलाउन थाल्यो । केहीपछि रेलले ग्रेट ब्रिटेनलाई आयरल्यान्डसँग जोड्यो । अर्को वर्ष लिभरपुलबाट म्यानचेस्टरतिर रेल छुट्यो । छिमेकी भारतले पनि सन् १८३८ देखि इन्जिन रेल कुदाउन थाल्यो । र, त्यसको लगभग नब्बे वर्षपछि सन् १९२७ मा नेपालमा रेल सञ्चालन गर्न पहिलो कम्पनी खोलियो । रेलमाथि अनेक प्रयोग, अनुसन्धान र आविष्कारहरू हुँदै गए । मान्छे वाष्प इन्जिनमा अडिएन । फलस्वरूप सन् १८३७ मा बिजुली रेलको पहिलो परीक्षण भयो । दोस्रो, तेस्रो हुँदै अनेक परीक्षण हुँदै गए । सन् १८४१ मा पहिलो पटक बिजुली रेल सार्वजनिक गरियो, जुन प्रतिघण्टा ६ किमि कुदेको थियो । यसै क्रममा डिजेल इन्जिनको पहिलो सफल परीक्षण भयो सन् १९१२ मा, जसले छुकछुके रेलमा अर्को क्रान्ति ल्याइदियो ।अहिले रेलमा लम्बाइ मात्र थपिएको छैन, गति पनि जोडिएको छ । अहिले रेल कुद्दैन, हुइँकिन्छ । तपाईंले आँखा झिमिक्क गर्दा रेल आइपुग्छ र अर्को पटक आँखा झिम्क्याउँदा डाँडो काटिसक्छ । कस्तो चमत्कार ! यस्तो तीव्र गतिको रेल सन् १९६४ मा जापानले बनायो, जसले पहिलो वेग मारेको थियो टोकियोबाट ओसाकातिर । त्यसको गति थियो ३०० किमि प्रतिघण्टा । आज यस्ता रेलहरू धेरै देशमा चल्छन्, जसमध्ये सबैभन्दा तीव्र गतिको रेल छ चीनसँग, जो ३५० किमि प्रतिघण्टा हुइँकिन्छ । पछिल्लोपटक यस्तो रेल भारतले समेत बनाउन सुरु गरेको छ । सन् २०१७ देखि सुरु भएको भारतीय परियोजनाले पहिलोपटक मुम्बईलाई अहमदाबादसँग जोड्नेछ, जुन रेलको गति हुनेछ ३२० किमि प्रतिघण्टा । अर्थराजनीति आज धेरै देशले रेल सञ्जालमा अथाह लगानी गरेका छन् । भारतसँग आज १,२६,३६६ किमि लामो रेल सञ्जाल छ । चीनसँग १,४६,००० किमिÙ अमेरिकासँग २,५०,००० किमिÙ पाकिस्तानसँग ११,८८१ किमि रेल सञ्जाल छ । रमाइलो के भने, आज रेलहरू जमिनमाथि मात्र कुद्दैनन् । समुद्रमुनि, लामालामा पुलमाथि र सुरुङभित्र पनि हुइँकिन्छन् । जस्तो, फ्रान्सबाट इंग्ल्यान्ड जाने रेल समुद्रमुनि ५० किमि लामो च्यानल टनेल हुँदै चिप्लिन्छ । चीनमा रेलमार्गभित्र पर्ने सुरुङहरूको लम्बाइ नै १८,०४१ किमि छ । रेलमा लगानीको महत्त्व के छ ? सयौं मान्छे बोकेर वेगले हुइँकिने रेल आज यातायातको सबैभन्दा बलियो साधन भएको छ । खर्च कम, छिटो, सुरक्षित र आरामदायी यात्रा । पुस्तक पढ्दै, कविता लेख्दै, अफिसको रिपोर्ट बनाउँदै र नयाँ सोचहरूलाई टिपोट गर्दै हिँड्न पाइने जादुजस्तो रोमाञ्चक यात्रा । समृद्धिको प्रतीक । त्यसो त रेलले मान्छेलाई बोक्ने मात्र हैन, जोड्ने पनि काम गर्छ । जस्तो, पहिलो र दोस्रो विश्वयुद्धले छियाछिया पारेको युरोपको मनलाई रेलले यसरी जोड्यो कि उनीहरूमा युरोपेली भावना प्रबल बन्दै गयो । त्यसैको परिणाम हो युरोपियन युनियन । रेलको आर्थिक पक्ष अझ सशक्त छ । औद्योगिक क्रान्तिका मुख्य आधारहरूमध्ये रेल एक हो, जसले यातायातलाई बृहत्तर बनाउने मात्र काम गरेन, सहरहरू जोड्ने, ढुवानीलाई सहज बनाउने र बन्दरगाहहरूलाई चलायमान बनाउने काम पनि गर्यो । रेलले औद्योगिक क्रान्ति र विश्वबजारलाई गति दियो । रेलले मान्छेमा आत्मविश्वास जागृत गराइदियो । यसैका कारण आज समयको गति बढेको छ । जीवन सहज भएको छ । अर्थात्, आज रेलले गजब गरेको छ । नेपालमा रेल हामीले रेल कुदाउने तारतम्य मिलाएको सय वर्ष (विसं १९८४) नाघ्न आँट्यो । इस्ट इन्डिया सरकारको सहयोगमा रक्सौलदेखि अमलेखगन्जसम्म कुनै बेला नेपालमा रेल चल्थ्यो । कथाजस्तो लाग्ने कुरा । तर त्यो रेल २०२२ सालमा बन्द भयो । पहिलो रेल कुदेको १० वर्षपछि जयनगरबाट जनकपुर हुँदै महोत्तरीको बिजलपुरासम्म नेपालमा दोस्रो रेल कुद्यो । खासमा त्यो रेल नेपालको वन पैदावार भारततर्फ ओसार्न निर्माण गरिएको मालवाहक रेल थियो । पछि त्यसैलाई यात्रुवाहक बनाइयो । यद्यपि अनेकौं दिशाहीनता र कमजोरीका कारण कालान्तरमा त्यो पनि बन्द भयो । अहिले त्यही रेल सेवालाई पुनर्निर्माण गरी सञ्चालनमा ल्याइँदै छ, जसका लागि गत वर्ष ठूलो तामझाम गर्दै दुलही भित्र्याएजस्तो गरेर नयाँ रेल ल्याइएको थियो । यद्यपि त्रिपाल च्यातिएको छ, रेलमा खिया लागेको छ र त्यो रेल कहिले कुद्ने हो, अझै ठेगान छैन । नेपालमा रेलको अर्को महत्त्वाकांक्षी परियोजना छ काँकरभिट्टाकञ्चनपुर (९४५२४ किमि) रेल परियोजना । तर परियोजनाको गति, यसको ढंग, संरचना र प्रभाव निकै सुस्त छ । जस्तो कि, यो परियोजना सन् २००७ मा बनाइयो । २०११ मा परियोजना सञ्चालन गर्न मन्त्रालयले विभाग गठन गर्यो । तर २०२१ सम्म आइपुग्दा पनि धेरैलाई यो परियोजनाबारे या थाहा छैन या त विश्वास छैन । समन्वयको अभाव, मुआब्जा विवाद, प्रशासनिक सुस्तता, नेतृत्वको अकर्मण्यता, पर्यावरणको मुद्दा र युनेस्कोको असहमति आदि कारण यो परियोजना सायदै केही दशकमा पनि बन्ला ।किन यस्तो हुन्छ नेपालमा ? सय वर्ष घस्रिँदा पनि हाम्रो रेल किन ५० किमिभन्दा अगाडि बढेन ? यहाँ रेल एक विम्ब हो, मुख्य कुरा हो विकास । किन सय वर्ष पुरानो हाम्रो रेल कम्पनी बामे नसर्दै लड्यो र उठ्न सकेन ? यी यस्ता प्रश्न हुन् जसको उत्तर हाम्रा नेताहरूको अनुहार, प्रधानमन्त्री र मन्त्रीको क्षमता एवं रेल कम्पनीको नियतमा खोजी गरे अवश्य भेटिनेछ । त्यसो त गत निर्वाचनमा विद्यासुन्दरले काठमाडौं महानगरमा मोनोरेल कुदाउने गफ दिएका थिए । उनको मौनता हेरे हाम्रो दुर्भाग्य कहाँ छ, स्पष्ट हुन्छ । प्रश्न पुरानै छ, के यो जुनीमा नेपालमा रेल कुद्ला ? हाम्रो नेतृत्वसँग न सपना छ, न त संकल्प । हाम्रो राजनीति सिर्फ एउटा चुनावदेखि अर्को चुनावसम्मको छलछाम हो । जालझेल, षड्यन्त्र र दलाली । जबसम्म भ्रष्ट राजनीति, सपनाविहीन नेतृत्व र संकल्पविहीन प्रशासनले बालुवाटार र सिंहदरबारमा रजगज गर्छन्, हुने यस्तै हो । शून्यता । अँध्यारो । घोर निराशा । अर्थात्, कुरा स्पष्ट छ विकासको युगीन चेतना, सृजना र संकल्प जागृत नहुँदासम्म जतिसुकै परियोजना बनाए पनि त्यो भ्रष्टाचारको अखडा मात्र हुन्छ । न त्यो पूरा हुन्छ, न त त्यसले बदलाव ल्याउँछ । अन्त्यमा, तपाईं यो लेख जापानमा बसेर पढ्दै हुनुहुन्छ भने, पढिसक्दा त्यहाँका मान्छेहरू ५० किमि अगाडि बढिसकेका हुनेछन् । चीनमा हो भने, अझ धेरै । तर यदि तपाईं नेपालमा हुनुहुन्छ र जडीबुटीबाट कोटेश्वर जाँदै हुनुहुन्छ भने यो लेख पढिसक्दा तपाईं १ किमि पनि काट्नुहुन्न ? सांकेतिक प्रश्न गरौं, यस्तो किन हुन्छ ? यस्तो चालले यो जुनीमा हामी कहाँ पुगौंला ? हाम्रा सिद्धान्तका ठेलीहरू, निर्वाचन घोषणापत्र, पार्टीका दस्तावेज र नेतृत्वको सपनामा कहाँ भूलचूक भयो ? खोजी गरौं । खोजी गरौं, हामी किन अझै घस्रिन बाध्य छौं ? अन्यथा, यस्तै पारा हो भने हामीले पूर्वपश्चिम रेल चढ्न कति वर्ष कुर्नुपर्ला ? मान्छेहरू भन्छन्, सिद्धान्तले मात्र देश बन्दैन । मुख्य कुरा हो संकल्प । मुख्य कुरा हो काम । कृपया सिद्धान्तलाई परिणामसँग जोडौं महोदय, अन्यथा हाम्रो राजनीति मात्र भ्रमको एउटा पुलिन्दा हुनेछ ।"
हाम्रो समस्या : वैचारिक जडता कि दलाल पुँजीवाद ?,"भारतविरोधी उग्रराष्ट्रवाद ः जलविद्युत् विकासको बाधकजलस्रोतको उपयोग नेपालमा दलाल पुँजी अन्त्य गर्ने प्रमुख आधार हो । तर हाम्रो भारतविरोधी उग्रराष्ट्रवाद जलस्रोत विकासको प्रमुख बाधक भएको छ । नेपालको जलस्रोतको आयु सीमित छ, अनन्तकालसम्म यसको उपयोगिता रहँदैन । समयमै उपयोग नहुँदा यसको उपादेयता समाप्त हुन्छ भन्ने नै हामीले बुझ्न सकेनौं । यसका दुइटा कारण छन् पहिलो, सौर्य विद्युत् तथा स्टोरेज ब्याट्री प्रविधिमा भएको तीव्रतर विकासले नेपालको जलविद्युत्को उपादेयता सकिन अब धेरै समय नलाग्ला । दोस्रो, जलवायु परिवर्तनको चरम असरले हिमाल पग्लिँदै जाँदा जलप्रवाहको प्राकृतिक स्वरूपमै परिवर्तन हुने सम्भावना छ । यसले विद्युत् उत्पादन क्षमतामा कमी ल्याउनेछ । भारतसँग सहकार्य नगरी जलविद्युत्को विकास र उपयोग सम्भव छैन । तर हामी भारतसँगको सहकार्यको कुरा गर्नेलाई राष्ट्रघाती भनिहाल्छौं । कोसी र गण्डकीमा ठगियौं भनेर भारतसँग सहकार्य गर्न डराएर हामीले आफूलाई बुद्धू साबित गर्दै छौं, जसका कारण हामी दलाल पुँजीवादको जालबाट उम्किन सकेका छैनौं ।दलाल पुँजी र भ्रष्टाचारमा जाने रकमलाई एकै ठाउँमा मिसाउँदा भ्रम सृजना हुन्छ । भ्रष्टाचार त औद्योगिक पुँजीवादमा पनि हुन्छ । पुँजीजस्तो उत्पादनको आधारभूत तत्त्वलाई जतासुकै जोडेर हेर्दा पुँजीप्रति नकारात्मक भावना विकास हुन्छ । चीनको अर्थतन्त्रमा उद्योग क्षेत्रको योगदान उच्च हुँदा पनि भ्रष्टाचार छँदै छ त ! तथाकथित दलाल पुँजीले मात्र नेता र कर्मचारी भ्रष्ट भए भन्नु तर्कसंगत छैन । यो त सामाजिक रोग हो, यसको समाधान दलाल पुँजी कम भएर मात्र हुँदैन । निर्वाचन प्रणाली खर्चिलो त औद्योगिक पुँजीवादमा पनि हुन सक्छ । पुँजीवादलाई जतासुकै जोडेर उछित्तो काढ्ने दर्शनले पुँजीप्रति नै नकारात्मक भावना पैदा गरेको छ, जसले उल्टै मुलुकमा लगानीको वातावरण प्रतिकूल बन्न मद्दत गरेको छ ।अन्त्यमा, दलाल पुँजीवादको भाष्य मार्क्सवादी अर्थशास्त्रको हो । समकालीन विश्वको अर्थतन्त्रमा यस्तो भाष्य स्वयंमा भ्रमपूर्ण र निरर्थक देखिन्छ । औद्योगिक पुँजीबाहेक अन्य सबै पुँजीलाई दलाल करार गर्ने यो भाष्य साम्यवादी अर्थतन्त्रमा मात्र सान्दर्भिक छ । सेवा उत्पादनले मूल्य सृजना नै गर्दैन, त्यसैले यो उत्पादन नै होइन भन्ने परिभाषा समकालीन अर्थशास्त्रले स्वीकार गर्दैन । नेपालको अर्थतन्त्रमा औद्योगिक क्षेत्रको योगदान करिब १३ प्रतिशत छ भने उत्पादनमूलक उद्योगको योगदान करिब ६ प्रतिशत । औद्योगिक क्षेत्रको योगदान बढाउँदै जानुपर्नेमा दुईमत छैन । आयात व्यापारमा भएको लगानीलाई औद्योगिक लगानीमा रूपान्तरण गर्नुपर्नेछ । त्यसका लागि लगानीको वातावरण निर्माण गर्नुपर्छ । लगानीको वातावरणमा नीतिगत र संस्थागत सुधार लगागत समग्र विषय पर्छन् । वैदेशिक लगानी भित्र्याउने विषयमा तटस्थ रही औद्योगिक विकासको कुरा गर्नु कसरी संगतिपूर्ण होला र ! वैदेशिक लगानीलाई नकारात्मक दृष्टिले हेर्ने वैचारिक जडता त्याग्नु अपरिहार्य छ । त्यसैले दलाल पुँजीवाद समस्याको कारक होइन, बरु प्रभाव हो । समस्या त हाम्रो वैचारिक जडता हो, जुन निजी र विदेशी पुँजीविरोधी छ । यस्तो वैचारिक जडताले मुलुकभित्र लगानीको वातावरण निर्माण गरी उत्पादन र उत्पादकत्व बढाउन प्रोत्साहन गर्दैन । फलतः दलाल पुँजी झन् फस्टाउँदै जान्छ ।अधिकारी पूर्वअर्थसचिव हुन् ।"
"नेपाली चलन, विदेशी अनुसन्धान","नेपालमा तेल मालिस गर्ने चलन यो पुरानो काम हो, तेलले छाला खराब गर्छ, मालिस गर्नु हुँदैन भनेर बिस्तारै छाडिँदै गएको छ, जबकि स्वास्थ्यका लागि यो अति लाभदायक अभ्यास हो । तेल लगाउने कि नलगाउने भन्नेबारे बहस गरिरहेको हाम्रो समाजले बिर्सिनु हुन्न, जाडो याममा बालबालिका मात्र होइन, वयस्क व्यक्तिहरूले पनि घाममा राखेर तेल मालिस गर्नुगराउनु तिनको शारीरिक र मानसिक स्वास्थ्यका लागि फाइदाजनक छ । हाम्रो यस्तो चलनमा अब वैज्ञानिक मोहर लागेको छ । मालिसको महत्त्वबारे केही दिनअघि बीबीसीमा छापिएको लामो लेखको प्रसंग उल्लेख गर्नु यहाँ सान्दर्भिक हुन सक्छ ।भारतको बैङलोरकी रेनु सक्सेनाको समयभन्दा अघि जन्मेको बच्चा दुई किलो तौलको मात्र थियो । उनले बच्चालाई मालिस गर्नुपर्ने भनेर परिवारमा कुरा राखिन्, डाक्टरसँग पनि सल्लाह लिइन् । डाक्टरले हुँदैन, केही दिन पर्ख भनेछन् । रेणुले यो सल्लाह मानिन् । तर बच्चाको तौल एक हप्तामा एक सय ग्राम मात्र बढ्यो, राम्रोसँग सुत्न पनि नसक्ने । रेणुले नर्सको सहायताले बच्चालाई हरेक दिन तेल मालिस गर्न थालिन् । त्यसपछि भने उसको तौल पनि बढ्यो, निदाउने अवधि पनि बढ्यो । बंगलादेश र पाकिस्तानमा भएका विभिन्न अनुसन्धानले शिशुलाई तेल मालिस गर्दा संक्रमण तथा शिशु मृत्युदर घट्छ भन्ने निष्कर्ष निकालेका छन् । म पनि सम्झिन्छु, आमाले मलाई ६७ वर्षकी हुँदासम्म पनि नुहाउनुअघि तेल लगाइदिनुहुन्थ्यो । पेट दुख्दैनथ्यो, तैपनि पेटमा तेल मालिस गरिदिनुहुन्थ्यो । स्ट्यानफोर्ड विश्वविद्यालयका डाक्टर प्रोफेसर गेरी डार्मस्टाडले बंगलादेश र भारतमा तेल मालिसका विषयमा अध्ययन गरे । तेल मालिस गर्दा शिशुमा संक्रमण न्यून हुन्छ, पेटमा हलुको तरिकाले मालिस गर्दा शिशुको पेटको स्वास्थ्य पनि राम्रो हुन्छ भन्ने निष्कर्ष उनले निकाले । शिशुको स्वास्थ्य रक्षाका लागि हाम्रो समाजमा व्याप्त यस्तो प्राचीन प्रचलनबारे खुलेर बोल्न पनि मलाई विदेशीहरूको अनुसन्धान पढ्नुपर्यो । म र मजस्ता जनस्वास्थ्यकर्मीले यस्तो अनुसन्धान गर्न नसक्नु, हाम्रै कमजोरी हो । शिशुलाई मात्र होइन, वयस्कलाई पनि तेल मालिसको धेरै फाइदा छ । कपाल र जीउमा तेल मालिस गर्दा शरीर स्वस्थ रहनुका साथै मन पनि फुर्तिलो हुन्छ । तेल मालिस गर्दा आनन्द महसुस हुन्छ र जीउको अल्छी कम लाग्छ । भोक पनि मज्जाले लाग्छ । तर कतिपयले शरीरमा तेल लगाउनुलाई राम्रो मान्दैनन् । तारे होटलमा गई बास्नादार तेलले मसाज चाहिँ गर्छन् तर मैले किन मालिसका लागि यतिका पैसा तिरे हुँला भन्ने बुझ्दैनन् ।बालबालिकालाई पाउडर लगाइदिनुभन्दा तेल मालिस गर्दा राम्रो हुन्छ । तर कसैलाई तोरी वा अन्य कुनै तेल लगाउँदा एलर्जी हुन्छ भने मालिस गर्नु हुँदैन । सामान्यतया तोरी, नरिवल तथा तिलको तेलले मालिस गर्न सकिन्छ । मालिसपछि शरीरमा रक्त सञ्चालन सहज हुन्छ, छाला पनि स्वस्थ हुन्छ । तेल मालिस गरेर बच्चालाई सफा गरिएन, चिसो लाग्छ भनेर गुम्स्याएर राखियो भने चाहिँ यसको गन्धले स्वास्थ्यमा असर पर्न सक्छ । बच्चालाई नुहाउन मिल्दैन भने तेल मालिस गरेपछि मनतातो पानीले जीउ पुछिदिनैपर्छ । सुत्केरी र नवजात शिशुले लगाएको तेल सफा नगरिए कोठै गन्हाउँछ । उनीहरूलाई चिसो लाग्छ भनी झ्यालढोका थुनेर राख्ने पनि गरिन्छ । यसले गर्दा स्वच्छ वायु नपाई बच्चा वा सुत्केरीको स्वास्थ्यमा असर परिरहेको हुन्छ । बच्चालाई तालु पुर्ने भनेर तालुमा तेल लगाएर टोपीले गुम्स्याइदिने, चिसो लाग्छ भनेर कोठाभित्र कोइलामा तेल तताएर धूवाँले कोठा भर्ने गर्नु राम्रो होइन । बच्चाको तालुमा पटकपटक तेल लगाउने, गुम्स्याउने गर्दा कपालमा ढुसी पर्न सक्छ, र संक्रमणको सम्भावना हुन्छ । तेलको लेपले तालु पुरिने पनि होइन, आफैं पुरिन्छ । तेलले मालिस गरेपछि नुहाएर सफा लुगा नलगाए गन्ध रहिरहने हुनाले होला, आधुनिक मानिसहरूले तेल लगाउनु पर्दैन भन्ने गरेका । तर सफा गर्न अल्छी नगर्ने हो भने सबै उमेर समूहकाले तेल मालिस गर्दा निकै फाइदा हुन्छ । सुत्केरी, शिशु तथा बालबालिकालाई घाममा राखेर मालिस गर्दा भिटामिन डी पाइन्छ, रक्तसञ्चर सुचारु हुन्छ, हड्डीको स्वास्थ्य पनि राम्रो हुन्छ । यसले शिशुको शरीरको रोगसँग लड्ने शक्ति बढाउँछ । आजकल कतिपय अस्पताल र स्वास्थ्यचौकीमा त शिशु दस दिन नहुँदै भिटामिन डी को झोल दिने परम्पराजस्तै बसिसकेको छ । तर घाममा राखेर तेल लगाउने परामर्श कसैले दिँदैन, जबकि नेपालमा जस्तो घाम नलाग्ने युरोपेली देशहरूमा पनि शिशुहरूका लागि सूर्यबाट पाउने अल्ट्रा भाइलेट किरण शरीरमा पुगोस् भनेर बत्ती बाल्ने ल्याप्प जस्तोबाट भिटामिन डी दिने विशेष व्यवस्था गरिएको हुन्छ । हामीले भने किन आँगन, बार्दली र कौसीमा छरिएको सूर्य किरणलाई बेवास्ता गरेका हौंला !सन् २०१६ मा गरिएको एउटा अन्तर्राष्ट्रिय अनुसन्धानबाट समयअगाडि नै जन्मेका, कम तौल भएका बच्चाहरूलाई हलुका तरिकाले मालिस गर्दा शरीर स्वस्थ रहन, तौल बढ्न, पेट दुख्ने समस्या कम हुनमा मद्दत गर्छ भन्ने थाहा भयो । हाम्रो देशमा पनि हजुरबा र हजुरआमाले काखमा राखेर नातिनातिनालाई तेल लगाउने चलनले धेरै फाइदा गरेको छ । विदेशमा जस्तो हाम्रोमा यसको वैज्ञानिक अनुसन्धान भएको छैन, तर सयौं वर्षदेखिको चलनले दिएको ज्ञान हो शिशुका साथै वयस्क, वृद्धवृद्धा वा बिरामीबाट तंग्रिन लागेका व्यक्तिलाई मालिसले फाइदा नै गर्छ । यही अनुसन्धानलाई ध्यानमा राखेर होला, सन् २०१६ मा धुलिखेल अस्पतालमा शिशुलाई कसरी तेल लगाउने भनेर विदेशी विज्ञ स्टेफन र सुसी ग्रोलीले केही नेपाली महिलालाई सिकाए । नेपालमा बज्यैहरूले गर्ने मालिसलाई धुलिखेल अस्पतालले नयाँ पुस्तालाई सिकायो । यस्तो प्रयोग तथा प्रयासले अरूलाई पनि मालिसको महत्त्व बुझाउन सहयोग गर्नेछ । आयुर्वेद चिकित्सा विज्ञानमा पनि विभिन्न थरीका तेलहरूको मालिसले विभिन्न समस्या निराकरण गर्न मद्दत गर्छ भनिन्छ । त्यसैले वैद्यहरूले मालिस उपचार गर्छन् । लामो यात्रापछि गोडा दुख्दा तेल लगाए दुखाइ कम हुने त छँदै छ, मीठो निद्रा पनि लाग्छ । ग्रीस, चीनमा मालिसको चलन थियो । भारतमा त प्राचीनकालमा राजारजौटालाई मालिस गर्न हजामहरूको नियुक्ति नै हुन्थ्यो । अहिले पनि गाउँघर, सहरबजारमा हजामहरूले टाउकामा चम्पी गर्छन् । छाला सुक्खा हुने, हातखुट्टा करकर खाने भन्दै गुनासो गर्ने वृद्धवृद्धालाई मालिसले फाइदा गर्छ । उमेर बढ्दै गएपछि छालामा चिल्लोपन कम भएर सुक्खा हुने र चिलाउने गर्छ, अलिकता हिँड्दा वा काम गर्दा पनि थकाइ अनुभव हुन्छ । यसलाई कम गर्न मालिसले मद्दत गर्छ । यसरी शिशुदेखि वृद्धवृद्धासम्मलाई तेल मालिस गर्ने नेपाली चलन अब विदेशबाट सिकेर भए पनि फेरि चलाउन सके फाइदै हुने थियो ।"
दक्ष जनशक्ति उत्पादनमा लगानी खोजिने,"(काठमाडौं)  संयुक्त अरब इमिरेट्स (यूएई) मा हुन गइरहेको छैटौं श्रममन्त्रीस्तरीय आबुधाबी डाइलग मा नेपालले वैदेशिक रोजगारमा जाने नेपालीलाई सीपयुक्त बनाउन गन्तव्य देशहरूलाई लगानी गर्न आग्रह गर्ने भएको छ । त्यसका साथै नेपालभित्र सिकेको सीपलाई मान्यता दिनुपर्ने विषयलाई पनि महत्त्वका साथ उठाइने श्रम, रोजगार तथा सामाजिक सुरक्षा मन्त्रालयले जनाएको छ । आबुधाबी डायलग खाडी मुलुकमा श्रमिक पठाउने र श्रमिक लिने देशका श्रममन्त्री सहभागी हुने एकमात्रै क्षेत्रीय मञ्च हो । कात्तिक ८ देखि १२ गतेसम्म दुबईमा हुने डाइलगमा नेपाल र बंगलादेशका श्रमिकले सिकेको सीपलाई कतार र यूएईले मान्यता दिएनदिएकोबारे गरिएको अनुसन्धानपत्र पेस भएको छ । यूएई र कतार जाने नेपाली र बंगलादेशी श्रमिकमध्ये अधिकांश अदक्ष छन् । नेपालमा सिकेका सीपलाई कतार र यूएईले मान्यता दिएको देखिँदैन, अनुसन्धानपत्रको नेतृत्व गरेका श्रम, रोजगार तथा सामाजिक सुरक्षा मन्त्रालयका उपसचिव थानेश्वर भुसालले कान्तिपुरलाई भने, वैदेशिक रोजगारमा जाने श्रमिकको सीप विकास, त्यसको प्रमाणीकरण र पहिचानका लागि दुई देशबीचको सम्झौता, तालिम केन्द्र स्थापनाका लागि लगानी गर्न सिफारिस गरेका छौं ।गन्तव्य देशले सीप प्रमाणीकरण नगर्ने भएका कारणले श्रमिकहरू प्राविधिक शिक्षा तथा व्यावसायिक तालिम परिषद् (सीटीईभीटी) बाट तालिम लिन अनिच्छुक देखिएका छन् । सीटीईभीटीले २ सय ९९ वटा पेसाका लागि तालिम दिने गर्छ । दक्ष जनशक्तिलाई उच्च तलब दिनुपर्ने भएकाले नेपाली श्रमिकका लागि सीप पहिचान र प्रमाणीकरणको निकै महत्त्व रहेको भुसालले बताए । कतार र यूएईले अदक्ष श्रमिक नै भर्ना गर्छ । त्यसको खास मापदण्ड देखिँदैन । कम्पनीहरूले पनि उच्च दक्ष श्रमिक भर्ना गर्न खोजेको देखिँदैन, उनले भने, यी विषय आबुधाबी डायलग जस्तो महत्त्वपूर्ण मञ्चमा उठाउन निकै जरुरी छ । गन्तव्य देशलाई ध्यानाकर्षण गरी सीपयुक्त जनशक्ति तयार पार्न वातावरण बनाउनुपर्छ । त्यसका साथै, खाडी क्षेत्रमा रोजगारको बदलिँदो परिवेश र कामदारको माग तथा आपूर्तिमा परेको असर, उन्नत प्रविधिको प्रयोगबाट श्रम बजारमा सुधार र आप्रवासनको विश्वव्यापी शासनमाथि छलफल गर्ने एजेन्डा तय गरिएको छ । यसमा छलफल गर्न श्रमिक पठाउने दक्षिण एसियाका देशहरू नेपाल, अफगानिस्तान, बंगलादेश, चीन, भारत, इन्डोनेसिया, पाकिस्तान, फिलिपिन्स, श्रीलंका, थाइल्यान्ड र भियतनाम सहभागी हुनेछन् । त्यस्तै श्रमिक लिने देशहरू बहराइन, कुवेत, ओमान, कतार, साउदी अरब, संयुक्त अरब इमिरेट्स र मलेसियाको पनि सहभागिता रहनेछ । सम्मेलनमा सहभागी हुन श्रम, रोजगार तथा सामाजिक सुरक्षामन्त्री किसान श्रेष्ठ, श्रमसचिव सूर्यप्रसाद गौतम र उपसचिव थानेश्वर भुसाल यूएई जाँदै छन् । डाइलगमा साउदी अरबले आप्रवासी श्रमिकको सीप पहिचान गर्न आफूले चालेका कदमहरू प्रस्तुत गर्ने जनाइएको छ । साउदीले झन्डै १७ लाख आप्रवासी श्रमिकको सीपलाई एक हजारवटा पदमा वर्गीकरण गरेको छ । डाइलगमा आप्रवासी श्रमिकहरूको स्वास्थ्य परीक्षण तथा उपचारको विधि र प्रक्रियाको व्यवस्थापन गर्न गल्फ हेल्थ काउन्सिलले खेलेको भूमिकामाथि समेत छलफल हुने सचिवालयले जनाएको छ । श्रमिक पठाउने देश र श्रमिक लिने देशबीच सहकार्य र संवाद गर्नका लागि सन् २००८ यूएईमा आबुधाबी डाइलग सचिवालय स्थापना गरिएको हो । यसमा कोलोम्बो प्रोसेस (सीपी) मा आबद्ध १२ मुलुक, गल्फ कोअपरेसन काउन्सिलका ६ मुलुक र मलेसिया आबद्ध छन् । यसको स्थायी कार्यालय यूएईमा छ । यसको वर्तमान अध्यक्ष श्रीलंका हो ।खाडीको श्रम बजारसँग प्रत्यक्ष जोडिएका नेपालजस्ता मुलुकका लागि अबुधाबी डायलगले विशेष महत्त्व राख्ने श्रम मामिलाका विज्ञहरू बताउँछन् । खाडी क्षेत्रमा कार्यरत श्रमिकहरूको चासो र समस्या समान भएकाले सम्मेलन श्रमिकहरूको हित र सुरक्षाका लागि परामर्श गर्ने सबैभन्दा उत्तम मञ्च भएकाले नेपाल सक्रियतापूर्वक सहभागी हुनुपर्ने श्रमविज्ञ गणेश गुरुङको धारणा छ । श्रमिक पठाउने र लिने देशका श्रममन्त्रीहरू एकै ठाउँमा भेला हुने यो मञ्चको अर्थ छ, उनले भने, खाडी र मलेसियाका श्रममन्त्रीहरू पनि आउने हुँदा नेपालको तयारी पनि त्यहीअनुसार हुनुपर्छ साथै हाम्रातर्फबाट विषयगत सवाल उठाउँदा निकै तयारीपूर्वक उठाउनुपर्छ । पछिल्लो साढे दुई दशकयता खाडी देशहरू दक्षिण एसियाबाट आउने अस्थायी श्रमिकमाथि पूर्णरूपमा निर्भर छन् । विश्व बैंकका अनुसार खाडीमा झन्डै ६ करोड जनसंख्या छ । त्यसको ५३ प्रतिशत विदेशी श्रमिक छन् । जसमध्ये सबैभन्दा बढी यूएईमा ८८ प्रतिशत, कतारमा ७७, कुवेतमा ७३, बहराइनमा ५५, ओमानमा ४६ र साउदी अरबमा ३९ प्रतिशत विदेशी श्रमिक छन् । वैदेशिक रोजगार विभागका अनुसार खाडीमा झन्डै १२ लाख नेपाली श्रमिक कार्यरत छन् ।"
हात्तीसँगै धरापको डर,"(काँकडभिट्टा)  असोज १४ गते बिहान बिर्तामोड नगरपालिका८ गरामनीका सुकलाल मर्डी र श्रीमती लतुमाई चन्द्रगढी सामुदायिक वन क्षेत्रमा निगुरो टिपिरहेका थिए । सुँडले लतार्दै उनलाई जंगलभित्र लगेको सुकलालले देखे । तर, उनले गर्न सक्ने केही थिएन । श्रीमती बचाउनुको साटो आफ्नै ज्यान बचाउन भागे । असिनपसिन हुँदै अस्थायी प्रहरी चौकी गरामनी पुगेर घटनाबारे जानकारी गराए । प्रहरी र नेपाली सेनाको टोलीले अपराह्न लतुमाईको क्षतविक्षत शव जंगलभित्रैको पोखरीमा फेला पार्यो ।घटनाको ठीक दुई सातापछि झापा सदरमुकाममै अर्की महिलाले हात्तीकै कारण ज्यान गुमाइन् । तर, आक्रमणबाट होइन, हात्ती धपाउन बनाइएको विद्युतीय धरापबाट । विद्युतीय तारको करेन्ट लाग्दा भद्रपुर१० केन्द्र मोडकी ५४ वर्षकी कल्पना राई पौरियाले अनायासै ज्यान गुमाउनुपर्यो । हात्ती आक्रमणबाट त सर्वसाधारण मारिएकै छन् । विद्युतीय धरापका कारण पनि अकालमा ज्यान जाने क्रम रोकिएको छैन । जिल्ला प्रहरी कार्यालय झापाका प्रवक्ता डीएसपी राकेश थापा भन्छन्, विद्युतीय धराप राख्ने काम वैधानिक होइन, नराख्नुस् भन्दा सर्वसाधारण मान्दैनन् । जिल्ला प्रहरी कार्यालयका अनुसार गएको तीन वर्षमा आक्रमणका कारण ८ जनाको मृत्यु भएको थियो । चालु आर्थिक वर्षमा १ जनाको ज्यान गएको छ । हात्ती रोक्न बनाइएको विद्युत् करेन्ट लागेर तीन वर्षभित्र ७ जनाको ज्यान गइसकेको छ । चालु आर्थिक वर्षमा १ जनाको मृत्यु भयो । अघिल्लो वर्ष असारमा मेचीनगर९ मागुरमाडीका ६० वर्षीय बद्री थपलियाको विद्युतीय तारकै करेन्टले ज्यान गएको थियो । त्यसको वर्ष दिनअघि उनका काइँला दाजु गंगा थपलियाले पनि हात्तीलाई थापेको धरापमा परेर ज्यान गुमाएका थिए ।यस्ता अवैध काम रोक्न सम्बद्ध निकायले पनि कुनै चासो दिएको छैन । डिभिजन वन कार्यालयका सूचना अधिकारी ओमनाथ भट्टराईले यो आफूहरूको जिम्मेवारी नभएको बताए । यो हाम्रो हैन, विद्युत् कार्यालयको काम हो, उनने भने ।"
संयन्त्र बनाएर कालापानीमा जनगणना : परराष्ट्रमन्त्री,"काठमाडौं (कास) परराष्ट्रमन्त्री नारायण खड्काले कालापानी क्षेत्रमा तत्काल जनगणना नहुने संकेत गरेका छन् । विराटनगर विमानस्थलमा शनिबार नयाँ नक्सामा समेटिएका लिपुलेक, कालापानी र लिम्पियाधुरामा जनगणना हुन्छ कि हुँदैन भन्ने पत्रकारको प्रश्नमा उनले भने, त्यो त अब उसलाई सोध्नुपर्छ । उसले आफ्नो तरिकाले एउटा मेथडोलोजी र मेकानिज्म बनाएर जनगणना गर्ने भनेको छ । मन्त्री खड्काले उसलाई भनेर केन्द्रीय तथ्यांक विभागलाई भनेको बताएका छन् । मन्त्री खड्काले लिपुलेक, लिम्पियाधुरा र कालापानीका विषयमा उत्पन्न विवादलाई भारतसँग वार्ता गरेर समाधान गर्ने बताए । उनले सरकारले यसअघि भारतलाई पठाइएका कूटनीतिक नोट अध्ययन गरेर समस्या समाधानमा लाग्ने पनि जानकारी दिए । राष्ट्रिय जनगणनाका लागि सुपरिवेक्षण पठाउनै आनाकानी गर्दा मुलुकको नयाँ चुच्चे नक्सा मा परेका कालापानी क्षेत्रमा घर तथा घरपरिवार सूचीकरण हुन सकेको छैन । पहिलो चरणको सूचीकरणका लागि उक्त क्षेत्रमा जान नेपालबाटै बाटो नभएको र भारतको बाटो भएर जान सरकारले नअह्राएको भन्दै जिल्ला तथ्यांक कार्यालयले सुपरिवेक्षक नै पठाएन ।"
कान्तिपुरकर्मी अनमोललाई श्रम रोजगार पत्रकारिता पुरस्कार,काठमाडौं (कास) श्रम रोजगार पत्रकार समूहले यस वर्षको श्रम रोजगार पत्रकारिता पुरस्कार कान्तिपुरकर्मी अमृता अनमोललाई प्रदान गरेको छ । प्रतिस्पर्धाका लागि पेस भएका ७६ रिपोर्टमध्ये निर्णायक मण्डलले अनमोलको रिपोर्टलाई उत्कृष्ट छानेको हो । पहिलो पुरस्कारको राशि ३० हजार रुपैयाँ छ । दोस्रो पुरस्कार जित्ने शिलापत्र डटकमका रमेश भारतीले २० हजार रुपैयाँ र तेस्रो पुरस्कारका रूपमा साझा सवालका अनिल अधिकारीले १० हजार रुपैयाँ पाएका छन् ।
"लगातार घाटा, इन्धन आपूर्तिलाई निगमले ऋण लिनुपर्ने","(काठमाडौं)  पछिल्लो समय नेपाल आयल निगम निरन्तर घाटामा गएको छ । अन्तर्राष्ट्रिय बजारमा इन्धनको मूल्यमा भएको वृद्धि र डलरले निगमलाई साढे तीन महिनामै आठ अर्ब ८९ करोड घाटा भएको छ । अहिले भइरहेको घाटा निगमले सञ्चित नाफाबाट पूर्ति गरिरहेको छ । तर यही रफ्तारमा नोक्सानी बढे २३ महिनापछि ऋण लिएर आपूर्ति गर्नुपर्ने अवस्था आउने निगमका निमित्त नायब कार्यकारी निर्देशक नागेन्द्र साहले बताए ।अन्तर्राष्ट्रिय बजारमा मूल्य थप बढ्ने क्रममा छ । वृद्धि रफ्तारमा बढिरहे सञ्चित मुनाफाले दुई महिना पनि धान्दैन, साहले भने, त्यसपछि ऋण लिएर आपूर्ति व्यवस्था मिलाउनुपर्छ । निगमले भारतीय आयल कर्पोरेसन (आईओसी) बाट इन्धन आयात गरेर बिक्री गर्दै आएको छ । पछिल्लो पटक आईओसीले पठाएको मूल्यसूचीअनुसार पेट्रोलियम पदार्थको मूल्यवृद्धि भइरहेको छ । खरिद मूल्यमा अत्यधिक कर जोडिँदा सर्वसाधारणलाई मार परिरहेको छ । निगम पनि नोक्सानमा गइरहेको छ । आईओसीले पठाएको मूल्यअनुसार जुलाई १६ मा १ अर्ब १२ करोड ६४ लाख, अगस्ट १ मा १ अर्ब २१ करोड ३९ लाख, अगस्ट १६ मा ९६ करोड ९ लाख रुपैयाँ घाटा भएको निगमको तथ्यांक छ । सेप्टेम्बर १ मा ८१ करोड ३० लाख, सेप्टेम्बर १६ मा १ अर्ब ५ करोड २ लाख, अक्टोबर १ मा १ अर्ब ५० करोड ७३ लाख र अक्टोबर १६ मा २ अर्ब २२ करोड ६ लाख रुपैयाँ नोक्सान भएको निगमले जनाएको छ ।आईओसीले अक्टोबर १६ मा पठाएको नयाँ मूल्यसूचीअनुसार १५ दिनमै २ अर्ब २२ करोड नोक्सान देखिएको छ । संस्थानले यसरी लामो समयसम्म थेग्न सक्दैन, निगमका प्रवक्ता विनीतमणि उपाध्यायले भने, अब निगमको सञ्चित पुँजी धेरै छैन । घाटा यस्तै रहे संस्थान सञ्चालन गर्न सक्दैनौं । यसअघि निगम २०५९६० देखि घाटामा गएर ऋण लिई इन्धन आपूर्ति गरेको थियो । त्यसयता निगम निरन्तर घाटामा थियो । २०६५६६ सालमा भने निगमको नाफामा ३ अर्ब ११ करोड रुपैयाँ थियो । त्यसपछि पुनः निरन्तर घाटामा थियो । घाटा भएपछि आपूर्ति सहज बनाउन कर्मचारी सञ्चय कोष, नागरिक लगानी कोष र वाणिज्य बैंकसँग पटकपटक गरी निगमले ३६ अर्ब ८६ करोड रुपैयाँ ऋण लिएको थियो । २०७१ असोज १३ बाट स्वचालित मूल्य प्रणाली लागू भएपछि निगम पुनः नाफामा गई ऋण चुक्ता गर्ने अवस्थामा थियो । तर पछिल्लो समय स्वचालित मूल्य पूर्ण रूपमा कार्यान्वयन नहुँदा घाटा चुलिँदै गएको छ ।निगमले पछिल्लो पटक २०७८ भदौ ७ मा मूल्य समायोजन गरेको थियो । पेट्रोलडिजेलमा प्रतिलिटर २ रुपैयाँ बढाए पनि निगमलाई १५ दिनमै ९६ करोड ९ लाख रुपैयाँ घाटा थियो । अन्तर्राष्ट्रिय बजारमा इन्धनको मूल्य बढिरहेको छ । भदौमा प्रतिब्यारेल ७४ डलर रहेको इन्धन अहिले बढेर ८६ डलर पुगेको छ, प्रवक्ता उपाध्यायले भने, भदौयता तीन पटक मूल्य समायोजन हुनुपर्थ्यो तर भएन । आईओसीले अक्टोबर १६ मा पठाएको मूल्यसूचीअनुसार १५ दिनमा २ अर्ब २२ करोड घाटा हुने प्रक्षेपण गरिएको उनको भनाइ छ । यसमध्ये पेट्रोलमा ४० करोड ५३ लाख, डिजेलमा १ अर्ब ९ करोड र ग्यासमा ७५ करोड ७० लाख रुपैयाँ घाटा हुने देखिएको छ । मट्टीतेलतर्फ भने २ करोड ३३ लाख र हवाई इन्धन अन्तर्राष्ट्रियतर्फ ९५ लाख नाफा रहेको निगमले जनाएको छ । अहिले भइरहेको घाटा नियन्त्रण गर्न मुख्य तीन विकल्पमा काम गर्नुपर्ने निगम कर्मचारी बताउँछन् । कि त मूल्य बढाउनुपर्छ, नभए कर घटाउनुपर्छ, निगमका एक अधिकारीले भने, त्यसो पनि गर्न नसके अर्थ मन्त्रालयले निगमको घाटा पूर्ति गरिदिनुपर्छ ।अर्को विकल्प हो मूल्य स्थिरीकरण कोष । २०७१ असोज १ बाट निगमले बिक्री मूल्यमा १ प्रतिशतका दरले रकम संकलन गर्दै आएको छ । उक्त कोषमा ११ अर्ब रुपैयाँ जम्मा भएको छ । तर अहिले भइरहेको नोक्सानलाई कोषको रकमले पनि धेरै महिना धान्दैन । सबैभन्दा उत्तम विकल्प करको दायरा नै घटाउनु हो, निगमका ती अधिकारीले भने । निगमले पूर्वाधार विकासका नाममा सरकारलाई अहिलेसम्म ७८ अर्ब रुपैयाँ संकलन गरिदिएको छ । उक्त रकम भन्सार बिन्दुबाटै अर्थ मन्त्रालयको ढुकुटीमा जम्मा हुन्छ । सुरुमा बूढीगण्डकी निर्माणका नाममा पेट्रोल र डिजेलबाट प्रतिलिटर पाँचपाँच रुपैयाँका दरले कर उठाइयो । पछि पुनः पाँच रुपैयाँ बढाएर १० रुपैयाँ गरियो, निगमका ती अधिकारीले भने, उपभोक्तालाई भार नपर्ने भनिए पनि उक्त करले उपभोक्तालाई नै इन्धन महँगो बनाइदिएको छ । पूर्वाधार कर १० रुपैयाँ नभए कम्तीमा पाँच रुपैयाँ हटाउन सके नोक्सानी घट्थ्यो ।अहिले निगमले रक्सौलबरौनीबाट प्रतिलिटर ७६०७ रुपैयाँमा पेट्रोल खरिद गर्दै आएको छ । उक्त मूल्यमा सरकारले कर राजस्व एवं मूल्य अभिवृद्धि कर गरेर ५६९८ रुपैयाँ थुपारिदिएको छ । निगमको सम्पूर्ण खर्च १९६ रुपैयाँ, व्यवसायीलाई ढुवानी भाडा ४९० रुपैयाँ, पेट्रोलियम बिक्रेताग्यास कम्पनीको खर्चमुनाफा ५१० रुपैयाँसहित लागत खर्च प्रतिलिटर १४५०१ रुपैयाँ पर्छ । बिक्री मूल्य भने प्रतिलिटर १ सय ३० रुपैयाँ छ । यसले गर्दा प्रतिलिटर पेट्रोलमा १५०१ रुपैयाँ घाटा रहेको प्रवक्ता उपाध्यायले जानकारी दिए । यसैगरी प्रतिलिटर ७८२८ रुपैयाँमा खरिद गरिएको डिजेलमा ३९६६ रुपैयाँ कर लाग्छ । डिजेलमा प्रतिलिटर १४ रुपैयाँ १६ पैसा घाटा रहेको निगमको भनाइ छ । विभागीय मन्त्री नहुँदा थप जटिलता बढेको निगमका अधिकारी बताउँछन् । मन्त्री आएपछि यस विषयमा विस्तृत छलफल गर्ने भनिए पनि मन्त्रीको एक दिनमै राजीनामा भयो, ती अधिकारीले भने, यसले निगमलाई निर्णय गर्न धेरै कठिन भएको छ ।वाणिज्य तथा आपूर्ति सचिव दिनेश भट्टराईले पनि निगमको घाटा बढ्ने क्रममा रहेको प्रतिक्रिया दिए । स्वचालित मूल्य प्रणालीअनुसार बढेको मूल्य समायोजन हुनुपर्ने हो । तर मूल्य बढाउँदा चौतर्फी असर गर्छ, उनले भने, कर घटाएर राहत दिँदा तस्करी हुनेमा पनि विचार गर्नुपर्छ । मूल्य बढाउँदा उपभोक्ताको क्रयशक्ति हेर्नुपर्छ । यस विषयमा अर्थ मन्त्रालयलाई जानकारी गराएका छौं । केही न केही उपाय निकाल्छौं । निगमका अनुसार नेपाल र भारत सीमामा पेट्रोलको मूल्य लिटरमै ४८८२ रुपैयाँ र डिजेलमा ५२७३ रुपैयाँ अन्तर छ । भारतमा प्रतिलिटर १ सय ७७ रुपैयाँ ३२ पैसा रहेको पेट्रोल नेपालको सीमामा १ सय २८५० रुपैयाँमा पाइन्छ । भारतमा प्रतिलिटर १ सय ६४२३ रुपैयाँ रहेको डिजेल नेपालमा नेपाल १ सय ११५० रुपैयाँमा पाइन्छ ।"
अर्थतन्त्र पुनरुत्थानमा बाधक बन्दै ऊर्जा संकट,"(काठमाडौं)  चीन, अमेरिका, भारत, रुस र युरोपेली मुलुक अहिले ऊर्जा संकटको सामना गरिरहेका छन् । कोइला र प्राकृतिक ग्यास अभावले निम्तिएको संकट कहिलेसम्म लम्बिने हो, टुंगो छैन । ठूलो अर्थतन्त्र भएका देशमा देखिएको यो समस्याले विश्व अर्थतन्त्रमै गम्भीर असर देखापर्ने विवरण सार्वजनिक हुन थालेका छन् । ऊर्जा संकटका कारण वस्तु उत्पादनमा कटौती, आपूर्ति शृङ्खलामा अवरोध, मूल्यवृद्धि, बेरोजगारीलगायत समस्या उत्पन्न भएका छन् । यस्ता समस्याले विश्वव्यापी आर्थिक वृद्धिदरमा धक्का पुग्ने ठानिएको छ । कोभिड महामारीका कारण प्रभावित विश्व अर्थतन्त्र अहिले पुनरुत्थानको चरणमा जान लाग्दा ऊर्जा संकटको अर्को अवरोध देखिएको हो । विश्व बैंकले बिहीबार सार्वजनिक गरेको कमोडिटी मार्केट आउटलुक प्रतिवेदनमा ऊर्जा संकटका कारण वस्तु बजार (कमोडिटी मार्केट) प्रभावित भइरहेको उल्लेख छ । गतवर्षको तुलनामा सन् २०२१ को अन्तिम त्रैमासमा मात्र विश्वव्यापी रूपमा ऊर्जाको मूल्य ८० प्रतिशतसम्म वृद्धि भएको छ । आगामी वर्ष यो मूल्यवृद्धि अझ कीर्तिमानी विन्दुसम्म पुग्ने विश्व बैंकको प्रतिवेदनले जनाएको छ । प्रतिवेदनअनुसार ऊर्जाको बढ्दो मूल्य सन् २०२२ मा पनि कायम रहनेछ । यसले विश्वव्यापी रूपमै मुद्रास्फीति बढाउन सक्छ । बढ्दो क्रममा रहेको महसुलले ऊर्जा निर्यात गर्ने मुलुकको अर्थतन्त्रमा सकारात्मक र आयात गर्ने मुलुकमा नकारात्मक प्रभाव पार्ने पनि विश्व बैंकले उल्लेख गरेको छ । ऊर्जाले वस्तुको उत्पादन प्रक्रिया र आपूर्ति प्रणालीमा महत्त्वपूर्ण भूमिका निर्वाह गर्ने भएकाले विश्वव्यापी मुद्रास्फीतिको चुनौती देखिएको हो । अर्थतन्त्रमा ऊर्जा संकटको असर छोटो समयमै देखिएको विश्व बैंकका वरिष्ठ अर्थशास्त्री तथा विश्व बैंक प्रस्पेक्ट ग्रुपका निर्देशक अयान कोसले बताएका छन् । अल्पकालमै विश्वव्यापी मुद्रास्फीति बढेको छ । महामारीपछिको आर्थिक पुनरुत्थानमा यो अर्को चुनौती हो, प्रतिवेदनमार्फत अर्थशास्त्री कोसले भनेका छन्, यसले सबैतिर अब कस्तो खालको आर्थिक नीति अवलम्बन गर्ने भन्ने बहस सिर्जना गरेको छ । चिनियाँ सरकारी समाचार संस्था ग्लोबल टाइम्सले ऊर्जा संकटका कारण उद्योगहरूको उत्पादन क्षमतामा व्यापक कटौती भएको जनाएको छ । ऊर्जा संकटका कारण चीनको कुल गार्हस्थ्य उत्पादन यस वर्षको तेस्रो त्रैमासमा मात्र ४ दशमलव ९ प्रतिशतमा खुम्चिएको छ । यो अघिल्लो त्रैमासको तुलनामा ३ प्रतिशत कम हो, ग्लोबल टाइम्सले उल्लेख गरेको छ ।अहिलेको ऊर्जा संकटलाई अल्पकालीनभन्दा दीर्घकालीन रूपमै समाधान खोज्न विश्व समुदायको ध्यान केन्द्रित देखिन्छ । कार्बन उत्सर्जन गर्ने ऊर्जाका स्रोतहरूबाट नवीकरणीय र हरित ऊर्जातिर फड्को मार्ने सही समयका रूपमा पनि हेर्न थालिएको छ । एसियाली विकास बैंक (एडीबी) ले यही अक्टोबर २० मा आफ्नो ऊर्जा नीति सार्वजनिक गर्दै कोइला र प्राकृतिक ग्यासबाट विद्युत् उत्पादन गर्ने थर्मल प्लान्टहरूमा हुने लगानी दुरुत्साहनको नीति अवलम्बन गर्यो । अब एडीबीले कुनै परियोजनामा लगानी गर्दा त्योसँग सम्बन्धित विद्युत्को स्रोत नवीकरणीय र स्वच्छ ऊर्जामा आधारित भएनभएको समेत हेर्ने जनाएको छ । संयुक्त राष्ट्रसंघले कोइलाको प्रयोग कटौती (कट द कोल) लाई विश्वव्यापी अभियानका रूपमा लागू गर्न आह्वान गरिरहेको छ । कार्बन उत्सर्जन कटौतीका लागि पहल गर्न राष्ट्र संघले सदस्य मुलुकहरूलाई आग्रह गरेको हो । बेलायतको ग्लास्गोमा अक्टोबर ३१ देखि नोभेम्बर १२ सम्ममा आयोजना हुने जलवायु परिवर्तनसम्बन्धी पक्ष मुलुकको २६ औं सम्मेलन (कोप २६) मा पनि कार्बन उत्सर्जन कटौतीको विषयलाई महत्त्वसाथ उठाइनेछ । युरोपियन युनियनले ऊर्जा क्षेत्रका समस्या पहिचान र त्यसको समाधानका लागि सबै सदस्य राष्ट्र सम्मिलित एउटा कमिटी नै गठन गरेको छ । कम्युनिकेसन अन इनर्जी प्राइसेज नाम दिइएको उक्त कमिटीले युरोपको ऊर्जा संकट निवारणका लागि सुझाव दिने र समस्याको दिगो समाधानका लागि आगामी रणनीति तयार पार्ने जनाइएको छ ।कार्बन उत्सर्जन गर्ने मुलुकहरूमा चीन पहिलो, अमेरिका दोस्रो, युरोपियन युनियन अन्तर्गतका मुलुक तेस्रो र भारत चौथो नम्बरमा छन् । त्यसपछि क्रमशः रुस, जापान, दक्षिण अफ्रिका र ब्राजिल छन् । चीनले सन् २०६० र अमेरिकाले सन् २०५० भित्रमा कार्बन उत्सर्जन शून्यमा झार्ने (नेट जेरो) प्रतिबद्धता जनाइसकेका छन्, जसका कारण भारतलाई पनि नेट जेरोको समयसीमा तोक्न विश्वभरबाट दबाब छ । तर अहिलेकै अवस्थामा भारतमा कोइलाको प्रयोगमा प्रतिबन्ध लगाउँदा त्यहाँको ७० प्रतिशत ऊर्जाको स्रोत ठप्प हुन्छ । भारतीय रेल सेवा पनि कोइलामा बढी निर्भर छ । कोइला खानी बन्द हुँदा त्यहाँ लाखौं मानिस बेरोजगार हुनेछन् । जसकारण पनि नेट जेरो अवधारणा लागू गर्न भारतलाई कठिनाइ छ । इन्टरनेसनल इनर्जी एजेन्सीले सार्वजनिक गरेको वर्ल्ड इनर्जी आउटलुक २०२१ प्रतिवेदनअनुसार सन् २०२० यता कोभिड महामारीले विश्व अर्थतन्त्रलाई गम्भीर असर गर्दा पनि ऊर्जा बजार भने फस्टाइरहेको थियो । महामारीका बेला पनि नवीकरणीय ऊर्जा र सोलार प्रोजेक्ट बनिरहेका थिए । विद्युतीय सवारी साधनको बिक्रीले नयाँ रेकर्ड कायम गरेको थियो । यसकारण ऊर्जा बजार र यससँग सम्बन्धित अर्थतन्त्र गतिशील नै थियो । तर २०२१ मा कोइला र प्राकृतिक ग्यासको अभावमा ऊर्जा बजार धर्मराएको छ । पछिल्लो २ वर्षदेखि महामारीको असर र समाधानको टुंगो नलागेको ऊर्जा संकटले विश्व अर्थतन्त्रमा निम्ताएको समस्यालाई सन् २००८ को आर्थिक मन्दीसँग जोडेर पनि विश्लेषण हुन थालेका छन् ।"
कहाँ छन् आठ अर्ब रुपैयाँका धनी ?,"(काठमाडौं)  मानिसका लागि अर्ब रुपैयाँको महत्त्व कति हुन्छ ? जोकसैले सजिलै उत्तर दिन सक्छन् धेरै हुन्छ । तर यहाँ एक अर्ब रुपैयाँ मात्र होइन, आठआठ अर्ब रुपैयाँका मालिक गुमनाम छन् । बैंक तथा वित्तीय संस्थामा खाता खोलेर पैसा राखेका उनीहरू लामो समयदेखि सम्पर्कमा छैनन् । राष्ट्र बैंकका अनुसार हाल कम्तीमा १० वर्षदेखि बैंकमा सम्पर्कविहीन निक्षेपकर्ता (खाता) १४ लाख १८ हजार ५ सय ३० छन् । यस अवधिमा उनीहरू न पैसा झिक्न बैंक आएका छन्, न थप्न नै । उनीहरूको ७ अर्ब ९८ करोड रुपैयाँ बैंकहरूकै खातामा थन्किएको छ । गत भदौसम्म बैंक तथा वित्तीय संस्थामा करिब ३ करोड ७७ लाख ७१ हजार बचत खाता खुलेको राष्ट्र बैंकको तथ्यांक छ । बैंकमा बचत गरेको पैसा लामो समयसम्म लिन नगए के हुन्छ ? त्यो पैसा बैंकले के गर्छ ? यसबारे धेरैलाई जानकारी नहुन सक्छ । बैंक तथा वित्तीय संस्थासम्बन्धी ऐन (बाफिया) को व्यवस्थाअनुसार रकम जम्मा गरेको २० वर्षसम्म बचतकर्ता रकम लिन नआए वा कसैको हक दाबी नपरे त्यो बैंकिङ विकास कोषमा जान्छ । यस्तो रकम जम्मा गर्न राष्ट्र बैंकअन्तर्गत बैंकिङ विभागमा एक खाता खोल्नुपर्छ । निष्क्रिय खातामा रहेको रकम उक्त खातामा जम्मा गर्नुपर्छ । राष्ट्र बैंकले त्यो रकम बैंकिङ विकासका लागि उपयोग गर्नुपर्छ । तर अहिलेसम्म त्यसो गरिएको छैन । यसकारण उक्त रकम बैंकको खातामै थन्किएको हो ।बैंक वा वित्तीय संस्थाले १० वर्षदेखि चल्ती नभएको वा हक दाबी नपरेको निक्षेप खाताहरूको विवरण प्रत्येक आर्थिक वर्षको पहिलो महिनाभित्र राष्ट्र बैंकमा पठाउनुपर्नेछ, बाफियाको दफा ११२ मा उल्लेख छ, यस प्रकारको निक्षेप रकम लिन आउने सूचना सम्बन्धित बैंक वा वित्तीय संस्थाले प्रत्येक पाँच वर्षमा एक पटक राष्ट्रियस्तरको दैनिक पत्रिकामा प्रकाशन गर्नुका साथै सोसम्बन्धी विस्तृत विवरण आफ्ना वेबसाइटमा समेत राख्नुपर्नेछ । यसरी २० वर्षसम्म बुझ्न नआएको वा कसैको हकदाबी पर्न नआएको निक्षेप रकम राष्ट्र बैंकमा रहेको बैंकिङ विकास कोषमा जम्मा गर्नुपर्ने व्यवस्था बाफियामा छ ।हालसम्म बाफियाको उक्त व्यवस्था पालना भएको देखिन्न । हरेक पाँचपाँच वर्षमा निक्षेपमा हकदाबीसम्बन्धी सूचना सार्वजनिक गर्दै आएको बैंक तथा वित्तीय संस्थाले दाबी गरेका छन् । तर बैंक वा वित्तीय संस्थाले पनि १० वर्षदेखि चल्ती नभएको वा हक दाबी नपरेको निक्षेप खाताहरूको विवरण नियमित रूपमा राष्ट्र बैंकमा पठाएको देखिन्न । जब कि प्रत्येक आर्थिक वर्षको पहिलो महिनाभित्र त्यस्तो विवरण राष्ट्र बैंकमा पठाउनुपर्छ । राष्ट्र बैंकले पनि यस्तो रकम जम्मा गर्ने बैंकिङ विकास कोष स्थापना गर्न सकेको छैन । बैंक तथा वित्तीय संस्थासम्बन्धी ऐन र एकीकृत निर्देशनको व्यवस्थाबमोजिम निष्क्रिय खातामा रहेको रकम व्यवस्थापनबारे काम सुरु भइनसकेको राष्ट्र बैंकले स्विकारेको छ । कम्तीमा १० वर्षदेखि सम्पर्कमा नआएका खाता र तिनमा रहेको रकमबारे बैंक तथा वित्तीय संस्थाबाट तथ्यांक संकलन गरिरहेका छौं, राष्ट्र बैंकका प्रवक्ता देवकुमार ढकालले भने, अब सूचना जारी गरेर ऐन र निर्देशनबमोजिम निष्क्रिष खातामा रहेको रकम बैंकिङ विकास कोषमा जम्मा हुने व्यवस्था गर्छौं । एक पटक बैंकमा रकम जम्मा गरेपछि साधारण बचत खातामा ३ वर्षसम्म र कल तथा चल्ती खातामा ६ महिनासम्म रकम झिक्ने वा थप्ने गतिविधि नभए निष्क्रिय भएको मानिन्छ । बैंकिङ भाषामा त्यसलाई डोरमेन्ट खाता भनिन्छ । यस्तो अवस्थामा सम्बद्ध व्यक्ति आफैं बैंकमा उपस्थित भएर आवेदन (बैंकले दिने फाराम) भरेपछि खाता पुनः सक्रिय हुन्छ । खाता सक्रिय गर्दा संस्थाको आवेदनसहित ग्राहक पहिचानसम्बन्धी विवरणबाहेक अन्य कागजात आवश्यक हुन्न । तर विविध कारणले कतिपय ग्राहक लामो समयसम्म पनि बैंक सम्पर्कमा आउँदैनन् । राष्ट्र बैंकका अनुसार अहिलेसम्म करिब सवा १४ लाख खाताका निक्षेपकर्ता कम्तीमा १० वर्षदेखि बैंक सम्पर्कमा नआएका हुन् । तीमध्ये केही १५ वर्ष र निकै कम निक्षेपकर्ता २० वर्षदेखि बैंक सम्पर्कमा नआएको राष्ट्र बैंकले जनाएको छ । निष्क्रिय खातामा रहेको रकम २० वर्षपछि राष्ट्र बैंकमा रहेको बैंकिङ विकास कोषमा गइसकेपछि फिर्ता हुँदैन । ऐनमा उक्त रकम फिर्ता गर्नेनगर्नेबारे केही उल्लेख नभएकाले फिर्ता नहुने राष्ट्र बैंकको भनाइ छ । तर सम्बद्ध व्यक्ति २० वर्षपछि पनि रकम लिन आए भुक्तानी पाउने व्यवस्था गर्नुपर्ने जानकारहरू बताउँछन् । कुनै व्यक्तिले कानुनी रूपमा कमाएको सम्पत्ति निश्चित समयपछि सरकारी हुन्छ भन्ने व्यवस्था ठीक भएन, एक जानकारले भने, यसकारण विद्यमान कानुनी व्यवस्था परिमार्जन गरेर भए पनि निक्षेपकर्ताले आफ्नो रकम फिर्ता पाउने प्रावधान राखिनुपर्छ । २० वर्षदेखि निष्क्रिय रहेको निक्षेप खातामा रहेको रकम बैंकिङ विकास कोषमा जम्मा भएपछि त्यसको उपयोग सम्बन्धमा ऐनमा केही उल्लेख नरहेकाले यसबारे थप कार्यविधि बनाउनुपर्ने राष्ट्र बैंकका प्रवक्ता ढकालले बताए । बैंकिङ विकास कोषमा रहेको पैसा, कहाँ, कसरी उपयोग गर्ने, निक्षेपकर्ताले फिर्ता पाउनेनपाउनेलगायत विषय समेटेर कार्यविधि बनाउनुपर्छ, उनले थपे, यसबारेमा छिट्टै टुंगो लगाउँछौं । नेपालका कुल नागरिकमध्ये ६७३४ प्रतिशतमा वित्तीय पहुँच पुगेको राष्ट्र बैंकको पछिल्लो एक अध्ययनले देखाएको छ । यसअनुसार २०७८ असारसम्म यस्तो पहुँच करिब ६१ प्रतिशत थियो । यो बैंकमा रहेको निक्षेप खाताका आधारमा मात्र हो । यो अध्ययनमा लघुवित्त र अन्य संघसंस्थाबाट वित्तीय सेवा लिएका नागरिकलाई समावेश गरिएको छैन । तीनपुस्ते विवरणको आधारमा प्राकृतिक व्यक्तिको एक मात्र निक्षेप खाता गणना गर्दा २०७७ जेठसम्म ६७३४ प्रतिशत नागरिकको कम्तीमा एक निक्षेप खाता रहेको देखिएको हो । कुल निक्षेप खातामा प्राकृतिक व्यक्तिको खाताको हिस्सा ९३४८ प्रतिशत छ । यसमा प्रतिहजार व्यक्ति ९ सय ९८ खाता रहेकामा पुरुषको प्रतिहजार व्यक्ति १ हजार ३ सय १४ खाता र महिलाको प्रतिहजार व्यक्ति ६ सय ८७ खाता रहेको अध्ययनले देखाएको छ । प्रदेशगत रूपमा सबैभन्दा बढी वाग्मती प्रदेशमा प्रतिहजार व्यक्ति १ हजार ८ सय २ र कर्णाली प्रदेशमा सबैभन्दा कम प्रतिहजार व्यक्ति ४ सय ५८ खाता छन् । महानगरमा प्रतिहजार व्यक्ति ३ हजार २ सय ९६ र ग्रामीण नगरपालिकामा प्रतिहजार व्यक्ति २ सय ५१ खाता छन् । कुल निक्षेप खातामध्ये ६७७ प्रतिशत खाता सक्रिय छन् । पुरुषको खाता संख्यामध्ये ६५२ र महिलाको खाता संख्यामध्ये ७२३ प्रतिशत खाता सक्रिय छन् । ग्रामीण नगरपालिकामा ८१५ प्रतिशत खाता सक्रिय रहेको पाइएको छ ।"
दक्षिण अफ्रिका पराजित,"अबुधाबी (एएफपी) मार्कुस स्टोइनिस र म्याथ्यु वेडले अविजित इनिङ्स खेलेपछि अस्ट्रेलियाले ट्वान्टी२० विश्वकपको सुपर १२ को प्रतिस्पर्धामा शनिबार दक्षिण अफ्रिकामाथि अन्तिम ओभरमा ५ विकेटको जित हात पारेको छ । १ सय १९ रनको लक्ष्य पाएको अस्ट्रेलियाले ८१ रन बनाउँदा ५ विकेट गुमाइसकेको थियो । त्यसमा स्टिभ स्मिथ ३५ र ग्लेन म्याक्सवेल १८ रन बनाएर पेभेलियन फर्किइसकेका थिए । स्टोइनिसले २४ रन बनाउँदै देब्रेहाते वेडसँग ४० रनको अविजित साझेदारी गरे । वेडले १० बलमा २ चौकासहित १५ रन बनाए । स्टोइनिसले दुई बलअगाडि विजयी चौका प्रहार गरेपछि अस्ट्रेलियाले १ सय २१ रन बनाएको थियो । स्टोइनिसले १६ बल खेल्दै ३ चौका प्रहार गरे । मभन्दा डगआउट बढी शान्त देखिन्थ्यो, अस्ट्रेलियाका कप्तान आरोन फिन्चले भने, स्टोइनिस र वेडले निकै आरामसँग खेले, अनुभवीले खेल्ने यस्तै हो । म्याक्सवेलले पनि निकै राम्रो गरेका हुन् । फिन्च ५ बल खेल्दै खाता खोल्न नपाई एनरिच नोकियाको बलमा आउट भए । अर्का ओपनर डेविड वार्नरले १५ बलमा १४ रन बनाए ।मिचेल मार्श १७ बलमा ११ रन बनाई आउट भएका थिए । स्मिथले ३४ बलको इनिङ्समा ३ चौका प्रहार गरे । स्मिथको विकेट पनि लिएका नोकियाले ४ ओभरमा २१ रन खर्चेर २ तथा कागिसो राबाडा, केशव महाराज र ताब्राइज साम्सीले ११ विकेट लिए । यसअघि प्लेयर अफ द म्याच जोस हेजलउडले ४ ओभरमा १ मेडन राख्दै १९ रन खर्चेर २ विकेट लिएपछि टस हारेर ब्याटिङमा आएको दक्षिण अफ्रिकाले ९ विकेट गुमाई १ सय १८ रनमात्र बनाउन सकेको थियो । चौथो नम्बरमा ब्याटिङ गरेका एडेन मारक्रमले ३६ बलमा ४० रन बनाई मिचेल स्टार्कको बलमा आउट भए । हेनरिच क्लासेन १३ र डेविड मिलर १६ रनमा आउट भए । कप्तान एवं ओपनर टेम्बा बाभुमा १२ रनमा आउट भएका थिए । तल्लोक्रममा राबाडाले २३ बलमा अविजित १९ रन बनाएपछि मात्र दक्षिण अफ्रिकाले स्कोर १ सयमाथि पुर्याएको थियो । हेजलउडसँगै स्टार्क र एडम जाम्पाले पनि २२ विकेट लिए । स्टार्कले ४ ओभरमा ३२ र जाम्पाले २१ रन खर्चेका थिए । म्याक्सवेल र प्याट कमिन्सको नाममा १२ विकेट रह्यो । हामीले ब्याटिङमा पर्याप्त रन बनाउन सकेनौं, जसले बलरलाई निकै कठिन बनाउँछ । टिमले एकरूपमा प्रयास गरेको हो, बाभुमाले भने ।"
प्रेरणा अल इन्डिया च्याम्पियन,"काठमाडौं (कास) नेपाली टेनिस खेलाडी प्रेरणा कोइरालाले अखिल भारत टेनिस संघद्वारा आयोजित यू१८ च्याम्पियन टेनिस सिरिजमा महिला सिंगल्सको उपाधि जितेकी छन् । भारतमा आयोजित उमेर समूहको प्रतियोगिता जित्ने प्रेरणा पहिलो नेपाली खेलाडीसमेत बनेकी छन् । उनले छनोट खेल जितेर मुख्य प्रतियोगितामा प्रवेश पाएकी थिइन् । यू१४ तर्फको प्रतियोगिता खेले पनि त्यसयता भारतमा कुनै पनि प्रतियोगिता नखेलेका कारण भारतीय टेनिस संघको मापदण्डमा पर्न छनोट खेल खेल्नैपर्ने थियो, प्रेरणाका बुबा पुरुषोत्तम कोइरालाले कान्तिपुरसँग भने, छनोट चरण पार गरेर मुख्य प्रतियोगिताको उपाधि नै जितेपछि अन्य अन्तर्राष्ट्रिय प्रतियोगिताका लागि उनलाई उत्साह बढाएको छ । १७ वर्षीया प्रेरणाले शुक्रबार सम्पन्न फाइनलमा यो उमेर समूहमा भारतकी नम्बर एक खेलाडी कौशिला मोदीविरुद्ध २१ को सेटमा पुनरागमन जित निकालेकी हुन् । पहिलो सेट टाइब्रेकमा गुमाएकी उनले त्यसपछि लगातार दुई सेट ६३, ६३ ले जितेर इतिहास रचिन् । उपाधि जित्दासम्म उनले लगातार ७ खेल जितेकी हुन् । सन् २०२० को फेब्रुअरीमा यू१८ जे५ प्रतियोगितामा नेपालकै अभिलाशा विष्टलाई हराएर उपाधि जितेकी प्रेरणा त्यसको एक वर्षपछि आयोजित सोही प्रतियोगितामा पहिलो खेलमै पराजित भएकी थिइन् । सोही उमेर समूहमा जे४ तर्फ पनि उनको प्रदर्शन सन्तोषजनक थिएन ।प्रेरणाले दुई वर्षअघि नेपालमै सम्पन्न १३ औं दक्षिण एसियाली खेलकुदमा उत्कृष्ट प्रदर्शनका साथ तीन कांस्य पदक जितेकी थिइन् । उनले महिला सिंगल्स, टिम र डबल्समा कांस्य जितेकी हुन् ।"
फुटबलर कमल बागलुङमा सम्मानित,"(बागलुङ)  तेह्रौं साफ च्याम्पियनसिपमा उपविजेता भएर घर फर्केका बागलुङका फुटबलर कमल थापा गृहजिल्लामा सम्मानित भएका छन् । बागलुङ जेसिजले शनिबार उनलाई उत्कृष्ट युवा सम्मान प्रदान गरेको हो । बागलुङ नगरपालिका१० भकुन्डे घर भई हिमालयन शेर्पा क्लबमा अनुबन्धित कमलले माल्दिभ्समा सम्पन्न साफ च्याम्पियनसिप खेलेका थिए ।फाइनल पुगेको नेपाल भारतसँग पराजित भएको थियो । २०५३ सालमा जन्मेका कमलले नेपाली राष्ट्रिय टोलीबाट उत्कृष्ट खेल प्रदर्शन गर्न गरेका थिए । बागलुङ जेसिजका अध्यक्ष आनन्दप्रसाद रेग्मीले भने, हामीले १८ देखि ४० वर्षका युवाको सम्मान, उनीहरूको क्षमता विकास र नेतृत्व विकासमा काम गर्छौं, कमलले विद्यालय तहदेखि नै देखाएको लगनशीलता र क्षमताको कदर मात्रै गरेका हौं । बागलुङस्थित कालीगण्डकी माविमा पढ्दा पनि उनी फुटबलका राम्रा खेलाडीमा पर्दथे । उनको सम्मानले राष्ट्रिय फुटबल टिमकै सम्मान भएको महसुस भएको जिल्ला फुटबल संघ बागलुङका अध्यक्ष रामराज गुरुङले बताए । यसअघि उनले बागलुङमा सम्पन्न मेयर कप फुटबलमा पनि उत्कृष्ट खेलाडीको पुरस्कार थापेका थिए । जेसिजले सप्ताहव्यापी कार्यक्रमअन्तर्गत कमलसँगै सामाजिक सेवामा लागेका २८ वर्षीया सुमिरा लामालाई पनि सम्मान गरेको छ ।"
आर्मी र भनीमण्डल विजयी,"काठमाडौं (कास) मेयर कप भेट्रान्स फुटबलमा शनिबार पहिलो दिन त्रिभुवन आर्मी भेट्रान्स र भनीमण्डल क्लबले विजयी सुरुआत गरेका छन् । फ्रेन्ड्स र सानो गौचरन नाइट किङ क्लब (एसएनकेसी) ले भने २२ गोलको बराबरी खेलेका छन् ।दशरथ रंगशालामा समूह ए मा आर्मीले फुटबल फेलोसिप क्लबलाई ७१ गोलले पराजित गर्दा विकर्ण श्रेष्ठले ह्याट्रिक पूरा गरे । विकर्णले २०, २८ र अन्तिम मिनेटमा गोल गरे । खेल ६० मिनेटको हो । हरि महतोले १७ औं मिनेटमा गोल गरी आर्मीलाई अग्रता दिलाए । पहिलो हाफमै आर्मीलाई ५१ को अग्रता दिलाउने क्रममा राजु तामाङ (२६) र जनमत कार्की (३०) ले पनि गोल गरे । आर्मीका चक्र तामाङले ४० औं मिनेटमा गोल गरे । फेलोसिपका नन्दनाथ खड्गीले २१ औं मिनेटमा एक गोल फर्काए । समूह बी मा भनीमण्डल भेट्रान्सले न्युरोड टिम भेट्रान्सलाई २० ले हरायो । भनीमण्डलका विजय श्रेष्ठले पहिलो हाफको इन्ज्युरी समयमा गोल गरी अग्रता दिलाए । अन्तिम ४ मिनेटअघि कृष्ण मालाकारले गोल गरी २० को जित निश्चित गरे । समूह सी का फ्रेन्ड्स र एसएनकेसीले २२ गोलको बराबरी खेल्दै अंक बाँडे । फ्रेन्ड्सका तेज थापाले पाँचौं मिनेटमा दिलाएको अग्रतामा दोस्रो हाफको सुरुमै बालगोपाल साहुखलले बराबरी गोल फर्काए । राजेश शाहीले ४५ औं मिनेटमा एसएनकेसीलाई अग्रता दिलाए पनि फ्रेन्ड्सका मनोज लामाले ५५ औं मिनेटमा गोल गरे ।"
बेलबारी गोल्डकप यसै साता,"विराटनगर (कास) डाँगीहाट युथ क्लब मोरङको आयोजनामा कात्तिक ११ देखि चौथो बेलबारी गोल्डकप फुटबल प्रतियोगिता हुने भएको छ । आयोजकले जनाएअनुसार विजेताले ५ लाख र उपविजेताले २ लाख ५० हजार रुपैयाँ पुरस्कार पाउनेछन् । लक्ष्मीमार्ग खेल मैदानमा हुने प्रतियोगितामा एपीएफ क्लब, हिमालयन शेर्पा, च्यासल युथ, आयोजक बेलबारी युथ, रोलिङ क्लब झापा, गाईघाट फुटबल क्लब, उदयपुर, राजारानी क्लब धनकुटा र रोयल फुटबल क्लब सिलिगुडीले भाग लिने क्लबका अध्यक्ष विक्रम वान्तवा राईले बताए । कोरोना संक्रमणका कारण दुई वर्ष सञ्चालन हुन नसकेको प्रतियोगितालाई यसपालि बेलबारी नगरपालिकाले १० लाख आर्थिक सहयोग उपलब्ध गराएको छ । कात्तिक १७ सम्म चल्ने प्रतियोगितामा करिब ४० लाख रुपैयाँ खर्च हुने अनुमान गरिएको छ । प्रत्येक खेलका म्यान अफ द म्याचलाई ५ हजार र विधागत उत्कृष्ट हरेक खेलाडीलाई जनही ११ हजार पुरस्कारको व्यवस्था गरिएको अध्यक्ष राईले बताए ।"
सिद्धार्थ र सपना विजेता,सिन्धुपाल्चोक (कास) बाह्रबिसे नगरपालिका४ द्वारा आयोजित बाह्रबिसे युथ दौड प्रतियोगिताको उपाधि बाह्रबिसेकै सिद्धार्थ तामाङले जितेका छन् । शनिबार उनले बाह्रबिसे नगरको बाह्रबिसे हुँदै कल्लेरीसम्मको ५ किलोमिटर दुरी २० मिनेट ५ सेकेन्डमा पूरा गर्दै २५ हजार रुपैयाँसहित ट्रफी जितेका थिए । बाह्रबिसेकै विशाल भुजेलले २१ मिनेट ३५ सेकेन्डबाट दोस्रो भए । उनले १८ हजार पुरस्कार पाए । २२ मिनेट ४५ सेकेन्डबाट तेस्रो भएका बाह्रबिसेकै एटिप श्रेष्ठले १२ हजार पुरस्कार हात पारे । महिलातर्फ निर्धारित दूरी १६ मिनेट ५ सेकेन्डबाट पूरा गरेकी बाह्रबिसेकी सपना बस्नेतले उपाधि जितिन् । उनले २० हजार पुरस्कार जितिन् । १७ मिनेट २५ सेकेन्डबाट जानु घिसिङ दोस्रो हुँदै १३ हजार र १७ मिनेट ५६ सेकेन्डबाट तेस्रो हुँदै सुजिता तामाङ ९ हजार रुपैयाँ जित्न सफल भए । दौडका विजेतालाई पूर्वमन्त्री मोहनबहादुर बस्नेतले पुरस्कृत गरेका थिए ।
