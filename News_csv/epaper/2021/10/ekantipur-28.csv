शीर्षक,विवरण
जबराको भारी बिसाउन कांग्रेसभित्र दबाब,"सर्वोच्च परिसरमा बढ्दो तनाव र पार्टीभित्र बढेको दबाबबीच प्रधानमन्त्री देउवा नै अब जबरालाई काँध थाप्न नसकिने मनस्थितिमा पुगिसकेको बालुवाटारनिकट स्रोतले बतायो ।जलवायु परिवर्तनसम्बन्धी सम्मेलनमा भाग लिन प्रधानमन्त्री देउवा शुक्रबार स्कटल्यान्डतर्फ जाँदै छन् । त्यसअघि नै यो विषयमा संवैधानिक पहल लिने दबाब उनीमाथि छ । स्रोतका अनुसार देउवाले राजीनामा गर्न प्रधानन्यायाधीशलाई सुझाव दिइसकेको खुलासा पनि निकट नेताहरूसँग गरेका छन् । कि न्यायाधीशहरूलाई विश्वासमा लेऊ, अन्यथा राजीनामा देऊ भनेर प्रधानमन्त्रीले प्रधानन्यायाधीशलाई अनौपचारिक सन्देश दिइसक्नुभएको छ, त्यो विषय आजै हामीसँग सेयर पनि गर्नुभएको छ, प्रधानमन्त्रीनिकट रहेका एक नेताले भने, तर, औपचारिक रूपमा भने गठबन्धनबाटै साझा धारणा बन्नुपर्छ भन्ने मान्यतामा प्रधानमन्त्री रहनुभएको छ ।राजीनामाको सुझाव दिए पनि जबराले संवैधानिकबाहेकको बाटोबाट पछि नहट्ने संकेत टेलिफोनमार्फत नेताहरूलाई दिएका छन् । बालुवाटार स्रोतका अनुसार जबराले सत्ता गठबन्धनबाट आफूलाई सहयोग नमिलेको गुनासोसमेत पोख्दै आएका छन् । तर, संवैधानिक व्यवस्था र संवैधानिक इजलासका न्यायाधीशको निष्ठाका कारण प्रतिनिधिसभा पुनःस्थापना भएकाले जबराप्रति व्यक्तिगत रूपमा ऋणी नहुन पनि नेताहरूले प्रधानमन्त्रीलाई सुझाव दिएका छन् । अझ जबराले एमाले अध्यक्ष केपी ओलीसँग मिलेर पद जोगाउन खोजेको आशंका पनि गठबन्धनको छ ।बुधबार नै सत्ता गठबन्धनको बैठक राख्न सकिन्छ कि भनेर देउवाले पहल पनि गरेका थिए । तर, माओवादी केन्द्रका अध्यक्ष दाहाल र एकीकृत समाजवादीका अध्यक्ष नेपाल राजधानीबाहिर रहेकाले बैठक हुन सकेन । टेलिफोन संवाद त भइरहेको छ । बैठक नै राखेर साझा धारणा बनाउनुपर्छ, यसमा गठबन्धनकै निर्णयको महत्त्व हुन्छ भन्ने प्रधानमन्त्रीको धारणा छ, ती नेताले भने । मंगलबार माओवादी केन्द्रका अध्यक्ष दाहालले पनि न्यायालयभित्रको समस्या केही दिनमा समाधान हुने बताएका थिए ।स्रोतका अनुसार प्रधानमन्त्री देउवाले जबराको राजीनामा माग्ने अन्य न्यायाधीशहरूको मनस्थिति के छ भनेर पनि बुझ्ने प्रयास गरेका छन् । प्रधानन्यायाधीश जबरासँग सम्झौता गर्ने पक्षमा न्यायाधीशहरू नरहेको र बरु अधिवक्ताहरूको आन्दोलन चर्किने सम्भावना रहेको विषयमा पनि हामीले प्रधानमन्त्रीलाई ब्रिफिङ गरेका छौं, कांग्रेस एक नेताले भने, राजीनामा नदिए जबराविरुद्ध महाअभियोग लगाउनुपर्छ भन्ने धारणा पार्टीभित्र बलियो हुँदै गएको छ ।उता, कांग्रेस वरिष्ठ नेता रामचन्द्र पौडेलले न्यायालयभित्र सिर्जना भएको दुःखद् अवस्थामा पार्टी संस्थागत रूपमा मौन बसे आफूहरूले बोल्न ढिलाइ नगर्ने स्पष्ट पारेका छन् । न्यायालयको यस्तो हाल लम्ब्याउनु हुँदैन । अदालत बर्बाद हुन लागेकोमा हामी चिन्तित छौं, पौडेलले कान्तिपुरसँग भने, पार्टीका तर्फबाट बिहीबारसम्म समाधान खोज्ने काम भएन भने कसरी अघि बढ्नुपर्छ भन्नेबारेमा हाम्रो आफ्नै धारणा आउनेछ ।नेता गगन थापा न्यायमूर्तिबाट संगठित रूपमा प्रधानन्यायाधीशको राजीनामा मागिएको घटनालाई हल्का रूपमा नलिई पार्टीले औपचारिक धारणा बनाउन ढिलाइ गर्न नहुने बताउँछन् । अदालतभित्रका लगभग सबै न्यायमूर्तिहरूले प्रधानन्यायाधीशले राजीनामा दिनुपर्छ भनेर साझा मुद्दा बनाएको विषय सामान्य होइन, सम्मानित अदालतको मर्यादा र प्रतिष्ठा बचाउन न्यायालयभित्रै यस्तो एकता यसअघि कहिल्यै प्रकट भएको थिएन, थापा भन्छन्, न्यायपालिकाको स्वतन्त्रता, गरिमाका लागि सधैं लडेको कांग्रेस यो बेला मौन बस्न हुँदैन । पार्टीको संस्थागत धारणा चाँडो आउन आवश्यक छ ।राष्ट्रिय सभामा कांग्रेस संसदीय दलका नेता तथा वरिष्ठ अधिवक्ता राधेश्याम अधिकारीले प्रधानन्यायाधीश जबराविरुद्ध महाअभियोग दर्ता गर्न पर्याप्त आधार रहेको स्पष्ट पारेका छन् ।प्रधानन्यायाधीशका जे गतिविधि छन्, जुन स्थिति छ, जे कुरा आएका छन् । त्यो आधारमा महाअभियोग लगाउने पर्याप्त आधार बनिसकेका छन् । तर, महाअभियोग अरूले लगाउन पाउँदैन, संसद्ले मात्रै लगाउन सक्छ । त्यसैले सांसदहरूले पनि यस विषयमा दृष्टिकोण बनाउन जरुरी छ, अधिकारीले बुधबार कान्तिपुरसँग भने, छोड्नुहुन्छ भने सो फार, सो गुड ।छोड्नुहुन्न भने, अन्य संवैधानिक प्रक्रिया उहाँले खोज्नुभयो भने, त्यो प्रक्रियाबाट पनि उहाँलाई हटाउनुपर्ने हुन्छ ।"
न्यायालयमा यसरी स्थापित भयो राजनीतिक वर्चस्व,"सुधारका तीन सूत्रसंविधानविद्हरू न्यायपालिकामा अहिले देखिएका विकृति अन्त्यका लागि तीन वटा क्षेत्रमा सुधार गर्नुपर्ने सुझाउँछन् । पहिलो, न्यायपरिषद्को संरचना बदल्ने । त्यसका लागि न्यायपरिषद्मा सर्वोच्च अदालतका न्यायाधीशको बहुमत र राजनीतिक क्षेत्रका व्यक्तिहरू अल्पमतमा रहने व्यवस्था गर्ने एउटा विकल्प हुन सक्छ भने छिमेकी भारतको जस्तो कलेजियम व्यवस्था गर्ने अर्को विकल्प हुन सक्छ । भारतमा सर्वोच्च अदालतका वरिष्ठ पाँच न्यायाधीश रहने कलेजियम ले नै नेपालको न्यायपरिषद्ले गर्नेजस्तो काम गर्छ । सुधारको अर्को क्षेत्र, संवैधानिक परिषद्मा प्रधानन्यायाधीशको सदस्यता खारेज गर्ने हो । त्यस्तो व्यवस्था गरिएको खण्डमा परिषद्ले गर्ने निर्णयहरूलाई न्यायिक चुनौती दिइए पनि प्रधानन्यायाधीशले अहिले जबराले जस्तै मुद्दालाई सुनुवाइबाट पन्छाउनुपर्ने अवस्था आउँदैन । सुधारको अर्को क्षेत्र हो संसदीय सुनुवाइसम्बन्धी व्यवस्था । अमेरिकामा सम्पूर्ण कार्यकारी शक्ति एकलौटी रूपमा अभ्यास गर्ने राष्ट्रपतिले सर्वोच्च अदालतमा गरेको मनोनयनलाई त्यहाँको सिनेटले अनुमोदन गर्ने व्यवस्था छ । त्यही व्यवस्थाको नक्कल गरेर नेपालमा संसदीय सुनुवाइको व्यवस्था भित्र्याइएको हो । तर, प्रधानन्यायाधीश तथा संवैधानिक निकायमा पदाधिकारी नियुक्तिको सिफारिस गर्ने संवैधानिक परिषद्मा प्रधानमन्त्री, प्रधानन्यायाधीश, सभामुख, उपसभामुख, राष्ट्रिय सभाका अध्यक्ष र विपक्षी दलको नेता रहने हुनाले उनीहरूको सिफारिसलाई संसदीय सुनुवाइले अनुमोदन गर्ने प्रावधानले न्यायपालिकामा थप राजनीतिक हस्तक्षेप निम्त्याउनेभन्दा बढी भूमिका खेलेको देखिँदैन ।"
विकास बजेट कटाएर सञ्चार संस्थालाई १६ करोड,थप बजेट कहाँ ?
वाग्मतीमा पाण्डे मुख्यमन्त्री बन्दै,"शिक्षकदेखि मुख्यमन्त्रीसम्मप्रदेश सरकारको स्थापनासँगै वाग्मती प्रदेशको मुख्यमन्त्रीका रूपमा राजेन्द्र पाण्डेको नाम चर्चामा थियो । तर, एमालेभित्रको विवादका कारण उनी पछाडि परे । धादिङ क्षेत्र १ (१) बाट एमालेका तर्फबाट निर्वाचित पाण्डे पार्टी विभाजनपछि नेकपा (एकीकृत समाजवादी) को संसदीय दलका नेता भएका हुन् । २०१३ साल जेठ २९ मा गजुरीमा जन्मिएका उनले ग्रामीण विकासमा स्नातकोत्तर गरेका छन् । विद्यार्थी आन्दोलनबाट राजनीतिमा संलग्न भएका उनी सुरुमा शिक्षण पेसामा आबद्ध थिए । शिक्षणभन्दा राजनीतिबाट समाज परिवर्तन गर्नुपर्छ भनेर पूर्णकालीन राजनीतिमा लागेको हुँ, उनले भने । पाण्डे नेकपा मालेको सहसचिव हुँदै २०४३ मा जिल्ला पञ्चायत सभापति भएका थिए । २०५० सालमा नेकपा एमालेको अञ्चल सचिव र २०५५ मा केन्द्रीय सदस्य भए । धादिङमा नेकपा एमालेका तर्फबाट २०४८, २०५१, २०५६ र २०७० को संसदीय निर्वाचनमा विजयी भएका उनले स्थानीय विकासमन्त्रीको जिम्मेवारी सम्हालिसकेका छन् । उनी अहिले नेकपा (एस) को केन्द्रीय उपाध्यक्ष छन् । उनी २०३२ सालमा सरस्वती क्याम्पसको नेतृत्व गरेर आन्दोलनमा हिँड्ने क्रममा जेल पर्दा उनको भेट झापाली राजबन्दीसँग भएको थियो । त्यसपछि झापा आन्दोलनलाई समर्थन गर्दै उनी सक्रिय राजनीतिमा लागेका थिए । २०३३ वैशाखमा राष्ट्र विप्लवको मुद्दामा उनलाई १० वर्ष जेल र १० हजार जरिवाना तोकिएको थियो । जेल बस्ने क्रममा उनी २०३३ सालमा केन्द्रीय कारागारमा पार्टीको जेल कमिटीको सदस्य भएका थिए । त्यतिबेला उनी ४२ दिन जेल बसेका थिए ।पाण्डेले २०५० वैशाख २० देखि नेपालगन्जमा सम्पन्न छैटौं महाधिवेशनबाट अञ्चल सचिवको जिम्मेवारी सम्हालेका थिए । उनले २०३६, २०३८ र २०४२ सालमा सम्पन्न शिक्षक आन्दोलनको नेतृत्वसमेत गरेका थिए ।"
प्रदेश १ मा कांग्रेसएमाले सहकार्यको सम्भावना,"प्रदेश १ सरकारमा आधा कार्यकाल नेतृत्व गर्न नपाए कांग्रेसले अन्य दलको समर्थनमा एकल सरकार बनाउने तयारी गरेको छ । यसका लागि सत्तारूढ दलसँगको गठबन्धनबाट बाहिर निक्लेर प्रमुख प्रतिपक्ष एमालेसँग सहकार्य गर्नसमेत कांग्रेस तयार देखिएको छ । एमाले अध्यक्ष केपी शर्मा ओली स्वयंले यसको संकेत दिएका छन् । ओलीले शनिबार विराटनगरमा आयोजित पत्रकार सम्मेलनमा प्रदेश १ मा जे पनि हुन सक्ने बताएका थिए । उनले भनेका थिए, अहिले राजनीतिमा केही यकिन भइहाल्दैन किनकि सर्फेसमा जे देख्या हुन्छ त्यही मात्रै हुँदैन कहिलेकाहीं । प्रदेशसभाको बैठक कात्तिक १५ गतेसम्म किन स्थगित भएको हो ? त्यसबाट पनि बुझ्नुपर्छ, त्यसैले जे पनि हुन सक्छ । ओलीको भनाइको आधारमा पनि कांग्रेसले आधा कार्यकाल नपाए एमालेको समर्थनमा एकल सरकार गठन गर्ने सम्भावना देखिन्छ ।सत्तारूढ गठबन्धनले वाग्मती प्रदेशमा नेकपा (एकीकृत समाजवादी) र कांग्रेसले आधाआधा कार्यकाल बाँड्ने सहमति गर्ने तर कांग्रेसको राजनीतिक राजधानी तथा आधार क्षेत्र प्रदेश १ मा सिंगो कार्यकाल एकीकृत समाजवादीलाई दिने गठबन्धनको निर्णय मान्य नहुने प्रदेश सांसदहरूले बताएका छन् । प्रदेश १ मा शेखर कोइरालानिकट राजीव कोइराला मुख्यमन्त्री बन्ने भएपछि प्रधानमन्त्री तथा कांग्रेस सभापति शेरबहादुर देउवाले एकीकृत समाजवादीलाई प्रदेश सरकारको पूर्ण नेतृत्व दिने सहमति गठबन्धनमा गरेको प्रदेश सांसदहरूको आरोप छ । प्रदेश १ मा कांग्रेस नेता कोइराला मुख्यमन्त्री बने पार्टीको १४ औं महाधिवेशनमा सभापतिका उम्मेदवार शेखर कोइरालाको प्रभाव बढ्ने भएकाले देउवाले पूर्ण कार्यकाल एकीकृत समाजवादीलाई दिने सहमति गरेको सांसदहरूको बुझाइ छ । देउवाले विभेद गरे सत्तारूढ गठबन्धनको निर्णयलाई चुनौती दिँदै एमालेको समर्थनमा एकल सरकार निर्माण गर्ने प्रमुख प्रतिपक्षी कांग्रेसले तयारी गरेको छ ।कांग्रेसका मोरङ सभापति डिगबहादुर लिम्बूले अहिले गठबन्धनलाई जोगाएर अघि बढ्ने रणनीति भएको तर अन्य दलको समर्थनमा कांग्रेसको एकल सरकार निर्माण हुने अवस्था बने त्यसलाई स्विकार्ने बताए । कांग्रेसका प्रमुख सचेतक केदार कार्कीले अहिलेको गठबन्धन र प्रदेशमा पार्टीको राजनीतिसमेत जोगाउँदै अघि बढ्ने तत्कालको रणनीति भएको बताए । प्रदेश १ सरकारको नेतृत्वमा कांग्रेसले न्यूनतम आधा कार्यकाल पाउनुपर्ने मागसहित अहिले पार्टीभित्र संघर्ष गरिरहेका छौं, उनले भने, राजनीति सम्भावनाको खेल भए पनि तत्काल गठबन्धनलाई जोगाएरै अघि बढ्ने तयारी छ ।कांग्रेसको राजनीतिक अन्तरविरोधले प्रदेश १ सभाको बैठक कात्तिक ७ गते सूचना टाँसेर १५ गतेसम्मका लागि स्थगित गरिएको छ । सत्तारुढ दल एमाले र प्रमुख प्रतिपक्षी कांग्रेसले बैठक स्थगनका लागि निवदेन दिएपछि सभामुख प्रदीपकुमार भण्डारीले कात्तिक १५ गते सोमबार दिउँसो १२ः३० बजेसम्मका लागि सदन स्थगित गरेका हुन् ।मुख्यमन्त्री भीम आचार्यले प्रदेशसभा बैठकमा कात्तिक ५ गते विश्वासको मतका लागि पेस गरेको प्रस्तावमाथि छलफल गरी मत विभाजन प्रक्रियाद्वारा १५ गते टुंग्याउने कार्यसूची छ । तर विश्वासको मत नपाउने अवस्था देखिए राजीनामा दिएर मार्गप्रशस्त गर्ने एमालेका एक सांसदले बताए । आचार्यलाई विश्वासको मत प्राप्त गर्न ४६ सांसद आवश्यक हुन्छ । ९२ सदस्यीय प्रदेशसभामा सभामुखसहित एमालेका ४१, कांग्रेसका २१, माओवादी केन्द्रका १५, एकीकृत समाजवादीका १०, जनता समाजवादी पार्टीका ३, संघीय लोकतान्त्रिक राष्ट्रिय मञ्च र राप्रपाको ११ जना प्रदेश सांसद छन् । एमाले सांसद गुलेफुन खातुन उच्च अदालत विराटनगरले किर्ते कागज मुद्दामा दोषी ठहर गरेदेखि फरार छिन् ।"
अस्थिर बन्दै प्रदेश सरकार,"वाग्मती प्रदेशकी मुख्यमन्त्री अष्टलक्ष्मी शाक्यले बुधबार पदबाट राजीनामा दिएपछि नयाँ मुख्यमन्त्री नियुक्तिको प्रक्रिया सुरु भएको छ । प्रदेश १ मा पनि एक साताभित्रै तेस्रो मुख्यमन्त्री नियुक्त हुने देखिएको छ । माओवादी नेतृत्वमा रहेको लुम्बिनी प्रदेश सरकार फागुनमा कांग्रेसलाई हस्तान्तरण हुने सहमति छ । कर्णालीमा पनि माओवादी र कांग्रेसले आधाआधा कार्यकाल चलाउने सहमतिअनुसार नेतृत्व हस्तान्तरणको समय नजिकिइसकेको छ ।२०७२ को संविधानमा प्रदेश सरकारको स्थायित्वका लागि सहजै मुख्यमन्त्री परिवर्तन गर्न नसकिने प्रावधान राखिएको भए पनि केन्द्रको सत्ता समीकरण फेरबदलले प्रदेशमा समेत राजनीतिक अस्थिरता झाँगिएको छ । राजनीतिक स्थायित्वको नारा बोकेर करिब दुईतिहाइ जनमत पाएको नेकपा विघटनसँगै केन्द्रदेखि प्रदेशसम्म सरकार परिवर्तनको खेल सुरु भएको हो । त्यसको मारमा सबैभन्दा बढी वाग्मती र प्रदेश १ परेका छन् । राजनीतिशास्त्रका प्राध्यापक लोकराज बरालले केन्द्रको भागबन्डा र आलोपालोको रोगले प्रदेश सरकारलाई अस्थिर बनाएको बताए । मिलीजुली सरकार बनाउने र सरकार परिवर्तन हुने क्रम अन्यत्रझैं नेपालमा पनि संस्कार बनेको छ तर आत्मकेन्द्रित र व्यक्तिवादी सोचबाट सरकार गिराउने खेल हुनु दुःखद हो, उनले भने, यसले गर्दा सरकारले जनमुखी कार्यक्रम ल्याएर काम गर्नेभन्दा आफू कसरी जोगिने भन्नेमै ध्यान दिने गर्छन् । उनका अनुसार नेपालमा अहिलेमात्र होइन, बहुदल र त्यसअघि पञ्चायतकालमा समेत सरकार फेरबदल भइरहन्थे । सरकार पूरा अवधि (५ वर्ष) टिकेको विरलै पाइन्छ । सरकार गिराउने र बनाउने त्यही खेल अहिले प्रदेश तहमा सरेको उनको भनाइ छ ।२०७४ मा भएको प्रदेशसभा र प्रतिनिधिसभाको निर्वाचनमा तत्कालीन एमालेमाओवादीबीच बनेको वाम गठबन्धन (पछि नेकपा) ले दुईतिहाइ बहुमत ल्याएको थियो । त्यसपछि केन्द्रमा केपी शर्मा ओली र प्रदेश २ बाहेकका ६ प्रदेशमा नेकपाको एकल सरकार बनेका थिए । नेकपाभित्रको अन्तरद्वन्द्वबीच सर्वोच्च अदालतले २०७७ फागुन २३ मा नेकपा विघटन गरिदिएपछि अस्थिरताको सुरुवात भयो । केन्द्रमा ओलीसँगै लुम्बिनी र गण्डकी प्रदेशमा एमालेका सरकार ढले । गण्डकीमा पृथ्वीसुब्बा गुरुङलाई विस्थापित गर्दै कांग्रेसका कृष्णचन्द्र पोखरेल र लुम्बिनीमा शंकर पोख्रेललाई विस्थापित गर्दै माओवादी केन्द्रका कुलप्रसाद केसी मुख्यमन्त्री बनेका छन् ।कर्णालीमा पनि वैशाख २ को सहमतिअनुसार कांग्रेसका जीवनबहादुर शाही मुख्यमन्त्री बन्ने तयारीमा छन् । उतिबेला मुख्यमन्त्री महेन्द्रबहादुर शाहीको सरकार जोगाउन कांग्रेस, माओवादी केन्द्र र एकीकृत समाजवादी (तत्कालीन अवस्थामा एमाले वरिष्ठ नेता माधवकुमार नेपाल समूह) बीच ११ बुँदे सहमति भएको थियो । उक्त सहमतिअनुसार फ्लोर क्रस गरी सरकारमा गएका एकीकृत समाजवादीका तीन मन्त्रीको कात्तिक १५ मा ६ महिने कार्यकाल सकिएसँगै मुख्यमन्त्री शाहीद्वारा कांग्रेसलाई सत्ताको नेतृत्व हस्तान्तरण गर्ने गठबन्धन दलमा प्रयास भइरहेको छ । प्रदेश २ र सुदूरपश्चिममा भने सरकारको नेतृत्व परिवर्तनको खेल देखिँदैन । राष्ट्रिय सभा सदस्यसमेत रहेका संघीयताविद् खिमलाल देवकोटाले प्रदेश र संघीय सरकारको स्थायित्वका लागि संविधानमै स्पष्ट प्रावधान राखिएको भए पनि तत्कालीन नेकपाभित्रको कलहले केन्द्र र प्रदेश दुवै तहमा अस्थिरता निम्त्याएको बताए । तत्कालीन प्रधानमन्त्री केपी शर्मा ओलीसँग संघीयता कार्यान्वयन गर्ने र संघसहित प्रदेश सरकारलाई स्थायित्व दिने अवसर भए पनि त्यसको सदुपयोग गर्न नसक्दा अहिलेको अवस्था आएको उनको भनाइ छ । वर्तमान संविधानको प्रमुख पिलर संघीयता हो, संघीयता भनेकै प्रदेश तह हो, उनले भने, अहिले प्रदेशमै केन्द्रको रोग सरेपछि संघीयता (प्रदेश) किन चाहियो भन्नेलाई विरोध गर्न मलजल पुगेको छ ।संविधानमा सरकारको स्थायित्वका लागि प्रधानमन्त्री र मुख्यमन्त्री नियुक्त भएको सुरुको दुई वर्षसम्म अविश्वासको प्रस्ताव ल्याउन नपाइने, एक वर्षमा एकपटक मात्र अविश्वासको प्रस्ताव पेस गर्न पाइनेलगायत प्रावधान छन् । यद्यपि दल विभाजन, मिलीजुली सरकारमा समर्थन फिर्तालगायत कारणले सरकार परिवर्तनको खेल चलेको छ । संघीयताविद् देवकोटाले प्रत्यक्ष प्रणालीबाट प्रधानमन्त्री र मुख्यमन्त्री निर्वाचित गर्नेबारे सोच्नुपर्ने बेला आएको बताए । प्रदेशहरूसँग आफैं चल्नका लागि भरपर्दो स्रोत छैन, संघले पठाएको बजेटमा सरकार फेरबदलको खेल खेल्ने, मन्त्रालय टुक्र्याउने, अस्वाभाविक सेवासुविधा लिने काम भइरहेको छ, उनले भने, यसले जनतामा संघीयताप्रति वितृष्णा जगाएको छ, यो विकृति रोक्नका लागि प्रत्यक्ष मुख्यमन्त्री निर्वाचित गर्ने प्रणालीमा जानु उपयुक्त हुन्छ ।"
देउवामोदी भेट ४ वर्षपछि ग्लास्गोमा,प्रधानमन्त्री शेरबहादुर देउवाले भारतीय समकक्षी नरेन्द्र मोदीसँग अर्को साता स्कटल्यान्डको ग्लास्गोमा भेटवार्ता गर्ने भएका छन् । जलवायु परिवर्तनसम्बन्धी राष्ट्रसंघीय खाका संरचना महासन्धि (यूएनएफसीसीसी) को २६ औं सम्मेलन (कोप२६) का क्रममा हुने साइडलाइन वार्तामा देउवामोदी भेट हुन लागेको हो । साइडलाइन वार्ताका लागि नेपालले गरेको आग्रह भारतले बुधबार स्वीकार गरेको प्रधानमन्त्री तथा मन्त्रिपरिषद् कार्यालय स्रोतले जनाएको छ । कोप२६ यही कात्तिक १२२६ मा हुँदै छ । प्रधानमन्त्री देउवा १२ गते गएर १८ गते फर्कने छन् । देउवा चौथो पटक प्रधानमन्त्री भएपछि २०७४ भदौमा भारत भ्रमणक्रममा मोदीसँग पछिल्लो भेट भएको थियो । पाँचौं पटक प्रधानमन्त्री भएका देउवालाई एक महिनापछि गत साउन ३ मा संसद्बाट विश्वासको मत लिएपछि मात्र मोदीले फोन गरेर बधाई दिएका थिए । कूटनीतिज्ञ दिनेश भट्टराईले देउवामोदी भेट महत्त्वपूर्ण हुने बताए । नेपालका प्रायः प्रधानमन्त्रीले जिम्मेवारी सम्हालेपछि पहिलो विदेश भ्रमण भारतको गर्दै आएका छन् । देउवा पाँचौंपल्ट प्रधानमन्त्री भएपछि भने पहिलो विदेश भ्रमण स्कटल्यान्डको हुन लागेको हो । देउवाले ग्लास्गोमा बेलायती प्रधानमन्त्री बोरिस जोन्सनसँग पनि भेट्ने कार्यक्रम छ । उनले मोदी र जोन्सनसँग कात्तिक १५ वा १६ मा भेट्ने जनाइएको छ । प्रधानमन्त्री देउवाको भारतसँग सम्बन्ध त्यति सुमधुर देखिएको छैन । यसअघि केपी शर्मा ओली सरकारले चुच्चे नक्सा जारी गर्दा होस् वा भारतविरुद्ध टीकाटिप्पणी गर्दा देउवाले विरोध गरेका थिएनन् । त्यही कारण भारत उनीप्रति असन्तुष्ट रहेको कूटनीतिक अधिकारीहरू बताउँछन् । कांग्रेसको १४ औं महाधिवेशनबाट फेरि सभापति बन्ने दाउमा रहेका देउवा मोदीसँग सम्बन्ध बढाउन चाहन्छन् । त्यसैले मोदीलाई भेट्ने तय भएपछि उनी ग्लास्गो जान लागेका हुन् । देउवाले भारतीय जनता पार्टी (भाजपा) का विदेश विभाग प्रमुख विजय चौथाइवालेलाई भदौ ७११ मा नेपाल भ्रमण गराएका थिए भने असोज २१२५ मा प्रकाशशरण महतको नेतृत्वमा कांग्रेस नेताहरूलाई भारत पठाएका थिए । कांग्रेस स्रोतका अनुसार ती भ्रमणबाट उपलब्धि हात नपरेपछि उनी मोदीलाई आफैं भेटेर सम्बन्ध सुधार्ने तयारीमा लागेका हुन् ।
"आफैं अन्तरिम आदेश, आफैं रिट खारेज","पोखराका प्राकृतिक सम्पदा भाडामा लगाउनेविरुद्धको रिट उच्च अदालत पोखराले खारेज गरेको छ । मुख्य न्यायाधीश रमेश पोखरेल र न्यायाधीश प्रमोदकुमार श्रेष्ठ वैद्यको संयुक्त इजलासले मंगलबार रिट खारेज गरेको हो । यसअघि मुख्य न्यायाधीश पोखरेल र रमेशप्रसाद राजभण्डारीको संयुक्त इजलासले साउन ३१ मा विस्तृत परियोजना प्रतिवेदन (डीपीआर) र वातावरणीय प्रभाव मूल्यांकन (ईआईए) प्रतिवेदनबिना सम्पदा भाडामा नलगाउन अन्तरिम आदेश जारी गरेको थियो । मुख्य न्यायाधीश पोखरेलले आफैंले अन्तरिम आदेश जारी गरेको रिट आफैंले खारेज गरेका हुन् । पोखराका ५ प्राकृतिक सम्पदा सार्वजनिकनिजी साझेदारी (सानिसा) अन्तर्गत लामो समयका लागि भाडामा दिने पोखरा महानगरपालिकाको निर्णय र त्यसबमोजिम भएका सम्झौता खारेजीको माग गर्दै पोखराका कानुन व्यवसायीले साउन १७ मा रिट दायर गरेका थिए । महानगरले सम्झौता गरेर कार्यान्वयन भइरहेको फेवा सिल्टेसन ड्याममा संकलन हुने ढुंगागिट्टी, बालुवाको संकलन तथा निकासी, सेती खोंच र पाताले छाँगो भाडामा दिन भएको सम्झौता र रामघाट र मोरे खहरे घाटमा बाँध बाँधेर सेती थुन्ने आयोजनाको सम्झौता प्रक्रिया खारेजीको माग गर्दै दुई वटा रिट परेको थियो । प्राकृतिक सम्पदा २४ देखि ४० वर्षसम्म भाडामा दिने महानगरपालिकाको २०७७ चैत २७ को निर्णय र उक्त निर्णयबमोजिमको सम्झौता कार्यान्वयन नगर्न महानगरपालिका, फेवा सिल्टेसन प्रालि र सेती क्यान्योन प्रालिका नाममा अन्तरिम आदेश जारी भएको थियो ।यी दुवै रिट खारेज भएको उच्च अदालत पोखराका उपरजिस्ट्रार विष्णुप्रसाद आचार्यले बताए । फैसलाको पूर्णपाठ भने आउन बाँकी छ । उनका अनुसार फेवा सिल्टेसनको सम्बन्धमा फैसलामा सर्वोच्चको निर्देशनात्मक आदेशलाई आधार मानिएको छ । सेती खोंच र पाताले छाँगोका सम्बन्धमा १८ महिनापछि ईआईए र डीपीआर तयार हुने, त्यसपछि मात्रै सम्झौता लागू हुनेनहुने यकिन हुने भएकाले रिट खारेज गरिएको फैसला गरिएको छ । रामघाट र मोरेखरे घाटका सम्बन्धमा भने सम्झौता भइनसकेकाले रिटको औचित्य नभएको उल्लेख गरिएको छ ।रिट दायर गरेका अधिवक्ता सविन तिवारी मुख्य न्यायाधीश पोखरेल आफैंले अन्तरिम आदेश दिएको रिट आफैंले खारेज गर्नुले न्यायिक अराजकता निम्तिन सक्ने बताउँछन् । विपक्षीले इजलास सार्नकै लागि पटकपटक पेसी सारेको देखिन्छ, उनी भन्छन्, यो फैसलापछि वातावरण, प्राकृतिक स्रोत संरक्षणमा चिन्ता व्यक्त गर्ने हामी कानुन व्यवसायीले आफ्नो पेसालाई कसरी अगाडि बढाउने भन्नेमा अन्योल सिर्जना गरेको छ । उनका अनुसार भूमिसुधार तथा व्यवस्था मन्त्रालयको सरकारी जग्गा दर्ता तथा लिजमा उपलब्ध गराउनेसम्बन्धी कार्यनीति २०५१ मा ३० वर्षसम्म मात्रै सरकारी जग्गा भाडामा दिन पाउने व्यवस्था छ । संघीय मामिला तथा स्थानीय विकास मन्त्रालयले २०७७ मंसिरमा देशभरका स्थानीय तहलाई कानुन बाहिर गएर सरकारी जग्गा भाडामा नदिन परिपत्र नै गरेको थियो । पोखरा महानगरपालिकाले भने संघीय कानुनविपरीत सार्वजनिकनिजी साझेदारी ऐन बनाएर ४० वर्षसम्म भाडामा दिन मिल्ने बनाएको छ । सार्वजनिकनिजी साझेदारी ऐनको उक्त दफा ३५ (१) नै अवैध भएको र त्यसैमा टेकेर भएको सम्झौतालाई अदालतले वैधता दिएको उनको तर्क छ । फेवा सिल्टेसन प्रालिले गत जेठबाट २४ वर्षका लागि अनुमति पाएर उत्खननसमेत गरिरहेको छ । सेती खोंचमा साहसिक पर्यटकीय पूर्वाधार र डेभिड फल्समा सिसा पुलसहितका पूर्वाधार बनाउन सेती क्यान्योन प्रालिलाई ४० वर्षका लागि भाडामा दिन साउन १४ मा सम्झौता भइसकेको छ । रामघाट र मोरे खहरेमा ड्याम बनाएर सेती थुन्ने र निर्माण सामग्री उत्खनन गर्ने गरी ३५ वर्षलाई भाडामा दिनका लागि महानगर कार्यपालिका बैठकको निर्णयबमोजिम बतास अर्गनाइजेसनको बी रिभर माइनिङ प्रालि र विजयमोहन भट्टराईको मोरे खहरे माइनिङ प्रालिसँग सम्झौता प्रक्रिया अघि बढेको थियो । यी ५ सम्पदा भाडामा लगाउने निर्णय भने २०७७ चैत २७ मा भएको महानगर कार्यपालिकाको ४७ औं बैठकले गरेको थियो । सार्वजनिकनिजी साझेदारीका नाममा व्यावसायिक घरानालाई सार्वजनिक सम्पदा सुम्पिन लागेकामा राजनीतिक दल, नागरिक समाज, संरक्षणविद्ले विरोध गर्दै आएका छन् । राष्ट्रिय अर्थतन्त्र सुदृढ गर्न अर्थतन्त्रमा निजी क्षेत्रको भूमिकालाई महत्त्व दिँदै सार्वजनिकनिजी साझेदारीको व्यवस्था भए पनि उक्त नीतिको गलत व्याख्या र प्रयोग गरी गरिएका निर्णय संविधान तथा संघीय कानुनसँग विरोधाभासपूर्ण रहेको सिटिजन्स जुरीका अध्यक्ष एवं वरिष्ठ अधिवक्ता तिलक पराजुली बताउँछन् ।"
बसपार्क नहुँदा यात्रुलाई हैरानी,"दसैंमा घर जाने क्रममा काभ्रे पाँचखालकी रस्मिता तामाङले निकै सास्ती बेहोरिन् । कारण हो काठमाडौंमा स्थायी बसपार्क नहुनु । पहिले १ सय ५० रुपैयाँ तिरेर घर पुग्ने उनले यसपटक गाडीसम्म पुग्नै थप ६ सय रुपैयाँ खर्च गर्नुपर्यो । यसअघि खुलामञ्चबाट गाडी चढ्थ्यौं, अहिले त घर जान गाडी कहाँबाट लाग्छ भन्ने नै थाहा पाइएन, उनले भनिन्, गाडीकै लागि ६ सय रुपैयाँ भाडा तिरेर ट्याक्सीमा सामाखुसीबाट जडीबुटी पुग्नुपर्यो । तिहारमा पनि उस्तै दुःख पाइने हो कि भन्ने चिन्तामा उनी छिन् । पहिला बसपार्क हुँदा ढुक्कले गाडी चढ्न पाइन्थ्यो, अहिले घर जाने बेला भएपछि गाडी खोज्नकै चिन्ता हुन्छ, उनले भनिन् । सिन्धुपाल्चोकका सुकुमान तामाङले पनि उस्तै सास्ती बेहोरेको सुनाए । फूलपातीका दिन बिहान ४ बजे नै टिकट काट्न गएँ तर न काउन्टर थियो, न बसपार्क, उनले भने, जडीबुटीमा गाडी भेटेपछि ढोकामै झुन्डिएर भए पनि घर गएँ ।काठमाडौं महानगरपालिकाले वैशाख १६ देखि खुलामञ्चमा सञ्चालित अस्थायी बसपार्क बन्द गराएपछि सर्वसाधारणलाई सास्ती थपिएको छ । विशेषगरी राजधानीबाट मध्यम दूरीका गन्तव्यका लागि जाने यात्रुले गाडी चढ्ने र झर्ने स्थान नहुँदा तनाव झेल्नुपरेको गुनासो गरेका छन् । खुलामञ्च बन्द गर्दै महानगरले सहरी यातायातलाई पिक एन्ड ड्रप प्रणालीबाट र मध्यम दूरीका सवारीलाई नयाँ बसपार्क गोंगबुबाट सञ्चालन गर्न भनेको थियो । तर, नयाँ बसपार्क अपायक हुने भन्दै राष्ट्रिय यातायात व्यवसायी महासंघले हाललाई खुलामञ्च नै उपलब्ध गराउन निवेदन दिएको थियो । व्यवसायीको मागलाई सम्बोधन गर्न भन्दै साउन १५ मा बसेको महानगरको ६५ औं कार्यपालिका बैठकले उपप्रमुख हरिप्रभा खड्गीको संयोजकत्वमा ५ सदस्यीय समिति गठन गर्यो । समितिले तीनबुँदे सुझावसहित साउन २९ मा बुझाएको प्रतिवेदनमा तत्काल यात्रुवाहक सवारी साधनको व्यवस्थापन गर्न जडीबुटी पुलपूर्वको मनोहरा खोला करिडोर मर्मतसम्भार गरी वा सल्लाघारीतीनकुने सडक किनाराबाट सवारी सञ्चालनमा ल्याउन सकिने उल्लेख छ । त्यस्तै, संघ र प्रदेश सरकारको सहयोग तथा लागत सहभागितामा सवारी साधनको प्रकृतिअनुसार यात्रुवाहक बस, मालवाहक ट्रक र मालवाहक ठूला कन्टेनरका लागि छुट्टाछुट्टै टर्मिनल बनाएर सञ्चालन गर्नुपर्ने सुझावसमेत दिइएको छ । दिगो व्यवस्थापनका लागि भन्दै उपत्यकाका सबै स्थानीय तह, काभ्रेका धुलिखेल, बनेपा र पनौती नगरपालिका तथा यातायात व्यवसायीसहित सरोकारवालाको सहभागितामा यातायात कम्पनी स्थापना गरेर कम्पनीमार्फत दीर्घकालीन योजना सञ्चालन गर्नुपर्ने पनि प्रतिवेदनमा सुझाइएको छ । प्रतिवेदनमा औंल्याइएअनुसार अहिले जडीबुटी पुलपूर्वको मनोहरा खोला करिडोर (लोकन्थली चोकको पेट्रोल पम्पपछाडि) मै अस्थायी बसपार्क सञ्चालनमा ल्याइएको भनिएको छ तर मंगलबार त्यहाँ पुग्दा न टिकट काउन्टर खुला थियो न गाडी नै थिए । पहिला यहाँ बंगुर र हाँस फार्म थियो, लोकन्थलीमा ठेला पसल राख्दै आएकी मैया परियारले भनिन्, बसपार्क आएको महिना दिन पुग्न लाग्यो होला तर धेरै गाडी नै देखिँदैनन् ।खुलामञ्चको अस्थायी बसपार्क बन्द गरिएपछि कोटेश्वर, तीनकुनेलगायत क्षेत्रमा रोकिएर सवारी साधनले यात्रु उठाउँथेझार्थे । अहिले खुलामञ्चबाट चल्ने काठमाडौंकोसीपारि रुटका बस लोकन्थलीबाट छुट्नेरोकिने गर्छन् । चौतारा, बाह्रबिसे जाने बस तीनकुने तरकारी बजारअगाडिबाट छुट्छन् । तर अस्थायी बसपार्क सञ्चालनमा आएको भनिए पनि यात्रुको चाप कम हुने भन्दै सवारी साधन त्यहाँ रोकिँदैनन् । पहिला रत्नपार्क क्षेत्रबाटै पाइने बस अब लोकन्थली आएर चढ्नुपर्ने भएकाले यात्रुलाई असहज छ ।पुरानो बसपार्कमा निर्माणाधीन १२ तल्ले भ्युटावरको अन्डरग्राउन्ड दुई तलालाई बस स्ट्यान्डका रूपमा प्रयोगमा ल्याउने महानगरको योजना छ । तर, उक्त भ्युटावर कहिलेसम्म बनिसक्छ भन्ने यकिन छैन । महानगरका सार्वजनिकनिजी साझेदारी शाखाका प्रमुख नुरनिधि न्यौपानेका अनुसार हालसम्म भ्युटावरको ७० प्रतिशत काम सकिएको छ । भ्युटावरको अहिले ६ तलाको काम भइरहेको छ तर प्राविधिकले ७० प्रतिशत काम सकिएको दाबी गरेका छन्, उनले भने । पाँच वर्षमा निर्माण सम्पन्न गर्ने सम्झौताअनुसार ०७८ असारमै ठेक्काको म्याद गुज्रिसकेको उनले बताए । तर, सम्झौता अवधिमा काम नसकिएको खण्डमा के गर्ने भन्नेमा बारेमा अझै ठोस निर्णय नभएको उनले बताए । उपप्रमुख हरिप्रभा खड्गी पनि बसपार्कको समस्या पुरानो बसपार्कमा बन्दै गरेको बसपार्कसहितको भ्युटावर नबनेसम्म चलिरहने स्विकार्छिन् । बसपार्क सञ्चालन स्थानीय तहको मात्र जिम्मेवारी नभएर संघ र प्रदेश सरकारले पनि सहयोग गर्नुपर्ने उनको भनाइ छ । तिहारपछि मध्यम दूरीका सवारी साधनका लागि स्थायी बसपार्कका लागि सम्बन्धित स्थानीय तहसँग छलफल अघि बढाउने उनको भनाइ छ ।"
"पहिला पीडित, पछि तस्करीमा","कुनै समय प्रलोभनमा परेर मृगौला बेचेका व्यक्ति नै पछि यसको तस्करीमा लाग्ने गरेको खुलेको छ । प्रहरीले मिर्गौला तस्करीमा लागेका व्यक्तिहरूलाई पक्राउ गरी अनुसन्धानमा क्रमका पहिला पीडित भएकाहरू नै तस्करीमा संलग्न भएको फेला पारेको हो ।बनेपा५ का एक युवालाई मृगौला बेचबिखन गर्न लगाउने समुहका ३ जनालाई प्रहरीले पक्राउ गरेको थियो । तस्करीमा सहयोग गर्नेहरू पहिला आफै पीडित रहेको पाइयो, इलाका प्रहरी कार्यालय बनेपाका प्रहरी निरीक्षक राजन कोइरालाले भने, पीडितलाई तस्करीबारे जानकारी हुने र पैसा पनि पाइने भएकाले त्यता लागेको भेटियो । उनीहरूले एउटै मृगौलाले पनि काम गर्ने र आफूलाई केही नभएको उदाहरण दिएर प्रलोभनमा पार्ने गरेका छन् । बेचबिखन गर्ने व्यक्ति लगेबापत उनीहरूले १ लाखसम्म पाउने गरेको प्रहरी अनुसन्धानमा देखिएको छ । भुम्लु८ बस्ने माइला भन्ने कुमार परियारले बनेपा५ मा जग्गा भाडामा लिई टहरा बनाएर बस्दै आएका थिए । २ बर्षअघि कलकत्ता गएर मृगौला बेचबिखन गरेर आएका उनको सम्पर्कमा ती पीडित युवा आएका थिए । मृगौला बेचविखन गरिदिन पाए केही रकम हुने लोभमा उनले पाँचखाल११ का राजकुमार परियारसंग सल्लाह गरे । ३ वर्ष वैदेशिक रोजगारीको लागि मलेसिया गएका राजकुमारले नेपालमा आएर कृषि पेसा थाले पनि खान लाउन नपुगेको भन्दै भारतमा गएर मृगौला बेचेका थिए । त्यसबापत आएको पैसाले गाउँमा १ रोपनी ५ आना जग्गा किनेर घर बनाएका थिए । कुमार र राजकुमारबीच सल्लाह भएपछि उनीहरूले काठमाडौंमा डेरा गरी बस्ने सुमन तामाङ भन्ने सुमन दोङलाई सम्पर्क गरे । वैदेशिक रोजगारीको क्रममा २ वर्ष कतार बसेका सुमनले नेपाल फर्किएपछि काठमाडौंमा परिवारसंगै बसेर ज्याला मजदुरी गर्दै आएका थिए । ४ वर्षअघि सुमनले पनि ५ लाखमा मृगौला बेचेकाका थिए । उनीहरूले पीडितलाई काठमाडौंको कलंकीमा लगेपछि सुमन र अर्का व्यक्तिको जिम्मा लगाएर काँकडभिट्टा हुँदै कलकत्ता पुर्याए । पीडितलाई प्रदीप वैद्य, कल्पना श्रेष्ठ र राज भन्ने व्यक्तिको जिम्मा लगाएर उनीहरू फर्किएको प्रहरीलाई बयान दिएका छन् ।काभ्रे जिल्ला अदालतले तीनै जनालाई पुपर्क्षका लागि थुनामा राख्न आदेश दिएको छ । उक्त कार्यमा संलग्न अन्य ब्यक्तिलाई तत्काल पक्राउ गरी अनुसन्धान गर्न पनि अदालतले आदेश दिएको छ । जिल्ला न्यायाधीश महेन्द्रराज काफ्लेको इजलासले असोज २० गते प्रहरीले संकलन गरेका तत्कालका प्रमाणहरूबाट कसुरदार हुन् भनी मान्न सकिने विश्वसनीय आधार देखिएको र अभियोग दाबी मुलुकी फौजदारी कार्यविधि संहिता २०७४ को दफा ६७ (१) क को अवस्था विद्यमान भएकाले पछि प्रमाण बुझ्दै जाँदा ठहरेबमोजिम हुने गरी पक्राउ परेकाहरूलाई थुनुवाका लागि पुर्पक्ष गर्ने आदेश दिएको थियो ।प्रहरीका अनुसार ती युवालाई भारतको कन्दनपुर ठिकुरिया ग्रिन पार्क भन्ने स्थानमा रहेको एमआरआई अस्पतालमा पुर्याइएको थियो । उनीसहित चार जनालाई सोही अस्पताल पुर्याइए पनि अन्यको विवरण खुलेको छैन । गरिबी, अशिक्षा, लहैलहै, देखासिकी र महत्त्वाकांक्षाका कारण जिल्लामा वर्षौंदेखि मृगौला बेचबिखन हुँदै आएको छ । प्रहरी र यो क्षेत्रमा कार्यरत संघसंस्थाको सक्रियतामा यसअघि तस्करीमा संलग्न १० जना पक्राउ परेका थिए । ३ जना कारागार चलान भए पनि अरू धरौटीमा रिहा भए । प्रहरीको किटानी जाहेरी कुरेर बस्ने प्रवृत्ति, सरकारी निकायको कम चासो, परियोजनाको समयमा मात्रै सकय हुने गैरसरकारी संस्था र मिर्गौला बेच्नेहरूको असहयोग लगायतका कारण तस्करी रोकिन सकेको छैन । पीडित नै पछि पीडक हुने कारण उजुरीसमेत पर्ने गरेको छैन ।"
६ वर्षमा पनि बनेन सडक,"दोलखाको लामोसाँघुजिरी सडकको मुडे चरिकोट खण्ड विस्तार सुरु भएको ६ वर्ष बित्दासमेत अलपत्र छ । २ वर्षमा काम सक्ने गरी ठेकेदार कम्पनीले जिम्मा लिएको थियो । तर, समयमै काम सम्पन्न नगर्दा जिल्लावासीले सास्ती खेप्नुपरेको छ ।सडकको काम नसकिँदा घाम लाग्दो धुले र पानी पर्दा हिलाम्मे सडकका कारण हैरानी खेप्नुपरेको गुनासो स्थानीयले गर्दै आएका छन् । सडक दुरवस्थाकै कारण बिरामीलाई महँगो शुल्क तिरेर हेलिकोप्टर चार्टर गरी उपचारका लागि लैजानुपर्छ । वर्षायाममा त सावारीसाधन हिलोमा फसेर घण्टौं जाम हुने गरेको छ । बिरामी बोकेका एम्बुलेन्ससमेत बाटोमा फसेर अलपत्र पर्ने गरेको स्थानीय जानुका न्यौपानेले बताइन् । जिल्लाबाट सुत्केरीलाई रेफर गरेर राजधानीको अस्पताल पठाउनुपर्यो भने सडककै कारण हेलिकोप्टर चार्टर गर्नुपर्छ, उनले भनिन्, आर्थिक अवस्था कमजोर भएकाहरूले सडककै कारण समयमा उपचार नपाएर ज्यान गुमाउनुपर्ने बाध्यता छ । सडकको दुरवस्थाका कारण व्यवसायीले नयाँ बस नहालेको पनि ४ वर्ष बितेको यातायात व्यवसायी रविन कार्कीले बताए । सडककै कारण बस बिग्रेर हैरान छन् व्यवसायी, उनले भने, खर्च धान्न मुस्किल छ, नयाँ बस सडक नबनीकन आउँदैनन् । पानी परेपछि साना सवारी साधन बीपी राजमार्ग भएर ७६ किलोमिटर बढी घुमेर जिल्ला भित्रने गरेका छन् । सडकको अवस्था दयनीय भएकै कारण राजधानीदेखि चरिकोटसम्मको ४ घण्टाको यात्रा गर्न ८ घण्टासम्म लाग्छ । उक्त सडकका कारण जिल्लाको पर्यटन क्षेत्र पनि प्रभावित बनेको छ । आन्तरिक पर्यटक सडकको अवस्था सम्झेर आउन मान्दैनन् । दसैंपछि जिल्लामा आन्तरिक पर्यटकको चहलपहल हुने बेला हो । साना सवारी लिएर आउनेले सडकको अवस्थाका बारेमा पहिला नै जानकारी लिने गरेको होटल व्यवसायी निराजन थापाले बताए । मुडेचरिकोट सडकको अवस्था कस्तो छ, घुम्न आउन लागेको भनेर फोनमा सोध्छन्, उनले भने, सडकको अवस्था भनेपछि पछि घुम्न आउँला भन्छन् । भारतीय निर्माण कम्पनी सकिल हैदरशंकरमालीसुनौलो खिम्ती जेभीले ७९ करोड रुपैयाँमा सडक विस्तारको जिम्मा लिएको थियो । ठेक्कामा सकिल हैदरको ५१ प्रतिशत स्वामित्व छ । ३० किलोमिटर सडकको काम २०७२ देखि सुरु भएको थियो । चेक बाउन्सको मुद्दामा परेका शंकरमालीका सञ्चालक दीपक सापकोटा सम्पर्कविहीन छन् । सोही निर्माण सेवाका अन्य सञ्चालकलाई झिकाएर लामासाँघु जिरी सडक सुधार आयोजनाले ६ महिना यता काम गराउन थालेको थियो । अहिले केही ठाउँमा ग्राभेल भए पनि वर्षाले जस्ताको त्यस्तै बनाएको छ । ५ किलोमिटर कालोपत्र भए पनि कमसल काम गरेर निर्माण कम्पनी बेपत्ता छ । ठेक्का तोडेर नयाँ ठेक्का लगाउनसमेत आयोजनाले सकेको छैन । निर्माण कम्पनीले अवधि बितेको ४ वर्षमा शक्ति केन्द्र धाएर ३ पटक म्याद थपेका छन् । हाल आयोजनामा आएका प्रमुख कृष्ण पन्तले चाडपर्वमा यात्रुलाई केही सहज बनाउन खाल्डाखुल्डी पुर्ने काम गर्न लगाएको वताए । उनले निर्माण कम्पनीलाई सम्पर्क गरी काम सक्ने कार्ययोजना माग गरेको बताए । ठेकेदारले चैत्रसम्म सक्ने कार्ययोजना हामीलाई दिएको छ, उनले भने बजेटको स्रोत व्यवस्थापन भइसकेको छ । प्रत्येक १५ दिनमा उसले दिएको माइलस्टोन पूरा नगरे ठेक्का तोड्छौं । भारतीय सहयोगमा बनिरहेको सडक भएकाले ठेक्का तोड्दा आर्थिक भार नेपाल सरकारलाई नै पर्ने भएकाले स्रोतको सुनिश्चितता गरेर मात्रै ठेक्का तोड्नुपर्ने हुन्छ । आयोजना प्रमुख पन्तले २० किलोमिटर सडकको आर्थिक स्रोत व्यवस्थापन भइसकेको दाबी गरे । पहिलो खण्डको २५ किलोमिटर खाडीचौरदेखि मुडेसम्म लगातारको दबाबपछि एक वर्षअघि पूरा भएको थियो । ४ दशकअघि स्विस सरकारको सहयोगमा ११० किमि लामोसाँघुजिरी सडक बनेको थियो । सवारी चाप बढ्दै गएपछि भारतीय एक्जिम बैंकको सहयोगमा ७ वर्षअघि सडक सुधार गरी दुई लेनको गर्ने गरी काम सुरु भएको हो ।"
मिठाई पसललाई जरिवाना,"काठमाडौं (कास) काठमाडौं महानगरपालिकाको उपभोक्ता हित संरक्षण समितिले म्याद गुज्रेको सामग्री प्रयोग गर्ने ३ वटा पसललाई जरिवाना गरेको छ । समितिले बुधबार बत्तीसपुतलीमा सञ्चालित रामेश्वर मिठाई पसललाई १० हजार रुपैयाँ जरिवाना गरेको हो । उक्त पसलले मिठाई बनाउन प्रयोग गरेको तेल अयोग्य रहेको समितिले फेला पारेको थियो । टीबीएम उपकरणको प्रयोग गरेर तेलको गुणस्तर जाँच गर्दा अखाद्य भेटियो, महानगरका निरीक्षण अधिकृत हरिबहादुर भण्डारीले भने । उनका अनुसार मिठाई बनाउन प्रयोग गरिने रङ, मसला र फ्रिजमा राखिएका करिब १ दर्जन कोल्ड ड्रिङ्सको समेत म्याद सकिएको थियो । समितिले मंगलबार महाराजगन्जस्थित प्रिया स्विट एन्ड चाट हाउसलाई २० हजार र ताज बेकरीलाई २० हजार रुपैयाँ जरिवाना गरेको थियो । ताज बेकरीले व्यवसाय सञ्चालनका लागि दर्ता प्रमाणपत्र नलिएको पाइएको छ । प्रिया स्विटले म्याद सकिएका रङ र मसलाको प्रयोग गरेको र त्यस्ता खाद्यवस्तु जफत गरेको समितिले जनाएको छ ।"
फरार अभियुक्त २ वर्षपछि पक्राउ,काठमाडौं (कास) साथीको हत्यामा संलग्न फरार अभियुक्तलाई प्रहरीले २ वर्षपछि पक्राउ गरेको छ । पक्राउ पर्नेमा मकवानपुर गढी गाउँपालिका१ फूलबारीका २४ वर्षीय जय सिंगार छन् । उदयपुर कटारी नगरपालिका२ घरभई ललितपुर बालकुमारी बसेर मूर्तिको काम गर्ने ३३ वर्षीय हरी खड्काको २०७६ साउन २५ गते हत्या भएको थियो । घटनामा संलग्न ५ जना अभियुक्तहरुलाई प्रहरीले यसअघि नै पक्राउ गरिसकेको छ । बुधबार महानगरीय अपराध महाशाखाले बुधबार सिंगारलाई ललितपुर च्यासलबाट पक्राउ गरेको हो ।
प्रवासी नेपालीको मताधिकार कानुन बनाउन ढिलाइ,"सर्वोच्च अदालतले विदेशमा रहेका नेपालीलाई मताधिकारको व्यवस्था गर्न चार वर्षअघि सरकार र निर्वाचन आयोगलाई निर्देशनात्मक आदेश दिए पनि कानुनको मस्यौदासमेत तयार भएको छैन । संघीय संसद् सुरु भएपछि ७२ वटा विधेयक प्रमाणित भएर कानुन बनिसकेका छन् तर सरकारले विदेशमा रहेका नेपालीलाई मतदानमा सहभागी गराउनेसम्बन्धी प्रावधान राखेर कुनै पनि विधेयकको मस्यौदा बनाएको छैन । संघीय संसद् सचिवालयका अनुसार प्रतिनिधिसभाबाट ५६ वटा र राष्ट्रिय सभाबाट १६ वटा विधेयक पारित भइसकेका छन् । सर्वोच्च अदालतका न्यायाधीश सपना प्रधान मल्ल र पुरुषोत्तम भण्डारीको संयुक्त इजलासले २०७४ चैत ७ मा विदेशमा रहेका नेपालीलाई विदेशमै मतदानको अधिकार सुनिश्चित गर्न ६ बुँदे निर्देशनात्मक आदेश दिएको थियो । सर्वोच्चले विदेशमा रहेका नागरिकलाई निर्वाचनमा सहभागी गराउँदा आउन सक्ने चुनौतीको पहिचान गर्दै समाधानको बाटो पहिल्याउन आवश्यक पर्ने कानुन निर्माणका लागि विधेयक अघि बढाउन सरकारलाई भनेको थियो । अब हुने निर्वाचनहरूमा विदेशमा रहेका नेपाली नागरिकले भाग लिन पाउने सार्थक अवस्था सिर्जना गर्न आवश्यक स्रोत सामग्री, प्रविधि, संरचना तथा व्यवस्थापनका लागि आवश्यक तयारी गरी मतदान गर्न सक्नेसम्मका अवस्था सुनिश्चित गर्न आवश्यक र उपयुक्त पहल गर्नू गराउनू, आदेशमा थियो । सर्वोच्चले विदेशमा रहेका नेपालीको वास्तविक लगत संकलन तत्काल सुरु गरेर आउँदो निर्वाचनमा मतदानमा सहभागी गराउन आदेश दिएको थियो ।स्थानीय तहका जनप्रतिनिधिको पदावधि २०७९ जेठ ५ मा सकिँदै छ । त्यस्तै प्रतिनिधिसभा र प्रदेशसभाको निर्वाचन अर्को वर्ष गर्नुपर्ने कानुनी बाध्यता छ । आदेशअनुसार निर्वाचन आयोगले विदेशमा रहेका नेपालीले मतदान गर्न पाउने व्यवस्था र मतदाता नामावली संकलन गर्ने कानुनी आधार तय गर्ने प्रस्ताव अघि बढाइसकेको छ, आयोगका सचिव सुरेश अधिकारीले भने, पहिला त कानुन बन्नुपर्यो । कानुन बनेपछि त्यसलाई कसरी कार्यान्वयन गर्ने भन्ने विषयमा विज्ञहरूसँग पनि हामी छलफल गरिरहेका छौं ।विदेशमा रहेका नेपालीलाई दूतावासमा मतदान केन्द्र राखेर, अनलाइन र हुलाकमध्ये एउटा विधिबाट मतदानमा सहभागी गराउन सकिने विज्ञहरूले बताएका छन् । दूतावासमा मात्र केन्द्र राख्दा त्यस देशमा रहेका सबै नेपालीले मताधिकार प्रयोग गर्न असम्भव हुने आयोगले जनाएको छ । यी सबै विकल्पमा छलफल गरिरहेका छौं, अधिकारीले भने । सर्वोच्चले पनि प्रत्यक्ष रूपमा विदेशस्थित कूटनीतिक निकायहरूमा प्रतिनिधिमार्फत, हुलाकमार्फत वा इलेक्ट्रोनिक भोटिङमध्ये कुन विकल्प प्रयोग गर्दा धेरै नागरिकलाई गोप्य तरिकाबाट समेट्न सकिन्छ, त्यसको तयारी गर्न आदेश दिएको थियो । आदेशको यही प्रावधानमा टेकेर निर्वाचन सञ्चालन व्यवस्थापनसम्बन्धी विधेयकको प्रारम्भिक मस्यौदा तयार गरेर सरकारसँग अनुमतिका लागि पठाएको आयोगले जनाएको छ । आयोगले १० वटा ऐनलाई चार वटामा सीमित गर्ने गरी एकीकृत ऐनको प्रस्ताव गरेको छ । यही मस्यौदामा विदेशमा रहेका नेपालीलाई पनि मतदानमा सहभागी गराउने प्रावधान समेटिएको छ । अहिलेको कानुनमा विदेशमा रहेका नेपालीको मतदाता नामावली संकलनसमेत गर्न मिल्दैन । मतदाता नामावली संकलन गर्न पनि कानुनले बाटो खोल्नुपर्ने भएकाले त्यसको खाका बनाइसकेका छौं, क्याबिनेटले स्वीकृत गरेपछि प्रक्रिया अघि बढ्छ, निर्वाचन आयोगका सचिव अधिकारीले भने ।नेपालीहरू शिक्षा, रोजगारी, कूटनीतिक सेवा, व्यापारका लागि विदेश गएका छन् । नेपालको कुल मतदाताको झन्डै २० प्रतिशत विदेशमा रहेको अनुमान छ । केहीले नेपाली नागरिकता त्यागेर सम्बन्धित देशकै नागरिक लिइसकेका छन् । विदेशमा रहेका नेपालीको मतदाता नामावली संकलन गर्दा दोहोरो नागरिकता लिएका व्यक्ति पनि सहभागी हुन सक्ने आयोगले आकलन गरेको छ । कानुनी आधार पूरा भएपछि अनलाइनबाट नामावली संकलन गर्न आन्तरिक तयारीसमेत भइरहेको आयोगले जनाएको छ । सर्वोच्च अदालतले विदेशमा बसेको भए पनि नेपाली नागरिकता नत्यागेको र अन्य कुनै पनि देशको नागरिकता नलिएको, मतदानका लागि कानुनबमोजिमको उमेर पूरा भई मतदाता परिचयपत्र भएको, विदेशमा रहेका नागरिकहरूको सम्बन्धमा कूटनीतिक निकायले तयार गर्ने लगतमा अद्यावधिक भएकालाई योग्य मान्न आदेश दिएको थियो ।संविधानको धारा ८४ को उपधारा ५ मा अठार वर्ष पूरा भएका प्रत्येक नेपालीलाई संघीय कानुनबमोजिम कुनै एक निर्वाचन क्षेत्रमा मतदान गर्ने अधिकारको व्यवस्था गरिएको छ । यसबाहेक हरेक तहको निर्वाचनमा मतदानमार्फत सहभागी हुन पाउने हक संविधानले संरक्षण गरेको छ । विदेशमा रहेका नेपाली श्रमिकलाई राजनीतिक अधिकार प्रदान गर्न मतदानमा सहभागी गराउनुपर्ने माग राखेर यही मुद्दामा बहस गरेका अधिवक्ता वरुण घिमिरेले अदालतले अधिकार दिन आदेश दिए पनि निर्वाचन आयोग, सरकार र राजनीतिक दलले बेवास्ता गरेको बताए ।४० लाखभन्दा बढी नेपाली वैदेशिक रोजगारीमा छन्, हामीले श्रमिकलाई मात्रै अधिकार मागेका थियौं, अदालतले एक कदम अघि बढेर श्रमिकबाहेकलाई पनि मतदानको अधिकार दिन आदेश दियो, घिमिरेले भने, सर्वोच्चको आदेश कार्यान्वयन गर्न कानुनको मस्यौदासमेत अघि नबढाएकाले सरकार गम्भीर नभएको प्रस्ट हुन्छ ।"
कांग्रेस महाधिवेशन मंसिर २७२९ प्रस्ताव,"काठमाडौं (कास) नेपाली कांग्रेस केन्द्रीय निर्वाचन समितिले वडादेखि केन्द्रसम्मको एकमहिने नयाँ निर्वाचन कार्यतालिका तयार पारेको छ । समितिको बुधबारको बैठकले मंसिर २७२९ मा १४औं महाधिवेशन गर्न निर्वाचन कार्यतालिका तयार पारेको हो ।निर्वाचन समितिका एक सदस्यले कात्तिक २७ देखि मंसिर २७ सम्मको समयसीमा राखेर एकमहिने कार्यतालिका तयार पारिएको बताए । उनका अनुसार बिहीबार पुनः बैठक बसेर कार्यतालिका सार्वजनिक गरिनेछ । केन्द्रीय निर्वाचन समितिका संयोजक महादेवप्रसाद यादवको अध्यक्षतामा बसेको बैठकमा सदस्यहरू गोपालकृष्ण घिमिरे, सीताराम केसी र एकराज पोख्रेल उपस्थित थिए । अर्का सदस्य तेजबहादुर रावल काठमाडौंबाहिर रहेकाले निर्वाचन कार्यतालिका सार्वजनिक हुन नसकेको ती सदस्यले बताए । उनका अनुसार कात्तिक २७ गते निर्वाचन प्रक्रिया सुरु हुन नसकेका १३ जिल्लाको वडा अधिवेशन हुनेछ । कात्तिक ३० मा पालिका अधिवेशन, मंसिर ३ मा प्रदेशसभा निर्वाचन क्षेत्रीय अधिवेशन, मंसिर ६ मा प्रतिनिधिसभा निर्वाचन क्षेत्रीय अधिवेशन, मंसिर १०११ मा जिल्ला अधिवेशन र मंसिर १६१८ मा प्रदेश अधिवेशन गर्ने गरी कार्यतालिका बनाइएको ती सदस्यले बताए । कांग्रेसले मंगलबार केन्द्रीय निर्वाचन समितिसँग बैठक गरी मंसिर मसान्तसम्म महाधिवेशन सम्पन्न हुने गरी कार्यतालिका बनाउन निर्देशन दिएको थियो । यसअघिको कार्यतालिकामा कात्तिक १०१२ गते प्रदेश अधिवेशन र मंसिर ९१३ गते केन्द्रीय महाधिवेशन गर्ने उल्लेख थियो । निर्वाचन समितिले तयार गरेको प्रस्तावित तालिकामा भने प्रदेश अधिवेशन र केन्द्रीय महाधिवेशनबीच १० दिनको मात्र फरक छ । सप्तरी, सिराहा, सर्लाही, बारा, पर्सा, रौतहट, धनुषा, महोत्तरी, सुर्खेत, बाँके, डोल्पा, कैलाली र रसुवा गरी १३ जिल्लामा वडा अधिवेशन हुन सकेको छैन । तीमध्ये रौतहट र रसुवाको क्रियाशील सदस्यताको टुंगो लागेको छैन । पालिका अधिवेशन सम्पन्न भइसकेका ५१ जिल्लाको प्रदेशसभा क्षेत्रीय अधिवेशन, प्रतिनिधिसभा क्षेत्रीय अधिवेशन र जिल्ला अधिवेशन हुन सकेको छैन । १३ हिमाली जिल्लाको भने जिल्ला अधिवेशनसमेत भइसकेको छ ।"
२४ वर्षीयालेजन्माइन् चम्ल्याहा,"भैरहवास्थित युनिभर्सल मेडिकल कलेजको महिला तथा प्रसूति वार्डको ८ नम्बर बेड । त्यसमा रहेकी सीता सार्की चिन्तित देखिन्थिन् । उनको मुहारमा बुधबार खुसीभन्दा बढी चिन्ता झल्किन्थ्यो । एकै दिन जन्माएका चार सन्तानको भविष्यबारे सोच्दै उनी आत्तिएकी थिइन् । भगवानको पुकार गर्दै चार छोरीको स्वास्थ्यलाभको कामना गरिरहेकी थिइन् । उनलाई आडभरोसा दिन श्रीमान् सन्तोष बेडनजिकै बसिरहेका थिए । पाल्पाको माथागढी१ चिदीपानीकी २४ वर्षीया सीताले स्थानीय स्वास्थ्य चौकीमा बेलाबेलामा स्वास्थ्य जाँच गराइरहेकी थिइन् । ६ महिना पुगेपछि पहिलोपटक भिडियो एक्सरे गर्दा चिकित्सकले दुई सन्तान हुर्किरहेको जानकारी दिएका थिए । उनले सावधानी अपनाउँदै जाँच गराउँदै आएको बताइन् । स्थानीय स्वास्थ्य संस्थाले घरमै वा जहाँ पायो त्यहीं सुत्केरी नगराउन सल्लाह दिएको श्रीमान् सन्तोषले बताए । दोस्रोपटक जाँच गराउँदा चिकित्सकले पेटमा तीन सन्तान रहेको र उनीहरू सकुशल रहेको जानकारी गराए । विवाह भएको सात वर्षसम्म सन्तानका लागि कोसिस गरे पनि गर्भ रहेको थिएन । दम्पत्तीले एकैपटक तीन सन्तान जन्मिने खबरले उत्साहित र सचेत रहेको बताए । गत कात्तिक ६ मा सीतालाई पेट निकै दुख्यो । असह्य भएपछि श्रीमान्ले स्वास्थ्य चौकी लगे । त्यहाँदेखि रिफर गरियो । पाल्पाकै मिसन, लुम्बिनी मेडिकल कलेज हुँदै भैरहवाको युनिभर्सल शिक्षण अस्पताल ल्याएर भर्ना गरेको उनले बताए । मंगलबार दिउँसो उनको शल्यक्रिया भयो । ७ महिनामै उनले चार छोरीलाई जन्म दिइन । स्त्री तथा प्रसूति रोग विशेषज्ञ डा तारा केसीको नेतृत्वको मेडिकल टोलीले सीताको शल्यक्रिया गरेको थियो । सन्तोष र सीतालाई चार सन्तानबारे बल्ल जानकारी भयो । हामी त तीन बच्चा भनेर बसेका थियौं, यहाँ अप्रेसन गर्दा चारवटा रैछन्, सन्तोषले भने, पहिलोपटक अभिभावक बन्दा चार सन्तानका बन्यौं, खुसी लाग्यो । तर, जन्मिएपछिका आवश्यकता र औषधि उपचारको खर्च धान्न नसक्ने समस्याले पिरोलिरहेको छ । डा ताराका अनुसार बच्चीहरूको तौल कम भएको र समयअगावै सुत्केरी गराउँदा अल्ट्रासाउन्डमा चारवटै बच्चाको तस्बिर नदेखिएको हुन सक्छ । ७ महिना लाग्दै बच्चा जन्मिएको र उनीहरू उल्टो अवस्थामा रहेकाले अक्सिजनको सहारा दिई बाहिरी वातावरणको जोखिमबाट जोगाइएको उनले बताइन् ।१७ वर्षमा मागी विवाह गरेकी सीताले २४ वर्षको उमेरमा एकैपटक चार सन्तान जन्माउँदा उनलाई गाह्रो त भयो तर आमा बनेको खुसी भने उनको अनुहारमा झल्किरहेको थियो । सीताले जन्म दिएकी छोरीहरूलाई हेर्न नपाउँदै उनीहरूलाई एनआईसीयू कक्षमा राखी उपचार गरिंदै छ । सन्तोषले भने छोरीहरूलाई एक झलक देखेका थिए । बच्चीहरूको तौल क्रमशः ११ सय ग्राम, ११ सय ५० ग्राम, १ हजार ६० ग्राम र ११ सय ३० ग्राम छ । श्रीमान् सन्तोषले आर्थिक जोहो कसरी गर्ने भनी आत्तिएको बताए । छोरीहरूको स्वास्थ्यमा समस्या नआए हुन्थ्यो, उनले भने, श्रीमती स्वस्थ भए रिनधन गरेर भए पनि घर लिएर जाने थिएँ । सीतालाई बुधबार साँझसम्म दालको रस र तातो पानी पिउने सल्लाह चिकित्सकले दिएका छन् । सीताले सन्तानको मुख हेर्ने चाहना राखिरहेकी छन् । शल्यक्रिया भएकाले आफ्नो स्वास्थ्य पनि कमजोर रहेकाले आराम गर्न भनिएको सीताले बताइन् ।सन्तोष सिलाइको काम गर्छन् । दुई छाक टार्नकै लागि काम नगरी नपुग्ने सन्तोषको परिवार छ । सीता घरमा भात पकाउने, खेतीपातीमा सघाउने काम गर्थिन् । सन्तोषको एकल कमाइले बल्लतल्ल धानिएको परिवारले ढिलो गरी पाएको खुसीलाई सहजै स्विकार्न र हाँसीहाँसी सुत्केरी स्याहार्ने मौका भने नपाएको सन्तोषको भावनाले बताएको थियो । उनी पटकपटक पैसाको जोहो कसरी गर्ने भन्नेबारे सोचेर पीर मान्दै थिए । श्रीमतीलाई एक्लै छोडेर पैसा खोज्न हिंड्न नसकेका उनले हारगुहार गरी अस्पतालबाहिरको एक होटलदेखि ४ हजार मागेर सुत्केरी श्रीमतीको दोस्रो दिनको औषधि खर्च जुटाएको सुनाए । बिहीबारका लागि ४० हजार रुपैयाँ चाहियो भन्नुभएको छ, उनले भने, देउता पुकार्नेबाहेक विकल्प छैन । अस्पतालमा यसअघि पनि तिम्ल्याहा सन्तान जन्मिएको र अहिले चम्ल्याहा जन्मिएको जनसम्पर्क अधिकृत सुशील गुरुङले बताए । शल्यक्रिया गर्ने डाक्टरका अनुसार सबै बच्ची स्वस्थ छन् । तर तौल कम भएकाले बाहिरी वातावरणमा घुलमिल हुँदा संक्रमण नहोस् भनेर एनआईसीयूमा राखिएको हो, गुरुङले भने ।"
कांग्रेसलाई संविधान मिच्ने हक छैन,"समयमै पार्टी महाधिवेशन नगरेर नेपालका प्रमुख दलहरूमध्येको एक नेपाली कांग्रेसले संवैधानिक व्यवस्थाकै धज्जी उडाउनु सरासर आपत्तिजक छ । चौथो पटक सारिएको मिति मंसिर ९ देखि १३ गतेसम्म पनि महाधिवेशन गर्न नसकेर वा नचाहेर यो पार्टीले पुनः कार्यतालिका संशोधन गर्न खोजिरहेको छ, जसको कसै गरी औचित्य पुष्टि गर्न सकिँदैन । देशको संवैधानिक तथा कानुनी प्रावधानलाई ह्याकुलाले मिचेर स्वेच्छाचारी ढंगले अघि बढ्न चाहने यस्तो प्रवृत्ति आलोच्य मात्र होइन, दण्डनीयसमेत छ । कांग्रेस नेतृत्वले यसबारे हेक्का राख्नुपर्छ भने निर्वाचन आयोगजस्तो सम्बन्धित संवैधानिक निकायले पनि उसलाई मनलागी निर्णय गर्ने छुट दिनु हुँदैन । संविधानको धारा २६९(४ख) ले प्रस्टै भनेको छ, राजनीतिक दलको विधानमा कम्तीमा पाँच वर्षमा एक पटक सो दलका संघीय र प्रदेश तहका प्रत्येक पदाधिकारीको निर्वाचन हुने व्यवस्था हुनुपर्छ । विषम अवस्थामा पनि छ महिनाभन्दा बढी महाधिवेशनबिनै चल्न दिने छुट संविधानले दिएको छैन । यही उपधारामा उल्लिखित प्रतिबन्धात्मक प्रावधानमा भनिएको छ, तर विशेष परिस्थिति उत्पन्न भई पाँच वर्षभित्र पदाधिकारीको निर्वाचन सम्पन्न हुन नसकेमा छ महिनाभित्र त्यस्तो निर्वाचन गर्न सकिने गरी राजनीतिक दलको विधानमा व्यवस्था गर्न बाधा पर्ने छैन । लोकतन्त्र सञ्चालनका मुख्य कर्ताहरू राजनीतिक दलहरू भएकाले तिनलाई आन्तरिक रूपमा पनि लोकतान्त्रिक बनाउनकै निम्ति संविधानमै यस्तो बाध्यात्मक व्यवस्था गरिएको हो । संविधानको यस्तो बाध्यात्मक व्यवस्थालाई पनि सहजै उल्लंघन गरेर आफूलाई लोकतन्त्रको निःसर्त हिमायती ठान्ने नेपाली कांग्रेसले गलत नजिर स्थापित गरिरहेको छ । २०७२ फागुनमा काठमाडौंमा तेह्रौं महाधिवेशन सम्पन्न गरेको यो पार्टीले गत फागुनभित्रै आफ्नो चौधौं महाधिवेशन सम्पन्न गरिसक्नुपर्थ्यो । संविधानले दिएको छ महिनाको थप सुविधाको अवधि पनि गत भदौमै समाप्त भइसकेको छ । यस्तो अवस्थामा त्यसको तीन महिनापछि तोकिएको अधिवेशनको कार्यतालिकामा पनि पुनः संशोधन गर्न खोज्नु आफैंमा अशोभनीय धृष्टता हो । कांग्रेसकै विधानमा त झन् कुनै पनि तहको नेतृत्वको कार्यकाल चार वर्ष हुने उल्लेख छ । विशेष परिस्थितिमा छ महिना थप गर्न सकिने भनिएको छ । यस हिसाबले समयमै महाधिवेशन नगरेर कांग्रेस अहिल्यै वैधानिक संकटमा फसिसकेको छ । खालि यसको चेतनाबोध यो पार्टीको नेतृत्वलाई नभएको मात्र हो, राज्यको सम्बन्धित निकायले पनि यसबारे नझकझकाएको मात्र हो । संविधानबमोजिम थपिएको छ महिनाभन्दा बढी एक दिन पनि महाधिवेशन नगरी अघि बढ्नु संविधानमाथि अतिक्रमण गर्नु हो, जुन बाटोमा कांग्रेस हिँडिसकेको छ । गत भदौभित्रै वडा तहका अधिवेशनहरू सुरु गरेर यसैलाई उसले संवैधानिक व्यवस्थाको पालना गरेको बताएको छ, जुन विधिमाथिको बलमच्यिाइँ मात्र हो । संविधानले अधिवेशन सुरु गर्ने भनेको नभएर प्रस्टसितै संघ र प्रदेश तहका पदाधिकारी निर्वाचित गर्ने भनेको छ, यसको ख्याल सम्बन्धित सबैले राख्नुपर्छ । यसरी क्रियाशीलमध्ये देशकै पुरानो पार्टीमा पनि संविधानमा रहेको राजनीतिक दलसम्बन्धी व्यवस्था उल्लंघन गर्दा निम्तिन सक्ने वैधानिक संकटप्रति सचेतना नदेखिनु उदेकलाग्दो त छँदै छ, त्यत्तिकै बुझिनसक्नु पनि छ । डरलाग्दोचाहिँ के छ भने, यो कुनै अनजानवश भएको हुँदै होइन । गर्दागर्दै ढिलाइ भएको पनि होइन । शक्तिको दम्भ, विधिमाथि बलमिच्याइँ र हामीले जे गरे पनि हुन्छ भन्ने स्वेच्छाचारी शैलीकै कारण कांग्रेस नेतृत्वमा यस्तो हिम्मत आएको हो । कांग्रेसले बहाना बनाउँदै आएको कोरोना महामारीको असर पक्कै थियो, तर यही कारण महाधिवेशन नै गर्न नसकिएको तर्क भने अति हास्यास्पद र अपरिपक्व छ । किनभने यही अवधिमा छिमेकी भारतको पश्चिम बंगाललगायतका राज्यमा विधानसभा निर्वाचन नै भएको दुनियाँलाई राम्रै ज्ञान छ । त्यसैले यो बहानाबाजीका भरमा कांग्रेसले उन्मुक्ति पाउन सक्दैन । पार्टीभित्रको क्रियाशील सदस्यता विवाद, लेनदेन र शक्तिको हानथापलगायतका समस्या कांग्रेसको आन्तरिक राजनीतिक विषय हुन्, यही बहानामा देशकै विधि मिच्न मिल्दैन । कांग्रेसभित्र जस्तोसुकै आन्तरिक छिनाझपटी भए पनि संवैधानिक प्रावधानले त्यसलाई चिन्दैन । विधिको शासनप्रति प्रतिबद्ध हुने हो भने पार्टीको आन्तरिक समस्या ठूलो कुरा हुनै सक्दैन, नेतृत्वपंक्तिको विवेक र सानोतिनो कसरतबाटै त्यो समाधान हुन सक्छ । तसर्थ, संविधानको जीवन्त व्यवस्थालाई एउटा जीवन्त पार्टीले निर्जीव अक्षरमा परिणत गर्ने भूल कदापि गर्नु हुँदैन । एउटा जिम्मेवार, पुरानो र हाल सत्ता चलाइरहेको दल नै विधिको पालना गर्न चुकेपछि भोलि अरूलाई पनि कानुनी बाटोमा हिँडाउन सकस हुन्छ, त्यसबाट विधिको शासन पनि संकटमा पर्न सक्छ । त्यसैले कांग्रेसबाट भैरहेको संविधान र कानुनको अनादर कसै गरी स्वीकार गर्न सकिँदैन । यो संवैधानिक र वैधानिक मात्र होइन, अकाट्य नैतिक प्रश्न पनि हो, यसबाट पार्टी नेतृत्व भाग्न पाउँदैन । विधि मान्ने हो भने, संविधानको सर्त पूरा नगर्ने दलले निर्वाचन प्रयोजनमा समेत भाग लिन नपाउनुपर्ने हो, त्यसैले निर्वाचन आयोगले पनि यसबारे कांग्रेसलाई झकझकाउनुपर्छ, थप समय नलम्ब्याएर यथासमय महाधिवेशन गर्न लगाउनुपर्छ । कानुनी व्यवस्थाको आफूअनुकूल व्याख्याले कांग्रेसले अहिलेको संकट त टार्ला तर विधिको शासनमाथि भने अवश्य प्रहार पुग्नेछ । र, विधि पालनामा उदासीन भैरहेमा कांग्रेसलाई एउटा लोकतान्त्रिक दलका रूपमा गणना गर्न पनि हिचकिचाउनुपर्ने हुन्छ । त्यसैले सम्बन्धित सबै यसप्रति सचेत र जिम्मेवार हुनैपर्छ ।"
शक्ति पृथकीकरण र प्रधानन्यायाधीश,"निष्कर्षप्रधानन्यायाधीश राणा मात्र होइन, अन्य प्रधानन्यायाधीश र न्यायाधीशसमेत बेलाबखत विवादमा आउने गरेका उदाहरणहरू छन् । अधिकांशतः व्यक्तिगत कमजोरी र चरित्रका कारण भए पनि केही राजनीतिअनुकूल चलेका वा एकाध नचलेका कारणसमेत विवादित भए, जुन घटना राणाका भन्दा बिलकुल फरक विशेषताका थिए । यी यावत् दृष्टान्त हेर्दा कानुन व्यवसाय र न्यायप्रदायक संरचना पूर्ण व्यावसायिक हुन नसक्नु वा दलीयकरणको दलदलबाट बाहिर निस्कन नसक्नुको परिणाम हो यो । नेपाल बार, प्रधानन्यायाधीशका सल्लाहकार समूह, पूर्व न्यायाधीश, सञ्चारजगत् र आम नागरिकको समेत विश्वास गुमाएका राणा पदासीन भैरहनुको औचित्य देखिँदैन । र, यो विवादको अन्य तहबाट निकास खोजिनुभन्दा पहिले नै राणा आफैंले मार्गप्रशस्त गर्नु सर्वोत्तम उपाय हो । अर्थात्, राजनीतिक तहबाट निकास खोज्ने अन्तिम विकल्पमा जानुअघि राणा स्वयंले न्यायालय र न्यायक्षेत्रबाट यो मुद्दा किनारा लगाएर नजिर स्थापित गर्नु देश र न्यायालयको हितमा देखिन्छ । किनकि आफ्नो साखको माया र मूल्य आफैंलाई थाहा हुन्छ, र आफैंले मात्र जोगाउन सकिन्छ ।"
प्रधानन्यायाधीशको अभिव्यक्ति र दलहरूको मौनता,"नेपाली लोकतन्त्रले तत्कालीन कार्यपालिका प्रमुख ओलिको दुर्नियतको समना गरेर देशलाई संवैधानिक बाटोमा पुनर्बहाली गरेको केही समय नबित्दै प्रधानन्यायाधीशको स्वार्थको सामना गरिरहेको छ । कुनै पनि व्यवस्थालाई शाश्वत् बनाउन त्यसका मुख्य अवयवहरू कार्यपालिका, न्यायपलिका र व्यवस्थापिकाको प्रमुख भूमिका हुन्छ । ती अवयवको नियत र नीति लोकतन्त्रको स्थायित्व र विकासका लागि निर्णायक हुन्छन् । कुनै मझौला नेता, तल्लो तहको कुनै संस्था या कुनै झुन्डको दुर्नियतले समग्र व्यवस्थालाई खासै लामो र पुनःस्थापित गर्नै नसकिने क्षति पुर्याउँदैन तर मुख्य संवैधानिक एकाइ र त्यसका नाइकेहरूको दुर्नियत व्यवस्थाका लागि अन्यन्त घातक हुन्छ । प्रधानन्यायाधीश चोलेन्द्रशमशेर जबराले पहिल्यैदेखि सरकारसँग बार्गेनिङ गर्ने गरेको आशंका गरिन्थ्यो । वर्तमान सरकार गठन हुँदा प्रधानन्यायाधीशले आफ्ना मानिसलाई मन्त्री बनाउन गरेको लबिइङले यो आशंकालाई लगभग प्रमाणित गरेको छ । यसले उनी न्यायालयको नेतृत्व गर्न योग्य छैनन् भन्ने पुष्टि नै गरेको छ । यस्तोमा उनको राजीनामा नदिने पछिल्लो अभिव्यक्तिले उनी अझ खतरनाक बन्ने देखिएको छ । सबै विवादितले राजीनामा दिए मात्र आफूले पनि दिने नत्र नदिने उनको हठयुक्त अभिव्यक्तिले उनी महत्त्वाकांक्षी राजनीतिज्ञ पो हुन् कि भन्ने लाग्यो । न्यायपालिकाका जिम्मेवारहरू या तिनका नीतिमा भरसक विवाद या बहस हुने अवस्था सृजना हुनु हुँदैन या हुन दिनु हुँदैन । त्यस्तो भैहाले जिम्मेवारहरूले वैधानिक प्रस्टीकरण आदि माध्यमबाट आफूलाई निर्दोष सबित गर्नुपर्छ । न्यायपालिका अन्य संवैधानिक निकायहरूमा उत्पन्न हुने विवादहरूको न्ययसंगत निरूपण गर्ने एक मात्र निकाय भएकाले त्यस्तो निकायको प्रमुख नै विवादमा आउनु र आफ्नाबारे उठेका विवादहरूबारे सार्वजनिक प्रस्टीकरण दिनुको सट्टा उल्टै अन्य विवादितको हवाला दिएर आफूलाई बचाउ गर्ने प्रयास गर्नुले प्रधानन्यायाधीश दोषी नै हुन् र उनी न्यायालयको नेतृत्व गर्न वास्तवमै योग्य छैनन् भन्ने कुरालाई बल पुगेको छ । उदेकलाग्दो त के भने, न्यायपालिका प्रमुख नै संगीन विवादमा तानिएर उनीविरुद्ध न्यायाधीशसमेत न्याय क्षेत्र सम्बद्ध सबैजसो संस्था खुल्लमखुला विरोधमा उत्रिरहँदा सरकार र विभिन्न दल यस्तो प्रवृत्तिविरुद्ध मौन छन् । प्रधानन्यायाधीश संवैधानिक र व्यावहारिक रूपमा जिम्मेवार र जवाफदेही भएनन् भन्ने चिन्ता बढिरहेको बेला राजनीतिक दलहरूको यस्तो मौनताले उनीहरू पनि न्यायालय प्रमुखको स्वार्थका सारथि नै हुन् भन्ने निष्कर्षमा पुग्न सहज हुँदै छ । राजीनामा नदिने प्रधानन्यायाधीशको पछिल्लो अभिव्यक्तिले पनि उनले दलहरूको साथ पाएका छन् र उनीविरुद्ध महाअभियोगको सम्भावना छैन भन्ने संकेत गरेको छ । यस्तो हो भने न्यायपालिका प्रमुखको यस्तो नियति र यसबाट लोकतन्त्रमाथि पर्ने क्षतिको जिम्मेवारी दलहरूले पनि लिनुपर्छ । कार्यपालिका, न्यायपालिका या व्यवस्थापिका जुनसुकै निकाय प्रमुखले शक्ति दुरुपयोगको प्रयास गरे नागरिकले प्रतिकार गर्ने गरेको इतिहास सबैले बुझ्नु आवश्यक छ । जगन निरौला, सिकागो, अमेरिका प्रधानन्यायाधीश जबराले चर्कंदै गएको वर्तमान न्यायिक माहोलको सहजीकरणका लागि जति छिटो राजीनामा दिन्छन् त्यति नै उनको छवि सुध्रन्छ । यो नै सबैका लागि हितकर हुन्छ । होइन, सडकबाट राजीनामा माग्दैमा मैले राजीनामा दिने हैन भनेर ढिपी लिन्छन् भने यसले अरू के कस्तो संकट निम्त्याउने हो आकलन गर्न सजिलो छैन । पूर्वप्र्रधानमन्त्री केपी शर्मा ओलीको प्रधानन्यायाधीशले मात्रै किन राजीनामा दिनुपर्ने अर्थात् पद नछाड्नुस् मनसायको अभिव्यक्ति र राजनीतिक दलका अगुवाहरूको मौनताको आडमा प्रधानन्यायाधीशले आफूलाई बलियो ठान्नेछन् । सर्वोच्चका न्यायाधीशहरू, पूर्वप्रधानन्यायाधीशहरू तथा अधिकांश कानुन व्यवसायीहरूको सामूहिक आवाजलाई प्रधानन्यायाधीश जबराले नजरअन्दाज गर्नु गम्भीर भूल हुनेछ । यस्तै ढिपी लिने पूर्वप्रधानन्यायाधीश गोपाल पराजुलीको नमीठो बहिर्गमनसँग वर्तमान परिस्थितिको तालमेल त नरहला यद्यपि आमनागरिकको मानसपटलबाट त्यस बेलाको दृश्य हटेको छैन । हालको परिस्थितिमा साँप पनि नमर्ने लौरो पनि नभाँचिने उपाय भनेकै प्रधानन्यायाधीश जबराको राजीनामा हो भन्ने आमनागरिकको धारणा बनेको स्पष्टै छ, यसको उपेक्षा गरिनु हुँदैन । महेशप्रसाद ढुंगाना, नयाँबानेश्वर, काठमाडौंपछिल्लो समय न्यायालयलाई कमजोर बनाउने काम तीव्र भइरहेको छ । न्यायालय विवादमा आउनुको प्रमुख दोष राजनीतिक दलहरूले लिनैपर्छ । न्यायाधीश नियुक्तिमा दलहरूकै भूमिका हुन्छ । न्यायालयमा दलहरू प्रवेश गरेका कारण न्याय सम्पादन कमजोर भइरहेको छ । न्यायालय बिचौलियाको केन्द्र बन्न पुगेको छ, त्यहाँ हुने भ्रष्टाचारका समाचार पनि पछिल्लो समय आइरहेका छन् । पछिल्लो समय प्रधानन्यायाधीशको राजीनामा सर्वत्र मागिरहिएको छ । राजीनामा माग्नेहरूको तर्क छ, प्रधानन्यायाधीशले हालै गठन गरिएको मन्त्रिपरिषद्मा आफ्नो भाग खोजे, उनले न्यायपालिका र कार्यपालिकाको भेद छुट्याउन सकेनन् । यसैमा टेकेर पूर्वन्यायाधीशहरू, न्यायाधीश समाजसँगै कानुन व्यवसायीले पनि राजीनामाको दबाब दिइरहेका छन् । आमनागरिक अदालत विवादमा आएको हेर्न चाहँदैनन् । यो सबैको विश्वासको धरोहर हो, यसलाई जोगाउनुपर्छ, त्यसका लागि स्वयम् प्रधानन्यायाधीश, राजनीतिक दल, नागरिक समाज, सरकार, कानुन व्यवसायीलगायत पक्ष गम्भीर हुनुपर्छ । अदालतलाई विवादित बनाउनु हुन्न, बिचौलियाको प्रवेशमा निषेध गरिनुपर्छ र यसको गरिमा बढाउनुपर्छ । रामकृष्ण बराल, जोरपाटी५ काठमाडौं"
कतिन्जेल बनिरहने सुतुरमुर्ग ?,"एउटा चर्चित उखान छ सुतुरमुर्गले झैं बालुवामा टाउको लुकाउनु । अर्थात्, कुनै विपत्ति आइलाग्दा त्योसित जुध्नुको सट्टा देखेको नदेख्यै गरेर टार्न खोज्नु । यथार्थमा कुनै पनि चराले त्यसरी सिकारी देखेपछि बालुवामा टाउको लुकाएर बस्दैन । तर चरालाई त्यसरी खिसीटिउरी गर्ने मानिस जाति अहिले आफैं बालुवामा टाउको लुकाएर बसिराखेको छ । त्यसो गर्दा आसन्न जलवायु संकट त टर्नेछैन नै, वायु प्रदूषणजस्ता तत्कालका समस्याका कारण ठूलो संख्यामा मानिसहरू निसासिएर मरिहाल्ने अवस्था छ, जसरी बालुवामा टाउको धस्ने काल्पनिक चरा निसासिने गर्छ । अर्को साताको सुरुआतदेखि स्कटल्यान्डको ग्लास्गोमा कोप२६ भनिने जलवायु परिवर्तनसम्बन्धी संयुक्त राष्ट्रसंघको बृहत् सम्मेलन हुँदै छ । यसअगाडि सन् २०१५ को पेरिस जलवायु सहमतिका बेला जुटेका झन्डै दुई सय देशका प्रतिनिधिहरूले यसपल्ट पनि भेला भएर जलवायु परिवर्तनको गति कम गर्ने र संकट रोक्ने प्रयोजनका लागि विभिन्न प्रस्ताव पेस गरेर छलफल गर्नेछन् । त्यसको निचोड यसै होला भन्न गाह्रो छ, तर धेरै कार्बन उत्सर्जन गर्ने देशका सरकारहरूको रवैया हेर्दा एउटा कुरा निश्चित छ कागजमा जे लेखिए पनि व्यवहारमा कार्बन उत्सर्जन व्यापक कटौती हुने र भयावह जलवायु संकट रोकिने निश्चित छैन । परिणाम, पृथ्वीमा वातावरणको तापमान निरन्तर बढेर पेरिस सहमतिले तोकेको २ डिग्री सेन्टिग्रेडभन्दा निकै धेरैले वृद्धि हुनेछ । अहिले नै देखा परिसकेका जलवायु संकटजन्य विपत्तिहरू झन् धेरै र झन् विध्वंसकारी हुनेछन् । हिमाल र ध्रुवहरूको हिउँ निख्रिँदै जानेछ अनि समुद्रतटका सहरहरू पानीमुनि धसिँदै जानेछन् । इतिहासमै ठूलो संख्यामा मानिसहरू थातथलोबाट विस्थापित हुनेछन् । यसै द्वन्द्वग्रस्त विश्वमा नयाँ द्वन्द्वका शृंखला आउनेछन् । मानव अधिकार र विधिको शासनमा ठूलो धक्का लाग्नेछ । मानिसहरूको खाद्य सुरक्षामा गम्भीर आँच आउनेछ । दशकौंदेखि ओरालो लागेको भोकमरीको ग्राफ उकालो लाग्नेछ । कुपोषण फेरि व्यापक हुनेछ । उच्च तापक्रममा हुने रोगदेखि महामारीहरूले विकराल रूप लिनेछन् । अरू प्रजातिको लोप हुने अहिलेकै डरलाग्दो दर झनै आकासिएर जैविक विविधतामा अभूतपूर्व ह्रास आउनेछ । पृथ्वी बिस्तारै हरियोभरिलो जीवनदायी ग्रहबाट अन्य ग्रहजस्तै अनुर्वर स्थल बन्नेछ । र, मानव सभ्यता लोप हुने संघारमा पुग्नेछ ।बेलायती भौतिकशास्त्री ब्रायन कक्सले हालै यो भावनालाई एउटा वाक्यमा उतारेका थिए यदि (जलवायु संकटका कारण) पृथ्वी मर्ने हो भने सिंगो आकाशगंगा अर्थहीन बन्नेछ । अर्थात्, यहाँबाट मानव सभ्यता र उन्नत किसिमको जीवन नास भयो भने तारा र ग्रहहरू त रहनेछन् तर तिनबारे मनन, मन्थन र अन्वेषण गर्नेÙ तिनको अर्थ खोज्ने चेतनशील प्रजाति बाँकी रहनेछैन । जलवायु परिवर्तनबारे विज्ञानले यस खाले चेतावनी दिन थालेको दशकौं भइसक्यो । अब त जलवायु संकटजन्य विपत्तिहरूले नछुने देशहरू पाउन कठिन भइसक्यो । बाढीपहिरोदेखि खडेरीसम्म, भीषण आगलागी र आँधीदेखि शीतलहर र लुसम्म अनि अन्न उत्पादनमा ह्रासदेखि नयाँ रोगकीराको प्रकोपसम्मले संसारका हरेकजसो समाजलाई प्रभावित गरेका छन् । तर पनि मूलतः सबैजसो सरकारहरूको जलवायु नीति अहिले पनि पिलोमाथि पट्टी लगाउनेजस्तो छ । पृथ्वीलाई तताउने कार्बन डाइअक्साइड, मिथेन, नाइट्रस अक्साइड र हाइड्रोफ्लोरोकार्बनजस्ता ग्यास उत्सर्जनमा कटौती गर्ने काममा पेरिस सहमतिपछि समेत खासै प्रगति भएको छैन । सफा र हरित ऊर्जा विकासमा उल्लेख्य प्रगति भएर सौर्य र वायु ऊर्जाको मूल्य घट्दै गए पनि अझै विश्वव्यापी रूपमा झन्डै ८५ प्रतिशत ऊर्जाको स्रोत कार्बन उत्सर्जन गर्ने खनिज तेल, ग्यास वा कोइला छन् । परिणाम, हरित ऊर्जातिर संक्रमणको कुरा गर्दागर्दै वायुमण्डल डरलाग्दो गरी तातिसकेको छ । यो अवस्थामा नागरिकका रूपमा हामीसित दुई विकल्प छन् । एक, सरकारहरूको नालायकी र निकम्मापनको रमिते भएर भयावह विपत्तिहरूको प्रतीक्षा गर्ने । दुई, आआफ्ना ठाउँबाट यथास्थिति बदल्न यस्तो आवाज उठाउने जुन सुनेर व्यवहार परिवर्तन गर्न सरकारहरूसमेत बाध्य होऊन् र धेरै ढिला नहुँदै कार्बन उत्सर्जनमा अर्थपूर्ण कटौती गर्न सकियोस् । विश्वस्तरमा हेर्दा प्रतिव्यक्ति वा समग्र कार्बन उत्सर्जनका हिसाबले पनि नेपाल धेरै पछाडि छ । हामीले नेपालमा मात्र कार्बन उत्सर्जन कटौती गर्दैमा त्यसले वायुमण्डल तात्नबाट रोक्न पनि सक्नेछैन । तर पाँच कारणले नेपालमा जलवायु परिवर्तनको एजेन्डा केन्द्रमा आउनु र हामी त्यसलाई लिएर आन्दोलित हुनु जरुरी छ । एक, अहिले पृथ्वीमा यस्तो आगलागीजस्तो अवस्था छ जहाँ दमकलदेखि गाग्रीसम्म हरेक आकारको भाँडाबाट पानी खन्याउनु जरुरी छ । दुई, नेपाल कार्बन उत्सर्जनमा जति पछाडि छ, जलवायु संकटका विपत्तिहरूबाट उति धेरै जोखिममा छ । हाम्रो अन्न उत्पादनदेखि जलविद्युत् र पर्यटनसम्म जलवायु परिवर्तनजन्य विपत्तिहरूको प्रत्यक्ष जोखिममा छन् । त्यसैले जलवायु संकट मत्थर पार्न हामीले हरसम्भव काम गर्नुपर्छ । तीन, कार्बन उत्सर्जन कम गरे मात्रै हामी यस विषयको अन्तर्राष्ट्रिय रस्साकस्सीमा आफू नैतिक रूपमा माथि उभिन सक्छौं । अनि अरू देशसितको जलवायु कूटनीतिमा हाम्रो हात माथि पर्छ । चार, कार्बन उत्सर्जन कटौतीका लागि गरिने ऊर्जा संक्रमण हाम्रा लागि चुनौती मात्रै नभई आर्थिक विकासको अवसरसमेत हो । जलविद्युत्को अपार सम्भावना बोकेको नेपालमा हरित ऊर्जातिरको संक्रमण अरू धेरै देशमा भन्दा निकै सहज पनि छ । पाँच, खनिज ऊर्जाको खपत कम गरेर हरित ऊर्जाको प्रयोग व्यापक बनाउनु भनेको वायु प्रदूषणजस्ता प्राणघातक स्वास्थ्य समस्याबाट राहत पाउने एउटा मात्रै प्रभावकारी उपाय हो । त्यसैले नेपालका लागि जलवायु परिवर्तनको मुद्दा केन्द्रीय महत्त्वको विषय हुनुपर्छ । हामीले संयुक्त राष्ट्रसंघको पछिल्लो महासभामा योलगायत द्वन्द्वको अन्त, सबैलाई कोभिड भ्याक्सिनको पहुँचलगायत शिक्षा र स्वास्थ्य क्षेत्रका एजेन्डाहरूसमेत राखेर राष्ट्रसंघको मुख्यालयअगाडि प्रदर्शन गरेका थियौं । अब भने नेपालको नागरिक समाज जागेर अन्य विषयजस्तै यसलाई पनि हरेक तहमा प्राथमिकतासहित उठाउनु जरुरी छ । अहिलेको सरकारले नेपालको मेडिकल शिक्षा र स्वास्थ्य क्षेत्र सुधारसम्बन्धी हामीसित भएको समझदारी अहिलेसम्म कार्यान्वयन नगरेको हुँदा हामीले त्यस विषयमा निरन्तर खबरदारी गरिरहेका छौं । अब भने जलवायु संकटको मुद्दामा पनि सरकारलाई जवाफदेह बनाउनैपर्ने समय आएको छ । प्रधानमन्त्री देउवा संयुक्त राष्ट्रसंघको ग्लास्गो बैठकका लागि जाने भन्ने समाचारहरू अहिले आइरहेका छन् । तर त्यो यात्रा आसेपासेहरूलाई स्कटल्यान्ड घुमाउने मौका मात्रै नबनोस् तथा बैठकमा नेपालले बलियोसित आफ्ना सरोकारहरू राखेर आफैं पनि कार्बन उत्सर्जन कटौतीका लागि हरसम्भव उपाय अपनाओस् भन्ने सुनिश्चित गर्न नागरिक खबरदारी अपरिहार्य छ । त्यो कामको नेतृत्व स्वभावतः विभिन्न तहका सरकारहरूले गर्नुपर्छ तर हामी नागरिक निष्क्रिय रहने हो भने कुनै पनि काम हुनेछैन । त्यसैले जिम्मेवार नागरिकका रूपमा हामी वातावरण जोगाउने अभियानमा विधिवत् लाग्नु आवश्यक छ । कम्तीमा नेपालका हकमा जलवायु संकट मत्थर पार्न गर्नुपर्ने कामहरूबारे कुनै द्विविधा छैन । पहिलो, अहिलेको जस्तो अर्बौं मूल्यको देशको स्वच्छ हरित ऊर्जा खेर फालेर खर्बौंको पेट्रोलियम आयात गर्ने पागलपनबाट नेपाल मुक्त हुनुपर्छ । खाना पकाउने चुलोदेखि यातायातका साधनसम्मलाई विद्युतीय बनाउन हामीले युद्धस्तरमा काम गर्नुपर्छ । त्यसका लागि सरकारले नीतिगत काम गर्नुपर्छ भने हामीले हाम्रा व्यवहार परिवर्तन गर्नुपर्छ । पेट्रोलियम कार, स्कुटर र मोटरसाइकललाई विस्थापित गर्दै भरपर्दो सार्वजनिक यातायात, साइकल र विद्युतीय साधनहरूको प्रयोग व्यापक बनाउने हो भने त्यसबाट कार्बन उत्सर्जन मात्रै कम हुँदैन, प्रदूषण र ट्राफिक जाम कम भएर हाम्रा सहरहरू बस्न र सास फेर्न योग्य बन्छन् अनि देशको व्यापार घाटा खर्बौंले कम हुन सक्छ । त्यसका लागि सरकारले विद्युत्को महसुल घटाउनेदेखि चार्जिङ स्टेसनहरूको नेटवर्क बनाउनेजस्ता काम गर्नुपर्ने हुन्छ । नीतिगत रूपमा विद्युतीय साधनहरूमा कर छुटदेखि मिनाहासम्म गर्नु आवश्यक हुन्छ । दोस्रो, नेपालको वनक्षेत्रको संरक्षण र विस्तारले हाम्रो खुद कार्बन उत्सर्जन कम मात्रै गर्दैन, अमूल्य जैविक विविधताको समेत संरक्षण गर्छ । साथै विश्वव्यापी कार्बन व्यापारअन्तर्गत जंगलमा सञ्चित कार्बनको कार्बन क्रेडिट बेचेर नेपालले ठूलो आर्थिक लाभ हासिल गर्न सक्छ । त्यसका लागि निजगढमा जंगल मासेर सहर बसाउनेजस्ता उडन्ते र आत्मघाती परियोजनाहरू तत्काल रद्द गर्नुपर्छ । रूख काटेर चुनाव खर्च उठाउने अनि त्यसैलाई विकास भन्ने अवस्थाको अन्त हुनुपर्छ ।तेस्रो, पेट्रोलियमबाट बन्ने अनि सयौं वर्षसम्म पृथ्वीको जल, जमिन र वायु प्रदूषित गर्ने प्लास्टिकको प्रयोगमा भारी कटौती गर्नु आवश्यक छ । त्यसका लागि जैविक विकल्प खोजेर एकपल्ट मात्र प्रयोग हुने प्लास्टिकको झोला निषेध गर्नु अनिवार्य भइसकेको छ । करको दर दसौं गुणा बढाई महँगो बनाइदिएर पनि मानिसहरूलाई प्लास्टिक प्रयोगबाट निरुत्साहित गर्न सकिन्छ । प्लास्टिक प्रयोग कम हुनासाथ भयावह भइसकेको नेपालका नदीहरूको प्रदूषणलगायत धेरै वातावरणीय समस्याहरू स्वतः कम हुनेछन् । साथै सबैखाले प्लास्टिकबाट निस्कने माइक्रोप्लास्टिकका कारण हुने क्यान्सरलगायतका स्वास्थ्य समस्याहरू कम भएर जानेछन् । चौथो र सबैभन्दा महत्त्वपूर्ण, पृथ्वीलाई हाम्रो असीमित दोहनका लागि बनेको वस्तुका रूपमा हेर्ने हाम्रो नजर बदलिनुपर्छ । असीमित उपभोगको लालसाका कारण सिंगो मानव सभ्यता संकटमा परेको यथार्थलाई मनन गर्दै हामीले फेरि यो चराचरलाई प्रेम गर्न सिक्नु अनिवार्य छ । त्यसका लागि हाम्रा भड्किला जीवनशैलीहरू परिवर्तन हुनु अनिवार्य छ । त्यसो भएमा मात्र हामीले अहिले बालुवामा गाडिराखेको टाउको बाहिर निकालेर चारैतिर हेर्न, मनन गर्न र उपयुक्त कदम चाल्न सक्नेछौं ।"
चुलीदेखि चुलोसम्म,"हरितगृह ग्यासले गर्दा औसत तापमानमा बढोत्तरी भइरहेको छ । यो जलवायु परिवर्तनको मुख्य कारण हो । अनि यसको प्रत्यक्ष असर मानव स्वास्थ्यमा पर्नेछ । विश्व स्वास्थ्य संगठनअनुसार तापमान वृद्धिका कारण श्वास तथा हृदयसम्बन्धी रोगमा वृद्धि हुनेछ । रोगवाहकहरूको विस्तारमा तापमान एवं वर्षाको महत्त्वपूर्ण भूमिका हुन्छ । दक्षिण अमेरिका, अफ्रिका तथा दक्षिणपूर्व एसियामा लामखुट्टेहरूबाट लाग्ने रोगहरूको प्रकोपमा बढोत्तरीका कारण मृत्युदरमा पनि वृद्धि हुनेछ । लामखुट्टेजनित रोगहरूको विस्तार उत्तरी अमेरिका तथा युरोपका चिसो देशहरूमा पनि हुनेछ । विश्व स्वास्थ्य संगठनको यस्तो आकलन हाम्रो परिवेशमा अहिल्यै मिलिसक्यो । विगतमा तराईमा बढी देखिने डेंगु, मलेरिया अचेल पहाडी, मध्यपहाडी तथा हिमाली क्षेत्रमा पनि देखिन थाल्नुले यसलाई पुष्टि गर्छ ।जलवायु परिवर्तनको प्रभावले ठूलो जनसंख्या विस्थापित हुनेछ, जसलाई पर्यावरणीय शरणार्थी भनिनेछ । यसैका कारण रोगाणुहरूमा बढोत्तरीका साथै यिनका नयाँ प्रजातिहरू विकसित हुनेछन्, परिणामस्वरूप बालीनालीको उत्पादकतामा विपरीत प्रभाव पर्नेछ । कीराफट्याङ्ग्रा, नाशी जीवहरू तथा रोगाणुहरूबाट सुरक्षाका लागि जीवनाशकहरूको उपयोग मात्रामा बढोत्तरी हुनेछ, जसले वातावरण प्रदूषित हुनेछ साथै मानवीय स्वास्थ्यमा पनि प्रतिकूल प्रभाव पर्नेछ । जलवायु परिवर्तनको परिणामस्वरूप मनसुनी क्षेत्रहरूमा वर्षामा वृद्धि हुनेछ, जसले बाढी, भूस्खलनजस्ता समस्या पैदा हुनेछन् । पानीको गुणस्तरमा गिरावट आउनेछ । जलवायु परिवर्तनले जलस्रोतहरूको वितरणमा पनि प्रभाव पर्नेछ । उच्च अक्षांश भएका देशहरूमा तथा दक्षिणपूर्व एसियाका जलस्रोतहरूमा पानीको अधिकता हुनेछ, मध्यएसियामा भने कमी । ध्रुवीय हिउँ पग्लिनाले विश्वको औसत समुद्री जलस्तर एक्काइसौं शताब्दीको अन्त्यसम्म ९ देखि ८८ सेमिसम्म बढ्ने सम्भावना छ, जसबाट समुद्र्रबाट ६० किमिको दूरीमा अवस्थित जनसंख्याको दैनिकी कठिन हुनेछ । विश्वका अनेक ससाना द्वीप तथा समुद्रछेउका देशहरूको अस्तित्व नै समाप्त हुनेछ । जलवायु परिवर्तनले कृषि उत्पादनलाई पनि असर गर्नेछ । संयुक्त राज्य अमेरिकामा बालीनालीहरूको उत्पादकत्वमा कमी आउनेछ, अर्कातिर उत्तरी र पूर्वी अफ्रिकाका देशहरूमा गर्मी तथा चिस्यानले गर्दा बालीनालीको उत्पादकतामा बढोत्तरी हुनेछ ।वातावरणमा ज्यादा ऊर्जाको संलग्नताले वैश्विक वायु पद्धतिमा पनि परिवर्तन हुनेछ । परिणामस्वरूप वर्षा असमान हुनेछ । भविष्यमा मरुभूमिहरूमा बढी वर्षा हुनेछ, यसको विपरीत पारम्परिक कृषि हुने क्षेत्रहरूमा कम वर्षा । यस किसिमको परिवर्तनले ठूलो मात्रामा मानवीय बसाइँसराइलाई प्रोत्साहित गर्नेछ जसले मानव समाजको आर्थिक तथा राजनीतिक ढाँचालाई प्रभावित गर्नेछ । बाढी, खडेरी तथा आँधीजस्ता प्राकृतिक आपत्हरूको वृद्धिका कारण अन्न उत्पादनमा गिरावट आउनेछ । र, यो भोकमरी र कुपोषणको कारण बन्नेछ, जसबाट स्वास्थ्यमा दीर्घकालीन प्रभाव पर्नेछ । खाद्यान्न र पानीको कमीबाट प्रभावित क्षेत्रहरूमा समुदायहरूबीच द्वन्द्व हुनेछ । जलवायु परिवर्तनको प्रभाव जैविक विविधतामा पर्नेछ । कुनै पनि प्रजातिको अनुकूलनका लागि समयको आवश्यकता पर्छ । वातावरणमा आकस्मिक परिवर्तनले अनुकूलनको अभावमा विभिन्न प्रजातिको नाश हुनेछ । जलवायु परिवर्तनको सर्वाधिक प्रभाव समुद्रका तटीय क्षेत्रहरूमा पाइने दलदल क्षेत्रका वनस्पतिहरूमा पर्नेछ, जसले तटलाई स्थिरता प्रदान गर्नुका साथसाथै समुद्री जीवहरूलाई प्रजननका लागि स्थान पनि उपलब्ध गराउँछ । यसले तटीय क्षेत्रहरूलाई समुद्री तुफानबाट बचाउँछ पनि ।अब पनि जलवायु परिवर्तनलाई कसरी कम गर्ने भन्नेबारे बेलैमा सोचिएन भने भोलिका दिनमा पृथ्वीका सबै प्राणीको जीवन मुस्किल हुन्छ । त्यसैले यसलाई कम गर्न हामीले आफ्नोतर्फबाट सक्दो काम गर्नुपर्छ । सरकारले पनि देशैभरि वातावरण जोगाउने कार्यक्रमहरू युद्धस्तरमा सञ्चालन गर्नुपर्छ । जलवायु परिवर्तनमा धनी र औद्योगिक मुलुकहरूको मात्र योगदान छ, हाम्रो छैन भनेर सरकार चुपचाप बस्नु हुन्न । यसको प्रभाव न्यूनीकरणका उपायहरूमा अहिलेदेखि नै नलाग्ने हो भने हाम्रो आर्थिक हैसियतले यसबाट पर्न सक्ने खाद्यान्न र पानीको संकटबाट बचाउन सक्दैन ।"
आफैं निसाफ खोज्दै सर्वोच्च अदालत,"किन उठ्न सकेको छैन सर्वोच्च अदालतको शिर ? यतिखेर दीपावलीको तयारीमा घरआँगनको सरसफाइमा जुटेका आममान्छेले यस्तै जिज्ञासा राख्ने गरेका छन् । यसको कारण अदालतप्रतिको अटुट भरोसा र बाक्लिँदै गएको संशयको मिश्रण हो भनेर ठम्याउन गाह्रो छैन । न्यायालयप्रति कोही जनसामान्यको अन्तिम ओत पाउने ठाउँका रूपमा आस्था राख्छन् त कसैले न्याय बिक्री हुने गरेको सूचनाका कारण संशय गर्ने गरेका छन् । अहिले प्रधानन्यायाधीश चोलेन्द्रशमशेर राणाको जेजस्तो अवस्थामा जेजसरी राजीनामा माग्ने क्रम बढ्दै छ, त्यसले गर्दा भुइँतहमा यी जिज्ञासा व्याप्त हुनु स्वाभाविक हो सर्वोच्च अदालतको नेतृत्व आज सडकको विषय किन बन्यो ? वा, सडकमा माग्दैमा राजीनामा दिए न्यायपालिकाको शिर उठ्छ कि झुक्छ ? यस्तो दबाबले भोलि अदालतभित्रको सामञ्जस्य टिक्छ कसरी ?स्वच्छ न्यायपालिका भनेको बहुआयामिक विषय हो, सफाइ सर्वोच्च अदालतका केही न्यायाधीशले मात्र गरेर पुग्दैन । हो, सर्वोच्च अदालत यतिखेर अंकगणितको बन्दी भएको छ । सिक्का चित पल्टिए प्रधानन्यायाधीशले हार्ने र पट उघ्रिए अदालतले जित्ने समीकरणका थुप्रै सीमितता हुँदाहुँदै यस्तो अत्यास लाग्ने अवस्था आइपुगेको छ । विभाजित दृष्टिकोणको जटिलताबाट लोकतान्त्रिक अभ्याससमेत अछुतो रहन सक्ने सम्भावना दिनानुदिन क्षीण हुँदै गइरहेको छ । न्यायको अवधारणा शाश्वत र सर्वव्यापी छ । मानवीय मूल्यहरूमा यसको सर्वोच्च स्थान छ । यसको खोज र प्राप्तिलाई राजनीति विज्ञानको मूल लक्ष्य मानिन्छ । यसैले त लोकतान्त्रिक समाज निर्माणका आधारभूत सर्तहरूमा सामाजिक न्याय, आर्थिक न्याय र राजनीतिक न्यायलाई स्वीकार गरिएको छ । यहाँ सामाजिक न्याय बन्धुत्व, आर्थिक न्याय समानता र राजनीतिक न्याय स्वतन्त्रताको आदर्शका रूपमा रहेका छन् । न्यायको अवधारणा सामाजिक व्यवस्थालाई नियन्त्रित गर्ने आन्तरिक शृंखला हो, यसले व्यक्तिलाई बाह्य दबाबहरूबाट रक्षासमेत गर्छ । लोकतन्त्रात्मक संरचना निर्माणसँगसँगै न्यायप्राप्तिलाई समाजको आवश्यक अंग मानिन्छ । न्यायको सिद्धान्त अन्याय, हिंसा, शोषण, भेदभाव र दमनविरुद्ध हुन्छ । यसैले लोकतान्त्रिक व्यवस्था र न्यायको अवधारणाको कार्यान्वयन सहगामी हुन्छ । संविधानले निर्दिष्ट गरेको संवैधानिक प्रणालीको विन्दुमा आइपुगेको भए पनि अझै हामी संक्रमणकालीन अवस्थामा छौं । यो समय धेरै किसिमबाट चुनौतीपूर्ण छ ।जनआन्दोलन २०६२६३ को सफलतापश्चात् नेपालको अदालतभित्र शुद्धीकरण गरिनुपर्ने र त्यसका लागि ताजा सुरुआत गरिनुपर्ने माग र हाँक विभिन्न कोणबाट उठे पनि त्यो आफैंमा अस्पष्ट, संवेदनशील र जोखिमयुक्त देखिएकाले व्यवस्था परिवर्तनसँगै अदालतमा बदलाव आएन । एक प्रकारको यथास्थितिवाद त्यसभित्र मौजुद रहिरह्यो ।अहिले सबै कोणबाट अदालतको मूल्यांकन गर्ने उचित समय आएको छ । न्यायको जुन अवधारणाको कुरा माथि गरिएको छ, त्यसलाई सामाजिकराजनीतिक व्यवस्थाबाट पृथक् गरेर हेर्न सकिँदैन । हामीले धेरै ठूलो परिवर्तनको आकांक्षा बोकेका थियौं । तर गणतन्त्र, धर्मनिरपेक्षता र संघीयता कार्यान्वयन गर्ने तहमा बसेका पात्रहरूको राजनीतिक चरित्रमा कति गणतन्त्र, संघीयता र धर्मनिरपेक्षता छ, यो कुरा आजको सबैभन्दा ठूलो चुनौती भएर खडा भएको छ । हामीले राजनीतिक व्यवस्था त धेरै बदल्यौं, त्यसलाई कार्यान्वयन गर्ने नेतृत्वचाहिँ बदल्न सकेनौं । समाजमा व्याप्त रहेको संरक्षक र व्यक्तिको सम्बन्ध ले गर्दा कुनै पनि संस्थाको पुनःसंरचना, तिनको आचरणलाई आलोचनात्मक ढंगले हेर्ने तथा तिनका गल्तीकमजोरी औंल्याएर सच्याउने अनुमति दिँदैन । संस्थाहरूले नितान्त गुट र गिरोहको लाभहानिका आधारमा मानकीकरण गर्ने प्रवृत्ति देखाएका छन् ।प्रत्येक लोकतान्त्रिक व्यवस्थाका तीन महत्त्वपूर्ण अंग विधायिका, कार्यपालिका र न्यायपालिकामध्ये न्यायपालिकाको महत्त्वपूर्ण स्थान मानिन्छ । जनतान्त्रिक व्यवस्थामा संवैधानिक मर्यादाको रक्षा तथा संवैधानिक विकासमा न्यायपालिकाको प्रमुख भूमिका रहन्छ । पारम्परिक रूपमा शासनका दुई अन्य अंग व्यवस्थापिका एवं कार्यपालिकाको स्वेच्छाचारी प्रवृत्ति वा निष्क्रियतामाथि अंकुश लगाउँदै सामान्य नागरिकको मौलिक अधिकारलाई जोगाउनु, उपलब्ध गराउनु र रक्षा गर्नु न्यायपालिकाको सामान्य दायित्व हो । कैयौं सन्दर्भ र परिप्रेक्ष्यमा न्यायपालिका राजनीतिक व्यवस्थालाई रुझान एवं दिशा दिनमा निर्णायक हुन पुग्छ । कतिपय फैसला त राज्यव्यवस्थाको अस्तित्वको आधार बन्न जान्छन् । यतिखेर बार र बेन्चबीचको द्वन्द्वले गर्दा दुवैको सार्वजनिक छवि धमिलो भएको छ । अहिले कुनै चमत्कार को आशा गर्नु बेकार हो ।नेपालको न्याय क्षेत्र सर्वोच्च अदालतबाट निर्देशित हुन्छ अनि यसको गति र मति परम्पराको दाम्लोमा बाँधिएको छ । कतिपय फैसलाले नेपालका वञ्चित समुदायमा व्याप्त त्यस्ता भ्रमलाई निरन्तरता दिएका छन् । यहाँ फैसला हुन्छ, न्याय पाइँदैन ! वर्चस्वशाली खेलाडीहरूको खेललाई वैधता दिने एउटा उपकरण यो संस्था हो भन्ने बुझाइ राख्नेहरूको कमी छैन । वर्चस्वको निरन्तरतालाई पुष्टि गर्ने तथ्य र कथ्य उजागर हुँदै गएका छन् । यथास्थितिको प्रभुत्व बढ्न दिनमा अदालतका बाध्यताहरू उसका आफ्ना मात्रै होइनन्, परिवेशबाट उब्जिएका हुन् ।व्यवस्थापिकासँगसँगै कार्यपालिकाका निर्णयहरूको समेत अदालतले समीक्षा गर्ने गर्छ, जसलाई न्यायिक सक्रियता भनिन्छ । अन्यत्र पनि न्यायिक सक्रियताका लागि प्रायः चारवटा अवस्था बताइने गरिन्छ । पहिलो अवस्था तब आउँछ जब सरकार वा संसद् आफ्नो कर्तव्यको निर्वाह गर्नमा असमर्थ र अक्षम देखिन थाल्छ तथा जनहित एवं अधिकारहरूको रक्षाका लागि, विधि एवं संविधानको संरक्षणका लागि अदालतमा गुहार लगाइन्छ । दोस्रो, जब सरकार यति अस्थिर र कमजोर होस् कि कुनै स्वार्थी समूहलाई असन्तुष्ट पार्ने निर्णय गर्न नसकोस् । तेस्रो, सरकारले स्वयं सक्षम हुँदाहुँदै पनि अदालती माध्यमको उपयोग वा दुरुपयोग गर्न खोजोस् । चौथो अवस्था तब आउँछ जब अदालतले नै मानवीय अथवा संस्थागत दुर्बलताहरूद्वारा प्रत्यक्ष वा अप्रत्यक्ष रूपमा आफ्नो अधिकारको विस्तार गर्न खोजोस् । यतिखेर कार्यकारी निकायमा हिस्सा खोज्ने वा अवाञ्छित शासकीय महत्त्वाकांक्षा राख्ने जुन आक्षेप उजागर भएको छ, त्यो अदालती सक्रियताको चौथो चरण हो । तर जनआन्दोलन२ पछिको अवस्थालाई फर्केर हेर्ने हो भने हाम्रो सर्वोच्च अदालतले सक्रियताका सबै खुड्किला उक्लिएको पाउँछौं । कुनै पनि खाँबो तबसम्म खडा रहन्छ, जबसम्म त्यसको जग मजबुत रहिरहन्छ । महल तबसम्म टिक्न सक्छ, जबसम्म उसका चारैतिरका खाँबाहरू परस्पर तालमेलमा रहन्छन् । नेपाली लोकतन्त्रका खाँबाहरू रूग्ण र जीर्ण हुने मामिलामा एकअर्कासँग प्रतिस्पर्धामा छन् ।सर्वोच्च अदालत संकटमा त्यसै परेको होइन । यो बेथिति र बेरीतिको पहाड रातारात बनेको होइन । यहाँ न्याय बेचिन्छ, न्याय किन्न पाइन्छ भन्ने खबर भुइँतहमा एकै दिनमा पुगेको होइन । न्यायाधीशहरूको नियुक्ति र स्थानान्तरण, मुद्दाहरूको भागबन्डा, फैसलाबारे पूर्वआकलनसँग जोडिएर सुनिने किस्साहरू रामशाहपथमा मात्र सीमित छैनन्; आगोझैं सुदूर देहातसम्म पुगिसकेका छन् । अदालतको गृहकलह अब त्यहाँको आन्तरिक विषय रहेन । त्यहाँका द्वन्द्वका बाछिटाहरूले राज्यका अन्य अंगलाई समेत संक्रमित गर्छन् । यसले डीडेमोक्रेटाइजेसनको अवस्था निम्त्याएको छ । पछिल्ला वर्षहरूमा परिवर्तनलाई विराम दिन वर्चस्वशाली यथास्थितिवादीहरूले अदालतलाई अगाडि सारे, त कहिले राष्ट्रवादको सिंह सवारी गर्न तम्सिएका अमुक नायकले आफ्नो लोकरिझाइँ उद्घोषको आवरणमा सिंगो राज्यव्यवस्था कब्जा गर्न खोजे । हो यिनै चाहनाहरूले आस्थाको केन्द्र अदालतका अगुवालाई असीमित महत्त्वाकांक्षी बनाइदिए । न्यायाधीशहरू जब पार्टी र नेताहरूको दैलो समाउन थाले, तब अरू जे बाँचे पनि व्यवहारमा न्याय निसासिने परिवेश बनाउँदै थिए ।सर्वोच्च अदालतमा देखा परेको संकटमा यसकै वस्तुगत परिवेश र परम्परा नै गाँसिएको छ । यहाँ पाण्डव र कौरव छुट्याउन गाह्रो छ । कित्ताकाट गर्ने लकिर अत्यन्त मसिनो छ । अहिले राज्यका अन्य अंगसँग चरम असन्तुष्टि चुलिँदै गएको सन्दर्भ सर्वोच्च अदालतमा आएर ठोक्किएको छ । नेपालजस्तो भौगोलिक आकारमा सानो र दुवैतर्फ अप्ठ्यारो भूराजनीतिक अवस्थिति रहेको देशमा संस्थाहरूको क्षयीकरण र त्यसभित्रको आन्तरिक शक्ति घर्षणको भूराजनीतिक आयाम हुँदैन भन्न गाह्रो छ । खिलराज रेग्मीको उदय हुने पगध्वनि निकै पहिलादेखि सुनिन थालेको थियो । कोही कसैलाई उनी अचानक कार्यकारी पद सम्हाल्न पुगे भन्ने लाग्छ भने त्यसको तथ्य पस्किनु जरुरी छैन ।सर्वोच्च अदालत आफूले आफैंलाई कसरी न्याय दिन्छ ? विधि र प्रक्रिया के हुन्छ ? त्यसको वैधता के हुन्छ ? कैयौं पटक रूख ढल्दा जरासमेत उखेलिन्छ । मूल पक्ष हो हामीले परिकल्पना गरेको अदालत यो होइन । यो बाटो बिराएको छ । संस्थाअनुकूलको आचरण देखिएन । अदालतको अवमाननाको लौरो तेर्स्याएर भुइँमान्छेको मुखमा ताल्चा लगाउन सकिँदैन । सर्वोच्च अदालतमा शुद्धीकरणबारे यो पहिलो बिगुल होइन, विगतमा अज्ञात सम्झौताहरूमा गएर यो तुहिने गरेको छ । तर आत्मावलोकन गर्न कोही कतै तयार छैनन् । फगत प्राविधिक कुराहरू उठाइएको छन् । नैतिक आत्मबल सर्वोच्च अदालतले कसरी वरण गर्ने ? आममान्छेले उत्सुकतापूर्वक प्रतीक्षा गरिरहेका छन् ।"
देशभित्रै बेचिन्छन् महिलाबालिका,"इच्छाविपरीत घाँटी दबाएरस्वार्थी मूर्ति नतेर्साऊ हामी कोपिलामाडायरीमा टिपिएको यो कवितांश १७ वर्षीया रमिला (नाम परिवर्तन) को हो । सानै उमेरदेखि भोग्नुपरेका पीडादायी क्षणलाई उनले कवितामा लिपिबद्ध गरेकी छन् । सिन्धुली घर भएकी उनी आठ महिनायता काठमाडौंस्थित माइती नेपालको सेल्टरमा छिन् । उनी यहाँ आइपुग्नुका पछाडि कहालीलाग्दा थुप्रै कहानी छन् । तीन जनाको मध्यम परिवारमा उनी एक्ली छोरी थिइन् । प्रशस्त उब्जनी हुन्थ्यो । घरखर्च दरिलो बनाउन बुवा विदेशिएका थिए । आमाले घर सम्हालेकी थिइन् । बुबा विदेशबाट फर्केपछि भने घरमा समस्या भित्रियो । उनी रक्सी खाएर लट्ठ पर्थे । श्रीमतीलाई पिट्थे । दुई वर्षपछि रमिलाकी बहिनी जन्मिइन् । आमाबुबाको झगडा झन् बढ्यो । रमिला ८ वर्षकी हुँदा बाआमाले सम्बन्ध नै टुंग्याए । खेतबारी र घर बेचे । सम्बन्धविच्छेदपछि उनी, बहिनी र आमा मावली गएर बस्न थाले । बुवासँग भेट भएन । मावलीमा १२ जनाको परिवार थियो । रमिलाले घरधन्दा, घाँसपात भ्याएर स्कुल जानुपर्थ्यो । बाबाको रिसले मामामाइजूहरूले पनि पिट्ने, दुःख दिने गर्नुभयो, उनले सुनाइन् । १० कक्षाको परीक्षा फाराम भर्ने खर्चसमेत पाइनन् । पढाइ छुट्यो । पीडा खप्न नसकेपछि उनले मावली घर छोड्ने निधो गरिन् । आमासँग सल्लाह गरेर २०७६ माघमा बस चढेर काठमाडौं आइपुगिन् । उनी त्यतिबेला १५ वर्षकी थिइन् । साथीले बालकुमारीको डेरा नजिकै खाजा पसलमा मासिक ६ हजार तलब पाइने काम खोजिदिइन् । साहुजी र ग्राहकको व्यवहार नराम्रो भएपछि उनले काम छाडिन् । त्यसपछि आलु चिप्स बनाउने कारखाना पुगिन् । त्यहाँ पनि मालिककी पत्नीले नराम्रो व्यवहार गरेपछि काममा उनको मन बसेन । कोरोना महामारीले अरू काम नपाएपछि उनी सिन्धुली फर्किइन् । उनलाई काठमाडौं फर्कने मन थिएन । परिवारका पढ्ने इच्छा राख्दा मामाले मरणासन्न हुने गरी पिटे । मावल बस्न मन लागेन । आमासँग गाडीभाडा मागेर तीन महिनापछि अर्को साथीसँग उनी फेरि काठमाडौं फर्किन् । चाबहिलको एक रेस्टुरेन्टमा वेटरको काम पाइन् । केही समयपछि फेसबुकबाटै चिनजान भएकी दिदीले खबर गरिन्, मेरो गेस्टहाउसमा महिनाको ८ हजार दिने वेटर चाहिएको छ, आऊ, राम्रो कमाइ हुन्छ । त्यो लोभ देखाउने प्रिया विक थिइन् । भोलिपल्टै रमिला कोटेश्वरस्थित गेस्टहाउस पुगिन् । काम गर्ने भए इन्ट्री शुल्क बुझाउनुपर्ने भनियो । एक हजार बुझाएपछि उनी गेस्टहाउसबाट बाहिर निस्कनै पाइनन् । दुई सातासम्म वेटरको काम गरिन् । ग्राहकलाई खुसी पार्नुपर्ने, जिस्किएर बस्नुपर्ने । धेरै बिल उठाउनुपर्ने । बिस्तारै कोठाको चाबी दिएर साहुले ग्राहकसँग पठाउने गर्न थाले । आफूलाई मन नभएको काम गर्नुपर्थ्यो, उनले भनिन् । प्रियाले घरभाडामा लिएर गेस्टहाउस चलाएकी रहिछन् । त्यहाँ रमिलाजस्ता अरू केटी पनि थिए । बाध्य भएर शरीर बेच्नुपर्दा उनलाई दुःख लाग्थ्यो । त्यहाँबाट कैयौं पटक फुत्किन कोसिस गरिन् । आफूलाई खोज्दैखोज्दै प्रहरी आइपुगुन् भन्ने लाग्थ्यो उनलाई । त्यो दिन बल्ल ०७७ माघ १४ मा जुर्यो । माइती नेपालको उद्धारपछि उनी यो नर्क बाट बाहिरिइन् । हाल कक्षा ९ मा पढाइ दोहोर्याउँदै छिन् रमिला । उनलाई देहव्यापारमा लगाउने प्रिया विकविरुद्ध माइती नेपालले मानव बेचबिखन तथा ओसारपसारविरुद्धको मुद्दा चलाएको छ । साहुलाई जिल्ला अदालत काठमाडौंले पुर्पक्षका लागि थुनामा पठाएको छ । मलाई पीडा दिनेले त सजाय भोगिरहेको छ, तर अरू कति दिदीबहिनीबाट फाइदा उठाउने अपराधीहरू खुल्लमखुला हिँडिरहेका छन्, उनीहरूलाई कारबाही नगर्दासम्म म कसरी खुसी हुन सक्छु ? उनी भन्छिन् । राष्ट्रिय मानवअधिकार आयोगको मानव बेचबिखनसम्बन्धी प्रतिवेदन २०७६ मा डान्सबार, दोहोरी साँझ, रोधी, मसाज पार्लर, क्याबिन, गेस्टहाउस, डिस्कोलगायत मनोरन्जनात्मक व्यवसायमा महिला तथा बालबालिकाको जबर्जस्ती श्रम, यौन शोषण तथा बेचबिखन भइरहेको उल्लेख छ । देशका प्रमुख पर्यटकीय एवं सहरी क्षेत्रहरू इटहरी, धरान, काठमाडौं, पोखरा, बुटवललगायत क्षेत्रमा मनोरन्जन तथा सत्कार व्यवसाय बढ्दो छ । जसले मानव बेचबिखन तथा ओसारपसारलाई सघाइरहेको छ । बेचबिखनलाई सीमापार आवागमनसँग मात्रै जोड्ने गरिन्छ, तर हाम्रै घर छेउछाउ यस्तो अपराध भइरहेको छ, अधिवक्ता उमा तामाङले भनिन्, केटीहरू भेला पार्ने, कोठी स्टाइल ले गेस्टहाउस चलाउने क्रम एकदमै बढेको छ । मानव बेचबिखन अनुसन्धान ब्युरोका प्रवक्ता अनुरागकुमार द्विवेदीका अनुसार आर्थिक रूपले विपन्न र चेतनामा कमजोर रहेको वर्गका महिला र बालिकालाई जबरजस्ती श्रम, यौनशोषण तथा बेचबिखनमा लगाइन्छ । परिवारमा राम्रो पालनपोषण, माया नपाएर गाउँबाट सहर छिर्छन्, देखासिखीले कम उमेरका बालिका पनि देहव्यापारको सिकार भइरहेका छन्, उनले भने । कोरोना महामारीले रोजगारी गुमेपछि काम खोज्दै जाँदा उनीहरू बेचबिखनमा पर्ने गरेका छन् । मानव बेचबिखनको जोखिममा महिला र बालिकाहरू धेरै रहेको तथ्यांकले देखाउँछ । फकाइफुल्याइ देह व्यापारमा प्रयोग गर्न र डर देखाएर अपराध ढाकछोप गर्न सजिलो हुने भएकाले उनीहरूको बेचबिखनको संख्या बढी देखिएको यही क्षेत्रम ा काम गर्दै आएका विश्व खड्काले बताए । राष्ट्रिय मानवअधिकार आयोगको मानव बेचबिखन शाखाकी फोकल पर्सन यशोदा बन्जाडेले आन्तरिक बेचबिखन बढिरहे पनि उजुरी कम पर्दा यकिन तथ्यांक निकाल्न नसकेको बताइन् । बेचबिखनको धेरैजसो जाहेरी नै परेको देखिँदैन, जसले यति नै संख्यामा बेचबिखन भइरहेको छ भन्न सकिन्न, उनले भनिन्, होटल व्यवसाय, मनोरन्जनका नाममा बेचबिखन बढिरहेको छ । मानव बेचबिखन ब्युरोका अनुसार गत वर्ष एक सय ३४ वटा मात्रै मुद्दा दर्ता भएको छ । पछिल्लो दुई आर्थिक वर्ष ०७६७७ र ०७७७८ मा कोरोना महामारी, लकडाउन तथा निषेधाज्ञाले मुद्दा, पक्राउ, पीडित र फरार संख्या घटेको देखिन्छ । पछिल्लो तीन वर्षमा एक हजार एक सय ६१ अभियुक्तमध्ये चार सय ६८ अझै फरार छन् । अपराध गरेपछि भाग्छन्, खोजी गरेर पक्राउ गर्न समय लाग्छ, कतिपयको मुद्दाको प्रमाण जुटाउँदा समय लाग्छ, ब्युरो प्रमुख दुर्गा सिंह भन्छिन्, समय लाग्ने भएकैले बेचबिखनको मुद्दामा हदम्याद छैन, पीडितको मृत्यु भए पनि पीडकले उन्मुक्ति पाउँदैन । पछिल्लो तीन वर्षमा ७ सय ७ पीडितमध्ये ८७ प्रतिशत अर्थात् ६ सय १८ जना महिला र बालिका पीडित थिए । गतवर्ष उद्धार गरिएका एक सय ८७ मानव बेचबिखनका पीडितमध्ये महिला र बालिका मात्रै एक सय ८३ जना थिए । तीमध्ये ४३ प्रतिशत अर्थात् ७९ जना १८ वर्ष मुनिका बालिकाको उद्धार गरिएको थियो । आन्तरिक बेचबिखनलाई नियमन गर्न प्रमुख जिल्ला अधिकारीको नेतृत्वमा विभिन्न संघसंस्थाको सहकार्यमा जिल्लास्तरीय अनुगमन टोली बनाइने बेचबिखन ब्युरोका प्रवक्ता द्विवेदीले बताए । आन्तरिक बेचबिखन नियन्त्रणमा प्राथमिकता दिन, नियमित अनुगमन गर्न, अस्पष्ट नीतिगत व्यवस्थालाई समयसापेक्ष सुधार गर्न सरकारलाई सुझाव दिँदै आएको मानवअधिकार आयोगकी फोकल पर्सन यशोदा बञ्जाडेको भनाइ छ । महिला, बालबालिका तथा ज्येष्ठ नागरिक मन्त्रालयको मानव बेचबिखन तथा ओसारपसार नियन्त्रण शाखाकी प्रमुख मीना पौडेलले सबै जिल्लामा नियमन गर्न ऐनको परिभाषादेखि कार्ययोजना संशोधन गरिरहेको बताइन् । यो वर्षभित्र अन्तिम रूप दिने लक्ष्य छ, उनले भनिन्, नीतिगत व्यवस्था कार्यान्वयनका लागि प्रदेश र स्थानीय सरकारले जागरुक भएर काम गर्नुपर्छ ।"
दसैंमा ३६ सय आन्तरिक उडान,"कोरोनाविरुद्ध खोप लगाउनेको संख्या वृद्धि तथा संक्रमण दर कम हुँदा यस वर्षको दसैं (घटस्थापनादेखि कोजाग्रत पूर्णिमासम्म) मा काठमाडौंबाट जाने र फर्किने गरी ३ हजार ६ सय ७१ वटा आन्तरिक उडान भएका छन् । यो गत वर्षको दसैंमा भएका उडानहरूको दाँजोमा तीन गुणा बढी हो । कोरोना त्रास र कोटा प्रणालीका कारण गत वर्ष दसैं (कात्तिक १ देखि १४ गतेसम्म) मा ९ सय २२ वटा आन्तरिक उडान भएका थिए । काठमाडौं विमानस्थलस्थित आन्तरिक टर्मिनल प्रमुख पूर्ण चुँडालका अनुसार यसपटक घटस्थापनादेखि कोजाग्रत पूर्णिमासम्मका आन्तरिक उडानबाट १ लाख ८५ हजार ६ सय ८३ जनाले यात्रा गरेका थिए । दसैंमा आन्तरिक टर्मिनलबाट दिनमा ११ हजारदेखि १५ हजारसम्म यात्रुको आवागमन भयो । काठमाडौं विमानस्थलबाट दिनमा ३ सय हाराहारी आन्तरिक उडान भएका थिए । यसपटक दसैंमा उडानबाट ९६ हजार २ सय १८ यात्रु काठमाडौंबाट बाहिरिएका थिए भने मोफसलबाट ८९ हजार ३ सय ९५ यात्रु काठमाडौं आएका थिए । काठमाडौंबाट सबैभन्दा धेरै उडान पोखरा, विराटनगर, भैरहवा र नेपालगन्ज भएको थियो । दसैंमा काठमाडौंबाट दुईतर्फी उडान पोखरामा दिनमा ४६, विराटनगर ४४, भैरहवा ४० र नेपालगन्जमा २२ वटा हाराहारी भएका थिए । बुद्ध एयरको काठमाडौं विमानस्थल प्रमुख दिलीप खड्काका अनुसार अधिकांश यात्रुले कोरोनाविरुद्धको खोप लगाइसकेकाले यसपटक गत वर्ष जस्तो आन्तरिक उडानमा फेससिल्ड लगाउनुपर्ने कोभिड भएनभएको स्वास्थ्य फाराम भर्नुपर्ने नियम पनि थिएन । उडानमा खुकुलो हुँदै गएकाले यस वर्ष आन्तरिक यात्रुको संख्या वृद्धि भएको खड्काले बताए । यसपटक गत वर्ष जस्तो दसैंमा नागरिक उड्डयन प्राधिकरणले उडान संख्याको कोटा पनि तोकेको थिएन । घटस्थापनादेखि कोजाग्रत पूर्णिमासम्म निजी क्षेत्रको बुद्ध एयरले मात्रै १ हजार ७ सय ६८ वटा आन्तरिक उडान गरेको थियो । यती एयरलाइन्सले ५ सय ७४, श्री एयरलाइन्सले ३ सय ९४ वटा उडान गरेका थिए । असोजबाट मात्रै ५ वटा विमानबाट उडान थालेको गुणले २ सय ४५ उडान गर्यो । सरकारी स्वामित्वको नेपाल वायु सेवा निगमले यस दसैंमा दुइटा ३० वर्ष पुराना ट्वीनअट्टरबाट १ सय वटा मात्रै उडान गर्यो । काठमाडौंबाट नेपालगन्ज र पोखरालाई पनि हब बनाउँदै त्यहाँका विमानस्थलबाट दुर्गम तथा हिमाली भेगमा उडान गर्दै आएका तारा, समिट र सीताले पनि निगमको दाँजोमा दसैंमा धेरै उडान गरे । दसैंमा निजी क्षेत्रका वायु सेवाले १ लाख ८५ हजार यात्रु उडाउँदा सरकारी वायु सेवा निगमले १३ सय यात्रु मात्रै उडायो ।चुँडालका अनुसार दसैंमा बुद्धले १५, सौर्यले २, श्रीले ५, सीताले २, समिटले ४, गुणले ५, यतीले ५, ताराले ३ र निगमले २ वटा गरी ४३ वटा जहाज आन्तरिक रुटमा उडाएका थिए । आन्तरिक उडानमा रहेका ९ वटा वायु सेवा कम्पनीसँग १९ देखि ७२ सिट क्षमतासम्मका ५० वटा जहाज छन् । देशभर ३४ वटा विमानस्थल सञ्चालनमा छन् । काठमाडौं विमानस्थलबाट हाल दुई दर्जन आन्तरिक विमानस्थलमा सिधा उडान हुन्छ ।"
केयूयुलेन्स सहकार्यको समझदारी,"ललितपुर (कास) काठमाडौं विश्वविद्यालय (केयू) र युलेन्स एजुकेसन फाउन्डेसनबीच समझदारी भएको छ । केयूको स्कुल अफ एजुकेसन र फाउन्डेसनबीच एक्काइसौं शताब्दीको सिकाइ र विद्यालयका लागि आवश्यक दक्ष, योग्य, सीपयुक्त शिक्षक तथा विद्यालयको नेतृत्व विकास गर्न समझदारी भएको हो । स्कुल अफ एजुकेसनका डिन प्राडा बालचन्द्र लुइँटेल र फाउन्डेसनका कार्यकारी अधिकृत अरनिकोकुमार पाँडेले समझदारीपत्रमा हस्ताक्षर गरे । दुई संस्थाबीचको साझेदारीले शिक्षण, शैक्षिक नेतृत्व, तालिम तथा समग्र शिक्षा क्षेत्रमा गरिने अध्ययनअनुसन्धानले दक्ष, योग्य र सीपयुक्त शिक्षक तयार एवं विद्यालयको नेतृत्व विकास गर्ने लक्ष्य राखिएको छ । फाउन्डेसनले स्थापना गरेको युलेन्स सेन्टर फर एजुकेटर डेभलपमेन्टअन्तर्गत यो कार्य सम्पन्न गरिनेछ । साझेदारीले विद्यालय शिक्षामा परिवर्तन ल्याउन उल्लेखनीय भूमिका खेल्ने केयूका उपकुलपति प्राडा थापाले बताए । युलेन्सका अध्यक्ष सोम पनेरुले प्रगतिशील शिक्षामा रचनात्मक चिन्तन, महत्त्वपूर्ण सोच, बाल केन्द्रित सिकाइ, न्यायमा आधारित शिक्षा र खोजमा आधारित सिकाइ आवश्यक रहेको बताए ।दुवै संस्थाहरूले सञ्चालन गर्ने शिक्षक तथा शैक्षिक नेतृत्व तालिम कार्यक्रमको मुख्य उद्देश्य एक्काइसौं शताब्दीका शिक्षकलाई उच्च गुणस्तरको पूर्वसेवाकालीन र सेवाकालीन तालिम प्रदान गर्नु रहेको छ ।नयाँ पुस्ताका शिक्षकलाई तालिम दिने लक्ष्य राखेको यस साझेदारी कार्यक्रमले देशको नवीन शिक्षण सिकाइका आवश्यकता पूरा गर्न र शिक्षाको राष्ट्रिय लक्ष्य हासिल गर्न सहयोग पुर्याउने विश्वास गरिएको छ ।"
पहिरोमा बेपत्ताको खोजी स्थगित,"बझाङ (कास) पहिरोमा परेर बेपत्ता १९ जनाको अवस्था पत्ता नलाग्दै खोजीकार्य बन्द गरिएको छ । कात्तिक १ मा बझाङको थलारा४ डिक्लाका आएको पहिरोमा परेर बेपत्तामध्ये चार जनाको शव फेला परेको थियो । आठ दिनसम्म खोजी गरेको उद्धार टोलीले फेला पारेका चार शवमध्ये दुइवटाको कम्मरभन्दा तलको भाग मात्रै भेटिएको थियो । १९ जना अझै बेपत्ता रहेको अवस्थामा पीडिुत परिवारलाई खबर नै नगरी टोली बुधबार टोली फर्किएको हो । खाना खाएर खोजीका लागि आउनुहुन्छ होला भन्ने ठानेर पर्खेका थियौं । दिउँसोतिर त उद्धार टोली नै फर्कियो भन्ने खबर आयो, परिवारका १८ जना सदस्य गुमाएका कलक सार्कीले भन,े हामीलाई केही पनि भन्नुभएको छैन । सद्गत गरौं भने शव फेला परेको छैन । मान्छे जिउँदै होलान् भन्ने आसा पनि छैन । के गर्ने कसो गर्ने केही सोच्नै सकेका छैनौं । परिवारका सदस्यको शव भेटे अन्तिम संस्कार गर्न सजिलो हुने उनले बताए । पहिरो गएको दोस्रो दिनमात्रै हेलिकप्टरमार्फत घटनास्थलमा पुगेको टोलीले खोजीकार्य थालेको थियो । पर्याप्त जनशक्ति, उपकरण र प्रविधिको अभावमा खोजीकार्य सफल हुन नसकेको हो । सेना, सशस्त्र र नेपाल प्रहरी सम्मिलत टोली उद्धार कार्यमा संलग्न थियो । खोजी टोलीमा ४५ जना छन् भनिए पनि १०१२ जना मात्रै खोजीमा जुटेका देखिन्थे, घटनास्थलमा पुगेर उद्धार कार्यमा सहयोग गरेका अनेरास्वियुका पूर्वअध्यक्ष ऐन महरले भने त्यत्रो ठूलो पहिरोमा हराएकाहरूलाई खोज्न उद्धारकर्मीको संख्या नै कम भयो । प्रविधि र उपकरण पनि भने जति परिचालन नहुँदा खोजी सफल हुन सकेन । वेपत्ताको खोजीलाई सरकारले गम्भीरतापूर्वक नलिएको देखिएको उनले बताए । डीएसपी रूपक खडकाले खोजीमा प्रविधि अभाव र धेरै दिन बितेकाले स्थगन गरिएको बताए । वेपत्ता भएकाहरू भेटिने सम्भावना नरहेकाले खोजी बन्द भएको प्रमुख जिल्ला अधिकारी मोहन अधिकारीले बताए । अब भेटिने सम्भावना नदेखेरै टोली फिर्ता भएको हो, उनले भने, प्रक्रिया पुर्याएर बेपत्ता सबैलाई मृत घोषणा गर्ने तयारी गरेका छौं ।"
सोती घटनामा डेढ वर्षपछि साक्षीको बकपत्र,"झन्डै डेढ वर्षअघि २०७७ जेठ १० मा चौरजहारी नगरपालिकास्थित सोतीमा भएको सामूहिक हत्या घटनामा साक्षीको बकपत्र सुरु भएको छ । रुकुम जिल्ला अदालतले बुधबारबाट वादी तथा प्रतिवादीका तर्फबाट बकपत्र गराउन सुरु गरेको हो । वादीका तर्फबाट ३९ र प्रतिवादीका तर्फबाट २३ जना साक्षी मंगलबार नै जिल्ला अदालत हाजिर भइसकेका थिए । बुधबारबाट सुरु भएको बकपत्र २३ दिनमा सक्ने लक्ष्य लिइएको अदालतका स्रेस्तेदार कृतबहादुर बोहराले बताए । मल्ल थरकी युवतीलाई भगाउन आएको भन्दै उनका परिवार र गाउँलेले आक्रमण गर्दा भेरी नगरपालिका४ का २१ वर्षीय नवराज विक, रुकुम पश्चिमको चौरजहारी नगरपालिका१ का टीकाराम नेपाली, जाजरकोट भेरी नगरपालिका४ का गणेश बुढा, लोकेन्द्र सुनार, सन्दीप विक र गोविन्द शाहीको मृत्यु भएको थियो । लामो समयसम्म मुद्दा किनारा नलाग्दा थप पीडाबोध भइरहेको मृतक टीकारामका बुवा शोभे नेपालीले बताए । जिल्ला अदालतले प्रराम्भिक सुनुवाइपछि थप प्रक्रिया अघि बढाएको थिएन । उच्च र सर्वोच्च अदालतसम्म मुद्दा पुगेको र उतैको प्रक्रियाका कारण यता समय लागेको जिल्ला अदालतका स्रेस्तेदार बोहराले बताए । उनका अनुसार उच्च अदालत सुर्खेतका न्यायाधीशहरूको राय बाझिएपछि प्रक्रिया थप लम्बिएको हो । रुकुम जिल्ला अदालतमा पीडकका विरुद्ध तीन अभियोगमा मुद्दा दर्ता भएको थियो । घटनामा संलग्न भनिएका ३३ जनाविरुद्ध कर्तव्य ज्यान, ज्यान मार्ने उद्योग तथा जातिय भेदभाव र छुवाछूतसम्बन्धी अभियोग दर्ता भएको छ भने एक जनाविरुद्ध घटनाको मतियार भएको अभियोग छ । सुरुमा चौरजहारी नगरपालिका८ का वडाध्यक्ष डम्मरबहादुर मल्लसहित सोही वडाका ३३ जनाविरुद्ध तीन कसुरमा अभियोग दर्ता भएको थियो, पछि भेरी नगरपालिकाका इन्द्रबहादुर मल्लविरुद्ध मतियारको कसुरमा अभियोग दर्ता भएको हो । अदालतले सुनुवाइपछि २०७७ असार १० गते थुनछेक आदेश भएको थियो । अदालतको आदेशबाट अरू थुनामुक्त भए पनि वडाध्यक्ष मल्लसहित २३ जना पुर्पक्षका लागि कारागारमै छन् ।"
निरन्तर घाटाले समयअगावै मुद्दतीको १८ अर्ब निकाल्दै निगम,"निरन्तर घाटामा गएपछि नेपाल आयल निगमले रकम जुटाउन बैंक गुहार्न थालेको छ । सोही क्रममा निगमले बैंकमा मुद्दती निक्षेपमा राखेको रकम परिपक्व अवधिअघि नै झिक्न दिएर सहयोग गर्न भन्दै बुधबार बैंकर्स संघका अधिकारीसँग छलफल गरेको हो । निगमले विभिन्न बैंकमा मुद्दती निक्षेपमा राखेको ३० अर्बमध्ये १० अर्ब रुपैयाँ खर्च गरिसकेको छ । बाँकी रकममध्ये तत्काललाई करिब १८ अर्ब रुपैयाँ आवश्यक पर्ने र त्यसका लागि मुद्दती निक्षेपको परिपक्व अवधिअघि नै पैसा निकाल्न मिल्ने वातावरण बनाउने विषयमा बैंकहरूसँग छलफल भएको निगमले बताएको छ । निगमले विभिन्न २३ वटा बैंकमा ३ महिनादेखि १ वर्षसम्मको मुद्दती निक्षेपमा पैसा राखेको छ । तीमध्ये धेरै निक्षेपको तोकिएको अवधि सकिन बाँकी छ । सामान्य अवस्थामा तोकिएको अवधिअघि मुद्दती खाताबाट रकम निकाल्दा हर्जाना तिर्नुपर्छ ।अन्तर्राष्ट्रिय बजारमा भइरहेको पेट्रोलियम पदार्थको मूल्यमा भएको उच्च वृद्धिले निगमले मासिक साढे ४ अर्ब रुपैयाँभन्दा बढी नोक्सान व्यहोर्दै आएको छ । चाडबाडका कारण मूल्य बढाउने अवस्था पनि भएन, निगमका निमित्त नायब कार्यकारी निर्देशक नागेन्द्र साहले भने, आपूर्ति व्यवस्था सहज गर्न बैंकबाट पैसा निकाल्नु पर्ने अवस्था आयो । तरलता अभाव भए पनि तयार रहन बैकहरूलाई भन्यौं । उनका अनुसार निगमको राष्ट्रिय वाणिज्य बैंकमा करिब ५ अर्ब, कृषि विकास बैंकमा २ अर्ब र नेपाल बैंकमा २ अर्ब रुपैयाँ मुद्दती निक्षेपमा छ । बाँकी ९ अर्ब रुपैयाँ विभिन्न २३ वटा वाणिज्य बैंकहरूमा राखिएको छ । वाणिज्य बैंकहरूमा २ करोडदेखि ७० करोड रुपैयाँसम्म छ । घाटा निरन्तर भएपछि पैसा निकाल्छौं भनेका छौं, साहले भने, निगमको पैसा हो, आवश्यक परेपछि निकाल्न पाइन्छ ।निगमले भारतीय आयल कर्पोरेसन्स (आईओसी) बाट इन्धन आयात गरिरहेको छ । अन्तर्राष्ट्रिय बजारमा भइरहेको इन्धनको मूल्यवृद्धि र बढ्दो डलर भाउका कारण निगमलाई पछिल्लो साढे तीन महिनामै ८ अर्ब ८९ करोड रुपैयाँ घाटा लागिसकेको छ । यो घाटा निगमले सञ्चित नाफाबाट पूर्ति गरिरहेको छ । घाटा यही गतिमा बढे २३ महिनापछि ऋण लिएर आपूर्ति गर्नुपर्ने अवस्था आउने निगमको भनाइ छ । अन्तर्राष्ट्रिय बजारमा कच्चा पदार्थको मूल्य बढ्ने क्रम जारी रहेकाले आपूर्ति व्यवस्थापनका लागि मुद्दती निक्षेपको रकम निकाल्नुपर्ने अवस्था आएको साहले बताए । निगमले मासिक २५ अर्ब रुपैयाँको कारोबार गर्छ । आकस्मिक अवस्थाका लागि बैंकमा पैसा सञ्चित हुनु राम्रो हो तर अहिले नै निगमसँग पैसा भएन, साहले भने, बाध्य भएरै बैंकसँग छलफल गरेका हौं ।बैंकर्स संघका अध्यक्ष भुवन दाहालले रकम आवश्यक परेकाले परिपक्व अवधि अगावै मुद्दती निक्षेप फिर्ता गरेर सहयोग गर्न निगमले आग्रह गरेको बताए । हरेक महिना साढे ४ अर्ब रुपैयाँका दरले नोक्सान भइरहेकाले आफूलाई थप रकम चाहिन सक्ने र त्यसका लागि परिपक्व अवधिअघि नै पैसा निकाल्न दिएर सहयोग गर्न बैंकहरूलाई निगमले आग्रह गरेको छ, उनले भने, अन्तर्राष्ट्रिय बजारमा तेलको मूल्य बढिरहेकाले सोहीअनुसार समायोजन गर्न सुझाव दिएका छौं । मूल्य समायोजन भए परिपक्व अवधिअघि नै पैसा दिनुपर्ने अवस्था आउँदैनथ्यो ।तरलता अभाव रहेको अवस्थामा निगमलाई परिपक्व अवधिअघि रकम दिनुपर्दा झन् समस्या हुने बैंकहरूले बताएका छन् । तर निगमले भने बाध्यता भएकै कारण रकम चलाउनुपर्ने अवस्था आएको जनाएको छ ।पछिल्लो पटक आईओसीले पठाएको मूल्यसूचीअनुसार पेट्रोलियम पदार्थको मूल्यवृद्धि भइरहेको छ । खरिद मूल्यमा अत्यधिक कर जोडिँदा सर्वसाधारणलाई मार परिरहेको छ । करको दायरा अत्यधिक हुँदा पनि निगम र उपभोक्ता दुवै पक्षलाई मार परेको छ । निगमले पूर्वाधार विकासको नाममा सरकारलाई ७८ अर्ब रुपैयाँ संकलन गरिदिएको छ । उक्त रकम भन्सार बिन्दुबाटै अर्थ मन्त्रालयको ढुकुटीमा जम्मा हुन्छ । पूर्वाधार कर प्रतिलिटर १० रुपैयाँ असुली भइरकेकोमा त्यसमा कम्तीमा ५ रुपैयाँ घटाउन सके निगमको नोक्सानी घट्ने निगमका अधिकारीहरू नै बताउँछन् । विभिन्न शीर्षकमा उठाइएको कर खर्च भएको छैन । प्रदूषण नियन्त्रण र बूढीगण्डकी जलविद्युत् निर्माणको नाममा रकम उठाए पनि खर्च भएन, निगमका एक अधिकारीले भने, निगमसँग पैसा नहुँदा रिर्जभमा राखिएको पैसा चलाउन बाध्य भइरहेका छौं । उत्तम विकल्प मूल्य समायोजन नभए करको दायरा घटाउनु नै हो ।आर्थिक वर्ष ०५९६० देखि निरन्तर घाटामा गएपछि निगमले ऋण लिई इन्धन आपूर्ति गरिरहेको थियो । तर ०६५६६ मा भने निगमको नाफा ३ अर्ब ११ करोड रुपैयाँ पुग्यो । त्यसपश्चात् पुनः निरन्तर घाटामा गइरह्यो । घाटा भएपछि आपूर्ति सहज बनाउन कर्मचारी सञ्चय कोष, नागरिक लगानी कोष र वाणिज्य बैंकसँग पटकपटक गरी ३६ अर्ब ८६ करोड रुपैयाँ ऋण लिइयो । २०७१ असोज १३ बाट स्वःचालित मूल्य प्रणाली लागू भएपछि निगम पुनः नाफामा गई ऋण चुक्ता गर्न सफल भएको थियो । तर केही महिनायता स्वःचालित मूल्य प्रणाली पूर्णरूपमा कार्यान्वयन नहुँदा निगमको घाटा चुलिँदै गएको छ ।"
"नेताले माला लाए, जनताले के पाए ?","एउटा असल अभ्यास गाउँ आउने नेता हुन् वा विशिष्ट अतिथि, स्वागतका नाममा ठुलठूला विदेशी माला किनेर लगाइदिने र आयातित खाँदा घाँटीभरि थुपारिदिने अभ्यासलाई कास्कीको मादी गाउँपालिकाले ठप्पै पारेको छ । गाउँपालिकाले २०७५ मा कार्यविधि नै बनाएर गाउँमा आयोजित कुनै पनि सार्वजनिक कार्यक्रममा बडेमानका माला, आयातित खादा लगाएर अतिथिको स्वागत सत्कार नगर्ने नीति लिएको हो । गाउँपालिका अध्यक्ष वेदबहादुर गुरुङ जनप्रतिनिधिका रूपमा निर्वाचित भएपछि हरेक दिन कार्यक्रमबाट घर फर्कंदा खादा र माला थुप्रिन्थ्यो । उनले कान्तिपुरसँग भने, घरमा त खादा र फूलको डंगुरै भयो । स्वागतका नाममा हुने तडकभडकमा आयातित फूल र खादाको प्रयोग हुन्थ्यो । त्यसपछि नै गाउँपालिकाले स्थानीयस्तरमै फूल खेतीलाई प्रोत्साहन गर्ने र स्वागत सत्कारमा सोही उत्पादन प्रयोग गरिने नीति लिइएको गुरुङले बताए । उनले भने, महँगो आयातित फूल, खादा र ब्याच किनेर पैसाको नास नहोस् भनेर यस्तो नीति लियौं ।"
३ महिनामा भित्रियो २०७ टन फूल,"पूजाआजा र सजावटका लागि भित्र्याइने फूलका लागि नेपाली पैसा मनग्य बिदेसिने गरेको छ । चाडबाड, मेला तथा उत्सव र मालाकै लागि हुने बजारको माग धान्न फूल आयातमा मासिक ५० लाख रुपैयाँभन्दा बढी रकम खर्च हुन थालेको छ । गत असोजमा मात्रै नेपालमा भारतबाट ७४ लाख ८५ हजार रुपैयाँ बराबरको फूल आयात भएको छ । उक्त महिनामा मात्र ९७ टन फूल आयात भएको भन्सार विभागको तथ्यांकमा छ ।चालु आर्थिक वर्षको पहिलो तीन महिना (साउनअसोज) मा १ करोड ८४ लाख ५५ हजार रुपैयाँ बराबरको २ सय ७ टन फूल आयात भएको छ । गत आर्थिक वर्षको यसै अवधिमा २५ लाख १८ हजार रुपैयाँ बराबरको २३ टन मात्रै फूल भित्रिएको थियो । गत आर्थिक वर्षभन्दा यस वर्ष पहिलो तीन महिनामा १ करोड ५९ लाख ३७ हजार रुपैयाँ बढी रकमको (१ सय ८४ टन बढी) फूल भित्रिएको छ । गत भदौमा ६० लाख २९ हजार रुपैयाँको ३९ टन र साउनमा ४९ लाख ४० हजार रुपैयाँ बराबरको ६९ टन फूल नेपाल भित्रिएको भन्सारको तथ्यांकमा छ । गत आर्थिक वर्षको असोजमा १९ लाख ५४ हजार रुपैयाँ बराबरको १९ टन फूल आयात भएको थियो । गत आवको साउनमा ४ लाख १२ हजारको २ टन र भदौमा १ लाख ५१ हजार रुपैयाँको २ टन फूल भित्रिएको थियो । फूल भित्रिँदा विभागले गत आर्थिक वर्ष २ लाख २८ हजार र चालु आवको तीन महिनामा २३ लाख २८ हजार रुपैयाँ राजस्व संकलन गरेको छ । नेपालमा चीन, थाइल्यान्ड, जर्मनी, स्पेन र नेदरल्यान्ड्सलगायतका मुलुकबाट समेत फूल आयात हुने गरेको विभागको तथ्यांक छ ।स्वदेशी उत्पादनले बजारको माग धान्न नपुग्ने भएकाले बाहिरबाट आयात गर्नुपर्ने अवस्था रहेको नेपाल फ्लोरिकल्चर एसोसिएसन (फ्यान) ले जनाएको छ । चाडबाडबाहेक अन्य समयमा पनि स्थानीयस्तरमा उत्पादन वृद्धिमा जोड दिनुको साटो नेपाली पुष्पबजार आयतमै निर्भर छ ।"
अल्मुताइरीको सम्झौता लम्बिने,"नेपाली राष्ट्रिय फुटबल टोलीका मुख्य प्रशिक्षक अब्दुल्लाह अल्मुताइरीले अखिल नेपाल फुटबल संघ (एन्फा) सँग थप तीन वर्ष सम्झौता नवीकरण गर्ने निर्णय गरेका छन् । नेपाली टिमलाई १३ औं साफ च्याम्पियनसिपको फाइनलमा पुर्याएका कुवेती प्रशिक्षक अल्मुताइरीले बुधबार सामाजिक सञ्जाल फेसबुकमा लेखेका छन्, कर्माछिरिङ शेर्पा (एन्फा अध्यक्ष) र क्यूएफए (कतार फुटबल संघ) सँगको बैठकपछि मैले अखिल नेपाल फुटबल संघसँग मेरो जागिरलाई तीन वर्ष निरन्तरता दिने निर्णय गरेको छु । उनले नयाँ मिसन का लागि चाँडै दुईवर्षे लक्ष्य र योजना ल्याउने पनि बताएका छन् ।यसबारे एन्फा अध्यक्ष शेर्पाले भने, हामीले कतार एफएलाई दुईदेखि तीन वर्षसम्म अल्मुताइरीको सम्झौता नवीकरण गर्न आग्रह गरेका थियौं । त्यसैअनुसार काम भएको हो । कतार फुटबल संघको अनुदानमा अल्मुताइरी नेपाल आएका हुन् । उनको पारिश्रमिक कतार फुटबल संघले नै दिने गर्छ । उनको नेपाल बसाइको खर्चमात्रै एन्फाले बेहोर्ने गरेको छ । अल्मुताइरीसँग पुरानो सम्झौता सन् २०२२ जनवरीसम्म थियो ।चैतमा दशरथ रंगशालामा भएको थ्री नेसन्स कपको उपाधि जितेपछि नेपाली टिमको मुख्य प्रशिक्षक नियुक्त भएका थिए । उनको नेतृत्वमा नेपालले विश्वकप २०२२एसियन कप २०२३ छनोट, साफ च्याम्पियनसिप २०२१ र मैत्रीपूर्ण खेलहरू खेलेको छ । विश्वकप छनोटबाट बाहिरिएको नेपाली टिम एसियन कप छनोटमा भने समूहको चौथो स्थानमा रहँदै तेस्रो चरणमा पुगेको छ । साफ च्याम्पियनसिपको इतिहासमै नेपाल पहिलोपल्ट फाइनलमा पुगेको हो । माल्दिभ्समा सम्पन्न च्याम्पियनसिपको फाइनलमा नेपाल ३० ले भारतसँग हारेको थियो । त्यसअघि नै उनले नेपाली टिमसँगको अन्तिम खेल नै उक्त फाइनल भएको घोषणा गरेका थिए ।अल्मुताइरीको नेतृत्वमा नेपाली टिमले ११ खेल खेलेको छ । यसमा ३ जित, २ बराबरी र ६ हारको नतिजा छ । नेपालले विश्वकपएसियन कप छनोटमा चाइनिज ताइपेइलाई २०, साफ च्याम्पियनसिपमा माल्दिभ्सलाई १० र श्रीलंकालाई ३२ ले हराएको थियो भने साफमै बंगलादेशसँग ११ र साफको तयारीमा दशरथ रंगशालामा भारतसँग भएको पहिलो मैत्रीपूर्ण खेलमा ११ को बराबरी गरेको थियो । अल्मुताइरीले सम्हालेको नेपाली टिमले साफको फाइनलसहित भारतविरुद्ध ३ हार बेहोर्यो भने अस्ट्रेलिया, जोर्डन र इराकसँग पनि हार्यो । साफअघि ओमानसँग ७२ को हार औपचारिक मैत्रीपूर्ण खेल थिएन ।दक्षिण एसियाली फुटबल महासंघ (साफ) ले खराब आचरण देखाएको आरोप लगाउँदै उनलाई फाइनलमा टचलाइन मा प्रतिबन्ध लगाएको थियो । त्यसैले उनी प्यारापिटबाटै फाइनल हेर्न बाध्य भएका थिए । उनी नपाली टिमसँग सफल देखिए पनि सामाजिक सञ्जालमा दिइरहने अभिव्यक्तिका कारण विवादमा मुछिँदै आएका छन् । उनले एन्फाकै उच्च पदाधिकारीले काम गर्न नदिएकाले नेपाल छाड्न लागेको भन्दै सामाजिक सञ्जालमा अभिव्यक्ति पनि दिएका थिए । दुईपल्ट नेपाली टिम छाड्न लागेको घोषणा गरेका उनले दोस्रोपल्ट एन्फासँग सम्झौता नवीकरण गर्न लागेका हुन् ।"
राष्ट्रिय टोलीलाई तरुणको सम्मान,"काठमाडौं (कास) माल्दिभ्समा सम्पन्न साफ फुटबल च्याम्पियनसिप उपविजेता नेपाली राष्ट्रिय फुटबल टोलीलाई नेपाली कांग्रेसको तरुण विभागले नगदसहित सम्मान गरेको छ । दलको ६८ औं स्थापना दिवसका अवसरमा बुधबार कार्यक्रममा गृहमन्त्री बालकृष्ण खाँड, तरुण विभाग प्रमुख शंकर भण्डारीलगायतले टोलीलाई सम्मान गरेका हुन् । राष्ट्रिय टोलीका २३ खेलाडीलाई जनही १० हजार र प्रशिक्षकलगायत १० अफिसियललाई जनही ५ हजारका दरले पुरस्कार दिइएको थियो । कार्यक्रममा कप्तान किरण चेम्जोङ उपत्यकाबाहिर र अन्य केही खेलाडी यू२३ एसियन कप छनोट खेल्न ताजकिस्तानमा रहेकाले टोलीका सबै खेलाडी उपस्थिति रहेनन् । टोलीका सुजल श्रेष्ठले साफ उपविजेता हैसियतमा गरिएको सम्मानबाट अझै राम्रो प्रदर्शन गर्ने उत्साह मिलेको बताए । उनले खेलाडीलाई क्षणिक सम्मानभन्दा दीर्घकालीन योजना, उचित पूर्वाधार र संरक्षणमा ध्यान दिए त्यो झन ठूलो सम्मान हुने धारणा राखे । उनले ५ महिनाको तयारीपछि यो सफलता हासिल भएको स्मरण गराए ।एन्फा अध्यक्ष कर्माछिरिङ शेर्पाले सीमित सुविधाबीचमा खेलाडीले ऐतिहासिक सफलता हासिल गरेकोमा गर्व गर्नुपर्ने बताए । हामी प्रतियोगितामा भारतसँग दुईपल्ट हार्यौं । यसले हाम्रो टिममा धेरै सुधार गर्नुपर्नेछ भन्ने देखाउँछ, गृहमन्त्रीसामु शेर्पाले आवश्यकता औंल्याए, तर हामीसँग फुटबलको पूर्वाधार कमजोर छ । भएको रंगशाला पनि अन्तर्राष्ट्रिय मापदण्ड पुग्दैन । हामीसँग पूर्वाधार नभएर आफ्नो टोलीको खेल भुटानमा गर्नुपर्ने बाध्यात्मक र लाजमर्दो अवस्था भोग्नुपरेको छ ।सरकारले सहयोग गरेको खण्डमा नेपालको फुटबल विकास र व्यवसायीकरण सम्भव रहेको उनको दाबी थियो । सरकारको सहयोग वृद्धि भएमा नेपालमा महिला र पुरुषको लिग कम्तीमा ८ महिनासम्म सञ्चालन गर्न सकिने उनको भनाइ थियो । सबैले घरेलु फुटबल लिग छोटो भयो भनेर गुनासो गर्नुहुन्छ । तर आर्थिक रूपमा हामी लामो समयसम्म लिग गर्ने अवस्थामा छैनौं । हामीलाई सरकारबाट ४ करोड आउने गरेको छ । त्यो रकम बढेर १२ करोड भयो भने वर्षको ८ महिना लिग सम्भव छ, उनले भने । गृहमन्त्री खाँडले खेलको माध्यमबाट नेपालीलाई खुसी दिन सफल भएकामा राष्ट्रिय फुटबल टोलीलाई धन्यवाद दिए । उनले साफमा च्याम्पियन बनेको खण्डमा सबै खेलाडीलाई राष्ट्रिय पदक दिइनेसमेत घोषणा गरे ।"
ट्वान्टी२० विश्वकप इंग्ल्यान्डको जित,"अबुधाबी (एएफपी) इंग्ल्यान्डले बंगलादेशलाई ८ विकेटले पन्छाउँदै बुधबार ट्वान्टी२० विश्वकपमा लगातार दोस्रो जित हात पारेको छ । यी दुई टिमको भेट यो संस्करणको विश्वकपमा पहिलोपल्ट भएको हो ।प्रारम्भिक ब्याटसम्यान जेसन रोयले ३८ बलमा ६१ रन जोडेपछि इंग्ल्यान्डले अबुधाबीमा भएको सुपर १२ को प्रतिस्पर्धामा पाएको १ सय २५ रनको लक्ष्य १४१ ओभरमै पार गरेको थियो । रोयले आफ्नो ५० औं खेलमा आएर सिधै छक्का प्रहार गर्दै ट्वाटी२० मा सातौं अर्धशतक बनाएका हुन् । उनले केभिन मालानसँग ७३ रनको महत्त्वपूर्ण साझेदारी गरे । मालानले अविजित २८ रन जोडे ।तीब्र गतिका बाँया हाते बलर टेमाल मिल्सले तीन विकेट लिँदै स्पिनर मोइन अली र लियाम लिभिङस्टोनसँग मिलेर बंगलादेशलाई १२४९ मै सीमित गरेका थिए । इयोन मोर्गनको कप्तानीमा रहेको इंग्ल्यान्ड ट्वान्टी २० वरीयताको नम्बर एक टिम हो । दुई ठूला जितसँगै इंग्ल्यान्ड समूह एक को शीर्षस्थानमा छ । उसले डिफेन्डिङ च्याम्पियन वेस्ट इन्डिजलाई ६ विकेटले हराएर प्रतियोगिताको सुरुआत गरेको थियो ।बंगलादेश भने सुपर १२ को पहिलो खेलमा श्रीलंकासँग हारेको थियो । बंगलादेशले अबुधाबीमा पहिला ब्याटिङ रोजेर पनि लगातार विकेट गुमाएको थियो । पहिलो ओभरमै १० रन दिएका मोइन दोस्रो ओभरमा ह्याट्रिक नजिक पुगेका थिए । उनलाई त्यो उपलब्धिबाट मुसफिकर रहमानले रोकिदिएका थिए । मुसफिकरले बंगलादेशको इनिङ्समा सर्वाधिक २९ रन बनाए ।अफ स्पिनर मोइनले लिट्टोन दासलाई ९ रनमा डिप स्क्वायरमा क्याच गर्न लगाए भने मोहम्मद नइमलाई ५ रनमै पेभेलियन फर्काइदिए । सकिब अल हसनलाई चार रनमै क्रिस वोक्सले आदिल रसिदलाई क्याच गर्न लगाएपछि बंगलादेशले तेस्रो विकेट गुमाएको थियो । बंगलादेश २६३ मा पुगेपछि समस्यामा परेको थियो । मुसफिकर र कप्तान महमुदुल्लाह रियादले ३७ रनको साझेदारी गर्दै इनिङ्स कस्ने प्रयास गरेका थिए । तर, यो जोडीलाई लिभिङस्टोनले टिक्न दिएनन् । महमुदुल्लाहलाई १९ रनमै आउट गरेका लिभिङस्टोनले मुसफिकरलाई एलबीडब्लू धरापमा पारे । यसका लागि इंग्ल्यान्डले अम्पायरलाई अपिल गर्नुपरेको थियो ।बंगलादेशले निरन्तर विकट गुमाउने क्रममा अफिफ हुसैनलाई ५ रनमै रनआउटमा गुमायो । नवौं नम्बरमा आएका नासुम अहमदले ९ बलमा १९ रन जोडेपछि बंगलादेश केही सम्मानजनक स्कोरमा पुगेको हो । नासुमले १९ औं ओभरमा रसिदको बलमा दुई छक्का र एक चौका प्रहार गरेका थिए ।इंग्ल्यान्डका ब्याटरसामु सामान्य लक्ष्य भए पनि जोस बटलरको विकेट १८ रनमै गुमायो । तर, रोयले ५ चौका र तीन छक्का प्रहार गर्दै आक्रामक रूपमा बंगलादेशी बलिङलाई कमजोर साबित गरिदिए । मालानले पनि ट्वान्टी२० विश्वकपमा आफ्नो पहिलो खेलमा उपयोगी ब्याटिङ गरे । उनले पहिलो खेलमा ब्याटिङ गने अवसर नै पाएका थिएनन् । जोनी बेरिस्टोले चौका प्रहार गर्दै इंग्ल्याल्डलाई जित दिलाए । उनी अविजित ८ रनमा रहे ।"
महिला क्रिकेट टोली घोषणा,"काठमाडौं (कास) आसन्न आईसीसी महिला ट्वान्टी२० विश्वकप क्रिकेटको एसियाली छनोट प्रतियोगितालाई बुधबार नेपाली राष्ट्रिय महिला टोली घोषणा गरिएको छ । यूएईमा मंसिर ४ देखि १० सम्म हुने प्रतियोगिताका लागि मुख्य प्रशिक्षक जगत टमाटाले रुबिना क्षेत्रीको कप्तानीमा १४ सदस्यीय टोली घोषणा गरे । चार खेलाडीलाई वैकल्पिक सूचीमा राखिएको छ । दसैं सकिएलगत्तै त्रिवि मैदानमा २४ खेलाडीले बन्द प्रशिक्षण सुरु गरेका थिए । त्यसमध्येबाट १४ खेलाडी टिममा राखिएको हो । नेपाली टोलीले केही समय विदेशमा बन्द प्रशिक्षण गर्ने योजना बनाइरहेको छ । प्रशिक्षक टमाटाले विदेश प्रशिक्षण अहिलेसम्म निश्चित भइनसकेको बताए । नेपाल क्रिकेट संघ (क्यान) ले कतार र बंगलदेशमा प्रशिक्षण क्याम्प सञ्चालन गर्ने तयारी गरेको थियो । प्रतियोगितामा नेपालले भुटान, हङकङ, कुवेत, मलेसिया र घरेलु टोली यूएईसँग प्रतिस्पर्धा गर्नुपर्नेछ । चीनले प्रतियोगितामा सहभागिता नजनाएका कारण यो प्रतियोगितामा नेपाल उपाधिको दाबेदार देखिएको छ । अघिल्लो विश्वकप छनोटमा नेपाल निर्णायक खेलमा थाइल्यान्डसँग पराजित भएको थियो । नेपाली टोली : रुबिना क्षेत्री (कप्तान), डली भट्ट, सीता रानामगर, करुणा भण्डारी, इन्दु बर्मा, सरिता मगर, ज्योति पाण्डे, सरस्वती चौधरी, काजल श्रेष्ठ, सवनम राई, कविता कुँवर, अप्सरी बेगम, कविता जोशी र संगीता राई । वैकल्पिक खेलाडीमा सरस्वती जीएम, रोमा थापा, अस्मिना कर्माचार्य र ममता चौधरी छन् । टोली प्रशिक्षकमा जगत टमाटा र म्यानेजरमा जयन्ती भट्ट छन् ।"
