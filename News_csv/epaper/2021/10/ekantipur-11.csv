शीर्षक,विवरण
"प्रस्तावित औद्योगिक क्षेत्रमा झडप ४ को मृत्यु, ४६ घाइते","असोज ४ मा कब्जा गर्नेलाई हटाउन पुगेको प्रहरीमाथि नै पेट्रोल बम प्रहार गरिएपछि नयाँ रणनीतिका साथ आइतबार सुरक्षाकर्मी परिचालन गरिएको थियो । आइतबारको झडपका क्रममा ५ हजारभन्दा बढी अपरिचित अनुहार रहेको स्थानीयले बताएका छन् । बुटवल उपमहानगरपालिका१७ का वडाध्यक्ष सन्तराम रानाले पछिल्लो समय स्थानीयभन्दा पनि बाहिरबाट आएर जग्गा कब्जा गर्ने बढेको बताए । कब्जा गर्नेमा स्थानीय दुई प्रतिशत पनि छैनन्, उनले भने, बाहिर कोठा भाडामा लिएर बस्ने र दिनभर जग्गा कब्जा गर्ने, राति कोठामा सुत्न जाने धेरै थिए । तनहुँ, कपिलवस्तु, रोल्पा, नवलपरासीलगायत जिल्लाबाट अतिक्रमण गर्नेहरू आउने गरेपछि नियन्त्रणको प्रयास सुरु भएको उनले बताए । प्रमुख जिल्ला अधिकारी तिवारीले अतिक्रमण बढ्दै गएपछि प्रहरीले नियमित रूपमा त्यस क्षेत्रमा निगरानी बढाएको र अतिक्रमणकारीलाई हटाउने प्रयास गरिरहेको जनाए । पछिल्लो समय जग्गा कब्जा गर्नेहरूले नयाँ बस्ती, उजिर सेन बस्ती, गणतन्त्र बस्तीलगायतका दर्जनभन्दा बढी बस्ती विकास समिति बनाएका छन् । कब्जा गर्नेका अगुवाले २ सय रुपैयाँको रसिद काटेर जग्गा कब्जा गर्ने क्षेत्र देखाइदिने गरेका छन् । २५ जनाको समूह बनाएर जग्गा कब्जा गर्न लगाइएको छ । उनीहरू बिहान औद्योगिक क्षेत्रको जग्गामा गएर दिनभर बस्छन् अनि साँझ फर्किन्छन् । हामी डेढ सय जनाको समूह बनाएर आएका हौं, जग्गा कब्जा गर्न आएका मिलन गुरुङले भने, दिनभर कब्जा गरेको जग्गामा बस्छौं । राति भाडाको घरमा जान्छौं । उनीहरूले हरेक साँझ समूहका नाइकेको भेला गर्थे । प्रहरी रोक्न आए कसरी प्रतिकार गर्ने भन्नेबारे तालिम दिने गरिएको नवलपरासी पश्चिमको सुनवलबाट जग्गा कब्जा गर्न आएका गोपाल मगरले बताए । प्रहरीले हान्न थाल्यो भने कसरी प्रतिकार गर्ने भन्नेबारे सिकेका थियौं, उनले भने, आज पनि त्यहीअनुसार प्रहरीलाई हान्दै भाग्दै गरेका थियौं । जस्तोसुकै घटना भए पनि कब्जा गरेको जग्गामा बस्ने भन्ने (अगुवाहरूको) निर्देशन छ ।औद्योगिक क्षेत्रमा किन आँखा ? औद्यागिक क्षेत्रका लागि छुट्याइएको जग्गा बुटवल उपमहानगरपालिका, तिलोत्तमा नगरपालिका, सियारी र शुद्धोधन गाउँपालिकासँग जोडिएको तिनाउ नदी उकास क्षेत्र हो । त्यहाँ धेरै जग्गा ऐलानी थियो । स्थानीयले वर्षौंदेखि त्यही ऐलानी जग्गामा घर बनाएर बस्दै आएका छन् । त्यही ऐलानी जग्गा समेटेर सरकारले औद्योगिक क्षेत्र बनाउने गरी २०७२ चैत १ मा औद्योगिक क्षेत्र घोषणा गरेको थियो । त्यति बेला ५ वर्षभित्र औद्योगिक क्षेत्र निर्माण गर्ने भनिएको थियो । औद्योगिक क्षेत्र बनाउन सरकारले जग्गा अधिग्रहण गरेर काम थाल्ने क्रममा गत फागुन २१ मा तत्कालीन अर्थमन्त्री विष्णु पौडेल र उद्योग, वाणिज्य तथा आपूर्तिमन्त्री लेखराज भट्टले औद्योगिक करिडोरको शिलान्यास गरेका थिए । स्थानीयको माग सुनुवाइ नै नगरी करिडोर निर्माण प्रक्रिया अघि बढाएको भन्दै विरोध भएको थियो । त्यतिबेला विरोध गर्ने धेरै स्थानीय नै थिए । पौडेल र भट्टको त्यति बेलाको कार्यक्रम बिथोल्न खोजेका ५ जनालाई शनिबार रातिदेखि नै प्रहरीले नियन्त्रणमा लिएको थियो । सरकारले उक्त क्षेत्रको जग्गा औद्योगिक क्षेत्र लिमिटेडका नाममा २०७३ सालमै दर्ता गरिसकेको छ । दुई वर्षभित्रै न्यूनतम पूर्वाधार निर्माण गरी उद्योग खोल्न दिने योजनाअनुसार काम अघि बढाइएको छ । ठूला उद्योगका लागि १ सय १९ वटा, मझौला उद्योगका लागि ५१ वटा र साना उद्योगका ९२ वटा प्लट निर्माण गर्ने तयारी छ । औद्योगिक क्षेत्र ९ सय ४६ बिघामा फैलिएको छ । त्यसमध्ये १ सय ३३ बिघाको जग्गाधनी पुर्जा भने औद्योगिक क्षेत्रसँग छैन । सबै दलको सहमतिमै २०७३ वैशाख २९ मा यहाँको ८ सय १३ बिघा मोतीपुर औद्योगिक क्षेत्र परियोजनाका नाममा पुर्जा बनेको छ । घनाबस्ती छाड्ने र बाँकी क्षेत्रमा औद्योगिक क्षेत्र बनाउने सहमति छ । त्यसअनुसार बुटवल उपमहानगर र शुद्धोधन गाउँपालिकालगायतको करिब १ सय बिघा क्षेत्रफलमा बसेको पुरानो बस्तीको तथ्यांकसमेत संकलन गरिएको छ । ठूला संरचना र बस्ती त्यहीं व्यवस्थापन गर्ने र साना बस्ती स्थानान्तरण गर्नेबारेमा तीन तहकै सरकारबीच छलफल चलिरहेको छ । औद्योगिक क्षेत्र व्यवस्थापन विभागले गत वर्ष १२ अर्ब लागतमा औद्योगिक क्षेत्र बनाउन डीपीआर (विस्तृत परियोजना प्रतिवेदन) तयार गरेको थियो । उक्त डीपीआरका आधारमा तारबार गर्न रकमसमेत छुट्टिएको थियो ।"
प्रधानन्यायाधीश जोगाउन मन्त्रीको राजीनामा,"प्रधानमन्त्रीको सचिवालय स्रोतका अनुसार देउवाले सकभर हमालको राजीनामा लिन चाहेका थिएनन् । प्रधानन्यायाधीश जबराले आफ्नो बाध्यता र अप्ठ्यारो परिस्थितिबारे अवगत गराएपछि राजीनामा बुझ्न प्रधानमन्त्री तयार भएका हुन् ।प्रधानमन्त्रीको सचिवालयले जारी गरेको प्रेस नोटमा मन्त्री हमालले प्रधानमन्त्रीको अनुरोध स्वीकार गरेर राजीनामा दिएको उल्लेख छ । तर, हमाल आफैंले भने विभिन्न सञ्चारमाध्यममा आएका समाचार र कानुनविद्ले प्रश्न उठाएपछि राजीनामा दिएको बताएका छन् । मेरो नियुक्तिको विषयलाई लिएर प्रश्न उठेबाट म पदभन्दा व्यवस्थाका लागि लडेको व्यक्ति भएकाले यस्तो आशंकाकै बीच मन्त्री पदमा बसिरहन उपयुक्त नलागेकाले मन्त्री पदबाट राजीनामा दिएको छु । उनले राजीनामापत्रमा भनेका छन् ।हमाललाई पनि मन्त्री बनाउन लागिएको समाचार प्रकाशित भएलगत्तै सोमबार अध्यक्ष पूर्णमान शाक्यको नेतृत्वमा सर्वोच्च अदालत बार एसोसिएसनका पदाधिकारीले भेटेरै चासो राखेका थिए । उनीहरूले न्यायपालिका प्रमुखले कार्यकारीसँग भाग मागेको हो भने त्यो निकै गम्भीर र आपत्तिजनक विषय भएको र माग गरेको होइन भने प्रधानन्यायाधीश जबराले खण्डन गर्नॅपर्ने माग गरेका थिए । सोमबार दिउँसो प्रधानन्यायाधीश जबराले सर्वोच्च अदालतका प्रवक्ता बाबुराम दाहाललाई विज्ञप्ति प्रकाशन गर्न लगाएर मन्त्रिपरिषद् गठन र विस्तारमा प्रधानन्यायाधीशलाई असान्दर्भिक रूपमा जोडिएको दाबी गर्न लगाए । तर, विज्ञप्ति विश्वसनीय देखिएन । यस विषयमा भित्रभित्र भइरहेका चलखेल कान्तिपुरलगायत सञ्चारमाध्यममा उजागर भइरहे । समाचारमा भनिएजस्त्रै शुक्रबार मन्त्रिपरिषद् बिस्तारमा जबराका जेठान हमालले मन्त्रीको शपथ खाए ।प्रधानमन्त्रीनिकट स्रोतका अनुसार प्रधानन्यायाधीश जबरालाई मन्त्रिपरिषद्मा कोटा छुट्याउने विषय गठबन्धनका चार दलबीच निरन्तर चलिरहेको थियो । मन्त्रालय भागबन्डाको सुरुवाती दिनदेखि नै यो विषयले प्रवेश पाएको थियो । मन्त्रालय भागबन्डा गर्ने कार्यदलका एक सदस्यका अनुसार सुरुमा दुई वटा मन्त्रालय छुट्याएर १९ वटा मन्त्रालयमा मात्रै दलहरूबीच भागबन्डा गर्ने समझदारी बनेको थियो । २१ मध्ये १९ मन्त्रालयमा मात्रै भागबन्डा गरौं भन्ने तय भएरै हामी छलफलमा थियौं, कार्यदलका ती सदस्यले भने, मन्त्रालय भागबन्डाका क्रममा सत्तारूढ दलबीचमै खिचातानी बढ्दै गयो । मन्त्रीका आकांक्षीको व्यवस्थापन गर्न अप्ठ्यारो पर्न थाल्यो । एउटा मन्त्रालय मात्रै दिएर मिलाउन सकिन्छ कि भनेर लाग्यौं ।त्यति बेला प्रधानन्यायाधीशका तर्फबाट दीपक तिमिल्सिनालाई मन्त्री बनाउन खोजिएको थियो । उनको स्वार्थ रहेको सञ्चार तथा सूचना प्रविधि मन्त्रालय दिने तयारी भए पनि विवादित पृष्ठभूमिका कारण मन्त्री बनाउन नहुने टुंगोमा गठबन्धन दल पुगे । त्यसपछि नै हमालको नाम प्रस्ताव गरिएको थियो । कांग्रेस पृष्ठभूमिका पनि भएकाले हमालको नाममा देउवाले सहज ठानेका थिए । तिमिल्सिनाका ठाउँमा हमाल आउने भएपछि सञ्चारका ठाउँमा उद्योग, वाणिज्य तथा आपूर्ति मन्त्रालय दिने सहमति गठबन्धन दलबीच बन्यो । त्यसलाई प्रधानमन्त्री देउवासहित गठबन्धनका चारै दलका शीर्ष नेताले सहमति जनाएपछि मात्रै मन्त्रिपरिषद् विस्तार सम्भव भएको हो ।केपी शर्मा ओली नेतृत्वको सरकार भएका बेला संवैधानिक नियुक्तिमा प्रधानन्यायाधीश जबराले भाग लिएको विषय सर्वोच्चको संवैधानिक इजलासमा उनकै अगाडि अधिवक्ताहरूले उठाएका थिए । गत वर्ष मंसिर ३० मा बिहान अध्यादेश ल्याएर बेलुका बोलाइएको संवैधानिक परिषद्को बैठकमा उपस्थित तत्कालीन प्रधानमन्त्री ओली, प्रधानन्यायाधीश जबरा र राष्ट्रिय सभा अध्यक्ष गणेश तिमिल्सिनाले ३८ पदाधिकारी नियुक्तिको सिफारिस गरेका थिए । त्यसविरुद्ध मुद्दा परेको १० महिना भए पनि सुनुवाइ अलपत्र छ । बरु, वैशाखमा त्यस्तै अध्यादेश ल्याएर थप २२ पदाधिकारी नियुक्तिको सिफारिस गरिएको थियो ।आफ्नै कार्यकालमा प्रधानन्यायाधीशलाई भागबन्डाको विवादमा तानेका एमाले अध्यक्ष ओली हमाल नियुक्ति प्रकरणमा प्रतिक्रियाविहीन छन् । सत्ता गठबन्धनमा रहेका माओवादी केन्द्रका अध्यक्ष पुष्पकमल दाहालले त सार्वजनिक रूपमै हमालको बचाउ गरेका थिए । विधि र पद्धतिका कुरा उठाइराख्ने एकीकृत समाजवादीका अध्यक्ष माधवकुमार नेपाल र जनता समाजवादी पार्टीका संघीय परिषद् अध्यक्ष बाबुराम भट्टराईले पनि हमालको नियुक्तिलाई सहयोग पुर्याएका छन् । नेपालको पार्टीको वैधानिकतासम्बन्धी मुद्दासमेत सर्वोच्चमा छ ।हमालको राजीनामापछि माओवादी केन्द्रका नेता नारायणकाजी श्रेष्ठले भने उनलाई मन्त्री बनाउनुको औचित्य पुष्टि नभएको बताए । जनताको भावनाविपरीत मन्त्री नियुक्ति हुँदा दुई दिन नबित्दै राजीनामा दिने अवस्था आयो, आइतबार धुनषाको कार्यक्रममा श्रेष्ठले भने, संविधानमा रहेको प्रावधानअनुसार गैरसांसदलाई मन्त्री बनाइए पनि त्यसको औचित्य पुष्टि गर्न नसक्दा राजीनामा दिनुपर्यो ।"
"वर्ष ७२, कक्षा २","स्कुलका प्रधानाध्यापक कुमार मगरका अनुसार एक्लो जीवन बिताइरहेका विकका लागि स्कुल भर्ना भएर पढ्नुले मानसिक रूपमा आराम दिएको देखिन्छ । उहाँ असाध्यै जिज्ञासु र सहयोगी पनि हुनुहुन्छ, मगरले भने, नजानेको कुरा फ्याट्ट सोध्ने बानी छ । रोङ६ का वडाध्यक्ष मनिकुमार स्याङ्वो (सुवास) ले बुढ्यौली उमेरमा पनि स्कुल भर्ना भएर विकले सिंगो गाउँलाई नै प्रेरणा दिएको बताए । वडाध्यक्ष स्याङ्वोले भने, ७२ वर्षको उमेरमा पनि उनमा स्कुल पढ्ने ऊर्जा आउनु ठूलो कुरा हो । विकलाई नियमित रूपमा पठनपाठनका लागि निःशुल्क व्यवस्था मिलाउन गाउँपालिकाले पहल गर्ने स्याङ्वोले जनाए । उहाँ जति कक्षासम्म पढ्न चाहनुहुन्छ, त्यतिसम्म पढ्ने वातावरण पालिकाले मिलाउनेछ, उनले भने, अन्य सहयोगी संघसंस्थासँग पनि उहाँको पढाइका लागि पहल गर्नेछौं ।"
त्रसित छौं,"रुकबहादुर क्षत्री (प्रत्यक्षदर्शी)१५२० दिनदेखि यहाँ जग्गा रोक्न भन्दै दिनदिनै दाङ, रुकुम, रोल्पा, म्याग्दी, धादिङबाट पनि मान्छे आइरहेका थिए । म्याग्दी र नारायणगढबाट त बस नै रिजर्भ गरेर मान्छे आएका थिए । मान्छे आउने क्रम बढिरहेकै थियो । जग्गा रोक्नेहरूले रानीगन्जको भूपू खेलमैदानदेखि धन्धापुरको सिमानासम्म नै कब्जा गरिसकेका छन् । आइतबार बिहानैदेखि प्रहरीले मोतीपुरको मुख्य नाका मगरघाटको पुलमा मान्छे रोकेर सोधीखोजी गर्न थाले । जग्गा कब्जाका लागि जानेलाई रोक्ने र स्थानीयलाई छाड्ने गरेका थिए । तर अन्यत्रबाट जग्गा रोक्न आएकाहरूले प्रहरीलाई नै घेरा हाले । प्रहरी र जग्गा रोक्नेहरूको संख्या बढ्दै गएको थियो । दिउँसो १ बजेतिर झडप सुरु भयो । प्रहरीले अश्रुग्यास हान्यो भन्दै धेरै भागिरहेका थिए । केहीले ढुंगा, पेट्रोल भरेको बोतललगायतले हान्न थालेपछि प्रहरीले गोली नै चलाएको हो । सुरुमा मगरघाटको पुलनजिक झडप भएको थियो । त्यसपछि हरिहरपुरको पीपलको रूखनिर झडप भयो । त्यसको आधा घण्टामा जताजतै ड्याङ र डुडुङ पड्किन थालेपछि हामी घरभित्रै पसेर बसेका थियौं । आज मोतीपुरको रानीगन्ज, पत्थरगन्ज, हरिहरपुर, मगरघाट क्षेत्रमा एक हजारभन्दा बढी नै प्रहरी थिए । अझै पनि यहाँ लडाइँ र गोली चल्ने सम्भावना छ । त्यसले यहाँ वर्षौंदेखि बसिरहेका हामीलाई समेत डर लागिरहेको छ । हामी त्रसित छौं ।"
किन गरियो काठमाडौंसम्मको पैदल यात्रा ?,"बाँकेको जानकी गाउँपालिका२ नेवाजी गाउँकी ४० वर्षीया नन्कुन्नी धोबी गत साउनमा आफ्नै घरमा झुन्डिएको अवस्थामा फेला परिन् । प्रहरीले घटनालाई आत्महत्या भन्यो । तर माइती मान्न तयार भएन । पटकपटक धाउँदा पनि प्रहरीले वास्ता नगरेपछि सिंगो परिवार जिल्ला प्रशासन कार्यालयमा धर्नामा बस्यो । अधिकारकर्मीले पनि साथ दिए ।प्रहरी अनुसन्धानले नन्कुन्नीले आत्महत्या गरेको भने पनि अधिकारर्मीले हत्या भएको दाबी गर्दै जाहेरी दिए । स्थानीय प्रशासनबाट न्याय पाउन ढिलासुस्ती भएपछि पीडित परिवारले अधिकारकर्मीसहित न्याय माग्न काठमाडौंका लागि पैदलयात्रा सुरु गरे । अहिले मृतकका श्रीमान् र जेठाजुलाई अदालतले पुर्पक्षका लागि थुनामा राखेको छ ।परिवारकै सल्लाहमा नन्कुन्नीले सात वर्षअघि रामकुमार धोबीसँग विवाह गरेकी थिइन् । तर सन्तान नभएको भन्दै श्रीमान् झगडा गर्थे । हिंसाबाट बच्न उनी बारम्बार माइतीको सहारा लिन पुग्थिन् । गुहार माग्न सामाजिक संघसंस्थामा समेत पुग्थिन् । एकपटक गाउँपालिकास्थित प्रहरी चौकीमा पुगेर मिलापत्रमा झगडा टुंग्याएको प्रहरी रेकर्डमा देखिएको छ । झगडा थोरै साम्य भएपछि नन्कुन्नी घर फर्किन्थिन् । झगडा भए माइती जान्थिन् । तर गत साउन ५ मा उनले माइत जाने मौका पाइनन् । त्यो दिन नन्कुन्नी घरमै झुन्डिएको अवस्थामा भेटिइन् । उनको जीवन परिवारले नै खोसेको माइतीको आरोप छ । तर अनुसन्धानमा प्रहरी प्रशासनले चासो नदिएकामा उनीहरू आक्रोशित छन् । नन्कुन्नीका आफन्तले उनका श्रीमान्ले घरमा हत्या गरेको किटानीसहित जिल्ला प्रशासन र प्रहरी कार्यालयमा उजुरी गरेका थिए । त्यहाँबाट न्याय पाइँदैन भन्ने लागेपछि काठमाडौं जान बाध्य भयौं, भाइ माताप्रसादले भने । उनले दिदीलाई दाइजोलगायतको निहुँमा कुट्ने र मार्ने धम्की दिने गरिएको बताए । मृत शरीरभरि चोटपटक थियो । त प्रहरीले आत्महत्या गरेको भन्छ, उनी भन्छन्, मेरो दिदी मार्नेलाई सजाय हुनुपर्छ । नन्कुन्नीको पोस्टमार्टम रिपोर्टमा आत्महत्या देखिएकाले ज्यान मुद्दा दर्ता हुने अवस्था नरहेको प्रहरीको भनाइ छ । डाक्टरको रिपोर्टअनुसार शतप्रतिशत आत्महत्या देखियो । आत्महत्यालाई प्रहरीले हत्या भन्न मिल्दैन । घटनास्थलमा कर्तव्य ज्यानमा मुद्दा दर्ता हुने अवस्था नदेखिएपछि आत्महत्या दुरुत्साहनमा मुद्दा दर्ता गरौंभन्दा माइतीले मान्नुभएन । त्यसपछि पति र जेठाजुको नाममा किटानी जाहेरी लिएर आउनुभयो, प्रहरी उपरीक्षक (डीएसपी) मधुसूदन न्यौपानेले भने, अभियुक्त पुर्पक्षका लागि कारागारमा छन् । मुद्दा बन्द भएको छैन । तर शरीरभरि नीलडाम देखेका माइती पक्ष भने त्यो आत्महत्या थियो भन्ने मान्न तयार छैनन् ।"
चौरबाट ढुंगेधारामा पानी,"(काठमाडौं)  गाः हिटी नामको धाराको टुटीबाट पानी झरिरहेको छ । वरिपरि न पाइप देखिन्छ, न त धारामा पानी ल्याउने प्रणाली । काठमाडौंको धोबीचौरबाट ५ मिटर ओरालोमा रहेको यो ढुंगेधारा वरिपरि झाडी छ, त्यसैले यसमा पानी आउने प्रणाली अनुमान गर्न सकिँदैन । यो धारा मर्मत गर्ने क्रममा चौरबाट सोसेको पानी ढुंगेधारासम्म ल्याइएको प्राचीन प्रणाली पत्ता लागेको छ । काठमाडौं महानगरपालिका१७ मा पर्ने गाः हिटीको पूर्वतिर खन्दा पानी वितरणको प्रणाली पत्ता लागेको हो । यसले सम्पदा संरक्षण अभियन्ताहरूमा उत्साह छ । धोबीचौरमा जम्मा भएको वर्षात्को पानी सोसेर आउने ठाउँमा मंगालमा जम्मा हुन्छ । मंगालको पानीे पानी गाः हिटी र निह्रा हिटीमा जाने व्यवस्था मिलाइएको पाइएको छ, ढुंगेधाराको अभिलेखीकरण गरिरहेका सम्पदा संरक्षण अभियानकर्मी आलोकसिद्धि तुलाधरले भने, गाः हिटीको पानी कसरी बढाउने भनेर प्रयास गर्दा पानी वितरणको प्राचीन प्रणाली पत्ता लागेको हो ।यहाँ पानी वितरण गरिएको गाः हिटी मंगालबाट नजिकै छ भने निह्रा हिटी अलि पर छ । गाः हिटीमा पानी सानो आइरहेको छ भने निह्रा हिटी सुकेको छ । निह्रा हिटीमा पठाएको च्यानल सफा गरेपछि निह्रा हिटीमा पनि पानी झरेको थियो । निह्रा हिटीमा जाने च्यानल थुन्दिएपछि गाः हिटीमा पानी बढेको छ । स्थानीयवासीले निह्रा हिटीमा जाने पानी थुनिदिएर गाः हिटीमा बढाउने योजना बनाए पनि अभियन्ताले भने त्यसो गर्न दिएका छैनन् । उता ढुंगेधारा पनि सुक्न दिनु हुँदैन । त्यो सुक्यो भने सम्पदा मासिइगयो नि, तुलाधरले भने, यी तिनै धारा जोगिने गरी काम अघि बढाउनुपर्छ । १७ वडाको करिब ७८ लाख रुपैयाँ विनियोजन गरेपछि ढुंगेधारा र यसको वरिपरिको सौन्दर्यकरणको काम सुरु भएको थियो । कामको जिम्मा भने गाः हिटी निर्माण उपभोक्ता समितिले पाएको छ । पानीको बहावसमेत बढाउने योजना भएकाले मुहान खोज्ने योजना समितिले बनाएको थियो । मुहान यहीं होला भनेर खोज्यौं, नभन्दै भेटियो, गाः हिटी निर्माण उपभोक्ता समितिका अध्यक्ष पुरुषोत्तमनारायण मगैचायले भने, यसलाई राम्रोसँग अध्ययन गरेर परम्परागत रूपमै सौन्दर्यकरण गर्छौं । कपडा धुने काम गर्ने धोबी समुदायको बसोबास रहेको यो ठाउँमा १७ वटा धारा थिए । तीमध्ये १६ वटा सुकिसकेका छन् । आकाशबाट परेको पानी सोसेर जमिनमुनि जाँदा यी ढुंगेधारामा पानी जाने हुन् । तर पानी सोस्ने ठाउँमा कतै सडक पिच भएका छन् भने कतै चोक, डबलीमा सिमेन्ट लगाएर ढुंगा छापिएका छन् । पानी सोस्ने ठाउँ नै बन्द भएपछि कसरी जमिनमुनि पानी जानु ?, तुलाधरले भने, कतै पानीको ट्युबले राखे, त्यसले जमिनमुनिको पानी घट्यो । कतै घर बने, कतै सडक बने । यसले गर्दा ढुंगेधारा सुके ।उपत्यकाका अरू ठाउँको पानी वितरण गर्ने प्रणालीभन्दा यहाँको केही फरक रहेको परम्परागत हिटी तथा पुखु संरक्षण समाजका अध्यक्ष सुशील श्रेष्ठले बताए । यहाँ इँटाको कुलो बनाएर वितरण गरिएको पाइयो, उनले भने, यो अन्त भेटिएको संरचनाभन्दा अलि फरक हो । पाटनको आलकोहिटी, सुन्धारा, तीनधारालगायत ढुंगेधारामा पानी वितरण गर्ने अलगअलग प्रणाली भेटिएका थिए । सामान्यता माटो पोलेर बनाइएका डुँढ, काठको डुँढ र ढुंगाको डुँढबाट पानी वितरण भएको पाइएको छ ।इतिहासकार साफल्य अमात्यको पुस्तक पानी र संस्कृतिमा उल्लेख भएअनुसार नेपालभरिका ढुंगेधारामध्ये ९५ प्रतिशत काठमाडौं उपत्यकामै छन् । सभ्यताको सुरुआतसँगै मानिसले पहिले पानी खोज्दै आएको छ । उपत्यकाका ढुंगेधारा कम्तीमा १५ सय वर्ष पुराना मानिएका छन् । अहिलेसम्म प्रयोगमा आइरहेको सबैभन्दा पुरानो हिटी मंगलबजारको मंगहिटी हो । अमात्यका अनुसार यसको निर्माण राजा मानदेवका नाति भारवीले गराएका हुन् । भारवीले नै इस्वी संवत् ५५० मा बनाएको ढुंगेधारा हाँडीगाउँमा उत्खनन गर्दा भेटिएको थियो । लिच्छविकालमा पानीको विकास गर्न तिलमक प्रणाली नै विकास भएको थियो । यस्ता ढुंगेधारा बस्ती, बाटो र धार्मिक स्थलमा बनाइएका छन् । उपत्यका र बाहिर जहाँ मल्ल र लिच्छवि शासन विस्तार भए, ती ठाउँमा ढुंगेधारा छन्, इतिहासकार अमात्यले लेखेका छन् । एकै ठाउँमा र एकै खाल्डोमा थुप्रै ढुंगेधारा छन् । पाटनको मंगहिटीमा तीन वटा धारा छन् । पुरातत्त्व विभागले २०३७ मा धाराको लगत संकलन गरेको थियो । त्यति बेला १ सय २० धारा थिए । त्यसयता विभागले अध्ययन गरेन, महानगरले खोज्दा संख्या अझ बढेको थियो । राजधानीका अधिकांश ढुंगेधारा सुक्दै गएका छन् । केहीमा पानी घट्दै गएका छन् । केही ठाउँमा धारा घरभित्र परेका छन् । कतै ढुंगेधारा मासेर घर बनेका छन् । दुई दशकयता धारा सुक्ने क्रम बढेको छ । वसन्तपुरको मरुहिटी पनि सुक्दै गएको छ । पाटन दरबारसँगै जोडिएको मंगहिटी पनि सुक्दै गएको छ । ललितपुर महानगरपालिकामा मात्रै ६० वटा ढुंगेधारामध्ये ७ मासिएका र १२ वटा सुकेका छन् । ४२ वटामध्ये पनि धेरैमा पानी अनियमित छ । केहीमा पानी आए पनि निकासमा समस्या छ । भक्तपुरमा चालु रहेका ३७ वटा धाराको हालत पनि ललितपुरको जस्तै छ । काठमाडौंमा महानगरभित्र १ सय ६५ धारा छन् । त्यसमध्ये ९६ वटा प्राकृतिक अवस्थामै छन् । दुई वटा पाइपबाट पानी ल्याएर चलाइएका छन् । ३४ वटा सुकिसकेका छन् । ३३ वटाचाहिँ लोप भइसके । सुन्धारामा पानी वितरण गर्ने बनाइएको माटोको डुँढ कर्मचारी सञ्चय कोषको भवन बनाउँदा भेटिएको थियो ।"
दसैंको चटारो,दसैंको चौथो दिन आइतबार ललितपुरको लगनखेलमा किनमेल गर्नेको भीड । दसैं सुरु भएसँगै उपत्यकाका मुख्य बजारमा लत्ताकपडा र खाद्य सामान किनमेल गर्नेको भीड बढेको छ । तस्बिर : अंगद ढकालकान्तिपुर
साहित्यकारलाई आवासीय भवन,"काठमाडौं (कास) काठमाडौं महानगरपालिका६ को रामहिटीमा साहित्यकारहरूका लागि सुविधा सम्पन्न भवन निर्माण हुने भएको छ । महानगरका प्रमुख विद्यासुन्दर शाक्यले आइतबार सदन नेपालको परिसरमा भवन शिलान्यास गरेका हुन् । यो भवन साहित्यकारहरूका लागि आवासीय सुविधासहितको हुनेछ, उनले भने, काठमाडौंको विकास हेर्न, सुन्न र महसुस गर्न सकिने ठाउँमा पुगेको छ ।मूर्त अमूर्त सम्पदाको ममर्त सम्भार र जीर्णोद्धार, शिक्षा र स्वास्थ्यका क्षेत्रमा थप लगानी हुँदै गरेकाले काठमाडौं बस्न र हेर्न लायक सहर बन्दै गएको उनले दाबी गरे । महानगरले निर्माण गर्ने उक्त भवन भूमिगतसहित ५ तलाको हुनेछ । साहित्य सदन रहेको भवन परिसरको किनं ११५ को २ रोपनी ११ आनामध्येको पश्चिमतर्फ भवन बनाउन लागेको सदनका उपाध्यक्ष प्राडा हेमनाथ पौडेलले बताए । भवनमा भूमिगत पार्किङ, कार्यालय प्रयोजनका लागि कोठा, अतिथि आवास गृह र ८० जनासम्म अट्ने क्षमताको बैठक कक्ष पनि हुने महानगरले जनाएको छ । अपाङ्गतामैत्री र ज्येष्ठ नागरिक मैत्री बन्ने भवनमा ६ जना अट्ने लिफ्ट समेत जडान गरिनेछ । आगामी भदौ मसान्तभित्र निर्माण सम्पन्न गर्ने लक्ष्यसहित निर्माण थालिएको भवनको सम्झौता रकम भ्याटसहित ४ करोड ३ लाख ५८ हजार ९९४ रुपैयाँ छ । महानगरको कार्यले साहित्यकारहरूले परिवर्तनका लागि गरेको योगदानको सम्मान भएको पौडेलले बताए ।"
पर्वमा वृद्धवृद्धाको हात रित्तै,"दोलखा (कास) उमेरले ९० टेक्न लागेका वैत्यश्वर६ नाम्दुका जयबहादुर कार्की सामाजिक सुरक्षा भत्ता लिन मैनापोखरीको बैंकमा पुगे । तर बैंकले उनलाई दसैंअघि रकम दिन नसक्ने भन्दै फर्काइदियो । आफ्नो र श्रीमतीको सामाजिक सुरक्षा भत्ताले चाडपर्व टार्ने गर्थे । यो वर्ष बैंकले पैसा नदिएपछि उनी निराश छन् । गाउँमा कतै सापटी पाइन्छ कि भनेर चहारिरहेका छन् । एक छोरीका बाबु उनी घरमा कमाउने कोही छैन । समयमा कुनै जोहो गरिएन, वृद्ध भत्ता आइहाल्छ भन्ठानियो, उनले भने, यसैले चाड मानौंला भनेर बसें, अहिले बैंकले पैसा दिएन । उनीसहित ८४ वर्षीया श्रीमती गंगामायाको चौमासिक सामाजिक सुरक्षा भत्ता ३२ हजार हुन्छ । दुवै जनाको मुख्य आम्दानीको स्रोत भनेको त्यही भत्ता नै हो । गंगामायाले दुखेसो पोखिन्, छोरीज्वाइँ र नातिनातिनालाई टीकाटाला गर्न र दसैं मनाउन कहाँ माग्न जाने ? नाम्दुकै ७८ वर्षीय महेश्वर घिमिरे पनि बैंकबाट रित्तो हात फर्केपछि दसैं कसरी टार्ने भन्ने चिन्तामा छन् । नातागोतालाई टीकाटाला गर्दा दक्षिणा दिन पुग्थ्यो, घिमिरेले भने । चाडपर्वमा वृद्धवृद्धालगायतले सरकारले दिने भत्तालाई सबैभन्दा महत्त्वपूर्ण मान्छन् । चाडपर्वकै मुखमा बैंकले भत्ता नदिई फर्काउँदा अधिकांशको मन खिन्न भएको छ । वैत्यश्वरका सबै २७ सय लाभग्राहीले यसपटक सामाजिक सुरक्षा भत्ता पाएनन् । विगतमा वडामै भत्ता वितरण गर्ने भएकाले सहज थियो, वडाध्यक्ष स्वराज रिमालले भने, बैंक खाता सबैको खोलिदियौं तर बैकले पैसा दिएन, बेखर्ची भइयो, दसैं कसरी मनाउने भन्दै घरमै धाउँछन् । बैंकलाई घुम्ती सेवा दिन आग्रह गरे पनि दसैंपछि मात्रै बाँड्न सकिने जवाफ दिएको उनले बताए । एक साताअघि नै भत्ता बैंकमा पठाइसकेको गाउँपालिकाका कार्यकारी प्रमुख गणेशराम पोखरेलले बताए । बैंकले किन दिएन, त्यो थाहा भएन । गाउँपालिकाले एक साताअघि भने पनि ५ दिनअघि मात्रै बैंकमा सामाजिक सुरक्षाको रकम जम्मा गरेकाले रुजु गर्न नभ्याएको प्राइम बैंक मैनापोखरीका शाखा प्रबन्धक पुरुषोत्तम सुवेदीले बताए ।"
गठबन्धन विवादले मतविभाजन रोकियो,"(मकवानपुर)  नयाँ सरकार गठनबारे वाग्मती प्रदेशका विपक्षी दलहरूबीच मतभेद भएसँगै मुख्यमन्त्री अष्टलक्ष्मी शाक्यले विश्वासको मत लिन दर्ता गराएको प्रस्तावमाथिको छलफल र मतविभाजन प्रक्रिया प्रभावित भएको छ ।मुख्यमन्त्री शाक्य उपाध्यक्ष रहेको नेकपा एमाले विभाजन भएर नेकपा (एकीकृत समाजवादी) गठन भएसँगै प्रदेश सरकारलाई विश्वासको मत लिनुपर्ने कानुनी बाध्यता थियो । सोही व्यवस्थाअनुसार मुख्यमन्त्री शाक्यले आइतबार विश्वासको मत लिन प्रदेशसभाको नवौं अधिवेशन राखेकी थिइन् । तर विपक्षी गठबन्धनमा रहेका माओवादी केन्द्र, नेपाली कांग्रेस, नेकपा (एस) र जसपाबीच सहमति नभएसँगै मतविभाजन प्रक्रिया अगाडि बढ्न नसकेको हो । कांग्रेसले गठबन्धनको बैठकमा केन्द्रीय तहमा मुख्यमन्त्रीको विषयमा भएको सहमति र निर्देशन लिखित रूपमा माग गरेपछि मतभेद भएको थियो ।गठबन्धनले नेकपा (एस) संसदीय दलका नेता राजेन्द्र पाण्डेलाई मुख्यमन्त्रीका रूपमा अगाडि बढाउने तयारी गरेसँगै कांग्रेसले असहमति जनाइरहेको छ । कांग्रेस संसदीय दलको बैठकले समेत प्रदेशमा आफ्नो नेतृत्वमा सरकार गठन गर्ने निर्णय गरिसकेको छ । वाग्मतीमा हाम्रो नेतृत्वमा सरकार गठन गर्नुपर्छ भनेर भन्दै आएका छौं । सत्तापक्षले पनि दसैंपछि मतविभाजन गरौं भनेपछि प्रदेशसभाको अर्को बैठक कात्तिक ४ गते बस्ने सहमति भएको हो, कांग्रेस सचेतक छिरिङ दोर्जे लामाले भने ।सदनमा मतविभाजन प्रक्रिया अलपत्र परेसँगै मुख्यमन्त्री शाक्य नेतृत्व सरकारको आयु लम्बिने भएको छ । सदनबाट विश्वासको मत लिने प्रस्ताव प्रदेशसभा बैठकमा टेबल भए पनि मतविभाजन प्रक्रिया भने अर्को बैठकमा गरिने भएसँगै उनको सत्ता लम्बिएको हो । अल्पमतमा परेकी मुख्यमन्त्रीले असोज २५ गतेसम्ममा विश्वासको मत लिनुपर्ने कानुनी बाध्यता थियो । तर दलहरूको सहमतिमा कात्तिकको पहिलो साताभित्र मतविभाजन प्रक्रिया टुंग्याउने तयारी प्रदेशसभा सचिवालयले गरेको छ । चाडपर्वको समय छ । सत्तापक्षको आग्रहअनुसार दसैंपछि मतविभाजन गर्ने सहमति भएको हो । हामी एक साताभित्रमा विश्वासको मतविभाजन गरेर नयाँ सरकार गठन सक्नेछौं, माओवादी केन्द्रका नेता शालिकराम जम्मकट्टेलले भने, संविधान, व्यवस्था र राष्ट्रियतामाथिको प्रहार रोक्न हामीले गठबन्धन गरेका हौं । त्यसकारण गठबन्धनमा सहमति हुन्छ । जम्मकट्टेलले आगामी प्रदेशसभाको बैठकमा छोटो प्रक्रियाबाट मतविभाजन टुंग्याइने दाबी गरे ।सभामुख सानुकुमार श्रेष्ठले आह्वान गरेको सर्वदलीय र कार्यव्यवस्था तथा परामर्श समितिको बैठकमा दसैंपछि विश्वासको मत लिने सहमति भएको थियो । एमालेको एकल बहुमतबाट मुख्यमन्त्री बनेकी शाक्य एमाले विभाजनमा १३ सांसदले नेकपा (एस) रोजेपछि अल्पमतमा परेकी थिइन् । प्रदेशसभाको बैठक कात्तिक ४ गते दिउँसो १ बजे बस्नेछ । कांग्रेसले आफ्नो नेतृत्वमा सरकार गठनको प्रयास गर्ने कांग्रेस संसदीय दलको बैठकले वाग्मती प्रदेशमा आफ्नै नेतृत्वमा सरकार निर्माण गर्न पार्टीको केन्द्रीय तहसँग छलफल अगाडि बढाउने र गठबन्धनमा रहेको दलसँग सहकार्यका लागि प्रयास गर्ने निर्णय गरेको छ । कांग्रेस सचेतक लामाका अनुसार पार्टीको केन्द्रीय तह र गठबन्धनमा रहेका माओवादी केन्द्र र नेकपा (एस) सँग समन्वय र छलफल गर्ने जिम्मेवारी संसदीय दलका नेता इन्द्रबहादुर बानियाँलाई प्रदान गरिएको छ ।कांग्रेस संसदीय दलका नेता बानियाँले लामो समयदेखि मुख्यमन्त्रीका रूपमा प्रधानमन्त्री देउवासँग लबिइङ गरिरहेका थिए । वाग्मतीमा मुख्यमन्त्री हामीले प्राप्त गर्नुपर्छ भनेर लबिइङ गरिरहेका छौं । पुनः पार्टी सभापतिलाई आग्रह गर्छौं, सचेतक लामाले भने, प्रदेश सरकार स्थापना भएदेखि नै प्रतिपक्षमा छौं । त्यसकारण पनि सरकारको नेतृत्व हामीले गर्न पाउनुपर्छ भन्ने हो । वाग्मतीमा माओवादीले मुख्यमन्त्री दाबी नगरेको अवस्थामा कांग्रेसले सरकारको नेतृत्व गर्नुपर्ने उनको तर्क छ ।"
न्यायको लामो लडाइँ,"नेपालगन्जबाट २० दिन हिँडेर ११ महिलासहित १४ जना बुधबार साँझ कलंकी आइपुगेका थिए । भोलिपल्ट माइतीघर मण्डलामा धर्ना बस्दा उनीहरूको ब्यानरमा उल्लेख दुई माग थिए घरेलु हिंसापीडित महिला नन्कुन्नी धोबी हत्या तथा विधवा महिला निर्मला कर्मी हत्याका सबै दोषीलाई तुरुन्त पक्राउ गरी कारबाही गरियोस् र बाँके जिप्रकाका एसपी श्यामकृष्ण अधिकारी तथा डीएसपी मधुसूदन न्यौपानेलाई विभागीय कारबाही गरियोस् । शंकास्पद मृत्युको चित्तबुझ्दो छानबिन हुनुपर्छ भन्ने माग न अन्यथा हो न असाधारण नै । तर यही काम चित्तबुझ्दो भएको नठानेर उनीहरू काठमाडौं आइपुगेका हुन्, त्यो पनि पैदलै । पीडितहरूले प्रहरी अधिकृतको नामै किटेर कारबाही गरियोस् भन्नुले प्रहरी प्रशासनप्रतिको अविश्वास देखाउँछ । प्रहरीले पनि महिला हत्या को मुद्दामा पीडित पक्षको विश्वास लिन सकेको देखिन्न, माइतीघरमै पनि उनीहरूलाई सहज धर्ना बस्न दिइएन । राज्यप्रशासनले पीडितप्रति यथोचित संवेदनशीलता देखाउन सक्नुपर्छ । गत साउन ५ मा बाँकेको नेवाजी गाउँकी नन्कुन्नी आफ्नै घरभित्र मृत फेला परेकी थिइन् । घटनाको करिब एक महिनाअघि नन्कुन्नीले आफूमाथि हिंसा भएको भन्दै स्थानीय महिला अधिकार मञ्चमा निवेदन दिएकी रहिछन् । उक्त संस्थाले त्यसबारे बेलभार र जोगगाउँ प्रहरी चौकीमा जानकारी पनि गराएको रहेछ । तैपनि प्रहरीले तिनको निवेदनलाई वास्ता गरेनछ । जिल्ला प्रहरीले नन्कुन्नीको मृत्यु आत्महत्याबाट भएको मेडिकल रिपोर्टले प्रमाणित गरेको बताउँदै आए पनि पीडित पक्षको चित्त बुझेको छैन । त्यस्तै, गत वर्ष मंसिरदेखि बेपत्ता भएकी परस्पुर गाउँकी एकल महिला निर्मला कुर्मीलाई कसले बेपत्ता पार्यो, त्यसका पछाडि केकस्ता कारण छन् भन्नेबारे पनि परिवार जान्न चाहन्छ, तर चित्तबुझ्दो उत्तर जिम्मेवार निकायले दिन सकेको छैन । पहुँचमा हुनेहरूले यस्तै मुद्दामा न्याय मागे, तिनको छानबिनमा प्रहरी संवेदनशील हुन्छन्, तिनलाई विश्वासमा लिएको पनि देखिन्छ । सर्वसाधारणलाई भने प्रहरीले रूखो व्यवहार गर्ने गरेको आरोप छ । छानबिन प्रक्रिया पारदर्शी नभएको आवाज उठ्नुको एउटा कारण पनि यही हो । पीडित परिवार र अधिकारकर्मीले यसअघि नेपालगन्जमै जिल्ला प्रहरी कार्यालयअगाडि धर्ना दिएका थिए । तर, तिनको मागलाई त्यहाँ सुनिएन । काठमाडौं शक्तिको विम्ब हो, लामो समयदेखि यो ठाउँ देशको शासनको केन्द्रमा छ । यो विम्बलाई संघीयताले भत्काउँछ भनियो, तर यथार्थमा यो भत्किन सकेको छैन । त्यही भएरै उखु किसान, बादी समुदाय र अहिले यी पीडित परिवार लगायत पनि केही सीप नलागेपछि काठमाडौं आइपुगेका हुन्, शासकलाई आफ्नो माग सुनाउन । चप्पलकै भरमा २० दिनको पैदल यात्रापछि काठमाडौं आइपुग्दा उनीहरूका गोडाभरि ठेला मात्र थिएन, र सँगै न्याय पाउने आस पनि । दुःखलाग्दो कुरा, त्यो आस यथार्थमा बदलिने छाँट देखिएको छैन । उल्टो, शान्तिपूर्ण रूपमा आफ्ना माग राखिरहेका उनीहरूलाई गत शुक्रबार पक्राउ गरियो, तितरबितर पारियो । यात्रामा सामेल राष्ट्रिय महिला अधिकार मञ्चकी केन्द्रीय सदस्य रुबी खानलाई अनेक आरोपमा हिरासतमा लिइयो, उनलाई लगाइएको आरोप पुष्टि हुन सकेको छैन । सर्वोच्च अदालतले आइतबार उनलाई २४ घण्टाभित्र उपस्थित गराउन प्रहरीलाई आदेश दिनुपरेको छ । आन्दोलनलाई निष्क्रिय पार्न प्रहरीले यस्तो व्यवहार गरेको पीडितको भनाइ छ । उनीहरूको मागको यथोचित सुनुवाइ गर्नुपर्ने प्रहरीको यो रवैया कसै गरी सही होइन । पीडित तथा न्यायको याचक नागरिकमाथि राज्यले यस्तो व्यवहार गर्न कदापि सुहाउँदैन, मिल्दैन । निषेधित क्षेत्रमा प्रवेश गरेकाले उनीहरूलाई माइतीघर मण्डलाबाट पक्राउ गरिएको भनिएको छ । तर, केही महिनाअघि यति बेला सरकारमा सामेल नेताहरू नै हामी यहाँ छौं भन्दै उक्त स्थलमा आन्दोलनरत रहेको यहाँ स्मरणीय छ । उनीहरूलाई ससम्मान विरोध प्रदर्शन गर्न दिने प्रहरीले यी पीडितलाई हाम्रा माग सुनिदेऊ, सरकार ! भन्दा यसरी पक्राउ गर्नुको औचित्य नखुल्ने मात्र होइन, यसबाट प्रहरी प्रशासनको दोहोरो मापदण्ड पनि उजागर हुन्छ । लोकतन्त्रमा हर नागरिकको आवाजले स्थान पाउनुपर्छ । प्रहरीको छानबिनप्रति आश्वस्त नभएपछि पीडितहरूले धर्ना दिनु वा आन्दोलन गर्नु असामान्य होइन । नन्कुन्नी घटनामा पनि भएको यही हो । महिला आत्महत्या, महिला हत्या, आत्महत्या दुरुत्साहन वा महिला बेपत्ता जस्ता मुद्दामा पीडित पक्षको शान्तिपूर्ण मागलाई प्रहरीले सुन्नुपर्छ । र, पीडितलाई विश्वासमा लिएर कानुन कार्यान्वयन गर्नुपर्छ । न्यायका लागि गरिएका यस्ता यात्राहरूबाट हाम्रो राज्यसंयन्त्र र संरचनाहरूप्रति जनविश्वास कति कमजोर रहेछ भन्ने देखिन्छ । यसरी कष्टपूर्ण यात्रा तय गरेर आएकाहरूको मागप्रति संवेदनशील भएर उनीहरूलाई न्यायिक प्रक्रियाप्रति आश्वस्त तुल्याउनु सरकारको जिम्मेवारी हो । नन्कुन्नी र निर्मला घटनाको सत्यतथ्य छानबिन, पीडितहरूलाई विश्वासमा लिएर न्यायिक प्रक्रिया अघि बढाइयोस् । र, प्रहरी प्रशासनले उनीहरूलाई दिएको कष्टप्रति लज्जाबोध गरोस् । साथै, कुनै घटनाको चित्तबुझ्दो छानबिन गर्न संघीय राजधानी नै आउनुपर्ने, प्रधानमन्त्रीलाई नै भेट्नुपर्ने विडम्बनाको पनि अब अन्त्य होस् ।"
सगरमाथा दिवस,"सन् १९५३ को मे २९ का दिन सर इडमन्ड हिलारी र तेन्जिङ शेर्पाले पहिलो पटक सगरमाथाको सफल आरोहण गरेपछि नेपाल विश्वभरि परिचित हुन पुग्यो । विश्वकै अग्लो हिमशिखरको गरिमा अविच्छिन्न रहँदा यसको उचाइ चुम्न धेरै विदेशी लालायित देखिँदै आएका छन् । हिमाल चढ्न अनुकूल नहुनेहरू नजिकबाट यसको सौन्दर्यमा रमाउने गर्छन् । प्रत्येक वर्ष खुम्बु उपत्यकाको अवलोकन गर्न र त्यहाँको रमणीय वातावरण, रोमाञ्चकारी प्राकृतिक उद्यानको रसास्वादन गर्न आउनेको पनि कमी छैन । यतिबेला अमेरिकाको न्युयोर्क राज्यले सन् २०२२ को मे २९ मा सगरमाथा दिवस मनाउने कार्यक्रम राखेको कुराले विश्वभरका नेपालीको ध्यानाकृष्ट गरेको छ । न्युयोर्ककी विधायिका जेनिफर राजकुमारले औपचारिक रूपमा उक्त कार्यक्रम सम्पन्न गर्ने उद्घोष गरिसकेकी छन् । न्युयोर्कमा सगरमाथा महोत्सव सञ्चालन हुँदा अमेरिकाका अन्य राज्यमा पनि त्यसको प्रभाव पर्ने निश्चित छ । खास गरी उक्त कार्यक्रममा हिमाल चढ्न खप्पिस शेर्पाहरूको अदम्य साहस, आँट र अठोटको सन्दर्भले प्राथमिकता पाउने बताइए पनि यसबाट पर्यटन प्रवर्द्धनमा बल मिल्ने धेरैको अपेक्षा छ । यता हाम्रा शासकहरूले भने यस्तो महत्त्वपूर्ण विषयमाथि खासै चासो राखेको पाइँदैन । सगरमाथाको सर्वाधिक महत्त्व आफ्नो ठाउँमा रहँदा, विश्वका १० अग्ला हिमशिखरमध्ये आठवटा नेपालमा रहँदा पनि यिनीहरूको प्रचारप्रसारमा कमी हुँदा पर्यटन व्यवसाय जहाँको तहीँ लड्खडाइरहेको अवस्था छ । स्मरण रहोस्, एउटा क्यानभासमा उतारिएको चित्रले फ्रान्सको अर्थतन्त्रलाई ठूलो टेवा पुर्याइरहँदा हामी अनमोल, अलौकिक प्राकृतिक संरचनाले घेरिएर समेत सधैं पुर्पुरो छामेर खुम्चिन बाध्य छौं, मगन्ते शैलीमा बाँच्न विवश छौं । नेताहरूले अर्थतन्त्रको विकासभन्दा सत्ताको लुछाचुँडीमै समय खेर फालिरहेका छन् । अहिले विश्वका मानिसले रुचाउने साहसिक यात्रा, खेल, हिमाली दौडलगायत अनगिन्ती क्रियाकलापको थलो नेपाललाई बनाउन सकिने कुरामा सत्ताधारीको ध्यान पुगेकै छैन । अमेरिकाले सगरमाथालाई विशेष महत्त्व दिएको कार्यक्रम विश्वका अधिकांश मिडियाले प्रचारप्रसार गर्ने कुरालाई मध्यनजर गर्दै सरकार, पर्यटन व्यवसायी एवं सरोकारवालाहरू मौकाको फाइदा उठाउन जुर्मुराउने हो भने पर्यटन क्षेत्रले फड्को मार्ने कुरामा दुईमत रहँदैन । भुवनेश्वर शर्मा, चन्द्रागिरि२, काठमाडौं"
एमाले अधिवेशनको सन्देश,"निकै तामझामका साथ गोदावरीको महँगो हलमा चलेको एमालेको विधान अधिवेशन सकिएको छ । अधिवेशनका नायक तथा अध्यक्ष केपी शर्मा ओलीले यसअघि नेकपा समायोजन गर्दा आफैं कटौती गरे पनि, अहिले आफैंलाई नेतृत्वमा पुर्याउने देखिएपछि ७० वर्षे उमेरको हदबन्दी कायम गराए । नीतिगत मुद्दामा केन्द्रित रहने भनिएको अधिवेशनमा अध्यक्ष ओलीकै विशाल डमी मात्र नभई पानीका बोतलमा समेत उनकै तस्बिर राखेर नीतिभन्दा व्यक्ति हावी भएको देखाइयो । विगतमा महासचिवको एकल नेतृत्व चल्ने कम्युनिस्ट संगठनात्मक शैली अपनाएको भए पनि त्यस्तो व्यक्तिकेन्द्रित अभ्यासबाट एमाले क्रमशः बाहिर आउँदै थियो । त्यसैले त पार्टी कमिटीमा अध्यक्षबाहेक विभिन्न पदाधिकारी पनि रहने र उनीहरू निर्वाचित भएरै आउने परम्परा बसालियो । तर, आफैं सामूहिक निर्णयमै वकालत गरेका ओली आत्मप्रशंसामा रमाउने बानी परेकाले व्यक्तिकेन्द्रित बाटोमा लागेको आभास मिलिसकेको छ । स्थिर सरकार र विकासको मनगढन्ते नारामा भर परेर व्यक्त गरेको भारी मतका कारण एमालेले इतिहासमै पाएको अभूतपूर्व अवसर गुमाइसकेको छ । यसरी गुमेको अवसरलाई हासिल गर्न विधान महाधिवेशनमा कडाकडी छलफलका साथ निर्मम समीक्षा गर्ने, पृष्ठपोषण गर्ने र प्रतिबद्ध हुने ठूलो अवसर पाए पनि आफ्नै कारण सबै गुमाइसकेको छ । कुन बाटो गलत र कुन सही वा लोकतान्त्रिक विधि र पद्धतिको मार्ग हो भनेर विश्लेषण गर्ने, आलोचना गर्ने वा फरक मत राख्ने हिम्मत ओली गुटमा कसैको छैन । फलस्वरूप यस्तो एकमनावादी माहोल उत्पन्न हुनु एमालेकै लागि प्रत्युत्पादक हुनेछ । उदाहरणका लागि संघीय सरकार मात्र नभई एमाले नेतृत्वका प्रदेश सरकार पनि ढलेका छन्, शक्तिशाली पार्टी बनाउन गरिएको नेकपाको प्रयोग विफल भएको छ भने पार्टी आफैं फुटेको छ । तल्लो तहसम्म रहेका प्रतिबद्ध कार्यकर्ताहरू नै विभाजित र अन्योलग्रस्त छन् । तर एमालेले यस्ता कमीकमजोरीहरूको अध्ययन गरी निचोड निकाल्न पटक्कै चाहेको छैन । केवल काम गर्न नदिएको दोष र रोष प्रकट गरिएको छ । अर्कातिर आफ्ना गल्ती, कमजोरी देख्नै नचाहने प्रवृत्ति हाबी छ । विधान अधिवेशनमा सैद्धान्तिक, वैचारिक र नीतिगत मुद्दाहरूतर्फ पनि कुनै छलफल गराउन चाहेको पाइएन । तत्कालीन महासचिव मदन भण्डारीले २०४९ सालमा सारेको जनताको बहुदलीय जनवादलाई मार्गदर्शक सिद्धान्त मान्दै आएको भए पनि यसको थप व्याख्या भने कहिले र कसरी गरिने हो, अहिले यसको आवश्यकता किन भएको हो भन्ने स्पष्ट नपारीकनै धुमधामका साथ देखावटी रूपमै भए पनि ओलीमय विधान महाधिवेशन समापन भएको छ । त्यसकारण गतिलो, दरिलो र प्रभावकारी छलफल र निचोड निकाल्नुपर्ने महाधिवेशनले भविष्यमा राम्रो बाटो अपनाउने झिनो आशाको त्यान्द्रोमा कतिन्जेल अल्झिनुपर्ने हो, केही अजमाउन सकिन्न । गंगाराज अर्याल, पाणिनि८, अर्घाखाँची"
"बोक्सी आरोप, ढुंगेयुगको प्रथा","बोक्सीको आरोपमा मलमूत्र खुवाइयो, श्रीमान्ले कुटिरहे समाचारले हामी अझै पनि जंगली युगबाट बामे सर्न नसकेको यथार्थ चित्रण गरेको छ । गाउँका दूरदराजमा रूढिवादी सोचले गाँजेको हुँदा यदाकदा यस्ता अमानवीय घटनाहरू हुने गरेको सुने पनि उपत्यकाभित्रै बिरामी भएकी सुष्मा श्रेष्ठ महर्जनलाई बोक्सीको आरोप लगाएर श्रीमान्सहितले दिसापिसाब खुवाएर मरणासन्न हुने गरी कुटपिट गरेको समाचारले मन भक्कानिएको छ । बोक्सी र दाइजोको नाममा, जातका आधारमा साथै गरिबीका कारण सधैं महिलाहरूले भोग्नुपरेको प्रताडना कहालीलाग्दो छ । आजको यो समयमा समुद्रमा सहर बसेको छ भने, चन्द्रमा र मंगल ग्रहमा मानव बस्तीको परिकल्पना गरिरहेका बेला हामी भने धामीझाँक्रीको लहलहैमा लागेर अबला नारीहरूमाथि ज्यानै लिनेसम्मको हिंसा गरिरहेका छौं । अन्धविश्वासले यतिसम्म जरो गाडेको छ कि धामीझाँक्रीका भ्रामक र अपत्यारिला कुरा सुनेर आफ्नै आमा, श्रीमती र दिदीबहिनीलाई बोक्सी, डंकिनी र पिचास देख्छौं । बिरामीहरूलाई अस्पताल नलगी झारफुक गर्न आतुर हुने सामाजिक परिपाटीले हामी अझै ढुंगेयुगमै रुमल्लिरहेको भान हुन्छ । यस्ता हिंसात्मक, दानवीय कार्यले समाज ग्रसित बन्दै जाने हो भने मुलुकले कहिल्यै पनि काँचुली फेर्न सक्दैन । कसैको पशुपन्छी या कोही व्यक्ति बिरामी हुँदा बोक्सी लाग्यो भनेर समाजमा रहेको गरिब, असहाय, एक्लै बस्दै आएको, साना जातका मान्छेमा लक्षित हुने र अनावश्यक आक्रमण गरेर सामूहिक रूपमा शारीरिक र मानसिक चोट दिने समाज नै अपराधी हुन् । समाजमा प्रचलित धेरै कुप्रथामध्येको एक बोक्सी आरोपले पनि नराम्रोसँग जरा गाडेको छ । महिलालाई बोक्सी भनी आरोप लगाएर अनेकौं यातना दिने र पशुवत् व्यवहार गर्ने लाछी र अपराधीलाई राज्यले हदैसम्मको कारबाही गर्नुपर्छ । कानुनको धज्जी उडाउँदै र लत्याउँदै विज्ञानलाई चुनौती दिँदै ढोलढ्यांग्रा ठटाएर खुल्लमखुला महिलालाई बोक्सी किटानी गरेर मलमूत्र जब्बरजस्ती कोच्याउने र शारीरिक यातना दिने धामीझाँक्री हुँ भन्ने जंगली अधर्मीहरूलाई कडा सजाय दिएर यस्तो ठग र आपराधिक पेसा नै परिवर्तन गर्न सरकारले बाध्य पार्नुपर्छ । आउँदा दिनहरूमा कसैले पनि धामीझाँक्रीका नाममा ठग्ने र हिंसात्मक कार्य गर्ने दुस्साहस नगरोस् ।पीडितलाई मेलमिलाप गर्न दबाब दिने र अपराधीलाई सामान्य धरौटीमा छाड्ने हो भने यस्ता क्रियाकलाप समाजमा दोहोरिरहन्छन् । धामी, झाँक्रीका नाममा तन्त्र विधा जानेको छु, भूतप्रेत खेलाउँछु भन्दै अनेकौं भ्रामक र आपराधिक गतिविधि गर्नेहरूलाई राज्यले खोजीखोजी दण्डित गरेर जरैदेखि उखेलेर फाल्नुपर्छ । कुनै पनि रोग लाग्दा र बिमारी हुँदा तुरुन्त अस्पताल जानुपर्छ । कसैको पनि बहकाउमा लागेर धामी, झाँक्री खोज्दै हिँडनु हुँदैन । सरकारले पनि आफ्ना नागरिकलाई यस्ता भ्रामक र तथ्यहीन कुरामा नलाग्न विभिन्न माध्यमबाट सुसूचित र सचेत गराउनु जरुरी छ । रोशन भट्टराई, इनरूवा३, सुनसरी"
सामुदायिक अर्थतन्त्रका सम्भावना,"संसारका धेरै ठाउँमा सामुदायिक अर्थतन्त्रको बलमा अर्थ व्यवस्थालाई समुदाय र वातावरणको हितमा थप उन्नत बनाउने प्रयासहरू भइरहेका छन् । धेरै ठाउँमा ती प्रयासहरू अभियानमा परिणत हुने कोसिसमा छन् । सो अभियानको मूल नारा हो, अर्थतन्त्र फिर्ता लिऔं । समुदायले अर्थतन्त्र फिर्ता लिने आह्वान त गरिरहेछन्, तर लिने कसरी ?सन्दर्भ नेपालकै हेरौं । मधेस, पहाड र हिमालका कतिपय ग्रामीण बस्तीहरूमा नितान्त भिन्न प्रकारका खानपान छन् । खानपान विविध हुनुको अर्थ ती गाउँका खाद्य अनुभव फरक छन् । खाद्यान्न उत्पादन गर्ने विधि, खाद्यान्न व्यवस्थापन गर्ने अभ्यास र उपभोग गर्ने तरिका पृथक् छन् । ती गाउँहरूमा निहित विविध खाद्य अभ्यास हेर्दा खाद्य व्यवस्थाको उत्पादन, भण्डारण र उपभोग एकै किसिमको छैन । समुदायमा निहित भिन्न खाद्य अभ्यासले अर्थतन्त्रको विकल्पबारे समेत प्रशस्तै संकेत दिइरहेका छन् । तर हाम्रो शोध अभ्यास र सार्वजनिक विमर्श ती विकल्पहरूलाई पहिल्याउन हच्किरहेको स्थिति छ । ग्रामीण बस्तीहरूमा उपलब्ध विकल्प पहिल्याउने हरेक प्रयासले स्थानविशेषमा बलियो रहेको वा रहन सक्ने सामुदायिक अर्थतन्त्रबारे गम्भीर चिन्तनको माग गर्छ । तर माथि बाट निर्देशित सामुदायिक परिचालन, सामूहिक बचत, सामुदायिक वन, सामुदायिक विकास आदिबारे सोच्न हामी अभ्यस्त छौं । त्यसैले समुदायमै निहित अभ्यासलाई परम्परा, रूढिवाद, पछौटेपन आदि सम्झेर सजिलै खारेज गरिदिने चलन छ । आधुनिकता र पुँजीवादी अर्थतन्त्रले यही सिकाएको छ । हामीले पनि यही सिकेका छौं । खाद्यान्न उत्पादन गर्ने विधि, खाद्यान्न व्यवस्थापन गर्ने अभ्यास र त्यसलाई उपभोग गर्ने तौरतरिकामा भिन्नताबारे घोत्लिँदा सामुदायिक अर्थतन्त्रबारे सोच्न पुगिन्छ । ती भिन्नता त्यस्तो ग्रामीण भेगमा पाइन्छन्, जहाँ खाद्यान्न अभ्यासमा बजार पूर्णतः प्रवेश गरिसकेको छैन । बजारको उपस्थिति जहाँ कमजोर छ । अनि त्यस्ता गाउँबस्ती जहाँ खाद्य उत्पादन र व्यवस्थापन कतिपय हिसाबले पर्याप्त हुन्छ । जहाँ वस्तुको लेनदेन केवल पैसाको मोलतोलमा टिकेको छैन, समुदायका आधारभूत कामको ठूलो हिस्सा अन्नपानी र वस्तुको सहयोगले चलेको छ । जहाँ खाद्य उपभोगको समग्र अंशमा पैसाको हिस्सा ठूलो छैनÙ श्रमको सहयोग ज्यालामा मात्र होइन, आवश्यक पर्दा पाइने समुदायको गुहारमा चलेको छ । ती गाउँबस्ती जहाँको वातावरण मानवजातिका लागि मात्र होइन, अन्य प्राणीको हितमा समेत सम्पन्न छ । न पर्यावरणको विनाश, न प्रदूषणको पीडा । आधुनिक अर्थतन्त्रका जानकार र सिद्धान्तकार यी पक्षहरूबारे त्यति घोत्लिँदैनन् । उनीहरूले अर्थतन्त्रलाई मूलतः एकात्मक र निरन्तर विस्तार भइरहने प्रणालीका रूपमा मात्र बुझे । त्यस्तो एकात्मक र विस्तारवादी प्रणाली जहाँ समुदायको अवमूल्यन अनिवार्य छ । समुदायको विस्थापन अपरिहार्य छ । त्यसैले उनीहरू सामान्यतः सामुदायिक अर्थतन्त्रबारे सोच्दैनन् । बजारको प्रभाव र शक्तिको मात्र चर्चा गर्छन् । सामुदायिक अर्थतन्त्रबारे सोच्न सजिलो पनि छैन । किनकि समुदाय र अर्थतन्त्र आपसमा बाझिने दुई शब्द हुन् । आधुनिक अर्थशास्त्रका विद्यार्थीहरूलाई यस्तो लाग्नु झन् स्वाभाविक छ । उनीहरू परम्परागत र स्थानीय अर्थतन्त्रका अभ्यासहरू सामाजिक सम्बन्धहरूमा जेलिएको त्यति देख्दैनन् । कतिपय सन्दर्भमा देख्न चाहँदैनन् । समुदायको सांस्कृतिक र जातीय पक्षले अर्थतन्त्रलाई कसरी धानेको छ, त्यो ठम्याउँदैनन् । त्यसैले आधुनिक अर्थतन्त्रका जानकारहरू समुदायमा हुने आपसी भरथेगबारे बोल्दैनन् । न सामूहिक उन्नतिको जगजस्तै रहेको पारस्परिक सहयोगबारे केही भन्छन् । अझ यी अभ्यासहरूले स्थानविशेषको पहिचान र सम्बन्धलाई कसरी बलियो बनाएका छन्, त्यसबारे मौनप्रायः रहन्छन् । निरन्तर विस्तार भइरहेको पुँजीवादी अर्थतन्त्रलाई निजी उपयोगिता विस्तार गर्ने प्रणाली ठानिन्छ, जहाँ बजार विनिमयमा व्यक्तिले आफ्नो पहिचान लुकाउँदै आफूलाई जोगाउँछ । अनि अर्थतन्त्रले एकैसाथ उस्तै किसिमको संस्कृति र स्थानको निर्माण गर्छ । त्यसैले पुँजीवादी अर्थतन्त्रमा एकात्मक र विस्तारवादी चरित्र निहित छ । यस्तो अर्थ व्यवस्थाले सके सामाजिक थितिलाई दबाउँछ, नसके समुदायलाई दोस्रो दर्जाको ठान्छ । दुवै अवस्थामा समुदायमा विद्यमान व्यवस्थालाई खास किसिमको स्वरूप दिने कोसिस गर्छ । अर्थात्, पुँजीवादी अर्थतन्त्रले समुदायलाई परम्परागत र रूढिवादी सामाजिक संस्थामा सीमित बनाउँछ । अर्थतन्त्रभन्दा फरक भएकाले त्यस्ता अभ्यासहरूले आधुनिक पुँजीवादी अर्थतन्त्रको आवश्यकता र गतिशीलतालाई सम्बोधन गर्न सक्दैनन् भन्छ । यसो भन्नुको आशय हो आधुनिक अर्थतन्त्रले चाहेअनुसारको नयाँ स्वरूप ग्रहण गर्न ग्रामीण बस्तीहरू अभिशप्त छन् । तर समुदायको सहारा लिनासाथ अर्थतन्त्रलाई फरक तरिकाले हेर्न सकिन्छ । समुदायको आवश्यकता र चाहनाअनुसार अर्थतन्त्रले खास आकार लिएका दृष्टान्त संसारमा धेरै छन् । त्यसैले समुदाय आफैं अर्थतन्त्रको त्यस्तो स्वरूप हुन सक्छ जुन पुँजीवादी बुझाइभन्दा फरक छ । जस्तै दास अर्थतन्त्र वा घरधुरी अर्थतन्त्र वा वातावरणमैत्री अर्थतन्त्र । त्यसैले पुँजीवादी दृष्टिकोणभन्दा बाहिर निस्कनासाथ समुदायमा निहित विशिष्ट किसिमका अभ्यासहरूका आधारमा त्यहाँ विद्यमान आर्थिक प्रणालीलाई फरक तरिकाले ग्रहण गर्न सकिन्छ । त्यस्तो व्यवस्था जहाँ सामुदायिक र वातावरणीय स्वास्थ्य एकअर्कामा टिकेको छ । हामीले शोध गर्ने नयाँ विधि, तौरतरिका र अवधारणबारे घोत्लिएनौं भने समुदायमा आधारित अर्थतन्त्रका विविध पक्ष पहिल्याउन गाह्रो छ । जुन गाउँबस्तीमा खाद्यव्यवस्था पर्याप्त छ र जहाँको खाद्य उपभोगमा विशिष्टता छ, त्यहाँ समुदायले अर्थतन्त्र फिर्ता लिने अभियान सञ्चालन गर्न कठिन हुँदैन । आर्थिक प्रणालीलाई धेरै हदसम्म स्थानीय स्वामित्वमा लिने सम्भावना बढी रहन्छ । कम्तीमा निश्चित स्थानहरूमा । यसका लागि आवश्यक छ त केवल सामूहिक प्रतिबद्धताको । अनि निश्चित वैचारिकीको । तर आर्थिक अभ्यासहरूमाथि स्थानीय हकदाबी गर्दै सामुदायिक अर्थतन्त्रलाई जीवन्त बनाउन सजिलो छैन । अर्थतन्त्रबारे पुनर्विचार गर्ने कार्य सँगसँगै भयो भने मात्रै अर्थतन्त्रको स्वामित्व समुदायले लिने अभियान सम्भव छ । खास गरी ती गाउँबस्तीहरूमा जहाँ अर्थतन्त्र खास किसिमको शक्ति र संरचनामा होइन, आफैंमा निर्भर छ । यी सम्भावनाका नयाँ पत्रहरू खुल्दै गए भने अर्थतन्त्रबारे पुनर्विचार गर्ने कार्यसमेत सहज हुन्छ । किनकि अर्थतन्त्रको सम्बन्ध समुदायसँग बलियो रहेका, समुदाय गतिहीन र बहिष्कृत नरहेका स्थानहरूमा मात्र यस्तो प्रयोग हुने सम्भावना रहन्छ । अर्थतन्त्र फिर्ता लिने अभियानबारे सोच्दा समुदायबारे समेत पुनर्विचार गर्ने स्थिति बन्छ । विभिन्न प्रक्रिया, अभ्यास र कर्ताहरूले आर्थिक गतिविधिलाई स्थानीय स्वामित्वमा लिइरहँदा अर्थतन्त्रका सम्बन्धहरू फेरिन्छन् । आर्थिक प्रणालीका शक्तिसम्बन्ध फेरिनासाथ अर्थतन्त्र एकात्मक र विस्तारवादी रहिरहन सक्दैन । आर्थिक विमर्श, सामाजिक संसाधन, प्रविधि एवं आर्थिक सूत्र र आँकडाहरू पुँजीवादी ढर्राको मात्र रहँदैन । अनि अर्थतन्त्रलाई समुदायभन्दा नितान्त स्वतन्त्र विश्वव्यापी रूपमा विस्तार भइरहेको एकात्मक प्रणाली मात्र ठान्ने अवस्थासमेत रहँदैन । विभिन्न समुदायले अर्थतन्त्रलाई आफ्नो अभियान ठान्नासाथ भिन्न प्रक्रिया, अभ्यास र कर्ताले उत्पादन र वितरणको समग्र प्रक्रियालाई धेरै किसिमले प्रभावित तुल्याउँछन् । स्थानीय कार्यले हस्तक्षेप गर्न सक्ने प्रणालीमा अर्थतन्त्र सीमित हुन्छ । पुँजीवादी अपरिहार्यताभन्दा बाहिर अर्थतन्त्रले नयाँ सम्भावनाहरू लिएर आउँछ । सम्भवतः सामुदायिक अर्थतन्त्रले त्यस्तो विविधता ल्याउन सक्छ जहाँ उत्पादनको सहकार्य, सामुदायिक सम्पत्ति, वस्तुको विनिमय आदि कार्यले नयाँ दृष्टान्त दिन्छन् । कृषक र आदिवासीको जनजीविका, वैकल्पिक खाद्य व्यवस्था तथा उत्पादन र उपभोगका अनेकौं अभ्यास बलिया हुन्छन् । सामुदायिक र वातावरणीय स्वास्थ्यका अनेकौं खाका पहिल्याउने सम्भावना रहन्छ । यस्ता वैकल्पिक आर्थिक अभ्यासहरूले वैकल्पिक काल्पनिकीको माग गर्छन् । त्यस्तो काल्पनिकी जहाँ अर्थतन्त्र हस्तक्षेप गर्न नसकिने विश्वव्यापी र एकाधिकारपूर्ण प्रणाली होइन, त्योभन्दा फरक अनेकौं सम्भावना बोकेको र मानवीय मूल्यमान्यताले निर्दिष्ट गर्न सकिने व्यवस्था हुन्छ । धेरै गाउँबस्तीमा अर्थतन्त्र अहिले पनि सामाजिक सम्बन्धहरूमा टिकेको छ । सौदा पूर्णतः पैसामा मात्र परिणत भएको छैन, आत्मनिर्भर र सामुदायिक उत्पादन सम्बन्धमा टिकेको छ । घरधुरी र समुदायमा आधारित श्रमले धानेको छ । ती गाउँबस्तीबाट हेर्दा राष्ट्रियकरण र औद्योगिकीकरण हुन नसकेका उद्योगधन्दा, खास व्यापारिक घरानाको निजी स्वार्थमा फैलिएका व्यापार र वित्त संस्थाहरू एवं राज्यनिर्देशित आर्थिक अभ्यासहरू सबै अर्थतन्त्रका भिन्न पक्ष मात्र हुन् । समुदाय सधैं परम्परा, रूढिवाद, एकात्मकता र बहिष्करणको द्योतक हुन्न । समुदायको आफ्नै सामर्थ्य हुन्छ । आमूल परिवर्तनकारी आकांक्षा र निष्ठाजन्य शक्ति हुन्छ । समुदायमा आर्थिक रचनात्मकता र नयाँनयाँ प्रयोग गर्ने विश्वास हुन्छ । यिनै विशेषताले समग्र सामुदायिक र वातावरणीय स्वास्थ्यलाई निश्चित आकार दिएका हुन्छन् । यी सबै सम्बन्ध समयअनुसार परिवर्तनसमेत भइरहँदा जीविकोपार्जनले नयाँनयाँ आधारसमेत लिन्छ । सँगै समुदायले पनि नयाँ स्वरूप ग्रहण गरिरहेको हुन्छ । यस्ता परिवर्तन मूलतः स्थानीय चरित्रका हुन्छन् । बसोबासका दृष्टिले जति नै छ्यासमिस भए पनि समुदायले खास भूगोल, सीमा र त्यहाँ बसोबास गरिरहेकाहरूलाई समेट्छ । त्यसैले समुदायको मूल अर्थ समूहमा बाँच्नु हो जहाँ व्यक्तिको सम्बन्ध मूलतः स्थानीयता, वातावरण र अर्थतन्त्रसँग विशिष्ट किसिमले गाँसिएको हुन्छ । त्यसैले ग्रामीण गाउँबस्तीमा निहित सामुदायिक अर्थतन्त्रको जगलाई बलियो बनाउनु भनेको नयाँ संसारको कल्पना गर्नु हो । नयाँ विकल्पहरूको खोजी गर्नु हो । यस्ता सम्भावनालाई कसरी सार्थक बनाउने भन्ने सवालमा प्रवेश गर्दा केही आधारभूत प्रश्नहरूबारे शोध, चिन्तन र बहस गर्न आवश्यक हुन्छ । जस्तै हामी राम्रो तरिकाले कसरी बाँच्ने ? राम्रो तरिकाले बाँच्ने मानवीय आवश्यकता र स्वास्थ्यबारे सोचिरहँदा अन्य प्राणीको र पृथ्वीको स्वास्थ्यसँग हाम्रा चाहनालाई कसरी एकाकार गर्ने ? हाम्रो बाँच्ने आवश्यकता पूर्ति भएपछि रहने अतिरिक्त पुँजीलाई सामुदायिक र वातावरणीय स्वास्थ्य उन्नत बनाउन वितरणलाई कसरी व्यवस्थित गर्ने ? वस्तुको सौदाबाजीलाई विस्तार र व्यवस्थित गरिरहँदा मानवजाति र अन्य प्राणीसँगको हाम्रा नैतिक व्यवहारहरू केकस्ता बनाउने ? सामुदायिक र वातावरणीय स्वास्थ्यलाई समग्रतामा सोचिरहँदा हाम्रा उपभोगका तौरतरिकालाई कसरी स्थायी र न्यायिक बनाउने ? मानवीय र अन्य प्राणीको आवश्यकताबारे सोचिरहँदा प्राकृतिक र सांस्कृतिक समुदायलाई कसरी मिलाउने ? हाम्रो सञ्चित पुँजीलाई भावी पिँढीको समेत जीवन उन्नत बनाउन कहाँ र कसरी लगानी गर्ने ? के हामी यी सवालहरूबारे गहिरिएर नसोची पुँजीवादको एकोहोरो विरोध गर्दै तर पुँजीवादलाई नै टेवा पुर्याइरहन अभिशप्त छौं ?"
संसद्को तारन्तार अवमूल्यन,"विधिको शासनमा संसद् सरकारलाई नियन्त्रण गर्ने, उत्तरदायी बनाउने, कामहरूको अनुगमन गर्ने र निर्देशन दिने वैधताप्राप्त राज्यको एक मात्र उच्चतम अंग हो । नियमित बैठक बस्न, छलफल गर्न र स्वतन्त्र किसिमले निर्णय गर्न पाउनु संसद्को नैसर्गिक अधिकार हो । तर नेपालका सन्दर्भमा संविधान जारी भएको ६ वर्ष व्यतीत हुँदा पनि संसद्ले यी सबै अधिकारको प्रयोग गर्न पाएको छैन । सर्वशक्तिमान संसद्लाई निकम्मा बनाउने काम भएको छ । २०७४ सालको निर्वाचनपश्चात् संसद्को प्रमुख कार्यभार संविधानको भावनाअनुसारका कानुनहरू तर्जुमा गरी संघीय शासन प्रणालीको प्रतिफल जनताको घरदैलोमा पुर्याउनु र संघीय लोकतान्त्रिक गणतन्त्रात्मक व्यवस्था सुदृढ पार्न नियमनकारी भूमिका निर्वाह गर्नु हो । तर यी भूमिका प्रभावकारी किसिमले निर्वाह गर्ने अवसरबाट संसद् विमुख छ । बरु उल्टै संसद्को अपमान र अवमूल्यन गरिएको छ, पटकपटक । चुनावको तीन वर्ष पनि नपुग्दै प्रतिनिधिसभाको गला रेट्ने काम तत्कालीन प्रधानमन्त्री केपी शर्मा ओलीबाट भयो । संसद्ले सरकार दिने विकल्प रहुन्जेल कसैको इच्छा र लहडका भरमा आवधिक चुनावबाहेकको अवस्थामा र जनतालाई समेत आर्थिक भार हुने गरी संसद् विघटन गर्न पाइँदैन, यो संविधानको मर्म र उद्देश्य हैन भन्ने बेहोरा पुनःस्थापनासम्बन्धी फैसलामा हुँदाहुँदै दोस्रो पटक पनि संसद्को गला रेटियो । पहिलो पटकको फैसलासँग तादात्म्य हुने गरी सर्वोच्च अदालतले फेरि पनि संसद्को गरिमा जोगाइदियो । संवैधानिक सर्वोच्चता, उत्तरदायी सरकार, प्रतिनिधिमूलक शासन व्यवस्था, आधारभूत मानव अधिकारको प्रत्याभूति, कानुनको शासन, शक्तिपृथकीकरण तथा नियन्त्रण र सन्तुलन, स्वतन्त्र न्यायपालिका आदि संविधानवादका आधारभूत सिद्धान्तका बारेमा कार्यपालिकालाई अदालतले स्मरण गरायो । कानुन र विधिको शासनमा संसद्को सर्वोच्चताभन्दा ठूलो केही हुँदैन र राज्यका अंगहरूले सीमा नाघ्न नहुने सन्देश प्रतिनिधिसभा पुनःस्थापनासम्बन्धी पछिल्ला दुईवटा फैसलाले दिएका छन् । तर प्रधानमन्त्रीको कुर्सीबाट विपक्षी बेन्चमा पुगेका ओली संसद्को सर्वोच्चतालाई स्वीकार गर्ने पक्षमा छैनन् । पछिल्लो उदाहरण निरन्तरको संसद् अवरोध हो । प्रतिनिधिसभा र राष्ट्रिय सभाको अधिवेशन भदौ २३ देखि जारी छ । तर नेकपा एमालेले संसद्को बैठकमा निरन्तर अवरोध पुर्याइरहेको छ । सभामुखमाथि अपमानजनक र आपत्तिजनक शब्दहरू प्रयोग भएका छन् । जबकि संसद्को नियमावलीले व्यवस्थापिकाका प्रमुखप्रति यस्ता शब्द प्रयोग गर्न बन्देज लगाएको छ । संसद् अवरोधका कारण बोल्न इच्छुक सांसदले टुलुटुलु हेर्नुपर्ने स्थिति छ । संसद्को काम कानुन तर्जुमा मात्र हैन, जनताका दैनन्दिन समस्याको पोकोसमेत फुकाउनु हो । तर जननिर्वाचित सांसदहरू झन्डै एक महिनादेखि निरीह छन् । प्रतिनिधिसभाका विषयमा राष्ट्रिय सभाको खाँबो चिथोर्ने गलत अभ्यासको पनि सुरुआत भएको छ । संविधानको धारा १०५ अनुसार अदालतमा विचाराधीन कुनै पनि विषयमा सदनमा चर्चा गर्न पाइँदैन । नेकपा एमालेले हटाउन सिफारिस गरेका १४ सांसदका सम्बन्धमा सम्मानित सर्वोच्च अदालतमा मुद्दा विचाराधीन छ । संविधानले नै बन्देज लगाएको कामलाई लिएर संसद्मा जुन रडाको छ, यो निन्दनीय र भत्सर्नायोग्य छ । यति मात्र हैन, संसद्को नियमावलीअनुसार महाभियोगबाहेक सभामुख र अध्यक्षको कुनै पनि निर्णयउपर संसद्मा छलफल गर्न पाइँदैन । संसद्भित्र संसद्को नियमावलीभन्दा शक्तिशाली कुनै कानुन हुँदैन । संसदीय अभ्यासमा संसद्को नियमावलीको पालना नगर्नुलाई गम्भीर अपराध मानिन्छ । संविधान, कानुन, विधि र पद्धति मिच्ने जुन हर्कत संसद्मा छ, यसले गलत नजिर बसाएको छ । यस्ता गतिविधिले संसदीय व्यवस्थालाई कमजोर बनाउँछन् । संसद्को अवमूल्यन हुने यस्ता गतिविधिहरू अस्वीकार्य छन् । गतिरोध रहेको स्थितिमा सरकारले संसद्बाट स्वीकृतिको चरणमा रहेका निजामती सेवा र रेलवेसम्बन्धी विधेयक फिर्ता लिने निर्णय गरेको छ । संसद्को सम्पत्ति बनिसकेका र अनुमोदनको पर्खाइमा रहेका यी विधेयक फिर्ता गर्नु पनि संसद्को गरिमालाई कमजोर पार्नु हो । सरकारको यो रवैया पनि अस्वीकार्य छ । प्रधानमन्त्री अध्यक्ष हुने अन्तरप्रदेश परिषद्को २०७५ मंसिरमा बसेको बैठकमा निजामती सेवासम्बन्धी कानुन २०७५ फागुनसम्म तयार गरी लागू गर्ने निर्णय भएको थियो । तर त्यसपछि तीनवटा फागुन बित्दा पनि ओली सरकारले लागू गर्न सकेन । २०७५ माघ २७ मा संघीय निजामती सेवाको गठन, सञ्चालन र सेवाका सर्त२०७५ सम्बन्धी विधेयक प्रतिनिधिसभामा दर्ता भयो । प्रतिनिधिसभाको २०७५ फागुन १० को बैठकले यसलाई राज्य व्यवस्था तथा सुशासन समितिमा पठाउने निर्णय गरेको थियो । विधेयकको दफावार छलफललगायतका लागि समितिको बैठक ६१ पटक बसेको थियो । धेरै हानथापपछि २०७७ असार १५ मा विधेयक समितिबाट अनुमोदन भयो । समितिको काममै तत्कालीन सरकारले असहयोग गरेको समितिका पदाधिकारीहरू नै स्विकार्छन् । समितिबाट अनुमोदित विधेयकहरू संसद्मा पेस हुन संसद्को पूर्ण बैठक आवश्यक छ । यसमा सरकारको तदारुकता पनि जरुरी छ । समितिबाट अनुमोदित यो विधेयक नौ महिनापछि २०७७ चैत २३ मा मात्र प्रतिनिधिसभाको पूर्ण बैठकमा पेस भयो । २०७८ साउन पहिलो सातासम्म ओली सरकार सत्तामा थियो । तर संसद्मा टेबल भएको एक वर्षसम्म पनि तत्कालीन सरकारले अनुमोदनमा कुनै रुचि देखाएन । यस घटनाले पनि ओली सरकार यो विधेयकप्रति कति उदासीन थियो भन्ने सन्देश दिन्छ । यो विधेयक स्वीकृत नहुँदा प्रदेश र स्थानीय तहको कर्मचारी व्यवस्थापनमा समस्या छ । प्रदेश र स्थानीय तहमा समायोजन भएका कर्मचारीहरूको क्षमता अभिवृद्धि, सरुवाबढुवामा समेत द्विविधा छ । स्थानीय सरकार सञ्चालन ऐनअनुसार स्थानीय तहको कर्मचारी व्यवस्थापन प्रदेश लोकसेवा आयोगमार्फत गर्ने भन्ने छ । तर कानुनको अभावमा स्थानीय तहमा कर्मचारीको ठूलो अभाव छ । अधिकांश पालिकामा वडासचिवसम्म छैनन् । कैयौं पालिका निमित्तका भरमा छन् । यो कानुन नहुँदा स्थानीय सेवाको व्यवस्थापनसम्बन्धी कानुनसमेत तर्जुमा हुन सकेको छैन । संघीय निजामती कानुनसँग तादात्म्य हुने गरी प्रदेश निजामती कानुन चाहिन्छ । तर केही प्रदेशले आफूअनुकूल कानुन बनाएका छन् भने केही प्रदेश अन्योलमा छन् । तत्कालीन सरकारले कर्मचारी खटनपटनमा अन्योल सृजना गर्यो । यही समस्या र संसद् अवरोध रहेको बहानामा देउवा सरकारले यो विधेयक फिर्ता लिएको छ । यसबाट समितिको मिहिनेत खेर गएको छ । संसद्को स्वीकृति लिएर सरकारले जुनसुकै विधेयक फिर्ता लिन त पाउँछ तर अनुमोदनको चरणमा रहेको विधेयक फिर्ता लिएर अध्यादेश ल्याउनु किमार्थ उचित हुनेछैन । सरकारको इच्छाशक्ति भए विधेयक स्वीकृति गर्न संसद् अवरोधबाट खासै समस्या पर्दैन । बजेटसम्बन्धी प्रतिस्थापन विधेयकझैं यसलाई पनि स्वीकृत गराउन सक्छ । फेरि यो कानुन तत्काल नहुँदा आकाशै खस्ने पनि हैन । जेनतेन प्रदेश र स्थानीय तहले काम चलाएकै छन् । विधि र प्रक्रिया पूरा गरेर केही ढिलो कानुन आउँछ भने पनि उनीहरू खुसी नै हुनेछन् । तर घटनाक्रम हेर्दा सरकारले अध्यादेशको सहारा लिनेजस्तो देखिन्छ । निश्चय नै, यस्ता क्रियाकलापले संसद्को गरिमालाई कमजोर बनाउँछन् । एमालेको अवरोध नभएको भए यो विधेयक संसद्बाट अनुमोदन गराउन सरकार बाध्य हुने थियो । आफू सत्तामा हुँदा एमालेले यो विधेयक स्वीकृतिका लागि अगाडि बढाएन । अहिले संसद् अवरोधका कारण अध्यादेश ल्याउन बाध्य भयौं भन्ने ठाउँ एमालेले सरकारलाई दिएको छ । देउवा सरकारले फिर्ता लिन खोजेको अर्को (रेलवेसम्बन्धी) विधेयक २०७६ पुस २४ मा राष्ट्रिय सभामा पेस भएको थियो । राष्ट्रिय सभाको विधायन व्यवस्थापन समितिले आठ दिन लगाएर यसमा दफावार छलफल गरेको थियो । राष्ट्रिय सभाको पूर्ण बैठकमा २०७८ साउन २६ मा प्रतिवेदन पेस भएको थियो । त्यसको भोलिपल्टै साउन २७ को पूर्ण बैठकले विधेयक स्वीकृत गरी प्रतिनिधिसभामा पठाएको थियो । निजामती विधेयकसहित यो विधेयक पनि फिर्ता गर्ने अनुमति सरकारले प्रतिनिधिसभाबाट गत शुक्रबार अनुमोदन गरेको छ । निजामती विधेयक राष्ट्रिय सभामा पेस भएको थिएन । तर रेलवे विधेयक राष्ट्रिय सभाबाट उत्पत्ति भएको हुँदा प्रतिनिधिसभाको सन्देश आजको राष्ट्रिय सभाको बैठकमा पेस हुने स्थिति छ । रेलवे सञ्चालनसम्बन्धी परिवर्तित कानुन नरहेको, रेलवे लिक पूरा नभएको र जनशक्तिको पनि व्यवस्थापन नभएको स्थितिमा हतारिएर तत्कालीन सरकारले एक वर्षभन्दा अगाडि नै करिब १ अर्ब रुपैयाँमा रेल खरिद गर्यो, जुन अहिलेसम्म घुम्टो ओढाएरै राखिएको छ । रेल सञ्चालनसम्बन्धी कानुन र अन्य संस्थागत प्रक्रिया पूरा गरेर मात्र किन्नुपर्ने थियो । निजामतीजस्तै रेलवेसम्बन्धी विधेयक पनि लामो समयपछि मात्र समितिबाट अनुमोदित भएर फुल हाउसमा पठाइएको थियो । विधेयकहरू लामो समयसम्म समितिमा अड्किनु निश्चय पनि समितिको कमजोरी हो, तर यो सरकारको चासो र क्रियाशीलतामा पनि भर पर्छ । करिब दुईतिहाइ बहुमतको तत्कालीन ओली सरकारको संसद्का सबै समितिमा पनि अत्यधिक बहुमत थियो । समितिमा विधेयकहरू फटाफट छलफल नहुनु, अनुमोदित विधेयक फुल हाउसमा नलग्नु र लगिएकाको अनुमोदनमा पनि अग्रसरता नदेखाउनु तत्कालीन सरकारको लापरबाहीको पराकाष्ठा हो । नागरिकतासम्बन्धी विधेयक पनि समितिबाट अनुमोदित छ । तर संसद्मा लगिएन । उल्टै अध्यादेशबाट प्रतिस्थापन गरी संसद्को गरिमालाई कमजोर पार्ने काम भयो । संसद्मा दर्ता भएका तर छलफल नभएका विधेयकहरू फिर्ता लिनु सामान्य प्रक्रिया हो । तर अनुमोदनको चरणमा रहेका विधेयकहरू फिर्ता गरेर अध्यादेश ल्याउनु संसद्को अवमूल्यन हो । यस्ता हर्कतले प्रतिनिधिसभा पुनःस्थापना सम्बन्धमा सम्मानित सर्वोच्च अदालतबाट प्रतिपादित सिद्धान्तलाई गिज्याउँछन् । अन्तमा, संसद्को भूमिकालाई प्रभावकारी र सबलीकरण गर्नमा सरकारको सहयोग जरुरी छ । कानुन निर्माण र त्यसको कार्यान्वयनमा सार्वभौम जनताका प्रतिनिधिहरूको उत्तरदायीपूर्ण संलग्नता मूल र सारवान् विषय हुन् भन्ने सोचको विकास गराउन पनि आवश्यक छ । सार्वभौम जनताको अभिमतबाट निर्वाचित संसद्को भूमिकालाई गौण पारियो भने पटकपटकको त्याग, तपस्या र बलिदानीपूर्ण आन्दोलनबाट प्राप्त उपलब्धिको संरक्षण र प्रवर्द्धन हुन सक्दैन । यसमा सरोकारवालाहरूको ध्यान जान जरुरी छ । यसै गरी संसद्को गरिमालाई उच्च पार्न संसद् बैठकको आह्वान र अन्त्यलगायतका विषयमा व्यवस्थापिकाका प्रमुखसँग सरकारले रायसल्लाह लिने विधि बसाल्नसमेत आवश्यक छ ।"
"चाड आयो, महँगीले सतायो","पछिल्ला केही दिनमै गोलभेंडा र प्याजको मूल्य डेढ गुणा बढेको छ । बजारमा जुनसुकै तरकारी किलोको सयदेखि दुई सय रुपैयाँसम्म पुगिसकेको छ । स्याउ लगायतका फलफूलहरू पनि त्यति नै महँगिएका छन् । चाडबाडको मौका छोपी व्यापारीव्यवसायीहरूले अचाक्ली मूल्य बढाएर उपभोक्ताको ढाड सेक्ने गरेका छन् । यो बेला उपभोक्ताले जसरी पनि सामान किन्छन् भन्ने व्यापारीलाई थाहा हुन्छ । कतिपयले त नयाँ लुगा पनि यही बेला मात्रै किन्ने गर्छन् । यसकै फाइदा उठाउँदै व्यापारीहरूले सामानको भाउ बढाएर बेच्छन् । चाडबाड तथा अन्य समय पनि भान्सामा नभई नहुने चिनी र तेलको मूल्य झनै बढेको छ । डेढ सय रुपैयाँ प्रतिलिटर पर्ने तेलको मूल्य एक वर्षमै झन्डै दोब्बर बढेर तीन सय हाराहारी पुगिसकेको छ । मैले आफैं किलोको ८८ रुपैयाँमा किनेको चिनी ९० मा त बेच्नैपर्यो नि ! तिहारसम्म सय पुग्छ, पसले बडो आत्मविश्वासका साथ भन्दै थिए । कतिपय आयातित सामग्रीको मूल्य सरकारले विदेशी तयारी खाद्य पदार्थमा कर बढाएसँगै बढेको छ । पसलेहरूले आफूखुसी मूल्य गरेकै कारण हुनुपर्छ कुनै पसलमा १४० रुपैयाँमा पाइने सामान कुनैमा १६० रुपैयाँसम्म पर्छ । यस्तै, गाडी भाडादेखि मासुसम्मको भाउ बढेको छ । बाढीपहिरो जाँदा होस् या सडक अवरुद्ध हुँदा, तरकारी, फलफूललगायत खाद्यपदार्थको मूल्य यसै गरी बढ्ने गरेको छ । सरकारी कर्मचारीको तलब बढ्दा पनि यस्तै हुन्छ । यसबाट सर्वसाधारण, गरिब, मजदुरहरू भने बिचल्लीमा पर्ने गरेका छन् । दसैं टीकाको साइत पारेर नयाँ घरमा सर्न खोज्नेहरू पनि धरै हुन्छन् । गत वर्ष त सिमेन्ट, फलामको छडदेखि अन्य निर्माण सामग्रीको मूल्य पनि बढेको थियो । चाडबाडकेन्द्रित भएर ठूलो मात्रामा किनमेल गर्दा गुणस्तर तथा उपभोग्य मितिमा ख्याल नपुग्ने पनि हुन्छ । खाद्य पदार्थमा मिसावट, रसायनहरूको अत्यधिक प्रयोग, बजारमा अखाद्य वस्तुको बिगबिगी, रिलेबलिङ गरी बजारमा आएका खाद्य सामग्रीका कारण पनि अस्पतालमा विभिन्न रोगका बिरामीहरू बढेका छन् । हुन त सरकारले प्रत्येक वर्ष चाडबाडलक्षित बजार अनुगमन गर्छ, दोषीहरूलाई कारबाही तथा जरिवाना गरिएका समाचार पनि सुनिन्छन्, तर त्यसको प्रत्यक्ष असर बजारमा परेको देखिँदैन । अर्को दिन पनि खाद्यपदार्थको मूल्य त्यही हुन्छ । म्याद नाघेका, लेबल नटाँसिएका सामानहरू यत्रतत्र भेटिन्छन् । हालै नेपालगन्जमा गरिएको संयुक्त बजार अनुगमनमा ५० किलो खान अयोग्य माछा जफत गरिएको छ । देशभरिका मासु पसलहरूको यस्तै दुरवस्था नहोला भन्न सकिन्न । त्यसैले, पालिकाहरूले पनि यसमा ध्यान दिनुपर्छ । सबै नेपालीको आर्थिक स्थिति एउटै छैन, हुने कुरा पनि भएन । लकडाउनका कारण लाखौंले जागिर, आम्दानी गुमाइसकेका छन् । सामान्य जीविका चलाउनकै लागि कति नेपाली देशविदेशमा संघर्षरत छन् । चाडबाडको समयमा एक छाक मीठो खान र एक जोर नयाँ लुगा लगाउने रहर कसको हुँदैन ? तर यही बेला अचानक मूल्य बढ्दा विपन्नहरू ठूलो मारमा पर्ने गरेका छन् । ऋण गरेर भए पनि परिवार र सन्तानका सपना पूरा गरिदिँदा लागेको ऋण तिर्न कतिलाई महिनौं लाग्छ, यो बाध्यता न त सरकारले देख्छ न व्यापारीले । नत्र दसैं सुरु हुनु एक साताअगाडि बजारमा तरकारीदेखि अन्य खाद्य पदार्थसम्मको मूल्य किन यसरी अचाक्ली बढ्थ्यो र ! बजारको नियमअनुसार तरकारीको माग घट्दा मूल्य पनि घट्नुपर्ने हो । तर पनि तरकारीहरूको भाउ छुन नसकिने गरी बढेको छ । यसको कारण बुझिनसक्नु छ । कुनै समयमा बजारको मागअनुसार सामानको आपूर्ति हुन नसक्दा मूल्य बढेको देखिन्छ जुन स्वाभाविक हो । तर कतिपय अवस्थामा बजारमा सामान हुँदाहुँदै पनि लुकाएर भाउ बढाउने गरिन्छ । गत वर्ष प्याजमा यसै गरिएको थियो । रातारात प्याज लुकाएर मूल्य बढाइएपछि सरकारले अनुगमन गरेको थियो । बजार अनुगमन सरकारले महिनामा कम्तीमा दुईचोटि गर्नुपर्छ । चाडबाडलक्षित मौसमी अनुगमनले मात्र बजार नियन्त्रणमा आउने देखिँदैन । आफ्नो क्षेत्रमा सर्वसाधारण तथा उपभोक्ता मारमा परेको स्थानीय सरकारहरूले टुलुटुलु हेरेर नबसी आफ्नो संवैधानिक अधिकारअनुसार बजार अनुगमन गर्ने हो भने यस्तो समस्या धेरै हदसम्म हट्न सक्छ । आफ्नो क्षेत्रमा भइरहेका गतिविधिहरूको सम्पूर्ण जानकारी लिनु र त्यसको समाधानतिर लाग्नु प्रत्येक जनप्रतिनिधिको पनि कर्तव्य हो । ं"
दसैं धुन : मालश्री होइन मालसी,"राग मालसी वास्तवमा मालश्री भनिँदै आएको दसैं धुन राग मालश्रीमा नभई राग मालसीमा निबद्ध छ । मालसी काफी थाटमा आधारित राग हो । यो प्राचीन राग अन्यत्र लोप हुँदै गए पनि नेवारी दाफा संगीतमा हालसम्म प्रचलित छ । मालश्री र मालसीका थाट, जाति, वादी, संवादी इत्यादि राग स्वरूप प्रस्ट पार्ने अवयवहरू बिलकुल भिन्न छन् । नेपालमा प्रचलित मालसी रागमा थाटअनुसार कोमल गान्धार र कोमल निषाद मात्र हुनुपर्थ्यो तर यसमा विवादी स्वरका रूपमा शुद्ध गान्धार, कोमल धैवत र शुद्ध निषादको प्रयोग पनि अति नै सुन्दर ढंगले गरिएको छ । त्यस्तै, शुद्ध निषाद आरोहमा मात्र प्रयोग गरिएको छ भने कोमल निषाद अवरोहमा मात्र । दुईवटा पञ्चमका बीचमा कोमल धैवतको प्रयोग भएको छ र आरोहमा शुद्ध गान्धार र अवरोहमा कोमल गान्धारको प्रयोग निकै कर्णप्रिय किसिमले गरिएको छ । दुईवटा षडजका बीचमा शुद्ध निषाद, दुईवटा मध्यमका बीचमा शुद्ध गान्धार र दुईवटा पञ्चमका बीचमा कोमल धैवतको प्रयोग अति नै मनमोहक छÙ जस्तै ः सांनिसांनिधप, मपधप, पमगमगरेसा । राग मालसीका आरोहअवरोह यी हुन्, जुन मालश्री भनिँदै आएको दसैं धुनमा बजाउने गरिन्छआरोह सा रे म प नि सां अवरोह सां नि ध प मप ग रे साराग स्वरूप प सां नि ध प, म प ध प, ग रे साउत्तरांग वादी राग भएकैले मालसी मध्यरातमा गाउने गरिन्छ । तर, यो वर्षकालीन राग हो, त्यसैले बाह्रै महिना गाउन सकिन्छ । शरद ऋतुमा धेरै गाइने र बजाइने भएकाले यो ऋतुकालीन संगीतजस्तो भए पनि विशुद्ध शास्त्रीय धुन हो । स्वर परिचालन र स्वर विस्तारलाई हेर्दा यसको जाति औडवसम्पूर्ण (आरोहमा ५ र अवरोहमा ७ स्वर लाग्ने) हुन्छ । वादी स्वर पञ्चम, संवादी षडज ।ग नि कोमल भएको कुनै पनि रागले वीर, भयानक र रौद्र रस परिपोषण गर्ने हुन्छ । यिनै स्वर रहेको राग मालसीमा यसैकारण पनि देवी दुर्गाको आराधनाका शब्दहरू गाउने गरिएको हुन सक्छ ।मालसी अति कुशल तरिकाले विवादी स्वरहरूलाई रागको रञ्जकता भंग नहुने गरी प्रयोग गरिएको पाइन्छ । मालसीमा प्रयोग हुने विवादी स्वरहरूको स्वरूप नै यसको विशेषता हो । यस अर्थमा मालसी राग अथवा हाल प्रचलित धुन उच्चस्तरका संगीतज्ञद्वारा रचना गरिएको मान्न सकिन्छ । हाल रागको वर्गीकरण थाटमा आधारित भए पनि प्राचीन कालमा रागरागिनीका आधारमा राग वर्गीकरण गर्ने गरिन्थ्यो, जसअनुसार मालसी श्री रागअन्तर्गत पर्ने महत्त्वपूर्ण राग हो । राग मालसी ७ मात्राको जती तालमा खिं वा पछिमासँग गाउने गरिन्छ । तीव्रा भनिने यो गम्भीर प्रकृतिको शास्त्रीय तालले मात्रा र विभागको हिसाबले तबलाको रूपक तालसँग मेल खान्छ ।मालसी धुन विशुद्ध रागमा आधारित रचना भए पनि नेपालमा यसको गायनवादनको समयअनुसार यो ऋतु संगीतजस्तो लाग्छ । दसैंको परिचयात्मक संगीत जस्तै भएको यो रागलाई लोकसंगीत नभई विशिष्ट र परिष्कृत शास्त्रीय संगीत रचना मान्न सकिन्छ । समय र परिवेशले यसको आयाम खुम्चिए पनि यसको विशेषतालाई आधार मानेर अरू सिर्जना गर्न सकेमा यसको छुट्टै मौलिक पहिचान स्थापित गर्न सकिन्छ । अहिले आम प्रचलनमा रहेको दसैं धुन राग मालश्री नभई नेवारी दाफा संगीतमा सयौं वर्षदेखि बजाइँदै आएको राग मालसी नै हो, जसलाई बन्दिसका रूपमा वा राग स्वरूप मानी एउटा पूर्ण शास्त्रीय रागका रूपमा प्रस्तुत गर्न सकिन्छ ।डङ्गोल संगीतकार हुन् ।"
भौतिक पूर्वाधारमा किन सधैं हानथाप ?,"(काठमाडौं)  शेरबहादुर देउवाले प्रधानमन्त्री भएको ८८ औं दिनमा शुक्रबार मन्त्रिमण्डल विस्तार गरे । यो विस्तारअघि दलहरूबीच विगतमा जस्तै भौतिक पूर्वाधार तथा यातायात मन्त्रालय लिन हानथाप चल्यो । राम्रा मानिने गृह र परराष्ट्र मन्त्रालय कांग्रेसको पोल्टामा परेपछि अर्को रोजाइको मन्त्रालय अर्थ माओवादी केन्द्रले लियो । त्यसपछिको रोजाइको मन्त्रालय हो भौतिक पूर्वाधार तथा यातायात । यो मन्त्रालय बढी बजेट विनियोजन हुनेमा पर्छ जसलाई माल अड्डा मन्त्रालयका रूपमा समेत चिनिन्छ । सडकदेखि पुल निर्माणसम्मको बजेट यही मन्त्रालयअन्तर्गतको विभागबाट जान्छ ।यो मन्त्रालयमा जो मन्त्री बन्छ, उसलाई आफ्नो निर्वाचन क्षेत्रमा सडक, पुल निर्माणको योजना पार्न अरूको मुख ताकिरहनु परेन । मतदाता रिझाउन पनि मन्त्रीलाई ठूलो समस्या पर्ने भएन । पछिल्लो पटक यो मन्त्रालय दुईवटा पार्टीको नजरमा पर्यो । सुरुमा एकीकृत समाजवादीले भौतिक पूर्वाधार तथा यातायात मन्त्रालयमा दाबी गर्यो । नपाए सरकारमा नजानेसम्मका कुरा बाहिर आए । यही मन्त्रालय पाउनुपर्ने अडान अर्को पार्टी संघीय समाजवादीको पनि थियो । दुवैले लामो समय आआफ्ना अडान छाडेनन् ।अन्ततः यो मन्त्रालय संघीय समाजवादीको भागमा पर्यो र मन्त्री बनिन् रेणुकुमारी यादव जसलाई २०६५ सालमा शिक्षामन्त्री हुँदा सीटीईभीटीका निजी कलेजका सम्बन्धनमा आर्थिक चलखेल गरेको आरोप लागेको थियो । अहिले तिनै यादवले महत्त्वपूर्ण मन्त्रालयको जिम्मेवारी पाएकी छन् । बर्सेनि यो मन्त्रालयमा खर्बभन्दा बढी बजेट विनियोजन हुन्छ । चालु आर्थिक वर्षमात्र १ खर्ब ६१ अर्ब १४ करोड ९९ लाख रुपैयाँ विनियोजन भएको छ । सडक तथा पुल निर्माणमा मात्र १ खर्ब २९ करोड २७ लाख रुपैयाँ बजेट परेको छ । बजेट र योजना धेरै भएकै कारण लोभले मन्त्री बन्न आकर्षित हुने बढी छन् । यसअन्तर्गत सडक विभाग, यातायात व्यवस्था विभाग र रेल विभाग पर्छन् । बजेट बढी हुने अर्को मन्त्रालय सहरी विकास हो । यो मन्त्रालयअन्तर्गत पनि धेरै ठेक्कापट्टाका काम हुन्छन् । उक्त मन्त्रालयको जिम्मेवारी सम्हाल्न जो कोही लालायित बने पनि भौतिक मन्त्रालयजस्तो चर्चा पाउँदैन । चालु आर्थिक वर्षमात्र यो मन्त्रालयको बजेट ३९ अर्ब ८४ करोड ७१ लाख रुपैयाँ विनियोजन भएको छ । एकीकृत समाजवादी पार्टीकी नेत्री रामकुमारी झाँक्री यो मन्त्रालयमा मन्त्री बनेकी छन् । धेरैको बुझाइ पर्यटन मन्त्रालय विवादित बन्न सक्ने तर सहरीमा त्यो समस्या नहुने देखिएपछि पहिलोचोटि मन्त्री बन्दै गरेकी झाँक्री यही मन्त्रालयमा अड्किइन् । त्यसो त सांसदहरू बढी बजेट, ठेक्का धेरै हुने मन्त्रालयमा नै पकड जमाउन खोज्छन् ।२०७४ मा छोटो समय भौतिक पूर्वाधार तथा यातायात मन्त्रालय सम्हाल्न पुगेका वीरबहादुर बलायरले आर्थिक चलखेलमा आफू लाग्दै नलागेको सुनाए । मन्त्री भएर केही परिवर्तन गर्ने गरी काम गर्न मन थियो तर धेरै काम गर्न पाइनँ, उनले भने, भौतिकमन्त्री हुनेहरूले चलखेल गर्छन् भन्ने सुन्थें तर म त्यस्तो कामतिर लागिनँ । कसरी राम्रो काम गरौं भन्ने मात्रै भइरह्यो । उनका अनुसार त्यो बेलाका सचिव, सडक विभागका महानिर्देशक, कर्मचारीलगायतसँग अहिले पनि पारिवारिक सम्बन्ध कायम छ । मलाई यति देऊ, उति देऊ, दिएनौ भने सरुवा गर्छु भनेर कर्मचारीलाई तर्साउने काम कहिल्यै गरिनँ, त्यस्तो खालको पनि परिनँ, उनले भने, त्यसैले मन्त्रालयको आकर्षण आकर्षित हुनेहरूलाई नै थाहा होला । म काम गर्न गएको थिएँ, आकर्षित हुन होइन । मन्त्रालय सम्हाल्नेहरूले पार्टी सञ्चालन गर्न र कार्यकर्ता पाल्न भन्दै सडक विभाग र विभिन्न आयोजनाका प्रमुखलाई दबाबमा पार्दै रकम दिन बाध्य पार्ने गरेका कुरा बेलाबेला बाहिर आउने गरेका छन् । यो खालको प्रवृत्तिको अझै अन्त्य हुन सकेको छैन । अर्का पूर्वमन्त्रीका अनुसार पार्टीका नेताहरूले पार्टीकै लेटरप्याडमा कर्मचारीको नाम लेखेर सरुवा गर्न दबाब दिन्छन् । कर्मचारीले राम्रो अड्डामा पर्न रकमसमेत बुझाउने गरेको ती पूर्वमन्त्रीले बताए । प्रायः मन्त्रीले पार्टीर् निकटकै कर्मचारी खोज्छन् । अहिले पनि दिगो पूर्वाधार विकास नभएको र कालेपत्र गरेको सडक वर्ष दिन नपुग्दै मर्मत गर्न बजेट छुट्याउनुपर्ने बाध्यता रहेको उनले सुनाए । ठेकेदारसँग हामीले क्वालिटी बुझ्ने हो, रकम बुझ्ने होइन, उनले भने । कर्मचारीहरू बजेट बढी भएको ठाउँमा जान मरिहत्ते गर्ने र त्यसका लागि रकम बुझाउन पनि पछि नपर्ने प्रवृत्ति छ ।पूर्वभौतिक सचिव तुलसी सिटौलाले योजना छनोटका मुख्य निर्णयकर्ता भौतिकमन्त्री हुने भएकाले पनि यसमा आकर्षण रहेको तर्क गरे । तर, ती योजना राष्ट्रिय योजना आयोगबाट स्वीकृत गर्नुपर्ने हुन्छ । प्रभावशाली मन्त्री भए योजना पार्न दबाब नै दिन्छन् । सर्भे, निर्माण थालेदेखि वा अधुरा आयोजना पनि कुनै दिन पूरा हुने भन्दै आममतदाता आशावादी हुन्छन्, जसले गर्दा प्रधानमन्त्री, मन्त्री र सांसदसम्मको नजर मन्त्रालयमा पर्छ ।राजनीति गर्न यो मन्त्रालय फलिफाप हुने एक पूर्वसचिवले बताए । यो मन्त्रालयबाट मन्त्रीलाई प्रत्यक्ष लाभ नभए पनि योजना छनोटमा मन्त्रीकै वर्चस्व रहन्छ । गाडी घोडाको अभाव हुँदैन । गाडी घोडाको सुविधा आफन्तसम्मलाई दिलाउन मन्त्री पछि पर्दैनन् । उद्घाटन र शिलान्यासका कार्यक्रम धेरै हुन्छन् । कर्मचारीको सरुवामा मन्त्रीले आर्थिक चलखेल गर्न पाउँछन् । पहुँचका भरमा आफूले चाहेका र रोजेका कर्मचारी राख्न सक्छन् । सडक विभागको महानिर्देशक परिवर्तनमा समेत राम्रै आर्थिक चलखेल हुने गरेको छ । अहिले यो पद मन्त्रीको पैसा कमाउने थलो बनेको छ, मुख्य चलखेल महानिर्देशक फेर्नेमै हुन्छ, अर्का एक पूर्वसचिवले भने, यातायात व्यवस्था विभागका महानिर्देशक फेर्नेमा पनि केही समययता आर्थिक खेलो चल्न थालेको छ । पहिलापहिला ठेक्का स्वीकृत मन्त्रीबाट हुन्थ्यो । २०६३ पछि यो प्रावधान हटाइयो । अहिले यो जिम्मेवारी महानिर्देशकलाई छ । आफूअनुकूल बनाइएका महानिर्देशकबाट मन्त्रीले भाग खोज्ने गर्छन् । यस्तो विकृति देखिन थालेको एक दशक हुन लाग्यो, सडक विभागका महानिर्देशक दुई वर्ष टिक्नै हम्मे पर्छ, मन्त्री फेरिनासाथ महानिर्देशक फेरिने खतरा हुन्छ, ती पूर्वसचिवले भने, आफ्नो अनुकूलको मान्छे राख्न महानिर्देशक फेर्ने गरिन्छ, यो मन्त्रालयमा अझ बढी तराई मूलका सांसद आकर्षित हुने गरेका छन् । मन्त्रीपिच्छे महानिर्देशक फेर्ने प्रवृत्तिले विकृति ल्याएको उनको भनाइ छ ।जसले गर्दा महानिर्देशकले दीर्घकालीन काम गर्नेभन्दा पनि छिटो लाभ लिनेतिर लाग्ने प्रवृत्ति बढेको उनले सुनाए । यो प्रवृत्ति सधैंका लागि अन्त्य हुन जरुरी छ, ती पूर्वसचिवले भने, यस्तै प्रवृत्ति रहे काम गर्नेभन्दा पनि कर्मचारीमा पैसा कसरी कमाउने भन्ने ध्याउन्नमात्र बढी हुनेछ । काममा लगाव हुने छैन । मन्त्रीबाट कर्मचारीलाई पैसाका लागि अनावश्यक दबाब परिरहनेछ ।"
सञ्चार अवरोध : अपांगता भएकालाई सास्ती,"(काठमाडौं)  ओखलढुंगाकी २४ वर्षीया मोना दाहाललाई जन्मँदै अटिजम (बौद्धिक अपांगता) थियो । जटिल प्रकृतिको अपांगता भएकाले दोहोरो सञ्चार गर्न, राम्ररी हिँड्न, खान जान्दैन थिइन् । बाआमा आफैंले अड्कल गरेर खुवाउने, नुहाइधुवाइ, सरसफाइ गरिदिनुपर्थ्यो । बेलाबेला मूर्छा (अचेत) परिरहने भएकाले उनलाई छारेरोग छ भन्ने थाहा भयो । दैनिक तीन पटक गरेर १५ सय मिलिग्राम इपिलेप्सी औषधि खुवाइन्थ्यो । बुबा मुकुन्दले बसुन्धराको एक अस्पतालमा नियमित उपचार गर्न लैजान्थे । अस्पतालमा उनलाई अन्य बिरामीसरह स्वास्थ्य जाँच गरियो । मोना त आफूलाई भएको समस्या सुनाउने अवस्थामै थिइनन् । न त अस्पतालका स्वास्थ्यकर्मीले नै उनी अटिजम भएको भन्नेमा खासै ध्यान दिए । अस्पतालमा मोनासँग संवाद गर्न सक्ने जनशक्ति पनि थिएन । सामान्य परीक्षणपछि अस्पतालले पठाइदियो । एक महिनाअघि रातको समयमा उनी अचानक मूर्छा परिन् । ज्वरो पनि आएकाले परिवार डराए । तत्कालै अस्पताल पुर्याए । त्योभन्दा केही दिनअघि मात्रै मूर्छा परेर अस्पताल पुर्याउँदा स्वास्थ्यकर्मीले केही भएको छैन भनेर घर पठाएका थिए । न मोनाले नै आफ्नो समस्या सुनाउन सकिन् । पुनः मूर्छा परेर अस्पताल पुर्याएर चेकजाँच भयो । उनको स्वास्थ्य समस्या सुध्रिएन । सघन उपचारका लागि भेन्टिलेटरमा राखेको केही समयमै उनको मिर्गौला फेल भएर निधन भएको अस्पतालले घोषणा गर्यो । भेन्टिलेटरमा पठाउने बेला मेसिनले बिरामीको मिर्गौला फेल भइसकेको, मुटुमा असर परेको देखाएको थियो । यो विषयमा मुकुन्द पहिल्यै सचेत थिए । इपिलेप्सीलगायतका औषधि धेरै मात्रामा नियमित सेवन गर्दा मुटु र मिर्गौलामा समस्या निम्त्याउँछ भन्ने गुगल सर्च गर्दा पढेका थिए । छोरीलाई नियमित चेकजाँचमा लैजाँदा स्वास्थ्यकर्मीलाई मुटु र मिर्गौला जाँचिदिन अनुरोध गर्थे । हाइडोज औषधिले असर पार्छ भनेर डाक्टरले त भन्दैन थिए, मैले गुगलमा यस्तो पढें, जाँचिदिनुपर्यो भनेर अनुरोध गर्दा पर्दैन, कुनै समस्या नै आएको छैन किन जाँच गरिरहनुपर्यो भन्थे, स्वास्थ्यकर्मीले दोहोरो सञ्चार गर्न नसकेर अथवा संवेदनशीलता नभएर छोरी गुमाउनुपरेको बुबा मुकुन्दले भने । उनलाई उपचार गर्न अन्य बिरामीलाई भन्दा बढी नर्सिङ कर्मचारी चाहिन्थ्यो । नत्र लगाइरहेको स्लाइन थुतिदिने, पाइप खुस्काइदिने गर्थिन् । अस्पतालका लागि सामान्यभन्दा बढी नर्सिङ कर्मचारीको व्यवस्था गर्नु सहज थिएन । अस्पताल प्रशासनले पनि घुमाउरो पारामा यस्तो झन्झट बेहोर्नुभन्दा घर पठाउनु उचित हुने सन्देश दिएको मोनाका बुबा मुकुन्द सम्झन्छन् । भन्छन्, मोना एउटा उदाहरण मात्रै भई, कतिको परिवार नै सचेत हुँदैन, औषधि उपचार गर्न पर्याप्त खर्च पुग्दैन, मैले जान्दाजान्दै, कोसिस गर्दा त बचाउन सकिनँ । अपांगता भएका व्यक्तिसम्बन्धी अधिकार ऐन २०७४ मा अपांगता भएका व्यक्तिलाई स्वनिर्भरतापूर्वक जीवनयापन गर्न सर्वसाधारणका लागि खुला गरिएका सेवा तथा सुविधा बिनाअवरोध समान रूपमा उपभोग गर्न पाउने व्यवस्था उल्लेख छ । तर यसले आफैं महसुस गरेर व्यक्त गर्न नसक्ने अपांगता भएकालाई स्पष्ट ढंगले समेटेको छैन । विशेषगरी अटिजम, बौद्धिक अपांगता, श्रवण दृष्टिविहीन, सुनाइ र श्रवण दृष्टिविहीन अपांगताका व्यक्तिलाई स्वास्थ्य सेवा, शैक्षिक संस्था तथा सार्वजनिक सरोकारका विषयमा एकदमै कम र ढिला पहुँच पुग्ने गर्छ । बौद्धिक अपांगताका अभिभावक महासंघ नेपालका संस्थापक सचिवसमेत रहेका मुकुन्द दाहाल भन्छन्, आफैंले महसुस गरेर व्यक्त गर्न नसक्ने अटिजम, बौद्धिक अपांगता, श्रवण दृष्टिविहीनलाई सञ्चार सहजीकरणका लागि निर्णय क्षमतामा सहयोगी सेवाको नीति ल्याउनुपर्ने, बहस गर्नुपर्ने जरुरी छ । बहिरा महासंघकी वरिष्ठ उपाध्यक्ष सत्यदेवी वाग्ले भन्छिन्, दोहोरो सञ्चार हुन नपाउँदा बहिरा गर्भवती र सुत्केरीले स्वास्थ्य संस्थाको पहुँचमा पुग्न पाइरहेका छैनन् । उनीहरू चार पटक गर्भ जाँच गर्नुपर्छ भनेर स्वास्थ्य संस्था गए पनि स्वास्थ्यकर्मीले प्राथमिकता दिँदैनन् । बहिरा सेवाग्राहीको भाषा स्वास्थ्यकर्मीले बुझ्दैनन् । स्वास्थ्यकर्मीले बहिराहरूको बुझ्दैनन् । सार्वजनिक सेवा सुविधा प्रवाह गर्ने ठाउँहरूमा सञ्चार सम्पर्क गर्न सांकेतिक भाषाको दोभासे हुनुपर्ने नीतिगत व्यवस्था भए पनि अनिवार्य लागू भएको छैन । परिचयपत्र लिने विषयमा समेत स्पष्ट रूपमा दोहोरो कुराकानी हुन सक्दैन, परिचयपत्र पाउनै मुस्किल छ, सिन्धुली बहिरा संघका अध्यक्ष घनबहादुर थापाले भने । सञ्चार अवरोधले गर्दा अटिजम, बौद्धिक अपांगता, श्रवण दृष्टिविहीन, सुनाइ र श्रवण दृष्टिविहीन अपांगताका व्यक्तिहरूले सार्वजनिक चासोको पहुँचबाट वञ्चित हुन्छन् । जस्तो २०७७ मंसिर १४ र १५ गते भोजपुरमा सञ्चालन भएको अपांगता रोकथाम तथा पुनःस्थापनासम्बन्धी लेखा अभिमुखीकरण कार्यक्रममा सांकेतिक भाषा दोभासेको व्यवस्था नहुँदा सुनाइसम्बन्धी अपांगता (बहिरा) भएका दुई जनाले पूरै अवधि बस्न सकेनन् । राष्ट्रिय बहिरा महासंघ नेपालको प्रदेश१ अध्यक्ष सीताराम ओझा र उनका साथी बाबुराम बोहराले कार्यक्रम सुरु भएको १५ मिनेटपछि कार्यक्रम हल छोडेर निस्कनुपर्यो । प्रदेश सरकार, जिल्ला समन्वय समिति भोजपुर तथा करुणा फाउन्डेसन नेपालले आयोजना गरेको उक्त कार्यक्रममा उनीहरूलाई अघिल्लो दिन उपस्थितिका लागि जानकारी दिइएको थियो । अपांगतासम्बन्धी कार्यक्रम नै मैत्रीपूर्ण नभएपछि आफूहरू बस्न नसकेको ओझाले मेसेन्जरमार्फत भने । दोभासे खोज्यौं कार्यक्रममा त्यो व्यवस्था गरिएको रहेनछ, दोभासे नभएपछि हामीले केही नबुझ्ने भयौं, कार्यक्रम छोडेर हिँड्न बाध्य भइयो, उनले भने । ओझा सुन्न सक्दैनन् । राम्ररी बोल्न पनि सक्दैनन् । लेख्न र पढ्न सक्छन् । सञ्चार सम्पर्क गर्न सांकेतिक भाषा दोभासे चाहिन्छ । स्याङ्जाको चापाकोट नगरपालिका ९ की सुनिता थापा एक वर्षअघि नगरपालिका स्तरीय अपांग समाज गठन गरिदिन माग गर्दै मेयर भेट्न गइन् । सांकेतिक भाषा प्रयोग गर्ने सुनिताका लागि दोभासे नभएपछि मेयरसँग स्पष्ट कुराकानी हुन सकेन । त्रिचन्द्र कलेजमा बीएड पढ्दै गरेकी उनी जापानमा गएर अपांगता भएकाहरूको क्षमता विकास गर्ने १० महिने तालिम लिएर फर्केकी छन् । अपांगताको क्षेत्रमा काम गर्न चाहन्छिन् तर सञ्चार अवरोधले गर्दा समस्या भइरहेको मेसेन्जरमै बताइन् । सञ्चार अवरोधले गर्दा जनताको घरदैलोसित प्रत्यक्ष सरोकार राख्ने स्थानीय सरकारमा आफ्नो पहुँच नपुगिरहेको उनीहरूको गुनासो छ । सरकारी निकाय, विभिन्न संघसंस्था, फोरमहरूमा आफ्ना भनाइहरू राख्नुपर्यो भने पनि आफैंले पारिश्रमिक दिएर सांकेतिक भाषा दोभासे लिनुपर्ने हुन्छ । अपांगता भएका व्यक्तिहरू नै पारिवारिक आर्थिक अवस्थामा गुज्रनुपर्ने भएकाले बहिरा व्यक्तिहरू सबैले यो व्यवस्था गर्न सक्दैनन् । सांकेतिक भाषा दोभासे पनि पर्याप्त छैनन् । बहिरा महासंघका अनुसार अल्पकालीन तालिम (६ महिने) लिएका तथा बहिरा व्यक्तिहरूसँग कुराकानी गर्दागर्दै दोभासे भएकाहरू देशभर जम्मा २८ जना मात्रै छन् । सरकारले त दोभासे मापदण्डसमेत बनाएको छैन ।"
सधैं सवाल सोध्ने सुवाल,"(काठमाडौं)  संसदीय प्रणालीमा सरकार बहुमतको र संसद्लाई प्रतिपक्षको भनिन्छ । नेपालमा अहिले बहुमतमा रहेको पाँचदलीय गठबन्धनले सरकार सञ्चालन गरिरहेको छ । संसद्को ठूलो दल एमाले प्रतिपक्षको बेञ्चमा छ ।सरकारले राजनीतिक दल विभाजन गर्ने अध्यादेश ल्यायो तर यस विषयमा संसद्को चालु अधिवेशनमा अपेक्षित बहस हुन पाएन । आगामी वर्षका लागि ल्याइएको आर्थिक नीति र विनियोजन विधेयक एवं राष्ट्र ऋण उठाउने विधेयकबारे पनि संसद्मा छलफल शून्यप्रायः रह्यो । प्रमुख प्रतिपक्षी दल एमालेले वेलमा नाराबाजी गरिरहेका बेला सत्तारूढ दलका सांसदहरू पार्टीको आदेशबमोजिम हात उठाउने र हुन्छ या हुन्न भन्ने भूमिकामा मात्रै देखिए ।यसबीचमा एक सांसद भने संसद्मा बोल्ने पालो पाउनेबित्तिकै छलफलमा सहभागी भए र जनताका कुरा राखे । सत्तापक्ष र प्रमुख प्रतिपक्षबीच पानी बाराबारको अवस्थामा पनि संसद्मा जनताका आवाज राख्ने एक मात्र सांसद हुन् प्रेम सुवाल । नेपाल मजदुर किसान पार्टीबाट भक्तपुर १ मा निर्वाचित सुवालले संसद्को चालु अधिवेशनमा एक्लो उभिएर प्रतिपक्षको भूमिका निर्वाह गरे । विगतमा प्रतिपक्षको आवाज बोल्ने सांसद जनमोर्चाकी दुर्गा पौडेल पनि थिइन् । यसपटक भने जनमोर्चा पनि सत्ता गठबन्धनमा मिसियो र सरकारलाई प्रश्न गर्ने सांसद सुवाल मात्रै बने । संघीय संसद्को दुवै सदनका अधिवेशन चलिरहेका छन् । भदौ २३ देखि सुरु भएको प्रतिनिधिसभाको नवौं र राष्ट्रिय सभाको दसौं अधिवेशनले आर्थिक वर्ष २०७८०७९ को बजेट पारित गरेको छ । संसद्मा झन्डै महिना दिन सांसदहरूले गरमागरम बहस गरेर पारित हुने बजेटसम्बन्धी तीन विधेयक केही मिनेटको बहसमा सीमित भयो । माधव नेपालसहित १४ सांसदलाई पदमुक्त नगरी सभामुख अग्निप्रसाद सापकोटाले पक्षपात गरेको भनेर एमालेले वेलमा नाराबाजी गरिरहेको छ । प्रमुख प्रतिपक्षका सांसदले नाराबाजी गरिरहेको अवस्थामा पनि सांसद सुवालले भने बजेटमाथि हुने छलफलदेखि प्रतिनिधिसभाबाट निजामती सेवा विधेयक फिर्ता लिने सरकारको प्रस्तावसम्म बहस र विरोध गरे । संघीय निजामती सेवा विधेयक फिर्ता लिन गत शुक्रबार प्रधानमन्त्रीका तर्फबाट कानुन, न्याय तथा संसदीय मामिलामन्त्री ज्ञानेन्द्रबहादुर कार्कीले प्रस्ताव राख्दा सुवालले त्यसको विरोध गरे । उनले कुर्सीमा मौन रहेका सत्तापक्ष र वेलमा नाराबाजी गरिरहेका प्रतिपक्षका सांसदलाई आह्वान गरे, सरकारले संसद्मा पेस गरिसकेको विधेयक फिर्ता लिएर अधिवेशन अन्त्य गरी अध्यादेशबाट देश चलाउनु प्रजातन्त्रविपरीत हो । गैरसंवैधानिक र निरंकुशता हो । यो पञ्चायतको पुनःस्थापनाजस्तै हो । यसतर्फ हामी सबै माननीय र सिंगो सदनको ध्यान जानु आवश्यक छ । संसद्ले सरकारलाई संसद्को चुनौती सामना गर्न लगाउनु आवश्यक छ ।विनियोजन विधेयक पारित हुन नसक्दा नेपालको इतिहासमा पहिलोपटक सरकार राज्यको ढुकुटीबाट खर्च गर्न नसक्ने अवस्थामा पुग्यो । कानुन अभावमा बेखर्ची बनेको सरकारले विनियोजन विधेयकलाई रफ्तारमा पास गर्ने नीति लियो । असोज ४ मा अर्थमन्त्री जनार्दन शर्माले विनियोजन विधेयक संसद्मा प्रस्तुत गरे । सबै मन्त्रालय, राष्ट्रपति तथा उपराष्ट्रपति कार्यालय र संवैधानिक अंगहरूका लागि विनियोजन गरिएको विधेयकमा खर्च कटौतीको प्रस्ताव राख्ने सांसद सुवाल मात्रै थिए । खर्च कटौतीको प्रस्ताव राख्न सभामुख सापकोटाले सुवाललाई १२ मिनेटमात्रै दिए । प्रस्ताव राख्ने क्रममा सुवालले घतलाग्दो कुरा भने, युवा मन्त्रालयलाई युवा बेचबिखन मन्त्रालयको आरोप लगाएकोमा कसरी त्यसबाट मुक्त गर्ने ? नेपालमा नै कसरी रोजगारी दिने युवालाई ? मन्त्री र सचिवसम्म पुर्याउनुपर्छ भनी म्यानपावर कम्पनीहरूले रकम उठाएको बारे सरकारको भनाइ के छ ? श्रमिकलाई बाँच्न मिल्ने न्यूनतम ज्याला निर्धारण नभएको बारे सरकारको भनाइ के छ ? उनले गहन प्रश्न उठाए, नेपाल वायु सेवा निगमलाई वर्षमा १२ करोड ६२ लाख घाटा पुर्याउने मन्त्री र अधिकारीलाई कारबाही खोइ ? वाइडबडी जहाजलगायतका भ्रष्टाचारीहरूलाई कारबाही खोइ ? संसद्को ठूलो दलका सांसद वेलमा नाराबाजी गरिरहेका र सत्ता गठबन्धनका सांसद कुर्सीमा चुपचाप बसिरहेका बेला बोल्ने सांसद सुवालको प्रस्ताव बहुमतले अस्वीकार गर्यो । बजेट जस्ताको तस्तै पारित गर्नुहुन्न भन्ने पक्षमा हात उठाउने सुवाल एक्ला सांसद बने । आर्थिक विधेयक अर्थमन्त्रीले असोज ७ मा प्रतिनिधिसभमा प्रस्तुत गरे । उक्त विधेयकमाथि पनि संसद्मा छलफल हुन सकेन । प्रतिपक्षको नाराबाजी, सरकार र सभामुखको हतारोबीच सांसद सुवालले भने आवाज उठाइरहे । उक्त विधेयकमाथिको छलफलका क्रममा सुवालले भने, राज्य कमजोर हुँदा हरेक विपद्मा आर्थिक अपराधीले सम्पत्ति कुम्ल्याएका उदाहरण धेरै छन् । भूकम्प, खडेरी, डुबानमा सम्पत्ति कुम्ल्याएकाहरूले कोभिड महामारीको संकटमा पनि कुम्ल्याए । यसमा सरकारी संयन्त्र र सरकारकै मुख्यमुख्य अधिकारी दूधको साक्षी बिरालो भएको जनताको गुनासो छ ।सुवालले वाग्मती प्रदेशमा मात्रै बढी लगानी र औद्योगिक क्षेत्रका उद्योगहरू स्थापना हुँदा देशको सन्तुलित विकास नभएको भन्दै सरकारको नीति कार्यान्वयन गर्न मन्त्रीलाई सुझाए । काठमाडौं उपत्यकाका औद्योगिक क्षेत्रहरू बाहिर स्थानान्तरण गर्ने विषय आव २०७३७४ र ०७८७९ को बजेटमा उल्लेख गरियो तर कार्यान्वयन भएन । कार्यान्वयन नहुने विषयमा सरकारले जनतासँग प्रतिबद्धता किन जनायो ? सरकारी प्रतिबद्धता पूरा नगरेका अधिकारीमाथि कारबाही किन भएन ?प्रतिनिधिसभाको पछिल्लो बैठकमा सुवालले मन्त्रिपरिषद्मा भाग खोज्ने प्रधानन्यायाधीश चोलेन्द्रशमशेर राणाविरुद्ध किन महाभियोग प्रस्ताव नल्याएको भनेर पनि प्रश्न गरे । त्यस्तै, संसद्मा बहस गर्नुपर्ने लगानीको स्रोत नखोज्ने सरकारको योजनालाई लिएर कालो धन चाहिँदैन, देश लुट्न पाइँदैन नारा भट्याइरहेका बेला सुवालले भने सरकारको नियतमाथि प्रश्न उठाउने गरेका थिए ।"
प्रश्नै बेवास्ता गर्छन् मन्त्री,"नेमकिपाका एक्ला सांसद सुवालले ३ मिनेटमा १० भन्दा बढी विषय राख्नका लागि कसरी तयारी गर्छन् होला ? आफूले पार्टीको सहयोगमा जनताका कुरा संसद्मा पुर्याउने गरेको र आफूले जनप्रतिनिधि हुनुको कर्तव्य निर्वाह गरेको उनले बताए । पार्टीका साथीहरू हुनुहुन्छ, संसद्मा के विषय उठाउने भनेर खबर आउँछ । कहिलेकाहीँ पीडित पक्षले पनि कुरा सिधै मलाई भन्छन् । हाम्रो पार्टी जनतासँग सिधै गइरहेको हुनाले त्यताबाट आएको विषय पनि बोल्छौं । कहिलेकाहीँ जनता मतदाताले यी विषय उठाउनुस् भनेर मसँगै भन्नुहुन्छ, उनी भन्छन्, बुँदागत रूपमा राखिदिएपछि त तीन मिनेटमा पनि धेरै कुरा भन्न सकिन्छ ।सांसद भएपछि पार्टी नेताकहाँ गएर मन्त्री बनाइदेऊ र मन्त्रालयमन्त्रालय धाएर सचिवलाई मेरो क्षेत्रमा योत्यो बजेट हालिदेऊ भन्न नहुने उनको भनाइ छ । जनप्रतिनिधिले संसद्मा देश र जनताको विषय बोल्ने हो, उनले भने । मुलुकमा जनताका प्रतिनिधिले प्रश्न नउठाएको महसुस सुवाललाई हुन्छ । मुलुकमा मन्त्रीतन्त्र भएको उनको भनाइ छ । मन्त्रीहरूले प्रतिनिधिसभामा उठेको विषयलाई सम्बोधन गर्नुपर्छ, प्रजातन्त्र भनेको त्यही हो । प्रतिनिधिसभा सदस्यले उठाएको विषयलाई सरकारले वास्तै गर्दैन, उनले भने । प्रमुख प्रतिपक्षले सरकारमा पालो कुरिरहेकाले जनताका कुरा संसद्मा उठ्न छोडेको सुवालको भनाइ छ ।"
देउवाले संसद्मा बुझाएको गाडीको नम्बर 'अवैध,"(काठमाडौं)  प्रधानमन्त्री शेरबहादुर देउवाले संसदमा अवैध निजी नम्बर प्लेट रहेको गाडी फिर्ता गरेको पाइएको छ । देउवाले प्रमुख प्रतिपक्षी दल नेताको हैसियतमा ०७४ मा संसद् सचिवालयबाट बा२झ ४४८ नम्बरको गाडी लिएका थिए । तर प्रधानमन्त्री भएपछि उनले भदौ २६ मा बा२झ ४२३६ नम्बरको गाडी फिर्ता गरेका थिए । प्रधानमन्त्री कार्यालयले बा२झ ४२३६ लाई ०७५ पुस १० मा बा६च १०३० नम्बरको निजी प्लेटमा बदलेको थियो, जुन नम्बर प्लेटका लागि अनुमति नवीकरण नै गरिएको छैन । यातायात व्यवस्था कार्यालयले सरकारी गाडीलाई ६ महिनाका लागि मात्रै निजी बनाउन अनुमति दिने गरेको छ । बा२झ ४२३६ लाई पनि ६ महिनाका लागि मात्र बा६च १०३० बनाउन अनुमति दिइएको थियो तर देउवाले प्रमुख प्रतिपक्ष दल नेताको हैसियतमा संसद्बाट लगेको गाडीको सट्टामा फिर्ता गरेको बा२झ ४२३६ नम्बरको गाडी निजी नम्बरमा चलिरहेको थियो । यातायात कार्यालय स्रोतको अनुसार तीन वर्षअघि निजी नम्बर प्लेटमा बदलेको उक्त गाडीको पुनः नवीकरण भएको छैन । देउवाले संसद्बाट लगेको बा२झ ४४८ नम्बरको गाडीलाई पनि ०७४ फागुन ३ मा निजी नम्बर बा१९च ५५५ मा परिवर्तन गरिएको छ । यो गाडी पनि त्यस यता पुनः निजी बनाउन नवीकरण नगरी चलाएको पाइएको छ । सर्वोच्च अदालतको गाडी बढीमा एक वर्षलाई र अन्य सरकारी कार्यालयलाई ६ महिनाका लागि गृह मन्त्रालयको सिफारिसमा मात्रै निजी नम्बर प्लेट राख्न अनुमति दिन्छौं, यातायात व्यवस्था कार्यालय ललितपुरका एक कर्मचारीले भने, ६ महिनापछि निजी बनाउने हो भने फेरि अनुमति लिनुपर्ने हुन्छ । अनुमति नलिने हो भने त्यो गाडीले सरकारी नम्बर प्लेट राख्नुपर्ने हुन्छ । प्रधानमन्त्री कार्यालयले भदौ २५ मा संसद्मा बुझाएको कागजमा बा२झ ४२३६ गाडी उल्लेख भए पनि संसद्ले आइतबार बुझेको विवरणमा बा६च १०३० नम्बर प्लेटको गाडी छ । यही गाडी पनि संसद्ले बुझेको एक महिनापछि मात्रै स्टोरमा दाखिला भएको हो । संसद्को आन्तरिक सेवा तथा योजना व्यवस्थापन महाशाखा प्रमुख एवं अन्तर्राष्ट्रिय सम्बन्ध समितिका सचिव सुरजकुमार दुराले प्रधानमन्त्री कार्यालयबाट भदौ २५ मा बुझेको गाडी संसद्को रेकर्डमा नदेखाई व्यक्तिगत रूपमा प्रयोग गरेको पाइएको छ । प्रधानमन्त्रीले चढ्ने गाडी संसद्बाट गायब भएको विषयमा कान्तिपुरमा समाचार प्रकाशित भएपछि उनले आइतबार संसद्लाई गाडी बुझाएका हुन् । गाडी मैले बुझेर केही दिन मात्रै चढेको हुँ, दुराले भने, कागजी प्रक्रिया पूरा गर्ने क्रममै भएकाले स्टोरमा दाखिला नभएको हो । प्रधानमन्त्री देउवाले संसद्बाट लगेको भन्दा पुरानो गाडी बुझेकामा पनि संसद्ले आपत्ति जनाएको छ । प्रधानमन्त्री कार्यालयका अनुसार देउवाले संसद्बाट २०१३ मोडलको टोयटा प्राडो गाडी लगेर २००७ मोडलको फिर्ता गरेका छन् । प्रधानमन्त्री कार्यालयले गाडी फिर्ता गरिसकेको दाबी गरे पनि संसद्ले नपाएको बताउँदै आएको थियो । सहसचिव दुराले आफूले गाडी बुझेर प्रयोग गरिरहे पनि गाडी हराएको समाचार आएपछि मात्रै महासचिव र पदाधिकारीलाई गराएका हुन् । बिलबुक आउन बाँकी थियो । त्यत्तिकै राख्दा पछि स्टार्ट नहुने भएकाले विभागीय प्रमुखको हैसियतले मैले चलाएको हुँ, दुराले भने, गाडीको दुरुपयोग भएको छैन ।"
पार्टीको संगठनात्मक प्रणाली बिग्रियो,"काठमाडौं (कास) नेकपा एमालेका उपमहासचिव घनश्याम भुसालले पार्टी संस्थागत रूपमा नचलेको भन्दै गम्भीर असन्तुष्टि व्यक्त गरेका छन् । पार्टीको विधान महाधिवेशन सकिएको दुई साता नबित्दै भुसालले एमालेमा सामूहिकता र संगठनात्मक प्रणाली नराम्रोसँग बिग्रेको बताएका हुन् ।पत्रकारसँगको कुराकानीमा आइतबार उनले विधान महाधिवेशनको आयोजना र दसौं महाधिवेशन कहाँ हुँदै छ भन्ने विषयमा सामूहिक रूपमा छलफल नभएको सुनाए । विधान महाधिवेशन हामीले जसरी आयोजना गर्यौं, यो हेर्ने र यसैलाई एमालेको सांगठनिक जीवन भन्ने हो भने वास्तवमा हामी ध्वस्त भइसकेका छौं, उनले भने, किनभने महाधिवेशनको आयोजनाबारे कतै छलफल भएन । यस्तै अवस्था रहे एमाले संकटमा जाने उनको भनाइ छ । विधान महाधिवेशनमा विवादित विषयलाई सहमतिमा नै थाँती राखेको उनले दाबी गरे । दसौं महाधिवेशनले विधान महाधिवेशनका निर्णयलाई करेक्सन गर्न सक्छ, यसर्थ हामी त्यहाँसम्म छलफल गरेर जान सक्छौं । त्यो खुला छ । विधान महाधिवेशनमा मतमतान्तरको कुरा नगरौं भन्ने कुरा अध्यक्षले गर्नुभएको हो, उनले भने ।"
कर्णालीमा जीवनबहादुर 'प्रतीक्षारत मुख्यमन्त्री,"वैशाख २ मा भएका सहमतिका मुख्य बुँदाएमालेका ४ जनाले फ्लोर क्रस गर्ने, तीमध्ये ३ जनालाई सोही दिन मन्त्री बनाउने३ वा ६ महिनामा कांग्रेसका जीवनबहादुर शाहीलाई मुख्यमन्त्री बनाउनेएमालेले कारबाही गरी उपनिर्वाचन भएमा उनै सांसदलाई जिताउन सहयोग गर्नेप्रदेशसभाका ३ वटा समितिमा तीनवटै दलले एकएकवटाको नेतृत्व गर्ने३ दलबीच आगामी निर्वाचनमा पनि सहकार्य गर्ने"
गोठको बासबाट मन्त्री,"(बारा)  पाँच धुर घडेरीमा पिलर ठडिएको डेढ दशक बित्यो तर घर बनेन । जगमा घाँस उम्रिएको छ । छतमा चढ्ने भर्याङ त्यतिकै अधुरो छ । घरको छत नै ढलान नभएपछि भर्याङको अर्थ नै भएन । घडेरीमा पिलर ठडिनुअघि त्यहाँ फुसको सानो छाप्रो थियो । त्यही छाप्रोमा परिवारसहित खाँदिएर बस्थे तीन दिनअघि वन तथा वातावरणमन्त्री बनेका रामसहायप्रसाद यादव । शिक्षण पेसा छाडेर राजनीतिमा लागेका यादव छाप्रोमै बस्दा पहिलो संविधानसभाताका २०६४ मा तत्कालीन मधेसी जनअधिकार फोरमबाट सभासद भएका थिए । सभासद भएकै बेला उनले पक्की घर बनाउन जग र पिलर उठाए । तर त्यो पिलरमा छत अझै ठडिएको छैन । पत्नी र तीन सन्तानसहित उनको परिवारको बास अहिले कलैया५ मा गोठमा छ । बारा निर्वाचन क्षेत्र नम्बर १ अन्तर्गत सिम्रौनगढ९ कचोर्वा स्थायी घर भएका उनी पछिल्लोपटक क्षेत्र नम्बर २ मा प्रतिनिधिसभा सदस्यमा निर्वाचित भएका हुन् । संघीय समाजवादी पार्टीबाट उठेका उनले दोब्बर मतले कांग्रेसका पुराना तथा प्रभावशाली नेता राधेचन्द यादवलाई पराजित गरेका थिए । सामान्य किसानका छोरा हुन् रामसहाय । शिक्षक हुँदै मन्त्री भएका छन्, निर्वाचन क्षेत्रमा उत्साह छ, यादवका गाउँले शिक्षक रामविलास साह तेलीले भने, सरल, इमानदार र शालीन नेताका रूपमा हामी उनलाई चिन्छौं । रामसहायलाई मन्त्री बनाइएकामा जिल्लाका कार्यकर्ता पंक्तिमा खुसियाली भए पनि उनकै परिवारमा खासै उत्साह देखिँदैन । उनले निकै ढिलो पालो पाएको र मूल्यांकनमा निकै समय लागेको गुनासो छ । कम समय र थोरै साधन स्रोतमा संगठन निर्माण, आन्दोलन र राजनीतिमा जति कष्ट गर्नुभयो त्यो अनुसारको पार्टीले मूल्यांकन गर्न सकेन । जनताको प्रत्यक्ष सरोकार राख्ने कृषि वा विकासमूलक मन्त्रालय दिएको भए हुन्थ्यो, रामसहायकी श्रीमती चम्पादेवीले भनिन्, उहाँको राजनीतिक पहुँच बढाउन आफैं बालबच्चाको बोझ उठाएर गोठमै बसेर कष्ट गर्दै छु । हाम्रो बाँच्ने स्रोत गाईभैंसीको दूध हो । मन्त्री पत्नी चम्पाले एउटा गाई र एउटा भैंसी स्याहार्ने आफ्नो दैनिकी रहेको बताइन् । दुई छोरा र एक छोरी पढ्दै छन् । असन्तुष्टि पार्टी अध्यक्षज्यूलाई पनि सुनाउँछु, उनले भनिन् । मन्त्री रामसहाय यादव भने सन्तुष्ट छन् । म मन्त्री बन्नुले गरिब तप्कालाई राजनीति गर्ने ऊर्जा मिलेको छ, त्यसैमा खुसी छु, उनले भने, जेका लागि जिम्मेवारी मिलेको छ, त्यसमा परिवर्तन ल्याउँछु । छाप्रोगोठको बासदेखि मन्त्री निवाससम्मको बास पाउनु संघर्षले ल्याएको सौभाग्य भएको उनले बताए । २०४८ सालमा शिक्षण पेसामा प्रवेश पाएका यादव कलैया५ घुसुकपुर टोलमा तिनै ठडिएको पिलर भएको पुरानो घडेरीको फुसको छाप्रोमा परिवारसहित बस्थे । घर छेउमै रहेको पन्नादेवी माविमा गणित र विज्ञान विषय पढाउँथे । त्यो बेला गजेन्द्रनारायण सिंह नेतृत्वको सद्भावना पार्टीसित नजिक थिए । उपेन्द्र यादवसित भेट भएपछि प्रभावित भएर अर्द्धभूमिगत राजनीति गर्न थाले । संगठन बनाउनमा जुटे । २०६४ मा उनले शिक्षक पदबाट राजीनामा दिए र फोरमका तर्फबाट पहिलो संविधानसभामा सामानुपातिक सभासद भए । सँगै पार्टीको स्थापनाकालदेखि महासचिव पदमा छन् । पटकपटकको मधेस आन्दोलनमा उनी सक्रिय थिए । फोरमको राजनीति सुरु गरेदेखि उनले घर बनाउन भ्याएनन् । घर खर्चले गाह्रो पर्न थालेपछि गाई र भैंसी पाल्न थाले । पुर्ख्यौली घर कचोर्वामा रहेको आफ्नो खेतका रूखबिरुवा बेचेर कलैया५ गोरुबजार छेउमा १२ धुर जग्गा किने । त्यसैमा गाईभैंसी पालन गर्न गोठ बनाए । परिवारसहित त्यही गोठमा बस्न थाले । चम्पाले गाईबस्तु स्याहारिन्, उनीचाहिँ राजनीतिमा पूर्णकालीन भएर लागिपरे ।"
अधिकृतमाथि मोबिल आक्रमण,"(म्याग्दी)  नेत्रविक्रम चन्द समूहले चन्दा नदिएको आरोपमा बेनी नगरपालिकाका प्रमुख प्रशासकीय अधिकृत छविलाल सुवेदीमाथि मोबिल आक्रमण गरेका छन् । सुवेदीमाथि आइतबार मध्याह्न उनकै कार्यकक्षमा आएका ५ जना चन्दका कार्यकर्तामध्ये एकले गाडीमा प्रयोग भएको मोबिल छ्यापेका हुन् । घटनाका बेला सुवेदी केही जनप्रतिनिधि र सेवाग्राहीसँग कुराकानी गरिरहेका थिए । उक्त समूहले फालेको मोबिल सुवेदीको शरीर तथा टेबल, भित्ता र भुइँमा छरिएको थियो । केही जनप्रतिनिधि र सेवाग्राहीसँग कामको विषयमा छलफल चल्दै थियो, एक्कासि आएको समूहका एक जनाले प्लास्टिकबाट केही झिकेर फाल्यो, म कोल्टे परेकाले आँखामा पर्नबाट जोगिएँ, प्रमुख प्रशासकीय अधिकृत छविलाल सुवेदीले भने, प्रतिबन्धित समयदेखि नै पटकपटक मलाई चन्दा मागेका थिए । मैले संस्थागत तोकिएको रकम दिन सक्दिनँ, व्यक्तिगत रूपमा धेरथोर दिन्छु भनेको थिएँ । चन्दा माग भएको विषयबारे मैले नगर कार्यपालिका बैठकमा जानकारी पनि राखेको थिएँ । आफूले पदको दुरुपयोग गरी सम्पत्ति आर्जन नगरेको उनको दाबी छ । मोबिल छ्यापेर भाग्ने क्रममा मुगुको खत्याड गाउँपालिका४ घर बताउने विजय विकलाई सेवाग्राही, जनप्रतिनिधि र कर्मचारीले ढोकामा समात्न भ्याएका थिए । प्रहरीले नियन्त्रणमा लिएका विकले बोकेको झोलाबाट २ लाख ५३ हजार चन्दा संकलन गरिएको युवा संगठन नेपाल, केन्द्रीय समिति लेखेको विशेष सहयोग रसिद को एक ठेली, मोबाइल सेट, लेडिज घडी र राष्ट्रघाती एमसीसी सम्झौता खारेज गरौं लेखिएको पर्चा बरामद गरेको जनाएको छ ।जिल्ला प्रहरी प्रमुख प्रहरी नायब उपरीक्षक श्यामकुमार राईले घटनाबारे थप अनुसन्धान भइरहेको बताए । सबै कार्यालय र धेरै हाई प्रोफाइलसँग तोकिएर चन्दा माग्ने गरेको सुनिएको छ । तर कसैले पनि हामीलाई जानकारी गराउँदैन, उनले भने । सुरक्षा स्रोतले विप्लव समूहले जिल्लाका सबै सरकारी कार्यालय, जनप्रतिनिधि, स्थानीय तह, निर्माण व्यवसायीलगायतसँग चन्दा मागेको जनाएको छ । घटनापछि बसेको नगर कार्यपालिकाको आकस्मिक बैठकले प्रमुख प्रशासकीय अधिकृतमाथि अपमानजनक व्यवहार भएको भन्दै भर्त्सना गरेको छ । बैठकले पटकपटक नगरपालिकासँग ठूलो आर्थिक सहयोग मागिएको र कानुनी रूपमा दिन असमर्थ रहेको जनाएपछि आक्रमण गरिएको उल्लेख गरेको छ । यसअघि भूमिगत रहँदादेखि नै पटकपटक सहयोग मागिएको थियो । कानुनी रूपमा आर्थिक सहयोग गर्ने ठाउँ पनि थिएन । नगर कार्यपालिका बैठकले सहयोग गर्न नसकिने निर्णय कार्यान्वयन गर्दा गरिएको निकृष्ट व्यवहारप्रति खेद व्यक्त गर्दै घटनाको भर्त्सना गर्दछौं, नगर प्रमुख हरिकुमार श्रेष्ठले भने, संलग्नलाई तत्काल कडा कारबाही गरिनुपर्छ । राजनीतिक दलको पर्चा र सहयोग रसिद बोकेका कार्यकर्ताले गर्दै आएका अराजनीतिक गतिविधि सच्चिनुपर्ने उनको भनाइ छ ।"
"चीनको दोहोरो मापदण्ड : बिक्री खुला, ढुवानी बन्देज","(काठमाडौं)  चीनले नेपाल आयातका लागि खरिद गरिने व्यापारिक सामानमा परिमाणात्मक बन्देज लगाएको छैन । नेपालीले चिनियाँ बजारमा एकै पटक करोडौं मूल्यको सामान खरिद गर्न सक्छन् । खरिद गरेको सामान ढुवानी गरेर नेपाल भित्र्याउन भने परिमाणात्मक बन्देज लगाइएको छ । चीनले कोभिडको बहानामा सिन्धुपाल्चोकको तातोपानी र रसुवा नाकाबाट सामान नेपाल भित्र्याउन डेढ वर्षयता लगाएको परिमाणात्मक बन्देजका कारण नेपाली व्यापारी मर्कामा परेका छन् । डेढ साताअघि चीनले सामानको आयात बढाउने आश्वासन दिए पनि त्यसअनुसार कार्यान्वयन हुन सकेको छैन । नेपालका तर्फबाट तिब्बतको ल्हासास्थित नेपाली महावाणिज्यदूत नवराज ढकालको अनुरोधमा चीनले तातोपानीबाट दिनमा २० कन्टेनर र केरुङबाट दिनमा १० कन्टेनर सामान नेपाल भित्रन दिने आश्वासन दिएको थियो । तर दिनमा सयौं कन्टेनर व्यापारिक सामान तातोपानीतर्फको खासा र रसुवाको केरुङमा थुप्रिने गरेकाले चिनियाँ आश्वासनबाट नेपालीले राहत पाउन सकेका छैनन् । चीनले तोकेको परिमाणअनुसार सामान भित्र्याउने हो भने सीमापारि रहेका सामान आइपुग्न तीन महिना लाग्ने व्यापारीहरू बताउँछन् । यस वर्षको दसैंका लागि झिकाइएका तयारी पोसाक, जुत्ता, चप्पललगायतका सामान चीनकै गोदाम र सडकमा अलपत्र छन् । नेपाल हिमालय सीमापार वाणिज्य संघका अध्यक्ष अशोककुमार श्रेष्ठ चीनले परिमाणात्मक बन्देज लगाएर आयात व्यापारलाई चौपट पार्नुको कारण बुझ्न नसकेको बताए । उनका अनुसार ल्हासा बैठकपछि दिनमा २४ कन्टेनर बढाएर सडक र गोदाममा थन्केका सामान छिटो नेपाल भित्रन सक्दैन । कोभिडको बहानामा चीनले लगाएको परिमाणात्मक बन्देज नहटेसम्म आयात व्यापार चौपट हुने धारणा उनको रहेको छ । तीन महिनाअघि चिनियाँ बजारमा लोड गरिएका सामान अझै सीमापारि नै छन् । व्यवसायी विचारी पराजुलीले भने, सामान खरिद र ढुवानी भाडाबापत लाखौं रुपैयाँ तिरेको तीन महिना भइसक्यो तर सामान कहाँ कुन अवस्थामा छ, पत्तो छैन । सामान छिटो ल्याउन रसुवा भन्सारबाट करिब ३० किमि टाढा चीनको केरुङमा अहिले सयौं कन्टेनर सामान छन् । सामान खरिद गर्ने नेपाली व्यापारीलाई चीन प्रवेशमा रोक लगाइएको २०७२ देखि नै हो । सुरुसुरुमा ४५ जना नेपालीले लुकीछिपी केरुङ गएर व्यवस्थापन मिलाएका थिए । पराजुलीका अनुसार अहिले एक जनालाई पनि छिर्न दिइएको छैन । एक व्यापारीले तीन सय कार्टुन जुत्ता सीमापारि बाटैमा अलपत्र भएको दुई महिना बितेको सुनाए । यसै पालि दसैंमा बेच्न नपाए अर्को साल फेसन आउट हन्छ, उनले भने । तातोपानीतर्फ खासाको बाटो भएर पनि सयौं कन्टेनर नेपाल आउन तयारी अवस्थामा छन् । भूकम्प, कोभिड र बाढीपहिरोका उत्तरका दुई नाकाबाट आयात व्यापारमा लामो समयदेखि अघोषित बन्देज लगाइँदा व्यापारी आक्रान्त छन् । नेपालीलाई २०७२ वैशाखदेखि नै चीन प्रवेशमा रोक लगाइएको हो । नेपाली सामान स्थलमार्ग भएर चीन लैजाने अनुमति पनि छैन । नेपाली व्यवसायीले चीन गएर सामान अर्डर गर्नसमेत पाएका छैनन् । अर्डर गरेको सामानअनुसारको मूल्य तिरे पनि परिमाण कम हुने समस्यासमेत रहेको व्यापारीहरू बताउँछन् । भूकम्पअघि व्यापारीहरू आफैं चीन गएर सामान लोड गर्थे । कोभिडपछि उक्त सुविधा कटौती गरिएको छ । व्यापारीले उत्तरतर्फका यस्ता समस्या भोग्दै आए पनि सरकारी प्रयास प्रभावकारी देखिएको छैन । व्यापारी नवीन थापाका अनुसार यो वा त्यो बहानामा चीनले नाका थुनेको थुन्यै गरेपछि दक्षिणी नाका रोज्ने बाध्यता आइलागेको बताउँछन् । सहज रूपमा व्यापार गर्ने अवस्थाका लागि सरकारी प्रयास नै पुगेको छैन, उनले भने, चीनले आयातनिर्यातमा गरेको कडाइले व्यापारी पलायनको क्रम बढ्दै गएको छ । तत्कालीन प्रधानमन्त्री केपी शर्मा ओलीले २०१६ मार्चमा चीनसँग व्यापार तथा पारवहन तथा व्यापार सम्झौता गरेपछि आयात व्यापारका लागि दक्षिणी नाकाको भर पर्नुपर्ने अवस्था अन्त्य हुने अपेक्षा गरिएको थियो । चिनियाँ र नेपाली अधिकारीबीच बेलाबेला भएको छलफलमा उत्तरतर्फका थप ५ वटा नाका सञ्चालन गरेर आयातनिर्यात व्यापार सहज बनाउने सरकारी योजना छ । सरकारले संखुवासभाको किमाथाङ्का, मुस्ताङको कोरला, ताप्लेजुङको ओलाङचाङगोला र हुम्लाको हिल्सा नाकालाई व्यवस्थित गरेर खुलाउन चीनसँग प्रस्ताव राख्दै आएको छ । नयाँ नाका खुलाउने योजना मुताविक सरकारले पूर्वाधारमा करोडौं रुपैयाँ खर्च गर्दै आएको छ । तर वर्षौंदेखि सञ्चालनमा रहेका तातोपानी र केरुङलाई व्यवस्थित गर्न नसक्नुको कारणबारे सरकारले केही बोलेको छैन । चीनकै व्यवहारले पछिल्लो समय व्यापारीहरू दक्षिणी नाकामा निर्भर हुन बाध्य छन् । नाकाबाट हुने व्यापार सहजीकरणका लागि व्यापारिक संघसस्थाले प्रधानमन्त्री शेरबहादुर देउवा, परराष्ट्रमन्त्री नारायण खड्का, अर्थ, वाणिज्य, परराष्ट्रलगायत सम्बन्धित मन्त्रालयका अधिकारीहरूसँग पटकपटक भेटेर गुनासो राख्दै आए पनि समस्या उस्तै छ । संघका अध्यक्ष श्रेष्ठ उत्तरका दुवै नाकाबाट व्यवसाय सञ्चालन गर्न नसक्ने अवस्थामा पुगेको बताउँछन् । सामान जति परिमाणमा खरिद गरे पनि बन्देज छैन, उनले भने, तर ढुवानी गर्न परिमाण तोक्नु भनेको बेच्न नदिनु हो । समस्या नेपालतिर भन्दा पनि चीनले नै खडा गरेको उनको भनाइ छ । ७० प्रतिशत व्यापार दक्षिणतिर उत्तरी नाका राम्ररी सञ्चालन हुन नसक्दा ७० प्रतिशभन्दा बढी आयात व्यापार भारतको बाटोमार्फत हुन थालेको छ । उत्तरी नाकाप्रति विश्वास नभएकाले नै भारतको बाटो प्रयोग गर्न बाध्य भएको व्यापारीहरू बताउँछन् । चीनले कुन बेला के सूचना दिएर आयातित सामान बाटैमा अलपत्र पारिदिन्छ ठेगान हुँदैन, एक व्यापारीले भने । भूकम्पपछि भारतले अघोषित नाकाबन्दी गरेका बेला पनि तातोपानी नाका बन्दै थियो । भूकम्पपछि २०७५ जेठमा एकोहोरो व्यापार खुले पनि अहिलेसम्म आयात व्यापार सहज हुन सकेको छैन । कोभिड महामारीका बेला भारतबाट हुने आयात व्यापार रोकिएन तर चीनबाट हुने कारोबार एक वर्षसम्म रोकियो । सयौं कन्टेनर स्याउ कुहिएर फ्याँक्नुपरेको थियो । चीनका विभिन्न सहरमा गोदाम गरेका र बाटोमा अलपत्र परेका व्यापारिक सामानमध्ये कतिपय सडिए । सरकारी अधिकारीहरूले चीनसँग कुरा गर्दै छौं, अब हुन्छ मात्रै भनिरहे, उपलब्धि केही भएन, एक व्यवसायीले भने । तातोपानीका प्रमुख नारद गौतमका अनुसार भन्सार दर धेरै भएका व्यापारिक सामानको आयात न्यून छ । केरुङमा कन्टेनर संख्या बढाउने सहमति कार्यान्वयन भएको छैन । भन्सारका अनुसार पहिलेकै अवस्थामा दिनमा ५७ कन्टेनर सामान नेपाल भित्रने गर्छ । रसुवा भन्सार प्रमुख रामप्रसाद रेग्मीका अनुसार विशेषगरी जलविद्युत् कम्पनीका मेसिन, कुहिएर जाने वस्तु, दूरसञ्चारका सामान भित्रने गरेका छन् । यसबाट राजस्व संकलन न्यून हुने उनले बताए । सिन्धुपाल्चोक उद्योग वाणिज्य संघका अध्यक्ष होमबहादुर बस्नेत (राजकुमार) का अनुसार अर्डर गरिएको सामान आयातका लागि नेपाली कन्टेनरलाई चिनियाँ भूभागमा प्रवेश गर्न दिइँदैन । आयात गरिएको सामानको कन्टेनर चीनले रसुवाको मितेरी पुलमा खसाल्ने गरेको छ । चिनियाँले खसालेको सामानलाई नेपाली कन्टेनरले लोड गरेर भन्सार यार्डमा भित्र्याउने गरेको छ । दिनमा १०१५ वटा कन्टेर सामान आयात गरेर कसरी व्यापार हुन्छ ? बस्नेतले भने, भारतको बाटो भएर नेपाली दुई कन्टेनर सामान काठमाडौं भित्र्याउन १८ लाख रुपैयाभन्दा बढी ढुवानी भाडा खर्च हुन्छ । त्यही कारण बजारमा चिनियाँ सामानको मूल्य वृद्धि भएको उनले बताए । स्थलमार्गबाट आयात गर्दा ढुवानी भाडा सस्तो पर्ने र सामान पनि छिट्टै भित्रिने बस्नेतले जानकारी दिए । सरकारका मान्छेले गर्दैनौं कसैले भन्दैनन् तर उपलब्धि देखिँदैन, उनले भने । २०७२ अघि तातोपानीबाट मात्र दिनमा डेढ सय कन्टेनर सामान भित्रने गरेको थियो । वाणिज्य मन्त्रालयका सहसचिव एवं प्रवक्ता नारायणप्रसाद रेग्मी भने कोभिडका कारण अप्ठेरो भए पनि अहिले ठूलो समस्या नरहेको बताउँछन् । हामी व्यापार सहजीकरणमा लागिरहेका छौं, उनले भने, पछिल्लो समय विस्तारै सुधार हुँदै गएको छ । तातोपानीबाट मात्र आर्थिक वर्ष २०७२७३ सम्म करिब २० अर्बको आयात र करिब पौने तीन अर्बको निर्यात व्यापार हुँदै आएको थियो । रसुवा नाका भने २०७२ को भूकम्पपछि मंसिरबाट धेरै चल्तीमा ल्याइएको हो । तातोपानीको विकल्पमा विकास गर्न खोजे पनि उक्त नाकाबाट हुने आयात सहज हुन सकेको छैन ।"
जिप खस्दा २ को मृत्यु,"स्याङ्जा (कास) वालिङबाट लाखुडाँडातर्फ जाँदै गरेको जिप मोदीखोला भित्री सडक खण्डमा दुर्घटना हुँदा दुई जनाको मृत्यु भएको छ । १७ जना घाइते भएका छन् । आइतबार साँझ भएको दुर्घटनामा मृत्यु हुनेमा गल्याङ१० का ७७ वर्षीय दलबहादुर पल्ली र ३२ वर्षीया गंगा पल्ली छन् । उपचारार्थ वालिङ प्राथमिक स्वास्थ्य चौकीमा पुर्याइएका उनीहरूलाई चिकित्सकले मृत्त घोषणा गरेको प्रहरीले जनाएको छ । ग१ज ४९१८ नम्बरको जिप सडकदेखि ५० मिटर तल खसेको डीएसपी राजेन्द्र अधिकारीले बताए । १५ जना घाइतेको वालिङ प्राथमिक स्वास्थ्य चौकीमा उपचार भइरहेको छ । गम्भीर घाइते गल्याङ१० की ४ वर्षीया करिश्मा थापा, २ वर्षीय अर्चल विकलाई पोखराको मणिपाल मेडिकल अस्पताल लगिएको छ । जिपचालकलाई नियन्त्रणमा लिइएको प्रहरीले जनाएको छ ।"
रातारात करोड कमाउने लोभमा हत्या,"(काठमाडौं)  रातारात धनी बन्ने लोभमा मानिस कुन हदसम्म पुग्न सक्छ भन्ने राजधानीको एउटा हत्याकाण्डले देखाएको छ । त्यो पनि पासो लगाएर मान्छे मरेको डोरी बेचेर करोडौं कमाउने । त्यस्तै लोभमा परेर ललितपुरमा एक महिलाको हत्या भएको छ । हत्याको आरोपमा महानगरीय अपराध महाशाखाले तीन जनालाई पक्राउ गरेको छ । पक्राउ पर्नेहरूमा मकवानपुर राक्सिराङ५ प्याङचे टोल घर भई ललितपुर महानगर२८ हरिसिद्धि नयाँबजार बस्ने २३ वर्षीय सविन प्रजा, उनकी पत्नी १८ वर्षीय प्रविना प्रजा र मोरङको पथरी शनिश्चरे८ मंगलबारे घर भई हरिसिद्धि बस्ने २० वर्षीय सुमन मगर छन् । अभियुक्तहरूले प्रहरीसँग दिएको बयानबाट पासो लगाएर मान्छे मरेको डोरी बेचेर करोडौं कमाउने योजना खुलासा भएको हो । उनीहरूले नुवाकोट बेलकोटगढी९ घर भई ललितपुर महानगर२७ सुनाकोठी बस्ने ४५ वर्षीया कमला तामाङको डोरीले घाँटी कसेर हत्या गरेको खुलेको महाशाखा प्रमुख एसएसपी चन्द्रकुवेर खापुङले बताए । भदौ २५ को बिहान साढे ६ बजे सुनाकोठीस्थित टहरामा कमलाको शव शंकास्पद अवस्थामा फेला परेको थियो । अनुसन्धान गर्दा पासो लगाएर मान्छे मरेको डोरी करोडौंमा बिक्री हुन्छ भन्ने अन्धविश्वासमा परेर ती महिलाको हत्या भएको खुलेको थियो । हत्याको आरोपितमध्येका सुमन मगरलाई प्रहरीले झन्डै महिना दिनपछि गत बिहीबार हरिसिद्धिबाट पक्राउ गर्यो ।उनी पक्राउ गरेपछि घटनाका धेरै तथ्य बाहिर आए । घटनामा संलग्नताका आरोपित सविन प्रजा र उनकी पत्नी प्रविनालाई महाशाखाले शुक्रबार मकवानपुरको मनहरी७ बाट पक्राउ गरेको हो । हत्या आरोपी तीनै जनालाई महाशाखाले आइतबार सार्वजनिक गरेको छ । ज्यामी काम गरेर गुजारा गर्ने उनीहरूले छिट्टै धेरै रकम आर्जन गरेर धनी बन्ने सपनामा अन्धविश्वासको लहैलहैमा लागेर हत्या गरेको प्रारम्भिक अनुसन्धानमा खुलेको छ । उनीहरूले मान्छे पासो लगाएर मरेको डोरी करोडौंमा बेचिन्छ भन्ने कुरा कतैबाट सुनेका रहेछन्, एसएसपी खापुङले भने, सुनेकै भरमा एक्लै बसेकी महिलाको हत्या हुन पुग्यो । सविन र सुमनले मानिस पासो लागी मरेको डोरीसँगै रामलक्ष्मण र हनुमान भएको पुराना सिक्का, दाहिने शंख, चट्याङ परेको ढुःगबलगायतका वस्तुहरू करोडौं रुपैयाँमा बिक्री हुने हल्ला सुनेका थिए । सो हल्ला कहाँबाट सुनेको भन्नेचाहिँ खुलेको छैन, एसएसपी खापुङले भने ।छिट्टै धेरै रकम आर्जन गरेर धनी बन्ने सपनामा मानिस पासो लागी मरेको डोरी खोज्ने योजना सविन र सुमनले बनाए । योजनाअनुसार उनीहरूले कमलालाई निसानामा राखे । एक्लै बस्ने, हिमचिम भएको र मदिरासमेत सँगै खानेबस्ने गरेकी कमलालाई हत्या गर्ने योजनामा पुगे सुमन, सविन र प्रविना । सुमन र कमलाबीच पुरानो चिनजान थियो । कमला आफ्ना श्रीमान् र छोरासँग छुट्टिएर ज्यामी काम गरेर गुजारा चलाउँदै आएकी थिइन् । उनीहरूको निसानामा कमला सजिलै परिन् । भदौ २४ गते साँझ सुमन र सविनले आफूहरू टहरामा बस्न आउने भन्दै कमलालाई फोन गरे । कमलाले स्विकारिन् । उनीहरू रक्सी लिएर साँझ कमलाको टहरामा पुगे । सँगै पिए । उनीहरू राति टहरामै सुते । मापासे गरेर सुतेकी कमलालाई सुतेकै अवस्थामा सुमन र सविनले हातमा उनकै सलले बाँधेर घाँटीमा डोरीले कसेर हत्या गरे । महाशाखाका डीएसपी निसान थापाका अनुसार उनीहरूले हत्या गर्ने योजना बनाएर इनारमा प्रयोग हुने ३ फिट डोरी लगेरै गएका थिए । हत्यापछि डोरीसँगै कमलाले कानमा लगाएको गहना, मोबाइलसमेत लिएर भदौ २५ को बिहानै उनीहरू टहराबाट हिँडे । उनीहरूले केसमेत गरे भने, बिहानै नुहाएर धुप बालेर पूजासमेत गरी डोरीलाई ऐनामा समेत देखाए । पासो लगाएर मान्छे मरेको डोरी करोडौंमा बिक्री हुन्छ भन्ने कुरासँगै उनीहरूले अर्को कुरा पनि सुनेका रहेछन्, डीएसपी थापाले भने, पासो लगाएको डोरी ऐनामा देखाएर हेर्यो भने शुद्ध भएमा देखिँदैन । शुद्ध नभए देखिन्छ । त्यही हल्लाकै भरमा उनीहरूले बिहानै डोरी ऐनामा देखाए । तर, डोरी ऐनामा देखियो । ऐनामा देखिएपछि उनीहरूले कमलाको हत्यामा प्रयोग गरेको डोरी खोलामा फ्याँकेको बताएको उनले बताए । कमलाले कानमा लगाएको गहनासमेत नक्कली भएको खुलेपछि फ्याँकेको उनीहरूले बताएको प्रहरीले जनाएको छ । प्रहरीले हत्यामा प्रयोग भएको डोरी र गहना भने भेटिएको छैन ।"
हत्या अभियोगमा पत्नीसहित ४ पक्राउ,"काठमाडौं (कास) पति हत्याको आरोपमा पत्नीसहित चार जना पक्राउ परेका छन् । ललितपुरको वाग्मती गाउँपालिका४ प्यूटारका २९ वर्षीय राजकुमार ब्लोनको हत्याको आरोपमा २८ वर्षीया रजिना, साली २५ वर्षीया सुनिता स्याङतान, साढु भाइ गोदावरी७ देवीचौरका ३० वर्षीय ज्ञानकुमार स्याङतान र गोदावरी१२ ठेचोकी ३० वर्षीया म्याक्सी माया ब्लोन पक्राउ परेका हुन् । असोज ११ मा गोदावरी७ देवीचौर सलेनी खोल्सामा राजकुमारको शव फेला परेको थियो । टाउको र घाँटीमा धारिलो हतियार प्रहार गरेको चोटपटक थियो । अलिकति पर्तिर गोदावरी११ का २८ वर्षीय मनोज सार्की पनि मृत भेटिएका थिए ।महानगरीय प्रहरी परिसर ललितपुरका प्रवक्ता एसपी प्रज्वल महर्जनका अनुसार घटना अनुसन्धानका क्रममा चार जनालाई पक्राउ गरिएको हो । मृत फेला परेका मनोज पनि राजकुमारको हत्यामा संलग्न रहेको तथ्य भेटिएको प्रहरीको दाबी छ । राजकुमारले मादक पदार्थ सेवन गरी दिनहुँ गर्ने कुटपिटबाट रजिना आजित थिइन् । श्रीमान्को हत्या उनकै योजनामा भएको प्रारम्भिक अनुसन्धानमा खुलेको छ । श्रीमान्को हत्या गर्न ५ हजार रुपैयाँ दिएको देखिन्छ, काम सकेपछि ५० हजार रुपैयाँ दिने भनेको रैछ, एसपी महर्जनले भने । राजकुमारको हत्यापछि भाग्ने क्रममा मनोजको भीरबाट खसेर मृत्यु भएको अनुमान गरेको छ । पक्राउ गरिएका चारै जनाविरुद्ध जिल्ला अदालत ललितपुरबाट म्याद थप गरी आवश्यक अनुसन्धान प्रहरीले जनाएको छ ।"
पुरातात्त्विक सम्पदा बग्दै भारततर्फ,"(भैरहवाकपिलवस्तु)  बुद्ध जन्मस्थल लुम्बिनीदेखि झन्डै आठ किलोमिटर दक्षिणमा रहेका बन्जरही, निपनिया र पैसीया गाउँमा रहेका पुरातात्त्विक भग्नावशेष र सम्पदा बगेर भारततर्फ गइरहेका छन् । बुद्धकालीनभन्दा अघि मानव बस्ती रहेको प्रमाण दिने ऐतिहासिक भग्नावशेष र पुरातात्त्विक सम्पदा बर्सेनि नदीमा बग्ने गरेका हुन् । यसरी यहाँका पुरातात्त्विक सम्पदा धेरै लोप भएका छन् । लुम्बिनी सांस्कृतिक नगरपालिका१२ मा पर्ने यी गाउँको संरक्षण र दानव नदीको कटानलाई नियन्त्रण नगरिँदा पुरातात्त्विक सम्पदा लोप हुँदै जान थालेका हुन् । बर्सेनि दानव नदीमा आउने भेलमा पुरातात्त्विक सम्पदा बग्ने गरेका छन् । लुम्बिनी क्षेत्रका वरिष्ठ पुरातत्त्वविद् वसन्त बिडारीले यी गाउँमा बुद्ध जन्मिनुभन्दा अगाडिको प्राचीन बस्ती रहेको बताए । उनका अनुसार त्यहाँ फेला परेका भग्नावशेष र पुरातात्त्विक सम्पदाले प्राचीन मानवबस्तीको साथसाथै बुद्धको जीवनीपछि बुद्ध तीर्थस्थलहरू जानका लागि तीर्थयात्रीले प्रयोग गर्ने प्राचीन मार्गसमेत रहेको देखिन्छ । तर, पुरातात्त्विक यी स्थलहरूको संरक्षण गर्नमा सरकार धेरै पछि पर्यो । धेरै पुरातात्त्विक अवशेष नदीमा बगिसके, उनले भने, यदि संरक्षण नगरेर यस्तै अवस्था कायम रहने हो भने पुरातात्त्विक यी स्थलको नामोनिसान मेटिएर पुरातात्त्विक प्रतिवेदनमात्रै रहनेछ । अझै पनि पुरातात्त्विक केही सम्पदा बचेकाले यी स्थलहरूको तत्काल संरक्षण गरी अन्वेषण र वैज्ञानिक ढंगबाट अध्ययन गर्न अति जरुरी रहेको उनले बताए । भारत सहयोग नियोगका तर्फबाट सन् १९६४ मा भारतका प्रख्यात पुरातत्त्वविद् प्रोफेसर सन्तराम बालचन्द्र देवले बन्जरही र पैसियाको उत्खनन गरेका थिए । बन्जरहीमा उनले माटोको भाँडा पाएका थिए । ती भाँडाहरूलाई देवले सातौं शताब्दी बीसीको भनेर उल्लेख गरेका छन् । नेपालको पुरातत्त्व विभागले सन् १९६८ मा प्रकाशित गरेको नेपाल तराईको पुरातात्त्विक अनुसन्धान नामक पुस्तकमा पुरातत्त्वविद् देवले ती स्थललगायतका स्थानमा गरेको उत्खननका बारेमा उल्लेख गरिएको छ । पैसियामा उनले थुम्का थुम्का भएको स्थानमा उत्खनन गर्दा तीनवटा मन्दिरको अवशेष पाएका थिए । कुँदिएको इँटाहरू पाइएको थियो । ती मन्दिर चौथो शताब्दी इस्वीको भएको उनले उल्लेख गरेका छन् । निपोनियामा उत्खनन भएको छैन । उनले यसलाई प्राचीन मानवबस्ती भनेका छन् । यसपछि यी स्थलको उत्खनन र अध्ययन हुन सकेको छैन ।दानव नदी कटान नियन्त्रणका लागि तटबन्ध र तारजालीलगायतको कुनै पनि पहल अहिलेसम्म गरिएको छैन । दानव नदी त्यस स्थानदेखि दक्षिण हुँदै भारततर्फ बगेको छ । केही वर्षअघि त्यस स्थलमा फेला परेका दर्जनभन्दा धेरै इनारका भग्नावशेष सबै बगिसकेका छन् ।लुम्बिनी विकास कोषका उपाध्यक्ष अवधेशकुमार त्रिपाठी ती स्थलमा पाइएको भग्नावशेष र पुरातात्त्विक सम्पदा मोहनजोदारो र हरप्पा सभ्यतासँग मिल्दोजुल्दो रहेको बताउँछन् । ती स्थानका पुरातात्त्विक सम्पदाले सातौंदेखि ११ औं शताब्दीको नदीमुखी मानवबस्ती र मानव सभ्यतालाई देखाएको र अध्ययनका क्रममा यस क्षेत्रमा रहेका माटाका संरचना भारतको हस्तिनापुरको समकालीन भएको निचोड देवले निकालेको उनले बताए । ती स्थल पुरातात्विक र प्राचीनकालको रहेकामा कुनै शंका छैन, स्थानीय बासिन्दा समेत रहेका उपाध्यक्ष त्रिपाठीले भने, दानव नदीको कटानलाई रोक्न नसक्दा हामीले देख्दादेख्दै पनि चारपाँच वटा प्राचीन इनारको भग्नावशेष बगाइसक्यो । हिउँदको बेला दानव नदी किनारमा पैदल हिँड्दा माटोका भाँडाकुँडा लगायतका सम्पदा अहिले पनि भेटिने गरेको उनले बताए । त्यतिबेलाको लुम्बिनी सभ्यता बुझ्न र लुम्बिनी, कपिलवस्तु, देवदह, भारतमा पर्ने सराबस्ती, बोधगया, राजगीर, नालन्दा र पाकिस्तानमा रहेको तक्षसिलालगायतका बौद्ध तीर्थस्थलको भ्रमणका लागि बौद्ध तीर्थयात्री हिँड्ने रुटअन्तर्गत रहेको प्राचीन मानवबस्ती र गाउँ ती स्थल भएको अनुमान त्रिपाठीको छ । उनका अनुसार बुद्ध जन्मस्थल लुम्बिनीमा सम्राट् अशोक आई स्तम्भ राख्नु र अशोक स्तम्भमा लुम्बिनी ग्रामको कर हटाइएको कुरा उल्लेख गरिनुले त्यतिबेला यी स्थल मानवबस्ती तथा सहरका रूपमा रहेको देखाउँछ । यी सबै पुरातात्त्विक स्थलको उद्गम स्थल लुम्बिनी भएकाले बुद्धको जीवनीसँग प्रत्यक्ष र अप्रत्यक्ष रूपमा जोडिएका सबै स्थलको संरक्षण गर्न राजपत्रमा प्रकाशित गरी योजना बनाउने तयारी गरिएको उनले बताए । १९६४ मै ती स्थलको अध्ययन भएर पुरातात्त्विक महत्त्वको भएको जानकारी भएर पनि अहिलेसम्म संरक्षणको पहल नगरिनु दुर्भाग्य हो, उपाध्यक्ष त्रिपाठीले भने, संरक्षणमा भएको बेवास्ता र ढिलासुस्तीले ती स्थलमा पाइएका धेरै ज्ञान, सभ्यता र इतिहास नदीमा बगेर विलय भए ।स्थानीयले यहाँ भेटिएका माटाका केही भाँडा र संरचना लुम्बिनी विकास कोषलाई उपलब्ध गराएका थिए । उनीहरूले उपलब्ध गराएका पुरातात्त्विक संरचना कोषले सुरक्षित राखेको उपाध्यक्ष त्रिपाठीले बताए । बुद्ध जीवनीमा सरोकार राख्ने रूपन्देही, कपिलवस्तु र पश्चिम नवलपरासीमा मात्रै २ सय ३५ भन्दा धेरै पुरातात्त्विक सम्पदा पत्ता लागेका छन् । धेरै स्थलको खोजअनुसन्धान भने हुन सकेको छैन ।दुई वर्षअघि नदी छेउमा पाँच फिटजति अग्लो माटोको रिङ भेटिएको तर संरक्षण गर्नेतर्फ कसैको ध्यान नगएकाले नदीले बगाएको स्थानीय दिलीपकुमार श्रीवास्तवले बताए । ६९ वर्षीय स्थानीय रमेशचन्द्र श्रीवास्तव आफू सानो छँदा माटोको घैंटामा सुनचाँदी भेटिएको र पछि त्यो हराएको बताए । यसरी भेट्टाएको सामान कसैले घरमा लगेर राखेमा उसको घरमा शुभ नहुने मान्यता स्थानीयमा रहेकाले पनि सम्पदाको संरक्षण हुन नसकेको उनले सुनाए । तीन दशकअघि तीन किलोमिटर परबाट बग्ने नदी अहिले सम्पदा क्षेत्रबाट बगिरहेको छ, उनले भने, नदीले पछिल्ला वर्षमा अझ तीव्र गतिमा कटान गरिरहेको छ । कटान नियन्त्रणको माग बारम्बार स्थानीयले गरे पनि कसैले सुनेको छैन ।नदी कटानले सम्पदा क्षेत्रको अस्तित्व मात्रै संकटमा नभएर स्थानीयको घरजग्गा पनि जोखिममा परेको स्थानिय बासिन्दा बताउँछन् । नदी कटान हुनुअघि यहाँ धेरै पुराना घर, माटोका भाँडा, बाकस, सुनचाँदी, शिवालय मन्दिर, इनारहरू भेटिएका थिए । कुनैकुनै स्थानमा मानव कंकालहरूसमेत फेला परेको स्थानीय बताउँछन् । लगभग आठदस वर्षअघि एउटा ठूलो बाकस भेटिएको थियो, उचाल्न नै नसकिने, स्थानीय प्रकाश गुप्ताले भने, त्यो पनि वर्षाका बेला नदीको भेलमा बग्यो । ती स्थलहरू पुरातात्त्विक स्थल नै भएको र संरक्षण, अध्ययन र अनुसन्धान गर्ने दायित्व पुरातत्त्व विभागको भए पनि आर्थिक अभावले काम गर्न नसकिएको पुरातत्त्व विभागका महानिर्देशक दामोदर गौतमले बताए । नदी कटान नियन्त्रण गरी पुरातात्त्विक सम्पदाको लोप हुन नदिन विभागले तत्काल एउटा टोली खटाएर ती स्थलको नक्सांकन गरी संरक्षणका लागि सम्बद्ध निकायलाई पत्राचार गर्ने उनले बताए । त्यहाँ नदी कटान रोक्न पुरातात्त्विक संरचनाको संरक्षण गर्न ठूलो रकम लाग्ने भएकाले यसका लागि पटकपटक लुम्बिनी विकास कोषलाई अनुरोधसहित पत्राचार गरिएको छ, उनले भने, तीनै तहका सरकारले आफ्नो क्षेत्रमा रहेका पुरातात्त्विक स्थलको अध्ययन, संरक्षण र उत्खननका लागि हातेमालो गरेर अघि बढ्नुपर्छ ।"
"कतै खेतीपाती, कतै घर","जति उत्साह र उमंग लिएर काठमाडौंबाट गणेश केसी तिलौराकोट घुम्न आएका थिए, यहाँको लथालिंग अवस्था देखेपछि उनी निराश भएका छन् । बुद्धस्थल कन्थक स्तूपनजिकै खेतमा बेवारिसे पुरातात्त्विक महत्त्वका भाँडाकुडा देखेपछि उनी निराश बनेका हुन् । कपिलवस्तु नगरपालिका३ तिलौराकोट नजिकै खेतमा प्राचीन भाँडाकुँडा हेर्दै उनी चिन्तित बने । ५७ सेन्टिमिटर नखन्दै भेटिने पुरातात्त्विक वस्तु खेतमै बेवारिसे अवस्थामा छन् । यस्तो अवस्था जिल्लाका धेरै ऐतिहासिक र पुरातात्त्विक स्थल वरिपरि रहेको बताइन्छ । संरक्षण अभावमा महत्त्वपूर्ण पुरातात्त्विक वस्तु नष्ट हुने जोखिम बढ्दा पुरातत्त्वविद् चिन्तित बनेका छन् ।यहाँका ऐतिहासिक र महत्त्वपूर्ण पुरातात्त्विक स्थल कति अतिक्रमणमा परेका छन् । बुद्धसँग सम्बन्धित स्थलका जग्गा दिनानुदिन साँघुरिँदै गएका छन् । स्थानीयले पुरातात्त्विक जग्गामै छाप्रो हालेर बसेका छन् । कतिपयले पक्की घर नै बनाएका छन् । कहीं खेतीपाती गरिरहेका छन् । कतै खलिहान बनेका छन् । कपिलवस्तु संग्रहालयको स्वामित्वको लालपुर्जा रहेको र लुम्बिनी विकास कोषले रेखदख गरिरहेको पुरातात्त्विक स्थलको अवस्था यस्तो रहेको हो । पुरातात्त्विक स्थल सगरहवा सबैभन्दा बढी अतिक्रमणमा परेको छ । ५६ बिघा ११ कट्ठा क्षेत्रफल रहेको सगरहवाको ७ बिघा बढी जग्गा सुकुम्बासीले अतिक्रमण गरेका छन् । कपिलवस्तु नगरपालिका९ मा पर्ने उक्त ठाउँमा १०१५ वर्षअघि ४५ जनाले छाप्रो राखेर बस्न सुरु गरेको ठाउँमा अहिले ५६ घर निर्माण भइसकेका छन् । प्रत्येकले १ देखि ४ कट्ठा जग्गा ओगट्दै घर र खेतबारी बनाएका छन् । कौशलका राजा प्रसेनजितको विवाह शाक्यहरूले झुक्याएर दासीपुत्रीसँग गरिदिएका थिए । प्रसेनजितका छोरा विरुद्धक मामाघर प्राचीन कपिलवस्तु आउँदा आमा दासीपुत्री भएको थाहा पाएपछि क्रोधावेशमा आई सयौं शाक्यको हत्या गरेको इतिहास पाइन्छ । त्यसैले सगरहवालाई सामूहिक बध स्थल भनिन्छ । पछि डा फ्युहररले उत्खनन गर्दा त्यहाँ १७ वटा स्तूप भएको प्रकाशमा ल्याएका थिए । कपिलवस्तु नगरपालिका५ मा रहेको वभनी कोटको ५ बिघा जग्गा विद्यालयले आफ्नो नाममा गराएको छ । २०२८ मा नापी हुँदा पुरातात्त्विक क्षेत्र भनी फिल्ड बुकमा उल्लेख गरिएको भए पनि धर्मभक्त निमाविले २०३७ सालमा उक्त जग्गाको लालपुर्जा लिएको देखिन्छ । वभनी गाउँदेखि दक्षिणपश्चिम एक स्तूपाकार ढिस्को छ । त्यसको दक्षिणतर्फ प्राचीन इनार रहेको छ । यहाँ प्राचीन इँटा र माटोका भाँडाका टुक्रा यत्रतत्र छरिएका छन् । बुद्धभूमि१० चेतरादेईमा रहेको पुरातात्त्विक स्थलको ४ बिघा जग्गा पनि अतिक्रमणमा परेको छ । भगवानपुर गाउँका १६ जनाले पुरातात्त्विक उक्त जमिनमा खेतीपाती गरिरहेका छन् । त्यस्तै ६७ जनाले छाप्रो बनाएर बसेका छन् । पुरातात्त्विक क्षेत्र संरक्षण गर्न कपिलवस्तु संग्रहालयले फलामे बार लगाए पनि त्यसभित्रै खेती गरिरहेका हुन् । यहाँ विशाल त्रिकोणात्मक ढिस्कोको खण्डहर फैलिएको छ । यहाँ पाइएका माटाका भाँडा र अन्य सामग्री धेरैजसो सुङ्ग र कुषाणकालीन रहेको बताइन्छ । त्यसैले यी ठाउँ महत्त्वपूर्ण मानिएका हुन् । त्यस्तै कपिलवस्तु नगरपालिका११ स्थित अरोराकोटको पनि पूर्वउत्तर २ बिघा जग्गा अतिक्रमण गरी खेतीपाती गरेका छन् । अरौराकोटमा प्राचीन इँटाले बनेका किल्ला र त्यसको चारैतिर रहेका खाडलका अवशेष अझै पनि स्पष्टसँग देख्न सकिन्छ । भारतीय विद्वान् पुरातत्त्वविद् पीसी मुखर्जीले यस ठाउँलाई कनकमुनि बुद्धको नगर बताएका छन् । अरौराकोटको लम्बाइ ७५० फिट र चौडाइ ६ सय फिट रहेको छ । त्यस्तै मायादेवी गाउँपालिकास्थित सिसहनिया कोटको पूर्व, पश्चिम र उत्तर पुरातात्त्विक भग्नावशेष भएको ठाउँ व्यक्तिका नाममा छ । कपिलवस्तु नगरपालिका२, लमतिया कोटको ५ बिघा जग्गा अतिक्रमण गरी खेतीपाती गरिएको छ । पुरातात्त्विक महत्त्वका अतिक्रमित जग्गा खाली गराउन योजना बनाउने काम भइरहेको लुम्बिनी विकास कोषका सदस्य सानुराजा शाक्यले बताए । अब छिट्टै यो कागजमा मात्र नभई व्यवहारमा कार्यान्वयन पनि हुनेछ, उनले भने ।"
सर्बियाका राष्ट्रपतिसँग परराष्ट्रमन्त्रीको भेटवार्ता,"काठमाडौं (कास) असंलग्न अभियान (नाम) ६० औं वर्ष पुगेको उपलक्ष्यमा आयोजित कार्यक्रमका लागि सर्बियाको राजधानी बेल्ग्रेड पुगेका परराष्ट्रमन्त्री नारायण खड्काले आइतबार त्यहाँका राष्ट्रपति अलेक्सान्डर भुचिचसँग शिष्टाचार भेटवार्ता गरेका छन् । परराष्ट्र मन्त्रालयका अनुसार भेटवार्तामा दुवै पक्षले पारस्परिक हितका विषय आदानप्रदान गरेका थिए । साइडलाइन वार्ताकै दौरान मन्त्री खड्काले सर्बियाका समकक्षी निकोला सेलाकोभिचसँग भेट गरे । उक्त अवसरमा द्विपक्षीय, क्षेत्रीय र बहुपक्षीय सहयोग प्रवर्द्धन गर्ने विषयमा कुराकारी भएको परराष्ट्र मन्त्रालयले जनाएको छ । नेपाल नामको सदस्य राष्ट्र हो । मन्त्री खड्का नेपाली प्रतिनिधिमण्डलको नेतृत्व गर्दै सर्बिया गएका हुन् ।"
सर्यो एनआरएन महाधिवेशन,काठमाडौं (कास) गैरआवासीय नेपाली संघ (एनआरएनए) को कात्तिक ६८ मा काठमाडौंमा हुने भनिएको १० औं महाधिवेशन तथा विश्व सम्मेलन सरेको छ ।परराष्ट्र मन्त्रालयले शुक्रबार महाधिवेशनका लागि प्रतिनिधि चयनमा देखिएको विवाद मिलाएर मात्रै महाधिवेशन गर्न निर्देशन दिएपछि आइतबार बसेको एनआरएनएको सचिवालय बैठकले महाधिवेशन सार्ने निर्णय गरेको हो । महाधिवेशनको नयाँ मिति भने तय गरिएको छैन । एनआरएनएका प्रवक्ता डीबी क्षेत्रीले ६ महिनाभित्र महाधिवेशन गर्ने बताए ।
"दसैंतिहार आइसक्यो, झल्को लाइसक्यो","(काठमाडौं)  खल्तीमा खर्च जोहो भएको भए पोखराका केशव गुरुङ यतिबेला घर पुगिसकेका हुन्थे । बुबाआमा तथा उनका अन्य परिवार उतै छन् । हाल कपन बस्ने दृष्टिविहीन उनी बाटो खर्च जोहो गर्नकै लागि रत्नपार्कको सडकमा बसेर गीत गाउँदै गरेका देखिन्छन् । दसैं आइसक्यो, घर जानलाई खर्च छैन, उनले भने, दुईचार पैसा होला कि भनेर यता बसेको छु । खर्च पुगे फूलपातीको दिन हिँड्नुपर्ला । उनी राजधानीका दोहोरी साँझहरूमा गाउने र मादल बजाउने गर्थे । कोरोना महामारीका कारण रोजगारी गुमेपछि उनी सडकमा आइपुगेका हुन् । सडकमा गीत गाउँदा दिनमा ५७ सय रुपैयाँ हुन्छ । काठमाडौंमा बस्न साह्रै गाह्रो भएपछि सडकमा आएको हुँ । यसैले अलिकति भरथेग भएको छ, उनले भने । दसैं सुरु भइसक्दा काठमाडौं छाडेर आफ्नो पुरानो थलो जानेहरू दिनदिनै थुप्रै छन् । तर गुरुङजस्ता बिखर्चीहरू भने फर्किने जोहो गरिरहेका छन् । महानगरीय ट्राफिक प्रहरी महाशाखा प्रवक्ता सञ्जीव शर्मा दासका अनुसार दसैं सुरु भएयता आइतबारसम्ममा सडकमार्गबाट ५ लाख ६० हजार जनाले काठमाडौं उपत्यका छाडेका छन् । काठमाडौंमा बिहान, बेलुकाको छाक टार्न धौधौ परेकाहरू धेरै जना अहिले खर्च जुटाउन सडकमा हात फैलाउँदै गरेका भेटिन्छन् । दसैंको चहलपहलले व्यस्त असन, इन्द्रचोक, न्युरोडका बजारमा दैनिकी टार्न सहयोग मागिरहेका थुप्र्रै भेटिन्छन् । असन बजारकै एक कुनामा बसेर किनमेल गरिरहेका जमातलाई हेर्दै टोलाइरहेकी थिइन्, दोलखाकी ६५ वर्षीया बुनु पाण्डे । उनी दसैंको किनमेल गर्न होइन बेलुकाको खानाको जोहो गर्न त्यता आइपुगेकी थिइन् । भोटाहिटी पुलछेउमा एक मनकारी बेलुकी ४ बजे खाना खुवाउन आउँछन् भन्ने सूचना पाएर त्यतै हिँड्न लागेको उनले सुनाइन् । सबैतिर दसैंको रौनक छ, तर उनको मनमा भर्खरै छोरा गुमाएको पीडा छ । परिवार र पैसा हुनेका लागि दसैं आयो । आफ्नो त खाना र बस्नको पनि टुंगो छैन, उनले भनिन्, २२ वर्ष भयो श्रीमान् बितेको । जेठो छोरो भूकम्पमा बित्यो, कान्छो पनि जन्डिस बिग्रेर दुई महिनाअगाडि वीर अस्पतालमा उपचार गर्दागर्दै गयो । धेरथोर भएको सम्पत्ति पनि छोराकै उपचारमै सिध्याएको उनले सुनाइन् । त्यसपछि उनको काठमाडौंतिरै बास भयो । एउटी छोरी काठमाडौंमै एउटा घरमा काम गरेर त्यतै बस्छिन् । हनुमानढोकामा एक चिनजानकै कोठामा बास दिए पनि बुनुले बिहान, बेलुकाको खानाको जोहो उनी आफैंले गर्नुपर्छ । किनमेल गर्न आउने मानिसका भीडलाई संकेत गर्दै उनले भनिन्, सास राख्न एक गाँस खोज्न हिँडेको छु, हामीलाई त के दसैं आउँछ र खै । दसैंमा सडक सुनसान हुने भएकाले भोकै परिन्छ कि भन्ने चिन्ताले उनलाई सताएको छ । रोल्पाकी ४५ वर्षीया माया लामा पनि खाना र दसैं खर्च जोहो गर्न वसन्तपुरदेखि असन, इन्द्रचोक तथा भोटाहिटीका पसलहरू चहार्दैछिन् । उनी दुईदेखि ३ सय रुपैयाँसम्म संकलन गरेर दैनिकी चलाउँछिन् । ठमेल ठैटीस्थित गाउँकै दिदी नाता पर्नेको डेरामा बस्दै गरेकी उनी दसैंमा घर नजाने सुरमा छिन् । काम गर्न नपाएको कति महिना भइसक्यो । मागेर खाँदै छु । खै के दसैं मान्न घर जानु र उनले भनिन् । उनका अनुसार लकडाउनअघि उनी पार्टी प्यालेसको काममा जान्थिन् । महामारीपछि कामविहीन भइन् । खानाका लागि पनि धौधौ भएको उनलाई दसैं पर्वबारे कुनै चासो छैन । तीन महिनादेखि खानाको समस्या भएपछि उनी सडकमा आउन बाध्य भएको सुनाइन् । उनले भनिन्, आज खाएर भोलि के खाने भन्ने पीर छ । यत्रो चाड पनि त्यत्तिकै जाने भो । भाँडा माझ्ने काम पाए पनि गर्न हुन्थ्यो, त्यो पनि पाएको छैन । दसैंमा सबै घर जाने भएकाले अहिले नै मागेर जोहो गर्न पाए भोकै परिँदैन कि भनेर माग्न हिँडेको उनले सुनाइन् ।"
बागलुङमा बजेनन् राग,"(बागलुङ)  दसैं लागेपछि घरघरमा घटस्थापना गर्ने, मालश्री गीत गाउने यहाँका नेवारको पुरानो चलन हो । तर दशक भयो, बागलुङमा मालश्री बजेको छैन । गाउने पनि भेटिन छाडेका छन् ।दसैं र तिहारसम्म गाइने चाँचरी भाखा र फागु पूर्णिमामा गाइने वसन्त रागसमेत लोप भइसकेको छ । संरक्षणका लागि अभ्यास पनि हुन छाडेका छन् ।झन्डै ३ सय वर्षअघि काठमाडौं उपत्यकाबाट आएका नेवारले आधुनिक बागलुङको बसाइसँगै संस्कृति पनि संरक्षण गरेका थिए । उनीहरूले ल्याएका संस्कृतिहरू हराउने जोखिम बढिरहेको सामाजिक अभियानकर्मी गुनासो गर्छन् । मालश्री, चाँचरी र वसन्त राग ठप्पै भएको छ, युवा पुस्तालाई थाहै छैन, नेपाल भाषा मंका खल बागलुङका पूर्वअध्यक्ष तथा संस्कृतिकर्मी महेशचन्द्र प्रधानले भने, युवा पलायन र हस्तान्तरण अभावले यो अवस्था आयो । मनोरञ्जनका लागि टेलिभिजन, मोबाइल र युट्युब भित्रिएकाले कला र संस्कृति सहभागिताविहीन हुँदै हराउने संघारमा पुगेको उनले गुनासो गरे । उपत्यकाबाट आउँदा नेवारी जात्रा, परम्परा र संस्कृति पनि बोकेर ल्याएकाले उपत्यकामा नभेटिने जात्रा बागलुङमा भेटिन्थे । अहिले पनि हनुमान नाच र जोगी नाच बागलुङमै मात्र देखिइन्छन् । तर ती नाचका लागि धेरै कलाकार चाहिन्छ । कलाकारिता जानेका युवा पढाइ र रोजगारीको खोजीमा विदेशिएका छन्, यहाँ ती जात्रा देखाउन नसकिने भएको छ, अगुवा कलाकार मुकुन्द शाक्यले भने, दुईचार जनाले चाहेर पनि जोगाउन सकिँदैन । हनुमान नाचमा कम्तीमा १७ जोडी हनुमान, बाजागाजा, गीत गाउने, कजी र पुजारीसमेत गर्दा ४० जना चाहिने उनले बताए । जोगी नाच देखाउनुपर्दा पनि कम्तीमा ३० जना चाहिन्छ । तर कलाकार नपाएर तीन वर्षदेखि नाच देखाउन नपाएको शाक्यले बताए । आफैं मृदंग बजाउने, ढोलक र सनई बजाउने युवा पनि छैनन्, शाक्यले भने, अन्य दर्जी खोज्दा नाच्ने र गाउनेको तालसमेत मिल्दैन । जात्रा देखाउने काम गर्दा लाखौं खर्च हुने भएपछि आयोजना नगर्ने चलन बढिरहेको छ । साउन र भदौभरि जात्रैजात्रा देखाउने नेवारी समाज अहिले सुनसान भयो । कोभिडको कारण देखाएर २ वर्षदेखि कुनै क्रियाकलाप भएनन् । त्यसअघि पनि महत्त्वपूर्ण संस्कार र संस्कृति प्रदर्शन हुन छाडेका छन् । बागलुङमा चर्चा कमाएका भजन थरी, थेयचर नाच, नागनागिनीजस्ता जात्रा अहिले कथा भइसकेका छन्, प्रधान भन्छन्, मौसमी रागहरू गाइन छाडेपछि नेवारको संस्कार पनि लोप भएका छन् । नेवारहरूले जसोतसो लाखे नाच देखाइरहेका छन् । तर त्यसका लागि पनि दक्ष कलाकार नपाएपछि पोखरा र भैरहवामा पढ्न बसेका युवालाई बोलाउनुपरेको स्थानीय बाबुलाल शाक्यले बताए । होली संस्कृति त अबिर दल्ने काम मात्रै बाँकी रहेको छ । बाटो नाप्ने पर्व १५ वर्षमा एकपटक मनाइएको ल्याम पुचका बागलुङका अध्यक्ष जय राजभण्डारीले बताए । कतिपय जात्रा लोप नहोऊन् भनेर कलाकार जुटेको समय पारेर मात्र देखाउने गरिएको छ । नेवारी चाडपर्वमध्ये दर्जन बढी जात्रामा ५ जनादेखि ४० जनासम्म कलाकार आवश्यक पर्छ । एउटा विधा जानेको कलाकारले अर्को विधा जान्दैन । ती सबै जात्रा सफल पार्न न्यूनतम सामग्रीसमेतको खर्च हेर्दा बर्सेनि १० लाख बढी खर्च हुने गरेको छ ।नेवारी समुदायमा चलेका कतिपय जात्रा, परम्परा र नाच संरक्षणमा युवा जुटेका छन् । नेवारी युवाको संस्था ल्याम पुच ले केही तालिम र युवा जम्मा गरेर संस्कृतिबारे जानकारी दिने काम थालेको राजभण्डारीले बताए । उनीहरूले १ सय युवाको समूह बनाएका छन् । ती युवालाई आवश्यक पर्दा तालिम सञ्चालन गर्ने उनले बताए । दुई वर्षदेखि कोभिडले मानिस जम्मा हुने अवस्था पनि भएन, नत्र केही तालिम सञ्चालन गर्ने योजना थियो, राजभण्डारीले भने, कोरोना संक्रमण कम भयो भने केही काम गर्ने योजना छ ।विशेष गरी संस्कृति लोप हुन नदिने गरी केही गर्ने योजना उनले सुनाए । गत चैतेदसैंमा कालीगण्डकीदेखि बागलुङ बजारसम्म बाटो नाप्ने जात्रा गरेको उनले स्मरण गरे । बाटो नाप्ने संस्कृति पनि बागलुङमा झन्डै १५ वर्षपछि मनाइएको थियो । त्यसका लागि नदीदेखि नै सुतेर आफ्नो शरीर बराबर नाप्दै देवीदेवताको पूजा गर्दै यात्रा गर्नुपर्छ । झन्डै १० किमि लामो यात्रा गर्दा ५० युवा सहभागी थिए ।"
जनगणनाको अन्योल हटाउने पुस्तक,"काठमाडौं (कास) लिम्बू जाति र समग्र किराँतबारे विविध पक्ष समेटिएको लिम्बू पहिचान ः मौलिक याक्थुङ् पहिचानको खोजी पुस्तक सार्वजनिक भएको छ । १२ औं राष्ट्रिय जनगणनाको प्रश्नावलीमा समेटिएका जातीय पहिचानका विषयप्रति समुदायमा हुने गरेको अन्योललाई स्पष्ट पार्ने सामग्रीसहित पुस्तक प्रकाशनमा ल्याइएको मुन्धुम एकेडेमीले जनाएको छ । १५ जना लेखकका लेख संग्रहीत पुस्तक डीबी आङबुङ, टेक लावती र टंक सेलिङले सम्पादन गरेका हुन् । आगामी कात्तिक २५ देखि मंसिर ९ सम्म देशभरि एकैसाथ राष्ट्रिय जनगणना हुनेछ । जनगणनाको मुख्य प्रश्नावलीको व्यक्तिगत खण्डमा नाम, थर, लिंग, जातजाति, पुर्खाको भाषा, मातृभाषा, दोस्रो भाषा र धर्म समेटिएको छ । भर्चुअल माध्यमबाट आइतबार सार्वजनिक गरिएको पुस्तकमा सम्बन्धित समुदायमाझ हुने द्विविधालाई स्पष्ट पार्ने सामग्री रहेको जनाइएको छ । जनसंख्याविद् बालकृष्ण माबुहाङले राष्ट्रिय जनगणना र आदिवासी जनजाति याक्थुङ् (लिम्बू) को पहिचान, नन्द कन्दङ्वाले जनगणनाको राजनीति, लिम्बू आदिवासीमा विवाद र समाधानको उपाय शीर्षक लेख र केदार धिमालले आदिवासी धिमाल जातिको पहिचान र जनगणना आलेख प्रस्तुत गरेका छन् । पुस्तकमा समेटिएका आलेखमध्ये अरुना लिम्बूले लिम्बू जातिमा मातृसत्ता, लोक देवीदेवता र धर्म, भगिराज इङनामले ऐतिहासिक दस्तावेजमा याक्थुङ्, लिम्बू र किराँत शीर्षमा लेखेका छन् ।"
नेपालीसहित १२६ आप्रवासी ग्वाटेमालामा अलपत्र,"ग्वाटेमाला सिटी (एजेन्सी) मेक्सिकोको बाटो हुँदै अमेरिका छिर्ने क्रममा रहेका नेपालीसहित १ सय २६ जना आप्रवासीलाई ग्वाटेमालाको प्रहरीले उद्धार गरेको छ । उनीहरूलाई नुएभा कन्सेप्सन र कोकालेस सहरको बीच क्षेत्रमा सडकछेउ अलपत्र कन्टेनरबाट उद्धार गरिएको ग्वाटेमाला प्रहरीलाई उद्धृत गर्दै बीबीसीले जनाएको छ । ग्वाटेमाला प्रहरी प्रवक्ता जर्ज अगुइलरलाई उद्धृत गर्दै स्थानीय सञ्चारमाध्यमले उद्धार गरिएकामा ११ जना नेपाली रहेको जनाएका छन् । अन्य आप्रवासीमा १ सय ६ जना हाइटी र ९ जना घानाका रहको जनाइएको छ । बीबीसीले भने हाइटीका सयभन्दा बढी रहेका र अन्य नेपाल र घानाका भएको उल्लेख गरेको छ । प्रवक्ता अगुइलरले कन्टेनरभित्र मानिसहरू चिच्याएको आवाज सुनेपछि आफूहरूले ती आप्रवासीको उद्धार गरेको जनाए । उनीहरूलाई मेक्सिकोको बाटो हुँदै अमेरिका लैजाने भनेर दलालहरूले बीच बाटोमा नै छाडिदिएका जनाइएको छ । हामीले कन्टेनरभित्र कोही कराइरहेका र कोहीले ढोका ढकढकाइरहेको आवाज सुन्यौं । त्यसलगत्तै हामीले ढोका खोल्दा १ सय २६ जना कागजात नभएका मानिसहरू भेट्यौं, ग्वाटेमाला प्रहरी प्रवक्ताले भने । उनका अनुसार आप्रवासीहरूलाई शिविरमा राख्नुअघि सबै जनाको प्राथमिक उपचार गरिएको थियो । ग्वाटेमालाको आप्रवासन प्राधिकरणका प्रवक्ता अलेजान्ड्रा मेनाका अनुसार उनीहरू होन्डुरसबाट अमेरिकाको जोखिमयुक्त र गैरकानुनी बाटोको यात्रा गर्दै थिए । उनीहरूलाई अब होन्डुरस सिमानामा नै फिर्ता गरी अधिकारीहरूको जिम्मा लगाइने उनले बताए । मेक्सिकोले अमेरिकाको दक्षिणी सीमानजिकैबाट ३ सय ५० जना बालबालिकासहित ६ सय ५२ जना आप्रवासीलाई नियन्त्रणमा लिएपछि ग्वाटेमालामा रहेका आप्रवासीबारे सूचना बाहिरिएको थियो । मेक्सिकोका सेनाले तमौलीपासमा तीनवटा ठूला ट्रकमा खानतलासी गरेर उनीहरूलाई पक्राउ गरेको थियो । सन् २०२१ मा गैरकानुनी रूपमा अमेरिका प्रवेश गर्ने क्रममा कम्तीमा ५० जना आप्रवासीले ज्यान गुमाइसकेका छन् । तीमध्ये अधिकांशको पनामास्थित डरियन ग्याप पार गर्ने क्रममा मृत्यु भएको बीबीसीले जनाएको छ । त्यसरी अमेरिका पस्नेमा हाइटीका नागरिकको संख्या उल्लेख्य छ । गत जुलाईमा राष्ट्रपति जुभेनल मोइसको हत्यापछि हाइटीमा राजनीतिक अस्थिरता बढेको छ । त्यसको अर्को महिना भूकम्पको सिकार बनेको हाइटीको अर्थतन्त्र नाजुक बनेको हो । जसका कारण कैयौं मानिस कामको खोजीमा ल्याटिन अमेरिकी देशहरूमा पसेका छन् । कतिपय भने अस्थायी बासिन्दाको हैसियत पाइने आसमा गैरकानुनी रूपमा अमेरिका छिर्ने गर्छन् । गत महिना मेक्सिकोको सिउडड अकुना र अमेरिकी राज्य टेक्सासको डेल रियो जोड्ने पुलमुनि १३ हजार आप्रवासी भेला भएका थिए । त्यसयता अमेरिकाले ७ हजार ५ सयभन्दा बढी आप्रवासीलाई हाइटी फर्काइसकेको अन्तर्राष्ट्रिय आप्रवासन संगठनले जनाएको छ । उक्त घटनापछि हाइटीका लागि अमेरिकी विशेषदूत डानियल फुटले राजीनामा दिएका थिए । राजनीतिक अस्थिरता र भूकम्पले पीडित भएपछि अमेरिका पस्न बाध्य भएकालाई फर्काइनु अमानवीय भन्दै उनले राजीनामा दिएका हुन् । तर अमेरिकाको गृह मन्त्रालयका अधिकारी अमेरिकी सीमा खुला नभएकाले मानिसहरूले जोखिमपूर्ण यात्रा गर्नु उचित नहुने बताउने गर्छन् ।"
चीनताइवान तनाव बेइजिङसँग झुक्दैनौं,"ताइपेई (एजेन्सी) ताइवानकी राष्ट्रपति साइ इङवेनले आफूहरू कुनै पनि हालतमा चीनसँग नझुक्ने बताएकी छन् । राष्ट्रिय दिवसका अवसरमा बोल्दै साइले ताइवान आफ्नो लोकतान्त्रिक जीवनशैलीको रक्षा गर्न कटिबद्ध रहेको बताएकी हुन् । चिनियाँ राष्ट्रपति सी चिनफिङले ताइवानसँगको एकीकरण पूरा गर्ने बताएपछि त्यसको प्रतिक्रियामा राष्ट्रपति साइले बेइजिङको कडा आलोचना गरेकी हुन् । सीले एक भाषणका क्रममा आफू शान्तिपूर्ण एकीकरणको पक्षमा रहेको बताएका थिए । त्यसको प्रतिक्रियामा ताइवानको राष्ट्रपति कार्यालयले आफ्नो देशको भविष्य नागरिकको हातमा रहेकाले अन्य देशले बोल्नुको कुनै अर्थ नरहेको बताएको थियो । ताइवानले आफूलाई एक सार्वभौम मुलुकका बताउने गर्छ । तर चीनले भने ताइवान आफ्नो एक अलग प्रान्त भएको दाबी गर्छ । गत वर्ष भएको चुनावमा अत्यधिक मतले विजयी भएकी राष्ट्रपति साइले बेइजिङविरुद्ध आफू अडिग भएर उभिने वाचा गरेकी थिइन् । आइतबारको भाषणका क्रममा उनले ताइवान लोकतन्त्रको रक्षाका लागि अग्र मोर्चामा उभिइरहेको बताइन् । त्यसक्रममा उनले ताइवानलाई कसैले पनि चिनियाँ बाटोमा हिँडाउन नसक्ने दाबी गरिन् । त्यो बाटो न स्वतन्त्र र लोकतान्त्रिक जीवनविरुद्धको हो, न सार्वभौमिकता विरुद्धको, उनले भनिन् । चीनले ताइवानको हवाई क्षेत्रभित्र गत साता लगातार लडाकु विमान उडाएपछि दुई देशबीच तनाव चर्किएको हो । उक्त कदम ताइवानको राष्ट्रिय सुरक्षा र उड्डयन सुरक्षामाथिको हमला भएको राष्ट्रपति साइको भनाइ छ । चिनियाँ कदमले दुई देशबीचको सम्बन्ध ७२ वर्षयताकै जटिल बनेको छ, उनले भनिन् । साइले समान हैसियतमा चीनसँग वार्ता भने गर्न सकिने बताएकी बीबीसीले उल्लेख गरेको छ । चीनले पछिल्लो एक सातामा ताइवानको आकाशमा १ सय ५० भन्दा बढी लडाकु जहाज उडाएको थियो । त्यसको प्रतिक्रियामा ताइवानका रक्षामन्त्रीले चीनसँगको तनाव ४० वर्षयताकै खराब अवस्थामा पुगेको बताउँदै दुर्घटनापूर्ण आक्रमणको चेनावनी दिएका थिए । रक्षामन्त्री चिउ कुओचेङले चिनियाँ हवाई गतिविधि गैरजिम्मेवार र उक्साहटपूर्ण भएको बताएका थिए । सन् २०२५ सम्ममा चीनले ताइवानलाई अतिक्रमण गर्नका लागि दबाब दिइरहेको ताइवानी अधिकारीको दाबी छ । पछिल्लो समय ताइवानलाई औपचारिक रूपमा स्वतन्त्र राज्य घोषणा गर्ने तयारी गरिएपछि बेइजिङ सशंकित देखिएको हो । उक्त कदम रोक्न चीनले ताइवानी राष्ट्रपतिलाई दबाब दिएको कतिपयको विश्लेषण छ । ताइवानको पक्षमा रहेका कतिपय पश्चिमा राष्ट्रहरूले भने पछिल्लो समय चीनले अनावश्यक सैनिक शक्ति प्रदर्शन गरेको बताउँदै आएका छन् । ताइवानलाई निकै कम मुलुकले मात्रै स्वतन्त्र देशको मान्यता दिएका छन् । विश्वका धेरै मुलुकले चिनियाँ सरकारलाई नै मान्यता दिन्छन् । ताइवानसँग आधिकारिक रूपमा सम्बन्ध स्थापित नगरेको भए पनि अमेरिकाले आफ्नो रक्षा गर्न पाउने विषयसँग सम्बन्धित कानुन बनाएको छ । अमेरिकी राष्ट्रपति जो बाइडेनले आफू ताइवान सम्झौता को पक्षमा रहेको बताइसकेका छन् । यो सम्झौताले वासिङ्टनले ताइवानसँग बलियो अनौपचारिक सम्बन्ध कायम राख्न सक्छ । चीन र ताइवान सन् १९४० को दशकमा गृहयुद्धका क्रममा विभाजित भएका थिए । चीनले ताइवान कुनै न कुनै रूपमा मेनल्यान्डका रूपमा आओस् भन्ने चाहन्छ । चीनमा गृहयुद्धका क्रममा चियाङ काई सेकका सैनिक माओ त्से तुङका कम्युनिस्ट सैनिकबाट कुटिएका थिए । चियाङ र उनको कुमिन्ताङ सरकार बाँकी रहेका अधिकारीहरू सन् १९४९ मा भागेर ताइवान पुगेका थिए । धेरै समयसम्म ताइवानमा यही समूहको दबदबा थियो । स्थानीय नागरिकले सरकार तानाशाही भएकोमा व्यापक विरोध गरेपछि चियाङका छोरा चियाङ चिङ कुओले लोकतान्त्रीकरणको अभ्यास सुरु गरेका हुन् । पछि राष्ट्रपति ली तेङ हुईले संवैधानिक परिवर्तन गर्दै मुलुकलाई लोकतान्त्रिक व्यवस्थातर्फ अघि बढाएका थिए । उनी ताइवानी लोकतन्त्रका पिता का रूपमा चिनिन्छन् । आफ्नो छुट्टै संविधान रहेको ताइवानमा नेताहरू लोकतान्त्रिक प्रक्रियाबाट चुनिन्छन् । ताइवानमा करिब ३ लाख सेना छन् ।"
पाकिस्तानी परमाणु बमका पिता को निधन,"इस्लामावाद (एजेन्सी) पाकिस्तानी परमाणु बमका पिता का रूपमा सम्मानित अब्दुल कदिर खानको ८५ वर्षको उमेरमा निधन भएको छ । कोभिड१९ संक्रमणका कारण खानको स्वास्थ्यमा समस्या आएपछि इस्लामावादस्थित एक अस्पतालमा भर्ना गरिएको थियो । पाकिस्तानी अधिकारीहरूले उनको उपचारका क्रममा आइतबार निधन भएको पुष्टि गरेका हुन् । फोक्सोको समस्या जटिल बन्दै गएपछि खानको मृत्यु भएको पाकिस्तानी राष्ट्रिय प्रसारक पीटीभीले उल्लेख गरेको छ । पाकिस्तानलाई इस्लामिक आणविक शक्ति सम्पन्न मुलुकका रूपमा परिणत गरेको भन्दै खानलाई राष्ट्रिय नायक का रूपमा सम्मान गरिएको थियो । तर उत्तर कोरिया, इरान र लिबियालाई परमाणु बमसम्बन्धी गोप्य सूचना दिएका भन्दै पश्चिमा मुलुकहरूले उनको आलोचना गर्ने गरेका छन् । पाकिस्तानी प्रधानमन्त्री इमरान खानले एक ट्वीट गर्दै देशले राष्ट्रिय प्रतिमा गुमाएको उल्लेख गरेका छन् । हामीलाई परमाणु हतियारसम्पन्न राज्यका रूपमा विकसित गर्न खानले पुर्याएको योगदानप्रति उहाँलाई देशले माया गरिहनेछ, खानले ट्वीटरमा लेखेका छन् । त्यस्तै, पाकिस्तानका राष्ट्रपति आरिफ अल्भीले खानको निधनले आफू दुःखी भएको बताएका छन् । सन् १९८२ देखि नजिकबाट चिनेदेखि नै मैले उहाँप्रति व्यक्तिगत रूपमा तथा पाकिस्तानी राष्ट्रपतिका हैसियतले उच्च सम्मान गर्दै आएको थिएँ, उनले ट्वीटरमा लेखेका छन्, उहाँले हामीलाई राष्ट्रको प्रतिरक्षा प्रणाली मजबुत पार्न आणविक प्रणालीको विकास गर्न मद्दत गर्नुभएको थियो । राष्ट्रले उहाँको सेवा कहिल्यै बिर्सने छैन । इरान, लिबिया र उत्तर कोरियासग अवैध रूपमा आणविक प्रविधिबारे गोप्य सूचना बाँडेको आरोपपछि उनको कडा आलोचना भएको थियो । राजधानी इस्लामावादबाट तीन देशहरूमा प्रसार सञ्जाल चलाएको स्वीकार गरेपछि सन् २००४ मा स्वीकार गरेपछि खानलाई घरमै कडा नजरबन्दमा राखिएको थियो । सन् २००६ मा खानलाई प्रोस्टेट क्यान्सर देखिएको भए पनि शल्यक्रियापछि निको भएको थियो । पाकिस्तानी अदालतले सन् २००९ मा खानलाई नजरबन्दबाट रिहा गर्न आदेश दिएको थियो ।"
अनपेक्षित हारपछि राष्ट्रपति अस्पताल भर्ना,प्राग (एजेन्सी) संसदीय चुनावमा विपक्षी दलको अनपेक्षित विजयपछि चेक गणतन्त्रका राष्ट्रपति मिलोस जेमान बेहोस भएका छन् । उनलाई उपचारका लागि अस्पताल भर्ना भएका छन् । अत्यधिक धूमपान गर्ने ७७ वर्षीय राष्ट्रपति जेमान मदिराका पनि अम्मली थिए ।मधुमेहका बिरामीसमेत रहेका उनी स्वास्थ्य समस्याका कारण ह्विलचेयर प्रयोग गर्दै आएका थिए । शनिबारको मतदानमा उनी अनपेक्षित रूपमा पराजित भएपछि अचानक बेहोस भएका हुन् । उनी केही समययता चिकित्सकहरूको नियमित निगरानीमा थिए ।राष्ट्रपति जेमानको उपचारमा संलग्न चिकित्सकले उनको स्वास्थ्य अवस्था स्थिर रहेको बताएका छन् । चिकित्सकहरूले राष्ट्रपतिको शरीरमा थकान र पानीको मात्रा कमी देखिएको जनाएका छन् । बीबीसीका अनुसार जेमानलाई आइतबार बिहान प्रधानमन्त्री अन्द्रेज बबिससँगको भेटवार्तापछि अस्पताल लगिएको हो । स्थानीय सञ्चारमाध्यमले प्रसारण गरेको भिडियोमा भने उनलाई अस्पताल लैजाँदै गर्दा स्टाफहरूले उनको टाउको समाइरहेको देखिन्छ । प्रधानमन्त्री बबिस र उनको पार्टी एएनओले चार वर्ष सत्ता सञ्चालनपछि चुनावमा होमिएको थियो । चुनावमा विजयी भएपछि स्पोलु गठबन्धनले नयाँ सरकार गठनका लागि पहल सुरु गरिसकेको छ । चेक संविधानअनुसार राष्ट्रपति पद खाली भएमा संसद्को तल्लो सदनलाई प्रधानमन्त्री नियुक्त गर्ने अधिकार छ ।
अब रातमा पनि निर्माण र अनुगमन,"(काठमाडौं) पुँजीगत खर्च बढाउन तथा विकास निर्माणका काममा गति दिन भन्दै सरकारले दिउँसो र राति गरी दुई सत्र (सिफ्ट) मा काम लगाउने तयारी गरेको छ । निर्माण कम्पनीलाई काममा खटाउने मात्र नभई अनुगमन तथा मूल्यांकन गर्ने सरकारी निकाय पनि रातको समयमा खटिनेछन् ।बजेट कार्यान्वयनलाई कसरी प्रभावकारी बनाउन सकिन्छ भन्नेबारे अर्थ मन्त्रालयले आइतबार राष्ट्रिय योजना आयोगसँग छलफल गरेको थियो । छलफलपछि अर्थमन्त्री जनार्दन शर्माले अब विकास निर्माणका काम तथा ठेक्कासम्बन्धी कागजातमा दोहोरो सिफ्टमा काम गर्न सकिने व्यवस्था थप गर्न निर्देशन दिएका हुन् । दिनमा एक सिफ्ट मात्र काम गरेर पुँजीगत खर्च बढाउन सकिँदैन । पुँजीगत खर्च भएन भने आर्थिक वृद्धिको लक्ष्य हासिल गर्न कठिन हुन्छ । विकास निर्माणको काम पनि तोकिएको समयमा सम्पन्न हुँदैन, उनले भने ।सार्वजनिक खरिद ऐन र नियमावलीमा भएका अप्ठ्यारा व्यवस्था संशोधनको तयारी गर्न पनि उनले निर्देशन दिए । निर्माण कम्पनीलाई उसको कार्यक्षमताभन्दा बढी संख्यामा ठेक्का दिएर आयोजनाहरू अलपत्र परेको भन्दै उनले कानुनी व्यवस्था सच्याउन मन्त्रालयले तयारी गरिरहेको जनाए । आयोजना बन्नै नसक्ने गरी न्यून कबोल गरेर ठेक्का हात पार्ने तर काम नगर्ने परिपाटीलाई अन्त्य गर्न ऐन र नियमावलीमा संशोधन गरिनुपर्ने उनको भनाइ छ ।श्रम सहकारीहरूमार्फत १० करोडसम्मको सार्वजनिक निर्माणको कार्य गर्न पाउने कार्यविधि कार्यान्वयनमा ल्याउने तयारी मन्त्रालयले गरेको छ । श्रम सहकारीलाई साना ठेक्का दिँदा यसबाट थप ५ लाख रोजगारी सिर्जना हुने उनको दाबी छ ।छलफलमा राष्ट्रिय योजना आयोगका उपाध्यक्ष विश्व पौडेलले निर्माण व्यवसायीहरूको वास्तविक क्षमता जाँचेर मात्र ठेक्का दिने प्रणाली बसाल्नुपर्ने बताए । सीमित निर्माण व्यवसायीको हातमा मात्र ७० प्रतिशत आयोजनाहरू सुम्पने प्रचलनको अन्त्य नगरेसम्म विकासले गति लिन नसक्ने उनको भनाइ छ । भए भरका आयोजनाहरू सीमित ठेकेदारको हातमा सुम्पने, उनीहरूले सरकारलाई समेत नटेर्ने, वर्षौंसम्म आयोजनाहरू नबनाएर बस्ने, अनि कसरी बढ्छ त पुँजीगत खर्च ?, उनको प्रश्न थियो । मुलुकको राजस्वमा योगदान गर्न नसक्ने सार्वजनिक संस्थानहरूको औचित्यमाथि पनि उनले प्रश्न उठाए । मन्त्री शर्माले बन्द सरकारी उद्योग सञ्चालनको तयारीमा सरकार रहेको जनाए ।"
बजेट कार्यान्वयन गर्न नयाँ मार्गदर्शन,मासिक १० प्रतिशत बजेट खर्च कसरी हुन्छ ?अर्थ मन्त्रालयले सबै मन्त्रालयलाई मासिक १० प्रतिशत बजेट खर्च कसरी गर्न सकिन्छ र आर्थिक वर्षको अन्त्यसम्ममा शतप्रतिशत बजेट खर्च गर्ने कार्ययोजना पेस गर्न पनि निर्देशन दिएको छ । हरेक महिना कम्तीमा १० प्रतिशत बजेट खर्च गर्ने कार्ययोजना पेस गर्नका लागि असोज मसान्तसम्मको सीमा दिइएको छ । सरकारले यो विषय बजेट वक्तव्यमै राखेको थियो । तर चालु आर्थिक वर्षको पहिलो तीन महिना सकिन लाग्दासमेत सरकारको कुल बजेट खर्च करिब १४ प्रतिशत बराबर मात्रै छ ।महालेखा नियन्त्रकको कार्यालयका अनुसार शनिबारसम्ममा सरकारको राजस्व संकलन करिब २० प्रतिशत र बजेट खर्च १४ प्रतिशत हाराहारी छ । सरकारले यो अवधिमा चालुतर्फ १ खर्ब ८२ अर्ब ३ करोड अर्थात् १८१२ प्रतिशत र पुँजीगततर्फ ११ अर्ब ६५ करोड ५ लाख अर्थात् २६७ प्रतिशत मात्रै बजेट खर्च गर्न सकेको छ ।
बिलेट र स्पन्ज आइरनको कर विवाद अध्ययन गर्न कार्यदल,"काठमाडौं (कास) आयातित स्पन्ज आइरन र बिलेटको अन्तःशुल्क तथा भन्सार दरमा भएको हेरफेरका कारण सिर्जित विवादको समाधानका लागि भन्दै सरकारले कार्यदल गठन गरेको छ । अर्थ मन्त्रालयले आइतबार राजस्व सचिव कृष्णहरि पुष्करको संयोजकत्वमा कार्यदल गठन गरेको हो ।विधेयकमार्फत ल्याएको चालु आर्थिक वर्षको बजेटमा सरकारले बिलेट र स्पन्ज आइरनको राजस्व दर हेरफेर गरेको थियो । नयाँ व्यवस्थाअनुसार बिलेटमा भन्सारदर यथावत् राखेर अन्तःशुल्क प्रतिमेट्रिक टन १ हजार ६ सय ५० रुपैयाँबाट बढाएर २ हजार ५ सय रुपैयाँ पुर्याइएको छ । त्यस्तै, फलामको पत्रु (स्क्राप) को भन्सार दरमा पूर्ण रूपमा छुट दिँदै यी वस्तुमा अन्तःशुल्कसमेत नलाग्ने व्यवस्था गरिएको छ । फलाम र स्टिलजन्य वस्तु उत्पादनका लागि चाहिने कच्चा पदार्थ बिलेट र स्पन्ज आइरनमा अन्तःशुल्क बढेपछि फलाम तथा फलामजन्य वस्तुको बजार मूल्य अकासिएको थियो ।सरकारको यो नीतिका कारण निजी क्षेत्र पनि विभाजित भएको छ । केही व्यवसायीहरू सरकारको निर्णयको पक्षमा छन् भने केहीले विरोध जनाएका छन् । विदेशबाट स्पन्ज आइरन आयात गरेर नेपालमा बिलेट उत्पादन गर्ने उद्योगहरूलाई सरकारको नीतिले फाइदा गरेको छ भने कच्चा पदार्थका रूपमा विदेशबाट बिलेट आयात गर्ने उद्योगहरूले आफूहरू प्रतिस्पर्धी बन्न नसेको बताउँदै आएका छन् ।आइतबार अर्थ मन्त्रालयमा स्टिल उद्योगीहरूसँगको छलफलपछि अर्थमन्त्री जनार्दन शर्माले कार्यदल गठन भएको र उक्त कार्यदलको अध्ययन प्रतिवेदन प्राप्त भएपछि अहिलेको विवादबारे सरकारले निर्णय दिने बताए । कार्यदललाई दुवैथरी स्टिल उद्योगहरूको सम्बन्धमा मूल्य अभिवृद्धि, विद्युत् खपत, रोजगारीको अवस्था, श्रम शक्ति, कानुनी प्रावधानहरू, छिमेकी देशहरूको अभ्यास, प्रदूषणलगायत विषयहरूमा अध्ययन गर्न कार्यादेश दिइएको छ ।स्पन्ज आइरनको भन्सार र अन्तःशुल्क घटाउनुमा आफ्नो असल नियत रहेको ठोकुवासमेत मन्त्री शर्माले गरे । आन्तरिक उत्पादनमा आधारित अर्थतन्त्रलाई प्रवर्द्धन गर्ने उद्देश्यले सरकारले यस्तो निर्णय लिएको उनको भनाइ छ । म टुँडिखेलमा उभिएर चुनौती स्वीकार गर्न तयार छु कि यो निर्णय मैले राष्ट्रको हितमा गरेको हुँ । कतिपयले भनेजस्तो अन्य कुनै प्रभावमा परेर गरेको होइन, शर्माले व्यवसायीहरूसँग भने, व्यापार मात्र गरेर खाने हो कि देशमा उद्योगधन्दा खोलेर आत्मनिर्भर बन्दै जाने हो ?प्रतिस्थापन बजेटमार्फत सरकारले स्टिल उद्योगहरूमा प्रयोग हुने कच्चा पदार्थ आयातमा भन्सार र अन्तःशुल्कका दर हेरफेर गरेपछि त्यसको पक्षविपक्षमा बाँडिएका स्टिल उद्योगीहरूले भने आआफ्ना अडान दोहोर्याएका छन् । तयारी बिलेट आयात गरी डन्डी उत्पादन गर्दै आएका उद्योगीहरूले सरकारको निर्णयका कारण २४ वटा उद्योग धरापमा परेको दाबी गरिरहेका छन् । स्पन्ज आइरन आयात गरी बिलेट र डन्डी उत्पादन गरिरहेका उद्योगीहरूले भने सरकारको निर्णयको स्वागत गरेका छन् ।"
ब्रोकरले मार्जिन कारोबार सुविधा दिन सकेनन्,"नेपालमा ब्रोकरले मार्जिन कारोबार सेवा प्रदान गर्ने नीतिगत व्यवस्था २०७४ मै भएको हो । मार्जिन कारोबार सुविधासम्बन्धी निर्देशन २०७४ मार्फत नै २३ वटा ब्रोकरले धितोपत्र बोर्ड र नेपाल स्टक एक्सचेन्ज (नेप्से) बाट कारोबार अनुमति र राष्ट्र बैंकबाट स्वीकृति पनि लिइसकेका छन् । तर उक्त व्यवस्था अझै कार्यान्वयनमा आएको छैन । सुरुमा एउटा ब्रोकरले एक जना लगानीकर्तालाई यस्तो सुविधा दिएको थियो । त्यसयता यो विषयमा कुनै प्रगति भएको छैन ।हाल बैंकले प्रदान गर्दै आएको सेयर कर्जाको तुलनामा ब्रोकरमार्फत प्रवाह हुने मार्जिन कारोबार धेरै कसिलो र लगानीकर्तामैत्री नभएकाले कार्यान्वयन गर्न नसकिएको स्टक ब्रोकर्स एसोसिएसनका अध्यक्ष सन्तोष मैनाली बताउँछन् । बैंकबाट लिएको कर्जा उपयोगका लागि कुनै सीमा छैन । तर ब्रोकरमार्फत लिएको कुल कर्जामध्ये बढीमा १० प्रतिशत मात्र एउटा कम्पनीमा लगाउनुपर्ने व्यवस्था छ, उनले भने, मार्जिन लेन्डिङ सुविधाका लागि नेप्सेले कम्पनी छानेको छ । छनोटमा निकै कम मात्र कम्पनी परेका छन् । सबै पक्षबाट राम्रा कम्पनी पनि सूचीमा परेनन् । यही कारण ब्रोकरहरूले मार्जिन लेन्डिङ सुविधा प्रदान गर्न नसकेको पूर्वअध्यक्ष मैनाली तर्क गर्छन् ।मार्जिन कारोबार कार्यान्वयन हुन नसक्नुमा अर्को प्रमुख कारण स्रोत व्यवस्थापन हो, उनले भने, लगानीकर्ताले मार्जिन सुविधा लिन धितो राख्ने सेयरलाई ब्रोकरले बैंकमा राखेर कर्जा लिन पाउने व्यवस्था कार्यविधिमा गरिनुपर्छ, उनले भने, त्यसका लागि ब्रोकर कम्पनीले के कस्तो पुँजीकोषको व्यवस्था गर्नुपर्ने हो ? हामी तयार छौं ।ब्रोकरको पुँजीगत आधार कमजोर रहेकाले लगानीकर्ताले मार्जिन कारोबार सुविधा पाउन नसकेको सरकारी अधिकारीहरू बताउँछन् । उनीहरूका अनुसार पछिल्लो ३ वर्षमा बजार सबै पक्षबाट ठूलो भएकाले विद्यमान कार्यविधि परिमार्जन गरी समय सान्दर्भिक बनाउनु पर्ने उनीहरूको भनाइ छ । ब्रोकरहरूको पुँजीगत आधार नै सानो भयो, नेप्सेका निमित्त प्रमुख कार्यकारी अधिकृत निरञ्जन फुयालले भने, अहिलेको बजारको आकारमा लगानीकर्तालाई मार्जिन कारोबार सुविधा दिनुअघि ब्रोकरले पुँजीगत आधार बलियो बनाउनुपर्छ । मार्जिन कारोबारसम्बन्धी कार्यविधि ३ वर्षअघि (बजार न्यून अवस्थामा रहँदा) बनेकाले त्यसलाई परिमार्जन गरेर अहिलेको बजारसँग मेल खाने बनाउनुपर्ने उनले बताए । विगतमा केही ब्रोकरले एकदुई जना लगानीकर्तालाई मार्जिन कारोबार सुविधा दिए पनि पुँजी संकलनमै समस्या भएकाले उक्त कार्यले निरन्तरता पाउन नसकेको उनको भनाइ छ ।धितोपत्र बोर्डका निमित्त अध्यक्ष एवं प्रवक्ता नीरज गिरी पनि मार्जिन कारोबारका लागि ब्रोकरको पुँजीगत आधार बढाउनुपर्ने तर्क राख्छन् । ब्रोकरद्वारा स्रोत व्यवस्थापन र ब्याजदरर विषयमा कार्यविधिमा थप प्रस्ट पार्नुपर्ने देखिन्छ, उनले भने, कार्यविधिका बाँकी विषय ठीक छन् । अहिले ब्रोकरबाट ऋण लिनभन्दा बैंकबाट लिँदा ब्याजदर सस्तो हुन्छ । यसकारण किन लगानीकर्ताले महँगो ब्याजदर तिरेर ब्रोकरबाट कर्जा लिने भन्ने प्रश्न उब्जिएको उनले बताए । यो समस्या समाधानका लागि राष्ट्र बैंक, धितोपत्र बोर्ड, नेप्से र ब्रोकरबीच छलफल गर्नुपर्ने उनले सुझाए ।लगानीकर्ताले सूचीकृत सबै कम्पनीहरूको सेयर किन्न यस्तो सुविधा पाउँदैनन् । नेप्सेले तोकिएका कम्पनीको सेयर खरिद गर्नका लागि मात्र ब्रोकरले मार्जिन सुविधा दिन पाउँछन् । कम्पनी छनोटका लागि नेप्सेले मापदण्ड बनाएको छ । जसमध्ये सूचीकृत कम्पनीमा कम्तीमा १० हजार सेयरधनी भएको, कम्पनीको खुद सम्पत्ति चुक्ता पुँजीभन्दा कम नरहेको, पछिल्लो दुई आर्थिक वर्षमा कम्तीमा १० प्रतिशत लाभांश वितरण गरेको, दोस्रो बजारमा अघिल्लो आर्थिक वर्षभर कम्तिमा ८० प्रतिशत कारोबार दिनमा सेयर कारोबार भएको र आर्थिक वर्षको पहिलो ६ महिनाभित्रै वार्षिक साधारणसभा सम्पन्न गरेको हुनुपर्ने प्रावधान कार्यविधिमा छ ।उल्लिखित मापदण्डका आधारमा नेप्सेले योग्य कम्पनीको सूची प्रकाशित गर्नुपर्नेछ । धितोपत्र सदस्य व्यवसायीले मार्जिन कारोबार सुविधा उपलब्ध गराउन सम्बन्धित धितोपत्रको १ सय २० दिनको औसत अन्तिम बजार मूल्य वा बजार मूल्यमध्ये जुन कम हुन्छ सोको ३० प्रतिशतले हुन आउने रकम लगानीकर्तासँग आदेश दिनुपूर्व नै सुरु मार्जिनका रूपमा लिनुपर्नेछ, कार्यविधिमा उल्लेख छ । तर धितोपत्रको दोस्रो बजारको अवस्था तथा सम्बन्धित धितोपत्रमा हुन सक्ने निहित जोखिमलाई ध्यानमा राखी ब्रोकर कम्पनीले ५० प्रतिशतभन्दा बढी प्रारम्भिक मार्जिन लगानीकर्तासँग लिन सक्ने सुविधा पनि दिइएको छ । ब्रोकरले प्रत्येक लगानीकर्ताको मार्जिन खाताको वास्तविक मार्जिन दैनिक रूपमा गणना गर्नुपर्नेछ । मार्जिन कारोबार सुविधा उपभोग गर्ने लगानीकर्ताको मार्जिन खाताको वास्तविक मार्जिन ४० प्रतिशतभन्दा तल आएमा ब्रोकरले लगानीकर्तालाई मार्जिन कल गर्न सक्नेछ ।मार्जिन लेन्डिङसम्बन्धी विश्वव्यापी मान्यता हेर्दा इनिसियल मार्जिन (सेयर खरिद कर्जा प्रदान गर्दा लगानीकर्ताले सुरुमा कति रकम हाल्नुपर्ने), मेन्टिनेन्स मार्जिन (सेयर बजार कतिले घट्दा लगानीकर्ताले रकम थप्नुपर्ने), मार्जिन कल रेसियो (ब्रोकरले कतिबेला मार्जिन कल गर्ने), इलिजिबल सेयर (धितोमा राखेर कर्जा प्रदान गर्न कुनकुन सेयर उपयुक्त हुन्छ), मार्क टु मार्केट (सेयरलाई दैनिक बजार मूल्यअनुसार समायोजन गर्ने प्रक्रिया) लगायत न्यूनतम मापदण्ड पालना गर्नुपर्छ । नेपालको मार्जिन लेन्डिङ प्रक्रियामा ती मापदण्ड पालना नभएको सेयर विज्ञ एंव राष्ट्र बैंकका पूर्व कार्यकारी निर्देशक गोपाल भट्टले बताए ।"
२ महिनामा सेयर बजारबाट साढे ६ अर्ब कर,"अघिल्ला वर्षहरूमा बजारमा सामान्य वृद्धि मात्र भएकाले लगानीकर्ताले धेरै नाफा कमाउन पाएका थिएनन् । गत आवमा बजार निरन्तर बढिरहेकाले करबापतको रकम पनि बढेको हो । आव २०७२७३ मा सेयर बजारबाट १ अर्ब ७७ करोड रुपैयाँ कर संकलन भएको थियो । त्यतिबेला नेप्से परिसूचक १ हजार ७ सय बिन्दु हाराहारीमा थियो । आव २०७३७४ मा यस्तो कर १ अर्ब ८१ करोड रुपैयाँ पुग्यो । नेप्से परिसूचक भने केही घटेर १ हजार ५ सय ८२ बिन्दुमा पुगेको थियो ।यसैगरी, चालु आवको करिब ३ महिनामा सेयर लगानीकर्ताको सम्पत्तिको मूल्य २ खर्ब ८३ अर्ब रुपैयाँले घटेको छ । उक्त अवधिमा अधिकांश दिन नेप्से घटेको थियो । यही कारण सेयर बजारको आकार (कुल बजार पुँजीकरण) खुम्चिएपछि लगानीकर्ताको सम्पत्ति पनि घटेको हो । सेयर बजारमा सूचीकृत कुल सेयर संख्यालाई तिनको पछिल्लो बजार मूल्यले गुणा गरेर कुल बजार पुँजीकरण निकालिन्छ । कम्पनीहरूको सेयर मूल्य धेरै हुँदा बजार पुँजीकरण पनि धेरै हुन्छ भने कम हुँदा पुँजीकरण पनि कम हुन्छ । बजार पुँजीकरण धेरै हुँदा लगानीकर्ताको सम्पत्तिको मूल्य बढ्छ भने पुँजीकरण कम हुँदा घट्छ ।आइतबारसम्म ३७ खर्ब २७ अर्ब रुपैयाँ कुल बजार पुँजीकरण कायम भएको छ । गत असारको तुलनामा आइतबारसम्मको बजार पुँजीकरण २ खर्ब ८३ अर्ब रुपैयाँले कम हो । गत असार मसान्तमा यस्तो पुँजीकरण ४० खर्ब १० अर्ब रुपैयाँ थियो । गत भदौ पहिलो साताकुल बजार पुँजीकरण ४४ खर्ब ६८ अर्ब पुगिसकेको थियो । यो हालसम्मकै उच्च हो । यही उच्च तहसँग तुलना गर्दा आइतबारसम्म लगानीकर्ताको सम्पत्तिको मूल्य करिब साढे ७ खर्बभन्दा धेरैले घटिसकेको छ ।"
फोर्डको 'रोडसाइड असिस्टेन्स योजना,काठमाडौं (कास) फोर्ड नेपाल (जीओ अटोमोबाइल्स) ले चाडपर्वको अवसरमा यात्राका लागि रोडसाइड असिस्टेन्स योजना घोषणा गरेको छ । चाडबाडका बेला बजार बन्द हुने र कामदारहरूको कमी हुने कारणले गर्दा गाडी बिग्रिएको अवस्थामा सेवा पाउन कठिन हुने भन्दै यस्तो योजना ल्याएको कम्पनीले जनाएको छ । यसका लागि सिन्धुली र कुरिनटारमा सर्भिस क्याम्प स्थापना गरिएको छ ।
ललितपुरमा सानिमा बैंकका २ शाखा,"काठमाडौं (कास) सानिमा बैंकले ललितपुरको मंगलबजार र बालकुमारीमा शाखा कार्यालय विस्तार गरेको छ । मंगलबजार कार्यालयको उद्घाटन ललितपुर महानगर उपप्रमुख गीता सत्याल र ज्यापू समाज ललितपुरका अध्यक्ष तीर्थलाल महर्जनले गरे । यस्तै, बालकुमारी कार्यालयको उद्घाटन ललितपुर८ अध्यक्ष हेम महर्जन, ललितपुर उद्योग वाणिज्य संघका अध्यक्ष मनोजबहादुर न्याछ्यं र बैंकका सहायक प्रमुख कार्यकारी अधिकृत पवनकुमार आचार्यले गरे ।"
सिटिजन्स बैंक र लस्कर फुड्सबीच सम्झौता,काठमाडौं (कास) सिटिजन्स बैंक इन्टरनेसनल र काठमाडौंको पक्नाजोलस्थित लस्कर फुड्स एन्ड डेलिभरी सर्बिसेसबीच बैंकका ग्राहकहरूलाई छुट उपलब्ध गराउनेसम्बन्धी सम्झौता भएको छ । सम्झौताअनुसार बैंकको डेबिट तथा त्रेडिट कार्ड प्रयोगकर्ताले लस्कर फुड्सको सेवामा विशेष छुट पाउनेछन् ।
मेटलाइफको उत्कृष्ट एजेन्सीहरूलाई पुरस्कार,काठमाडौं (कास) मेटलाइफ नेपालले काठमाडौंमा आयोजित वार्षिक पुरस्कार समारोहमा आफ्ना उत्कृष्ट एजेन्सी प्रतिनिधिहरूलाई सम्मान गरेको छ । कार्यक्रममा कम्पनीका उपाध्यक्ष एवं महाप्रबन्धक निर्मलकाजी श्रेष्ठले उत्कृष्ट एजेन्सीहरूलाई सम्मान गरे । मेटलाइफ अनलाइन प्रिमियम भुक्तानी सेवा प्रदान गर्ने जीवन बिमा कम्पनी हो ।
एनआईसी एसियाको डिजिटल योजनामा २५ प्रतिशत क्यासब्याक,काठमाडौं (कास) एनआईसी एसिया बैंकले डिजिटल कारोबारलाई प्रोत्साहन गर्न डिजिटल दसैं योजना सार्वजनिक गरेको छ । यो योजनामार्फत बैंकका डिजिटल च्यानलमार्फत कारोबार गर्दा सबैभन्दा धेरै कारोबार गर्ने ग्राहकलाई उपहारदेखि अधिकतम २५ प्रतिशतसम्म क्यासब्याक र छुट प्रदान हुनेछ । योजना असोज २१ देखि कात्तिक २१ सम्म चल्ने बैंकले जनाएको छ ।
हेटौंडामा उद्योग परिसंघको कार्यालय,"काठमाडौं (कास) उद्योग परिसंघको वाग्मती प्रदेश कार्यालय स्थापना भएको छ । परिसंघका अध्यक्ष विष्णुकुमार अग्रवालले हेटौंडामा शुक्रबार प्रदेश कार्यालयको उद्घाटन गरे । सो अवसरमा अग्रवालले साना तथा मझौला उद्योगलाई अर्थतन्त्रको मूल प्रवाहमा ल्याउनुपर्नेमा जोड दिए । साथै परिसंघमा भेषराज दुवाडीको नेतृत्वमा नयाँ कार्यसमिति चयन भएको छ । कार्यसमितिको वरिष्ठ उपाध्यक्षमा लेखराज पोखरेल र उपाध्यक्षमा त्रिलोचन कँडेल, स्वागतराज प्याकुरेल र हरिप्रसाद भट्ट चयन भएका छन् ।"
देउवा र पौडेल समूह प्रतिस्पर्धा कडा,कसको पक्षमा कति ?जिल्ला सभापति १३देउवा पक्ष ७पौडेल पक्ष ५गगन थापा पक्ष १पालिका सभापति ५५०देउवा पक्ष २५२पौडेल पक्ष २५६सिटौला पक्ष २७अन्य १५महाधिवेशन प्रतिनिधि ३६२देउवा पक्ष १९६पौडेल पक्ष १२१सिटौला पक्ष २०अन्य २५
'उपाधि जित्न दुई वर्षदेखिको तयारी थियो,"खेलाडीहरूलाई कतिको सन्तुष्ट राख्नुभएको छ ?खेलाडीहरू जहाँसम्म मलाई लाग्छ ८० प्रतिशत सन्तुष्ट छन् । कहिले पनि खेलाडीलाई शतप्रतिशत सन्तुष्ट गराउन सकिँदैन । नेपालको सन्दर्भमा विकसित राष्ट्र र एसोसिएट क्रिकेट राष्ट्र भएको हिसाबले खेलाडीहरूमा अझै त्यो किसिमको व्यावसायिकपन आइसकेको छैन । ईपीएलमै त्यो किसिमको व्यावसायिकपन अझै आउन बाँकी छ । ईपीएल आफैंले अर्को वर्षदेखि खेलाडीहरूको व्यक्तित्व विकास, अनुभूति र प्रवृत्तिका लागि अक्सनभन्दा अगाडि काम गर्नुपर्ने देखिन्छ । खालि खेलाडीको सूची अक्सनमा राखेरमात्र हुन्छ जस्तो मलाई लाग्दैन । प्रशिक्षकमा पनि स्वदेशी र विदेशीको संयोजन भयो भने अझ राम्रो हुने देखें मैले यसपटक । मैले आफैं पनि भोगेको हो यो । धेरैजसो व्यक्तिगत सम्बन्धमा ईपीएलमा काम भइरहेको हुँदा यसलाई कसरी व्यावसायिक हिसाबमा लान सकिन्छ त्यतातिर ईपीएल र सबै फ्रेन्चाइजीले ध्यान दिनुपर्ने आवश्यकता छ । यसले भोलिको दिनमा ईपीएललाई अझ ठूलो बनाउनेछ ।"
रोनाल्डोको अर्को कीर्तिमान,लिस्बन (बीबीसी)) क्रिस्टियानो रोनाल्डोले अन्तर्राष्ट्रिय फुटबलमा पुरुषतर्फ सर्वाधिक गोलको कीर्तिमान बढाउँदै १ सय १२ औं गोल गरेसँगै पोर्चुगलले मैत्रीपूर्ण खेलमा शनिबार कतारलाई ३० ले पराजित गरेको छ ।म्यानचेस्टर युनाइटेडका फरवार्ड रोनाल्डोले एस्टाडियो अलगेर्वमा भएको खेलको ३७ औं मिनेटमा गोलको खाता खोलेका थिए । त्यसपछि उनले पहिलो हाफमै मैदान छाडेका थिए । ३६ वर्षीय उनले गत महिना इरानी फरवार्ड अली दाइको १ सय ९ गोलको कीर्तिमान तोडेका थिए ।रोनाल्डोको यो १ सय ८१ औं खेल हो । यससँगै उनले सर्वाधिक खेल खेल्ने युरोपेली खेलाडीमा स्पेनी सर्जियो रामोसको कीर्तिमानलाई पनि उछिने । मलेसियाका सोह चिन आनको नाममा १९५ क्यापको विश्व कीर्तिमान रहेको छ । उनले सन् १९८४ मा संन्यास लिएका थिए ।जोसे फोन्टेले पोर्चुगलका लागि अर्को गोल दोस्रो हाफमा गरेका थिए । पहिलोपल्ट अन्तर्राष्ट्रिय खेल खेलेका राफेल लियोले दुईपल्ट प्रहार गरेको बल पोस्टमा लागेको थियो । उनी रोनाल्डोको स्थान लिँदै पहिलो हाफमा मैदानमा प्रवेश गरेका थिए । अन्तिम समयमा आन्द्रे सिल्भाले तेस्रो गोल गरे ।विश्वकपको युरोपेली छनोटमा समूह ए मा पाँच टिममात्रै छन् । कतारले आयोजना गर्ने विश्वकप २०२२ छनोटको प्रतिस्पर्धामा शनिबार मैदानमा नरहेका टिमहरू मैत्रीपूर्ण खेलमा उत्रिएका थिए । पोर्चुगल समूहको शीर्षस्थानमा रहेको सर्बियाभन्दा एक अंक पछाडि रहेको छ । फर्नान्डो सान्तोसको टिमले एक खेल कम खेलको छ ।
बस्नेत र धितालको जोडी उत्कृष्ट,"काठमाडौं (कास) विष्णुबहादुर बस्नेत र उमेश धितालको जोडीले कागेश्वरी मनोहरा नगरपालिकाले आयोजना गरेको नगरस्तरीय खुला नकआउट ब्याडमिन्टन प्रतियोगिता जितेको छ । बडादसैंको अवसरमा आयोजित प्रतियोगितामा नगरपालिकाका सबै वडाका अव्यावसायिक खेलाडीहरू सहभागी हुन पाउँथे । पुरुष युगलको एउटा स्पर्धा आयोजना गरिएकामा १ देखि ९ वटाका १३ जोडीले सहभागिता जनाएका थिए । बस्नेत र धिताल वडा नम्बर ९ का हुन् । उनीहरूले फाइनलमा वडा नम्बर ९ कै कवि थापा र रामसुन्दर परियारको जोडीलाई पराजित गरे । सोही वडाका मनोज खड्का र हरि थापाको जोडी तेस्रो भयो । कागेश्वरी मनोहरा नगरपालिका वडा७ अमरसिंह चोकको हलमा सञ्चालित दुईदिने प्रतियोगितामा उपाधि विजेता, उपविजेता र तेस्रो हुनेले क्रमसः १० हजार, ६ हजार र १ हजार रुपैयाँ पुरस्कार पाए । नगर प्रमुख कृष्णहरि थापा र वडाध्यक्ष जीवन थापाले पुरस्कार वितरण गरे । प्रतिस्पर्धीहरूले नगरपालिकाभित्र एउटा पनि स्तरीय कभर्डहल नहुँदा प्रतियोगिताको खेल खेल्न कठिन भएको गुनासो गरेका थिए । सरकारले बजेटमै उल्लेख गरी सबै स्थानीय तहमा खेलग्राम बनाउने योजना कार्यान्वयन गरे पनि यो नगरपालिकामा अहिलेसम्म सुरु भएको छैन ।"
"भारतसँग पराजित, नेपालको सम्भावना भने कायमै","(माले, माल्दिभ्स)  पूर्णतः रक्षात्मक रणनीति लिएर खेल्नुको बेफाइदा यही हुने गर्छ, खेलको अन्त्यमा गोल खाएपछि आफैं दबाबमा आउने गर्छ । साफ च्याम्पियनसिप २०२१ मा नेपालले भारतको सामना गर्दा यस्तै भयो । नेपालले पूर्णतः रक्षात्मक रणनीति अपनाएर गोल गर्नमा कुनै रुचि देखाएन र बल रोक्नमै खुसी देखिएको थियो । यस्तोमा सुनील क्षेत्रीले खेल सकिन आठ मिनेट अगाडि निर्णायक गोल गरे । उनले नजिकको दूरीबाट भलीमा गोल गरेका हुन् ।यो हारपछि नेपाल ६ अंकमै सीमित रह्यो र अंक तालिकाको दोस्रो स्थानमा झरेको छ । आयोजक तथा डिफेन्डिङ च्याम्पियन माल्दिभ्स भने ६ अंकमै शीर्षस्थानमा उक्लिएको छ । भारतको पाँच अंक भएको छ र तेस्रो स्थानमा उक्लेको छ । बंगलादेश चार अंकमा चौथो स्थानमा छ । अब लिग चरणको अन्तिम दिनको खेलमा नेपालले बंगलादेश र भारतले माल्दिभ्सको सामना गर्नेछन् । नेपालले बंगलादेशविरुद्ध एक अंक बटुल्न सके पनि त्यो नेपालका लागि फाइनल पुग्न पर्याप्त रहनेछ ।एक गोल खान अगाडिसम्म नेपालले आफ्ना लगभग सबै खेलाडीलाई रक्षामा उतारेको थियो । अचेल विश्व फुटबलमा यसलाई पार्किङ द बस भन्ने गरिन्छ । नेपालको प्रदर्शन ठ्याक्कै यस्तै थियो । तर सुनीलले अन्तिम समयमा गोल गर्दै नेपालको पर्खाललाई तोडेका थिए । अन्तिम निर्णयका लागि नेपालले लिग चरणको अन्तिम दिनको आफ्नो खेलसम्म कुर्नुपर्नेछ । साफ च्याम्पियनसिपको इतिहासमा नेपालले अहिलेसम्म फाइनलको यात्रा तय गर्न सकेको छैन ।नेपालका प्रशिक्षक अब्दुल्लाह अल्मुताइरीले खेलपछि भने, हामीले रणनीतिक हिसाबमै ठिकै खेलेका हौं, खालि त्यो गोलले बिगारेको हो । खेलाडी कसैलाई दोष नदिनु, दोष मेरै हो, प्रतियोगिता हाम्रा लागि अझै सकिएको छैन, बंगलादेशविरुद्ध हामी चाहेको नतिजा निकाल्न खेल्नेछौं । भारतका प्रशिक्षक इगोर स्टिमेकले टोलीले आवश्यक तीन अंक प्राप्त गरेको जनाउँदै भने, सुनील दक्षिण एसियाकै उत्कृष्ट खेलाडी हुन्, त्यसमा कुनै शंका छैन । भारतीय राष्ट्रिय टोलीबाट सुनीलको यो ७७ औं गोल हो । सन् १९९३ देखि दक्षिण एसियाली फुटबलको सर्वोच्च प्रतियोगिता सुरु भएको मान्ने हो भने नेपाल २८ वर्षदेखि फाइनल प्रवेशको प्रतीक्षामा थियो । यो जितले भारतीय टिम र प्रशिक्षक इगोर स्टिमेकलाई ठूलो राहत दिएको छ । भारतीय टिम सम्हालेयता स्टिमेकका लागि यो चौथो जित मात्र हो । यो जितका बावजुत भारतको पनि फाइनल यात्रा निश्चित हुन सकेको छैन र उसले फाइनल प्रवेशका लागि माल्दिभ्सविरुद्धको खेलमा निश्चित जित निकाल्नुपर्नेछ । खेलको १८ औं मिनेटमा सुनील क्षेत्रीले नेपालको पेनाल्टी एरियामा दबाब सिर्जना गरे पनि त्यो निर्णायक प्रतिफल निस्केन । लगत्तै कर्नरमा सुनीलको हेड प्रहार पोस्टको माथिबाट बाहिरियो । यस्तै ४२ औं मिनेटमा भारतका मनवीर सिंहले नेपालको पोस्टनजिकबाट मौका पाए पनि त्यसको फाइदा उठाउन सकेनन् । भारतले ५५ औं मिनेटमा पेनाल्टी एरियाको ठीक बाहिर फ्रिकिक पाएको थियो, तर त्यसमा ब्रेन्डेन फर्नान्डेजको प्रहार बाहिरिएको थियो ।लगत्तै मनवीर सिंहले नजिकको दूरीबाट गरेको हेडलाई नेपाली गोलरक्षक किरण लिम्बूले बहादुरीपूर्वक बचाउ गरे । सुनीलको गोल भने नेपालका लागि अप्रत्याशित जस्तै रह्यो र त्यस गोलपछि नेपाली खेलाडीले कुनै प्रतिक्रियासमेत दिन सकेनन । नेपालले अन्त्यतिर भारतमाथि केही दबाब सिर्जना गर्न खोजे पनि त्यो पर्याप्त रहेन । नेपालका लागि अब प्रतियोगितामा कायम रहन बंगलादेशविरुद्धको खेल नै निर्णायक सावित भएको छ ।"
श्रीलंका आत्मविश्वास लिएर घर फर्कंदै,"घरेलु प्रशिक्षक उत्साहितजितपछि माल्दिभ्सका प्रशिक्षक अलि सुजेन भने स्वाभाविक रूपमा खुसी देखिए र उनले लगातार दोस्रो जितका कारण आफ्नो टिम सही दिशामा रहेको दाबी गरे । नेपालविरुद्धको पहिलो खेल गुमाएपछि माल्दिभ्स दबाबमा आएको थियो तर लगातार दुई जितले टिम लयमा देखिएको छ । प्रशिक्षक सुजेनले भने, दोस्रो जितपछि हामी खुसी छौं, किनभने यसले हामीलाई प्रतियोगितामा कायम रहन मद्दत गरेको छ । आजको खेल हाम्रा लागि सजिलो पनि रहेन ।उनले भने, तर हाम्रो लक्ष्य भनेको तीन अंक बटुल्ने नै थियो र हामी त्यसलाई प्राप्त गर्न सफल रह्यौं । यो नै हाम्रा लागि उपलब्धि हो । आज हाम्रा सबै खेलाडीले आफ्नो भूमिकाअनुसार खेले । यो खेलले पक्कै पनि हाम्रा खेलाडीलाई आत्मविश्वास दिएको हुनुपर्छ । अब हाम्रो अन्तिम खेल भारतविरुद्ध हुनेछ र त्यसअगाडि आज प्राप्त जितले हामीलाई मद्दत गर्नेछ । टिममा अझै केही कमजोरी छन्, त्यसमा पनि सुधार ल्याउन आवश्यक छ ।"
स्कटल्यान्डको पुनरागमन जित,"पेरिस (एएफपी)  स्कट म्याकटोमिनीले इन्जुरी समयमा गोल गरेपछि विश्वकप छनोटमा स्कटल्यान्डले इजरायलमाथि ३२ गोलअन्तरको पुनरागमन जित रचेको छ । अर्को खेलमा इंग्ल्यान्ड कमजोर एन्डोरालाई ५० ले हराउँदै अर्को वर्ष कतारमा हुने विश्व फुटबलको सबैभन्दा ठूलो प्रतियोगितामा छनोटनजिक पुगेको छ ।यो जितले स्कटल्यान्डलाई समूह एफको दोस्रो स्थानमा चार अंकको दूरीमा पुर्याएको छ । यो समूहमा डेनमार्क शीर्षस्थानमा छ । स्कटल्यान्डले इजरायलभन्दा ४ अंकको अग्रता बनाएको छ । सन् १९९८ पछि पहिलोपल्ट विश्वकप खेल्ने लक्ष्यमा रहेको स्कटल्यान्डले यही स्थानलाई कायम राखे समूह उपविजेताहरूको प्लेअफ खेल्नुपर्नेछ । समूहको शीर्षस्थानमा रहने टोली सिधै विश्वकपमा छनोट हुनेछन् ।पीएसभी आइन्डहोभेनका स्ट्राइकरहरू इरन जाहावी र मुनास डाब्बुरले इजरायलका लागि गोल गरेपछि पहिलो हाफमै स्कटल्यान्ड दुईपल्ट पछि परेको थियो । घरेलु मैदान ह्याम्प्डन पार्कमा जोन म्याकगिनले एक गोल फर्काए भने पहिलो हाफको इन्जुरी समयमा घरेलु स्ट्राइकर लेडन डेक्सले पेनाल्टी उपयोग गर्न नसक्दा बराबरीको अवसर गुमेको थियो । ५५ औं मिनेटमा उनै बराबरी गोल फर्काउन सफल रहे । सो निर्णय रेफ्रीले अस्वीकार गरे पनि भिडियो असिस्टेन्ट रेफ्री (भार) ले मान्यता दिएको थियो । स्टिभ क्लार्क नेतृत्वको स्कटिस टोलीका लागि एक अंक जोड्नु पनि चित्तबुझ्दो नतिजा थियो । घरेलु टोली खेलको इन्जुरी समयमा स्पष्ट तीन अंक जोड्न सफल रह्यो । स्कटल्यान्डलाई समूह विजेता बन्ने न्यून सम्भावना पनि छ । सातौं चरणको खेलमा माल्डोभालाई ४० ले हराएको डेनमार्क समान खेलबाट ७ अंकको स्पष्ट अग्रतामा छ । हामीसँग थोरै खेल बाँकी छन् र हामीले निकै ध्यानपूर्वक खेलमा केन्द्रित हुनुपर्छ । आज हामी जित्न चाहन्थ्यौं र जित्यौं, डाइकले स्काई स्पोटर््ससँग भनेका छन् । इंग्ल्यान्डका प्रशिक्षक ग्यारेथ साउथगेटले ह्यारी केन, रहिम स्टर्लिङजस्ता प्रमुख खेलाडीलाई आराम दिएका थिए । दोस्रो रोजाइका खेलाडीको बाहुल्य रहेको इंग्लिस टोलीले एन्डोरालाई ५० गोलअन्तरले पराजित गरेको छ ।बेन चिलवेलले १७ औं मिनेटमा गोलको सुरुआत गरे । त्यसको केही मिनेटअघि जाडोन सान्चोको गोललाई भिडियो असिस्टेन्ट रेफ्रीले अयोग्य घोषित गरेका थिए । बुकायो शाकाले ४० औं मिनेटमा गोल गरेपछि पहिलो हाफमा दुई गोलको अग्रता बनाएको इंग्ल्यान्डका लागि रोमाका स्ट्राइकर ट्यामी अब्राहमले ५९ औं मिनेटमा तेस्रो गोल गरे । ७९ औं मिनेटमा जेम्स वार्ड प्रोजले प्रहार गरेको पेनाल्टी एन्डोराका गोलरक्षक जोसेफ गोमेजले बचाए तर रिबाउन्डमा उनैले गोल गरे । ८६ औं मिनेटमा वैकल्पिक ज्याक ग्रेलिसले पाँचौं गोल गरे । उनले इंग्ल्यान्डका लागि पहिलो पटक गोल गरेका हुन् । धेरै समय लाग्यो तर यो समयको खेल हो । मैले आज गोल गरें, किनभने धेरैले मलाई यसबारेमा भनिरहेका थिए, ग्रेलिसले बीबीसीसँग भने, मेरो विचारमा यो १६ औं खेल थियो । मैले प्रहार गरेको बलले पोस्टको दिशा लिएकामा धेरै खुसी छु । इंग्ल्यान्डको खेलमा पहिलो महिला आधिकारिक रेफ्री क्याट्रिना मोन्जुलका लागि निकै व्यस्त जिम्मेवारी थियो । उनले खेलमा पाँच पहेंलो कार्ड प्रयोग गरिन् भने एउटा पेनाल्टीको निर्णय गरिन् । समूह आई को शीर्षस्थानमा इंग्ल्यान्डले ४ अंकको स्पष्ट अग्रता बनाएको छ । दोस्रो स्थानको अल्बानियाले हंगेरीलाई उसकै मैदानमा १० गोलअन्तरले पराजित गर्यो । यो समूहमा पोल्यान्ड तेस्रो स्थानमा १ अंकको दूरीमा छ । उसले सान मारिनोलाई ५० ले हरायो भने मंगलबार अल्बानियासँग खेल्दै छ । कोसोभोमाथि ३० को जितपछि स्वीडेनले समूह बी मा शीर्षस्थानको दूरी १ अंकमा झारेको छ । व्यक्तिगत रूपमा सानदार प्रदर्शन गरेका अलेक्जान्दर इशाकले उस्तै शैलीको उत्कृष्ट गोल गरे । रोविन क्वाइसन र इमिल फर्सवर्गले एकएक गोल थपे । स्वीडेनले स्पेनभन्दा एक खेल कम खेलेको छ । उनीहरू अर्को महिना छनोट चरणको अन्तिम खेल खेल्दै छन् ।जर्जियामाथि २० गोलअन्तरको जितसहित ग्रिसले शीर्ष दुई स्थानमा रहने आशा जीवितै राखेको छ । ग्रिस अहिलेसम्म अपराजित छ भने स्वीडेनभन्दा ३ अंकले पछाडि छ । उसले स्पेनसँग खेल्न बाँकी छ । १० खेलाडीमा समेटिएको उत्तरी आयरल्यान्डलाई घरेलु मैदान जेनेभामा २० ले हराएपछि स्वीट्जरल्यान्डले समूह सी मा शीर्षस्थानको इटालीसँगको दूरी ३ अंकमा झारेको छ ।"
आरसी ३२ र साँगा 'सी डिभिजनमा,"काठमाडौं (कास) सुर्खेतको आरसी ३२ फुटबल एकेडेमी र काभ्रेको स्पोर्ट्स एकेडेमी साँगा निर्णायक खेलमा आइतबार जित रच्दै सहिद स्मारक सी डिभिजन लिगमा छनोट भएका छन् ।सातदोबाटोस्थित एन्फा कम्प्लेक्समा भएको आइतबारको पहिलो खेलमा आरसी ३२ ले समाजसेवी क्लब, झापालाई २२ को बराबरीपछि टाइब्रेकरमा ५३ पराजित गर्दै सी डिभिजनको यात्रा पक्का गरेको हो । गोलकिपर मुकेश घर्तीमगरले समाजसेवीका रोजिन कार्कीको पेनाल्टी रोक्दै आरसी ३२ लाई निर्णायक छनोटमा जित दिलाएका हुन् । टाइब्रेकरमा आरसी ३२ का पाँचै खेलाडी सफल रहे । यसअघि निर्धारित समयमा दुईपल्ट अग्रता लिए पनि पनि आरसी ३२ ले त्यसलाई जोगाउन सकेको थिएन ।दिनको दोस्रो खेलमा स्पोर्ट्स एकेडेमी साँगाले राजधानीको संयुक्त नमुना युथ क्लबको चुनौती १० ले समाप्त पार्दै राजधानीको तेस्रो श्रेण्कीो लिगमा प्रवेश पाएको हो । आदित्य कार्कीले ६३ औं मिनेटमा गरेको गोल साँगालाई जित दिलाउन पर्याप्त रह्यो ।यसपालि सहभागी ७८ क्लबमध्ये तीन टिमले सी डिभिजनमा प्रवेश पाउनेछन् । बाजुराको रानीवन स्पोर्ट्स क्लब र नुवाकोट युनाइटेड एफसीबीच सोमबार हुने खेलको विजेताले सी डिभिजनको हैसियत बनाउनेछ ।"
महिला लिगको छनोट कात्तिकमा,"काठमाडौं (कास) उपमेयर कप राष्ट्रिय महिला लिग छनोट कात्तिक ४ देखि सातदोबाटेस्थित एन्फा कम्प्लेक्समा सञ्चालन गर्ने एन्फाले आइतबार जनाएको छ । लिगकम नकआउटका आधारमा हुने छनोटमा ३१ टिमले प्रतिस्पर्धा गर्नेछन् । शीर्ष दुई टिम राष्ट्रिय महिला लिग २०७८ को लागि छनोट हुनेछन् । यस छनोटको विजेताले ५ लाख, उपविजेताले ३ लाख रुपैयाँ पाउनेछन् । फेयर प्ले टिम र छनोटका सर्वोत्कृष्ट खेलाडीलाई ५०५० हजार दिइनेछ । उत्कृष्ट गोलकिपर, डिफेन्डर, मिडफिल्डर, फरवार्ड र प्रशिक्षकलाई जनही २० हजार दिने एन्फाले जनाएको छ । प्लेयर अफ द म्याचले ५ हजार पाउनेछन् भने छनोटको तयारीका लागि हरेक टिमलाई ५०५० हजार रुपैयाँ दिइनेछ ।"
