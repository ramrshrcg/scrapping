शीर्षक,विवरण
देउवा फेरि सभापति,कुल मतदाता ः ४७४३ खसेको मत ः ४६२३ शेरबहादुर देउवा ः २७३३ शेखर कोइराला ः १८५५बदर ः ३५
निजी क्षेत्रबाट पनि बिजुली किन्न बंगलादेश तयार,"नेपालमा बजार व्यवस्थापन हुन नसक्दा गएको वर्षायाममा ५ सय मेगावाटसम्म बिजुली खेर गएको थियो । मागभन्दा बढी उत्पादन, पर्याप्त प्रसारण लाइन र आन्तरिक एवं बाह्य बजारको अभावका कारण नेपालमा उत्पादित बिजुली खेर गइरहेको छ । भारतले मार्च २०२१ मा अन्तरदेशीय ऊर्जा व्यापार कार्यविधि जारी गरेपछि त्रिदेशीय विद्युत् व्यापारको ढोका खुलेको छ । यो कार्यविधिले अन्तरदेशीय विद्युत् व्यापारमा नियमन र कानुनी संयन्त्रसम्बन्धी द्विविधा अन्त्य गरेको छ । बंगलादेशलाई सन् २०४० सम्ममा २४ हजार मेगावाट नवीकरणीय ऊर्जा आवश्यक छ र अबको ४ वर्षमा कोइलाबाट ऊर्जा उत्पादन गर्ने आयोजना बन्द गर्ने बंगलादेशको योजना छ । नेपालमा उत्पादन हुने बिजुली बंगलादेशका लागि अहिलेभन्दा आधा सस्तो पर्छ ।परिसंघको टोलीले नेपालको जलविद्युत्मा लगानी बंगलादेशका लगानीकर्ताका लागि खुला गर्न आग्रह गरे । अध्यक्ष अग्रवालले नेपालका निजी क्षेत्रसँग सीधै पीपीए गरेर विद्युत् खरिद गर्न पनि राज्यमन्त्रीसँग अनुरोध गरेका थिए । नेपालमा विद्युत् उत्पादन र खपतको अवस्थाबारे परिसंघको पूर्वाधार समितिका सभापति एवं स्वतन्त्र ऊर्जा उत्पादकहरूको संस्था नेपाल (इप्पान) का उपाध्यक्ष आशिष गर्गले राज्यमन्त्री नसरुल हमिदलाई जानकारी गराएका थिए ।"
किन उभिए देउवासँगै सिंहनिधि ?,"तीनतिर कोइरालाआफ्नै परिवारका सदस्य एक ठाउँ नहुनु शेखरका लागि घातक बन्यो । कोइराला परिवारबाटै शेखर सभापति उठ्दा सुजाता सिंहको प्यानलबाट उपसभापति लडिन् । बीपीपुत्र शशांक मौन बसिदिए । दोस्रो चरणको निर्वाचनमा समेत उनी सहमति र सहकार्यको आवश्यकता भन्दै मझधारमा उभिए । यसले गर्दा शेखर एक्लो परे । सुरुदेखि नै कोइराला परिवार एक ढिक्का भइदिएको भए अहिलेको अवस्था आउने थिएन, एक नेताले भने, कोइराला परिवारभित्रै विखण्डन हुँदा पनि देउवालाई सहज भयो ।अर्कातिर लामो समय कोइराला समूहमा रहेका वरिष्ठ नेता रामचन्द्र पौडेलले पनि निर्णायक मोडमा मौनता साधे । समूहभित्र साझा उम्मेदवार बन्न नपाउँदा निराश बनेका उनी पहिलो चरणमा सिंह र कोइरालामध्ये कसलाई समर्थन गर्ने भन्ने अप्ठ्यारोमा थिए । दोस्रो चरणमा पनि उनी कोइरालाका पक्षमा खुलेनन् । सुरुदेखि नै पौडेलले शेखरदालाई खुलेर समर्थन गरिदिएको भए जितको सम्भावना बढ्थ्यो, तर उहाँले महत्त्वपूर्ण समयमा टिमलाई धोका दिनुभयो, शेखर कोइराला समूहका एक नेताले भने ।"
एमालेको अवरोधबीच संसद्मा अध्यादेश,"(काठमाडौं)  संघीय संसद्को दसौं अधिवेशनमा पनि प्रमुख प्रतिपक्ष एमालेले अवरोध जारी राखेको छ । दसौं अधिवेशनको पहिलो दिन मंगलबार एमालेले विरोधलाई निरन्तरता दिए पनि सरकारले भने दुई सातअघि जारी गरिएका ६ वटा अध्यादेश संसद्मा पेस गरेको छ । सभामुख अग्निप्रसाद सापकोटाले कारबाही गरिएका १४ सांसदलाई पदमुक्त नगरेको भन्दै एमालेले भदौ २३ देखि संसद् अवरुद्ध गर्दै आएको हो । सभामुख सापकोटाले २ बजे बैठक सुरु गर्नेबित्तिकै एमालेका सांसदहरूले आफ्नो सिटबाट उठेर विरोध जनाए । सापकोटाले राष्ट्रपति कार्यालयबाट प्राप्त संघीय संसद् आह्वानको पत्र पढेर सुनाउन थालेपछि उनीहरू आफ्नो सिटमा बसेका थिए । राष्ट्रपति कार्यालयको पत्र पढेर सुनाएलगत्तै सभामुख सापकोटाले बैठकमा उपस्थित भएका सांसदलाई स्वागत गरे । स्वागत गर्ने वाक्य पूरा हुन नपाउँदै एमाले सांसदहरू वेलतिर अघि बढेका थिए । उनीहरूले सभामुखतिर औंला ठड्याउँदै गैरसांसदलाई प्रवेश निषेध गर, संवैधानिक सर्वोच्चता कायम गर, अन्यायपूर्ण व्यवहार बन्द गर जस्ता नारा लगाए । निरन्तर नाराबाजी भएपछि सभामुख सापकोटाले संसद्को महत्त्व बुझ्न एमाले सांसदलाई आग्रह गरे । लोकतन्त्र सिद्धान्त मात्र नभएर पूर्ण पारदर्शी प्रक्रिया र समन्वय औजार पनि हो । यस सिद्धान्तलाई लोकतन्त्र प्रयोग गर्ने उच्चतम थलोका रूपमा रहेको संघीय संसद् हो भन्ने बुझ्नुपर्छ, उनले भनेका थिए, समय परिवेश सधैं एकै हुँदैन । समयअनुकूल राष्ट्रिय हितलाई ध्यानमा राखेर सरकारलाई सहयोग गर्नु संसद्को कर्तव्य पनि हो । त्यसैले सभा सञ्चालनमा सहयोग गर्न ध्यानाकर्षण गर्छु । नाराबाजी चलिरहँदा कानुन न्याय तथा संसदीय मामिलामन्त्री दिलेन्द्रप्रसाद बडू अध्यादेश पेस गर्न रोस्ट्रम पुगेका थिए । एमालेका सांसदलाई वेलमा जान नदिन दुई घेरामा मर्यादापालक खटाइएको थियो । बैठकमा विरोध गर्ने एमालेका सांसदलाई असहमतिका कुरा राख्न सभामुख सापकोटाले आग्रह पनि गरे । जनप्रतिनिधिको सर्वोच्च निकाय संघीय संसद् सदस्यले स्वीकृत विधि प्रक्रिया पालना गर्ने कुरामा अझै संवेदनशील एवं प्रतिबद्ध हुन आवश्यक रहेकामा हामी सबै जानकार नै छौं, उनले भनेका थिए, सभाको नियमित प्रक्रियामा सहभागी भई आफ्ना असहमति राख्न अनुरोध गर्छु । तर एमालेले आफ्नो भनाइ राख्नै चाहेन । एमाले सांसदहरूले झन् झर्को स्वरमा नाराबाजी गरे । सभामुख टुलुटुलु हेरिरहे । बैठक सुरु भएको १० मिनेटसम्म पनि आफूविरुद्ध नाराबाजी भएपछि सभामुखले बैठक अघि बढाउन चाहे । बारम्बार आसनग्रहणका लागि आग्रह गर्दा पनि नभएपछि उनले अदालतमा विचाराधीन विषयमा संसद्को कुनै पनि सदनमा छलफल गर्न बन्देज रहेको जानकारी गराए । यति गर्दा पनि नाराबाजी नरोकिएपछि सांसदले संसद्मा पालना गर्नुपर्ने नियम सुनाउँदै सतर्क गराए । एमाले नेताहरूले नाराबाजी गरिरहँदा माओवादी केन्द्रका अध्यक्ष पुष्पकमल दाहाल र प्रवक्ता कृष्णबहादुर महरा भने आपसमा कुराकानी गरिरहेका थिए । विरोध जारी रहेकै बेला सभामुख सापकोटाले सहिदप्रति मौनधारणको कार्यक्रम सुनाए । त्यतिबेला सिटमा बसेका सांसदहरूले उठेर मौनधारण गरे भने एमाले सांसदहरू चुपचाप भए । मौनधारण सकिएपछि एमाले सांसदले नारा सुरु गरे भने सभामुख सापकोटाले सभामुखको अनुपस्थितिमा बैठक सञ्चालनको अध्यक्षता गर्ने सदस्य मनोनयन गरे । त्यसलगत्तै कानुनमन्त्री बडूलाई नेपाल प्रहरी र प्रदेश प्रहरीसम्बन्धी अध्यादेश, यौन हिंसा अध्यादेश, फौजदारी कसुर अध्यादेश, सामाजिक सुरक्षा, तेजाब तथा अन्य घातक रासायनिक पदार्थ अध्यादेश, रेलवे अध्यादेश सदनमा पेस गर्न सभामुखले अनुमति दिए । सरकारले यी ६ वटा अध्यादेश दुई साताअघि मात्रै जारी गरेको हो । त्यसअघि सरकारले संसद्मा विचाराधीन विधेयकलाई फिर्ता लिएको थियो । अब ६० दिनभित्र प्रतिस्थापन विधेयक पारित गरिसक्नुपर्ने हुन्छ नत्र अध्यादेश निष्क्रिय हुन्छन् । संवैधानिक व्यवस्थाअनुसार ६ वटा विधेयक दुवै हाउसमा हामीले प्रस्तुत गरेका छौं । यो अधिवेशनमा प्रतिस्थापन विधेयक ल्याएर पारित गर्ने र नागरिकतासम्बन्धी, निजामती कर्मचारीसम्बन्धी विधेयक पारित गर्ने योजना छ, बडूले भने, प्रमुख प्रतिपक्षले नाराबाजी गरेकै कारण थप कार्यक्रम अघि बढाएनौं । सबै पार्टीको महाधिवेशन सकिएपछि एमालेसँग बैठक गरेर संसद्मा जारी रहेको गतिरोध अन्त्यको पहल हुने मन्त्री बडूले बताए । एमाले प्रमुख सचेतक विशाल भट्टराईले पार्टीले कारबाही गरेका १४ सांसदलाई पदमुक्त गरेको सूचना सभामुखले टाँसे संसद्मा विरोध स्थगन गर्ने बताए । राजनीतिक दलसम्बन्धी ऐनमा भएको व्यवस्थालाई सभामुखले पन्छाउँदा आफूहरू विरोधमा उत्रनुपरेको उनको भनाइ छ । पार्टीले कारबाही गरेको सांसदको नाम टाँस्ने वा सभामुखले मार्गप्रशस्त गर्ने दुई विकल्प छन्, उनले भने, नत्र संसद्को अवरोध जारी रहन्छ । एमालेले माधवकुमार नेपालसहित १४ सांसदलाई पदमुक्त गर्न संसद्मा सिफारिस गरेको थियो । संसद् सचिवालयले सूचना नटाँस्दै १४ सांसदसहितले नेकपा एकीकृत समाजवादी पार्टी गठन गरिसकेका छन् । अहिले फरक पार्टीमा रहेका सांसदलाई कारबाही गर्नु कानुनसम्मत नभएको सभामुख सापकोटाले बताउँदै आएका छन् । संसद् बैठक पुस ६ सम्म स्थगन गरिएको छ ।"
एमसीसी सम्झौता अघि बढाउने तयारी,"काठमाडौं (कास) प्रतिनिधिसभाको आगामी बैठकमा अमेरिकी मिलेनियम च्यालेन्ज कर्पोरेसन (एमसीसी) सँग भएको अनुदानसम्बन्धी सम्झौता पेस गर्ने तयारी भएको छ । स्रोतका अनुसार प्रधानमन्त्री शेरबहादुर देउवाले मंगलबार सुरु भएको हिउँदे अधिवेशनको पहिलो बैठकमै सम्झौता टेबल गर्न चाहेका थिए तर गठबन्धनका अन्य दलले बृहत् छलफल गर्नुपर्ने सुझाव दिएपछि आगामी बैठकमा अघि बढाउने तयारी गरिएको हो । देउवाले माओवादी अध्यक्ष पुष्पकमल दाहाललाई तत्काल एमसीसी अघि बढाउने विषयमा कुराकानी गरेका थिए । दाहालले एकपटक सर्वदलीय छलफल गरी अघि बढाउनु उचित हुने सुझाव दिएको स्रोतले जनाएको छ । अध्यक्ष दाहाल एमसीसी सम्झौता संशोधन गरेरमात्र संसद्बाट अघि बढाउने पक्षमा छन् । प्रतिपक्ष दल एमालेले एमसीसीबारे अझै धारणा बनाइसकेको छैन । प्रतिनिधिसभाको आगामी बैठकमा एमसीसी टेबल गर्ने तयारी छ, स्रोतले भन्यो, त्यसअघि गठबन्धनका तर्फबाट सर्वदलीय बैठक हुनेछ । प्रतिनिधिसभाको दोस्रो बैठक पुस ६ का लागि बोलाइएको छ ।"
त्रिपाठीले गठन गरे नयाँ दल,"काठमाडौं (कास) सांसद हृदयेश त्रिपाठीको नेतृत्वमा जनता प्रगतिशील पार्टी गठन भएको छ । मंगलबार आयोजित कार्यक्रममा त्रिपाठीले वैचारिक बहस शून्यप्रायः भएकाले पार्टी गठन गर्नुपरेको बताए । व्यवस्थापिका, कार्यपालिका र न्यायपालिका प्रभावहीन तथा गतिहीन रहेको अवस्थामा संविधानको कार्यान्वयनमा बाधा उत्पन्न भएको छ । देशको राजनीति नै लिकबाहिर गइरहेको देखिन्छ, उनले भने । नवलपरासी पश्चिम १ बाट उनले सूर्य चिह्नबाट चुनाव जितेका थिए । कार्यक्रममा कांग्रेस नेता दमननाथ ढुंगाना, पूर्वसचिव रामेश्वर खनाल, लेखक तुलानारायण साहसमेत उपस्थित थिए ।"
चार वर्षपछि १७ हजार शिक्षक लिइँदै,"(काठमाडौं)  शिक्षक सेवा आयोगले सामुदायिक विद्यालयका लागि १७ हजार २ सय ३२ स्थायी शिक्षक नियुक्ति गर्ने प्रक्रिया बढाएको छ । चार वर्षपछि शिक्षक नियुक्तिको विज्ञापन खुलाउन लागिएको हो । आयोगले बुधबार माध्यमिक तहमा १ हजार ५ सय ४७ जना शिक्षक लिन विज्ञापन प्रकाशन गर्दै छ । आयोगका अध्यक्ष मधुप्रसाद रेग्मीले पहिलो पटक अनलाइनबाट दरखास्त दिन सकिने व्यवस्था गरिएको बताए । यसअघि साविकको जिल्ला शिक्षा कार्यालयमा आवेदन लिइन्थ्यो । अर्को सातासम्म क्रमशः निम्न माध्यमिक र प्राथमिक तहको पनि विज्ञापन खुलाइने उनले बताए । अनलाइनबाट पहिलो पटक दरखास्त संकलन गर्न लागिएकाले मावि, निमावि र प्राविको एकै दिन विज्ञापन गर्न सकिएन, उनले भने, २४ दिनको फरकमा तीनै तहको विज्ञापन गर्ने कार्ययोजना बनाएका छौं । मावि र निम्न माध्यमिक तहको विषयअनुसार प्रदेशगत रूपमा र प्राविको जिल्लागत रूपमा विज्ञापन गरिने आयोगले जनाएको छ । माध्यमिक तहमा १५ विषयका लागि दरखास्त आह्वान गरिँदै छ । सबैभन्दा बढी विज्ञान विषयको शिक्षकका लागि विज्ञापन गर्न लागिएको हो । निमावि तहमा २ हजार ५ सय ९६ र प्राविमा १३ हजार ८९ दरबन्दी रिक्त छ । यी पदका लागि विज्ञापन खोलिने आयोगले जनाएको छ । निमाविमा ११ वटा विषयका लागि विज्ञापन हुनेछ । आयोगले नियमावली संशोधन गरेर सामान्य परीक्षा पास गरे मात्र विषयगत परीक्षामा सहभागी हुने व्यवस्था राखेको छ । यसअघि एक सय पूर्णाङ्कको मात्र लिखित परीक्षा हुन्थ्यो । यस पटकबाट सय पूर्णाङ्कको सामान्य परीक्षा पास गरे मात्र अर्को सय पूर्णाङ्कको विषयगत परीक्षामा सहभागी हुन पाइनेछ, आयोगका प्रवक्ता सुदर्शन मरहठ्ठाले भने । २ अंक भारका ५० वटा प्रश्नको सामान्य परीक्षामा कम्तीमा ५० अंक ल्याउने प्रतिस्पर्धीले मात्र विषयगत परीक्षामा सहभागी हुन पाउने व्यवस्था गरिएको छ । सामान्य परीक्षाको प्राप्ताङ्कको ५० प्रतिशत अंक विषयगतमा जोडेर लिखित परीक्षाको नतिजा प्रकाशन गरिनेछ । त्यसमा सफल हुने मात्र अन्तर्वार्तामा सहभागी हुन पाउँछन् । यसअघि धेरै अंक ल्याउनेलाई माग संख्याअनुसार अन्तर्वार्तामा सहभागी गराइन्थ्यो । आयोगले वार्षिक कार्ययोजना बनाएर मंसिरभित्र विज्ञापन आह्वान गर्ने कार्यतालिका बनाएको थियो । माध्यमिक तहको परीक्षा चैत १५ मा सुरु हुन्छ । आगामी असोज कात्तिकसम्म शिक्षक नियुक्तिका लागि सिफारिस गरिसक्ने लक्ष्य लिइएको छ । दरबन्दी मिलान सुझाव कार्यदलले दुई वर्षअघि नै सामुदायिक विद्यालयमा ५८ हजार शिक्षक दरबन्दी अपुग रहेको प्रतिवेदन सरकारलाई बुझाएको थियो । यसबाहेक पनि अनिवार्य र स्वैच्छिक अवकाशका कारण हरेक वर्ष शिक्षक दरबन्दी रिक्त हुने गर्छ । यसअघि २०७४७५ मा विज्ञापन खुलेको थियो । त्यतिबेला करिब १२ हजार शिक्षक आयोगको परीक्षा पास गरेर स्थायी भएका थिए । खुला प्रतिस्पर्धाबाट नियुक्ति गरिएलगत्तै १४ हजार २ सय ७० शिक्षकलाई आन्तरिक प्रतिस्पर्धाबाट स्थायी गरिएको थियो ।७ लाखभन्दा बढी विद्यार्थी स्थायी अध्यापन अनुमतिपत्र (लाइसेन्स) लिएर बसेको तथ्याङ्क छ ।"
"पहिले भरिया, अहिले उत्पादक","खेतीपातीमा विषादी छर्न रोकव्यावसायिक रूपमा मौरीपालन हुन थालेपछि काँकडामा खेतीपातीमा रासायनिक मल र विषादी प्रयोग गर्न रोक लगाइएको छ । विषादीका कारण मौरी मर्ने भएपछि यस्तो निर्णय लिइएको वडाध्यक्ष चेपाङ बताउँछन् । मौरीको संरक्षण गर्न र अर्गानिक मह उत्पादन गर्ने उद्देश्यले फलफूल र तरकारीलगायत कुनै पनि बालीमा रासायनिक मल र विषादी प्रयोग गर्न रोक लगाएका हौं, उनले भने ।यो निर्णयले चिउरीको मह थप गुणस्तरयुक्त र अर्गानिक बन्ने कृषि विज्ञको मत छ । अर्गानिक मह उत्पादन क्षेत्रको रूपमा परिचय बनाउन स्थानीय रासायनिक मल र विषादी प्रयोग नगर्ने निर्णयमा पुगेका हुन्, महको गुणस्तर र मौरीका लागि पनि यो हितकर छ, कृषि विज्ञ निर्मल गदालले भने । स्थानीयले चिउरीका रूखको संरक्षण गर्नुका साथै जंगलमा चिउरीका थप बिरुवा रोपिएका छन् । गत वर्षदेखि चिउरीको नर्सरी पनि राखिएको छ । पूर्वपश्चिम राजमार्गअन्तर्गत लोथर बजारबाट ४ घण्टा हिँडेर काँकडा पुगिन्छ ।"
पाण्डेको जम्बो मन्त्रिपरिषद्,"(मकवानपुर)  सुशासन र पारदर्शिताको नारा दिँदै आएका वाग्मती प्रदेशका मुख्यमन्त्री राजेन्द्र पाण्डेले जम्बो मन्त्रिपरिषद् बनाएका छन् । मुख्यमन्त्री बनेको ४८ दिनमा पाण्डेले तेस्रोपटक मंगलबार मन्त्रिपरिषद् विस्तार गरेका हुन् । संविधानको धारा १६८ को उपधारा ९ बमोजिम ५ मन्त्री र १ राज्यमन्त्री नियुक्त भए । योसँगै वाग्मतीमा मुख्यमन्त्रीसहित ११ मन्त्री र १ राज्यमन्त्री पुगेका छन् । अझै ३ वटा मन्त्रालय मन्त्रीविहीन छन् ।मन्त्रीविहीन उद्योग वाणिज्य तथा आपूर्ति, संस्कृति तथा पर्यटन र भूमि व्यवस्था, सहकारी तथा गरिबी निवारण मन्त्रालय कांग्रेसको कोटाबाट नियुक्त हुने जनाइएको छ । कांग्रेस महाधिवेशन सकिएपछि फेरि मन्त्रिपरिषद् विस्तार गरिनेछ, सरकारका प्रवक्ता एवम् आन्तरिक मामिला तथा कानुनमन्त्री कृष्ण शर्मा खनालले भने ।नेकपा (एकीकृत समाजवादी) संसदीय दलको नेतासमेत रहेका पाण्डेले सत्तारूढ गठबन्धनमा रहेका माओवादी केन्द्र र कांग्रेसलाई खुसी बनाउन गत मंसिर १५ मा ८ मन्त्रालयलाई फुटाएर १४ वटा पुर्याएका थिए । पूर्वमुख्यमन्त्री डोरमणि पौडेलले करिब ४३ महिना ७ सदस्यीय मन्त्रिपरिषद्बाट प्रदेश सरकार सञ्चालन गरेका थिए । खर्च बढ्ने भए पनि संविधानअनुसार प्रदेश सरकार विस्तार गरेको तर्क पाण्डेले गर्ने गरेका छन् । संविधानअनुसार प्रदेशसभामा रहेका कुल सांसदको २० प्रतिशतसम्म मन्त्रिपरिषद् सदस्य नियुक्त गर्न पाइन्छ । पाण्डेले सरकारलाई कामयावी बनाउन, स्रोत निर्धारण र विकासमा सन्तुलन होस् भनेर त्यस्तो निर्णय गरेको दाबी गरिरहेका छन् ।मंगलबार माओवादी केन्द्रबाट ३ र एकीकृत समाजवादीबाट २ मन्त्री र १ राज्यमन्त्री नियुक्त भए । श्रम, रोजगार तथा यातायातमन्त्रीमा चितवनका घनश्याम दाहाल, खानेपानी, ऊर्जा तथा सिँचाइमा काठमाडौंका वसन्तकुमार मानन्धर, कृषि तथा पशुपन्छीमा काभ्रेकी वसुन्धरा हुमागाईं, वन तथा वातावरणमा दोलखाका विशाल खड्का, युवा तथा खेलकुदमा काभ्रेका रत्नप्रसाद ढकाल र सिन्धुपाल्चोककी इन्द्रमाया गुरुङलाई कृषि तथा पशुपन्छी राज्यमन्त्री नियुक्त गरिएको छ । मन्त्रीहरूलाई प्रदेश प्रमुख यादवप्रसाद शर्मा र राज्यमन्त्रीलाई मुख्यमन्त्री पाण्डेले मंगलबारै शपथग्रहण गराए ।पाण्डेले पहिलो चरणमा कांग्रेस संसदीय दलका उपनेता कृष्णलाल भँडेललाई भौतिक पूर्वाधार, माओवादी संसदीय दलका उपनेता कुमारी मोक्तानलाई सामाजिक विकास, एकीकृत समाजवादी संसदीय दलका उपनेता खनाललाई आन्तरिक मामिलामन्त्री बनाएका थिए । दोस्रो चरणमा माओवादी संसदीय दलका नेता शालिकराम जम्मकट्टेल आर्थिक मामिला र कांग्रेस संसदीय दलका सचिव निमा लामालाई स्वास्थ्यमन्त्रीको जिम्मेवारी दिएका थिए ।मन्त्री खनालले गठबन्धन दलहरूबीचको सहमतिका आधारमा मन्त्रालय विभाजन र मन्त्रीहरूको नियुक्ति भइरहेको बताए । हामी संविधानको दायराभन्दा बाहिर जाँदैनौं । ठूलो मन्त्रालय हुँदा काम गर्न समस्या भयो । त्यसकारण पनि विभाजन गरिएको हो । अघिल्लो सरकारले १२ जनासम्म मन्त्री बनाएकै हो, उनले भने । राजस्वको संकलन दर र दायरा बढाउन पनि मन्त्रिपरिषद् विस्तार गर्नु जरुरी रहेको उनले औंल्याए । प्रदेश सरकार जनताले प्रत्यक्ष अनुभूति गर्न पाएका छैनन् । हामीले कामै गर्न विस्तार गरेका हौं, उनले थपे ।"
८ वर्षसम्म पनि बनेन तातोपानी द्वार,"(तातोपानी, सिन्धुपाल्चोक)  उत्तरी छिमेकी चीनको स्वशासित क्षेत्र तिब्बत जोड्ने मितेरी पुलको बीचमा रातो लाइन कोरिएको छ । उक्त लाइन नेपालचीन छुट्याउने लक्ष्मण रेखा हो । २०७२ वैशाखको भूकम्पले क्षतिग्रस्त यो मितेरी पुल चिनियाँ कम्पनी तान् सुन रोड एन्ड ब्रिज कम्पनी ले केही महिनामै ठड्याएको थियो । चीनतर्फको मितेरी पुलको स्वागतद्वार आधुनिक र आकर्षक लाग्छ । नेपालचीन सीमामा पुग्ने हरेक आगन्तुक र व्यवसायी मितेरी पुल, स्वागतद्वार र खासा बजार हेरेर दंग पर्छन्, तर वारिको भोटेकोसी गाउँपालिका२ तातोपानी लिपिङ क्षेत्र भने उराठलाग्दो देखिन्छ । लिपिङमा मितेरी पुलसँगै २ वटा ठूला पिलर ठडिएका छन् । यी पिलर नेपाल आउनेलाई स्वागत गर्न बनाउन लागिएको स्वागतद्वारका हुन् । २०७० बाट यो द्वार बनाउन थालिए पनि यी ८ वर्षमा अरू प्रगति भएको छैन । तातोपानी नाका पूर्ण रूपमा सञ्चालनमा रहँदा तत्कालीन नेपालचीन मितेरी व्यापार संघका अध्यक्ष बहादुर शेर्पाले चिनियाँ स्वागतद्वार जस्तै नेपालतर्फ पनि स्वागतद्वार बनाउने उद्घोष गरेका थिए । स्वागतद्वारमा शाक्यमुनि गौतम बुद्ध र कलाकार अरनिकोको कलात्मक मूर्ति राख्ने गरी डीपीआरसमेत गरिएको थियो । सोहीअनुसार निर्माण पनि थालिएको थियो । तर २०७२ को भूकम्प र २०७३ को भोटेकोसीको बाढीले निर्माण प्रभावित बन्यो । त्यसयता अन्य कुनै काम भएको छैन ।सुरुमा भूकम्पले काम रोकियो, अर्को वर्ष भोटेकोसीको बाढीले निर्माण सामग्री बगायो, निर्माण समितिका कोषाध्यक्ष कामी शेर्पाले भने, पछि समिति अध्यक्ष बहादुर शेर्पाज्यू बित्नुभयो, त्यसपछि काम अघि बढेन । बुद्ध र अरनिकोको मूर्ति ललितपुरको पाटनमा बनेर तयार रहेको बताउँदै आएका उनले यी सबै सामग्री स्टोरमा थन्किएको बताए । स्वागतद्वार निर्माण गर्न तत्कालीन जिल्ला विकास समिति, पर्यटन बोर्ड र पर्यटन विभागबाट गरी एक करोड रुपैयाँ विनियोजन भएको थियो । स्थानीय व्यापारी र विभिन्न संघसंस्थाले पनि समितिलाई सहयोग गरेका थिए । तर उक्त रकमको हिसाबकिताब पारदर्शी छैन । समिति कोषाध्यक्ष शेर्पा भने निर्माणसम्बन्धी सबै कागजात तथा हिसाबको विवरण भोटेकोसी गाउँपालिकालाई बुझाइसकेको बताउँछन् ।अलपत्र स्वागतद्वार निर्माण छिटो सक्न स्थानीयले समितिलाई दबाब दिँदै आएका छन् । तर मृत्युअघि समिति अध्यक्ष बहादुर शेर्पाले भने रकम सिद्धिएकाले निर्माण रोकिएको बताउने गरेका थिए । भोटेकोसी२ का अध्यक्ष दीपेन्द्रकुमार श्रेष्ठलेतातोपानी नाका सञ्चालनमा रहँदा स्वागतद्वार निर्माण अभियान सुरु भएकोबारे थाहा पाएको तर अन्य विषयमा आफू अनभिज्ञ रहेको बताए । निर्माण समिति अध्यक्ष बितेपछि त्यो कामयत्तिकै अलपत्र भएको देखिन्छ, अन्य कुरा मलाई केही जानकारी भएन, उनले भने ।"
भिमानमा चिकित्सकीय सेवा,सिन्धुली (कास) नगरपालिका बनेको २५ वर्षपछि कमलामाईमा पहिलो पटक चिकित्सकीय सेवा सुरु भएको छ । भिमान स्वास्थ्य चौकीमा एमबीबीएस चिकित्सकमार्फत उपचार सेवा दिन थालिएको हो । सहरीकरणसँगै बढ्दो बिरामीको चाप र राजमार्गमा हुने दुर्घटनाका घाइतेको तत्काल गरिनुपर्ने उपचारलाई ध्यानमा राखी सेवा थालिएको नगर प्रमुख खड्गबहादुर खत्रीले बताए । हाललाई करारमा एमबीबीएस चिकित्सक नियुक्त गरिएको उनले जनाए ।
रोकिएको मदन भण्डारी राजमार्ग निर्माण सुरु,"सिन्धुली (कास) मापदण्डलाई लिएर स्थानीय र आयोजनाबीच विवाद हुँदा ५ वर्षदेखि रोकिएको मदन भण्डारी राजमार्गअन्तर्गत धुराबजारखट्टार सडक (६ किमि) निर्माणको काम सुरु भएको छ । दायाँबायाँ एकएक मिटरको नालासहित ११ मिटर चौडाइ रहनेगरी सहमति जुटेपछि सडक निर्माण थालिएको हो । विवाद नआए यही वर्षको अन्तसम्ममा निर्माण सक्छौं, राजमार्गको पश्चिम खण्डका इन्जिनियर निरञ्जन थापाले भने ।"
शिक्षकहरूलाई दलको झोला बोक्न नदेऊ,"सरकारी वेतन बुझ्ने शिक्षकहरू राजनीतिक दलमा आबद्ध हुनु आफैंमा अनैतिक कार्य हो, यसलाई राज्यको कानुनले नै बन्देज लगाएको छ । तैपनि कति शिक्षकहरू दलमा आबद्ध मात्र छैनन्, तिनका महाधिवेशन प्रतिनिधिसमेत चुनिएका छन् । पदीय मर्यादाको पोसाक फुकालेर शिक्षकहरूले यसरी निर्लज्जता प्रदर्शन गरेपछि सर्वोच्च अदालतले नै सोमबार उनीहरूलाई राजनीतिक दलको उम्मेदवार नबन्न अन्तरिम आदेश दिनुपरेको छ । यो आदेश स्वयंमा स्वागतयोग्य छ भने आदेश दिनुपर्ने अवस्था आउनुचाहिँ टिठलाग्दो । सरकारी शिक्षकहरू कांग्रेस प्रतिनिधि चुनिएको र त्यो प्रचलित कानुनविपरीत भएको भन्दै उनीहरूलाई दलका कुनै पनि अधिवेशन र कार्यसमितिमा मतदाता हुन र उम्मेदवार बन्नबाट रोक्न माग गर्दै परेको रिटमा अदालतले यस्तो आदेश दिएको हो । अहिले कांग्रेस महाधिवेशन त समापनोन्मुख छ, तर जुनसुकै दलका जुनै महाधिवेशनमा पनि शिक्षकहरू प्रतिनिधि बन्दै आएकाले यस्तो आदेश भविष्यका लागि पनि मार्गदर्शक बन्नुपर्छ । आम विद्यार्थीको भविष्य र सार्वजनिक शिक्षाको स्तर सुधार्नुपर्ने दायित्व भएका शिक्षकहरूले दलको झोला बोक्न छाड्नुपर्छ । आफूले तलबका रूपमा बुझ्दै आएको जनताले तिरेको कर र आफ्नो पेसाप्रति उनीहरू इमानदार बन्नुपर्छ । कांग्रेसमा मात्र होइन, केहीअघि सम्पन्न एमाले महाधिवेशनमा पनि शिक्षकहरू प्रतिनिधि थिए । यसबाट पनि अनुमान गर्न सकिन्छ, दलको सदस्यता लिएर सक्रिय रहेका शिक्षकहरूको संख्या त झन् कति ठूलो होला । सरकारी पेसामा छँदाछँदै यसरी दलीय कार्यकर्ता बन्नु कानुनीनैतिक सबै हिसाबमा प्रथम दृष्टिमै खारेजयोग्य छ, सर्वोच्चको अन्तरिम आदेशले पनि यसै भनेको छ । पाटन उच्च अदालतले दुई महिनाअघि नै शिक्षकहरूले सक्रिय राजनीतिमा भाग लिन नपाउने आदेश सुनाए पनि त्यसको पालना कसैबाट भएन । मंसिर पहिलो साता निर्वाचन आयोगले पनि शिक्षक, प्राध्यापक र अरू सरकारी कर्मचारीले राजनीति गर्नु राजनीतिक दलसम्बन्धी ऐन, २०७३ विपरीत हुने भन्दै सम्झाएको थियो । त्यसपछि शिक्षा मन्त्रालयअन्तर्गतको शिक्षा तथा मानवविकास केन्द्रले पनि सबै स्थानीय तह र शिक्षा इकाइहरूलाई कानुनी प्रावधान कार्यान्वयन गर्न भनेको थियो । यो सिलसिला विज्ञप्ति र आदेशनिर्देशमा मात्र सीमित हुनुहुन्न, सम्बन्धित स्थानीय सरकार र शिक्षा इकाइहरूले यस्ता शिक्षकहरूलाई स्पष्टीकरण सोधी उनीहरूमाथि कारबाहीे प्रक्रिया नै अगाडि बढाउनुपर्छ । शिक्षकहरूले स्वविवेकले राजनीति र सरकारी शिक्षणमध्ये एक रोज्नु त जरुरी छँदै छ, दलहरूले पनि आफूलाई कानुनअनुरूप सञ्चालन गर्न शिक्षकहरूलाई सदस्यता दिने कार्य बन्द गर्नुपर्छ । देश र विद्यार्थीको भविष्यप्रति इमानदार बन्नकै निम्ति दलहरूले यसो गर्नु अनिवार्य छ । तर विडम्बना भन्नुपर्छ, तीन साताअघि माओवादी केन्द्रका अध्यक्ष पुष्पकमल दाहालले शिक्षकहरूले राजनीति गर्न नपाए पार्टी प्रणाली नै कमजोर हुने जिकिर गरे । देशको एउटा जिम्मेवार नेताबाट यस्तो गैरजिम्मेवार अभिव्यक्ति आउनु दुःखद छ, दलका नेतृत्वमा रहेकाहरूले यस्तो बुझाइ त्याग्नुपर्छ । शिक्षकहरूको संलग्नताले सम्बन्धित दलको तत्कालीन स्वार्थपूर्ति त होला, तर राष्ट्रका निम्ति भने वर्तमानमा मात्र होइन, भविष्यमा पनि यसले ठूलो घात पुर्याउँछ । हिजो पञ्चायतकालमा गाउँ तथा दूरदराजमा शिक्षकबाहेक अरू पढेलेखेका व्यक्तिहरू कमै रहेको परिप्रेक्ष्यमा राजनीतिक जागरणका निम्ति शिक्षकहरूको भूमिका जरुरी थियो होला, भलै त्यसले पनि देशको शैक्षिक विकासमा कस्तो प्रभाव पर्यो भन्ने पाटो आफैंमा बेग्लै छ, तर अहिलेको परिस्थितिमा शिक्षकहरूलाई राजनीति गर्न प्रेरित गर्नु भनेको मुलुकको भविष्यप्रति सर्वथा गैरजिम्मेवार बन्नु हो, र देशको शैक्षिक अवस्थालाई अझ ओरालो लगाउन दुरुत्साहन गर्नु हो । उसै त, मुलुकको सार्वजनिक शिक्षाको दुरवस्थाको एउटा प्रमुख कारण दलीय राजनीतीकरण भएको विभिन्न अध्ययनको ठम्याइ छ । तीन वर्षअघि गठित उच्चस्तरीय राष्ट्रिय शिक्षा आयोगको निचोड पनि यही छ, यसको प्रतिवेदनमा विद्यालय र विश्वविद्यालयका शिक्षकलाई दलीय राजनीति गर्न प्रतिबन्ध लगाइनुपर्ने कुरा स्पष्ट लेखिएको छ । यो यथार्थ बुझेर सम्बन्धित सबैले शिक्षकहरूलाई प्रत्यक्ष राजनीति गर्नबाट रोक लगाउनुपर्छ । राजनीतिक दलसम्बन्धी ऐनको दफा १४(२घ) ले नेपाल सरकार, प्रदेश सरकार वा स्थानीय तहको स्वामित्व वा नियन्त्रणमा रहेको स्वशासित संस्थाको बहालवाला प्राध्यापक, शिक्षक वा कर्मचारीलाई दलको सदस्यता प्रदान गर्न नहुने जनाएको छ, राजनीतिक दलहरूले यसको पूर्ण पालना गर्नुपर्छ । निर्वाचन आयोगले पनि निर्देशन दिएर मात्र पुग्दैन, कानुन कार्यान्वयनमा कडिकडाउ पनि गर्नुपर्छ । शिक्षा ऐनले शिक्षक तथा कर्मचारीले राजनीतिक दलको कार्यकारिणी समितिको सदस्य बनेको पाइएमा पदबाट हटाउने व्यवस्था गरेको छ । तर कति शिक्षकहरू यस्तो पदमा छन् भनेर खोजबिन भएको पाइँदैन । अर्को, सरकारसंसद्ले यो प्रावधानलाई ऐन संशोधनमार्फत अझ स्पष्ट तुल्याएर शिक्षकहरू राजनीतिक दलको सदस्य बनेमा नै पद जाने व्यवस्था गर्नुपर्छ । राजनीति नै गर्ने रहर भएका शिक्षकहरूले पहिले सरकारी शिक्षण पेसा छाड्नुपर्छ, दलको आश्रय खोजेर पेसाप्रति गैरजिम्मेवार बन्न मिल्दैन । जहाँसम्म कक्षाकोठाबाहिर त राजनीति गर्न पाउनुपर्ने माग छ, यही बहानामा देशको शिक्षाप्रणाली नै राजनीतीकरण भई सार्वजनिक शिक्षाको स्तर ध्वस्त भएको हेक्का सम्बन्धित सबैले राख्नुपर्छ ।"
एकल पद्धतिमा एमाले,"महाधिवेशनपछि बसेको पहिलो केन्द्रीय कार्यसमितिमा पार्टी अध्यक्ष केपी शर्मा ओलीले प्रस्ताव गरेको स्थायी समिति, पोलिटब्युरो समिति र ४४ केन्द्रीय सदस्यको नाम पार्टी पदाधिकारीहरूबीच छलफल भई पेस गरेको सामूहिक निर्णयको उपज हो कि ओलीको सनकको भरमा गरिएको एकल निर्णय भन्ने प्रश्न सर्वत्र उठेको छ । ओलीले प्रस्तुत गरेका नामहरूमा पार्टी पदाधिकारीबीच कुनै छलफल नभएको आरोप बैठकमै उपाध्यक्षद्वय युवराज ज्ञवाली र अष्टलक्ष्मी शाक्यले मात्र होइन, सुवास नेम्वाङ र पृथ्वी सुब्बा गुरुङहरूले पनि लगाएका छन् । उता योगेश भट्टराई र गोकर्ण विष्ट जो पदाधिकारीमै चुनिएका छन्, उनीहरूसमेत कार्यविभाजन र वरीयता विभाजनमा असन्तुष्ट रहेको बाहिर आएको छ । ती सबै नेताहरूको कुरा सुन्दा ओलीद्वारा प्रस्तावित नामहरूमा पदाधिकारीस्तरमा औपचारिक रूपमा कुनै छलफल नै भएको छैन । यी यावत् कुराले एमाले सामूहिक पद्धतिमा अघि बढ्छ कि यसैगरी एकल निर्णयका आधार भन्ने अर्को गम्भीर प्रश्न खडा भएको छ । प्रतिस्पर्धा गराउन नखोज्ने, सर्वसम्मतिको नाउँमा चुनाव लड्नबाट रोक्ने, निर्वाचित पदाधिकारीहरूसँग कुनै छलफल नै नगरी व्यक्तिगत सनकका आधारमा महत्त्वपूर्ण पदहरूमा नाम प्रस्ताव गर्ने र जोजसले जति नै विरोध गरे पनि त्यसलाई सुने नसुनेझैं जबरजस्ती पारित भएको भन्ने कार्यशैलीले एमालेलाई कहाँ पुर्याउला ? यसैगरी एमाले अघि बढे न एमालेको भविष्य रहन्छ न त अन्य नेताको छवि नै जोगिइरहन्छ । सुधारको पहिलो प्रयास, अहिले प्रस्तावित नामहरू संशोधन गरिनुपर्छ भनेर सामूहिक आवाज उठाएर गर्नुपर्छ । अन्यथा कुनै पनि बेला पार्टी दुर्घटनामा पर्ने सम्भावना हुन्छ । संसद् विघटन त्यही एकल निर्णयको कारण भएको दुर्घटना हो, जसले एमालेलाई सत्ताबाट सडकमा पुर्यायो । तर, पनि ओली र एमालेले चेतेका छैनन् । अहिले प्रस्तावित नामहरूमा धेरै प्रश्न उठेका छन् । धेरै विवादास्पद पात्रहरू परेका छन् तर एमालेमा प्रतिबद्ध नेताहरू अटाएका छैनन् । नियुक्तिमा कुनै मापदण्ड अपनाइएको छैन । गोपाल देवकोटा, जोरपाटी, काठमाडौं"
खोपको अनुचित बाँडफाँट,"कोभिडका नयाँनयाँ अवतार आउने क्रम जारी छ । सरकारी आँकडाअनुसार कुल जनसंख्यामध्ये ३७ प्रतिशत जतिले मात्र दुवै खोप लगाएका छन् । विदेशी सहयोग र आफ्नै स्रोतले नेपालमा आवश्यक खोप आउने क्रम चलिरहेको छ । आएका खोपहरू राख्न, स्वास्थ्य विभागलाई मापदण्डअनुसारको ठाउँ अभाव भएको र मौज्दात रहेका खोपहरू लगाउने गति अति मन्द रहेको बेला पहुँच भएका हुनेखानेले बुस्टर डोज लिइरहेको समाचार आउनु आश्चर्यजनक छ । १२१८ का नानीहरूलाई सुरुवात नगरेको अवस्था र सरकारी नीति आउनुभन्दा पहिले गुपचुप ढंगले बुस्टर डोज दिने र लिनेहरूमाथि सरकारी कारबाही होस् । र सबै नेपालीले पूर्ण खोप लगाई पाउने स्पष्ट नीतिसहितको व्यवस्थापनतिर स्वास्थ्य मन्त्रालयको ध्यान पुगोस् । महेन्द्रसिंह बम, टीकापुर१, कैलाली"
कष्टकर सरकारी कामकाज,"आज संसारमा अकल्पनीय विकाससँगै नयाँनयाँ खोजले मानव जीवन कैयौं उपलब्धि र सुविधातर्फ उन्मुख भइरहेको छ । तर हामीले भने पैसा तिरेर बिजुली, ग्यास, पेट्रोल आदि पाउँदा खुसी हुनुपर्ने विवशताबाट अझै मुक्ति पाएका छैनौँ । अझ सरकारी कामकाजको कुरा गर्ने हो भने त निराशा र रोष मात्र प्रकट हुन्छ । राहदानी, चालक अनुमतिपत्र, नागरिकताजस्ता संवेदनशील र अति आवश्यक विषय पनि सरकार र सम्बन्धित निकायले सहज र सुलभ बनाउनेतर्फ ध्यान दिन नसक्दा कैयौंले रोजगारी गुमाउनुपरेको छ । चालक अनुमतिपत्र लिन अनलाइन फारम भरेर परीक्षा दिन दुई वर्ष कुर्नुपर्ने कस्तो विडम्बना हो ? ड्राइभरका लागि वैदेशिक रोजगारीमा जानेका लागि दुई वर्ष कुर्न सम्भव छ ? चालक अनुमतिपत्र नेपालमै काम गर्नेहरूका लागि पनि उत्तिकै आवश्यक पर्छ । पाइला पाइलामा ट्राफिकले सवारीचालकको लाइसेन्स जाँच गर्ने गर्छ, यो नबोकी कार्यालय आउजाउ गर्न पनि निकै कठिन हुन्छ । यस्तो अति आवश्यक सेवालाई सहज बनाउनुपर्नेमा परपर धकेलेर वञ्चित गर्नु कति व्यावहारिक र न्यायोचित छ ? अहिले ईपासपोर्ट दिने भन्छ सरकार । यसमा पनि समस्या उस्तै छ । २०० रुपैयाँ पनि लगानी नहुने राहदानीमा नागरिकसँग ५००० रुपैयाँ राजस्व ठटाएर महिनौं झुलाउँछ सरकार ।नागरिकता बनाउन जाँदा पनि तोक लाउनेदेखि राजस्व तिर्ने र फोटो टाँस्न ४५ घण्टा लाम लाग्नुपर्छ । नागरिकता बनाउन ३४ दिनै धाउनुपर्छ सर्वसाधारणले । नागरिकलाई गरिखान दिनु त कताकता झन्झन् अड्चन र अवरोधका चाङ थुपार्न लज्जाबोध हुँदैन ? कमिसन पाउन संविधान नै संशोधन गर्न पछि पर्दैनन् हतारहतार अध्यादेश पनि ल्याउन पछि पर्दैन सरकार जब आम नागरिकका व्यथा र पीडाको विषय आउँछ तब कानमा तेल हालेर बस्छन्, सरकार चालकहरू । सित्तैमा जनताले सास पनि फेर्न पाएका छैनन्, हरेक कुरामा भ्याट जोडेको छ । करमाथि करको बोझले थिलथिलो बनाइरहँदा सरकारले मागे जति राजस्व तिरेर पनि समयमा आवश्यक कागजात पाउन नसक्दा आम जनता चकित मात्र परेका छैनन्, सरकारको गैरजिम्मेवारी र लाचारीप्रति उदासीन र हीनताबोध पनि महसुस गरिरहेका छन् । घरजग्गा पास गर्न, राहदानी र नागरिकताका बनाउन र चालक अनुमतिपत्र लिन जहाँ गए पनि समस्या उस्तै छ । ससाना दूधेबच्चा बोकेर दुई घण्टामा हुने कामका लागि तीन दिन धाउनुपर्छ । सरकारी कामकाजमा जनतालाई साह्रै कष्ट भइरहेको सर्वविदितै छ । कुनै पनि काम सरल र सहज ढंगले समयमा नसकिने र कर्मचारीले ढिलासुस्ती गरी अल्झाउने, अनेक झन्झट दिने भएकाले सरकारले यस विषय गम्भीरताका साथ सम्बोधन गरी समाधान गरोस् । रोशन भट्टराई, इनरूवा३, सुनसरी"
धमिलिँदो राजनीतिक परिदृश्य,"राजनीतिको व्यवसायीकरणपूर्णकालिक राजनीतिक कार्यकर्ता (होलटाइमर) साम्यवादी अभ्यासको शब्दावली हो । उदार राजनीतिमा देखिने प्रवेश र बहिर्गमनको सहजताले स्वतन्त्र व्यवसायीलाई समेत आकर्षित गर्ने गर्थ्यो । सार्वजनिक सहयोगबाट गुजारा गर्ने सादा जीवन, उच्च विचार सिद्धान्त अँगाल्नेहरूलाई आलोचनासँग डराउनुपर्ने कुनै कारण थिएन । स्रोतको अभाव नहुनेहरू सार्वजनिक हितका लागि राजनीति गर्ने गर्थे । उदार राजनीतिका सामान्यजन आधारित दल (मासबेस्ड पार्टी) स्वैच्छिक समर्थन एवं सहयोगबाट सञ्चालित हुन्छन् । अतिवादी राजनीतिका वेतनभोगी कार्यकर्ता आधारित दल (क्याडरबेस्ड पार्टी) भने बलजफ्ती चन्दा असुली वा लेनदेनको स्रोत परिचालनबाट मुक्त रहन सक्दैनन् । विचारधाराबाट मुक्त, संघर्षको इतिहासबाट विमुख, सिद्धान्तप्रति उदासीन एवं प्रेरणास्रोतहरूबाट काटिएका उदार एवं उग्र राजनीतिकर्मीहरूका बीच एउटा समानता भने स्पष्ट देख्न सकिन्छ ती दुवैथरी राजनीतिक उद्यमीहरू सत्तामार्फत धन जम्मा गर्ने एवं आर्जित सम्पत्ति लगानी गरेर पुनः सत्तामा पुग्ने दुश्चक्र दोहोर्याउने प्रक्रियामा विश्वास गर्ने गर्छन् । त्यसैले गर्दा राजनीतिक क्रियाकलापसँग मध्यमवर्गको मोहभंग हुँदै गएको छ । सामान्यजन शक्तिहीन भएका छन् । स्थापित अभिजात एवं उदीयमान सम्भ्रान्त भने चुनावी राजनीतिलाई आफ्नो सुविधाअनुसार सामूहिकको साटो व्यक्तिगत, पारिवारिक एवं गुटगत हित सुरक्षित गर्न सफल भइरहेका छन् ।राष्ट्रिय प्रजातन्त्र पार्टीका नवनिर्वाचित अध्यक्ष राजेन्द्र लिङ्देनले कांग्रेसको चौधौं महाधिवेशनको उद्घाटन समारोहको मञ्चबाट चेतावनीपूर्ण जनाउ दिए । गामघरतिर सामान्यजनले राजनीतिकर्मीलाई चोर भनेर सम्बोधन गर्न थालेको सत्य हो । सकारात्मक तवरले अर्थ्याउने हो भने, उनको आक्षेपले सम्बोधन अनौपचारिक एवं सम्बन्ध अभिन्न बन्दै गएको अवस्थालाई दर्साउँछ । जन्मजात उच्चता, पदानुक्रमको प्रथा, पूर्वाधिकारको व्यवस्था एवं लौह सोपानतन्त्रको दक्षिणपन्थी वा वामपन्थी राजनीतिमा सामान्यजनले आफ्ना शासकलाई चोर भन्ने आँट जुटाउन सक्दैनन् । उदार राजनीतिमा जस्तोसुकै आक्षेपले आत्मपरीक्षण गर्ने अवसर उपलब्ध दिन्छ । सभामा प्रतिरक्षात्मक हुन पुगेका शर्मा ओली एवं दाहालले भने चोरको खुट्टा काट् भन्दा गोडा दोब्राएर आफ्नो अपराधबोध मात्र दर्साएका हुन् । अध्यक्ष लिङ्देनको वक्तव्यको निहितार्थ भने डरलाग्दो छ । कुनै खास दल वा तिनका राजनीतिकर्मीहरूसँग वितृष्णा हुनु एउटा कुरो हो, समग्र प्रजातान्त्रिक प्रक्रियासँग नै मोहभंग हुन थाल्ने हो भने ज्याला पूरा लियौ, अब संविधान देऊ पाराको सहरिया सेतो कमिज जमातले अधिनायकवादी शासन व्यवस्थाको पुनरुत्थानका लागि आधारभूमि तयार गर्न थाल्नेछन् । भारतमा अन्ना हजारे एवं अरविन्द केजरीवालले हिन्दुत्व राजनीतिका लागि मैदान खाली गराइदिएका थिए । नेपालमा उसै पनि राजनीतिक मध्यधारको पाट असाध्यै साँघुरो छ । त्यो स्थान झन्झन् संकुचित हुँदै गएको ताजा उदाहरण नेपाली कांग्रेसको भव्य महाधिवेशन हो । सत्ता राजनीतिलाई व्यवसायको साटो एकपटक फेरि आवेग एवं उत्साहतिर फर्काउन विद्यार्थी, मजदुर, किसान एवं सामान्यजनको सक्रियता एवं प्रत्यक्ष सहभागिता चाहिएको छ । फ्रान्सेली दार्शनिक बर्टान्ड डे ज्युभेनेल (सन् १९०३१९८७) ले कालान्तरमा भेडाहरूको समाजले पाउने भनेको ब्वाँसाहरूको सरकार नै हो भन्ने टिप्पणी गरेका थिए । भेडा हुनु नराम्रो होइन, लक्ष्मीप्रसाद देवकोटाले समेत अन्ततः ज्यादै थाकें हे ईश्वर ! भेडो बनाऊ मलाई भनेर प्रभुसामु बिन्ती बिसाएका थिए । तर यदि त्यसो हो भने, ब्वाँसाहरूले शासन गरे भने असन्तोष दर्साउने अधिकार स्वतः समाप्त हुनेछ ।"
चुनौतीपूर्ण आर्थिक अवस्था र अबको बाटो,"कोभिड१९ महामारीका कारण प्रभावित भएको नेपाली अर्थतन्त्र पुनरुत्थानको दिशातर्फ बढेको छ । आर्थिक क्रियाकलापको वृद्धिसँगै मुलुकभरका ९८ प्रतिशत उद्योगव्यवसाय र कलकारखानाहरू पुनः सञ्चालनमा आइसकेका छन् । अर्थतन्त्रको पुनरुत्थानसँगै आर्थिक गतिविधिमा आएको तीव्रताले चालु आर्थिक वर्षको लक्षित वृद्धिसँगै रोजगारीका अवसरको पुनर्वृद्धिमा ठूलो सहयोग पुग्नेछ र अर्थतन्त्रको त्यस्तो विस्तारसँगै केही आर्थिक परिसूचकमा भने दबाब परेको छ । तर पनि ती दबाबहरू अर्थतन्त्रसँग सम्बन्धित नीतिगत नियन्त्रणमार्फत वाञ्छित सीमाभित्र राख्न कठिन छैन । उदाहरणका लागि, बैंक तथा वित्तीय संस्थाहरूले चालु आर्थिक वर्षको पहिलो ४ महिनामै वार्षिक लक्ष्यको ४९ प्रतिशत अर्थात् ७८६ अर्बको लक्ष्यमा ३८७ अर्ब कर्जा विस्तार गरिसकेका छन् र यो स्तरको कर्जा विस्तारबाट हुन सक्ने मुद्रास्फीति भने वाञ्छित सीमा (६५ प्रतिशत) भित्रै अर्थात् ४२ प्रतिशतमै सीमित छ ।अन्तर्राष्ट्रिय बजारमा पेट्रोलियम पदार्थको मूल्यवृद्धि एवं कोभिड१९ संक्रमणमा आएको कमीसँगै आर्थिक पुनरुत्थानको कार्यले गर्दा अर्थतन्त्रमा देखिएको कर्जा विस्तारसँगै आउने दिनमा मुद्रास्फीतिमा दबाब अवश्य देखिनेछ । तर, आर्थिक पुनरुत्थानमार्फत हुने उत्पादन वृद्धि र मुलुकको सबभन्दा ठूला व्यापारिक साझेदार देशहरू भारत र चीनमा पनि सन् २०२२ र २०२३ मा मुद्रास्फीति क्रमशः २३ र ६ प्रतिशतभित्रै राख्ने लक्ष्यले गर्दा पनि नेपालमा हुन सक्ने मुद्रास्फीतिलाई जोखिमयुक्त बनाउन सक्ने अवस्था छैन । अझ भारतीय अर्थतन्त्रमा हाल मुद्रास्फीति ४८ प्रतिशतमा सीमित रहेको एवं सन् २०२२ मा पनि मुद्रास्फीति ६ प्रतिशतभित्रै राख्ने भारतीय सरकारको लक्ष्यले नेपालको मुद्रास्फीतिलाई ६५ प्रतिशतभित्रै राख्न सहयोग गर्नेछ ।बैंक तथा वित्तीय क्षेत्रबाट भएको कर्जा विस्तारको प्रत्यक्ष प्रभाव आर्थिक वृद्धि र रोजगारी प्रवर्द्धनमा पर्छ, किनकि हाम्रो जस्तो कुल गार्हस्थ्य उत्पादनमा ७० प्रतिशतभन्दा बढी निजी क्षेत्रको योगदान रहेको अर्थतन्त्रमा निजी क्षेत्रमा जाने यस्तो कर्जाले आर्थिक वृद्धिमा प्रत्यक्ष, सोझो एवं सकारात्मक प्रभाव पार्छ । पछिल्ला वर्षहरूमा लगभग ८८ प्रतिशतको हाराहारीमा बैंक तथा वित्तीय क्षेत्रको पोर्टफोलियो निजी क्षेत्रमा केन्द्रित भइरहेको छ । नेपाली अर्थतन्त्रमा बैंक तथा वित्तीय क्षेत्रबाट भएको कर्जा विस्तार छिमेकी मुलुकहरूको भन्दा बढी देखिएको छ । भारतीय अर्थतन्त्रमा बैंक तथा वित्तीय क्षेत्रबाट निजी क्षेत्रमा गएको त्यस्तो कर्जा ५५ प्रतिशत हाराहारी छ भने बंगलादेशमा ४५ प्रतिशत, श्रीलंकामा ५० प्रतिशत, पाकिस्तानमा १७ प्रतिशत र संयुक्तराज्य अमेरिकामा ५४ प्रतिशतको हाराहारी । त्यस्तै नेपालको कुल गार्हस्थ्य उत्पादनको २८ प्रतिशत रहेको कुल स्थिर पुँजी निर्माणमा निजी क्षेत्रको योगदान ८० प्रतिशत हाराहारी छ । त्यसैले हाल निजी क्षेत्रमा भइरहेको कर्जा विस्तारले सार्वजनिक क्षेत्रको भन्दा प्रभावकारी सिमान्त पुँजी उत्पादन अनुपातका कारण आर्थिक पुनरुत्थानसँगै अर्थतन्त्रको वार्षिक वृद्धि लक्ष्यलाई ठूलो सहयोग गर्दछ । अर्कातर्फ, निजी क्षेत्रमा भएको यस प्रकारको कर्जा विस्तार आयातमा केन्द्रित भएमा त्यसको सोझो असर भुक्तानी सन्तुलनमा पर्छ र यो समस्याबाट मुलुकको अर्थतन्त्र केही हदसम्म प्रभावित पनि छ । २०७८ असार मसान्तमा १३९९ अर्ब रुपैयाँ रहेको विदेशी विनिमय सञ्चिति ५७ प्रतिशतले कम भइ असोज महिनामा १३१९ रुपैयाँ अर्ब कायम रहेको छ ।भुक्तानी सन्तुलनको यो स्थिति निश्चय नै चिन्ताको विषय हो, तर हामीले के पनि बिर्सनु हुँदैन भने, चालु आर्थिक वर्षको पहिलो ४ महिनामा भएको आयात वृद्धि कोभिड१९ महामारीका कारण विगत १८ महिनादेखि दमित सञ्चित मागको उजारीकरण र महामारीपछिको आर्थिक पुनरुत्थानका गतिविधिको योगफल पनि हो । त्यसो त अधिक आयात नियन्त्रणलाई यसै महिना नेपाल राष्ट्र बैंकद्वारा जारी गरिएको मौद्रिक नीतिको पुनरवलोकनले सम्बोधन गरेको छ र त्यसको प्रभावसमेत देखिन थालिसकेको छ ।वर्षौंदेखिको व्यापारघाटा, कोभिडपछिको पर्यटनबाट प्राप्त हुने आय र विप्रेषण आप्रवाहमा आएको कमीका कारण बढ्दै गएको चालु खाता घाटासँगै शोधनान्तर घाटाबाट प्रभावित वैदेशिक मुद्राको शोधनान्तर सञ्चितिले सिर्जना गरेको बाह्य क्षेत्र सन्तुलनमा पर्ने दबाबलाई कम गर्न सरकारद्वारा सुपारी, छोकडा, मरीच, केराउ, चाँदीजस्ता वस्तुहरूको आयातमा गरिएको कडाइÙ केही निश्चित वस्तुहरूको आयात प्रतीतपत्र खोल्दा अनिवार्य रूपमा राख्नुपर्ने नगद मार्जिनको व्यवस्था र ड्राफ्टटीटीका माध्यमबाट आयात गरिने रकमको अधिकतम सटही सुविधासम्म मात्र सटही सुविधा दिने राष्ट्र बैंकको नीतिगत व्यवस्थाले पछिल्लो समय वैदेशिक मुद्राको सञ्चितिमा सुधार भएको छ । मौद्रिक नीतिमा गरिएको पुनरवलोकनका कारण चालु आर्थिक वर्षको असोज महिनामा ७३ महिनाको वस्तु तथा सेवाको आयात थेग्न सक्ने वैदेशिक मुद्राको सञ्चितिमा सुधार आई गत कात्तिक महिनामा ७८ महिनाको वस्तु तथा सेवाको आयात धान्न सक्ने अवस्था सिर्जना भएको छ । आयातमा गरिएको कडाइ, निर्यातमा भएको प्रवर्द्धनका अतिरिक्त सरकारको बजेटको चालु आर्थिक वर्षको कार्यक्रममा समावेश भइसकेका अन्तर्राष्ट्रिय मुद्रा कोष, विश्व बैंक एवं एसियाली विकास बैंकलगायतका विकास साझेदार निकायहरूले प्रतिबद्धता गरेका सहयोगमध्ये यसै आर्थिक वर्षभित्र ५०० मिलियन डलर बराबरको सहुलियतपूर्ण ऋण प्राप्त हुँदा सोमार्फत सञ्चालन हुने पूर्वाधार गतिविधि तथा त्यसमार्फत हुने उत्पादन क्षेत्रको विस्तारबाट सरकारको लक्षित आर्थिक वृद्धिमा थप सहयोग पुग्नेछ । आयाततर्फकै तथ्यांक केलाउँदा, चालु आर्थिक वर्ष २०७८७९ को पहिलो ४ महिनाको अवधिमा औद्योगिक प्रयोजनका लागि कच्चा पदार्थ कुल आयातको ५३१ प्रतिशत छ, जुन अघिल्लो आर्थिक वर्ष २०७७७८ को सोही अवधिमा ५०५ र आर्थिक वर्ष २०७६७७ को उक्त अवधिमा ४७१ प्रतिशत थियो । उपभोग्य वस्तुको आयात भने चालु आर्थिक वर्ष २०७८७९ को पहिलो ४ महिनामा ३५८ प्रतिशत छ जुन अघिल्लो आर्थिक वर्षको सोही अवधिमा ३६६ थियो भने २०७६७७ को उक्त अवधिमा ३८४ प्रतिशत । यी तथ्यांकबाट पनि के उजागर हुन्छ भने, चालु आर्थिक वर्षमा अघिल्ला वर्षहरूका तुलनामा औद्योगिक प्रयोजनका लागि चाहिने कच्चा पदार्थको प्रवाह बढेको तथा उपभोग्य वस्तुको प्रतिशत घटेको छ र यस अवस्थाले अन्ततः उत्पादन प्रवर्द्धन भई आर्थिक वृद्धिमै टेवा पुर्याउँछ तर यसबाट पर्ने वैदेशिक मुद्राको सन्तुलनलाई कायम राख्न भने थप मिहिनेत गर्नुपर्छ । निर्याततर्फ भने चालु आर्थिक वर्षको पहिलो ४ महिनाको अवधिमा निर्यात परिणाम कम भए पनि गत आर्थिक वर्षको सोही अवधिका तुलनामा १०४ प्रतिशतको वृद्धि रहेको छ । वर्तमान अवस्थामा अर्थतन्त्रमा देखिएको अर्को समस्या बैंक तथा वित्तीय संस्थामा देखिएको तरलताको अभाव हो । हाल बैंक तथा वित्तीय संस्थाको निक्षेप परिचालनका तुलनामा कर्जा विस्तार उच्च भएका कारण बैंकिङ प्रणालीको तरलतामा चाप परेको छ । चालु आर्थिक वर्षको पहिलो ३ महिनामा निक्षेप परिचालनमा वार्षिक बिन्दुगत वृद्धि १७ प्रतिशत हाराहारी रहेको र सोही अवधिको कर्जामा ३२ प्रतिशत हाराहारी वृद्धि भएकाले तरलताको समस्या सिर्जना भएको हो । हुन त अर्थतन्त्रमा भएको कर्जा वृद्धिले उत्पादनमा बढोत्तरी ल्याउँछ तर कर्जासँगै निक्षेप बढाउन नसक्दा तरलताको सामना गर्नुपरेको हो । यस्तो अवस्थामा तरलता व्यवस्थापनका लागि चालु आर्थिक वर्षको ४ महिनासम्ममा नेपाल राष्ट्र बैंकबाट विभिन्न उपकरणमार्फत १७९६ अर्ब ८४ करोड तरलता प्रवाह भएको छ भने ६० अर्ब तरलता प्रशोचन गरिएको छ । बैंक तथा वित्तीय संस्थामा देखिएको तरलताको समस्या समाधानका लागि यथाशीघ्र पुँजीगत खर्च विस्तारको आवश्यकता छ भने, नेपाल राष्ट्र बैंकबाट प्रवाह गरिने पुनर्कर्जाबाट समेत यो समस्याको समाधान गर्नुपर्ने हुन्छ ।राजस्व संकलन चालु आर्थिक वर्षको पहिलो ५ महिना सन्तोषप्रद रहेको छ । आर्थिक वर्ष २०७८७९ को मंसिर २५ सम्मको तथ्यांकअनुसार ४२८ अर्बभन्दा बढी राजस्व संकलन भएको छ जुन गत वर्षको सोही अवधिका तुलनामा ४० प्रतिशतले बढी हो ।त्यसैगरी राजस्व परिचालनतर्फ चालु खर्च र वित्तीय व्यवस्थापनमा सामान्य प्रगति देखिए पनि पुँजीगत खर्च कमजोर रहेको छ र पुँजीगत खर्चको समानुपातिक एवं प्रभावकारी परिचालन नै आजको मुख्य आवश्यकता र चुनौती हो । मिसनका रूपमा पुँजीगत खर्च बढाउन हाल गरिएको निरन्तर प्रयासबाट यसले अपेक्षित गति लिनेछ । चालु आर्थिक वर्षको मंसिर २० सम्ममा पुँजीगत खर्च मात्र ६ प्रतिशत छ । अर्थतन्त्रको समग्र क्षेत्रको प्रवर्द्धन र स्थिरता दुवैका लागि पुँजीगत खर्चको वृद्धिलाई सरकारले उच्च प्राथमिकतामा राख्नुपर्ने टड्कारो आवश्यकता महसुस गरी आगामी दिनमा सोअनुसार नै प्रयास केन्द्रित गर्नुपर्नेछ ।शर्मा अर्थमन्त्री हुन् ।"
वित्तीय क्षेत्रमा न्यु नर्मल,"न्यु नर्मलमा परिचितभन्दा फरक अवस्था भएकाले भिन्न ढंग तथा तरिकाबाट परिस्थितिको सामना गर्नुपर्ने हुन्छ । यस्तो परिस्थिति घरपरिवार, समाज तथा राष्ट्रहरूमा ठूला विपद्पछि आउने गर्छ । जब ठूला विपद्हरू आउँछन् तब तिनलाई व्यवस्थापन गर्न नयाँ तथा फरक प्रक्रियाबाट काम गर्नुपर्ने हुन्छ । पहिलो र दोस्रो विश्वयुद्ध, सन् २००७२००८ को वित्तीय संकट, २००८२०१२ को विश्व मन्दी, कोभिड१९ महामारी आदिपछिका समय न्यु नर्मल हुन् ।न्यु नर्मलमा वित्तीय क्षेत्रले मुख्यतः व्यावसायिक मोडललाई नयाँ ढंगबाट अघि बढाइरहेको छ । वित्तीय नेतृत्वले आफूलाई डिजिटल रणनीतिमा केन्द्रित गरी ग्राहकहरूलाई नयाँ तरिकाबाट सेवा दिने र कर्मचारीहरूलाई नयाँ सीप र क्षमताका लागि सशक्तीकरण गरिरहेको छ ।वित्तीय क्षेत्रका प्रमुख खेलाडी बैंक तथा वित्तीय संस्थाहरू हुन् । वित्तीय बजारको विकासका लागि बेलायत, स्विट्जरल्यान्डजस्ता देशका बैंक तथा वित्तीय संस्थाहरू ग्राहकका इच्छाआवश्यकतालाई नयाँ ढंगबाट पूरा गर्न अहिले संघर्ष गरिरहेका छन् । न्यु नर्मलमा विकसित देशहरूलाई गाह्रो भइरहेको छ भने नेपालजस्ता कम विकसित देशहरूले यस्तो परिस्थितिको सामना गर्न अझ संघर्ष गर्नुपर्ने हुन्छ । हरेक परिवर्तनपछि अवसर र चुनौती सँगसँगै आइपुग्छन् । फेरिएको परिस्थितिका चुनौतीलाई सामना गर्दै अवसरमा बदल्न सबल रणनीति बनाएर ग्राहकहरूका मागअनुसार सेवा दिन यहाँका बैंक तथा वित्तीय संस्थाहरू अग्रसर भइरहेका छन् । कोभिड१९ पछिका अर्थात् न्यु नर्मलपछि वित्तीय क्षेत्रमा देखा परेका केही नौला अभ्यास हुन् डिजिटल उपकरणको प्रयोग ः लामो लकडाउनमा पनि वित्तीय कारोबार बन्द नभएको हामीले अनुभव गर्यौं । मोबाइल बैंकिङ, एटीएम, ईसेवा, कनेक्ट आईपीएस, क्रेडिट कार्डजस्ता माध्यम अझ बढी प्रयोगमा आए । कोभिडको तेस्रो लहरको चर्चा चलिरहँदा यस्ता डिजिटल माध्यमको महत्त्व अझ बढेर जानेछ । सेवा सुविधाको लागतमा कटौती ः कार्यालयमै पुगेर गर्नुपर्ने कतिपय काम घरबाटै गर्न सकिँदो रहेछ भन्ने कोभिडकालमा थाहा भयो । जुम तथा अन्य भर्चुअल माध्यमले तालिम तथा छलफल घरबाटै हुने देखायो । यसले भौतिक उपस्थितिका लागि चाहिने समय र अर्थलाई पनि बचत गरिदियो, जसले गर्दा वित्तीय संस्थाहरूको सञ्चालन खर्च कम भएको छ । प्रविधिको ज्ञान ः बैंक तथा वित्तीय संस्थाका कर्मचारी होऊन् वा सेवाग्राहीहरू, प्रविधिसँग नजिकिएका छन् । कर्मचारीहरूमा सीप, ज्ञान र क्षमताको विकास भएको छ भने ग्राहकहरूमा प्रविधिको प्रयोग गर्ने बानीको विकास । ईबैंकिङ ः नगद बोकेर टाढाटाढासम्म जानुपर्ने बाध्यात्मक अवस्थाको अन्त्य भएको छ । डिजिटल माध्यमहरूले नगद बोकेर हिँड्नुपर्ने झन्झटको अन्त्य भएको छ, जसले कागजी नोटको सुरक्षा भएको छ भने नोटहरू छाप्ने लागतमा पनि बचत हुने देखिन्छ । पुनर्कर्जा सुविधा ः कोभिड१९ बाट थालिएको अर्थतन्त्र उकास्न सरकारले पुनर्कर्जा सुविधा अघि सारेको छ, जसले व्यवसायीहरूलाई राहत दिइरहेको छ ।कोभिड१९ पछिको परिवर्तित समयले ल्याएका चुनौतीहरू पनि उत्तिकै छन्, जसलाई बुँदागत रूपमा यसरी हेर्न सकिन्छ बढ्दो प्रतिस्पर्धा ः प्रविधिको बढ्दो विकासले गर्दा, अब खरो प्रतिस्पर्धामा उत्रन सक्ने बैंक तथा वित्तीय संस्थाहरू मात्र सफल हुने निश्चितप्रायः छ । जसले आधुनिक तथा समयानुकूल प्रविधिमैत्री सेवासुविधा दिन्छन्, त्यस्ता संस्थाहरू नै बजारमा टिकिरहन्छन् । प्रविधिलगायत अन्य क्षेत्रमा लागत ः प्रविधिको उपयोग गर्दै ग्राहकमैत्री सेवा दिनु बैंक तथा वित्तीय संस्थालाई अर्को चुनौती भएको छ । स्वास्थ्य मापदण्डहरू पूरा गर्दै अर्थात् लागत बढाउँदै सेवा दिन झनै गाह्रो छ । परिवर्तनको व्यवस्थापन ः कोभिड१९ पछिको परिस्थतिमा कर्मचारीहरूलाई अभ्यस्त तुल्याउनमा कठिनाइ भइरहेको छ । प्रविधिमैत्री कर्मचारीहरूबाट सेवाग्राहीले मागअनुसारको सेवा लिन सक्छन् भने परिवर्तनलाई सहजै नस्विकार्ने कर्मचारीहरूबाट सेवा लिन कठिन हुन्छ । यस्ता कर्मचारीहरूको व्यवस्थापन गम्भीर पक्ष हो । उनीहरूलाई प्रविधिमैत्री बनाउनु चुनौतीपूर्ण छ । कार्यालयको क्षेत्र तथा संरचनामा परिवर्तन ः हिजो ठाउँठाउँमा धेरैभन्दा धेरै शाखा खोलेर, ठूल्ठूला व्यावसायिक भवनबाट सञ्चालित वित्तीय व्यवसायको संरचनामा ठूलो परिवर्तन गर्नुपर्ने भएको छ । अबको समयमा चुस्तदुरुस्त सेवा पाउने ग्राहकहरूको अपेक्षा, आशा तथा आवश्यकतालाई वित्तीय संस्थाहरूले पूरा गर्न योजनाबद्ध तयारी चाहिन्छ । कर्मचारीको शारीरिक क्रियाकलापमा कमी ः शारीरिक क्रियाकलापमा कम भएकाले कर्मचारीहरूमा नसा च्यापिने, ढाड दुख्ने, हड्डी खिइने, भिटामिन डी कम हुने, ब्लड प्रेसर बढ्नेजस्ता समस्या देखा परे । कति कर्मचारी डिप्रेसनमै पनि गए । उत्पादकत्व बढाउन, उत्प्रेरणा जगाउन तथा सेवासुविधा बढाउनमा वित्तीय संस्थाहरूले ध्यान दिनुपर्छ । तरलताको अभाव ः कोभिड महामारी, डिजिटल उपकरणमा बढ्दो खर्चका कारण ब्यालेन्स अफ पेमेन्ट ऋणात्मक रूपमा बढेको छ । अर्कातिर निर्यातभन्दा आयात बढी हुनु, रेमिट्यान्समा कमी हुनु, सरकारी खर्च आकलन गरेभन्दा कम हुनु, विदेशी लगानीको आम्दानी फिर्ता जानु, अनुत्पादक क्षेत्रमा लगानी अत्यधिक हुनु आदि कारणले बैंक तथा वित्तीय संस्थामा तरलता अभाव भएको छ । अहिले यसकै चपेटामा पारिहेका छन् वित्तीय संस्थाहरू ।परिवर्तनले ल्याउने विभिन्न अवसर र चुनौतीको सामना गर्दै आफूलाई समयानुकूल बनाउने वित्तीय संस्थाले सफलता पाउँछ । अवसरहरूलाई समयमै आफूअनुकूल बनाई त्यसको फाइदा लिन बैंक तथा वित्तीय संस्थाहरूले उचित योजनासहित यसको सामना गर्नुपर्छ । क्षति न्यूनीकरण गर्दै, संस्थागत उद्देश्य हासिल गर्नेतर्फ वित्तीय व्यवस्थापक सधैं सतर्क रहनुपर्ने न्यु नर्मलको आवश्यकता हो ।"
नागरिक निर्धो भए लोकतन्त्र बलियो हुन्न,"नागरिक बलियो हुँदा मात्रै लोकतन्त्र बलियोलोकतन्त्रमा नागरिक बलिया हुन्छन् भन्ने मान्यता राखिन्छ । तर, हामीकहाँ नागरिक निर्धो हुँदै गएका छन् भने राजनीतिक दलका सीमित पात्रहरू शक्तिशाली । राजनीतिक दल बलियो हुँदैमा लोकतन्त्र बलियो हुन्छ भन्ने हुँदैन । दलीय नेताहरू जसरी शक्तिशाली र धनी हुँदै गएका छन्, लोकतन्त्र बलियो भएको भए नागरिक त्यसरी नै बलिया र धनी हुन्थे । सायद सम्पत्ति शुद्धीकरण अनुसन्धान विभाग वास्तविक रूपमा सक्रिय भएको भए आज विभिन्न राजनीतिक दलका केन्द्रीय पदाधिकारीहरू भाषण गर्ने मञ्चमा नभई देशका विभिन्न जेलमा भेटिन्थे होलान् । दलीय नेताहरू त केवल सेवकका रूपमा मात्र रहन्थे । यतिखेरसम्मको स्थिति हेर्दा भन्नैपर्छ, राजनीतिक दल र लोकतन्त्र एकै कित्तामा रहेनन् ।नेपालमा नागरिक र राजनीतिक दलहरूका स्वार्थ एकै किसिमका छैनन् । दलहरू सीमित स्वार्थी घेराको मात्र प्रतिनिधित्व गर्छन्, आम नागरिकको भावनाको होइन । राजनीतिक दलहरूको मूलभूत आदर्श भनेको त नागरिकको समष्टिगत स्वार्थको हितमा चल्नुपर्छ । त्यसो हुन सके मात्र लोकतन्त्रको जग बलियो हुन्छ । तर यतिखेरसम्म भएको के छ भने, तिनीहरू स्वार्थी समूहको स्वार्थलाई समष्टिगत ठान्दै अघि बढेपछि लोकतान्त्रिक मूल्यमान्यता धरापमा पर्दै गएको हो । जब कि लोकतन्त्र बलियो हुन त नागरिक र दलहरूको स्वार्थ एकै किसिमको हुनुपर्थ्यो । राजनीतिक दलहरूको काम त नागरिकको हितलाई प्रवर्द्धन गर्ने, लोकतान्त्रिक पद्धति स्थापित गर्दै सुदृढ गर्ने हुनुपर्ने हो । दलीय क्रियाकलाप र नागरिकको आकांक्षालाई एकै ठाउँमा राखेर मूल्यांकन गर्ने हो भने के निष्कर्षमा पुगिन्छ भने, नागरिक र दल दुई धारमा हिँड्दै छन् । त्यो धारले विस्तारित रूप लिँदै जाँदा कुनै दिन भेट हुन नसक्ने खतरनाक स्थिति पनि पैदा हुन सक्छ ।दल र तिनको नेतृत्व वृत्तको क्रियाकलाप हेर्दा कुन निश्चयमा पुगिन्छ भने, बहुदल त आयो तर लोकतन्त्रचाहिँ अझै आएको छैन । हाल क्रियाशील दलहरूसँग न लोकतान्त्रिक संस्कृति छ, न अरूलाई सिकाउने शैली नै । लोकतन्त्रलाई दलहरूले खालि सत्तारोहणको बाटो मात्र बनाएको आभास मिल्छ । तिनले नागरिकको चेतना बढाउन सकेका छैनन् । केवल नागरिकको हितविपरीत आफ्नो स्वार्थ हाबी गराएका छन् । लोकतन्त्र बलियो हुन त राजनीतिक दल र नागरिकको अन्तरनिर्भरता बढ्नुपर्छ । दुर्भाग्य, स्वार्थी समूहबाहेक आम नागरिक र दल परस्परविरोधी कित्तामा उभिँदै गएका छन् । त्यसो हुँदा नेपालमा लोकतन्त्र राजनीतिक दलहरूबाटै बढी खतरामा छ । र, लोकतन्त्र असुरक्षित पनि हुँदै गएको छ । कुनै पनि किसिमले बहुदल त धानिएला, तर लोकतन्त्र धान्न सकिन्छ कि सकिँदैन भन्ने प्रश्नले जोसुकैको मनलाई त्रसित तुल्याउँछ नै । दलहरूबाट नागरिकको आकांक्षा पूर्ति गर्ने सवालमा लोकतान्त्रिक क्रियाकलाप प्रदर्शन हुन सकेकै छैन । तिनीहरू नागरिकको कुनै सानो आकांक्षा पूर्ति गरे पनि त्यसलाई दया, माया वा निगाह सम्झन्छन् । लोकतन्त्रमा नेताहरू मूल र नागरिक सहायक होइनन् । संविधानले राजनीतिक दलहरूलाई नागरिकप्रति वास्तविक रूपमा उत्तरदायी र जवाफदेह अनि नागरिकलाई सार्वभौम बनाएकाले दल र तिनका नेताहरू सहायक हुन पुग्छन् । आम नागरिक दलहरूको स्वार्थभन्दा माथि उठी सचेत, जागरुक र एकीकृत भएमा तिनको मनोमानी, हैकमवादमा कमी आउनेछÙ दलका नेताहरू आफू र आफ्नो परिवारको स्वार्थमा काम नगरी नागरिकले अपेक्षा गरेबमोजिम सुशासन र विकासनिर्माण गर्न बाध्य हुनेछ । लोकतन्त्र बलियो हुन त नागरिक नै बलियो हुनुपर्छ ।प्रधान नेपाल कानुन समाजका कार्यकारी निर्देशक हुन् ।"
फाइजरको औषधि ओमिक्रोनविरुद्ध प्रभावकारी,"न्युयोर्क (एजेन्सी) औषधि निर्माण कम्पनी फाइजरले विकास गरेको औषधि कोभिड१९ को नयाँ भेरिएन्ट ओमिक्रोनविरुद्ध निकै प्रभावकारी देखिएको छ । कम्पनीले मंगलबार एक विज्ञप्ति जारी गर्दै कोभिडविरुद्धको औषधिको गोलीले संक्रमणका कारण मृत्यु हुने तथा अस्पताल भर्ना हुनेको संख्यामा ८९ प्रतिशतले कमी ल्याउने दाबी गरेको हो । कम्पनीले २ हजार २ सय ५० जनामा गरिएको अध्ययनमा उक्त नतिजा देखिएको जनाएको हो । यसले विश्वव्यापी रूपमा खोप लगाएका वा नलगाएका संक्रमितको जीवन जोगाउन उल्लेखनीय भूमिका निर्वाह गर्नेछ, फाइजरका प्रमुख कार्यकारी अल्बर्ट बोउर्लाद्वारा जारी विज्ञप्तिमा उल्लेख छ । अमेरिकी औषधि नियामक निकाय खाद्य तथा औषधि प्रशासन (एफडीए) ले उक्त गोलीलाई सार्वजनिक प्रयोगका लागि अनुमति दिने विषयमा निर्णय लिने अपेक्षा गरिएको छ । यसबारे फाइजरले केही दिनअघि नै एफडीएमा निवेदन दिइसकेको जनाएको छ । अनुमति पाएको खण्डमा यो नै कोभिड१९ विरुद्ध अमेरिकी निकायले अनुमति दिने पहिलो औषधिको गोली बन्नेछ । पछिल्लो समय विश्वव्यापी रूपमा फैलिएको ओमिक्रोन हालसम्मकै सबैभन्दा बढी उत्परिवर्तित भेरिएन्ट हो । यसलाई विश्व स्वास्थ्य संगठन (डब्लूएचओ) ले उच्च जोखिम को सूचीमा राख्दै थप स्वास्थ्य सतर्कता अपनाउन आग्रह गरिसकेको छ । हाल प्रयोगमा रहेका खोपहरूले ओमिक्रोनको संक्रमणबाट सुरक्षित राख्ने विषयमा वैज्ञानिकहरूले अध्ययन जारी रहेको बताएका छन् । तर प्रारम्भिक नतिजामा कोभिडविरुद्धका खोपहरूले संक्रमण हुनबाट पूर्ण रूपमा नबचाए पनि मानिसहरू अस्पताल जानुपर्ने अवस्थामा कमी ल्याउने जनाइएको छ । दक्षिण अफ्रिकामा नोभेम्बर २४ मा पुष्टि भएको ओमिक्रोन विश्वका करिब ५ दर्जन देशमा फैलिइसकेको छ । यसको संक्रमणका कारण बेलायतमा एक जनाको मृत्यु भइसकेको छ । यसअघि, बेलायती वैज्ञानिकहरूले ओमिक्रोनबाट बच्न खोपको बुस्टर डोज (तेस्रो मात्रा) आवश्यक हुने बताएका थिए ।"
खुल्यो अस्ट्रेलियाली सीमा,"खोप वैज्ञानिकलाई ॅटाइम हिरोन्युयोर्क (एजेन्सी) विश्व चर्चित म्यागेजिन टाइमले कोभिड१९ विरुद्धको खोप विकसित गर्ने चार जना वैज्ञानिकलाई टाइम हिरो अफ दी इयर को घोषणा गरेको छ । वैज्ञानिकहरू किजमेकिया कोर्बेट, बार्ने ग्राहम, क्याटलिन कारीको र ड्रियु विस्मेनलाई हिरो अफ दी इयर घोषित गरिएको हो । कोभिड खोप निर्माणका लागि विश्वभरका वैज्ञानिकहरूले काम गरे पनि यी चारले ब्रेक थ्रु गरेको बताउँदै टाइमले एमआरएनए मा आधारित एक आविष्कार र अत्यधिक प्रभावकारी खोपको निर्माण गरेको बताएको छ । कोभिड१९ का कारण विश्वको जनजीवन कष्टप्रद बनिरहेको अवस्थामा वैज्ञानिकहरूले मानवलाई महामारीसँग लड्ने हतियार उपहार दिएको भन्दै खोप विकासकर्तालाई टाइम म्यागजिनले वर्ष हिरो को सूचीमा राख्दै चामत्कारिक कामदार को पनि संज्ञा दिएको छ ।"
तातोपानीको चिसो बजार,"पारि धमाधम काम, वारि सुनसान पुलछेउमै चिनियाँहरू अत्याधुनिक उपकरणसहित कामदार भवन, सडकको बेसदेखि अनेक पूर्वाधार निर्माणमा खटिएका छन् । उनीहरू रातदिन खटिएर भौतिक संरचना पुनर्निर्माणमा जुटिरहँदा नेपालतर्फ कुनै गतिविधि छैन । भूकम्पको चार वर्षपछि मालवाहक रूपमा बल्ल खुलेको तातोपानी नाकामा सडक, बन्दरगाहदेखि मितेरी पुल चीनका दुई कम्पनीले बनाए । चाइना रेलवे कन्स्ट्रक्सन ब्युरो (सीआरसीसी) ले तातोपानी सुक्खा बन्दरगाह र ताइन सुन एन्ड ब्रिज कम्पनीले अत्याधुनिक मितेरी पुल बनाएका थिए । आहिले सीआरसीसीले कोदारी राजमार्गको पहिरो खण्डमा कालोपत्रे गर्दै छ, जसमा पनि कमसल काम भएको स्थानीय र जनप्रतिनिधिको आरोप छ । ती संरचनाबाहेक नेपालतर्फ खासै ठूलो संरचनाको काम भएको देखिँदैन । बाहिर मात्रै सामान्य रङरोगन गरेर चल्तीमा ल्याइएको तातोपानी भन्सार, अध्यागमन कार्यालय, सशस्त्र, प्रहरीजस्ता महत्त्वपूर्ण कार्यालय जीर्ण भवनमा चलाइएका छन् । काठमाडौंबाट चीनको व्यापारिक क्षेत्र खासा १ सय २४ किमि र रसुवागढी १ सय ६४ किलोमिटरको दूरीमा पर्छ । केरुङभन्दा तातोपानी नाकाबाट सिगात्से ३० किलोमिटर कम दूरीमा छ । तर उत्तरी तातोपानी नाका भौतिक संरचनासँगै व्यापारिक रूपमा अव्यवस्थित बन्यो । भूकम्पको चार वर्षपछि मालवाहक रूपमा खुलाइएको नाका भोटेकोसी बाढीपहिरोको अवरोधपछि खुले पनि पछिल्लो समय ताल फुट्ने हल्ला र कोभिडले खुम्चाइदियो । २० वर्षअघिदेखि चल्दै आएका १ हजार ४ सय मालवाहक कन्टेनर, २८ सय चालक र ५ हजार मजदुर परिवार बेरोजगार भए । नजिकैको दूरी भएकाले व्यापारी उत्तरी तातोपानी नाकाप्रति आकर्षित छन् । तर यस्तो समस्या बारम्बार बेहोर्नुपर्दा निरुत्साहित हुँदै छन्, व्यवसायी दोर्जे लामाले भने ।"
पुसमा निक्षेपको ब्याज नबढ्ने,"बैंक तथा वित्तीय संस्थाले पुस मसान्तमा आधारदर गणना गर्छन् । गत कात्तिक र मंसिरमा निक्षेपको ब्याजदर बढेकाले पुसमा आधार दर बढ्ने निश्चित छ । आधार दर बढेपछि सोही वृद्धिका आधारमा कर्जाको ब्याजदर पनि बढाउने बैंकहरूको भनाइ छ । राष्ट्र बैंक स्रोतका अनुसार गत मंसिर दोस्रो सातासम्म बैंकहरूको कर्जाको औसत ब्याजदर ९९९ प्रतिशत छ । अब माघदेखि १ प्रतिशत बिन्दुले मात्र पनि कर्जाको ब्याजदर बढे औसत १०९९ प्रतिशत पुग्ने बैंकरहरूको अनुमान छ । गत असोजमा वाणिज्य बैंकहरूको औसत आधार दर ७५७ प्रतिशत छ । २०७७ असोजमा यस्तो दर ७७३ प्रतिशत थियो । २०७८ असोजमा वाणिज्य बैंकहरूको निक्षेपको भारित औसत ब्याजदर ५४३ प्रतिशत र कर्जाको भारित औसत ब्याजदर ८६९ प्रतिशत छ, राष्ट्र बैंकको मासिक प्रतिवेदनमा उल्लेख छ, अघिल्लो वर्षको सोही महिनामा यस्ता दर क्रमशः ५४५ प्रतिशत र ९८३ प्रतिशत थिए ।"
नेटवर्किङ व्यवसायीको प्रभावमा संसदीय समिति,अनुमति नपाएपछि संसदीय समितिमा निवेदन दिएका कम्पनी स्मार्ट मल्टिपर्पोज प्रालि ग्रेट बिजनेस ग्लोबल मार्ट गोल्डेन नेपाल मार्केटिङ प्रालि के लिंक हेल्थ केयर नेपाल प्रालि
"नेप्सेमा उछाल, एकै दिन १३७ अंकको वृद्धि","(काठमाडौं)  अघिल्ला ५ कारोबार दिन लगातार ओरालो लागेको सेयर बजार मंगलबार करिब १ सय ३७ अंक बढेको छ । यससँगै नेप्से परिसूचक २ हजार ४ सय १८८४ बिन्दुमा पुगेको छ । एकै दिन नेप्से यति धेरै अंकले बढेको यो पहिलो पटक हो । यसअघि पनि नेप्से ६ प्रतिशत बढेको थियो । तर त्यतिबेला सूचकको आधार (नेप्से परिसूचक कम) थियो । नेप्से २ हजार बिन्दुभन्दा माथि रहेको अवस्थामा नेप्से एकै दिन पहिलो पटक मंगलबार सबैभन्दा धेरै अंकले बढेको हो । यही कारण मंगलबारको वृद्धिलाई लगानीकर्ताले उछालको संज्ञा दिएका छन् । विज्ञहरूले मंगलबारको वृद्धिलाई करेक्सन भएको बताएका छन् । अघिल्ला पाँच कारोबार दिनमा मात्र नेप्से करिब २ सय ६५ अंक तल ओर्लेको थियो । घटेको बजारमा लगानीकर्ताले खरिद चाप बढाएपछि मंगलबार नेप्से उच्च अंकले बढेको उनीहरूको भनाइ छ । नेप्से परिसूचक उच्च अंकले बढे पनि १ अर्ब ८४ करोड रुपैयाँको मात्र कारोबार भएको छ । अघिल्लो दिन सेयर बजारमा ३ अर्ब ९९ करोड रुपैयाँको सेयर कारोबार भएको थियो ।उक्त दिन कारोबार सुरु भएको दोस्रो घण्टामा नेप्से ५ प्रतिशत बढेपछि सर्किट ब्रेकरमार्फत ४० मिनेटका लागि कारोबार बन्द गरिएको थियो । त्यसपछि खुलेको बजारमा लगानीकर्ताले थप १० मिनेट पनि सेयर किनबेच गर्न पाएनन् । लगत्तै नेप्से (तेस्रो घण्टामा) ६ प्रतिशत बढेपछि उक्त दिनका लागि कारोबार बन्द गरिएको हो । सेयर बजारमा हुने अस्वाभाविक घटबढ रोक्न प्रयोग गरिने औजार सर्किट ब्रेकर हो । हालको व्यवस्थाअनुसार बजार खुलेको पहिलो घण्टामा नेप्से ४ प्रतिशत बढ्दाघट्दा २० मिनेटका लागि सेयर कारोबार बन्द गरिन्छ । दोस्रो घण्टामा ५ प्रतिशत बढेघटेपछि ४० मिनेटका लागि कारोबार बन्द गरिन्छ । त्यसपछि तेस्रो घण्टामा नेप्से ६ प्रतिशत बढ्दाघट्दा उक्त दिनका लागि कारोबार नै बन्द गरिन्छ । मंगलबार त्यही भएको हो । तेस्रो घण्टामा नेप्से ६ प्रतिशत बढेपछि सर्किट ब्रेकरमार्फत उक्त दिनको कारोबार बन्द गरिएको हो । बजारको उतारचढावलाई एकथरीले उच्च नेताहरूको अभिव्यक्तिको असर भनिरहेका छन् भने अर्काथरीले आधारभूत सूचकमा सुधार नभएकाले बजार बढ्न नसकेको तर्क गरिरहेका छन् ।मंगलबारको बजारलाई हेरेर मात्र सेयर बजारको भविष्य आकलन गर्न नसकिने सेयर विश्लेषक रवीन्द्र भट्टराईले बताए । पछिल्ला दिनमा बजार धेरैले घटिसकेको थियो । घटेको बजारमा लगानीकर्ताले खरिद चाप बढाएपछि मंगलबार नेप्सेमा करेक्सन देखिएको उनको भनाइ छ । आउँदा दिनमा नेताहरूको अभिव्यक्तिमा सुधार आउला । तर बजारका आधारभूत सूचकमा तत्काल सुधारको सम्भावना छैन, उनले भने, यसकारण एकदुई दिनको बजारलाई हेरेर भविष्यवाणी गर्न सकिँदैन ।सेयर बजारका लगानीकर्ताले मंगलबार अर्थमन्त्री जनार्दन शर्मालाई भेटेर सेयर बजार सुधारका लागि काम गर्न आग्रह गरेका छन् । पुँजी बजार सुदृढीकरण कार्यदलका संयोजक अम्बिका पौडेलको नेतृत्वमा लगानीकर्ताको टोलीले अर्थमन्त्री शर्मालाई भेटेर उक्त आग्रह गरेको हो । छलफलमा अर्थमन्त्री शर्माले कार्यदलले प्रस्तुत गरेका बुँदा जायज र बजार सुधारका लागि आवश्यक रहेकाले बिस्तारै कार्यान्वयन गर्दै जाने प्रतिबद्धता जनाएका थिए । अर्थमन्त्रीले पुँजी बजारको दिगो विकास र विस्तारका लागि आफू लागिरहेको र कार्यदलले उठाएका माग धितोपत्र बोर्ड र नेप्सेका प्रमुखहरूको नियुक्तिसँगै पूरा गरिने विश्वास दिलाउनुभएको छ, पौडेलले भने । लगानीकर्ताहरूले ५८ बुँदे प्रतिवेदनमा रहेका बुँदा कार्यान्वयन गर्नुपर्ने तथा ब्रोकरमार्फत मार्जिन कारोबार तत्काल सुरु गर्न माग गर्दै आएका छन् ।"
सोल्टी होटलको कार्यकारी अध्यक्षमा पुनः विष्ट,"काठमाडौं (कास) धितोपत्र बोर्डमा सूचीकृत सोल्टी होटल लिमिटेडको ४७ औं वार्षिक साधारणसभाले दिनेश विष्टलाई कार्यकारी अध्यक्षमा मंगलबार पुनः नियुक्त गरेको छ । संस्थागत सेयरधनी सोल्टी इन्टरप्राइजेज प्राइभेट लिमिटेडका तर्फबाट नियुक्त चार सञ्चालकमा दिनेशबहादुर विष्ट, रविभक्त श्रेष्ठ, राजेशकाजी श्रेष्ठ र जया राज्यलक्ष्मी शाह पुनः चुनिएका छन् । तीमध्ये विष्ट कार्यकारी अध्यक्षमा पुनः नियुक्त भएको कम्पनीले जारी गरेको विज्ञप्तिमा उल्लेख छ । साधारणसभाले नेपाल वायु सेवा निगमका तर्फबाट नायब महाप्रबन्धक गणेशबहादुर चन्दलाई सञ्चालकमा नियुक्त गरेको छ । यसैगरी सर्वसाधारण सेयरधनीका तर्फबाट शशिराज पाण्डे, निरञ्जनकुमार टिवरेवाला र प्रकाशविक्रम खत्री निर्विरोध निर्वाचित भएका छन् । २ सय ८२ वटा कोठा भएको पाँचतारे होटल सोल्टीले स्वतन्त्र सञ्चालकमा पर्यटन बोर्डका पूर्वकार्यकारी अधिकृत दीपकराज जोशीलाई पनि नियुक्त गरेको छ । ५५ वर्षअघि स्थापित यो कम्पनीले काठमाडौं विमानस्थलमा होराइजन लाउन्ज र हवाईजहाजका लागि फ्लाइट क्याटरिङ कम्पनी दी सोल्टी गेट गुर्मेन्ट पनि सञ्चालन गरिरहेको छ ।"
बुटवलमा खुल्यो स्कोडा सोरुम,"काठमाडौं (कास) नेपालका लागि युरोपको चर्चित अटोमोबाइल ब्रान्ड स्कोडाको आधिकारिक विक्रेता एमएडब्लू इन्टरप्राइजेजले बुटवलमा नयाँ सोरुम सञ्चालनमा ल्याएको छ । स्टेटअफदआर्ट थ्रीएस (सेल्स, सर्भिस र स्पेयर पार्ट्स) सुविधासहित सोरुम खुलेको हो । अबरोडवेज लाइफस्टाइलले पश्चिम नेपालमा स्कोडाको बिक्री र बिक्रीपछिको सेवाको जिम्मेवारी पाएको छ । नेपाली बजारमा स्कोडा कारको उपलब्धता सहज बनाउन एमएडब्लू स्कोडाले आफ्नो डिलर सञ्जाललाई विस्तार गर्दै आएको छ । एमएडब्लूले सन् २००८ देखि नेपालमा स्कोडा कार भित्र्याउन सुरु गरेको हो । लुम्बिनी प्रदेशका उद्योग तथा वाणिज्यमन्त्री अजय शाही र एमएडब्लू स्कोडा डिभिजनका कार्यकारी निर्देशक रौनक अग्रवालले स्कोडाको नयाँ सोरुम उद्घाटन गरे ।"
सौर्य सिमेन्टलाई ५३ ग्रेडको मान्यता,काठमाडौं (कास) उदयपुरको चुनढुंगाबाट उत्पादित सौर्य सिमेन्टले ५३ ग्रेडको मान्यता पाएको छ । हालै नेपाली बजारमा आएको यस सिमेन्टले छोटो समयमै ५३ ग्रेडको मान्यता पाउन सफल भएको कम्पनीले बताएको छ । यसै अवसरमा सौर्य सिमेन्टले पुस मसान्तसम्म सबै ग्राहकलाई ४३ ग्रेडकै मूल्यमा ५३ ग्रेडको सिमेन्ट उपलब्ध गराउने भएको छ । सिरहाको मिर्चैयामा रहेको सौर्य सिमेन्टले ओपीसी तथा पीएससी सिमेन्ट उत्पादन गर्छ । उद्योगले दैनिक ७० हजार बोरा अर्थात् ३५ सय टन उत्पादन क्षमता राख्छ ।
सीजी ब्रुअरीले ल्यायो टिमुर बियर,काठमाडौं (कास) चौधरी ग्रुपअन्तर्गतको सीजी ब्रुअरीले जाडोका लागि टिमुर बियर बजारमा ल्याएको छ । नेपाल आइस ब्रान्डअन्तर्गत टिमुर बियर उत्पादन गरिएको ब्रुअरीले जनाएको छ । यो बियर नेपालमा उपलब्ध स्थानीय जडीबुटी टिमुरको सम्मिश्रणबाट तयार पारिएको कम्पनीले बताएको छ । टिमुरको स्वादमा उत्पादित बियरले उपभोक्तालाई भरपुर सन्तुष्टि दिने कम्पनीको दाबी छ । नेपाली समाजमा परम्परादेखि टिमुरलाई चिसोबाट जोगिनका लागि उपभोग गरिँदै आएको छ । त्यसैले यो बियर जाडो मौसममा पिउनका लागि उत्कृष्ट हुने कम्पनीको दाबी छ । यो बियरको उपभोक्ता मूल्य ६५० मिलिलिटरको ३४० र ३३० मिलिलिटर बोतलको १७५ रुपैयाँ मूल्य पर्ने कम्पनीले जनाएको छ ।
पेरिस ओलम्पिकको उद्घाटन नदी किनारमा,"पेरिस (एएफपी) पेरिस ओलम्पिकको उद्घाटन समारोह जुलाई २६, २०२४ मा सिन नदीमा गर्ने आयोजकले सोमबार घोषणा गरेको छ । यसले खेलाडी र अफिसियलहरूबाट रंगशालामा प्रदर्शन गरेर लामो समयदेखि हुँदै आएको ग्रीष्मकालीन खेलकुदको उद्घाटन परम्परा तोड्ने भएको छ ।दुई सय बढी देशका खेलाडी र अफिसियललाई १६० भन्दा बढी डुंगामा झन्डै पोन्ट डेअस्टरलिजदेखि पेरिसको केन्द्रमा रहेको पोन्ट डेआइना पुलसम्म ६ किलोमिटर यात्रा गराइने छ । आइफेल टावरको दृश्यावलोकन गर्ने स्थल ट्रोकाडेरोमा समापन समारोह आयोजना गर्ने तालिका सार्वजनिक गरिएको छ ।आज विशेष क्षण हो, क्यानोइका तीन ओलम्पिक स्वर्ण पदक जितेका टोनी एस्तानगुएटले भने, त्यहाँ धेरै भावना जोडिनेछन् । धेरैको चाहना हुनेछ । उद्घाटन समारोह ठूलो चिन्ह हुनेछ । उनी पेरिस २०२४ आयोजक समितिका प्रमुख पनि हुन् । आयोजक समितिले उद्घाटन समारोहमा ६ लाख दर्शक उपस्थित हुने अपेक्षा गरेको छ, जसलाई उनले ओलम्पिक समारोहकै सबैभन्दा ठूलो हुने बताएको छ ।दर्शक सिन नदीको किनारमा हुनेछन्, जहाँ स्ट्यान्डमा टिकट खरिद गरेका दर्शक हुनेछन् । अरू स्थानमा निःशुल्क सहभागी हुन पाइनेछ । ठूलो इभेन्टलाई कसरी सुरक्षित गर्ने भन्नेमा आवाज उठिरहे पनि फ्रान्सका राष्ट्रपति इमानुएल म्याक्रोनले उक्त योजनामा छाप लगाइदिएका छन् । ओलम्पिकमा पेरिसका आइकोनिक स्थानहरू पनि समेटिने छन् ।सुरक्षा अधिकारीले मानिसको संख्यालाई २५ हजारमा सीमित गर्न आयोजकलाई भनेका थिए भने पेरिस सिटी हलले २० लाखमा सहमत जनाएको बताइएको छ । प्रधानमन्त्री जिन कास्टेक्सले मन्त्रालयहरूको आन्तरिक बैठकमा आन्तरिक मामलासम्बन्धी मन्त्री जेराल्ड डार्मानिनलाई उद्घाटन समारोहमा ओलम्पिक स्थलहरूको सुरक्षाका लागि सुझाव दिन भनेका थिए । उनले जुन २०२२ सबै क्षेत्र र इभेन्ट्सका लागि यो वर्षको अन्त्यसम्म प्रस्ताव मागेका थिए ।एक अन्तर्वार्तामा एस्तानगुएटले भने, ओलम्पिक खेलकुदकै इतिहासमा पहिलोपल्ट हामी खेलाडीहरूलाई सहरको मध्यमा रहेको सिन नदीमा प्रदर्शन गर्न गइरहेका छौं । २०६ देशका १० हजार ५ सय खेलाडी पेरिसमा आउनेछन् । उनीहरूले पूर्वदेखि पश्चिमसम्म पार गर्दै हाम्रो देशकै सबैभन्दा सुन्दर सहर नियाल्ने छन् । उनले थपे, हामीले कम्तीमा ६ लाख मानिसहरू आउने अपेक्षा गरेका छौं, जुन उदाहरणका लागि स्टेड डे फ्रान्स (रंगशाला) को भन्दा १० गुणा बढी हुनेछ ।यो वास्तवमै ऐतिहासिक पहिलो हो, उनले भने, हामी सबैभन्दा सुन्दर ढंगले हाम्रो इतिहास, हाम्रो संस्कति र हाम्रो सम्पदामा व्यवस्थापन गर्नेछौं । समारोह निकै उत्कृष्ट र लोकप्रिय हुने उनले दाबी गरे ।बिच भलिबल आइफेल टावरको छायाँमा हुनेछ । आर्चरी लेस इन्भेलिडेस, सहरी खेल दाबी गरिएको बीएमएक्स फ्रिस्टाइल, स्केटबोर्डिङ, ब्रेकिङ, थ्री बाई थ्री बास्केटबल ला प्लेस डे ला कोन्कोर्ड पेरिसमा हुनेछ । पूर्वतिरको अन्त्यतिर रहेको च्याम्पसइलिसिसलाई संसारकै उत्कृष्ट स्थल मानिन्छ ।"
कस्ता छन् टिमहरू,"पेरिस सेन्ट जर्मेन (फ्रान्स) विरुद्ध रियल म्याड्रिड (स्पेन)यी दुई टिम भिड्दा सबैको नजर एकै खेलाडीमा हुनेछ उनी हुन् केलियन एमबाप्पे । अबको जुनसम्म आइपुग्दा उनी पेरिस सेन्ट जर्मेन (पीएसजी) को अनुबन्धबाट बाहिरिइसकेका हुनेछन् । उनको नयाँ गन्तव्य यही रियल म्याड्रिड हुने विश्वास छ । रियल यी खेलाडीलाई भित्र्याउन आतुर पनि छ । अन्यथा कीर्तिमान १३ पल्टको विजेता रियलविरुद्ध पीएसजी केही हदसम्म बलियो देखिन्छ । किनभने टिममा एमबाप्पे मात्र होइन लियोनल मेसी र नेयमरजस्ता खेलाडी पनि छन् । सन् २०१८ मा यी दुई भिड्दा अन्तिम १६ को खेलमा पीएसजी नै विजेता थियो । अहिले तत्काल रियल स्पेनी ला लिगाको शीर्षस्थानमा छ । यसका प्रशिक्षक छन्, पीएसजीमा यसअघि प्रशिक्षण सम्हालिसकेका कार्लो एन्सेलोट्टी । अहिले तत्कालको लय हेर्दा रियल केही बलियो देखिन्छ । (एएफपी)"
रूपन्देही च्याम्पियन,"लुम्बिनी (कास) रूपन्देहीमा सम्पन्न प्रधानमन्त्री कप महिला राष्ट्रिय क्रिकेटका लागि लुम्बिनी प्रदेशस्तरीय छनोटमा रूपन्देही च्याम्पियन भएको छ । मंगलबार भैरहवास्थित सिद्धार्थ रंगशालामा सम्पन्न फाइनलमा रूपन्देहीले दाङलाई १८ रनले हरायो । महिला क्रिकेटमा रूपन्देही पहिलोपल्ट च्याम्पियन भएको हो ।टस जितेको रूपन्देहीले निर्धारित २० ओभर पूरै खेलेर ५ विकेट गुमाई १ सय २० रन बनायो । कप्तान नीतु भण्डारीले अविजित ३८, विभासना बिसीले २१ र कृति सेनले १८ रन बनाए । दाङबाट लक्ष्मी चौधरी, कमला जीएम, मधु डीसी र सरस्वती जीएमले ११ विकेट लिएका थिए । जवाफमा दाङले ७ विकेट गुमाई १ सय २ रनमात्र बनायो । सरस्वतीले २५, मधुले २० र अनिता चौधरीले अविजित १० रन जोडे । रूपन्देहीबाट सुस्मिता भुसाल र सरु तिवारी २२ तथा विभासना र एलिशा केसीले ११ विकेट लिए ।रूपन्देहीकी नीतु भण्डारी प्लेयर अफ द फाइनल भइन् । प्रतियोगितामा लुम्बिनी प्रदेशका १२ मध्ये रूपन्देही, दाङ बाँके र पश्चिम नवलपरासी गरी ४ जिल्लाका खेलाडीले भाग लिएका थिए । प्रतियोगितामा सहभागी खेलाडीबाट उत्कृष्ट १४ छनोट गरी पुस ३ देखि धनगढीमा हुने प्रधानमन्त्री कपमा क्रिकेटका लागि लुम्बिनी प्रदेशको टिम बनाइने छ । खेलाडी छनोट बुधबारसम्म गरिने प्रदेश खेलकुद विकास समितिले जनाएको छ । लुम्बिनीले प्रधानमन्त्री कपमा पुस ३ गते पहिलो खेल वाग्मती प्रदेशसँग खेल्नेछ ।"
राखेप बनायो हाइपर्फमेन्स कमिटी,"काठमाडौं (कास) राष्ट्रिय खेलकुद परिषद् (राखेप) ले ७ सदस्यीय हाइपर्फमेन्स कमिटी (कार्यदल) गठन गरेको छ । राष्ट्रिय खेलकुद विकास ऐन, २०७७ को दफा ४२ बमोजिम मंसिर २४ को राखेप सदस्यसचिवस्तरीय निर्णयानुसार कमिटी गठन गरिएको हो ।सात सदस्यीय कमिटी सदस्यमा तालिम तथा प्रशिक्षण विभागका निर्देशक अर्जुनबहादुर विक, राष्ट्रिय टिम तयारीका निर्देशक महेन्द्रकुमार राई, नेपाल खेलकुद विज्ञान प्रतिष्ठान (सान) का निर्देशक दीपकराज शाही, नेपाल ओलम्पिक कमिटीका महासचिव नीलेन्द्रराज श्रेष्ठ तथा खेल विज्ञद्वय पार्थ सारथि सेन गुप्त र सुमन डीसी छन् । सचिवमा तालिम तथा प्रशिक्षण विभागका उपनिर्देशक हिमालराज दाहाल छन् ।खेलकुदको माध्यमबाट राष्ट्रको गौरव र प्रतिष्ठा कसरी आर्जन गर्न सकिन्छ भन्ने विषयमा केन्द्रित भई खेल, खेलाडी, प्रशिक्षण र प्रतियोगिताको स्तर स्वच्छ, निष्पक्ष र निर्विवाद रूपमा सुधार गर्दै जानुपर्नेछ । साथै अन्तर्राष्ट्रिय प्रतियोगिताहरूमा सशक्त सहभागिताका लागि समयानुकूल सुधार गर्न आवश्यक देखिएको हुँदा राखेपमा उपयुक्त प्रतिवेदन पेस गर्न ९ बुँदे कार्यदेशसहित कमिटी गठन गरिएको छ, राखेपले विज्ञप्तिमा भनेको छ ।सातदोबाटोस्थित अन्तर्राष्ट्रिय खेलकुद परिसरमा बसेको कमिटीको बैठकले आवश्यक छलफल गर्न राष्ट्रिय खेल संघहरूलाई आमन्त्रण गर्ने निर्णय गरेको जनाइएको छ । बैठकमा राखेप सदस्यसचिव टंकलाल घिसिङले अन्तर्राष्ट्रिय सहभागिताको नतिजामा सुधार, खेलाडी छनोट तथा खेलको पुस्ट्याइ, खेलाडी छनोट त्रुटिरहित हुनुपर्ने, प्रशिक्षकको स्तरवृद्धि र नतिजामुखी काममा ध्यान दिनुपर्नेमा जोड दिएका थिए ।"
पाथीभरालाई अध्यक्ष कप,"ताप्लेजुङ (कास) पाथीभरा याङवरक गाउँपालिकाले मैवाखोला गाउँपालिकाद्वारा आयोजित प्रथम अध्यक्ष कप भलिबल प्रतियोगिताको उपाधि जितेको छ । फाइनलमा फुङलिङ नगरपालिकालाई ३१ को सेटमा पराजित गर्दै पाथीभरा याङवरकले उपाधि जित्यो । पाथीभराले ३ लाख र फुङलिङले १ लाख ५० हजार रुपैयाँ पुरस्कार पाए । सेमिफाइनल पराजित सिदिंवा र सिरिजंघा गाउँपालिकाले समान ३५ हजार प्राप्त गरे । उत्कृष्ट खेलाडी पाथीभराका कप्तान गिरिराज श्रेष्ठले १० हजार प्राप्त गरे । स्पाइकरमा याङवरककै टेकेन्द्र कार्की, ब्लकरमा फुङलिङका सुशील भट्टराई, डिफेन्समा फुङलिङका लक्ष्मण गुरुङ, सर्भरमा पाथीभराका उज्ज्वल विष्ट, सेटरमा पाथीभराकै कैलाश बस्नेत उत्कृष्ट हुँदै ५ हजार जित्न सफल भए ।"
फिदिममा सैनिक विजयी,"पाँचथर (कास) फिदिम७ रानीटारमा मंगलबार सुरु तेस्रो फिदिम नगर फुटबल प्रतियोगितामा सैनिक युथ क्लब विजयी भएको छ । सैनिकले उद्घाटन खेलमा आयोजक स्वतन्त्र क्लब रानीटारलाई ७३ ले हरायो । स्थानीय बराजु रंगशालामा सैनिकका तर्फबाट पुजन राईले ह्याट्रिक गरे भने दीपेश श्रेष्ठ, आशिष गुरुङले २२ गोल गरे । आयोजकका अर्जुन गुरुङले २ र किस्मत लिम्बूले १ गोल गरे । पुस ३ मा सम्पन्न हुने स्पर्धामा ८ टिमको सहभागिता छ । विजेताले १ लाख ५० हजार र उपविजेताले ८० हजार रुपैयाँ प्राप्त गर्नेछन् ।"
१६ औं अन्नपूर्ण चेस हुने,"काठमाडौं (कास) अन्नपूर्ण स्कुल अफ साइन्स एन्ड म्यानेजमेन्टको आयोजनामा बिहीबारदेखि १६ औं राष्ट्रिय अन्तर स्कुल चेस हुने भएको छ । पुस १ देखि ३ सम्म तीन दिन चल्ने प्रतियोगिता ८ उमेर समूहमा हुनेछ । यसमा ब्वाइज र गर्ल्स गरेर यू१०, यू१२, यू१४ र यू१६ मा प्रतिस्पर्धा हुनेछ । प्रतियोगिता ६ चरणको हुनेछ । संयोजक केशव श्रेष्ठका अनुसार प्रतियोगितामा ३० स्कुलका विद्यार्थीको सहभागिता हुनेछ । आयोजक स्कुलको कान्तिपथस्थित ज्याठा भवनमा हुने प्रतियोगितामा प्रत्येक विधामा उत्कृष्ट १० स्थानसम्म आउने विद्यार्थीले पदक प्राप्त गर्नेछन् । उत्कृष्ट विद्यालयलाई शिल्ड र नगद पुरस्कार प्रदान गरिनेछ । कोभिड महामारीका कारण गत वर्ष हुन नसके पनि त्यसअघि निन्तर हुँदै आएको थियो ।"
सूर्योदय र लिम्पिया विजयी,काठमाडौं (कास) सूर्योदय र लिम्पिया नेसनल कलेज प्रथम अन्तरकलेज ब्वाइज बास्केटबलको सेमिफाइनल पुगेका छन् । सूर्योदयले विद्या विकासलाई ३७२३ स्कोरले पराजित गर्यो । लिम्पियाले आफ्नै घरेलु कोर्टमा बृहस्पतिमाथि ४११८ स्कोरको जित पायो । लिम्पियाका संगम तामाङले सर्वाधिक ३४ स्कोर गरे । न्यु मिलियम कलेज क्वाटरफाइनलमा पुग्यो । मिलिनियमले एकता जेम्सलाई ४८१५ स्कोरले हरायो ।
