शीर्षक,विवरण
'बुस्टर डोज कहिले ?,८ महिनापछि मृत्यु शून्यनेपालमा करिब ८ महिनापछि कोरोना संक्रमितको मृत्यु शून्यमा झरेको छ । स्वास्थ्य मन्त्रालयले पछिल्लो २४ घण्टाभित्र संक्रमणबाट कसैको पनि मृत्यु नभएको शुक्रबार जनाएको हो । यसअघि चैत २७ मा संक्रमितको संख्या शून्य रहेको स्वास्थ्य मन्त्रालयका सहप्रवक्ता डा समीर अधिकारीले बताए । गत जेठ ५ मा सबैभन्दा बढी २ सय ४६ जनाको मृत्यु भएको थियो । मन्त्रालयका अनुसार हालसम्म ११ हजार ५ सय ३५ जनाको संक्रमणका कारण मृत्यु भएको छ । नेपालमा १० लाख जनसंख्यामा औसत मृत्यु ३ सय ८० जना रहेको छ । पछिल्लो २४ घण्टामा ७ हजार ८ सय ३६ जनाको नमुना परीक्षण गरिएकामा २ सय ४६ जनामा संक्रमण देखिएको छ । हाल सक्रिय संक्रमितको संख्या ६ हजार ९ सय २१ छ ।
प्रहरी बढुवामा तक्माको अंक कटौती,"अवकाशअघि डीएसपीको स्वतः बढुवाप्रहरी नियमावली संशोधन गर्दै सरकारले अनिवार्य अवकाशमा जाने अवस्था आए प्रहरी नायब उपरीक्षक (डीएसपी) सम्मलाई एक महिना अगावै स्वतः एक तह बढुवा दिने व्यवस्था गरिएको छ । यसअघि एउटै पदमा १२ वर्षसम्म बसेर अनिवार्य अवकाशमा जाने स्थिति रहे डीएसपी तहसम्मका कर्मचारीलाई एक तह मानार्थ बढुवा दिने व्यवस्था थियो । त्यसमा संशोधन गर्दै सरकारले अब एउटै पदमा ८ वर्ष काम गरेर अनिवार्य अवकाशमा जानुपर्ने स्थिति आए एक महिना अगावै एक तह माथिको बढुवा दिइने व्यवस्था गरिएको हो । प्रहरी प्रधान कार्यालयले सबै प्रहरी कर्मचारीले १६ वर्ष सेवा गरेपछि पेन्सन पाउने व्यवस्था गर्न राखेको प्रस्ताव भने गृह मन्त्रालयबाट रोकिएको छ । अर्थ मन्त्रालयले आर्थिक दायित्व बढ्ने भन्दै २० वर्ष अवधि पूरा गरेपछि मात्रै पेन्सन पाक्ने प्रावधानलाई नै निरन्तरता दिएको हो । २०६० अघि भने जवान र हवलदारले १६ वर्ष, असई र सईले १८ वर्ष तथा प्रहरी निरीक्षक र त्यस माथिका कर्मचारीले २० वर्ष सेवा पूरा गरे पेन्सन पाउने प्रावधान थियो । तर, २०६० सालमा प्रहरी नियमावली संशोधन गर्दै त्यसपछि सेवा प्रवेश गरेका सबै दर्जाका कर्मचारीले २० वर्ष अवधि पूरा गरे मात्रै पेन्सनमा जाने प्रावधान ल्याइएको थियो ।"
सिभिलका इच्छाराजसहित ४२ जनाविरुद्ध मुद्दा,"(काठमाडौं)  सर्वसाधारणले जम्मा गरेको रकम ठगी गरेको आरोप लागेका सिभिल बचत तथा ऋण सहकारी संस्थाका पूर्वअध्यक्ष इच्छाराज तामाङसहित ४२ जनाविरुद्ध मुद्दा दायर भएको छ । नेपाल प्रहरीको केन्द्रीय अनुसन्धान ब्युरो (सीआईबी) को अनुसन्धानपछि जिल्ला सरकारी वकिलको कार्यालयले शुक्रबार जिल्ला अदालत काठमाडौंमा उनीहरूविरुद्ध ५ अर्ब ७७ करोड ८० लाख ९० हजार ९०२ रुपैयाँ बिगोसहित ठगी र संगठित अपराधमा मुद्दा दायर गरेको हो ।सीआईबीले तामाङलाई गत असोज १८ मा पक्राउ गरेर ठगी मुद्दामा अनुसन्धान गरेको थियो । पछि संगठित अपराधमा समेत थप अनुसन्धान गरेको हो । अरू ११ जना पनि पक्राउ परेका थिए । सिभिल सहकारीका बचतकर्ताले बचत र त्यसको ब्याज नपाएपछि प्रहरीसमक्ष उजुरी दिएका थिए । सीआईबीसमक्ष हालसम्म २ सय १ वटा उजुरी परेका छन् । सिभिल सहकारीबाट ठगिनेको संख्या एक हजार पाँच सय २० देखिएको छ । अदालतमा दायर मुद्दामा सहकारीका अध्यक्ष केशवलाल श्रेष्ठ, सिभिल होम्सका व्यवस्थापक विजयविक्रम शाही, सञ्चालक समिति पूर्वसदस्य हरिहरप्रसाद लामिछाने र सहायक व्यवस्थापक शंकरप्रसाद पाठकलाई समेत प्रतिवादी बनाइएको हो । त्यस्तै तामाङका दुई छोरी प्रतीक्षा र प्रतिष्ठाविरुद्ध पनि मुद्दा चलाइएको छ । मुद्दा चलाइएका अन्य व्यक्तिमा बुद्धराज तामाङ, कौस्तुभ केतन दुंगाना, एलिना तुलाधर, मायोनानी महर्जन, राकेश महर्जन, संगित श्रेष्ठ, भगवानबहादुर सिंह, सिर्जना शाक्य र प्रकाशकुमार वर्मा छन् । हरिप्रसाद रिसाल, प्रवीण मुखिया, दानहिरा तुलाधर, केशवकुमार अमात्य, खेमनाथ डल्लाकोटी, इन्द्रराज हुमागाई र कृष्णप्रसाद श्रेष्ठलाई पनि मुद्दा चलाइएको छ । जिल्ला सरकारी वकिलको कार्यालयका अनुसार मुकुन्दप्रसाद नेउपाने, प्रवीणप्रसाद प्रधान, अष्टरत्न तुलाधर, सुमन नन्दन वैद्य र रामकृष्ण पौडेललाई पनि मुद्दा दायर गरिएको छ । जयन्द्रलाल श्रेष्ठ, दुर्गाप्रसाद संगीला, अन्नपूर्ण खनाल, नगेन्द्र विमली, रामराज मास्के, जीवनराज बज्राचार्य र रन्जना महर्जन, सुवासकुमार श्रेष्ठ, कान्तिलक्ष्मी उपाध्याय, लालकाजी गुरुङ, मीना गुरुङ, नारायणलाल श्रेष्ठ, सुमन श्रेष्ठ र गोपालबहादुर श्रेष्ठलाई पनि प्रतिवादी बनाएर मुद्दा दर्ता गरिएको छ । सञ्चालक समिति सदस्य रहेका गोपालबहादुरको २०७६ वैशाख २८ मा मृत्यु भइसकेको छ । काठमाडौं जिल्ला सरकारी वकिल कार्यालयका प्रमुख गंगाप्रसाद पौडेलका अनुसार अभियोगपत्रमा ठगी अपराधतर्फ तामाङसहितलाई अधिकतम पाँच वर्ष कैद, बिगोबमोजिमको जरिवाना र पीडितलाई ठगिएको रकम भराउने मागदाबी गरिएको छ । संगठित अपराध पनि ठहर भए उनीहरूमाथि थप ५० प्रतिशत कैद तथा जरिवाना हुनेछ । ज्येष्ठ नागरिकमाथि ठगी गरेको भन्दै त्यसमा समेत थप सजाय माग गरिएको छ । तामाङले २०५५ मा सिभिल सहकारी खोलेर अध्यक्ष बनेका थिए । त्यहीबीचमा उनले सिभिल ग्रुपमार्फत हाउजिङ र जग्गा कारोबारमा हात हालेका थिए । उनले आफ्नै सहकारीमार्फत ऋण लिएका थिए । धितो राखेकै जग्गामा कानुनविपरीत घर बनाएर बेचेको आरोप पनि उनीमाथि छ । सिभिल सहकारीबाटै ऋण लिएर सिभिल होम्सअन्तर्गत करिब १ हजार १ सय घर बनाएर बेचेको तर सहकारीको ऋण तिर्न नमानेको आरोप छ । २०६७ मा सिभिल बैंक स्थापना भएपछि उनी त्यसको अध्यक्ष बनेका थिए ।"
जनगणनामा किन खुलेनन् दलित ?,"(काठमाडौं)  व्यक्तिगत विवरण फाराम भर्ने भन्दै जनगणनाको टोली उनको डेरामा आइपुग्यो । गणकले व्यक्तिगत र पारिवारिक विवरण खुलाउन चाहे । तर, थर खुल्ने डरले उनले वास्तविक पहिचान दिन सकेनन् । उनी दलित समुदायका हुन् । थर लुकाएर डेरामा बसेका उनलाई जनगणनाको विवरण टिपाउँदा पनि थर ढाँट्नुपर्यो । किन त ? ४१ वर्षीय उनी भन्छन्, घरबेटीकै अगाडि थर खुलाउँदा कोठाबाट निकालिदिने डर छ । पहिले थर लुकाएरै डेरा पाएको हुँ । उनले हामीसँग पनि नाम खुलाउन चाहेनन् । दलित समुदायका व्यक्तिले काठमाडौंलगायत सहरी क्षेत्रमा थर लुकाएर बस्नुपर्ने बाध्यता अझै रहेको उनी बताउँछन् । बानेश्वरमा ६ वर्षदेखि बस्दै आएका उनले घरबेटीको डरले झूटो विवरण टिपाए । उनका परिवारका पाँचै सदस्यले यसैगरी ढाँटेर विवरण दिए । घरभाडामा सुरक्षित बस्न र अपमानित हुनुपर्ने डरले दमाईं जातका उनी थर परिवर्तन गरेर सो घरमा बस्दै आएका रहेछन् । साँचो भन्यो भने घरबेटीले निकाल्छ, त्यसैले झूटो बोल्नुपर्यो, उनले भने, तथ्यांक दिनुभन्दा त सम्मानपूर्वक आवास पाउनु नै ठूलो कुरो रहेछ । गणकहरूका अनुसार यस्ता घटना सहरी क्षेत्रमा बढी देखिएका छन् । यद्यपि यसको असर भने सरकारी तथ्यांकमा देखिन्छ, एक गणकले भने, नागरिकको वास्तविक पहिचान नखुल्दा राष्ट्रिय अभिलेखमै समस्या आउने भयो । कीर्तिपुर बस्दै आएकी दलित समुदायकी सविता (नाम परिवर्तन) ले पनि आफू क्षत्रीका रूपमा चिनाएर घरभाडामा बस्दै आएकी छन् । विराटनगरकी उनी ६ वर्षदेखि काठमाडौंमा छिन् । घरबेटीलाई वास्तविक थर नखुलाएकी उनले गणकलाई पनि थर ढाँटिन् । हामी चार जना बस्छौं, ४४ वर्षीया उनले भनिन्, जात थर खुलाएको घरबेटीले थाहा पाए भने भोलि कहाँ जाने, कता बस्ने ? सानेपाकी कृष्णा (नाम परिवर्तन) ले त कोठाभित्रै गणकलाई बोलाएर गोपनीयतामा ख्याल राख्न सुझाइन् । जनगणना संकलन गर्न फिल्डमा खटिएका गणकले दलित समुदायका व्यक्तिले आफ्नो थर खुलाउन कठिन भएको महसुस गरेका छन् । वास्तविक थर खुलाउन आनाकानी गर्दा समुदायको पहिचानमा पनि असर पर्ने कलंकी क्षेत्रमा खटिएका गणक विकास खड्काले बताए । दुई सयभन्दा धेरै घरमा गणना गर्दा दलितहरूले रिसाल, घिमिरे, शर्मा, सापकोटा जस्ता थर राखेको पाइयो, उनले भने, निर्धक्क जात नखुलाउँदा विवरण संकलनमा केरमेट गर्नुपरेको छ । उनका अनुसार कलंकीमा चार जनाको परिवारका घरमूलीले शर्मा लेख्ने गरे पनि गणकलाई तामाङ टिपाए । तर उनकी छोरीले हामी त सुनार जाति हौं भनेकी थिइन् । यसरी परिवारका सदस्यमै थरमा दुविधा हुँदा समस्या भयो, खड्का भन्छन्, यो समस्या डेरामा बस्नेहरूमा मात्र छैन घरबेटीमा पनि देखियो । कुलेश्वर हाइटमा गणना गर्ने अर्की गणकले जात खुलाउने कि नखुलाउने दुविधाले धेरै समस्या झेल्नुपरेको अनुभव सुनाइन् । उनले कुलेश्वरमा २ सय ५० घरमा गणना गरेकी थिइन् । दलित समुदायका करिब ९५ प्रतिशतलाई जात खुलाउनका लागि धेरै सम्झाएँ पनि तर जात किन भन्नुपर्यो भनेर उल्टै मलाई नै प्रश्न गरे, उनले भनिन्, थर लेख्नुस्, जात नसोध्नु भन्दै अड्डी कस्ने पनि पाइयो । जात खुलाउँदा समाजले नराम्रो दृष्टिकोणले हेर्छन् भन्ने उनीहरूको जवाफ थियो ।२०६८ को जनगणनाअनुसार दलितहरूको संख्या १३५ प्रतिशत छ । तर यस पटकको गणनामा दलितको संख्या घट्न सक्ने गणकहरू अनुमान गर्छन् । राष्ट्रिय दलित आयोगका सदस्य सुन्दर पुर्कुटीले गाउँमा उस्तो समस्या नभए पनि सहरमा दलितको संख्या घटेर आउन सक्ने अनुमान गरे । उनका अनुसार हालको जनगणनामा दलित समुदायका व्यक्तिहरू नामथर लेख्ने तर जातमा भने अन्य जात समावेश गर्ने पनि छन् । यसले सही तथ्यांक आउनेमा उनको शंका छ । सहरी क्षेत्रमा जात ढाँट्नुपर्ने बाध्यताका कारण सही विवरण आएको छैन, उनले भने । यसको समाधानका लागि केन्द्रीय तथ्यांक विभागसँग गणनाका क्रममा गोपनीयताको ख्याल गर्न वा त्यो पनि सम्भव नभए स्थानीय तहमार्फत गणना गराउन आग्रह गरिएको उनको भनाइ छ । सहरका दलितहरूमा खुलेर जात भन्न नसक्ने डर भएकाले गोपनीयताको ख्याल गर्दिनुस् भनेर विभागसँग छलफल गरेका थियौं, पुर्कुटीले भने, तर त्यो प्रभावकारी भएन । दलित गैरसरकारी संस्था महासंघका अध्यक्ष भक्त विश्वकर्माले विभागलाई आफूहरूले मुख्य तीन कुरामा ध्यानाकर्षण गराएको बताए । थर लेख्न पाउनुपर्छ भनेर हामीले सुझावपत्र बुझाएका थियौं । जातको कोलममा विश्वकर्मा, मिजार, परियारलगायत राखेर सोहीअनुसार तथ्यांक संकलन गरिनुपर्छ भनेका थियौं । सहरमा बसेका दलित समुदायलाई गणनामा समस्या हुन्छ भनेर वडा कार्यालयमार्फत गणना गर्न पनि आग्रह गर्यौं, उनले भने, यी सुझाव विभाग र राष्ट्रिय योजना आयोगमा पेस गरे पनि सुनुवाइ भएन । जनगणनाका क्रममा ६ महिनाभन्दा बढी बसेको स्थानलाई नै सोही स्थानको बासिन्दा भनेर गणना गरिएको छ । तथ्यांक विभागका निर्देशक ढुण्डीराज लामिछाने व्यक्तिले झूटो विवरण दिँदा तथ्यांकमा नै असर गर्ने बताउँछन् । जनसंख्याका आधारमा विकास र समृद्धि हुने भएकाले ६ महिनाभन्दा बढी जहाँ बसेको छ, सोही स्थानको बासिन्दाका रूपमा गणना भएको छ । जात र थर फरक टिपाउँदा संख्याका आधारमा फरक नपरे पनि जातका आधारमा भने तथ्यांक तलमाथि पर्न सक्छ । दलित समुदायका सरोकारवालाको सुझावअनुसार विवरण टिपाउँदा असहज महसुस भएमा गणकलाई छुट्टै बोलाएर टिपाउने, त्यो पनि सम्भव नभए विभागमा सम्पर्क गर्न सुझाव दिइएको लामिछानेको भनाइ छ । उनका अनुसार यो सुविधा उपत्यकामा मात्र नभई बाहिरी सहरका जिल्ला गणना कार्यलयमा पनि मिलाइएको थियो । यति सुविधा हुँदाहुँदै पनि जनगणनामा जातका कारण असहज महसुस भयो भनेर कुनै गुनासो नआएको उनले बताए । सम्बन्धित निकायमा गुनासो नगर्ने अनि झूटो विवरण दिने व्यक्ति नै गैरजिम्मेवार बनेपछि के गर्ने ? उनले प्रश्न गरे ।मेरो जनगणना, मेरो सहभागिता नारासहित १२ औं राष्ट्रिय जनगणना कात्तिक २५ देखि मंसिर ९ गतेसम्म सञ्चालन भएको थियो । विवरण टिपाउन छुटेकालाई विभागले थप एक दिन समय दिएको थियो । गणनाका लागि देशैभर ४० हजार गणक र ८ हजार ५ सय सुपरिवेक्षक खटाइएको थियो ।"
खस्कियो कक्षा १२ को नतिजा,"(काठमाडौं)  राष्ट्रिय परीक्षा बोर्ड आफैंले उत्तरपुस्तिका परीक्षण गराउँदा यसपटक कक्षा १२ को नतिजा गत वर्षभन्दा खस्केको छ । गत वर्ष शिक्षकले आफ्ना विद्यार्थीलाई मनोमानी नम्बर दिँदा नतिजा राम्रो देखिएको थियो ।विद्यालयले परीक्षा सञ्चालन गरे पनि बोर्डले बाह्य परीक्षकबाट उत्तरपुस्तिका परीक्षण गराउँदा यसपटक ४ जीपीए प्राप्त गर्ने विद्यार्थीको संख्या शून्य छ । २०७६ सालसम्म परीक्षाको सम्पूर्ण काम बोर्डले आफैं गरेको थियो । त्यतिबेला पनि ४ जीपीए कसैले ल्याउन सकेका थिएनन् । तर, गत वर्ष (२०७७) कोभिड संक्रमणका कारण विद्यालयले नै परीक्षा सञ्चालन र उत्तरपुस्तिका परीक्षण गर्दा ४७ विद्यार्थीले ४ जीपीए ल्याएका थिए ।गत वर्ष माथिल्लो ग्रेड प्राप्त गर्ने विद्यार्थीको संख्या धेरै थियो तर यसपटक उक्त संख्या क्रमशः घट्दो क्रममा रहेको बोर्डका सदस्यसचिव दुर्गाप्रसाद अर्यालले जनाए । यसपटक ३६ देखि ४० जीपीए प्राप्त गर्ने विद्यार्थीको संख्या ७ हजार ७६ जना (२०९ प्रतिशत) छ भने गत वर्ष ६ हजार ९ सय १६ जना (२२२ प्रतिशत) ले उक्त जीपीए प्राप्त गरेका थिए । यो जीपीए प्राप्त गर्ने विद्यार्थीको संख्या पोहोरभन्दा १ सय ६० जना बढी छ । यसपटक कुल परीक्षार्थी संख्या पनि गत वर्षभन्दा करिब २८ हजार धेरै थियो । होम सेन्टरमा परीक्षा सञ्चालन गर्दा माथिल्लो जीपीए ल्याउने विद्यार्थीको संख्या अझै बढी रहेको हुन सक्ने अर्यालले बताए । २०७६ मा परीक्षा सञ्चालन र उत्तरपुस्तिकाको सबै काम बोर्डले नै गर्दा २ लाख ९२ हजार विद्यार्थीमध्ये ३ हजार ७६ जनाले मात्रै ३६४० जीपीए प्राप्त गरेका थिए । त्यतिबेला २० देखि २४ जीपीए ल्याउने विद्यार्थीको संख्या सबैभन्दा बढी ८६ हजार २ सय २७ जना थियो भने २०७७ मा २४ देखि २८ जीपीए प्राप्त गर्ने विद्यार्थीको संख्या उच्च थियो । यसपटक पनि २४२८ जीपीए ल्याउनेकै संख्या बढी छ । २०७७ मा १ लाख ९ हजार ३ सय १२ जनाले २४२८ जीपीए ल्याएका थिए । यसपटक यो जीपीए ल्याउनेको संख्या ९९ हजार ५ सय ३७ छ । २०७५ सालदेखि बोर्डले ग्रेडिङ पद्धतिबाट विद्यार्थीको मूल्यांकन गर्न थालेको हो । बोर्डले परीक्षा सञ्चालन र उत्तरपुस्तिका परीक्षण गर्दा मध्यम समूहको जीपीए ल्याउने विद्यार्थी सबैभन्दा बढी हुन्थे । गत वर्ष विद्यालयले तजबिज गर्दा मध्यमभन्दा माथिल्लोस्तरको जीपीए ल्याउनेको संख्या बढेको थियो । यो वर्ष बोर्डले उत्तरपुस्तिका परीक्षण गर्दा मध्यम जीपीए र त्यसभन्दा तल्लो स्तरको जीपीए ल्याउनेको संख्या बढेको छ । गत वर्ष ४ जीपीए ल्याउने विद्यार्थी भेटिएका थिए, सम्भवतः यो वर्ष छैनन्, सदस्यसचिव अर्यालले भने ।आफ्नै शिक्षकले उत्तरपुस्तिका परीक्षण गर्दा बढी नम्बर दिएको बोर्डको प्रदेश १ कार्यालयमा भएको अनियमितताले पनि पुष्टि गर्छ । बोर्डका प्रदेश प्रमुख डम्बर बतासले त्यहाँ केही निजी विद्यालयका उत्तरपुस्तिका सम्बन्धित विद्यालयकै शिक्षकलाई परीक्षण गर्न दिँदा विवादमा परेका थिए । ती उत्तरपुस्तिका पुनः परीक्षण गराउँदा अधिकांशलाई बढी नम्बर दिएको भेटिएको थियो । बोर्डका सदस्य तथा शिक्षा मन्त्रालयका सहसचिव दीपक शर्माको संयोजकत्वमा गठित छानबिन समितिले पुनः परीक्षण गर्न लगाएको थियो ।गत वर्ष सम्बन्धित शिक्षकलाई नै उत्तरपुस्तिका जाँच्न दिँदा अस्वाभाविक अंक दिएको भन्दै यसपटक विद्यालयले परीक्षा लिए पनि उत्तरपुस्तिका बोर्डमै परीक्षण गर्ने व्यवस्था मिलाइएको हो । भदौ ३१ देखि असोज ८ सम्म विद्यार्थीले पढेकै विद्यालयमा कक्षा १२ को परीक्षा सञ्चालन गरेर बोर्डका कार्यालयहरूमा फरक विद्यालयका शिक्षकले उत्तरपुस्तिका जाँचेका थिए । बोर्डले सम्परीक्षण पनि गरेको थियो । परीक्षा सकिएको दिनबाट सबैभन्दा थोरै दिनमा यसपटक नतिजा प्रकाशन गर्न सफल भएको बोर्डले जनाएको छ । परीक्षा सकिएको ६८ दिनमा परीक्षाफल प्रकाशन भएको हो । कोरोना महामारीका कारण वैशाखजेठमा हुने परीक्षा दुई पटकसम्म स्थगित भएर भदौमा सञ्चालन भएको थियो ।बोर्डका अनुसार नियमित, ग्रेडवृद्धि र आंशिक गरी ३ लाख ७४ हजार १५ विद्यार्थी परीक्षामा सहभागी थिए । नियमिततर्फ मात्रै ३ लाख ३८ हजार ६ सय ८८ जनाले परीक्षा दिएकामा ३६ देखि ४० जीपीए ७ हजार ७६ जनाले ल्याए । ३२ देखि ३६ जीपीए ४८ हजार ४९ जना, २८ देखि ३२ जीपीए ७० हजार १ जना, २४ देखि २८ जीपीए ९९ हजार ५ सय ३७ जना, २० देखि २४ जीपीए ७५ हजार ८८ जना, १६ देखि २० जीपीए २४ हजार ५ सय १५ जनाले ल्याएका छन् । त्यस्तै ३ हजार ८ सय ७५ जनाले १२ देखि १६ जीपीए, २ सय ९६ जनाले ०८ देखि १२ जीपीए प्राप्त गरेको बोर्डले जनाएको छ । ०० देखि ०८ जीपीए ल्याउने विद्यार्थीको संख्या १० हजार ७३ जना छ ।ग्रेडवृद्धितर्फ २८ हजार ४ सय ६६ परीक्षार्थी सम्मिलित थिए । पुरानो पाठ्यक्रमअनुसार नियमिततर्फ कक्षा १२ को यो अन्तिम परीक्षा हो । चालु शैक्षिक सत्रका विद्यार्थीले नयाँ पाठ्यक्रमअनुसार अध्ययन गरिरहेका छन् । आगामी वर्ष नयाँ पाठ्यक्रमका आधारमा परीक्षा सञ्चालन हुनेछ । आंशिकतर्फ ६ हजार ८ सय ६१ जनाले परीक्षा दिएका हुन् । उनीहरूको पनि नतिजा सार्वजनिक गरिएको छ । कुल परीक्षार्थीमध्ये ४६ जनालाई मर्यादाविपरीत कार्य गरेकाले निष्कासन गरिएको बोर्डले जनाएको छ । ४ जना नक्कली परीक्षार्थी र २ जना टिकटक बनाउनेलाई पनि कारबाही गरिएको छ । टिकटक बनाउने परीक्षा केन्द्रका केन्द्राध्यक्ष र निरीक्षकलाई कारबाहीसहित थप विभागीय कारबाहीका लागि शिक्षा मन्त्रालयमा सिफारिस गरिएको अर्यालले बताए । उनीहरूलाई आगामी वर्ष पनि परीक्षा दिन, केन्द्राध्यक्ष र निरीक्षक बन्न रोक लगाइएको छ ।बोर्डले नतिजा प्रकाशन भएको ७ दिनपछि विद्यार्थीले ट्रान्सक्रिप्ट, माइग्रेसन, प्रोभिजनलगायतका प्रमाणपत्रका लागि आवेदन दिन सक्ने जनाएको छ । त्यसका लागि ११ र १२ दुवै कक्षामा सैद्धान्तिक विषयमा कम्तीमा डी प्लस र प्रयोगात्मक परीक्षामा कम्तीमा सी ग्रेड प्राप्त गरेको हुनुपर्नेछ । बोर्डको प्रदेश र शाखा कार्यालयहरूबाट प्रमाणपत्र वितरण गरिनेछ । ग्रेडवृद्धि परीक्षामा सहभागी नहुने विद्यार्थीले मात्र प्रमाणपत्र लिन पाउने परीक्षा नियन्त्रक कृष्णप्रसाद शर्माले जनाए । प्रमाणपत्र लिने विद्यार्थीले ग्रेडवृद्धि परीक्षा दिन पाउँदैनन् । आफूले प्राप्त गरेको ग्रेडमा चित्त नबुझेमा भने विद्यार्थीले पुनर्योगका लागि पुस ३ भित्र आवेदन दिन सक्ने व्यवस्था गरिएको छ ।"
न्यायाधीशले हिम्मत गर्नुपर्छ,"महाअभियोग लगाएर प्रधानन्यायाधीशलाई पदमुक्त गराउने पहल सुरु भएजस्तो देखिन्छ । तर, महाअभियोग प्रस्ताव पेस गरुन्जेलसम्म पनि उनलाई पदमा निरन्तरता दिन सकिँदैन । उनलाई न्याय सम्पादनमा मात्र होइन, न्याय प्रशासनका काममा पनि तत्काल रोक लगाउनुपर्छ । संविधानभित्रैबाट त्यसो गर्न सकिन्छ । संविधानको धारा १२९ (६) मा चारवटा अवस्थामा सर्वोच्च अदालतको वरिष्ठतम् न्यायाधीशले कायममुकायम प्रधानन्यायाधीशको जिम्मेवारी सम्हाल्ने अवस्था उल्लेख छ । कुनै कारणले प्रधानन्यायाधीश आफ्नो पदको काम गर्न असमर्थ भएको अवस्था अहिले छ । जबरा भ्रष्टाचार र सेटिङमा संलग्न भएको, सत्तासँग साँठगाँठ गरेको भन्दै सहकर्मी सबै न्यायाधीशले उनीसँग इजलास सेयर गर्न अस्वीकार गरेका छन् भने नेपाल बारले संस्थागत रूपमा निर्णय गरेर उनको इजलासमा बहस नगर्ने भनेको छ । यो अवस्थामा प्रधानन्यायाधीश न्याय सम्पादनको काम गर्न असमर्थ भएका छन् । अब सर्वोच्च अदालतले सो मोटो (स्वयं जानकारीमा लिएर सुरु गरेको मुद्दा) सुनुवाइ गरेर बृहत् पूर्ण इजलासले संविधानको व्याख्या गर्न सक्छ । त्यस्तो व्याख्यामार्फत प्रधानन्यायाधीशका रूपमा चोलेन्द्रशमशेर जबरा आफ्नो पदको काम गर्न असमर्थ भएको फैसला गर्न सक्छ । त्यसो गर्न मिल्छ । सर्वोच्चका बाँकी १९ न्यायाधीशले यो हिम्मत देखाउनुपर्छ । जबरालाई न्याय प्रशासनको प्रमुखका रूपमा काम गरिरहन दिन हुँदैन । त्यसो गर्दा उनले कर्मचारी सरुवा, बढुवा, न्याय परिषद् र न्याय प्रशासनका काममार्फत अझ धेरै बिगार गर्छन् ।"
महालेखाले औंल्याएको त्रुटिविपरीत अदालतको आदेश,"मकवानपुर (कास) संघ तथा प्रदेश सरकारलाई बाइपास गरी हेटौंडा उपमहानगरपालिकाले कानुन बनाएर गरेको कर्मचारीको तह तथा ग्रेड वृद्धिलाई उच्च अदालत पाटनको हेटौंडा इजलासले सदर गरिदिएको छ । २०७५ चैत २१ मा बनाएको कर्मचारी वृत्तिविकाससम्बन्धी विशेष ऐनअनुसार उपमहानगरले २०७६ असार ६ मा शाखा अधिकृत र प्रबन्धकहरूको तह तथा ग्रेड वृद्धि गरेको थियो । तर बढेको तह तथा ग्रेडअनुसारको सेवा सुविधा दिन तह वृद्धि गरी पदस्थापन गरिएको मितिदेखि नै उपमहानगरका प्रमुख प्रशासकीय अधिकृतले रोक लगाउँदै आएका थिए । संघमा निजामती सेवासम्बन्धी ऐन विचाराधीन रहेको, प्रदेशले पनि यस सम्बन्धमा ऐन नबनाएको भन्दै पालिकाले बनाएको ऐन संविधानविपरीत हुन सक्ने भन्दै वृद्धि भएको तहअनुसारको तलब, सुविधा दिइएको थिएन । यही विषयलाई महालेखा परीक्षकको कार्यालयले त्रुटि रहेको औंल्याउँदै सच्याउन भनेको थियो ।तर कर्मचारीहरूले हेटौंडा इजलासमा दिएको रिटमा सुनवाइ गर्दै न्यायाधीशद्वय चण्डीराज ढकाल र मुहम्मद साविर हुसैनको संयुक्त इजलासले उपमहानगरले वृद्धि गरेको ग्रेडअनुसारकै तलब दिन परमादेश जारी गरेको छ । उपमहानगरले बनाएको कानुन संविधानसम्मत नै रहेको समेत अदालतको ठहर छ ।"
बेमौसमी वर्षाले बिगार्यो बालीपात्रो,"(चितवन)  धान स्याहार्ने बेलामा भएको लगातारको वर्षाले त्यसपछि गरिने खेतीलाई समेत असर गरेको छ । झरीले धानपराल नोक्सान त गर्यो नै, व्यावसायिक तरकारी खेती गर्ने किसानलाई समेत चिन्ता थपिदिएको छ । आलु र गाजर लगाउने किसानले बैलैमा बीउ रोप्न पाएनन् । धान काट्नै ढिला भयो । हिलाम्मे खेत सुक्न पनि समय लाग्यो । ढिलो बाली लगाउँदा कम फल्ने, फल राम्रो नहुने र मूल्य पनि कम पर्ने चिन्ता किसानहरूलाई छ ।भरतपुर१५ फूलबारीको श्रीपुर गाउँ गाजर खेतीका लागि प्रख्यात छ । धान काटेपछि यहाँ सबैजसो किसानले गाजर लगाउने गर्छन् । त्यसैमध्येमा पर्छन् चन्द्रप्रसाद अधिकारी । उनैले झन्डै ४५ वर्षअघि गाउँमा पहिलो पटक गाजर रोपेका थिए । त्यसयता उनी निरन्तर यही खेतीमा छन् । तर यस पटक अवस्था विगतका वर्षको जस्तो रहेन । यो बेला गाजर उम्रेर गोडमेल गर्ने बेला हुन्थ्यो । तर बल्ल हिजो (बिहीबार) मात्रै बीउ छरियो, उनले भने, गाजर रोप्न २०२२ दिन नै ढिलो भयो ।श्रीपुरकै श्री देवकोटाले २० बिघा जमिनमा गाजर लगाएका छन् । पानी परेका कारण यो पल्ट १५२० दिन ढिला भयो । ३ बिघा जतिमा अलि पहिला रोप्न सकियो र गोडमेल थालिएको छ । अरु ठाउँमा बल्ल बीउ छर्यौं, उनले भने । समयमै छर्न पाएको भए पुसको १५२० तिर गाजर बिक्रीका लागि तयार हुन्थ्यो । उत्पादनमा ढिलाइ हुँदा मूल्य घट्दै जान्छ । यसपटक त्यस्तै हुने हो कि भन्ने चिन्ता उनलाई छ । गतवर्ष भने गाजरको राम्रै मूल्य पाएको उनले सुनाए । २०६५ देखि मैले गाजर खेती थालेको हो । सामान्यतः किलोको ५२० रुपैयाँसम्म मूल्य पर्छ । तर गतवर्ष ४०४५ रुपैयाँसम्म पाइयो । ३० रुपैयाँ त घट्दै घटेन । यो वर्ष मौसमले साथ दिएको छैन, उनले भने । श्रीपुरमा मात्रै २ सय बिघाजतिमा गाजर खेती हुन्छ । एक बिघामा औसतमा २ सय ५० क्विन्टलसम्म गाजर फल्ने किसानहरू बताउँछन् ।पूर्वी चितवनको कठार खरखुट्टेका किसानको पनि यस्तै समस्या छ । खरखुट्टे आलु खेतीका लागि परिचित छ । आलु रोप्ने माटोमा धेरै चिस्यान हुनु हुँदैन । तर खेत नै डुबाउने गरेर पानी आएपछि सुक्ने समय पर्खेर बस्नुपर्यो । स्थानीय किसान सीताराम अर्यालले आलु रोप्न १५ दिन ढिला भएको बताए । जमिन सुक्ने समय कुरेर बस्दा बीउका लागि ल्याएको आलुसमेत कुहिएको उनले दुखेसो पोखे । झन्डै २ सय बिघामा आलु खेती हुने खरखुट्टेमा यो वर्ष कम खेती भएको उनले बताए ।कृषि ज्ञान केन्द्र भरतपुर प्रमुख युवराज पाण्डे भने समय केही ढिला भए पनि तरकारी खेतीमा ठूलो हानी नोक्सानी र असर नहुने बताउँछन् ।"
"दुर्घटनामा १ को मृत्यु, ४ घाइते","चितवन (कास) नारायणगढमुग्लिङ सडक खण्डमा शुक्रबार दुई स्थानमा भएका दुर्घटनामा एकको मृत्यु भएको छ भने चार जना घाइते भएका छन् । भरतपुर२९ जुगेडीमा ना६ख ६७२७ नम्बरको टिपरले प्रदेश २०३००१ प ४२४९ नम्बरको मोटरसाइकललाई ठक्कर दिँदा लमजुङ राइनासकी चन्द्रकुमारी सार्कीको मृत्यु भएको हो । त्यसैगरी, दासढुंगामा प्रदेश ३०१०२३ च १३९० नम्बरको म्याजिक भ्यान पल्टिँदा चालकसहित चार जना घाइते भएका छन् ।"
'अपांगताका सवालमा पालिकालाई जिम्मेवार बनाइयोस्,काठमाडौं (कास) सरकारले अपांगताका सवालमा बनाएका नीति तथा कानुन कार्यान्वयनमा स्थानीय तहलाई जिम्मेवार बनाउनुपर्ने राष्ट्रिय अपांग महासंघ नेपालले माग गरेको छ । अन्तर्राष्ट्रिय अपांगता दिवसका अवसरमा शुक्रबार विज्ञप्ति जारी गर्दै महासंघले हरेक पालिकामा अपांगता भएका व्यक्तिको तथ्यांक राख्ने व्यवस्था र प्रणालीमा एकरूपता ल्याउनुपर्ने माग गरेको हो ।
'ओमिक्रोन भेरिएन्ट ले फेरि धर्मरायो विश्व अर्थतन्त्र,"(काठमाडौं)  पछिल्लो आठ दशकयताकै खराब अवस्थामा पुगेर बौरिने क्रममा रहेको विश्व अर्थतन्त्र फेरि धर्मराएको छ । विश्व स्वास्थ्य संगठन (डब्लूएचओ) ले कोरोना भाइरसको ओमिक्रोन भेरिएन्टलाई विश्वका लागि नयाँ चुनौतीका रूपमा औंल्याएपछि त्यसको नकारात्मक असर विश्व अर्थतन्त्रका विभिन्न आयाम तथा सूचकहरूमा देखिन थालेको हो ।विश्वले पछिल्लो २ वर्षदेखि भोगिरहेको महामारीका कारण सिर्जित परिस्थितिलाई संयुक्त राष्ट्रसंघले सन् १९३० को विश्व आर्थिक मन्दी (ग्रेड डिप्रेसन) पछिको सबैभन्दा खराब अवस्थाका रूपमा चित्रण गरेको थियो । किनकि कोभिड महामारीका कारण सन् २०२० मा विश्वको अर्थतन्त्र पछिल्लो ८ दशकयताको खराब अवस्थामा पुगेको थियो । मन्दीको अवस्थाबाट गुज्रिरहेको विश्व अर्थतन्त्रलाई खोप कार्यक्रम (भ्याक्सिनेसन) ले टेको दिएर सामान्य अवस्थामा फर्काउने प्रयास भइरहेको थियो । तर फेरि नयाँ चुनौतीका रूपमा ओमिक्रोन भेरिएन्ट देखिएको हो ।विश्व बैंकले केही समयअघि मात्रै सन् २०२१ मा विश्व अर्थतन्त्र ५ दशमलव ६ प्रतिशत बढ्ने अनुमान सार्वजनिक गरेको थियो । तर अहिले ओमिक्रोन भेरिएन्टको त्रास र अपेक्षित रूपमा कार्यान्वयन हुन नसकेको खोप कार्यक्रमले फेरि आर्थिक परिसूचकहरू घट्दो क्रममा देखिएका छन् । पुँजीबजार र पेट्रोलियमको मूल्यमा गिरावट तथा उपभोग्य सामग्रीमा बढ्दो महँगी विश्वव्यापी रूपमा देखिन थालिसकेको छ । महामारी रोकथामका लागि विभिन्न देशले लगाएका प्रतिबन्धात्मक व्यवस्थाका कारण लगानीकर्ता मात्र नभई सामान्य उपभोक्ताको पनि मनोबल गिर्दो छ । समाचार संस्था रोयटर्सका अनुसार पुँजी बजारका लगानीकर्ताको मनोविज्ञान तरलता अभाव, ब्याजदर वृद्धि र आपूर्ति शृंखलामा पुग्न सक्ने सम्भावित अवरोधमा अड्किएको छ ।अहिले विश्व सेयर बजार र पेट्रोलियमको मूल्यमा गिरावट सुरु भइसकेको छ । नयाँ भेरिएन्टसहितको महामारी फैलने संकेत डब्लूएचओले गरेपछि पछिल्लो दुई सातामा मात्र अमेरिकी स्टक मार्केटमा भारी गिरावट देखिएको रोयटर्सले उल्लेख गरेको छ । त्यहाँको सेयर बजारका ठूला कम्पनीको इन्डेक्स मापन गर्ने एस एन्ड पी ५०० इन्डेक्स मा गत शुक्रबार देखिएको गिरावट पछिल्लो ९ महिना अवधिमा एक दिनमा देखिएको सबैभन्दा ठूलो अंकको गिरावट हो । इन्डेक्स घट्ने क्रम अहिले पनि निरन्तर छ । विश्वव्यापी रूपमा लगानी व्यवस्थापनको परामर्शदाताका रूपमा काम गर्ने अमेरिकी कम्पनी कक्बरल्यान्ड एडभाइजरका प्रमुख लगानी अधिकृत डेभिड कोटोकलाई उद्धृत गर्दै रोयटर्सले लेखेको छ, महामारीपछि सेयर बजारका लगानीकर्ता फेरि सामान्य अवस्थामा फर्किने क्रममा थिए । तर हामीले भोगेको शताब्दीकै ठूलो चुनौतीको अन्त्य भइसकेको रहेनछ ।रोयटर्सले पेट्रोलियमको कच्चा पदार्थका रूपमा प्रयोग हुने क्रुड आयलको मूल्य प्रतिब्यारेल १० डलरसम्म झरिसकेको र केही दिनभित्र प्रतिब्यारेल ३ डलरसम्म झर्न सक्ने उल्लेख गरेको छ । यो हप्ता अमेरिकी बजारमा देखिएको क्रुड आयलको मूल्य २०२० अप्रिलयताकै न्यून हो । पेट्रोलियम निर्यातक राष्ट्रहरूको संघ (ओपेक) ले पनि महामारीको अर्को चरण देखिन सक्ने शंकाका बीच ठूलो परिमाणमा पेट्रोलियम पदार्थ खपत गर्ने देशहरूमा मौज्दात घटाउने रणनीति लिएको जनाइएको छ । महामारीका बेला पेट्रोलियम व्यवस्थापन चुनौतीपूर्ण हुने भन्दै ओपेकले सम्भावित योजनाहरूबारे सदस्य राष्ट्रहरूसँग छलफल थालेको हो ।युरोपियन स्टक मार्केट पछिल्लो एक साता अवधिमा १५ प्रतिशतसम्मले घटेको न्युयोर्क टाइम्सले उल्लेख गरेको छ । इन्डेक्समात्र नभई कारोबार रकममा पनि भारी गिरावट देखिन थालेको छ । महामारीका कारण फेरि आपूर्ति शृंखला खलबलिने र दैनिक उपभोग्य वस्तु अभाव हुने त्रासबीच लगानीकर्ताहरूको मनोबल गिरेको छ, न्युयोर्क टाइम्समा प्रकाशित एक रिपोर्टमा भनिएको छ, बैंक वित्तीय संस्थाहरूबाट निक्षेप झिक्ने क्रम बढेको छ । जसले गर्दा लगानीका लागि रकम अभाव हुन सक्छ । महामारीको नयाँ भेरिएन्ट संक्रमण फैलँदै जाँदा कामदार अभाव अर्को समस्याका रूपमा देखिएको छ । युरोपियन मुलुकहरूमा महामारीको चौथो लहर फैलन सक्ने भन्दै प्रतिबन्धात्मक व्यवस्थाहरू लागू गर्न थालिएको छ ।पुँजी बजार र पेट्रोलियम निरन्तर घटिरहँदा सुनको मूल्य भने दिन प्रतिदिन बढिरहेको छ । फाइनान्स डट याहुका अनुसार महामारीको त्रासका बीच लगानीकर्ताहरूले सुनमा लगानी गर्दा बढी सुरक्षित हुने ठानेर अरू क्षेत्रको लगानी पनि यस क्षेत्रमा केन्द्रित गर्न थालेका छन् । पछिल्लो साता सुनको कारोबार ह्वात्तै बढेको छ । सुनको मूल्य बढेसँगै अमेरिकी डलरको भाउ विश्व बजारमा घट्दो क्रममा छ ।महामारीको नयाँ भेरिएन्ट फैलन नदिन धेरै देशमा स्वास्थ्य सुरक्षा सतर्कता बढाउन थालिएको छ । अमेरिका, क्यानडा, बेलायत, जापान, हङकङ, ग्वाटेमालालगायत देशले अफ्रिकी मुलुकबाट हुने आवागमनमा पूर्ण प्रतिबन्ध घोषणा गरेका छन् । यी देशले दक्षिण अफ्रिकासँगै नाइजेरिया, मलावी र इजिप्टलगायत १० वटा अफ्रिकी मुलुकबाट हुने आवागमनमा प्रतिबन्ध लगाएका छन् । क्यानडाका स्वास्थ्यमन्त्री जेन एभ्स डुक्लोजलाई उद्धृत गर्दै न्युयोर्क टाइम्सले लेखेको छ, अमेरिकाबाहेक जुनसुकै देशबाट आउने नागरिकका लागि क्यानडामा कोभिड परीक्षण अनिवार्य छ । त्यस्तै, जापानको यातायात मन्त्रालयले बाहिरी देशबाट हुने आवागमन बन्दका लागि सहयोग गर्न एयरलाइन्स कम्पनीहरूलाई आग्रह गरेको छ ।हामीले हवाई कम्पनीहरूलाई डिसेम्बर १ बाट विदेशी उडान रद्द गर्न आग्रह गरेका छौं, यातायात मन्त्रालयको औपचारिक सूचनालाई आधार मान्दै जापान टाइम्सले उल्लेख गरेको छ । पेरुबाट नारिता विमानस्थलमा अवतरण गरेका एक युवकमा ओमिक्रोन भेरिएन्ट देखिएपछि जापानले यस्तो निर्णय लिएको जनाइएको छ । अफ्रिकी मुलुकबाहेक इजरायल, इटाली, बेलायत, नेदरल्यान्ड, भेनेजुएला, पेरुलगायतका देशबाट हुने आवागमनमा जापानले यसअघि नै कडाइ गर्न थालिसकेको थियो । हङकङले पनि जापान पोर्चुगल, स्विडेनजस्ता देशबाट हुने आवागमनमा प्रतिबन्ध लगाएको छ । त्यहाँ विदेशबाट फर्किएकाहरू २१ दिनको क्वारेन्टिनपछि मात्र बाहिर निस्कन पाउने व्यवस्था लागू गरिएको छ ।महामारीपछिको अर्थतन्त्र पुनरुत्थानका लागि भ्याक्सिन इकोनोमी लाई महत्त्वपूर्ण कडी मानिएको थियो । तर कोभिडको नयाँ भेरिएन्टका लागि भ्याक्सिन पनि कम प्रभावकारी हुने विश्व स्वास्थ्य संगठन (डब्लूएचओ) को चेतावनीपछि त्यसको असर विश्व अर्थतन्त्रमा देखिन थालेको हो । संयुक्त राष्ट्रसंघका अनुसार महामारीले विश्वभर ३ करोड ४३ लाख मानिसलाई निरपेक्षमा गरिबीमा धकेलिदिएको छ । युनाइटेड नेसन वर्ल्ड इकोनोमी सिचुएसन एन्ड प्रस्पेक्ट (यूएनडब्लूईएसपी) रिपोर्ट, २०२० ले महामारीका कारण सन् २०२० पछिका २ वर्षमा मात्र ८५ खर्ब अमेरिकी डलरको क्षति अनुमान गरिएको छ ।महामारीपछि जारी गरिएका निषेधाज्ञाजस्ता प्रतिबन्धात्मक व्यवस्थाले प्रविधिको प्रयोग (डिजिटलाइेसन) लाई भने राम्रै सहयोग गर्यो । मानिसको दैनिकीमा प्रविधिको प्रयोग पहिलेको तुलनामा निकै बढेको र यसले विश्वव्यापीकरण (ग्लोबलाइजेसन) को अवधारणालाई बढावा दिएको छ ।"
प्रसारण सेवा निर्देशनालय ग्रिड कम्पनीमा गाभिँदै,"(काठमाडौं)  विद्युत्को उत्पादन, प्रसारण र वितरण संरचनालाई छुट्टाछुट्टै संयन्त्रका रूपमा विकास गर्ने नेपाल विद्युत् प्राधिकरणको योजनामा फेरि छलफल सुरु भएको छ । एक दशकदेखि चर्चामा रहेको यस विषयलाई निष्कर्षमा पुर्याउन तालुकवाला निकाय ऊर्जा, जलस्रोत तथा सिँचाइ मन्त्रालयले चासो देखाएको हो । प्रसारणलाइनका लागि छुट्टै संरचना कसरी तयार पार्ने भन्नेबारे शुक्रबार मन्त्रालयमा छलफल भएको छ । यस विषयमा अध्ययन गरेर सुझाव पेस गर्न केही समयअघि सहसचिव मधुप्रसाद भेटुवालको संयोजकत्वमा कार्यदल गठन भएको थियो । कार्यदलले प्राधिकरणलाई विभक्त (अनबन्डलिङ) गर्दा पहिलो चरणमा प्रसारण संरचनालाई स्वायत्त पार्न प्राधिकरणभित्रै एउटा महाशाखाका रूपमा रहेको प्रसारण सेवा निर्देशनालयलाई राष्ट्रिय प्रसारण ग्रिड कम्पनी लिमिटेड (आरपीजीसीएल) मा गाभ्नेबारे छलफल भएको जनाइएको छ ।प्रसारण क्षेत्र मात्र हेर्ने गरी संस्थागत संरचना तयार पार्ने, कर्मचारी व्यवस्थापन गर्ने, स्वामित्व हस्तान्तरण गर्नेलगायत काम कुन समयमा कसरी गर्दै जाने भनेर सुझाव समितिले तयार पारेको मस्यौदामाथि छलफल भएको हो, ऊर्जा मन्त्रालयका प्रवक्ता एवं सुझाव कार्यदलका संयोजक भेटुवालले भने । नयाँ बन्ने संरचनालाई कसरी स्वायत्त र व्यवस्थापकीय रूपमा सक्षम संस्था बनाउने भनेर छलफल भएको उनले बताए । सुझाव कार्यदलमा विद्युत् विकास विभागका महानिर्देशक सन्दीप देव, प्राधिकरणका प्रसारण सेवा निर्देशनालय प्रमुख दीर्घायु श्रेष्ठ, आरपीजीसीएल प्रमुख कार्यकारी अधिकृत नेत्रप्रसाद ज्ञवाली, मन्त्रालयका सिनियर डिभिजनल इन्जिनियर बाबुराज अधिकारी र राजु महर्जन सदस्य छन् । प्राधिकरणले एक दशकदेखि नै अनबन्डलिङको योजना बनाइरहेको छ । प्राधिकरणभित्रका प्रसारण, व्यापार र वितरण निर्देशनालयलाई छुट्याएर हरेक संरचनालाई सबल, स्वायत्त र अधिकारसम्पन्न संस्था बनाउने योजनाले मूर्त रूप लिएको छैन । प्राधिकरणले आफ्नो व्यावसायिक योजनामा पनि यो विषय राखेको छ । अनबन्डलिङको विषय प्राधिकरणको कर्पोरेट डेभलपमेन्ट प्लानमै छ । अब ट्रान्समिसनलाई कसरी एउटै इन्टिटी बनाएर जान सकिन्छ भनेर मन्त्रालयसँग छलफल हुँदै छ, प्राधिकरणका कार्यकारी निर्देशक कुलमान घिसिङले भने । प्राधिकरण अनबन्डलिङको विषय विद्युत् विधेयकमा पनि राखिएको छ । हाल राष्ट्रिय सभामा छलफलका क्रममा रहेको विद्युत्सम्बन्धी प्रचलित कानुनलाई संशोधन र एकीकरण गर्न बनेको विधेयक २०७७ ले प्राधिकरणको संरचनालाई टुक्र्याउनुपर्ने व्यवस्था राखेको छ । विद्युत् विधेयक ल्याउनुको कारणमा एउटै निकायले विद्युत् उत्पादन, प्रसारण र वितरणको कार्य गर्न पाउने व्यवस्थाका कारण प्रवर्द्धकहरूबीच स्वच्छ प्रतिस्पर्धा हुन नसकेको अवस्थालाई सम्बोधन गर्न आवश्यक रहेको समेत उल्लेख छ । संघीय इकाइहरूबीच नै विद्युत् आयोजनाको विकास तथा सञ्चालन गर्ने अधिकार, दायित्व तथा जिम्मेवारी बाँडफाँटका लागि कानुनी व्यवस्था गर्नेलगायत विषय पनि विधेयकमा छन् । यसअनुसार प्राधिकरणले सबै प्रादेशिक कार्यालयलाई स्वायत्त रूपमा काम गर्न भनेको छ । आरपीजीसीएलमा प्राधिकरणको पनि लगानी भएकाले त्यही कम्पनीलाई अधिकारसम्पन्न बनाउन सकिनेबारे छलफल भएको जनाइएको छ । आरपीजीसीएलको अधिकृत पुँजी २५ अर्ब रुपैयाँ राखिएको छ । यसमध्ये १० अर्ब रुपैयाँ संस्थापकका रूपमा अर्थ, ऊर्जा, रक्षा, गृह, वन, भूमि व्यवस्था र विज्ञान तथा प्रविधि मन्त्रालयको छ । आरपीजीसीएलमा ४८ प्रतिशत स्वामित्व नेपाल विद्युत् प्राधिकरणको छ । शुक्रबारको छलफलमा सहभागी एक अधिकारीका अनुसार सुझाव कार्यदलले ५ देखि ६ वर्षभित्र सबै प्रक्रिया सक्ने गरी प्रतिवेदन तयार पारेको छ । प्रसारण आयोजनामा विकास साझेदार र दातृ निकायले पनि लगानी गरेको हुँदा अहिलेको संरचना खण्डीकरण गर्दा कसरी लिन्छन् लगायत विषयमा समेत छलफल भएको थियो । एसियाली विकास बैंकलगायत साझेदारले अनबन्डलिङको विषयलाई कसरी लिन्छन् भन्ने विषय पनि शुक्रबारको छलफलमा थियो । प्राधिकरणले उत्पादन प्रसारण र व्यापारका लागि भनेर तीन छुट्टाछुट्टै कम्पनीसमेत बनाइसकेको छ । विद्युत् उत्पादनका क्षेत्रमा काम गर्न विद्युत् उत्पादन कम्पनी लिमिटेड र प्रसारणका लागि राष्ट्रिय प्रसारण ग्रिड कम्पनी लिमिटेड सञ्चालनमा आइसकेका छन् । विद्युत् व्यापारका लागि प्राधिकरणले स्थापना गरेको कम्पनी अहिले सञ्चालन अनुमतिको निवेदन लिएर मन्त्रालयमा अड्किइरहेको छ । यद्यपि एउटै प्रकृतिका काम प्राधिकरणको संरचनाबाट भने अलग पारिएको छैन । प्राधिकरणलाई अनबन्डलिङ गर्ने विषयमा प्राधिकरणका कर्मचारी ट्रेड युनियनहरूले भने विमति राख्दै आएका छन् ।"
घरेलु श्रमिक छिटोपठाउन कतारको आग्रह,"(काठमाडौं)  कतारले घरेलु श्रमिकलाई सम्बोधन हुने गरी कानुन बनाएको भन्दै नेपाललाई छिटो पठाउन अनुरोध गरेको छ । तीन वर्षपछि शुक्रबार काठमाडौंमा भएको नेपाल र कतारको उच्चस्तरीय श्रम अधिकारीहरूको संयुक्त बैठकमा कतारले घरेलु श्रमिक पठाउनुपर्ने एकमात्रै एजेन्डा राखेको हो । बैठकले घरेलु श्रमिक पठाउनका लागि अध्ययन गर्न एउटा कार्यदल बनाउन सहमति गरेको छ ।नेपालले घरेलु श्रमिक पठाएमा अन्य क्षेत्रमा नेपालीलाई थप प्राथमिकता दिनेसमेत कतारले जनाएको छ । घरेलु श्रमिकलाई समेत सम्बोधन हुने गरी २०२२ भित्र नै नयाँ श्रम सम्झौता गर्न कतार तयार भएको हो । घर र कृषि क्षेत्रमा नेपालीलाई खोल्नुपर्नेबाहेक अन्य एजेन्डा कतारको थिएन, बैठकमा सहभागी एक अधिकारीले कान्तिपुरलाई भने, बाँकी समय नेपालले नै राखेको प्रस्तावमा छलफल भयो ।कतारका श्रम सचिव मोहम्मद हसान अलओबाइलीले श्रममन्त्री कृष्णकुमार श्रेष्ठ, संयुक्त बैठक र संसदीय समितिसँग भएको छुट्टाछुट्टै बैठकमा पनि घरेलु श्रमिकको सुरक्षाका लागि कतार प्रतिबद्ध भएको भन्दै विश्वास गर्न आग्रह गरेका थिए । घरेलु श्रमिकलाई समेटेर श्रम कानुनलाई बलियो बनाएका छौं । यसमा नेपालले शंका गर्नुपर्दैन । सुरक्षाको प्रत्याभूति गर्न हामी प्रतिबद्ध छौं, उनले भने,बरु केही समयमा नेपालले अनुगमन गर्न सक्छ ।बैठकपछि कतारी टोलीले संसद्को उद्योग र वाणिज्य श्रम तथा उपभोक्ता हित समितिका सभापति विमलप्रसाद श्रीवास्तवलाई पनि भेटेर कतारले पछिल्लो समयमा सुधार गरिरहेकोबारे जानकारी गराएको थियो । घरेलु श्रमिकको हितमा गरिरहेको काम हेरेर मात्रै थप निर्णय गर्न सकिनेछ, श्रीवास्तवले ओबाइलीसमक्ष भने,संसदीय समितिले घरेलु श्रमिक खोल्न ७ वटा विषयमा सम्बोधन हुने गरी श्रम सम्झौता गर्न नेपाल सरकारलाई निर्देशन दिएका छौं ।ओबाइलीले नेपालको संसदीय समितिले दिएको निर्देशनलाई कतारले पूर्णरूपमा सम्बोधन गरी कानुन जारी गरिसकेको जानकारी दिएका थिए । हामी छिटोभन्दा छिटो संसदीय समितिलाई स्वागत गर्न तयार छौं, ओबाइलीले भने ।संयुक्त बैठकमा भने नेपालले राखेको सबै प्रस्तावलाई कतारले स्वीकार गरेको छ । श्रम मन्त्रालयका प्रवक्ता डण्डुराज घिमिरेका अनुसार २००५ को श्रम सम्झौताका कतिपय पक्षमा समसामयिक सुधार गरी नयाँ सम्झौता गर्न कतार तयार भएको छ । कतारमा जान सक्ने जनशक्तिलाई आवश्यक सीपयुक्त तालिम दिई क्षमतायुक्त बनाउन नेपालले प्रस्ताव गरेअनुरूप ७ वटै प्रदेशमा तालिम केन्द्र स्थापनामा सहयोग गर्ने सहमति भएको छ, उनले भने,कतारमा आफ्नो महत्त्वपूर्ण समय बिताएर घर फर्कने नेपालीका लागि नेपालमा पुनः स्थापनाको कार्यक्रम नेपालको प्रस्तावबमोजिम कतार सरकारको सहयोगमा मिलाउने सहमति भएको छ ।"
कांग्रेसको जर्मनी जनसम्पर्क समिति विवाद उत्कर्षमा,"काठमाडौं (कास) कांग्रेसको विदेशस्थित जनसम्पर्क समिति जर्मनीको नेतृत्व चयन र महाधिवेशन प्रतिनिधि छनोटको विषयले उठेको विवाद उत्कर्षमा पुगेको छ । गत सोमबार पार्टी सभापति शेरबहादुर देउवाले भर्चुअल माध्यमबाट अधिवेशनको उद्घाटन गरेपछि शिखर खड्काको नेतृत्वमा १३ पदाधिकारीसहित १६ केन्द्रीय सदस्य भएको समिति सर्वसम्मत चयन भएको घोषणा गरिएको थियो । साथै सात जना महाधिवेशन प्रतिनिधि चयन भएका थिए । एउटा पक्षलाई थुनछेक गरेर निर्वाचन प्रक्रिया पूरा नगरी समिति गठन गरिएको भन्दै दयाराम पौडेल नेतृत्वमा अर्को समानान्तर समिति गठन भएको छ । पौडेल नेतृत्वमा १० पदाधिकारीसहित ५ सदस्यीय समिति बनेको छ । साथै खड्का नेतृत्वको समितिविरुद्ध पौडेल समितिले बुधबार सानेपास्थित पार्टी केन्द्रीय कार्यालयमा उजुरी पठाएको छ । केन्द्रीय कार्यालयले भने उजुरी आउनुअघि नै खड्का नेतृत्वकै समिति र महाधिवेशन प्रतिनिधिलाई मान्यता दिइसकेको छ । जनसम्पर्क समितिको यो विवाद पार्टीको केन्द्रीय गुटसँग सम्बन्धित नभएर स्थानीय तहकै विवाद रहेको असन्तुष्ट एक सदस्यले बताए । असन्तुष्ट समूहले क्रियाशील सदस्यता फाराम नभरिएको, फर्जी सदस्यता बनाएर महाधिवेशन प्रतिनिधि चयन गरेको आरोप लगाएको छ । केन्द्रमा क्रियाशील सदस्यताको फाराम बुझाउँदा नेपाली नागरिकताको प्रतिलिपि, क्रियाशील सदस्यताको प्रमाणपत्रको प्रतिलिपि वा नम्बर र फोटो संलग्न हुनुपर्ने पार्टी केन्द्रीय कार्यसमितिको परिपत्रमा उल्लेख छ । फेसबुकबाट फोटो लिएर नाम मात्रै पठाइएको छ । फाराम भरिएको छैन । ५ सय २५ जनाको नाम पठाइएकामा डेढ सयभन्दा बढी नाम फर्जी छन् । उनीहरूले क्रियाशील सदस्यतासमेत भरेका छैनन्, पौडेलले भने, सभापतिसहित पदाधिकारी र सदस्यहरूको मनोनयन फेसबुकबाट माग भयो । नियमअनुसार बैंकमा दस्तुर बुझाएको रसिद र फाराम बुझाउनुपर्ने हुन्थ्यो । सबै प्रक्रिया पुर्याएर दाबी गर्ने म मात्रै भएँ । अरू दुई जना उम्मेदवारले दस्तुर बुझाएका थिएनन् । प्रक्रियाअनुसार म नै सर्वसम्मत हुने भए पनि अधिवेशन भएको कोठामा ताल्चा लगाएर भित्र पस्न दिइएन । मलाई बाहिर राखेर जबर्जस्ती समिति घोषणा गर्ने काम भयो ।नियमअनुसार आफ्नो मात्रै उम्मेदवारीले मान्यता पाउने भएपछि आफूलाई जबर्जस्ती बाहिर पारिएको पौडेलको आरोप छ । खड्काले भने पौडेलले क्रियाशील सदस्यताको फाराम नै नभरेको दाबी गरेका छन् । कोभिडलाई लक्षित गरेर जर्मनीको स्थानीय प्रशासनले बनाएको नियमअनुसार पौडेललाई अधिवेशन भएको स्थलमा पस्न नदिएको उनको तर्क छ । जुमबाट कार्यक्रम उद्घाटन गर्ने र भर्चुअल माध्यमबाटै अधिवेशन सम्पन्न गर्ने भनिएको हो । कोरोनाका कारण १० जनाभन्दा बढी उपस्थित हुन नपाउने नियम जर्मनीमा छ । त्यसैले निर्वाचन समितिका सदस्य, समितिका पूर्वसभापति र केन्द्रीय प्रतिनिधिलाई मात्रै बोलाइएको हो, अरूलाई होइन, खड्काले भने, पौडेलको क्रियाशील सदस्यतामा नामसमेत थिएन । पछि कसरी थपियो थाहा भएन ।पौडेल समूहले जर्मनीको म्युनिक जेलमा रहेका नेपे गुरुङ, एमाले समर्थित टंक गुरुङ, दीपा गुरुङ, माओवादी समर्थित नवीन आचार्य, नेपाल मजदुर किसान पार्टी समर्थित राकेश लाबाजुलगायत ठूलो संख्यामा फर्जी नाम पठाइएको आरोप लगाएको छ । आफ्नो हस्ताक्षर किर्ते गरेर सदस्यताको सूचीमा राखिएको भन्दै इशा पौडेलले केन्द्रीय निर्वाचन समितिलाई उजुरी दिएकी छन् । उनले निवदेनमा आफ्नो सदस्यता खारेज गरिदिनसमेत माग गरेकी छन् । खड्काले भने नाम जुध्ने भएकाले त्यस्तो नभएको दाबी गरे । विधानअनुसार जनसम्पर्क समितिलाई एक सय क्रियाशील सदस्यता बराबर एक जना महाधिवेशन प्रतिनिधि दिने व्यवस्था छ । पाँच सय सदस्यता नाघेपछि भने सात जना प्रतिनिधि पाउने व्यवस्था छ । खड्का नेतृत्वको समितिले सर्वसम्मितिका साथ दिलबहादुर गुरुङ, विजय मोक्तान, शिखर खड्का, मानवकुमार श्रेष्ठ, रामजी पन्त, सिजन दाहाल र लोकमणि ढकाललाई प्र्रतिनिधि चयन गरेको छ । पौडेल नेतृत्वको समितिले सात जना महाधिवेशन प्रतिनिधिको नाम पठाएको छ । दिलबहादुर गुरुङ र रामजी पन्त दुवैको सूचीमा छन् । पौडेलको सूचीमा दयाराम पौडेल, होम शर्मा, कुलराज गिरी, तोयनाथ खनाल र शर्मिला डाँगी छन् । केन्द्रीय सदस्य एवं जनसम्पर्क समितिका विभागका प्रमुख गोविन्द भट्टराईले कोरोनाका कारण कार्यक्रम स्थलमा कसैलाई नबोलाइएकाले त्यसैलाई लिएर विवाद झिक्नु उचित नहुने बताए । यो सामान्य विवादको विषय हो । नियम मिचिएको, प्रक्रियाविपरीत गएको भन्ने कुरा सही होइन, उनले भने । पार्टी केन्द्रीय कार्यालयका कार्यवाहक सचिव प्रदीप पराजुलीले खड्का नेतृत्वको समितिले मान्यता पाइसकेको बताए । पार्टीले दिएको निर्देशनअनुसारको प्रक्रिया पूरा गरेरै आएकाले मान्यता दिइएको हो । सदस्यताको फाराम नभरिएको भन्ने होइन, फाराम नभईकन मान्यता दिने कुरा हुन्न । महाधिवेशनको मुखमा अलिअलि यस्ता विवद भइहाल्छन् ।"
नेतृत्व चयन नहुँदै फुटको चिन्ता,"(काठमाडौं)  राष्ट्रिय प्रजातन्त्र पार्टी (राप्रपा) को महाधिवेशनमा अध्यक्षका लागि भइरहेको प्रतिस्पर्धाले तीव्र ध्रुवीकरण देखिएको छ । अध्यक्षका लागि कमल थापा र राजेन्द्र लिङ्देनबीच प्रतिस्पर्धा छ । दुवै राप्रपा नेपालको पृष्ठभूमिका नेता हुन् । राप्रपा नेपाल गठन भएदेखि नै अधिकांश समय अध्यक्ष रहेका थापालाई लिङ्देनले चुनौती दिएका छन् । उनले थापाकै नेतृत्वमा राप्रपा उँभो लाग्न नसक्ने दाबी गर्दै आएका छन् । थापा र लिङ्देन समर्थकबीच आरोपप्रत्यारोप चलेको छ । प्रतिस्पर्धा तीव्र हुँदै जाँदा धेरै कार्यकर्तामा भने महाधिवेशनले राप्रपाको एकता कायम राख्छ कि राख्दैन भन्ने विषयमा चिन्तासमेत देखिएको छ । विगतमा पनि महाधिवेशनको विवाद समाधान हुन नसक्दा राप्रपा विभाजन भएको इतिहास छ । त्यसैले अहिले दुवैतर्फ देखिएको प्रतिस्पर्धाले प्रतिनिधिमा चिन्ता बढाएको छ । विगतबाटै राप्रपाको बागडोर सम्हाल्दै आएका थापाले चुनाव हारे पार्टी के होला भन्ने कार्यकर्तालाई चिन्ता छ ।महाधिवेशनमा काठमाडौं ७ (क) का महाधिवेशन प्रतिनिधि राजकुमार थापा नेतृत्वका लागि भइरहेको तीव्र प्रतिस्पर्धाले पार्टी विभाजन हुने हो कि भन्ने चिन्ता लागेको बताउँछन् । विगतमा यस्तै देखिएको थियो, अहिले पनि तीव्र प्रतिस्पर्धा छ, भोलि के हुन्छ भन्न सकिँदैन, राप्रपाको टुटफुटको इतिहास छ, उनले भने । पूर्वपञ्चहरूको राप्रपा गठन नै फुटबाट भएको थियो ।२०७३ मंसिरमा एकीकरण भएको राप्रपा २०७४ साउनमा विभाजित भएको थियो । त्यतिबेला सरकार प्रवेशको विषयमा राप्रपा अध्यक्ष थापा र वरिष्ठ नेता राणाबीच मतभेद बढेपछि राणाले पार्टी फुटाएर राप्रपा (प्रजातान्त्रिक) गठन गरेका थिए । २०७५ कात्तिकमा दुई राप्रपाको एकता प्रक्रिया फेरि सुरु भयो । २०७६ मा थापा, पशुपतिशमशेर जबरा र प्रकाशचन्द्र लोहनीले एकताको घोषणा गरेका थिए । यो एकता महाधिवेशन हो, सहमतिबाट हुन नसकेपछि प्रजातान्त्रिक प्रक्रियाबाट टुंगो लगाउने विधिमा गएका हौं, यो बाटोबाट जाँदा पार्टी फुट्दैन, फुट्ने कुरा नै हुँदैन, राप्रपाका प्रचार विभाग प्रमुख मोहन श्रेष्ठले भने, यसले पार्टीलाई झनै एकताबद्ध बनाएर लैजान्छ ।दरबारले पञ्चायती व्यवस्था अन्त्यसँगै पूर्वपञ्चहरूलाई संगठित गर्ने कोसिस गरेको थियो । एउटा शक्तिशाली पार्टी स्थापना गर्न मातृकाप्रसाद कोइरालालाई अघि सारेको थियो । २०४७ वैशाखमा दरबारले गरेको तयारीमा पूर्वप्रधानमन्त्रीहरू कीर्तिनिधि विष्ट, सूर्यबहादुर थापा र लोकेन्द्रबहादुर चन्दलाई उपाध्यक्ष राख्न खोजेको थियो । त्यसमा राणा, लोहनीलगायत नेता पदाधिकारी रहन्थे । तर त्यही वर्ष जेठ १५ मा पूर्वपञ्चहरूको दुई फरक दल गठन भए । बौद्धस्थित छिरिङ तेन्जिङ शेर्पाको घरमा सूर्यबहादुर थापाको नेतृत्वमा राष्ट्रिय प्रजातन्त्र पार्टी (थापा) र पशुपतिशमशेर राणाको घरमा राष्ट्रिय प्रजातन्त्र पार्टी (चन्द) जन्मियो । शक्तिशाली दल नबन्ने देखेपछि पूर्वपञ्चहरू नेपाली कांग्रेसमा प्रवेश गर्न थाले ।राप्रपा (थापा) को प्रवक्ता रहेका अर्जुननरसिंह केसी दलबलसहित २०४७ असारमा चाक्सीबारीस्थित गणेशमान सिंहको निवासमा आयोजित कार्यक्रममा कांग्रेसमा प्रवेश गरे । २०४६ सालको जनआन्दोलनलाई प्रतिकार गर्न गठन गरिएको समितिका प्रमुख परशुनारायण चौधरीसहित धेरै नेता पनि कांग्रेसमै लागे । पञ्चहरूबीचको विभाजन पञ्चायती व्यवस्थादेखि नै थियो । बहुदल आएपछि पनि त्यो कायमै रह्यो । निर्वाचनमा पराजयपछि जुट्ने र शक्तिमा पुगेपछि फुट्ने क्रम चलिरह्यो । राप्रपाका नेता भरत पाठक विभाजन गर्न कसैलाई पनि छुट नभएको बताउँछन् । अध्यक्षको दुवै उम्मेदवारलाई पार्टी विभाजन गर्ने छुट छैन र उहाँहरूले चुनावी परिणाम जे आए पनि स्वीकार गर्छु भन्नुभएको छ, हामीले विभाजनको धेरै पीडा खपिसक्यौं, स्थापनाकालमै जुम्ल्याहा भएर जन्मियो, पाठकले भने, पञ्चायतकालदेखि व्यक्तित्वको टकरावले समस्या ल्याएको हो । त्यस समयका अधिकांश नेता रिटायर्ड भइसक्नुभएको छ । त्यसैले पहिलेजस्तै हुन्छ भन्नेमा विश्वास छैन ।२०४८ सालमा भएको प्रतिनिधिसभा निर्वाचनमा लज्जास्पद हार बेहोरेपछि दुवै राप्रपाबीच एकीकरण भयो । २०५० सालमा काठमाडौंमा एकता महाधिवेशन भयो । थापा पार्टी अध्यक्ष बने, पहिलो मर्यादामा चन्दलाई राखियो भने सहअध्यक्ष राजेश्वर देवकोटा भए । २०५१ सालमा भएको मध्यावधि निर्वाचनमा राप्रपाले २० स्थान जित्यो तर संसदीय दलको चुनावमा पहिलेदेखि रहेको मनोमालिन्य फेरि प्रकट भयो । डा यादवप्रसाद पन्तको घरमा भएको संसदीय दल बैठकले गोप्य मतदानबाट चन्दलाई संसदीय दलको नेता चुन्यो । थापाको एक मत कम आएको थियो । संसदीय समीकरणको कारण नयाँ सरकार गठनमा राप्रपाको सहयोग अनिवार्य भयो । मनमोहन अधिकारी नेतृत्वको एमाले सरकारविरुद्ध अविश्वास प्रस्ताव पारित भएपछि कांग्रेस र राप्रपा मिलेर शेरबहादुर देउवाको नेतृत्वमा सरकार गठन गरे ।राप्रपाभित्र संसदीय दलमा मतदानको परिणाम राष्ट्रिय सभा चुनावमा देखियो । थापा पक्षले राजेश्वर देवकोटालाई मत दिएन । चन्दले एमालेसँग मिलेर देवकोटालाई राष्ट्रिय सभामा पुर्याए । चन्दले हरियो झन्डा देखाएपछि एमालेले देउवाविरुद्ध अविश्वास प्रस्ताव ल्यायो । त्यो सफल हुन सकेन तर पछि विश्वासको मत लिने क्रममा कांग्रेस सांसदले अन्तर्घात गरे । कांग्रेसका दुई सांसद अनुपस्थित भएपछि देउवा सरकार ढल्यो । त्यसपछि एमालेलाई साथ लिएर चन्दले सरकार बनाए तर सरकारमै सहभागी राप्रपाका केही मन्त्रीसमेत सहभागी भएर अविश्वास प्रस्ताव ल्याए । कमल थापासहितका मन्त्रीले मुसा प्रवृत्ति देखाएको भन्दै चन्दले राजीनामा दिए ।त्यसपछि कांग्रेसको सहयोगमा सूर्यबहादुर थापाको नेतृत्वमा सरकार गठन भयो । २०५४ सालमा थापाले संसद् विघटनका लागि दरबारमा सिफारिस गरे । त्यस समयमा पार्टी फुट्यो र लोकन्द्रबहादुर चन्दले राप्रपा (चन्द) गठन गरे । २०५६ सालको आमचुनावमा राप्रपाले ११ स्थान जित्यो तर राप्रपा (चन्द) को पत्तासाफ भयो । चन्द राप्रपामा फर्किए, राजेश्वर देवकोटा राप्रपा (चन्द) मै रहे ।२०५९ सालमा वीरगन्जमा भएको महाधिवेशनबाट पशुपतिशमशेर राणा राप्रपाको अध्यक्षमा निर्वाचित भए । राजाको शासनकालमा राप्रपाभित्र विवाद देखियो । थापा प्रधानमन्त्री भएका बेला राणा र चन्दले महँगीसहितका विषयमा सडक आन्दोलन गरे । यसले पार्टीभित्र चर्को विवाद जन्मायो । २०६० सालमा थापासहितका सरकारमा रहेकाहरूले राप्रपा छाडे । २०६१ सालमा सूर्यबहादुर थापा र प्रकाशचन्द्र लोहनीसहितका नेताले राष्ट्रिय जनशक्ति पार्टी खोले । माघ १९ को शाही कदमपछि कमल थापा गृहमन्त्री भए । राजा ज्ञानेन्द्रको कदमका विषयमा राप्रपाभित्र विवाद देखियो । थापाले राणालाई अध्यक्षबाट हटाए तर अदालतले पुनःस्थापित गरिदियो । कमल थापाले राप्रपा नेपाल खोले । राजेश्वर देवकोटा राप्रपा नेपालमा फर्किए ।२०६२६३ मा लोकतन्त्र स्थापना भएपछि देवकोटा राप्रपामा गए । राप्रपा नेपालले त्यस समयमा धर्मनिरपेक्षता, संघीयता र गणतन्त्रका विपक्षमा एजेन्डा अघि सार्यो । पहिलो संविधानसभा चुनावमा राप्रपा नेपाल, राप्रपा र राजपाले छुट्टाछुट्टै चुनाव लडे । राजपा र राप्रपाले संघीयता र गणतन्त्रको लाइन लिए पनि राप्रपा नेपाल स्थानीय स्वायत्त शासनसहित हिन्दु राष्ट्रकै पक्षमा रह्यो ।२०६९ सालमा राजपा र राप्रपाबीच एकीकरण भयो । २०७० सालमा भएको महाधिवेशनमा सूर्यबहादुर थापा, लोकेन्द्रबहादुर चन्द, पशुपतिशमशेर राणा र प्रकाशचन्द्र लोहनीबीच चक्रीय प्रणालीमा नेतृत्व गर्ने सहमति भयो । त्यसबाट असन्तुष्ट राजेश्वर देवकोटा बाहिरिए । २०७० सालमा राप्रपाले प्रत्यक्षमा तीन र समानुपातिकतर्फ १० स्थान जित्यो । राप्रपा नेपालले प्रत्यक्षतर्फ एक स्थान नजिते पनि समानुपातिकतर्फ २५ स्थान जित्दै आफूलाई दोस्रो संविधानसभामा चौथो राजनीतिक दलको रूपमा उभ्यायो । राप्रपाभित्र चक्रीय प्रणालीमा नेतृत्व गर्ने विषयले विवाद जन्मायो । पार्टी अध्यक्षबाट राजीनामा दिए पनि थापाले राणालाई अध्यक्ष बनाउन सहयोग गरे । राप्रपा नेपालमा पनि समानुपातिक सभासद छान्ने विषयमा विवाद भयो । यो विषयमा विवाद बढ्दै गएपछि केशरबहादुर विष्टलगायतले दल छाडे । पद्मसुन्दर लावतीसहितका नेता पनि असन्तुष्ट थिए ।सुशील कोइराला नेतृत्वको सरकारमा राप्रपाका तर्फबाट आपूर्तिमन्त्री बनेका सुनीलबहादुर थापा राणाको साथ छाडेर चन्दतर्फ लागे । त्यसपछि राप्रपा नेपालसँग एकीकरणको विषय अघि बढ्यो । दुवैतर्फ वार्ता समिति बने । एकीकृत दललाई हिन्दु राष्ट्रवादी दल बनाउने सैद्धान्तिक सहमति भयो । महाधिवेशनसम्म राष्ट्रिय अध्यक्षमा पशुतिशमशेर राणा र पार्टी अध्यक्षमा कमल थापा रहने सहमति भयो ।राप्रपाले पुष्पकमल दाहाल नेतृत्वको सरकारको पक्षमा मतदान गर्यो भने राप्रपा नेपालले विपक्षमा मतदान गरेको थियो । राप्रपा सरकारमा सहभागी भयो । राप्रपा नेपाल विपक्षमा बस्यो । तर, मंसिर ६ मा दुवै दलबीच एकीकरणको घोषणा भयो । फागुन पहिलो साता राजधानीमा एकता महाधिवेशन भयो । एकीकरण हुँदा गाई भएको पार्टी झन्डा र चुनावचिह्न हलो राख्ने सहमति भएको थियो । महाधिवेशनले राप्रपा अध्यक्षमा कमल थापालाई निर्वाचितमात्रै गरेन, गाईलाई चुनावचिह्न बनाउने निर्णयसमेत गर्यो । यस विषयमा राणानजिकका राप्रपा नेताहरू असन्तुष्ट थिए । महाधिवशेनलगत्तै अर्का वरिष्ठ नेता प्रकाशचन्द्र लोहनीले अध्यक्ष थापाको कार्यशैलीमाथि प्रश्नचिह्न उठाउँदै पार्टी छाडे । थापा दाहाल नेतृत्वको सरकारमा सहभागी भए । पहिलो चरणको स्थानीय चुनावको मुखमा पार्टी सरकारबाट बाहिरियो । राप्रपाले पनि शर्मनाक पराजय बेहोर्यो ।"
रोनाल्डोको ८ सय गोल,"टोटेनहमको जितसन ह्युङ मिनले अक्टोबरपछि पहिलोपल्ट गरेको गोल सहयोगमा बेन्टफोर्डलाई हराएपछि टोटेनहमका प्रशिक्षक एन्टोनियो कोन्टेले खेलाडीले आफ्नो शैली बल्ल बुझ्न थालेको बताएका छन् । कोन्टेको टोलीले एक साताअघि युरोपा कन्फ्रेन्स लिगमा स्लोभेनियाको एनएस मुरासँग २१ को लज्जास्पद हार बेहोरेको थियो । त्यो हारपछि कोन्टेले टोटेनहमको प्रशिक्षण आफ्ना लागि सबैभन्दा ठूलो चुनौती भएको बताएका थिए ।पहिलो हाफमा सर्गी कानोसको आत्मघाती गोलमार्फत टोटेनहमले अग्रता बनाएको थियो । दोस्रो हाफमा सनले सानदार गोलमार्फत टिमलाई प्रिमियर लिगमा लगातार दोस्रो जित दिलाए । सन् २०१५ मा बायर लेभरकुसेनबाट उत्तरी लन्डन आएका सनको यो ७५ औं गोल थियो ।यो एक खतरनाक प्रतिस्पर्धीसँगको राम्रो प्रदर्शन थियो । खेलाडीको राम्रो प्रतिबद्धता र प्रयासबाट म खुसी छु, कोन्टेले भनेका छन्, उनीहरूले मेरो दर्शक बुझ्न थालेका छन् । हामी अझै राम्रो प्रदर्शन गर्न सक्थ्यौं । यो ३ अंकले हाम्रो आत्मविश्वास बढाउनेछ ।"
सेमिफाइनल समीकरण,"सिन्धुपाल्चोक (कास) बाह्रबिसे कप खुला राष्ट्रव्यापी ब्याडमिन्टनको पुरुष एकलतर्फ सेमिफाइनल समीकरण पूरा भएको छ ।आर्मीका रत्नजित तामाङ, नवीन श्रेष्ठ र प्रफुल महर्जन तथा एपीएफका दीपेश धामी सेमिफाइनलमा पुगेका छन् । शुक्रबार रत्नजितले नेपाल पुलिसका दीपक बोहरालाई २१६, २११० ले हराएर सेमिफाइनलमा प्रफुलसँगको भेट पक्का गरेका छन् । प्रफुलले एपीएफका साजनकृष्ण ताम्राकारलाई २११७, २११४ को सेटमा हराए । अर्को खेलमा नवीन श्रेष्ठले आफ्नै टिमका रुकेश महर्जनलाई २११२, २११५ ले हराए । नवीनले दीपेश धामीसँग प्रतिस्पर्धा गर्नेछन् । दीपेश भने पुलिसका विष्णु कटुवाललाई २११०, २११४ ले हराएर सेमिफाइनल पुगेका हुन् । महिला एकलतर्फ आर्मीकी अमिता गिरीले आफ्नै टिमकी रोज पाण्डेलाई २११४, २११० ले हराएर सेमिफाइनल तय गरिन् । अब अमिताले फाइनल पुग्नका लागि पुलिसकी नीता लम्सालविरुद्ध खेल्नेछन् । नीताले एपीएफकी शोभा गौचनलाई २१७, २११२ ले हराइन् । अर्को खेलमा आर्मीकी रसिला महर्जनले एपीएफकी सुनैना मुखियालाई २१९, २११० ले पराजित गर्दै सेमिफाइनलमा आर्मीकै अनुमाया राईसँगको भेट पक्का गरिन् । अनुमायाले आर्मीकै प्रेक्षा राईलाई २१११, २११३ ले हराइन् ।पुरुष युगलतर्फ आर्मीका सुरोज महर्जन र पविन लिनथेपको जोडीले बालकुमारी रिमिक्सका दिप्रिसमुनि वज्राचार्य र सुमन शाक्यको जोडीलाई २११३, २२२० ले तथा बुटवलका सुशील गिरी र विवेक न्यौपानेको जोडीले साइनो स्पोर्ट्स हलका अभिषेक बोस र सुजन थापाको जोडीलाई २८२६, २११६ ले पराजित गर्दै सेमिफाइनल पक्का गरे । कास्कीका विधान अधिकारी र विशाल खड्काको जोडीले एपीएफका एसिया जबेगु र नवीन सिलवालको जोडीलाई २२२०, १२२१, २११६ को सेटमा पराजित गर्दै सेमिफाइनलमा बालकुमारी रिमिक्सका शशिन डंगोल र सुमित महर्जनको जोडीसँगको भेट पक्का गरेको छ । शशिनको जोडीले बाह्रबिसेका अभिषेक गुरुङ र त्रिपुरासुन्दरीका आशिष तामाङको जोडीलाई २११८, १३२१, २११४ ले हराएको थियो । ५ लाख ५० हजार पुरस्कार राशिको प्रतियोगितामा एकल विजेता पुरुषले १ लाख २५ हजार र महिलाले ५० हजार प्राप्त गर्नेछन् ।"
प्रकाशको मिश्रित नतिजा,"काठमाडौं (कास) नेपाली ब्याडमिन्टन खेलाडी प्रकाश अधिकारीले एसियाली युथ पारा गेम्सको ब्याडमिन्टनमा मिश्रित प्रदर्शन गरेका छन् । बहराइनको मानामामा जारी प्रतियोगिताको चार राष्ट्रका खेलाडीसम्मिलित समूह सी को खेलमा प्रकाशले समान ११ जित र हार सामना गरे । एसएल४ क्याटगोरीअन्तर्गत पुरुष सिंगलमा इन्डोनेसियाका मोहम्मद फर्जी इब्राहिमसँग २११५, २१९ को सोझो सेटमा पराजित प्रकाशले अर्को खेलमा भारतका नेहाल गुप्तालाई २११३, २११८ को सेटमा हराए । प्रकाशले लिगको अन्तिम खेलमा यूएईका हुमेद फाउजी अल्सेनानीविरुद्ध खेल्ने पारा तेक्वान्दो प्रशिक्षक कविराज नेगी लामाले जनाएका छन् । गेम्समा तेक्वान्दोका तीन खेलाडी प्रतिस्पर्धी छन् । ब्याडमिन्टनमा नेपालबाट प्रकाश एक्लो सहभागी हुन् । उद्घाटनको मार्चपासमा पारा ओलम्पियन तेक्वान्दोकी पलेशा गोबर्द्धन (तस्बिरमा) ले नेपालको झन्डा बोकेकी थिइन् । गेम्म डिसेम्बर ६ सम्म चल्नेछ ।"
सुदूरपश्चिम प्रदेशको सान,(काठमाडौं)  हेमन्त धामीको सानदार बलिङमा सुदूरपश्चिम प्रदेशले वाग्मती प्रदेशलाई निर्णायक खेलमा ८ विकेटले पराजित गर्दै वाइवाइ यू१९ राष्ट्रिय क्रिकेट प्रतियोगिता फाइनल सुरक्षित गरेको छ । सुदूरपश्चिमले आइतबार हुने फाइनलमा लुम्बिनी प्रदेशको सामना गर्नेछ । राउन्ड रोबिनको अन्तिम खेल दुवै टोलीका लागि फाइनल पुग्न उतिकै महत्त्वपूर्ण थियो । सुदूरपश्चिमलाई जितले मात्र पनि उपाधि भिडन्तमा पुर्याउँथ्यो भने वाग्मतीलाई फाइनल पुग्न ठूलो अन्तरको जित हात पार्नुपर्थ्यो । सुदूरपश्चिमले वाग्मतीलाई धेरैबेर टिक्न दिएन र ६ खेलमा चौथो विजय हात पार्दै राउन्ड रोबिन लिगमा दोस्रो हुँदै फाइनल पुगेको हो । वाग्मती २ खेलमात्र जित्न सकी सात प्रदेश सहभागी प्रतियोगितामा पाँचौं स्थानमा रह्यो । हेमन्तले ५ विकेट लिएपछि ब्याटिङ निम्तो पाएको वाग्मती त्रिवि क्रिकेट मैदान कीर्तिपुरमा ३०१ ओभरमा ९५ रनमै अलआउट भयो । एकै स्पेलमा १० ओभर बलिङ गरेका हेमन्तले १० ओभरमा ४ मेडन राख्दै १९ रन खर्चेर वाग्मतीको झरेको सुरुकै ५ विकेट लिए । शेर मल्लले ५१ ओभरमा ३१ रन खर्चेर ४ विकेट लिए । चौथो नम्बरमा ब्याटिङ गरेका विवेक रानामगर ७५ बलमा ४ चौकासहित ३२ रनमा अविजित रहे । क्रिस कार्कीले १७ रन बनाए । कप्तान खडक बोहरा ५ र वसन्त कार्की ११ रनमा आउट भए पनि सुदूरपश्चिमले २३१ ओभरमै लक्ष्य पूरा गर्यो । ओपनर नरेन भट्ट ५८ बलमा ६ चौका प्रहार गरी ३७ र राहुल भण्डारी ३९ बलमा ५ चौका प्रहार गरी ३१ रनमा अविजित रहे । वाग्मतीका कप्तान प्रतिश जिसी र गौतम केसीले ११ विकेट लिए ।
गोल्डेनगेट ए विजयी,"काठमाडौं (कास) गोल्डेनगेट ए ले थ्री बाइ थ्री पुरुष बास्केटबल प्रतियोगितामा शुक्रबार कीर्तिपुर ए लाई २११५ स्कोरले पराजित गरेको छ ।नेपाल बास्केटबल संघको सहयोगमा ललितपुर जिल्ला बास्केटबल संघले आयोजना गरेको प्रतियोगितामा नेपाली सेना ए ले नखिपोट ए लाई २१८, बूढानीलकण्ठ ए ले युलेन्सलाई १९१७, कीर्तिपुर बी ले नखिपोट सी लाई २१६, टाइम्स ए ले गोल्डेनगेट बी लाई १९१४, रोयल्सले कीर्तिपुर सी लाई २१६ र विशाल मिलन केन्द्रले भनीमण्डललाई २११२ स्कोरले हराए ।प्रतियोगिताको नेपाल बास्केटबल संघका कार्यबाहक अध्यक्ष भीमसेन गुरुङले उद्घाटन गरे । उद्घाटनका अवसरमा बास्केटबल संघका पूर्वअध्यक्ष टेन्डी शेर्पाको सम्झनामा १ मिनेट मौनधारण गरिएको थियो । लिगकम नकआउट आधारमा भइरहेको प्रतियोगितामा २० टिम सहभागी छन् । विजेताले ४० हजार र उपविजेताले २० हजार पुरस्कार पाउनेछन् । मोस्ट भ्यालुएबल प्लेयर ले १० हजार पाउनेछन् । फाइनल आइतबार हुनेछ ।"
बास बस्दै बस्दै नेपाल,"एउटा सुखद संयोगबाट विषय प्रवेश गरौं । भारतीय सेनाबाट अवकाश लिएर घर फिरेपछि ओखलढुंगाका बुद्धिकुमार ह्वङ्गुलाई आफ्ना जातीय संस्कारहरूमा सहभागी हुन समय मिल्यो । नत्र बिदामा घर आयो, फर्किहाल्यो मात्रै हुन्थ्यो । भारतीय सेनामा छँदा जम्मुकश्मीर क्षेत्रमा लामो समय ड्युटी मा खटिनुपरेकाले त्यहाँको भूगोलसँग उनी राम्रै परिचित थिए । कस्तो अचम्म भने बायुङ (बाहिङ) राईहरूको पाँच दिने पितृसंस्कार सेग्रो गर्दा वाचन गरिने मुन्दुममा जम्मुमा लाम, जोजिला लाम भनेर खुद आफैं पुगेको जम्मु र जोजिला पहाडको उल्लेख भइरहेको ! मनमा गहिरो जिज्ञासा पैदा भयो, यो पितृकार्य गर्ने नक्सो न त्यहाँ पुगेको छ, न उसलाई त्यो ठाउँ कहाँ पर्छ भन्ने नै थाहा छ । मुन्दुममा कसरी ती ठाउँहरूको नाम आयो ? त्यसपछि बुद्धिकुमारले विभिन्न संस्कारहरू गर्दा ध्यानपूर्वक मुन्दुम सुने, मनमा गुने र संकलन पनि गरि किताब प्रकाशन गरे किरात बाहिङ (बायुङ) तुम्लो (२०६९) । यो किताब पढेपछि फेरि म पनि अचम्ममा परेँ । त्यहाँ जम्मु र जोजिलाको मात्रै कुरा थिएन, बुद्धिकुमारले नै चिन्न नसकेको थप दुई हिमाली नाका (घाँटी) हरूको पनि कुरा थियो पैतिप लाम र खैबर लाम । लाम अर्थात् बाटो । खैबर चाहिँ पाकिस्तान र अफगानिस्तानको सिमानामा पर्ने हिमाली नाका हो । मेरो अनुमानमा पैतिप भनेको अहिले पारपिक भनेर चिनिने चीन र भारतबीचको हिमाली सीमानाका हो, जुन कश्मीरभन्दा अझै उत्तरमा पर्छ । भन्नुको अर्थ हो, उहिले नै हाम्रा पुर्खाहरू ती नाकाहरूबाट हिँडेका थिए । यो कुराले निश्चय नै चाम्लिङ राईहरूमा वाइको (पानीमा बस्ने पुर्खाहरूको पूजा) मुन्दुममा उल्लेख हुने योंला भनेर सिन्धु नदीको किनारमा विकास भएको सभ्यतालाई संकेत गरेको हुनुपर्छ भन्ने मेरो तर्कलाई थप बल पुग्यो । किनभने जम्मु र खैबरभन्दा दक्षिणतर्फ पर्छ मोहनजोदाडो र हरप्पा । यसमा थप बल फेरि बायुङ (बाहिङ) राईहरूको मुन्दुमले नै दिएको छ । लोकबहादुर राईका अनुसार, सेग्रो गर्दा मुन्दुममा मोहनझाडी को उल्लेख हुन्छ । सम्भवतः मोहनझाडी भनेको अहिलेको मोहनजोदाडो हुनुपर्छ, जुन खसनेपाली भाषासँग संगत बढेपछि अपभ्रंस भएर मोहनझाडी बन्न पुग्यो । तर, सिन्धुघाँटीको सभ्यता किरात पुर्खाहरूले विकास गरे भन्ने मेरो तर्क होइन । सिन्धुघाँटीको सभ्यतासँग किराती पुर्खाहरू राम्रै परिचित थिए र अन्तरघुलन भएका थिए भन्ने तर्क हो मेरो । जे होस्, मुन्दुम संकलन र अध्ययनमा लागेपछि यस्ता थुप्रै अचम्म सँग जम्काभेट भइरहेको छ । सन्दर्भवश आएका यी विषय यहीँ छोडिदिऊँ । र, नेपालका विभिन्न जातिको मौखिक ज्ञानपरम्परामा उल्लेख हुने आदिम बसाइँसराइ र प्राग्ऐतिहासिक थातथलोबारे आनुवंशिक (जेनेटिक), पुरातात्त्विक तथा भाषाशास्त्रीय अध्ययनबाट प्राप्त निचोडहरूसँग दाँज्नतिर लागौं । अहिले आनुवंशिक (जेनेटिक) अध्ययनले कोष (सेल) मा हुने डीएनए (डिअक्सिराइबो न्युक्लिक एसिड) केलाएर मान्छेहरूको सुदूर विगतबारे बताउँछ । प्राचीन हाडका अवशेषहरूबाट समेत डीएनए निकालेर अध्ययन गरिन्छ, जसले प्राग्ऐतिहासिक मानवबारेको अध्ययनलाई झन् फराकिलो बनाइदिएको छ । हाम्रो शरीरमा मातृवंश र पितृवंशबाट प्राप्त डीएनए हुन्छ । मातृवंशबाट प्राप्त डीएनएलाई मिटोचोन्ड्रियल (एमटी) डीएनए र पितृवंशबाट प्राप्त डीएनएलाई वाई क्रोमोजोम भनिन्छ । अफ्रिकीहरूमा पाइने मातृवंशीय डीएनए विश्वका सबै आधुनिक मानवमा पाइएकाले अफ्रिकाबाट आधुनिक मानवहरू संसारैभर फैलिएका हुन् भन्नेमा विद्वान्बीच मतैक्यता छ । अफ्रिकामा पाइने त्यो मातृवंशीय डीएनएको उमेर लगभग २ लाख वर्ष पुरानो देखिएकाले (पिटर बेलवुड, द ग्लोबल प्रिहिस्ट्री अफ् ह्युमन माइग्रेसन, २०१५) आधुनिक मानवका पुर्खाहरू बढीमा २ लाख वर्षपहिले अफ्रिकाबाट बाहिर जान थालेको र लगभग १ लाखदेखि ७०८० हजार वर्षअघिसम्म त्यो क्रम निरन्तर चलेको विद्वान्हरूको मत छ (डेबिड रेच, हाउ वी आर एन्ड हाउ वी गट हिअर, २०१८) । त्यही क्रममा अफ्रिकाबाट आधुनिक मानवका पुर्खाहरू चीनमा ८० हजार वर्षभन्दा पछि आइपुगे भनिन्छ । किनभने अफ्रिकामा ८० हजार वर्षअघि विकास भएको डीएनए अहिलेका चिनियाँहरूमा पाइन्छ (एलिस रोबर्ट्स्, द इन्क्रेडिबल ह्यमुन जर्नी, २०१०) । त्यही क्रममा भारतमा आधुनिक मानव होमो सेपियन्सका पुर्खा लगभग ८० हजार वर्षअघि आइपुगेका थिए । त्यस्तै दोस्रो समूह ५० हजार वर्षअघि आइपुगेको थियो (टोनी जोसेफ, अर्ली इन्डियन्स, २०१८) । चीन र भारत आइपुगेका तिनै आधुनिक मानवका पुर्खाहरू बसाइँसराइका क्रममा नेपाल आइपुगेका हुन् भनिन्छ । बिङ सु (सन् २०००) सहितले गरेको आनुवंशिक अध्ययनले नेपालका भोटबर्मेलीभाषीहरू चीनको ह्वाङहो (यल्लो रिभर) नदीबाट फैलिएको देखाएको छ । त्यस अध्ययनले भन्छ हालका चिनियाँतिब्बती मूलका मान्छेहरूको पुर्खा १० हजार वर्षपहिले ह्वाङहो नदी उपत्यकामा बस्थ्यो । क्याभाल्लीस्फोर्जा र पियज्जाले गरेको पुरातात्त्विक अध्ययन तथा वाङले गरेको भाषाशास्त्रीय अध्ययनले अहिलेका चिनियाँ र भोटबर्मेली छुटभिन्न भएको लगभग ६ हजार वर्ष मात्रै हुँदै छ । अहिलेका भोटबर्मेली भाषीहरूका पुर्खा ह्वाङहो नदी छोडेर पश्चिमतर्फ लागे । त्यहाँबाट फेरि दक्षिणतिर मोडिएर हिमालय क्षेत्रमा बसोबास गर्न थाले । सम्भवतः प्राग्ऐतिहासिक बसाइँसराइका क्रममा झाङ (तिब्बत)मेन कोरिडरको बाटो पछ्याए । भोटबर्मेली भाषा परिवारभित्र पनि ब्यारिक समूह भनेर चिनिनेहरूचाहिँ हिमालबाट अझ दक्षिणतर्फ लागेर भुटान, नेपाल, उत्तरपूर्वी भारत र उत्तरी युन्नानमा बसोबास गरे (वाङ, सन् १९९४) । जर्ज भानड्रिमले चाहिँ फरक मत राख्दै नेपाल प्रवेश गर्ने भोटबर्मेली भाषीहरूको आदिम भूमि याङ्जी नदीले सिञ्चित गरेको सिचुवान हो भन्ने तर्क अघि सारेका छन् । जर्जका अनुसार, त्यहाँबाट उनीहरू ह्वाङहो नदीको उब्जाउ मैदानमा आए । त्यहाँबाट तिब्बत, कश्मीर हुँदै नेपालका पहाडहरूमा र भारतका सिक्किमलगायत क्षेत्रमा आइपुगे (टिबेटोबर्मन भर्सेज इन्डोचाइनिज) । भोटबर्मेलीभाषीका पुर्खाहरू ह्वाङहो कि याङ्जी नदीको उपत्यकाबाट नेपाल आइपुगे भन्ने विषय बिस्तारै निचोडमा पुग्ने नै छ । अहिलेलाई चाहिँ यति भनिराखौं नेपाल भनेको चीन र भारत दुईतिरबाट आएका आधुनिक मानवहरूको जम्काभेट भएको एउटा थलो हो । पछि के होला भन्न सकिन्न, तर अहिलेसम्मको आनुवंशिक अध्ययनका आधारमा भन्ने हो भने नेपाल प्रवेश गर्ने सबैभन्दा प्राचीन जाति तामाङ हो । तेन्जिन गेइदेन (सन् २००७) सहितको समूहले गरेको अध्ययनले यो तथ्य सार्वजनिक गरेको छ । तिब्बतबाट १५६, काठमाडौंका तामाङबाट ४५, नेवारबाट ६६ र पुराना बासिन्दाबाट ७७ गरि ३४४ जनाको रगत नमुना संकलनपश्चात् गरिएको अध्ययनपछि उनीहरू यस्तो निचोडमा पुगेका हुन् । तेन्जिन गेइदेनहरूको अध्ययनले नेवारहरूको डीएनएमा भारतीयहरूको अंश ४० प्रतिशत रहेको देखाएको छ । आश्चर्य नेवारहरूको छिमेकी भएर पनि तामाङहरूमा भने भारतीय डीएनए शून्य देखिएको छ । बरु तामाङमा भोटबर्मेलीभाषीहरूमा पाइने डीएनए ८६६ प्रतिशत छ । उनीहरूको डीएनए बढीमा १६,४०० र कम्तीमा ५,२०० वर्ष प्राचीन देखिएको छ । त्यस्तै नेवारहरूको डीएनए बढीमा १०,४०० र कम्तीमा ४,८०० वर्ष प्राचीन देखिएको छ । यसको अर्थ हो, तामाङका पुर्खा १६ हजार ४ सय र नेवारका पुर्खा १० हजार ४ सय वर्षअघि काठमाडौं उपत्यकामा आइपुगेका थिए । नेवार र आर्यहरूको रक्तमिश्रण पछिल्लो चरणसम्म पनि भइरहेको देखिन्छ । जस्तो कि मध्यएसिया (कजाखस्थान, किर्गिज, ताजिकिस्तान, तुर्कमेनिस्तान, उज्बेकिस्तान) को मैदानमा बस्ने इन्डोआर्यहरूको डीएनए काठमाडौंका नेवारहरूमा २५७ प्रतिशत पाइन्छ, जुन १००० वर्ष मात्रै पुरानो हो । अब गरौं कुरा, पूर्वका किरातीहरूको । बैरागी काइँलाद्वारा सङ्कलित लिम्बू मुन्धुम (लिम्बू जातिमा कोखपूजा, २०४८) मा एउटा श्लोक छ खवालुम् गऽ थाक्पुत माङ्बे उन्छोन थो मुनाफेन नु लासा तेम्बे नु सिन्युक्केन गऽ मुदेन्तेन् नुसुःसुयुमा के यसुल्ले गऽ (भावार्थ ः जीवनका रक्षक बूढाबाजे देवता, आदौमा तिब्बतको लासा हुँदै चीनबाट लसलस हिँड्दै आयौं ।)यो मुन्दुमले लिम्बू (किराती) का पुर्खाहरू मुनाफेन (चीन) बाट लासा (तिब्बत) हुँदै नेपाल आइपुगेको संकेत गर्छ । त्यस्तै चाम्लिङ मुन्दुममा किरातीहरूको पुर्खा नियामाबाट आएको वर्णन छ । मुन्दुमका रिसिया (श्लोक) मा यस्तो भनिन्छ निवामाडा सुर्लुमी, मुबुमी, कुबुमीहय डयाच्युपा, रुङ्झीच्युपा लिसा कुन्योउ (स्रोतव्यक्ति ः शिवराज राई) (भावार्थ ः निवामामा सुर्लुमी, मुबुमीकुबुमीजस्ता धामीहरू पैदा भए । अगेना पुज्ने र अजिङ्गर पुज्नेहरू पैदा भए ।) आसो नियामाडा लुडाको वाबुरी छिबुरीडा आसो नेवाचानिवाचा, धिरिचा, टाम्माचा निवावासिमङोम् (स्रोतव्यक्ति ः कम्पध्वज राई)(भावार्थ ः अब नियामामा उम्रिएको चिन्डोमा नियामामै फलेको सबैभन्दा पुरानो अन्न सायुङ्मा (कागुनी) र धानको जाँड राखेका छौं है पितृहरू ।) यी दुई रिसियाबाट नियामाबारे चार कुरा स्पष्ट हुन्छ नियामामा छँदा नै धामीप्रथा सुरु भएको थियो, चुला पूजा सुरु भएको थियो, अजिङ्गरको पूजा हुन्थ्यो र कागुनी खेती हुन्थ्यो । अरु कुरा नगरी खालि अजिङ्गर पूजा र कागुनीकै कुरा गरौं । चीनमा अजिङ्गर पूजा हुन्छ, अजिङ्गरको देश नै भनिन्छ भन्ने सर्वविदितै छ । त्यस्तै ह्वाङहो नदी उपत्यकामा १० हजार वर्षपहिले विश्वमै सर्वप्रथम कागुनी खेती सुरु भएको पुरातात्त्विक अध्ययनले प्रमाणित गरिसकेको छ । त्यति मात्रै होइन, कागुनीलाई चिनियाँ भाषामा फ्रें भनिन्छ, चाम्लिङ राई भाषामा फेंरो । किरातीहरूमा पितृहरूलाई चढाउने पवित्र अन्न मानिन्छ कागुनी । अहिले पनि आदिम मातृ (उमो) को पूजा गरिने ढ्वाङ्कुमो मा वाम्बुले राईहरू कागुनीको भात चढाउँछन् । यी सांस्कृतिक तथ्यले किरातीलाई ह्वाङहो नदीमा विकास भएको सभ्यतासँग सम्बन्धित देखाउँछ, जुन आनुवंशिक र पुरातात्त्विक अध्ययनले पनि लगभग प्रमाणित गरेको छ । पूर्वी एसियामा नवपाषाण युग १० हजार वर्षअघि सुरु भएको थियो (वाङ, सन् १९९४) । त्यसमध्ये एउटा थियो ह्वाङहो नदीको माथिल्लो र मध्य क्षेत्रमा विकास भएको संस्कृति, जुन याङसाओ संस्कृतिको नामले परिचित छ । यो संस्कृतिको सबैभन्दा महत्त्वपूर्ण पक्ष कागुन र कोदोको खेती हो, जसलाई भोटबर्मेलीभाषीहरूको संस्कृतिको जननी (आमा) नै मानिन्छ । प्राग्ऐतिहासिककालमा नेपालमा आवादीका लागि हिमालयले खेलेको भूमिकाबारे केन्द्रित भएर हुवावेई वाङ (सन् २०१२) सहितले काठमाडौंबाट २०० र पूर्वी नेपालबाट ४६ गरी २४६ जनाको रगतको नमुना संकलन गरे । र, मातृवंशीय डीएनए अध्ययन गरे । त्यस अध्ययनले नेपाली (नेवार र किराती) तथा तिब्बतीको मातृवंशीय वंशाणु (जिन) मा निकै धेरै निकटता रहेको देखायो । अध्ययनबाट के पनि थाहा भयो भने भोटबर्मेलीभाषी नेपालीमध्ये वंशाणु (जिन) मा ह्याप्लोग्रुप (जी टु ए टु) भएकाहरू ५,७०० र अर्कोथरि ह्याप्लोग्रुप (एम नाइन ए वान ए टु ए) भएकाहरू ६,००० वर्षपहिले नेपाल आइपुगेका थिए । त्यस अध्ययनले किरातीहरू लगभग ६ हजार वर्षअघि नेपालका पूर्वी पहाडहरूमा आइपुगेका थिए भन्ने देखाउँछ । यी तथ्यहरूसँग जोडेर यसो भन्न सकिन्छ किरातीका पुर्खाहरू चीनको नियामाबाट हिँड्न सुरु गरे । पैतिप (पारपिक) नाका पार गरी दक्षिणतर्फ लागे । त्यसपछि जोजिला, जम्मु, खैबरतिर पुगे । त्यहाँबाट सिन्धु नदीको किनारमा विकास भएको सभ्यता (योंला) को मोहनजोदाडो हुँदै गंगा मैदान आइपुगे । र, नेपालको तराईबाट सप्तकोसी तरी पहाड उक्लिए । यद्यपि यसबारे विस्तृत अध्ययन भने जरुरी छ । मौखिक शास्त्र पेताँ ल्हुताँलुताँ (पेदा लुदा) ले भन्दोरहेछ गुरुङहरूको पुर्खा कोकोली माह्रस्यो बाट आएका हुन् । त्यो उनीहरूको आदिम उत्पत्तिस्थल भएकाले मरेपछि सातो (हंस) पहिले त्यहाँ पुग्छ भन्ने विश्वास छ । कोकोली माह्रस्यो भनेको अहिलेको चीनको कोको नोर (चिन्हाई) ताल हो भन्ने विश्वास गुरुङहरूमा छ । मौखिक शास्त्रले गुरुङहरूका आदिम पुर्खाहरू कोको नोर ताल क्षेत्रको चों इलाकाबाट तिब्बत हुँदै नेपाल आइपुगेको बताउँछ (डिल्लीजङ तमु, तमु जातिको इतिहास, २०७१ ! सुदर्शन तमु घान्द्रुके, तमु गुरुङ इतिहास, २०७१) । कोको नोर विशाल ताल हो, जसको लम्बाइ १०५ किलोमिटर, चौडाइ ६५ किलोमिटर छ । पानी भरिँदा यो तालले ६,००० वर्ग किलोमिटर र घट्दा ४,२०० वर्ग किलोमिटर भूभाग ओगट्छ (ब्रिटानिका डट कम() । यसको भव्यताले आदिम समयमा तालवरिपरि पक्कै मान्छे बसोबास गर्थे भन्ने अनुमान सहजै गर्न सकिन्छ । हालै चीनबाट आनुवंशिक अध्ययनमै पीएचडी गरेका टेक गुरुङले यो अनुमानलाई प्रमाणित गरेका छन् । उनले चीनको युन्नान र नेपालका गुरुङ, मगरहरूको पितृवंशीय डीएनएबीच तुलनात्मक अध्ययन गरे । आजका मंगोलियनहरूसँग २६३ प्रतिशत, युन्नानका नासी, इलगायत जातिसँग ३४२६ प्रतिशत र अहिले तिब्बती भनेर चिनिनेहरूसँग १५ प्रतिशत डीएनए मिल्न पुग्यो । समग्रमा मंगोल, चिनियाँतिब्बतीहरूसँग गुरुङहरूको डीएनए ७५ प्रतिशतभन्दा बढी मिल्दोरहेछ । अन्य विद्वान्ले गरेका आनुवंशिक अध्ययनसँग तुलना गरी डा गुरुङले निकालेको निचोड छ गुरुङका पुर्खाहरू करिब ८,००० वर्षअघि कोकोनोर ताल क्षेत्रवरिपरि थिए, करिब ६,००० वर्षअघि दक्षिणपश्चिम चीनको युन्नानतिर आइपुगे, करिब ५,००० वर्षअघि तिब्बत (लोखा) तिर थिए । र, करिब ३००० वर्षअघि मुस्ताङ आइपुगे । गुरुङका पुर्खाहरू मुस्ताङ आइपुगेको कुराचाहिँ पुरातात्त्विक र आनुवंशिक अध्ययनमै आधारित भएर भनिएको हो । मुस्ताङका गुफाहरूमा मान्छेका आठवटा दाँत फेला परेका थिए । चुङओन जिओन (सन् २०१६) लगायतको समूहले आनुवंशिक अध्ययन गर्दा ती दाँतमध्ये चोखोपानी गुफाबाट प्राप्त दाँत बढीमा ३,१५० र कम्तीमा २,४०० वर्ष प्राचीन देखियो । र, त्यो दाँतको वंशाणु तिब्बती, युनानका नासी, इ जातिसँग धेरै मिल्दो देखियो । तिब्बती तथा नासी, इ जातिसँग गुरुङहरूको पनि वंशाणु मिल्ने भएकाले चोखोपानीमा फेला परेको दाँत गुरुङका पुर्खाहरूको हुन सक्ने सम्भावना प्रवल छ । फेरि पेताँ लुताँ ले पनि मुस्ताङलाई नै गुरुङहरूको पहिलो थलो मानेको छ (तमु जातिको इतिहास, २०७१) । इतिहासकार बाबुराम आचार्यका विचारमा थारूहरू पनि किरात नै हुन् । पश्चिमबाट पूर्वतर्फ कोसी नदीको जलप्रवाहसम्म फैलिने क्रममा घना जंगलमा बस्ने आदिवासीहरूलाई स्थानीय भन्ने अर्थमा भारतीय आर्यहरूले स्थल भनी सम्बोधन गरे । त्यही स्थानीय बोधक स्थल शब्द प्राकृत भाषामा अपभ्रंस भएर थारू बन्न पुग्यो (नेपालको सांस्कृतिक परम्परा, २०५४) । इतिहासकार बाबुराम आचार्यको यो मतलाई आनुवंशिक अध्ययनले पनि प्रामाणिक साबित गरिदिएको छ । नेपालका जातजातिमध्ये सबैभन्दा धेरै आनुवंशिक अध्ययन थारूहरूको भएको छ । ती अध्ययनहरूबाट निस्किएको निचोड एकमुष्ठमा यस्तो छ एक, थारूहरूको मातृवंश हिन्दु हो भन्ने भनाइको सत्यता परीक्षण गर्न गुइसेप पस्सारिनो (सन् १९९३) सहितले मोरङ र चितवनका थारू तथा चितवन र दिल्लीका हिन्दुबीच तुलनात्मक आनुवंशीय अध्ययन गरेका थिए । त्यसले देखायो थारूहरूको वंशाणु ७० प्रतिशतभन्दा बढी पूर्वी एसियाली (चीन, जापान, कोरियालगायत) हरूसँग मिल्दोजुल्दो छ । यसले प्रमाणित भयो थारूहरूको मातृवंश हिन्दु होइन । दुई, ज्ञानेश्वर चौबे (सन् २०१४) सहितले नेपाल र भारतका थारूहरूको आनुवंशीय अध्ययन गर्दा उनीहरूको वंशाणुमा एम फोर थ्री ह्याप्लोग्रुप पनि रहेको पत्ता लगाए । यो ह्याप्लोग्रुपलाई दक्षिण एसियाकै सर्वप्राचीन मानिएको छ । यसबाट थारूहरूको रक्तमिश्रण उनीहरूभन्दा अझ अघिका रैथाने बासिन्दासँग भएको थाहा हुन्छ । जे होस्, थारूहरूमा दक्षिण एसियाका सर्वप्राचीन बासिन्दाहरूको वंशाणु (जिन) पनि छ । तीन, भारतका उत्तरखण्ड र उत्तर प्रदेशका थारूहरूमा पाइएको डीएनएको स्रोत फरकफरक छ । उत्तर प्रदेशका थारूहरूमा इन्डोयुरोपियन र द्रबिडभाषीहरूमा पाइने वंशाणु बढी छ भने उत्तराखण्डका थारूहरूमा पूर्वी र दक्षिणपूर्वी एसियाका भोटबर्मेलीभाषीहरूमा पाइने वंशाणु बढी छ । जस्तो कि उत्तर प्रदेशका थारूहरूमा पूर्वी एसियामा पाइने डीएनए वंशाणु ३७३ प्रतिशत मात्रै छ भने उत्तराखण्डका थारूहरूमा ५२९ प्रतिशत पाइन्छ । यसले पूर्वी एसियाबाट फैलिएका जनसंख्यासँग थारूहरूको मिश्रण सघन रहेको देखिन्छ । थारूहरूमा पाइने पूर्वी र दक्षिणपूर्वी एसियाली वंशाणु तिब्बत हुँदै नेपालबाट उत्तर भारततर्फ फैलिएको हो । त्यसैले अहिले थारूहरू उत्तर भारतसँग नजिक भए पनि उनीहरू उत्तरतर्फको हिमालय क्षेत्रबाट तल ओर्लिएका हुन् । चार, थारूहरूमा धेरै जातिको वंशाणु मिसिएको छ । यो तथ्य सिमोना फोर्नारिनो (सन् २००९) सहितले पूर्वी, मध्य र पश्चिम तराईका थारूहरूको अध्ययन गर्दा स्पष्ट भएको हो । सिमोना फोर्नारिनोहरूले त्यसको कारण मलेरियालाई मानेका छन् । थारुहरूमा मलेरिया प्रतिरोधी क्षमता भएकाले उनीहरू मात्रै यो क्षेत्रमा टिके, तर अन्य जातजातिका लागि चाहिँ प्राग्ऐतिहासिक कालको त के कुरा गर्नु, ऐतिहासिक कालमै पनि तराई उत्तम मार्ग मात्रै बन्न पुग्यो । यो विषयलाई चाम्लिङ मुन्दुम (शिवराज राई) मा स्पष्टसँग संकेत गरिएको छ ठारुहों लाम, बाजिहों लामसाम्भातालैं आबो रोंसा (थारुहरूको थलो, वृज्जिहरूको थलो बाँसको धनुकाँड लिएर हिँड्दै छु) । यसरी प्राग्ऐतिहासिक कालमा तराईमा हिँड्ने थुप्रै समूहसँग थारुहरूको रक्तमिश्रण हुन पुग्यो । फोर्नारिनोसहितको अध्ययनले भन्छ भोटबर्मेलीभाषीहरू ४,२०० वर्षपहिले यो क्षेत्रमा प्रवेश गरेपछि यस्तो रक्तमिश्रण हुन पुगेको हो । खासमा समाजमा जीवित रहेका मिथक र मौखिक ज्ञानहरू इतिहासका कुनै न कुनै यथार्थकै जगमा निर्माण भएको हुन्छ भन्ने मुन्दुम र पेताँ लुताँले संकेत गरेका कुरा पुरातात्त्विक, भाषाशास्त्रीय तथा आनुवंशिक अध्ययनहरूले प्रमाणित गरेबाट स्पष्ट हुन्छ । खासमा मानवशास्त्री ब्रोनिस्ल मलिनोस्कीले मिथक विगतको यथार्थबाट निर्माण हुन्छ र मिथक जीवित यथार्थ हो, जुन संस्कार र नैतिकता (आचारविचार) का रूपमा क्रियाशील हुन्छ (सेक्स, कल्चर एन्ड मिथ, १९६२) भनेर सोह्रै आना सही भनेका रहेछन् । इतिहासकार बाबुराम आचार्यले आर्यहरू इसापूर्व ७५० (२७५० वर्षपहिले) तिर नेपाल प्रवेश गरेको अनुमान गरेका छन् (नेपालको सांस्कृतिक परम्परा) । नेपालका आर्यहरूको आनुवंशिक अध्ययन नभइसकेकाले यसको स्वतन्त्र पुष्टि भइसकेको छैन । तर, यसमा लगभग सत्यता हुन सक्छ भन्ने अनुमानचाहिँ भारतलगायतमा गरिएका आनुवंशिक अध्ययनबाट गर्न सकिन्छ । आनुवंशिक अध्ययनद्वारा के थाहा हुन आएको छ भने आर्यहरू लगभग ४,१०० वर्ष पहिले कज्जाखस्तानको मैदानबाट हिजोआजको तुर्कमेनिस्तान, उज्बेकिस्तान र ताजिकिस्तानमा बसाइँ सरेका थिए । त्यहाँबाट ४,००० देखि ३,००० वर्षबीचमा दक्षिण एसियामा आइपुगेका थिए (टोनी जोसेफ, अर्ली इन्डियन्स, २०१८) । भारतबाट नेपालतर्फ प्रवेश गर्न पक्कै पनि २४ सय वर्ष लाग्यो भन्ठान्ने हो भने बाबुराम आचार्यको अनुमान लगभग सही देखिन आउँछ ।"
'मिथ्या जगत्को परिभ्रमण,"परिदृश्य १०आम पाठक सबैले रुचाउने खालको किताबभन्दा पनि मिथ्या केही बौद्घिक र प्रयोगधर्मिता रुचाउने पाठकको खास रोजाइको किताब बन्नेछ भन्नेमा शंका गर्ने ठाउँ छैन । यो त्यति सरल किताब होइन । त्यसैले सबैको मगजमा सहजै घुस्दैन । मिथ्यालाई प्रेम गर्ने पाठक केही जटिलतालाई प्र्रेम गर्ने पाठक हुनु जरुरी छ । अलिकति दुर्बोध्य, जटिल र चिन्तनयुक्त किताबलाई प्रेम गर्ने पाठकले मिथ्यालाई अवश्य प्रेम गर्नेछ ।"
यहुदी संहारको त्रासद अलिगोरी,"पेरिसको १८औं जिल्लामा बस्दै आएकी डोरा ब्रुडर इसाई धार्मिक विद्यालयबाट भागी । ऊ हराएको सूचना डिसेम्बर ३१, १९४१ मा स्थानीय पत्रिकामा छापियो हराएको किशोरीडोरा ब्रुडर, उमेर १५, उचाइ १५५ मि, अण्डाकार अनुहार, फुस्रो खैरो आँखा, फुस्रो स्पोर्टस ज्याकेट, गाढा रातो स्वेटर, गाढा नीलो फ्रक र टोप, खैरो जिम जुत्ता । कुनै जानकारी भए सम्पर्क श्रीमान् तथा श्रीमती ब्रुडर, ४१ बुलभार्ड ओर्नानो, पेरिस । यहुदी किशोरी हराएको यसै सूचनाबाट प्याट्रिक मोदियानोको द सर्च वारेन्ट (तलास आदेश) उपन्यास आरम्भ हुन्छ । फ्रान्सेली भाषामा सन् १९९७ मा डोरा ब्रुडर शीर्षकमा छापिएको यो लघु आकारको उपन्यासलाई तीन वर्षपछि जोअन्ना किलमार्टिनले अङ्ग्रेजीमा अनुवाद गरेकी थिइन् । सन् २०१४ को नोबेल पुरस्कार विजेता मोदियानोका झन्डै तीन दर्जन आख्यानमध्ये द सर्च वारेन्ट सम्भवतः सबैभन्दा चर्चित किताब हो । लेखक, राजनीतिज्ञ जोर्ज सेम्परनका विचारमा यो एक असाधारण सृजना हो । फिगारो पत्रिकाले यसलाई हृदयविदारक, प्रशंसनीय र साँच्चै विक्षिप्त तुल्याउने आख्यान भनेको छ । गातामा लेखिएका यी र अन्य टिप्पणी पढेर म उपन्यासभित्र छिर्न उत्सुक हुन्छु । डोरा हराएको ४७ वर्षपछि सन् १९८८ मा उक्त सूचना लेखकको आँखामा पर्छ । सूचनामा देखिएको बुलभार्ड ओर्नानोले आख्यानभित्रको लेखकलाई एकाएक विगतमा पुर्याउँछ । ऊ सम्झिन्छ, बाल्यकालमा आमासँग ओर्नानोको सस्तो बजार डुलेका दिनहरू, क्लिगनानकोर्ट व्यारेक बाहिरका लहरै उभिएका रूखहरूको छायामा तेर्सिएका सडक पेटीहरू, पर्यटकको फोटो खिच्ने मोटे फोटोग्राफर । आफू बालक हुँदा र किशोरावस्थाको सिँढी चढ्दै गर्दा हिँडेका पेरिसका सडकगल्लीहरू, देखेका भवनहरू, अनि डुलेका बजारसँग टाँसिएका उसका स्मृतिका त्यान्द्राहरू सल्बलाउन थाल्छन् । डोरा हराउँदाको १९४० को पेरिस र उसले बाल्यकाल बिताएको १९६० को पेरिस उसलाई उस्तैउस्तै लाग्छ । मात्र फरक के हो भने डोरा बाँचेको, भागेको, लुकेको पेरिस नाजीको सैन्य प्रशासनको दमनमा निस्सासिरहेको थियो । हरेक दिन हजारौं फ्रान्सेली यहुदी सडकबाट पक्राउ पर्थे कुनै न कुनै बाहनामा । श्रम शिविरमा लगिन्थे, कालकोठरीमा थुनिन्थे र अन्ततः आस्चविट्ज वन्दी शिविरमा कसिङ्गरझैं नष्ट गरिन्थे । डोरा ब्रुडर पनि तीमध्ये एक थिई । लेखकको बाल्यकालको पेरिस नाजी दमनको दृश्यअदृश्य खतहरू बोकेर बाँचेको छ । फ्रान्सेली यहुदी संहारका खतहरू आफ्नो गर्भमा लुकाएर अभिशप्त हाँसोमा छ । तीस वर्षअघिको ओर्नानो चौरास्ताका क्याफे घरहरू, तीनका अगाडि लामबद्ध उभिएका ग्राहकहरू, क्लिगनानकोर्ट स्क्वायरका रूखमुनि वसन्त ऋतुको साँझ उसका कानमा ठोकिएका वार्तालापका अंशहरू उसको मस्तिष्कको गर्तबाट सतहमा तैरिन थाल्छन् । उसलाई लाग्छ, डोरा आफ्ना बाआमासँग पेरिसका यिनै गल्लीका भीडमा कतै थिई, अदृश्यप्रायः । उसलाई भान हुन्छ, ब्रुडर परिवारको पदचाप यिनै गल्लीहरूमा टाँसिएका छन्, जहाँ ऊ तीन दशकदेखि ओहोरदोहोर गरिरहेको छ । क्लिगनानकोर्टको फुटपाथ, जहाँ ऊ आमाको साथ लागेर सस्तो बजारमा सामान किन्न जान्थ्यो, त्यही ठाउँमा डोरा पनि बीस वर्षअगाडि आएकी थिई होली । डोरा विद्यालयबाट भाग्नुको रहस्य पहिल्याउनु अब उसको मिसन बन्छ । यसका निम्ति पेरिसको गल्ली चाहर्छ, सरकारी कार्यालयका रजिस्टरहरू पल्टाउँछ, डाइरेक्टोरीको मिहिन अध्ययन गर्छ, डोराका आफन्तहरूसँग अन्तर्वार्ता लिन्छ, ब्रुडर परिवारको दशकौं पुराना फोटाहरू खोज्छ । आठ वर्षको अथक खोजतलासपछि उसलाई एउटा महत्त्वपूर्ण जानकारी हात लाग्छ । त्यो के भने १९४२ मा आस्चविट्ज बन्दी शिविरतर्फ लगिएका यहुदीको सूचीमा डोराको नाम पनि भेटिन्छ । लेखक बताउँछ १८ सेप्टेम्बरमा हजारौं स्त्री र पुरुषको साथमा बा र छोरीले ड्रान्सि छाडे । यी फ्रान्सेली यहुदीहरूलाई बोकेर रेलको एउटा समूह आस्चविट्जतर्फ लाग्यो । त्यसको पाँच महिनापछि डोराको आमालाई पनि उही बन्दी शिविरमा पुर्याइयो । विद्यालयबाट भागेको एक वर्षपछि नाजी बन्दी शिविरमा १६ वर्षीया डोराको इहलिला समाप्त भएको अनुमान लगाउँदै म यस आख्यान भूमिबाट बाहिर निस्कन्छु । विद्यालयबाट भागेपछि र आस्चविट्जको नारकीय क्याम्पतर्फ लैजानुबीचको कष्टप्रद दिनहरूमा डोरा कहाँ लुकी होली, र ती भयप्रद दिनहरू कोसँग कसरी बिताइहोली भन्ने खोजी र अनुमानवरिपरि समग्र कथा घुमेको छ । मूल रहस्यको उद्घाटन नभई उपन्यास टुङ्गिन्छ मलाई कहिल्यै थाहा हुनेछैन पहिलोपटक भाग्दा हिउँदका चिसा महिना ऊ कहाँ लुकी, वसन्त ऋतुमा दोस्रोचोटि भाग्दाका दिनहरू उसले कहाँ र कसरी बिताई । उसले ती दिनहरू कसको साथमा बिताइहोली । यो रहस्यमा नै रह्यो । एउटा क्षीण र अमूल्य रहस्य, जसलाई उसबाट हर्न सकेन मानिसलाई विकृत पार्ने, ध्वंस्त पार्ने कुनै जल्लादले, कुनै आदेशले, कुनै अतिक्रमणकारीले, कुनै सैनिक केन्द्रले, कुनै ब्यारेकले, शिविरले, इतिहासले, समयले । कथाको यस टुङ्ग्याउनीले मेरो पाठक हृयदलाई रत्तिभर आनन्द दिँदैन, दिन्छ त केवल उकुसमुकुस । एक किसिमको चेतनाशून्य अवस्थामा छाडेर उपन्यास सकिन्छ । नाजी नरसंहार शिविरमा पुर्याइएपछि डोरा के भइहोली ? मेरा मनमा अनेकौं तर्कना उठ्न थाल्छन् । ट्रेनबाट झर्नासाथ सीधै विषाक्त ग्यास च्याम्बरमा हुलिई कि ? यसो सोच्छु सोह्रवर्षे उमेर, शारीरिक रूपले पक्कै पनि सख्त थिई । त्यसैले दास श्रमशिविरमा पो लगिई कि ? कैयौं दिनको भोक प्यासले रन्थनिँदै त्यहीँ कतै अचेत पल्टिरहिहोली । उसको जीवनको अन्त्य जसरी भए पनि हरेक दिन मारिएका हजारौं यहुदीमध्ये १६ वर्षीया डोरा पनि एक थिई । द सर्च वारेन्ट अस्ट्रियन यहुदी बाउ र हंगेरियन यहुदी आमाबाट जन्मिएकी किशोरीको अर्धआख्यानात्मक जीवनी हो । सरकारी दस्तावेजहरूमा टाँसिएर रहेका समयका टुक्राहरूलाई जोड्दै, पारिवारिक फोटाहरूमा जमेर रहेको समयलाई पुनः पगाल्दै र वार्तालापका सहायताले विगतलाई आगतमा ओराल्दै न्यारेटर डोराको नियतिको उत्खननमा लाग्छ । डोराको जीवनसँग जोडिएको सुराकको खोजीमा बाहिर भौतारिँदै गर्दा लेखक आफ्नै विगतमा पुग्छ । कथा डोराको जीवनी र लेखकको आत्मकथाबीच डोलिँदै अघि बढ्छ । डोराबारे लेख्दै गर्दा अन्वेषक लेखक बताउँछ म यी पृष्ठहरू नोभेम्बर १९९६ मा लेखिरहेछु । वर्षात् यदाकदा मात्र रोकिन्छ । भोलिबाट डिसेम्बर लाग्छ । भोलि डोरा भागेको ४५ वर्ष हुन्छ । अचेल चाँडै अँधेरो हुन्छ । के यो दिन हो र जस्तो लाग्छ, अथवा दिन र रातको दोसाँधमा छौंझैं लाग्ने । एक प्रकारको उदास ग्रहण साँझसम्म कायम रहन्छ । रातले झरीको दिनको उदासी र उच्चाटलाई मेटाइदिन्छ । त्यसपछि बाटाका बत्तीहरू बल्छन्, पसलका झ्याल र काफेहरू उज्यालिन्छ्न् । साँझको हावा ताजा हुन्छ । वरिपरिका आकारहरू गाढा देखिन थाल्छन् । चौबाटोमा गाडीको भीड छ, अनि अगाडि सडकमा हतारमा अघि बढिरहेको मानिसको भीड । यी बत्तीहरू, यो भीडभाड नियाल्दै गर्दा मलाई विश्वास गर्न निकै कठिन हुन्छ यो त्यही सहर हो, जहाँ डोरा आफ्ना आमाबासँग बस्थी, जहाँ मेरा बा बस्थे । लाग्छ उतिबेलाको पेरिसलाई अहिलेको पेरिससँग जोड्ने काममा म एक्लै छु, एक्लै ती विस्तृत विवरणहरू सम्झिरहेको छु (४५) । डोरा परिवारको यहुदी हुनुको नियतिसँगै गाँसिएर आउँछ समग्र फ्रान्सेली यहुदीको नियतिको कथा । दोस्रो विश्वयुद्धमा नाजीको कब्जामा उकुसमुकुस पेरिसका खण्डित दृश्यले पाठकलाई आख्यानको काल्पनिक भूमिबाट इतिहासको यथार्थतर्फ लैजान्छ । ब्रुडर परिवारको गिरफ्तारी र नाजी नरवधशालातर्फको पीडादायी यात्रा एउटा परिवारको दुःखान्त कथाभन्दा पनि हिटलरको सिकार बनेका समग्र यहुदीहरूको जीवनको त्रासद अलिगोरी अर्थात् प्रतीक कथा बन्छ । यस विन्दुमा प्याट्रिक मोदियानोको द सर्च वारेन्ट इतिहासको पुनर्भ्रमण र उत्खननको एक अब्बल नमुनाका रूपमा देखापर्छ । ती बेपत्ता पारिएका मानिस र तिनीहरूसँगै बेपत्ता भएका कथाहरूको झझल्कोले पाठकलाई सताइरहन्छ । उपन्यासको आरम्भदेखि अन्त्यसम्म गहन क्षयको अनुभव भइरहन्छ । जे मेटिएको छ, त्यसलाई सहतमा ल्याउन समय लाग्छ । मोदियानोको अन्वेषक लेखक पाठकलाई बारम्बार सम्झाउँछ । इतिहासका अवशेषहरू रजिस्टरमा जीवित रहन्छन् । थाहा छैन विगतको अवशेष बोकेर मौन लडिरहेका ती रजिस्टरहरू कहाँ लुकाइएका छन्, कसको नियन्त्रणमा छन् । लेखकका यी प्रश्नले मलाई आफ्नै भूमिमा चलेको दसवर्षे युद्धको सम्झना गराउँछन् । कुनै जवाफ नआउने प्रश्न आफैंलाई गरी हेर्छु । भैरवनाथ गण, बाँदरमुडे, दोरम्बा, बर्दियाहरूमा मञ्चित त्रासदीका अवशेषहरू कुन रजिस्टरमा होलान् ? ती रजिस्टरहरू कसकोमा होला ? मोदियानोले पाठकका लागि अधिक रिक्त स्थान छाडेका छन् । आख्यानसँग जोडिएको राजनीतिक र ऐतिहासिक पक्षहरू कतै पनि खुलेका छैनन् । यी पक्ष नखुलेसम्म आख्यानभित्र प्रवेश गर्न कठिन छ । यसका लागि थप सामग्रीको खोजतलास र अध्ययन आवश्यक पर्छ । फ्रान्सेली चिन्तक रोलाँ बार्टको पठन सिद्धान्तको फेरो समाएर भन्नुपर्दा द सर्च वारेन्ट राइटर्ली टेक्स अर्थात् लेखकीय पाठ हो । यस्तो पाठ, जहाँ लेखकले छाडेको रिक्त स्थान भर्न पाठक आफैं सक्रिय हुनुपर्छ, यस्तो पाठ जसले पठनको गति धीमा गराउँछ, र पुनर्पठनको अपेक्षा गर्छ । अर्कातर्फ रिडर्ली टेक्समा भने पठनसँगै पाठकको यात्रा पूरा हुन्छ । कुनै सृजना पढिन्छ, आनन्द लिइन्छ, त्यसैमा तृप्त भइन्छ । आनन्द मात्र दिने सृजनाले पाठकलाई कुनै चुनौती दिँदैन । पाठक उपभोक्ता मात्र हुन्छ । लेखकीय पाठ अटेरी स्वभावको हुन्छ । यसले पाठकलाई चुनौती दिन्छ, सोच्न बाध्य बनाउँछ, उसलाई मानसिक रूपले अस्थिर बनाउँछ । पाठकलाई उपभोक्ताबाट उत्पादक बन्न प्रेरित गर्छ । केवल सुस्पष्ट र पारदर्शी सृजनाको अपेक्षा गर्नेहरूका लागि भने मोदियानो त्यति रुचिकर नहोलान् । लेखकले सबै कुरा तयार पारेर पाठ्य प्लेटमा पस्किदिएपछि मपाठक त्यसलाई आरामले ग्रहण गरौंला भन्ने उपभोक्तावादी पठन संस्कारमा मोदियानोको स्थान त्यति माथि नहोला ।"
ह्वाइट हाउसको निद्रा बिथोल्दै 'हवाना सिन्ड्रोम,"घटना बाहिरिने अमेरिकी चिन्ता कतिपय पीडितले घटनाबारे ह्वाइट हाउसका उच्च अधिकारीलाई बताउँदा बाहिर कसैलाई नभन्न र चिकित्सकको परामर्श पनि नलिन भनिएको बताएका छन् । यस्तो जवाफ पाउनेमा सान्ड्रा एडम्स र ब्यांक्स एड्रियन (परिवर्तित नाम) समेत थिए । सन् २०१९ मे अन्तिमतिर ट्रम्पको लन्डन भ्रमणका क्रममा खटिँदा दुवैले एकसाथ यो समस्या भोगेका थिए । अमेरिका फर्किएपछि सुरुमा ह्वाइट हाउसकै मेडिकल युनिटमा जाँच गराए, तर चिकित्सकले तनावका कारण सामान्य टाउको दुखाइ मात्र भएको जनाउँदै आइब्रुफिन (दुखाइ कम गर्ने औषधि) खान र आराम गर्न सल्लाह दिए । त्यसले समस्या ठीक भएन, झन् बढ्दै गयो । उनीहरू व्यक्तिगत तवरमा विभिन्न चिकित्सक र क्लिनिकमा पटकपटक धाए । तर कहीं पनि हाम्रो समस्यालाई गम्भीरतापूर्वक लिइएन, एडम्सले सुनाइन् ।सन् २०१७ अगस्टमा सीआईएकी एक उच्च अधिकारी क्युबाको हवानास्थित होटल नासिओनलमा बसिरहेको बेला उस्तै समस्याबाट गुज्रिइन् । आफ्नो विभागकै उच्च अधिकारी पीडित बनेपछि भने सीआईए केही गम्भीर देखिएको थियो । तर, यसपटक पनि उसले आन्तरिक रूपमै व्यवस्थापन गरेर थामथुम पार्ने प्रयत्न गर्यो । विश्वमै सुदृढ र शक्तिशाली मानिने आफ्ना संयन्त्रहरूको कमजोरी प्रकट हुने डरका कारण अमेरिकाले आफ्नै नागरिक अप्ठेरोमा पर्दासमेत धेरै चासो नदिएको मिडिया विश्लेषण छ । कतिपय बिरामीले उपचार गराउनै सकस भोग्नुपर्यो । न त आफू कार्यरत विभागबाटै कुनै सहयोग पाए । यसमध्येमै पर्छन्, पोलिमरोपोलोस । धेरै चिकित्सकलाई देखाउँदा पनि निको नभएपछि उनले वाल्टर रिडस्थित नेसनल मिलिटरी मेडिकल सेन्टरमा मस्तिष्कको बृहत् रूपमा उपचार गराउन एक वर्षसम्म सीआईएमा बारम्बार अनुरोध गरिरहे, तर अनुमति मिलेन । मस्तिष्कसम्बन्धी गम्भीर रोगको उपचार गराउन यो सेन्टर सुविधासम्पन्न मानिन्छ । त्यहाँ मलाई उपचार गराउन अनुमति नदिनु रहस्यमय छ, उनले भनेका छन् । कतिपय पीडितलाई विदेश मन्त्रालयले आधिकारिक पत्र नै दिएर उनीहरूको मानसिक अवस्थामै आशंका जनाएको थियो । पत्रमा उल्लेख भएका कारण पत्यारिलो नभएको चीनमा अमेरिकी वाणिज्य विभागको ट्रेड अफिसरको रूपमा कार्यरत रहँदा पीडित बनेका रोविन गारफिल्ड बताउँछन् । मलाई १७ वर्षअघि बेसबल खेल्दा लागेको चोटलाई कारण औंल्याइएको छ । तर, मसँगै बस्दै आएका श्रीमती र छोरीहरूलाई कसरी यस्तो भयो भन्नेमा चिकित्सक मौन छन्, उनले भनेका छन् । लेन्जी पनि चीनसँगको कूटनीतिक र व्यापारिक सम्बन्ध थप बिग्रने भएका कारण अमेरिकाले यी घटनालाई दबाउन खोजेको मान्छन् । क्युबा सानो मुलुक हुनु र व्यापार तथा कूटनीतिक सम्बन्ध पनि फराकिलो नभएकाले त्यहाँका घटनालाई सहजै स्विकारियो, आक्रमणको तानाबाना बुनेको आरोपसमेत लगाइयो, उनले भनेका छन् । सिनेटर जिन सहिन भने पीडितहरूको पक्षमा उभिइन् । सिनेटको परराष्ट्र सम्बन्ध समितिकी सदस्यसमेत रहेकी सहिनले कतिपय पीडितले आफूलाई सरकारले नहेरेको मात्रै होइन, बाहिर कसैलाई नभन्न दबाब दिएको जनाउँदै तत्कालीन विदेशमन्त्री पोम्पेओलाई पत्र नै लेखेकी थिइन् । केही पीडितलाई राम्रो व्यवहार गरिएको पनि पाइएको छ । म जान्न चाहन्छु, यसको सम्बन्ध क्युबा, चीन र रुससँगको परराष्ट्र सम्बन्धमा रहेको राजनीतिक संवेदनशीलतासँग छ ?, पत्रमा भनिएको छ, खास प्रश्न नै यही हो कि किन केही व्यक्तिलाई मात्रै फरक व्यवहार गरियो ? के फरकफरक मुलुकका लागि हाम्रो नीतिअनुसार यस्तो गरिएको हो ?विदेशमन्त्री पोम्पेओले यसको खण्डन गर्दै राजनीतीकरण नभएको स्पष्ट पारेका थिए । उनले आफ्ना कर्मचारीको उपचार र हेरचाहमा निरन्तर सहयोग गरिरहेको दाबीसमेत गरेका थिए । तर, चीनमा बिरामी परेकाहरूलाई वास्तविक पीडित मान्न मन्त्रालय तयार भएन । क्युबामा बिरामी भएकाहरू वास्तविक पीडित हुन् । तर, मन्त्रालयले चीनमा बिरामी परेकाहरूलाई उही दर्जामा राखेको छैन, विदेश मन्त्रालयका एक उच्च अधिकारीले सीबीएस न्युजसँग भनेका छन् ।सत्ताबाट ट्रम्प बाहिरिने समय हुनै लाग्दा रक्षा मन्त्रालयले अमेरिकी सैनिक र उनीहरूको परिवारमाथि आइपरेको स्वास्थ्य समस्याको अध्ययन गर्न कार्यदल गठन गर्यो । घटनाको विषयमा सीआईए र विदेश मन्त्रालय गम्भीर नभएको अवस्थामा रक्षा मन्त्रालय एक कदम अगाडि सरेको थियो । तत्कालीन रक्षामन्त्री क्रिस्टोफर सी मिलरले गत डिसेम्बरमा पीडितहरूसँग साक्षात्कार गरेपछि भने बिरामी र उनीहरूको पीडालाई उच्च प्राथमिकतामा राखेको बताएका थिए ।डिसेम्बरमै सीआईएले पनि टास्क फोर्स बनायो । तर, यसले जो बाइडनले राष्ट्रपतिको कार्यभार सम्हालेपछि मात्रै सक्रियता पायो । बाइडन नेतृत्वले हवाना सिन्ड्रोमलाई गम्भीरतापूर्वक लिँदै विभिन्न पाटोबाट विस्तृत अध्ययन थालेको जनाएको छ । नेसनल सेक्युरिटी काउन्सिल, सीआईए र डिरेक्टर अफ नेसनल इन्टेलिजेन्सले दुईवटा छुट्टाछुट्टै प्यानल बनाई अनुसन्धान सुरू गरेका छन्, जसमध्ये एउटाले घटनाको सम्भावित कारण खोज्नेछ भने अर्कोले विदेशी भूमिमा काम गर्नेहरूका लागि प्रतिरक्षासम्बन्धी रणनीति विकास गर्नेछ । काउन्सिलका अनुसन्धाता कुन उपकरणलाई कसरी प्रयोग गर्दा मस्तिष्कसम्बन्धी खराबी देखा पर्छ, जो हवाना सिन्ड्रोमसँग मेल खान्छ भन्नेबारे अध्ययन गरिरहेका छन् । न्यु योर्करका अनुसार, वैज्ञानिकहरू केही व्यक्तिमा माइक्रोवेभ पठाउने र त्यसले उनीहरूको मस्तिष्कमा पार्ने प्रभावबारे अध्ययन गर्दै पनि छन् । सीआईएले हवाना सिन्ड्रोमबाट पीडित व्यक्तिहरूको उपचार र अध्ययनमा चिकित्सकको संख्यासमेत उल्लेख्य थपेको जनाएको छ । पीडितको उपचार र क्षतिलाई फेडरल इम्प्लोइज कम्पेन्सेसन एक्टले समेट्न नसकेको भन्दै गत जुनमा सिनेटले अर्को कानुन नै बनाएको छ । द हेल्पिङ अमेरिकन भिक्टिम्स एफ्लिक्टेड बाई न्युरोलोजिकल एट्याक्स (हवाना) एक्ट नाम दिइएको नयाँ कानुनमा सीआईए र विदेश मन्त्रालयले मस्तिष्क र मुटुमा क्षति पुगेका पीडितको उपचार र आर्थिक सहयोग गर्नुपर्ने उल्लेख छ । सेप्टेम्बर १५ मा पेन्टागनले हवाना सिन्ड्रोमसँग मिल्दाजुल्दा कुनै पनि लक्षण देखिए तुरुन्तै जानकारी दिन आफ्ना सैन्य तथा निजामती कर्मचारी र सँगै काम गर्ने ठेकेदारलाई आग्रह गरेको छ । रक्षामन्त्री लोयड जे अस्टिनद्वारा हस्ताक्षरित यस्तो आग्रहसहितको सूचना २९ लाख जनालाई पठाइएको छ । यसबाट बाइडन प्रशासनले विश्वभरका पीडितहरूको पछिल्लो तथ्यांक र अवस्था थाहा पाउन, पीडित भेटिए बेलैमा उपचार गर्न र प्रतिरक्षा रणनीति बनाइरहेका अधिकारीहरूका लागि पर्याप्त जानकारी संकलन गर्न खोजेको देखिन्छ ।"
ग्रेटा राणासँग एउटा खोजी,"ग्रेटा राणा (सन् १९४३) एक उपन्यासकार अनि कवि हुन् । ती नारीहरूका अन्तर्कथा, तिनका पीडा र शक्ति विषयमा लेख्ने लेखक हुन् । तिनले राणा एसियालीब्यारोक भवनभित्र गुमनाम भएका नारीहरूदेखि लिएर साधारण जीवनका पात्रहरूसम्मका चित्रण गरेर उपन्यास लेखेकी छन् । अझ मैले उनलाई एक कविका रूपमा अध्ययन गरेको छु, तिनका कवितासंग्रहको विमोचन र व्याख्या गरेको छु । विद्यार्थीहरूलाई उनका लेखनमा शोध गर्न सल्लाह पनि दिँदै आएको छु । त्यसैले म ग्रेटासँग अनेकौं विषयमा छलफल गर्छु । त्यस्तै एउटा विषयले मलाई घचघच्याइरहेकाले मैले ग्रेटालाई सोध्ने विचार गरेको निकै समय भएछ । सधैं बिर्संदो रहेछु । तर, मलाई त्यो प्रश्न सोध्ने र ग्रेटाको विचार र सहयोग माग्ने चाहना झन् बढेकाले केही वर्षपहिले मैले उनलाई त्यो कुरा सुनाएँ । ब्रिटेनमा निकै वर्षअघि मलाई एक जना महिला कविले साहित्यिक जमघटमा एउटा कुरा सोधिन् । तिनले अकस्मात भनिन् मैले सुनेको ब्रिटेनका पोयट लरिएट (कवि शिरोमणि) जोन बेच्जमिन (सन् १९०६८४) की श्रीमतीको नेपालमा पर्वत भ्रमणमा जाँदा घोडाबाट लडेर मृत्यु भयो अनि तिनलाई नेपालको ब्रिटिस सिमेट्रीमा समाधिस्थ गरिएको छ रे । ती अत्यन्त स्वाभिमानी र संघर्षशील नारी थिइन् रे । के तिनको सधाधिबारे तपाईंलाई थाहा छ ? मेरो निम्ति त्यो विषय एकदमै नौलो थियो । मैले त्यो कुरा ग्रेटालाई सुनाएँ अनि तिनको समाधि खोज्न ग्रेटाको सहयोग मागेँ । आफूले अध्ययन गरेका र गराएका अंग्रेजी कविकी श्रीमतीको प्रसंग थियो त्यो । ग्रेटालाई त्यो कुरामा चाख लाग्यो । अनि उनले ब्रिटिस राजदूतावासबाट नक्सा र स्वीकृति लिइन् । अनि हामी शिव रिजाल र म ग्रेटासँग त्यो अनौठो खोजका निम्ति ब्रिटिस सिमेट्री गयौं । त्यो भ्रमण विषयमा लेख्नुपहिले ग्रेटा राणाको लेखन र उनको इतिहाससँगको आफ्नै किसिमको लेखकीय संघर्षको विषयमा केही लेख्छौं । ग्रेटा राणा नेपालमा एक प्रख्यात महिला लेखकको नाम हो । ती एक कुशल रंगकर्मी पनि हुन् भन्ने हामी रङ्गमञ्च समाजका कतिपय मानिसलाई समेत थाहा छैन । तर, तिनको आधी शताब्दीको नेपाली जीवनका अनेकौं आयाम हेर्दा र पढ्दा मलाई एउटा कुराले सधैं समातिरहन्छ । ग्रेटा राणालाई मैले धेरै वर्षअघि भेट्दा एकाध कुराले चकित परेको थिएँ । ती साधारण रूपले एक जना नेपालीसँग प्रेमविवाह गरी नेपाल आएकी महिला हुन् । तर, पहिलो भेटमै मलाई लाग्यो, ती एक जना सीमातीत भूमिमा बस्ने पात्र थिइन् । बेलायतको पहिलेको कोइलाखानी भएको योर्कसरको एउटा सहरमा जन्मेर हुर्केकी केटीको मधुकरशमशेर भन्ने एक नेपाली विद्यार्थीसँग भेट भयो । अनि तिनैसँग बिहे गरेर सन् १९७१ देखि नेपालमा बसोबास भएको ग्रेटाको कथामा खासै केही जटिलता छैन । सोझो कथा हो । तर, ग्रेटाका निम्ति त्यो सोझो कथा थिएन । त्यो एउटा खोजीको यात्रा र एउटा जीवनशैलीको कथा थियो । एउटा राणा परिवारमा बिहे गरेर आएपछि थाहै नपाई ती एक पात्र भइन् । सुरुका दिनहरूमा ग्रेटाले राणा दरबार परिसरमा उनले कल्पना गरेका वा देखेका छायाहरूका एकाध कथा पनि मलाई भनेको सम्झना छ । मलाई त्यहीबेला लागेको थियो, यी एउटी लेखक हुन्, जो एउटा अभिजात राणा घरको वास्तु रचनाभित्र पसेर त्यसको काल्पनिकीमाथि विचार गरिरहेकी थिइन् । ग्रेटा पश्चिमी शैलीका नवव्यारोक राणाका घरमा बिहे गरेर भित्रिएकी एउटी ब्रिटिस महिला थिइन् । ती लेखक भएकी हुनाले उनले ती भवनको अन्तर्य हेरिन् अनि तिनका भित्री संरचना बुझ्ने कर्ममा लागिन् । वास्तुकला र त्यसमा बस्ने मानिसको अनौठो सम्वन्ध हुन्छ भन्ने मानिएको छ । पश्चिमी शैलीका घर बनाएर बस्ने भारतीय उपमहाद्वीपका महाराजा र रजौटाहरूले सोझो पश्चिमी शैलीका महलमा आफैंलाई पहिचान गर्न नसकेपछि ती शैलीलाई परिवर्तित गरे । त्यसलाई हामी एसियाली ब्यारोक भन्छौं । यस्ता एसियाली ब्यारोक शैलीका महल बनाएर बस्ने राणा परिवार र घरानाहरूले ती महलसँग कस्तो सम्बन्ध गरे ? त्यो एउटा अध्ययनको विषय हो । मैले यसमा केही लेखेको छु, विस्तृत होइन । मेरो नाटक सान्दाजुको महाभारत (२०७२) मा बीपी कोइरालाले अदालतमा बयान दिँदा माथि महलको बुर्जामा बसेर न्याय दिने बहाना गर्नेहरूलाई र तिनको एसियाली ब्यारोक भवनलाई चुनौती दिएको कुरा लेखेको छु । हो त्यस्तै घरभित्र आएकी यी प्रतिभाशाली सरल युवतीले पनि चुनौती दिनुपर्ने आवश्यकता भयो । अनि ग्रेटा यस्तो चुनौती दिन एसियाली ब्यारोकभित्रका विगतका नारी पात्रको खोजीमा लागिन् । ग्रेटाले पहिले आफैंलाई पात्र बनाइन् अनि ती महलभित्रका विगतका नारीका कथा भेटिन् । यो लेखको विषय त्यो नभएकाले उनको एउटा महत्त्वपूर्ण उपन्यासको मात्र यहाँ उल्लेख गर्न चाहन्छु । त्यो अर्द्धऔपन्यासिकजस्तो लाग्ने ऐतिहासिक खोज र वर्णन हो । त्यसको नाम राणा वंशका लुप्त शासकीय महिलाहरू अथवा हिडेन विमिन ः द रुलिनङ विमिन अफ् द राणा डाइनास्टी (२०१२) मा ग्रेटाले अनुसन्धान र काल्पनिकी प्रयोग गरेर तिनको विषयमा लेखिन् । नेपालमा सन् १८४६ देखि १९५० सम्मको एक सय चार वर्षको राणा शासनको जग बसाल्ने पहिला राणा प्रधानमन्त्री जंगबहादुर राणासँग जोडिएका नारीहरू उनका पात्र बने । ग्रेटाको लेखन विषयमा यहाँ यत्ति नै ।हामी ब्रिटिस दूतावासको पश्चिमपट्टिको सिमेट्रीमा गयौं । त्यसमा अनेकौं चिहान वा समाधिहरू हेर्यौं । ग्रेटाले कवि बेच्जमिनकी श्रीमतीको समाधि खोज्ने विषयलाई प्राथमिकता दिएकी थिइन् । त्यस क्रममा हामीले निकै जनाका समाधि वा चिहान भेट्यौं । मैले चिनेकी बोरिसकी श्रीमतीको चिहान उनकै पतिको छेउमा रहेछ । उनको मृत्यु भएको पनि मलाई थाहा थिएन । उनी वृद्ध महिला थिइन् मैले चिन्दा । त्यहाँ एउटा निकै फराकिलो चिहान रहेछ । त्यो हेक्टर ओलफिल्ड र उनका नाबालक छोराहरूको हो । जंगबहादुरको आदेशमा त्यो विशेष समाधिस्थल बनाइएको रहेछ । ओलफिल्ड सन् १८५० देखि १८७३ सम्म ब्रिटिस रेजिडेन्सीमा सर्जनको रूपमा कार्यरत थिए । उनी चित्रकार पनि थिए । उनको स्केचेज फ्रम नेपाल (१८८०) किताब केही वर्षपहिले नेपालमा पुनर्प्रकाशित भएको छ । उनका रंगीन चित्र छन् यसमा । तिब्बत हमला गर्न जाँदा ओलफिल्ड धीरशमशेरसँग गएकाले तिनले तिब्बती परिवेशका चित्र र काठमाडौंको त्यो बेलाको भूचित्रलाई उनका चित्रमा उतारेका छन् । तिनको स्मृतिमा उनको परिवारकै समाधि राम्ररी बनाइएको रहेछ । ओलफिल्डको पारिवारिक जीवन दुःखी रहेछ । मैले यो उत्सुकतालाई जारी राखें । अनलाइन खोजी गर्दा कविपत्नीबारे अनेकौं कुरा थाहा पाइने रहेछ । जोन बेच्जामिनकी यी हामीले खोजेकी श्रीमती ग्रेटाको भाषामा उनकी कान्छी स्वास्नी थिइन्, जसलाई कविले भारतमा बिहे गरेका थिए । तिनको नाम पेन्लोपी चेटओड थियो । ती ब्रिटिस भारतका उच्च सैनिककी छोरी रहिछन्, जसलाई कविले भेटेर मन पराएर बिहे गरेका थिए । त्यो विवाह खासै लामो टिकेको थिएन । मैले पढेअनुसार, पेन्लोपी कुलु पहाडलाई अत्यन्त प्रेम गर्थिन् । त्यही क्रममा उचाइमा यात्रा गरेका बेला तिनको बाटोमा कुनै दुर्घटना नभई मृत्यु भएको पढें । कवि शिरोमणि बेच्जामिनकी यी श्रीमतीको काठमाडौंको सिमेट्रीमा समाधि छ भन्ने कुरामा अहिले मलाई खासै विश्वास लाग्न छोडेको छ । तिनको कुलुको समाधि भएको ठाउँमा लेखिएको एउटा बयान पनि पढें । यो खोजी एक ब्रिटिस कविले भनेको आधारमा गर्न खोजिएका एउटा संयोग हो । यसको अरू ऐतिहासिक महत्त्वभन्दा पनि एउटा अंग्रेजी साहित्यिक प्रसंगबाट आएको हो । ग्रेटालाई भेटेपछि यो कुरा फेरि गर्नेछौं ।"
चारआँखेको पन्ध्र हजार वर्ष,"पुछारमापारसीहरूको जेन्द आवेस्तामा परेको कुकुरबारेको त्यो लामो बयानमाथि यहाँ स्थानाभावले टिप्पणी गरिएन, जसले कश्यपसंहितामा भएको लसुनको लामो बयानलाई सम्झाउँछ । यहाँ मध्यएसियामै पनि पाइने अन्य व्यापक रूपान्तरणहरूमाथि पनि टिप्पणी गर्न सकिएन । तर, एउटा कुरा भन्नु जरुरीचाहिँ छ जापान र दक्षिण युरोपमा सांस्कृतिक समानताहरू छन्, हाम्रै पितृ पूजा क्याम्बोडियाको काम्पोङ खाम प्रान्तसँग मिल्छ । यसो हुनुमा इसापूर्वका भूमध्यसागरीय फोनेसियन व्यापारीहरू र त्यसपछि इस्वीको दसौं शताब्दीवरपरका दक्षिण इन्डियन चालुक्य साम्राज्यको देनचाहिँ छ । संसारकै सबैभन्दा बढी असी प्रतिशत संस्कृत शब्द भएको लिथुआनियन भाषाकी प्राकृतिक वक्ता गिम्बुटाज कथित प्रोटोइन्डोयुरोपियन सभ्यताको कुर्गान सिद्धान्त की प्रवर्तक हुन्, जसलाई मूलधारको सिद्धान्त मानिन्छ, तर कुर्गान आएको हो संस्कृतको ढिकुरोबाट । आखिर मरिस विन्टरनित्जले भनेकै छन् जर्मनहरूले संस्कृत ओसारेर अन्यत्र विस्तार गरे ।"
'बियोन्ड रारा,"रारा तालको पूरै आकृति हेर्न मुर्मा टप जाने भयौं । मैले राराबाटै घोडा चढेँ । कसैले घोडा चढेकै थिएनन् । मेरो पछिपछि नेपालका लागि अमेरिकी राजदूत रेन्डी बेरी र अस्ट्रेलियन राजदूत फिलिसिटी भोल्क पनि आइपुगे । टोलीमा ६३ वर्षकी अमेरिकन पनि समेत पैदलै उक्लिँदै थिइन् । एक अपरिचितले मुखै खोलेर भने, यो घोडाको ज्यान कति दुख्दो हो π मैलाई नै इंगित गरेर भनिएको थियो यो । मुर्मा टपमुन्तिर पर्छ मुर्मा गाउँ । राराको सबैभन्दा नजिकको गाउँ भएर पनि छाया परेको । घरमाथि घर जोडिएका ७६ परिवारको गाउँ । सहरियाका लागि घरको छत । त्यहाँ अर्को परिवारका लागि आँगन । काठका अग्ला भर्याङ चढेर उक्लिनुपर्ने । छत भनौं या आँगन, जे भनौं । राजदूतहरू भर्याङ चढेर उक्लिए । पँलेटी कसेर बसे । वरिपरि स्थानीयहरू बसे । मुर्मावासीले पालैपालो जलवायु परिवर्तनले खेती उत्पादन घटेको, रारा राष्ट्रिय निकुञ्जका जंगली जनावरले क्षति पुर्याइरहेको, खानको दुःख, शिक्षा, स्वास्थ्य, खानेपानी, सरसफाइ, रोजगारीलगायत सेवासुविधाको अभावका कुरा सुनाए । करिब डेढ घण्टाजतिको बसाइमा मुर्मावासीलाई राजदूतले ध्यान दिएर सुने । भोलिपल्ट रारा राष्ट्रिय निकुञ्जको कार्यालयअघि गुनासा सुन्ने कार्यक्रममा पनि राजदूतहरूले सहयोगको कुनै प्रतिबद्धता जनाएनन् । हाम्रो कुरा सुनेसुने केही बोलेनन्, हामीले साह्रै दुःख पाएका छौं, सहयोग देलान् भनेर खुट्टा दुखाईदुखाई टाढाबाट हिँडेर आयौं, केही न केही, पहिले त नेता आएर भाषण गर्थे, यो दिन्छौं त्यो दिन्छौं भन्थे, तिनले त केही दिएनन्, यिनीहरू (राजदूत) बोल्दै नबोल्ने झन् के नै देलान् π एक स्थानीयले आक्रोश पोखे । गाउँमा राजदूतहरूको सहज उपस्थिति, सरल प्रस्तुति र उनीहरूसँग स्थानीय झ्याम्मिएका दृश्य भव्य थियो । रारा हेर्न रमाइलो छ । तर, यहाँ जीवन जिउन गाह्रो छ । काठमाडौंको आँखाले देख्ने रारा सपना र त्यहाँ पुगेपछि भोक टार्ने संघर्षमा सास अल्झाइरहेका महिला, बालबालिका, सीमान्तकृत समुदायको कथा फरक छ । निकुञ्जको मध्यवर्ती क्षेत्रमा पर्ने भएकाले सडक सञ्जाल पनि जोडिएको छैन मुर्मा गाउँमा । गाउँमा सुत्केरी भए, बिरामी भए उपचार गर्न चार घण्टा हिँडेर मुगुको सदरमुकाम गमगढी पुग्नुपर्छ । सिकिस्तै बिरामीलाई चाँडै गमगढी पुर्याउन नसके प्राथमिक उपचार नपाएरै मृत्युवरण गर्नुपर्छ । रारा आसपासका बस्ती सदियौंदेखिका हुन् । ती पूर्ण रूपमा कृषि पेसामा संलग्न र आत्मनिर्भर थिए । मुर्मा गाउँकै कुरा गर्ने हो भने स्थानीय अगुवा बिर्ख रोकोयाको भनाइमा रारा राष्ट्रिय निकुञ्ज घोषणा भएको ०३२ सालमा यो गाउँमा ३५ परिवार मात्रै थिए । जनसंख्या बढेर अहिले ७६ परिवार भइसकेको छ । जग्गाजमिन बढेको छैन, खाने मुख बढिरहेका छन् । हिउँ कम पर्ने, सिजनमा पानी नपर्ने, निकुञ्जका जंगली जनावरले क्षति पुर्याउने हुँदा वर्षमा एक बाली मात्रै लाग्ने सिमी, गहुँ, जौ, आलुलगायत स्थानीय उत्पादन पनि घटिरहेको छ । राज्यको आँखा राराको पर्यटन प्रवर्द्धनमा छ । तर, पुस्तौंदेखि बस्दै आएकाको जीवनयापनको वैकल्पिक उपाय, जलवायु अनुकूलन, पर्याप्त क्षतिपूर्तिमा ध्यान पुगेको छैन । हामीले भन्ने वाह π रारा π पर्तिर यो गाउँ साँच्चै सीमान्तकृत छ । कर्णाली र सुदूरपश्चिमका हिमाली जिल्ला भनेपछि मलाई अर्गानिक, रैथाने मार्सी चामल र सिमीको दाल र स्याउ विशेष कोसेली लाग्छन् । मुर्मामा दाल मात्रै पाइयो । मार्सी र स्याउ नफल्ने रहेछ । ताल्चा विमानस्थलतिरका पसलमा पाइने थाहा दिए गाउँलेले । अर्गानिक, रैथाने उत्पादन पाइने रारा कोसेली होम मा मार्सी र स्याउ दुवै सकिएछ । मुगुको जीवनस्तरबारे जानकार सुर्खेतवासी भुपेन्द्र शाहीले भने, मुगुमा उब्जनी नै कम छ, यहीँका मान्छेलाई वर्षभरि खान पुग्दैन, अनि बेच्न कहाँ पुगोस् । अब राराको तारिफ कसरी गर्नु ? आखिर रारा के नै रहेछ र π राम्ररी खान पाउनु मात्रै पनि छेउछाउका मान्छेको झिनो सपना रहेछ ।"
