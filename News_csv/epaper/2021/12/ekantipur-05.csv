शीर्षक,विवरण
धर्मसन्तानका नाममा ९४८ बालबालिका विदेश बेचिए,"जाँचबुझ आयोगले नेपाल बाल संगठन र बाल मन्दिरमा विभिन्न मितिमा कार्यरत पदाधिकारीहरू, धर्मपुत्रपुत्रीका निम्ति परिवार छनोट समिति र अन्तरदेशीय धर्मपुत्रपुत्रीसम्बन्धी समितिका संयोजकसहित २७ जनामाथि थप अनुसन्धान र कारबाही गर्नुपर्ने सिफारिस गरेको छ । साथै बाल संगठन र बाल मन्दिरको देशैभरि रहेको अचल सम्पत्तिको दुरुपयोग भएको भन्दै तिनको दुरुस्त अभिलेख राख्दै छानबिन गर्न पनि सुझाएको छ । जाँचबुझ आयोगले २०४९ देखि २०७६ को अवधिमा भएका बाल संगठनका कामकारबाही र अपचलनमाथि अनुसन्धान केन्द्रित गरेको थियो । यो अवधिमा भएका पहिलोदेखि छैटौं महाधिवेशनबाट लगातार सबै कार्यकाल रिता सिंह वैद्य अध्यक्ष थिइन् । संसदीय समितिको निरन्तरको ताकेतापछि २०७७ साउन १४ मा मन्त्रिपरिषद्को निर्णयले नेपाल बाल संगठनको वैद्य नेतृत्वको समिति विघटन गरी विद्या उपाध्याय न्यौपानेको अध्यक्षतामा नयाँ कार्यसमिति बनाएको छ । आयोगसँगको बयानमा बाल संगठनका पदाधिकारीहरूले आश्रित बालबालिका पालनपोषण गर्न सधैं पैसाको अभाव हुने गरेको र स्रोतकै अभावमा पदाधिकारी चयनका निम्ति निर्वाचन पनि नियमित गर्न नसकेको बताएका छन् । तर, बाल संगठनले काठमाडौं उपत्यका र देशैभरि रहेका जग्गा भने कौडीको मूल्यमा निजी संस्थाहरूलाई नियमविपरीत भाडामा दिएको र ती कैयन् निर्णय शंकास्पद रहेको आयोगको ठहर छ । बाल संगठनले ७१ जिल्ला शाखामध्ये ३१ जिल्लाले आफ्नो भवन, सभाहल, व्यापारिक सटर तथा जग्गा भाडामा लगाएर आम्दानी गर्दैर् आएको छ । आश्रित बालबालिकाहरूको सुविधा र कर्मचारीलाई तलब खुवाउन असमर्थ बाल संगठनका पदाधिकारीहरूले कोषको रकम विभिन्न स्वार्थपूर्ति हुने काममा बेहिसाब खर्च गरेका छन् । बालबालिकाको दीर्घकालीन सेवा सहायताका लागि प्रयोग गर्नका लागि खडा गरिएको अक्षयकोषबाट समेत पदाधिकारीले भत्ता तथा अन्य सुविधाका लागि रकम निकालेका छन् । २०५२५३ देखि २०५४५५ सम्म १७ लाख २३ हजार र २०६४६५ देखि २०६६६७ सम्म १ करोड ९ लाख ३२ हजार अक्षयकोषबाट सापटी लिएर खर्च गरेको, तर २०७६ पुस १ मा बैठक बसेर उक्त रकम तिर्न नसक्ने निर्णय गरिएको थियो । बेथिति बढेकाले संस्थाको औपचारिक दायित्व भने बढेको छ । लेखापरीक्षण प्रतिवेदनका अनुसार २०७६ असार मसान्तसम्म मात्रै ६१ जना कर्मचारीको तलब भुक्तानीबापत ५२ लाख ५४ हजार र उपदान तथा सञ्चित बिदाबापतको सुविधास्वरूप ५९ कर्मचारीलाई ९१ लाख ९० हजार भुक्तान गर्न बाँकी छ । बाल संगठनको काठमाडौं जिल्ला कार्यसमितिका सचिव राजेन्द्रकुमार श्रेष्ठले बैंकबाट ऋण लिएर व्यक्तिगत प्रयोजनका लागि गाडी खरिद गरेको र किस्ता भने संस्थाको कोषबाट बुझाउन लगाएको पनि खुलेको छ । बाल संगठनका जिल्ला कार्यसमिति ललितपुरका कोषाध्यक्ष निगेन्द्रराज शर्माले बाल मन्दिरको कोषबाट नेपाल विद्यार्थी संघलगायत अन्य संस्थाहरूलाई विभिन्न सहयोग गरिएको बयान दिएका छन् । उनले भनेका छन्, नियमले त यस्तो गर्न नमिल्ने हो, तर साथीभाइको दबाब थेग्न नसकेर सहयोग गरिएको हो । बाल संगठनले २०६९ चैत २० गतेको निर्णयअनुसार नेपाली कांग्रेस नवलपरासीले आयोजना गरेको पोसाक वितरण कार्यक्रममा ३० हजार रुपैयाँ सहयोग गरेको थियो । त्यस्तै ललितपुर शाखाका कार्यसमितिका सचिव रहेका राजेन्द्रकुमार श्रेष्ठले ढल उपभोक्ता निर्माण समितिलाई बाल संगठनको कोषबाट निकालेर २ लाख १० हजार ऋण नै दिए । बाल संगठनको काठमाडौं जिल्ला शाखाका सभापति भगवान शाक्यले बाबुआमाको दोस्रो देवरथारोहणका क्रममा अभिनन्दन तथा दोसल्लाका लागि भन्दै कोषको १३ हजार रुपैयाँ खर्च गरेका थिए । त्यस्तै बाल संगठन काठमाडौंले २०७५ भदौ १५ मा जिल्ला कार्यसमिति सदस्य होमप्रसाद खड्कीको छोरीको बिहेमा १० हजार रुपैयाँ खर्च गर्ने माइन्युट नै गरेको थियो । बाल संगठनको विधान २०४९, आर्थिक नियमावली २०५५ (दोस्रो संशोधन) र कार्यविधि निर्देशिका २०६८ अनुसार बाल संगठनका पदाधिकारीलाई संस्थाको कोषबाट सेवासुविधा दिने व्यवस्था छैन । तर, संगठनकी अध्यक्ष रिता सिंह वैद्यले २०७० फागुन ८ को निर्णयअनुसार आफूले मासिक ९० लिटर तेल र प्रत्येक चौमासिकमा गाडी मर्मतबापत ४ हजार रुपैयाँ लिने गरी गरेको निर्णय पनि नियमसंगत नभएको ठहर गरेको छ । त्यस्तै, २०७१ फागुन १२ गतेको निर्णयबाट तत्कालीन महासचिव कुमार पोखरेललाई वार्षिक १२ सय लिटर पेट्रोल र काठमाडौंखोटाङ जहाज भाडा उपलब्ध गराउने निर्णय पनि अनियमितता भएको भन्दै उनीबाट १३ लाख २८ हजार असुल्नुपर्ने ठहर गरेको छ । मन्त्रालयका प्रवक्ता उमेश ढुंगानाले जाँचबुझ आयोगको प्रतिवेदनमा टेकेर आवश्यक कारबाही गर्न प्रहरीको केन्द्रीय अनुसन्धान ब्युरो र अख्तियार दुरुपयोग अनुसन्धान आयोगमा पत्राचार गरिएको बताए । अख्तियारले संघसंस्थाको विषय आफ्नो अधिकार क्षेत्रभन्दा बाहिरको विषय भन्दै फाइल फिर्ता पठायो भने सीआईबीले त्यसबारे के गर्दै छ भनेर मन्त्रालयलाई केही बताएको छैन, उनले भने । मन्त्रालय आफैंमा कारबाही गर्ने निकाय नभएको उनको भनाइ छ ।प्रतिनिधिसभाको महिला तथा सामाजिक समितिकी सभापती निरु पालले जाँचबुझ आयोगले प्रतिवेदन बुझाएपछि आफूहरूले निरन्तर फलोअप गरे पनि त्यसउपर थप कारबाहीको प्रक्रिया मन्त्रालयले नचालेको बताइन् । उनले लामो समय मन्त्रालय मन्त्रीविहीन हुँदा र निरन्तर मन्त्री फेरिँदा पनि प्रतिवेदन कार्यान्वयनमा ढिलाइ भइरहेको हुन सक्ने बताइन् । गम्भीर प्रकृतिका अपराधमाथि पनि छानबिन हुन ढिलाइ हुनु हदैसम्मको लापरबाही हो, उनले भनिन् ।"
जहाँ १० रुपैयाँमै लुगा पाइन्छ,"रोजगारीकै सिलसिलामा एक दशकभन्दा बढी समय कोरियामा बिताएका गुरुङले यस प्रकारका स्टोरहरू उतै देखेका थिए । त्यसबाट उनी निकै आकर्षित भएर स्वदेश फर्केपछि स्टोर खोल्ने प्रण गरे । कोरियामा मैले यस्ता स्टोरहरू देखेँ । सोधिखोजी गर्दा आइडिया पनि एकदम राम्रो लाग्यो, उनले भने, आफ्नो काम नै छोडेर त्यतै स्टोरमै बसेर मैले साढे दुई वर्ष काम गरेर सबै कुरा सिकेपछि नेपाल आएको दुई वर्षभित्रमा नै काम सुरु गरेँ । संस्थाले सामाखुसी र नेपालटारमा गरी दुई स्टोर सञ्चालनमा ल्याएको छ । संस्थालाई हालसम्ममा करिब १२ हजार जनाले सामान दान गरिसकेका छन् भने ३२ हजार किलो कपडालाई पुनः प्रयोग गरिसकेको गुरुङ सुनाउँछन् । सामाखुसीको स्टोरमा मात्र अहिले चारपाँच हजार किलो सामग्रीहरू संकलित छन् । आधा दर्जनभन्दा बढी महिलाहरूले स्टोरमा प्रत्यक्ष रोजगारीको अवसर पाएका छन् । स्टोरले कर्मचारीसँगै आउने सामान व्यवस्थापनका लागि स्वयंसेवकहरूसमेत परिचालन गरेको छ । उपत्यकाबाट सामानहरू संकलनका लागि लागि नखिपोट, हात्तीवन, नारायणथान, भैंसेपाटी, वनस्थलीमा स्टोले ड्रप बक्स (सामान संकलन गर्ने ड्रम) समेत व्यवस्था गरेको छ । हप्तादेखि डेढ हप्तामा सामानहरू संकलन गरेर स्टोरहरूमा ल्याउने गुरुङले सुनाए । उनका अनुसार स्टोरमा ल्याएपछि सामानहरूलाई छनोट, सफाई तथा मूल्यको ट्याग लगाउने काम हुन्छ । पुनः प्रयोगमा नआउने कपडाहरूलाई भने स्टोरले धुल्याएर डसनाहरू तयार गर्दै आएको छ । त्यस्ता सामानलाई भने १२ सयसम्म मूल्य निर्धारण गरिएको उनले बताए । यदि कुनै संस्था वा व्यक्तिले सहयोग माग्छ भने स्टोरले निःशुल्क कपडा तथा अन्य सामग्री वितरणसमेत गर्दै आएको छ । कसैले १० रुपैयाँ पनि तिर्न सक्नुभएन भने हामी त्यतिकै दिएर पठाउँछौं । कुनै बालआश्रम वा वृद्धाश्रमहरूले सहयोगका लागि आग्रह गरेमा हामीले नयाँ कपडा नै खरिद गरेर दिँदै आएका छौं, गुरुङले भने । स्टोरले बिक्रीबाट आएको रकमबाट स्वास्थ्य र बालबालिकाको शिक्षा क्षेत्रमा सहयोग गर्दै आएको छ । सामान लिन र दिन गरी दैनिक ५० जनाभन्दा बढी स्टोरमा भेला हुन्छ । स्टोर सचिव कमला गुरुङका अनुसार ६० प्रतिशत सामान खरिदकै लागि आउँछन् । स्टोरलाई भित्री बाटोमा सञ्चालन गर्दा पनि भक्तपुरदेखिका मानिसहरू सामान खरिदका लागि आउँदा निकै खुसी लाग्ने उनले सुनाइन् । सेयरिङ कल्चर, तथा सेयरिङ ह्यापिनेस मूल लक्ष्यका साथ सन् २०२४ सम्ममा उपत्यकाभरी पाँचवटाको हारहारीमा शाखा सञ्चालनमा ल्याउने लक्ष्य छ ।"
भूमिकाको परीक्षामा एमालेका युवा केन्द्रीय सदस्य,"(काठमाडौं)  रोल्पाकी ३२ वर्षीया ईश्वरी घर्ती र कञ्चनपुरकी ३२ वर्षीया कुमारी कमला बोहरा एमाले अध्यक्ष केपी शर्मा ओलीले पेस गरेको ३ सय १ सदस्यीय केन्द्रीय कमिटीमा प्रवेश गर्ने कान्छा सदस्य हुन् । जिल्ला र प्रदेश कमिटीमा बसेर काम गरेकी घर्ती जनजाति कोटाबाट र बोहरा सुदूरपश्चिम प्रदेशको खुला महिलाबाट केन्द्रीय सदस्य बनेका हुन् ।एमालेको दसौं राष्ट्रिय महाधिवेशनबाट ७० वर्षे उमेरहदका कारण अमृत बोहरा, महेन्द्रबहादुर पाण्डे, सत्यनारायण मण्डललगायत नेता बिदा भइरहँदा नयाँ केन्द्रीय कमिटीमा घर्ती र बोहराजस्तै विभिन्न क्लस्टर र खुला कोटाबाट ४० वर्षभित्रका दर्जन युवाले प्रवेश पाएका छन् । विधानले प्रतिस्पर्धाबाट केन्द्रीय कमिटी निर्वाचित हुने परिकल्पना गरे पनि पार्टी नेतृत्वले सर्वसम्मति गर्न भन्दै आफैं कमिटी छनोट गरेको थियो । नेतृत्वको छनोटमा परेर आएका युवाले भोलि पार्टीमा कस्तो भूमिका पूरा गर्लान् ? दसबुँदे सहमति पक्षधर निकट मानिने उषाकिरण तिमल्सेना अहिले केन्द्रीय कमिटीमा प्रवेश गरेका सीमित युवाले हस्तक्षेपकारी भूमिका खेल्नेमा शंका व्यक्त गर्छिन् । केन्द्रीय कमिटीमा युवाको संख्यासँगै भूमिका पनि महत्त्वपूर्ण हुने उनी ठान्छिन् ।विधानले प्रतिस्पर्धाबाट केन्द्रीय कमिटी निर्वाचित हुने परिकल्पना गरेको छ, त्यसैअनुसार स्वतन्त्र निर्वाचन हुन दिएको भए धेरै युवा आउँथे, अहिले त संस्थापन पक्षले कसलाई ल्याउने भन्ने मात्रै भयो, अहिले आएको संख्याबाट मात्रै खुसी हुने ठाउँ छैन, खुला महिलाबाट केन्द्रीय सदस्य चयन भएकी ३८ वर्षीया तिमल्सेनाले भनिन्, अहिले आएका धेरै युवा अध्यक्षकै एसम्यान छन् । बा भन्नेहरू आएका छन् । उनीहरू युवा भएर आए कि संस्थापनको एसम्यान भएर भित्रिए भन्ने मुख्य प्रश्न हो । एसम्यान भएर आएकाले हस्तक्षेपकारी भूमिका खेल्दैनन् जस्तो लाग्छ । पाका नेतासमेत नपरेका बेला जेजति युवा आएका छन्, यसलाई भने सकारात्मक रूपमा लिनुपर्ने उनको बुझाइ छ । विद्यार्थी राजनीतिबाट आएकी तिमल्सेना सर्वसम्मतिका लागि ओलीले पेस गरेको सूचीमा परेकी थिइनन् । सूचीमा परेकी अर्चना गहतराजले उम्मेदवारी फिर्ता लिएपछि उनी निर्विरोध निर्वाचित भएकी हुन् ।विद्यार्थीबाट राजनीतिमा आएकी कञ्चनपुरकी बोहरा भने नयाँ पुस्तालाई राजनीतिमा प्रेरित गर्न सशक्त भूमिका निभाउने बताउँछिन् । राजनीतिप्रतिको वितृष्णा घटाउन र राजनीति अब युवाले हाँक्नुपर्छ भनेर प्रेरित गर्न हामीले भूमिका खेल्नुपर्नेछ, म त्यो भूमिका निभाउँछु, उनले भनिन् । अनेरास्ववियुकी पूर्वअध्यक्ष नवीना लामा भविष्यमा अरू धेरै युवा केन्द्रीय कमिटीमा आउने गरी अहिले समावेश भएका युवाले सशक्त भूमिका खेल्नुपर्ने बताउँछिन् । विगतमा भन्दा युवाको संख्या बढेको छ तर यसैमा सन्तोष मान्नुपर्ने कारण छैन, भविष्यमा बढाउँदै जानुपर्छ, निर्वाचनमार्फत नेतृत्व आएको भए अझै धेरै आउन सक्थे, खुला महिलाबाट केन्द्रीय कमिटीमा प्रवेश पाएकी ३९ वर्षीया लामाले भनिन्, केन्द्रमा आएका युवाले राजनीतिक, वैचारिक र सांगठनिक रूपमा सशक्त भूमिका निभाउनुपर्छ, जसको बलमा भविष्यमा अरू युवा आउने वातावरण बन्नुपर्छ । उनले अहिले पार्टीभित्रको शक्ति सन्तुलन मिलाएर लैजानुपर्ने बाध्यताका कारण अझै कम युवा समेटिएको बताइन् । लामा प्रतिनिधिसभा सांसद हुन् ।हाल वाग्मती प्रदेश सांसदसमेत रहेकी रचना खड्काले अहिलेको नेतृत्वले सर्वसम्मतिका लागि केन्द्रीय कमिटीमा पाका मान्छे मात्र ल्याउने र निर्वाचनबाट मात्रै युवा आउँछन् भन्ने मान्यता भत्किएको बताइन् । यसपटक नेतृत्वले सर्वसम्मत गराउन आफैंले सूची बनायो, जहाँ युवा पनि समेटिएका छन्, यो सकारात्मक पक्ष हो, वाग्मती प्रदेश महिलाबाट केन्द्रीय कमिटीमा परेकी ३८ वर्षीया खड्काले भनिन्, भूगोलका कमिटीबाट कम आएका छन्, विद्यार्थीयुवा संगठनबाट धेरै आएका छन् । खड्का नवौं महाधिवेशनमै केन्द्रीय सदस्य चुनिएकी थिइन् । त्यसबेला उनी कान्छो सदस्य थिइन् ।सुनीता बराल (३३ वर्ष, खुला महिला), दीपा शर्मा (३७ वर्ष, खुला महिला), सञ्जीव झा (३८ वर्ष, खुला), मञ्जु भण्डारी (३८ वर्ष, प्रदेश १ महिला), किरण पौडेल (४० वर्ष, खुला), ज्वालाकुमारी साह (४० वर्ष, मधेसी महिला) र सीपी घर्ती (४० वर्ष, आदिवासी जनजाति खुला) पनि केन्द्रीय सदस्य भएका छन् । बराल अनेरास्ववियुकी अध्यक्ष हुन् भने शर्मा राष्ट्रपतिको सचिवालयमा कार्यरत छिन् । झा युवासंघका उपाध्यक्ष हुन् । भण्डारी धरान उपमहानगरपालिकाकी उपमेयर, पौडेल युवा संघका अध्यक्ष, साह पूर्वराज्यमन्त्री र घर्ती जाजरकोटको भेरीमालिका नगरपालिकाका मेयर हुन् ।पार्टीको केन्द्रीय कमिटीमा प्रवेशका लागि एमालेले विधानमा मापदण्ड तोकेको छ । विधानअनुसार केन्द्रीय कमिटी सदस्यको उम्मेदवार हुन कम्तीमा दस वर्ष पार्टी सदस्य भएर केन्द्रीय कमिटी वा केन्द्रीय निकाय सदस्य वा प्रदेश कमिटीको सदस्य वा केन्द्रीय विभागको सदस्य वा जिल्ला कमिटीको पदाधिकारी वा जनसंगठनको केन्द्रीय पदाधिकारी भई एक कार्यकाल काम गरेको हुनुपर्छ । महिला, दलित, श्रमिक, अल्पसंख्यक, आदिवासीजनजाति र अपांगता भएका व्यक्तिको हकमा भने एक कार्यकाल जिल्ला कमिटी वा सोभन्दा माथिल्लो कमिटीको सदस्य भई काम गरेको र सात वर्ष सदस्य भएर काम गरेको भए पुग्ने विधानमा उल्लेख छ ।हालको ३ सय १ सदस्यीय केन्द्रीय कमिटीमा १९ पदाधिकारी, हरेक प्रदेशबाट ६ खुला र तीन महिलासहित ९९ जना गरी ६३ जना, उपत्यका विशेष कमिटीबाट खुला एक र महिला एक गरी २ जना, सम्पर्क समन्वय कमिटीबाट खुला एक र महिला एक गरी २ जना, आदिवासीजनजातिबाट खुला १७ र महिला ८ गरी २५ जना, मधेसीबाट खुला १३ र महिला ६ गरी १९ जना, दलितबाट खुला ८ र महिला ४ गरी १२ जना, थारूबाट खुला ५ र महिला २ गरी ७ जना, मुस्लिमबाट खुला ४ र महिला १ गरी ५ जना, श्रमिकबाट खुला ४ र महिला २ गरी ६ जना, पिछडिएको क्षेत्रबाट खुला ३ र महिला १ गरी ४ जना, खुला सदस्य ८४ जना र महिला सदस्य ५३ जना छन् । केन्द्रीय कमिटीमा दस प्रतिशत मनोनीत गर्ने व्यवस्था छ । मनोनीतबाट करिब ३० जना केन्द्रीय सदस्य थपिन्छन् । केन्द्रीय सदस्य पौडेल दस प्रतिशत मनोनीत गर्दा युवालाई प्राथमिकतामा राखिनुपर्ने बताउँछन् । विगतभन्दा यस पटक युवाको उपस्थिति समग्रमा सन्तोषजनक छ तर पनि अझै १० प्रतिशत मनोनीत हुँदा युवालाई विशेष प्राथमिकतामा राख्नुपर्छ, पौडेलले भने । महिला र अन्य क्लस्टरमा जस्तै विधानमै युवाको संख्या किटान गरे सम्मानजनक सहभागिता गराउन सहज हुने युवा नेताको बुझाइ छ । एकतिहाइ युवालाई राख्ने भन्ने भएको भए २५ देखि ४० वर्षमुनिका मानिस छिर्थे तर यस्तो योजना अहिलेसम्म बनेको छैन, अध्यक्ष ओलीको सूचीमा नपरेका तर प्रदेश २ बाट खुला सदस्यमा निर्विरोध निर्वाचित भएका अरविन्द सिंहले भने, अहिले धेरै युवा केन्द्रीय सदस्यका आकांक्षी थिए तर सबै पक्षको व्यवस्थापनले गर्दा त्यो लिस्टमा परेनन् । जो आएका छौं, हिजोको तुलनामा अहिलेको उपस्थिति सन्तोषजनक नै छ । पार्टीमा सदस्यताका लागि एमालेले युवालाई ठाउँ दिएको छ । १८ वर्ष उमेर पुगेकालाई पार्टी सदस्यता दिने एमाले विधानमा व्यवस्था छ । नेताहरूका अनुसार संगठित सदस्यमा युवाको संख्या ठूलो छ । पार्टी विभाजनपछि एमालेले युवालाई समेट्न भन्दै अभियानसमेत चलाएको थियो । एमालेको युवा संगठनमा ४० वर्षको उमेरहद छ, अर्थात् ४० वर्षमुनिकालाई मात्र युवा मानिएको छ । महाधिवेशनअगाडि हीरा केसीको नेतृत्वमा युवाले केन्द्रीय कमिटीमा कम्तीमा एकतिहाइ युवालाई समेट्न माग गर्दै आएका थिए । तर, बागलुङका केसी आफैं भने केन्द्रीय कमिटीमा समेटिएनन् । युवा केन्द्रीय कमिटीमा आउनु सकारात्मक हो । त्यहीअनुसार अघिल्लो पुस्ताको एक्जिट नहुँदा कामको जिम्मा प्राप्त गर्ने र परिपक्वता हासिल गर्ने क्रम पार्टीमा ढिलो छ, केन्द्रीय सदस्य विष्णु रिजालले भने, तलबाट मान्छे थपिन्छन्, कमिटीको आकार बढ्दै जान्छ । माथिबाट मान्छे एक्जिट नहुँदा नयाँलाई जिम्मेवारी प्राप्त हुँदैन । लगातार तेस्रो पटक एमाले केन्द्रीय सदस्यमा निर्वाचित भएका ठाकुर गैरे हालको नेतृत्वले केन्द्रीय सदस्यमा निर्वाचित युवालाई नेतृत्व विकासका लागि अझै अवसर दिनुपर्ने सुझाउँछन् । चालीस वर्षभन्दा कम उमेरका धेरै जना केन्द्रीय कमिटीमा आउनुभएको छ, त्यसमा पनि महिलाको संख्या धेरै छ, यो ज्यादै सकारात्मक पक्ष हो, उनले भने, पार्टीको माथिल्लो नेतृत्वले पछिल्लो पुस्ताका मान्छे हुन् भनेर उनीहरूलाई निरुत्साहित गर्ने होइन, अझ बढी उत्साहित बनाउनुपर्छ । साथै भोलिका मुख्य नेता यिनै हुन् भनेर त्यही रूपमा तयार गर्नुपर्छ ।"
रोल्पामा एमाले राजनीति गर्न सजिलो थिएन,"ईश्वरी घर्ती, केन्द्रीय सदस्य, एमाले राजनीतिमा कसरी लाग्नुभयो ?म २०५८ सालमा अनेरास्ववियुमा आबद्ध भएकी हुँ । त्यतिबेला माओवादीको दबदबा भएकाले हामीलाई सक्रिय हुन गाह्रो थियो । २०६२ मा एसएलसी पास गरेपछि पढ्नका लागि दहवनबाट लिवाङ आएँ । त्यसबेला लिवाङको बालकल्याण माविमा एमाले विद्यार्थीको संगठन थिएन । म त्यो विद्यालयमा अनेरास्ववियुको संस्थापक अध्यक्ष भएँ । त्यसपछि विद्यार्थीको जिल्ला कमिटी, अञ्चल कमिटी, महिला संघको केन्द्रीय सदस्य हुँदै पार्टी सदस्य भएँ । प्रदेश कमिटी सदस्य हुँदै सचिवालय सदस्य भएर काम गरिरहेकी थिएँ । चितवन महाधिवेशनबाट केन्द्रीय सदस्य भएँ । यसबीचमा केही समय पत्रकारिता पनि गरें ।माओवादी प्रभावित जिल्लामा कसरी एमाले बन्नुभयो ?नुवागाउँ दहवन क्षेत्रमा एमालेको प्रभाव राम्रो थियो । हाम्रा आफन्त एमाले हुनुहुन्थ्यो । माओवादी द्वन्द्वका बेला खुलेर राजनीतिमा सक्रिय हुन सकिँदैनथ्यो । २०५८ मा माओवादी महिला संगठनले मेरो आमासँग सहयोग रसिद कटाएको रहेछ । उहाँ दाङ जानुभएका बेला सेनाले रोल्पाको घरमा खानतलासी गर्दा त्यो रसिद भेटेछ । त्यसका आधारमा सेनाले धेरै दुःख दियो । माओवादीका कारण सर्वसाधारणले दुःख पाएको देखेर झन् एमालेको राजनीतिमा प्रतिबद्ध भई लाग्ने सोच बनाएँ । तर, रोल्पामा एमालेको राजनीति गर्नु त्यति सजिलो थिएन ।आगामी दिनमा कसरी अघि बढ्नुहुन्छ ?अनुभवीबाट जतिसक्दो सिक्दै अघि बढ्छु । अध्ययनलाई पनि बढाउनुपर्नेछ । आफ्नो क्षमतालाई बढाउँदै जानुपर्नेछ । कार्यकर्ताको भावना बुझेर अघि जानुपर्छ ।"
ताजपुरिया समुदायबाट एक्ला वडा सभापति,"(बिर्तामोड)  सानो कद, हँसिलो अनुहार । २४ वर्षीय देव ताजपुरियाको काँधमा कलिलै उमेरमा ठूलो जिम्मेवारी छ । अंग्रेजीमा भर्खरै स्नातक सकेका उनी गौरीगन्ज बहुमुखी क्याम्पसका स्ववियु सभापति हुन् । कांग्रेसको १४ औं महाधिवेशनअन्तर्गत भर्खरै सम्पन्न वडा अधिवेशनबाट ताजपुरिया गौरीगन्ज गाउँपालिका४ को वडा सभापतिमा निर्वाचित भएका छन् । ०७३ देखि कांग्रेसको राजनीतिमा सामेल उनी जिल्लाको कान्छो वडा सभापतिसमेत हुन् । अल्पसंख्यक समुदाय ताजपुरियाबाट पार्टी सभापति जितेका पनि उनी एक्ला हुन् । १०७ जना क्रियाशील सदस्य रहेको वडामा सुरुमा सभापतिका लागि १० जनाले उम्मेदवारी दिने तयारी थियो । सहमतिको प्रयास गर्दा ८ जना पछि हटे । गुनुदेवी राजवंशी अडानबाट पछि हटिनन् । ६० वर्षीया राजवंशी गौरीगन्जकी पुरानो कांग्रेस नेता हुन् । सहमति नभएपछि वडा सभापतिका लागि निर्वाचन भयो । निर्वाचनमा राजवंशीलाई १९ मतले पछि पार्दै यसै वर्ष क्रियाशील पाएका ताजपुरिया वडा सभापतिमा निर्वाचित भए । किसानका छोरा ताजपुरियाको राजनीतिक इतिहास छैन । ०७३ मा गौरीगन्ज क्याम्पस भर्ना भएँ । एक दिन गाउँकै नीरज अग्रवाल र मखना महतो दाजुहरू हाम्रो क्याम्पस आउनुभएको थियो । उहाँहरूले मलाई नेपाल विद्यार्थी संघमा लाग्नुपर्छ भन्नुभयो । लगत्तै मेरै सभापतित्वमा नेविसंघको क्याम्पस इकाइ समिति पनि गठन गरिदिनुभयो, ताजपुरियाले सम्झिए, मेरो राजनीतिक यात्रा त्यहीँबाट सुरु भयो । ०७३ मै उनी क्याम्पसको स्ववियु सभापतिमा निर्वाचित भए । त्यसपछि म पार्टी गतिविधिमा पूर्णरूपमा लागें । पार्टीका सबै कार्यक्रममा जान थालें । स्थानीय नेताकार्यकर्तासँग प्रत्यक्ष चिनजानलाई बढाएँ । लगातारको क्रियाशीलताकै कारण छोटो समय भए पनि सबैले माया गरेर मलाई पार्टी वडा सभापतिको जिम्मेवारी सुम्पिनुभएको छ, उनले भने, अवसर पाइयो भने नेतृत्व गर्न गाह्रो छैन । आफू स्ववियु सभापति र वडा सभापति भएकामा सिंगो समुदाय र क्षेत्र उत्साहित बनेको उनले सुनाए ।"
प्रदेश २ मा देउवा पक्षको अग्रता,"(काठमाडौं)  प्रदेश २ मा कांग्रेसको क्षेत्रीय अधिवेशनबाट सभापति शेरबहादुर देउवा पक्षको अग्रता देखिएको छ । सभापतिमा उम्मेदवारी घोषणा गरेका विमलेन्द्र निधिका लागि भने आफ्नै गृह क्षेत्रमा निराशाजनक नतिजा आएको छ । क्षेत्रीय निर्वाचनको परिणाममा निधि निकै कमजोर देखिए पनि उनी मधेसको भावनात्मक साथ पाउने आसमा छन् । हालसम्म प्रदेश २ का ३२ मध्ये २६ प्रतिनिधिसभा निर्वाचन क्षेत्रमा नेतृत्वसहित महाधिवेशन प्रतिनिधि चुनिएका छन् । निर्वाचित क्षेत्रीय सभापतिमध्ये १६ देउवा समूहका छन् । पौडेलकोइराला समूहमा ४ र निधि समूहमा २ जना खुलेका छन् भने ४ जना तटस्थ छन् । १३ औं महाधिवेशनबाट निर्वाचित जिल्ला सभापतिमा पनि देउवा समूहमा ५, निधि समूहमा २ र १ तटस्थ छन् । सर्लाहीका ४ र महोत्तरी तथा सप्तरीका एकएक क्षेत्रमा निर्वाचन हुन सकेको छैन । राजनीतिक विश्लेषक चन्द्रकिशोर क्षेत्रीय अधिवेशनमा परिणाम जेसुकै आए पनि केन्द्रीय निर्वाचनमा प्रदेश २ ले सोचेभन्दा फरक प्रदर्शन गर्न सक्ने बताउँछन् । मधेसबाटै सभापतिको उम्मेदवार भएको अवस्थामा मधेसको जनमत केन्द्रीय नेतृत्व चयनमा निर्णायक भइदिन सक्छ, उनले भने, अहिले भने अपेक्षा गरेजस्तो परिणाम देखिँदैन । निधि समूहबाट उनको गृह जिल्ला धनुषा३ मा धीरेन्द्र निधि र महोत्तरी१ मा महेश झा सभापति निर्वाचित भएका छन् । धीरेन्द्र निधिका भाइ हुन् । पौडेल समूहबाट धनुषा३ मा राजकिशोरसिंह यादव, रौतहट४ मा देवप्रसाद तिमिल्सिना, सिरहा३ मा सञ्जयप्रकाश यादव र महोत्तरी२ मा राजकरण साह निर्वाचित भएका छन् । सप्तरी१, २ र ३ मा क्रमशः ललन गुप्ता, महानन्द यादव र भूपेन्द्र यादव सभापतिमा निर्वाचित भएका छन् । तीनै जना जिल्ला सभापति दिनेश यादवनिकट हुन् । देउवा समूहमा रहेका जिल्ला सभापति यादव निधिले सभापतिमा उम्मेदवारी घोषणा गरेपछि पछिल्लो समय मौन छन् । उहाँ देउवा र निधि कुनै समूहमा खुल्नुभएको छैन, दुवै समूह आफूतिर तान्ने प्रयासमा छन्, यादवनिकट एक नेताले भने, सप्तरीमा उहाँ जुन समूहमा जानुभयो, त्यतैतिर झन्डै ९० प्रतिशत महाधिवेशन प्रतिनिधि जाने अवस्था देखिन्छ । रौतहट२ मा हाल जेलमा रहेका मोहमद अफताब आलम पक्षले सभापतिसहित एकलौटी महाधिवेशन प्रतिनिधि जितेको छ । १३ औं महाधिवेशनमा पौडेल समूहमा रहेका आलम पछिल्लो समय देउवातिर ढल्किए पनि महाधिवेशनका सन्दर्भमा स्पष्ट भइसकेका छैनन् । लामो समय देउवासँग रहेका निधिले भर्खरैमात्र अलग समूह निर्माण गरेकाले उनको पक्षमा माहोल सिर्जना हुन नसकेको हो । निधिमार्फत देउवासँग जोडिएका नेताहरूले देउवालाई छाड्न सकेका छैनन् । मधेस आन्दोलनबारे विद्यावारिधि गरेका विजय मिश्र भन्छन्, मधेसको भए पनि निधिले राष्ट्रिय उचाइ लिनुभयो, तर आफ्नो छुट्टै समूह निर्माण गर्नुभएन । तर निर्वाचनमा मधेस सेन्टिमेन्टले काम गर्ने अवस्थालाई नकार्न सकिँदैन । पर्साका चारवटै क्षेत्रमा क्षेत्रीय सभापतिसहित बहुमत महाधिवेशन प्रतिनिधि देउवा समूहले जितेको छ । बाराका चारवटै क्षेत्रमा पनि देउवाले सभापतिसहित बहुमत महाधिवेशन प्रतिनिधि जितेको छ । त्यहाँ फरमुल्लाह मन्सुर, जयचन्द्र चौरसिया, राधेचन्द्र यादवजस्ता देउवा समूहका प्रभावशाली नेता छन् । प्रदेश २ मा मन्सुरसहित आनन्दप्रसाद ढुंगाना, महेन्द्र यादव, रमेश रिजाल, कृष्णा यादव, चित्रलेखा यादवजस्ता नेताहरू देउवा समूहमा छन् । निधिका साथमा चन्द्रमोहन जोशी, स्मृतिनारायण चौधरी, प्रदीप गिरीलगायत छन् । पौडेल समूहमा रञ्जित कर्ण, रामकृष्ण यादव र अमरेश सिंहलगायत छन् ।देउवा समूह बलियो देखिए पनि प्रदेश २ को समीकरणमा प्रदेश अधिवेशनबाटै फेरबदल हुन सक्ने अवस्था देखिएको छ । देउवा समूहबाट प्रदेश सभापतिमा रौतहटका जिल्ला सभापति कृष्णा यादवले दाबी गरेका छन् । सप्तरीका जिल्ला सभापति दिनेश यादवले पनि सभापतिमा दाबी गरिरहेका छन् । उनीसँग आफ्नो जिल्लाका बहुमत प्रतिनिधि छन् । निधि समूहबाट भने प्रदेशसभा संसदीय दलका नेतासमेत रहेका रामसरोज यादव आकांक्षी छन् । यस्तो अवस्थामा तटस्थ रहेका सप्तरी जिल्ला सभापति यादवले कित्ता प्रस्ट गर्न सक्छन् । उनी देउवातिर गएनन् भने निधिलाई आफ्नो गृह प्रदेशमा धेरै राहत हुनेछ, प्रदेश २ का एक नेता भन्छन् । निर्वाचन भएका ६ वटा प्रदेशमा निधिको प्रभाव निकै कम देखिएको छ । कर्णाली प्रदेशमा मात्र उनको समूहको नाममा कालीकोटका मोतीराज बमले सभापतिमा उम्मेदवारी दिए । अन्य पाँच प्रदेशमा निधि समूहका एक जना पनि उम्मेदवार देखिएनन् । ३२ प्रतिनिधिसभा निर्वाचन क्षेत्र रहेको प्रदेश २ मा करिब ८ सय ६० महाधिवेशन प्रतिनिधि निर्वाचित हुन्छन् । प्रदेश अधिवेशनमा करिब २ हजार ७५ प्रतिनिधि सहभागी हुने केन्द्रीय निर्वाचन समितिको भनाइ छ । ६ वटा प्रतिनिधिसभा निर्वाचन क्षेत्रमा अधिवेशन नभएकाले प्रदेश २ को अधिवेशन कहिले हुने भन्ने टुंगो लागेको छैन । प्रदेश २ ब्युरोको सहयोगमा"
६ प्रदेशमा मतदान,"प्रदेश २ बाहेक ६ वटै प्रदेशमा शनिबार मतदान सम्पन्न छ । केन्द्रीय निर्वाचन समितिका अनुसार शनिबार राति सभापतिको मतगणना हुनेछ । त्यसपछि मात्र पदाधिकारी र सदस्यको मतगणना हुने निर्वाचन समितिका संयोजक गोपालकृष्ण घिमिरेले बताए । पार्टीको विधानअनुसार कुनै पनि उम्मेदवारले सभापति हुन आवश्यक मत (५० प्रतिशतभन्दा बढी) ल्याउन सकेनन् भने आइतबार पुनः मतदान हुनेछ, उनले भने, त्यसैले आइतबार बिहानसम्म सबै प्रदेशका सभापतिको मतगणना आइसक्नेछ । ६ वटै प्रदेशमा ९५ प्रतिशतभन्दा बढी मतदान भएको उनले बताए । ६ वटै प्रदेशमा संस्थापन र संस्थापनइतर समूहबीच प्यानलसहित प्रतिस्पर्धा भएको छ । प्रदेश १ मा देउवासिटौला समूहबीच समीकरण भएको छ । वाग्मतीमा संस्थापन, संस्थापनइतर र सिटौला समूहबीच तथा कर्णालीमा संस्थापन, संस्थापनइतर र निधि समूहबीच त्रिपक्षीय प्रतिर्स्धा भएको छ । लुम्बिनी, गण्डकी र सुदूरपश्चिममा संस्थापन र संस्थापनइतर समूहबीच प्रतिस्पर्धा भएको छ ।"
एमबीबीएस इन्टर्नसिप गर्न चीन फर्काइने,"काठमाडौं (कास) सरकारले सन् २०१६ यता चीनमा एमबीबीएस अध्ययन गरेका विद्यार्थीलाई इन्टर्नसिप पूरा गर्न सम्बन्धित विश्वविद्यालयमै फिर्ता पठाउने निर्णय गरेको छ । २०१४ र २०१५ ब्याचका करिब २ सय विद्यार्थीले भने यही इन्टर्नसिप गर्न पाउनेछन् । कोभिड१९ का कारण स्वदेश आएर फर्किन नसकेका करिब ३ सय विद्यार्थीलाई पढाइ पूरा गर्न चीन नै फर्काउने निर्णय भएको छ, शिक्षा मन्त्रालयका सदस्यसचिव हरिप्रसाद लम्सालले भने, सन् २०१६ देखिका विद्यार्थीले अनलाइनमा पढेका रहेछन्, अनलाइन पढाइलाई मन्यता दिन नहुने सुझाव विज्ञहरूले दिनुभयो, त्यही आधारमा विद्यार्थीलाई फर्काउनबारे निर्णय भएको हो ।"
सन्तान च्यापेर इँटाभट्टामा,"(काठमाडौं)  बुङमतीस्थित नेवाः इँटाभट्टा परिसरमा बिहीबार मध्यान्हतिर सुकाउन राखिएको इँटा ओल्टाइपल्टाइ गर्ने, सुकेकालाई चाङ लगाउने र माटो सुकाउने चटारो थियो । यिनैमध्येमा थिइन् सिन्धुली मरिणकी २६ वर्षीया हिरामाया वाइबा । इँटा सुकाइरहेकी उनको ढाडमा भने १५ महिने छोरी सुतिरहेकी थिइन् । अर्की ६ वर्षकी छोरी नजिकै माटोमा खेलिरहेकी थिइन् ।वाइबासहित १० भन्दा बढी परिवारलाई गत कात्तिक ६ मा एकसाथ यहाँ ल्याइएको हो । हिउँदमा खेतीपाती नहुने भएकाले आर्थिक उपार्जनकै लागि उनीहरू भट्टामा काम गर्न आउँछन् । तर घरमा हेरचाह गर्ने कोही नहुँदा बालबालिकालाई समेत साथै ल्याउन बाध्य हुन्छन् उनीहरू । परिवारसहित ६ महिनाका लागि इँटाभट्टा आएको हीरामायाले बताइन् । पानी पर्यो भने छिट्टै फर्किनुपर्छ, नत्र वैशाख मसान्तमा मात्रै घर गइन्छ, उनले भनिन्, घरमा बच्चा हेर्ने मान्छे नभएकै कारण सँगै लिएर आयौं ।हिरामायाले दसैंतिहार मनाएर खेतबारीको बाली थन्काउनासाथ इँटाभट्टा धाउन थालेको ९ वर्ष पुग्यो । बच्चाको लालनपालन राम्रोसँग गरौं भन्ने त हुन्छ । तर पैसा नकमाई खान पुग्दैन । अनि साथमै नल्याई सुखै छैन, उनले दुखेसो पोखिन्, यहीं ल्याउँदा पनि ठेकेदारले पढाउन पाइन्छ भन्छन् तर भनेजस्तो कहाँ हुन्थ्यो र ? सिन्धुलीकै प्रिया तामाङ इँटाभट्टामा काम गर्न पहिलो पटक आएकी हुन् । साथमा छन् ससुरा, श्रीमान् र दुई छोरा पनि । छोराहरूको उमेर ७ र ३ वर्ष छ । गाउँमा एक कक्षामा पढ्दै गरेको छोरालाई हेर्ने मान्छे नभएपछि आफूसँगै लिएर आएको उनले सुनाइन् । कहिले पानी भर्न त कहिले इँटा सुकाउन पनि सहयोग गर्दै आएको छ, उनले भनिन्, गाउँमा कसको भरमा छोड्नु ? कम्तीमा यहाँ साथमै त छ ।उनका अनुसार इँटाभट्टामा रहने ५ वर्षभन्दा मुनिका बालबालिकालाई पढाइदिने भन्दै कम्पनीले नाम टिपेर लगेको थियो । नाम टिपाए पनि अहिलेसम्म पढाइ सुरु भएको छैन, गाउँमा भए त अलिअलि पढ्थ्यो, यहाँ आएसी बन्द भयो, उनले भनिन् । भट्टामा बिरामी भए औषधोपचार मात्र होइन, दिनहुँ खानेपानीको लागि समेत कष्ट सहँदै आएको उनले सुनाइन् ।भट्टामा आउँदा लत्ताकपडादेखि भाँडाकुँडा सबै गाउँबाटै लिएर आउनु पर्ने सिन्धुलीकै प्रेम लो (तामाङ) ले बताए । उनका दुई छोरा भारतमा काम गर्न गएका छन् । एकएक छोराछोरीलाई भने गाउँमै छोडेर आएका हुन् । विगत ५ वर्षदेखि उनी भट्टामा काम गर्न आइरहेका छन् । गाउँमा खेतीबाली लगाउँदा पनि वर्षदिनलाई खान नपुग्ने भएपछि भट्टामा आउनुको विकल्प नभएको उनको भनाइ छ । उनका अनुसार यो सिजनमा मात्रै उनको गाउँबाट ५० भन्दा बढी परिवार यही काम गर्न आएका छन् । यसरी आउने कामदारमा काभ्रे, सिन्धुपाल्चोक, सिन्धुली, रुकुम रोल्पालगायत जिल्लाका बढी हुने गर्छन् ।तर यसरी आउनेको न उचित पारिश्रमिक नै हुन्छ, न बसाइँ नै सहज । जाडोयाममा बालबालिकासहित आउने परिवारलाई थप सास्ती हुन्छ । प्रेमले भट्टाभित्रै काँचो इँटाले बारेर जस्ताको छानो राखी अस्थायी घर बनाएका छन् । इँटाको चेपबाट छिर्ने सिरेटोले धेरै सकस हुन्छ, उनले भने, शौचालय पनि छैन, बनाइदिन धेरै पटक भनियो तर बनाउने कुनै तरखर गरेका छैनन् । उपत्यकामा भक्तपुर क्षेत्र, ललितपुरको इमाडोल, बुङमती, चन्द्रागिरिलगायत स्थानमा इँटाभट्टा सञ्चालनमा छन् । तर यस्ता उद्योगमा बालबालिकालाई श्रमशक्तिको रुपमा प्रयोगसमेत हुने गरेको छ । कतिपय अवस्थामा अभिभावकले समेत आर्थिक उपार्जन हुने भन्दै छोराछोरीलाई काममा लगाउने गरेको पाइन्छ । बालश्रम (निषेध र नियमित गर्ने) ऐन२०५६ (केही नेपाल ऐन संशोधन गर्ने ऐन २०७५) अनुसार १४ वर्ष उमेर नपुगेका बालबालिकालाई श्रमिकका रूपमा काममा लगाउन पाइँदैन । तर अभिभावकसँगै उद्योग क्षेत्रमा आएका बालबालिकाले कहिले रहर त कहिले बाध्यताले काम गर्नु परेको देखिन्छ । बालबालिकासम्बन्धी ऐनको परिच्छेद२ र ३ मा उल्लिखित बालबालिकाप्रतिको दायित्व पूरा नगरेमा त्यस्तो व्यक्ति वा संस्था वा निकायको प्रमुखलाई ५० हजार रुपैयाँसम्म जरिवाना हुने उल्लेख छ ।"
वाग्मतीमा १४ मन्त्रालय पुर्याइयो,"मकवानपुर (कास) सुशासन र पारदर्शिताको नारालाई जोड दिँदै आएका वाग्मती प्रदेशका मुख्यमन्त्री राजेन्द्र पाण्डेले मन्त्रिपरिषद् विस्तार गर्ने भएका छन् । यसका लागि उनले मन्त्रालय फुटाउन सुरु गरेका छन् । मन्त्री आकांक्षी बढेपछि सरकारले जम्बो टोली तयार गर्न लागेको हो । प्रदेशमा हाल कायम रहेको ८ मन्त्रालय फुटाएर १४ वटा बनाउन लागिएको छ । मन्त्रिपरिषद् निर्णयअनुसार मन्त्रालय थप्दै राजपत्रमा सूचनासमेत प्रकाशन गरिएको छ । हालको उद्योग, पर्यटन, वन तथा वातावरण मन्त्रालय फुटाएर उद्योग वाणिज्य तथा आपूर्ति मन्त्रालय, संस्कृति तथा पर्यटन मन्त्रालय र वन तथा वातावरण मन्त्रालय बनाइने भएको छ । भूमि, व्यवस्था, कृषि तथा सहकारी मन्त्रालय फुटाएर कृषि तथा पशुपक्षी विकास मन्त्रालय र भूमि व्यवस्था, सहकारी तथा गरिबी निवारण मन्त्रालय बनाएको छ ।भौतिक पूर्वाधार विकास मन्त्रालय फुटाएर खानेपानी, ऊर्जा तथा सिँचाइ मन्त्रालय, श्रम रोजगार तथा यातायात मन्त्रालय र भौतिक पूर्वाधार विकास मन्त्रालय बनाएको छ । सामाजिक विकास मन्त्रालय फुटाएर युवा तथा खेलकुद मन्त्रालय र सामाजिक विकास मन्त्रालय बनाइएको छ । मुख्यमन्त्री पाण्डे नेतृत्वको सरकारलाई गठबन्धनभित्रका दलहरूलाई भागबन्डा मिलाउन मन्त्रालय थप गरिएको हो । गठबन्धनमा नेकपा (एकीकृत समाजवादी), नेकपा माओवादी केन्द्र, नेपाली कांग्रेस छ । पाण्डे नेतृत्वको प्रदेश सरकारको आन्तरिक ममिला तथा कानुनमन्त्रीमा कृष्ण खनाल, आर्थिक ममिला तथा योजनामन्त्रीमा शालिकराम जम्कट्टेल र स्वास्थ्यमन्त्रीमा निमा लामा, सामाजिक विकासमन्त्रीमा कुमारी मुक्तान छन् । यसअघि अष्टलक्ष्मी शाक्य नेतृत्वको सरकारले सामाजिक विकास मन्त्रालय फुटाएर स्वास्थ्य मन्त्रालयसहित ८ मन्त्रालय बनाएको थियो । पूर्वमुख्यमन्त्री डोरमणि पौडेल नेतृत्वको सरकार करिब चार वर्ष सात सदस्यीयमा सीमित थियो ।"
भालुको आक्रमणबाट दुई जना घाइते,"दोलखा (कास) दोलखाको जिरी नगरपालिका९ ठूलोपातालमा भालुको आक्रमणबाट २ जना गम्भीर घाइते भएका छन् । शनिबार बिहान घाँसदाउरा गर्न जंगल गएका ५० वर्षीय जगतबहादुर सुनुवार र ५८ वर्षीय टीका सुनुवार भालुको आक्रमणमा परेर गम्भीर घाइते भएका हुन् । उनीहरू दुवैको अवस्था गम्भीर भएकाले हेलिकोप्टरमार्फत उद्धार गरेर राजधानी लगिएको प्रहरीले जनाएको छ । भालुको आक्रमणबाट दुवैको टाउकोमा गम्भीर चोट लागेको प्रहरीले जनाएको छ । उनीहरूको जिरी अस्पतालमा उपचार सम्भव नभएपछि थप उपचारका लागि ट्रमा सेन्टर, काठमाडौं रेफर गरिएको अस्पतालले जनाएको छ ।"
कान्तिपुरकर्मी मालीसहित चार पुरस्कृत,"काठमाडौं (कास) नेवाः पत्रकार राष्ट्रिय दबुले शनिबार चार जना पत्रकारलाई नगदसहित सम्मान गरेको छ । ललितपुरमा आयोजित समारोहमा उदयबहादुर अमात्यलाई ज्ञानज्योति लक्ष्मीप्रभा, कान्तिपुर दैनिकका प्रशान्त मालीलाई ज्ञानदेवीमणि स्मृति, बोधी टेलिभिजनकी विमला शाक्यलाई भिक्षु कुमारकश्यप स्मृति र बाबुराजा ज्यापू फोटो पत्रकारिता पुरस्कार पद्मसागर कक्षपतिलाई प्रदान गरिएको हो । कदरपत्रसहित पुरस्कार राशि क्रमशः २०, १५, १२ र १० हजार रुपैयाँ रहेको छ । कार्यक्रममा संघीय मामिला तथा सामान्य प्रशासनमन्त्री राजेन्द्र श्रेष्ठले नेपाल भाषाको पत्रकारिताको विकास, सञ्चारमाध्यम समावेशी बनाउन सरकारका तर्फबाट आफ्नो महत्त्वपूर्ण पहलकदमी रहने बताए । पत्रकार दबुका कोषाध्यक्ष सुरेन्द्रभक्त श्रेष्ठले पत्रकारहरू बिरामी, दुर्घटना वा अन्य कुनै समस्या उत्पन्न भए आर्थिक सहयोग दिन खडा गरिएको अक्षयकोषमा रकम बढाएर ५० लाख रुपैयाँ पुर्याउने लक्ष्य राखेको बताए ।"
बाघ गणना आजदेखि,"(काठमाडौं)  राष्ट्रिय निकुञ्ज तथा वन्यजन्तु संरक्षण विभागले आइतबारदेखि बाघ गणना गर्ने भएको छ । गणना चितवन राष्ट्रिय निकुञ्जको सौराहा सेक्टरबाट हुँदै छ । २०२१ भित्रै गणना गरिने भए पनि कार्यक्रमको नाम राष्ट्रिय बाघ गणना २०२२ दिइएको छ । गत चैतको गैंडा गणनामा खटिएका गणकलाई हात्तीले आक्रमण गरेर घाइते बनाएकाले यस पटकको प्राविधिकको सुरक्षापाटोलाई विशेष ध्यान दिइने भएको छ । नेपालमा पर्सा राष्ट्रिय निकुञ्ज, चितवन, बाँके, बर्दिया र शुक्लाफाँटा राष्ट्रिय निकुञ्जमा बाघ पाइन्छ । सबैभन्दा धेरै चितवनमा छन् । गणनाका लागि बाघ पाइने ५ वटा निकुञ्ज र बाहिरको क्षेत्र समेटेर तीनवटा कम्प्लेक्स बनाइएको छ । पहिलो चरणमा चितवनपर्सा कम्प्लेक्सबाट गणना हुनेछ । विभागका महानिर्देशक डा रामचन्द्र कँडेलका अनुसार क्यामेरा जडान गर्ने प्रयोजनका लागि प्राविधिक टोली बस्ने क्याम्प बनाउँदा नै सुरक्षापाटोलाई विशेष ख्याल गरिनेछ । सकेसम्म असुरक्षित लागेको र भित्री भाग (कोर क्षेत्र) मा त्यस्तो क्याम्प खडा गरिने छैन, उनले भने, गर्नैपर्ने अवस्था आयो भने सेनासँग सहकार्य गरिनेछ र पर्याप्त मात्रामा हात्ती प्रयोग गरिनेछ । बाघको बासस्थल रहेको सबैजसो क्षेत्रमा जंगली हात्ती आउजाउ गर्छन् । कतिपय अवस्थामा गैंडाले समेत आक्रमण गर्न सक्ने भएकाले सतर्कता अपनाउनुपर्ने हुन्छ । प्राविधिकले चितवनपर्सा कम्प्लेक्समा भन्दा बढ्दा सुरक्षा चुनौती बर्दियाबाँके कम्प्लेक्सलाई ठानेका छन् । यो कम्प्लेक्समा ८ सय १६ वटा ग्रिड छन् । निकुञ्जभन्दा बाहिरको मध्यवर्ती क्षेत्र, करिडोर र सामुदायिक वन क्षेत्रमै बाघले आक्रमण गरेका धेरै घटना भएकाले यसपटक संवेदनशील मानिएका स्थान र कोर एरियाभित्र क्याम्प खडा नगरिने भएको छ । पटकपटक घटना भएका र संवेदनशील भागमा क्याम्प खडा गरिने छैन, एनटीएनसीको बर्दिया संरक्षण कार्यक्रमका प्रमुख डा रवीन कडरियाले भने, विगतमा हामी नदीतटीय क्षेत्र र जंगलको भित्री भागमा टेन्ट राखेर पनि बसेका थियौं, यो पटक त्यो गरिन्न । सेना र निकुञ्जको सुरक्षा पोस्टनजिक क्याम्प बनाएर बस्नेछौं । गणनाको प्राविधिक समितिमा रहेका डब्लूडब्लूएफ नेपालका डा कञ्चन थापाले कोर क्षेत्रभन्दा बाहिर क्याम्प खडा गरेर पनि बाघ गणनाका लागि क्यामेरा जडान गर्न कुनै समस्या नपर्ने बताए । वन्यजन्तुको त्रास ठानिएको स्थानभन्दा बाहिर क्याम्प बनायौं भने सम्भावित जोखिम न्यून हुन्छ, उनले भने, यो पटक एउटा टोलीमा कम्तीमा पनि ६ देखि ८ जना प्राविधिक रहनेछन् । विभागका इकोलोजिस्ट तथा सूचना अधिकारी वेदकुमार ढकालका अनुसार टाइगर एन्ड प्रेबेस मोनिटरिङ प्रोटोकल २०१७ ले निर्दिष्ट गरेअनुसार क्यामेरा ट्र्यापिङ र अकुपेन्सी सर्भे विधिबाट गणना गरिनेछ । फागुनसम्म गणना सकेर साउन १३ मा विश्व बाघ दिवसका दिन नतिजा सार्वजनिक गरिनेछ । गणना क्रममा बाघ ओहोरदोहोर गर्ने क्षेत्र र बाटो पत्ता लगाएर स्वचालित क्यामेरा राखिन्छ । क्यामेरा पार गरेर बाघ गए आफैं फोटो खिचिन्छ । क्यामेरामा कैद भएका बाघको तस्बिर हेरेर उक्त क्षेत्रमा कति बाघ छन् भन्ने निर्क्योल हुने चितवन राष्ट्रिय निकुञ्जका सूचना अधिकारी गणेशप्रसाद तिवारीले बताए । गणनामा प्रयोग हुने क्यामेरा विशेष खालको हुने र अनुसन्धानात्मक कामबाहेक अन्यत्र प्रयोग गर्न नमिल्ने एनटीएनसी सौराहा कार्यालयका प्रमुख बाबुराम लामिछाने बताउँछन् । विभागका इकोलोजिस्ट ढकालका अनुसार गणनाका लागि तीनवटा कम्प्लेक्सलाई १ हजार ९ सय २४ वटा ग्रिड बनाइएको छ । हरेक ग्रिडमा एक जोडी स्वचालित क्यामेरा जडान गरिनेछ । त्यसो गर्दा जम्मा ३ हजार ८ सय ४८ वटा क्यामेरा प्रयोग गरिनेछ । एउटा ग्रिडमा क्यामेरा जडान गर्न प्राविधिकलाई २० मिनेट समय लाग्छ । एउटा ग्रिडमा १५ दिनसम्म ती क्यामेरा राखिन्छ । दाउनेदेखि पूर्व वाग्मती नदीसम्मको चितवन निकुञ्ज, पर्सा निकुञ्ज र आसपासका वन क्षेत्र समेटेर चितवनपर्सा संयुक्त क्षेत्र निर्धारण भएको छ । यो क्षेत्रलाई तीन खण्डमा विभाजित गरेर गणना गर्छौं । एउटा खण्डमा तीन सय ग्रिड हुनेछन् । २ किलोमिटर लम्बाइ र त्यत्ति नै चौडा ग्रिड बनाइन्छ । यसरी एकपटकमा ६ सय क्यामेरा प्रयोग हुन्छन्, एनटीएनसी सौराहा प्रमुख लामिछानेले भने । विश्वमा १३ देशमा बाघ पाइन्छ । सन् २०१० मा रुसको सेन्ट पिटर्सबर्गमा बाघ पाइने देशका कार्यकारी प्रमुखहरूको सम्मेलन भएको थियो । उक्त सम्मेलनले सन् २०२२ सम्म विश्वभर बाघको संख्या ३ हजार ५ सयको दोब्बर पार्ने संकल्प गरेको थियो । नेपालमा यो गणनामा बाघको संख्या करिब दोब्बर अर्थात् २ सय ५० को हाराहारी पुग्ने अपेक्षा गरिएको छ, सन् २०१० ताका नेपालमा १ सय २१ बाघ थिए । पहिलो गणनामा सन् १९९५९६ मा करिब सय, सन् २००९ मा १ सय २१, सन् २०१३ मा १ सय ९८ र सन् २०१८ मा २ सय ३५ बाघ थिए ।"
यूएईले नयाँ कानुनमा पनि तोकेन न्यूनतम तलब,"(काठमाडौं)  संयुक्त अरब इमिरेट्स (यूएई) ले नेपालीसहित विदेशी श्रमिकका लागि अझै न्यूनतम तलब निर्धारण गरेको छैन । आउँदो फेब्रुअरीदेखि लागू हुने गरी यूएईले नयाँ श्रम कानुन जारी गरेको छ । विदेशी श्रमिकका लागिसमेत आकर्षित हुने गरी जारी गरिएको कानुनमा न्यूनतम तलब समेटिएको छैन । खाडी क्षेत्रमा कतारले मात्रै न्यूनतम तलब तोकेर कार्यान्वयनमा ल्याएको छ । यूएईले विदेशी श्रमिकलाई न्यूनतम तलब नतोक्दा श्रमिकको दोहोरो करारपत्र बन्ने क्रम रोकिएको छैन । नेपालले यूएई जाने श्रमिकको न्यूनतम तलब ८ सय दिराम तय गरेको छ । यूएईस्थित नेपाली दूतावासले ८ सय दिराम तलब दिन तयार कम्पनीलाई मात्रै नेपाली श्रमिक लिन अनुमति दिने गरेको छ । तर, रोजगारदाता कम्पनीले यूएई लगेपछि करारपत्र परिवर्तन गरी ६ सय दिराममा काम लगाइरहेका छन् । अन्तर्राष्ट्रिय ट्रेड युनियन महासंघ (आईटीयूसी) ले यूएईले जारी गरेको श्रम कानुनले आधुनिक दासत्वलाई अन्त्य नगरेको दाबी गरेको छ । आईटीयूसीमा नेपालका ट्रेड युनियनसमेत आबद्ध छन् । महासंघकी महासचिव शरण वरोले यूएईको श्रम कानुनले श्रमिक अधिकारको अन्तर्राष्ट्रिय मापदण्डलाई सम्बोधन गर्न नसकेको बताएकी छन् । सरकार, रोजगारदाता, श्रमिकबीच परामर्शको अभाव रहेको उनको भनाइ छ । आधुनिक दासत्वको रूपमा रहेको कफला प्रणालीलाई परिवर्तन गरिएको छैन, उनले कान्तिपुरसँग भनिन्, यूएईले आधुनिक औद्योगिक प्रणाली विकास गर्न यो प्रणाली हटाउनुपर्थ्यो । कानुनी न्यायका लागि श्रमिकलाई निष्पक्ष ढंगले अदालतसम्म पुग्ने पहुँच बनाउनुपर्थ्यो । यूएईले छिमेकी देश कतारको अनुभव सिक्नुपर्छ । यूएईलगायत खाडी मुलुकमा विदेशी कामदारलाई कफला प्रणालीअन्तर्गत रोजगारीमा लगाइन्छ । जसअनुसार श्रमिकले रोजगारदाताको अनुमतिबिना कम्पनी फेर्न र स्वदेश आउजाउ गर्न पाउँदैनन् । आईटीयूसी र मानवअधिकारको क्षेत्रमा क्रियाशील अन्तर्राष्ट्रिय संस्थाहरूले कफलालाई आधुनिक दासप्रथाको संज्ञा दिँदै आएका छन् । आईटीयूसीले कफला प्रणालीलाई हटाउन, विभेदरहित न्यूनतम तलब तोक्न, रोजगारदाताको अनुमतिबिना नै मुलुक छोड्न पाउने व्यवस्था लागू गर्न यूएई सरकारसमक्ष माग राखेको छ । घरेलु श्रमिकलाई श्रम कानुनभित्र समेट्न र सहज रूपमा अदालत पुग्ने संयन्त्र बनाउनसमेत आईटीयूसीले अपिल गरेको छ ।रोजगारदाताले नै श्रमिक भर्नाको सबै खर्च बेहोर्नुपर्ने, घण्टाका आधारमा काम गर्न पाइने, तीनवर्षे करारपत्रको समय तोकिनुका साथै संयुक्त रोजगारी (सेयर जब) का आधारमा काम गर्न पाइने बुँदा समेट्दै यूएईका राष्ट्रपति शेख खलिफा बिन जायद अल नाहयानले नयाँ श्रम नीतिसहितको श्रम कानुन (सन् २०२१ को कानुन नम्बर ३३) गत साता जारी गरेका थिए । यसलाई यूएईका मानव संसाधन तथा इमिरेती मन्त्री अब्दुल्लाह रहमान अल अवारले रोजगारदाता र श्रमिकका लागि निकै लचिलो भएको दाबी गरेका थिए । आईटीयूसीले भने अन्तर्राष्ट्रिय श्रम संगठन (आईएलओ) को मापदण्डअनुसार कानुन निर्माण र अभ्यास नगरेको जनाएको छ । नयाँ श्रम कानुनले सरकारी र निजी क्षेत्रको व्यापारमा पर्ने आधुनिक दासको जोखिमलाई सम्बोधन गर्दैन, महासंघकी महासचिव वरोले भनिन्, यूएईले आईएलओको अन्तर्राष्ट्रिय मापदण्डलाई सम्बोधन गर्नैपर्छ । यूएईले सामाजिक संवादलाई स्वीकार नगरेसम्म सुधार गरेको स्वीकार गर्न नसकिने आईटीयूसीको भनाइ छ । सामाजिक संवादबिना यूएई सुधारका लागि गम्भीर छैन भन्ने देखाउँछ । यो कानुनले भर्ना खर्चको अन्त्य गर्दैन । बाधा ऋणलाई हटाउँदैन र तलब पाउने सुनिश्चित गर्दैन, वरोले भनिन् । आईटीयूसीले सन् २०१४ देखि यूएईलाई श्रमिक अधिकारको सुनिश्चितता नभएको देशको सूचीमा राख्दै आएको छ । उसले यूएईमा निर्माण क्षेत्रमा कार्यरत झन्डै ५० प्रतिशत श्रमिकले समयमै तलब र ओभरटाइमको रकम नपाउने, श्रमिकको करारपत्र उल्लंघन हुनुको साथै देशका आधारमा तलब दिइरहेको प्रतिवेदन सार्वजनिक गरेको थियो । यूएई जाने नेपाली श्रमिकले एक लाखदेखि सात लाख रुपैयाँसम्म खर्च गर्दै आएका छन् । न्यूनतम आम्दानी मासिक २५ हजार रुपैयाँ मात्र छ । यूएईमा झन्डै ३ लाख नेपाली कार्यरत छन् । यूएईमा सेवा क्षेत्रमा काम गर्ने नेपालीको संख्या धेरै भएकाले कोभिडको समयमा झन्डै ५० हजारले रोजगारी गुमाएका थिए ।"
लन्डनमा बस कुदाउँदै नेपाली मूलका मेयर,"(लन्डन)  झट्ट हेर्दा विकास, विलासिता र बिन्दास मात्र देखिने लन्डनको कथा वास्तविक जीवनमा अलिक फरक छ । चाहे राजनीतिज्ञ हुन्, चाहे सर्वसाधारण, यहाँ काम नगरी बस्ने विरलै भेटिन्छन् ।त्यसको एउटा उदाहरण हुन्, लन्डन बरो अफ हाउन्स्लोका ५६ औं मेयर नेपाली मूलका विष्णु गुरुङ । नेपालमा स्थानीय प्रतिनिधि पदमा पुगेपछि सकेसम्म लाभ लिने प्रवृत्ति देखिएभन्दा फरक लाग्छ उनको दैनिकी । ६३ वर्षीय मेयर गुरुङ सोमबारदेखि शुक्रबारसम्म बिहान ४ बजे उठेर १ बजेसम्म बस कुदाउन जान्छन्, अनि आफ्नो ड्युटी सकेर मेयर अफिस पुग्छन् ।सन् २००५ देखि लन्डनमा बस चलाउन थालेका उनी यसअघि दुई पटक काउन्सिलर र एक पटक डेपुटी मेयर भए । मेयर भएपछि पनि उनले काम भने छाडेका छैनन् । लन्डनमा गुरुङले २६७, २८५, ४९०, एच२८, एच२६, आर७० र आर ६८ रुटका बस चलाउँछन् ।मेरो त ब्रेड एन्ड बटरको जोहो बस चलाउने जागिरबाटै हुन्छ, मेयर गुरुङले कान्तिपुरसँग भने, मेयर पद सकिएपछि पनि लन्डनमा त बाँच्नुपर्यो । त्यसैले मैले आफ्नो काम कहिल्यै छोडिन् । बेलायतमा सबैले कामको इज्जत र सम्मान गर्ने र भेदभाव नभएकाले पनि आफू बस चालकका रूपमा बढी दत्तचित्त भएको उनको भनाइ छ । अर्को कुरा यसले मलाई जनताको सेवा र भेटघाट गर्ने अवसर दिएको छ । मलाई कामप्रति गर्व छ, उनले थपे, कामको दबाब त हुन्छ, तर सबै कुरा इच्छाशक्ति नै रहेछ ।तिमी यो काम पनि गर्छौ ? बस हाँकिरहँदा आफ्नै मतदाताले पनि अचम्म मान्दै सोध्ने गरेका उनको अनुभव छ । बेलायतमा काम गर्दा न कसैले खिसी गर्छन् न विभेद नै । बस चलाउँदैमा मेरो इज्जत घट्दैन । बरु काम नगरी बेनिफिट खानेको के इज्जत ? मतदातालाई उनले उल्टै प्रश्न गर्ने गरेको सुनाए ।आफ्नो काउन्सिलका प्रतिनिधिमध्ये कोही व्यापारी, कोही रेल चालक र कोही इन्जिनियर रहेको पनि उनले सुनाए । मेयर गुरुङले तलबबापत वार्षिक ११ हजार २ सय पाउण्डमात्र पाउँछन् । व्यक्तिगत खर्चका लागि स्पेसल रेट अफ एलाउन्स (१३ हजार पाउन्ड) र काउन्सिलमा हुने कार्यक्रम, मेयर च्यारिटी (सिभिक इभेन्ट) आदिका लागि वार्षिक २५ हजार पाउन्ड थप पाउँछन् ।हामीलाई गाडी सुविधा हुँदैन । अफिस प्रविधिमैत्री भएकाले हातबाटै काम हुन्छ । कोभिड पनि भएकाले ५० प्रतिशत काम त घरैबाट हुन्छ, उनले भने, प्रत्यक्ष बैठक र कुनै कागजातमा हस्ताक्षर गर्नु परेमात्र म अफिस जान्छु । बेलायती सेनामा १९ वर्षभन्दा बढी समय बिताएर अवकास लिएका गुरुङले पल्टनमा छँदा मेकानिकल इन्जिनियरका रुपमा काम गरेका थिए ।सन् १९९५ मा अवकाश लिएपछि उनले हङकङमा करिब एक दशक रोयल इलेक्ट्रिकल एण्ड मेकानिकल इन्जिनियर्स इन्सट्रक्टरको काम गरे । सन् २००४ अन्त्यमा बेलायत फर्केपछि उनले गाडी बनाउने काम छाडेर बस हाँक्न सुरु गरे । उनी बेलायतको प्रमुख प्रतिपक्षी दल लेबरबाट काउन्सिलर र मेयर हुने एकमात्र नेपाली मुलका हुन् । सन् २०१२ मा पार्टीको सदस्य भएका उनले दुई वर्षमै सन् २०१४ मा हानवर्थ पार्कको काउन्सिलरमा निर्वाचित भए । सन् २०१४ देखि २०१५ सम्म डेपुटी मेयर बने । उनले सन् २०१८ मा फेरि सोही वडाबाट काउन्सिलर जिते । २०२१ को मेमा मेयर बनेका उनको कार्यकयल आगामी मेमा सकिदैछ । तर, तेश्रो पटक काउन्सिलरमा उठ्ने चाहना भने उनले छोडेका छैनन् । सन् २००५ मा हान्स्लो गोर्खा नेपलिज कम्युनिटी स्थापना गरेका उनी एक दशकदेखि आर्मड फोर्सेस च्यारिटी संस्था साफाको नर्थ वेष्ट लन्डन डिभिजन सेक्रेटरीसमेत छन् ।"
अस्ट्रेलियामा काउन्सिलर बनिन् वाइबा,"(अस्ट्रेलिया)  अस्ट्रेलियामा पहिलोपटक नेपाली मुलकी महिला काउन्सिलर निर्वाचित भएकी छन् । प्रमुख प्रतिपक्षी दल लेबरबाट उम्मेदवारी दिएकी भद्र वाइबा शनिबार भएको चुनावमा न्यु साउथ वेल्स राज्यको ब्यांक्सटाउनबाट काउन्सिलर निर्वाचित भएकी हुन् । उनी अस्ट्रेलियामा काउन्सिलर बन्ने नेपाली मूलको पहिलो व्यक्ति हुन् । उक्त क्षेत्रमा नेपाली मूलका अस्ट्रेयालीहरूको बाक्लो उपस्थिति छ । काउन्सिलरमा विजयी भएपछि वाइबाले नेपाली समुदायको हकहितका लागि प्राथमिकता साथ काम गर्ने बताएकी छन् । पहिलोपटक अस्ट्रेलियाली राजनीतिमा नेपाली मूलबाट प्रतिनिधित्व हुनु नेपाली समुदायकै लागि गर्वको विषय भएको ठानेकी छु, कान्तिपुरसँग वाइबाले भनिन्, आफू जन्मिएको देश र यहाँ रहेका नेपाली समुदायका लागि सम्भव भएका सबै मन लगाएर गर्नेछु । यस वर्षको न्यु साउथ वेल्सको निर्वाचनमा सत्तारूढ दल लिबरल र विपक्षी दल लेबरबाट गरी नेपाली मूलका ९ जनाले काउन्सिलर पदमा उम्मेदवारी दिएका थिए । क्याम्पेलटाउनबाट काउन्सिलरको उम्मेदवार बनेका विनोद पौडेलले आफू विजयी हुने दाबी गरेका छन् । उक्त क्षेत्रको मतगणना भइरहेको छ । अस्ट्रेलियाको मन्त्रीस्तरीय सल्लाहकार समितिका पूर्वसदस्य महेन्द्रकुमार लम्सालले वाइबाको जितले अस्ट्रेलियाली राजनीतिमा नेपालीको प्रतिनिधित्वका रूपमा बुझ्नुपर्ने सुनाए । नेपालीको जनसंख्या बढेसँगै यहाँको राजनीतिमा समेत हामीले स्थानीयस्तरमै भए पनि पाइला अघि चालेका छौं, उनले भने । ४ वर्षे कार्यकालका लागि हुने स्थानीय चुनावमा पहिलोपटक ठूलो संख्यामा नेपालीले उम्मेदवारी दिएका थिए ।"
सम्पदा फिर्तीमा खट्किएका पक्ष,"पाटन, पट्कोटोलमा रहेको नारायण मन्दिरबाट आजभन्दा झन्डै ३७ वर्षअघि लक्ष्मीनारायण मूर्ति चोरिएको थियो । चोरिएको यो मूर्ति अमेरिकाको एक लिलामी कम्पनीमा पुगेको रहेछ भन्ने २८ वर्षअघि नै जानकारी मिल्यो । लिलामी हुँदै यो सम्पदा अमेरिकाकै डल्लासस्थित म्युजियममा पुगेको छ भनेर प्रमाणित सूचना बाहिरिएकै पनि ७ वर्ष भैसकेको थियो । पुरातात्त्विक सम्पदालाई कतै ढाकछोप गरेर वा लुकाएर राख्न मिल्दैन, यसलाई उत्पत्तिको मुलुकमा फिर्ता गर्नैपर्छ भन्ने अन्तर्राष्ट्रिय अभियान चलेको वर्षौं बितेपछि बल्लतल्ल लक्ष्मीनारायण घर फर्किएका छन् । अझ आफ्नै मन्दिरमा र यथास्थान यो सम्पदा प्रतिष्ठापित भएको छ, जुन खुसी र गौरवको कुरा हो ।यसो भन्दैमा, लक्ष्मीनारायण सम्पदा घर फर्किएको र यथास्थान बसेको यो खबर समुद्रबाट टिपिएको एक थोपा पानीजस्तो मात्रै हो । मौलिक कलासम्पदा र पुरातत्त्वको ओजका कारण नेपालनेपालीको छवि उच्च हुँदाहुँदै पनि संरक्षणसंवर्द्धन अभावमा अझै पनि हराएका मूर्ति र मूर्ति हराउने दुवैको चिन्ता उत्तिकै छ । आज लक्ष्मीनारायणजस्ता पहिचान खुलेका वा नखुलेका सयौं नेपाली कलासम्पदा, अभिलेख र पुरातत्त्वका प्रमाणहरू विदेशी संग्रहालय, निजी संग्रह वा लिलामी बजारमा छँदै छन् । दुःखका साथ भन्नैपर्छ सम्पदा सरोकार राख्ने कुनै विदेशी अभियन्ताले आवाज उठाइदिए मात्रै नेपाली सम्पदाको हविगत थाहा हुने र घरफिर्तीको पहल थालिने अवस्था हट्न सकेको छैन । हालै घरफिर्ती भएको लक्ष्मीनारायण मूर्ति पनि यसैको उदाहरण हो । यसको घरफिर्तीमा नेपाल सरकारको संयन्त्रभन्दा बढी बाहिरी विश्वमा रहेका अभियन्ता र नेपालमै निजी क्षेत्रका सरोकारवाला बढी सक्रिय थिए, लेखेर र बोलेर । चोरिएका वा हराएका पुरातात्त्विक सम्पदाहरू उत्पत्ति भएको मुलुकमै फर्कनुपर्छ भन्ने अन्तर्राष्ट्रिय बाध्यकारी नियम कार्यान्वयनको पहल गर्न हाम्रो राज्य संयन्त्र कुन हदसम्म चुकेको छ भन्ने अर्को उदाहरण फ्रान्स, पेरिसको राष्ट्रिय संग्रहालय गिमेमा रहेको श्रीधर विष्णु र उमा महेश्वरका १२ औं शताब्दीमा निर्मित प्रस्तर मूर्तिसमेत हुन् । अन्वेषक लैनसिंह बाङ्देलको कृति स्टोलन इमेजेज अफ नेपाल (सन् १९८९) मा समेत उल्लिखित यी सम्पदामध्ये विष्णुलक्ष्मीगरुड (श्रीधर विष्णु) पाटनको च्यासलहिटीबाट सन् ७० दशकको अन्त्यतिर हराएको थियो भने भक्तपुरको नासमना टोलमा रहेको उमा महेश्वर सन् १९८४ मा चोरिएको थियो । यी सम्पदा गिमे म्युजियममा रहेको थाहा पाएर कला अन्वेषक डीना बाङ्देलले समेत सम्पदाको घरफिर्तीबारे लेख्नेबोल्ने अभियान जारी राखेकी थिइन् । झन्डै तीन वर्षअघि तत्कालीन प्रधानमन्त्री केपी शर्मा ओलीले गिमे म्युजियममै पुगेर सम्पदा घरफिर्तीबारे प्रारम्भिक सहमतिसमेत गरेका थिए । तर, हाम्रा परराष्ट्र र संस्कृति मन्त्रालय, पुरातत्त्व विभाग एवं पेरिसस्थित नेपाली दूतावास अझै पनि श्रीधर विष्णु तथा उमा महेश्वर चोरिएको प्रहरी रिपोर्ट बनाउनमै कतै हराइरहेका छन् । प्रमाण र आधिकारिकता रहे पनि यही कार्यका निम्ति समर्पित खास संयन्त्रको अभावमा आफ्नो हकअधिकार दाबी गर्ने विषयमै नेपाल सरकार अरूको मुख ताकेरै बसिरहेको जस्तो देखिन्छ । अमेरिकाको सिकागोस्थित म्युजियममा प्रदर्शनीमा राखिएको तलेजु देवीको हार (नेकलेस), न्युयोर्कको मेट्रोपोलिटन म्युजियममा रहेका दर्जनौं नेपाली सम्पदा, न्युयोर्ककै रुबिन म्युजियममा रहेका पुरातात्त्विक सामग्री, बरकत ग्यालरीको अमेरिका र बेलायतदेखि हङकङ शाखासम्म भेटिएका नेपाली सम्पदाको सूची लामै हुन सक्छ । तर, लस्ट आर्टस् अफ नेपाल जस्ता निजी तहका सोधखोजमा लागेका सम्पदा सरोकारका निकाय वा केही सम्पदाप्रेमीबाहेक सरकारी संयन्त्रले यस्तो दाबी वा अभियान चलाउने यत्न अहिलेसम्म नगर्नु उदेकलाग्दो छ । अन्वेषक लैनसिंहका अनुसार सन् ७० देखि ९० सम्मको दशक नेपालनेपालीका लागि स्टोलन इमेज को कालखण्ड थियो । त्यो समयमा काठमाडौं उपत्यकाभित्रैबाट चोरिएकाहराएका पुरातात्त्विक सम्पदा २ सयभन्दा बढी छन् । अहिले राष्ट्रियअन्तर्राष्ट्रिय जागरण तथा सचेतनाका कारण नेपाली पुरातात्त्विक सम्पदाको बाहिरी विश्वमा रहेको पहिचान र अवस्थिति खुल्दै जान थालेको छ । यसकारण पनि आफ्नो सम्पदाजन्य वैभव र पुरातात्त्विक पहिचानलाई पुनःस्थापना गराउने अभियानमा सरकारी तहमा एउटा तोकिएको संयन्त्रनिकाय स्थापना गरिनुपर्छ । अनेक जोडबलले घर फर्काएर ल्याइएका सम्पदालाई छाउनी संग्रहालयको अँध्यारो कुनामा थुपार्ने तौरतरिकामा समेत पुनर्विचार गरिनुपर्छÙ अहिले पाटनमा पुनःस्थापन गरिएको लक्ष्मीनारायण मूर्तिकै शैलीमा साबिककै स्थानमा सम्पदालाई संरक्षण दिन सक्नुपर्छ । आफ्ना सम्पदाको लगत राख्न पनि नसकिरहेको पुरातत्त्व र भेटिएका सम्पदा घर फर्काउन पैसा भएन भन्दै रोइलो गरिरहने सरकारले कम्तीमा बाहिरी विश्वमा फेला पर्दै गएका आफ्ना सम्पदामा अपनत्व दर्साउन सक्नुपर्छ । बाहिरी विश्वमा फेला परेका आफ्ना सम्पदा घर फर्काउने मामिलामा पुरातत्त्वले संस्कृति मन्त्रालयलाई देखाउने, संस्कृतिले परराष्ट्र मन्त्रालयलाई र मन्त्रालयले दूतावास वा प्रधानमन्त्री कार्यालयतिर औंला तेर्स्याउने अहिलेको प्रवृत्तिको अन्त्य हुनुपर्छ । एउटा निश्चित निकायसंयन्त्रले आफ्ना सम्पदाको पहिचान, अभिलेखीकरण वा घरफिर्तीका मामिलामा सम्पूर्ण जिम्मेवारी वहन गर्ने प्रणाली बसालिएमा मात्रै यो अभियान सार्थक हुन सक्छ ।"
बिस्तारैबिस्तारै उचाइ छिचोलौं,"उत्तमबाबु श्रेष्ठको बाइकमा तिलिचो बत्तिनेहरूसँग लेख समयसामयिक लाग्यो । हिमाली देश भएर पनि अधिकतम नेपालीले हिउँ छुन पाएका छैनन्, टाढैबाट हिमाल हेरेर चित्त बझाउनुपरेको छ । घुमफिर विदेशीले मात्र गर्ने हो भन्ने मानसिकताले जरो गाडेको समाजमा हुर्केका हामीमा घुम्नुपर्छ भन्ने मानसिकता नै विकास भएन । विदेशीहरू हिमाल चढ्न र हेर्न आउने पर्यटनमैत्री देशका नागरिक भएर पनि हामीले घुमघामको महत्त्व बुझ्न ढिला गर्यौं । पछिल्लो समय विदेशीहरूको आगमन बढ्न थालेपछि, बल्ल घुम्नुपर्छ भन्ने चेतना पलाउन थालेको छ । फलस्वरूप, आन्तरिक पर्यटनको विकासको जग बस्दै छ । घुम्नु एकदमै राम्रो हो तर आफू जाने ठाउँबारे सामान्य जानकारी नराख्नु वा पूर्वतयारी केही नगर्नु भने घातक हुन्छ । यसै सन्दर्भमा, लेखकले काठमाडौंबाट बाइकमा तिलिचो तालसम्म पुग्न हतारिने युवाहरूको यात्रा कति जोखिमपूर्ण छ भनेर विस्तारपूर्वक बुझिने भाषामा प्रस्ट पारेका छन् । विदेशीहरूले सातदेखि दस दिन लगाउने ट्रेकिङ रुटमा नेपालीहरूले चारै दिनमा यात्रा सकाउन खोज्दा अक्सिजनको सन्तुलन नमिलेर ज्यानै जाँदो रहेछ । तिलिचो यात्रामा काठमाडौंबाट खान्सार पुग्दा केही घण्टाभित्रै करिब २५ प्रतिशत कम अक्सिजन भएको हावामा सास फेर्न बाध्य हुनुपर्छ । फलस्वरूप लेक लाग्ने सम्भावना बढ्छ । हिमाली क्षेत्रको यात्रा गर्दा बिस्तारैबिस्तारै उचाइ छिचोल्नुपर्छ, यसो गर्दा हाम्रो फोक्सोले अक्सिजन लिन सक्ने क्षमता बढ्दै जान्छ अनि लेक लाग्न पाउँदैन । हिमाली क्षत्रमै जन्मे हुर्केका शेर्पा जातिमा कम अक्सिजनमा श्वास फेर्न सक्ने क्षमता हुन्छ । अरू जतिका मानिसले लेक लाग्नबाट बच्ने उपाय अपनाएर मात्र हिमाली पदयात्रा गर्नुपर्छ । वीरेन्द्र सुवाल, ब्यासी, भक्तपुर"
राष्ट्रपति संस्थाको बदनाम,"राजनीतिको केन्द्रमा रहेका व्यक्तिहरूले आफ्नो सत्ता र शक्ति टिकाइराख्न विपक्षी अथवा सहकर्मीलाई राष्ट्रपतिको अफर गर्नुले लोकतान्त्रिक गणतन्त्रामक व्यवस्थालाई नै विकृत बनाउँदै लगेको छ । राष्ट्रपति राष्ट्रिय एकताको प्रतीक हो । संविधान र कानुनको रक्षा गर्दै देशको सार्वभौमसत्ता जोगाउनु राष्ट्रपतिको कर्तव्य हो । राष्ट्रपति संस्थालाई बदनाम गराउन कांग्रेस, एमाले र माओवादी तीनै दल जिम्मेवार छन् । कांग्रेस सभापति एवम् प्रधानमन्त्री शेरबहादुर देउवाले प्रधानमन्त्रीमा र पार्टी सभापतिमा टिकिराख्न उपसभापति रामचन्द्र पौडेललाई राष्ट्रपति बनाउने आश्वासन दिएका छन् । यदि चौधौं महाअधिवेशनमा पौडेलले देउवालाई सघाएनन् भने कृष्ण सिटौलालाई राष्ट्रपतिको अफर दिएर भए पनि सभापतिमा टिकिरहने दाउमा देउवा देखिन्छन् । देउवा मात्र होइन एमाले अध्यक्ष केपी शर्मा ओली पनि शक्तिमा टिकिरहन सुवास नेम्बाङलाई राष्ट्रपति बनाउने आश्वासन दिइरहेका छन् । झन् माओवादीका अध्यक्ष पुष्पकमल दाहालले त निर्वाचन अगाडि नै आफूलाई पटकपटक भित्ते राष्ट्रपतिको घोषणा गरेर राष्ट्रपति संस्थाको बदनाम गराएका थिए । राष्ट्रपतिमा चुनिन बहुमत सांसदहरूको सहमति चाहिन्छ । नेपालले मिश्रित निर्वाचन प्रणाली अपनाएको छ । यस प्रणालीमा कुनै एक दलको बहुमत आउन गाह्रो छ । अहिलेसम्मको इतिहास हेर्दा, कसै गरी कुनै दलको बहुमतको सरकार बने पनि ५ वर्षे कार्यकाल नपुग्दै, शीर्ष नेताहरूले नै आफ्नो खुट्टामा आफैंले बन्चरो हान्ने गरेका छन् । जनताले बहुमतको सरकार बनाउन जिम्मेवारी दिएको भए पनि अल्पमतको सरकारजस्तो सल्लाह नै नगरी संसद् विघटन गर्ने अनि निर्वाचनमा जाने अहंकार लाद्ने गरेको पाइयो । आफ्नै दलको बहुमत आउँछजस्तो गरी यसरी राष्ट्रपति पद दिन्छु भन्दै हिँड्नु दलहरूको अहम्मता र मूर्खता हो । दलहरू आफ्नो बोलीमा अडिग छैनन् भन्ने दाहालले ०६५ सालमा कांग्रेस सभापति गिरिजाप्रसाद कोइरालालाई राष्ट्रपति बनाउने आश्वासन दिएर पछि रामराजा सिंहलाई उम्मेदवार बनाएबाट प्रस्ट हुन्छ । ओलीले पनि कांग्रेसका सुशील कोइरालालाई राष्ट्रपति बनाउने आश्वासन दिएका थिए, तर पछि धोका दिँदै विद्या भण्डारीलाई राष्ट्रपति बनाएको इतिहास धेरै पुरानो भएको छैन । दलहरूले बोल्न नहुने कुरा बोलेर मात्र राष्ट्रपति संस्थाको गरिमा धर्मराएको छैन । बोलेको पूरा नगरेर राजनीतिलाई विकृत बनाउँदै लगेका छन् । तिलप्रसाद न्यौपाने, माछापोखरी चोक काठमाडौं"
लोकतन्त्र बिसाएर लेनदेन,"लोकतन्त्रमा राजनीतिक दल र आवधिक निर्वाचन अपरिहार्य सर्त हुन् । राजनीतिक दलबिना लोकतान्त्रिक व्यवस्थाको कल्पना गर्न सकिन्न । लेकतन्त्रिक व्यवस्थामा दलहरूको आन्तरिक लोकतन्त्रको अभ्यास महत्त्वपूर्ण पक्ष हो र त्यहाँ लोकतन्त्र कति मजबुत छ भनेर थाहा पाउने महाधिवेशन प्रक्रियाबाटै हो । दलहरू कतिको लोकतान्त्रिक विधि र प्रक्रियामा सञ्चालन भइरहेका छन् भनेर जनताले नियालिरहेका हुन्छन् । हरेक राजनीतिक दलका महाधिवेशनमा संस्थापन र इतर पक्षको गुटगत प्रतिस्पर्धालाई लोकतान्त्रिक भन्ने कि नभन्ने ? फरक विचार राख्ने पार्टीभित्रकै नेताकार्यकर्ताहरूलाई निषेध गर्नु लोकतान्त्रिक हो कि होइन ? सत्ता र शक्तिको बलमा एकलौटी गर्ने खोज्ने नेतृत्वलाई कार्यकर्ताले कसरी मूल्यांकन गर्ने ? नेतृत्व चयनको क्रममा कुन दल नेताप्रधान र कुन दल नीति प्रधान भएर उत्रिने हुन् ? महाधिवेशन प्रतिनिधिहरू स्वघोषित सूचीमा ताली बजाएर फर्किने हुन् या नेतृत्व छान्न आफ्नो विवेकपूर्ण मताधिकार प्रयोग गर्न पाउने हुन् ? यस्ता प्रश्नवरिपरि बहस भइरहेको छ । दलसम्बन्धी कानुनले हरेक दलले पाँच वर्षमा महाधिवेशन र लोकतान्त्रिक प्रक्रियाबाट नेतृत्व चयन गर्नुपर्ने व्यवस्था गरेको छ । यही कारण अहिले प्रमुख दलहरू महाधिवेशनमा होमिएका छन् । प्रमुख प्रतिपक्षी एमालेले चितवनमा महाधिवेशन सम्पन्न गरिसकेको छ भने राष्ट्रिय प्रजातन्त्र पार्टीको महाधिवेशन काठमाडौंमा भइरहेको छ । सत्तारूढ नेपाली कांग्रेस र माओवादी केन्द्रको महाधिवेशन प्रक्रियाहरू पनि चलिरहेका छन् । दलहरूका महाधिवेशनका कारण सहरदेखि गाउँगाउँसम्म राजनीतिक छलफल चलिरहेको छ, जसका कारण राजनीति चलायमान भइरहेजस्तो देखिन्छ । यस्ता छलफलले राजनीतिक प्रणालीलाई जीवन्त बनाइराख्न मद्दत मिल्छ । महाधिवेशनको क्रममा राजनीतिक सहिष्णुता, शिष्टाचार, सदाचारको प्रदर्शन गर्न दलहरूले सक्नुपर्छ । एकअर्काका महाधिवेशनमा भाषण गर्दा आरोपप्रत्यारोप गर्ने संस्कारको अन्त्य गर्न सक्नुपर्छ । स्वच्छ प्रतिस्पर्धा र सभ्य संस्कारबाट मात्र राजनीतिक दलहरूको संघीय, प्रदेश र स्थानीय नेतृत्व जनप्रिय बन्न सक्छ । दलहरूले महाधिवेशनबाट दिने सन्देश आमजनताले आगामी पाँच वर्षसम्म निष्ठापूवर्क अनुसरण गर्न योग्य र लोकतन्त्रको अनुभूति हुने खालको हुनुपर्छ किनभने फेरि महाधिवेशन आउन पाँच वर्ष कुर्नैपर्ने बाध्यता छ । यसलाई शक्ति तथा पद बाडँफाँट तथा लेनदेनको थलो मात्र बनाइनु हुन्न । दलहरूको आन्तरिक लोकतन्त्र जति बलियो हुन्छ, त्यति नै देशको लोकतन्त्र सुदृढ हुँदै जान्छ । नोदनाथ त्रिताल, चौबिसे गापा३, धनकुटा"
"पार्टी, विचारधारा र नेतृत्व","नेकपा एमाले को दसौं महाधिवेशन सकियो, नेपाली कांग्रेसको चौधौं महाधिवेशन यसै सप्ताहान्तदेखि प्रारम्भ हुँदै छ । यसैबीच राप्रपाको अधिवेशन चलिरहेको छ । आगामी फागुनमा माओवादी केन्द्रले पनि अधिवेशन गर्दै छ । अर्को वर्ष चुनावको लहर आउनेछ । यी अधिवेशनहरू एकातिर सम्बन्धित दलको वैधताका लागि अनिवार्य थिए भने अर्कातर्फ निकट आइरहेको चुनावलक्षित पनि छन् । नेतृत्व चयन, कार्यकर्ता व्यवस्थापन एवं परिचालन र जनतामा प्रभाव प्रक्षेपणमा अधिवेशनमा दलहरू केन्द्रित हुनु स्वाभाविक र अपेक्षित कुरा हुन् । राजनीतिक सत्ताप्राप्ति दलहरूको प्रमुख अभीष्ट हो, यसमा विवाद गरिरहनु पर्दैन । तर सत्ता केका लागि भन्ने प्रश्न सबैभन्दा महत्त्वपूर्ण हुन्छ । सत्ता चलाउन दलहरूले प्रस्तुत गर्ने विचार, नेतृत्व, नीति र कार्यक्रमलाई हेरेर जनताले पनि उनीहरूका प्रति धारणा बनाउँछन् । तर यस पटक कांग्रेस र एमालेले खुलेरै भने उनीहरूको यो अधिवेशनमा नीति र विचारमाथि कुनै छलफल हुँदैन । राजनीतिक पार्टी विचारधाराको मञ्च पनि हो । हिजोजस्तो पुँजीवाद, समाजवाद, साम्यवाद, उदारवाद अहिले छन् कि छैनन्, शास्त्रीय बहस गर्न सकिन्छ । हिजोकै सूत्र, हिजोकै मन्त्र असान्दर्भिक भए होलान्, तर अर्थराजनीतिकसामाजिक विचारधाराको कहिल्यै अन्त्य हुँदैन । राजनीतिक पार्टीले आफ्नो पहिचानका लागि पनि कुनै न कुनै विचारधारा अँगाल्नुपर्ने बाध्यता छ । त्यसको निरन्तर व्याख्या र विमर्श आवश्यक हुन्छ । त्यसका आधारमा नेता र कार्यकर्ताहरूले आफ्नो दृष्टिकोण बनाउँछन्, त्यसमाथि पार्टीका विभिन्न तहमा छलफल हुँदै महाधिवेशनमा आइपुग्दा त्यसले खारिएर केही नीतिगत अभिव्यक्ति पाउँछ । अर्को अधिवेशन नहुँदासम्म नेतृत्वले सोहीअनुसार पार्टीलाई अघि बढाउँछ । नीति र विचारका हिसाबले कुरा गर्दा पार्टी सञ्चालनको यो सामान्य प्रक्रिया हो । सानो होला, तर पार्टीको विचार र नीति हेरेर आफ्नो अभिमत बनाउने प्रबुद्ध जमात नेपालमा नभएको होइन । अन्यथा सत्ताका लागि मात्र केन्द्रित हुने हो भने पार्टी नै किन चाहियो ? मन्त्रालयका सचिव, प्रहरी र सेनाका हाकिमहरू जसले शासन चलाए पनि त भयो ।पार्टी अधिवेशनमा विचार र नीतिमाथि छलफल हुँदैन भनेपछि सामाजिक सञ्जाललगायत सञ्चारमाध्यमहरूमा केही प्रतिक्रिया आए, केही मत पनि व्यक्त भए । प्रदीप गिरिले समाजमा नेतृत्व गर्न विचारको स्पष्टता चाहिन्छ अन्यथा जसको लट्ठी उसकै भैंसी उखान चरितार्थ हुन्छ भनेर आफ्नो अभिमत राखे (नयाँ पत्रिका, १४ मंसिर) । कांग्रेसका वरिष्ठ नेता रामचन्द्र पौडेलले पत्रकार सम्मेलन नै गरेर कांग्रेसको रूपान्तरणका लागि दससूत्रीय विचार प्रस्तुत गरे । पार्टी नेतृत्वका लागि आआफ्ना उम्मेदवारीको औचित्य पुष्टि गर्न केही विचार र नीति राख्ने काम कांग्रेस वृत्तमा जारी नै छ । तर यी विचारको कुनै अर्थ नहुने घोषणा कांग्रेसले जारी गरिसकेको छ । हुन त, डेढ दशक नै बितिसक्यो, प्रदीप गिरिले भनेका थिए, कांग्रेसमा विचार पार्टीभित्र होइन, बाहिर छ । तसर्थ अहिले कांग्रेसमा जेजति विचार उठेका छन्, पार्टीबाहिर नै रहन्छन् भनेर मान्नुपर्ने भएको छ ।अलि फरक प्रसंगमा यो महिनाको प्रारम्भतिर विष्णु सापकोटाको बौद्धिक संस्कृतिमा नेपालका मार्क्सवादीहरूका बारेमा एउटा विचारोत्तेजक लेख आएको थियो (कान्तिपुर, २ मंसिर), त्यसमाथि झलक सुवेदीको मत (नयाँ पत्रिका, ९ मंसिर) पनि निकै गहकिलो थियो । कांग्रेस र कम्युनिस्ट पार्टीका महाधिवेशनको पूर्वसन्ध्यामा छापिएका यी लेखहरू पार्टीका विचारशील मानिने पंक्तिले पढेपढेनन् ? खुबै पढेको भए शीर्षक र लेखकको नामसम्म न हो ! हाम्रो पठन संस्कृति पनि त्यस्तै न छ ! हुन त, अध्ययनशीलता व्यक्तिको प्रवृत्ति हो, पार्टीमा लाग्दैमा त्यो आफैं प्रवाहित हुने होइन । यो वर्गीय विषय पनि होइनÙ व्यक्ति आफैंले अध्ययन, चिन्तन र मनन गर्ने कुरा हो । तर पार्टीको गठन र विकासका लागि विचारधाराको अध्ययनमनन आवश्यक हुन्छ । प्रारम्भमै मार्क्सवादी विचार र कम्युनिस्ट पार्टीका बारेमा थोरै केही भन्न मन लागेको छ । मार्क्सको विचार धेरै व्यापक छ, त्यो कम्युनिस्ट वृत्तमा मात्र सीमित छैन । कम्युनिस्ट पार्टीले कैद गरेको विचारमा त मार्क्सलाई पाउनै सकिन्न, केवल केही नारा र नाम मात्र घोकिन्छ । त्यसमा लेनिन, माओलगायत प्रभावशाली नेताहरूले निर्माण गरेको सत्ताकब्जाको दाउपेच बढी छÙ प्रचारबाजी छ । कम्युनिस्ट पार्टीको नेतृत्वले मार्क्सवादी बौद्धिक संस्कृतिको प्रतिनिधित्व गर्छ भनेर विश्वास गर्न सकिन्न । पार्टीले त स्वतन्त्र चिन्तकलाई पाखा लगाउँछ, प्रताडना दिन्छ । रूसमा लेनिनकै समयदेखि यसका अनेकौं दृष्टान्त भेटिन्छन् । आज अन्तर्राष्ट्रिय स्तरमा मार्क्सवादी बौद्धिकीको जुन विकास भएको छ, त्यो कम्युनिस्ट पार्टीको वृत्तभन्दा बाहिरबाट भएको छ, अझ लोकतान्त्रिक मुलुकहरूमा भएको छ । हामीकहाँ नै पनि मार्क्सवादी चिन्तनको घेरा कम्युनिस्ट पार्टीको वृत्तभन्दा बाहिर ठूलो छ । बीपी कोइराला मार्क्सवादी थिए । उनले अँगालेको समाजवाद मार्क्सको विचारभन्दा पृथक् थिएन । समाजवादी बिँडो कायमै राखे पनि प्रदीप गिरिबाहेक मार्क्सवादी हुँ भन्ने मान्छे कांग्रेसमा कोही छजस्तो लाग्दैन । कम्युनिस्ट मात्र मार्क्सवादी हुन्छन् भन्ने गलत भ्रम छ कांग्रेसमा पनि ।अहिले कम्युनिस्ट राजनीतिको पृष्ठभूमि भएका मार्क्सवादी चिन्तकलेखकहरू पनि पार्टीबाट आफैं अलग हुन थालेका छन् । मार्क्सवादकै पनि त्यहाँ सही व्याख्याविवेचना हुन्थ्यो त एउटा ख्याति आर्जन गरिसकेका चिन्तकलेखकहरू यसरी अलग्गिनुपर्ने थिएन । कम्युनिस्ट पद्धति हुन्थ्यो भने अलग्गिन पनि सम्भव थिएन, जेलमा कोचिनुपर्थ्यो वा निर्वासित हुनुपर्थ्यो । तुलनात्मक रूपमा खुला समाज भएकाले त्यो सम्भव भएको हो । यसो भन्दैमा मैले यहाँ पार्टीको विचारधारात्मक महत्त्वलाई न्यूनीकरण गर्न खोजेको होइन । नेपालमा कांग्रेस र कम्युनिस्ट पार्टीको गठन प्रतिकूल राष्ट्रिय परिस्थितिका बावजुद अन्तर्राष्ट्रिय तहमा प्रवाह भइरहेका विचार र अभ्यासमा टेकेर भएको थियो ।विचार, सिद्धान्त र नीतिले अनुप्राणित नगर्ने हो भने राजनीतिक पार्टी केवल सत्ताको भर्याङमा सीमित हुन्छÙ नितान्त निजी स्वार्थमा केन्द्रित हुन्छ र पार्टी लेनदेनको अखडा बन्छ । भर्खरै सम्पन्न नेकपा एमालेको अधिवेशनमा समर्थकहरूको भीड र तामझाम निकै देखियो, तर भयो के ? आधार दर्जन पदाधिकारीसहित करिब तीन सय केन्द्रीय सदस्यको चुनावभन्दा बढी त केही भएन । केपी ओलीको नेतृत्वकालमा कथित एकता र एमालेको के हालत भयो ? किन एमाले विभाजन भयो ? अध्यक्ष ओलीको एकल व्याख्यामा एमाले आश्रित छ । एउटै पार्टीमा पनि फरक दृष्टिकोण र व्याख्या हुन्छन् । त्यसमाथि स्वस्थ विमर्श हुन्छ । भक्तजनको भीड बढाएर त्यसलाई ढाकछोप गर्नु वा पन्छाउनु समाधान होइन । यो अधिवेशन केही व्यक्तिको व्यवस्थापनका लागि होइन भन्दै थिए ओली । उनले पञ्चायतकालीन गाउँफर्के शैलीमा पदाधिकारीलगायत सबै केन्द्रीय सदस्यहरूको सूची घोषणा गरे । महाधिवेशनले त्यसैलाई अनुमोदन गर्यो । जो उनीसँग असहमत भएर उम्मेदवार बनेका थिए, सबै बढारिए । आफूसँग असहमतलाई पाखा लगाएर पार्टी चलाउने मानसिकता र ओली नेतृत्वमा एमालेको राजनीतिक भविष्य के हुन्छ, म अनुमान गरिरहन चाहन्नँ । तर यसले मुलुकले अपेक्षा गरेको राजनीतिक गति दिन सक्दैन भनी प्रमाणित भइसकेको छ । पार्टी पनि चल्छ कि चल्दैन ? उही असफलता कति पटक दोहोर्याउने ?विचारमाथिको बहसलाई परित्याग गरेपछि नेपाली कांग्रेसको महाधिवेशन पनि कति भिन्न होला, अनुमान गर्न कठिन हुँदैन । हो, अहिले पनि कांग्रेस सबैभन्दा बढी खुलापन भएको पार्टी हो । त्यहाँ एमालेमा जस्तो सभापति शेरबहादुर देउवाले टीको लगाइदिँदैमा सदस्य र पदाधिकारीको चुनावी विजय निश्चित छैन । उनले नचाहँदैमा त्यहाँ विचार र दृष्टिकोण रोकिएको छैन, पार्टी सुधारकै कुरा पनि उठिराखेका छन् । नेतृत्व चयनमा बहस यथास्थिति कि सुधारसहितको विकल्प भन्ने छ । रामचन्द्र पौडेल, शेखर कोइराला, विमलेन्द्र निधि, विश्वप्रकाश, गगनहरूले कुनै न कुनै रूपमा आआफ्ना दृष्टिकोणसहित विचार प्रवाहलाई निरन्तरता दिइरहेका छन् । तथापि जब शीर्ष नेतृत्व नै विचारमन्दीको प्रतिनिधि हुन्छ, त्यो अवस्थामा पार्टीले विचारको स्पन्दन दिन सक्तैन । देउवाको नेतृत्वमा नेपाली कांग्रेसको अवस्था यस्तै रह्यो । काकताली परेर सत्तामा पुग्नुलाई पार्टीको उपलब्धि मान्न सकिन्न ।पार्टीको महाधिवेशन नै विचार, दृष्टिकोण र नीतिगत विमर्शको अन्तिम थलो हो भन्ने पनि होइन । यो निरन्तरको प्रक्रिया हो । बीपी कोइरालापछि नेपाली कांग्रेसमा विचारको प्रवाह छैन भने हुन्छÙ अहिले त्यहाँ विचारको जेजति कुरा छ, त्यो बीपीले अघि सारेका विचारकै निरन्तरता हो । तर विगत दुई दशकमा बीपीको समयमा कल्पना नगरिएको व्यापक राजनीतिक उथलपुथल भयो । २०६२६३ सालमा भएको आन्दोलन विश्वकै ठूला आन्दोलनमा गणनायोग्य थियो । राजतन्त्र फालियोÙ मुलुकले गणतन्त्र, धर्मनिरपेक्षता, संघीयतालगायत धेरै नयाँ राजनीतिक प्रयोग र अभ्यास थालेको छ । लोकतन्त्रका केही परम्परागत अडानबाहेक यसमा कांग्रेसले पार्टीगत रूपमा कुनै विचार प्रवाह गर्न सकेको थिएन । सूचना प्रविधिले दलहरूलाई उछिनेको छ । संवैधानिक प्रणालीको अभ्यासका क्रममा कैयौं गम्भीर प्रश्न उठेका छन्, कतिपय सैद्धान्तिक पनि छन् । संसद् कमजोर भएको छ, संसद्ले निर्णय गर्नुपर्ने कुराहरू न्यायपालिकाको शरणमा पुगेका छन् । हरेक मुद्दामा नागरिकहरू आफैं सडकमा उत्रिनुपरेको छ । प्रधान न्यायाधीश वा अर्को कुनै न्यायाधीशको आचरणको कुरा मात्र होइन, न्यायपालिकाको संरचना खास गरी न्यायाधीश नियुक्तिका बारेमा पुनर्विचार गर्नुपर्ने भएको छ । तर कांग्रेस मुकदर्शक भएर बसेको छ । विचार छैन भने एजेन्डा हुने कुरा पनि भएन । पचहत्तर वर्ष लामो इतिहासमा नेपाली कांग्रेस वैचारिक रूपले यति विधि दरिद्र कहिल्यै थिएन । यो अधिवेशनले फेरि पनि यस्तै विचारशून्य नेतृत्वको अनुमोदन गर्ने हो भने नेपाली कांग्रेस लोकतान्त्रिक पार्टी हो भन्ने कुनै ठाउँ बाँकी रहन्छजस्तो लाग्दैन ।कांग्रेस, कम्युनिस्ट सबै दल लोकतन्त्रको फराकिलो दायराभित्र आइसकेकाले वैचारिक द्वन्द्व र संकट नभएकाले राजनीतिमा वैचारिक विमर्श अलि ओझेल परेको पनि हुन सक्छ । अमेरिकी राजनीतिशास्त्री फुकुयामाले भनेजस्तो यो इतिहास वा विचारको अन्त्य पनि होइन, आयाम बदलिएको मात्र हो । अर्को कुरा, खुला र बहुदलीय प्रतिस्पर्धाको राजनीतिमा पार्टी सत्ताको भर्याङ नै हो, पार्टीबाहेक अर्को माध्यम उपलब्ध छैन । तर त्यो भर्याङसम्म पहुँच र त्यसको प्रयोग प्रतिस्पर्धात्मक हुनुपर्यो । चुनाव हुनु मात्रै प्रतिस्पर्धा होइन । संविधानले पार्टीहरू लोकतान्त्रिक हुनुपर्छ भनेको छ । तर त्यो प्रावधान पाँच वर्षमा एक पटक अधिवेशनको औपचारिकता पूरा गर्नेमा सीमित भएको छ ।हाम्रा दलहरूको संरचना र नेतृत्व अभ्यास पटक्कै प्रतिस्पर्धी छैन । प्रतिस्पर्धा भनेको पार्टीको अधिवेशनमा हुने चुनावमा कुनै आकांक्षीको व्यक्तिगत हारजितको मात्र कुरा होइन । नेतृत्वसँगै नीति र दृष्टिकोण पनि प्रतिस्पर्धामा हुनुपर्छ । पार्टीभित्र मात्र होइन, आवधिक चुनावमा त्यो नीति र दृष्टिकोणप्रति लोकप्रिय समर्थन पनि अपेक्षित हुन्छ । लोकप्रिय समर्थन जुटाउन नसक्ने नेता हट्नुपर्छ, फेरि आउने प्रयत्न पनि गर्नु हुँदैन । नेतृत्वका लागि समयसापेक्ष आन्तरिक प्रतिस्पर्धा र स्वस्थ्य खेलनियमको अभाव छ । पार्टीहरू चरम आन्तरिक विग्रहमा छन् । पार्टीभित्रै भ्रष्टाचार व्यापक हुन थालेको छ । सरकारी पद र प्रभावको पार्टी अधिवेशनमा दुरुपयोग भएको गुनासो सुनिन्छ । नेता भनेका सबैभन्दा ठूलो सामन्त र ठेकदार हुन्जस्तो लाग्छ । लेनदेन र भागबन्डा नमिलेपछि यो पार्टी किन चाहियो भन्ने मानसिकता छ । यसरी कति दिन चल्छन् पार्टीहरू ? पार्टीहरू आफैं संकटग्रस्त छन्, संकटग्रस्त पार्टीहरूले कसरी सुशासन दिन सक्छन् ? नेता भनिएकाहरू जनताका नजरमा असान्दर्भिक हुँदै गएका छन् । यो एक जनाको कुरा होइन, देउवा, ओली, प्रचण्ड, माधव नेपालदेखि कमल थापासम्म सबैमा यो लागू हुन्छ । लोकतन्त्र मात्र होइन, आजको राजनीति नै दलहरूको अभावमा चल्न सक्तैन । दलहरूको सान्दर्भिकता र उपयोगिता पुनःस्थापित गर्न नसक्ने हो भने यस्ता अधिवेशन र नेतृत्वका नाममा पार्टीलाई एउटा ठूलो सामन्तको अखडा बनाउनुको कुनै औचित्य छैन । यो कुरामा प्रमुख भनिएका कांग्रेस, कम्युनिस्ट पार्टीहरू गम्भीर हुनु जरुरी छ । पार्टी सञ्चालनको आन्तरिक पद्धतिमै सबैभन्दा पहिले बहस केन्द्रित गर्नु जरुरी छ । स्वस्थ प्रतिस्पर्धा र सर्वस्वीकार्य खेलनियमको स्थापना, मर्यादा र पालना नै यसको निकास हुन सक्छ ।"
दलहरूको दलनमा महिला,"जनीतिक दलका महाधिवेशनहरूको मौसम छÙ समाचारपत्र, सामाजिक सञ्जाल रंगिएका छन् । न्यायालयमा विरोध प्रदर्शन छ, रुबी खानको न्यायको माग छ र यस्तै रीतका अन्य धेरै मुद्दा चर्चामा छन् । तर केही यस्ता मुद्दामा नागरिक समाज र सञ्चारमाध्यमको ध्यान पुगेको देखिँदैन जसलाई अहिले उठाइएन भने विधिको शासनको पालन नहुन सक्छ र धेरै अबेर पनि । अनि पछि यस्तो भएन भन्दा धेरै ढिलो भइसक्छ । नागरिक समाजमा उठ्ने मुद्दाहरूको प्राथमिकता निर्धारण गर्ने नागरिक समाज र सञ्चारमाध्यमले नै हो । तर मलाई कहिलेकाहीँ ताज्जुब लाग्छ, उपयुक्त समयमा मुद्दा नउठाएर, बल्झिन दिएर अनि पछि पछुताएर, विभिन्न निकायलाई दोष दिएर काम किन थप्छौं हामी ?३ जेठ २०७५ मा नेकपा एमाले र नेकपा माओवादी केन्द्र एकीकरण हुनुअघिको पुरानो एमालेको विधानमा राजनीतिक दलका सबै तहका समितिहरूमा कम से कम एकतिहाइ महिला हुनुपर्ने प्रतिबद्धता थियो जुन एकीकरणपछिको विधानमा हटाइयो । तर त्यो प्रावधान राजनीतिक दलसम्बन्धी ऐनमा छ । राजनीतिक दलसम्बन्धी ऐन२०७३ को दलको संगठनात्मक संरचनासम्बन्धी दफा १५(४) मा स्पष्ट भनिएको छ, दलका सबै तहका समितिमा कम्तीमा एकतिहाइ महिला सदस्य हुने व्यवस्था गर्नुपर्नेछ । कसरी यस्तो भयो त ? दलहरूले आफ्ना विधानमा प्रतिगामी भएर स्थान दिन नखोजे पनि यो प्रावधान राजनीतिक दलसम्बन्धी ऐन२०७३ मा कसरी आयो त ? यसको पृष्ठभूमि छ । हाम्रो देशमा एउटा राम्रो अभ्यास छ जसअनुसार निर्वाचनसम्बन्धी कानुनहरूको प्रारम्भिक मस्यौदा आयोगले गर्छ, ती लाइन मन्त्रालयको हुलाकी भूमिकाबाट कानुन मन्त्रालय पुग्छन् जहाँ ती संविधानसम्मत छन् कि छैनन् भनेर हेरिन्छ अनि राज्य व्यवस्था संसदीय समितिमा छलफलका लागि पेस हुन्छन् । त्यसपछि मात्र संसद्मा टेबल गरिन्छन्, पारित हुन्छन् र राष्ट्रपतिले मोहर लगाएपछि कानुन बनेर लागू हुन्छन् । ऐनबाहेक निर्वाचनसम्बन्धी नियमावली, निर्देशिका, आदेश निर्वाचन आयोगबाट जारी हुन्छन् र कानुनसरह नै लागू हुन्छन् । निर्वाचन आयोगले राजनीतिक दलहरूभित्र लोकतान्त्रिक र समावेशी अभ्यास कसरी संस्थागत हुन्छ भन्ने सधैंको सरोकारका कारण राजनीतिक दलसम्बन्धी ऐनको प्रारम्भिक मस्यौदामा यो प्रावधान राख्यो र यो प्रावधान ऐन बनेर संसद्बाटै पारित भई यस मुलुकको कानुन बनेर आयो ।त्यसपछि कतिपय दल एकीकरण भए, एकीकरण भएका फुटे, निर्वाचन आयोगमा नयाँ दर्ता पनि भए । निर्वाचन आयोगले देश, काल, परिस्थिति र आफ्नो मर्यादाअनुसार मुलुकको राजनीतिक द्वन्द्वलाई निकास दिने, कहिले संविधान र कानुनअनुसार मध्यस्थता गर्ने, कहिले फैसला गर्ने गरेर लोकतन्त्रीकरणको बाटाको सहजीकरण गरिराख्यो । आयोगको सामूहिक विवेकको प्रयोग र धैर्यलाई कतिपयले आलोचना गरे, लतारियो भन्ने आदि आक्षेप लगाए । यसबीच निर्वाचन आयोगमा वार्षिक लेखापरीक्षण बुझाउने ताकेतादेखि अन्य विधिसम्मत औपचारिकताहरू पूरा गर्नू, ऐनकानुनको पालना गर्नू भनी आयोगले नियमित रूपमा दलहरूलाई पत्र लेखिराख्योÙ ताकेता गरिराख्योÙ आग्रह गरिराख्यो, तर विडम्बना के भने, जहिले पनि हाम्रो देशमा राजनीतिक आपत्कालको वातावरण बनिरह्यो । आवधिक चुनाव हुन्छ कि हुँदैन भन्ने प्रश्न सधैं निर्वाचन आयोगका अगाडि तेर्सिराख्यो ।कहिले मधेस आन्दोलन र मधेसका दलहरूलाई निर्वाचनमा ल्याउने चुनौती, कहिले मोहन वैद्य र विप्लव आदिका उत्पात, कहिले के कहिले के जसको निहुँमा खास गरेर ठूला दलहरूले आयोगको आदेशलाई नटेर्ने गरिराखे । माथि भनिएजस्तै नेकपा माओवादी केन्द्रसँग एकीकरणपूर्व नेकपा एमालेको विधानमा अस्तित्वमा भएको, मुलुकको ऐनमा प्रस्ट लेखिएको सबै तहका समितिहरूमा एकतिहाइ महिला समावेश गर्नू भन्ने प्रावधान गौण भयो । त्यस बेला एकीकरण भएको दलले बहुमतको सरकार बनाउने प्रजातान्त्रिक क्रियामा तगारो नबन्नुस्, अहिले चुप लाग्नुस्, पछि महाधिवेशन हुँदा दलहरूले पालना गर्छन् भन्यो । यत्रो बहुमत ल्याएको एकीकृत दलले सरकार बनाउन लाग्दा तगारो बन्नु हुँदैन, जनमतको सम्मान गर्नुपर्छÙ यति दुःख गरेर बल्ल चुनाव सम्पन्न गरिएको छ, यो बेला यस्ता महिलाको समावेशीकरणका झिनामसिना कुरा गर्नु हुँदैन । आखिर कानुनमा छँदै छ, चुनावअघि दलहरूको महाधिवेशन भएपछि चाहिँ दलहरूले पक्कै पालना गरिहाल्छन्Ù निर्वाचन आयोगले पालना गराउँछÙ सञ्चारमाध्यम, नागरिक समाज बोल्छन्Ù दलहरूलाई पनि दबाव हुन्छÙ चिन्ता नगरौं भनेर चित्त बुझाइयो । त्यति बेला निर्वाचन जितेर आएको एकीकृत दललाई सरकार गठन गर्न हतारो थियो, महिलाको समावेशिता प्राथमिकतामा परेन, ऐनको अवहेलना गरियो । त्यति बेलै निर्वाचन आयोगले गाली खाइराखेको थियो । किनभने संवैधानिक प्रावधानले गर्दा राष्ट्रिय सभाको निर्वाचन परिणाम नआई प्रतिनिधिसभाको निर्वाचन परिणाम घोषणा गर्न नमिल्ने भएर प्रतिनिधिसभाको परिणाम घोषणा गर्न ढिलो भएको थियो । यस कुरामा निर्वाचन आयोगको दोष थिएन किनभने राष्ट्रपतिबाट संसद्ले पारित गरिसकेको राष्ट्रिय सभा निर्वाचन ऐन ल्याउनमा ढिलाइ गरिएको थियो ।यसै पनि सरकार बनाउन ढिलो भइराखेका बेला बहुमत ल्याएको नयाँ एकीकृत दलका सबै तहका समितिहरूमा ऐनअनुसार एकतिहाइ महिला हुनैपर्छ भन्ने जिद्दी गरेर अझै ढिलो गर्नु भनेको जनमतको कदर नगर्नु हुन गयो । ऐनको पालना गर्नुस् भन्ने आयुक्तलाई जिद्दी गर्ने, कुनै एक पार्टीको पक्षमा लागेर दलीय स्वार्थका कारण सरकार बनाउन ढिलाइ गर्ने आदि आरोप लगाइयो । बहुमतको घमण्डले दलभित्रको संरचनामा एकतिहाइ महिलाको समावेशीकरण गर्नुपर्ने ऐनको प्रावधानको सरकार बनाउने सबैभन्दा ठूलो एकीकृत राजनीतिक दलले अवहेलना गर्दा त्यस बेला कानुनी राज्यको समर्थनमा सञ्चारमाध्यमहरू बोलेनन्, न नागरिक समाजबाट कसैले बोले ।आज पनि यस विषयलाई राजनीतिक दलहरूले, सञ्चारमाध्यमले, नागरिक समाजले अनदेखा गर्ने हो भने राजनीतिक दलहरूद्वारा ऐनका प्रावधानको अवहेलना संस्थागत हुनेछ । जनताको प्रतिनिधित्व गर्ने, अझ देशको नेतृत्व गर्ने दलहरूले आफैं ऐन पारित गर्ने अनि आफैं त्यसका प्रावधानहरूको पालना नगर्ने गरेर विधिको शासनको मजाक बनाउन मिल्छ ? सडकमा र सामाजिक सञ्जालमा सक्रिय रहेर अनेक मुद्दा उठाइराख्ने नागरिक समाज र अग्रगामी, निष्पक्ष सञ्चारमाध्यमहरूले अब पनि बोलेनन् भने निर्वाचन आयोगजस्ता संवैधानिक निकायहरू सुधारको एजेन्डामा काम गर्न निरुत्साहित हुनेछन् । अनि बेलामा नबोलेर पछि कानुनी प्रावधान मिचियो, समावेशीकरण भएन भनेर रुनुकराउनुको कुनै अर्थ रहनेछैन । महाधिवेशन प्रतिनिधिहरूमा महिला, युवा र सबै समुदायको प्रतिनिधित्व उत्साहजनक छÙ यो गतिलाई अगाडि लैजाऔंÙ बेलाको बोली बोलौं । कम से कम ऐनअनुसार राजनीतिक दलहरूका सबै तहका समितिमा एकतिहाइ महिला सुनिश्चित हुनेछन् । महिलाको समानुपातिक राजनीतिक सहभागिता एक दिनमा हुने विषय होइन । यसका लागि धरातलीय पृष्ठभूमिका साथ आधारशिला तयार गर्नुपर्छ, सबै तहमा सार्थक प्रतिनिधित्व हुनु आवश्यक छ, अनि मात्र सर्वोच्च र उच्च पदमा महिलाको उपस्थिति स्वाभाविक हुन्छ, जीवन्त हुन्छ, दिगो हुन्छ । शर्मा पूर्व निर्वाचन आयुक्त हुन् । उनी निर्वाचन आयोगको कानुन तर्जुमा समितिकी चेयरसमेत थिइन् ।"
कांग्रेस पुनर्जागरणका लागि संकल्प,"परिवर्तन अपरिहार्य कांग्रेसले संस्थागत निर्णय नगरी नेतृत्वले गल्ती गर्दा सार्वजनिक रूपमा आलोचित हुनुपरेका उदाहरण छन् । संविधानसभाबाट नयाँ संविधान घोषणा गरेर यसको जगमा समृद्धिको उत्साहजनक यात्रामा सिंगो पार्टी प्रतिबद्ध हुनुपर्ने बेला जिम्मेवार नेताबाट सार्वजनिक रूपमा फरक मत जाहेर गरिँदा पनि पार्टीमाथि प्रश्न उठेका छन् । अन्य नेताले त्यसको प्रस्टीकरण दिनुपरेका उदाहरण छन् । कैयौं सार्वजनिक मुद्दामा निर्णय दिन ढिला गर्दा पनि कांग्रेसलाई सुस्त पार्टीका रूपमा टिप्पणी गर्ने मौका मानिसले पाएका छन् । विधानसम्मत रूपमा नचल्दा पार्टीको आन्तरिक जीवनमा समस्या देखिएका छन् । क्रियाशील सदस्यता वितरण र नवीकरणमा हरेक महाधिवेशन अगाडि देखापर्ने समस्याको दीर्घकालीन समाधान गर्नुपर्नेछ । समग्रमा, कांग्रेसको इतिहास गर्विलो छ तर आजको पुस्ताको रित्तो गोजी इतिहासको रटानले भरिन्न । उसलाई वर्तमानको आर्थिक सुरक्षाको ग्यारेन्टी चाहिएको छ । यसका निम्ति कांग्रेसले गौरवशाली इतिहासबाट सिक्दै वर्तमानमा यथार्थको धरातलमा टेक्दै भविष्यमुखी यात्रा तय गर्नुपर्नेछ ।"
शैक्षिक प्रतिगमन र मन्त्रीको कार्यसूची,"शिक्षा मन्त्रालयका उच्च पदाधिकारी मित्रहरू शिक्षाका विषयमा काम गर्ने असरकारी वा गैरनाफामूलक संस्था तथा व्यक्तिहरू नकारात्मक रहे र सरकार नभए उनीहरूको खेती नहुने बताउँछन् । यो कुरा सुन्दासुन्दै पनि हालसालै भएका दुई परिघटना सकारात्मकभन्दा निकै चिन्ताजनक खालका छन् । पहिलो त प्रचण्डले पार्टी बलियो बनाउन शिक्षकहरूलाई राजनीतिमा लाग्न गरेको आह्वान हो, जसले देशका लागि शिक्षाको आवश्यकता महसुस गर्ने सबैलाई चकित र रुष्ट बनाएको छ । देशको शिक्षा दलगत राजनीतिको गम्भीर सिकार भएको धेरैले महसुस गरेकै विषय हो । राजनीतिमा शिक्षकको प्रयोग शिक्षामा प्रतिगामी विचार हो । प्रचण्ड यस विषयमा अनभिज्ञ रहने कुरै भएन । अनभिज्ञ छन् भने यसको एउटा अर्थ हो उनी देश विकासमा शिक्षाको महत्त्व देख्दैनन् । यसो भन्दैमा अरू दल यस मामिलामा सफा छन् भन्ने कदापि होइन । गिरिजाबाबुले पनि राजनीतिक मामिलाका अगाडि शिक्षा प्राथमिकतामा नभएको सार्वजनिक रूपमै नबोलेका होइनन् । त्यस अर्थमा भन्ने हो भने हाम्रा नेताहरू देशको नेतृत्व गर्ने आवश्यक योग्यता नै राख्दैनन् । अहिले धमाधम दलहरूका अधिवेशन भइरहेका छन् । शिक्षकहरूले दलका निर्वाचनमा भाग लिएका मात्र होइनन्, विभिन्न तहमा निर्वाचित भएका समाचार आइरहेका छन् । निर्वाचन आयोगले यस विषयमा दलमा संलग्न नहुन गरेको निर्देशनप्रति शिक्षकहरूका संगठनले स्वाभाविक रूपमा असन्तुष्टि व्यक्त गरेका छन् । निर्वाचन आयोगले कानुनमा लेखिएअनुसारको व्यवहारको अपेक्षा गरेको हो । देशमा कति नियम पालन हुन्छन् कि हुन्नन्, छलफल र न्यायिक निरूपणको अर्को विषय हो तर यसले सार्वजनिक शिक्षाप्रति कुनै दल चासो राख्दैन भन्ने थप प्रमाणित गर्छ । लौ न त, शिक्षक निर्वाचित भएर आए शिक्षाको उन्नति होला भनौं भने पनि निर्वाचित भएर आउँदा तिनले शिक्षाका क्षेत्रमा खास सुधारको पहलकदमी लिएको देखिन्न । शिक्षक पृष्ठभूमि भएका जनप्रतिनिधिमध्ये एकदुई अपवाद छाडेर शिक्षाप्रति संवेदनशील छैनन् । दोस्रो परिघटना हो शिक्षामन्त्रीको प्राथमिकता कार्यसूची । लामो समयपछि सार्वजनिक भएको, खरिद आदेशजस्तो शैलीमा आएको यो सूचीमा टिप्पणी गर्नु गाह्रो छ । नेकपा माओवादीका अध्यक्ष प्रचण्डले नै शिक्षकलाई दलमा लाग्न भनेपछि उनैका शिक्षामन्त्रीको कार्यसूची कस्तो आउँछ, अड्कल गर्न सकिने विषय हो । यद्यपि उनले एउटा अन्तर्वार्तामा आफू शिक्षक राजनीतिमा लाग्न नहुने पक्षमा रहेको जिकिर भने नगरेका होइनन् । प्राथमिकतामा धेरै बुँदा उल्लेख गर्नुभन्दा नियमित काम जारी राखे पुग्ने खालका छन् । चुनाव लागेको हो भने बरु त्यसैलाई ध्यानमा राखेर आफूले स्वामित्व लिन सक्ने गरी शिक्षा सुधारका विषय कार्यसूचीमा सामेल गरेका भए हुन्थ्यो । यहाँ केही अन्दाज गरेर सूचीमा प्रतिक्रिया गर्ने जमर्को गरिएको छ । अर्थात्, यहाँ खास दृष्टिकोण र प्रतिबद्धता छैन । शिक्षामा केही नगर्ने भन्नेमा सत्तारूढ दलहरूबीच कुरा मिलेको देखिन्छ । वर्षौंदेखि चर्चा र असफल प्रयत्नका चोटले थङ्थिलो भएको संघीय शिक्षा ऐनको विषय प्राथमिकताको ९ नम्बरमा परेको छ । बुँदा एउटा भए पनि त्यहाँ पर्गेल्नुपर्ने विषय प्रशस्त छन् संघीयतासापेक्ष शिक्षक व्यवस्थापन, तीनै तहका सरकारका शैक्षिक कार्य क्षेत्रको व्याख्या, विश्वविद्यालयहरूको स्वायत्तताको प्रत्याभूतिजस्ता दृढता लिनुपर्ने विषय आदि । यो बुँदालगत्तै शिक्षक मिलानको विषय आएको अनि अन्तिमतिरको बुँदामा शिक्षक कर्मचारीका समस्या समाधान गर्नेजस्ता कुरा गरिनुका साथै ऐनको मस्यौदा मात्र बनाउने भनिएकाले पनि यो सूचीका लागि सूचीमा समावेश भएको देखिन्छ । हालसम्म मस्यौदाका त दुईचार संस्करण सार्वजनिक नै भइसकेका होलान्, जुन अब बरमझियाका सक्कली बूढाका सन्तति दाबी गर्ने पेडा पसलका साइनबोर्डजस्तै भएका छन् । २० नम्बरमा उच्चस्तरीय शिक्षा आयोगको प्रतिवेदन क्रमशः कार्यान्वयन गरिने भनिएको छ । यो वाक्य बडो पाल्सी छ । यसको स्वामित्व लिनु र शैक्षिक अभियानकर्ताहरूले माग गरेजस्तै त्यसबारे संसद्मा छलफल गराउनुचाहिँ आवश्यक छ । औपचारिक रूपमा सार्वजनिक नगरी त्यसका आधारमा भनेर सरकारले शिक्षा नीति पास गरिसकेको छ । यसले स्वाभाविक रूपमा मुख्य कुराहरू छुटाएर ल्याइएको शिक्षा नीतिको प्रतिस्थापनसमेत माग गर्छ, यद्यपि त्यो नीति पारित भए पनि कार्यक्रमहरू मूलतः तदर्थवादबाटै चलिरहेका देखिन्छन् । विद्यालय नक्सांकन गर्नेजस्ता जरुरी विषयहरू उपेक्षित नै छन् । कोभिडले सबैभन्दा आक्रान्त क्षेत्रमध्ये शिक्षा एक हो । सबै विद्यार्थीलाई खोप लगाउने विषय प्राथमिकतामा १ नम्बरमै परेको छ । तर यो मात्र पर्याप्त छैन । निजी विद्यालयहरूले अनलाइन कक्षा चलाएर शुल्क लिन पाउने भएपछि माहोल चकमन्नजस्तो भएको छ । सामुदायिक विद्यालयहरू खुलेकै छैनन् भने हुन्छ । हल्ला गर्न सक्नेका छोराछोरी निजीमा जान पाएका अनि शिक्षक र कर्मचारीले तलब पनि पाइरहेका भएर गाउँतिर पनि चकमन्न छ । यसलाई सबै दलले राजनीतिक अभियानकै एक भागका रूपमा लिनुपर्नेछ । विद्युतीय माध्यमबाट दिइने शिक्षा प्रणाली संगठित गर्ने विषय पनि कार्यसूचीमा परेको छ, जसलाई विद्युतीय उपकरण किन्नेभन्दा शैक्षिक रूपान्तरण गर्ने कार्यक्रमका रूपमा अघि लैजानु महत्त्वपूर्ण छ । शिक्षकको क्षमता वृद्धि र सरोकारवालाको अभिमुखीकरण कार्यक्रम विस्तार गर्नुभन्दा पहिल्यै गर्नुपर्छ । शिक्षकको यस्तो तालिमको जिम्मा निजी क्षेत्रलाई दिन सकिन्छ । (यथार्थमा सम्पूर्ण शिक्षक तालिम प्रक्रिया नै निजीकरण गर्न सकिने विषय हो । कहिले कहाँ, कहिले कहाँ पुग्ने कर्मचारीबाट शिक्षाका विशिष्टीकृत काम स्तरीय हुन सक्दैनन् ।) एउटा राजनीतिक व्यक्तिले शिक्षालाई कसरी लिने र के गर्ने भन्नेबारे भारतको दिल्ली सरकारका पूर्वशिक्षामन्त्री (हाल उपमुख्यमन्त्री) मनीष सिसोदिया उदाहरणीय बनेका छन् । उनका कुरा विद्युतीय माध्यममा हेर्नु, पढ्नु वा उनका काम हेर्न र भेट नै गर्न जानु हाम्रा शिक्षामन्त्रीको प्राथमिकतामा रहन सक्ने विषय हुन् । शिक्षामन्त्रीले फ्रान्समा रहँदा त्यहाँका स्कुल र कलेज हेर्ने अवसर लिए होलान् नै । आफूले युनिसेफ महासभामा प्रस्तुत गरेको नीति वक्तव्य कार्यसूचीको पुछारमा पारेका छन् । सामुदायिक भनिने सरकारी विद्यालयहरूका असफलतामै निजी विद्यालयहरू हुर्केकाले त्यसको टुंगो नलगाई शिक्षा अगाडि बढ््न सक्दैन । अब यो निजी कि सार्वजनिक भनेर रोज्नेभन्दा पनि त्यो कसरी व्यवस्थापन गर्ने भन्ने प्रश्नतिर आएको छ । देशको यत्रो धनराशि एकातिर अदक्ष शिक्षा प्रणालीमा खर्च भइरहेछ, अर्कातिर धेरै अभिभावक पनि पैसा तिरितिरी त्यस्तै शिक्षा किनिरहेका छन् । अहिले माओवादी क्रान्तिकारिता निजी विद्यालयको चास्नीमा डुबिसकेकाले यो कुरै पनि उठ्न छाडेको हो । सरकारले उच्चस्तरीय शिक्षा आयोगको प्रतिवेदनको स्वामित्व नलिनुको मुख्य कारण नै दस वर्षभित्र विद्यालयहरू गैरनाफामुखी बनाउने सिफारिस थियो भन्ने जगजाहेरै छ । सवाल टुंगिएकै छैन ।महालेखापरीक्षकको प्रतिवेदनले शिक्षा बढी भ्रष्टाचार भएको दोस्रो क्षेत्र रहेको बताएको छ । भ्रष्टाचारका दृष्टिले त जता गए पनि फरक पर्दैन तर शिक्षालाई गैरशैक्षिक आकर्षणको विषय नबनाउने हो भने यो मन्त्रालयलाई निर्माणको जिम्मेवारीबाट हटाउनुपर्छ । शिक्षासम्बद्ध निर्माणहरू शिक्षा क्षेत्रका संरचना हुन् भनेर अनुभूति गरिने किसिमका छैनन् । विश्वविद्यालयहरू स्वायत्त भए, विद्यालयहरू पनि स्थानीय सरकारको अधीनमा रहे भने आफूले के शासन गर्ने भनेरै आत्तिएको मन्त्रालय यस्ता मामिलामा सहमत हुन त गाह्रै होला । शिक्षा मन्त्रालयलाई शैक्षिक प्रशासन र अब्बल भ्रष्टाचारी मन्त्रालय हुनबाट बचाउन भने यस्ता प्रयत्न जरुरी छन् । देशमा कसलाई किन शिक्षामन्त्री बनाउने भन्ने विषय चिट्ठा हाल्नेभन्दा पनि हलुका रहेकाले यस्ता कामको दायरा वर्तमान मन्त्रीको शिक्षाप्रतिको ज्ञान, दृष्टिकोण र साहसमै भर पर्छ । वर्तमान शिक्षामन्त्रीलाई धेरैजसो शिक्षामन्त्रीलाई जस्तै त्यसमा आफूलाई अब्बल प्रमाणित गर्ने अवसर हुन्छ तर यो कार्यसूचीले भने सुरुमै धेरैलाई खास केही नहुनेमा पक्का बनाएको छ । यी विषयमा कथित नागरिक समाज पनि चुइँक्क गर्दैन । आन्दोलनकारीका केटाकेटीलाई पनि यसको असरले छुँदैन । उनीहरू एक किसिमका प्रतिक्रियावादीमा सीमित भएका छन् ।भट्टराई शिक्षा नीति तथा अभ्यास केन्द्रसँग सम्बन्धित छन् ।"
नाकामै खोप,"मनोज बडू (दार्चुला), अर्जुन शाह (धनगढी) र भवानी भट्ट (कञ्चनपुर)"
क्षतिपूर्ति पाउनै कठिन,"अर्घाखाँची (कास) बिजुलीको लाइन तान्ने क्रममा झिमरुक नदीले बगाएर सन्धिखर्क७ का २४ वर्षीय सन्दीप नेपालीको गत शुक्रबार निधन भयो । प्यूठानसँग जोडिएको जलुके लामातालमा विद्युत्को तार तान्ने क्रममा मृत्यु भएका उनको शव बिहीबार मात्रै परिवारले बुझे । उनी मुख्य मिस्त्री थिए । थ्रीफेस तार तान्ने क्रममा उनलाई नदीले बगाएको थियो । निर्माण व्यवसायीले मजदुरको मृत्यु विमाङ्कनबापतको रकम दिन नमान्दा परिवारले शव उठाएको थिएन । क्षतिपूर्ति र मृत्यु विमाङ्कनको रकम दिन सुरुमा ठेकेदारले मानेनन्, मृतक सन्दीपका बुबा पूर्णबहादुरले भने, प्रहरीकहाँ पाँचछ दिनसम्म छलफल गर्दा बल्ल ठेकेदार हच्किए । धेरै दुःख भयो, बेलैमा शव उठाएर दाहसंस्कार गर्न पाइएन । नियमपूर्वक पाइने क्षतिपूिर्त रकम दिन पनि आलटाल भएको उनले बताए । ठेकेदारबाट धम्क्याउने जस्ता काम भएको उनको गुनासो छ । निर्माण व्यवसायीले मेसिन, कामदारको बिमा गरेका हुन्छन् । काम गर्दा मेसिन, औजार टुटफुट भए, चोरी भए, जले, आक्रमणमा परेमा बिमा कम्पनीबाट रकम पाउँछन् । मजदुर घाइते र मृत्यु भएमा क्षतिपूर्ति पाउने व्यवस्था छ । छ दिनसम्म प्रहरी कार्यालयमा छलफल गर्दा ठेकेदारले ३ लाख २५ हजार रुपैयाँ रकम दिने आश्वास दिएको पूर्णबहादुरले बताए । किरिया खर्च ६० हजार दिएको र अरू बाँकी रकम पुस २ गते दिने गरी कागज गरिएको उनले बताए । बिमाबापत ५ लाख ३० हजार रुपैयाँ पाउनुपर्ने भए पनि ठेकेदारले दिन नमिल्ने बताएको उनले बताए । क्षतिपूर्ति रकम उपलब्ध गराउने कागज भएपछि बिहीबार शव दाहसंस्कार गरिएको उनले बताए ।"
अन्तर्क्रियाविहीन सरकारी वेबसाइट,"नयाँ बन्ने सबै सरकारी वेबसाइटमा च्याटबट सरकारी कार्यालयको वेबसाइट निर्माण तथा व्यवस्थापनसम्बन्धी निर्देशिका, २०७८ को दफा ३ मा वेबसाइटमा राखिने विषयवस्तुबारे उल्लेख छ । यसमा च्याटबट समावेश नभए पनि नयाँ फिचरका रूपमा यसलाई राख्ने गरिएको सूचना प्रविधि विभागका महानिर्देशक प्रेसशरण श्रेष्ठले जानकारी दिए ।ढेड महिनाअघि हामीले यसबारे छलफल गरेका थियौं, उनले भने, बैंकहरूले च्याटबट राख्ने गरेका छन्, सरकारी साइटमा पनि राख्दा राम्रो हुन्छ भन्ने हाम्रो बुझाइ छ । डेटाबेस बलियो बनाए यो निकै प्रभावकारी हुन्छ । निर्देशिकाअनुरूप विभागले सरकारी कार्यालयका वेबसाइटमा एकरूपता कायम गर्न हाल टेम्प्लेट बनाइरहेको र त्यसमा च्याटबट पनि समावेश गरिने श्रेष्ठको भनाइ छ ।"
सीजीको सोलार प्रोजेक्ट अनुमति खारेज,"(काठमाडौं)  चौधरी ग्रुप इनर्जी इन्फ्रास्ट्रक्चर प्राइभेट लिमिटेड (सीजीईआई) ले पाएको १२० मेगावाट उत्पादन क्षमता बराबरको सौर्य ऊर्जा (सोलार प्रोजेक्ट) आयोजनाको सर्वेक्षण अनुमतिपत्र खारेज भएको छ । महोत्तरीमा निर्माण प्रस्ताव गरिएको सोलार प्रोजेक्ट आयोजनाको सर्वेक्षण अनुमतिपत्र नवीकरण गर्न सीजीईआई नआएपछि खारेज गरिएको विद्युत् विकास विभागले जनाएको छ । सरकारले २०७५ चैतमा आयोजना गरेको लगानी सम्मेलनका क्रममा चौधरी ग्रुप र क्यानाडेली कम्पनी स्काई पावरबीच सौर्य ऊर्जाका विभिन्न आयोजनामा लगानी गर्नका लागि सम्झौता भएको थियो । लगानी बोर्डको कार्यालयले सम्मेलनपछि सार्वजनिक गरेको विवरणमा यी दुई कम्पनीबीच संयुक्त उपक्रम (जोइन्ट भेन्चर) मा ६ सय मेगावाट उत्पादन क्षमताका विभिन्न सौर्य परियोजनामा ५० अर्ब रुपैयाँ लगानी गर्ने गरी सम्झौता भएको उल्लेख छ । लगानी सम्मेलनकै क्रममा सीजीले प्रदेश २ सरकारसँग पनि सोलार प्रोजेक्ट आयोजनामा लगानी गर्न सम्झौता गरेको थियो । प्रदेश २ मा जलविद्युत् आयोजना नभएकाले त्यहाँ सौर्य आयोजना बनाउने संघ र प्रदेश सरकारको समेत योजना छ ।गत भदौ २२ मा ऊर्जा सचिवस्तरीय बैठकले सीजीईआईको सर्वेक्षण अनुमतिपत्र खारेज गर्ने निर्णय गरेको विद्युत् विकास विभाग स्रोतको भनाइ छ । सीजीईआई आयोजनाको सर्वेक्षण अनुमतिपत्र नवीकरण गर्न नआएका कारण रद्द गर्नुपरेको विभागले जनाएको छ । सौर्य पीभी विद्युत् आयोजना, महोत्तरी (१२०) मेगावाटको विद्युत् उत्पादनको सर्वेक्षण अनुमतिपत्रको बहाल अवधिभित्र एवं कोभिडका कारण प्रदान भएको २०७८ असार मसान्तसम्म पनि नवीकरणका लागि (वा उत्पादन अनुमतिपत्रका लागि) कुनै निवेदन प्राप्त नभएकाले उक्त आयोजनाको सर्वेक्षण अनुमतिपत्र रद्द गरिएको छ, विभागले गरेको निर्णयमा भनिएको छ ।चौधरी ग्रुप र क्यानाडेली कम्पनी स्काई पावरले जोइन्ट भेन्चरमा लगानी गर्ने भन्दै आयोजना विकासका लागि चौधरी ग्रुपले प्रदेश २ सँग पनि लगानी सम्मेलनका क्रममा सम्झौता गरेको थियो । चौधरी ग्रुपले प्रदेश २ मा मात्र २ सय मेगावाट उत्पादन क्षमता बराबरका तीन वटा सौर्य आयोजनामा लगानी गर्ने गरी सम्झौता गरेको थियो । यसमध्ये एउटा आयोजना महोत्तरीमा बनाउने भनिएको थियो । महोत्तरीको मेघनाथ, पशुपतिनगर, गोरन्ना र हातीसरुवामा गरेर कुल १२० मेगावाट क्षमताको सोलार प्लान्ट राख्ने गरी भएको सम्झौता नवीकरण नगरेरै सकिएको हो । चौधरी ग्रुपले पर्सा जिल्लामा पनि सोलार प्लान्ट बनाउनका लागि सर्वेक्षण अनुमतिपत्र लिएको छ ।"
भारतले अफगानिस्तानलाई ५० हजार टन गहुँ पठाउने,"(नयाँदिल्ली)  भारतले अफगानिस्तानी जनताका लागि ५० हजार टन गहुँ पठाउने तयारी गरेको छ । तालिवानले सत्ता कब्जा गरेपछि विदेशी सहायताहरू रोकिएको अवस्थामा भारतले मानवताको दृष्टिकोण राख्दै खाद्यान्न तथा औषधि पठाउने प्रस्ताव केही अगाडि नै गरेको थियो ।ठूलो परिणामको खाद्यान्न पठाउन स्थलमार्ग प्रयोग गर्न भारतले पाकिस्तानसँग अनुमति मागेको थियो । अक्टोबर ७ मा भारतले अफगानिस्तानसम्म गहुँ पुर्याउन स्थलमार्ग उपलब्ध गराइदिन भन्दै पाकिस्तानलाई पत्र पठाएको थियो । पाकिस्तानले शुक्रबार पाकिस्तानको भूमिमा अफगानी ट्रकबाट गहुँ लैजान सकिने जवाफ भारतलाई पठाएको छ ।तालिवानले अफगानिस्तानलाई आफ्नो नियन्त्रणमा लिएयता भारतले काबुलबाट आफ्नो दूतावास उठाइसकेको छ । अफगानिस्तानमा तालिवानको पुनरागमनले भारतमा आतंककारी गतिविधि बढ्न सक्ने संशय भारतलाई छ । तर यी सबका बाबजुद भारत तालिवानसँग इङ्गेज हुन चाहेको देखिन्छ । वैदेशिक मामिलामा दखल राख्ने द इन्डियन एक्सप्रेसका एसोसिएट सम्पादक शुभजित रोय गहुँ पठाउने भारतीय तयारीले भारत सरकार अफगानी जनताको साथमा रहेको सन्देश दिएको बताउँछन् । गहुँ पठाउने विषयले नै भारत र तालिवानी अथोरिटीबीच नयाँ कूटनीतिक सम्बन्ध स्थापित भइनहाल्ने उनको टिप्पणी छ ।तालिवानलाई अझै विश्वको फोरमले मान्यता दिएको स्थिति छैन । यद्यपि भारतले दिन खोजेको सहयोगलाई तालिवानी अथोरिटीले सकारात्मक मानेका छन् । त्यसका लागि उनीहरूले स्थलमार्ग उपलब्ध गराउन पाकिस्तान सरकारसँग पनि लबिइङ गरेका थिए । भारत र तालिवानबीच औपचारिक कूटनीतिक सम्बन्ध कायम नरहेको अवस्थामा भारतले पठाउने गहुँ कसलाई हस्तान्तरण गर्ने र त्यसको वितरण कसरी हुने आफैंमा पेचिलो छ ।५० हजार टन गहुँ ढुवानीका लागि ५ हजार ट्रक आवश्यक पर्ने अनुमान छ । भारतले अफगानी ट्रकलाई मात्रै आफ्नो भूमिमा अनुमति दिएकाले पञ्जाबको बागहा अटारी भारत पाकिस्तान सीमामा भारतीय ट्रकबाट अनलोड गरेर अफगानी ट्रकमा लोड गर्नुपर्ने हुन्छ ।गहुँ तथा जीवनरक्षक औषधि अफगानिस्तान पठाउने विषय विशुद्ध मानवीय सहायता मात्रै रहेको भारतीय विदेश मन्त्रालयका प्रवक्ता अरिन्दम बागचीले बताए । यो कुनै सर्तअन्तर्गत होइन, हुनु पनि हुँदैन, उनले भने, भारतले अफगानी जनतालाई गर्न खोजेको सहयोग मात्रै हो यो । यसले तालिवानलाई लिएर भारतको पुरानो स्ट्यान्ड मा कुनै परिवर्तनका रूपमा नलिन उनले उल्लेख गरे ।अफगानिस्तासम्म गहुँ पुर्याउने र त्यसको वितरणको मोडालिटीबारे अझै क्लियर भइनसकेको उनको भनाइ छ । भारत सरकार र तालिवानबीच औपचारिक सम्बन्ध नरहेकाले भारतले यूएन एजेन्सी वा कुनै गैरसरकारी संस्थामार्फत गहुँ वितरणको प्रस्ताव राख्न सक्ने सम्भावना छ । तालिवानी अथोरिटीसँग भारत कुनै न कुनै रूपमा इङ्गेज रहेको पत्रकार रोय बताउँछन् । केही महिनाअगाडि दोहामा औपचारिक वार्ता नै भएको बाहिर आइसकेको छ । त्यसबाहेक अनौपचारिक वार्ता चलेको बुझिन्छ, उनले भने, तर अझै तालिवानलाई हेर्ने दृष्टिमा परिवर्तन आइनसकेकाले भारतले यूएन एजेन्सी वा अन्य संघसंस्थालाई नै गहुँ वितरणको जिम्मा दिन सक्छ ।"
"हिजोका प्रतिनिधि, भोलिका पर्यटक","(चितवन)  नेतृत्व चयन गर्दै नेकपा (एमाले) को दसौं महाधिवेशन मंगलबार साँझ सकियो । मतदानलगत्तै धेरै प्रतिनिधि घर फर्के । केही प्रतिनिधि नतिजा कुरेर बसे । तर बुधबार बिहान १० बज्दा नबज्दै केन्द्रीय समितिमा निर्वाचित केहीबाहेक महाधिवेशनका लागि आएका प्रायःले सौराहा छाडेका थिए । होटलबाट बाहिरिँदै गर्दा रिसेप्सनबाट भिजिटिङ कार्ड झिकेर खल्तीमा राख्दै भन्थे, फेरि आउनुपर्छ । आउनुअघि फोन गरौंला ।महाधिवेशनमा लागि २२ सय प्रतिनिधिसहित एमालेका नेता, कार्यकर्ता मंसिर ९ देखि नै चितवनमा भेला हुन थालेका थिए । मंसिर १० मा नारायणगढमा उद्घाटन कार्यक्रम सकिएलगत्तै उनीहरू बास बस्न सौराहा गए । बन्दसत्र सौराहामै भयो । मंसिर १० देखि सौराहाका सबै होटलका कोठा भरिए । सडकभर गाडी र मान्छेको ताँती लाग्यो । सौराहा न रातमा सुत्यो, न दिनमा आराम गर्यो ।दुर्लभ वन्यजन्तु हेर्न चितवन निकुञ्ज घुम्न आउने देशविदेशका पर्यटक बास बस्ने ठाउँ हो, सौराहा । तर पर्यटन सुस्ताएका बेला एमाले पार्टीका प्रतिनिधिहरूले सौराहालाई चलायमान बनाए । शान्त राप्ती नदी र निकुञ्जको हरियो जंगलको आडमा रहेको सौराहामा दुईचार दिन व्यस्त सहर बजारको झैं चमकधमक देखियो । त्यत्रो भीड आउँदा पनि अनावश्यक होहल्ला र फोहोर भएन, सौराहाका गोपाल अधिकारीले भने । सरस्वती चालिसे सौराहा साना पर्यटन व्यवसायी संस्थाको निवर्तमान अध्यक्ष हुन् । बुधबार मध्याह्न पाहारिलो घाम ताप्दै ८० वर्षीय गोपाल अधिकारी र सरस्वती चालिसे महाधिवेशनको चहल पहलका विषयमै कुरा गर्दै बसेका थिए । सौराहा पर्यटकीय क्षेत्र हुनुअघि २०२६ सालदेखि बस्दै आएका घिमिरेलाई महाधिवेशनमा आएकाहरू सभ्य लाग्यो । अधिकारीका कुरामा व्यवसायी सरस्वती चालिसेले पनि सहमति जनाइन् । देशभरबाट आएका मान्छे भेला हुँदा व्यवसायीलाई लाभ हुने नै भयो । सौराहामा सटर भाडामा लिएर फलफूल, तरकारी पसल, किराना सामग्री र प्रोभिजनल स्टोर्सजस्ता पर्यटक लक्षित सामग्री बेच्ने ५२ जना साना पर्यटन व्यवसायी संस्थाका सदस्य छन् । महाधिवेशनका बेला उनीहरूको व्यापार राम्रै भयो । सौराहाका व्यवसायी प्रतिनिधिको व्यवहार र उनीहरूका कारण बढेको व्यपारबाट सन्तुष्ट छन् । सौराहा आएका पर्यटक हात्ती सफारी, जिप सफारी र राप्ती, बुढी राप्ती र ढुङ्ग्रे खोलामा डुंगा सफारी गर्दछन् । राप्ती किनारमा लहरै बनेका रेस्टुराँ र पबमा बसेर साँझपख अस्ताउँदै गरेको सूर्य नियाँल्दै खानपानमा रमाउँछन् । मान्छे आएको तुलनामा सफारी र रेस्टुरेन्टको व्यपार भने त्यति चलेन । महाधिवेशन प्रतिनिधि र एमाले कार्यकर्ताबाहेक अरू पर्यटक नआएका कारण सफारीमा खासै चाप नभएको सौराहा आडको बाघमारा मध्यवर्ती सामुदायिक वनका अध्यक्ष जितबहादुर तमाङले बताए । परिवारसहित फर्केर घुम्न आउने चाहना भएकाहरू धेरै नै भेटिए । हामी आशावादी छौं । किनकि प्रायःले सौराहा घुम्नुपर्ने ठाउँ रहेछ, अहिले चाप पर्यो, पछि आउँला भनेका छन्, क्षेत्रीय होटल संघ सौराहा (हान) का पूर्वअध्यक्ष सुमन घिमिरेले भने । सौराहाले उत्कृष्ट सेवा दिन सक्छ भन्ने सन्देश देशभर गएको हुँदा आउँदा दिनमा यसले पर्यटनमा राम्रो प्रभाव पार्ने होटल पार्क सफारीका सञ्चालक महेश खनालको भनाइ छ । महाधिवेशनले सौराहालाई एकै पटक देशभर चिनाएको रेस्टुरेन्ट तथा बार एसोसिएसन (रेबान) सौराहाका अध्यक्ष दीपेन्द्र खतिवडा बताउँछन् । हामी सौराहाको प्रचार गर्न देशका विभिन्न ठाउँमा जाने गरेका थियौं । तर अहिले त देशका कुनाकुनाबाट मान्छेहरू सौराहा आए । यो राम्रो अवसर हो । सौराहालाई धेरैले चिने, उनले भने । यस पटक सौराहाका सानाभन्दा साना व्यवसायीले पनि आम्दानी गरे । सौराहा आडको चराचोक घर भएकी सुमित्रा खनालले करेसाबारीको सयपत्री बेचेरै १५ हजार रुपैयाँ कमाइन् । होटल व्यवसायीहरूले पनि यो बेला राम्रो आम्दानी लिए । पार्टीले नेता, स्वयंसेवक र अतिथि राख्न सौराहामा ३५ सय बेड बुक गरेको थियो । अरूले पनि कोठा उत्तिकै मात्रामा बुक गरेका थिए । त्यसैले सौराहाका होटलमा रहेका ६५ सय बेड यसपटक पूरै भरिए ।"
उपत्यकाका किसानले मागे ७७ सय रोपनीको क्षतिपूर्ति,"काठमाडौं (कास) हाइब्रिड डीवाई २८ जातको धानबाट पीडित किसानले ७ हजार ७ सय रोपनी क्षेत्रफलको क्षतिपूर्ति मागेका छन् । काठमाडौं, भक्तपुर र ललितपुरका पालिकामार्फत डीवाई२८ जातको धानको बीउका कारण बाला नलागेका किसानलाई क्षतिपूर्ति उपलब्ध गराउन क्षतिको विवरण मागिएको थियो । पालिकामार्फत उपत्यकाका किसानले ७ हजार ७ सय रोपनी क्षेत्रफलको क्षतिपूर्ति मागेको बीउबिजन गुणस्तर अनुसन्धान केन्द्र प्रमुख एवं राष्ट्रिय बीउबिजन समितिका सदस्य सचिव बेनुप्रसाद प्रसाईंले पुष्टि गरे । आकलन गरेभन्दा धेरै नै क्षतिको विवरण प्राप्त भएको छ, वास्तविकप्रभावित किसान हुन्होइनन् भन्नेबारे पालिकाहरूसँग छलफल गर्दै छौं, उनले भने ।काठमाडौं, भक्तपुर र ललितपुरका विभिन्न स्थानमा डीवाई२८ जातको धान बालीमा दाना नलागेको सन्दर्भमा किसानको गुनासो आएको थियो । यसपछि कात्तिक १५ मा बीउबिजन गुणस्तर नियन्त्रण केन्द्रमा केन्द्र प्रमुख बेनुप्रसाद प्रसाईंको अध्यक्षतामा नेपाल कृषि अनुसन्धान परिषद्, राष्ट्रिय बाली विज्ञान अनुसन्धान केन्द्र, कृषि ज्ञान केन्द्र, डीवाई२८ जातको धान आयातकर्ता काष्ठमण्डप ट्रेड प्वाइन्टका प्रतिनिधिको उपस्थितिमा बसेको बैठकले किसानलाई क्षतिपूर्तिराहत उपलब्ध गराउने निर्णय गरेको थियो । सोहीअनुसार बीउ बिक्रेता काष्ठमण्डप ट्रेड प्वाइन्टले किसानलाई प्रतिरोपनी २ हजार २ सय ५० रुपैयाँका दरले क्षतिपूर्ति दिने निर्णय भएको केन्द्रले जनाएको छ ।"
"लघु, घरेलु तथा साना उद्योग दर्ता ७० प्रतिशत बढ्यो","(काठमाडौं)  दोस्रो लहरको कोरोना संक्रमण मत्थर भएसँगै लघु, घरेलु तथा साना उद्योगमा लगानी उत्साहजनक देखिएको छ । यस किसिमका उद्योग दर्ता गर्ने संख्या पनि ७० प्रतिशत बढेको उद्योग विभागको तथ्यांक छ । आर्थिक वर्ष ०७६७७ मा १ खर्ब ११ अर्ब १५ करोड ९४ लाख ७ हजार रुपैयाँ लगानीका ४८ हजार ८ सय ५४ वटा यस्ता उद्योग दर्ता भएका छन् । यो संख्या आर्थिक वर्ष ०७७७८ मा बढेको छ । जसअनुसार एक खर्ब ८५ अर्ब २० करोड ५५ लाख ४ हजार रुपैयाँ लगानीका ८३ हजार ३ सय ८६ वटा उद्योग दर्ता भएको विभागको तथ्यांक छ । हाल अर्थतन्त्र लयमा आउँदै गरेकाले साना उद्योग दर्ता गर्नेहरू बढेको विभागका सूचना अधिकारी ज्ञानेन्द्र पराजुलीले जानकारी दिए । लकडाउनले धेरै उद्योग बन्द रहे । यसले अर्थतन्त्रमा पनि असर पर्यो, उनले भने, यसबीचमा सरकारले उद्योगहरूका लागि राहतका प्याकेज ल्यायो, जसले गर्दा साना उद्योगमा लगानी बढ्न गयो । सरकारले लिएका कार्यक्रम उद्योगमैत्री भएकाले उद्योग दर्ता गर्ने क्रम बढेको उनको भनाइ छ । प्रदेश सरकारहरूले पनि उद्योगलाई छुट सुविधा दिएकाले साना उद्योगमा लगानीको आकर्षण बढेको उनको भनाइ छ । उद्योगले आफ्नो जग्गा दर्ता गर्दा वाग्मती सरकारले ५० प्रतिशत राजस्व छुट सुविधा ल्यायो । त्यसैले दर्ताको क्रम बढेको हो, उनले भने, प्रदेश र स्यानीय तहमा औद्योगिक क्षेत्र स्थापना पनि भइरहेका छन् । यसमा पानी, बिजुली, ठाउँ, बाटोलगायत सुविधा पाइने भएकाले आकर्षण बढेको हो । आर्थिक वर्ष २०७६७७ मा २१ हजार १ सय ६२ जना महिला र ३० हजार ७ सय पुरुष उद्यमी रहेको विभागकै तथ्यांक छ, जहाँ यी उद्यमीले एक लाख ६९ हजार ७ सय ७१ जनालाई रोजगार प्रस्ताव गरेका छन् । त्यस्तै २०७७७८ मा ४३ हजार ५ सय ६६ जना महिला र ४६ हजार ३ सय ५८ जना पुरुष उद्यमी छन्, जसले ३ लाख ११ हजार ६ सय ९३ जनालाई रोजगारी प्रस्ताव गरेका छन् ।विभागले आठ वर्गीकरणमा राखेर लघु, घरेलु तथा साना उद्योग दर्ता गरेको पाइन्छ । जसमा उत्पादनमूलक, ऊर्जामूलक, कृषि तथा वनजन्य, खनिज, पर्यटन, सेवामूलक, निर्माण र सूचना तथा प्रविधि उद्योग छन् । यसमध्ये सबैभन्दा बढी आर्थिक वर्ष २०७६७७ मा २२ हजार ९७ र २०७७७८ मा ४८ हजार ८ सय ५२ वटा कृषि तथा वनजन्य उद्योग दर्ता भएको विभागको तथ्यांक छ । त्यसपछि सेवामूलक, उत्पादनमूलक र पर्यटन उद्योग छन् । आर्थिक वर्ष २०५१५२ देखि हालसम्म ५ लाख २२ हजार ७ सय ३३ वटा यस्ता उद्योग दर्ता भएका छन् । औद्योगिक व्यवसाय ऐन २०४९ ले ३० लाख रुपैयाँसम्म स्थिर पुँजी भएका उद्योगलाई साना उद्योग भनी पारिभाषित गरेको थियो । यो खारेज भएर औद्योगिक व्यवसाय ऐन २०७६ लागू भयो । यो ऐनले लघु उद्यम र घरेलु उद्योगबाहेकको १५ करोड रुपैयाँसम्म स्थिर पुँजी भएको उद्योगलाई साना उद्योगको वर्गीकरणमा राखेको छ । घरजग्गाबाहेक बढीमा २० लाख रुपैयाँसम्मको स्थिर पुँजी रहेका उद्योगलाई लघु, परम्परागत सीप र प्रविधिमा आधारित हुनेलाई घरेलु उद्योगमा वर्गीकरण गरेको छ । उद्योगीले उद्योग दर्ता गरेपछि कुन वर्गमा राख्ने भनेर सरकारले सीमा छुट्याएको हो, उनले भने, सरकारको उद्योग दर्तालाई सरलीकृत गर्ने योजना हो । रकमको सीमाले भने यसमा खासै प्रभाव गर्दैन ।"
११ महिनामा भित्रिए सवा लाख पर्यटक,"काठमाडौं (कास) कोरोना महामारीका कारण यो वर्ष (सन् २०२१) का पहिलो ११ महिनामा हवाई मार्ग भएर १ लाख २६ हजार २ सय ८३ पर्यटक मात्र नेपाल घुम्न आएका छन् । गत वर्ष त्यही अवधिमा हवाई मार्गबाट २ लाख ३० हजार ८५ जना पर्यटक आएका थिए । त्यसअघि सन् २०१९ को नोभेम्बरमा मात्र १ लाख ३० हजार पर्यटक नेपाल आएका थिए । सरकारले गत वर्ष २० लाख पर्यटक ल्याएर नेपाली अर्थतन्त्रलाई कायापलट गर्ने लक्ष्य राख्दै नेपालले भम्रण वर्ष अभियान घोषणा गरेको थियो । तर महामारीका उक्त अभियान स्थगन गरिएको थियो । पर्यटन बोर्डका अनुसार, २०२० को नोम्बरको दाँजोमा यो वर्ष नोभेम्बरमा २४ हजार बढी पर्यटक आएका छन् । गत वर्ष नोभेम्बरमा १९ सय पर्यटक मात्र आएका थिए । पर्यटकको आगमन संख्या घटेको देखिए पनि यो वर्ष स्तरीय पर्यटक आएको व्यवसायीहरू बताउँछन् । पर्यटन बोर्डका सीईओ (प्रमुख कार्यकारी अधिकृत) धनञ्जय रेग्मी पर्यटकको संख्यालाई नै उपलब्धि नै मान्नुपर्ने बताउँछन् । सरकारी तथ्यांकका अनुसार जुन (मध्यअसार) यता पर्यटकको संख्या क्रमशः बढ्दो छ । जुनमा ११ सय पर्यटक आएका थिए भने नोभेम्बरमा यो संख्या २६ हजार पुग्यो । पर्यटकको संख्यामा वृद्धिसँगै ठमेलदेखि पोखरासम्मका पर्यटक लक्षित बजारमा पनि चहलपहल बढेको छ । हवाई मार्गबाट जति आएका छन्, यिनले पोखराका व्यवसायीलाई उत्साहित बनाएका छन्, सीईओ रेग्मीले कान्तिपुरसँग भने । उनका अनुसार नेपालको पर्यटन क्षेत्रले कोराना कालमा मासिक ७ अर्ब रुपैयाँ नोक्सानी बेहोरेको छ । करिब डेढ खर्ब लगानी भएका ८ हजार २ सय ८५ वटा (वायुसेवा, होटल, रेस्टुरेन्ट, रिसोर्ट, टुर, ट्राभल, साहसिक खेल पर्यटनलगायत) क्षेत्र जोखिममा परे, रेग्मीले भने । अबको वसन्तकालीन यामको बुकिङ आशालाग्दो रहेको नेपाल एसोसिएसन फर टुर एन्ड ट्राभल एसोसिएसनका महासचिव सुधीरकुमार उपाध्यायले जानकारी दिए । पछिल्लो समय टुर प्याकेज बनाउने व्यवसायीहरूले उल्लेख्य संख्यामा बुकिङ कल पाइरहेको उनले बताए । होटलतर्फ पनि बुकिङबारे चासो क्रमशः बढिरहेको होटल संघ नेपाल (हान) की अध्यक्ष सिर्जना राणाले बताइन् । कोरोना महामारीपछि देशभरका होटलले आन्तरिक पर्यटकमा चित्त बुझाउनुपरेको थियो ।"
स्वस्तिकलाई निर्यात कम्पनी अवार्ड,"काठमाडौं (कास) केएल दुगड समूहअन्तर्गतको स्वस्तिक आयल इन्डस्ट्रिजलाई उत्कृष्ट निर्यात कम्पनीको सम्मान मिलेको छ । आर्थिक वर्ष २०७७७८ मा मोरङसुनसरी औद्योगिक कोरिडोरबाट सर्वाधिक निर्यात गरी मुलुकको व्यापार घाटा न्यूनीकरणमा योगदान गरेकामा मोरङ व्यापार संघले सम्मान गरेको हो । संघको ६५औं वार्षिक साधारणसभाको उद्घाटन समारोहका अवसरमा अर्थमन्त्री जनार्दन शर्माले स्वस्तिकका सञ्चालक विकास दुगडलाई सम्मानपत्र प्रदान गरे । स्वस्तिकले सोयाबिन तेल, धारा हेल्थ सनफ्लावर तेल, सनफ्लोलगायत तेल उत्पादन गरी बिक्रीवितरण गर्दै आएको छ ।"
ब्रिटिस कलेजले थप्यो नयाँ विषय,काठमाडौं (कासं) ब्रिटिस एक्रिडेसन काउन्सिल (बीएसी) को मान्यता प्राप्त शैक्षिक संस्था द ब्रिटिस कलेजमा बीएससी (हन्स) साइबर सेक्युरिटी एन्ड डिजिटल फरेन्सिक विषय पढाइ हुने भएको छ । कलेजले बिहीबार एक औपचारिक कार्यक्रम आयोजना गरेर ब्रिटिस इन्जिनियरिङ काउन्सिल तथा ब्रिटिस कम्प्युटर सोसाइटीबाट समेत मान्यता पाएको उक्त विषयको पढाइ हुने जनाएको छ । युनिभर्सिटी अफ द वेस्ट अफ इंग्ल्यान्ड (यूडब्लूई) को सम्बन्धनमा पढाइ सुरु गर्ने कलेजको भनाइ छ । कलेजले सन् २०२२ को जनवरीबाट उक्त विषयको पढाइ सुरु गर्दै छ । राष्ट्र बैंकका डेपुटी गभर्नर बमबहादुर मिश्रले शैक्षिक कार्यक्रमको औपचारिक सुरुवात गरे ।
फिरन्ते संगीतकारको नेपाल मोह,"(पोखरा)  हिमालय पर्वतको बयान सुनेका अस्ट्रियन संगीतकार फ्रिजी ग्राइफ पहिलोपल्ट सन् २०१४ मा नेपाल आएका थिए । काठमाडौं ओर्लिंदा उनीसँगै थिइन्, श्रीमती क्रिस्टिना जेरोस । नेपाल घुमेर फर्किएको यो जोडीलाई ०७२ को भूकम्पले पुनः फर्कायो । त्यतिबेला दुई जना मात्रै आएनन्, अस्ट्रियन मनकारीको सहयोग पनि सँगै ल्याए । भूकम्पपछि मात्रै आफ्नो देशमा सहयोग संकलन गरेर यो जोडीले नेपालका ४० भन्दा बढी जिल्लामा साढे ६ करोड रुपैयाँभन्दा बढी सहयोग गरेको छ । फ्रिजी लाइट एसोसिएसनमार्फत भूकम्प, बाढीपहिरो र कोरोना महामारीका बेला उनीहरूले सहयोग गरेका हुन् । एसोसियसनका अध्यक्ष फ्रिजी नै हुन् । ८० को दशकमै उनी कलाकारिताका माध्यमबाट अस्ट्रियामा परिचित थिए । माइकल ज्याक्सन, रोलिङ स्टोन्सजस्ता चर्चित कलाकार तथा सांगीतिक समूहसँग उनले सहकार्य गरेका छन् । ४ हजार गीत लेखेका छन् । त्यति नै संख्यामा संगीत भरेका छन् । एक सयभन्दा बढी गीतमा आवाज दिएका छन् । १९९७ मा सेवानिवृत्त भएपछि उनले बाँकी जीवन संसार घुमेर मानवहितमा लगाउने योजना बनाए । आफ्नै घरमा रेकर्डिङ स्टुडियो खोले । आफ्नै कम्पनी टिरोलिउड फिल्म तथा संगीत कम्पनीमार्फत गीत लेख्ने, संगीत भर्ने, गाउने र भिडियो बनाउनेसमेत आफैं गर्न गर्न थाले । अस्ट्रियामा लेम्बोर्गिनी, फरारीजस्ता ठूला गाडी कम्पनीको प्रवर्द्धनात्मक सांगीतिक भिडियो बनाउने जिम्मा उनले पाए । दम्पतीका लागि सरकारले दिने पेन्सन छँदै थियो । स्टुडियोबाट आएको आम्दानी विभिन्न मुलुकमा पुगेर सहयोग गर्ने फ्रिजीले सोच बनाए । ६६ वर्षीय फ्रिजी र ७९ वर्षीया क्रिस्टिनाले ५५ देश घुमिसकेका छन् । जहाँजहाँ पुग्छन् त्यहाँ आवश्यक सहयोग गर्छन् । सन् २०१४ मा फ्रिजीले अस्ट्रियामा गैरसरकारी संस्था फ्रिजी लाइट एसोसिएसन दर्ता गरे । उनको अध्यक्षतामा ७ जना बोर्ड सदस्य संस्थामा छन् । त्यही संस्थामार्फत आफ्नो देशमा सहयोग संकलन गरेर उनी भूकम्पको बेला नेपाल आए । काठमाडौंमा उनको युवा पर्यटन व्यवसायी छिरिङ लामा शेर्पासँग मित्रता बढ्यो । जर्मन भाषाका जानकारसमेत रहेकाले छिरिङसँगको निकटता बढ्नमा मद्दत पुग्यो । फ्रिजीले पोखरालाई आधार बनाएर पर्वतारोहण, ट्रेकिङ व्यवसाय सञ्चालन गरिरहेका छिरिङभित्र आफूमा जस्तै सहयोगी मन पाए । त्यसपछि सुरु भयो फ्रिजी लाइट र छिरिङको सहकार्य । छिरिङले फ्रिजीलाई भूकम्पले क्षति पुर्याएको रामेछाप, सिन्धुपाल्चोक, ओखलढुंगा, सोलुखुम्बु पुर्याए । ती जिल्लामा क्षतिग्रस्त घरलाई निर्माण सामग्री उपलब्ध गराए । चिसोबाट बच्न ज्याकेट, स्लिपिङ ब्याग, म्याट्रेसजस्ता सामग्री वितरण गरे । सिन्धुपाल्चोकको मांखामा २८ लाख रुपैयाँको लागतमा पञ्चकन्या प्राविको भवन बनाए । भूकम्पपछि फ्रिजी दम्पती चारपल्ट नेपाल आइसकेको छ । दुई वर्षअघि उनीहरू स्वास्थ्य शिविर लिएर मुगु पुगे । छायानाथरारा५ कार्कीवाडामा रहेको नेपाल राष्ट्रिय आधारभूत विद्यालय पुग्दा उनी चित खाए । जीर्ण भवनभित्र कठ्यांग्रिँदो चिसोमा भुइँमा बसेर पढिरहेको विद्यार्थी देखेर उनको मन खिन्न भयो । शिक्षकको बोली खस्न नपाउँदै उनले भने, म भवन बनाउन सहयोग गर्छु ।स्वदेश फर्किएपछि मुगुको विद्यालयका लागि सहयोग संकलन अभियान चलाए । कलाकारले उनलाई निःशुल्क आफ्ना चित्र उपलब्ध गराए । उनले ५० कलाकारका ती चित्र लिलामीमा राखे । यसरी एक वर्षमा ८५ हजार युरो (१ करोड १५ लाख रुपैयाँ) जम्मा गरे । यता उनले मुगुकै स्थानीय गैरसरकारी संस्थासँगको सहकार्यमा भवन निर्माण सुरु गरिसकेका थिए । गमगढी नजिकै १२ दृष्टिविहीनलाई राख्ने छात्रावास भवन बनाउन पनि उनले उक्त गैरसरकारी संस्थासँग सहकार्य गरे । उनले अस्ट्रियाबाट रकम पठाउँथे, यता निर्माणको काम उक्त संस्थाले हेर्थ्यो । एकपल्ट ५० हजार र अर्कोपल्ट ३५ हजार युरो उनले मुगुमा पठाए । उक्त संस्थाको कामसँग भने उनी सन्तुष्ट भएनन् । भ्रष्टाचार, लोभ, लालचमुक्त संसार बनाउने मेरो अभियान हो, उनले भने, तर मैले नै सहयोग गरेको ठाउँमै पारदर्शिता देखिनँ । मंसिर ५ मा उनी कार्कीवाडा पुगेर ८ कोठे पक्की विद्यालय भवन र दृष्टिविहीन छात्रावासको उद्घाटनमा सहभागी भए । कात्तिक २९ मा गमगढी बजारमा भएको आगलागीमा २१ घर नष्ट भएका थिए । हुम्लाका लागि लिएर गएको एक सयवटा स्लिपिङ ब्याग उनले गमगढीकै आगलागी पीडितलाई सहयोग गरे । कोरोना महामारीका बेला उनले अस्ट्रियामै बसेर नेपालीका लागि सहयोग जुटाए । तराई र पहाडका झन्डै ३० जिल्लामा उनले छिरिङको कम्पनी लामा राइजिनमार्फत खाद्यान्न पुर्याए । झन्डै १ हजार ९ सय अति विपन्न परिवारलाई खाद्यान्न वितरण गरिएको छिरिङले बताए । गत वर्ष सिन्धुपाल्चोक, म्याग्दी र लमजुङमा पहिरोपीडितलाई फ्रिजी लाइटले सहयोग गर्यो । म्याग्दीको विकट गुर्जा गाउँ पुगेर फ्रिजी दम्पत्तिले न्यानो कपडा, स्लिपिङ ब्याग, जुत्तालगायत सामग्री वितरण गरे । फ्रिजी लाइट एसोसिएसनमा ३ सय साधारण सदस्य छन् । उनीहरूले मासिक ७ युरो संस्थालाई दान गर्छन् । केही कम्पनीले मासिक ७० युरो सहयोग गर्छन् । अस्ट्रियाका सञ्चारमाध्यममा उनले नेपालमा गरेका कामको खुब प्रशंसा हुने गरेको छ । नेपालमा भने प्रचारप्रसारभन्दा पनि सहयोग गर्न पाउँदा खुसी लागेको उनी बताउँछन् । हामीले मरेपछि केही लिएर जाँदैनौं । जेजति छ सबै छोडेर जाने हो, उनी भन्छन्, बाँचुन्जेल यो विश्वलाई राम्रो बनाउन काम गर्ने हो । संसारलाई सुन्दर बनाउन न्याय, समानता, पारदर्शिताको सवालमा उनी नेल्सन मन्डेलालाई आदर्श मान्छन् । नेपाललाई अझैं सुन्दर र रंगीन भएको उनी देख्न चाहन्छन् । सरकार नपुगेको ठाउँमा पुगेर सहयोग गर्ने उनको चाहना छ । अहिले पनि उनी दिनमा बढीमा ३ वटासम्म गीत आफ्नो स्टुडियोमा रेकर्ड गर्छन् । सरकारले दिने पेन्सनले जीवनयापन गर्न पुग्ने भएकाले आफ्नो बाँकी आम्दानी नेपालमै सहयोग गर्ने उनको चाहना छ । उमेर गए पनि काम गर्ने जोस अझै बाँकी छ, मुगुबाट फर्किर पोखरा आएका उनले भने, टुगेदर फर अ बेटर वर्ल्ड ।"
अर्केस्ट्रामा गुन्जिरहेका स्वरसम्राट्,"(काठमाडौं)  महाराजगन्जस्थित स्वरसम्राट् नारायणगोपालको घरमा दैनिक अर्केस्ट्रा धुन गुन्जिरहन्छ । डबल बेस, चेलो, भिओला तथा भ्वाइलिनको धुनमा बज्छन् नारायण गोपालका गीतहरू । अर्केस्ट्रा संगीतका धुनमा उनका गीतहरूलाई संयोजन गर्न तीन दशकदेखि लागिरहेका संगीतकार राजकुमार श्रेष्ठ । स्वरसम्राट्को ३१ औं स्मृति दिवस आइतबार परेको छ । उनका कालजयी गीतहरूलाई अर्केस्ट्रा धुनमा प्रस्तुतिको विशेष तयारीमा छन् श्रेष्ठ । धेरै गीतको संयोजन तयार भइसकेको छ । जमलस्थित राष्ट्रिय नाचघरमा सांगीतिक समारोह हुँदै छ । अर्केस्ट्रा धुनका साथ डेढ दर्जनजति गीतहरू प्रस्तुतिका लागि युवा पुस्ताका सर्जकहरू तयारीमा छन् । भ्वाइलिनको धुनका लागि विशेष सजक छन्, श्रेष्ठ । नेपालमा अर्केस्ट्रा संगीत अझ विशेषगरी भ्वाइलिनको प्रयोगलाई विस्तार गर्ने नारायण गोपालको ड्रिम प्रोजेक्ट नै थियो, उनी भन्छन्, यसका लागि स्कुल खोल्ने, भ्वाइलिनको प्रयोग, प्रशिक्षण उहाँको जीवनकालमा सम्भव भएन । श्रेष्ठले अम्बर गुरुङसँग अर्केस्ट्रा संगीत सिक्ने मौका पाए । स्वरसम्राट्कै इच्छा अनुसार ड्रिम प्रोजेक्टअन्तर्गत नेपाली संगीतमा भ्वाइलिनको स्कुल, प्रशिक्षण दिने काम गुरुङले चेला श्रेष्ठलाई दिए । विसं २०४८ सालदेखि श्रेष्ठ त्यही ड्रिम प्रोजेक्टमा छन् । उनले सयौंलाई सिकाइसके । सिकाएकाहरूमध्ये केही अर्केस्ट्रा संगीतका गुरु बनिसकेका छन् । हाल स्वरसम्राट्कै निवासमा बसेर श्रेष्ठले नयाँ पुस्तालाई अर्केस्ट्रा संगीत सिकाइरहेका छन् । उनलाई लाग्छ भ्वाइलिनको धुन नारायणगोपालले पनि सुनिरहेका होलान् । उहाँका गीतहरूसँगै उहाँकै सपनाअनुसार भ्वाइलिनका धुनहरू गुन्जाउन पाउँदा साह्रै आनन्द लाग्छ, उनले भने । श्रेष्ठका अनुसार अर्केस्ट्रा संगीतको एउटा छुट्टै सेक्सन (परिवार) नै हुन्छ । भ्वाइलिन बजाउनेको ठूलो समूह, भिओला, चेलो, डबल बेसको धुन सामूहिक रूपमा प्रस्तुत हुँदा बेग्लै सांगीतिक माहोल सिर्जना हुन्छ । यही समूहको परिकल्पना नै स्वरसम्राट्ले गरेको उनको भनाइ छ । श्रेष्ठ, अम्बर गुरुङ तथा स्वरसम्राट्को भ्वाइलिनप्रतिको लगाबलाई नजिकैबाट नियालेका तलेजु धनकुमारी फन्डका अध्यक्ष जयदेवकृष्ण श्रेष्ठका अनुसार नेपालमा अर्केस्ट्रा संगीत विस्तार ४० को दशकतिर नै भएको सुनाउँछन् । २०४४ सालमा नारायण गोपाल स्वर्णिम सन्ध्या भएको थियो । त्यतिबेला उहाँलाई पनि प्रस्तुति दिँदा भ्वाइलिन प्रयोग गर्न ठूलो इच्छा थियो, एउटा पनि भ्वाइलिन भेटिएन । ड्रिम प्रोजेक्टमा जोडिएपछि संगीतकार श्रेष्ठ भारतमा गएर २५ वटा भ्वाइलिन किनेर ल्याएको स्मरण गर्छन् । गुरु अम्बर गुरुङको आज्ञाअनुसार म आफैं भ्वाइलिन खोज्न त्यहाँ गएको थिएँ । अझै पनि नेपालमा स्वरसम्राट्को सपनाअनुसार अर्केस्ट्रा संगीत अगाडि बढ्न नसकेको उनी सुनाउँछन् । राज्यले गर्नुपर्ने प्रोजेक्टलाई हामी व्यक्तिगत रूपमा अगाडि बढाइरहेका छौं । यसका लागि ठूलो सांगीतिक समूह चाहिन्छ । यसैमा लागेर दैनिक गुजारा चलाउने अवस्था अझै बनेको छैन, श्रेष्ठ दुःखेसो गर्छन् । स्वरसम्राट्को सपनालाई केही अंश पूरा गर्न मात्र भए पनि उनले अर्केस्ट्रा धुन बजाउन छोडेका छैनन् । ससाना स्कुले विद्यार्थीदेखि लिएर अर्केस्ट्रा संगीतप्रेमीका लागि उनी दैनिक भ्वाइलिन चलाउन सिकाउँछन् र आफू पनि धुन सिर्जना गरेर स्वरसम्राट् निवासलाई संगीतमय बनाउँछन् । अहिलेसम्म रहरै मात्र जस्तो भएको छ । त्यही रहरमा हाम फाल्दै निरन्तर भ्वाइलिन बजाउने र सिक्ने काम जारी छ, श्रेष्ठ सुनाउँछन् । राज्यको सम्बन्धित निकायमा एक दिन धुन पुग्नेछ भन्ने उनको आशा छ ।"
१० विकेटको दुर्लभ कीर्तिमान,"मुम्बई (एएफपी) न्युजिल्यान्डका एजाज पटेलले टेस्ट क्रिकेटमा सबै १० विकेट लिने कीर्तिमान बनाएका छन् । भारतविरुद्धको दोस्रो टेस्टको पहिलो इनिङ्समा मुम्बईमा जन्मिएका पटेलले दुर्लभ कीर्तिमान बनाएका हुन् । एक इनिङ्सको सबै १० विकेट लिने उनी विश्वकै तेस्रो बलर बने । बायाँ हाते स्पिनर पटेलले पहिलो दिन शुक्रबार ४ विकेट लिएका थिए । बाँकी ६ विकेट दोस्रो दिन लिएका हुन् । त्यसका लागि उनले ४७५ ओभरमा १२ मेडन राख्दै १ सय १९ रन खर्चेका थिए । इंग्ल्यान्डका अफ स्पिनर जिम लेकर विश्व क्रिकेटमा १० विकेट लिने पहिलो खेलाडी हुन् । उनले सन् १९५६ मा अस्ट्रेलियाविरुद्ध ओल्ड ट्राफोर्डमा यो उपलब्धि हासिल गरेका थिए । लेकर म्याच को रूपमा परिचित त्यो टेस्टमा उनले दुवै इनिङ्समा गरी १९ विकेट लिएका थिए । भारतीय स्पिनर बादशाह अनिल कुम्बले टेस्टको एकै इनिङ्समा १० विकेट लिने दोस्रो खेलाडी हुन् । उनले सन् १९९९ मा दिल्लीको फिरोज साह कोटला रंगशालामा पाकिस्तानविरुद्ध यो सफलता हात पारेका थिए । क्लबमा तपाईंलाई स्वागत छ । टेस्ट खेलको पहिलो र दोस्रो दिन एक विशेष प्रयास र राम्रो बलिङ गर्न सफल भएकोमा बधाई, कुम्बलेले ट्वीट गरेका छन् । पटेलको असाधारण कीर्तिमानमा भारत ३ सय २५ रनमा समेटिएको थियो । १९९६ मा अभिभावकका साथ भारत छाडेर न्युजिल्यान्ड बसाइँ सरेका पटेलले २०१८ मा न्युजिल्यान्डबाट डेब्यु गरेयता ११ औं टेस्ट खेलिरहेका छन् । ३३ वर्षीय उनको टेस्ट क्रिकेटमा पछिल्लो उत्कृष्ट प्रदर्शन ५५९ को थियो । वास्तवमै यो सत्य हो । मैले आफ्नो करिअरमा यस्तो गर्न सक्षम रहें, निकै नै विशेष महसुस भइरहेको छ । कुम्बले सरको क्लबमा सहभागी हुन पाउनु मेरो अहोभाग्य हो, पटेलले भने । भारतका भेट्रान स्पिनर हरभजन सिंहले पनि उनको बलिङ प्रदर्शनको सराहना गर्दै ट्वीट गरेका छन्, एजाज पटेललाई ४७५१२११९१० को प्रदर्शनका लागि सधैं सम्झिने छ । सानदार, मलाई उठेर ताली बजाउन देऊ । अस्ट्रेलियाका आरोन फिन्चले भनेका छन्, मैले अहिलेसम्म देखेकामध्ये सबैभन्दा आश्चर्यजनक । एजाज पटेल क्या सानदार प्रदर्शन ।पटेलले पहिलो दिन ४ विकेट लिएपछि नै सपना साकार पार्ने लक्ष्यमा मुम्बई विशेष रहने बताइसकेका थिए । भारतीय बन्दरगाह सहरमा मध्यमवर्गीय परिवारमा हुर्किएका उनका पिता शीतभण्डारमा काम गर्थे भने उनकी आमा शिक्षिका थिइन् । बसाइँ सर्नु अघिसम्म उनलाई न्युजिल्यान्डको चकलेटबाहेक अन्य कुनै कुराबारे जानकारी थिएन । त्यहाँ बस्ने नातेदारले उनलाई चकलेट पठाउने गर्थे । जब म त्यो समयबारे सोच्छु र आफैं आश्चर्यचकित हुन्छु । म अहिले न्युजिल्यान्डको अन्तर्राष्ट्रिय क्रिकेटरका रूपमा छु र मलाई थाहा छ म कहाँबाट आएको हुँ, एजाजले कुनै समय लेखेका थिए । उनले आफूलाई क्रिकेटरका रूपमा स्थापित गर्नका लागि प्रयासरत रहँदा महान् तीव्र बलर रिचर्ड हेडली जस्तै बन्ने सपना बोकेका थिए । तर २०२० को दशकको मध्यतिरबाट उनलाई तीव्र गतिमा बल फाल्नका लागि आफ्नो उचाइ बाधक रहेको महसुस भयो । त्यसपछि न्युजिल्यान्डकै पूर्वस्पिनर दीपक पटेलजस्तै उनले स्पिन अभ्यास सुरु गरे । यो परिवर्तनले उनको करिअरमै परिवर्तन गरिदियो । उनलाई ३० वर्षको उमेरमा राष्ट्रिय टोलीमा बोलाइएको थियो । र, १९८५ मा हेडलीले अस्ट्रेलियाविरुद्ध ब्रिसबेनमा गरेको ९५२ को न्युजिल्यान्डको यसअघिको उत्कृष्ट प्रदर्शनलाई माथ दिँदै नयाँ कीर्तिमान बनाउन सफल भए । शनिबार यी स्पिनरले पहिलो सेसनमै लगातार दुई बलमा विकेट लिएर ह्याट्रिकको अवसरसमेत बनाएका थिए । तर अघिल्लो दिनका अविजित ब्याटर मायंक अग्रवालले १ सय ५० रनको स्कोर गरी भारतलाई सम्मानित योगफलमा डोहोर्याए । दोस्रो दिनको सुरुआतमा पटेल १ सय २० रनमा अविजित थिए । भारतले २२१४ बाट दिनको सुरुआत गरेको थियो । अग्रवाल र अक्षर पटेलको ६७ रनको साझेदारी तोडेपछि एजाजलाई १० विकेटको यात्रा सहज भयो । अक्षरले ५२ रन जोडे । यी स्पिनरले अक्सरलाई पनि एलबीडब्लूको धरापमा पारे भने मोहम्मद सिराजलाई आउट गरी इनिङ्सको अन्त्य गरे । त्यसपछि न्युजिल्यान्डका टिममेटबाट घेरिएका उनलाई सबैले ताली बजाएर बधाई दिइरहेका थिए ।"
सीताले हङकङमा खेल्ने,"(काठमाडौं)  महिला राष्ट्रिय क्रिकेट टोलीकी उपकप्तान सीता रानामगरले हङकङमा हुने फेयर ब्रेक इन्भिटेसनल २०२२ क्रिकेट प्रतियोगितामा नेपालको प्रतिनिधित्व गर्ने भएकी छन् । सीतालाई यो अवसरका लागि क्विन्स इभेन्ट म्यानेजमेन्टले सहयोग गरेको हो । नेपालमै पहिलोपल्ट वुमन च्याम्पियन्स लिग क्रिकेट (डब्लूएसएल) आयोजना गरेको क्विन्स इभेन्टमार्फत नेपाली राष्ट्रिय टोलीका तीन सदस्यले सो प्रतियोगिताका लागि आवेदन दिएकामा सीता छनोट भएको शनिबार आयोजित पत्रकार सम्मेलनमा जानकारी गराइयो । क्विन्सले सीतासहित इन्दु बर्मा र सवनम राईको नाम पठाएकामा सीताको स्वीकृत भएको हो । अघिल्लो साता यूएईमा सम्पन्न ट्वान्टी२० महिला विश्वकप एसिया छनोटमा नेपाल असफल रहे पनि १ सय रन बनाउनुका साथै सर्वाधिक ६ विकेट लिँदै सीता प्लेयर अफ द सिरिज बनेकी थिइन् । नेपालले सन् २००७ मा पहिलो पटक अन्तर्राष्ट्रिय प्रतियोगिता खेल्दादेखिकी सदस्य हुन् सीता । उनले नेपालबाट महिला ट्वान्टी२० अन्तर्राष्ट्रियमा २१ खेलमा सर्वाधिक ४ सय ३९ रन बनाउनुका साथै २१ विकेट लिएकी छन् । सन् २०२२ मे १ देखि १५ सम्म हङकङमा हुने उक्त प्रतियोगिताले लैंगिक समानता र महिलालाई समाजको मूलधारमा ल्याउने उद्देश्य दिएको छ । यो प्रतियोगितामा विश्वभरबाट खेलाडीहरू अनुबन्ध गरिएको छ । ६ टोलीबीच गरिने प्रतियोगितामा सीताले कुन टिमबाट खेल्ने निश्चित भइसकेको छैन । प्रतियोगिता आयोजकले सीतासँग प्रतियोगिता र सुविधासहितको सम्झौता गरिसकेको छ । यसका लागि हामीले पहल गरेका थियौं । उनी कुन टिमबाट खेल्ने भन्ने आयोजकले नै पछि निर्धारण हुने भनेका छन्, क्विन्स इभेन्टका प्रबन्ध निर्देशक छुम्बी लामाले भने । भारतकी हरमनप्रित कौर, पाकिस्तानकी साना मिर, वेस्ट इन्डिजकी डिएना डोटिनलगायतले खेल्दैछन् । नेपाली महिला क्रिकेटरले विदेशमा खेल्न लागेको थोरैमात्र इतिहास छ । रुबिना क्षेत्री र रोशनी बोहराले श्रीलंकाको डिभिजन १ मा पालिन्क (पालियन्स) क्रिकेट क्लबबाट २०१३ मा खेलेका थिए । रुबिना नै २०१६ मा मेलबर्न रेनेगेड्सबाट बिग बास २ मा एसोसिएटको कोटामा थिए, तर कुनै खेल खेल्न पाएकी थिइनन् । बाँकेकी अलराउन्डर सीता नेपाली महिला क्रिकेटमा पहिलो पुस्ताकी खेलाडी हुन् । नेपालले पहिलोपल्ट सन् २००७ मा अन्तर्राष्ट्रिय प्रतियोगिता खेल्दा टिममा परेकी सीताले लामो समयको करिअरमा विदेशी प्रतियोगिता खेल्न पाउनुलाई गर्वको रूपमा लिएकी छन् । १५ वर्षको मेरो अन्तर्राष्ट्रिय करिअरमा देशको प्रतिनिधित्व गरेर विदेशी प्रतियोगिता खेल्न पाउनुलाई मैले गर्वको रूपमा लिएको छु, सीताले पहल गरिदिएकामा क्विन्स इभेन्टलाई धन्यबाद दिइन् । खेलकुदमन्त्री महेश्वरजंग गहतराजले सीतालाई शुभकामना दिँदै एउटा खेलाडीको सफलताले भविष्यमा समग्र महिला खेलाडीका लागि मार्गदर्शन बन्ने बताए । उनले सीतालाई प्रतियोगितामा राम्रो प्रदर्शन गर्न शुभकामना दिए । सीता र खेलकुदमन्त्री गहतराज एकै जिल्लाका हुन् । यसैबीच सीता र क्विन्स इभेन्टबीच एजेन्सी सेवा प्रदानका लागि पनि सम्झौता भएको छ । क्विन्सले भविष्यमा सबैजसो क्रिकेट खेलाडीलाई एजेन्सी सेवा प्रदान गर्ने गरी गृहकार्य गरिरहेको जनाएको छ । महिला खेलाडीहरूलाई राष्ट्रिय तथा अन्तर्राष्ट्रिय व्यावसायिक घरानाहरूसँग खेलाडीको पहुँच स्थापित गर्न मध्यस्थकर्ताको भूमिका खेल्नेछ । त्यस्तै अन्तर्राष्ट्रिय तथा फ्रेन्चाइज प्रतियोगिताहरूमा खेलाडीलाई एजेन्सी सेवा प्रदान गर्नेछ ।"
लिगका दुवै खेल बराबर,"च्यासलएनआरटी पनि बराबरच्यासल युवा क्लब र एनआरटीले पनि बराबरी खेल्दै अंक बाँडेका छन् । शनिबारको दोस्रो खेलमा कमल श्रेष्ठको कर्नरमा मेसुके ओलोमाउले क्लियर गर्न नसकेको बल रुमेश बर्तौलाले ४३ औं मिनेटमा गोलमा परिणत गर्दै च्यासललाई अग्रता दिलाएका थिए । तर, उस्तै अवस्थामा राजीव लोप्चनले क्लियर गर्न नसकेको बल दीपेश घलेले ७८ औं मिनेटमा आकर्षक गोलमा रूपान्तरण गर्दै ११ को बराबरी गर्दै एनआरटीलाई अंक दिलाए । एक मिनेट अघिमात्रै मैदानमा प्रवेश गरेका दीपेश बल छोएको पहिलो मुभमै गोल गरेका हुन् ।"
लक्ष्मण र हुमीले जिते रसुवा च्यालेन्ज,"काठमाडौं (कास) लक्ष्मण मल्ल र हुमी बुढामगरले पहिलो हाइअल्टिच्युड रसुवा माउन्टेन बाइक च्यालेन्जको उपाधि जितेका छन् । शनिबार रसुवाको कालिकास्थानमा भएको ३१ किलोमिटरको दौड लक्ष्मणले १ घण्टा २९ मिनेट १९ सेकेन्डबाट उपाधि जिते । सुरज रानामगर दोस्रो र प्रकाश थापामगर तेस्रो बने । सुरजले १ घण्टा २९ मिनेट ४२ सेकेन्ड र प्रकाशले १ घण्टा २९ मिनेट ५७ सेकेन्डमा दुरी पार गरे । महिला विजेता हुमीले १३ औं सागकी स्वर्ण विजेता लक्ष्मी मगरलाई २ सेकेन्डले पछि पारिन् । हुमीले निर्धारित दुरी १ घण्टा ५३ मिनेट १३ सेकेन्डमा पार गरिन् । दोस्रो बनेकी लक्ष्मीले १ घण्टा ५३ मिनेट १५ सेकेन्डमा पूरा गरिन् । तेस्रो भएकी इन्द्रकला नेम्वाङले २ घण्टा २ मिनेट ४८ सेकेन्डमा दूरी पूरा गरिन् । पुरुष र महिला च्याम्पियनले ४० हजार, दोस्रोले २० हजार, तेस्रोले १५ हजार रुपैयाँ पुरस्कार प्राप्त गरे ।मास्टर्स विधामा हर्क लामा विजेता बने । उनले निर्धारित दुरी १ घण्टा ४५ मिनेट २४ सेकेन्डमा पार गरे । दोस्रो बनेका नयन मानन्धरले १ घण्टा ४९ मिनेट ५६ सेकेन्डबाट दोस्रा र पेम्बा शेर्पाले २ घण्टा ५ मिनेट १८ सेकेन्डबाट तेस्रो भए । जुनियरमा विजेता किरण लिम्बु बने । उनले १ घण्टा ३८ मिनेट ३८ सेकेन्डमा दूरी पार गरे । आशिष तामाङ १ घण्टा ४६ मिनेट २१ सेकेन्डबाट दोस्रो बने । तेस्रो बनेका राहुल वाइबाले १ घण्टा ५० मिनेट ०२ सेकेन्ड लगाए ।मास्टर्स र जुनियर विधाका विजेताले १५ हजार, दोस्रोले १० हजार र तेस्रोले ७ हजार रुपैयाँ प्राप्त गरे । १६ सय मिटर उचाइको कालिकास्थानबाट सुरु दौड घुम्तीबजार, लामाटोल, गुम्बाडाडाँ, स्याउबारी हुँदै २३ सय मिटर उचाइको लोकिल पुगेर आलुखर्क, गोर्मु, सर्स्युङ, किमाजोङ, खाल्चेट, जिवजिबे हुदै कालिकास्थानमै आएर टुंगिएको थियो ।प्रतियोगिता प्रदेश खेलकुद परिषद् वाग्मती प्रदेश र नेपाल साइक्लिङ संघले संयुक्त आयोजना गरेका थिए । वाग्मती प्रदेशलाई खेलकुदमार्फत पर्यटनसँग जोड्ने उद्देश्यले प्रदेश खेलकुद परिषद् वाग्मती प्रदेशले हाइअल्टिच्युड गर्दै आएको छ ।"
रत्न र रशिला च्याम्पियन,"काठमाडौं (कास) आर्मीका रत्नजित तामाङले बाह्रबिसे कप खुला राष्ट्रव्यापी ब्याडमिन्टन प्रतियोगिताको पुरुष एकलको उपाधि जितेका छन् । सिन्धुपाल्चोकको बाह्रबिसेमा शनिबार उनले आफ्नै टिमका नवीन श्रेष्ठलाई २११८, २११९ ले हराएका थिए । रत्नले १ लाख २५ हजार रुपैयाँ पुरस्कार पाए । नवीनले ६५ हजार पुरस्कार पाए । महिला एकलमा आर्मीकी रशिला महर्जन च्याम्पियन भइन् । उनले पनि आफ्नै टिमकी अमिता गिरीमाथि २११६, २११६ को जित पाइन् । रशिलाले ५० हजार र अमिताले २५ हजार रुपैयाँ पुरस्कार प्राप्त गरे ।उच्च २० वरीयताबाहेकका पुरुष युगलतर्फ कास्कीका विधान अधिकारी र विशाल खड्काले उपाधी जितेका छन् । उनीहरूले सेनाका पविन लिनथेप र सुरोज महर्जनको जोडीलाई २११६, २११७ ले हरायो । विजेता जोडीले १ लाख र उपविजेताले ५० हजार प्राप्त गरे । भेट्रान्स ४५ वर्षमाथि पर्फेक्ट फिटनेस क्लबका सञ्जय कपाली र श्याम लामाको जोडीले तनहुँका मानबहादुर रानामगर र देवबहादुर थापाको जोडीलाई २११८, २१११ ले हरायो । जिल्लास्तरीय पुरुष युगलमा बाह्रबिसेका अभिषेक गुरुङ र रमेश शेर्पाको जोडी विजयी भए । उक्त जोडीले चौताराका प्रकाश श्रेष्ठ र रमेश श्रेष्ठको जोडीलाई २११२, १८२१, २११६ ले हराए । शनिबार पुरुष एकल सेमिफाइनलमा रत्नजितले सेनाकै प्रफुल महर्जनलाई २११७, २११९ ले र नविनले एपीएफका दीपेश धामीलाई ९२१, २११५, २११६ ले हराएका थिए । प्रफुल र दीपेशले समान ३० हजार पाए ।महिला एकलको सेमिफाइनलमा अमिताले पुलिसकी नीता लम्साललाई २१२३, २११०, २११२ ले र रशिलाले आर्मीकी अनुमाया राईलाई २११४, २११४ ले हराए । नीता र अनुमायाले समान १२ हजार ५ सय प्राप्त गरे । विजयी खेलाडीलाई बाह्रबिसे नगरपालिकाका मेयर निमाफुन्जी शेर्पा, उपमेयर सुशीला पाख्रिन, नेपाल ब्याडमिन्टन संघका अध्यक्ष रामजीबहादुर श्रेष्ठलगायतले पुरस्कृत गरे ।"
ढोरपाटनलाई उपाधि,"काठमाडौं (कास) ढोरपाटन भलिबल प्रशिक्षण केन्द्रले प्रथम गुरुङ स्पोर्ट्स हाउस कप राष्ट्रिय खुला भेट्रान्स पुरुष भलिबलको उपाधि जितेको छ । शनिबार ढोरपाटनले फाइनलमा आयोजक गुरुङ स्पोर्ट्स हाउसलाई २५१६, २५२१, १५२० ले हरायो । मण्डली स्पोर्ट्स क्लबले प्रदेश १ रातोलाई २२२५, २५१८, २५१९, २३२५, १५१० ले हराउँदै तेस्रो स्थान हात पार्यो । ढोरपाटनका प्रताप खवास उत्कृष्ट खेलाडी भए । आयोजक हाउसका सन्तोष श्रेष्ठ उत्कृष्ट स्पाइकर, प्रदेश १ का राम घताने उत्कृष्ट ब्लकर र ढोरपाटनका मनवीर छन्त्याल उत्कृष्ट डिफेन्स भए । मण्डलीका राजन गुरुङ उत्कृष्ट सर्भर र ढोरपाटनका मनकुमार छन्त्याल उत्कृष्ट प्रशिक्षक भए । उत्कृष्टले ५ हजार रुपैयाँ पुरस्कार पाए । विजेताले १ लाख ११ हजार १ सय ११ र उपविजेताले ६१ हजार १ सय ११ रुपैयाँ पुरस्कार पाए ।"
प्रकाश विजयी,"काठमाडौं (कास) नेपालका प्रकाश अधिकारी एसियाली युथ पारा गेम्सको ब्याडमिन्टनअन्तर्गत एसएल४ क्याटगोरीको पुरुष सिंगल्समा क्वाटरफाइनल पुगेका छन् । समूह सी को आफ्नो अन्तिम लिग खेलमा प्रकाशले यूएईका हुमेद फाउजी अल्सेनानीलाई २१२, २११ को सोझो सेटमा हराए । त्यसअघि उनले इन्डोनेसियाका मोहम्मद फर्जी इब्राहिमसँग २११५, २१९ को हार बेहोरेका थिए भने भारतका नेहाल गुप्तालाई २११३, २११८ ले हराएका थिए । प्रकाशले थाइल्यान्डका चिन्दानाइ निनुडोम्सकलाई प्रतिद्वन्द्वी पाएका छन् ।"
हेटौंडाको जित,मकवानपुर (कास) शनिबार हेटौंडामा सुरु भएको जिल्लास्तरीय प्रथम अन्तरपालिका फुटबल प्रतियोगिताको उद्घाटन खेलमा हेटौंडा उपमहानगरपालिका विजयी भएको छ । हेटौंडाले मनहरि गाउँपालिकालाई टाइब्रेकरमा ५४ ले पराजित गरेको हो । निर्धारित समय ११ को बराबरीमा टुंगिएपछि टाइब्रेकरबाट निर्णय लिइएको थियो । १० टोली सहभागी प्रतियोगिताको उद्घाटन आयोजक जिल्ला समन्वय समिति मकवानपुर प्रमुख रघुनाथ खुलाले गरे । जिल्ला समन्वय समिति मकवानपुर र जिल्ला खेलकुद विकास समिति मकवानपुरको संयुक्त आयोजनामा हेटौंडा४ स्थित लोकतान्त्रिक मैदानमा प्रतियोगिता एक साता चल्नेछ । विजेताले २ लाख र उपविजेताले १ लाख रुपैयाँ प्राप्त गर्नेछन् ।
