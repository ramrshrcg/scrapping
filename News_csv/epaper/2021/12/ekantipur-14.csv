शीर्षक,विवरण
मध्यरातसम्मै मतदान,"महामन्त्रीका उम्मेदवारद्वय गगनकुमार थापा र विश्वप्रकाश शर्माको सञ्चारमाध्यम र सामाजिक सञ्जालमा झैं सडकमा पनि प्रचार आक्रामक थियो । केही युवाले थापा र शर्मालाई संयुक्त रूपमा भोट मागिरहेका थिए । मतदान स्थलमा केही युवा महाधिवेशन प्रतिनिधि पनि आकर्षणको केन्द्र बनेका थिए । तीमध्येकी एक थिइन् बझाङबाट प्रतिनिधि बनेर आएकी २२ वर्षीया सिर्जना स्नेही । उनीसँग केही उम्मेदवार, महाधिवेशन प्रतिनिधि र कार्यकर्ताले सेल्फी खिचेका थिए । यहाँ (काठमाडौं) यति धेरै चर्चा पाउँछु भन्ने लागेकै थिएन । यसले मलाई राजनीतिमा लाग्न थप प्रेरणा मिलेको छ, उनले कान्तिपुरसँग भनिन् ।एक जना मतदाताले २९ मतपत्रमा मतदान गरेका थिए । सभापति, उपसभापति, महामन्त्री, सहमहामन्त्री (८) र केन्द्रीय सदस्यतर्फ खुला, महिला, दलित, खसआर्य, मधेसी, आदिवासीजनजाति, थारू, मुस्लिम, पिछडिएको क्षेत्र, अल्पसंख्यक, अपांगता र प्रदेश (७) को फरकफरक मतपत्र बनाइएको थियो । निर्वाचन समितिले फरकफरक मतपत्र बनाउँदा मतगणना छरितो हुने जनाएको छ । निर्वाचन समितिका सदस्य सीताराम केसीले सभापतिको निर्क्योल भएपछि मात्र अन्य पदाधिकारी र सदस्यको मत गनिने बताए । पहिलो चरणमा सभापतिका कुनै पनि उम्मेदवारको ५० प्रतिशतभन्दा बढी मत नल्याए सबैभन्दा बढी मत ल्याउने दुई उम्मेदवारबीच दोस्रो चरणको मतदान हुनेछ । सभापतिका उम्मेदवारको मतगणना राष्ट्रिय सभागृहमा र अन्य पदाधिकारी तथा सदस्यको मतगणना पार्टी केन्द्रीय कार्यालयमा गरिने केसीले जानकारी दिए । सभापतिको निर्वाचन दोस्रो चरणमा गए मंगलबार पुनः मतदान हुनेछ । सभापतिको मतगणना सकिएपछि पदाधिकारी र सदस्यहरूको मत गनिनेछ । निर्वाचन समितिका अनुसार महाधिवेशनमा ४ हजार ७ सय ४३ मतदाता थिए । शशांक सबै प्यानलमा, निधिको नयाँ रणनीतिकेन्द्रीय सदस्यमा उम्मेदवारी दिएका बीपी कोइरालापुत्र शशांक कोइरालालाई गुरुङबाहेक चार समूहले आफ्नो प्यानलमा राखेका छन् । कोइरालाले भने मतदान स्थलमा कसैका पक्षमा भोट मागेनन् ।आइतबारसम्म टिम घोषणा नगरेका सभापतिका उम्मेदवार विमलेन्द्र निधिले केन्द्रीय सदस्यमा अन्य प्यानलका उम्मेदवारलाई पनि समेटेका थिए । उनको सूचीमा अधिकांश कोइराला प्यानलका उम्मेदवार छन् । देउवा प्यानलका केही उम्मेदवारलाई पनि उनले समेटेका छन् । उनले आफूसहित विभिन्न पदमा १ सय २१ जनाको सूची तयार पारेका थिए, जसमा सहमहामन्त्रीका उम्मेदवार बनेका कमला पन्त (महिला), रामकृष्ण यादव (मधेसी) र शेख वकिल (मुस्लिम) थिए । देउवा प्यानलबाट प्रदेश २ मा महिला केन्द्रीय सदस्य लडेकी चित्रलेखा यादव, खुला केन्द्रीय सदस्य लडेका पदमनारायण चौधरी, गोविन्द भट्टराईलाई पनि उनले आफ्नो सूचीमा राखेका छन् । आफ्ना मतदाताले देउवा प्यानलका उम्मेदवारलाई भोट दिने सम्भावना देखिएपछि निधिले यस्तो रणनीति लिएको अनुमान गरिएको छ । उम्मेदवार संख्या धेरै हुँदा हाम्रोमा केही मत बढ्ने विश्वास पनि लिएका छौं, निधिनिकट एक नेताले भने । सभापतिका अर्का उम्मेदवार सिंहले भने शशांकबाहेक अर्को प्यानलका उम्मेदवारलाई राखेका छैनन् । उनले आफूसहित ६५ जनाको सूची बनाएर बाँडेका थिए । महाधिवेशन प्रतिनिधिको चासोमतदान स्थलमा भेटिएका धेरेको चासो सभापतिको परिणाम के हुन्छ भन्नेमा देखिन्थ्यो । उनीहरू देउवाले पहिलो चरणमै जिन्छन् कि दोस्रो चरणमा जान्छ भनेर आकलन गरिरहेका थिए । निधि र सिंहले देउवा समूहको भोट धेरै काटे पहिलो चरणमा कसैको पनि ५० प्रतिशत नपुग्ने अधिकांश प्रतिनिधिको भनाइ थियो । दोस्रो चरणमा गएपछि तीन जना (कोइराला, निधि र सिंह) बीच कस्तो समीकरण हुन्छ, त्यसले धेरै हदसम्म परिणाम प्रभावित गर्नेछ, लुम्बिनीका महाधिवेशन प्रतिनिधि लक्ष्मण यादवले भने, यस्तो अवस्थामा देउवाले कस्तो रणनीति बनाउँछन्, त्यो पनि रोचक हुनेछ ।हाधिवेशन प्रतिनिधिबीच सभापतिपछि चासो महामन्त्रीमा केन्द्रित थियो । विशेष गरी २ महामन्त्रीका लागि युवा नेताहरू गगन थापा, विश्वप्रकाश शर्मा र प्रदीप पौडेल भिडेकाले विभिन्न कोणबाट सम्भावित परिणामबारे अड्कलबाजी भएको थियो । विश्वप्रकाशको नाम सिंहको प्यानलमा भए पनि उहाँ एक किसिमले स्वतन्त्र हैसियतमा मत माग्दै हिँड्नुभएको छ । उहाँले देउवा र कोइराला समूहबाट कति मत तान्नुहुन्छ भन्नेले अर्थ राख्छ, दैलेखका प्रदेश प्रतिनिधि सुवर्ण शाही भन्दै थिए, माहोल हेर्दा कम्तीमा एक जना युवा महामन्त्रीमा आउनेमा कुनै शंका छैन ।सभापतिबाहेकका प्रमुख पदाधिकारीमा अधिकांश युवा उम्मेदवार भएकाले महाधिवेशन प्रतिनिधिहरू उत्साही देखिन्थे । केन्द्रीय नेतृत्वदायी पदमा युवा पुग्दा पार्टी गतिशील बन्ने उनीहरूको भनाइ थियो । बझाङकी महाधिवेशन प्रतिनिधि स्नेहीले यसपटकको महाधिवेशनले युवालाई नेतृत्वमा स्थापित गर्ने विश्वास व्यक्त गरिन् । विभिन्न गुटउपगुटमा भएकाले प्रतिस्पर्धाले केही खिन्न बनाएको छ, उनले भनिन्, तर उपसभापति, महामन्त्री, सहमहामन्त्रीलगायत पदमा युवा प्रतिस्पर्धामा उत्रिँदा राम्रो संकेत र सन्देश प्रवाह भएको छ । महाधिवेशन सम्पन्न भएपछि पार्टीले नयाँ गति लिने उनले बताइन् ।"
मतपत्र सकिँदा ३ पटक रोकियो,"राष्ट्रिय सभागृह र भृकुटीमण्डपमा मतदान भइरहेका बेला मतपत्र सकिँदा केहीबेर प्रक्रिया रोकिएको थियो । मतपत्र छपाइमा ढिलाइ हुँदा पहिलोपटक पौने ५ बजे र त्यसपछि दुईपटक मतदान रोकियो । निर्वाचन समितिका सदस्य सीताराम केसीका अनुसार छापाखानाले १२ घण्टाभित्र मतपत्र छापेर दिने प्रतिबद्धता जनाएको थियो । त्यही हिसाबले निर्वाचन समितिले आइतबार बेलुकी ५ बजे मतपत्र डिजाइन गरेर छाप्न दिएको थियो । हामीले समयमै मतपत्र छाप्न दिए पनि प्रेसले ढिलो गर्दा समस्या देखियो, उनले भने, प्रेसबाट मतपत्र ल्याउँदै मतदान प्रक्रिया अगाडि बढाउनु पर्यो । मतपत्र धेरै हुँदा पनि छपाइमा ढिलाइ भएको हुन सक्ने उनले बताए । निर्वाचन समितिले करिब ५ हजारका दरले २९ प्रकारका मतपत्र छापेको थियो । मतदान र मतगणना प्रक्रिया छरितो होस् भनेर सबै पद र क्लस्टरको फरकफरक मतपत्र छापिएको उनले बताए ।"
नेताहरूको बोलीले सेयर झन् ओरालो,"आजभोलि पुँजीको लगानी उत्पादनमा हुँदैन, पुँजीमै हुन्छ । यो वित्तीय पुँजीवादको मुख्य विशेषता हो, उनले भनेका थिए, हामीलाई लाग्न सक्छ, धितोपत्र बजार, सट्टा बजार, अन्तर्राष्ट्रिय मुद्रा कोष (आईएमएफ), विश्व बैंक, एसियाली विकास बैंकलगायत संघसंस्था पैसा यताउता गर्छन् । यथार्थमा त्यसो होइन । यी साम्राज्यवादका विकसित रूप हुन् । वित्तीय एकाधिकार पुँजीवादलाई बलियो बनाउने, विस्तार गर्ने, नाफा एकीकृत गर्ने र संसारका सीमित पुँजीपतिका हातमा संसारकै धन एकीकृत गर्ने तिनको उद्देश्य रहेको दाहालको भनाइ थियो । उनको अभिव्यक्तिबाट बजार प्रभावित भएको भनेर चौतर्फी विरोध भएपछि सोमबार माओवादी केन्द्रको सचिवालयले विज्ञप्ति जारी गर्दै आफ्नो पार्टी सेयर बजारका साना लगानीकर्ताको हित संरक्षण गर्न प्रतिबद्ध रहेको जनाएको छ । सेयर बजारविरोधी वक्तव्य आएको भन्दै प्रश्न उठेपछि अध्यक्ष दाहालले आफूले सैद्धान्तिक रूपमा राखेको विषयमा उत्तिकै प्रतिबद्ध रहेको र त्यो एकदमै सही भएको दोहोर्याएका छन् । यस विषयलाई अनावश्यक राजनीतिक मुद्दा नबनाउन पनि दाहालको सचिवालयले आग्रह गरेको छ । दाहालको अभिव्यक्ति गैरजिम्मेवारीपूर्ण भन्दै विवेकशील साझा पार्टीले ध्यानाकर्षण भएको जनाएको छ । अर्थतन्त्रको अत्यन्तै संवेदनशील क्षेत्र मानिने पुँजी बजारलाई उत्तेजित गराउने तथा बजारमा गलत सन्देश जाने गरी उच्च राजनीतिक नेतृत्वबाट आपत्तिजनक अभिव्यक्ति आउनु खेदपूर्ण भएको विवेकशीलले जारी गरेको विज्ञप्तिमा उल्लेख छ । अर्थमन्त्री शर्माले सोमबार सेयर बजारमा चलखेल भएको उल्लेख गर्दै त्यसमा संलग्नहरूले मन्त्रीले सेयर घटाइदियो भनेर आरोप लगाएको बताएका छन् । त्यस्ता मान्छेले चलखेल गरेर बजार घटाउँछन् र नाफा कमाउँछन् । अनि दोष जति अर्थमन्त्रीलाई दिन्छन्, उनले भने, यस्ता गतिविधि फैलाउन केही समूह नै लागेका छन् । वास्तविक लगानीकर्ताले यस्ता विषयमा सचेत भई संयमित रूपमा लगानीसम्बन्धी निर्णय गर्नुहोला । सेयर बजारमा धेरै सुधार गर्न बाँकी रहेकाले अर्थ मन्त्रालय अहिले त्यही काममा लागेको उनले दाबी गरे । लगानीकर्ताको सम्पत्ति संरक्षणका लागि के कस्तो काम गर्नुपर्ने हो, त्यसमा सरकार प्रतिबद्ध छ, उनले भने, यहाँ धान खाने मुसो, चोट पाउने भ्यागुतो भएको छ । यसअघि बाबुराम भट्टराईले आफू अर्थमन्त्री भएका बेला सेयर बजारलाई जुवाको खाल को संज्ञा दिएका थिए । त्यही कारण माओवादी पार्टीलाई सेयर बजारविरोधीको आरोप लाग्दै आएको छ ।"
चरा ठोक्किने पो हो कि !,"(काठमाडौं)  त्रिभुवन अन्तर्राष्ट्रिय विमानस्थलमा जहाज उडाउँदा पाइलटहरूको मुख्य चिन्ता हुन्छ, चरा ठोक्किने पो हो कि ! इन्जिनमा क्षति पुग्ला कि ! स्वदेशीविदेशी सबै वायुसेवाका पाइलटको साझा चिन्ता हो, काठमाडौं अवतरण गर्दा र उड्दा । उनीहरूको चिन्ता अस्वाभाविक होइन । नौ वर्षअघि काठमाडौंबाट लुक्लाका लागि उडेको सीता एयरको डोर्नियर विमान टेकअफकै क्रममा कालो चिलसँग ठोक्कियो, मनहरा खोलाछेउ झर्यो । काठमाडौं विमानस्थलबाट टेक अफ गरेको मिनेट पनि नबित्दै भएको त्यो दुर्घटनामा ७ बेलायतीसहित १९ जनाको ज्यान गएको थियो । सुविधासम्पन्न अन्तर्राष्ट्रिय विमानस्थलदेखि ४ सय मिटर मात्रै पर दुर्घटना भएको विमानबाट कसैलाई पनि सकुशल उद्धार गर्न सकिएन । चरा ठोक्किएर दायाँ इन्जिनले काम नगरेपछि उक्त जहाजको चालकदलले बायाँ इन्जिनको भरमा टेक अफ नियन्त्रणको प्रयास गर्यो । तर सफल भएन । जहाज मनहरामा खसेर टुक्राटुक्रा भयो ।उक्त घटनापछि विश्वभर नेपालको उडान सुरक्षामाथि थुप्रै प्रश्न उठे । लगत्तै नेपाललाई अन्तर्राष्ट्रिय नागरिक उड्डयन संगठन (आइकाओ) ले रातो सूची (सेफ्टी कन्सर्न लिस्ट) मा राख्यो । चार वर्षपछि सन् २०१७ मा नेपालमाथि लगाइएको रातो झन्डा आइकाओले त हटायो तर २०१३ देखि नै युरोपियन युनियनले नेपाल नागरिक उड्डयन क्षेत्रको नियमनमाथि प्रश्न उठाउँदै नेपाली वायुसेवालाई आफ्ना सदस्य मुलुकहरूमा लगाएको निषेध ८ वर्षदेखि कायमै छ । सीताको जहाजले धावनमार्ग छाडेको ५ सेकेन्डमै दायाँ इन्जिनमा चरा ठोक्किएर भएको त्यो दुर्घटनाको हालै काठमाडौंमा आयोजित एक कार्यक्रम फेरि समीक्षा भएको छ । संसारभरका मुलुकका आकाशलाई पुलका रूपमा जोड्न ७७ वर्षअघि स्थापना गरिएको संयुक्त राष्ट्रसंघ मातहतको (आइकाओ) को स्थापना दिवसमा भेला भएका उड्डयनकर्मीहरूले नेपालमा अझै जहाजले चरा र चौपायासँग सामना गर्नुपर्ने त्रास बढिरहेको भन्दै चिन्ता व्यक्त गरे । उक्त कार्यक्रममा पर्यटनमन्त्री प्रेम आले, पर्यटन सचिव महेश्वर न्यौपाने र नियमनकारी निकायका नागरिक उड्डयन प्राधिकरणका महानिर्देशक राजकुमार क्षत्रीलगायतको उपस्थिति थियो । सुरक्षित उडानका लागि वन्यजन्तुको व्यवस्थापन कसरी गर्न सकिन्छ ? भन्ने विषयमा पर्यटन मन्त्रालयले आयोजना गरेको उक्त कार्यक्रममा नेपाली वायुसेवाहरूको छाता संगठन (आओन) ले पछिल्ला ११ महिना ४३ वटा उडान चरासँग ठोक्किएको र १२ वटा उडानले धावनमार्गमा वन्यजन्तु सामना गरेको तथ्यांक नै देखायो । यो तथ्यांक कोभिडअघिका वर्षको दाँजोमा बढेको देखिन्छ । चार वर्ष (सन् २०१८२०२१) को अवधिमा २ सयवटा उडानमा रहेका पाइलटले चराका कारण जहाजलाई अन्यत्रै मोड्नुपरेको वा टेक अफ रिजेक्ट गर्नुपरेको घटना रेकर्ड गराएको देखिन्छ । त्यस्तै यही अवधिमा धावनमार्गमा जहाज चरा वा वन्यजन्तुसँग ठोक्किएको घटना पनि भएका छन् । रेकर्डअनुसार मुख्यतः काठमाडौंमा चरासँग जहाज ठोक्किने घटना धेरै भएका देखिन्छन् भने विराटनगर, भैरहवा र नेपालगन्जमा जहाज धावनमार्गमा गुडिरहेका बेला स्याल र बँदेलसँग ठोक्किएका घटना भएका छन् । काठमाडौंमा पाइलटहरूलाई चराले तनाव दिन्छ, बुद्ध एयरको उडान सुरक्षासँग सम्बन्धित विमानस्थलका एक अधिकारी भन्छन्, काठमाडौंबाहिरका विमानस्थलमा स्याल र बँदेलको बिगबिगी छ । विराटनगर विमानस्थलमा जरायो पनि देखियो । यी घटनाले विमानस्थल व्यवस्थापन उडान सुरक्षामा संवेदनशील नभएको देखिन्छ । वन्यजन्तु र जहाजको टकरावले भएका घटनामा मानवीय क्षतिको जोखिम अत्यधिक छँदै छ, वायुसेवाहरूले सानो फिस्टे चरासँगको जुधाइमा पनि करोडौंसम्मको आर्थिक क्षति व्यहोर्नुपरेको छ । दुई साताअघि मात्रै काठमाडौंबाट नेपालगन्ज गएको बुद्ध एयरको एटीआर जहाज अवतरणका क्रममा स्यालसँग ठोक्किएको थियो । बुद्धले यो घटनाका कारण १० लाख रुपैयाँ मर्मतमा खर्च भएको र जहाजलाई १० दिनसम्म ह्यांगरमा राखिएको बताएको छ । त्यसबाट करिब ३ करोड रुपैयाँ आम्दानी गुमेको कम्पनीको दाबी छ । नेपाल एयरपोर्टमै मध्यकात्तिकमा हुम्ला जाँदै गरेको सीता एयरको डोर्नियर जहाज तीनवटा जंगली बँदेलसँग ठोक्कियो । उक्त घटनामा सीताले जहाज मर्मत र आम्दानीमा करोडौं क्षति भएको दाबी गर्दै प्राधिकरणसँग तेस्रो पक्ष बिमामार्फत राहत मागेको छ । यस्ता घटना आन्तरिक उडानमा मात्र सीमित छैन । तीन वर्षअघि दोहाबाट फर्किएको हिमालय एयरलाइन्सको न्यारोबडीको बायाँ इन्जिनमा अवतरणका क्रममा ठोक्किएर चिल छिर्यो । कम्पनीका अनुसार उक्त घटनामा हिमालयको जहाज ५ महिना ग्राउन्डेड भयो । उक्त एयरलाइन्सले करिब ७० करोड इन्जिन मर्मतमा मात्रै खर्च लागेको दाबी गरेको छ । हिमालयभन्दा बढी क्षति व्यहोर्नेमा नेपाल वायुसेवा निगम र जेट एयर पनि छन् । यिनले प्राधिकरणलाई टिपाएको रेकर्डअनुसार निगमले २१ वर्षअघि र जेटले ७ वर्षअघि काठमाडौंमा सानो चराका कारण अर्ब रुपैयाँ पर्ने एउटाएउटा इन्जिन नै क्षति भएको थियो । मंगलबारको प्रस्तुतिमा नेपाल उडान गर्ने विदेशी वायुसेवाले चरा वा धावनमार्गमा वन्यजन्तु सामान गर्नुपरेका घटना समेटिएका थिएनन् । त्यस्तै नेपाल वायुसेवा निगम र श्री एयरलाइन्सबाहेकका ७ वटा वायुसेवामाथि गरिएको १० महिनाको अध्ययनमा जहाजहरूले अवतरण हुने तरखर गर्नै लाग्दा (अप्रोच) वा अवतरण (ल्यान्डिङ) का क्रममा सबैभन्दा बढी वन्यजन्तुसँग ठोक्किने घटना भएका छन् । नेपालको नागरिक उड्डयन क्षेत्रमा चरा तथा वन्यजन्तुको असरबारे अध्ययन गरेका असित बस्नेतले भने, यो तथ्यांक बढ्दोक्रममा देखिन्छ । हिमालय एयरलाइन्सको सेफ्टी विभागमा कार्यरत बस्नेतका अनुसार पछिल्ला १० महिना धावनमार्गमा उचाइ लिन (टेक अफ) लाई गुडिरहँदा ११ उडानले चरासँग र ३ वटा उडानले वन्यजन्तुसँग ठोकिनुपर्यो । नागरिक उड्डयन प्राधिकरणले विषयविज्ञको संलग्नतामा गराएको एउटा अध्ययनले त्रिभुवन अन्तर्राष्ट्रिय विमानस्थलभित्र र आसपासमा ३९ प्रकारका चराचुरुंगी पाइने देखाएको छ । जसमा ३० हाराहारी रैथाने देखिन्छन् । बाँकी हिउँदयाममा आउने आगन्तुक चरा छन् । विमानस्थल आसपासका ५९ प्रकारका बोटबिरुवा चराहरूका लागि आकर्षक बासस्थान बनेका छन् । उक्त अध्ययनले नेपालमा उडान वा अवतरणका क्रममा जहाजसँग ठोक्किरहने चराहरूमा कालो चिल, काग, परेवा र उल्लु छन् भने धावनमार्गमा जहाज गुड्दा स्याल, बँदेल, बाँदर, नीलगाई ठोक्किने गरेको देखाएको छ । चराको गतिविधि हुने मुख्य महिनामा चैतवैशाख, जेठअसार, भदौअसोज र कात्तिक पर्छन् । चार वर्षमा भएका घटनालाई विश्लेषण गर्दा चरा र जहाज ठोक्किने घटना मुख्यगरी बिहान ८ देखि ११ बजे बढी हुने गरेका देखिन्छन् । सन् १९९६ मा थाईको एयरबस चरामा ठोकिएको घटना नेपालमा रेकर्ड भएको पहिलो हो । त्यसयता जहाजको चराचुरुंगी र वन्यजन्तुसँगको मुठभेट नघटेको भन्छन्, प्राधिकरणका निमित्त उपमहानिर्देशक तथा वन्यजन्तु जोखिम व्यवस्थापन विज्ञ देवचन्द्र लाल कर्ण । उनका अनुसार वन्यजन्तु तथा चराचुरुंगी ठोक्किने घटना विमानस्थल एक्लैले नियन्त्रण गर्न सक्दैन । यसका लागि विमानस्थल वरिपरि जोडिने स्थानीय निकाय, सर्वसाधारण र सरोकारवालाबीच प्रभावकारी समन्वय हुनुपर्छ । विमानस्थलभित्र घाँस बेलाबेला काटिरहनुपर्छ । तारबार बलियो बनाई चौपाया छिर्न दिनु हुँदैन । विमानस्थलबाहिर तोकिएको सीमासम्म फोहोर तथा डम्पिङ साइट हुनु हुँदैन । काठमाडौं विमानस्थल तीन ठाउँमा वाग्मती र मनहरा नदीले घेरिएको छ । यी दुवै नदी फोहोर भएकाले आसपासका क्षेत्रमा चरा तथा जनावरहरू बढी देखिने गरेका छन् । सँगै विमानस्थल छेउछाउमा स्थानीय निकायले मासु तथा सेकुवा पसल सञ्चालन गर्न दिनु हुँदैन । तर, यसतर्फ पनि सम्बन्धित निकायको ध्यान पुगेको देखिँदैन । विमानस्थलभित्र चरा धपाउने सिकारी तथा उपकरणहरू चौबीसै घण्टा खटाइनुपर्छ । कर्णले भारतको मुम्बई, दिल्ली र बैंग्लोरमा जस्तै नेपालमा पनि तत्कालका लागि ससाना पटका पड्काएर चरा धपाउने उपाय अवलम्बन गर्न सकिने सुझाव दिन्छन् । काठमाडौं विमानस्थलनजिकै पशुपति क्षेत्रको वन पनि पर्छ । त्यहाँ छाडिएका बाँदर बथानमै त्रिवि अन्तर्राष्ट्रिय विमानस्थलको धावनमार्गमा दौडिएका दृश्य पनि सामान्य बनिसकेका छन् । इजरायल चराले सबैभन्दा बढी उडानलाई असर पार्ने मुलुकमा पर्छ । त्यहाँ उडानलाई सुरक्षित बनाउन धावन मार्गबाहिरको क्षेत्रमा कुकुरहरू छाड्ने गरिएको छ । समयसमयै हेलिकोप्टर पनि उडाउने गरिन्छ । यता नेपालमा भने त्रिवि अन्तर्राष्ट्रिय विमानस्थलमा चर्को आवाज निकाल्ने चरा भगाउने यन्त्र, विशेष किसिमको लाइट, कम भोल्टको तारबार, मान्छे कराउने र पटाका पड्काउनेलगायतका उपायहरू अवलम्बन हुँदै आएको क्यानको वेबसाइटमा राखिएको म्यानुअलमा उल्लेख छ । तर काठमाडौं बाहिरका विमानस्थलहरूमा भने चराचुरुंगी र वन्यजन्तुलाई लखेट्ने र धपाउने मात्र गरिन्छ । वायुसेवा सञ्चालक संघका अध्यक्ष रामेश्वर थापाले विमानस्थलहरू जनावर लुक्ने ठाउँ हुँदै गएको बताउँदै चराचुरुंगीको ठोक्किँदा सबैभन्दा ठूलो क्षति यात्रु र वायुसेवाले बेहोर्नुपरिरहेको बताए । र, यस विषयलाई सरोकारवाला निकायले गम्भीरतापूर्वक नलिएको थापाको गुनासो छ । बर्डहिट हुँदा जहाज महिनौं दिन थन्किन्छ ? हामीले मात्रै गर्नुपर्ने ? म पाइलट पनि हुँ । थुप्रै पटक अन्तिम समयमा उडान रोक्ने र अवतरण गर्न लाग्दा डाइभर्ट गरेको छु, उनले भने, चराका कारण अन्तर्राष्ट्रियस्तरमै बदनाम हुने घटना भए । एयर अपरेटर पैसावालाले खोलेका संस्था होइनन् । धेरैलाई रोजगारी दिएका छौं । कर तिरेका छौं । कसलाई गुनासो गर्ने ? चरा र वन्यजन्तुका कारण नेपालको हवाई सुरक्षामाथि अन्तर्राष्ट्रियस्तरमै प्रश्न उठिसक्दा पनि यस विषयमा सरकारको उदासीनता उदेकलाग्दो छ । सीताको दुर्घटनापछि सन् २०१३ मा पर्यटन सचिव अध्यक्ष रहने चरा नियन्त्रण तथा न्यूनीकरण समिति बनाइएको थियो । गृह रक्षा, वातावरण, स्थानीय मन्त्रालयका सहसचिव, मेयर, विमानस्थलमा रहेको ११ नम्बर वाहिनी प्रमुखसहित ११ सदस्य समितिको ८ वर्षयता एउटा पनि बैठक बसेको छैन । समितिले राष्ट्रियस्तरमा नीति बनाउने, अनुगमन गर्ने, अन्तरनिकाय समन्वय गर्नुपर्ने कार्यादेश छ । बैठक नबसेको विषयमा वायुसेवा सञ्चालकहरूले गुनासो गर्दै आएका छन् । मन्त्रालयका सचिव महेश्वर न्यौपानेले यस समितिका सदस्य सचिव रहेका नागरिक उड्डयन प्राधिकरणका महानिर्देशक राजकुमार क्षत्रीलाई एक साताभित्र बैठक राख्न निर्देशन दिएको बताए । सचिव न्यौपानेले चरा तथा वन्यजन्तुसँग जहाजले कुन विमानस्थलमा बढी खतरा सामना गर्नुपरेको छ त्यसको कार्ययोजना बनाइने दाबीसमेत गरे ।"
मेरिटमा अगाडि तर पढ्न पाएनन् एमबीबीएस,"(काठमाडौं)  चिकित्सा शिक्षा आयोगले लिएको प्रवेश परीक्षामा सफल भएका २ हजार ५ सय ११ विद्यार्थीले एमबीबीएस नपढ्ने भएका छन् । छात्रवृत्तिमा पढ्न प्रवेश परीक्षा दिएका विद्यार्थीले त्यसमा छनोट हुन नसकेपछि एमबीबीएस नपढ्ने निर्णय गरेका हुन् । आयोगले तोकेको मेरिटमा अगाडि रहेका विद्यार्थी मेडिकल शिक्षाको चर्को शुल्कका कारण भर्ना नभएपछि मेरिटमा पछाडि भएकाले पढ्ने अवसर पाएका छन् । एमबीबीएस अध्ययनका लागि शिक्षण शुल्कमात्रै काठमाडौं उपत्यकाबाहिर ४४ लाख र उपत्यकाभित्र ४० लाख रुपैयाँ छ । यसबाहेक पनि शैक्षिक सामग्री, खानाबस्नलगायतमा ५ वर्षसम्म निकै खर्च हुन्छ । आर्थिक अवस्था कमजोर रहेका जेहेन्दार छात्रछात्रा भर्ना नभएको आयोगका कर्मचारी र पदाधिकारीले बताएका छन् । धेरै विद्यार्थीसँग बुझ्दा छात्रवृत्तिमा नाम निस्कन्छ कि भनेर परीक्षा दिएको बताए तर छात्रवृत्तिमा नाम ननिस्केपछि नपढ्ने निर्णय लिएको सुनाए, आयोगका उपाध्यक्ष श्रीकृष्ण गिरीले कान्तिपुरसँग भने ।आयोगले पहिलो पटक सञ्चालन गरेको एकीकृत प्रवेश परीक्षामा ४ हजार ३ सय ८९ जना एमबीबीएस अध्ययनका लागि उत्तीर्ण भएका थिए । तीमध्ये ४ हजार ३ सय ४६ जना मेरिट सूचीमा परेका थिए । देशभरका मेडिकल कलेजमा चालु शैक्षिक सत्रमा १ हजार ८ सय ३५ जनाले एमबीबीएस अध्ययन गर्न पाउने सिट निर्धारण गरिएको छ ।आयोगले सोमबार एमबीबीएससहित स्नातक तह चिकित्सा शिक्षामा भर्नाको अन्तिम म्याचिङ गरेको छ । म्याचिङअनुसार एमबीबीएस पढ्न योग्यता पुगेकामध्ये २ हजार ५ सय ११ जना भर्ना भएनन् भने प्रवेश परीक्षा उत्तीर्णमध्ये मेरिटमा पछाडि रहेका ४३ जनाले भर्ना हुन पाएनन् । भर्नाका क्रममा सबै मेडिकल कलेजले एमबीबीएसमा तोकिएको सिटअनुसार विद्यार्थी पाएका छन् । मेरिटअनुसार सबै भर्ना भएका भए २ हजार मेरिटभित्रका विद्यार्थीले नै मेडिकल कलेजको सिट भरिन्थ्यो । करिब ११ हजार विद्यार्थीले प्रवेश परीक्षा दिएका थिए । प्रवेश परीक्षामा सफल भए पनि भर्ना नहुने विद्यार्थीको संख्या धेरै रहेकाले अन्तिम मेरिटसम्म परेका विद्यार्थीले समेत अध्ययन गर्ने अवसर पाएको उपाध्यक्ष गिरीले जनाए । पास भएर भर्ना नहुनेमध्ये केही विद्यार्थीचाहिँ एमबीबीएस अध्ययनका लागि विदेशसमेत गएका छन् । आगामी प्रवेश परीक्षाको नतिजा नआउँदासम्म अध्ययनका लागि विदेश जान पाउने हुँदा बाहिर जाने विद्यार्थीको संख्या यकिन छैन । बढीमा ५ सय विद्यार्थी एमबीबीएस अध्ययन गर्न अन्य मुलुक जाने अनुमान छ । रोजेको मेडिकल कलेजमा भर्ना नपाउँदा पढाइ छाड्ने विद्यार्थीको संख्या थोरै छ । चालु शैक्षिक सत्रमा छात्रवृत्ति कोटामा नाम ननिस्केपछि तीमध्ये धेरै विद्यार्थी आगामी शैक्षिक सत्रको प्रवेश परीक्षाको प्रतीक्षामा बसेको आयोगको अनुमान छ । मेरिटक्रम २ हजार ५ सय आसपासमा प्रवेश परीक्षा उत्तीर्ण गरेका एक छात्रले परिवारको आर्थिक अवस्था कमजोर भएकै कारण यस पटक एमबीबीएसमा भर्ना नभएको सुनाए । छात्रवृत्तिमा नाम निस्कन्छ कि भनेर प्रवेश परीक्षा दिएको थिएँ तर छात्रवृत्ति पाइएन, उनले भने, राम्रो तयारी गरेर आगामी वर्ष फेरि प्रवेश परीक्षा दिने तयारीमा छु । वीरगन्जका छात्र निलेश साहले चितवन मेडिकल कलेजमा भर्ना पाउने भएका थिए तर उनले छात्रवृत्ति नपाएसम्म चिकित्सा शिक्षा नपढ्ने निधो गरेको सुनाए । मेडिकल शिक्षा महँगो पनि छ, मेरो रहर छात्रवृत्तिमा नै पढ्ने हो, उनले भने, अर्को पटक फेरि कोसिस गर्छु ।चिकित्सा शिक्षा ऐनका मस्यौदाकार रहेका चिकित्सक डा अर्जुन कार्कीले आर्थिक दृष्टिकोणले नै मेरिटमा परेका विद्यार्थी पनि भर्ना नहुने अवस्था रहेको जनाए । सबैको घरमा पैसा हुँदैन, त्यसैले पनि सकेसम्म छात्रवृत्तिमा जाने कोसिस गर्ने विद्यार्थी धेरै हुन्छन्, उनले भने । त्यही कारण पनि ऐनमा ७५ प्रतिशत छात्रवृत्तिको व्यवस्था गरिएको उनले बताए ।आगामी शैक्षिक सत्रका लागि पुस महिनाभित्रै प्रवेश परीक्षाको आवेदन माग गर्ने तयारी आयोगले गरेको छ । कक्षा १२ को नतिजा पनि दुई साताअघि सार्वजनिक भइसकेको छ । आयोगले चालु शैक्षिक सत्रको स्नातक तहको चिकित्सा शिक्षाका सबै विषयको अन्तिम म्याचिङ सोमबार सम्पन्न गरेको हो । स्नातक तहमा एमबीबीएस, बीडीए, नर्सिङलगायत मेडिकल शिक्षाको विषय अध्ययन गर्न सार्वजनिक शिक्षण संस्थामा ७५ प्रतिशत, विदेशी लगानीको शिक्षण संस्थामा २० प्रतिशत र निजी शिक्षण संस्थामा १० प्रतिशत छात्रवृत्तिको व्यवस्था चिकित्सा शिक्षा ऐनले गरेको छ ।एमबीबीएस बीडीएसलगायत विषयमा मेडिकल कलेजले सिटअनुसार विद्यार्थी भर्ना पाए पनि बीएस्सी नर्सिङ, बीफार्मेसी, बीपीएच, बीएस्सी एमआईटी, बीएस्सी एमएलटीलगायत केही विषयको भने कोटा खाली भएका छन् । विद्यार्थीले ती विषयको प्रवेश परीक्षा नै उत्तीर्ण गर्न सकेनन् । नर्सिङका लागि १ हजार २ सय ४० विद्यार्थीको कोटा तोकिएको थियो तर ५ सय ४ जना मात्रै उत्तीर्ण भए । बीफार्मेसीमा ९ सय २ जनाको कोटामा ५ सय ४७ जनामात्रै उत्तीर्ण भएका थिए । बीपीएचमा १ हजार ४ सय २० जनाको कोटामा ५ सय ६५ जना मात्रै सफल भए । न्यून संख्यामा प्रवेश परीक्षा उत्तीर्ण भएका विषयमा आयोगले पठाएका छात्रवृत्ति कोटाका विद्यार्थीलाई मात्रै पठनपाठन गराउनुपरेको भन्दै मेडिकल कलेज सञ्चालकहरू असन्तुष्ट छन् ।"
अघि बढ्ला एमसीसी ?,"सहजीकरण गर्छु ः सभामुख सभामुख अग्निप्रसाद सापकोटाले संसद्मा आफ्नो भूमिका खेलको अम्पायरजस्तो भएको बताएका छन् । बानेश्वरस्थित संघीय संसद् भवनको अवलोकन गर्दै उनले मंगलबारदेखि सुरु हुने हिउँदे अधिवेशनको प्रभावकारिताका लागि राजनीतिक दलहरूको भूमिका निर्णायक हुने बताए । सभामुखको भूमिका समन्वय र सहजीकरण गर्ने रहेकाले आफूले सबैसँग छलफल गर्दै अघि बढ्ने बताए । संसद्मा रहेको गतिरोध अन्त्यका लागि राजनीतिक दलहरूसँग छलफल गर्ने र आवश्यकताअनुसार सर्वदलीय बैठक राख्ने पनि उनले बताए । यो सदन भनेपछि पार्टीहरूकै भूमिका निर्णायक हुन्छ । सभामुखको भूमिका भनेको त समन्वय गर्ने, सहजीकरण गर्ने अर्थात् खेलको अम्पायरजस्तो पनि हो, जति बेला खेल सुरु हुन्छ, त्यतिबेर सभामुखको भूमिका देखिँदै जान्छ, उनले भने । एमालेले विगतमा गरेको संसद् अवरोध संविधान र नियमसम्मत नभएको उनले बताए ।"
२ महिनादेखि शव अस्पतालमै,"चितवन (कास) स्थानीयको कुटाइका कारण दुई महिनाअघि ज्यान गुमाएका भीमबहादुर विकको शव अझै भरतपुर अस्पतालको शवगृहमा छ । गत असोज २८ को बिहान विकको मृत्यु भएको थियो । भरतपुर४ दुर्गाचोक घर भएका विकलाई दुर्गा मन्दिरआडका दुई जनाले कुटपिट गरेका थिए । मन्दिरमा बलि दिने विषयमा झगडा हुँदा घटना भएको भनिए पनि प्रहरी अनुसन्धानले भने त्यस्तो देखाएको छैन ।उक्त घटनामा पक्राउ परेका स्थानीय सीताराम बस्नेत र मेडिकल सञ्चालक दिलीप श्रेष्ठविरुद्ध चितवन जिल्ला अदालतमा कात्तिक २२ मा आवेश प्रेरित हत्या अभियोगमा मुद्दा दायर भयो । अदालतले कात्तिक २६ मा दुवैलाई पुर्पक्षका लागि थुनामा राख्न आदेश दियो । परिवारका सदस्यहरू राज्यले राहत वा क्षतिपूर्ति नदिँदासम्म शव नबुझ्ने अडानमा छन् । हामीले सुरुदेखि नै आन्दोलन गर्यौं । त्यही आन्दोलनको बलमा ती दुई जना धन्न कारागार गएका छन् । अब राज्यले दिनुपर्ने राहत वा क्षतिपूर्ति जे जति हो त्यो नआई कसरी शव बुझ्ने र सद्गत गर्ने ?, भीमबहादुरका छोरा किसनको प्रश्न छ । घटनापछि दलितसम्बन्धित विभिन्न राजनीतिक र सामाजिक संघसंस्थाले संघर्ष समिति नै बनाएर आन्दोलन गर्दै आएका छन् । समितिले जातीय विभेदका कारणले नै घटना भएको ठहर गरेको छ । राष्ट्रिय मानव अधिकार आयोगको वाग्मती प्रदेश कार्यालयको अनुसन्धान प्रतिवेदनले भने दुर्गा मन्दिरमा बलि चढाउने विषयमा विवाद भई जातीय विभेद भएको भन्ने कुरा हालसम्मको अनुगमनका क्रममा कहीं कतैबाट पुष्टि हुन आएको देखिएन भन्ने निष्कर्ष निकालेको छ । मृतकका परिवारको आर्थिक अवस्था नाजुक रहेको हुँदा अपराध पीडित ऐनअनुसार क्षतिपूर्ति दिन सरकारलाई सिफारिस गरेको छ ।सबै पक्षसँग छलफल गरी राहत तथा क्षतिपूर्तिका लागि गृहमा सिफारिस भइसकेको छ, प्रशासन कार्यालयका सूचना अधिकारी खेमराज पौडेलले भने । मन्त्रालयबाट राहत रकम उपलब्ध भए विकको अन्तिम संस्कार गर्ने संघर्ष समितिका सदस्य देवीराम विकले बताए । परिवार पाल्ने व्यक्तिको त्यसरी हत्या भएको छ । हामीहरू केही न केही राहतको प्रतीक्षामा छौं, भीमबहादुरकी श्रीमती विन्दुले भनिन् ।"
"नयाँ घर खाली, बास चर्किएकैमा","(रामेछाप)  सरकारको ३ लाख अनुदानमा ३ लाख रुपैयाँ थपेर घर बनाए, तर भूकम्पप्रतिरोधी उक्त घर ३ वर्षदेखि खाली छ । खाँडादेवी चोप्राङका मानबहादुर लामाको परिवार भूकम्पले क्षतिग्रस्त भई टालटुल गरेको पुरानै घरमा बस्दै आएको छ । नयाँ घर भईकन पनि लामाको जस्तै पुरानै घरमा बस्ने यहाँ थुप्रै परिवार छन् । २०७२ वैशाखको भूकम्पपछि निर्माण गरेको घरलाई उनीहरू आफ्नो घर नै मान्दैनन् । बरु भूकम्पको घर भन्ने गर्छन् । सरकारी अनुदानको लोभमा निर्माण गरिए पनि सबै घर भूकम्पप्रतिरोधी मापदण्डका छन् । तर अधिकांशलाई सुरक्षित भइने विषयले छोएको देखिँदैन । चर्किएकैभत्किएकै घरमा टालटुल गरी उनीहरूको दैनिकी चलिरहेको छ ।राष्ट्रिय पुनर्निर्माण प्राधिकरणबाट अनुदान लिई बनाइएका यस्ता घर अन्नपात, भाँडाकुँडा, दाउरा तथा घरायसी प्रयोजनका सामान थुपार्ने गोदाम भएका छन् । घर नभत्किएकालाई पनि लाभग्राही बनाएर अनुदान दिँदा यस्ता घर बसोबासका लागि प्रयोगमा आउन नसकेको स्थानीयकै बुझाइ छ । अधिकांश स्थानीयका पुरानो घर बुइँगलसहितको तीनतले छ । ती घरको भुइँतलालाई भान्सा, बीचको तलालाई आवास र बुइँगललाई गोदामका रूपमा प्रयोग गर्दै आएको पाइन्छ । एउटै घरले सबैखाले आवश्यकता धानिरहेकाले पुरानो घर नछोडेको राकाथुमका हीरा श्रेष्ठले बताए ।भूकम्पप्रतिरोधी भनेर २ कोठे घर बनाएँ । अब त्यसमा कता सुत्नु, कता समान राख्नु ?, उनले भने, भूकम्पको घर भन्दै सकेसम्म अनुदान बचाउने कोसिस भयो, अहिले अधिकांश लाभग्राहीको होस खुलेको छ । अनुदान लिने होडमा जिल्लाभर अधिकांशले दुईकोठे घर बनाएका छन् । तर दुईकोठे घरले ग्रामीण परिवेशको आवश्यकता धान्दैन । चर्किएका पुरानै घरमा बसिरहेका कतिपय लाभग्राही फेरि नयाँ घर बनाउने तरखरमा छन् । घर पूर्णरूपमा क्षतिग्रस्त भएकाहरू भने दुःखसुख दुईकोठे घरमै कोचिएरै बसिरहेको बताउँछन् । दुई कोठा सानो भयो, नपुग्ने रहेछ, खाँडादेवी७ का हस्तबहादुर तामाङ भन्छन्, अब बनाउन पैसा छैन, बरु त्यही बेला अलि ठूलो बनाउनुपर्नेरहेछ ।दुईकोठे घर बनाउने धेरै लाभग्राही अहिले पछुताइरहेको प्राधिकरण नै बताउँछ । पुनर्निर्माणको अभियान यस्तो भयो कि भूकम्पप्रतिरोधी घर भनेकै एककोठे र दुईकोठे घर हो भन्ने बुझाइ रह्यो, प्राधिकरणअन्तर्गत जिल्ला आयोजना कार्यान्वयन इकाइ रामेछापका इन्जिनियर प्रदीप कुँवर भन्छन्, परिवार संख्या धेरै भएकाले पनि दुईकोठे घर बनाए । अहिले उनीहरू पछुताइरहेका छन् । उनका अनुसार प्राधिकरणले एककोठेदेखि पाँचकोठेसम्मका घरका नक्सा पहिलो चरणमा सार्वजनिक गरेको थियो । तीमध्ये अधिकांशको रोजाइ दुईकोठे रह्यो । सिमेन्टको जोडाइमा दुईतले घर निर्माण गर्न मिल्ने नक्सामा कसैले चासो दिएनन् । ढुंगामाटोको जोडाइमै घर बनाउने धेरै भए । केही लाभग्राहीले भने दिगो घर बनाएका कुँवरले बताए । उनका अनुसार लिखु तामाकोसी गाउँपालिका६ खिम्तीमा झन्डै सय लाभग्राहीले छत ढलान गरेरै घर बनाएका छन् । यस्ता घरमा पछि तला थप गर्न मिल्ने भएकाले परिवारको आवश्यकता धान्न सजिलो हुन्छ । जिल्लामा झन्डै ५८ हजार पीडितले घर निर्माणका लागि अनुदान प्राप्त गरेका छन् ।"
कीरा लागेर जुनार सखापै भयो,"(सिन्धुली)  सीडीओ साब, जुनारमा कीरा लागेर सखापै भयो । लौन हामी किसानलाई संरक्षण गरिदिनुपर्यो, जुनारको राजधानी भनेर चिनिने गोलन्जोर गाउँपालिकाको तीनकन्या पुगेका प्रमुख जिल्ला अधिकारी रमेश न्यौपानेलाई ७८ वर्षीया पदमबहादुर ठकुरीले आफ्नो गुनासो सुनाए । जुनार बगैंचा अवलोकनका लागि विषयगत कार्यालय प्रमुखसहित पुगेका प्रजिअ न्यौपानेसामु किसान ठकुरीले जुनारमा कीराको प्रकोप बढ्दै गएको गुनासो पोखेका हुन् ।औंसा कीरा नियन्त्रण गर्न औषधि छिट्ने काम भए पनि सबैतर्फ एकरुपता नहुँदा त्यो प्रभावकारी नभएकाले कडाइ गरिदिन उनले अनुरोधसमेत गरे । कोहीले विषादी छिट्ने कोहीले नछिट्ने भएकाले एकरुपता भएन । कीरा नियन्त्रण होला भन्दा झन् फैलियो, उनले भने, यस्तै हो भने अब बोटमा जुनार नै रहँदैन । सबै कुहिएर झर्छर् । थोरै बोट जुनार हुनेले विषादी नछिट्दा व्यावसायिक खेती गरेकाहरूलाई समस्या भएको उनले बताए ।गोलन्जोरको माझकुभिण्डे, मालिङ, बेसारे, टुँडे, रतनचुरा, वाशेश्वर, नाकाझोली, हिर्दिङ, नयाँखर्क, विजयछाप जुनार अत्यधिक फल्ने क्षेत्रमा पर्छन् । प्रधानमन्त्री कृषि आधुनिकीकरण परियोजना जुनार सुपर जोनका प्रमुख जेवराज अधिकारीले किरा नियन्त्रणका लागि छिट्ने प्रोटिनवेट नामक औषधि प्रभावकाारी भए पनि सबै किसानले नछिट्दा समस्या भएको बताए ।किसानको गुनासो सुनेपछि प्रजिअ न्यौपानेले जुनारमा छिट्ने विषादीका लागि सरकारी तवरबाट दिइँदै आएको ५० प्रतिशत अनुदानलाई शतप्रतिशत गर्नेतर्फ पहल गर्ने जनाए । अन्य अनुदान कटाएर भए पनि औषधि निःशुल्क गर्नमा जोड दिन उनले सुपरजोन प्रमुख अधिकारीलाई अनुरोधसमेत गरे ।"
बालिका बलात्कार गर्ने युवकलाई १८ वर्ष कैद,हेटौंडा (कास) बालिका बलात्कार मुद्दामा जिल्ला अदालत मकवानपुरले एक युवकलाई १८ वर्ष कैद सजाय सुनाएको छ । सोमबार जिल्ला न्यायाधीश दिल्लीरत्न श्रेष्ठको एकल इजलासले हेटौंडा१५ का २६ वर्षीय निसान भनिने सोमबहादुर थिङलाई १३ वर्षीया बालिका बलात्कार गरेको ठहर गर्दै उक्त फैसला गरेको हो । अदालतले बालिकालाई पीडकबाट एक लाख रुपैयाँ क्षतिपूर्ति भराउने आदेश पनि दिएको छ । थिङले २०७७ कात्तिक ७ को राति बालिकालाई घरमा ल्याएर बलात्कार गरेका थिए । बालिका पढ्नका लागि फुपूको घर बस्दै आएकी थिइन् ।
नेटवर्किङ व्यवसायमा संलग्न आरोपमा ३ पक्राउ,"चितवन (कास) प्रतिबन्धित नेटवर्किङ व्यवसाय सञ्चालन गरेको आरोपमा प्रहरीले ३ जनालाई पक्राउ गरेको छ । पक्राउ पर्नेमा भारत राजस्थानको जयपुर शास्त्रीनगर बस्ने २८ वर्षका जितेश बर्मा, भारतकै हरियाणा गुडगाउँ कोलारस घर भएका ३७ वर्षीय अंकित शर्मा र चितवन भरतपुर२६ का ३६ वर्षीय सरोज घिमिरे रहेको चितवन प्रहरी प्रवक्ता नरहरि अधिकारीले बताए । नेटवर्किङ व्यवसायबारे प्रशिक्षण दिइरहेको अवस्थामा मंसिर १७ मा भरतपुरस्थित सीजी ल्यान्डमार्कबाट उनीहरू पक्राउ परेका थिए । उनीहरूले पीडित विकास घिमिरेबाट मात्रै साढे २७ लाख रुपैयाँ असुलेको पाइएको अधिकारीले बताए ।"
असावधानीले जलनको सिकार,"(काठमाडौं)  बर्दियाका ललिचन्द थारू दम्पतीका तीनवर्षे छोरा खेल्दाखेल्दै तातोपानीको भाँडोमा डुबे । एकैछिनमा दुवै खुट्टामा पानीका फोका उठे । फोका फुटेर घाउ पाक्न थालेकाले तीन दिनपछि उनलाई नेपालगन्जको भेरी अस्पताल पुर्याइयो । जलनको उपचार गर्न नसक्ने भन्दै त्यहाँबाट कीर्तिपुर अस्पताल रेफर गरियो । अस्पतालका अनुसार बालकको दुवै खुट्टाको आठ प्रतिशत भाग जलेको छ । सामान्य खेतीपाती, मजदुरी गरेर जीविका चलाइरहेको थारू परिवार सानो असावधानीले गर्दा धेरै खर्च गर्नुपरेकोमा पछुताइरहेको छ । ऊ चकचके नै हो, तातोपानी छोपेर नराखेपछि लापरबाही हाम्रै हो, बुबा ललिचन्दले भने, एक लाख खर्च भइसक्यो । िििस्वयम्भूको ढल्कु बस्ने सुरक्षा दाहाल ६ वर्षकी छोरीलाई बेलुन खेलाउन दिएर फुल्याउँदै थिइन् । भान्सा कोठाको ग्यास लिकेज भएर पड्केपछि छोरीको अनुहार र हात जल्यो । सुरुमा उनीहरूले क्षेत्रपाटीको अस्पताल लगे, त्यहाँबाट वीर अस्पताल पुर्याए । वीरले महाराजगन्जको त्रिवि शिक्षण अस्पतालमा रेफर गर्यो । शिक्षणले कीर्तिपुर पठाइदियो । उनको अनुहार र दुवै हात गरेर ३५ प्रतिशत भाग जलेको छ । घाउ बिस्तारै सुधार हुँदै छ । निधार र हातमा गहिरो चोट लागेकाले चिकित्सकहरूले थप केही समय अस्पताल बस्नुपर्ने भनेका छन् । खाना पकाइसकेपछि ग्यास चुलो बन्द गरे पनि रेगुलेटर बन्द गर्दैनथे । दुई दिनअघि ल्याएको ग्यास अचानक पड्कियो, लिकेज भएको थाहै भएन, सुरक्षाले भनिन्, रेगुलेटर मात्रै नियमित बन्द गरे यति ठूलो क्षति र खर्च नहुने रहेछ भन्ने अब थाहा भयो । अभिभावकको असावधानीले बालबालिका जलनको सिकार भइरहेका यी प्रतिनिधिमूलक घटना हुन् । बढीजसो बालबालिका तातोपानी, खोलेको भाँडो, अँगेनोमा परेका छन्, तातो चीज छ भनेपछि अभिभावकले बिर्को लगाइदिने, केटाकेटीले नभेट्ने ठाउँमा राख्ने गरे बालबालिकाले अनाहकमा जलन खप्नुपर्दैन थियो, कीर्तिपुर अस्पतालका प्लास्टिक सर्जन शंकर राई भन्छन्, ग्यास रेगुलेटर बेलाबेला चेक गरिरहनुपर्यो, इलेक्ट्रिक सर्ट हुन नदिन सावधानी अपनाउनुपर्यो । गत साउनमा ओखलढुंगाको मानेभन्ज्याङस्थित एक गोठमा ४ वर्षकी बालिकाले लाइटर खेलाउँदा आगलागी हुँदा जलेर उनको मृत्यु भएको थियो । साँखुस्थित सुष्मा कोइराला मेमोरियल अस्पतालकी सर्जन रोजिना शिल्पकारका अनुसार आगोको ज्वाला, तातो झोल, तातो वस्तुको सम्पर्कबाट हुने पोलाइ, विद्युतीय झट्का र रासायनिक पदार्थ छोइएर हुने चोटलाई जलन भनेर बुझिन्छ । नेपालमा जलनको समस्या जाडो मौसममा बढी हुन्छ । अस्पतालमा मासिक १५ देखि २० जना जलनका बालबालिका आइपुग्छन् । राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार पछिल्लो एक वर्ष (२०७७ मंसिर १५ देखि २०७८ मंसिर १४ सम्म) आगलागीबाट देशभर ४ सय ८९ मानवीय क्षति (घाइते र मृत्यु) भए । जसमध्ये ग्यास लिक भएर तथा पड्केर ८९, इलेक्ट्रिक सर्ट भएर २२ गरी १ सय ११ जना जलनबाट घाइते र मृत्यु भए । प्राधिकरणको तथ्यांकले एक वर्षमा १५ भन्दा बढी बालबालिका अभिभावकको असावधानीका कारण जलनको सिकार भएको देखाएको छ । ३० प्रतिशतभन्दा बढी जलेका बालबालिकालाई निको बनाउन गाह्रो हुने चिकित्सक बताउँछन् । अभिभावकले सावधानी अपनाउने हो भने ८० प्रतिशतभन्दा बढी जलन रोक्न सकिने उनीहरूको भनाइ छ । जलनको उपचार खर्च अरू रोगको तुलनामा महँगो हुन्छ । हालै प्रकाशित द कस्ट अफ इन्पेसेन्ट बर्न म्यानेजमेन्ट इन नेपाल जर्नलमा भनिएको छ, जलेको उपचारका लागि प्रतिबिरामी लागत औसत २ लाख ६० हजार २ सय ७० पर्छ, यो नेपालीको औसत प्रतिव्यक्ति आयभन्दा दोब्बरले बढी हो ।"
एपीसी हाँक्ने पहिलो महिला सैनिक,"(काठमाडौं)  नेपाली सेनाकी असीम बानियाँले संयुक्त राष्ट्रसंघ (यूएन) को शान्ति मिसनमा एपीसी (बख्तरबन्द गाडी) चलाउने भएकी छन् । यूएन राष्ट्रसंघीय शान्ति मिसनको ६० वर्षभन्दा बढी अवधिमा नेपालबाट पहिलो पटक महिला सैनिकलाई एपीसी चलाउने अवसर आएको हो । बानियाँ नेपाली सेनामा पनि एपीसी चलाउने पहिलो महिला चालक हुन् । २०६२ पुस १० मा सेवामा प्रवेश गरेकी बानियाँ प्युठ हुन् । उनी अहिले पाँचखालस्थित वीरेन्द्र शान्ति कार्य तालिम केन्द्रमा प्रिडिप्लोयमेन्ट तालिम लिइरहेकी छन् । सैनिक सेवामा प्रवेश गरेपछि नै मैले ड्राइभिङ गर्ने अवसर पाएँ । मेरो कामको मूल्यांकन गरेरै युनिटले मलाई हेभी ड्राइभिङ र त्यसपछि एपीसी ड्राइभिङको तालिममा पठाएको हुन सक्छ, बानियाँले नेपाली सेनाको सिपाही पाक्षिक सँग भनेकी छन् । उनले पहिलो पटक एपीसीको ड्राइभिङ सिटमा बस्दाको अनुभव सुनाइन्, तालिमको दौरानमा पहिलो पटक ड्राइभिङ सिटमा बस्दा अलि धेरै नर्भस भएँ । एपीसीभित्र सबै मेसिनरी सामान मात्रै, कुनै सानो फ्याट्रीभित्र छिरेको जस्तो भयो, उनले भनिन्, ड्यास बोर्डहरू हेरें । सम्हालिँदै स्टेरिङ समातें । गुरुजीले सिकाएअनुसार गरें । विस्तारै आत्मविश्वास बढ्दै गयो ।नेपाली सेनाका अनुसार एपीसी हाँक्न विशेष प्रकृतिको तालिम र क्षमताका साथै आँट चाहिन्छ । एपीसी युद्धग्रत क्षेत्रमा सैनिकहरूले हतियार बोक्न तथा आफूलाई क्षति नहुने गरी विपक्षीलाई आक्रमण गर्न प्रयोग गर्छन् । एपीसीका विभिन्न भागमा जडित हतियार चलाएर विपक्षीविरुद्ध लड्न सकिन्छ । सेनाका अनुसार बानियाँ मध्य अफ्रिकी गणतन्त्रको मल्टिडाइमेन्सन इन्ट्रिग्रेटेड स्ट्याबिलाइजेसन मिसनमा भाग लिन चाँडै जानेछिन् । राष्ट्रसंघले द्वन्द्वग्रस्त मुलुकहरूमा सन् १९४८ देखि शान्ति सैनिक र पर्यवेक्षक खटाउँदै आएको छ । नेपालले सन् १९५८ देखि नेपाली शान्ति सैनिक द्वन्द्वग्रस्त मुलुकमा पठाइरहेको छ । नेपालबाट पहिलो पटक लेबनानमा नेपाली सैनिक पर्यवेक्षक खटाइएको थियो । नेपालले कन्टिन्जेन्टका रूपमा सन् १९७४ देखि नेपाली शान्ति सैनिकको फौज खटायो । सन् १९७४ मा युनाइटेड नेसन्स इमर्जेन्सी फोर्सअन्तर्गत साइनाईमा नेपालका तर्फबाट पुरानो गोरख गणले भाग लिएको थियो । सेनाका अनुसार हालसम्म विभिन्न मिसनमा १ लाख ३७ हजार ६ सय २२ नेपाली सैनिकले विश्वशान्तिका लागि योगदान गरिसकेका छन् । अहिले नेपालका ५ हजार २ सय ३५ शान्ति सैनिकले विभिन्न मुलुकमा जिम्मेवारी वहन गरिरहेका छन् । सुरुवाती दिनमा महिला डाक्टर र नर्स मिसनमा जाने गर्थे । पछिल्ला दिनमा भने महिला सैनिक सबैमा खटिन थालेका छन् । सेनाका अनुसार हालसम्म एक हजार ७ सय २९ महिला सैनिकले शान्ति सेनामा भूमिका खेलिसकेका छन् । महिला सैनिकले पुरुष सैनिकसरह सबै काम गर्न सक्छन् भन्ने आफ्नो कामले देखाएको बानियाँ बताउँछिन् । आफूलाई कमजोर नठानी आँट गरे अगाडि बढ्न सकिन्छ, उनले भनिन् ।"
ओरालो लागेको अर्थतन्त्रलाई सम्हाल,"पछिल्लो साता अर्थतन्त्रबारे दुई दृष्टिकोणबाट बढी बहस भयो एक, ओरालो लागिरहेको अर्थतन्त्रका सूचकहरू, र अर्को, अर्थमन्त्री जनार्दन शर्माका भाषणहरू । कारण, अहिले अर्थतन्त्रमा जुन परिदृश्यहरू देखिएका छन्, तिनले सुखद संकेत गर्दैनन् । आर्थिक अवस्थाको चित्र सारांशमा वास्तविक (आर्थिक वृद्धि), सरकारी वित्त, बाह्य र मौद्रिक (बैंक वित्त) गरी ४ क्षेत्रमा विभाजन गरी हेर्ने चलन छ । विगतमा अर्थतन्त्रमा समस्या सृजना हुँदा यीमध्ये केही क्षेत्रको अवस्था ठीकै हुन्थ्यो, केहीमा दबाब भए पनि । यो वर्ष चारै क्षेत्रमा निरन्तर समस्या देखिएका छन् । सरकारी वित्त र बाह्य क्षेत्रको अवस्था त बढी नै खराब देखिन्छ । तरलता अभाव र ब्याजदर वृद्धिले मौद्रिक क्षेत्र उकुसमुकुस छ । यी तीनै क्षेत्रका समस्याले सरकारी लक्ष्यअनुसार आर्थिक वृद्धिको सम्भावना कम हुँदै छ । यस्तो अवस्थाप्रति अर्थशास्त्रीहरू चिन्तित छन्, अर्थतन्त्र जटिल तथा चुनौतीपूर्ण बाटोतिर गइरहेको उनीहरूको ठम्याइ छ । परन्तु ओरालो लागिरहेका परिदृश्यलाई ध्यानमा राखी यिनलाई सम्हाल्ने योजना बनाउनुको सट्टा जिम्मेवार ओहोदावालाहरू भने आपत्तिजनक अभिव्यक्तिमा उत्रिएका छन्, जुन दुर्भाग्यपूर्ण छ । खास गरी अर्थमन्त्री जनार्दन शर्मा, राष्ट्रिय योजना आयोग, राष्ट्र बैंकलगायत निकायहरूबीच यो बेला यथोचित समन्वय हुनुपर्छ, र अर्थतन्त्रलाई लयमा ल्याउन उनीहरूले व्यवस्थित हस्तक्षेप गर्नुपर्छ । गत साता संसद्को अर्थ समितिले सरोकारवाला निकायहरूसहित गरेको छलफलमै कार्यकारी निकाय र संसद् दुवै जिम्मेवार देखिएनन् । कोरम नपुगेर समितिको बैठक नै हुन सकेन । अनौपचारिक छलफलमा अर्थमन्त्री शर्मा परिस्थिति स्विकार्नुको सट्टा केही पनि नभएको जसरी प्रस्तुत भए । जबकि तथ्यहरू आफैं बोल्छन् गत असोज २२ गते मन्त्रिपरिषद्बाट पारित सार्वजनिक खर्चमा मितव्ययिता तथा प्रभावकारी बनाउनेसम्बन्धी मापदण्ड, २०७८ मा हरेक महिना १० प्रतिशतका दरले पुँजीगत खर्च गर्ने व्यवस्था गरिए पनि दुई महिना पुगिसक्दासमेत यस्तो खर्च ६ प्रतिशतमा सीमित छ । महालेखा नियन्त्रकको कार्यालयका अनुसार राजस्व संकलन राम्रै भइरहे पनि त्यसअनुसार खर्च हुन नसक्दा करिब ३ खर्ब रुपैयाँ बजेट सरकारी ढुकुटीमा थन्किएको छ । राजस्व संकलन हुने तर खर्च नहुने, अनि वैदेशिक ऋण तथा अनुदान पनि प्राप्त नभएपछि लामो समयदेखि बैंकिङ क्षेत्रमा तरलता अभाव छ । गत सातासम्म करिब १६ अर्ब रुपैयाँ मात्रै अधिक तरलता छ, जुन अघिल्लो वर्ष यही अवधिमा झन्डै २ खर्ब रुपैयाँ थियो । यस्तै, आन्तरिक ऋण परिचालनमा पनि सरकारलाई सफलता मिलेको छैन ।बैंकमा पैसा नभए पनि ऋणको माग उच्च छ । चालु आर्थिक वर्षको पहिलो चार महिनामै बैंक तथा वित्तीय संस्थाले वार्षिक लक्ष्यको झन्डै आधा ऋण प्रवाह गरिसकेका छन् । अहिले त वाणिज्य बैंकहरूले नयाँ प्रस्ताव लिनसम्म इन्कार गरिरहेका छन् । ऋण दिए पनि विगतको तुलनामा ब्याजदर बढी छ, अझै बढ्ने बैंकहरूको चेतावनी छ । निक्षेप तानातानको अवस्था आएपछि राष्ट्र बैंकले हस्तक्षेप गरेर ब्याजदर नै तोकिदिएको छ, तापनि औसत ब्याजदर विगतका तुलनामा बढी छ । आयात निरन्तर बढिरहने, रेमिट्यान्स कम आउने र सरकारले वैदेशिक ऋण तथा अनुदानसमेत लिन नसक्ने भएपछि नेपाली अर्थतन्त्रको बाह्य क्षेत्र पनि समस्यामा छ । खास गरी शोधनान्तर स्थिति एवं चालु खाताको घाटा बढ्दै गइरहेको छ, विदेशी विनिमय सञ्चिति पनि निरन्तर घटिरहेको छ । जबकि विगतका दुई आर्थिक वर्षको यसै अवधिमा यी सूचकांकहरू सन्तोषजनक थिए । अहिले विदेशी मुद्रा सञ्चिति घटेर भुक्तानी सन्तुलन बिग्रेका कारण नेपालले अन्तर्राष्ट्रिय मुद्रा कोष (आईएमएफ) सँग एक्स्टेन्डेड क्रेडिट फेसिलिटी (ईसीएफ) अन्तर्गत ४० करोड अमेरिकी डलर (४८ अर्ब रुपैयाँ) ऋण लिने निर्णय गरिसकेको छ । यिनै कारण, मुलुकको कुल गार्हस्थ्य उत्पादन (जीडीपी) को वृद्धिदरमै धक्का पुग्ने निश्चित छ, जुन एसियाली विकास बैंक (एडीबीले) ४१ प्रतिशत र विश्व बैंकले ३९ प्रतिशत मात्रै हुने अनुमान सार्वजनिक गरिसकेका छन् । अर्थमन्त्री शर्मा भने सरकारले तय गरेको लक्ष्यअनुरूपै ७ प्रतिशतकै आर्थिक वृद्धि गरेर देखाइदिने टिप्पणी गर्दै हिँडेका छन् ।यी परिदृश्यहरूमाझ नेपालले आफ्नै सामर्थ्यअनुसार आत्मनिर्भर अर्थतन्त्रको विषयमा विगतमा कामै नगरेको तथ्य पनि बिर्सन मिल्दैन । उपलब्ध स्रोतसाधनको उचित प्रयोग गर्न, उत्पादनमूलक क्षेत्रमा लगानी आकर्षित गर्न, निर्यात बढाउन, विदेशी मुद्रा आर्जन गरी त्यसबाट फेरि पुँजी निर्माणको वातावरण सृजना गर्न मुलुक लामो समयदेखि चुकिरहेको छ । यसैले पनि संकटको बाटोमा रहेको हालको अर्थतन्त्रलाई सही ढंगले अघि बढाउन संयमतापूर्वक हस्तक्षेप गर्नु आवश्यक छ । विगत र वर्तमानको तुलनात्मक अवस्थाको मिहिन अध्ययन गरी सुधारका उपायहरू पहिल्याउनु जरुरी छ । अर्थ मन्त्रालय र राष्ट्र बैंकले केही नीति अघि सारे पनि नतिजा देखिइसकेका छैनन् । तत्कालीन समस्या समाधानका लागि सरकारको अर्जुनदृष्टि पुँजीगत खर्च बढाउनेमै हुनुपर्छ । हाल विश्व बजारमा निर्यात भइरहेका सामानको निकासी बढाउनु पनि तात्कालिक समस्या समाधानको एउटा बाटो हो । अनौपचारिक माध्यमबाट प्रवाह हुन थालेको रेमिट्यान्सलाई औपचारिक माध्यमअन्तर्गत नै ल्याउनु पनि अहिलेको अर्को चुनौती हो । यसअतिरिक्त, केही सामग्रीहरूको आयातमा रोक लगाउनुपर्ने हुन सक्छ, जसका लागि अध्ययन जरुरी छ । आयात रोक लगाउँदा भविष्यमा राजस्व संकलनमा समस्या र उपभोक्ताको छनोटको अधिकार हनन हुन सक्ने पाटोतर्फ भने विचार पुर्याउनुपर्छ । निश्चय पनि, अहिलेको अवस्थामा जोकोही अर्थमन्त्री भए पनि अर्थतन्त्रले दबाब झेल्नुपर्थ्यो । तर मन्त्री शर्माको टिप्पणी तथा एकांगी कार्यशैलीबाट भने समस्याप्रतिको संवेदनशीलता झल्किँदैन । हालको गम्भीर समस्या सम्हाल्ने मुख्य जिम्मेवारी अर्थमन्त्रीकै हो, नेतृत्वले संकट सामना गर्न अघि सारेको नीतिले ठूलो अर्थ राख्छ । तर उनका कतिपय गतिविधि सही दिशामा देखिँदैनन् । राष्ट्रिय योजना आयोगका उपाध्यक्ष विश्व पौडेल, राष्ट्र बैंकका गभर्नर महाप्रसाद अधिकारी र अर्थतन्त्रको नियामक निकायका ओहोदावाला र अर्थमन्त्रीको नीति तथा धारणामै बेमेल देखिइरहेको छ, जसको असर समग्र बजारमा परिरहेको छ । यस्तो अवस्थामा जिम्मेवार सबै निकायअधिकारी समस्या समाधानबाट भाग्न पाउँदैनन्, तर यसमा बढी जिम्मेवार अर्थमन्त्री नै हुनुपर्छ । सबैको सुविचारित प्रयासले अर्थतन्त्रलाई लयमा ल्याउनुपर्छ ।"
"अलपत्र खुला विश्वविद्यालय, कहिलेसम्म शिक्षा मन्त्रीज्यू ?","१ बेलाबेला परिवर्तन हुने नेपाल सरकार र यसका अस्थायी मन्त्रीहरूले बिगारेको शिक्षा प्रणालीले यो देशको शिक्षाप्रति युवावर्गको वितृष्णा जागेको हो भन्नेमा शंका छैन । उच्च शिक्षाका लागि कोभिडका कारण रोकिएको युवाहरूको बिदेसिने क्रम अहिले ह्वात्तै बढेको छ । गत शैक्षिक वर्षको तुलनामा यो वर्ष उच्च शिक्षामा १५ देखि २० प्रतिशत विद्यार्थी कम हुने आकलन गरिसकिएको छ । कतिपय विश्वविद्यालय आफैंले तोकेको विद्यार्थी संख्याको कोटासमेत भर्ना नहुँदा आर्थिक चपेटामा परिसकेका छन् । २ यसै सिलसिलामा नेपालमै काम गरेर पढ्ने धोको भएकाहरू खुला विश्वविद्यालय खुलेपछि जति उत्साहित भएका थिए, अहिले तिनै समूह निराश बनेका छन् । नेपाल खुला विश्वविद्यालयमा २०७८ जेठ १८ गतेबाट उपकुलपति पद र जेठ २१ गतेबाट रजिस्ट्रार पद रिक्त छ ।३ जेठमा नेपाल सरकारले नेपाल खुला विश्वविद्यालय ऐनअनुसार विश्वविद्यालय अनुदान आयोगका अध्यक्षको अध्यक्षतामा शिक्षा सचिवसहित उषा झा महिला प्रतिनिधि राखेर उपकुलपति र रजिस्ट्रार छनोट समिति गठन गरेको थियो । उक्त समितिले इच्छुक प्राज्ञबीच आवेदन आह्वान गरी असारको दोस्रो साता नै उपकुलपतिमा ३ जना र रजिस्ट्रारमा ३ जनाको नाम सिफारिस गरेको थियो ।४ अहिले ६ महिना बितिसक्दा पनि नेपाल खुला विश्वविद्यालय पदाधिकारीविहीन हुनु भनेको त्यस विश्वविद्यालयका कुलपतिका नाताले शिक्षामन्त्रीलाई कत्ति पनि अप्ठेरो महसुस नहुनुले सिंगो शिक्षा मन्त्रालय यस मामिलामा गम्भीर छैन भन्ने कुरा प्रमाणित गर्छ । कि त खुला विश्वविद्यालय ऐनअनुसार भएको उक्त सिफारिस ठीक भएन भनेर भन्न सक्नुपर्यो हैन भने यो ल्याङल्याङ किन ?५ पुनः छनोट समिति बनाउने हो भने विश्वविद्यालय अनुदान आयोगका अध्यक्ष र शिक्षा सचिवको नैतिकतामा प्रश्न उठ्छ कि उठ्दैन ? किनभने छनोट समितिमा यी दुई पदमा आसीन व्यक्ति नै पदेन सदस्य हुने व्यवस्था छ । फेरि तिनैले अर्को व्यक्ति सिफारिस गर्नु भनेको आफ्नो पदको मर्यादामाथि नै कुठाराघात गर्नु हो कि होइन ? उनैले जानून् ।६ नेपाल खुला विश्वविद्यालयमा उत्तीर्ण हुने विद्यार्थीले आफ्नो ट्रान्सक्रिप्टसमेत लिन पाएका छैनन् । कतिपय शिक्षककर्मचारीको करारको म्याद समाप्त भएको छ । प्राज्ञिक परिषद्का सदस्यको पदावधि करिब सकिएको अवस्था छ । सिनेट बस्न सक्ने कुरै भएन ।७ यो २०७८७९ को बजेटको टुंगो छैन तर ५ महिना बितिसकेको छ । कार्यकारी बस्न सकेको छैन । तीन जना डिनमध्ये दुई जनाको म्याद गत साउनमा नै सकिएको हो । अनुसन्धान समिति र विषय समितिको म्याद सकिएको छ । के यसरी नै शिक्षामा आमूल परिवर्तन ल्याउने तपाईंको उद्घोष सफल बनाउने हो ? देश चुनावमा धकेलिन आतुर छ, तपाईंकै मन्त्रीपद कतिन्जेल ?८ दलीय राजनीतिको भागबन्डामा नेपालको उच्च शिक्षालाई धराशायी बनाउने नेपालका राजनीतिक दलहरू, विश्वविद्यालयका कुलपतिको रूपमा पदासीन प्रधानमन्त्री र सबै विश्वविद्यालयका सहकुलपति र नेपाल खुला विश्वविद्यालयका उपकुलपति हुने शिक्षामन्त्रीका यस्तै अक्षमताले गर्दा नेपालको उच्च शिक्षाप्रति नेपालीहरूकै विश्वास घट्न गएको तथ्य तपाईंले कहिले बुझ्ने ?९ उपकुलपति सिफारिस भएकामध्ये मलगायत प्राध्यापक इन्द्रबहादुर कार्की र प्राध्यापक शिलु मानन्धर बज्राचार्य छन् । यी तीनमध्ये कुनै पनि तपाईंको रुचिका मान्छे होइनन् भने किन स्पष्ट बोल्न सक्नुहुन्न र विश्वविद्यालय विकासमा ब्रेक लगाउनुहुन्छ ?१० कि तपाईंको आफ्नो मान्छे नपरेका कारण यो ढिलाइ भएको हो भने समितिको सिफारिस खारेज गरी अधिवेशन र महाधिवेशनमा झन्डा बोक्ने कार्यकर्तालाई उपकुलपति र रजिस्ट्रार बनाए भैगो नि ! तर विश्वविद्यालय राजनीतिक दलको सिकार कहिलेसम्म बनिरहने हो मन्त्रीज्यू ? मनप्रसाद वाग्ले, मीनभवन, काठमाडौं"
किन कांग्रेस प्रजा परिषद् नबनोस् त !,"प्रजा परिषद्मा रूपान्तरित हुने खतरालोकतन्त्रमा अमानवीय संकटका बेला ओलीगामी भएरै ओलीलाई हराउन सकिँदैन, न त लोकतन्त्रको ठेक्का लिने पार्टीमै उत्साह, एकता र रूपान्तरण सम्भव हुन्छ । बरु, गैरजनमुखी संरचना र अलोकतान्त्रिक नेतृत्वका कारण सिंगै कांग्रेस पार्टी पनि, इतिहासकार राजेश गौतमले अनुमान गरेझैं, नेपाल प्रजा परिषद्मा रूपान्तरित हुने खतरा बढ्दो छ । स्मरणीय छ, नेपाली राष्ट्रिय कांग्रेसका संस्थापक सभापति टंकप्रसाद आचार्य नै थिए, जो नेपाल प्रजा परिषद्का पनि सभापति थिए, जो प्रजातन्त्र स्थापनापछि संविधानसभाबाट संविधान लेखनको लोकतान्त्रिक प्रक्रियाविरुद्ध उभिएका थिए र प्रजातन्त्रको हत्यामा राजतन्त्रको सहयोगीको भूमिका खेलेका कारण बदनाम भएका थिए । नेपाली इतिहासको पचासको दशकमा आचार्यकै प्रवृत्ति दोहोर्याएका देउवा पुनः सभापतिमा निर्वाचित हुनु भनेको पश्चगामी भूमिकामाथि लाहाछाप लगाउनु ठहरिनेछ भने, शेखर कोइराला वा प्रकाशमान सिंह वा विमलेन्द्र निधिका अनुहारमा पनि कुनै जनमुखी र रूपान्तरणकारी चहक देखिँदैन । यसको अर्थ जनमुखी विचार र रूपान्तरणकारी नेतृत्वको निर्माणबिना नेपालको ऐतिहासिक पार्टी बिस्तारैबिस्तारै इतिहासको खाल्डोमा जाकिँदै छ । हरि शर्माको भाषामा, सबभन्दा पुरानो पार्टी भएको हैसियतले कांग्रेसले जनताका विभिन्न मुद्दा, जनताको प्रतिनिधित्व, संविधान कार्यान्वयन, लोकतन्त्रीकरण, राज्यका उत्तरदायी निकायमा कार्यविधिको सुनिश्चितताजस्ता कुरा नउठाउँदा फार्टी हुनुको औचित्य नै सकिँदै छ ।"
"नेपालको कृषि, कहिले बस्ला थिति !","पहिलो पञ्चवर्षीय योजना (२०१३१८) देखि आजसम्म आउँदा पनि नेपाल समुन्नतिको बाटामा बामे मात्रै सर्दै छ । विश्वमा भएको आर्थिक तथा प्राविधिक क्रान्तिले स्वतः ल्याएको परिवर्तनबाहेक देशको नेतृत्ववर्गले आफ्नै बुद्धि र विवेकले ल्याउन सकेको परिवर्तन आम जनताले अनुभव गर्न सकेका छैनन् । यो देश दिनानुदिन गहिरो आर्थिक संकटमा फस्दै गएको छ । नीतिनिर्माताहरूले हाम्रो भौगोलिक र प्राकृतिक विशिष्टतालाई बिर्सेर पश्चिमेली शैलीको औद्योगिक क्रान्ति र सहरी विकास भन्दै नेपालको अर्थतन्त्रलाई ध्वस्त पार्ने काम मात्र गरिरहेका छन् । विडम्बना, नेपालको आर्थिक स्रोत गाउँमा सीमित छ तर नेपालको अधिकांश जनसंख्या (५९९ प्रतिशत) सहरमा केन्द्रित छ (आर्थिक सर्वेक्षण २०७५७६) । फलस्वरूप नेपालको उत्पादन घट्दो छ, आयात बढ्दो छ र व्यापार घाटा थेगिनसक्नु अवस्थामा पुगेको छ । आयात प्रतिस्थापनका नाममा दिगो कृषिमा आधारित उद्योगलाई छोडेर विलासिताका सामानहरूका पार्टपुर्जा ल्याई जोडजाड गरेर बेच्ने काम मात्र भइरहेको छ । देशको कुल आयातमा खाद्य पदार्थको आयात तेस्रो स्थानमा छ । आर्थिक वर्ष २०७६७७ मा खाद्यान्न बालीको आयात ५६ अर्ब ८८ करोड रुपैयाँको थियो भने तरकारी ३३ अर्ब ५ करोड, फलफूल २० अर्ब ७५ करोड र मासुजन्य पदार्थ ५ अर्ब ४ करोडको (भन्सार कार्यालय) । देशको भौगोलिक विशिष्टता र आवश्यकता एकातिर छ भने नीतिगत प्राथमिकता अर्कैतिर गएको देखिन्छ । नेपालका मुख्य बाली भन्नु धान, मकै, गहुँ, फापर, कोदो, जौ आदि हुन् । पहिलोदेखि दसौं पञ्चवर्षीय योजनाकालसम्म पनि कृषिलाई नै जोड दिइरहिएको छ । तर उपलब्ध १० वर्षका कृषि तथ्यांकहरू पल्टाउँदा नेपालको मुख्य कृषिउपजका लागि जग्गाको उपयोग घट्ने क्रममा छ । कृषि मन्त्रालयको २०७६७७ को तथ्यांकअनुसार, गत दस वर्षभित्र नेपालमा धान बाली (जसले खाद्यान्न बाली उत्पादनको झन्डै २० प्रतिशत ओगटेको छ) लगाएको जग्गा १,४९,६४७ हेक्टरबाट घटेर १,४५,८९१ हेक्टरमा सीमित भएको छ । नियमित सिँचाइको अभाव, मलखादको समयमा अनुपलब्धताले उत्पादकत्वमा नगन्य सुधार छ तर मुख्य बालीहरूको उत्पादन खासै बढेको छैन । यसको मुख्य कारण नेपाली खाद्य सामग्रीले यहीँ उचित बजार नपाउनु हो । नेपाली किसानहरू अबुझ छैनन्, जहाँ घाटाको व्यापार छ त्यहाँबाट पलायन हुनु स्वाभाविक छ । जस्तो, तराईमा ६ कट्ठा जग्गामा धान खेतीमा हुने साधारण किसानको पाँच महिनाको औसत खर्च र आम्दानीको झलक हेरौंकेही दशकअघिसम्म पनि खेतीपातीले पूर्ण रोजगारी दिँदैन भनिन्थ्यो, हाल आएर त सरासर घाटा देखिन्छ । ठूलठूला खेतहरूमा खेती गरे नाफा हुन्छ भनिएला तर अत्याधुनिक प्रविधिबाट हजारौं हेक्टरमा गरिने धान खेतीसँग न नेपालको भूस्वामित्व, न त बनोटले नै प्रतिस्पर्धा गर्न सक्छ । प्रणाली र प्रविधिको त कुरै छोडौं । अझ पहाडका गराखेतमा हलो जोतेर गरिने खेतीको कुरो गर्ने हो भने, नेपालले धान खेतलाई खेलमैदानमा परिणत गरे हुन्छ । यस परिप्रेक्ष्यमा नेपालको कृषि विकासमा किसानहरूको अक्षमताभन्दा पनि नीतिगत त्रुटि भएको अनुभूति हुन्छ । समस्या यति टड्कारो हुँदा पनि नेपालमा खेती प्रणालीलाई ससाना कृषि फार्मभन्दा व्यावसायिक स्तरका चकलाबन्दी र सहकारितामा लैजाने योजना बन्दै छ । कहाँ भारत तथा अन्य मुलुकमा हजारौं हेक्टरमा मेसिन प्रयोग गरेर गरिने खेती र कहाँ नेपालमा हलो वा हाते ट्र्याक्टरले जोतेर गरिने खेती ! जबसम्म नेपाली कृषिउपजको मूल्य अन्तर्राष्ट्रिय बजारमा तय हुन्छ, जबसम्म नेपालमा भारतलगायतका बहुराष्ट्रिय कम्पनीहरूका सामानले सस्तो मूल्यमा बजार पाउँछन्, नेपाल सरकारको कागजी नीतिले यहाँ व्यावसायिक कृषि भनेर जति जोड दिए पनि हामीले तीसँग प्रतिस्पर्धा गर्न सक्दैनौं । प्रतिस्पर्धात्मक अन्तर्राष्ट्रिय बजारको यो युगमा नेपालका किसानहरूलाई खेतमा धान, गहुँ, मकै वा भटमास उमारेर फाइदै छैन । किनकि प्रायः कृषिउपजको मूल्य अन्तर्राष्ट्रिय बजारले तय गर्छ । द राइजिङ नेपाल दैनिक (२१ सेप्टेम्बर २०२०) का अनुसार, नवलपुरका एक किसानले १५ बिघामा फलाएका मेवा काठमाडौंका फलफूल व्यापारीले लिन अस्वीकार गरे । यसको मुख्य कारण हो भारतबाट आएका मेवा हाम्रा किसानले उब्जाएको भन्दा धेरै सस्तो पर्नु र वर्षैभरि नियमित आपूर्ति हुनु । ती किसानले अन्त्यमा कुहिएका मेवा गाड्नेबाहेक अर्को उपाय देखेनन् । माछाको खेतीमा पनि किसानले यही समस्या भोग्नुपरिरहेको छ । नेपालमा माछाको दानाको सबैभन्दा सस्तो मूल्य सिनकिङ दाना २४ प्रतिशत प्रोटिनवाला प्रतिकिलो ६६ रुपैयाँ र फ्लोटिङ दाना ३२ प्रतिशत प्रोटिनवाला प्रतिकिलो १२० रुपैयाँ छ जबकि भारतको आन्ध्र प्रदेशमा औसत प्रतिकिलो २३ भारु पर्छ र यसमा सरकारको ७० प्रतिशत अनुदान छ । हाम्रा किसानले आन्ध्रप्रदेशका माछासँग प्रतिस्पर्धा गर्नुपर्छ । तराई भेगका किषानले तरकारी खेतीमा यही समस्या झेल्नुपरिरहेको छ । हाम्रो देशमा कृषि योजनाहरू खेतखेतमा गएरभन्दा सिंहदरबारका कोठामा बसेर बन्ने गर्छन् । नेपालले विश्व व्यापार संगठन (डब्लूटीओ) मा हस्ताक्षर गर्नु भनेको स्थानीय किसानहरूलाई बहुराष्ट्रिय कम्पनीहरूसँग प्रतिस्पर्धामा लैजानु थियो र यसबाट किसानहरू मारमा पर्छन् भनी सोचिएको थिएन । न हामीसँग डब्लूटीओको मापदण्डअनुसार निर्यात गर्ने प्रविधि नै छ, न त विदेशी कम्पनीहरूको मूल्यसँग प्रतिस्पर्धा गर्न सक्ने उत्पादन क्षमता नै । चिया निर्यात गर्नसम्म यो देशलाई यति हम्मे परेको छ, कहाँ युरोपेली मापदण्डमा अन्य कृषिउपज निर्यातको कुरा गर्नु ! यस्तो स्थितिमा खाद्य वस्तुको उत्पादन क्रमशः घट्दै जाने, स्वरोजगारका अवसर घट्ने र आयात बढ्दै जाने क्रममा नेपाली युवाशक्ति विदेश पलायन हुनु स्वाभाविक देखिन्छ । व्यापार घाटालाई चुलीमा पुर्याएर आमदानीका लागि अन्य देशको आशीर्वादमा यसरी भर पर्नु देशकै दुर्भाग्य हो । नेपालले अब अन्तर्राष्ट्रिय कृषि बजारमा केमा पहिचान राख्न सकिन्छ भनेर केलाएर हर्दै आवश्यक उत्पादन तथा बजार नीति ल्याउनु जरुरी छ । नेपालमा कृषि अनुसन्धान परिषद् भनेर सरकारी बजेट पाउने ठूलै कृषि अनुसन्धान केन्द्र छ । यहाँ कयौं कृषि वैज्ञानिकहरू नेपालको कृषिलाई कसरी उँभो लगाउने भन्ने गफमा हुन्छन् रातदिन । उनीहरूका गाडी, घर खर्च, लुगाफाटा, केटाकेटीको पढाइ, घुमघाम, औषधिमुलो आदि यहीँको तलबले चल्छ । यस केन्द्रले नेपालको कृषिको विशिष्टता के हो र कहाँ छ भनेर अनुसन्धान गर्नुको साटो जुम्लामा धान फलाउने काम गर्छ, न कि त्यहाँको जलवायुसुहाउँदो अन्न वा नगदेबालीको उत्पादनमा सुधार ल्याउने प्रयोग गर्छ । यस अर्थमा केन्द्रले यो देश जसरी अन्य क्षेत्रमा चलिरहेको छ त्यसरी नै चल्ने मेलोबाहेक नेपालको कृषिको हैसियत साँच्चै उँभो लगाउने काम गर्न सकेको छैन । नेपालमा विशिष्ट बिरुवाहरूको खेती गर्न सकिन्छ भन्ने सर्वविदितै छ । यहाँका तरकारी, फलफूल, जडीबुटी आदिले विश्वबजारमा प्रतिस्पर्धात्मक मूल्यमा सजिलै ठाउँ पाउन सक्छन् । हामीले अब तराईका फाँटमा र मध्यपहाडी भूभागमा अलैंची, अदुवा, मसला, चिया, फलफूल, जडीबुटी, कफी खेती गर्न सकिने सम्भावनाको अध्ययन गरेर कृषि नीतिलाई त्यसतर्फ उन्मुख गर्नुपर्छ । नेपालमा पाइने ७०० भन्दा बढी प्रजातिका जडीबुटी औषधिमा मात्र प्रयोग हुन्छन् । जतिजति उचाइमा जान्छौं, हाम्रा उपजहरू त्यति नै औषधिमूलक र बढी मूल्यमा बिक्री गर्न सकिने गुणका हुन्छन् । हिमाली भेगका बुट्यानहरूसमेत विभिन्न अत्तर, तेल र धूपमा प्रयोगमा आउँछन् । पाँचऔंले, यार्चागुम्बु, जटामसी, घोडताप्रे, चिराइतो आदि विदेशी बजारमा अत्यधिक मूल्यमा बिक्री हुन्छन् । पहाडका बेमौसमी सागपात र तरकारीले खाडी मुलुकहरूमा धेरै मूल्य पाउँछन् । तसर्थ नेपाल सरकारले भविष्यमा यस्ता वस्तुहरूको उत्पादन, प्रशोधन तथा निर्यातमा जोड दिनु आवश्यक छ । यसका लागि सिँचाइ र मलखादको नियमित आपूर्ति अनिवार्य छ । खाद्यवस्तुमा व्यावसायिक खेतीमा नगएर तराईका किसानलाई निश्चित जग्गामा निर्वाहमुखी खेती बाली लगाउन अनि बाँकी जग्गामा पशुपालन, तरकारी खेती, मौरीपालन तथा विशिष्ट जातका बिरुवारोपणतिर अभिप्रेरित गर्ने हो भने यसबाट हुने उत्पादनले एकातर्फ किसानलाई वर्षभरि खान पुग्छ, अर्कातिर अन्य उत्पादनबाट परिवारको वार्षिक आमदानी बढ्छ । अनि नेपाल सही अर्थमा कृषिफ्रधान देश बन्छ ।"
महिनावारी अझै ट्याबु,"किशोरावस्थामा सुरु हुने महिनावारी लगभग ५१ वर्षको उमेरसम्म चलिरहन्छ । प्रत्येक महिना प्रजनन उमेरका महिलाको पाठेघरले गर्भाधानका लागि, निश्चित अण्ड बाँच्नका लागि उपयुक्त वातावरण तयार पार्छ । पाठेघरमा तयार भएको अण्ड पुरुषको शुक्रकीटसँग निषेचन भएन भने रगतसँगै योनिबाट बाहिरिन्छन् । यो एकदमै प्राकृतिक प्रक्रिया हो । यस प्रक्रियाको वैज्ञानिक पुष्टि नहुँदैको कालखण्डमा कल्पना गरेर बनाइएका सिद्धान्तले भनेअनुरूप आजपर्यन्त हामी महिनावारीलाई पाप र पुण्यको कसीमा राखेर हेर्ने गर्छौं । हजारौं वर्षदेखि विभिन्न ग्रन्थले महिनावारीलाई अशुद्ध हुनुको रूपमा व्याख्या गर्दै आइरहेका छन् । महिनावारीलाई लज्जा र कलंक मानिने हाम्रोजस्तो समाजमा महिलाहरूको जीवन यसैकारण कष्टकर बनिरहेको छ । विज्ञान विकसित नहुँदा मानिसले आफ्नो शरीरका प्रतिक्रियामा अनेक कल्पना र डर मिसाएका हुन्थे । योनिबाट प्रत्येक महिना रगत बग्नु आश्चर्य थियो आदिम मानवलाई । यसमा कुनै अदृश्य शक्तिको हात छ भन्ने मान्यतालाई सामना गर्ने क्रममा पनि महिला शरीरमाथि अनेक नियम बने भन्ने अनुमान लगाउन सकिन्छ । जेसुकै भए पनि, यस्तो अभ्यासले महिलाको स्वास्थ्य, शिक्षा, सुरक्षा र खुसीलाई असर गरिरहेको छ । महिला यौनिकता र मनोविज्ञानलाई कतै न कतै प्रभाव पारिरहेकै छ । महिनावारीलाई प्रतिबन्ध लगाउने धार्मिक नियममा विश्वास गर्नाले हाम्रो समाजमा यस नियमित मासिक क्रियालाई लज्जास्पद र छलफलै गर्न नहुने विषय मानिन्छ । हिन्दु समाजमा अझ बढी र अन्य समुदायमा पनि, महिनावारीलाई अपवित्रताकै रूपमा हेर्ने गरिन्छ, यसलाई अझै ट्याबु कै रूपमा लिइन्छ । सुदूरपश्चिममा जति नै कोसिस गरे पनि छाउपडी प्रथा हटेको छैन । त्यहाँ महिनावारी भएका महिलाका लागि छुट्टै गोठ बनाइन्छ, जुन अँध्यारो, साँघुरो र घरदेखि पर हुने गर्छ । महिनावारी सुरु भएका किशोरीदेखि वर्षौं महिनावारी भएका महिला, ५ दिनसम्म तिनै गोठमा बस्ने गर्छन् । त्यहाँ बस्दा निसासिने, सर्पलगायत जंगली जनावरको आक्रमणमा पर्ने, बलात्कृत हुनेजस्ता घटना बढिरहेका छन् । सरकारले यसविरुद्ध कानुन पनि ल्याएको छ । तैपनि महिनावारीका बेलाको छुवाछुतले देवता रिसाउँछन् भन्ने मान्यताले जरो गाडी नै रहेकाले त्यस्तो कानुनले काम गर्न सकिरहेको छैन । महिनावारीमा पुरुषलाई छुन, भान्सामा जान, पूजाआजा गर्न वञ्चित गरिन्छ । झुक्किएर पनि यस्ता क्रियाकलाप भएमा कुल देवदेवी रिसाउने, अनिष्ट आइलाग्ने अन्धविश्वास छँदै छ । यिनै आधारलाई टेकेर महिनावारी बार्ने संस्कृति नै बनिसक्यो । विशेषतः हिन्दु ब्राह्मणक्षत्री समुदायका महिलाहरू धार्मिक कार्यमा महिनावारीलाई विशेष सावधानीका साथ व्यवस्थापन गर्छन् । महिनावारी बार्ने घरमा कुनै पर्व आउन लागेको छ र काम गर्ने मानिस छैनन् या अरूले सुन्दा नराम्रो हुन्छ भनेर नजिकै आएको महिनावारीलाई पर लैजान औषधि खानेहरू धेरै भेटिन्छन् । अनि कोही महिलालाई महिनावारीका चार दिन कटाउन महाभारत पर्ने गरेको पनि हामीले देखेकै छौं । महिनावारीका बेला भान्सामा जानै नहुने, श्रीमान्ले पानी पनि तताएर नखुवाउने या श्रीमान्लाई भान्सासम्बन्धी कामै गर्न नआउने हुनाले एकल परिवार महिनावारी बार्ने चलनबाट धेरै ग्रसित भएको हामीले देखेभोगेकै हौं । हाम्रा दिमागमै यस्ता विश्वासहरूले जरो गाडिसकेकाले आमा, हजुरआमा महिनावारी भएका आफ्ना बुहारी, छोरी वा कोही नातेदारले अलि खुकुलो व्यवहार गर्न लागे भने पापको भारी बोकाइरहेका मा चिन्तित भएको पनि हाम्रै समुदायमा भेटिन्छ । महिनावारीलाई कतिपय पुरुषले वास्तै गर्दैनन्, यो सबै महिलालाई भई नै हाल्छ, नियममा बसे त भइहाल्यो नि भन्नेहरू धेरै छन् । कोही पुरुष श्रीमती महिनावारी भएको अवधिभर बाहिरै खाना खाने वा बाहिरबाटै खाना मगाउने गर्छन् । कोही चार दिनसम्म भान्से नै भइदिन्छन् । कोही जागिरे पुरुषहरूले अबका केही दिन श्रीमतीले खाना पकाउन हुँदैन, छिटो घर जानु पर्यो भनेको पनि सुनिन्छ ।केही महिला नै सधैंभरि कति भातभान्सामा जोतिनु, चार दिन त मज्जाले आराम गरौं भन्ने गरेको मैले सुनेको छु । यसलाई वैज्ञानिक कारणसँग पनि लगेर जोड्छन् कोही । विवाहित महिलाको हकमा महिनावारीमा यौनसम्बन्ध बनाइराख्नु सहज हुँदैन, त्यसैले यो चारदिने वर्जित समयलाई सकारात्मक रूपमा लिनुपर्छ भन्ने धारणा पनि धेरैको छ । लैंगिक हिंसाविरुद्ध तालिम गरिहिँड्ने कतिपय सहजकर्ता नै भन्ने गर्छन्, महिनावारीका वर्जित कुराहरू म आफैंले त्यागिसकें, सिवाय मन्दिर छुन ।महिनावारीका बेला हर्मन परिवर्तनका कारण किशोरी तथा महिलाहरूलाई पेट दुख्नेलगायत स्वास्थ्य समस्या देखा पर्छन् । यो अवस्थाबारे महिला र पुरुष दुवै जानकार भए महिनावारीका दिनहरू कटाउन सजिलो हुन्छ । राज्य पक्षबाट महिनावारी सचेतना र स्वास्थ्य, सरसफाइ अनि प्याडको उचित व्यवस्था गर्नुपर्छ । विद्यालयमै पनि यसको व्यवस्था हुनुपर्छ । दिसापिसाबजस्तै महिनावारी पनि स्वस्थ र निश्चित उमेरसम्मका महिलाहरूको प्राकृतिक प्रक्रिया हो, कुनै पाप र धर्मको विषय होइन भन्ने अवधारणाको पैरवी, छलफल तथा व्यवहारमा लागू गर्नु नै महिनावारीको कलंक मेटाउने अस्त्र हो । पुरुषहरूलाई यस विषयमा अभिमुखीकरण गर्नु र सोहीअनुसार उनीहरूबाटै अभियानको थालनी गर्नु पनि अर्को उपाय हो । प्याड किनेर उपयोग गर्न अक्षम समुदायलाई सुतीका पुराना कपडाबाट प्याड बनाई त्यसलाई सही र सफा तरिकाले प्रयोग गर्ने शिक्षा दिनु पनि उत्तिकै आवश्यक छ । केही समयअघि प्याडमा लगाइएको करविरुद्ध जसरी आवाज उठे, यसले महिनावारी कलंक होइन र यसको सुलभ र उचित व्यवस्थापनका लागि आवश्यक सबै सुविधा महिलाहरूले निर्धक्कसँग अनि सहजै पाउनुपर्छ भन्ने मान्यता राख्ने युवाहरू बढ्दै छन् भन्ने देखाउँछ । यस्ता सामाजिक र मानवीय मुद्दाहरूमा स्थानीयस्तरदेखि नै सम्पूर्ण सरकारीगैरसरकारी निकायहरूले सकारात्मक पहलकदमी लिनुको विकल्प छैन । भर्खरै महिला हिंसाविरुद्धको सोह्रदिने अभियान सकियो । हामी महिला हिंसाको नियन्त्रण आफ्नै घरबाट सुरु गरौं पनि भनिरहेका छौं । सतहमा हेर्दा, महिनावारी र महिला हिंसामा तारतम्य नदेखिएला तर महिनावारी भएको बखत गरिने छुवाछुत, महिनावारी हुनु नै अपवित्र हुनु हो जस्तो भावनाको विकासले महिलाका संवेगात्मक पक्षमा असर गर्छ । त्यसैले घरबाटै महिनावारीलाई प्राकृतिक प्रक्रियाको रूपमा लिँदै यस्तो बेला सन्चोबिसन्चो बुझ्ने, प्याडको व्यवस्था गर्ने र नियमित काम गरिराख्न प्रोत्साहन गर्ने गर्नुपर्छ । महिला हिंसाविरुद्धको प्रमुख काम नै महिनावारी ट्याबु हटाउनु हो, जसको सुरुआत घरबाटै गरिनुपर्छ ।"
दलहरूको आर्थिक हैसियत,"योमंसिर दलहरूको महाधिवेशन महिनाजस्तै भइदिएको छ । यस अवधिमा एमाले र राप्रपाले महाधिवेशन सके, कांग्रेसको सकिने चरणमा छ । कानुनी बाध्यताले गर्दा दलहरूलाई आवधिक महाधिवेशनबाट पन्छिने सुविधा छैन । नेतृत्व चयनका लागि महाधिवेशनबाट प्राप्त हुने वैधता अनिवार्य छ । दलीय व्यवस्थालाई दिगो र अझ बढी लोकतान्त्रिक बनाउँदै लग्न यस प्रकारको कानुनी प्रावधान अत्यावश्यक हुन्छ । महाधिवेशनहरूको यस माहोललाई दलीय राजनीतिक वृत्तभित्रबाट नियाल्दा सकरात्मक देखिन्छ । तर निरपेक्ष भएर राष्ट्रिय स्तरको बृहत्तर सेरोफेरोमा खोतलखातल गर्दा सामान्य नागरिकका दृष्टिले फेला पार्ने धरातलीय यथार्थ के हुन सक्छ होला ? अहिले आम चासो छ । महाधिवेशनको सम्पन्नताबाट प्राप्त हुने पहिलो आधारभूत कुरा नेतृत्वको वैधतामा नयाँ लालमोहर हो । यद्यपि यसबाट नयाँ अनुहार, नयाँ पुस्ताको अभ्युदय हुनेछ भन्ने निश्चय छैन । महाधिवेशनका नाउँमा सम्पन्न गरिने अर्को औपचारिकता भनेको नेतृत्वपंक्तिका ताल न तुलका लेखोटलाई राजनीतिक दस्तावेजका नाउँमा अनुमोदन गरिने अनुष्ठान पनि हो । यति हुँदाहुँदै पनि नागरिकस्तरमा स्वाभाविक खुलदुली हुन्छ आखिर यी महाधिवेशनबाट जनताले के पाए ? मुलुकका लागि यिनले के दिए ?यिनै सन्दर्भमा एउटा महत्त्वपूर्ण जिज्ञासा हो दलहरूका महाधिवेशन व्यवस्थापनका नाउँमा गरिएको अथाह खर्च ! नारायणघाटमा सम्पन्न एमाले महाधिवेशनका क्रममा केवल मञ्च खडा गर्न मात्र छुट्ट्याइएको बजेट थियो पचास लाख रुपैयाँ । अधिवेशन अवधिका लागि कुल विनियोजित खर्च सात करोड । समयमा अधिवेशन नसकिएपछि उक्त खर्च अझ बढ्यो । कांग्रेस अधिवेशन उद्घाटन सत्रका लागि मात्र तयार गरिएको मञ्च सेटका लागि विनियोजित बजेट पनि पच्चीस लाख भनिएको छ । अधिवेशनभर हुने थप खर्चको हिसाबकिताब आफ्नै ठाउँमा छ । त्यसो त, यी सब आम नागरिकका अगाडि सार्वजनिक गरिएका औपचारिक खर्च विवरण मात्र हुन्, यसअतिरिक्त अन्य अघोषित र अदृश्य खर्चको सूची कति लामो होला, अनुमान लगाउन सजिलो छैन । भनिन्छ, निष्ठा र सिद्धान्तका राजनीतिको अवसान हुँदै जाँदा आफ्नो रोब जमाउन दलहरूले रोज्ने सहज उपाय भनेको यस्तै तामझामको चाँजोपाँजो मिलाउने हो । हिजोका दिनमा निर्दलीय राजनीति टिकाउन राजादेखि उनका आसेपासे दरबारिया मतियारहरूसम्मले पञ्च र्यालीका नाउँमा अपुष्ट साधनस्रोत जुटाएर यस्तै खाले तमासा गर्थे, अनि तिनै गतिविधिको पृष्ठभूमि टेकेर उनीहरूले आफूहरूसँग विशाल जनाधार रहेको दाबी गर्थे । पञ्चायती व्यवस्था रहेन, पञ्चहरू पनि छैनन् तर फेरि पनि आज दलहरूले आआफ्ना महाधिवेशन आयोजनाका नाममा हिजैको पञ्चे शैलीमै रमिता गर्नमा किन तँछाडमछाड गरेका होलान् ? आम नागरिकलाई असहज भइरहेको यहीँनिर छ । बेलामौकामा दलहरूका तर्फबाट आयोजित अनेक खाले ठूलठूला भेला, प्रशिक्षण, सम्मेलन अनि जनप्रदर्शनहरू अनि तिनका व्यवस्थापनका लागि गरिने अमुक शीर्षकका खर्च जसको फेहरिस्त अझ लामो छ ले दलको स्रोत खोज्छन् । निर्वाचन माहोलमा त यस्तो खर्च झनै टीठलाग्दो हुन्छ । गाविसको वडास्तरमा प्रतिस्पर्धा गर्न पनि लाखौंको जोहो गर्नुपर्ने बाध्यता छ, अहिले । आम निर्वाचनका सिलसिलामा एक अमुक क्षेत्रको उम्मेदवार बन्नदेखि सिंगो मुलुकको चुनावी तयारीसम्मका लागि प्रत्येक दलले गर्ने खर्चको सीमा कति होला ? यसका लागि स्रोतको व्यवस्थापन कसरी गरिन्छ, अचम्मलाग्दो छ ।हिजोका दिनमा विशेषतः आफूलाई वामपन्थी भन्ने कार्यकर्ताहरूले पार्टी सम्बन्धित गतिविधिहरूमा सामेल हुन, ठूलठूला र्यालीहरूमा भेला हुन गाउँघरदेखि पोकापन्तुरा तथा सामल साथै बोकेर हिँड्थे । ती अवसर उनीहरूका लागि त्याग, बलिदानमा प्रशिक्षित हुने साधना शिविरजत्तिकै हुन्थे । विगतमा सदस्य तथा कार्यकर्ताहरूले आवधिक रूपमा बुझाउने लेभी तथा चन्दाका अतिरिक्त पार्टीहरूका लागि अन्य आयस्रोत हुन्नथ्यो । मितव्ययिता तथा फजुल खर्च नियन्त्रण पार्टीको आन्तरिक जीवनको आधारभूत कार्यशैली हुन्थ्यो । आज पार्टीका भेला, प्रशिक्षण, बैठक र अधिवेशन भोजभतेरसहितको चाडपर्वझैं मोजमस्तीका रसिक दिनमा बदलिएका छन् । कार्यकर्ता र समर्थकहरूका लागि गाउँघरदेखि सहरबजारसम्म आउनेजाने एक प्रायोजित भ्रमणको सुखद अवसरजस्तै हुन्छन् यी कार्यक्रम । जसरी अहिले असीमित खर्च गर्न सक्ने क्षमता राजनीतिक दलहरूले आआफ्ना गतिविधिमार्फत देखाउने गरेका छन्, यसबाट पार्टीहरूको आर्थिक हैसियत कति अथाह होला भनेर अनुमान लगाउन सकिन्छ । दलहरूले यी सब खर्चको व्यवस्थापन कसरी गर्दै होलान् ? स्रोत कहाँबाट, कसरी जुटाए होलान् ? अब यो प्रश्न राजनीतिक वृत्तमा अनुत्तरित रहनु हुन्न । एकातिर राजनीतिक दलजस्तो आम नागरिकसँग प्रत्यक्ष सम्बन्ध रहने संस्थाको आर्थिक अनुशासनको कुरा छ । अर्कातिर यस खाले भड्किलो, फजुल खर्च गर्ने विकृत प्रवृत्ति सम्बन्धमा नियमन, अनुगमन गर्ने राज्यको आधिकारिक एकाइ कुन हो भन्ने सार्वजनिक प्रश्न पनि छ । आज जनता जान्न चाहन्छन्, निर्वाचन आयोगदेखि अख्तियार दुरुपयोग अनुसन्धान आयोग, विशेष प्रहरी, केन्द्रीय अनुसन्धान विभाग आदि कसको मातहत वा कार्यक्षेत्रले यसतर्फ सोधखोजका लागि अविलम्ब पहल गरे होलान् ? होइन भने संवैधानिक निकायहरूले उद्घोष गरिदिऊन्, राजनीतिक दलहरू यस्ता गतिविधिहरू सञ्चालन गर्न आर्थिक अनुशासनमा बाँधिनुपर्दैन, अमुकअमुक आयका स्रोत सार्वजनिक गर्नु नपर्ने गरीकन उनीहरू पूर्णतः उन्मुक्तिप्राप्त छन् । तुइनका भरमा दैनिकी बिताउनुपर्ने दूरदराजका नेपालीजनका बुझाइमा हाल हाम्रा पार्टीका महाधिवेशनका लागि रित्त्याउँदै गरेको रकम दर्जनौं पहाडी खोलाहरूमा पक्की पुल बाँध्न मनग्गे हुन्छ । थुप्रै किलोमिटर ग्रामीण बाटो खोल्न, शिक्षाबाट वञ्चितहरूका लागि कतिपय विद्यालय भवन खडा गर्न यो रकमले पुग्छ । नुनसम्म पनि सहज उपलब्ध हुन नसक्ने सुदूरपश्चिम र कर्णाली भेगका हाम्रा नेपाली बन्धुहरूका लागि वर्षौंसम्म पुग्ने रसदपानीको बन्दोबस्त यसबाट गर्न पुग्छ । लोकतन्त्र, समाजवाद अनि जनताको सर्वोपरि हित नै राजनीतिको एक मात्र अभीष्ट ठान्ने नेतृत्ववर्गले न यसतर्फ कुनै हेक्का राख्यो, न त पार्टीपंक्तिभित्र यस खाले अनावश्यक खर्च किन गरिनुपर्यो भनेर कुनै प्रश्न नै उठाइयो ।संगठनको आन्तरिक जीवनमा सिद्धान्त, निष्ठा, विधि तथा कार्ययोजना होइन बरु बाह्य जगत्मा गरिने तामझाम र शानशौकतबाटै पार्टीको प्रभुत्व र प्रभाव पुष्टि गर्छ भन्ने एक खाले भ्रम व्याप्त छ । त्यसको यथार्थ रूप नै अहिले भइरहेका विभिन्न दलहरूका महाधिवेशनको खर्चिला माहोल हुन्, यसमा अब द्विविधा रहेन । व्यवस्थापनका नाउँमा फजुल खर्च गर्न दलहरूबीच एक खाले प्रतिस्पर्धाजस्तै देखिएको मात्र नभई अर्को रूपमा अव्यक्त प्रवृत्ति नै बन्दै गइरहेको छ । यसअतिरिक्त यावत् कुराका लागि आर्थिक स्रोतको चाँजोपाँजो गर्न सक्नु नै पार्टीको क्षमता अभिवृद्धि हो भन्ने मनोग्रन्थि पनि त्यत्तिकै छ । अब कसैबाट छिपेको छैन, पार्टीहरूलाई गाँज्दै लगेको यस प्रवृत्तिले वर्तमान अवस्थामा दलहरूलाई घोषितअघोषित रूपमा व्यापारिक बिचौलियासँगको सम्बन्धसम्पर्कको निकटतातिर घिसार्दै लगेको छ । अनि कमाउनु नै एक मात्र कर्म ठान्ने बिचौलियाहरूले राजनीतिक दलहरूको यो कमजोरीबारे विशद् जानकारी राख्छन् र उनीहरूको बुझाइ छ आजको माहोलमा सहज र सुरक्षित लगानीको क्षेत्र भनेकै राष्ट्रिय राजनीति हो । दलहरूका नेतृत्वपंक्तिसँगको यस खाले निकटताप्रति व्यापारिक घराना र तिनका बिचौलियाहरू संकोची होइन, संरक्षण तथा सुखद परिणामप्रति विश्वस्त छन् । उनीहरूको अनुभवले सिद्ध गरेको छ व्यवस्था यो वा त्यो होस्, नाममा केही छैनÙ सत्तामा ऊ वा त्यो होस्, व्यक्ति र शक्तिको भिन्नताले कुनै फरक पार्दैनÙ राजनीतिक वृत्तमा गरिएका लगानी भोलि हुने नीति, निर्णयका लागि फलदायी नै हुन्छ । संसदीय व्यवस्था पुनःस्थापनापश्चात् महाकाली सन्धि संसद्द्वारा अनुमोदनको पूर्वसन्ध्यादेखि प्रारम्भ भएको राजनीतिक दल र बिचौलियाहरूको निरन्तर साइनोका कारण राष्ट्रिय राजनीति आजसम्म आइपुग्दा कति कहालीलाग्दो बन्दै गयो भन्ने छर्लंग छ । राजनीतिक दलहरूका महाधिवेशनका क्रममा अनावश्यक र अस्वाभाविक खर्च र तडकभडक देख्दा मूल रूपमा आर्थिक व्यवस्थापनका आधार भनेका व्यापारिक घराना र बिचौलियाहरू नै हुन् भन्नेमा द्विविधा रहन्न । तर, यसले न दलहरूको दीर्घजीवनका लागि फलदायी वातावरण बनाउँछ न त लोकतन्त्रलाई उन्नत अवस्थामा पुर्याउँछ । राजनीतिक दलहरूको यस खाले पर्दापछाडि बिचौलियाहरूसँगको सहवासले अन्ततः राज्यसंयन्त्रमा जग गाड्ने भनेको दलाल पुँजीवादले मात्र हो । सिद्धान्त, दर्शन र विचार रित्तिँदै गर्दा केवल तामसिक अवस्थामा झकिझाउ बन्दै गरेका हाम्रा पार्टीका वर्तमान महाधिवेशनहरूले मुलुकलाई दिइरहेको सन्देश योभन्दा किञ्चित् पृथक् होइन ।"
बेलायतमा ओमिक्रोनले मृत्यु,"लन्डन (एजेन्सी) कोभिड१९ को नयाँ भेरिएन्ट ओमिक्रोनबाट पहिलोपटक बेलायतमा एक जनाको मृत्यु भएको छ । बेलायती प्रधानमन्त्री बोरिस जोन्सनले ओमिक्रोन संक्रमितका कारण अस्पतालहरूमा चाप बढेको बताएका छन् । उनले सर्वसाधारणलाई सम्भव भएसम्म छिटो कोभिडविरुद्धको खोपको बुस्टर डोज लगाउन आग्रह गरेका बीबीसीले जनाएको छ । राजधानी लन्डनस्थित एक खोप केन्द्रको भ्रमण गर्दै जोन्सनले ओमिक्रोनका लक्षणहरू मध्यम खालका हुने भन्ने मानसिकता त्याग्नुपर्ने बताएका छन् । दुःखसाथ भन्नुपर्छ ओमिक्रोनका कारण अस्पताल भर्ना हुनेको संख्या बढको छ र यसका कारण कम्तीमा एक जनाको मृत्यु भएको छ, पश्चिम लन्डनको पडिङ्टनस्थित खोप केन्द्र पुगेका जोन्सनले भने । बेलायतको राष्ट्रिय स्वास्थ्य सेवाले बुस्टर डोजका लागि कम्तीमा एक लाख जनाले नाम दर्ता गर्न खोजेपछि वेबसाइटमा समस्या उत्पन्न भएको जनाएको छ । त्यस्तै, कतिपय खोप केन्द्रमा आइतबार र सोमबार मानिसहरूको लामो लाम लागेको बताइएको छ । यसअघि, बेलायती वैज्ञानिकहरूले ओमिक्रोनबाट बच्न खोपको दुई मात्रा मात्र पर्याप्त नहुने चेतावनी दिएका थिए । ओमिक्रोन र डेल्टा संक्रमितबारे गरिएको अध्ययनका आधारमा वैज्ञानिकहरूले नयाँ भेरिएन्टको संक्रमणबाट सुरक्षित रहन तेस्रो अर्थात् बुस्टर डोज आवश्यक हुने बताइसकेका छन् । बुस्टर डोज लिएको खण्डमा कोभिडबाट सुरक्षित हुने सम्भावना ७० देखि ७५ प्रतिशत हुने जनाइएको छ । बेलायती वैज्ञानिकहरूले ओमिक्रोन र डेल्टा भेरिएन्टबाट संक्रमित करिब ६ सय जनामा गरेको अध्ययनका आधारमा उक्त नतिजा सार्वजनिक गरेका हुन् । बेलायतमा हरेक दुईतीन दिनमा ओमिक्रोन संक्रमितको संख्या दोबर हुने गरेको छ । यदि संक्रमणको दर हालकै जस्तो रहेको खण्डमा डिसेम्बर अन्त्यसम्म दैनिक एक लाख जना ओमिक्रोनबाट संक्रमित हुने अनुमान स्वास्थ्य अधिकारीहरूको छ । बेलायतमा हालसम्म १ लाख ४६ हजार जनाको कोभिड१९ को संक्रमणका कारण ज्यान गइसकेको छ ।"
अमेरिकामा आँधीले सयको ज्यान गयो,"फ्रान्कफर्ट (एजेन्सी) अमेरिकामा आँधीका कारण मृत्यु हुनेको संख्या सय नाघेको छ । केन्टुकीसहित ६ वटा राज्यमा शनिबार आएको विनाशकारी आँधीबेहरीका कारण दर्जनौं घाइते भएका अधिकारीहरूले जनाएका छन् । आँधीका कारण मिजोरी, अर्कान्सस, इलनोय, टेनिसी र मिसिसिपी राज्य प्रभावित भएका छन् । केन्टुकी राज्यमा मात्र ८० जनाको मृत्यु भएको जनाइएको छ । आँधीका कारण दर्जनौं सम्पर्कविहीन छन् । अन्य राज्यहरूमा १४ जनाको मृत्यु भएको पुष्टि भइसकेको छ । अधिकारीहरूले आँधीपछि हराइरहेकाहरूको जीवितै उद्धार गर्ने प्रयास जारी रहेको जनाएका छन् । राष्ट्रपति जो बाइडेनले प्रभावित क्षेत्रमा सहायताका लागि यथासम्भव प्रयास गर्ने आश्वासन दिएका स्थानीय सञ्चारमाध्यमहरूले जनाएका छन् । बाइडेनले शनिबारको आँधी अमेरिकामा आएका हालसम्मकै ठूलामध्ये एक भएको बताएका छन् । उनले एउटा संघीय आकस्मिक विपद् घोषणापत्रमा हस्ताक्षर गर्दै केन्टुकीका लागि रकम निकासा गरेका छन् ।"
जााच्ने बहानामा भारतीय गोदाममै थन्कियो नेपाली चिया,"(काँकडभिट्टा)  भारतीय अवरोध कायमै रहे पनि मंसिरमा करिब १४ करोड रुपैयाँ मूल्य बराबरको करिब ५ लाख किलो नेपाली चिया भारत निर्यात भयो । तर निर्यात भएको अधिकांश चिया भारतीय बजारमा पुग्न सकेको छैन । बरु सिलिगुडीको एउटा गोदाममा थन्किएर बसेको छ ।भारतको चिया काउन्सिलले उपलब्ध गराउने अस्थायी परमिटपछि मात्रै नेपाली चिया निर्यात हुन्छ । निर्यात भएको चिया गोदाममा लगेर भण्डारण गरिन्छ । चियाको नमुना संकलनको बहानामा गोदाममै पुग्छन्, काउन्सिलका अधिकारी । नमुना संकलन गरी जलपाइगुडी पठाइन्छ । नतिजा आउन कम्तीमा तीन साता लाग्छ । अहिले नाका पार गर्न खासै समस्या छैन, झापा भद्रपुरका चिया उद्यमी आदित्य पराजुलीले दुखेसो पोखे, तर, गोदाममा ह्यारेसमेन्ट भइरहेको छ । भारतीय रबैयाले पछिल्लो समय झापाका ३० बढी कारखानाले निर्बाध चिया निर्यात गर्न सकेका छैनन् । अहिले करिब आधा करोड किलो चिया झापाका विभिन्न कारखानामा थन्किएको छ । प्रत्येक कारखानाका गोदाममा २३ लाख किलो चिया थन्किएको छ । चिया काउन्सिलले दिने सास्तीका कारण चिया आयातकर्ता भारतीय व्यापारीहरूले नेपाली चिया खरिदमा खास रुचि देखाइरहेका छैनन् । नेपाली चिया किन्न भारतीय व्यवसायी हच्किरहेका छन्, नेपाल चिया उत्पादक संघका अध्यक्ष सुरेश मित्तल भन्छन्, यसले समग्र चिया व्यापारमै संकट पैदा हुन सक्ने सम्भावना बढेको छ ।नेपालको ६० प्रतिशत बढी चिया भारतीय बजारमा खपत हुँदै आएको मित्तलको भनाइ छ । तर विभिन्न बहानामा भारतले नेपाली चियामाथि सास्ती दिइराख्ने हो भने निकट भविष्यमा नेपाली चियाको निर्यात व्यापार पूर्ण रूपमै ठप्प हुन सक्ने मित्तलको चेतावनी मित्तलको छ । विभिन्न बहानामा नेपाली चियामाथि निषेध गर्ने षड्यन्त्र सुरु भइसकेको छ, उनी थप्छन्, यस विषयमा सरकारले बेलैमा होस नपुर्याए गम्भीर अवस्था आउने पक्का छ ।अघिल्लो वर्षको तुलनामा यस वर्ष नेपाली चियाको मूल्यमा पनि गिरावट आएको हल्दीबारी साना चिया किसान सहकारी संस्थाका अध्यक्ष हर्क तामाङले जानकारी दिए । अघिल्लो वर्ष प्रतिकिलो २ सय ३० रुपैयाँमा बिक्री भएको चिया यसपालि १ सय ३ रुपैयाँमा पनि बिकिरहेको छैन । किनेको चिया भारतीय बजारमा बिक्री गर्नर्कुो साटो गोदाममा थन्काउनुपर्ने बाध्यताले चिया किन्न भारतीय व्यापारी बिलकुल उत्साहित छैनन्, तामाङले भने । नेपाली चियाको समस्या समाधानका लागि सरकार मातहतकै राष्ट्रिय चिया तथा कफी विकास बोर्डले पनि पहल सुरु गरेको छ । बोर्डका महानिर्देशक विष्णुकुमार भट्टराईले तीन दिनअघि झापाका चिया किसान तथा उद्यमीहरूसँग चिया समस्याबारे छलफल गरेका थिए ।नेपाली चिया निर्यातमा पटकैपिच्छे हुने भारतीय अवरोधको स्थायी समाधानका लागि काम भइरहेको उनको दाबी थियो । चाँडै सरकारकै आयोजनामा भारतमा पत्रकार सम्मेलन गरी नेपाली चियाको वास्तविकताबारे भारतीय सञ्चारमाध्यमलाई जानकारी गराउने पनि जनाएका थिए । यसैबीच सीटीसी चियाको क्वालिटी ट्रेडमार्क कार्यान्वयनका लागि चाँडै निर्देशिका तयार गरिने जनाइएको छ । निर्देशिका र कार्यविधि तयारीका लागि चिया तथा कफी विकास बोर्डका सदस्य आदित्य पराजुलीको संयोजकत्वमा चिया किसान, उद्यमी र बोर्ड सम्मिलित नौ सदस्यीय उपसमिति निर्माण गरिएको छ ।"
भारतबाट फेरि बिजुली,"(काठमाडौं)  केही समयअघिसम्म भारतलाई बिजुली बेचिरहेको नेपालले अहिले फेरि आयात गर्न थालेको छ । नेपालले गत बिहीबारदेखि भारतबाट बिजुली किन्न थालेको हो । प्रतिदिन २ हजार ५ सय मेगावाट आवरदेखि ३ हजार मेगावाट आवरसम्म बिजुली भारतबाट आउन थालेको छ, नेपाल विद्युत् प्राधिकरणका प्रवक्ता सुरेश भट्टराईले भने, अहिले बिहानबेलुकाबाहेक दिउँसो र राति अफ पिकको समयमा बिजुली किनिरहेका छौं । अहिले भारतबाट औसत प्रतियुनिट ५ रुपैयाँ २ पैसा (३१४ भारतीय रुपैयाँ) मा बिजुली किनिरहेको प्राधिकरणले जनाएको छ । यसअघि नेपालले भारतलाई बिजुली बेच्दा भने औसत मूल्य प्रतियुनिट ४ रुपैयाँ २० पैसा मात्र पाएको थियो । नेपालले गत कात्तिक १७ देखि डे अहेड मार्केट को अवधारणामा भारतीय बजारमा बिजुली बेच्न थालेको थियो । त्रिशूली र देवीघाट दुई आयोजनाबाट ३९ मेगावाट बिजुली भारतमा गइरहेकामा आन्तरिक उत्पादनले नेपालभित्रकै माग धान्न नसकेपछि बिक्री रोकिएको हो । प्राधिकरणले उपलब्ध गराएको विद्युत् माग र आपूर्ति व्यवस्थापनसम्बन्धी विवरणअनुसार आइतबारको कुल विद्युत् माग १ हजार ५ सय ५० मेगावाट बराबर छ । आपूर्तिको अवस्था हेर्दा प्राधिकरणको आफ्नै उत्पादन ५ सय ३९ मेगावाट, प्राधिकरणअन्तर्गतका कम्पनीको उत्पादन ३ सय ८७ मेगावाट र निजी क्षेत्रका जलविद्युत् प्रवर्द्धकहरूबाट ४ सय २५ मेगावाट विद्युत् उत्पादन भइरहेको छ । यसरी अहिले नेपालभित्रकै विद्युत् उत्पादन १ हजार ३ सय ५१ मेगावाट बराबर मात्रै छ । जब कि माग भने उत्पादनभन्दा २ सय मेगावाट बढी छ । गतवर्षको यही समयमा नेपालको कुल विद्युत् माग १ हजार ३ सय मेगावाट बराबर मात्रै थियो । आइतबार मात्र नेपालले भारतबाट २ हजार ८ सय ९५ मेगावाट आवर (१ सय ९८ मेगावाट) बिजुली किनेको छ । गत वर्ष यही समयमा नेपालले भारतबाट ६ हजार ४ सय ८५ मेगावाट आवरसम्म विद्युत् आयात गरेको प्राधिकरणको तथ्यांक छ । अहिले प्राधिकरणको प्रणालीबाट कुल २७ हजार मेगावाट आवर विद्युत् प्रवाह भइरहेकामा भारतबाट आयातित बिजुलीको हिस्सा १० प्रतिशत बराबर हो । आइतबार काठमाडौं उपत्यकामा मात्र ३ सय ७२ मेगावाट बराबर विद्युत् लोड रहेको प्राधिकरणले जनाएको छ ।सुक्खायाममा खोला नदीहरूमा पानीको बहाव परिवर्तन हुने भएका कारण विद्युत् उत्पादन पनि घट्ने गर्छ । तर यही बेला माग भने अत्यधिक बढ्छ । अहिले विद्युत् बढी खपत हुने (पिकआवर) मा कुलेखानी जलाशययुक्त आयोजना सञ्चालन भइरहेको प्राधिकरणका प्रवक्ता भट्टराईले बताए । यस वर्ष माथिल्लो तामाकोसी, तल्लो मोदीखोला, तल्लो जोगमाई खोला र लिखु४ जलविद्युत् आयोजना प्रसारणलाइनमा जोडिएपछि माग धान्न प्राधिकरणलाई केही सहज भएको हो । नेपाल विद्युत् प्राधिकरणले विद्युत् नियमन आयोगलाई उपलब्ध गराएको विवरणअनुसार गतवर्षको तुलनामा यस वर्ष भारतबाट १ अर्ब २५ करोड ३९ लाख ७६ हजार किलोवाट घण्टा कम विद्युत् आयात हुनेछ, जुन गतवर्षको तुलनामा करिब ९ अर्ब रुपैयाँ कम हो । गत आर्थिक वर्षमा प्राधिकरणले भारतबाट २१ अर्ब ३९ करोड ४४ लाख ८५ हजार रुपैयाँ बराबरको २ अर्ब ८२ करोड ६२ लाख ९ हजार युनिट बिजुली आयात गरेको थियो । तर चालु आर्थिक वर्षमा भने १२ अर्ब ४० करोड १८ लाख ४९ हजार रुपैयाँ बराबरको मात्रै विद्युत् आयात हुने प्राधिकरणको अनुमान छ । उसका अनुसार यस वर्ष १ अर्ब ५७ करोड २२ लाख ३३ हजार युनिट विद्युत् मात्रै आयात हुनेछ ।"
मोदीबाट व्यावसायिक उत्पादन सुरु,"पर्वत (कास) जिल्लाको मोदी गाउँपालिका र कुश्मा नगरपालिकास्थित मोदी खोलामा निर्मित २० मेगावाटको तल्लो मोदी जलविद्युत् आयोजनाले व्यावसायिक उत्पादन थालेको छ । यहाँबाट उत्पादित बिजुली राष्ट्रिय प्रसारण लाइनमा जोडिएको छ । कात्तिक अन्तिम सातादेखि परीक्षण उत्पादन थालेको आयोजनाले हालै मात्र व्यावसायिक उत्पादन सुरु गरेको हो । आयोजनाको विद्युत् करिब ५ सय मिटर टाढाको प्रसारण लाइनमा जोडिएको छ । ३ अर्ब ६० करोड रुपैयाँ लागत इस्टिमेट अनुमान गरी २०६९ साउनमा सुरु भएको आयोजनाले ६० महिना अर्थात् २०७४ असारभित्रै उत्पादन दिने दाबी गरेको थियो । तर आयोजनाले निर्धारित समयभन्दा करिब ४ वर्ष ५ महिना ढिला उत्पादन थालेको हो । समय लम्बिएसँगै विद्युत् उत्पादन लागत ह्वात्तै बढेको भए पनि खर्चबारे आयोजनापक्ष मौन छ । आयोजनाको सम्पूर्ण खर्चको विवरण सार्वजनिक भइनसकेको आयोजनाका प्रमुख पवनकुमार यादवले जानकारी दिए । आयोजना सकिइसकेपछि हिसाब फरफारकका लागि काठमाडौंमा छु, उनले कान्तिपुरसंग भने, अहिले त्यहाँको भौतिक अवस्थाबारे मैले बताउन मिल्दैन । निर्माण अवधिभर भएको खर्चबारे हिसाब भइसकेको छैन ।आयोजनाले सुरुका वर्षमा भूकम्प, भारतीय नाकाबन्दी, स्थानीयको अवरोधका साथै कामदारबाट समेत विरोधको सामना गर्नुपरेको थियो । २०६८ भदौमा नेपाल विद्युत् प्राधिकरणसँग खरिद सम्झौता भएको आयोजनाले वार्षिक ११ करोड ७० लाख युनिट बिजुली उत्पादन गर्ने लक्ष्य थियो । तर समयमै आयोजना नसकिंदा सम्झौता के हुने भन्ने निश्चित नभएको आयोजनापक्ष बताउँछ । टनेल, पावरहाउसलगायतका संरचना निर्माणकै क्रममा मानवीय तथा प्राकृतिक प्रतिकूलताका कारण उत्पादन मिति २ वर्षपछि सरेको थियो । २०७२ को भूकम्प, स्थानीयको अवरोधलगायत कारणले क्षति बेहोरेको आयोजनाले परीक्षणका क्रममा टनेलमा पानी चुहिएपछि उत्पादन मिति थप २ वर्ष पछि धकेलिएको हो । आयोजनाबाट उत्पादित बिजुली पातीचौरस्थित १३२ केभीए प्रसारण लाइनको सबस्टेसनमार्फत राष्ट्रिय प्रसारणमा पठाइएको आयोजनाका सूचना अधिकारी सुरेन्द्र बेल्बासेले बताए ।"
"रसुवागढीको चर्चा धेरै, विकास थोरै","(रसुवा)  २०७२ वैशाख १२ को भूकम्पअघिसम्म उत्तरी चीन जोड्ने रसुवागढी नाकाको खासै चर्चा थिएन । भूकम्पले जब तातोपानी नाका बन्द भयो, चीननेपालको सबैभन्दा पुरानो नाका रसुवागढी एकाएक चर्चामा आयो । त्यसमाथि भारतले गरेको नाकाबन्दीका कारण यो नाका थप चर्चित बन्यो । चीन सरकारले अनुदानमा दिएको तेल रसुवागढी हुँदै नेपाल भित्रिएपछि थप चर्चामा आएको थियो । त्यति बेला देशभरका नाका ठप्प हुँदा रसुवागढी मात्र सञ्चालनमा थियो । पछिल्लो समय चीनको रेल केरुङ, रसुवागढी हुँदै काठमाडौं पुग्ने विषयले पनि नाकाको चर्चा चुलिएको छ । संकटका बेला नेपाललाई राहत दिएको रसुवागढी नाकाले जति धेरै चर्चा पाए पनि सीमाको भौतिक अवस्था भने ज्यादै नाजुक छ । नाका पुगेपछि दुई फरक दृश्य देखिन्छन् । चिनियाँ भूभागमा आधुनिक भवन, दुई लेनको चिल्लो कालोपत्र सडक, अध्यागमन र भन्सारका आधुनिक उपकरण जडित भवन छन् । नेपाली भूभागको संरचना भने त्यसको विपरीत छ । नेपालपट्टि सडकमा पानी पर्दा पहिरो र घाम लाग्दा धूलोले सताउँछ । ठूलो हावा चल्दा माथिबाट ढुंगा खस्छ । सवारी जाँच्ने एक्सरे, मेटल डिटेक्टरलगायत आधुनिक मेसिन नहुँदा जाँचमा समस्या छ । अस्थायी टहरामा बसेर सुरक्षाकर्मीले हातैले सामान जाँचिरहेका छन् । चीनसँग व्यापार हुने पुरानो नाका भएकाले गढीमा २०१३ सालमै भन्सार कार्यालय स्थापना भएको थियो । त्यति बेला नाकासम्म यातायात पुगेको थिएन । नाकाबाट नुन, भेडाच्यांग्रा, जिम्बु, ऊन, जिन्स र मखमलको रोल कपडालगायतका सामान आयात हुन्थे । व्यवसायीले केरुङदेखि नै भरियालाई सामान बोकाएर ल्याउँथे । सडकले नजोडिदासम्म नाकामा खासै चहलपहल थिएन । चीनले स्याफ्रुबेंसीरसुवागढी सडक बनाएपछि भने यो नाका यातायात सञ्जालले जोडिएको हो । यातायात पुगेपछि नाकामा चहलपहल बढ्दै गयो । २०७१ मंसिर १५ देखि उक्त नाका विधिवत् रूपमा सञ्चालनमा आएको हो । भूकम्पपछि रसुवागढी र तातोपानी नाका बन्द भए । २०७२ मंसिरदेखि रसुवागढी पुनः सञ्चालनमा आयो । चीनबाट हुने धेरैजसो आयात त्यसपछि यही नाकाबाट हुँदै आएको थियो । नाकालाई २०७४ भदौ १४ मा चीन सरकारले अन्तर्राष्ट्रिय नाका घोषणा गरेपछि सीमामा व्यापारी र सवारीसाधनको चाप बढ्दै गएको थियो । तर २०७६ माघ १५ देखि रसुवागढी नाका भएर चीनबाट हुने आयात तथा निर्यात प्रभावित छ । सुरुमा हिमपात र ल्होसार पर्वका कारण आयात, निर्यात बन्द भएको थियो । पछि कोरोना भाइरस देखिएपछि रसुवागढी नाका भएर चीनबाट हुने आयात, निर्यात थप ठप्प भएको हो ।"
मेरियट र लक्ष्मीसँग एआईटीएमको सम्झौता,"काठमाडौं (कास) एआईटीएम कलेजले विद्यार्थीको हितका लागि काठमाडौं मेरियट होटल र लक्ष्मी बैंकसँग दुईवटा महत्त्वपूर्ण समझदारीपत्रमा हस्ताक्षर गरेको छ । यी दुई संगठनहरूबीचको यो साझेदारीले एआईटीएम कलेजका विद्यार्थीलाई प्रतिष्ठित संस्थामार्फत इन्टर्नसिपका क्रममा कर्पोरेट क्षेत्रमा राम्रो एक्सपोजर प्राप्त गर्न मद्दत गर्नेछ । मेरियट होटलका महाप्रबन्धक पिओटर माडेज र लक्ष्मी बैंकका प्रतिनिधि श्रीमती भारती पाण्डेले आआफ्नो संस्थाका तर्फबाट एआईटीएम कलेजसँग एमओयूमा हस्ताक्षर गरे । एआईटीएम कलेजका तर्फबाट विनोद सुवेदी, फाइनान्स प्रमुखले समझदारीपत्रमा हस्ताक्षर गरेका थिए ।"
'होन्डाको साथ७ योजनाका विजेता घोषित,"काठमाडौं (कास) नेफालका लागि होन्डा मोटरसाइकल तथा स्कुटरको आधिकारिक वित्रेता स्याकार ट्रेडिङ कम्पनीले दसैं तथा तिहार स्किम होन्डाको साथ७ का विजेता घोषणा गरेको छ । योजनामा स्क्र्याच कुपनमार्फत ७ प्रदेशबाट भाग्यशाली ७ जनाले १ लाख नगद उपहार तथा बम्परमा १ जना भाग्यशाली विजेताले १५ लाख नगद उपहार पाएका छन् । योजनाअन्तर्गत प्रदेश १ बाट विराटनगरकी रविना चौधरी (एसटीसी), प्रदेश २ बाट रामप्रकाश यादव (मिसिका इन्टरप्राइजेज), वाग्मतीबाट अनिना मानन्धर (सिटिजन्स बैंक), गण्डकीबाट जमुना मुडवरी (कुँवर ब्रदर्स), लुम्बिनीबाट अनप्रसाद काफ्ले (अमृत इन्टरनेसनल), कर्णालीबाट तारा थापा (न्यु बुलबुले अटो सेल्स) र सुदूरपश्चिमबाट पर्शुराम थारूले १ लाख नगद पाएका छन् । लुम्बिनीबाटै सावित्रा श्रेष्ठ (एसटी अटो) ले बम्पर उपहारस्वरूप १५ लाख पाएकी छन् । यसका साथै यस योजनाअन्तर्गत होन्डा खरिद गर्ने ग्राहकले ७ वर्षका लागि स्पेयर पार्ट्समा ७ प्रतिशत छुट, ७ वर्षसम्मका लागि ९ वटा बोनस सर्भिस कुपन पाएका छन् ।"
ग्लोबल आईएमईको लाभांश पारित,काठमाडौं (कास) ग्लोबल आईएमई बैंकको १५ औं वार्षिक साधारणसभाले लाभांश पारित गरेको छ । काठमाडौंमा सोमबार सम्पन्न साधारणसभाले गत आर्थिक वर्षको कुल मुनाफाबाट बैंकले आफ्ना सेयरधनीलाई प्रस्ताव गरेको १० प्रतिशत बोनस सेयर र ३।५ प्रतिशत नगद लाभांश पारित गरेको हो । प्रस्तावित बोनस सेयर वितरणपछि बैंकको चुक्ता पुँजी २३ अर्ब ७९ करोड रुपैयाँ पुग्नेछ । साधारणसभामा बैंकको सञ्चालक समितिका तर्फबाट गत आर्थिक वर्षको प्रतिवेदन प्रस्तुत गर्दै अध्यक्ष चन्द्रप्रसाद ढकालले राज्यका नीतिहरूको परिपालना गर्दै सेयरधनीलाई उचित लाभांश प्रदान गर्न बैंक कटिबद्ध रहेको बताए । ग्राहकमैत्री डिजिटल प्रविधिमार्फत थप प्रभावकारी सेवा दिन बैंक लागि पर्ने उनको भनाइ छ । हाल बैंकले २ खर्ब ७४ अर्ब रुपैयाँभन्दा बढी निक्षेप संकलन गर्नुका साथै २ खर्ब ७० अर्ब रुपैयाँभन्दा बढी कर्जा लगानी गरेको छ ।
सिर्जनाका 'आइडिया,"(काठमाडौं)  कला सिर्जना भन्नु सर्जकले क्यानभासमा कुची र रङको संयोजनबाट बनाउने चित्र मात्र होइनन् । प्रिन्ट, मूर्तिकला आदि विधामा पनि सिर्जित कलाकृतिले हठात् आकार पाउने होइनन् । कलाकारले आफ्ना अवधारणालाई स्थापित गर्दा जे चाह्यो त्यसलाई कलाकृतिको रूप दिन सक्छ । अवधारणाको उत्पत्तिसँगै कला सिर्जना स्वतः जोडिएर आउने मत राख्छन् कलाकार तथा बौद्धस्थित तारागाउँ संग्रहालयका निर्देशक रोशन मिश्र । उनीसँग समान मत राख्दा कलाकारहरूले विविध वस्तुमाथि आआफ्ना अवधारणालाई कलाकृतिको रूपमा ढालेका छन् । तिनै कलाको प्रदर्शनी तारागाउँ संग्रहालयमा जारी छ । नेपाली आर्ट बियोन्ड द बोर्डर शीर्षकमा जारी प्रदर्शनीमा कलाकारहरूले सामान्य वस्तुहरूमा पनि धर्म, समाज, प्रकृति, मानवीय सम्बन्ध तथा प्रक्रियालाई मिहिन रूपमा केलाएका छन् । कलाकार रवीन्द्र श्रेष्ठले एउटा काठको ठूलो मुढामा सिक्काहरू ठोकेर कलाको फर्ममा उतार्नतिर लागिरहेका छन् । झट्ट हेर्दा उनको सिर्जना दाँतको दुखाइ निको पार्न सिक्का ठोकेर पुजिने काठमाडौं बांगेमुढास्थित वाँस्याः देग जस्तै देखिन्छ । श्रेष्ठले मुढामा ७८ दशक पुरानो इतिहास बोकेका सिक्काहरू ठोकिरहेका छन् । उनले आफ्नो कलामा वाँस्याः देगको धार्मिक तथा सांस्कृतिक महत्त्व र बाल्यकालको स्मरणलाई जोडेको सुनाए । यसअघि पनि श्रेष्ठले यस प्रकारका सिक्का सिर्जना सिरिजलाई प्रस्तुत गरिसकेका छन् । सिक्का सिर्जनाका लागि नै ६७ वर्षअघिदेखि नै पुराना सिक्काहरू संकलन गर्ने काम गरिरहेका थिए । सिल्भरका सिक्काहरूसँग खेलेको समय जीवनको उत्कृष्ट पल थियो, उनले भने, खल्तीमा पाँच पैसा बोकेर चकलेट खाएको, टाढाटाढा घुम्न गएको, लंगुरबुर्जा तथा चंगा किनेर खेलेको अझै सम्झना छ । ती पलहरूलाई म सधैंका लागि जीवित राख्न चाहन्छु । बांगेमुढास्थित वाँस्याः देगमा पैसा ठोक्ने मानिसहरूको धार्मिक आस्थालाई समेत आफ्नो कलाले पछिल्लो पुस्तासम्म कलाका रूपमा भए पनि चिरस्मरण राखोस् भन्ने उनी चाहन्छन् । निर्देशक मिश्रले भने माटाका फुटेका भाँडाहरूलाई कलाका रूपमा उतारेका छन् । जसरी फुटेका भाँडाहरू जमिनमा माटोका रूपमा अस्तित्वविहीन हुन्छन्, त्यसरी नै पृथ्वीसँगै मानव शरीर शक्ति र कुनै स्थानको उपमा रूपमा रहने धारणा उनले राखेका छन् । शक्ति र स्थानको विघटनसँगै मान्छेको ज्यान पुनः माटोका रूपमा उत्पत्तिको सुरुवाती चरणमा नै फर्कने विचारलाई उनले कलामार्फत प्रस्ट पारेका छन् । त्यस्तै कपिलमणि दीक्षितले आमाको गर्भदेखि मानिसले मृत्युको अन्तिम क्षणसम्म मानिसले प्रत्येक पल मुक्त हुने बाटो खोजिरहने भावलाई कलामा देखाएका छन् । पुरानो नीलो ड्रममा हातका औंलाहरू बाहिर निस्कनलाई प्रयास गरेजस्तो दृश्य देखिन्छ । मानिसले बाँच्नका लायि मृत्युपर्यन्त जारी राख्ने क्रियालाई यथार्थ रूपमा झल्काउन कला सिर्जनामा ढालेको दीक्षित बताउँछन् । विधाता केसीले पत्रिकाका साना रोलहरूमार्फत महामारीमा मानवीय स्वभावको चित्रण गरेकी छन् । उनका अनुसार लकडाउनको पहिलो चरणमा मानिसहरू आँगनमा आउने पत्रिका टिप्दा सतर्क हुन्थे । बुवाको दैनिक पत्रपत्रिका पढ्ने थियो । कोरोना संक्रमणको डरले पत्रिका कति दिनसम्म आँगनमा त्यसै रहन्थ्यो । त्यसैलाई आर्ट फर्ममा ल्याउने सोच बनाएँ, उनले भनिन् । महामारीले मानिसमा उब्जाएको डर र दैनिकीमाथि परेको प्रभाव सम्झँदै उनले कलाकृति तयार पारेकी हुन् । कलाकार मनीषलाल श्रेष्ठले ठेलगाडालाई नै प्रदर्शन गरेर यसमा श्रमिक वर्ग र तिनको श्रममाथि राखिने सामाजिक सोचलाई परिवर्तन गर्नुपर्ने धारणा राखेका छन् । प्रदर्शनीमा नबेन्द्र लिम्बू, प्रतिमा थकाली, जुपिटर प्रधान, अमृत कार्कीलगायत कलाकारहरूले आआफ्ना अवधारणाहरू कलामा उतारेका छन् । अवधारणात्मक कला निकै प्रचलित रहेको मिश्रले बताए ।"
सन्धु भइन् मिस युनिभर्स,"काठमाडौं (एजेन्सीहरू) भारतकी हरनाज सन्धुले ७० औं मिस युनिभर्सको उपाधि जितेकी छन् । भारतले २१ वर्षको अन्तरालमा फेरि यो उपाधि जितेको हो । यसअघि भारतबाट सन् १९९४ मा सुस्मिता सेन र २००० मा लारा दत्ताले मिस युनिभर्सको उपाधि जितेका थिए ।चण्डीगढकी २१ वर्षीया सन्धु मोडलिङ गर्छिन् । उनी जनप्रशासनमा स्नातकोत्तर तहमा अध्ययनरत छिन् । इजरायलको इलियटमा आयोजित प्रतियोगितामा मेक्सिकोकी पूर्वमिस युनिभर्स एन्ड्रिया मेजाले सन्धुलाई ताज पहिराइन् । त्यस्तै पाराग्वेकी नादिया फेरेइरा फर्स्ट रनरअप भइन् भने दक्षिण अफ्रिकाकी लालेला स्वान सेकेन्ड रनरअप भएकी छन् । टप थ्री राउन्डमा प्रतियोगीलाई अहिलेको दबाबलाई सामना गर्न तपाईं युवा महिलालाई के सल्लाह दिनुहुन्छ ? भन्ने सोधिएको थियो ।जवाफमा हरनाजले भनेकी थिइन्, आजको युवा पंक्तिलाई आफैंमाथि विश्वास गर्ने कुरालाई लिएर निकै दबाब छ । तपाईं अरूभन्दा फरक हुनुहुन्छ भन्ने थाहा पाउनुभयो, त्यसले तपाईंलाई सुन्दर बनाउनेछ । आफूलाई अरूसँग तुलना गर्न छाडिदिनुस् । विश्वमा के भइरहेको छ भन्नेबारेमा कुरा गर्नुस् । आफ्नै लागि आवाज उठाउनुस्, त्यो निकै महत्त्वपूर्ण हो । किनभने तपाईं नै तपाईंकै जीवनको नेतृत्वकर्ता हो । तपाईं नै तपाईंको आवाज हो । मैले आफैंमाथि विश्वास गरें, त्यसैले आज यहाँ उभिएकी छु ।हरनाजले यसै वर्षको अक्टोबरमा मिस युनिभर्स इन्डिया उपाधि जितेकी थिइन् । त्यस्तै सन् २०१९ मा मिस इन्डिया पञ्जाबमा विभिन्न विधामा उपाधि जितेकी थिइन् ।"
गड्स बफेलो किम्फमा उत्कृष्ट,काठमाडौं (कास) मेलम्चीको बाढीमा बगाएको भैंसीमाथि बनाइएको डकुमेन्ट्री गड्स बफेलो काठमाडौं इन्टरनेसनल माउन्टेन फिल्म फेस्टिभल (किम्फ) मा उत्कृष्ट भएको छ । काठमाडौंमा सोमबार सम्पन्न किम्फको १९ औं संस्करणमा उक्त फिल्म पुरस्कार जित्न सफल भएको हो । निर्देशक विष्णु कल्पितले उपहारमा एक हजार अमेरिकी डलर जित्न सफल भए । यही फिल्मले नेपाल पानोरामाअन्तर्गतको उत्कृष्ट डकुमेन्ट्री अवार्ड जित्दै थप नगद ७५ हजार रुपैयाँसमेत पायो । उक्त फिल्मले बाढीमा बगेको भैंसी फिर्ता पाउन मालिकले गरेको संघर्षको कथा देखाएको छ । नेपाल पानोरामाअन्तर्गतको उत्कृष्ट आख्यान भने किरण श्रेष्ठको एट एनोदर विन्टर ले हात पार्यो । २२ मिनेट अवधिको उक्त लघु फिल्ममा बोल्न नसक्ने आफ्नो छोराका लागि एक आमाले गर्ने भौतिक र मनोवैज्ञानिक यात्रा समेटिएको छ । बुसान इन्टरनेसनल फिल्म फेस्टिभलमा छनोट भएको यो फिल्म ट्रफीसहित एक लाख रुपैयाँबाट पुरस्कृत भएको छ । त्यस्तै पूजा गुरुङ र विभूषण बस्नेतको फिल्म बिग हेडेड बोयः समन्स् एन्ड समराइ ले स्पेसनल मेन्सन पाएको छ । अन्तर्राष्ट्रिय डकुमेन्ट्रीतर्फ एभरेस्ट द हार्ड वे ले किम्फको उत्कृष्ट डकुमेन्ट्री अवार्ड उचाल्यो । त्यस्तै यही विधातर्फ फायर अन्द दी वाटर दोस्रो हुँदा आफ्टर अन्टार्टिका ले तेस्रो अवार्ड जित्न सफल भएको छ । दोस्रो र तेस्रो भएका डकुमेन्ट्रीले १ लाख ५० हजार रुपैयाँ र १ लाख रुपैयाँ नगद जित्न सफल भयो । यस्तै भिलेज अफ वुमन ले जुरी अवार्ड उचाल्न सफल भएको छ ।
"संकटा शीर्ष चारमा, जावलाखेललाई अंक","जावलाखेललाई पहिलो अंकलिगका पछिल्ला ५ संस्करणका ३ खेलमा ब्रिगेड ब्वाइज क्लब (बीबीसी) ले जावलाखेलविरुद्ध कुनै गोल गर्न सकेको छैन । बीबीसीले सोमबार पनि सकेन । तर कम्तीमा बीबीसीले जावलाखेललाई गोलरहित बराबरीमा भने रोक्यो । त्यसको अर्थ यसअघिका ती सबै तीन खेलमा विजयी जावलाखेल अहिलेको बराबरीमा घाटामै गएको देखिन्छ । कम्तीमा यस नतिजासँगै लिगमा पहिलो अंक बटुलेको छ । दशरथ रंगशालामा भएको खेलमा जावलाखेल बीबीसीविरुद्ध हाबी रहे पनि गोल भने निकाल्न सकेन । कम्तीमा पहिलो हाफमा जावलाखेल पूर्णतः हाबी रह्यो, तर टोली एक अंकमै चित्त बुझाउन बाध्य रह्यो । यो नतिजापछि जावलाखेलको ४ खेलबाट एक अंक भएको छ र अझै रेलिगेसन क्षेत्रमा छ । एक अंक प्राप्त भएपछि जावलाखेल १३ औं स्थानमा उक्लेको छ । बीबीसी भने समान ४ खेलबाट ५ अंकसहित सातौं स्थानमा उक्लेको छ । जावलाखेलका प्रशिक्षक किशोर केसीले माने, बराबरीको उपलब्धि आफ्नै ठाउँमा छ, तर यो खेलमा टिमले २ अंक गुमाएको छ । खेलपछि दुवै टिमका प्रशिक्षकले एउटा तथ्यमा भने खुलेरै बोले र त्यो थियो, रेफ्रीको प्रदर्शनलाई लिएर । केसीले मात्र होइन, बीबीसीका सनोज श्रेष्ठले पनि रेफ्रीको प्रदर्शनमा रोष प्रकट गरे । रेफ्री थिए ज्ञानबहादुर तामाङ । केसीले भने, यस्तै रेफ्री रहने भने नेपालमा फुटबलको विकास हुन्न । रेफ्रीले धेरै गल्ती गरे । म रेफ्रीको निर्णयलाई बोल्ने प्रशिक्षक होइन तर आज नबोलेर रहन सकिनँ । बीबीसीका श्रेष्ठले भने, हामी पनि रेफ्रीको निर्णयमा खुसी छैनौं । ए डिभिजनमा जस्तो रेफ्री हुनुपर्ने हो, त्यस्तो छैन ।"
साख जोगाउने चुनौती,सेन्ट्रल जोन भलिबलमा नेपालपुरुष टिमपहिलो संस्करण सेमिफाइनल (२०१५)दोस्रो संस्करण चौथो (२०१६)तेस्रो संस्करण कांस्य (२०१७)चौथो संस्करण चौथो (२०१८)पाँचौं संस्करणपाँचौं (२०१९)महिलापहिलो संस्करण स्वर्ण (२०१९)
"रियलपीएसजी, लिभरपुलइन्टर भिड्ने","पेरिस (एएफपी) युरोपेली च्याम्पिन्स लिग फुटबलको सोमबार अन्तिम १६ को ड्र निकालिएको छ । त्यसमा दुई ठूला खेलको अवसर जुरेको छ । त्यस अनुसार रियल म्याड्रिडले पेरिस सेन्ट जर्मेन (पीएसजी) र लिभरपुलले इन्टर मिलानको सामना गर्नेछन् । प्राविधिक कारणले यसअघि निकालिएको ड्र रद्द गर्नुपरेको थियो, यो युरोपेली फुटबल महासंघका लागि लज्जाको विषय रह्यो । सुरुमा पीएसजीले म्यानेस्टर युनाइटेडको सामना गर्ने भनिएको थियो, तर फेरि गरिएको ड्र अनुसार पीएसजी र रियलको खेल तय भएको हो । अब म्यानचेस्टरले स्पेनी च्याम्पियन एटलेटिको म्याड्रिडको सामना गर्नेछ । महासंघले यसअघि गरिएको ड्र प्राविधिक कारणले गलत भएको र त्यसैअनुसार गलत खेल तय भएको जनाएको छ । त्यही कारण म्यानचेस्टरले भिल्लारियलको सामना गर्ने भएको थियो, तर यी दुई टिम समूह चरणमा पनि एकै स्थानमा थिए । दोहोर्याएर महासंघको मुख्यालय रहेको स्विट्जरल्यान्डको नियोनमा भएको ड्र मा रियल खुसी भने रहने छैन । अब रियलले लियोनल मेसी, नेयमर र केलियन एमबाप्पेसम्मिलित पीएसजीको सामना गर्नुपर्नेछ । लिभरपुलले सुरुमा अस्ट्रियाको साल्सबर्गको सामना गर्ने तय थियो, तर त्यो फेरिएर इन्टर प्रतिद्वन्द्वी पाएको छ । अब साल्सबर्गले बायर्न म्युनिक, म्यानचेस्टर सिटीले स्पोर्टिङ लिस्बन र बेन्फिकाले अयाक्सको सामना गर्नेछन् । यस्तै भिल्लारियल र युभेन्ट्स तथा डिफेन्डिङ च्याम्पियन चेल्सीले लिलेसँग खेल्नेछन् ।"
महेशले जिते स्वर्ण,काठमाडौं (कास) नेपालका महेश श्रेष्ठले मकाउ बडिबिल्डिङ एन्ड स्पोर्ट्स फिजिक च्याम्पियनसिपमा स्वर्ण पदक जितेका छन् । उनले पुरुष ७० केजीतर्फ स्वर्ण जितेका हुन् । चीनका साम चुइले रजत र नेपालका प्रवेश अधिकारीले कांस्य जितेका छन् । नेपालकै सफल गुरुङ चौथो भए । उक्त स्पर्धामा १४ खेलाडी सहभागी थिए । बडिबिल्डिङकै पुरुष ६० केजीमा नेपालका बलु खड्काले कांस्य जिते । उनको यो डेब्यु अन्तर्राष्ट्रिय प्रतियोगिता हो । १३ प्रतिस्पर्धी सहभागी स्पर्धामा हङकङका लाइ ची मेङले स्वर्ण र फिलिपिन्सका मानुइल पेड्रोले रजत जितेका थिए ।
महिला राष्ट्रिय क्रिकेट पुसमा,"काठमाडौं (कास) धनगढीमा पुस पहिलो साता प्रधानमन्त्री कप महिला राष्ट्रिय क्रिकेट प्रतियोगिता हुने भएको छ । पुस ३ देखि ११ सम्म धनगढीमा हुने प्रतियोगितामा ८ टिमले प्रतिस्पर्धा गर्नेछन् । नेपाल क्रिकेट संघले सोमबार निकालेको खेलतालिकाअनुसार समूह ए मा प्रदेश १, लुम्बिनी, वाग्मती र कर्णाली प्रदेश तथा समूह बी मा नेपाल एपीएफ क्लब, सुदूरपश्चिम प्रदेश, गण्डकी प्रदेश र प्रदेश २ रहेका छन् । पहिलो दिन प्रदेश १ र कर्णाली तथा वाग्मती र लुम्बिनी भिड्ने छन् । समूह चरणको खेलपछि दुवै समूहका विजेता र उपविजेता सेमिफाइनल पुग्नेछन् ।"
प्रतिभा सम्मानमा उसुको वर्चस्व,"काठमाडौं (कास) युवा तथा खेलकुद मन्त्रालयबाट खेलकुद राष्ट्रिय प्रतिभा सम्मान पाउनेमा उसुका खेलाडीले वर्चस्व जमाएका छन् । मन्त्रालयले सोमबार विज्ञप्तिमार्फत जनाएअनुसार खेलाडीतर्फ उसुका निमा घर्तीमगर, सुम्मिता तामाङ, जुनी राई र दीपक हमाल तथा एथलेटिक्सकी पुष्पा भण्डारी र करातेका एलेन श्रेष्ठ रहेका छन् । उसुका चारै खेलाडी १३ औं सागका स्वर्णधारी हुन् । पुष्पाले १३ औं सागको महिला म्याराथनमा रजत जितेकी थिइन् । पारा खेलाडीतर्फ केशव थापा परेका छन् । प्रशिक्षकमा तेक्वान्दोका संगीना वैद्य र नोर्बु लामा तथा निर्णायकरेफ्रीमा तेक्वान्दोकै अन्तर्राष्ट्रिय रेफ्री अशोक खड्का परेका छन् । राष्ट्रिय खेलकुद प्रतिभा सम्मान कार्यविधिअनुसार नगदसहित सम्मान गरिने मन्त्रालयले जनाएको छ ।"
आयोजक हेटौंडा भेट्रान्स विजयी,हेटौंडा (कास) सोमबार सुरु सातौं भेट्रान्स कप फुटबल प्रतियोगिताको उद्घाटन खेलमा आयोजक हेटौंडा भेट्रान्स क्लब नीलोले सिमरा भेट्रान्सलाई टाइब्रेकरमा ३२ ले पराजित गरेको छ । निर्धारित समयमा गोल हुन नसकेपछि टाइब्रेकरबाट निर्णय लिइएको हो । म्यान अफ द म्याच हेटौंडा भेट्रान्सका सरोज राजथला भए । क्याम्पाचौरमा सञ्चालित प्रतियोगिताको हेटौंडा उपमहानगरका प्रमुख हरिबहादुर महतले उद्घाटन गरे । पुस ३ सम्म चल्ने स्पर्धामा १८ क्लबको सहभागिता छ । ४० वर्षमाथिका पूर्वराष्ट्रिय खेलाडी पनि सहभागी रहेको संयोजक मणिराज गौतमले बताए । विजेताले १ लाख ११ हजार १ सय ११ रुपैयाँ र उपविजेताले ५५ हजार ५ सय ५५ रुपैयाँ पुरस्कार प्राप्त गर्ने आयोजकका उपाध्यक्ष नवराज वज्राचार्यले बताए ।
सूर्योदय विजयी,"काठमाडौं (कास) सूर्योदयले प्रथम अन्तरकलेज ब्वाइज बास्केटबलमा सोमबार लिम्पिया नेसनल कलेजलाई ३३३१ स्कोरले पराजित गरेको छ । बृहस्पतिले विद्या विकासलाई ४३१८, विन्समले एकता जेम्सलाई ३२१४ र नामीले जया मल्टिपललाई ५८२१ ले हराए । जोरपाटीस्थित लिम्पिया नेसनल कलेजको कोर्टमा भइरहेको लिग कम नकआउट प्रतियोगितामा १२ टिमको सहभागिता रहेको संयोजक सुनील योञ्जनले जनाए । फाइनल पुस २ हुनेछ ।"
