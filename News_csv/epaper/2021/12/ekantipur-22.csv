शीर्षक,विवरण
अन्तरजातीय विवाह गरेका दलित युवक बेपत्ता,"जिल्ला प्रहरीबाट त्यहाँ गएको डीएसपी शर्माको टोलीसँग फोन सम्पर्क हुन नसकेकाले थप जानकारी पाउन नसकिएको उनको भनाइ छ । हुम्ला सदरमुकाम सिमकोटबाट चिम्टस्थित प्रहरी चौकीमै पुग्न दुई दिन पैदल हिँड्नुपर्छ । चिम्टबाट पनि घटना भएको गाउँ पुग्न अझै केही हिँड्नुपर्ने प्रजिअ आचार्यले बताए । अनुसन्धानका लागि गएको प्रहरी टोलीसँग मंगलबार अबेरसम्म पनि सम्पर्क हुन सकेको छैन, उनले भने, टाढा र दुर्गम भएकाले जानकारी पाउन ढिलाइ भइरहेको छ ।मुगुका प्रहरी प्रमुख डीएसपी सुवास हमालले घटनाको अनुसन्धानका लागि रमिला र उनका बाबु वीरबहादुर मल्ललाई नियन्त्रणमा लिएर हुम्ला प्रहरीको जिम्मा लगाइएको बताए । नेपाल दलित मुक्ति मोर्चाका कर्णाली प्रदेश संयोजक ललितकुमार सुनारले पनि माइती पक्षबाटै आएका युवाले चन्द्रेलाई कुटपिट गर्नॅका साथै आफूसँगै लिएर गएको विज्ञप्तिमा उल्लेख गरेका छन् ।"
प्रदेशका ५५० सांसदमध्ये १६३ मन्त्री,"मुख्यमन्त्री निरन्तर, मन्त्री फेरिएको फेरियैकरिब ४ वर्षदेखि मुख्यमन्त्रीमा त्रिलोचन भट्ट निरन्तर भए पनि सुदूरपश्चिम सरकारमा मन्त्री फेरिएको फेरियै छन् । यसले मन्त्री हुनेको संख्या निरन्तर रूपमा बढेको छ । २०७५ फागुन ५ मा भट्टले जिम्मेवारी सम्हालेपछि ३ पटक मन्त्रिपरिषद् पुनर्गठन गरिसकेका छन् । पछिल्लो पटक भट्टले कात्तिक १ मा मन्त्रिपरिषद् पुनर्गठन गरेका थिए । हाल ११ सदस्यीय मन्त्रिपरिषद्मा ६ मन्त्री र ४ राज्यमन्त्री छन् । यो संख्या संविधानले तोकेको भन्दा अत्यधिक हो । जसमा दीर्घ सोडारी दोहोरिएर मन्त्री बनेका छन् । नेकपा (एस) सबैभन्दा ठूलो दल रहेको सुदूरपश्चिम प्रदेशमा मुख्यमन्त्री, मन्त्री र राज्यमन्त्री गरेर १८ जना सांसद मन्त्री भइसकेका छन् । यो संख्या ५३ सदस्यीय सुदूरपश्चिम प्रदेशसभाको एकतिहाइभन्दा बढी हो ।"
जथाभावी सडक निर्माणले सुक्दै पानीका मुहान,पानीका मूल सुक्नाका कारण(एकभन्दा बढी उत्तर) १ जथाभावी सडक र भवन निर्माण ५१ (प्रतिशत) २ जलवायु परिवर्तन ४५३ भूकम्प ४६४ बाढीपहिरो ३० ५ वन फँडानी ३२६ असर नगरेको ११७ अन्य ४४भौगोलिक आधारमा समस्या (एकभन्दा बढी उत्तर)१ चुरे ७९ (प्रतिशत)२ पहाड ७६ ३ हिमाल ६४ समाधानका उपाय खोजी(एकभन्दा बढी उत्तर) १ केही नगरेको ४२ (प्रतिशत)२ टाढाको मुहान खोजी ३१ ३ लिफ्टिङ २९ ४ बोरिङ १२५ आकाशे पानी संकलन ११ ६ बसाइँसराइ ७
सेनाको होस्टलबाट बेपत्ता विद्यार्थी भेटिएनन्,"(काठमाडौं)  सुर्खेतका दानबहादुर शाही काठमाडौंमा भौंतारिन थालेको चार महिनाभन्दा बढी भइसक्यो । भूतपूर्व सैनिक शाहीका निम्ति आइपरेको दुःखसँग आफैंले वर्षौं काम गरेको नेपाली सेना नै जोडिएको छ । नेपाली सेना स्वास्थ्य विज्ञान संस्थानमा एमबीबीएस चौथो सेमेस्टरमा अध्ययनरत उनका २४ वर्षीय छोरा राजेश गत भदौ १७ मा सानो भर्याङस्थित कलेजको होस्टलबाटै बेपत्ता भए । यही घटनाले आकुल बनेका उनी छोराको खोजीमा काठमाडौंमा भौंतारिइरहेका छन् । बेपत्ता हुनुको अघिल्लो साँझ ८ बजे राजेशले सुर्खेतमा रहेकी आमालाई भिडियो कल गरेका थिए । कुराकानीमा उनले दसैंमा छिट्टै घर आउने बताएका थिए । त्यही बातचित नै राजेशको परिवारसँगको अन्तिम कुराकानी भइदियो । दानबहादुरका अनुसार उनीहरूले छोरा हराएको ५ दिनपछि मात्रै त्यसबारे खबर पाए, त्यो पनि कलेजबाट होइन, छोराको साथीबाट । दानबहादुरले भने, कलेज सुरक्षित भनेर विश्वासमा जिम्मा लगाएका थियौं तर गैरजिम्मेवारी काम गर्यो । छोरा हराएको सूचना दिनसमेत आनाकानी गर्यो ।खबर पाएकै भोलिपल्ट दानबहादुर हुर्रिएर काठमाडौं आइपुगे । छोरा खोजीको अनुरोध लिएर उनी प्रहरी, सेना, जिल्ला प्रशासन कार्यालय, रक्षा, गृह र प्रधानमन्त्री कार्यालयसम्म धाए । महानगरीय प्रहरी परिसर काठमाडौंले जाहेरी दर्ता गर्नसमेत मानेन, खोज्दै छौं भन्दै किटानी जाहेरी लिएनन्, उनले भने । दानबहादुरले छोरा पढ्ने कलेजका कार्यकारी निर्देशक जर्नेल नागेन्द्र केसी, प्रिन्सिपल जर्नेल अरुण न्यौपाने, वार्डेन मेजर विकल श्रेष्ठ, सुरक्षा प्रमुख कर्नेल सुवासजंग थापालगायतको नाममा किटानी जाहेरी दर्ता गराउन खोजेका थिए । ठूला मान्छेका नाममा किटानी जाहेरी लिइँदैन रे, प्रहरीलाई नै अप्ठ्यारो पर्छ भन्दै त्यसबेलाका एसएसपी अशोक सिंहले निवेदन लिन मानेनन्, उनले भने, सेनाको आफ्नै निकाय छ, उनीहरूले पनि खोज्छन् भन्दै प्रहरीले आलटाल गरिरहेको छ । हामीलाई बच्चा चाहियो । परिसर काठमाडौंका हालका प्रमुख एसएसपी सुदीप गिरीले भने राजेश बेपत्ता भएको बारे प्रहरीलाई नोटिसमा भएको र खोजी भइरहेको बताए । होस्टलका वार्डेनदेखि प्रशासनसम्मको लापरबाहीका कारण छोरा बेपत्ता भएको भन्दै आवश्यक छानबिन र अनुसन्धान गरिदिन प्रहरीदेखि गृह, रक्षा र प्रधानमन्त्री कार्यालयसम्म गुहार मागेको राजेशका नातेदार दाजु कोमल शाहीले बताए । नेपाली सेनाका प्रवक्ता सहायक रथी सन्तोषबल्लभ पौडेलले प्रहरीसँगको समन्वयमा राजेशको खोजी भइरहेको बताए । उनले भने, होस्टलबाट बाहिर निस्किएर फिर्ता नआएपछि हामीले खोजखबर गरेका थियौं । केही पत्ता नलागेपछि प्रहरीलाई जानकारी गरायौं । अहिले प्रहरीले खोजी गरिरहेको छ । हामी पनि प्रहरी र परिवारसँगको समन्वयमै छौं । प्रहरी स्रोतका अनुसार राजेशजस्तै युवक भदौ १७ को बिहान होस्टलबाट बाहिर निस्किएको सीसीटीभी फुटेजमा देखिएको छ, तर फुटेजमा उनी राजेश नै हुन भनेर प्रस्ट चिनिएका छैनन् । पाँच कट्ठा खेत र घडेरी बेचेर छोरालाई डाक्टर पढाउन कस्सिएका दानबहादुर अहिले महिनौसम्म पनि नभेटिँदा प्रहरीको अनुसन्धानमै कमजोरी रहेको निष्कर्षमा पुगेका छन् । छोरा हराएको घटनाले आहत उनको परिवारमा अहिले समस्या माथि समस्या थपिएको छ । छोरा सम्झेर आमा छिनछिनमै बेहोस हुने गरेकी छन् । दानबहादुरले उनको रेखदेखमा एक जना स्वास्थ्यकर्मी नै घरमा राखेका छन् । उनले भने, मै पनि होसमा हुन्न कहिलेकाहीँ, मै होसमा भइन् भने झन् कसले खोज्देला भन्ने सोचेरै उभिएर हिँड्ने प्रयास गरिरहेको छु ।नेपाली सेनाबाट अवकाश लिएर दानबहादुरले सेक्युरिटीमा जागिर गरेका थिए । छोराकै करले त्यो जागिर छोडें, कति दुःख गर्नुहुन्छ जागिर छोड्नु भन्थ्यो, उनले भने, अहिले यो अवस्था आयो । राजेशको एमबीबीएस अध्ययनका लागि कलेजले अन्तिम किस्तासम्म असुल गरिसकेको उनी बताउँछन् । आफू भूपू नेपाली सेना भए पनि वास्ता नगरेको भन्दै दानबहादुरको चित्त दुःखेको छ । माथिल्लो दर्जाले तल्लो दर्जालाई गर्ने अन्याय अझै जिउँदै रैछ, तल्लो दर्जाकै कारण छोराको खोजी भइरहेको छैन, उनले दुखेसो पोखे, पीडितलाई थप पीडा हुने काम भएको छ ।"
चन्दा उठाएर पुनर्निर्माण,"(दोलखा)  २०७२ वैशाखको भूकम्पले क्षतिग्रस्त बनेको सहर दोलखाका ऐतिहासिक सम्पदाहरू स्थानीयले चन्दा संकलन गरेर बनाउन थालेका छन् । कुमारी घर पुरातात्त्विक विभाग र पुनर्निर्माण प्राधिकरणले नबनाएपछि स्थानीय आफैंले चन्दा संकलन गरेर निर्माण गरेका छन् भने अन्य सम्पदाको पुनर्निर्माणको पनि तयारी हुँदै छ । पुरातात्त्विक महत्त्वको ५ सय वर्षभन्दा पुरानो पिंगलमा रहेको कुमारी घर परम्परागत शैलीमा निर्माण गरिएको निर्माण समितिका सचिव सुरेशकुमार श्रेष्ठले बताए ।उनका अनुसार ७५ लाख रुपैयाँभन्दा बढीको लागतमा कुमारी घर मल्लकालीन शैलीमा निर्माण गरिएको हो । जसका लागि स्थानीयले ६१ लाख रुपैयाँ चन्दाबाटै संकलन गरेका हुन् । भीमेश्वर नगरपालिका२ कार्यालयले १४ लाख रुपैयाँ सहयोग गरेको छ । दोलखाकै पुरानो जात्रा भैरवकुमारी यही घरबाट निकाल्ने प्रचलन छ । वर्षमा ५ दिन मात्र उक्त घर खुला रहन्छ । भूकम्पले भत्काएपछि पुरातत्त्व विभागले बनाउँछ होला भनेर बस्यौं, उनले भने, यसबीचमा जात्रा चलाउनै मुस्किल भयो, चन्दा उठाएर बनाएका हौं । उनका अनुसार कुमारी घर बनाउन लक्ष्मण श्रेष्ठ एक्लैले १० लाख ५० हजार रुपैयाँ सहयोग गरेका थिए ।पिंगलमा रहेको कुमारी घर पुनर्निर्माण भए पनि टासिचा टोलमा रहेको कुमारी घर भने पुनर्निर्माण हुन सकेको छैन । ३३ वर्षको फरकमा यी टोलहरूबाट आलोपालो भैरवकुमारीको जात्रा चलाइन्छ । विभिन्न जात्रा पर्व सुरु गरिने मुख्य थलो नाट्येश्वर पनि पुरातात्त्विक विभाग र पुनर्निर्माण प्राधिकरणले छुटाएपछि पुनर्निर्माण गर्न स्थानीय आफैं अग्रसर भएका छन् ।राजहिटी, नारायणका २ वटा मन्दिर, ७ वटाभन्दा बढी चैत्यलगायत दर्जनौं पुरातात्त्विक सम्पदा पुनर्निर्माणमा छुटेका छन् । चन्दा संकलनबाट राजहिटी बनाउने तयारीमा अहिले स्थानीय छन् । राजहिटीसहित तत्कालीन बेलामा रानीले स्नान गरेर घाम ताप्ने र वस्त्र फेर्ने राजहिटी पाटी पनि पुनर्निर्माणमा छुटेको छ, श्रेष्ठले भने, राजहिटीसहित पार्टी पनि चन्दा संकलन गरेर बनाउँदै छौं । राजहिटी र पाटी निमार्णका लागि करिब ३० लाख रुपैयाँ लाग्ने अनुमान गरेको उनले सुनाए ।सुनिल मास्केले दोलखाको पालचुटी टोलस्थित झन्डै ३ करोड रुपैयाँ पर्ने ४ रोपनी जग्गा बौद्ध महाविहार निर्माणका लागि दान दिएका छन् । यो स्थल बौद्ध र हिन्दुहरूको पवित्र तीर्थस्थल रहेकाले महाविहार निर्माण अभियान सञ्चालन गरेको उनले बताए ।"
'बिजनेस बिनै प्रदेशसभा बैठक,"(मकवानपुर)  वाग्मती प्रदेशसभाको चालु नवौं अधिवेशनको सातौं बैठक बुधबार दिउँसो १ बजे बस्दै छ । तर प्रदेश सरकारले प्रदेशसभा र समितिका लागि बिजनेस दिन नसक्दा छलफलसम्बन्धी कार्यतालिका बनाउनै संसद् सचिवालयमा हम्मे परेको छ । मुख्यमन्त्री राजेन्द्र पाण्डेले कात्तिक २२ मा सदनबाट विश्वासको मत लिएसँगै प्रदेशसभा बैठक अर्को सूचना नभएसम्मका लागि स्थगन भएको थियो । सरकारले गठबन्धन दलहरूबीच भागबन्डा मिलाउन मन्त्रालय विभाजन गरेर चौतर्फी आलोचना खेपिरहेको अवस्थामा आह्वान गरिएको प्रदेशसभा बैठकमा विपक्षी दल एमाले कसरी प्रस्तुत हुन्छ, त्यो नै यस पटक मुख्य विषयवस्तु हुनेछ ।संसदीय समितिमा दफाबार छलफलपश्चात् पास गर्न तयारी अवस्थामा सभामुखसमक्ष पेस गरिएका दुईवटा विधेयक छन् । प्रदेशसभा सचिवालयका सहायक प्रवक्ता उमेश सोतीका अनुसार विषयगत समितिबाट दफाबार छलफलपश्चात् सकिएको उच्च शिक्षा सम्बन्धमा व्यवस्था गर्ने बनेको विधेयक र प्रदेश पर्यटन विकास सम्बन्धमा व्यवस्था गर्न बनेको विधेयक यस बैठकबाट पास हुने सम्भावना छ ।अघिल्लो सरकारले सदनमा दर्ता गराएका केही संशोधन गर्न बाँकी विधेयक मात्र छलफलका लागि उपलब्ध छन् । संसद् सचिवालयका अनुसार बढीमा २ दिन सदन सञ्चालन गर्न पुग्ने बिजनेस उपलब्ध छ । हामी प्रदेशसभालाई आवश्यक बिजनेस उपलब्ध गराउन थप विधेयक दर्ता गराउने कसरत गरिरहेका छौं । तत्काललाई २ दिन सदन सञ्चालन गर्न पुग्ने बिजनेस छ, वाग्मती प्रदेशका स्वास्थ्यमन्त्री निमा लामाले भने । पछिल्लो समय प्रदेशमा सरकार परिवर्तनको शृंखला जारी रहँदा सदन बिजनेसविहीन अवस्थामा पुगेको हो ।प्रदेशसभा बैठकलाई कसरी अगाडि बढाउने भनेर सभामुख सानुकुमार श्रेष्ठले बुधबार बिहान ११ बजेका लागि कार्य व्यवस्था परामर्श समितिको बैठक आह्वान गरेका छन् । प्रदेश सरकारले हालसम्म ६० वटा मात्र ऐन बनाउन सकेको छ । प्रदेश सरकारलाई गति दिन ९९ वटा ऐनको आवश्यकता पर्ने औंल्याइएको थियो । प्रदेशले संघीय सरकारबाट तोकिएको समयमा साझा अधिकार सूचीका कानुन निर्माण नहुँदा आफूहरू समस्या परेको बताइरहेको छ ।साझा अधिकार सूचीमा रहेका प्रदेशमा महत्त्वपूर्ण मानिएका प्रदेश अनुसन्धान ब्युरो, भूमि व्यवस्थापन, जग्गाको अभिलेख, खानी अन्वेषण र व्यवस्थापनजस्ता महत्त्वपूर्ण कानुन प्रदेश सरकारले बनाउन सकेको छैन । एकल अधिकारको सूचीमा रहेका धेरै कानुन भने प्रदेश सरकारले निर्माण गरिसकेको छ । लामो समयदेखि प्रदेशसभा सरकार परिवर्तनका लागि मात्र केन्द्रित भइरहेको छ । नीतिनिर्माण गर्नेभन्दा पनि बजेट ल्याउने, पास गर्ने, विश्वासको मत लिने तथा राजीनामा दिनेजस्ता प्रक्रियाका लागि मात्रै प्रदेशसभा बस्दै आएको छ ।"
सहरी सडक माग गर्दै आन्दोलन,"सिन्धुली (कास) सहरी सडक कायम हुनुपर्ने माग गर्दै मदन भण्डारी राजमार्गअन्तर्गत धुराबजारदेखि खट्टारसम्मका स्थानीय मंगलबारबाट आन्दोलित भएका छन् । धुराबजार पुछारदेखि धुराफाँट, मिलनचोक, शिवालय, साङबाले हुँदै खट्टारसम्मको ६ किमि सडकलाई सहरी सडकको मापदण्डमा लैजान माग गर्दै स्थानीय आन्दोलित भएका हुन् । मापदण्डकै विषयमा स्थानीय र आयोजनाबीच विवाद हुँदा निर्माण थालनी गर्दा (५ वर्षअघि) देखि नै यो खण्डको निर्माण ठप्प थियो । तीन साताअघि मात्रै दायाँबायाँ एकएक मिटरको नालासहित ११ मिटर चौडाइ कायम हुने सहमतिपछि निर्माण सुरु भएको थियो । तर अहिले फेरि उक्त मापदण्ड लागू गर्दा आसपासका जग्गा पत्रु हुने ठहरसहित स्थानीय सडकमा उत्रिएका हुन् । राजमार्ग दायाँबायाँको घर तथा जग्गा बैंकले धितो नराख्ने, बिक्री वितरण नहुने र घर नक्सापास नहुने भएपछि बाध्य भएर आन्दोलनमा उत्रिनुपरेको हो, स्थानीय छेत्र बम्जनले भने । राजमार्गको मापदण्डअनुसार दायाँबायाँ २५२५ हुनुपर्छ । हालको ११ मिटरमा पनि सरकारले मुआब्जा दिएको छैन । धुरापुछारसिरान सडक ११ मिटर नै कायम गरी निर्माण भइसकेको छ भने खट्टारसम्मको बाँकी सडकमा भने हाल धमाधम काम भइरहेको छ ।"
चौतारामै अक्सिजन प्लान्ट र पीसीआर,"सिन्धुपाल्चोक (कास) साँगाचोकगढी नगरको चौतारा अस्पतालमा अक्सिजन उत्पादन र पीसीआर परीक्षण थालिएको छ । अस्पतालकी मेसु डा करुणा वज्राचार्यका अनुसार प्रदेश सरकारको ७५ लाख बजेटमा निर्मित अक्सिजन प्लान्टले प्रतिघण्टा ९० लिटरभन्दा बढी अक्सिजन उत्पादन गरिरहेको छ । उत्पादित अक्सिजन पाइपलाइनबाट अस्पतालका कोभिड वार्ड, इमर्जेन्सी र अन्य वार्डमा पुर्याइएको छ । जिल्ला अस्पतालमै अक्सिजन उत्पादन हुन थालेपछि बाहिरबाट अक्सिजन सिलिन्डर ढुवानी गर्नुपर्ने बाध्यता हटेको अस्पतालका वरिष्ठ जनस्वास्थ्य अधिकृत दुर्गादत्त चापागाईंले बताए । प्रयोगशाला स्थापना गरेर पीसीआर परीक्षण पनि गर्न थालिएको छ । अब पीसीआर गर्न राजधानी वा धुलिखेल अस्पताल पुग्नुपर्ने छैन, उनले भने ।"
पालिकाद्वारा निःशुल्क स्वास्थ्य परीक्षण,"हेटौंडा (कास) मकवानपुरको इन्द्रसरोवर गाउँपालिकाले ज्येष्ठ नागरिक, एकल महिला र दलित तथा अपांगता भएकाहरूको निःशुल्क स्वास्थ्य परीक्षण गरेको छ । गाउँपालिकाले ७० वर्षमाथिका ज्येष्ठ नागरिक, ६० वर्षमाथिका एकल महिला र दलित तथा क वर्गका अपांगता भएका व्यक्तिको निःशुल्क स्वास्थ्य परीक्षण गरी औषधि र न्यानो कपडा वितरण गरेको हो । अध्यक्ष जीवन लामाका अनुसार पाँचवटै वडामा गरी ३ सय ५० जनाको स्वास्थ्य परीक्षण र ६ सय ६ जनालाई न्यानो कपडा वितरण गरिएको छ ।"
दुईलाई सेनाको दर्ज्यानी,"काठमाडौं (कास) नेपाली सेनाले प्राविधिक सहायक रथी डा अरुणकुमार न्यौपानेलाई उपरथी र सहायक रथी सागरबहादुर केसीलाई मानार्थ उपरथी दर्जाको दर्ज्यानी चिह्न प्रदान गरेको छ । सैनिक मुख्यालय जंगी अड्डामा सोमबार आयोजित समारोहमा प्रधानसेनापति प्रभुराम शर्माले दुवैलाई दर्ज्यानी चिह्न प्रदान गरेका हुन् । न्यौपाने र केसी मन्त्रिपरिषद्को पुस १ को निर्णयअनुसार बढुवा भएका हुन् । पदोन्नतिसँगै सेनाले न्यौपानेलाई सैनिक स्वास्थ्य महानिर्देशनालयको महानिर्देशकको जिम्मेवारी सुम्पिएको छ । यस्तै, केसीलाई भने मानार्थ उपरथी दर्जामा पदोन्नति गरिएको हो ।"
नेपाली श्रमिकको पक्षमा बैठक गर्न यूएई सहमत,"(काठमाडौं)  तीन वर्षअघि भएको शून्य लागतको श्रम सम्झौतालाई प्रभावकारी ढंगले कार्यान्वयन गर्न नेपाल र संयुक्त अरब इमिरेट्स (यूएई) उच्चस्तरीय संयुक्त प्राविधिक समिति बैठकका लागि सहमत भएका छन् ।यूएईको मानव संसाधन तथा इमिरेतीमन्त्री अब्दुल रहमान अब्दुल मान्नान अल अवार र यूएईका लागि नेपाली राजदूत कृष्णप्रसाद ढकालबीच मंगलबार भएको भेटमा उच्चस्तरीय बैठक छिट्टै गर्ने सहमति भएको हो । संयुक्त समितिको बैठक छिट्टै गर्ने विषयमा छलफल भयो, राजदूत ढकालले कान्तिपुरसँग भने, श्रम सम्झौतालाई अझै प्रभावकारी बनाउन यो बैठक एउटा महत्त्वपूर्ण संयन्त्र हो । गत कात्तिकको दोस्रो साता आबुधावी डायलगको बैठकमा सहभागी हुन यूएई पुगेका श्रम, रोजगार तथा सामाजिक सुरक्षामन्त्री कृष्णकुमार श्रेष्ठले समकक्षी अल अवारसमक्ष उच्चस्तरीय बैठकका लागि प्रस्ताव राखेका थिए । सन् २०१९ मा भएको नयाँ श्रम सम्झौतामा श्रमिकले यूएई जानका लागि म्यानपावर कम्पनीले सेवा शुल्क बुझाउन नपर्ने सहमति छ । सम्झौतामा श्रमिक भर्ना प्रक्रियामा लाग्ने सबै खर्च रोजगारदाताले बेहोर्ने (इम्प्लोयर पे प्रिन्सिपल) उल्लेख छ । तर, यो अभ्यासमा भने छैन । उल्टो कोभिडपछि यूएई जाने श्रमिकले झन् बढी खर्च तिर्नुपर्ने बाध्यकारी अवस्था सिर्जना भएको छ । सम्झौतामा रोजगारदाताको कमीकमजोरीका कारण श्रमिक बेरोजगार हुनुपर्ने अवस्था आए वैकल्पिक रोजगारीको खोजी गर्न सक्ने, ज्याला, ओभरटाइम भत्ता, कार्य वातावरण र न्यायमा पहुँचजस्ता विषयमा विभेद गर्न नपाइने, सबै विदेशी श्रमिकलाई समान व्यवहार हुने, महिला श्रमिकका लागि श्रमिक कल्याण र सुरक्षाका विशेष उपाय सुनिश्चित गर्ने उल्लेख छ । यी विषयहरूको पनि प्रभावकारी कार्यान्वयन भएको छैन ।श्रम सम्झौतापछि उच्चस्तरीय समितिको पहिलो बैठक भएको थियो । त्यस बैठकले श्रमिकको भर्ना, रोजगारी र फिर्तासम्बन्धी विषयमा लाग्ने कामका विधागत लागत निर्धारण गर्ने भनिएको थियो । तर त्यो अझै निर्धारण हुन सकेको छैन । पहिलो बैठकमा नेपालले यूएईमा घरेलु श्रमिक पठाउने सहमति जनाएको थियो । त्यसको कार्यान्वयन नभएपछि यूएईले ताकेता गर्दै आएको छ । सम्झौतामा यूएईको कानुनमा श्रमिकको हितअनुकूल संशोधन भए सोही व्यवस्था श्रमिक र रोजगारदाताबीच सम्पन्न करारमा स्वतः लागू हुने व्यवस्था गरिएको छ । यूएईको मानव संसाधनमन्त्री अवारले राजदूत ढकालसमक्ष पछिल्लो पटक परिवर्तन गरिएको श्रम कानुनबारे जानकारी गराएका थिए । आगामी ५० वर्षसम्मको श्रम बजारलाई हेरेर ल्याइएको दाबी गरिएको नयाँ श्रम कानुन डेढ महिनापछि अर्थात् फेब्रुअरीबाट कार्यान्वयनमा आउँदै छ । यूएई श्रमिकमैत्री विश्यव्यापी श्रम बजार बनाउन चाहन्छ, मानव संसाधनमन्त्री अवारको भनाइ उद्धृत गर्दै राजदूत ढकालले भने, नयाँ श्रम कानुनले श्रमिकको हितका लागि धेरै महत्त्वपूर्ण प्रावधानहरू राखेको छ ।यूएईको नयाँ कानुनमा घण्टाका आधारमा काम गर्न पाइने, तीनवर्षे करारपत्र, संयुक्त रोजगारी (सेयर जब) को मोडल, श्रमिकलाई इच्छाविपरीत रोजगारदाताले काममा लगाउन नपाइने, कामप्रति चित्त नबुझेको खण्डमा श्रमिकले स्वदेश नफर्की अर्को रोजगारदातासँग करारपत्र सम्झौता गर्न पाइने, पार्टटाइम गर्न पाइने, श्रमिकको इच्छाविपरीत स्वदेश पठाउन नपाइने, बिनाशुल्क अदालतमा मुद्दामामिला गर्न पाइने व्यवस्था गरिएको छ । भेटघाटमा राजदूत ढकालले कोरोना महामारीमा यूएईमा कार्यरत नेपाली श्रमिकको सुरक्षा र नेपालमा आवश्यक स्वास्थ्य सामग्री पठाएको भन्दै यूएई सरकारलाई धन्यवाद दिएका थिए । कोरोनाको पहिलो महामारीमा यूएईबाट मात्रै रोजगारी गुमाएर झन्डै ५० हजार नेपाली स्वदेश फिरेका थिए । त्यो समयमा उडान गर्न यूएई सरकारले सहजीकरण गरेको थियो । यूएईमा हाल झन्डै दुई लाख ७५ हजार नेपाली श्रमिक कार्यरत छन् । त्यसको १० प्रतिशत महिला श्रमिक छन् ।"
कोरोनाविरुद्धको खोप ११ वर्षमुनिकालाई पनि,"(काठमाडौं)  सरकारले ५ देखि ११ वर्ष उमेर समूहका बालबालिकालाई पनि कोभिड१९ विरुद्घको खोप सुनिश्चित गर्न प्रक्रिया थालेको छ । सन् २०२२ को मार्चसम्म ११ वर्षमुनिकालाई खोप दिइसक्ने सरकारी योजना छ । प्रधानमन्त्री शेरबहादुर देउवाका स्वास्थ्य सल्लाहकार प्राडा आरपी बिच्छाका अनुसार वयस्कका लागि आउने ६० लाख डोज खोप ५ देखि ११ वर्षका बालबालिकालाई दिन मिल्ने गुलाबी (पिंक) खोपमा परिवर्तन गर्न सरकारले मंगलबार फाइजरलाई पत्राचार गरिसकेको छ । यसबारे विश्व बैंकसँग समेत कुराकानी भइसकेको प्रधानमन्त्री कार्यालय स्रोतले बतायो । मोडर्नाको ४० लाख डोज र कोभाक्स सुविधाबाट आएको खोप १११७ वर्षकालाई लगाउन पर्याप्त हुने भएकाले फाइजरको आउन बाँकी ६० लाख डोज ५ देखि ११ वर्षका बालबालिकालाई लगाउन मिल्ने गरी गुलाबी (पिंक) खोपमा रूपान्तरण गर्न नेपालले आग्रह गरेको हो । विश्व स्वास्थ्य संगठन (डब्लूएचओ) को मान्यताप्राप्त खोप बजारमा आएपछि तुरुन्त लगाउने रणनीतिमा पनि हामी काम गरिरहेका छौं, डा बिच्छाले भने, बजारमा आएको एक महिनाभित्र खोप लगाउन सुरु गर्न सक्छौं । प्रधानमन्त्री देउवाले गत सोमबार सातै प्रदेशका मुख्यमन्त्री, सामाजिक विकासमन्त्रीलगायत उच्च अधिकारीसँग गरेको बैठकमा समेत ५ देखि ११ वर्ष उमेर समूहका बालबालिकाका लागि छिटो खोप सुनिश्चित गर्न निर्देशन दिएका थिए । मुलुकमा ५११ वर्ष उमेर समूहका ३९ लाख ९५ हजार ८ सय ८६ जना बालबालिका छन् । ५ प्रतिशत खोप खेर जाने हिसाबले दुई डोजका लागि ८३ लाख ९१ हजार ३ सय १९ डोज आवश्यक हुन्छ । हाल अमेरिका, इजरायल, फ्रान्स, जर्मनी, अस्ट्रिया, स्पेन, डेनमार्क, ग्रिसलगायत मुलुकले ५ देखि ११ वर्षका बालबालिकालाई फाइजर खोप दिइसकेका छन् ।"
केएमसीविरुद्ध उजुरी,"(काठमाडौं)  तोकेभन्दा बढी शुल्क लिइरहेको काठमाडौं मेडिकल कलेज (केएमसी) विरुद्ध पीडित विद्यार्थी र अभिभावकले जिल्ला प्रशासन कार्यालय काठमाडौंमा उजुरी दिएका छन् । एमबीबीएसमा ४० लाख र बीडीएसमा ७ लाख रुपैयाँ अतिरिक्त शुल्क लिइएको भन्दै उनीहरूले कलेज सञ्चालकलाई कारबाही गर्न माग गरेर प्रशासन कार्यालयमा निवेदन दिएका हुन् । एमबीबीएसका लागि ४० लाख रुपैयाँ शिक्षण शुल्क तोकिएकामा केएमसीले होस्टल अनिवार्य गर्दै ६० लाख रुपैयाँ मागेको विद्यार्थीको गुनासो छ । चिकित्सा शिक्षा आयोगले बीडीएसको शिक्षण शुल्क २० लाख १९ हजार रुपैयाँ तोकेको छ । कतिपय विद्यार्थीले अतिरिक्त शुल्क बुझाइसकेका छन् भने अधिकांश विद्यार्थी आन्दोलनमा छन् । बढी शुल्क नतिर्ने भन्दै विद्यार्थीले केएमसीमा सोमबार तालाबन्दीसमेत गरेका छन् । कलेजले करारनामा गराएर बढी शुल्क असुल्न दबाब दिएको एक छात्रले जनाए । सीडीओ (प्रमुख जिल्ला अधिकारी) लाई भेटेर उजुरी दिएका छौं, ती छात्रले कान्तिपुरसित भने, हाम्रो उजुरीबारे खासै चासो देखाउनुभएको छैन, तर पनि न्याय पाउने आस गरेका छौं । प्रमुख जिल्ला अधिकारी गोविन्दप्रसाद रिजालले २० लाख रुपैयाँ अतिरिक्त रकम मागेको विषयमा जिल्ला प्रशासन कार्यालयले छानबिन थालेको कान्तिपुरलाई बताए । विद्यार्थीले निवेदन दिनुभएको छ, त्यसैका आधारमा सत्यतथ्य बुझ्ने काम भइरहेको छ, उनले भने, सत्यतथ्य बुझ्न केएमसीलाई पत्राचार पनि गरिएको छ । विद्यार्थीको उजुरीका आधारमा मंगलबार चिकित्सा शिक्षा आयोगले पनि बढी रकम नलिन सूचना जारी गरेर सचेत गराएको छ । आयोगले तोकेभन्दा बढी शुल्क लिने मेडिकल कलेजलाई चिकित्सा शिक्षा ऐन २०७५ को दफा १४ (१) अनुसार कारबाही गर्ने चेतावनी दिएको छ । उक्त दफामा तोकेभन्दा बढी शुल्क लिए र आयोगको निर्देशन पटकपटक उल्लंघन गरे मेडिकल कलेजको एक वा सोभन्दा बढी कार्यक्रमको सम्बन्धन खारेज गर्न विश्वविद्यालयलाई सिफारिस गर्ने उल्लेख छ । आयोगले बढी शुल्क नलिन मेडिकल कलेजहरूलाई पटकपटक सचेत गराउँदै आएको छ । तर कलेजहरूले अटेरी गर्दै आएका छन् । कानुनसम्मतबाहेक अनिवार्य नभएका विषयमा अनिवार्य भनी अतिरिक्त शुल्क लिँदा छात्रवृत्तितर्फ कानुनले संरक्षण गरेका अति न्यून आयस्रोत भएका विद्यार्थीसमेत पढाइबाट वञ्चित हुने स्थिति आएको भन्दै आयोगले ध्यानाकर्षण भएको जनाएको छ । बढी शुल्कसम्बन्धी विवादका कारण काठमाडौंको केएमसी, पोखराको मणिपाल र विराटनगरको नोबेल मेडिकल कलेजमा पठनपाठन सुरु हुन सकेको छैन । अतिरिक्त शुल्क लिने कलेजलाई कारबाहीका लागि जिल्ला प्रशासनका कार्यालयमा सिफारिस गर्ने तयारीसमेत गरिएको आयोगले जनाएको छ । मनोमानी शुल्क लिएको विषयमा आयोगले विश्वविद्यालयका डिनहरूलाई डाकेर छलफलसमेत गरेको थियो । छलफलका क्रममा केही मेडिकल कलेजले आयोग र विश्वविद्यालयलाई अटेरी गरेकाले जिल्ला प्रशासन कार्यालयमार्फत ठगी आरोपमा कारबाही अघि बढाउनुपर्नेमा जोड दिएका थिए ।शिक्षण शुल्कभित्र विश्वविद्यालय रजिस्ट्रेसन शुल्क, आन्तरिक तथा विश्वविद्यालय परीक्षा शुल्क, फरेन्सिक पोस्टिङ, फिल्ड भिजिट, इन्टर्नसिप शुल्क, आवेदन शुल्क र सम्बन्धन शुल्क जस्ता विद्यार्थीको पढाइ पूरा गर्न आवश्यक पर्ने शैक्षिक क्रियाकलापजन्य शुल्कसमेत समावेश हुने आयोगले प्रस्टाएको छ । मेडिकल काउन्सिल रजिस्ट्रेसन जस्ता शुल्क विद्यार्थी स्वयंले सम्बन्धित काउन्सिलमा बुझाउन सक्ने र शिक्षण संस्थाको होस्टल, मेस जस्ता शुल्क विद्यार्थीको ऐच्छिक विषय हुने जनाइएको छ । तर मेडिकल कलेजले यिनै शीर्षकमा रकम असुल्दै आएका छन् । आयोगका सदस्य सचिव भोजराज काफ्लेले विश्वविद्यालयको समेत आग्रहमा मेडिकल कलेजहरूलाई अन्तिम पटकका लागि शुल्कका विषयमा सचेत गराइएको जनाए । पटकपटक सचेत गराउँदा पनि अवज्ञा गरे कानुनअनुसार थप कारबाही अघि बढाउने उनले बताए ।"
'अतिरिक्त शुल्क नलिनू,मोरङ (कास) एमबीबीएस भर्ना भएका विद्यार्थीसँग चिकित्सा शिक्षा आयोगले तोकेभन्दा अतिरिक्त शुल्क नलिन र पठनपाठन सुरु गर्न जिल्ला प्रशासन कार्यालय मोरङले नोबेल मेडिकल कलेज विराटनगरलाई मंगलबार निर्देशन दिएको छ । प्रमुख जिल्ला अधिकारी काशीराज दाहालले अभिभावक र कलेजका प्रतिनिधिसँगको छलफलपछि अतिरिक्त शुल्क नलिन निर्देशन दिएका हुन् । आयोगले तोकेभन्दा बढी अतिरिक्त शुल्क नलिन र पुस ११ गतेदेखि पठनपाठन सञ्चालन गर्न निर्देशन दिएको प्रजिअ दाहालले बताए । विद्यार्थी र अभिभावकले सोमबार जिल्ला प्रशासनमा ज्ञापनपत्र बुझाइ कलेजले अतिरिक्त शुल्क बुझाउन दबाब दिएको गुनासो गरेपछि प्रजिअ दाहालले छलफलका लागि बोलाएका थिए । क्याम्पस प्रशासन इन्टर्नसिप शुल्क नतिरे विद्यार्थीले इन्टर्नसिप गर्ने बेलामा पारिश्रमिक नदिने सर्तमा मान्न तयार भएको छ । तर होस्टल र विश्वविद्यालय सम्बन्धन शुल्क तिर्नैपर्ने अडान लिएको छ ।
विद्यार्थी अराजकता रोक,"रत्नराज्य लक्ष्मी क्याम्पस (आरआर) मा मंगलबार चिट चोर्नबाट रोक्ने एक शिक्षकमाथि विद्यार्थीबाट भौतिक आक्रमण भएको घटना आफैंमा दण्डनीय त छँदै छ, यसले हाम्रो शैक्षिक अनुशासन र शिक्षकविद्यार्थी सम्बन्ध कुन बाटोमा अघि बढिरहेको छ भन्ने चिन्ता पनि जगाएको छ । किनभने, शिक्षालय हातामा विद्यार्थीबाट शिक्षक पिटिएको यो पहिलो पटक होइन । विरल घटना भन्न नमिल्ने गरी विद्यार्थीबाट शिक्षकप्राध्यापकमाथि आक्रमण भइरहनुले शिक्षालय शान्ति क्षेत्रको अवधारणामै खलल पुर्याइरहेको छ । यस्ता घटनाले शिक्षकप्राध्यापकमा भयको वातावरण मात्र सिर्जना गर्दैनन्, शिक्षालयहरूमा शिक्षणसिकाइको वातावरण पनि खलबल्याउँछन् । त्यसैले समग्र अध्ययनशील विद्यार्थीले लाजले शिर झुकाउनुपर्ने गरी भइरहेका यस्ता घटना भोलिका दिनमा दोहोरिन नदिन सरकार, विश्वविद्यालयशिक्षालय प्रशासन र विद्यार्थी संघसंगठनले यथोचित कदम चाल्नु अति आवश्यक छ । आजको शिक्षा पद्धतिमा शिक्षकहरूद्वारा विद्यार्थीमाथि शारीरिक दण्ड दिन त सर्वथा वर्जित छ भने उल्टो शिक्षकमाथिको आक्रमण त कल्पनासम्म गर्न सकिन्न । आरआरका शिक्षकमाथि त मंगलबार जे भयो, यो सामान्य दुर्व्यवहारको घटना मात्रै होइन, ब्याचलर अफ आर्ट्स इन सोसल वर्क (बीएएसडब्लू) दोस्रो वर्ष अध्ययनरत कुवेर जेठाराले निर्घात कुटपिट गर्दा शिक्षक प्रकाश पुडासैनी घाइते नै भएका छन्, उनको टाउकोमा ७ टाँका लगाउनुपर्ने गरी चोट लागेको छ । आक्रमणको विरोधमा क्याम्पसका प्राध्यापक संघ, प्रजातन्त्रवादी प्राध्यापक संघ र नेपाल प्रगतिशील प्राध्यापक संगठनले संयुक्त विज्ञप्ति जारी गर्दै दोषीलाई कारबाही नहुँदासम्म अध्यापन नगर्ने निर्णय गरेका छन् । शैक्षिक स्थलमा प्राध्यापकहरू असुरक्षित हुने अवस्था रहेसम्म र आक्रमणकारीलाई गल्तीअनुसारको कारबाही नभएसम्म अध्यापन नगर्ने उनीहरूको निर्णय छ, यसलाई विश्वविद्यालय प्रशासन र सरकारले गम्भीर रूपमा लिनुपर्छ । र, जुनसुकै संघसंगठन वा राजनीतिक दलमा आबद्ध भए पनि यस अपराधमा संलग्न विद्यार्थीमाथि उचित कारबाही हुनुपर्छ । दोषीलाई उन्मुक्ति दिलाउने प्रपञ्च कतैबाट गरिनु हुन्न । यस्तो घटनामा पनि दोषीमाथि यथोचित कारबाही भएन भने, मुलुकको शैक्षिकसुरक्षाको वातावरण थप धमिलिनेछ र उद्दण्ड प्रवृत्तिका विद्यार्थीहरूको मनोबल अझ बढ्नेछ । एक वर्ष मात्रै भएको छ, त्रिभुवन विश्वविद्यालयको कीर्तिपुरस्थित केन्द्रीय कार्यालयअगाडि सडकमै उपप्राध्यापक प्रेम चलाउने विद्यार्थीहरूको सांघातिक हमलामा परेको । विद्यार्थीको आक्रमणका कारण अर्धचेत भएका उनको दाहिने खुट्टा नै भाँचिएकाले शल्यक्रिया गर्नुपरेको थियो । आक्रमणकारी ५ विद्यार्थीलाई जिल्ला अदालत काठमाडौंले सामान्य धरौटीमा छाडेपछि चलाउने उच्च अदालत पाटन पुगेका थिए, उसले पनि धरौटी मात्रै थपेको थियो । समाजशास्त्र विभागमा लगाइएको ताला खुलाउने विषयलाई लिएर भएको उक्त आक्रमणपछि केदारभक्त माथेमा, पीताम्बर शर्मा, कृष्ण खनाल र चैतन्य मिश्रजस्ता प्राध्यापकहरूले विज्ञप्ति नै जारी गरेर घटनाप्रति निन्दा गर्दै अपराधीलाई दण्डकारबाही गर्न आग्रह गरेका थिए । विश्वविद्यालयले वातावरण सुधारेर अन्य शिक्षक, विद्यार्थी, श्रमिक आइन्दा प्रताडित नहोऊन्, बरु उनीहरूको जोस, जाँगर, सीप आदि प्रस्फुटित होओस् र उनीहरूले आआफ्ना पेसाव्यवसाय उत्कृष्ट रूपले सञ्चालन गर्न सकून् भन्ने उनीहरूको कामना थियो । तर, चिट चोर्न नपाएकै कारण शिक्षकमाथि आक्रमण भएको पछिल्लो घटनाले हाम्रा शिक्षालयहरूमा त्यस्तो वातावरण बन्न नसकेको प्रस्टै देखिएको छ । पछिल्लो घटनाले नेपाली शैक्षिक जगत्का दुई प्रवृत्तिमाथि बहसको टड्कारो खाँचो औंल्याएको छ एउटा परीक्षामा चिट चोर्नुलाई नैसर्गिक हकजत्तिकै ठान्ने कतिपय विद्यार्थी र अभिभावकको सोच, र अर्को, शैक्षिक थलोमा बाहुबलको प्रयोग । कलेजहरूमा चिट चोर्नबाट कडाइ गर्ने शिक्षकलाई उच्छृंखल विद्यार्थीले प्रत्यक्षपरोक्ष धम्की दिनु तथा डरत्रास देखाउनु सामान्यजस्तै छ । मंगलबार गम्भीर आक्रमण नै भएकाले यो विषय चर्चामा आएको हो । विश्वविद्यालयमा मात्र होइन, चिट चोर्ने विषय विद्यालय तहमा पनि मुद्दा बन्ने गरेको छ । खास गरी, एसईई परीक्षाका क्रममा मुलुकका कतिपय भागमा अभिभावकसमेत चिट चोराउन सामूहिक रूपमा विद्यालय पुग्दा तनाव नै सिर्जना भएका उदाहरणहरू प्रशस्तै छन् । विचारणीय के छ भने, चिट चोर्ने प्रवृत्ति र मनोवृत्ति रोक्न परीक्षामा कडाइ र परीक्षास्थलको सुरक्षा सुदृढ गरेर मात्र पुग्दैन, प्रश्नपत्र निर्माणमा पनि उत्तिकै ध्यान पुर्याउन जरुरी छ । चिट चोरेर मात्रै अंक नआउने तथा विद्यार्थीको सिर्जनशीलता खोज्ने किसिमका प्रश्नहरू सोध्ने हो भने यस्तो प्रवृत्तिमा धेरै हदसम्म सुधार आउन सक्छ । कलेजहरूमा बाहुबल प्रयोगको प्रश्नमा भने सम्बन्धित विश्वविद्यालयक्याम्पस प्रशासन, स्ववियु, विद्यार्थी संघसंगठन र तिनका मातृ दलहरूले यसबारे पर्याप्त चिन्ता गर्नुपर्छ । विद्यार्थी संगठनहरूबीचको अस्वस्थ प्रतिस्पर्धाका कारण उच्च शिक्षाका थलाहरू बेलाबेलामा रणस्थलमा परिणत हुने गरेका छन् । यस्तो कार्यमा संलग्न विद्यार्थीहरूमाथि सम्बन्धित संगठन र दलको संरक्षण रहने र कतिपय अवस्थामा प्राध्यापक र क्याम्पस प्रशासकहरूको राजनीतिक पक्षधरताका कारण उनीहरूमाथि कारबाही नै नहुने भएकाले दण्डहीनता उत्तिकै छ । यसकै दुष्परिणामस्वरूप, आज पनि गुरुहरू पिटिइरहेका छन् । यो दुर्भाग्यपूर्ण परिस्थितिको अन्त्यका लागि विद्यार्थी संघसंगठन र विश्वविद्यालय प्रशासनले क्याम्पसहरूलाई हूलहुज्जतबाट मुक्त राखी विशुद्ध शैक्षिक तथा प्राज्ञिक थलोमा मात्र परिणत गर्नु अनिवार्य छ ।"
विद्यालयमा खोप,"संसार कोभिडबाट आक्रान्त भइरहेको बेला भविष्यका कर्णधार १२१७ उमेर समूहका बालबालिकालाई लक्षित गरी स्वास्थ्य मन्त्रालयले २०७८ पुस ०४ देखि सञ्चालन गरेको खोप अभियान कार्यक्रम सराहनीय छ । नेपाल भौगोलिक विशेषता भएको देश मात्र होइन, यहाँ बालबालिकाका लागि शैक्षिक संस्थाहरू पनि विविध खाले छन् । साधारण, सामुदायिक, संस्कृत, गुम्बा, मदरसा, निजी आवासीय गरी विविध खाले विद्यालयमा बालबालिका अध्यनरत छन् । कुनै विद्यालय लक्षित नभई सबैको पहुँच हुने गरी सबैखाले विद्यालय लक्षित खोप कार्यक्रम सञ्चालन गरिए मात्र यसले सफलता पाउनेछ । विद्यालयमा खोप केन्द्र सञ्चालन हुँदा, सो दिन, लक्षित उमेर समूहका कक्षा सञ्चालन नगर्दा बेस हुन्छ, साथै सम्बन्धित कक्षामा पढाउने शिक्षकहरूको सहयोग पनि त्यतिकै आवश्यक हुन्छ । महेन्द्रसिंह बम, टीकापुर१, कैलाली"
अनुशासनहीन चालकहरू,"अचेल नयाँ सवारी दर्ता हुने क्रम बढ्दो छ, तर सरकारले बाटो फराकिलो बनाउन नसक्दा घण्टौं जाममा पर्नुपर्छ । त्यसमाथि गाडी धनीहरूले आफ्नै लेनमा गाडी कुदाउँदैनन् । ट्राफिक नियम पनि पालना गरेको देखिँदैन । चालकहरूलाई कुँदाउन पाए पुग्छ, नियमको कसैलाई के मतलब ? सडकमा न एम्बुलेन्सका लागि ट्र्याक छ, न त दमकलका लागि नै । काठमाडौंको जाम छलेर बिरामीलाई अस्पताल पुर्याउनै कठिन छ । अब जामको समाधानका लागि चालकहरू नै बढी अनुशासित हुनुपर्छ । जाममा बस्दा धैर्य चाहिन्छ, यहाँ त केही मिनेट रोकिनुपर्यो भने पनि हर्न बजाएको बजायै गर्ने चालकहरू भेटिन्छन् । ट्राफिक नियम पालना गरे, केही हदसम्म जाम घटाउन सकिन्छ । मञ्जिल शाख, झौखेल, भक्तपुर"
एमसीसीको हाउगुजी,"एमसीसीले नेपालको राजनीतिलाई प्रत्यक्ष या परोक्ष रूपमा फेरि असर पार्ने देखिएको छ । एमसीसीबारे नेता तथा सामाजिक अभियन्ताहरूको मत मिल्दैन, यस सम्झौता नै नपढी उनीहरूकै आधारमा समाजमा धारणा बनिरहेको छ । केही नेता अमेरिकालाई चिढाउन चाहँदैनन्, चुपचाप छन् । केही नेता भने खुलेरै यसको पक्षविपक्षमा बहस गरिरहेका छन् । एमसीसी लागू गरे अमेरिकाले नेपालमा सैनिक क्याम्प बनाउँछ र चीनविरोधी गतिविधि सञ्चालन गर्दै यहाँका खनिज पदार्थ लैजान्छ भन्ने हल्ला व्यापक छ । एमसीसीले गर्दा चीन, अमेरिका र नेपालबीच द्वन्द्व मच्चिएर सधैँ अशान्ति छाउँछ भन्नेहरू पनि धेरै छन् । यसको पक्षमा वकालत गर्नेहरूले, बल्लबल्ल अनुदानमा पाएको रकम विद्युतीय क्षेत्रको विस्तार र पूर्वाधार निर्माणमा खर्च गर्नुपर्छ भन्छन् । दुवै पक्षको तर्कलाई विश्वास गर्ने आधार नभए पनि अमेरिकालाई यो रकम दिएर प्रत्यक्ष या अप्रत्यक्ष रूपमा फाइदा हुँदैन भने किन अहिले मरिहत्ते गरेर यसलाई लागू गर्न खोजिरहेको छ भन्नेचाहिँ बुझिएको छैन । अब लैजान्छु, लौजान्छु चाहिँ किन भनिरहेको छ, अमेरिका ? मन र व्यवहारमा सामन्ती सोच राखेर क्रान्तिकारी सिद्धान्त बोकेर देश कहिल्यै उँभो लाग्नेवाला छैन । हाल सत्ता गठबन्धनका लागि एमसीसी नखाऊँ भने दिनभरिको सिकार, खाऊँ भने कान्छा बाउको अनुहार भएको छ । पास गरौं, चुनावी नतिजा नराम्रो आउला भन्ने डर, नगरौं गठबन्धनबाटै बाहिरिनुपर्ने बाध्यता । सत्तारूढ गठबन्धनमै यो विषयमा कुरै मिलेन भन्ने खबर आएको छ, यसले नेपालको राजनीतिलाई नै गिजोलिरहेको छ, अब यसबारे निर्णय हुनैपर्छ । खिमराज गिरी, काठमाडौं"
कांग्रेसलाई छवि सुधार्ने अवसर,"प्रधानमन्त्री एवं कांग्रेसका नवनिर्वाचित सभापति शेरबहादुर देउवाको काँधमा दुइटा जिम्मेवारी एकै पटक आएका छन् । पार्टीलाई एक ढिक्का बनाउने र गठबन्धनलाई पनि मिलाउने । सभापति एउटा खेमाको मात्र नभएर सारा कांग्रेसको हो भन्ने पार्नुपर्यो । सभापतिमा उनले जिते पनि, उपसभापतिमा दुवै पक्षको एकएक जनाले जितेका छन् । यो भनेको पार्टी एक ढिक्का भएर जानुपर्छ भन्ने संकेत हो । कार्यकर्ताको भावना बुझेर सभापति अघि बढ्न सके कांग्रेसको भविष्य राम्रो हुन्छ । हिजो निर्वाचनमा पराजय भोगेको आरोप लागेका देउवाले यसपालि तीन तहको निर्वाचनमा बिग्रेको छवि सुधार्दै पार्टीलाई एक नम्बरको बनाउनुपर्छ । देउवाबाट पार्टी चल्न सक्दैन भन्ने धारणलाई गलत सावित गर्नुपर्छ । पार्टी विधिपद्धतिअनुसार चलाउन नसकेको आरोपलाई पनि चिर्नुपर्छ । गुटउपगुटको अन्त्य गरी सिंगो कांग्रेस एक छ भनेर देखाउन सक्नुपर्छ । कार्यकर्तालाई सम्बोधन गर्दै शेखर कोइरालाले भनेका छन् सभापतिलाई हामी सहयोग गर्न तयार छौं तर पार्टीभित्र एकलौटीपन नहोस् । उनको भनाइअनुसारको काम गरेर देउवाले यस कार्यकालको सदुपयोग गर्नुपर्छ । त्यस्तै, अर्को जिम्मेवारी गठबन्धनलाई मिलाएर लाने हो । यो गठबन्धन निर्वाचनसम्म कायम रहन्छ, रहँदैन त्यसको निर्णय कांग्रेस सभापतिले गर्नुपर्छ । कार्यकर्ताले कांग्रेस निर्वाचनमा एक्लै जानुपर्छ भनिरहेका छन् । यसतर्फ पनि देउवाले ध्यान दिनुपर्छ । गठबन्धन सरकारका प्रधानमन्त्री देउवाले विपक्षीको चित्त बुझाउनुपर्नेछ । अहिले जल्दोबल्दो समस्याको रूपमा एमसीसी देखा परेको छ । एमसीसी पास नगर्न चौतर्फी दबाब आएको छ । प्रधानमन्त्री देउवालगायत शीर्ष नेताहरू एमसीसी जसरी पनि पास गर्नुपर्छ भनेर लागेका छन्, जसले जे भने पनि जस अपजसको भागिदार देउवा सरकार नै हुने हो । यदि एमसीसी पास गर्नुपर्छ भने केके कारणले भन्ने जनतालाई देउवाले प्रस्ट पार्न सक्नुपर्यो । पुरुषोत्तम घिमिरे, जोरपाटी, काठमाडौं"
महिलालाई हेर्ने पुरातन चस्मा,"सुमिनाको निषेधित महिलामस्तिष्क लेखमा उठाइएका विषय मननयोग्य छ । यो पृथ्वीमा आफूलाई सबैभन्दा चेतनशील प्राणी मान्ने मानवले महिला र पुरुष भनेर एकअर्कालाई विभेद गर्नेजस्तो विवेकहीन कर्तुत सदियौंदेखि ज्युँका त्युँ छ, जसको परिवर्तन हुन यही गतिमा हिँडे पनि धेरै समय लाग्ने देखिन्छ । यस्ता बहसले त्यो दूरीलाई कम गर्न केही हदसम्म सहयोग गर्छ । मातृसत्ता र पितृसत्ता भनेर दुइटा राजनीतिक पार्टी खोलिएको पो हो कि जस्तो एकअर्काको राम्रो पक्ष लुकाएर नराम्रोको उजागर गरिरहने प्रवृत्ति पनि छ । एकको हातमा शक्ति आउनासाथ अर्कोलाई दबाइहाल्ने र अर्को शक्ति आफ्नो हातमा त आवस् जान्याछु केके गर्नु पर्छ भनी बसेको देखिन्छ, जुन गलत हो । एकअर्कोको सकारात्मक पक्षको सराहना गरेर भएका कमीकमजोरीको मिलेर समाधान गर्नुपर्छ । कहीँ कतै जनजातिहरूमा मातृसत्तात्मक प्रणाली होला, त्यसबाहेक अहिलेको संसारमा पितृसत्तात्मकताले शासन गरेको छ । स्वभावैले यस पितृसत्तात्मक युगमा महिलालाई समान तहमा हेर्न नसक्नु आधुनिक युगका नागरिक भनाउँदाहरूभित्रको पुरातन स्त्रीद्वेषी भाष्य, धर्मसंस्कृतिको अमिट छापको परिणाम हो । हुन त, यसलाई आजको आधुनिक भनाउँदो समाजले समानताको नारा दिएको छ र हरेक देशले आआफ्नो संविधानमा लिपिबद्ध पनि गरेको छ । व्यवहारमा भने महिलाको शारीरिक सौन्दर्यलाई मात्र प्राथमिकता दिएको छ । लेखकका अनुसार, महिलाको शरीरलाई विशेष महत्त्व दिनु महिला चेतना र विचारलाई ओझेलमा पार्नु हो । वास्तवमा चेतना र पदार्थको अन्तरसम्बन्ध नै समग्र मानव जीवन हो । मान्छे सबैभन्दा पहिले मान्छे हुन्छ अनि मात्र महिला र पुरुष । नारीको बाहिरी आवरणलाई मात्र प्राथमिकता दिँदा बौद्धिक स्पेस हरूमा असफल हुन्छन् भन्ने स्त्रीद्वेषी भाष्य अब बदल्नुपर्छ । यसमा महिलापुरुष दुवैले पुरातन सामाजिक चस्मा उतारेर प्रकृतिप्रदत्त यथार्थको धरातलमा उभिनु नै आजको माग हो । वीरेन्द्र सुवाल, ब्यासी, भक्तपुर"
पुँजीगत खर्चको उल्झन र अर्थतन्त्र,"सरकारले प्रस्तुत गर्ने बजेट एवं नीति तथा कार्यक्रममा प्रत्येक नागरिकका जीवनयापनका न्यूनतम आधारभूत आवश्यकता पूरा गरी गरिबी र पछौटेपन अन्त्य गर्ने, आर्थिक रूपमा समुन्नत र सुदृढ अर्थतन्त्र निर्माण गर्ने, आर्थिक वृद्धिदरमा सुधार गर्नेजस्ता उद्देश्य रहने गर्छन् । भन्नलाई रोजगारी सिर्जना, शिक्षा, स्वास्थ्य, कृषि, उद्योग, पर्यटन, खानेपानी, यातायात, पूर्वाधार, सिँचाइ, वातावरणीय पक्षलगायतलाई पनि महत्त्व दिइएको छ भनिन्छ । समृद्धिको राष्ट्रिय आकांक्षा पूरा गर्ने भनी राजनीतिकस्तरबाट प्रचारप्रसारसमेत गरिन्छ । तर व्यवहारमा त्यस्तो पाइँदैन ।एक दशकअघिको सरकारले ७ अर्ब रुपैयाँ खर्च गरी लागू गरेको युवा स्वरोजगार कोषको अनियमितता वा हिसाबसम्म खोजखबर नभएको अवस्थामा पछिल्ला वर्षमा सञ्चालनमा आएको प्रधानमन्त्री रोजगार कार्यक्रम १४ अर्ब खर्च हुन्जेल घाँस उखेल्नबाहेक रोजगारी सिर्जना गर्न नसकेको भनी आलोचित एवं निकै विवादित रह्यो । यसैगरी वर्तमान अर्थमन्त्रीले बजेटसम्बन्धी अध्यादेशहरूलाई प्रतिस्थापन गर्ने विधेयकसहित कोरोना महामारी प्रभावित ५ लाख विपन्न परिवारलाई १० हजारका दरले नगदै बाँड्ने गरी बिनामापदण्ड नयाँ कार्यक्रम ल्याए । भन्नलाई रोजगारी गुमाएका, खुल्ला सडकमा व्यवसाय गर्नेहरूका लागि ल्याइएको भने पनि यो चुनावमुखी कार्यक्रम हो । सरकारले विकास खर्च तथा पुँजीगत खर्चमा प्रभावकारिता ल्याउने भनी प्रत्येक बजेट वक्तव्यमा उल्लेख गर्ने गरे पनि कार्यान्वयनको पाटो भने बेग्लै रहने गरेको पाइन्छ । प्रत्येक आर्थिक वर्षको असारे विकास प्रवृत्तिले सार्वजनिक निर्माण कार्यको गुणस्तरमा प्रश्न खडा गरिरहेकै छ । यसले गर्दा अधिकांश ठेक्काका कामहरू अधुरो रहने, ठेकेदारहरूको पटकपटकको मागअनुसार नै सरकारले कानुनी एवं प्राविधिक आधारबेगर म्याद थप्ने र विकास आयोजनाहरू बेवारिसे बन्ने अवस्था पैदा भएको छ । पुँजीगत खर्च प्रत्येक वर्ष अनियन्त्रित हुँदै गएको छ । यसको चुरोसम्म पुग्न जरुरी छ । आर्थिक वर्षको अन्त्यमा बढी मात्रामा खर्च हुने गरी ठेक्का अन्तिम समयमा लगाउने, अनि मोबिलाइजेसन पेस्की दिने, ठूला आयोजनाभन्दा टुक्रे कामले महत्त्व पाउने, आयोजनाको बजेट प्रशासनिक एवं अन्य काममा रकमान्तर हुने, राजनीतिक पदाधिकारी र पहुँचवालाका लागि भौतिक सुविधा तथा महँगा गाडी खरिदमा रकमान्तर गरी बजेट खर्च गर्ने, वैदेशिक ऋण तथा अनुदान सहायता वर्षमा आधा पनि खर्च गर्न नसक्ने, स्थानीय तहमा हचुवाका आधारमा अनुदान पठाउने, चालु र पुँजीगत खर्चको प्रतिवेदन यथार्थपरक नहुनेजस्ता कामकारबाहीले पुँजीगत खर्च सालिन्दा प्रभावित हुने गरेको छ । पुँजीगत खर्च परिचालनमा सदैव अर्थ मन्त्रालयको मात्र हात रहँदैन । अर्थ मन्त्रालयले त रकम निकासासम्म गर्ने हो । कामचाहिँ सार्वजनिक निर्माणसँग सरोकार राख्ने निकायहरू सडक, ऊर्जा, जलस्रोत तथा सिँचाइ, खानेपानी, आवास तथा सहरी, स्थानीय निकाय, स्वास्थ्य, शिक्षालगायतका निकायबाटै हुन जरुरी छ । यसैगरी राष्ट्रिय गौरवका आयोजनाहरूमा काम सुचारु हुन आवश्यक छ । आयोजनाहरूमा ठेक्का व्यवस्था समयमै हुने र निर्धारित म्यादभित्र काम सम्पन्न भए पुँजीगत खर्चले गति लिन्छ । भएका काममा पनि अत्यधिक सम्झौताविपरीतका भेरिएसन अर्डर जारी हुने, परामर्शदाताबाट नमिल्ने प्रोभिजनल सम का भुक्तानी सिफारिस भई आउने, पूर्वनिर्धारित क्षतिपूर्ति ठेकेदारबाट असुल नगर्ने, नपाउने मूल्यवृद्धि दिने, अनावश्यक दाबी भुक्तानी दिनेलगायतका आयोजनागत रूपमा समस्या छन् । काममा प्रभावकारिता बढाउन अन्तरमन्त्रालय एवं आयोजनाहरूबीच नै समन्वयको खाँचो पर्छ । विगतका सरकारी खर्चमा प्रभावकारिता ल्याउन संसदीय समितिले गरेका निर्णय कार्यान्वयन तथा अनुगमन हुन जरुरी देखिन्छ । साथै सम्बन्धित मन्त्रालय, विभाग र प्रदेशहरूबीच समन्वय भई आन्तरिक नियन्त्रण प्रणाली दह्रो हुनुपर्छ । पुँजीगत खर्चदेखि वैदेशिक आयोजनाहरूमा शोधभर्नाको हिसाबसम्म समयमै हुन जरुरी छ । विभिन्न दातृ संस्थाबाट सञ्चालित आयोजनाको प्रोजेक्ट एकाउन्टले गर्दा पनि काम सन्तोषजनक नभएको महालेखाको प्रतिवेदनले दर्साउँछ । यसैगरी गैरबजेटरी खर्च, कानुनविपरीत भएको रकमान्तर एवं स्रोतान्तर खर्च, शोधभर्नाका बेथितिजस्ता खर्चले सरकारी निकायको कमजोरी देखाउँछन् । पुँजीगत खर्च हुन नसकेको भनेर अर्थ मन्त्रालयका पदाधिकारीहरू रोइलो गरिरहेका छन् । विगतमा झैं असार महिनामा बजेट निकासा नगरेर पुसभित्र ३० प्रतिशत रकम खर्च गर्न हालै मन्त्रीहरूलाई आग्रह गरिएको छ । राष्ट्रिय योजना आयोग, सार्वजनिक निर्माणसँग सरोकार राख्ने निकायका पदाधिकारी र प्रदेश कार्यालयले समेत कामप्रति संवेदनशीलता दर्साउन आवश्यक हुन्छ । हालका अर्थमन्त्रीले सार्वजनिक लेखा समितिमा बसेर आफैंले गरेका सार्वजनिक निर्माणसम्बन्धी निर्णयहरू पुनरवलोकन गर्दा पनि काममा धेरै सहजीकरण हुनेछ । दुई दशकअघि सुरु गरिएका राष्ट्रिय गौरवका आयोजनाहरूमा पर्याप्त मात्रामा बजेट विनियोजन गर्न नसक्दा ती लामो समय बित्दा पनि पूरा हुन सकेका छैनन् । कतिपय आयोजनाको लागत रकम दोब्बरसम्म पुगेको छ । अघिल्लो सरकारका पालामा कार्यकारी प्रमुखबाटै विभिन्न मन्त्रालयका पदाधिकारीबीच कार्यसम्पादन करार गरियो । लगत्तै करारको कार्यान्वयन हुनुभन्दा मन्त्रीबाटै सचिव र आयोजना प्रमुखको हुन थाल्यो । कार्यकारी तहबाटै डीपीआरबिना र बजेटबेगरका थुप्रै आयोजनाको शिलान्यास गरियो । यस कारण पनि अघिल्लो वर्ष आयोजना वा सरकारी खर्च व्यवस्थापनमा विचलन आयो । यस कार्यमा प्राविधिक पक्षभन्दा राजनीति बढी हाबी भयो । सरकारले प्रत्येक वर्ष तोकिएका ठूला आयोजनाहरूमा पुँजीगत खर्च बढाउने कुरा उठाए पनि केही वर्षयता ठूला र प्रभावशाली राजनीतिक पदाधिकारीका लागि केही जिल्लामा अत्यधिक बजेट विनियोजन गरिएको छ । यसैगरी निर्वाचन क्षेत्रका नाममा, प्रदेश सांसदलाई बजेट विनियोजन गरिएको छ । विगतमा सांसदले खर्च गर्न पाउने निर्वाचन क्षेत्र कार्यक्रममा बढी अनियमितता भएको यथार्थ यहाँ स्मरणीय छ । सरकारले नै गठन गरेको सार्वजनिक खर्च पुनरवलोकन आयोग र महालेखाले पुँजीगत खर्च बढाउन र जथाभावी खर्चमा नियन्त्रण गर्न बारम्बार सुझाव दिए पनि त्यो खासै कार्यान्वयन भएन । विगत पाँच वर्षमा गाडी खरिद, इन्धन र मर्मतमा गरेर ४६ अर्ब रुपैयाँ खर्च भयो । यसैगरी परामर्शदाताका लागि छ वर्षमा ३५ अर्ब रुपैयाँ खर्च भयो । गरिबी निवारणका नाममा गएको ठूलो रकममा पनि अनियमितता भएको ठहर भयो । साथै स्थानीय निकायमा बेथितिपूर्ण खर्च बढेको छ । कतिपय मन्त्रालय मातहतका समिति र बोर्ड दोहोरो रूपमा कार्यरत रहँदा खर्चमा पनि दोहोरोपन बढेको छ । यसबाट पनि विकास आयोजना कार्यान्वयनमा प्रभाव पर्ने गरेकै छ ।चालु आर्थिक वर्षको बजेटले पुँजीगत कार्यमा यस वर्ष ४ खर्ब ३९ अर्ब खर्च गर्ने लक्ष्य लिए पनि मंसिरसम्मको खर्च निराशाजनक छ । गत असोजमा गठबन्धनको सरकारले सार्वजनिक खर्च मितव्ययी तथा प्रभावकारी बनाउनेसम्बन्धी मापदण्ड२०७८ स्वीकृत गरी कार्यान्वयनमा ल्याएको भनिएको छ, जसमा पुँजीगत खर्च महिनामा १० प्रतिशतका दरले गर्ने लक्ष्य लिइएको छ । सरकारले यस आर्थिक वर्षका पाँच महिनामा विकास खर्च ७ प्रतिशत मात्र गर्न सकेको छ, बाँकी सात महिनामा अब ९३ प्रतिशत खर्च गर्दा कामको गुणस्तर कस्तो होला ? यो खर्च प्रतिशत अघिल्ला तीन आर्थिक वर्षको यसै अवधिभन्दा निकै कम हो । अर्कातिर, वर्तमान अर्थमन्त्रीले मुलुकको आर्थिक वृद्धिदर ७ प्रतिशत पुर्याउने र राजस्व असुली २०० गुणाले बढाउने भनेका छन् । राजस्वको सवालमा, पाँच वर्षअघि महालेखाको प्रतिवेदनले करिब साढे ३ खर्ब राजस्व चुहावट भएको तथ्य उजागर गरेको थियो । त्यसयता राजस्व छलीका घटनामा नियन्त्रण आउँदै गएको छ, सुधारको प्रभावकारिताले निरन्तरता पाउँदै गएकाले राजस्व अर्थतन्त्रमा अद्यापि सकारात्मक प्रभाव परेकै छ । यस वर्ष ११ खर्ब ८० अर्ब राजस्व उठाउने लक्ष्य लिएकामा हालसम्म ४ खर्ब १४ अर्ब असुली भएको छ । तर वर्षभर ५९ अर्ब वैदेशिक अनुदान प्राप्त गर्ने भनिएकामा पाँच महिनामा त्यसको प्राप्ति शून्य छ । यसको प्रभाव सोझै पुँजीगत खर्चमा समेत पर्छ । अर्कातिर, गठबन्धन सरकारसँगै विभिन्न प्रदेश सरकार पनि फेरबदल भए । गठबन्धनको सरकार जोगाउन प्रदेशहरूमा मन्त्रालयको संख्या थप्ने काम भएको छ । एउटा मन्त्रालय टुक््रयाउँदा वार्षिक १ अर्बसम्म व्ययभार थपिई सरकारको मितव्ययिता मापदण्ड उपहासको विषय बनेको छ भने प्रदेशहरूमा पनि पुँजीगत खर्च पटक्कै प्राथमिकतामा परेको छैन । सरकारले प्रतिस्थापन विधेयकमार्फत फलामे छडलगायतमा ल्याएको भन्सार छुट दिने व्यवस्थाको आलोचना भइरहेको छ । यसैगरी लगानीमा आयस्रोत नखोजिने व्यवस्थाले मुलुककै अन्तर्राष्ट्रिय छविमा आँच आउने जोखिम छ । सरकारको नीतिगत निर्णयबाट केही उद्योगलाई फाइदा पुगी विगत चार महिनामा राज्यले करिब ४५ करोड राजस्व गुमाएको छ । २०८२ सालसम्म वित्तीय व्यवस्थापन गर्ने जलविद्युत्लाई २१ वर्ष कर छुट दिँदा राजस्व प्रभावित हुने प्रस्टै छ । सरकारले जोडबलमा गरिएका निर्णयले अर्थतन्त्र तथा सरकारी राजस्वमा योगदान पुर्याउनुको बदला उल्टो असर पर्नेबारेमा अर्थतन्त्रमा बहस अघि बढेको छ । विगत पाँच महिनामा विकास खर्चमा न्यूनता आउँदा वा पुँजीगत खर्च हुन नसक्दा त्यसको असर बैंकिङ क्षेत्रमा पनि परेको छ । सरकारको राजस्व संकलन हुने तर खर्च नहुने, वैदेशिक अनुदान पाँच महिनासम्म एक रुपैयाँ पनि प्राप्त नहुने भएपछि यसको प्रत्यक्ष असर बैंकिङ क्षेत्रमा देखिएको छ । अनुदान प्राप्त नहुँदा र सरकारी खर्च नबढेपछि बजारमा पैसा जान पाएन । साथै राजस्व खर्च नभएपछि बैंकिङ क्षेत्रमा तरलता अभाव हुन गयो । बजारमा तरलता अभावले ब्याजदर बढ्न गएको छ । वाणिज्य बैंकमा निक्षेप घट्न थालेको छ । नेपाल राष्ट्र बैंकका अनुसार, २०७८ मंसिरको मध्यावधिमा करिब २३ अर्ब मात्रै अधिक तरलता रहेको सार्वजनिक भएको छ, जबकि गत आर्थिक वर्षको सोही अवधिमा करिब २ खर्ब रुपैयाँ अधिक तरलता थियो । फलस्वरूप मुलुकको अर्थतन्त्रमा संकुचन आएको छ । चालु खाता घाटा, बढ्दो भुक्तानी असन्तुलन, घट्दो रेमिट्यान्स, नियन्त्रणबाहिर जान लागेको मुद्रास्फीति, वित्तीय प्रणालीमा तरलता अभाव र बढ्दो राष्ट्रिय ऋणको अवस्थाले अर्थतन्त्रको यथार्थता दर्साउँछ । यतिखेर नेपालको अर्थतन्त्र संरचनागत ढंगले नै संकटोउन्मुख देखिन्छ । पछिल्लो समयमा अर्थतन्त्रका सूचकहरू निश्चय नै सकारात्मक छैनन् । तीनै तह सरकारका विकास कार्यक्रमहरूले गति लिन नसक्दा पुँजीगत खर्चमा अवरोध आएको छ । यसबाट वित्तीय संघीयताको कार्यान्वयनमा पनि बाधा पुगिरहेको छ । असम्भव र महत्त्वाकांक्षी घोषणा र सरकारको कमजोर पुँजीगत खर्चका कारण प्रत्येक वर्ष बैंकमा तरलताको समस्यासमेत देखिने गरेको छ । यसले मुलुकको अर्थतन्त्र प्रत्युत्पादक तुल्याउनेछ । खत्री पूर्वकार्यवाहक महालेखा परीक्षक हुन् ।"
जलवायु परिवर्तन र नेपाली जलविद्युत्,"परिदृश्यको निर्माण प्रत्येक योजनामा परेको नोक्सानको लेखाजोखाबाट समग्र जलविद्युत् क्षेत्रको आधारभूत विवरण तयार हुन्छ । यस आधारमा टेकेर आउँदा वर्षहरूमा विषम जलवायुका घटनाले पार्न सक्ने नोक्सानको परिदृश्य तयार गर्न सकिन्छ । परिदृश्यमा लिइएको आधार र मान्यताको प्रस्टता जोखिम न्यून गर्ने रणनीति बनाउन सहयोगी हुन्छ । वर्षा र नदीको बहावबीचको अन्तरसम्बन्धको जानकारी, जलविद्युत् प्रणालीका संरचनाहरूलाई परिवर्तित जलवायुमा काम गरिरहने बनाउन डिजाइन र सञ्चालन विधिमा परिमार्जन, विषम वर्षाले नोक्सान गरेपछि छोटो समयमा पुनर्निर्माण गर्न रकमको व्यवस्था आदि अगाडिका कार्य हुन् ।कार्यविधि तयारीमा योजना आयोग, प्राकृतिक स्रोत तथा वित्तीय आयोग, विद्युत् नियमन आयोग, जल तथा ऊर्जा आयोग, जलस्रोत मन्त्रालय, विद्युत् विकास विभाग, जल तथा मौसम विज्ञान विभाग, नेपाल विद्युत् प्राधिकरण, लगानी बोर्ड, नेपाली बैंकहरू, इप्पान, बिमा समिति, स्थानीय सरकार र समुदायका प्रतिनिधिको सहभागिता जरुरी छ । विद्युत् विकासका सहयोगी बहुराष्ट्रिय बैंकहरू र दातृ निकायहरूको संलग्नता पनि उपयोगी हुनेछ ।जलविद्युत् प्रणालीलाई नेपालको विकासको एउटा खम्बा मानिएको छ । जलविद्युत्मा अर्बौंको लगानी भइसकेको र दसौं अर्ब लगानी हुने बाटामा छ । जलवायु परिवर्तनले जलविद्युत्लगायतमा जोखिम बढाएकोबारे दुई मत छैन तर त्यसको सही आकलन गर्नु अगाडिको दायित्व हो । जलवायु परिवर्तनले ल्याउने जोखिम आकलन गरी सो न्यून गर्ने तयारी जलविद्युत् विकासको उचित बाटो हो । व्यापक नोक्सानपछि ज्या भन्नु उचित हुँदैन ।"
खराब बोसो मीठो मानेपछि !,"वरिष्ठ चिकित्सक प्रकाशराज रेग्मी भन्छन्, बालबालिकालाई मुटुरोग सानै उमेरमा लाग्नुको मुख्य कारण खराब बोसो हो, जुन बिस्कुट, चाउचाउ दालमोठ, चिजबल्स, आलु चिप्स आदिमा पाइन्छ । पहिले उनी मुटुरोग लागेपछि औषधि गर्थे, अहिले पहिल्यै उपचार गर्नुपर्छ भन्छन् । खराब बोसो अर्थात् ट्रान्स फ्याट, बाहिरबाट हेर्दा कालो, फोहोर देखिने वस्तु होइन । खराब बोसो भएको खानेकुराले शरीरलाई बिस्तारै खोक्रो पार्दै लान्छ । आजको भोलि नै यसको असर देखिँदैन, धमिराले खाएझैं बिस्तारै देखिन्छ । जनस्वास्थ्यकर्मीहरूलाई सबभन्दा दुःख त तब हुन्छ जब आमाबाले नै माया गरेर खराब बोसो भएको खानेकुरा छोराछोरीलाई कोच्याउँछन् । पत्रु खानामा धेरै नुन, चिनी, बोसो र रसायनहरू हुने भएकाले स्वास्थ्यलाई हानि गर्छ भन्ने बुझे पनि, रक्सीको कुलतझैं यसको कुलत हत्तपत्त छाड्न सकिन्न । केही दिनअघि मुटुरोगविज्ञ प्रेमराज वैद्यले खराब बोसो सम्बन्धमा कार्यपत्र प्रस्तुत गरेका थिए । उनले त्यति बेला भनेका थिए, खराब बोसो भएका खानेकुराहरूले मुटुको धमनी अस्वस्थ बनाउँछन्, मासंपेशी कमजोर पार्छन्, ४० वर्ष नपुग्दै मधुमेह र मुटुको रोग दिन्छन् । खराब बोसो स्वास्थ्यका लागि अति नै हानिकारक पदार्थ हो । खानेकुरालाई लामो समय सुरक्षित राख्न, स्वाद बढाउन यसको प्रयोग गरिन्छ । केही महिनाअघि म स्वास्थ्य मन्त्रालय पुग्दा, त्यहाँका उच्च पदाधिकारीहरू कोठामा बसेर चाउचाउको सुप सुरुपसुरुप तानिरहेका थिए । मलाई देखेर कसैले कचौरा लुकाउन खोजे, कोही हत्तेरिका, कस्तो बेला तपार्इं आइपुग्नुभयो, यसबारे नलेखिदिनुस् है भन्न थाले । मैले भनें, नाम त खुलाउँदिनँ तर तपाईंहरूले चाउचाउ खाएको भने लेख्नैपर्छ । पत्रु खानाविरुद्ध लेख्ने र बोल्नेहरूले नै यसो गरेपछि, अरूले के सिक्छन् ? स्वास्थ्य मन्त्रालयको क्यान्टिनमा स्वास्थ्यकर खाना छैन र ? मेरो प्रश्नमा उत्तर आयो, छन त छ नि ! क्यान्टिनमा रोटी, चिउरा, अण्डा, चना, तरकारी पाइन्छ तर त्यो खाँदाखाँदा वाक्क भइयो अनि यसो स्वादिलो खाऔं भनेर चाउचाउ खाएको । अबदेखि खान्नौं । अर्थात्, स्वास्थ्य मन्त्रालयका विज्ञहरूलाई पनि खराब बोसो खाने लत रहेछ । ठूलाबडा कर्मचारी ले नै यस्तो गरेपछि, उनीहरूको परिवारका बालबालिकाले देखासिकी गर्छन् नै । यस्तो भएपछि, खराब बोसो भएको खाना नखाऔं भनेर जनस्वास्थ्यकर्मीहरूले बोले न कर्मचारीले वास्ता गर्छन्, न त तिनका परिवारले नै । अगुवाले नै बाटो बिराएपछि कसको के नै लाग्छ र ?नियम नै पालना गर्ने हो भने त स्वास्थ्य मन्त्रालयको क्यान्टिनमा चाउचाउ राख्नै नदिनुपर्ने हो । केही महिनाअघि शिक्षा र स्वास्थ्य मन्त्रालय मिलेर ५ कक्षासम्मका बालबालिकालाई दिवा खाजा दिँदा, खराब बोसो भएको खाना नदिने नीति बनाएका थिए । यस्तो नीति बनाउने पदाधिकारीहरू आफैं भने खराब बोसोयुक्त खाना कार्यालयमै मज्जासँग खान्छन् । उनीहरूले अब बालबालिकालाई लौ, तिमीहरूचााहिँ कबाडी खाना नखानू है भनेर कसरी भन्ने ? विद्यालयवरिपरि पत्रु खाना रोक्ने अनि स्वास्थ्य मन्त्रालयमा धमाधम खराब बोसोयुक्त खाना खाने हो भने अभिभावकलाई बच्चालाई पत्रु खाना नदिनू है भन्न सकिन्छ ? पहिले पहिले डाक्टरले बिरामीलाई ल, तिम्रो छातीमा खराबी छ, अब चुरोट छोड्नू है भन्दै आफूचाहिँ मस्त धूवाँ उडाउँथे । अहिले अस्पताल र स्वास्थ्यचौकीमा चुरोट खान बन्देज नै छ । त्यसैले धेरैजसो डाक्टरले चुरोट छोडिसकेका छन् । मन्त्रालयका पदाधिकारीहरूले ती पहिलेका डाक्टर सम्झाइदिए । अब खराब बोसो भएका कबाडी, पत्रु, जंक खानेकुरा स्वास्थ्यचौकी, अस्पताल र विद्यालयबाट हटाउनुपर्छ । नत्र कसरी हाम्रा बालबालिका स्वस्थ मुटु र मिर्गौलासहित हुर्केलान् ? सानैदेखि यस्तो कुलत लागेर युवा उमेरमा मधुमेह, मुटुरोग भएपछि देशविकासमा उनीहरूले के योगदान देलान् ?पछिल्ला दस वर्षमा नेपालमा १ खर्ब २९ अर्ब रुपैयाँको ठोस पत्रु खाना आयात भएको सरकारी तथ्यांक छ । ती सबै खाद्य पदार्थ खराब बोसोमै बनाइन्छन् । यसरी लगभग १ खर्ब रुपैयाँको कबाडी खानाले भविष्यमा सयौं खर्बको नोक्सानी पुर्याउँछ भन्नेतर्फ सरकारले विचार गर्दैन किनभने सरकारी मान्छे पनि पत्रु खाना नै खान्छन्, स्वाद लिईलिई ।लोकप्रिय हुने धुनमा प्रदेश सरकारहरूले मुटुमिर्गौला बिग्रेकालाई सित्तैंमा उपचार गर्ने, फोक्सोक्यान्सर आदिका बिरामीलाई २२ लाख दिनेजस्ता नीति ल्याएको भेटिन्छ । तर यस्तो समस्या सकेसम्म कम होस्, नागरिकले पोषणरहित पत्रु खाना नखाऊन् भनेर कुनै कार्यक्रम भएको छ ? पत्रु खानाको विज्ञापन सकेसम्म कम गर्ने, गलत विज्ञापन नगराउने, स्वास्थ्य मन्त्रालयका कर्मचारीहरूले स्वास्थ्यकर खाना खान प्रेरणा दिनेजस्ता नीति नल्याएसम्म मुटु र मिर्गौलाका बिरामीहरू बढी नै रहनेछन् । अनि सरकारी बजेटबाट कहिलेसम्म बिरामीलाई पैसा दिइरहने ? यस्तो समस्या न्यूनीकरणका लागि सरकारले कुनै कदम चलाउन सक्दैन ? पोलियो, भिटामिन ए का बारे सरकारले आमसञ्चारको व्यापक प्रयोग गरी प्रचारप्रसार गर्छ । जनस्वास्थ्यलाई ध्यानमा राखेर खराब बोसो भएको, खाना नखाने भनेर पनि प्रचार गर्न त सकिएला !अफसोस, विद्यालयका शिक्षकले नै केटाकेटीका अघि लौ त, साहूजी चाउचाउ छिटो बनाऊ, समोसा दुनोट देऊ भन्छन् । यस्ता खानामा खराब बोसो हुन्छ भन्ने त शिक्षकलाई थाहा छ । तर, समोसा दुनोट पकाउँदा एउटै तेल बारम्बार प्रयोग गरिन्छ, जुन खराब चिल्लो पदार्थ बन्छ, यसले जिब्रोलाई स्वाद त दिन्छ तर मुटुको धमनीमा बोसो जमाउँछ भन्ने जानकारी नहुन सक्छ । आफू कपाकप खराब बोसो भएका खाना खाने शिक्षकले कसरी बच्चाको स्वास्थ्य राम्रो पार्ने नीति बनाउनुपर्यो भन्ने आवाज उठाउन सक्छन् र ? उनीहरू त आफ्नो परिवारलाई पनि खराब बोसो भएकै खाना दिन्छन् । विभिन्न मन्त्रालयका बैठकहरूमा केक, कुकिज, सेतो पाउरोटी, बट्टाको जुस खाजाका रूपमा राखिन्छ । कहिलेकहिले त स्वस्थ पोषणको छलफलपछि यस्तो खाजा भेटिन्छ । एकचोटि योजना आयोगको बैठकमा सहभागी हुँदै गर्दा, यस्तो खाजा देखेर मैलै बहिष्कारै गरेकी थिएँ । सरकारले स्वास्थ्यमा छुट्याउने करोडौं बजेट नसर्ने रोगको उपचार गर्नमै जान्छ । विद्यालय र अस्पतालवरिपरि कबाडी खाना बेच्न नदिने, उपभोक्तालाई जागरुक गराउने खालका कार्यक्रम गर्ने र आमसञ्चारका माध्यमबाट नागरिकलाई खराब बोसोयुक्त खानाबारे सतर्क गराउनुपर्छ । होइन भने, नसर्ने रोग जन्मने अधिक सम्भावना छ । यदि युवती खराब बोसो भएको खाना खाएर मधुमेहको सिकार बनिन् भने उनका बच्चालाई जन्मिँदै मधुमेह हुन सक्छ । अनि सानैदेखि बच्चाको उपचार सुरु हुन्छ । खराब बोसो भएको खाना खाने समस्या सहरमा मात्र होइन, गाउँमा पनि बढ्दो छ । खराब बोसो भएका खानेकुरा बेच्ने कम्पनीहरूले भ्रामक र गलत विज्ञापन बजाइरहेका छन् । के यस्ता विषयमा नागरिक जागरुक बन्नुपर्छ भन्न सक्ला स्वास्थ्य मन्त्रालयले ?"
७३ करोड डलरको सम्बन्ध विच्छेद,"लन्डन (एजेन्सी) दुबईका शासक शेख मोहम्मद बिन रसिद अल मोक्तमले सम्बन्ध विच्छेदका लागि ७३ करोड अमेरिकी डलर (८८ अर्ब रुपैयाँ) तिर्नुपर्ने भएको छ । राजकुमारी हाया बिन्त अल हुसेन र सन्तानका लागि उक्त रकम तिर्नुपर्ने भएको हो । यसलाई बेलायतको कानुनी इतिहासकै सबैभन्दा ठूलो सम्बन्ध विच्छेदको मुद्दाका रूपमा व्याख्या गरिएको छ । बेलायती उच्च अदालतले मंगलबार एक फैसला गर्दै मोक्तमले उनकी छैटौं श्रीमती हाया, १४ र ९ वर्षीय दुई सन्तानका लागि उक्त रकम तिर्नुपर्ने फैसला गरेको हो । ४७ वर्षीया हाया जोर्डनका पूर्वराजा हुसेनकी छोरी हुन् ।बेलायतको अदालतले मंगलबार गरेको फैसलाअनुसार हायाले लन्डनको दरबार र एघम सुरेस्थित निवाससमेत पाउनेछिन् । मोक्तमले हायाका लागि सुरक्षा बजेट पनि छुट्याउनुपर्ने अदालतले फैसला गरेको छ । साथै, नियमित तलबसहित नर्सको सुविधा, सुरक्षाकर्मी, सवारीसाधन र थुप्रै घरपालुवा जनावरको स्याहार गर्ने खर्चसमेत शेखले दिनुपर्ने अदालतले फैसला गरेको छ । दुई सन्तान १४ वर्षीया छोरी र ९ वर्षीय छोरालाई वार्षिक रूपमा ७४ लाख अमेरिकी डलरका दरले भुक्तानी गर्नुपर्नेछ ।यूएईका उपराष्ट्रपति तथा प्रधानमन्त्री रहेका अर्बपति शेख मोहम्मदले हायासँग सन् २००४ मा विवाह गरेका थिए । हाया सन् २०१९ मा दुबईको दरबारबाट भागेर बेलायत पुगेकी थिइन् । जहाँ उनले आफ्नो ज्यान खतरामा रहेको भन्दै बेलायतसँग आश्रय मागेकी थिइन् । जबकि यसअघि नै शेखले आफ्ना छोरीलाई अपहरण गरी शेख लतिफा र शेख साम्सालाई उनीहरूको इच्छाविपरीत दुबई फिर्ता ल्याएका थिए ।७२ वर्षीय शेखले अपहरणको आरोप अस्वीकार गर्दै पूर्वपत्नीको नाममा एक कवितासमेत लेखेका थिए । यद्यपि बेलायत पुगेपछि पनि हायाले धेरैपटक आफूलाई धम्की दिइएको बताएकी थिइन् । शेखले उनको मोबाइल फोनसमेत ह्याक गरेको समाचारसमेत प्रकाशित भएका थिए । फैसलाका क्रममा न्यायाधीश मूरका अनुसार हाया र उनका दुई सन्तानको अवस्था जोखिममा परेको छ । साथै, उनीहरूका लागि सुरक्षाको आवश्यकता रहेको पनि फैसलामा उल्लेख गरिएको छ ।"
अफगानिस्तानलाई प्रभावमा पार्न भारत र पाकिस्तानको कसरत,"(नयाँदिल्ली)  भारत र पाकिस्तान दुवै देश यतिबेला तालिवान नियन्त्रित अफगानिस्तानमा आफ्नो प्रभाव कायम राख्न प्रयत्नशील छन् । दुवै देशले एकै समयमा अफगानिस्तानमा सहायता पुर्याउने सन्दर्भमा आआफ्ना देशमा बैठकहरू गरेका छन् । डिसेम्बर १९ मा पाकिस्तानले अफगानिस्तानलाई सहयोग गर्नुपर्ने विषयमा मुस्लिम देशहरूको सम्मेलन आयोजना गरेको थियो । त्यस्तै, भारतले पनि सोही दिन दिल्लीमा मध्यएसियाका पाँच देशको सम्मेलन आयोजन गर्यो । भारतले त्यस सम्मेलनमा अफगानिस्तानका जनतालाई सहयोग गर्नुपर्ने विषयलाई जोड दिएको थियो । अगस्ट १५ मा तालिवानले अफगानिस्तानको शासनसत्ता नियन्त्रणमा लिएपछि भारतले त्यहाँबाट आफ्ना नागरिकको उद्धार मात्रै गरेको छैन, दूतावाससमेत बन्द गरिसकेको छ । तर तालिवानसँग निकट सम्बन्ध रहेको पाकिस्तानले उसको नेतृत्वको सरकारलाई विश्वव्यापी रूपमा मान्यता दिइनुपर्ने र आवश्यक मानवीय तथा आर्थिक सहयोग उपलब्ध गराउनुपर्ने बताउँदै आएको छ । यद्यपि, उसले तालिवान नेतृत्वको सरकारलाई औपचारिक मान्यता दिइसकेको छैन । भारत भने तालिवानको आगमनसँगै अफगानिस्तानको भूमि आतंकवादका लागि प्रयोग हुने र त्यसको असर आफ्नो देशमा पर्ने विषयमा बढी चिन्तित छ । भारत तालिवानलाई मान्यता दिनुपर्ने पक्षमा देखिएको छैन । यद्यपि, अफगान जनतालाई सहयोग पुर्याउने नाममा आफ्नो प्रभाव त्यहाँ राखिराख्ने रणनीति अपनाएको देखिन्छ । भारतीय अखबार हिन्दुस्तान टाइम्सका विदेश मामिला सम्पादक रेजाउल हसन लस्कर अफगानिस्तानको सन्दर्भमा भारत र पाकिस्तान दुवै देश आआफ्नो पोजिसन देखाउन क्रियाशील रहेको बताउँछन् । अमेरिकाको सहयोगमा पछिल्लो २० वर्षमा अफगानिस्तानमा बनेका सरकारसँग भारतको राम्रो सम्बन्ध रहँदै आएको थियो । यसअघिका अफगानी राष्ट्रपति हमिद कारजाई पनि भारतको राम्रो मित्र मानिएका थिए । अघिल्लो सरकारहरूको पाकिस्तानसँग भने त्यति राम्रो सम्बन्ध थिएन । तालिवानलाई भने पाकिस्तानले मित्र मान्दै आएको छ । भारत पनि तालिवान पाकिस्तानको आईएसआईकै फन्डबाट विगतमा सञ्चालित रहेको मान्दै आएको छ । तालिवानको आगमनसँगै भारतले आफ्नो स्थायी शत्रु पाकिस्तानको सीमासँग जोडिएर रहेको अफगानिस्तानमा आफ्नो प्रभुत्व गुमाएको थियो । भारत अहिले त्यो प्रभुत्वलाई कुनै न कुनै रूपमा राख्न खोजेको छ । सम्पादक लस्कर त्यहाँका जनतालाई मानवीय सहयोग पुर्याएर भारतले अफगानिस्तानमा आफ्नो उपस्थिति राखिराख्न चाहेको उल्लेख गर्छन् । भारतले तालिवान बलियो होस् भन्ने हिसाबले उसलाई कुनै पनि मद्दत गर्न चाहँदैन । तर, त्यहाँका जनतासँग आफू रहेको सन्देश प्रवाह गर्न खोजेको छ, उनले भने, त्यसैका लागि भारतले केही अगाडि अफगानिस्तानमा औषधिसहितका स्वास्थ्य सामग्री पठाएको थियो । त्यस्तै, ५० हजार मेट्रिक टन गहुँ पठाउने घोषणा गरेको छ । मध्यएसियाका तथा अफगानिस्तानसँग सीमा जोडिएका उज्वेकिस्तान, तुर्कमिनिस्तान, कजाकिस्तान, ताजकिस्तान र किर्गिस्तानका विदेशमन्त्रीहरूसँगको छलफलमा पनि अफगानी जनतालाई सहयोग गर्नुपर्ने विषयलाई भारतले उठाएको छ । विदेशमन्त्रीस्तरीय उक्त बैठकमा अफगानिस्तानको अहिलेको परिस्थितिबारे गम्भीर चर्चा गरिएको छ । बैठकपछिको साझा विज्ञप्तिमा अफगानिस्तानमा मानवीय सहयोग पुर्याउने प्रतिबद्धता व्यक्त गरिएको छ । साथै, अफगानिस्तानको भूमि आतंकवादी गतिविधिका लागि प्रयोग हुन नदिनेतर्फ पनि सचेत गराइएको छ । भारत अफगानिस्तानमा संयुक्त राष्ट्रसंघीय एजेन्सी वा अन्य गैरसरकारी संस्थाहरूमार्फत सहयोग पुर्याउने बाटो खोज्दै छ । यसअघि भारतले विश्व स्वास्थ्य संगठनलाई औषधिजन्य सामग्री हस्तान्तरण गरेको थियो । पाकिस्तानको बाटो स्थलमार्ग हुँदै भारतले पठाउन खोजेको गहुँ पनि विश्व खाद्य कार्यक्रमलाई दिने तयारीमा भारत छ । तर पाकिस्तानले बाटो नदिएकाले सम्भव भएको छैन । भारतको बैठकलाई विदेशमन्त्री सहभागी भएका मध्यएसियाका देशहरूले पाकिस्तानको बैठकमा आफ्ना उपमन्त्रीलाई पठाएका थिए । मुस्लिम देशहरूको बैठकमा भने पाकिस्तानका प्रधानमन्त्री इमरान खानले स्पष्ट रूपमा तालिवानलाई सहयोग पुर्याउनुपर्ने प्रस्ताव राखेका थिए । अफगानिस्तानलाई गहिरो आर्थिक संकटबाट बचाउन सहयोग गर्ने प्रतिबद्धता उक्त बैठकले व्यक्त गरे पनि त्यसलाई ठोस आकार दिइएको छैन । ५७ मुस्लिम देशका प्रतिनिधि सामेल सम्मेलनमा तालिवानको नियन्त्रणपछि रोकिएको घोषित अनुदान तथा सहयोगहरू फुकुवा गरिनुपर्ने सहमति बनेको छ । सम्मेलनमा तालिवानको अन्तरिम सरकारका विदेशमन्त्री मुल्लाह आमिर खान मुत्ताकी पनि सहभागी थिए । अफगानिस्तानको बजेटको ७५ प्रतिशत विदेशी मुलुकको अनुदानमा निर्भर छ ।"
बाढीले १४ को मृत्यु,"क्वालालम्पुर (एजेन्सी) मलेसियामा बाढीका कारण कम्तीमा १४ जनाको मृत्यु भएको छ । केही दिनदेखिको अत्यधिक वर्षासँगै आएको बाढीका कारण ७० हजारभन्दा बढी स्थानीय विस्थापित भएका छन् । बाढीले पूर्वीतटीय प्रान्त पाहाङ सबैभन्दा बढी प्रभावित भएको छ । त्यसबाहेक करिब सातवटा प्रान्त बाढीबाट प्रभावित भएका बताइएको छ । उद्धारकर्ता, सहयोगदाता तथा सरकारी अधिकारीहरूले विस्थापितलाई सहयोग प्रदान गरेका छन् । मलेसियाको सैन्य टोली तथा उद्धारकर्ताहरूले बाढीपीडित, डुबानमा परेका तथा विस्थापितहरूलाई डुंगाबाट मंगलबार पनि खाद्य सामग्री वितरण गरेका थिए । बाढीका कारण सडक, विद्युत्, सञ्चारलगायतका सेवा अवरुद्ध भएका छन् भने उद्धार कार्यमा समेत कठिनाइ भइरहेको अधिकारीहरूले जनाएका छन् ।"
यातना गम्भीर अपराध तर कारबाही शून्य,"सशस्त्र द्वन्द्व चर्किरहेको समयमा संयुक्त राष्ट्रसंघका विशेष प्रतिनिधि (र्यापोर्टर) ले नेपाल भ्रमण गरी १६ सेप्टेम्बर २००५ मा दिएको प्रतिवेदनमा नियन्त्रणमा लिइएको व्यक्तिलाई अपराध कबुल गराउन नेपालमा यातना प्रणालीको अंगकै रूपमा अभ्यासमा रहेको उल्लेख थियो । त्यतिबेला यातनालाई अपराध मान्ने कानुनको अभावमा राष्ट्रसंघकै ध्यानाकर्षण हुँदासमेत नेपालमा कोही पनि जवाफदेही हुनु परेन । २०४७ सालको संविधानमा अनुसन्धानका क्रममा नियन्त्रणमा लिएको व्यक्तिलाई यातना दिन नहुने र यातना दिए क्षतिपूर्ति उपलब्ध गराउनुपर्ने व्यवस्था थियो । उक्त संवैधानिक व्यवस्थालाई कार्यान्वयन गर्न २०५३ मा बनाइएको यातनासम्बन्धी क्षतिपूर्ति ऐन (२०५३) ले यातना पीडितलाई राज्यकोषबाट क्षतिपूर्ति दिनुपर्ने व्यवस्था गरेको छ । यो व्यवस्थाअन्तर्गत यातना दिने व्यक्तिलाई कुनै सजाय हुँदैनथ्यो, ठहर नै भए पनि सरकारले क्षतिपूर्ति तिरिदिन्थ्यो । जसका कारण हिरासतमा दिइने यातनालाई लामो समयसम्म अपराधका रूपमा बुझिएन । २०६३ को अन्तरिम संविधानले यातना दिने कार्यलाई दण्डनीय माने पनि कानुन बनेन । नेपाल यातनाविरुद्धको संयुक्त राष्ट्रसंघीय महासन्धिको पक्ष राष्ट्र रहेका कारण पनि यातनालाई अपराध घोषित गर्ने कानुन बनाउने दायित्व थियो । २०७२ सालको संविधानले यातना पीडकलाई सजाय हुने मौलिक हकमै व्यवस्था गर्यो । २०७५ भदौ १ देखि लागू भएको मुलुकी अपराध संहितामा यातनालाई अपराधको सूचीमा राखिएको छ । अपराध संहितामा कसैलाई शारीरिक वा मानसिक यातना दिन वा दिन लगाउन नहुने उल्लेख छ । त्यस्तो गर्ने व्यक्तिलाई पाँच वर्षसम्म कैद र ५० हजार रुपैयाँसम्म जरिवाना वा दुवै सजाय हुने प्रावधान छ । संहितामा भनिएको छ, यस्तो कसुर गर्ने कुनै व्यक्तिले आफूभन्दा माथिका अधिकारीको आदेश पालना गरी त्यस्तो कसुर गरेको भन्ने दाबी लिन पाउने छैन र सजायबाट उन्मुक्ति पनि पाउने छैन । चेन अफ कमान्ड मा रहने सुरक्षा फौजभित्र माथिल्लो निकायको आदेशमा हुन सक्ने यातना रोक्ने उद्देश्यले यस्तो कानुन बनाइएको हो । तर, हिरासतमा भइरहेको प्रहरी जोरजुलुम र यातनाका एउटै घटनामा पनि अहिलेसम्म प्रभावकारी अनुसन्धान र अभियोजन भएको छैन । मानवअधिकारविरुद्धको गम्भीर अपराध मानिने कारणले नै यातनाको अपराधमा विश्वव्यापी क्षेत्राधिकार आकर्षित हुन्छ । अर्थात्, अन्य देशले संसारका जुनसुकै स्थानमा भएका यातनालाई पनि आफ्नै देशभित्र भएको सरह मानेर पीडकलाई कारबाही गर्न सक्ने क्षेत्राधिकार हुने गरी कानुन बनाउँछन् । बेलायतमा यस्तै कानुनका आधारमा नेपालको ब्यारेकमा माओवादी कार्यकर्तालाई यातना दिएको अभियोगमा नेपाली सेनाका कर्णेल कुमार लामामाथि मुद्दा चलेको थियो । पछि अदालतले प्रमाणको अभाव देखाउँदै लामालाई सफाइ दियो । मानवअधिकारकर्मीहरू हिरासतमा थुनुवामाथिको यातना नरोकिनुको एउटा कारण नेपालको प्रमाण ऐनलाई पनि मान्छन् । भारत, पाकिस्तान, बंगलादेश तथा श्रीलंका जस्ता अन्य दक्षिण एसियाली देशमा प्रहरीसमक्ष दिएको बयान र अपराधको स्विकारोक्तिलाई प्रमाण नमानिने कानुनी व्यवस्था छ । नेपालमा त्यस्तो व्यवस्था छैन । धम्की दिएर, कुनै कारणले बाध्य पारेर वा यातना दिएर लिएको बयानलाई प्रमाणमा लिन नमिल्ने व्यवस्था त प्रमाण ऐनमा छ तर यातना दिइएको वा आफूलाई बाध्य पारेर बयान लिएको प्रमाणित गर्ने दायित्व पक्राउ परेको व्यक्तिकै हुन्छ । आरोपित व्यक्तिले त्यस्तो प्रमाण जुटाउन नसक्ने कारणले आफूमाथि भएको यातना पुष्टि गर्न सक्दैन । गत वर्ष माघमा संयुक्त राष्ट्रसंघका चार जना विशेष प्रतिनिधि (र्यापोर्टर) ले परराष्ट्र मन्त्रालयलाई पत्र लेख्दै हिरासतमा भएका मृत्युका घटनाप्रति गम्भीर चिन्ता व्यक्त गरेका थिए । उनीहरूले एक वर्षको अवधिमा भएका ६ वटा घटनालाई उल्लेख गर्दै तिनको छानबिन गरी जवाफदेहिता स्थापित गर्न आह्वान गरेका थिए । मानवअधिकारवादी संस्था एम्नेस्टी इन्टरनेसनलले गत मंसिर ७ मा हिरासतमा मृत्युका घटना रोक्न माग गर्दै प्रधानमन्त्रीलाई पत्र लेखौं घोषणा गरेको छ । प्रहरी हिरासतमा हुने यातना र मृत्युका अधिकांश घटनामा गरिब, मधेसी, दलित, मुस्लिम र जनजातिलगायत सीमान्तकृत समुदायका व्यक्तिहरू बढी हुने गरेको देखिएको भन्दै एम्नेस्टीले चिन्ता जनाएको छ । उक्त आह्वानमा भनिएको छ, हिरासतमा हुने रहस्यमय मृत्युका घटनाले नेपालको फौजदारी न्याय प्रणाली समस्याग्रस्त रहेको पुष्टि गर्छ । संविधानले महान्यायाधिवक्ताको कार्यालयलाई हिरासतमा हुने यातना र मृत्युका घटना रोक्न सक्ने अधिकार दिएको छ । धारा १५८ को उपधारा ६ (ग) ले हिरासतमा रहेको व्यक्तिलाई मानवोचित व्यवहार नगरेको वा त्यस्तो व्यक्तिलाई आफन्तसँग वा कानुन व्यवसायीमार्फत भेटघाट गर्न नदिएको भन्ने उजुरी परेमा वा जानकारी हुन आएमा छानबिन गरी त्यस्तो हुनबाट रोक्न सम्बन्धित अधिकारीलाई आवश्यक निर्देशन दिने अधिकार महान्यायाधिवक्तालाई सुम्पेको छ । जसअनुसार महान्यायाधिवक्ताको कार्यालयले हरेक वर्ष कारागार र हिरासत कक्षहरूको अनुगमन गर्दै आएको छ । मानवअधिकार आयोगलाई पनि हिरासत कक्षको अनुगमन गर्ने र तत्कालै पीडितलाई उद्धार गर्नेसम्मको अधिकार र पहुँच छ । तर अनुगमनपछि महान्यायाधिवक्ताको कार्यालय र मानवअधिकार आयोगले सार्वजनिक गरेका प्रतिवेदनमा हिरासतमा भएका यातना वा मृत्युका घटनाबारे टिप्पणी देखिँदैन, कारागारमा भौतिक पूर्वाधारको अभाव मात्र औंल्याइएको देखिन्छ ।"
एपेक्स कलेजमा केएमजीको लगानी,"(काठमाडौं)  कान्तिपुर मिडिया ग्रुप (केएमजी) ले एपेक्स कलेजमा लगानी गरेको छ । कलेजमा अध्ययनरत विद्यार्थीलाई अतिरिक्त अवसर उपलब्ध गराउने उद्देश्यसहित लगानी गर्ने निर्णय लिइएको केएमजीकी कर्पोरेट रिलेसन म्यानेजर नीति बस्नेतद्वारा जारी विज्ञप्तिमा जनाइएको छ । केएमजीले उच्चकोटिको प्रतिबद्ध शैक्षिक संस्था एपेक्स कलेजसँग सहकार्य गर्न थालेको सुनाउन पाउँदा हामीलाई खुसी लागेको छ, विज्ञप्तिमा भनिएको छ, सन् २००० देखि सञ्चालित एपेक्स कलेज देशविदेशमा अनुभव प्राप्त ३२ जना पूर्णकालीन प्राध्यापक एवं ३८ जना व्यवस्थापकीय कर्मचारीसहितको सशक्त टिम रहेको आफ्नो क्षेत्रको प्रतिष्ठित संस्था हो ।अघिल्लो साता मात्र केएमजीको भगिनी कम्पनी एमएनएस नेक्स्ट भेन्चर कर्पले यससँग एक सम्झौता गरी एपेक्स कलेज स्टार्टअप सेन्टर बनाउन १ करोड रुपैयाँको कोष खडा गर्ने निर्णय लिएको विज्ञप्तिमा उल्लेख छ । यो धनराशि कलेजका विद्यार्थी एवं पूर्वविद्यार्थीहरूको नवीन सोचमा आधारित परियोजनालाई सघाउन उपयोग गरिनेछ, विज्ञप्तिमा भनिएको छ, एपेक्सबाट दीक्षित विद्यार्थीलाई प्रतिष्ठित उद्योगप्रतिष्ठानहरूले प्राथमिकतासाथ रोजगारीमा लिने प्रबन्ध मिलाउन यसबीचमा छुट्टै समझदारीपत्रमा पनि हस्ताक्षर गरिँदै छ । एपेक्सका उत्कृष्ट विद्यार्थीलाई व्यावहारिक ज्ञान आर्जनका लागि पेड इन्टर्नसिपमा पठाउने तथा त्यहीँबाट नियमित काममा राख्न सकिने व्यवस्था मिलाइने जनाइएको छ । हाम्रा विद्यार्थीहरूको क्षमता अभिवृद्धिको वातावरण बनाउन एपेक्सभित्र चाँडै नै बिजनेस इन्टेलिजेन्स सेन्टरको स्थापनाका साथै मार्केटरिसर्च र प्रकाशनको काम पनि थालिनेछ, विज्ञप्तिमा भनिएको छ, यो सेन्टरले नियमित रूपमा विभिन्न उद्योगप्रतिष्ठानमा आधारित केस स्टडी पनि गर्नेछ, जो उद्यमी, व्यवसायी, बजार अध्येतादेखि परिवर्तनका वाहकसम्म सबैलाई निकै उपयोगी हुनेछ ।एपेक्सले पेपरलेस अर्गनाइजेसन बनाइसकेको पनि जनाइएको छ । यसले आफ्नो प्राज्ञिक प्रशासन, परीक्षा, पुस्तकालय, लेखा, वित्तीय प्रबन्ध आदि ईआरपी सोलुसनमार्फत व्यवस्थापन गर्दै आएको छ । एपेक्सले हालैको कोभिडका कारण लकडाउन हुँदा जस्तो प्रतिकूल परिस्थिति आउँदासमेत सहज ढंगले कक्षा सञ्चालन गर्न र विद्यार्थीले चाहेका बेला पुनः कक्षा लिन मिल्ने सिस्टम बनाउन चाँडै नै डिजिटल एपेक्स विङ पनि स्थापना गर्दै छ, विज्ञप्तिमा भनिएको छ ।एपेक्सले विश्वका विख्यात विश्वविद्यालयहरूसँग सहकार्य गरी आफ्ना विद्यार्थीका निम्ति नियमित रूपमा लेक्चर सिरिजसमेत सञ्चालन गर्ने जनाइएको छ । अहिले एपेक्स मुलुकभित्र र बाहिरका विभिन्न प्रतिष्ठित संस्था एवं विभिन्न क्षेत्रमा क्रियाशील ४ हजारभन्दा बढी पूर्वविद्यार्थीको साझा पहिचान बनिसकेको छ, विज्ञप्तिमा भनिएको छ, हामीले उनीहरू सबैलाई एपेक्स एलुम्नाई एसोसिएसनको बृहत्तर छाताभित्र समेट्ने योजना बनाएका छौं, ताकि त्यो एकअर्काका अनुभव साट्ने र नयाँ कामको थालनी गर्ने एउटा माध्यम बनोस्, नवउत्प्रेरणाको थलो बनोस् ।"
१२ वर्षमा पनि काम नसकिएपछि हुलाकीमा समय थपिँदै,"(काठमाडौं)  गौरवको आयोजनाका रुपमा रहेको हुलाकी राजमार्ग निर्माणको म्याद दुई वर्ष थपिने भएको छ । १२ वर्षमा पनि निर्माण नसकिएपछि आयोजनाको म्याद थप्न लागिएको हो । डेढ वर्ष समय बाँकी भए पनि उक्त समयमा काम नसकिने देखिएको आयोजनाले जनाएको छ । यसअनुसार आयोजनाको म्याद आर्थिक वर्ष २०८१८२ सम्म पुर्याइनेछ । काम ढिलाइ हुनुको मुख्य कारण कोभिडको प्रभाव रहेको आयोजनाको दाबी छ । आयोजनाको भौतिक प्रगति अहिलेसम्म ६८ दशमलव ५ प्रतिशत छ । अझै ३२ प्रतिशत निर्माणको काम बाँकी छ । आर्थिक वर्ष २०६६६७ बाट निर्माण थालिएको राजमार्गको काम २०७९८० भित्र काम सक्नुपर्ने हो । कोभिडकै कारण निर्माणको समय दुई वर्ष पछि धकेलिएको आयोजनाका निर्देशक धर्मेन्द्रकुमार झाले बताए । कोभिडको समयमा काम गर्न पाइएन, उनले भने, त्यसैले आयोजनाको पुनरावलोकन गर्दा दुई वर्ष समय थप्नुपर्ने देखियो । केही पुलको ठेक्का तोडेर नयाँ गरिँदै छ । निकुञ्ज क्षेत्रको सडक निर्माण अझै बाँकी छ, तिनमा ठेक्का हुन नसकेको उनले जानकारी दिए । २ सय ५० पुलमध्ये १ सय बनिसकेका छन् । १४ वटा पुल चालु आर्थिक वर्षमा निर्माण सकिने उनको भनाइ छ । केहीको ठेक्का प्रक्रिया जारी छ । ६५ वटा पुलको ठेक्का गर्न बाँकी छ, उनले भने, सबैभन्दा ठूलो पुल सर्लाही र रौतहट जोड्ने हो । केही स्थानमा सुरुमा पुल बनाउन लागिएको भए पनि खोलाले धार बदलेपछि पुल बनाउने ठाउँ पनि परिवर्तन गर्नुपर्ने अवस्था रहेको आयोजनाले जनाएको छ । चितवनको गोलाघाटस्थित नारायणी नदीमा बनाउन लागिएको पुलको पुरानो ठेक्का तोडिसकिएकाले नयाँ कहाँबाट बनाउने भन्नेबारे निर्णय भइनसकेको उनको भनाइ छ । उक्त राजमार्गअन्तर्गत नै पर्ने कमला नदीको पुल बर्खामा भत्किएकाले ठेक्का सम्झौताअनुसार निर्माण कम्पनीले नै बनाउनेछ । यसको ठेक्का लुम्बिनीपप्पु जेभिले लिएको र उसले नै आफ्नै खर्चमा प्रतिस्थापन गर्नुपर्ने निर्देशक झाले बताए । राजमार्गको दूरी १८५७ दशमलव ४२ किमि छ । यसमध्ये ८८२ दशमलव ४२ किमि सहायकमार्ग पर्छ । अहिलेसम्म करिब ८ सय किमि सडक मात्र निर्माण भएको छ । डेढ सय किमि सडक चालु आर्थिक वर्षमा निर्माण भइसक्ने उनको दाबी छ । चितवन, बाँके, बर्दिया र शुक्लाफाँटा राष्ट्रिय निकुञ्ज खण्डमा सडक निर्माण हुन सकेको छैन । सबैतिर गरेर ३ सय किमि सडकको ठेक्का निकाल्न बाँकी रहेको र अन्य सडकको ठेक्का भएको आयोजनाले जनाएको छ । चालु आर्थिक वर्षका लागि ६ अर्ब ३१ करोड ३३ लाख रुपैयाँ बजेट विनियोजन भएको छ । चालु आर्थिक वर्षको पाँच महिना बित्दा दुई अर्ब रुपैयाँ खर्च भइसकेको आयोजनाको भनाइ छ । चालु आर्थिक वर्षमा विनियोजित रकमभन्दा बढी काम हुनेछ, झाले भने । आयोजनाको लागत अनुमान ६५ अर्ब २० करोड रुपैयाँ छ । भारतीय अनुदानतर्फ ८ अर्ब रुपैयाँ र बाँकी ५७ अर्ब नेपाल सरकारको रहने आयोजनाले जनाएको छ । अहिलेसम्म निर्माणमा भारतीय अनुदानतर्फ ६ अर्ब ७० करोडसहित ४५ अर्ब ८३ करोड रुपैयाँ खर्च भइसकेको छ । भारतीय अनुदानतर्फ भएका १४ ठेक्कामध्ये १० वटाको निर्माण सम्पन्न भएर हस्तान्तरण भइसकेको छ । चार वटाको निर्माण जारी रहेको आयोजनाले बताएको छ । सुरुमा भारत सरकारबाट सञ्चालित आयोजनामा उतैबाट निर्माण व्यवसायी र कन्सल्टेन्ट आएर काम गरेका थिए । तर भारतीय निर्माण व्यवसायी काम अलपत्र पारेर हिँडेपछि ढाँचा परिवर्तन गरिएको थियो । उक्त राजमार्ग तराईका २० वटा जिल्ला भएर जान्छ । यो राजमार्गबाट ८० लाख जनसंख्या प्रत्यक्ष रूपमा लाभान्वित हुने आयोजनाले जनाएको छ ।"
अदालतले पुनर्बहाली गरेका स्वरोजगार कोष उपाध्यक्ष मन्त्रालयमा तानिए,"(काठमाडौ)  सरकारले युवा तथा साना व्यवसायी स्वरोजगार कोषको कार्यकारी उपाध्यक्षबाट हटाइएका देवराज रोकालाई सर्वोच्च अदालतले पुनर्बहाली गरे पनि उनी पुनः मन्त्रालय तानिएका छन् । पूर्वप्रधानमन्त्री केपी शर्मा ओलीले नियुक्ति दिएका रोकालाई मन्त्रिपरिषद् बैठकले हटाउने निर्णय गरेको थियो । त्यसपछि रोक्का रिट निवेदन लिएर सर्वोच्च अदालत पुगेका थिए । अदालतले उनको पक्षमा अन्तरिम आदेश जारी गरेको थियो । त्यसपछि रोकालाई युवा तथा खेलकुद मन्त्रालयमा काजमा तानिएको छ । रोकाले मंगलबार पत्रकार सम्मेलन गरी पुनः अदालत जाने जनाएका छन् । कोषको नियमावलीअनुसार कार्यकारी उपाध्यक्ष र कार्यकारीलाई मन्त्रालयमा तान्न मिल्दैन । तर राजनीतिक पूर्वाग्रह राखियो, मन्त्रीस्तरीय निर्णयबाट मन्त्रालय तान्ने निर्णय मान्य छैन, पत्रकार सम्मेलनमा उनले भने, यो मुद्दा उपाध्यक्षको मात्रै होइन, आमबेरोजगार युवाको हो । अब म फेरि अदालत जान्छु ।कोषबाट ऋण रकम लगेर दुरुपयोग गर्ने २४५ वटा सहकारीका पदाधिकारीको घरजग्गा आफूले रोक्का गरिदिएको रोकाले बताएका छन् । त्यसमध्ये ९० प्रतिशत माओवादी पार्टीनिकट सहकारी रहेछन्, उनको आरोप छ, त्यसपछि मलाई हटाइयो । मेरो काममाथि पूर्वाग्रह राखेर मलाई हटाइएको हो ।रोकालाई ओली नेतृत्वको अघिल्लो सरकारले २०७७ भदौ १ मा नियुक्त गरेको थियो । कोष (सञ्चालन) नियमावली, २०७७ को नियम ९ को उपनियम (६) बमोजिम रोकालाई चार वर्षका लागि नेपाल सरकारको राज्यमन्त्रीसरहको सुविधा पााउने गरी नियुक्ति गरेको थियो । ओली सरकार परिवर्तन भएर शेरबहादुर देउवाको नेतृत्वमा बनेको सरकारले २०७८ कात्तिक १ मा उनलाई कोषबाट हटाएको थियो । मन्त्रिपरिषद् बैठकले कोषको नियम २०७७ को नियम ९ को उपनियम (८) बमोजिम हटाउने निर्णय गरेको थियो ।रोकाले कार्यालयमै बसेर सरकारीभन्दा पार्टीको काम गरेको, सार्वजनिक कार्यक्रमहरूमा एमालेको राजनीति गर्ने मान्छे भन्दै हिँडेकोलगायत उजुरी मन्त्रालयमा परेको थियो । सोही उजुरीका आधारमा रोकालाई स्पष्टीकरण सोधिएको थियो । त्यसपछि सरकारले कात्तिक १ मा बर्खास्त गरेपछि रोका सर्वोच्च अदालत पुगेका थिए । अदालतले दुवै पक्षलाई पुस ११ गते छलफलमा बोलाउने गरी मंसिर २६ मा अल्पकालीन आदेश जारी गरेको थियो । अदालतको आन्तरिम आदेशपछि युवा तथा खेलकुदमन्त्री महेश्वरजंग गहतराजले रोकालाई पुनः मन्त्रालयमा तान्ने निर्णय गरेका हुन् । युवासम्बन्धी नीति तथा कार्यक्रम तर्जुमा, युवा स्वरोजगारका थप प्रारूप तयार गर्न र निकायहरूको सुदृढीकरण, भावी रणनीति तयार गर्न अर्को व्यवस्था नभएसम्म मन्त्रालयमा रही काजमा खटाइएको छ, मन्त्रालयले पुस ५ गते पठाएको पत्रमा भनिएको छ । तर मन्त्रीको निर्णयबाट आफू असन्तुष्ट रहेको रोकाले बताए । २०६५ सालमा माओवादी सत्तामा रहेका बेला बिदेसिने युवालाई रोक्न र स्वदेशमै उद्यमशीलता विकास गर्न बिनाधितो ऋण दिने गरी कोषको स्थापना भएको थियो । कोषले बेरोजगार युवालाई प्रतिव्यक्ति बिनाधितो २ लाख रुपैयाँसम्म आवधिक ऋण उपलब्ध गराउँदै आएको छ । हालसम्म ८१ हजारले बिनाधितो ऋण पाएका छन् । चालु आर्थिक वर्षमा पनि १२ हजारलाई बिनाधितो ऋण दिने लक्ष्य छ । पुससम्म ४ हजारलाई बिनाधितो ऋण उपलब्ध गराउने लक्ष्य रहेकामा करिब २८ सयलाई दिइसकिएको कोषले जनाएको छ ।"
खाडी जाने श्रमिकलाई निगमको सस्तो टिकट,"काठमाडौं (कास) नेपाल वायुसेवा निगमले श्रम भिसामा काठमाडौंबाट कतार, दुबई र मलेसिया जाने नेपालीलाई प्रत्येक उडानमा ४० वटा सस्तो दरका टिकट दिने भएको छ । पर्यटन मन्त्रालय सम्हालेको २ महिनापछि मंगलबार नेपाल वायुसेवा निगम पुगेका पर्यटनमन्त्री प्रेमबहादुर आलेले श्रम गन्तव्यमा जाने श्रमिकलाई प्रत्येक उडानमा ४० वटा सस्तो टिकट दिन निर्देशन दिएका हुन् ।४०५० डिग्रीमा रगतपसिना बगाउन जाने नेपाली कामदारलाई भिसा र पासपोर्ट ल्याई निगममा आएमा सस्तो टिकट दिनू, मन्त्री आलेले निगम मुख्यालयमा आयोजित कार्यक्रममा भने, निगमबाट दुई साताअघि सस्तो दरको टिकट २० हजार रुपैयाँमा किनेर ४० हजार रुपैयाँमा बिक्री गर्ने ट्राभल एजेन्सीलाई चाहिँ नदिनू । सस्तोमा श्रमिकलाई टिकट दिने काम सुरु भइसकेको निगमअन्तर्गत वाणिज्य विभागका निर्देशक जनक कालाखेतीले जनाए ।"
नेपाली वैज्ञानिकलाई अर्ली करिअर अवार्ड,"(काठमाडौं)  नेपाली युवा वैज्ञानिक सुरेन्द्र अधिकारीलाई अमेरिकन जिओफिजिकल युनियन (एजीयू) ले यस वर्षको अर्ली करिअर अवार्ड प्रदान गरेको छ । लमजुङ राइनासका अधिकारी अन्तरिक्षसम्बन्धी अमेरिकी निकाय (नासा) को क्यालिफोर्नियास्थित जेट प्रोपल्सन ल्याब्रोटरीमा कार्यरत छन् । उनले हिमनदी र जिओडेसिस्ट (पृथ्वीको गुरुत्त्वाकर्षण, आकार र गति) का बारेमा अध्ययन गर्दै आएका छन् । पृथ्वीको स्थल र समुद्री सतहबीच हुने अन्तर्क्रिया र हिमनदीको विषयमा अधिकारीले गर्दै आएको अनुसन्धान प्रभावकारी रहेको नासाले बताएको छ । एजीयूले हरेक वर्ष विभिन्न शीर्षकमा अवार्डका लागि मनोनयन माग्छ । विद्यावारिधि गरेको १० वर्ष नपुगेको र ४० वर्ष नकाटेका युवा वैज्ञानिकलाई एजीयूले यो अवार्ड प्रदान गर्छ । १ सय २ वर्षअघि स्थापना भएको यो संस्थामा जिओफिजिक्सका साथै पृथ्वी र अन्तरिक्ष विज्ञानको धेरै क्षेत्रका ६२ हजार वैज्ञानिक सदस्य रहेका छन् । ३८ वर्षका अधिकारीले २०७३ सालको एउटा खोजपछि विश्वभर चर्चा पाएका थिए । त्यो खोजमा एरिक आइविङ्ससँग मिलेर पृथ्वीको उत्तरी ध्रुवले ठाउँ परिवर्तन गरिरहने कारण पत्ता लगाएका थिए । सन् १८९९ देखि नै वैज्ञानिकहरूले ध्रुव र त्यसका चाललाई स्पष्टसँग मापन गर्दै आएका थिए । यो एक दशकमा ध्रुव कहिले पूर्व र कहिले पश्चिममा ढल्किँदै आएको छ, घडीको पेन्डुलमजस्तै । अधिकारी नेतृत्वको अनुसन्धानले यो रहस्य सुल्झाएको थियो । जलवायु परिवर्तनका कारण उत्तरदक्षिण ध्रुवमा तीव्र रूपमा पग्लिँदै गएका हिउँ, सुक्दै गएका क्यास्पियन सी र दक्षिण एसियामा गहिरिँदो खडेरी समस्या उत्तरी ध्रुव पूर्वतर्फ सर्नुको मुख्य कारण हो । भूमध्ये रेखाबाट ३० देखि ६० डिग्री अक्षांश क्षेत्रमा तौलमा आउने परिवर्तनले ध्रुवका दिशा र गतिमा हुने परिवर्तनले सबैभन्दा बढी प्रभावित गरेको उनको अनुसन्धानको निष्कर्ष थियो । यस भूभागमा ठूलो बाँध बनाएर पानी जम्मा गर्ने हो भने केही न केही परिणाममा त्यसले पृथ्वीका गतिलाई फरक पार्छ भन्ने अध्ययनको निष्कर्ष थियो । लमजुङबाट काठमाडौं, धरान, बेल्जियम, क्यानडा हुँदै अमेरिका पुगेका अधिकारी मंगल ग्रह र बृहस्पतिको उपग्रह युरोपको अनुसन्धानमा पनि संलग्न रहे । उनको मुख्य अनुसन्धानको विषय भार एक स्थानबाट अर्कोमा सर्दा त्यसले ल्याउने परिवर्तन कस्तो हुन्छ भन्ने हो ।"
बाँदरझुलावासीका बासिन्दासँग तीनबुँदे सहमति,"काठमाडौं (कास) लालपुर्जा दिनुपर्ने, राष्ट्रिय निकुञ्जबाट भोग्नुपरेको समस्याको सम्बोधन हुनुपर्नेलगायतका माग राखेर आन्दोलनरत चितवनको माडी९, बाँदरझुलाका बासिन्दासँग मंगलबार राष्ट्रिय भूमि आयोगले तीनबुँदे सहमति गरेको छ । बाँदरझुलावासीले आइतबार काठमाडौं आएर आन्दोलन थालेका थिए । सहमतिको पहिलो बुँदामा बाँदरझुलामा राष्ट्रिय भूमि आयोगले २०७८ फागुन मसान्तसम्म भूमिहीन दलित, भूमिहीन सुकुम्बासी र अव्यवस्थित बसोबासीको लगत संकलन र जग्गा नापजाँचको सूचना निस्केपछि लगत संकलनको निवेदन दिएकै दिन नापजाँचको निस्सा वितरण गरिसक्ने उल्लेख छ । बाँदरझुलामा विद्युत् पुर्याउन विद्युत् प्राधिकरणले भूमिका खेल्ने र उक्त काममा भूमि व्यवस्था, सहकारी तथा गरिबी निवारण मन्त्रालयले सहयोग गर्ने अर्को सहमति छ । सहमतिको तेस्रो बुँदा राष्ट्रिय निकुञ्जको व्यवहारबाट स्थानीयले पाइरहेको दुःख समाधान गर्ने विषयमा केन्द्रित छ । उक्त बुँदामा बाँदरझुलामा खेतीपाती गर्न ट्र्याक्टरको प्रयोग गर्न नदिइएको समस्या समाधान गर्न वन तथा वातावरण मन्त्रालय र अन्य सरोकारवाला निकायले सहजीकरण गरिदिने उल्लेख छ ।"
बजारमा भिभोको वाई १५ एस,"काठमाडौं (कास) स्मार्टफोन ब्रान्ड भिभोले बजारमा नयाँ ब्रान्ड वाई १५ एस ल्याएको छ । वाई १५ एस स्मार्टफोन शक्तिशाली र लामो समयसम्म टिक्ने गरी बनाइएको कम्पनीको दाबी छ । यसमा ५००० एमएएच ब्याट्री, साइड माउन्टेड फिंगरप्रिन्ट टेक्नोलोजी र डुअल एआई क्यामेरा छ । शक्तिशाली ह्यान्डसेट रुचाउने नयाँ पुस्ताका लागि यो स्मार्टफोन उपयोगी छ । यसको मूल्य १९ हजार ९ सय ९९ रुपैयाँ तोकिएको छ ।"
डाबरले वीरलाई दियो २५ लाखका सामान,काठमाडौं (कास) नेपालको स्वास्थ्य पूर्वाधार विकासमा सघाउने उद्देश्यले डाबर नेपालले वीर अस्पताललाई २५ लाख रुपैयाँ बराबरको चिकित्सा उपकरण सहयोग गरेको छ । सघन उपचारका लागि ती उपकरण हस्तान्तरण गरिएको कम्पनीले बताएको छ । वीर अस्पताल परिसरमा सोमबार आयोजित एक कार्यक्रममा अस्पतालका निर्देशक प्राडा भूपेन्द्रकुमार बस्नेतलाई चेक हस्तान्तरण गरियो ।
नेपाल लाइफ इन्स्योरेन्सको नयाँ अभियान,काठमाडौं (कास) नेपाल लाइफ इन्स्योरेन्स कम्पनीले जीवन बिमा व्यवसायमा देशकै एक नम्बर पोजिसनमा रहेको दाबी गरेको छ । कम्पनीले विभिन्न सूचकलाई आधार मान्दै यस्तो दाबी गरेको हो । चालु आर्थिक वर्ष २०७८७९ को पहिलो त्रैमास अन्त्यसम्म कम्पनीसँग ११८७६ अर्बको सर्वाधिक जीवन बिमा कोष छ । त्यस्तै २९ लाख ८३ हजार १६ सर्वाधिक बिमालेख जारी भएको र ४०५० अर्बको सर्वाधिक दाबी भुक्तानी गरिएको कम्पनीले जनाएको छ ।
राजनीतिक स्वार्थले संसद् बन्धक,"(काठमाडौं)  सत्तापक्ष र प्रमुख प्रतिपक्ष दलको स्वार्थका कारण संसद् बन्धक बनेको छ । प्रमुख प्रतिपक्ष दल एमालेको अवरोध र सरकारको अकर्मण्यताका कारण कोरोना भाइरसको नयाँ भेरिएन्ट नियन्त्रणलगायत जनसरोकारका विषय ओझेलमा परेका छन् । सत्तापक्ष र प्रतिपक्षको हठका कारण संसद् विरोध प्रदर्शन गर्ने थलोजस्तो देखिएको छ । एमालेले यसअघिका १४ बैठकमा जस्तै मंगलबार पनि प्रतिनिधिसभा बैठक अवरुद्ध गर्यो । बैठक सुरु हुनासाथ एमाले सांसद वेलमा पुगेर सभामुखविरुद्ध नाराबाजी गरिरहनु नियमित कर्म भएको छ । मंगलबारको बैठकले भने नाराबाजी भइरहेकै बेला यौन हिंसाविरुद्धका केही ऐनलाई संशोधन गर्ने अध्यादेश र फौजदारी कसुर तथा फौजदारी कार्यविधिसम्बन्धी केही ऐन संशोधन गर्ने अध्यादेश स्वीकृत गर्यो । अब सरकारलाई यी दुई अध्यादेशको प्रतिस्थापन विधेयक ल्याउने बाटो खुलेको छ । एमालेले सभामुखप्रति असन्तुष्टि जनाउँदै सुरु गरेको अवरोध मंगलबारसम्म १५ औं बैठक हो । संसद्को नवौं अधिवेशन ५ घण्टा ४० मिनेट चलेको थियो । यो पूरै समय एमाले सांसदहरूले विरोध गरेका थिए । अवरोधका बीच बजेटसम्बन्धी तीन विधेयक भने पारित भए । त्यस्तै, मंसिर २८ देखि सुरु भएको दसौं अधिवेशनमा मंगलबारसम्म दुई वटा बैठक ५२ मिनेट चल्यो । योसँगै एमालेले संसद्मा साढे ६ घण्टा वेलमा उभिएर बैठक अवरुद्ध गरिसकेको छ ।पार्टीले निलम्बन सिफारिस गरेका १४ सांसदलाई सभामुखले बचाउ गरेको भन्दै एमालेले संसद् बैठक अवरोध गर्दै आइरहेको हो । बैठक चल्न दिन एमालेले दुई वटा सर्त अघि सारेको छ, सभामुखले निलम्बनको सूचना टाँस्नुपर्ने र सभामुखले राजीनामा गर्नुपर्ने । दुईमध्ये एउटा सर्त पूरा भयो भने हामी संसद् बैठक अवरोध गर्दैनौं, एमालेका प्रमुख सचेतक विशाल भट्टराईले भने । सभामुख अग्निप्रसाद सापकोटा भने एमालेले राखेको कुनै पनि सर्त मान्न तयार छैनन् । अदालतमा विचाराधीन मुद्दाको न्यायिक निरूपणमा प्रतिकूल असर पर्ने गरी एमालेले संसद् अवरुद्ध गरिरहेको सभामुखको आरोप छ । बैठकमा एमाले सांसदले नाराबाजीसहित अवरोध गरेपछि सापकोटाले असहमतिका विषय संसद्मै राखेर अघि बढ्न आग्रह गरे । परिस्थिति र परिवेश सधैं एकै रहँदैन । समसामयिक राजनीतिक परिस्थितिलाई राष्ट्रिय हितमा ध्यान राखी कार्यसम्पादन गर्नु र सरकारलाई गर्न लगाउनु संसद्को प्रमुख कर्तव्य पनि हो । उल्लिखित विषयवस्तु मनन गर्दै सहज रूपमा सभा सञ्चालनमा सहयोग गर्न सम्पूर्ण माननीय सदस्यहरूको ध्यानाकर्षण गर्दछु, उनले मंगलबार भने । प्रतिनिधिसभाको अर्को बैठक बुधबार १ बजे बस्दै छ । एमालेले राखेको मागको छलफलसमेत नभएपछि अवरोध निश्चित छ । बैठकमा थप चार वटा अध्यादेश स्वीकृत गराउने सम्भावित कार्यसूची संसद् सचिवालयले सार्वजनिक गरेको छ । प्रमुख प्रतिपक्ष एमालेको विरोध जारी रहेकाले अध्यादेशबाहेक नयाँ बिजनेस अघि नबढाउने सभामुखको अध्यक्षमा मंगलबार बसेको कार्य व्यवस्था परामर्श समितिको बैठकमा सत्तारूढ दलहरूले सहमति गरेका छन् । संसद्मा प्रतिपक्षको विरोध भएका बेला कुनै पनि बिजनेस अघि बढाउनु उपयुक्त होइन तर विगतमा कांग्रेसले अवरोध गर्दा एमाले नेतृत्वको सरकारले अध्यादेश अघि बढाएको अभ्यास भएकाले अहिले अध्यादेश अघि बढाउने सहमति भएको छ, माओवादी केन्द्रका सचेतक देव गुरुङले भने, थप नयाँ बिजनेसचाहिँ अघि बढ्दैन । एमाले सांसद शेरबहादुर तामाङले सत्ता पक्षले संसद् अवरोध गरिरहेको आरोप लगाए । एमालेले संसद् चलाउन सत्ता पक्ष र प्रतिपक्षबीचको वार्ता चाहे पनि सत्ता पक्ष वार्ता नगरी पेलेर जाने मुडमा रहेको उनको भनाइ छ । एमाले अझै वार्ता र छलफलको पक्षमा रहेकाले राष्ट्रिय मुद्दामा छलफलबाट निष्कर्ष निकालेर जान सकिन्छ, उनले भने । तत्कालीन प्रधानमन्त्री केपी शर्मा ओलीले संसद् विघटन गर्नु उचित भएको पुष्टि गर्न एमालेले संसद् अवरुद्ध गरिरहेको सत्तारूढ दलको आरोप छ । सत्तारूढ दलको आरोपलाई मान्ने हो भने एमालेले आफ्नो मुद्दा स्थापित गराउन संसद्लाई बन्धक बनाएको देखिन्छ । प्रमुख प्रतिपक्षी दल एमालेले महिनौंसम्म सार्वभौम प्रतिनिधिसभालाई बन्धक बनाउनु कस्तो लोकतान्त्रिक अभ्यास हो ? के यही हो उसको जबज ? सत्तारूढ दल जसपाका राष्ट्रिय परिषद् अध्यक्ष बाबुराम भट्टराईले ट्वीटमा लेखेका छन् । सत्तारूढ दलले पनि संसद्लाई प्रयोगशाला बनाएका छन् । संसद्मा विचाराधीन विधेयक फिर्ता लिएर सरकार आफ्नो स्वार्थ पूरा गराउन लागिरहेको कतिपय बताउँछन् । कर्मचारी व्यवस्थापनका लागि नभई नहुने संघीय निजामती कर्मचारीसम्बन्धी विधेयक संसदीय समितिले दुई वर्षभन्दा बढी लगाएर पारित गरी सदनमा पठाइसकेको थियो । संसद्बाट टुंग्याउनुपर्नेमा सरकारले फिर्ता लिएपछि अब फेरि शून्यबाट प्रक्रिया अघि बढ्नेछ । सरकारले यो विधेयक फिर्ता लिएर ठूलो गल्ती गरेको छ, संसद् सचिवालयका एक उच्च कर्मचारीले भने, सदनमा रहेकै बेला पनि अध्यादेश ल्याउन सक्थ्यो । फिर्ता लगेर पनि न अध्यादेश ल्याउन सक्यो न त फेरि नयाँ विधेयकका रूपमा अघि ल्याउन सकेको छ । सरकारले संसद्मा विचाराधीन अवस्थामा रहेको रेलसम्बन्धी विधेयक, संघीय निजामती सेवा विधेयक, यौन हिंसाविरुद्धका केही ऐनलाई संशोधन गर्ने विधेयक र फौजदारी कसुर तथा फौजदारी कार्यविधिसम्बन्धी केही ऐन संशोधन गर्ने विधेयक फिर्ता लिएको थियो । संसद् अधिवेशन अन्त्य भएपछि निजामतीबाहेकको विधेयकलाई अध्यादेशका रूपमा ल्याएको हो । यही अध्यादेशलाई मंसिर २८ को बैठकमा पेस गरेर मंगलबार संसद्बाट स्वीकार भएको हो । अब सरकारलाई अध्यादेशमा भएको प्रावधानलाई प्रतिस्थापन विधेयक ल्याउने बाटो खुलेको छ । सरकारले संसद्लाई कतिसम्म पंगु बनाउँछ भन्ने अर्को उदाहरण आठौं अधिवेशनको अन्तिम दिन चलेको बैठकलाई पनि लिन सकिन्छ । सरकारले संसद्को आठौं अधिवेशन साउन ३२ मा अन्त्य गर्यो । त्यही दिनको बैठकमा सभामुख सापकोटाले अफगानिस्तानमा रहेका नेपालीबारे संसद्लाई जानकारी दिन सरकारलाई रुलिङ गरे । बैठक चलिरहेकै बेला सरकारको सिफारिसमा राष्ट्रपति विद्यादेवी भण्डारीले संसद् अधिवेशन अन्त्य गरेको सूचना संसद्मा आइपुग्यो । त्यही पत्र सुनाएर बैठक अन्त्य गरे । संसद्को दसौं अधिवेशन आह्वान गर्ने सरकारको निर्णय राष्ट्रपति कार्यालय पुगेपछि मात्रै संसद्का पदाधिकारीले थाहा पाएका थिए । अहिले सरकारले संसद् कहिले अन्त्य हुन्छ, कहिले आह्वान गर्ने भनेर हामीसँग छलफल नै गर्दैन, एक पदाधिकारीले भने, उसले संसद्लाई खेलौनाजसरी प्रयोग गरिरहेको छ । आफ्नो स्वार्थ पूरा गर्न बैठक बोलाउँछ, विरोध हुने भयो भने विघटन गर्नेदेखि अधिवेशन अन्त्य गर्नेसम्मको काम गरिरहेको छ । संसद् अधिवेशन खासगरी वर्षे अधिवेशन वैशाखमा र हिउँदे पुसमाघमा बस्ने अभ्यास थियो । २०७८ मा भने ४ वटा अधिवेशन आह्वान भइसकेको छ । सरकारको पछिल्लो गतिविधिले कार्यपालिका र व्यवस्थापिकाको शक्ति सन्तुलनसमेत भत्काउने काम भइरहेको विज्ञहरू बताउँछन् । संसद्लाई प्रतिष्ठाको लडाइँको थलोका रूपमा स्थापित गर्न दलहरूले संसद् बन्धक बनाएको पूर्वसभामुख तारानाथ रानाभाटले बताए । संसद् जनताको आवाज उठाउने सर्वोच्च निकाय हो । यही ठाउँ झगडा गर्ने र आफ्नो स्वार्थ पूरा गर्ने थलोका रूपमा विकास भइरहेको छ, उनले भने, अब दलहरूले यो ठाउँलाई मुलुकको शान्ति व्यवस्था कायम गर्न प्रयोग गर्नुपर्छ । आन्दोलन र विरोध कार्यक्रम गर्दा बदनाम भइसक्यो । पार्टीले आपसमा सहमति गरेर निकास निकाल्नुपर्छ । सत्तापक्षका नेता, प्रधानमन्त्री, प्रमुख प्रतिपक्षका नेता र सभामुख बसेर सहमतिको सूत्र खोज्नुपर्ने उनको सुझाव छ । उहाँहरू तीन जनाले जनताको प्रतिष्ठा जोगाउनुपर्छ । संसद् अवरोधका कारण प्रतिनिधिसभामा ४० भन्दा बढी विधेयक अघि बढ्न सकेका छैनन् । राष्ट्रिय सभाबाट पारित भई प्रतिनिधिसभाले टुंग्याउनुपर्ने विधेयकको छलफलसमेत भएको छैन ।"
गठबन्धनमा सत्ता साझेदार दल ढुक्क,"(काठमाडौं)  प्रधानमन्त्री शेरबहादुर देउवाले एमसीसीसँगको अनुदान सम्झौता अनुमोदन प्रक्रिया अघि बढाउन देखाएको अग्रसरताका कारण गठबन्धनको भविष्यप्रति नै संशय व्यक्त भइरहेका बेला सत्ता साझेदार दल माओवादी केन्द्र र एकीकृत समाजवादीले अप्रिय स्थिति नआउने विश्वास राखेका छन् । माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपाल दुवैले गठबन्धन नतोड्ने विश्वास देउवाबाट पाइसकेको दाबी गरेका छन् । प्रधानमन्त्री देउवाले एमसीसी सकेसम्म चाँडै संसद्बाट अनुमोदन गराउन चाहे पनि राष्ट्रिय चासोको विषय सम्बोधन गरेर केही ढिला मात्रै अगाडि बढाउनुपर्नेमा माओवादी केन्द्र र एकीकृत समाजवादीले जोड दिइरहेका बेला सत्ता गठबन्धनकै भविष्यप्रति संशय उब्जिएको हो । सत्ता साझेदार दलहरूमाथि दबाब बनाएर एमसीसी संसद्बाट अनुमोदन गराउन सकिने बुझाइमा रहे पनि प्रधानमन्त्री देउवाले गठबन्धन नै भत्काएर एक्लै हिँड्ने मनस्थिति बनाइनसकेको कांग्रेसकै नेताहरू बताउँछन् । एमालेको सहयोगमा एमसीसी अनुमोदन गराउने गरी देउवाले गठबन्धन तोडे पनि अन्य दलले संसद्मा अवरोध गर्न सक्ने उनीहरूको बुझाइ छ । गठबन्धन भत्किए माओवादी केन्द्र, एकीकृत समाजवादी र जसपा विपक्षी बेन्चमा पुग्नेछन् । सभामुखले एमसीसी अगाडि बढाउन सर्त राखेकाले पनि गठबन्धन तोडिँदैमा एमसीसी अनुमोदन भइहाल्ने निश्चित छैन, एकीकृत समाजवादी पार्टीका एक पदाधिकारीले भने । विश्लेषक पुरञ्जन आचार्य प्रधानमन्त्री देउवाले पाँचदलीय गठबन्धन तोडेर केपी शर्मा ओलीसँग हातेमालो गर्ने सम्भावना देख्दैनन् । चुनावमा कांग्रेसको मुख्य प्रतिस्पर्धा एमालेसँगै छ, उनले कान्तिपुरसँग भने, राजनीतिको सामान्य जोडघटाउ बिर्सिएर हालको गठबन्धनलाई धरापमा पारेर देउवाजीले एमसीसी सम्झौता अनुमोदन गर्ने आँट गर्नुहुन्छ भन्ने लाग्दैन । राजनीतिक विश्लेषक श्याम श्रेष्ठ पनि एमसीसीकै कारण देउवाले गठबन्धन भत्काउने जोखिम नलिने बताउँछन् । हुन त राजनीतिमा जे पनि हुन सक्छ । तर अहिले देउवा गठबन्धन भत्काउने बाटोमा जाने सम्भावना देख्दिनँ, उनले भने । एमसीसीलाई लिएर दाहाल र नेपाललगायत नेता पूरै विरोधमा पनि छैनन् । उनीहरू फेस सेभिङ को आधारभूत विकल्पसहित यसलाई संसद्बाट अगाडि बढाउन तयार देखिन्छन् । यसैका लागि झलनाथ खनाल, नारायणकाजी श्रेष्ठ र ज्ञानेन्द्रबहादुर कार्की रहेको तीन सदस्यीय अध्ययन समिति पनि बनाएका छन् । काठमाडौंमा सोमबार भएको एक कार्यक्रममा माओवादी केन्द्रका अध्यक्ष दाहालले ओलीले जस्तो प्रस्ताव पठाए पनि प्रधानमन्त्री देउवाले गठबन्धन नतोड्ने विश्वास दिलाएको बताएका थिए । ओलीले गठबन्धन टुट्छ भने एमसीसी पास गर्न सहयोग गर्ने र कांग्रेसलाई एकलौटी सरकार चलाउन दिने सर्त राखेका रहेछन् । तर प्रधानमन्त्री तयार हुनु भएन । प्रधानमन्त्रीजीसँग मेरो छलफल भइरहेको छ, उनले भनेका थिए । सोही कार्यक्रममा एकीकृत समाजवादीका अध्यक्ष नेपालले देशको हितमा हुने गरी एमसीसी सम्झौता अगाडि बढ्ने र त्यसले गठबन्धनमा समस्या नआउने बताएका थिए । गठबन्धन तोड्ने र अर्ली इलेक्सन मा जाने एमालेको रणनीति देखिएको छ । कांग्रेसभित्र पनि संसद्मा नरहेका र मन्त्रिपरिषद्मा नसमेटिएका नेताहरू अर्ली इलेक्सन को पक्षमा देखिन्छन् । तर गठबन्धन तोडेर अर्ली इलेक्सन मा जाँदा प्रतिनिधिसभा विघटनसम्बन्धी ओलीको कदमको औचित्य पुष्टि हुने र त्यसको राजनीतिक लाभ एमालेलाई पुग्ने गठबन्धनका कतिपय नेताको बुझाइ छ । संसद्को कार्यकाल पूरा जान नसक्ने संवैधानिक र राजनीतिक जवाफ नदिएसम्म प्रधानमन्त्रीका लागि गठबन्धन तोड्न कठिन होला, माओवादी केन्द्रका एक नेताले भने । प्रतिनिधिसभाको कार्यकाल पूरा रहे देउवा अझै एक वर्ष प्रधानमन्त्री रहने देखिन्छ । चुनावमा कांग्रेसको एकल बहुमत आउँछ भन्नेमा प्रधानमन्त्री आफैंलाई शंका छ । ठूलो दल भए पनि चुनावपछि नाटकीय राजनीतिक समीकरण बने कांग्रेस विपक्षी पार्टी बन्न पनि सक्छ । पुनः प्रधानमन्त्री बन्ने सुनिश्चितता नभएसम्म देउवाजीले गठबन्धन तोड्ने जोखिम लिइहाल्नु होला, कांग्रेसका एक पदाधिकारीले भने । विश्लेषक आचार्य चुनावसम्मै गठबन्धन लिएर जाने देउवाको रणनीतिक चाल हुन सक्ने बताउँछन् । कम्युनिस्ट पार्टी फुटेका छन् । सबैभन्दा शक्तिशाली पार्टी सरकार बाहिर छ । सरकारमा बसेर चुनाव गर्दा के फाइदा हुन्छ त्यो थाहा छैन तर सरकारमा बसेर चुनावमा फाइदा लिन सकिन्छ भन्ने सबै राजनीतिक दललाई लाग्छ, उनले भने । गठबन्धनमा रहेका दलहरूले माघमा हुने राष्ट्रिय सभाको चुनावमा मिलेर जाने सहमति गरिसकेका छन् । देउवानिकट एक नेताले भने, गठबन्धन तोड्न सहज होला, त्यसपछिको परिस्थिति सहज हुन्छहुँदैन अहिले आकलन गर्न सकिँदैन ।"
प्रदेश २ मा प्रतिष्ठाको लडाइँ,"(काठमाडौंजनकपुर)  मधेसमा जन्मिएका विमलेन्द्र निधिले २०३६ सालमा २३ वर्षको उमेरमै नेपाल विद्यार्थी संघको अध्यक्ष बनेर राष्ट्रिय चर्चा बटुले । कांग्रेसको महामन्त्री, उपसभापति र सरकारको उपप्रधानमन्त्री बनेर राष्ट्रिय राजनीतिमा स्थापित भए । अहिले उनका लागि गृह प्रदेशको पार्टीनिर्वाचन ठूलो प्रतिष्ठाको विषय बनेको छ । प्रदेश २ को बुधबार हुने निर्वाचनमा निधिले प्रदेशसभा संसदीय दलका नेतासमेत रहेका भौतिक पूर्वाधार विकासमन्त्री रामसरोज यादवलाई सभापतिमा उम्मेदवार बनाएका छन् । यादवलाई शेखर कोइराला समूहले पनि समर्थन गरेको छ । मधेस मामिलाबारे जानकार राजनीतिक विश्लेषक विजय मिश्र निधिका लागि आफ्नै प्रदेशको निर्वाचन ठूलो प्रतिष्ठा बनेको बताउँछन् । हरेक राष्ट्रिय नेताका लागि आफ्नो प्रदेशमा प्रभाव कायम राख्नु प्रतिष्ठाको विषय बन्ने गर्छ, उनले भने । पार्टी महाधिवेशनमा प्रदेश २ बाट करिब ८ सय प्रतिनिधि सहभागी भएका थिए । निधिले भने देशभरबाट २ सय ५० मत मात्र ल्याए । त्यसैले प्रदेश २ मा उनले कोइराला समूहसँग मिलेर आफ्नो कमजोर धरातललाई बलियो बनाउन चाहेको मिश्रको भनाइ छ । निधिको चाहनासँग कोइराला समूहको पनि प्रतिष्ठा जोडिएको छ । निधिकोइराला समूहले सफलता पाए लाभको बढी अंश कोइरालातिर हुने मिश्र बताउँछन् । प्रदेश सभापतिका उम्मेदवार निधिनिकट भए पनि जितका लागि कोइरालाको योगदान बढी हुनेछ, उनले भने, त्यसैले कोइराला समूहले निधिको गृह प्रदेशमा आफ्नो सहयोगबाट चुनाव जित्नुलाई प्रतिष्ठा ठानेको छ । प्रदेश २ का कांग्रेस जिल्ला सभापतिमध्ये देउवा समूहका ६ र निधि समूहका २ जना छन् । जिल्ला नेतृत्वमा कोइराला समूह शून्य छ । यस्तो अवस्थामा निधिसँग समीकरण गरेर जित निकाल्ने प्रयास भइरहेको कोइराला समूहका युवा नेता भूपेन्द्रजंग शाहीले बताए । चुनावमा कसको कति मत छ भन्नेले मात्र अर्थ राख्दैन, हामी संयुक्त रूपमा मिलेर चुनावी अभियानमा लागेका छौं, उनले भने । संस्थापन समूहले प्रदेश २ को निर्वाचनलाई झन् ठूलो प्रतिष्ठा ठानेको छ । करिब साढे २ दशकदेखि आफूसँग रहेका निधिले महाधिवेशन नजिकिँदै जाँदा साथ छाडेपछि सभापति देउवा उनीसँग रिसाएका छन् । देउवा निधिलाई उनको गृह प्रदेशमै कमजोर बनाएर बदला लिन चाहन्छन् । त्यसैले दोस्रो चरणको निर्वाचनमा निःसर्त समर्थन गरे पनि देउवाले प्रदेश २ मा निधिको चाहनालाई साथ दिएनन् । उनले गृहमन्त्रीसमेत रहेका नेता बालकृष्ण खाँणको नेतृत्वमा आफूपक्षीय उम्मेदवार कृष्ण यादवलाई जिताउने जिम्मा दिएर एक टोली जनकपुर पठाएका छन् । संस्थापन समूहका लागि प्रदेश २ मा नेतृत्व जितेर समग्र प्रदेशको राजनीतिमा आफ्नो अवस्था मजबुत गर्ने आकांक्षा पनि उत्तिकै छ । ६ वटा प्रदेशमध्ये वाग्मती, कर्णाली र सुदूरपश्चिममा मात्र संस्थापन समूहले सभापति जितेको छ । गण्डकी र लुम्बिनीमा कोइराला समूह र प्रदेश १ मा कृष्णप्रसाद सिटौला समूहले सभापति जितेका छन् । केन्द्रीय महाधिवेशनमा समेत प्रदेश २ र मधेसी कोटामा सबै सिट जितेकाले संस्थापन समूहलाई जितको निरन्तरता कायम गर्नुपर्ने चुनौती छ, विश्लेषक मिश्रले भने, संस्थापनलाई निधिले छाडेर गए पनि मधेसमा आफ्नो प्रभाव बलियो छ भन्ने देखाउनुपर्ने पनि छ ।प्रदेश २ को कांग्रेस राजनीतिमा निधिका साथै महेन्द्र यादव, चित्रलेखा यादव, रमेश रिजाल, आनन्दप्रसाद ढुंगाना, अमरेशकुमार सिंह, फरमुल्लाह मन्सुरजस्ता स्थापित नेताहरू छन् । रामसरोज यादव, कृष्ण यादव, दिनेश यादवलगायत उदीयमान नेता हुन् । सप्तरीमा बलियो प्रभाव भएका दिनेश महाधिवेशनको मुखमा मात्र देउवाको पक्षमा खुलेर केन्द्रीय सदस्य उम्मेदवार बनेका थिए । अमरेशकुमार सिंह भने महाधिवेशन प्रतिनिधिमा पराजित भएका थिए । मधेसको राजनीतिमा स्थायी रूपमा कहिल्यै कसैको पकड हुँदैन । हरेक निर्वाचनमा मधेसले कतिबेला के निर्णय गर्छ भन्ने थाहा हुँदैन, मधेस राजनीतिका विश्लेषक चन्द्रकिशोरले भने, त्यसैले यस पटकको पनि कसको अवस्था के हुन्छ भन्न सकिँदैन ।संस्थापन समूहबाट कृष्ण यादवको नेतृत्वमा प्यानल बनेको छ । उपसभापतिमा प्रदेशका महिला, बालबालिका, युवा तथा खेलकुदमन्त्री वीरेन्द्र सिंह र चन्द्रशेखर यादव, महामन्त्रीमा बृहस्पतिकृष्ण श्रेष्ठ र उपेन्द्र यादव, सहमहामन्त्रीमा जयनारायण यादव, पर्शुराम चौधरी र रीता यादवले उम्मेदवारी दर्ता गराएका छन् । निधिकोइराला समूहबाट प्रदेशका भौतिक पूर्वाधार विकासमन्त्री रामसरोज यादवको नेतृत्वमा टिम बनेको छ । त्यही समूहबाट उपसभापतिमा धनलाल ठोकर र विनोद खनाल, महामन्त्रीमा हरेश महतो र नरेश यादव तथा सहमहामन्त्रीमा विनोद यादव र अरबिन्द अमात्यले उम्मेदवारी दर्ता गराएका छन् । संस्थापन समूहबाट सभापतिमा उम्मेदवारी दिएपछि कृष्ण यादवले प्रदेश २ लाई कांग्रेसको माइती बनाउने बताए । उनले सबै जिल्लामा कांग्रेसको पकड बलियो बनाउने प्रतिबद्धता जनाए । त्यस्तै अर्का उम्मेदवार रामसरोज यादवले निर्वाचनमा कमजोर भएको कांग्रेसलाई जुझारु बनाउने बताए । कांग्रेसलाई बलियो बनाएर प्रदेशमा कांग्रेसको सरकार बनाउने उनले प्रतिबद्धता व्यक्त गरे । मंगलबार राति ८ बजे मनोनयन सकिएको छ । निर्वाचन समितिले बुधबार बिहान ८ बजेदेखि मतदान हुने जनाएको छ । प्रदेश २ अधिवेशनका लागि १ हजार ८ सय ३६ मतदाता रहेको निर्वाचन अधिकृत प्रह्लाद गौतमले जानकारी दिए ।"
कांग्रेसमा थप १८ केन्द्रीय सदस्य चुनिए,"काठमाडौं (कास) कांग्रेसमा थप १८ केन्द्रीय सदस्यको मतगणना सकिएको छ । पछिल्लोपटक मधेसी खुला, मधेसी महिला, मुस्लिम खुला, मुस्लिम महिला तथा प्रदेश १ र वाग्मतीमा खुला र महिलाबाट केन्द्रीय सदस्यको टुंगो लागेको हो । कांग्रेसको केन्द्रीय सदस्यमा मधेसी महिलातर्फ मुक्ताकुमारी यादव, मीनाक्षी झा, मञ्जुकुमारी यादव र नागिना यादव निर्वाचित भएका छन् । मुक्ताकुमारी यादवले ३ हजार ९ सय ६०, मीनाक्षीले ३ हजार १२, मञ्जुकुमारीले २ हजार ८ सय ८६ र नागिनाले २ हजार ८ सय ४८ मत पाएका थिए । त्यही पदकी प्रत्याशी किरण यादव २ हजार ७ सय २२ मत मात्रै पाएर पराजित भइन् । उनी यसअघि नै केन्द्रीय सदस्य थिइन् । मधेसी खुलातर्फ अजयकुमार चौरसिया २ हजार ५ सय २२, विनोदकुमार चौधरी २ हजार २ सय ६, चन्द्रमोहन यादव २ हजार १ सय ३८, महेन्द्रकुमार राय १ हजार ९ सय ८४ र दिनेशकुमार यादव १ हजार ९ सय ५९ मतसहित विजयी भए । त्यस्तै, मुस्लिमतर्फ अब्दुल रज्जाक, अब्दुल सतार र जावेदा खातुन निर्वाचित भएका छन् । खुलातर्फ रज्जाक र सतार तथा महिलातर्फ खातुन निर्वाचित भएका हुन् । रज्जाकले २ हजार ३ सय ९० मत पाएका थिए भने सतारको २ हजार २ सय २८ मत छ । महिलातर्फ जावेदाले १ हजार ९ सय मत पाइन् । यस्तै, वाग्मती प्रदेशबाट राजेन्द्रकुमार केसी, ध्यानगोविन्द रञ्जित र उर्मिला नेपाल केसी निर्वाचित भएका छन् । प्रदेशको खुलातर्फ केसी र रञ्जित विजयी भएका हुन् । केसीले २ हजार १ सय २९, रञ्जितले २ हजार ४ सय १९ मत पाएका छन् । त्यस्तै, महिलातर्फ उर्मिला नेपाल केसी २ हजार ३ सय ४९ मतसहित विजयी भएकी छन् । प्रतिनिधिसभा सदस्य केसी नेता शेखर कोइरालानिकट हुन् भने रञ्जित र नेपाल सभापति देउवा समूहका उम्मेदवार हुन् ।प्रदेश १ बाट अमृत अर्याल, राजीव कोइराला र महेन्द्रकुमारी लिम्बू केन्द्रीय सदस्य बनेका छन् । खुलातर्फ अर्याल २ हजार ३ सय ८९ मत र कोइराला २ हजार १ सय ५२ सहित विजयी भएका हुन् । लिम्बू महिलातर्फ निर्वाचित भएकी हुन् । उनले २ हजार २ सय २९ मत ल्याएकी छन् । अर्याल र लिम्बू देउवा समूहका नेता हुन् भने कोइराला संस्थापनइतर समूहका नेता हुन् ।"
'संस्थान युग को झल्को,"कुमारी र विद्युत् विजयीकुमारी बैंकले काठमाडौं टिम च्याम्पियनसिप कर्पोरेट ब्याडमिन्टनको समूह ए मा विजयी सुरुआत गरेको छ । कुमारीले कान्तिपुर पब्लिकेशन्समाथि ३० को जित निकालेको हो । पुरुष एकलतर्फ उच्च वरीयताका पुरुषतर्फ कुमारी बैंकका सुदीप सेढाईंले कान्तिपुरका साजनकृष्ण ताम्राकारलाई २११८, २११९ ले पराजित गरे । महिलातर्फ सुनयना मुखियाले सम्झना शर्मामाथि २१९, २१११ को जित निकालिन् । कर्पोरेट डबल्सतर्फ विक्रम निरौला र नीरज राईको जोडीले सुशीलकुमार रावल र महेश स्वाँरलाई २११५, २७२५ ले हराएपछि कुमारीले समग्रमा ३० को नतिजा हात पार्यो । समूह बी तर्फ नेपाल विद्युत् प्राधिकरणले आईएमई ग्रुपलाई ३२ ले हरायो । सुरुको दुई खेलमा हार बेहोरे पनि प्राधिकरणले खेलमा पुनरागमन गरेको हो । पुरुष एकलतर्फ आईएमईका नवीन श्रेष्ठले विद्युत्का दीपक बोहरालाई २११४, २११६ ले र महिला एकलतर्फ नङसलदेवी तामाङले शोभा गौचनलाई २११२, २११५ ले हराएर खेलमा २० ले अग्रता दिलाएका थिए । तर, तेस्रो खेलमा विद्युत्का श्रीप्रसाद धिमाल र राजु महर्जनको जोडीले आईएमईका सरोज बस्नेत र ब्रिजेन श्रेष्ठको जोडीलाई २१५, २११ ले ले हरायो । विद्युतकी शोभा गौचन र यामकुमारी गुरुङको जोडीले आईएमईका स्मारिका यरुशा श्रेष्ठ र नङसलको जोडीलाई २१११, २११२ ले पराजित गर्दै खेल २२ को बराबरीमा ल्याए । निर्णायक खेलमा प्राधिकरणका दीपक बोहरा र राजु महर्जनको जोडीले नवीन श्रेष्ठ र निशान्त ढकालको जोडीलाई २११८, २११८ ले हराएर जितलाई ३२ ले आफ्नो पक्षमा पारेको हो । टिम च्याम्पियनसिपमा वरीयताका पुरुष र महिला एकल, कर्पोरेट पुरुष युगल, महिला युगल र पुरुष युगल गरी वेस्ट अफ फाइभको खेल हुनेछ ।"
प्रदेश १ समूह विजेता,"(धनगढी)  फाप्ला क्रिकेट मैदानमा जारी प्रधानमन्त्री कप महिला राष्ट्रिय क्रिकेटमा समूह ए बाट प्रदेश १ विजेता र लुम्बिनी प्रदेश उपविजेता भएर अगाडि बढेका छन् । दुवै टोली यसअघि नै सेमिफाइनलमा पुगेका थिए । मंगलबार प्रदेश १ (तस्बिरमा) ले लुम्बिनीलाई ६७ रनले हराएर समूह विजेता बन्यो । टस जितेर ब्याटिङ गर्दै प्रदेश १ ले निर्धारित २० ओभरमा ३ विकेट गुमाई १ सय १४ रन बनायो । अप्सरी बेगमले सर्वाधिक ४४ रन बनाइन् । अप्सरीले दोस्रो विकेटका लागि काजोल श्रेष्ठ (४०) ६२ रनको साझेदारी गरिन् । कप्तान रुबिना क्षेत्रीले १५ रन जोडिन् । लुम्बिनीबाट नेरी थापा, मधु डिसी र सरस्वती पुनले ११ विकेट लिए । १ सय १५ रनको लक्ष्य पछ्याएको लुम्बिनीले ४७ रनमै सीमित रह्यो । निर्धारित २० ओभरमा लुम्बिनीले ९ विकेट गुमाई ४७ रनमात्र बनायो । लुम्बिनीबाट कसैले पनि दोहोरो अंकमा रन जोड्न सकेनन् । सरस्वती पुन र नितु भण्डारीले बनाएको ९ रन नै ठूलो सकोर रह्यो । तीन खेलाडी शून्य र तीन खेलाडी रनआउट भए । प्रदेश १ का लागि कप्तान रुबिना क्षेत्रीले ३ विकेट लिइन् । अलिशा खाडियाले २ र संगीता राईले १ विकेट लिए । कप्तान रुबिना प्लेयर अफ द म्याच भइन् । दोस्रो खेलमा यसअघि बाहिरिइसकेको वाग्मती प्रदेशले सान्त्वना जित हात पारेको छ । समूह ए को अन्तिम लिग खेलमा वाग्मतीले कर्णाली प्रदेशलाई ७९ रनले हरायो । टस जितेर ब्याटिङमा उत्रेको वाग्मतीले २० ओभरमा ६ विकेट क्षतिमा १ सय ३० रन बनायो । वाग्मतीबाट कञ्चन श्रेष्ठले अविजित ४७ रन, हेलिसा गुरुङले २५ र अस्मिना कर्माचार्यले १६ रन बनाए । पहिलो विकेटमा कञ्चन र हेलिशाले ७२ रनको साझेदारी गरेका थिए । कर्णालीबाट दिव्या धामीले ३ विकेट लिइन् । एन्जिला क्षेत्रीले २ र निशा पराजुलीले १ विकेट लिए । १ सय ३१ रनको लक्ष्य पछ्याएको कर्णाली १८३ ओभरमा ५१ रनमै अलआउट भयो । लक्ष्मी रिमालले सबैभन्दा बढी १४ रन बनाइन् । अन्य खेलाडीले दोहोरो अंकमा रन बनाउन सकेनन् । कर्णालीका दीपा रानाले ९ रन बनाइन् । वाग्मती प्रदेशलाई सान्त्वना जित दिलाउन आरती बिडारी र विपिशा शाहीले ३३ विकेट लिए । सोनी पाख्रिन, खुशी डंगोल र ज्ञानुका बस्नेतले ११ विकेट लिए । खेलमा वाग्मतीकी कञ्चन श्रेष्ठ प्लेयर अफ द म्याच भइन् ।"
गोर्खाली रनिङ कप फागुनमा,गोरखा (कास) जिल्लाकै सर्वाधिक पुरस्कार राशिको सातौं गोर्खाली रनिङ कप फुटबल प्रतियोगिता फागुन ७१४ सम्म हुने भएको छ । हरमटारी खेलमैदानमा २०७० सालबाट हुँदै आएको रनिङ कप कोराना महामारीले दुई वर्ष रोकिएको थियो । दक्ष खेलाडी उत्पादनको लक्ष्यसहित यो वर्षबाट रनिङ कपलाई निरन्तरता दिएको आयोजक हरमटारी क्लबले मंगलबार पत्रकार सम्मेलनमा बतायो । प्रतियोगितामा १६ टिमले प्रतिस्पर्धा गर्ने क्लवका अध्यक्ष विशाल गुरुङले बताए । विजेताले २ लाख २२ हजार २ सय २२ रुपैयाँ र उपविजेताले १ लाख ११ हजार १ सय ११ रुपैयाँ पुरस्कार प्राप्त गर्नेछन् ।
जेभियर र टाइम्स च्याम्पियन,काठमाडौं (कास) जेभियर कलेज र टाइम्स कलेजले प्रथम अक्सब्रिज कप थ्री बाइ थ्री ब्वाइज बास्केटबलको उपाधि जितेका छन् । जेभियर ब्याचलर्स तथा टाइम्स प्लस टुतर्फ च्याम्पियन भए । अक्सब्रिज कलेजको आयोजना भएको स्पर्धाको ब्याचलर्सतर्फ फाइनलमा जेभियरले अक्सब्रिजलाई १८१२ स्कोरले हरायो । जेभियरका निकेश मगरले १० स्कोर जोडे । सेमिफाइनलमा जेभियरले सेन्ट जेभियर्सलाई १८७ र अक्सब्रिजले गोल्डेनगेटलाई १९१२ ले हराएका थिए । प्लस टुतर्फ फाइनलमा टाइम्सले रुकिजलाई १७१४ ले हरायो । टाइम्सका पेम्बा शेर्पाले ७ स्कोर गरे । ब्याचलर्समा जेभियरका निकेश मगर र प्लस टुमा टाइम्सका छिरिङ थिन्ले लामा उत्कृष्ट खेलाडी भए ।
