शीर्षक,विवरण
कांग्रेसमा प्यानल बनाउनै सकस,"समावेशी कोटाअनुसार कांग्रेसले ८ जना सहमहामन्त्री छान्दै छ, जसमा युवा नेताहरूबीच प्रतिस्पर्धा हुने देखिएको छ । देउवाले खसआर्य कोटाबाट सहमहामन्त्रीमा प्रवक्ता शर्मादेखि साउद र लेखकलाई समेट्न खोजेका छन् । देउवाले दलित कोटाबाट मानबहादुर विश्वकर्मा र मीन विश्वकर्मामध्ये एक जनालाई सहमहामन्त्रीमा अघि सार्न खोजेका छन् । उनले मधेसी कोटाबाट महेन्द्र यादव, आदिवासी जनजातिबाट भीष्मराज आङ्देम्बे, महिलाबाट डिना उपाध्याय, थारूबाट सिटौलानिकट उमाकान्त चौधरी वा आफूनिकट रामजनम चौधरी, मुस्लिमबाट फरमुल्लाह मन्सुर, पिछडिएको क्षेत्रबाट कर्णालीका मुख्यमन्त्री जीवनबहादुर शाहीलाई सहमहामन्त्रीमा उतार्न खोजेका छन् ।आङ्देम्बेले सोमबार नै सहमहामन्त्रीमा उम्मेदवारी घोषणा गरेका छन् । सोही पदमा महिला नेत्री सीता गुरुङले पनि दाबी गरेकी छन् । आदिवासी जनजाति विभाग प्रमुख र यसअघि विभिन्न क्षेत्रमा रहेर काम गरेको अनुभवका आधारमा आफू महिलामा नभएर आदिवासी जनजाति कोटाबाट सहमहामन्त्रीमा प्रतिस्पर्धा गर्न खोजेको उनको भनाइ छ । पदाधिकारीमा पनि ३३ प्रतिशत महिला चाहिन्छ भन्ने मुद्दा बोकेका कारण पनि सहमहामन्त्रीमा मेरो दाबी छ, उनले भनिन् । संस्थापन पक्षबाट महिला सहमहामन्त्रीमा डिला संग्रौलाले उम्मेदवारी घोषणा गरिसकेकी छन् ।महामन्त्रीमा दाबी गरेका नेता धनराज गुरुङलाई पौडेल समूहले आदिवासीतिरको सहमहामन्त्रीमा राख्न चाहेको छ । पिछडिएको क्षेत्रमा यो समूहमा निर्विकल्प जस्तै रहेका बद्री पाण्डेले केही दिनअघि नै उम्मेदवारी घोषणा गरिसकेका छन् । महिलाबाट कमला पन्त र सरिता प्रसाईंमध्ये एक जना र दलितबाट जीवन परियारलाई सहमहामन्त्रीको उम्मेदवार बनाउने पौडेल पक्षको तयारी छ । मुस्लिम कोटाको सहमहामन्त्रीका लागि भने पौडेल पक्षमा उम्मेदवार नै देखिएको छैन । देउवा पक्षबाट चुनाव जितेका रूपन्देहीका जिल्ला सभापति अब्दुल रजाकलाई आफ्नो पक्षमा ल्याएर सहमहामन्त्रीको उम्मेदवार बनाउने रणनीतिमा पौडेलपक्षीय नेताहरू लागिरहेका छन् । मधेसी कोटाबाट रामकृष्ण यादव र थारू कोटाबाट टीएल चौधरी चर्चामा छन् ।"
अख्तियारले सफाइ दिएका उत्तरपुस्तिकामै त्रुटि,"भएको के थियो ?शाखा अधिकृत, लेखा अधिकृत, सहायक कानुनी सल्लाहकार, मुख्य लेखा सहायक, मुख्य लेखा कार्यालय सहायक र कार्यालय सहायकसहित १६ पदका लागि त्रिवि सेवा आयोगले २०७३ चैत २९ मा खुला विज्ञापन आह्वान गरेको थियो । २०७५ मा परीक्षा लिएर २०७६ वैशाखमा नतिजा प्रकाशन गरियो । लिखित परीक्षामा त्रिविका तत्कालीन पदाधिकारी, विद्यार्थी संघसंगठन र राजनीतिक पार्टीका नेताहरूका नातेदारमात्रै सफल गराइएको भनेर अख्तियारमा उजुरी परेको थियो । उजुरीका आधारमा अख्तियारले उत्तरपुस्तिकालगायत परीक्षाका कागजात नियन्त्रणमा लिएर २०७६ जेठ १२ मा अन्तर्वार्तालगायत परीक्षाको अन्तिम नतिजा प्रकाशन नगर्न निर्देशन दिएको थियो । छानबिनपछि असार १८ मा अख्तियारले परीक्षाको परिणाम फेरबदल गर्ने, गराउने काम गरी भ्रष्टाचार गरेको आरोपमा आयोगका तत्कालीन अध्यक्ष चैतन्यप्रसाद शर्मालगायत १० जनाविरुद्ध विशेष अदालत काठमाडौंमा मुद्दा दायर गर्यो ।सेवा आयोगका तत्कालीन सदस्य चिन्तामणि पोखरेल, प्रमुख परशुराम कोइराला, कर्मचारीहरू बच्चु पाण्डे, इन्दिरा तिवारी भन्तना, प्राध्यापक टेकनाथ ढकाल, सहप्राध्यापक राजेश्वर न्यौपाने र ताराप्रकाश पौडेलविरुद्ध मुद्दा दर्ता गरिएको थियो । त्यतिबेला अख्तियारले १६ मध्ये ६ पदमा मात्रै अनियमितता भएको जनाएको थियो । अन्य पदहरूको लिखित परीक्षाको उत्तरपुस्तिकाहरूको परीक्षणमा अनियमितता भएको देखिन नआएको हुँदा यस सम्बन्धमा जो जे गर्नुपर्ने हो त्यहींबाट नियमअनुसार गर्न सम्बन्धित उत्तरपुस्तिका त्रिवि सेवा आयोगमा फिर्ता पठाइएको व्यहोरा अनुरोध छ, अख्तियारले २०७६ असार २० मा सेवा आयोगलाई लेखेको पत्रमा भनिएको छ ।अख्तियारले ९ पदका उत्तरपुस्तिका सफाइसहित फिर्ता गरेपछि नतिजा प्रकाशन गर्न सेवा आयोगलाई परीक्षार्थीले दबाब दिन थालेका थिए । ड्राइभर पदको भने उत्तरपुस्तिका थिएन । अनियमिततामा संलग्न पदाधिकारी निलम्बित भएपछि सेवा आयोग अध्यक्षमा लालुप्रसाद पौडेल, सदस्यमा हेमराज ढकाल र कार्यालय प्रमुखमा केदारनाथ ढकाल नियुक्त भए । उनीहरू ती ६ पदसँग सम्बन्धित मुद्दाको टुंगो विशेष अदालतबाट नलाग्दासम्म बाँकी १० पदको पनि अन्तिम नतिजा प्रकाशन नगर्ने मनस्थितिमा थिए । तर केही परीक्षार्थी पाटन उच्च अदालत गए । भदौ ९ मा उच्च अदालतले अख्तियारले सफाइ दिएका पदको अविलम्ब नतिजा प्रकाशन गर्न परमादेश जारी भयो । अदालतको आदेशअनुसार नतिजा प्रकाशनको तयारी गरिरहेका बेला अख्तियारले पुनः उत्तरपुस्तिका नियन्त्रणमा लिएको अध्यक्ष पौडेलले जनाए । पुनः उजुरी परेपछि ती उत्तरपुस्तिका मगाइएको अख्तियार स्रोतले जनाएको छ ।"
ढोरपाटनका घरकुरुवाहरू,"घरकुरुवा बसेकाहरूले भेडा र गाईगोरु पनि पालेका छन् । त्यसका लागि पराल, कोदोको नल तथा आफ्नो लागि चारपाँच महिना पुग्ने अन्न जोहो गरेर राखेका छन् । घोडा, गाईबस्तु र भेडा चराउने चलन पनि छ । तर हिउँ परेपछि चराउन सकिँदैन । यो समयमा हिउँचितुवा र बँदेलको बढी डर हुन्छ । त्यसैले उनीहरू चनाखो भएर बस्छन् । गाउँ कुरुवा भएबापत उनीहरूले वर्षको ५० हजार रुपैयाँ नगद र केही अन्न पाउँछन् ।ढोरपाटन सिकार आरक्ष क्षेत्र भएकाले चितुवा र बँदेलको आक्रमणबाट पशुधन र मानवीय क्षति भए आरक्षले पनि क्षतिपूर्ति भराउँछ । तर आफ्नो पशुधनको क्षतिपूर्ति पाए पनि मानवीय क्षतिसमेत हुने डरले बढी सतर्क भएर बस्ने उनले बताए । आरक्ष कार्यालयका सहायक वार्डेन सूर्य खड्काले बर्सेनि ५ सयदेखि ६ सयसम्म पशुधन क्षति हुने गरेको तथ्यांक सुनाए । पशुधनको क्षति भएकालाई हामीले राहत बाँडेका छौं, कतिपय मानिस घाइतेसमेत हुँदा उपचार गराउनुपर्छ, खड्काले भने, गत आर्थिक वर्ष १९ लाख रुपैयाँ खर्चेर क्षतिपूर्ति र उपचार गराएका छौं ।घर कुरुवा बस्दाबस्दै पनि गत वर्ष नवी गाउँमा आगलागी भयो । ३० घर नष्ट भए । हामीले तत्काल सेनालाई खबर गरेपछि आगो निभाउन सकियो, असारे विकले भने । उक्त क्षतिपछि ढोरपाटन नगरपालिकाले २ करोड खर्च गरेर बस्ती पुनर्निर्माण गरेको छ । यहाँका सबै बस्तीमा जस्तापाता पुर्याउने लक्ष्य राखिएको नगर प्रमुख देवकुमार नेपालीले बताए । अधिकांश घर काठका छाना भएका छन्, आगो लागेपछि निभाउनै नसकिने रहेछ, नेपालीले भने, सबै घरमा जस्तापाता पुर्याउने लक्ष्य राखेर केही काम अगाडि बढिसकेको छ ।बस्ती औल झरेपछि नवीकै ढोरपाटन जनवादी आधारभूत विद्यालय बन्द भएको छ । सबै बालबालिका वडा ८ को सेरावाङ झरिसकेका छन् । यो विद्यालयको अर्को भवन सेरावाङमा पनि छ । अभिभावक बेंसी झरेर खेतीपातीमा लागेका छन् भने विद्यार्थी पनि पढ्न थालिसकेको विद्यालय व्यवस्थापन समितिका अध्यक्ष भद्रमणि विकले बताए । माथि जाडो छ, बेसी झरेर पढाइ सुरु भएको छ, उनले भने, चैतपछि अभिभावकसँगै बालबालिका ढोर जान्छन् । अभिभावकले पशुचरन गर्दै ढोरपाटन र बुकी जाँदा बालबालिका नवीमा बसेर पढ्छन् ।५३ घर रहेको यहाँको स्यालपाखे गाउँमा स्थानीय तेजबहादुर विक र शेरबहादुर विक यसपालि कुरुवा बसेका छन् । उनीहरूलाई एक घरले वार्षिक १ हजार २ सयका दरले कुरुवा खर्च भराउँछन् । मकै, जौ र केही अन्य घरायसी अन्न दिने गरेका छन् । तेजबहादुरले भने, आफ्नो गुजारा चलाउन छिमेकीको घर पनि कुर्ने गरेको हुँ । छेन्तुङ, नौथरलगायत बस्तीमा पनि घर कुरुवा छन् ।"
माओवादी राष्ट्रिय सम्मेलनमा १५ सय प्रतिनिधि,"माओवादीको राष्ट्रिय सम्मेलनमा करिब १ हजार ५ सय प्रतिनिधि सहभागी हुने भएका छन् । पुस १११३ सम्म काठमाडौंमा हुने राष्ट्रिय सम्मेलनमा प्रत्येक प्रदेशबाट ३० जनाका दरले प्रतिनिधि छनोट गर्ने र बाँकी १ हजार ५ सय संगठित सदस्य बराबर १ जना प्रतिनिधि चयन गर्ने निर्णय माओवादीले गरेको छ ।नयाँ नेतृत्वसहित राजनीतिक र वैचारिक विषय टुंगो लगाउने राष्ट्रिय सम्मेलनमा केन्द्रीय सदस्य स्वतः प्रतिनिधि हुनेछन् । त्यस्तै, प्रत्येक प्रदेशले कम्तीमा १ जना घाइतेअपांगहरूलाई राष्ट्रिय सम्मेलनको प्रतिनिधि अनिवार्य चयन गर्नुपर्ने निर्णय माओवादीले गरेको छ । केन्द्रीय कार्यालयबाट ५ प्रतिशत मनोनीतसहित केन्द्रीय विभागबाट ३३ जना प्रतिनिधि हुनेछन् ।भूगोलबाट निर्वाचित भएर ८ सय र केन्द्रीय पदाधिकारीबाट करिब ५ सय (केन्द्रीय सदस्य र केन्द्रीय सल्लाहकारबाट सबै र केन्द्रीय विभागबाट ३३) जना राष्ट्रिय सम्मेलनका प्रतिनिधि हुनेछन्, त्यसबाहेक केन्द्रीय कार्यालयले ५ प्रतिशत मनोनीत गरी बढीमा १ हजार ५ सय प्रतिनिधि सहभागी हुनेछन्, स्थायी कमिटी सदस्य गणेश साहले कान्तिपुरसँग भने । सम्मेलनमा सहभागी हुने प्रतिनिधिलाई प्रतिव्यक्ति २ हजार प्रतिनिधि शुल्क तोकिएको छ । राष्ट्रिय सम्मेलनमा सहभागी हुने प्रतिनिधिले खाने, बस्नेलगायत खर्चको व्यवस्थापन आफैं गर्नुपर्ने माओवादीले जनाएको छ । यसबाहेक केन्द्रीय कार्यालयमा बुझाउनुपर्ने लेबी, सदस्यता नवीकरण शुल्क र राष्ट्रिय सम्मेलनका लागि निर्वाचित प्रतिनिधिको नामावली मंसिर २९ सम्म केन्द्रीय कार्यालयमा पठाउन सर्कुलरमार्फत दाहालले निर्देशन दिएका छन् । वडा र पालिका सम्मेलन गरिसकेको माओवादीले मंसिर २५ मा प्रदेश सम्मेलन गर्दै छ । राष्ट्रिय सम्मेलनमा प्रस्तुत गर्ने विधानको आवश्यक परिमार्जन गर्न माओवादीले देव गुरुङको संयोजकत्वमा जनार्दन शर्मा, लीलामणि पोखरेल, पम्फा भुसाल र मातृका यादव रहेको समिति गठन गरेको छ । यसबाहेक सम्मेलनमा समसामयिक प्रस्ताव तयार पार्न गिरिराजमणि पोखरेल, शक्तिबहादुर बस्नेत र गणेश साह रहेको तीन सदस्यीय समिति गठन गरेको छ ।सम्मेलनको व्यवस्थापनका लागि माओवादीले हितमान शाक्यको संयोजकत्वमा डिलाराम आचार्य, नारायण दाहाल, सत्या पहाडी, लेखनाथ न्यौपाने, श्रीराम ढकाल, रामप्रसाद सापकोटा, जगत सिंखडा रहेको व्यवस्थापन समिति र कृष्णबहादुर महराको संयोजकत्वमा प्रचारप्रसार उपसमिति गठन गरेको छ ।माओवादी केन्द्रका अध्यक्ष पुष्पकमल दाहाल भने नियमित भेटघाट घटाएर राष्ट्रिय सम्मेलनमा पेस गर्ने राजनीतिक प्रतिवेदन लेख्न व्यस्त छन् । स्वकीय सचिव रमेश मल्लका अनुसार उनी खुमलटारस्थित निवासमै बसेर प्रतिवेदन लेखिरहेका छन् । दाहालले आफ्नो प्रतिवेदनमा पार्टीले अंगीकार गरेको एक्काइसौं शताब्दीको वैज्ञानिक समाजवाद को आर्थिक, राजनीतिक र सांस्कृतिक स्वरूपको विश्लेषण गर्ने माओवादी केन्द्रका नेताहरूले बताएका छन् । त्यसबाहेक प्रतिवेदनमा समाजवाद निर्माणका लागि नयाँ क्रान्तिकारी विचार र नयाँ क्रान्तिकारी पार्टी निर्माणमा जोड दिने नीति आउनेछ । निकट नेताहरूका अनुसार प्रतिवेदनमा नयाँ वैचारिक, राजनीतिक संश्लेषणमार्फत नेपाली क्रान्तिलाई नयाँ उचाइमा उठाउने अवसर र चुनौती दुवै रहेको निष्कर्षसहित त्यसको कार्यान्वयनका लागि चाहिने संगठनात्मक संरचनाको खाका पनि प्रस्तुत हुनेछ ।नयाँ विचार र राजनीतिक कार्यदिशासहितको क्रान्तिकारी पार्टी निर्माण गर्ने ऐतिहासिक कार्यभार हाम्रो सामु विद्यमान छ, मंसिर १७ मा दाहालले जारी गरेको पार्टी परिपत्रमा छ । नेकपा विघटनलगत्तै दाहालले पुनर्निर्माणका लागि भन्दै पार्टीका संगठनात्मक गतिविधिलाई तीव्र पारेका थिए । उनले प्रतिवेदनमा माओवादी केन्द्र देशका सबै उत्पीडितको प्रतिनिधित्व गर्ने पार्टी रहेको दाबी गर्दै यसलाई समाजवाद निर्माणको मुख्य शक्तिका रूपमा विकास गर्ने प्रस्ताव गर्नेछन् । माओवादीलाई संगठनात्मक रूपले जनआधारित विशाल कार्यकर्ता पंक्तिसहितको शक्तिका रूपमा विकास गर्ने विषय पनि प्रस्तावमा आउने भएको छ । दाहालले प्रतिवेदनमा समेट्ने विषयबारे पार्टी नेताहरूसँगसमेत परामर्श गरेका छन् ।पहिलो, प्रतिगमनको खतरा अझै कायम भएको हुँदा त्यसविरुद्ध पार्टीलाई मजबुद बनाउने र पक्षधरहरूबीच गठबन्धन वा मोर्चाको विषय आउँछ । दोस्रो, हामीले आगामी दिनमा समाजवादउन्मुख पूर्वाधारको कुरा गरेका छौं, त्यो बनाउनका लागि खाका पनि त्यही रूपमा आउँछ, माओवादी केन्द्रका स्थायी कमिटी सदस्य साहले भने, तेस्रो, हाम्रो पार्टीमा राजनीतिक र सांगठनिक समन्वयको अभाव छ । त्यो जोड्नका लागि आर्थिक, सामाजिक र सांस्कृतिक गतिविधिलाई सँगसँगै लैजाने गरी कार्यक्रमको आवश्यकता छ, यसबारेमा पनि केही आउला । उनका अनुसार भूराजनीतिको विषय पनि दाहालको प्रतिवेदनमा आउनेछ । पहिला हामीले शीतयुद्ध, साम्राज्यवादको कुरा बढी गर्थ्यौं, अहिले खास गरेर दुई छिमेकी देशसँगको सम्बन्धबारे केही कुरा आउँछ कि भन्ने छ, उनले भने ।यसबाहेक कम्युनिस्ट पार्टीको राजनीतिक विरासत दक्षिणपन्थी सोचको नेतृत्वले बोक्न नसक्ने भएकाले माओवादीलाई आफ्नै शक्तिका रूपमा उभिएको बलियो पार्टी बनाउनुपर्नेमा दाहालले जोड दिने भएका छन् । नेताहरूका अनुसार दाहालले प्रतिवेदनमा पहिला माओवादी केन्द्रलाई क्रन्तिकारी पार्टी निर्माण गर्ने र विचार मिल्ने वामपन्थी शक्तिहरूसँग सहकार्य र ध्रुवीकरण गर्दै नेकपाको विरासत र स्वामित्व लिने योजना पनि अगाडि सार्ने भएका छन् । विभाजित सबै कम्युनिस्टलाई एकताबद्ध गर्दै फेरि क्रान्तिकारी कम्युनिस्टहरूको एउटै केन्द्र निर्माण गर्ने जिम्मेवारी माओवादीले लिने विषय पनि दाहालको प्रतिवेदनमा आउने भएको छ ।लोकतान्त्रिक राजनीतिक प्रणाली, संविधान र राष्ट्रियताको रक्षा गर्दै देशमा आर्थिक समृद्घि, स्थायित्व र सुशासनलाई पनि दाहालले जोड दिने भएका छन् । उनले समाजवादी क्रान्तिका लागि सामन्तवादका अवशेषविरुद्ध संघर्ष, आन्तरिक राष्ट्रिय एकतालाई सुदृढ गर्दै दलाल नोकरशाही पुँजीवाद र वैदेशिक हस्तक्षेपविरुद्ध संघर्षलाई पार्टी नीति बनाउने प्रस्ताव प्रतिवेदनमा राख्ने नेताहरूको भनाइ छ । केन्द्रीय सरकार, प्रदेश सरकार र स्थानीय सरकारले आफ्नो क्षेत्रभित्र समाजवाद उन्मुख अर्थराजनीतिक कार्यक्रम बनाएर लागू गर्ने नीति लिनुपर्ने कुरा पनि प्रतिवेदनमा आउने भएको छ ।"
मणिपालले असुल्यो ६ लाख अतिरिक्त शुल्क,"काठमाडौं (कास) पोखरास्थित मणिपाल मेडिकल कलेजले एमबीबीएस भर्ना हुन गएका विद्यार्थीसँग ६ लाख रुपैयाँका दरले अतिरिक्त शुल्क उठाएको विद्यार्थीले गुनासो गरेका छन् । मेरिट र म्याचिङअनुसार मणिपालमा भर्नाका लागि छानिएका विद्यार्थीले चिकित्सा शिक्षा ऐनअनुसार पहिलो किस्ताबापतको शिक्षण शुल्क विश्वविद्यालयको खातामा जम्मा गरिसकेका छन् । खान र बस्नबाहेक मेडिकल कलेजले विद्यार्थीसँग शुल्क लिनु गैरकानुनी हो । होस्टलमा खाने र बस्ने पनि विद्यार्थीको ऐच्छिक विषय हो । मेडिकल कलेजहरूले चिकित्सा शिक्षा आयोगको एकीकृत प्रवेश परीक्षामा पास भएर विश्वविद्यालयमै भर्ना भएर पढ्न गएका विद्यार्थीसँग पनि अतिरिक्त शुल्क मागेको अभिभावकले बताएका छन् ।एमबीबीएसलगायत चिकित्सा शिक्षाको नयाँ शैक्षिक सत्र आइतबार सुरु भएको छ । काठमाडौं विश्वविद्यालयबाट सम्बन्धन पाएका अधिकांश मेडिकल कलेजले बढी शुल्क लिन मोलमोलाइ गरेको अभिभावक र विद्यार्थीले बताएका छन् । मणिपालले पनि काठमाडौं विश्वविद्यालयबाटै सम्बन्धन पाएको हो । मणिपालले खेलकुद, सूचना प्रविधि शीर्षकमा २० हजार, डकुमेन्टेसन शुल्क २ हजार, धरौटीबापत २ लाख ३०, काठमाडौं विश्वविद्यालय रजिस्ट्रेसनबापत २५ हजार, नेपाल मेडिकल काउन्सिल शुल्क ५ हजार, होस्टल फर्निसिङ शीर्षकमा २० हजार, होस्टलबापत १ लाख ३८ हजार, मेस शुल्क १ लाख ५० हजार, इन्स्योरेन्स र मेडिकेयर शीर्षकमा ६५ हजार शुल्क लिएको एक छात्राले गुनासो गरिन् । त्यसबाहेक परीक्षा शुल्क भनेर छुट्टै मागिएको छ । पहिलो किस्ताबापतको १३ लाख ४१ हजार ८३ रुपैयाँ काठमाडौं विश्वविद्यालयको खातामा जम्मा पारेर आयौं, ती छात्राले भनिन्, होस्टल र खानाबाहेक अरू पैसा लाग्दैन भनिएको थियो, होस्टल बस्न पनि अनिवार्य छैन भनिएको थियो तर विभिन्न शीर्षकमा पैसा मागिएको छ । पैसा नबुझाएसम्म कक्षामा नै जान दिएका छैनन् । होस्टल बस्नुपर्ने बाध्यकारी नियम लागू गरिएको उनले बताइन् ।विद्यार्थीसँग अतिरिक्त शुल्क उठाएपछि अनेरास्ववियु र नेसनल मेडिकल स्टुडेन्ट एसोसिएसनले मणिपाल मेडिकल कलेजमा तालाबन्दी गरेका छन् । चिकित्सा शिक्षा संघर्ष अभियानका संयोजक तथा एमबीबीएसका विद्यार्थी मनीष भट्टराईले मणिपालले प्रतिविद्यार्थी ६ लाख रुपैयाँका दरले बढी शुल्क लिएको जानकारी दिए । मेडिकल कलेजले नयाँ भर्ना हुन आएका विद्यार्थीसँग गैरकानुनी रूपमा ठगी गरिरहेको छ, उनले भने । एसोसिएसनका अध्यक्ष सुजन कडरियाले चिकित्सा शिक्षा ऐन जारी भएर आयोग बनिसक्दा पनि मेडिकल कलेजहरूले विगतको जस्तै लुटतन्त्र चलाएको भन्दै आक्रोश व्यक्त गरे । उनले भने, अहिले मणिपालले बढी शुल्क लिन नै थालिसकेको छ, उनले भने, अरूले पनि मागिरहेको सुनेका छौं, त्यसको प्रतिवाद गर्छौं ।चिकित्सा शिक्षा आयोगले सूचना जारी गरेर ऐनमा तोकिएकोबाहेक विद्यार्थीसँग थप शुल्क नलिन मेडिकल कलेजहरूलाई सचेत गराएको छ ।"
जिप खस्दा ५ को मृत्यु,"बैतडी (कास) पाटनबाट कैलपालतर्फ जाँदै गरेको जिप दुर्घटना हुँदा नवविवाहित दम्पतीसहित पाँच जनाको मृत्यु भएको छ । ५ जना घाइते छन् । से१ज ८८८ नम्बरको बोलेरो जिप पाटन नगरपालिका१ सकारमा सोमबार साँझ सडकबाट झन्डै चार सय मिटर तल खसेको हो । पाटन१ का १३ वर्षीय विनोद भट्टराई, ७२ वर्षीया रमा भट्टराई, सुर्नया गाउँपालिका४ की २० वर्षीया मनीषा विक र उनका २४ वर्षीय श्रीमान् प्रेम चुनाराको घटनास्थलमै मृत्यु भएको प्रहरीले जनाएको छ । प्राथमिक स्वास्थ्य केन्द्र पाटन पुर्याइएकी घाइते ४० वर्षीया जानकी भट्टराईको मृत्यु भएको छ । केही दिनअघि मात्र बिहे भएको जोडी मनीषाको माइती जाँदै थियो । कच्ची र भिरालो सडकको सतह चिप्लो भएका कारण दुर्घटना भएको हुन सक्ने प्रहरीको अनुमान छ । सोमबार सामान्य पानी परेका कारण सडक चिप्लो भएको थियो । इलाका प्रहरी कार्यालय पाटनका प्रहरी निरीक्षक राकेश शाहीका अनुसार पाँच जनाको प्राथमिक स्वास्थ्य केन्द्रमा उपचार भइरहेको छ । जिपमा ११ जना सवार थिए । घटनापछि चालक फेला परेका छैनन् ।"
सुनुवाइ समितिमा सांसदको भूमिका फितलो,"संवैधानिक रूपमा संसद्को सबैभन्दा बलियो सुनुवाइ समितिको भूमिका पछिल्लो समय कर्मकाण्डी बन्न पुगेको छ । यसको पछिल्लो उदाहरण हो सरकारद्वारा सिफारिस तीन राजदूत (बेलायत, अमेरिका र भारत) को संसदीय सुनुवाइका दौरान देखिएका गतिविधि ।सरकारले कात्तिक ११ मा अमेरिकाका लागि प्राध्यापक श्रीधर खत्री, भारतका लागि शंकर शर्मा र बेलायतका लागि ज्ञानचन्द्र आचार्यलाई राजदूत सिफारिस गर्यो । परराष्ट्र मन्त्रालयबाट प्रस्तावित राजदूतहरूको नाम सुनुवाइका लागि आएपछि समितिले कात्तिक १६ देखि प्रक्रिया अघि बढायो । सुरुआतमा उजुरी आह्वान र त्यसपछि सुनुवाइका लागि बैठक आह्वान गर्यो । समितिमा प्रस्ताव आएको ४५ दिनभित्र निर्णय नभए स्वतः अनुमोदन हुने प्रावधान छ ।समितिले कात्तिक १६ मा १० दिनका लागि उजुरी आह्वान गरेको थियो । उक्त प्रक्रिया कात्तिक २५ मा सकियो । त्यसपछि समिति सभापति लक्ष्मणलाल कर्ण जिल्ला भ्रमणमा गए । उनी फर्किएपछि मंसिर १० मा सुनुवाइका लागि बैठक आह्वान गरे । तर, सदस्यहरूको कोरम नै पुगेन । सुनुवाइ समितिको जम्मा संख्या १५ हो तर समितिका ४ जना सदस्य (योगेश भट्टराई, ज्ञानेन्द्रबहादुर कार्की, पार्वत गुरुङ र राजेन्द्र श्रेष्ठ) मन्त्री बनेर गएपछि हालसम्म नयाँ सदस्य चयन भएका छैनन् । अहिले समितिमा ११ सदस्य छन् । ६ जना सांसद भए बहुमत पुग्थ्यो तर सभापतिसहित ५ जनामात्र उपस्थित भएपछि बैठक बस्न सकेन । प्रस्तावित राजदूतहरू सिंहदरबारमा दुई घण्टा कुरेर घर फर्किए ।समितिको अर्को बैठक मंसिर १७ लाई तोकियो । प्रस्तावित राजदूतहरू त्यही सूचना लिएर घर गए तर १६ गतेसम्म प्रस्तावित राजदूतहरूलाई समितिबाट कुनै खबर गएन । भोलि बैठक हुन्छ कि हुन्न भन्ने कुनै पनि खबर आएको छैन, जाऊँ भने बोलाएका छैनन्, नजाऊँ भने बैठक भइदेला, एक प्रस्तावित राजदूतले १६ गते साँझ कान्तिपुरसँग भनेका थिए ।सभापति कर्णले दलहरूको महाधिवेशनका कारण बैठक सार्नुपरेको बताए । साथीहरूले महाधिवेशन छ, आउन भ्याउँदिन भनेपछि बैठक सार्दै जानुपरेको हो, उनले भने । समितिले ४५ दिन पुग्नु ६ दिनअघि सोमबार प्रस्तावित तीन जना राजदूतको सुनुवाइपछि अनुमोदन गरेको छ । समितिको सोमबारको बैठकमा पनि ११ सदस्यमध्ये एमालेकी नीरुदेवी पाल र एकीकृत समाजवादीकी नन्दा चपार्इं उपस्थित थिएनन् । उपस्थित भएका कांग्रेसका जितेन्द्रनारायण देव सुनुवाइ सुरु हुनासाथै बाहिरिए । एमालेका सांसद सुरेन्द्र पाण्डे भने सुरु र अन्त्यमा बैठकमा बसे तर बीचमा भारतका लागि प्रस्तावित राजदूत शर्माको सुनुवाइमा बसेनन् । एमालेकै अर्का सांसद सुमनराज प्याकुरेल धेरै समय मोबाइल चलाएर बसिरहे । बैठकको अन्त्यतिर उनले अमेरिकाका लागि प्रस्तावित राजदूत खत्रीको सुनुवाइ भोलि गरौं भन्दै सभापति कर्णलाई आग्रह गरे । मलाई ढिला भयो, अब अर्को सुनुवाइ भोलि गरौं, आजै गर्ने भए कसैले पनि प्रश्न सोध्न पाइँदैन है, प्याकुरेलले सभापति कर्णलाई भने । कर्णले छोटो समयमा सकिन्छ भन्दै प्याकुरेललाई थुमथुमाए । माओवादी केन्द्रका सांसद शिवकुमार मण्डल पनि सुनुवाइको बीचतिरै बाहिरिए ।बैठकमा पूरै समय सभापति कर्ण, प्याकुरेल, कांग्रेसका पुष्पा भुसाल, भीमसेनदास प्रधान, माओवादी केन्द्रका देव गुरुङ र अमृता थापा मात्रै बसेका थिए । बैठकका दौरान सांसदहरूले प्रस्तावित राजदूतलाई प्रश्नभन्दा पनि विज्ञका रूपमा सुझाव बढी दिए । जसले गर्दा प्रस्तावित राजदूतहरूले कठिन प्रश्नको सामना गर्नै परेन । प्रस्तावित राजदूतहरूका सामु विषयवस्तुमा ध्यान दिएर प्रस्तुत हुनुपर्नेमा सांसदहरू एमसीसी र परराष्ट्र नीतिलाई लिएर जुहारी खेल्न थाले । संसद्का पूर्वसचिव सोमबहादुर थापा सार्वजनिक सुनुवाइ समितिका सांसदको यस्तो व्यवहार गैरजिम्मेवारपूर्ण भएको मान्छन् । उनले समितिका सदस्य नै आफ्नो ओहदा कमजोर बनाउन लागेको बताए । संविधानले दिएको अधिकारलाई सही रूपमा प्रयोग नगरेर समितिले काम गर्ने हो भने समितिका सदस्यहरू सबैले राजीनामा दिए हुन्छ, उनीहरूको सांसदका रूपमा कुनै पनि औचित्य हुन्न, उनले टिप्पणी गरे, जनताको करबाट भत्ता खाएर बस्नुको कुनै काम छैन । नेपालको संविधानको धारा २९२ को उपधारा (१) मा संवैधानिक परिषद्को सिफारिसमा नियुक्त हुने प्रधानन्यायाधीश, सर्वोच्च अदालतका न्यायाधीश, न्याय परिषद्का सदस्य, संवैधानिक निकायका प्रमुख वा पदाधिकारी र राजदूतको पदमा नियुक्ति हुनुअघि संघीय कानुनबमोजिम संसदीय सुनुवाइ हुने व्यवस्था छ ।"
ओमिक्रोनबाट आत्तिनुपर्ने अवस्था छैन,"दक्षिण अफ्रिकाले कोरोना भाइरसको नयाँ भेरिएन्ट ओमिक्रोन बारे विश्वलाई जानकारी दिनुपूर्व नै उक्त भेरिएन्ट फैलिसकेको विज्ञहरूले आकलन गरेका छन् । विश्व स्वास्थ्य संगठन (डब्लूएचओ) ले कोरोना भाइरसको बी११५२९ उत्परिवर्तित रूपलाई भेरिएन्ट अफ कन्सर्न घोषणा गरेर ओमिक्रोन नाम दिनुपूर्व नै नेपाल प्रवेश गरेका एक विदेशी उक्त भेरिएन्टबाट संक्रमित भएको पाइएको छ । स्वास्थ्य तथा जनसंख्या मन्त्रालयले उनीसहित दुई जना विदेशी नागरिकमा ओमिक्रोन पुष्टि भएको सोमबार जानकारी दिएको हो । संक्रमितमध्येका एक जना ओमिक्रोन फैलिएको देशबाट मंसिर ३ मा नेपाल भित्रिएका थिए । त्यसको चार दिनपछि उनको सम्पर्कमा आएका अर्का व्यक्तिमा पनि संक्रमणको लक्षण देखिएको थियो । पीसीआर परीक्षणमा एस जिन फेलियर देखिएपछि नमुना जिनोम सिक्वेन्सिङ गर्दा दुवैमा ओमिक्रोन भेरिएन्ट पुष्टि भएको हो । विश्व स्वास्थ्य संगठनले मंसिर १० गते ओमिक्रोनलाई भेरिएन्ट अफ कन्सर्न मा राखेर सबै देशलाई उच्च सतर्कता अपनाउन आग्रह गरेको थियो । यस्तै, दक्षिण अफ्रिकाले मंसिर ७ मा ५० भन्दा बढी उत्परिवर्तन भएको नयाँ भेरिएन्ट फेला परेको जानकारी दिएको थियो । जबकि बोत्सवानामा कात्तिक २५ गते पहिलो पटक यो भेरिएन्ट फेला परेको थियो । दक्षिण अफ्रिकाका वैज्ञानिकले समेत कात्तिक २३ गते ओमिक्रोन फेला परेको दाबी गरेका छन् । नेपालमा मात्र नभई युरोपका केही देश तथा अमेरिकामा समेत दक्षिण अफ्रिकाले रिपोर्ट गर्नुपूर्व नै नोभेम्बर पहिलो र दोस्रो साता ओमिक्रोन फेला परेको पाइएको छ । नेदरल्यान्ड्सको नेसनल इन्स्टिच्युट एन्ड द इन्भायरोमेन्टले समेत मंसिर ३ मा लिएको नमुनामा ओमिक्रोन देखिएको पुष्टि गरेको थियो । अमेरिकामा ड्रेनेज प्रणाली (ढल) बाट समेत नमुना लिएर अनुसन्धान गरिने भएको छ । ओमिक्रोन भेरिएन्टबारे दक्षिण अफ्रिकाले औपचारिक रूपमा पहिलो पटक रिपोर्ट गरे पनि त्यसअघि नै फैलिन थालेको हुन सक्ने थाइल्यान्डमा जनस्वास्थ्यका विषयमा अनुसन्धान गरिरहेका सुशील कोइरालाले बताए । जोन हप्किन्स विश्वविद्यालयका जनस्वास्थ्य विज्ञ डा दिनेश न्यौपानेका अनुसार रोग फैलिन थालेपछि मात्रै भेरिएन्टबारे थाहा हुन्छ । जिन सिक्वेन्सिङ महँगो हुने भएकाले हत्तपत्त गरिन्न । त्यसैले रोग फैलिएको अलि पछि मात्र थाहा पाउने सम्भावना हुन्छ, उनले भने, दक्षिण अफ्रिकाले रिपोर्ट गर्नुअघि नै अन्य देशमा पनि यो फैलिसकेको हुन सक्ने सम्भावना छ । यसको फैलावट रोक्न जनस्वास्थ्यका मापदण्ड पालना नै अनिवार्य रहेको उनले बताए । ह्याम्स अस्पतालमा कार्यरत संक्रामक रोग विशेषज्ञ डा अनुप सुवेदी पनि युरोपको बेल्जियम तथा अमेरिकाकै रिपोर्टअनुसार दक्षिण अफ्रिकी देशमा फैलनुअघि ओमिक्रोन अन्यत्र फैलन थालेको बताउँछन् । ओमिक्रोनलाई द्रुत गतिमा फैलनबाट रोक्न परीक्षण, क्वारेन्टिन र आइसोलेसन कक्ष तयारीका लागि कटिबद्ध भएर लाग्न उनले सरकारलाई सुझाव दिए । पीसीआर वा आरडीटी एन्टिजेन परीक्षणलाई जति बढी सहज बनायो, त्यति बढी परीक्षण हुन्छ र छिटो फैलनबाट रोक्न सक्छौं, उनले भने, विदेशबाट आउने सबैले अनिवार्य कोरोना परीक्षण गराएको हुनुपर्छ र नेपाल आएपछि विमानस्थलमै परीक्षण गर्ने व्यवस्था गरिनुपर्छ । उनीहरूलाई पाँच दिन भए पनि अनिवार्य क्वारेन्टिनमा राखेर फेरि परीक्षण गरेर मात्रै निस्कन दिने हो भने लकडाउनसम्म पुग्नु नपर्ने उनले बताए । त्रिभुवन विश्वविद्यालय शिक्षण अस्पतालमा जनस्वास्थ्य विषयकी प्राध्यापक विन्ज्वला श्रेष्ठका अनुसार ओमिक्रोनको मूल स्रोत पत्ता लगाउनभन्दा पनि अहिले यसलाई कसरी नियन्त्रणमा राख्न सकिन्छ भनेर सोच्न जरुरी छ । ओमिक्रोन भेरिएन्ट पत्ता लगाउनेमध्येका दक्षिण अफ्रिकाका जनस्वास्थ्यविज्ञ प्रा सलिम अब्दुल करिमका अनुसार यसबाट आत्तिनुपर्ने अवस्था भने छैन । ओमिक्रोनमा अरू भेरिएन्ट अफ कन्सर्नका गुण पनि छन् । त्यसकारण यसको स्वभाव अन्य भेरिएन्टसँग मिल्छ, विश्वप्रसिद्ध विज्ञान जर्नल लान्सेटलाई दिएको अन्तर्वार्तामा उनले भनेका छन्, ओमिक्रोनबारे केही आकलन गर्नु धेरै नै चाँडै हुन्छ । हामीले यसबारे थाहा पाएको केही दिन मात्रै भयो । यसलाई लिएर हाल कुनै पनि विश्वसनीय वैज्ञानिक तथ्यांक उपलब्ध छैन । डब्लूएचओले ओमिक्रोनलाई भेरिएन्ट अफ कन्सर्नको सूचीमा राखेर सबै देशलाई उच्च सतर्कता अपनाउन सुझाव दिएसँगै नेपालले पनि नियन्त्रण तथा रोकथामका उपाय अवलम्बन गर्न सुरु गरेको छ । अन्तर्राष्ट्रिय हवाई तथा स्थल नाकामा यात्रुको आवतजावत व्यवस्थित गर्न सबै यात्रुको नेगेटिभ पीसीआर रिपोर्ट अनिवार्य गरी खोपको विवरण लिन थालिएको छ । लक्षण तथा चिह्नहरूको जाँच गर्ने तथा सीमानाकाबाट प्रवेश गर्ने शंकास्पद व्यक्तिको एन्टिजेन परीक्षण गर्ने काम भइरहेको मन्त्रालयका सहप्रवक्ता डा समीर अधिकारीले बताए । ओमिक्रोनको संक्रमणबाट बच्न यसअघिका लहरमा जस्तै जनस्वास्थ्यका सबै मापदण्ड पालना गर्न उनले सुझाए । मास्कको सही प्रयोग, भौतिक दूरी कायम, हात धुने, भीडभाड नगर्ने, हावा आवतजावत हुने स्थानमा बस्ने गर्नुपर्छ, उनले भने, खोपको प्रयोग महत्त्वपूर्ण छ । आइतबार साँझसम्म भारतमा २१ जनामा ओमिक्रोन पुष्टि भएको छ । हालसम्म विश्वका ४४ मुलुकमा यो भेरिएन्ट देखापरेको अन्तर्राष्ट्रिय सञ्चारमाध्यमले उल्लेख गरेका छन् ।नाका व्यवस्थापनमा चुनौतीसरकारले कोरोना संक्रमण रोकथाम तथा नियन्त्रणका लागि अन्तर्राष्ट्रिय नाकाबाट हुने आवागमन व्यवस्थापनका लागि ल्याएका प्रतिकार्य योजना कडाइका साथ लागू नहुँदा नयाँ भेरिएन्ट फैलिने जोखिम बढेको छ । ओमिक्रोन देखिएका जोखिमयुक्त ठाउँबाट आउने भारतीयलाई नेपाल प्रवेश दिनेनदिने, जनस्वास्थ्यका मापदण्ड कस्तो अपनाउने भन्नेमा सरकारले अझै निर्णय लिइसकेको छैन । भारतसँग नेपालको करिब १ हजार ८ सय ८० किमि लम्बाइको खुला सिमाना छ । तर, ठूला नाकाबाहेकबाट हुने आवागमन व्यवस्थापन र उनीहरूको अभिलेख राख्न सुरक्षा निकायहरूलाई हम्मे परेको छ । सरकारले गत बिहीबार रातिदेखि लागू हुने गरी ओमिक्रोन उत्पत्ति भएको दक्षिण अफ्रिकासहित ९ मुलुक, ती मुलुकबाट हुने ट्रान्जिट र पछिल्लो तीन साताभित्र जोखिमयुक्त स्थानबाट आएका विदेशीलाई नेपाल प्रवेश नदिने निर्णय गरिसकेको छ । तर, भारतीयको हकमा सरकारी निर्णय मौन छ । गृह मन्त्रालयका प्रवक्ता प्रदीपकुमार कोइरालाले नयाँ भेरिएन्टलाई लक्षित गरी सरकारले छिट्टै प्रतिकार्य योजना ल्याउने बताए । दक्षिण अफ्रिकासहित ९ देशबाट हुने यात्रा प्रतिबन्ध भइसकेको छ, भारतीयलगायत अरू देशका नागरिकको हकमा कस्तो निर्णय लिने भन्नेमा हामी आन्तरिक छलफलमै छौं, उनले भने, सीसीएमसीमा यसबारे छिट्टै छलफल गरेर प्रभावकारी रूपमा प्रतिकार्य योजना ल्याइनेछ । गत असोज ५ मा सरकारले नेपाल भित्रिने भारतीयको हकमा हवाई र स्थलमार्गको प्रवेश बिन्दुमै ७२ घण्टाभित्रको नेगेटिभ रिपोर्ट र सीसीएमसीको वेबसाइट लगइन गरी अनलाइन फाराम भरेर त्यसको प्रिन्ट प्रति साथमा हुनुपर्ने व्यवस्था गरेको थियो । तर, त्यो प्रावधान कडाइका साथ लागू हुन नसकेको सीमा नाकामै खटिएका एक सुरक्षाकर्मीले बताए । अध्यागमन विभागका महानिर्देशक नारायणप्रसाद भट्टराईले खुला सिमानाका कारण भारतीय नागरिकको व्यवस्थापनमा कठिनाइ भएको बताए । पछिल्लोपटक सरकारले जोखिमयुक्त मानिएका ९ देशमाथि अर्को आदेश नभएसम्म नेपाल भ्रमणमा प्रतिबन्ध लगाएको छ, यसलाई स्थल नाकाबाट पनि कडाइका साथ लागू गराउन सुरक्षा संयन्त्रसँगको समन्वयमा काम भइरहेको छ, उनले भने ।"
एस जिन परीक्षण राष्ट्रिय प्रयोगशालामा मात्रै,"आरटी पीसीआरमा कोरोना भाइरसमा रहेका विभिन्न जिनको परीक्षण हुन्छ । त्यसमा भाइरस स्पाइक (एस), न्युक्लियोक्यापसिड (एनटू) र इनभेलप (ई) भएनभएको हेरिन्छ । यदि एनटू र ई पुष्टि हुँदा एस देखिएन भने त्यसमा ओमिक्रोन भेरिएन्ट हुने सम्भावना प्रबल हुन्छ । यसअघि विश्व स्वास्थ्य संगठन (डब्लूएचओ) ले भेरिएन्ट अफ कन्सर्न मा राखेको अल्फा भेरिएन्ट को पनि पीसीआर परीक्षण गर्दा एस जिन देखिँदैन थियो ।विज्ञका अनुसार ओमिक्रोन भेरिएन्ट पुष्टि गर्न सबैभन्दा सहज उपाय कोरोना भाइरसको पीसीआर परीक्षण गर्दा एस जिन फेला नपर्नु हो । पहिलो पटक दक्षिण अफ्रिकाले ओमिक्रोन भेरिएन्ट पत्ता लगाउँदासमेत एस जिन फेलियर भएको नमुनाको जिनोम सिक्वेन्सिङ गरेको थियो । ओमिक्रोन भेरिएन्ट पत्ता लगाउन गरिने परीक्षण सेवा भने हाल राष्ट्रिय जनस्वास्थ्य प्रयोगशालामा मात्र उपलब्ध छ । आरटी पीसीआर परीक्षणमा एस जिन रहेनरहेको जाँच राष्ट्रिय जनस्वास्थ्य प्रयोगशालाबाहेक अन्य प्रयोगशालामा हुँदैन । नेपालमा अल्फा भेरिएन्टभन्दा डेल्टा भेरिएन्टको विस्तार बढेपछि प्रयोगशालाहरूले एस जिन परीक्षणमा खासै चासो दिएनन् । सुरुमा अल्फा भेरिएन्ट भित्रिएको पुष्टि भएपछि प्रयोगशालाहरूलाई एस जिन परीक्षण गर्न लगाउने योजना स्वास्थ्य तथा जनसंख्या मन्त्रालयले बनाएर निर्देशन दिए पनि डेल्टा भेरिएन्ट व्यापक रूपमा फैलिन थालेपछि एस जिन परीक्षणमा ल्याबहरूले ध्यान दिएनन् ।हाल डब्लूएचओले नै पीसीआर परीक्षणमा तीनवटा लक्षित जिनमध्ये एस जिन नदेखिएमा (जसलाई एस जिन ड्रपआउट भनिन्छ) त्यसलाई जिनोम सिक्वेन्सिङबाट अन्यथा पुष्टि नभएसम्म ओमिक्रोन भेरिएन्टको संक्रमण मान्न सकिने बताएको छ । स्वास्थ्य तथा जनसंख्या मन्त्रालयका सहप्रवक्ता डा समीरकुमार अधिकारीले एस जिन परीक्षण गर्नका लागि सबै प्रयोगशालालाई निर्देशन दिने तयारी भइरहेको बताए । उनका अनुसार एस जिन फेलियर देखिएमा त्यसको रिपोर्ट राष्ट्रिय जनस्वास्थ्य प्रयोगशालालाई दिनुपर्नेछ । प्रयोगशालाकी निर्देशक डा रुणा झाले एस जिन परीक्षण आफूहरूले मात्रै गरिरहेको बताइन् । यो परीक्षण गर्ने निश्चित रिएजेन्ट हुन्छ । हालसम्म यो हामीले मात्र गरिराखेका छौं । अरूसँग छैन, उनले भनिन्, पीसीआर रिएजेन्ट मात्र होइन मेसिन पनि फरक हुन्छ । नियमित परीक्षण गर्न यो महँगो पर्छ । हामीले एस जिन नदेखिएका नमुनाको जिन सिक्वेन्सिङ पनि गरिराखेका छौं । उनका अनुसार नेपालका प्रायः प्रयोगशालाले एन, ई, ओआरएफ वन एबी, आरडीआरपी जिनको परीक्षण गरेर कोरोना भाइरसको संक्रमण रहेनरहेको परीक्षण गरिरहेका छन् । परीक्षणलाई सर्वसुलभ बनाउन सबै प्रयोगशालाले अहिले नै एस जिन परीक्षण गर्न आवश्यक नरहेको उनको भनाइ छ । यसका लागि सबैलाई छुट्टै मेसिन दिनुपर्छ, उनले भनिन्, कोरोना पोजिटिभ आएपछि जुनसुकै भेरिएन्ट भए पनि संक्रमितले अरूलाई नसारोस् भनेर सावधानी अपनाउन भने जरुरी हुन्छ । अरू देशमा कम्तीमा ५ प्रतिशत नमुनाको मात्रै सिक्वेन्सिङ हुने गरेको उनले बताइन् ।"
बिनाइजाजत बैंकिङ कारोबार,"सहकारी र बैंकले ग्राहकलाई ऋण दिन्छ । अरू सबै लिएर जान्छ । तर हामीले सदस्यलाई सेयर दिन्छौं । सेयरमा लाभांश दिन्छौं । बचतमा ब्याज दिन्छौं । सुविधा यति मात्रै हैन, अरू अनेकअनेक उल्लेख भएको पासबुक लिएर बचत संकलन गर्नेहरू घरघर, पसलपसल डुल्थे । सहकारी र बैंकलाई नराम्रो भने पनि बचत जुटाउने शैली सहकारीकै जस्तो थियो । अनि बैंकले जस्तै अनेक ठाउँमा ऋण लगानी पनि गरेका थिए । पासबुक र संस्थाको बोर्डमा नेपाल राष्ट्र बैंकबाट मान्यता प्राप्त भनेर उल्लेख नै छ । झन्डै एक वर्षअघि भरतपुर१० स्थित रिजाल चोकमा कार्यालय राखेर मेक्स मी ईकमर्स इन्टरनेसनल नामक कम्पनीले धेरैलाई कारोबारमा संलग्न गरायो । तर कम्पनीको कारोबार शैली नियमविपरीत भएको र राष्ट्र बैंकबाट स्वीकृतिसमेत नलिएको प्रहरी अनुसन्धानले देखाएको छ ।नियमविपरीत बचत संकलन र ऋण लगानी गरेका कारण हामी ठगियौं भन्ने उजुरी परेपछि मंसिर ६ मा कम्पनीका कार्यकारी निर्देशक पुष्पराज तिमिल्सिना पक्राउ परे । बुझ्दै जाँदा कम्पनीले कारोबार गर्न कतैबाट स्वीकृति नलिएको, राष्ट्र बैंकको कागज पनि नक्कली भएको पत्ता लागेको छ, चितवन प्रहरी प्रवक्ता डीएसपी नरहरि अधिकारीले भने । संस्थाले वर्ष दिनको बीचमा झन्डै आठ करोड रुपैयाँ बचत संलकन र लगानी गरेको देखिने उनले बताए । एकै जनाले एक करोड रुपैयाँसम्म ठगिएँ भनेर उजुरी दिएका छन्, उनले भने ।तिमिल्सिनाको घर दैलेख आठबिस नगरपालिका७ मा हो । उनी सुरुमा विद्यालयका किताब प्रकाशन गर्ने कम्पनीको बिक्री प्रतिनिधि बनेर चितवन आएका थिए । पछि डेरी र आइसक्रिम उद्योग सुरु गरे । त्यसपछि ईकमर्स चलाएका हुन् । विभिन्नखाले बचतमा ७९ प्रतिशतसम्म ब्याजदर दिने उनले घोषणा गरेका थिए । एक जना बचतकर्ताका अनुसार बिनाधितो १५ लाख रुपैयाँसम्म ऋण लगानी गर्ने बताएर सदस्य बनाएका थिए । बचत गर्न सुरु गरेको ३ महिनासम्म नगद झिक्न नपाइने नियम राखेका थिए । कम्पनीले बैंक र फाइनान्स जसरी मोटरसाइकल किन्न धमाधम ऋण लगानी गरेको पाइएको डीएसपी अधिकारीले जानकारी दिए । नियमविपरीत काम गर्दा पनि कसैको नजर पुगेन । बोर्डमा र पासबुकमा राष्ट्र बैंकले मान्यता दिएको भनेर लेखेपछि धेरै झुक्किए । बचतकर्ताहरूले रकम झिक्न नपाएपछि समस्या बढेर हामीकहाँ उजुरी आएको हो, डीएसपी अधिकारीले भने ।बचत तथा ऋणको कारोबार गर्ने सहकारीहरूको संस्था केन्द्रीय बचत तथा ऋण सहकारी संस्था लिमिटेड (नेफ्स्कुन) सञ्चालक समितिकी उपाध्यक्ष शान्ति अधिकारी सर्वसाधारण सजग नभए ठगी बढ्ने बताउँछिन् । नियमअनुसार दर्ता भएर कारोबार गरेको हो वा हैन त्यो ख्याल नगरी ब्याजको आसमा बचत गर्ने र सजिलै पाइन्छ भनेर ऋण लिन खोज्ने हो भने ठगीका घटना बेहोर्नुपर्ने हुन्छ, उनले भनिन् । सहकारीको शैलीमा कारोबार गर्ने संस्थाहरू सहकारी हुन् वा हैनन्, सञ्चालकहरूमा चिनेजानेका छन् वा छैनन् भनेर हेरे पनि धेरै हदसम्म ठगीबाट जोगिन सकिने उनको भनाइ छ ।मेक्स मी ईकमर्स इन्टरनेसनलमा हजारभन्दा बढी सदस्यहरू रहेको हुन सक्ने डीएसपी अधिकारी बताउँछन् । नियम कानुन बुझ्न नसक्ने सर्वसाधारणदेखि बैंक र सहकारीबारे जानकार टाठाबाठाले यो कम्पनीमा कारोबार गरेको देखिएको उनले बताए । त्यसैले राष्ट्र बैंकलगायत नियामक निकायले थप चनाखो भएर अनुगमन गर्नुपर्नेमा उनको जोड छ ।"
घरदैलोमै नर्सिङ सेवा,"तपाईंको रक्तचाप र सुगरको अवस्था कस्तो छ ? चोटपटक लागेर पनि स्वास्थ्य संस्था नगई बेवास्ता गरिरहनुभएको त छैन ? नियमित स्वास्थ्य परीक्षण गराइरहनुभएको छ नि ? यी र यस्तै प्रश्नहरू लिएर नर्स, स्वास्थ्य स्वयंसेविका स्थानीयको घरदैलोमै पुगिरहेका छन् । भक्तपुर नगरपालिकाले नगरवासीलाई आधारभूत स्वास्थ्य सेवा पुर्याउन भन्दै १० वटै वडामा घरदैलो नर्सिङ सेवा सुरु गरेको हो । जसका लागि १० जना नर्स र ९० जना स्वास्थ्य स्वयंसेविका खटाइएको छ । प्रत्येक वडामा दैनिक बिहान ७ देखि साढे ९ बजेसम्म स्वास्थ्य स्वयंसेविकासहित एकएक जना नर्स खटिइएका नगरपालिकाका स्वास्थ्य संयोजक एवं ख्वपः अस्पतालका डा रत्नसुन्दर लासिवाले बताए । उनका अनुसार कोरोना महामारीका कारण डेढ वर्षयता रोकिएको घरदैलो नर्सिङ सेवा गत मंसिर १६ बाट नगरका १० वटै वडामा पुनः सञ्चालनमा ल्याइएको हो । टोलीले गर्भवती, सुत्केरी आमालगायतलाई सरसफाइ, खोपबारे जानकारी दिने, अशक्त अपांगता भएका व्यक्ति एवं ज्येष्ठ नागरिकहरूको स्वास्थ्य सेवा सुविधा कहाँबाट कसरी लिन सकिन्छ भन्ने जानकारी तथा परिचयपत्र बनाउने र पाउने सुविधाबारे पनि जानकारी गराइरहेको छ ।टोलीले बिहान ७ देखि साढे ९ बजेसम्म घरदैलो स्वास्थ्य सेवा प्रदान गर्ने र त्यसपछि वडास्थित स्वास्थ्य संस्थामा दिउँसो २ बजेसम्म सेवा दिने गरेको छ, उनले भने, किशोरकिशोरीलाई स्वास्थ्यसम्बन्धी परामर्श दिने, मुधमेहको परीक्षण, उच्च रक्तचाप भएकालाई सेवा, बालबालिकाको पोषणबारे जानकारी तथा तौल नाप्ने, अस्थायी परिवार नियोजनको सेवा प्रदान गर्ने, सामान्य घाउ, चोटपटकको ड्रेसिङ गर्ने, स्थायी परिवार नियोजनको बारेमा परामर्श दिने गरेको छ । ओछ्यान परेका बिरामीहरूलाई समेत सेवा दिइरहेको छ । कोरोना महामारीका समयमा घरदैलो नगरे पनि स्वास्थ्य संस्थाबाटै नागरिकलाई सेवा पुर्याइएको उनले बताए । नागरिकको स्वास्थ्यलाई मध्यनजर गर्दै चुनावी घोषणापत्रअनुसार नै पाइलट प्रोजेक्ट का रूपमा घरदैलो नर्सिङ सेवा थालिएको नगर प्रमुख सुनिल प्रजापतिले बताए । जनप्रतिनिधिले नेतृत्व लिएपछि नागरिकलाई स्वस्थ राख्न व्यायाम केन्द्र खोल्ने, नर्सिङ सेवा प्रदान गर्नेजस्ता कार्य गरेका छौं, उनले भने, नागरिकलाई स्वस्थ राख्ने जिम्मेवारी स्थानीय सरकारले लिनुपर्ने अवधारणासहित नर्सिङ सेवाको थालनी गरेका हौं । वातावरणीय स्वास्थ्य सम्बन्धित सरसफाइका विषय, व्यक्तिगत स्वास्थ्य सुरक्षाको विषयमा जनचेतना दिने कार्य घरदैलोमा खटिएका स्वास्थ्य स्वयंसेविका र नर्सले गर्दै आएका छन् ।स्वास्थ्य मन्त्रालयले पनि भक्तपुरमा प्रजनन स्वास्थ्य, ज्येष्ठ नागरिक स्वास्थ्य प्रवर्द्धन र सर्नेनसर्ने रोगको रोकथाम तथा नियन्त्रणका लागि समुदायस्तरमा सामुदायिक स्वास्थ्य तथा घरदैलो नर्सिङ सेवा कार्यक्रम सुरु गरेको छ । यसका लागि ५० लाख बजेट छुट्याएर भक्तपुर नगरपालिकासँग समन्वय गरेको मन्त्रालयले जनाएको छ । एक अधिकृतसहित १० स्टाफ नर्ससमेत खटाइएको छ । भक्तपुर मोडलका रूपमा विस्तार गर्न महोत्तरीको बर्दिबासमा समेत घरदैलो नर्सिङ सेवा सुरु गरिएको छ ।स्वास्थ्य सेवासँगै नागरिकहरूको आधारभूत तथ्यांक संकलनका लागि खटिने नर्सहरूलाई ट्याबको व्यवस्था पनि गर्न लागिएको छ । ट्याब नेपाल सरकारले उपलब्ध गराउने निर्णय भएको डा लासिवाले बताए । उनका अनुसार घरदैलोमा जानुअघि नर्सहरूलाई तीनदिने तालिम दिइएको थियो । तालिममा नागरिकसँग कसरी कुरा गर्ने, कसरी सूचनाहरू लिने र ट्याबमा कसरी फारम भर्ने, प्राप्त तथ्यांकलाई कसरी सुरक्षित गर्ने भन्नेबारे जानकारी गराइएको थियो ।"
दुबई हिँडेका ७६ नेपाली विमानस्थलबाट फिर्ता,"नेपाल वायु सेवा निगमको विमानबाट आइतबार राति दुबई जान लागेका ७६ जनालाई त्रिभुवन अन्तर्राष्ट्रिय विमानस्थलस्थित अध्यागमन कार्यालयले फिर्ता पठाएको छ । घुम्न भनेर जान लागेका ललितपुरको जावलाखेलस्थित शुभेच्छा बहुउद्देश्यीय सहकारीका सेयर सदस्य तथा पदाधिकारीको भिजिट भिसामा शंका गर्दै राति साढे ११ बजे जहाज चढ्नुअघि अफलोड गरिएको हो । उक्त सहकारीका सचिव विजय शर्माका अनुसार चार दिनका लागि दुबई एक्स्पोमा भाग लिने कार्यक्रम थियो । हाम्रो समूहमा करिब ७० प्रतिशत ४० वर्षमाथिका महिला सेयर सदस्य थिए, उनले भने, अध्यागमनका कर्मचारीले माथिको आदेश भन्दै अध्यागमन कार्यालयमा जाँचपास लिइसकेका र नलिएका सबैलाई फर्काए । उनका अनुसार सबैका लागि जनही १ लाख ७ हजार रुपैयाँको दुबईको टुर प्याकेज खरिद गरिएको थियो । अध्यागन विभागले भने भ्रमणसम्बन्धी कागजपत्र पूरा नभएकाले राति फर्काउनुपरेको जनाएको छ । सहकारीका तर्फबाट विदेश जाँदै गरेको एउटै समूह रहेछ, विभागका महानिर्देशक नारायणप्रसाद भट्टराईले कान्तिपुरसँग भने, विमानस्थलमा आधिकारिक निकायको चिठी माग्दा रहेनछ । त्यसैले अफलोड गर्नुपर्यो । अध्यागमनले महानगरपालिकाले अनुमति दिएको पत्र मागेको थियो । तर सहकारीका अध्यक्षसहितका पदाधिकारीले जमानत बस्ने, अरू कागजात राख्नेलगायतका जुनसुकै लिखित प्रतिबद्धता दिन तयार रहँदा पनि महिलाहरू भएकै कारण रोकिदिएको बताए । विमानस्थलस्थित निगमको कार्यालयका कर्मचारीका अनुसार, अध्यागमनले जान नदिने भएपछि करिब १ घण्टा ती यात्रुहरूले अध्यागमन डेस्कअघि नाराबाजी गरेका थिए । यस घटनाका कारण निगमको न्यारोबडी विमान ७२ जना यात्रु मात्रै लिई राति डेढ बजे दुबई उडेको थियो । जहाजभित्र बसिसकेका ती यात्रुका लगेज फेरि निकाल्न करिब २ घण्टा लागेको थियो । दुबई जान नपाएकाहरू राति १७ वटा ट्याक्सी र एउटा बसमा विमानस्थलबाट घर फर्किएको सहकारीका सचिव शर्माले बताए ।फर्काइएका ७६ मध्ये आधा यात्रु बोर्डिङ पास लिई डिपार्चर गेटमा जहाज चढ्ने पालो पर्खिरहेका थिए, घटनाका एक प्रत्यक्षदर्शीले भने, अधिकांश ललितपुरकै बासिन्दा थिए । भिजिट भिसामा उतै हराउँछन् वा अन्य मुलुक भासिन्छन् भन्ने आशंकामा अध्यागनका कर्मचारीले रोकेका हुन् । निगमको यात्रु सेवा विभागका एक कर्मचारीका अनुसार, ती यात्रुको खानासहित करिब ७० लाख घाटा निगमले बेहोरेको छ । आइतबार मध्यरातको उक्त घटनाको सोमबार कालिकास्थानस्थित अध्यागन विभाग र पर्यटन मन्त्रालयमा उजुरी परेको थियो । कालिकास्थान पुगेका यात्रुहरूलाई महानिर्देशक भट्टराईले सहकारीको उद्देश्य पूरा गर्न विदेश भ्रमण जानुपर्ने कारण खुलाई पत्र मागिएको बताए । एउटा सहकारीको कार्यक्रममा यत्रो मानिस विदेश जानुपर्ने अस्वाभाविक घटना हो । महानगरले पत्र लेखिदिन्छ भने हामी छाडिदिन्छौं । नयाँ संविधानले एउटै कुनै स्थानीय तहमा कार्यक्षेत्र भएको सहकारीको नियमन सम्बन्धित स्थानीय तहले नियमन गर्ने व्यवस्था गरेको छ ।अब ती यात्रुले पुनः टिकट लिन १० हजार हाराहारी अतिरिक्त शुल्क तिर्नुपर्छ । उनीहरूले यात्रा रद्द गर्नुपर्ने भए निगमले क्यान्सिलेसन चार्ज लिई रकम फिर्ता दिनुपर्छ । ती यात्रुले फेरि दुवै मुलुकले जारी गरेको स्वास्थ्य मापदण्डहरूअनुसार पीसीआर गर्नुपर्ने हुन्छ । सबैको डेढ महिनाको भिसा भएको बताउँदै सचिव शर्माले दुबईमा होटल बुकिङ तथा एक्स्पोको टिकट पनि खरिद भइसकेकाले यात्रा रद्द गर्ने वा नगर्नेबारे निर्णय भइनसकेको बताए ।"
कर्णालीमा नुनको दुःख उस्तै,"कालीकोटको पताला६ का नवराज बुढाले ३५ वर्षअघि १८ दिन हिँडेर कैलालीको चिसापानी हाट पुगी वर्षभरि पुग्ने नुन खरिद गरेका थिए । अहिले पनि उनी ढिकेनुन ल्याउन खिनबाट झन्डै ५ घण्टा हिँडेर थिर्पुको बाख्रेबजार पुग्छन् ।पतालामा साल्ट ट्रेडिङ कर्पोरेसनले डिपो राखेको छ । गाउँको डिपोमा कहिल्यै नुन पाइँदैन, उनले भने, आएको नुन पनि २४ दिनमै सकिन्छ, फेरि सधैं खाली । कुनै बेला एकैपल्ट वर्षभरि पुग्ने नुन किन्ने उनी अहिले ३ महिना पुग्ने करिब ५ नम्बर (२५ किलो) नुन बाख्रेबजारबाट किनेर ल्याउँछन् । मान्ममा ९ रुपैयाँमा आयोडिनयुक्त नुनको प्याकेट पाइन्छ । तर गाउँको डिपोमा सधैं नपाइँदा स्थानीय प्रतिकिलो २५ रुपैयाँमा नुन किनेर प्रयोग गर्न बाध्य छन् । हामीले त सधैं नुनका लागि दुःख भोग्नुपर्ने भयो, पताला९ का आसमान बुढाले भने, गाउँमा आयो नुन पाइए सस्तो पनि हुन्थ्यो, कुपोषणको समस्या पनि हल हुन्थ्यो । अहिले पनि खिनबाट नुन लिन आउनेको भीड बाख्रेबजारमा दिनहुँजसो हुन्छ । उनीहरू सबेरै गाउँबाट आएर २३ महिना पुग्ने नुन लिएर फर्कन्छन् ।कर्णालीका हिमाली जिल्लाका बासिन्दाले नुनको जोहोका लागि ठूलो सास्ती भोग्दै आएका छन् । अहिले हुम्लाको नाम्खा गाउँपालिका६ लिमीमा नुनको अभाव छ । दुई साताअघि खाद्यान्न माग्दै काठमाडौं पुगेका वडाध्यक्ष पाल्जोर तामाङले गाउँमा चामल पुगे पनि अझै नुन अभाव भएको बताए । हामी सरसापटी गरेर नुन खान बाध्य छौं, उनले भने, अहिले गाउँमा हिमपात भएको छ, एक महिना त मुस्किलले पुग्ला, त्यसपछि समस्या हुने देखियो । गत वर्ष यही समयमा ६ सय क्विन्टल नुन यल्बाङ डिपोमा गएको थियो । लिमीका स्थानीयले पोहरसालै खरिद गरेको नुन अहिले पनि प्रयोग गरिरहेका हुन् । साल्ट ट्रेडिङले हुम्ला सदरमुकाम सिमकोटसहित यलबाङ, सर्केगाड र श्रीनगरमा नुनको बिक्री डिपो राखेको छ । सदरमुकामलगायत अरू २ डिपोमा पर्याप्त भए पनि यो वर्ष यलबाङमा नुन जान सकेको छैन । जसका कारण लिमीका १ सय ५१ घरधुरीमा नुनको अभाव भएको हो । कोरोना महामारीअघि नाम्खा गाउँपालिकाको केन्द्र यालबाङमा चीनको बाटो हुँदै नुन ढुवानी हुन्थ्यो । अघिल्लो चैतदेखि कोरोना महामारी देखाउँदै चीनले हिल्सा नाका बन्द गर्यो, ट्रेडिङको नेपालगन्जस्थित क्षेत्रीय कार्यालयका प्रमुख मनोज चौधरीले भने, सदरमुकामबाट त्यहाँसम्म सडक सुविधा नहुँदा नुन पठाउन सकिएको छैन । यो वर्ष नाका खुल्ने आशा भएकाले नेपालगन्जबाट नुन नपठाइएको उनले जानकारी दिए । साल्ट ट्रेडिङले २०६२ देखि चीनको ताक्लाकोटबाट नुन खरिद गरी हिल्सामा ल्याएर प्याकिङ गरी नाम्खा गाउँपालिकाका बासिन्दालाई बिक्री गर्दै आइरहेको थियो । तर नाका बन्द भएपछि चीनबाट नुन ल्याउन समस्या भएको हो । यो वर्ष सिमकोटमा २३ सय क्विन्टल, यलबाङमा ६ सय तथा सर्केगाड र श्रीनगरमा ११ हजार क्विन्टल कोटा तोकिएको छ । सदरमुकाम र सर्केगाडमा भने नुन पर्याप्त रहेको प्रमुख चौधरीले बताए । हुम्लाका प्रमुख जिल्ला अधिकारी गणेश आचार्यले जिल्लाभरि नुन पर्याप्त भएको दाबी गरे । लिमीमा नुनको समस्या भएकोबारे केही जानकारी छैन, उनले भने, सदरमुकाममा ९ रुपैयाँ किलो नुन फालाफाल छ, समस्या भएको जानकारी आएको भए खाद्यान्न लैजाने हेलिकोप्टरमै नुन जति पनि पठाइन्थ्यो । साल्ट ट्रेडिङको नेपालगन्जस्थित कार्यालयका अनुसार उपल्लो डोल्पाको तिन्जेमा पनि नुन ढुवानी नभएको लामो समय भयो । छार्काताङसोङ, सेफोक्सुन्डो र डोल्पोबुद्ध गाउँपालिकाका लागि तिन्जेमा डिपो कार्यालय खोलिएको छ । तर चीनले सीमा नाका बन्द गरेपछि २ वर्षदेखि त्यहाँ नुन जान नसकेको हो । डिपोमा नुन नभएपछि स्थानीय पसलको ढिके नुन महँगोमा खरिद गरेर प्रयोग गर्न बाध्य भएको सर्वसाधारण बताउँछन् । जति पटक नुनका लागि डिपोमा गए पनि सधैं छैन भन्ने जवाफ आउँछ, डोल्पोबुद्धका पेमा गुरुङले बताए, यहाँ न ढुवानी अनुदानको चामल पाइन्छ न नुन । उनले गाउँमा सधैं चामल र नुनको अभाव हुने गरेकाले विकासको अनुभूति गर्न नसकिएको गुनासो गरे । नुन लिन ५ दिन पैदल मुगुको मुगुमकार्मारोङ गाउँपालिकामा नुन डिपो नहुँदा स्थानीयवासी एक किलो नुन लिन ५ दिन पैदल हिँड्न बाध्य छन् । ५ वर्षयता चिनियाँ नाकाबाट ढिके नुनको आयात हुन छाडेपछि उनीहरूलाई नुन लिन सदरमुकाम आउनुपर्ने बाध्यता भएको हो । मुगुमकार्मारोङको चितै, डोल्फु, कार्ती, किम्री, मुगुलगायत १७ वटा गाउँका बासिन्दा २ दिन हिँडेर सदरमुकाम पुग्छन् । बाटोमा मात्रै ४ दिन लाग्छ, मुगुगाउँका उर्गिन तामाङले भने, एक दिन नुन निकाल्न गमगढीमा बस्नुपर्छ । उनले गाउँमा सडक सुविधा नहुँदा चामल र नुन पिठ्युँमा बोकेरै ल्याउनुपर्ने बाध्यता भएको बताए । छायानाथ रारा नगरपालिका तथा सोरु र खत्याड गाउँपालिकामा नुन बिक्री गर्न डिपो भए पनि सबैभन्दा दुर्गम मुगुमकार्मारोङमा नहुँदा स्थानीय बासिन्दा वर्षौंदेखि सास्ती भोग्न बाध्य छन् । सधैं सदरमुकाम आउन पाइँदैन, तामाङले भने, त्यसैले परिवारका सबै सदस्य एकैपल्ट आई वर्षभरि पुग्ने नुन लिएर जान बाध्य छौं । नुन लिन गमगढी आउँदा होटलमा बास खर्चसहित प्रतिव्यक्ति ५ देखि ७ हजार रुपैयाँसम्म खर्च हुने गरेको उनले गुनासो गरे । एक महिनाअघि पाँच जनाको परिवारसहित सदरमुकाम आएका उनले एकैपल्ट ३ क्विन्टल नुन खरिद गरे ।सदरमुकामस्थित साल्ट ट्रेडिङ कर्पोरेसनमा पनि लाइन लागेर नुन लिनुपर्ने बाध्यता छ । नुन डिपो नहुँदा स्थानीयले ठूलो सास्ती भोग्नुपरेको मुगुमकार्मारोङ गाउँपालिका अध्यक्ष छिरिङक्याप्ने लामाले बताए । पहिले तिब्बतबाट ढिके नुन ल्याएर जीविका चलाउँथे, उनले भने, चीनले कोरोनाका कारण नाका बन्द गर्यो, अब नुन ल्याउन गमगढी नआई सुखै छैन । गमगढीस्थित शाखा कार्यालयका लागि वार्षिक १ हजार ५ सय क्विन्टल नुनको कोटा तोकिएको साल्ट ट्रेडिङ कर्पोरेसनका प्रमुख खगेन्द्र कार्कीले बताए । उनका अनुसार सोरु र खत्याडमा पनि १५१५ सय क्विन्टल नुन गइरहेको छ । ढिके नुन नै किलोको ७५ रुपैयाँमुगुमकार्मारोङ गाउँपालिकाको माथिल्लो बस्तीका बासिन्दा एक किलो ढिके नुन ७५ रुपैयाँमा किनेर उपभोग गर्न बाध्य छन् । गाउँमा आयोडिनयुक्त नुन जाँदैन । महँगो ढुवानी भाडा तिरेर खच्चडमा बोकाएको नुन मूल्य तिरेर उपभोग गर्न बाध्य छन । गमगढीबाट मुगुमकार्मारोङका डोल्फु, चितै र मुगुगाउँ पुग्न खच्चडलाई ३ दिन लाग्ने गरेको छ । सरकारी अनुदानमा वितरण गरिने भानु नुनको मूल्य ९ रुपैयाँ किलो भए पनि स्थानीयले २० रुपैयाँ प्रतिकिलो भाडा तिर्नुपर्ने बाध्यता छ । त्यसमा व्यापारीले झन्डै दोब्बर नाफा खान्छन् । ढुवानी भाडा महँगो हुँदा नुन किन्न पनि समस्या छ, डोल्फुका टासीछेवाङ तामाङले भने, त्यही पनि हिउँदमा भारी हिमपातले ढुवानी ठप्प भएपछि वर्षभरिका लागि एकैपल्ट खरिद गर्नुपर्ने बाध्यता छ ।"
बाल संगठनमा सम्पत्तिको चरम दुरुपयोग,"नेपाल बाल संगठन र सोअन्तर्गतका बाल मन्दिरमा सम्पत्तिको चरम दुरुपयोग भएको पाइएको छ । प्रतिनिधिसभाको महिला तथा सामाजिक समितिले ती सम्पत्ति सरकार मातहत ल्याउन महिला, बालबालिका तथा ज्येष्ठ नागरिक मन्त्रालयलाई निर्देशन दिए पनि त्यसको बेवास्ता गरिएको छ । गत वर्ष माघ अन्तिम साता समितिले बाल संगठनको सम्पत्ति सरकार मातहत ल्याउन निर्देशन दिनुका केही ठोस कारण थिए । तीमध्ये मुख्य कारण थियो, संगठनको देशैभरि रहेको अचल सम्पत्तिको चरम दुरुपयोग ।बाल संगठनले २०५८ मा पहिलो, २०५९ मा दोस्रो र २०७२ मा पूरक सम्झौता गरी बृहस्पति शिक्षा सदन नामक निजी विद्यालयलाई १३ रोपनी १२ आना जग्गा भाडामा दिने प्रक्रियालाई उच्चस्तरीय जाँचबुझ आयोगले शंकास्पद ठहर्याएको छ । २०७५ भदौ ५ मा संसदीय समितिले संगठन र सोअन्तर्गत सञ्चालित बाल मन्दिरमा भएका घटना एवं वस्तुस्थितिको विस्तृत छानबिन गर्न र दोषीलाई कानुनी दायरामा ल्याई कारबाही गर्न उच्चस्तरीय छानबिन समिति गठन गर्न निर्देशन दिएको थियो । निर्देशनलगत्तै २०७६ कात्तिक १४ मा प्रधानमन्त्री तथा मन्त्रिपरिषद्को कार्यालयले जाँचबुझ आयोग ऐन २०२५ को दफा ३ अनुसार पूर्वन्यायाधीश हरिबाबु भट्टराईको अध्यक्षतामा ५ सदस्यीय जाँचबुझ आयोग गठन गरेको थियो । २०७७ जेठमा आयोगले सरकारलाई प्रतिवेदन बुझाए पनि कसैलाई कारबाही र थप अनुसन्धान भएको छैन । त्यही आयोगले छानबिनका क्रममा जग्गा भाडा प्रक्रियालाई शंकास्पद ठहर्याएको हो । संगठनले २०७२ जेठ २१ मा प्रतिवर्गफिट ६ रुपैयाँ १० पैसामा बृहस्पति शिक्षा सदनसँग पूरक सम्झौता गरी ५१ वर्षका निम्ति उक्त जग्गा भाडामा दिएको थियो । आयोगले टेकुमा रहेको बाल संगठनको १ रोपनी ११ आना जग्गा काठमाडौं जिल्ला कार्यसमितिले २०७१ भदौ ५ मा सार्वजनिक सूचना मात्रै जारी गरेर बिनाप्रतिस्पर्धा र बोलकबोल फेयर इन्टरनेसनल प्रालिलाई दिएको भन्दै यो प्रक्रिया पनि नियमसंगत नरहेको निष्कर्ष निकालेको छ । प्रतिवेदनमा बाल संगठनका महासचिव रहेको गणेशभक्त श्रेष्ठले उक्त जग्गा नियमविपरीत हत्याएको र जग्गा लिएपछि उनले कम्पनीको सेयर श्रीमतीका नाममा दर्ता नामसारी गरेको समेत उल्लेख छ । बाल संगठनको ललितपुर जिल्ला कार्यसमितिले २०६२ मा ३ रोपनी १० आना २ पैसा जग्गा प्रेरा निर्माण सेवा प्रालिलाई भाडामा दिएको प्रक्रियाउपर छानबिन गर्नुपर्ने निष्कर्ष आयोगले निकालेको छ । अनाथ र असहाय बालबालिकको संरक्षणका लागि २०२१ सालमा खुलेको बाल संगठनका ६८ जिल्लामा कार्यालय छन् । तिनको आफ्नै नाममा स्रेस्ता कायम भएको जग्गा र भौतिक संरचना रहेको देखिन्छ । झापा, कपिलवस्तु, उदयपुर, पाल्पा, जाजरकोट, सर्लाही, सिन्धुपाल्चोक, डोटी, ललितपुर, रोल्पा, कैलाली, बाजुरा, कास्की, म्याग्दी, स्याङ्जा, कञ्चनपुर, पर्सा, नुवाकोट, तनहुँ, महोत्तरी, भक्तपुर, नवलपरासी सुस्ता पश्चिम, गुल्मी, बागलुङ, कालीकोट, सिन्धुली, रूपन्देही, भोजपुर, दार्चुला र दैलेख गरी ३१ जिल्लाका बाल संगठनहरूले आयआर्जनका लागि जग्गा तथा सो जग्गामा निर्मित भवनलगायत भौतिक संरचनाहरू भाडामा दिएको देखिन्छ । यसका अलावा धनकुटा, सिराह, धनुषा र ललितपुरमा स्थानीय व्यक्ति तथा गुठीले बाल संगठनलाई आफ्नो स्वामित्वमा रहेको जग्गा बालबालिकाको हकहितमा प्रयोग गर्ने गरी दान दातव्यमा दिएको देखिन्छ । बर्दियाको गुलरिया५ स्थित कित्ता नम्बर ५६२४४ रहेको संगठनका नाममा स्थानीय अब्बास अली धोबीले ८ कट्ठा १० धुर जग्गा दान गरेका थिए । दाताले यतिका धेरै जग्गा दिए पनि बाल मन्दिरले त्यसको सदुपयोग गर्न सकेको छैन । संसदीय समितिले बाल संगठनको सम्पत्ति दुरुपयोग भइरहेको र मासिने सम्भावना देख्नुका पछाडि संगठनको सम्पत्ति कानुनविपरीत प्रयोग भइरहनु पनि मुख्य कारण थियो । जाँचबुझ आयोगको प्रतिवेदनका अनुसार बाल संगठनको सल्यानमा रहेको ११ आना ३ दाम ४ पैसा क्षेत्रफलमा भएको ७ कोठासहितको सभाहल भएको भवनमा ३ कोठा अस्थायी प्रहरी पोस्ट र एक कोठा तरुण दलको कार्यालयलाई उपलब्ध गराएको देखिन्छ । कतै बाल मन्दिर जेनतेन चलेका छन् त कतै भाडामा दिइएको सम्पत्तिको रकम बुझ्ने काममा मात्रै बाल मन्दिर सीमित छ । सल्यानको बाल मन्दिरकै नाममा रहेको कित्ता नं ५०५ को १२ रोपनी सिम र ६ रोपनी पाखो स्थानीयवासीले उपभोग गरिरहेका छन् । झापामा बाल मन्दिरका नाममा ८ बिघा जमिन र आफ्नै भवन रहे पनि त्यसबाट असहाय र अनाथ बालबालिकाले फाइदा पाउन सकेका छैनन् । भद्रपुर नगरपालिका८ स्थित बाल मन्दिर विद्यालयको भवनमा २०६५ देखि जिल्ला शिक्षा कार्यालयअन्तर्गतको बाल विकास केन्द्र सञ्चालनमा छ । इलाममा प्रशासनिक निकायको बीचमा बाल मन्दिरसँग ७ रोपनी र इलाम नगरपालिकामा पनि संगठनका नाममा ८ रोपनी जमिन छ । तर त्यसको आम्दानी संगठनले पाएको छैन । २०३९ सालमै बनेको पक्की भवन अहिले जीर्ण अवस्थामा पुगेको छ । बुटवलमा भने बाल मन्दिरको ८ कट्ठा र भैरहवामा १२ कट्ठा जमिन छ । यी दुवै जग्गाको उपयोगबाट ठूलो संख्यामा रहेका अनाथ, असहाय बालबालिकाको हित गर्न सकिने भए पनि त्यसो हुन सकिरहेको छैन । कान्तिपुरको सम्पर्कमा आएका उच्चस्तरीय जाँचबुझ आयोगका एक सदस्यले धेरैजसो जिल्लामा जग्गा वा भौतिक संरचना भाडामा दिने प्रक्रियामा प्रशस्तै त्रुटि रहेको बताए । उनले भने, निश्चित समूह र व्यक्तिले सरकारी सम्पत्ति कौडीको भाउमा हडपेर फाइदा उठाइरहेका छन् । त्यसबाट प्राप्त हुने आम्दानीको हिस्सा असहाय बालबालिकाले पाउनुपर्नेमा निश्चित पदाधिकारीले उठाइरहेका छन् । संसदीय समितिको त्यसबेलाको बैठकमा सभापति नीरु पालले भनेकी थिइन्, आफ्नो चलअचल सम्पत्ति सस्तोमा अरूलाई लामो समयदेखि भाडामा दिएर बाल मन्दिर टहरामा बसेको छ । नक्सालस्थित बाल मन्दिरको भवन भूकम्पले जीर्ण बनेपछि भवन परिसर छेउमा टहरोमा बसेको छ । जहाँ गत वर्षको असारमा उचित रेखदेख र संरक्षणको अभावमा ६ महिने बालिकाको मृत्यु भएको थियो । बाल संगठनका नाममा रहेको सम्पत्ति ऐन संशोधन गरेर भए पनि सरकारको मातहतमा ल्याउनैपर्नै उनको भनाइ छ । सम्पत्तिको लाभ अनाथ र असहायले नै पाउनका लागि र दुरुपयोग रोक्नका लागि सरकार मातहत ल्याउनैपर्छ । तर संसदीय समितिले दिएको निर्देशन पनि पालना नभइराखेको अवस्था छ, उनले भनिन् ।"
कतारको अशोभनीय आडम्बर,"विश्वकप फुटबल हेर्न आउने समृद्ध दर्शकका नजरमा नपरून् भनेर आप्रवासी श्रमिकहरूलाई चार महिनाका लागि स्वदेश पठाउने कतार सरकारको निर्णय अन्यायपूर्ण छ । यसबाट फुटबल महामेला आयोजना गर्ने कतारी सपना पूरा गराउन आठ रंगशालासहित पूर्वाधार निर्माणमा रातदिन पसिना बगाएका नेपालीलगायत विभिन्न मुलुकबाट गएका श्रमिकहरूको घोर अपमान भएको छ । जसले कतारको शोभा बढाउन आफ्नो श्रमको योगदान दिए, तिनकै उपस्थितिलाई विश्वकपको शोभाविपरीत मान्ने यो मानसिकता अशोभनीय मात्र होइन, खेदजनक नै छ । आप्रवासी कामदारहरूलाई बिलकुलै फरक दर्जाको मानिसको व्यवहार गरेको यो अमानवीय निर्णयलाई कतार सरकारले सच्च्याउनु आवश्यक छ ।यो निर्णयले खासमा कतार सरकारको अनुचित आडम्बर उजागर गरिदिएको छ । यसको कार्यान्वयन हुँदा भोलि फुटबल महामेला हेर्न आउने सम्भ्रान्त दर्शकहरूका नजरमा विपन्न मजदुरहरू तत्क्षण नपर्लान्, तर कतारको वैभव ठडिनुमा लाखौं आप्रवासी श्रमिकहरूले टेको दिएको तथ्य उनीहरूले थाहा नपाउने होइनन् । कतारका रंगशालालगायतका पूर्वाधार बनाउन सहभागी श्रमिकहरूलाई लामो बिदामा घर पठाइएको र त्यसको अन्तर्य तिनलाई फुटबलका दर्शकहरूको आँखामा नपार्नु भएको यथार्थ बुझ्दा उनीहरूमा कस्तो सन्देश प्रवाह होला ? उनीहरूले कतार सरकारको यो निर्णयलाई राम्रै मान्लान् कि ढोङको पराकाष्ठा ठान्लान् ? यसले कतारको शान अझ उज्यालो बनाउला कि धमिल्याउला ? यी प्रश्नहरूमा कतारले विचार पुर्याएको देखिँदैन । उसै त, आप्रवासी श्रमिकहरूको शोषण भएको भनेर अन्तर्राष्ट्रिय जगत्बाट पर्याप्त आलोचना खेपिसकेको कतारको साख यस प्रकरणले अझ तल पुर्याउने निश्चित छ । त्यसैले यो निर्णयमा पुनर्विचार गर्नु कतारको आफ्नै हितमा छ । दुनियाँलाई थाहै छ कतार आप्रवासीहरूले भरिएको मुलुक हो । यहाँ कतारी नागरिकको तुलनामा झन्डै ८ गुणा बढी आप्रवासीहरू बस्छन् । कतारको वर्तमान र भविष्य दुवै अधिक मात्रामा यिनै आप्रवासीहरूको हातमा निर्भर छ । यस्तो अवस्थामा कतार सरकारले यस किसिमको निर्णय गर्दा सम्बन्धित कामदारहरूको मनमा मात्र चोट पुग्दैन, विश्व समुदायमा पनि गतिलो सन्देश जाँदैन । उल्टो यसले कतारको दोहोरो चरित्र बाहिर ल्याउँछ, र पहिले भए भनिएका शोषणका आरोपहरूलाई पुष्टि गर्न बल पुर्याउँछ । त्यसैले सबै आप्रवासी श्रमिकहरूको सम्पूर्ण मानव अधिकारलाई सम्मान र संरक्षण गर्दै तिनको उपस्थितिप्रति हीनताबोध होइन, गर्व गर्न कतार सरकारले सक्नुपर्छ । फेरि, विश्वकप फुटबल त्यस्तो खेल उत्सव हो, जसलाई सबभन्दा बढी मानिसले सञ्चारमाध्यममा प्रत्यक्ष प्रसारण हेर्छन् । रंगशालामा उपस्थित भएरै खेल हेर्न विश्वभरबाट हजारौं फुटबलप्रेमीहरू खेल आयोजनास्थल पुग्छन्, त्यसका निम्ति महिनौंअघिदेखि प्रबन्ध मिलाउँछन् । तर कतारको यो निर्णयले त्यही देशमा वर्षौंमहिनौंदेखि काम गर्दै आएका कामदारहरूलाई समेत यो उत्सवमा प्रत्यक्ष सहभागी हुनबाट रोकेको छ । विश्वकपपूर्वाधार निर्माणमा संलग्न कति कामदार पनि फुटबल भनेपछि हुरुक्कै हुने गर्छन् । आफ्नै हातले बनाएको मैदानमा मेसी र रोनाल्डो खेल्न आउँदा कतार सरकारले आफूहरूलाई खेल हेर्न निषेध गर्न लागेको थाहा पाएर उनीहरू अहिले खिन्न छन् । यी श्रमिकहरूलाई थाहा छ उनीहरूको कामको सम्मान गरेर कतार सरकारले लामो तलबी बिदा दिन लागेको होइन, उनीहरूलाई छिःछिःदूरदूर गरेर खेलस्थलबाट बाहिर पठाउन लागेको हो । त्यसैले कामदारको योगदानको बदलामा तिरस्कार गर्ने यो रबैया कतारले त्याग्नुपर्छ ।भौतिक रूपमा संसारकै एउटा समृद्ध राष्ट्रले त बरु कामदारको जीवनशैलीलाई सम्मुन्नत बनाउनेबारे पो सोच्नुपर्छ । उनीहरूको कार्यस्थलसुरक्षा, बसोबासस्थल र हकहितका अरू पक्षमा आमूल सुधार गरेर विश्वसामु उदाहरणीय बन्ने बाटो पो रोज्नुपर्छ । त्यस्तो भएमा कामदार सुरक्षामा अग्रणी मुलुकको परिचय बनाएरै पनि कतार विश्वसामु थप चम्किनेछ । विश्वकप फुटबल आयोजना आँटेर कतारले आफ्नो भौतिक, आर्थिक र व्यवस्थापकीय सामर्थ्य प्रदर्शन गर्न त खोजेकै छ, कामदारहरूलाई पनि समुचित व्यवहार गरेमा श्रमिक अधिकार र मानवताका पक्षमा पनि यो देश अगाडि देखिनेछ । यो निर्णयबाट नेपाली कामदारलाई पनि आघात पुग्नेछ । अहिलेसम्म २० लाख नेपाली उक्त मुलुक गइसकेका छन् भने करिब चार लाख कार्यरत छन् । निर्माण क्षेत्रमा कार्यरत श्रमिकलाई बिदामा राख्ने तयारी भएकाले सबैभन्दा बढी प्रभावमा नेपाली नै पर्ने सम्भावना छ । कतिपय कामदार त त्यहाँ गएको धेरै समय भएको पनि छैन । कतिले जाँदा लागेको ऋण तिर्न नै बाँकी हुन सक्छ । त्यसैले यो विषयमा नेपाल सरकारले कतारसित आफ्नो सरोकार राख्नुपर्छ । नेपाली कामदारहरूको घरफिर्तीलाई सहज र स्वैच्छिक बनाउन आग्रह गर्नुपर्छ । त्यहीँ बसेर टिकट काटेर फुटबल हेर्न चाहनेले यो अवसर पाउने वातावरण सुनिश्चित गर्नुपर्छ । नेपाल मात्र होइन, यो मानवीय मामिलामा विश्व समुदायले नै चासो राख्नुपर्छ, र कतारलाई आफ्नो निर्णयबाट पछि हट्न लगाउनुपर्छ ।"
न्यायको चाबी कहाँ छ ?,"महिला अधिकार मञ्च, बाँकेका रुबी खानलगायत १४ जनाको समूह निर्मला कुर्मी र नन्कुन्नी धोबीको न्यायका लागि केही समययता निरन्तर संघर्षरत छ । न्यायिक आन्दोलनका क्रममा राज्यसंयन्त्र र सरोकारका पक्षसँग जिल्लामै लड्दालड्दा अनेकौं हन्डर खाएपछि, पहुँच र शक्तिका आडमा संगठित र सुनियोजित अपराधलाई ढाकछोप गर्ने मात्र होइन प्रहरीप्रशासनलाई कब्जा मा लिएर न्यायको आवाज बन्द गर्ने अनेक प्रपञ्च झेलेपछि रुबी खानलगायतको समूहले गत असोज १ गते काठमाडौं मार्च थालेको थियो । जिल्ला (नेपालगन्जबाँके) र प्रदेश सरकार (लुम्बिनी) सँगको न्यायिक फिराद को असफलतापछि यो समूह बीसौं दिनको पैदलयात्रा गरेर संघीय राजधानी काठमाडौं पुगेको थियो । काठमाडौंको माइतीघर मण्डलामा आमरण अनशन बसेकी रुबी खान र उनीसँगै धर्नामा बसेका सहकर्मीहरूलाई काठमाडौंको स्थायी सत्ता, दलसत्ता र सम्भ्रान्त बौद्धिक वर्गले पूरै उपेक्षा गरेको थियो । नेपालगन्जको राजनीतिक शक्तिसत्ताका प्रमुखमध्ये एक मानिने ख्यात् खेलाडी, पूर्वसभासद् बादशाह कुर्मी नै मुख्य अभियुक्तका रूपमा जोडिएको निर्मला कुर्मी प्रकरणमा न्याय माग्न काठमाडौंसम्मै आउने दुस्साहस को मूल्यमा रुबी खानले आन्दोलनकै बीचमा झुठो मुद्दा झेलिन् । उनीविरुद्ध बहुविवाहको मुद्दा परेको भन्दै काठमाडौंबाट झन्डै अपहरणको शैलीमा नेपालगन्ज पुर्याइएपछि अधिवक्ता मोहना अन्सारीको नेतृत्वमा बन्दी प्रत्यक्षीकरणको रिट हालियो । झुठो मुद्दामा फँसाइएकी रुबीको दुई महिनाअघि नै सम्बन्धविच्छेद भइसकेको प्रमाणपछि उनी रिहा भइन् । यो प्रपञ्चको खुलासा भएपछि निर्मला कुर्मीका अपराधीहरूको षड्यन्त्र कति बलियो रहेछ, स्पष्ट भएको छ ।सामाजिक न्यायका पक्षधर, सार्वजनिक बहसहरूबारे चासो राख्ने कसैका लागि पनि महिला अधिकार मञ्च बाँकेको अगुवाइमा भइरहेको पछिल्लो आन्दोलन नौलो विषय होइन । आन्दोलनबारे अद्यावधिक हुनेलाई राम्रै थाहा छ, निर्मला कुर्मी र नन्कुन्नी धोबीजस्ता पात्रको न्यायको आन्दोलन त प्रतिनिधि प्रसंग मात्र होÙ यस्ता अनेकौं अपराधहरूको चाङमाथि यो समाजको वर्चस्वशाली तप्का, दलीय प्रणालीका छोटेबडे तालुकदार र सिंगो सत्तातन्त्र उभिएको छ । हरेक जिल्ला र सहरमा, हरेकजसो दल र तिनका गुटहरूमा नामअनाम बादशाह कुर्मीहरू छन् जसले राजनीतिक दलको आवरणभित्र बसेर बकाइदा शक्तिको दृश्यअदृश्य खेल खेल्छन्, अपराधहरू गर्छन् । तर राजनीतिक लाभको चक्रले बाँधिएको दलसंयन्त्रभित्र र शक्तिकोतन्तुमा अडिएको प्रशासनकै सम्मुखमा बादशाहहरू कानुन र न्यायको धज्जी उडाउँदै खुलेआम शानशौकतसाथ बाँच्न पाउँछन् । यो त रुबी र उनका सहकर्मीहरूको कठोर संकल्प र अठोटको बल हो कि काठमाडौंकेन्द्री बौद्धिकसत्ताले सप्रमाण एउटा बादशाह कुर्मीको सप्रमाण अनावरण देखेको छ ।नेपालगन्जकाठमाडौं पैदल मार्च, धर्ना र अनशनसहितको आन्दोलनको स्पष्ट माग थियो, निर्मला कुर्मीका आफन्तले २०७७ मंसिर १६ मा किटानी जाहेरी दिएअनुसार निर्मलाको अपहरण र शरीर बन्धक गरी हत्या गर्ने मुख्य अभियुक्त पूर्वसभासद् बादशाह कुर्मीलगायतलाई तुरुन्त पक्राउ गरी सजाय दिइयोस् । निर्मलाको जमिन र ज्यान दुवै कब्जा गरी जमिन हत्याउने र बर्बर यातना दिएर ज्यान लिने अपराधीहरूविरुद्ध बाँके प्रहरीले वर्ष दिनसम्म पनि पक्राउ, अनुसन्धान र प्रमाण संकलन गर्न कुनै तत्परता नदेखाएकाले महिला अधिकार मञ्चका सहकर्मीहरू लुम्बिनी सरकार हुँदै काठमाडौंको ढोका ढक्ढक्याउन आइपुगेका थिए । बृहत् नागरिक आन्दोलनको सहकार्य र सामाजिक न्यायका पक्षधरहरूको निरन्तर साथले काठमाडौं मार्च, धर्ना र अनसन गत कात्तिक २ गते सरकारसँग सहमति गर्दै मैजारो भएको थियो ।सहमतिअनुरूप गृह मन्त्रालयका सहसचिव हीरालाल रेग्मीको संयोजकत्वमा छानबिन समिति गठन भएर उक्त समितिले कात्तिक १४ गते नै गृहमन्त्री बालकृष्ण खाँडलाई सिफारिससहितको अध्ययन प्रतिवेदन बुझाइसकेको छ तर उक्त प्रतिवेदन न त अहिलेसम्म सार्वजनिक गरिएको छ न त घटनाका दोषीविरुद्ध कारबाहीको न्यायिक प्रक्रिया नै अगाडि बढाइएको छ । विधवा निर्मला कुर्मीको भारतीय नागरिकसँग भएको कथित पुनः विवाह देखि उनको कालगतिले मृत्यु भएको भन्नेसम्मका बाँके प्रहरीका फर्जी तथ्य सँग बाझिने अनेकौं तथ्यहरू काठमाडौंबाट छापिने राष्ट्रिय सञ्चारमाध्यमहरूबाटै सार्वजनिक भइसकेको अवस्थामा, छानबिन समितिको अध्ययन प्रतिवेदनसमेत बुझिसकेको संघीय सरकारकै गृह मन्त्रालयको मौनता, अकर्मण्यता र अटेरीपन अचम्मलाग्दो मात्रै होइन आक्रोश नै उमार्ने खालको छ । निर्मला कुर्मी प्रकरणका सम्पूर्ण घटनाक्रम बाँकेका कांग्रेस नेता बादशाह कुर्मीसँग गाँसिएको र उनको शक्तिसम्बन्धको फेरो गठबन्धन सरकारको गृह मन्त्रालय र प्रधानमन्त्री कार्यालयसम्मै जोडिने भएकाले कतै संघीय सरकार नै अपराधीहरूको पक्षमा त छैन ? शंका जायज छ ।होइन भने प्रधानमन्त्री कार्यालयदेखि गृह मन्त्रालय, प्रहरी हेडक्वार्टर, राष्ट्रिय मानव अधिकार आयोग, राष्ट्रिय महिला आयोग, मधेसी आयोग, मुस्लिम आयोगलगायत राज्य संयन्त्रभित्रका यतिका ठाउँमा ध्यानाकर्षणपत्र बुझाइएको, गृह मन्त्रालयकै सहसचिवको अध्यक्षतामा बनेको छानबिन समितिले प्रतिवेदनसमेत बुझाइसकेको स्थितिमा सरकार र मातहतका निकायहरूको सन्नाटामय मौनताको अर्थ के हुन आउँछ ? यसको जवाफ सरकारसँग हुनुपर्छ ।यिनै परिस्थिति, शंका र अविश्वासका बीच महिला अधिकार मञ्च, बाँकेका अधिकारकर्मी पुनः माइतीघर मण्डलामा धर्ना बस्न पुगेका छन् । सरकारसँग सहमति गरेर आन्दोलन सफल भएको खुसीमा फूलमाला लगाएर बिदा भएका आन्दोलनकारीहरू काठमाडौंको बढ्दो ठिही र कठ्यांग्रिँदो जाडोमा खुला आकाशमुनि म्याट ओच्छ्याएर फेरि पलेंटी कस्न पुगेका छन् । यी १४ जनासँगै काठमाडौंको न्यायप्रेमी तप्का छ जो बसमा चढ्ने खर्च काटेर, चियाखाजाको पकेटमनी कटाएर स्वतः स्फूर्त आर्थिक सहयोग गर्दै हरेक दिन यिनलाई साथ दिन आइरहेको छ । धर्नामा फोटोकपी पेपरमा लेखिएका न्यायका लागि कलम चलाउनुस् सरकार, कि न्याय देव, कि प्राण लेव लगायतका नारासहित कालो ब्यानरको एक छेउमा देख्न सकिन्छ, बादशाह कुर्मीले निर्मलालाई जबर्जस्ती समातेर तानिरहेको र अर्को छेउमा मृतक नन्कुन्नी धोबीले आफूमाथि हिंसा भएको देखाइरहेको फोटो । राज्यभन्दा दल बलिया र दलभित्र पनि आपराधिक दलालतन्त्र घनघोर बलियो भएको समकालीन व्यवस्थामा यो सरकार र राज्यसंयन्त्र कसको हो, न्याय र विधि कसको हो भन्ने भयंकर प्रश्नचिह्न उपस्थित हुने यस्ता अनेकौं परिघटना देखिएका छन् । तिनैमध्येको पनि सबभन्दा नांगो र भयावह लाग्छ निर्मला कुर्मी हत्या प्रकरण । आम नागरिकका आँखाले देख्ने र ठम्याउने यति नांगो सत्य छाम्न र सत्यको उजागर गरेर न्यायको प्रत्याभूति गराउन यो सरकार र राज्यसंयन्त्रलाई केले रोकेको छ ?यो सिंगो प्रकरणलाई शृंखलाबद्ध रूपमा हेर्दा ज्यादै नै परिपाठ मिलाएर बडो सोची सोची बनाइएको चल्तीको कुनै हिन्दी सिनेमाजस्तो लाग्छ । श्रीमान्श्रीमती र दुई छोरासहितको भरापुरा परिवारकी धनी निर्मलाका श्रीमान् २०६२ सालमा बितेपछि २०६६ सालमा अठार र सोह्र वर्षका स्वस्थतन्दुरुस्त किशोर छोराहरूको पन्ध्र दिनको अन्तरमा रहस्यमय मृत्यु हुनु, छिमेकीसमेत रहेका नेता बादशाह कुर्मीले उक्त दुवै रहस्यमय मृत्युको पोस्टमार्टम गर्न रोक्नु र त्यसपछि पनि उनैले नेपालगन्ज उपमहानगरपालिकाको वडा नं १७ स्थित निर्मलाको नाममा रहेको ठूलो क्षेत्रफलको जमिन हत्याउन लालपुर्जा र कागजात खोस्नु, यसपछि पनि बादशाहलगायत उनकै नजिकका व्यक्तिले निर्मलालाई बन्धक बनाई हातले, मुक्काले र साइकलको चेनले कुटपिट गर्नु (यसबारे निर्मला कुर्मीको बयानसहितको भिडियो नै हेर्न सकिन्छ ।) र उक्त घटनाको तीव्र सार्वजनिक विरोध भएपछि नेता कुर्मीले जिल्ला प्रशासनसमक्ष माफी माग्दै निर्मलाको जमिनका कागजपत्र फर्काएको भन्ने तथ्यहरू ओपन सेक्रेट हुन्, जुन कहीँकतैबाट पनि काट्न मिल्दैन । पतिपिता महलु कुर्मीको मृत्युपछि एउटा परिवारलाई तहसनहस नै पारेर उनीहरूको सम्पत्ति हडप्न यो तहको खलनायकी भूमिका खेलेका बादशाह कुर्मी नै निर्मलाको बेपत्ता र मृत्युका जिम्मेवार होइनन् भन्न सकिने ठाउँ छैन । निर्मलाको नाममा रहेको उक्त जमिन पार्वती बिष्ट हुँदै हालसम्म तीनचार तहमा हक हस्तान्तरण भैसकेको छ । प्रहरीका अनुसार त्यतिका सम्पत्तिकी एक्लो मालिक निर्मला कुर्मी आफैं भने सीमाञ्चलको कुनै भारतीयसँग बिहे गरेर उतै गुमनाम मृत्यु मरिसकेको भनिएको छ । यो कथाको मोड त तब अझ रोचक बन्न पुग्छ जब निर्मलाका अपराधीको पक्राउ र कारबाहीका लागि दर्ता भएको जाहेरीको सुनुवाइ नै नभएपछि रुबी खानहरू काठमाडौंलाई झक्झक्याउन पुग्छन् । त्यसपछि सुरु हुन्छ घटनाको मुख्य तथ्यलाई विषयान्तर गरेर स्वयं रुबीलाई नै झुठा मुद्दामा फसाउने प्रपञ्च । उक्त प्रपञ्चको उद्देश्य आन्दोलनको मुख्य नेतृत्वमाथि नै सार्वजनिक संशय हुने गरी मनोवैज्ञानिक रूपले निरस्त्र पारेर आन्दोलनकारीलाई तितरबितर गराउनेभन्दा अर्को केही थिएन जुन तत्कालै असफल पनि भयो ।सरकारी प्रतिबद्धतापछि घर फर्केका आन्दोलनकारीले देखे, अभियुक्तहरूलाई पक्राउ त गरियो तर तत्कालै हाजिरी जमानीमा रिहा गरियो । अहिले पनि यो मुद्दालाई अदालती प्रक्रियाभित्र प्रवेश नै गराइएको छैन । मुद्दाको प्रक्रियागत चरणका लागि सरकारी वकिलको कार्यालय मौन देखिएको मात्र छैन, पीडकहरूलाई छुटाउने पहलमा स्वयं सरकारी वकिलको कार्यालय नै मुछिएको छ ।गत शनिबार काठमाडौंको एउटा सभाकक्षमा भेटिएका महिला अधिकार मञ्चका सहकर्मीहरू, नेपाल मुस्लिम समाज चेतना केन्द्रका अध्यक्ष मोहम्मद शेर वागवान (जो माथि उल्लिखित छानबिन समितिका सदस्य पनि हुन्), बृहत् नागरिक आन्दोलनकर्मी, पत्रकार, लेखक र राजनीतिकर्मीसमक्ष आन्दोलनकी नेता रुबी खानले भनिन्, अब जिल्लास्थित प्रहरी र कानुनी संयन्त्रसँग हामीलाई कत्ति पनि विश्वास छैन । यस घटनालाई केन्द्रीय अनुसन्धान ब्युरोको मातहत ल्याएर अनुसन्धान गरियोस् र जतिसुकै शक्तिशाली होऊन्, घटनाका दोषीहरूमाथि कडा कारबाही होस् ।उक्त कार्यक्रममा नागरिक अभियन्ताहरूले यो प्रकरणमा जमिन हडप र अनुचित हक हस्तान्तरण भएकाले यो भूमि व्यवस्था, सहकारी तथा गरिबी निवारण मन्त्रालयको मातहतमा समेत अनुसन्धान हुनुपर्ने ठहर गरी सम्बन्धित मन्त्री शशि श्रेष्ठसँग मन्त्रालयमै भेटेर छलफल भएको बताए । तर यति ठूलो प्रकरणमा मन्त्री श्रेष्ठले विचार गरौंला भन्नेबाहेक अरू कुनै ठोस जवाफ दिन सकिनन् न त यसको कुनै औपचारिक प्रक्रिया अघि बढ्ने संकेत नै देखिएको छ ।यो एउटै घटनाले पुष्टि गर्छ, आजको प्रणाली कसरी अपराधीहरूको घेराभित्र फसेको छ । जनसेवक स्थायी राज्यसत्ता र सरकारभन्दा दलहरू र दलभित्रै पनि यस्तै मान्छेको जगजगी हुँदा आमजनको न्याय र सुरक्षाको चाबी तिनैका हातमा कैद हुन पुगेको छ । र त जिल्लाको सरकारी वकिल कार्यालय अपराधीहरूकै बन्धक बन्न पुग्छ । प्रतिवेदन बुझेको यति दिनसम्म पनि गृह मन्त्रालय चुपचाप लागेर बस्छ । भूमि मन्त्रालय हाँक्ने कुनै बेलाकी लडाकु नेता लत्रेको धीमा स्वरले विचार गरौंला मात्रै भन्छिन् । अहिलेसम्म प्रधानमन्त्री देउबाले यसबारे केही बोलेको सुनिएको छैन । उनले के बोल्लान् ? कि उनी पनि बादशाह कुर्मीजस्ता होनहार कार्यकर्तालाई न्यायको चाबी बुझाएर बालुवाटारमा निद्रालीन भैदेलान् ? यो सम्भावना पनि नकार्न सकिन्न ।निर्मला कुर्मी र उनका किशोर छोराहरूको सिलसिलेबार हत्या को चुरो कारण करोडौं रुपैयाँ मूल्यको जमिन नै हो भन्नेमा शंका रहेन । ती हत्याको न्यायिक लडाइँमा राज्यको उपेक्षा कुनै पनि मूल्यमा स्वीकार छैन । अपराध छोप्ने शक्ति र न्याय किन्ने सत्तासम्बन्ध हुनेहरूले जेसुकै गरे पनि हुन्छ भन्ने प्रवृत्तिलाई निस्तेज पार्न आम नागरिक तहको मात्रै खबरदारी पर्याप्त छैन । दलहरू आफैं अब निर्मम हुनु जरुरी छ । आफूभित्र मौलाइरहेका आपराधिक कुँडाकर्कटहरूलाई मिल्काउन दलभित्रैको अपेक्षाकृत इमानदार तप्का कठोर नै हुनु जरुरी छ ।निर्मलाको स्वामित्वको जमिन हडपेर खान त्यति ठूलो कुचक्र बुन्ने, रक्तपात गर्ने आपराधिक प्रवृत्तिका यी मानिसहरू खुलेआम हिँडिरहँदा, सहरलाई आतंकित पारेर राजनीतिक वर्चस्वको खेतीसमेत गरिरहँदा यस्ता अनेक निर्मलाहरूमाथि हुन सक्ने अपराध दोहोरिन नदिन माइतीघर मण्डलामा उठेको आवाजमा आवाज मिसाउन ढिलो नगरौं । यो न्यायिक लडाइँमा जोजो जहाँजहाँ छौं त्यहीँत्यहीँबाट मिसिन पनि अब ढिलो नगरौं ।"
ओमिक्रोनबाट सतर्क रहौं,"हाम्रोमा पर्याप्त मात्रामा खोप आयात भए पनि सबैमा पुर्याउन सकिएको छैन । यसै क्रममा ओमिक्रोन भेरिएन्ट नेपालमा भेटिएको पुष्टि भएको छ । यसले नागरिकहरू झनै त्रसित बनाएको छ । ओमिक्रोनका बारे थप अध्ययन गर्न बाँकी नै छ, तैपनि यो भेरिएन्ट ज्यादा शक्तिशाली र संक्रामक छ भन्नेमा विज्ञहरू एकमत छन् । यदि यसो हो भने, बेलैमा सचेत हुनुको विकल्प छैन । हाम्रोजस्तो अल्पविकसीत देशले जनताका लागि केही गर्न सक्दैन भन्ने सबैलाई थाहै छ । खोप आयात बढे पनि, दोस्रो डोज लगाएर बुस्टर डोज लगाउन प्रतीक्षा गरिरहेका नागरिकले कहिले पाउने हुन् थाहा छैन । दोस्रो डोज लगाएको एक वर्षमा बुस्टर डोज लगाउनुपर्छ भनेर स्वास्थ्यविज्ञहरूले उहिल्यैदेखि भनिरहेका छन् । तर, सरकारले यसका लागि कुनै योजनाबद्ध तयारी गरेको छैन । कोभिड१९ संकट व्यवस्थापन केन्द्र (सीसीएमसी) को काम होइन बुस्टर डोज समयतालिकाअनुसार व्यवस्था गर्ने, के गरेर बसेको छ यो संयन्त्र ? समस्या आएपछि आत्तिनुभन्दा समस्या आउनै नदिनु राम्रो हो । तर सरकार भने जहिल्यै समस्या परेपछि मात्र समाधान खोज्न तम्सिन्छ । सरकारले विदेशीले दिएको खोप भण्डारण गर्न पनि ठाउँ नपाएको खबर आइरहेको छ । भण्डारण गर्न त यति गाह्रो छ, अझ तिनलाई आमनागिरकसम्म पुर्याउन कति कठिन होला ? सरकारले खोप भटाभट लगाउन थाल्नुपर्छ । खोप अभियानलाई कसरी प्रभावकारी बनाउने भन्नेमा योजनाबद्ध तयारीको आवश्यकता छ, यसका लागि स्वास्थ्य मन्त्रालयको भूमिका महत्त्वपूर्ण हुन्छ । सरकार नागरिकप्रति उत्तरदाही बन्न सक्नुपर्यो । ओमिक्रोनबाट पनि बेलैमा सचेत बन्नुपर्छ, यसलाई फैलन नदिन, सरकारले समयमै पूर्वतयारीको योजना कार्यान्वयन गर्नुपर्छ । होइन भने, यसले महामारीकै रूप लिन सक्छ । पुरुषोत्तम घिमिरे, जोरपाटी, काठमाडौं"
नयाँ नेतृत्वको प्रतीक्षा,"भर्खंरै सम्पन्न राष्ट्रिय प्रजातन्त्र पार्टीको महाधिवेशनबाट अन्य दलले पाठ सिक्नुपर्ने देखिएको छ । निर्वाचनलाई नै मुख्य दुस्मन ठानेको प्रतिपक्षी एमाले र त्यसका अध्यक्ष केपी शर्मा ओलीले त झनै सिक्नुपर्छ । प्रतिस्पर्धाबाट चुनिएको नेतृत्व शक्तिशाली र बढी जिम्मेवार हुने गर्छ । एमाले अध्यक्ष ओली र राप्रपा अध्यक्ष राजेन्द्र लिङ्देनको तुलना गर्दा, ओलीमा कुनै जिम्मेवारीबोध भएको महसुस गर्न सकिँदैन, लिङ्देन भने अलि जिम्मेवार भएजस्तो लाग्छ । हुन त, दुवै अध्यक्ष निर्वाचन प्रक्रियाबाटै चुनिएका हुन् तर ओली नाम मात्रको निर्वाचनबाट निर्वाचित भएका हुन् भने लिङ्देन वास्तविक निर्वाचनबाट । लिङ्देनको विजयले के प्रस्ट भएको छ भने, अब हरेक दलका कार्यकर्ताले नयाँ नेतृत्वको खोजी गरिरहेका छन् । अन्य पार्टीमा पनि युवा नेता यसरी नै आँट गरेर प्रतिस्पर्धामा उत्रन्छन् भने बाजी मार्ने ठूलो सम्भावना छ । कांग्रेस र माओवादी केन्द्रका युवा पङ्क्तिले पनि नेतृत्वलाई चुनौती दिन सकिन्छ भन्ने सोच्नुपर्छ । सधैंभरि पुराना पुस्ताले पार्टीलाई काबुमा राखिरहने र युवा पुस्ताले टक्कर दिन नसक्ने प्रवृत्तिको अब अन्त्य हुनुपर्छ । युवा पुस्ता पनि नेतृत्वमा स्थापित हुन सक्छ भन्ने प्रमाण हुन् लिङ्देन । यदि उनले कमल थापालाई नै विश्वास गरेर चुनावी मैदानबाट पछि हटेको भए, थापा पुनः टीके अध्यक्षको रूपमा चार वर्षका लागि नेतृत्वमा रहने थिए । लिङ्देनले उनलाई चुनौती दिए र सफल भए, यसले नेपालको राजनीतिलाई सुखद सन्देश दिएको छ । लिङ्देनको विजयसँगै पञ्चायतकालदेखिका सत्ताभोगी थापा कम से कम चार वर्षका लागि थन्किएका छन् । यो थापाका लागि दुःखद होला तर नेपालको राजनीतिका लागि सुखद छ । सुजन देवकोटा, पालुङ्टार४, गोरखा"
व्यवसायमा बदलिएको राजनीति,"लन्डन बरो अफ हाउन्स्लोका मेयर विष्णु गुरुङ आफ्नो दैनिकी चलाउन बस चलाउँछन भन्ने समाचारलाई धेरैले पत्याएनन् । मेयरले पनि बस चलाउँछन् त भन्नेहरू धेरै थिए । त्यसो त, अमेरिकाका पूर्वराष्ट्रपतिहरूले कलेज पढाउने गरेका उदाहरणहरू बारम्बार सार्वजनिक नभएका होइनन् । हाम्रोजस्तो गरिब मुलुकहरूमा राजनीति सोझै अर्थसँग जोडिएको हुन्छ । तर, राजनीति र अर्थ धेरै फरक सन्दर्भ र विषय हुन् । राजनीति र भ्रष्टाचार एकअर्काका पूरकका रूपमा हामीले देख्दै गर्दा बेलायत र अमेरिकाजस्ता समृद्ध मुलुकमा वरिष्ठ राजनीतिज्ञहरूले अर्थोपार्जनका लागि काम गरिरहेको सन्दर्भ हाम्रा लागि दन्त्यकथाजस्तो लाग्न सक्छ । हाम्रो सोच भ्रष्ट छ, हाम्रो गन्तव्य अस्पष्ट छ, हामी देशका सच्चा नागरिकका रूपमा प्रस्तुत हुन सकेका छैनौं । हाम्रो संस्कार नै भ्रष्ट प्रवृत्तिबाट निर्देशित छ । सरकारले बाँडेको बेलामा खास्टोमा तेल थाप्नू भन्ने उखानले हामीलाई के निर्देश गरेको छ त ? सरकारी पैसा जतिसुकै खेर जाओस् मतलब छैन, तर अवसर भने छाड्नु हुँदैन रे ? त्यसो त आफ्नै छिमेकमा पनि कुनै व्यक्ति प्रहरी या सरकारी उच्च ओहोदामा छ र उसले राम्रो घर बनाउन सकेन भने समुदायले उसलाई हिम्मत नभएको लाछी भनेर सम्बोधन गर्ने गरेको हामीलाई थाहा छ । हाम्रो संस्कार, परम्परा अनि समुदायले हामीलाई असल र राम्रो बन्न निर्देशित नै गरेन । राजनीति सेवा हो व्यवसाय होइन । हाम्रा सन्दर्भमा राजनीति व्यवसायमा अनुवाद भैरहेको सन्दर्भमा भड्किलो चुनावी खर्च कम गर्नका लागि प्रभावकारी कदम अघि बढ्न सक्दैन भने राजनीति अबका दिनमा झनै विकृत बन्ने निश्चित छ । चुनावमा गरिने खर्चको जोहो राजनीतिक दलले कहाँबाट गर्छन् ? उम्मेदवारहरूले मतदाताका लागि गर्ने खर्चको जोहो कहाँबाट हुन्छ ? अनि राजनीतिप्रति यति विघ्न चासो र लगाव किन बढ्दै छ ? आफ्नो खर्च धान्न बेलायतमा मेयरले बस चलाउँछन्, हाम्रा मेयरले ? उत्तम पुडासैनी, जोरपाटी, काठमाडौं"
"पानी, छिमेकी र द्वन्द्व","पानीको वितरण, खपत र प्राप्यताले स्थानीय, प्रान्तीय, अन्तर्राष्ट्रिय र विश्वव्यापी द्वन्द्व अघि ल्याएको छ । गाउँघरसमाजमा पिउने पानीको हाहाकार, राष्ट्रभित्र नै प्रान्तप्रान्तबीचको पानी वितरणमाथि खिचातानी र दुई छिमेकी राष्ट्रहरूबीच बहने नदीमाथि वादविवाद चुलिँदै गएको छ । एकातिर मौसम परिवर्तनले सधैं सललल बग्ने नदीमाथि आघात पुर्याउँदै छ, अर्कातिर जनसंख्या वृद्धि, पानीकेन्द्रित कृषि व्यवस्था आदिले जमिनमुनिको जलस्तर अझै तलतिर घचेटेको छ ।पहाडपर्वतमा धारापँधेरो सुकेनास भएको पनि छर्लंग देख्न थालियो । बर्खा लागेपछि मुल फुट्थ्यो, सफा पानी आउँथ्यो । धेरै महिनासम्म पिउने पानी पाउँथ्यौं, सरकार नै कहिल्यै नपुगेका गाउँघरमा । भारतमा हरेक व्यक्तिलाई पानी प्राप्यता सन् १९५२ मा ५१७७ क्युबिक मिटर प्रतिवर्ष थियो, बिस्तारै घटेर आज १४०० पुग्यो, जो सन् २०५० मा अति नै तल ११०० क्युबिक मिटर पुग्ने सम्भावना देखाइएको छ । अर्कोपट्टि एक किलो धान उमार्न २८५० लिटर, एक किलो कपास १८६९४ लिटर र एककिलो दूध उत्पादन गर्न १३६९ लिटर पानीको खपत गरिएको नापजोख निकालिएको छ । अर्थात् खेतीपानीमा पानीको प्रयोग अति नै अदक्षतापूर्ण हुन्छ । राष्ट्रभरि नै कृषकहरूलाई बिजुली मुफ्त दिइँदा कतिपय क्षेत्रमा जमिनमुनिको पानी यति निकालियो कि पन्जाबमा पानी पाउन लगभग १४० देखि १९० फिटसम्म खन्नु नै पर्ने भो ।भारतनेपालवरिपरिका क्षेत्रहरूमा चार प्रकारका पानीमाथिको द्वन्द्व अघि आएका छन् । देशभित्रको झैझगडा दक्षिण भारतको काभेरी नदीमाथि र पन्जाबहरियाणाको रवि वियाजमाथि । सर्वोच्च न्यायालयले हस्तक्षेप गरेर द्वन्द्वलाई रोकथाम गर्ने प्रयास गरे पनि हिंस्रक घटनाहरूले यी क्षेत्रहरू रुमलिँदै आएका छन् । छिमेकी राष्ट्रसँगको खिचातानी त अझै प्रबल रूपमा अघि आएको छ । नेपालभारतबीच कैयन् दशकदेखि चलिआएको कोसीगण्डक, भारतपाकिस्तानबीच सिन्धु नदी, भारत बंगलादेशबीच गंगाटिस्टा अनि फेरि भारतचीनबीच ब्रह्मपुत्र नदीमाथिको वादविवाद । स्थानीय जिल्लागाउँमा अर्कै प्रकारको खिचातानी राष्ट्रभरि नै आर्थिक उदारवादी नीति अपनाएपछि पानीलाई पनि बिजुली उत्पादन वितरणजस्तै निजीकरणको डोकोमा हालेपछि प्रकृतिले दिएको निःशुल्क सुविधालाई पनि लगभग किन्नु नै पर्दा तनाव बढ्दै गएको देखेका छौं । अझै अर्को स्तरमा पाकिस्तानमा बासा र कालाबाग जलविद्युत् परियोजनाले पन्जाबसिन्ध र अन्य प्रान्तहरूबीच ल्याएको तनाव धेरै दशकदेखि चुलिँदै गएको छ । भारतमा तेहरी अनि सरदार सरोवरदेखि अझै टाढा उत्तरपूर्वी क्षेत्रमा तिपाइमुख आदिलाई गैरपारम्परिक पानीमाथिको द्वन्द्वका रूपमा सबैले औंल्याउँदै आएका छन् ।भारतको चिन्ता तीनपक्षीय छ । प्रथमतः राष्ट्रभित्र नै बढ्दो पानीको अभाव कसरी समेट्ने भन्नेमा अनेकन प्रयास जारी छन् । नदीको बहावलाई बंग्याएर अर्को नदीसँग जोड्ने प्रयास (उत्तरप्रदेशमध्यप्रदेशका केन नदी आदि), विभिन्न नयाँ जल वितरण एवं खपत कार्यक्रम (जलजीवन मिसन आदि) अनि विभिन्न बाँधहरूबाट सहर आदिमा पानी वितरण (तेहरी परियोजना आदि) । योबाहेक पानीलाई ठीकसँगले प्रयोग गरून् भनेर विभिन्न प्रकारका करहरू लगाइँदै छ । यी प्रयासहरू हुँदाहुँदै राष्ट्रव्यापी पानीको अभाव र हाहाकार एउटा ठूलो राजनीतिक एवं सामाजिक मुद्दा हुँदै छ । दोस्रो, भारतमा प्रवेश गर्ने नदीहरू प्रायः हिमालय क्षेत्रबाट आउँछन्, नेपालबाट गंगा, कोसी, महाकाली, गण्डक आदि चीनबाट सिन्धु, ब्रह्मपुत्र आदि अनि भोटाङबाट सुनकोस आदि । यदि भोटाङ, चीन र नेपालसँग नदीको पानी वितरणबारे खिचातानी गहिरिएको खण्डमा के होला, त्यस्तो स्थिति कसरी सम्हाल्ने ? अर्कातिर भारतमा बगिसकेर यी नदीहरू छिमेकी राष्ट्र बंगलादेश र पाकिस्तानमा पस्दा र यी राष्ट्रहरूले पानीमाथिको आफ्नो अडानलाई अझ तीव्र बनाई आआफ्ना राष्ट्रवाद र राष्ट्रिय सुरक्षासँग जोड्दा के होला ? अनि तेस्रो चिन्ता मौसम परिवर्तनले हिमशिखरहरूमा परेका आघातसँगसँगै सिमानावारिपारि नदीले ल्याएका प्रकोपहरू कसरी सम्हाल्ने ? चीन, नेपाल र भोटाङमा नै नदीको बहाव बर्खा झरीदेखि अरू रहेका महिनाहरूमा सुकेर गए भारतमा पानीको अभाव अझ गहिरिँदै जाने नै छ । जलविद्युत्, खेतीपाती, जलसिँचाइ, पेय जल, जलमार्ग आदिमा प्रभाव पर्ने छ, तब फेरि के गर्ने ? छिमेकी राष्ट्रसँग एउटा नयाँ प्रकारको टकराव हुने नै भयो । चोखो पानी र संस्कृति, पानी र जीवनयापन, पानी र उद्योगधन्दा अनि पानी र खेतीपाती, आफैंभित्र एउटा कहिल्यै नदेखेको द्वन्द्व र विरोधाभास देखा पर्नेछ ।तसर्थ भारत, नेपाल सबै छिमेकी राष्ट्रहरूले नयाँ सोच सग्लो रणनीति, वैज्ञानिक सांख्यिकी, आधुनिक संस्था एवं सामूहिक गतिविधिको मार्ग अपनाउनैपर्ने भएको छ । पानीको साँघुरो परिभाषा त्यागेर मौसम परिवर्तनले ल्याउँदै गरेको आघातसँग सामूहिक ढंगमा जुझ्ने रणनीति, विश्वका कुना हाम्रा कन्दरा, प्रयोगशालामा रहेको सूचना सांख्यिकीको लोककेन्द्रित आदानप्रदान र विज्ञानज्ञान प्राविधिकीकेन्द्रित संस्थाहरूको निर्माण भए मात्रै यस भीषण समस्यासँग जुझ्न सकौंला । राजनीतिक सोचाइमा नै हेरफेर आउनुपर्छ किनकि यो पानीको महामारीले कोभिडले ल्याएको महामारीभन्दा अझै विकराल रूप धारण गर्न सक्छ । यस सन्दर्भमा चीन धेरै अघि बढेको राष्ट्र हो । माथि बसेर मेकोङ, ब्रह्मपुत्र, सिन्धु, यांङ्जे, ह्वाङ होजस्ता विशाल नदीका उद्गमस्थल रहेर पनि पानीमाथि अन्वेषण, नदीलाई कज्याउने उपायहरू, बाँधबिजुली परियोजना र जल वितरण आदिमा चीनमा निकै अघि रहेको प्रवृत्ति र यन्त्र तन्त्रहरू देखिएका छन् ।भारतले विश्व बैंकको मध्यस्थतामा सन् १९६० मा पाकिस्तानसँग गरेको सिन्धु (इन्डस) नदी र भारतबंगलादेशबीचको सन् १९९६ मा भएको गंगा नदीको सम्झौतालाई सफल र दूरगामी दुईदेशीय पानीको व्यवस्थापन मानिन्छ । भारतपाकिस्तानबीचको तीनवटा घमासान युद्धपछि र भारतका प्रधानमन्त्रीले पाकिस्तानी आतंकवादीको हमलापछि पानी र रगत सँगै बग्दैन भनेपश्चात् पनि सिन्धु नदीको पानीको वितरण गत ६० वर्षमा लगभग सुमधुर एवं सुचारु ढंगमा सञ्चालन भयो । भारतले जन्मुकश्मीरमा यसै सिन्धु नदीमाथि विभिन्न बिजुली परियोजनाका निम्ति बाँधहरू बनाउँदा पाकिस्तानले विरोध गरेपछि अन्तर्राष्ट्रिय आयोगहरू गठन गरिए र समाधानका मार्गहरू अघि ल्याइए । अहिलेसम्म पनि दुई देशीय इन्डस जल आयोग नियमित रूपमा भेटघाट गर्छन् ।बंगलादेशसँग भारतको गंगाब्रह्मपुत्रटिस्टा आदि नदीहरूबारे निकै मतभेद हुँदाहुँदै पनि सन् १९९६ मा गंगा नदी सम्झौता भएपछि मैत्रीभाव अझै अघि बढ्यो । भारतका तर्फबाट तिनताकका बंगालका मुख्यमन्त्री ज्योति बसुले अति नै सराहनीय भूमिका निर्वाह गरे । बंगालभित्रै रहिआएको व्यापक विरोधलाई बसुले अति नै परिपक्व ढंगमा सुल्झाए र बंगलादेशका प्रधानमन्त्री शेख हसिनासम्मलाई यो सम्झौताबारे सम्झाए, बुझाए । यो सम्झौता आजसम्म पनि बिनाहिचकिचाहट र तनावरहित उभिएको कारणमध्ये सबैभन्दा प्रमुख खाँबो हो यस सम्झौता गर्दा हालिएका र गुथिएका वैज्ञानिकसांख्यिक र अन्य प्रमाणहरू । अति नै वैज्ञानिक ढंगमा यस सम्झौतामा गंगा नदीको प्रवाहलाई ऐतिहासिक ढंगमा नापजोख गरियो र त्यस्तै प्रकारले पानी वितरणको फर्मुलाहरू अघि राखियो । सन् १९४९ देखि सन् १९८८ सम्मको नदीमा पानीको बहावको सांख्यिकी र सूचनासँगसँगै यस सम्झौतामा पहिलो पटक समानता, चोखो खेल र एकार्कालाई कहीँ पनि आघातचोट नपुर्याउने प्रतिबद्धता संलग्न गरियो । आजसम्म पनि पानीको कम्ती बहावको समय (मार्चमई) मा दुई राष्ट्रका अधिकारीहरूले दुवै हार्डिन्ज र फरक्का पुलमा पानी बहावको हरेक दस दिनमा नापजोख गरेपछि वितरणमा तलमाथिको व्यवस्थापन गर्छन् । सन् २०२६ मा यस सम्झौतालाई पुनरवलोकन गरिने व्यवस्था पनि छ । यस सम्झौताअन्तर्गत एउटा प्रमुख धाराको चाहिँ अहिलेसम्म कार्यान्वयन भएन, एउटा प्रशासनिक कारणले अर्को पर्यावरणपारिस्थितिकीका कारणले । यस सम्झौताअनुसार गंगामा पानीको बहाव बढाउनका निम्ति अबउसो गंगानदी अवस्थित माथितिरका राज्यहरू विहार र उत्तरप्रदेशले कुनै नयाँ पानी खिच्ने कार्यहरू गर्ने छैनन् । र अर्को भोटाङको सुनकोस नदीलाई उत्तर बंगाल हुँदै बंग्याएर फरक्का बाँध पुर्याइनेछ । दुइटै हुनै नसक्ने प्रबन्ध थिए । उत्तरप्रदेश र विहारका गंगा नदीस्थित समुदायलाई गंगाको पानी अझै चलाउनमा प्रतिबन्ध लगाउनु असम्भव नै थियो । अनि सुनकोसलाई बंग्याएर बग्न दिँदा उत्तर बंगाल र आसामबीचको पशुप्राणी मार्ग मात्रै छताछुल्ल नभएर त्यहाको पर्यावरण नै भताभुंग्ग हुने वैज्ञानिकविशेषज्ञहरूले राय दिएपछि त्यो कथा त्यही टुंगियो ।भारतनेपालबीचको पानी बहाव र भागबन्डा भने ऐतिहासिक रूपमा नै खिचातानीमा मुछियो । कोसी बाँधमाथिको सन् १९५४, गण्डक बाँधमाथिको सन् १९५९ र महाकाली नदी बारेको सन् १९९६ को सम्झौता जहिल्यै पनि वादविवाद र द्वन्द्वमा नै अल्झिरह्यो । धेरै मुद्दामा भारत र नेपाल सहमत हुनै सकेनन् कहिल्यै पनि । उदाहरणार्थ नेपाल पक्षले अघि राखेको रेकर्डअनुसार कोसी बाँधको सर्वोच्च क्षमता ९५० लाख क्युसेक पानी हो । पूर्वीय नहर जो सम्पूर्ण रूपमा भारतीय क्षेत्रमा छ, त्यसले ६१२५ लाख हेक्टर जमिन सिँचाइ गर्छ । अर्कातिर पश्चिमी नहर प्रायः ३५ किलोमिटर नेपाल क्षेत्रमा बग्छ र त्यसपछि भारतभित्र पस्छ । यस पश्चिमी नहरले नेपालका केवल ११३ हजार हेक्टर जमिन सिँचाइ गर्छ र भारततिर भने ३५६६ लाख हेक्टर सिँचाइ गर्छ । जमिन सिँचाइमा मात्रै पनि भारतले यति व्यापकबृहत् रूपमा भारतले फाइदा पाएको र नेपालले केही नपाएको बारेमा धेरै चर्चापरिचर्चा हुँदै आएको छ । नेपालको अडानअनुसार यस सम्झौतामा हस्ताक्षर गरिँदा नेपालमा कुनै विशेषज्ञ र वैज्ञानिक तकनिकी संस्थाहरू नभएका कारणले भारतले चाहेअनुसार नै सम्झौतामा हस्ताक्षर गरियो । भारतको भने आफ्नै सांख्यिकीमा आधारित अडान छ ।यस्तै वादविवादले राप्ति, पञ्चेश्वर, कर्णाली कुनै नदीबारे सम्झौता गर्न सकिएन । बिजुली कलकारखाना उत्पादनमा नेपालको गहकिलो क्षमता हुँदाहुँदै पनि अघि बढ्नै सकेन । अर्कातिर भारतले अब जल परिवहनको सुविधा नेपालसामु अघि राखेको छ, जसले नेपालको यातायात एवं व्यापार वाणिज्यमा सघाउ पुर्याउने नै छ ।बंगलादेशसँग टिस्टा नदीको पानीबारे निकै चर्किंदो वादविवाद जारी नै छ । बंगलादेशमा भारतका लगभग ५४ नदी प्रवेश गर्छन् । टिस्टा नदीमा बंगालका मुख्यमन्त्री ममता बनर्जी अघि बढ्नै मान्दिनन् । यस नदीमा सम्झौता भएको खण्डमा उत्तर बंगालका जिल्ला गाउँहरूले पानी पाउँदैन भन्ने अडान उनको छ । अप्ठ्यारै कुरो, भारत सरकार पश्चिम बंगाल सरकारबीचमा नै घरेलु स्तरमा मतभेद छ । भारत सम्झौतातिर लाग्नासाथ बंगालले लम्की थाप्छ । धेरैले भन्छन्, यस सम्झौता नभएको मूल कारणचाहिँ टिस्टामा बर्सेनि बहने पानीको सांख्यिकी नै वैज्ञानिक रूपमा कसैसँग छैन । अर्कातिर सिक्किममा यही टिस्टा नदीमाथि नै बीभत्स रूपमा निर्माण गरिँदै गरेका २०३० वटा जलविद्युत् परियोजनाचाहिँ फेरि कुन आधारमा बन्दै छन् । पानी बहावको सांख्यिकी नै नभए, फेरि कुन आधारमा बाँधको उचाइ, गहिराइ, चौडाइ आदि तय गरियो ? प्रश्नैप्रश्न छन् । अर्कातिर यदि भारतबंगलादेशबीच टिस्टा नदीबारे सम्झौता गरिँदा बंगाल सरकारलाई सामेल गरिन्छ भने सिक्किम सरकारलाई किन संलग्न गरिँदैन ? सिक्किम नै टिस्टा नदीको उद्गमस्थल हो अनि ८० प्रतिशत टिस्टाको प्रवाह नदी सिक्किमभित्र बग्छ । यी दुई राष्ट्रको सम्झौतामा सिक्किमलाई संलग्न गरिएको खण्डमा, कूटनीति नै अर्थपूर्ण हुन्छ ।पानी केवल खोलानदीमा बग्दैन । नदीको आफ्नै जलाशय (बेसन) हुन्छ । भारत एवं छिमेकी राष्ट्रहरूले नदीको कुरो नगरेर गंगासिन्धुब्रह्मपुत्र जलाशयको मार्ग अपनाए, क्षेत्रलाई नै फाइदा पुग्ने हुन्छ । चीन र दक्षिणपूर्व एसियाका राष्ट्रहरू थाइल्यान्ड, भियतनाम, कम्बोडिया, लाओस र बर्माबीच मेकोङ नदीको जलाशयमाथि नै चर्चापरिचर्चा हुँदै छ । चीनले बाँधहरूको लस्कर नै तिब्बतमा लगाउँदा, तलतिर रहेका भारतबंगलादेशमा ब्रह्मपुत्र जलाशयको आधारमा गरिएको पानीमाथिको छलफल उपयोगी एवं प्रभावशाली हुनेछ । कारण जलाशयले मौसम परिवर्तनका आघातहरूलाई मात्रै नसमेटेर, पर्यावरणमाथिको चोटले जन्माएका शरणार्थीहरूका ताँतीलाई पनि केही न केही समाधान अघि राख्नेछ ।पानीबारे कूटनीतिमा, ठूलो राष्ट्रको ठूलै पहिचान र सार्वभौमिकता अनि सानै राष्ट्रको सानै भन्ने सोच अघि ल्याएर नै चीन, अमेरिका, भारतले छिमेकी राष्ट्रहरूलाई आघात पुर्याए र तनावको मार्गमा हिँडाए । ठूलै नदीको मात्रै कुरा गरे । ससाना नदीहरूले कसरी सीमानाका वल्लो पल्लोपट्टिका दुई राष्ट्रका नागरिकसमुदायलाई सौहार्दपूर्ण ढंगमा एकत्रित बनाए भन्ने सुमधुर र मीठो अनुभवको कथाव्यथालाई बाड्नै दिएनन् । अबोप्रान्त फेदको कूटनीति गर्न जरुरी छ, टुप्फोको होइन ।"
कांग्रेसले बिराएको बाटो,ढुण्डीराज शास्त्रीशास्त्री पूर्वमन्त्री हुन् ।
देउवालाई सिटौलाको भर,प्रदेश २ अधिवेशन महाधिवेशनपछिप्रदेश नम्बर २ मा महाधिवेशनपछि प्रदेश अधिवेशन हुने भएको छ । त्यहाँ सर्लाहीका ४ निर्वाचन क्षेत्रमा अझै क्षेत्रीय अधिवेशन हुन सकेको छैन । केन्द्रीय निर्वाचन समितिका सदस्य सीताराम केसीले महाधिवेशनअघि बाँकी रहेका सबै क्षेत्रीय अधिवेशन सम्पन्न गर्ने र जिल्ला तथा प्रदेश अधिवेशन महाधिवेशनपछि गर्ने तयारी भइरहेको बताए ।
रासायनिक मलको मूल्यमा कीर्तिमान,"काठमाडौं (कास) रासायनिक मलले अन्तर्राष्ट्रिय बजारमा कीर्तिमानी मूल्य कायम गरेको छ । युरोप तथा अमेरिकी देशमा रासायनिक मलको मूल्य हालसम्मकै उच्च बिन्दुमा पुगेपछि यसले खाद्य क्षेत्रमा मूल्यवृद्धिको संकट निम्त्याउने अनुमान गरिएको छ । ब्लुमबर्गका अनुसार उत्तर अमेरिकी र युरोपका केही मुलुकमा गत अक्टोबरमै रासायनिक मलको मूल्यमा वृद्धि देखिन थालेको थियो । यो क्रम अहिले पनि निरन्तर छ । गत नोभेम्बरको पहिलो साता नर्थ अमेरिका फर्टिलाइजर प्राइस इन्डेक्स मा रासायनिक मलको मूल्य प्रतिटन ९ सय ९७ अमेरिकी डलरसम्म पुग्दा नै हालसम्मकै उच्च अंक ठानिएको थियो । तर डिसेम्बर ३ सम्ममा यो मूल्य बढेर १ हजार ११७ अमेरिकी डलर कायम भएको देखिन्छ । पछिल्लो तीन दिनयता भने मूल्य केही घटिरहेको छ ।हंगेरीमा सीएफ इन्ड्रस्ट्रिज होल्डिङ्स र यारा इन्टरनेसनल एएसए जस्ता ठूला कम्पनीले नेचुरल ग्यास नपाएपछि आफ्ना उत्पादन प्लान्ट बन्द गरे, ब्लुमबर्गले उल्लेख गरेको छ । त्यस्तै, क्यानडाका किसानको कृषि उत्पादन लागतसम्बन्धी सूचक बताउने फार्म इनपुट प्राइस इन्डेक्स (एफआईपीआई) का अनुसार कृषि उत्पादनमा मलको मात्र लागत हिस्सेदारी पछिल्लो २ दशकयताकै उच्च हो । मलमा देखिएको यो मूल्यवृद्धिले खाद्य क्षेत्रको मुद्रास्फीति बढाउने अनुमान गरिएको छ । ग्लुमबर्ग ग्रिन मार्केटका अनुसार अमेरिकामा मकैको उत्पादन लागत १६ प्रतिशतसम्म बढ्नेछ । रासायनिक मलको मूल्य बढ्नुको मुख्य कारण भने प्राकृतिक (नेचुरल) ग्यासको अभाव हुनु हो । नाइट्रोजन मल अर्थात् एमोनिया, युरिया र नाइट्रस बनाउन प्राकृतिक ग्यास आवश्यक पर्छ । त्यस्तै, युरोप तथा अमेरिकी देशमा नेचुरल ग्यास प्रयोग गरेर थर्मल प्लान्टहरूमार्फत विद्युत् पनि उत्पादन गरिन्छ । एकातिर कच्चापदार्थका रूपमा नेचुरल ग्यास अभाव छ । अर्कोतर्फ त्यसलाई प्रशोधन गरेर रासायनिक मल बनाउँदा ठूलो परिमाणमा खपत हुने विद्युत्को मूल्य बढी हुँदा मलको मूल्य हालसम्मकै उच्च बिन्दुमा पुगेको हो । नेचुरल ग्यास अभाव हुनुका पछाडि पनि विभिन्न कारण देखाइएको छ । यसमध्ये समयमै मौसम सुध्रन नसक्नु, महामारीका कारण प्राकृतिक ग्यास उत्खनन गर्ने प्लान्ट पूर्ण क्षमतामा सञ्चालनमा आउन नसक्नु तथा चीन र युरोपेली मुलुकमा ऊर्जाको मूल्य बढ्नुलाई कारणका रूपमा हेरिएको छ । मलको मूल्य बढ्दै जाँदा यसले विश्व अर्थतन्त्रमा पार्न सक्ने बहुपक्षीय असरबारे अध्ययन थालिएका छन् । इन्टरनेसनल फर्टिलाइजर एसोसिएसन (आईएफए) र इन्डिपेन्डेन्ट कमोडिटी एक्सचेन्ज सर्भिस (आईसीआईएस) ले अहिले विश्वबजारमा रासायनिक मलको उपलब्धताको अवस्था र यसको मूल्यमा देखिएको वृद्धिले आगामी दिनमा पार्न सक्ने असरबारे अध्ययन थालेको बताएका छन् । भारतीय पत्रिका द हिन्दुका अनुसार यस वर्ष भारत सरकारले रासायनिक मलको अनुदान १५ खर्ब ५० अर्ब भारु पुर्याइदिएको छ । गतवर्षको तुलनामा यस वर्ष मलमा दिने अनुदानलाई भारतले दोब्बर पारेको हो । यसको कारण अन्तर्राष्ट्रिय बजारमा देखिएको मूल्यवृद्धि र अभाव हो । हिउँदे बालीका लागि बढी प्रयोग हुने डीएपी मल अभाव देखिने संकेत पाएपछि भारतको रसायन एवं उर्वरकमन्त्री मनसुख मन्दाभियाले लोकसभामा बारम्बार यस विषयलाई उठाएका थिए, जसकारण मलमा दिने अनुदान रकम बढाउने निर्णय भारतको केन्द्र सरकारले लिएको इकोनोमिक टाइम्सले उल्लेख गरेको छ । भारत युरिया र डायमोनियम फस्फेट (डीएपी) प्रयोग गर्ने ठूला मुलुकमध्ये एक हो ।नेपालले पनि भारतसँग सरकारसरकार (जीटूजी) अवधारणामा मल किन्ने बताइरहेको छ । यद्यपि हालसम्म यस्तो सम्झौता भने हुन सकेको छैन । नेपालमा हरेक वर्ष रासायनिक मल अभाव हुने गरेको छ । अहिले भने विश्वव्यापी रूपमै संकटको अवस्था आउँदा नेपालमा त्यसको व्यवस्थापनका लागि सरकारले आवश्यक पूर्वतयारीसमेत गरेको देखिँदैन ।"
एक किलो खाद्यान्नकै ढुवानी भाडा सय रुपैयाँ !,"चीनसँग सीमा जोडिएको लप्चीका बासिन्दा नाका बन्द भएपछि खाद्यान्न लिन लामाबगर झरेका छन् । दुई वर्षदेखि लप्ची नाकामा चिनियाँ पक्षले कडाइ गरेपछि उनीहरू तीन दिनको पैदल हिँडेर खाद्यान्न जोहो गर्न लामाबगर झरेका हुन् । जोखिमपूर्ण बाटोका पहिरो छिचोल्दै एकअर्काको हात समातेर तीन दिनमा लप्चीवासी खाद्यान्न लिन लामाबगर आइपुगेका हुन् । सीमानजिकैको चिनियाँ बजारमा उनीहरूलाई खाद्यान्न लिन जान रोक छ । माथिल्लो भेगमा हिमपात भएसँगै लप्चीवासी लुम्नाङ झरेका छन् । लुम्नाङ झरेका उनीहरूले लामाबगरबाट प्रतिकिलो सय रुपैयाँ तिरेर खाद्यान्न ढुवानी गरिरहेको मेलारेप्पा गुम्बाका प्रमुख लामा चुनछिरिङ लामाले जानकारी दिए । उत्तरतर्फको बजारमा कडाइ छ, चिनियाँ पक्षले जान दिँदैन, उनले भने, भीरको बाटो पहिरो छिचोल्दै नेपालबाटै खाद्यान्न लैजान थालेका हौं । लप्चीवासीको मुख्य किनमेलको बजार चीनको फलाक र कुती हो । दुई वर्षदेखि त्यता जान नपाइएको लामाले बताए । उता गइहाले चिनियाँ पक्षले दुर्व्यवहार गरेर पठाउने गरेको उनको भनाइ छ । हिउँद लागेसँगै लप्ची क्षेत्र हिउँले पुरिन्छ । उक्त क्षेत्रका बासिन्दाको मुख्य आम्दानीको स्रोत चौंरीपालन हो । ३० परिवारका १ सय ५० जना बसोबास रहेको लप्चीमा करिब ५ सय याकचौंरी छन् । लामाबगरबाट लुम्नाङ चामल ढुवानी गर्न शुल्क नै प्रतिकिलो एक सय रुपैयाँ लाग्ने लामाले गुनासो गरे । बिगु गाउँपालिका१ लप्चीका बासिन्दालाई वर्ष दिनका लागि खाद्यान्न जोहो गर्नुपर्ने बाध्यता छ । सीमामा आउजाउ बन्द गरिएपछि प्रतिपरिवार ४ सय किलो चामल ढुवानी गरेर लप्ची लानुपर्ने बाध्यता रहेको स्थानीय कर्मा वाइसर शेर्पाले जानकारी दिए । लप्चीवासीले प्रतिपरिवारका लागि २५ सय केजीसम्म खाद्यान्न ढुवानी गर्नुपर्छ । यसअनुसार ढुवानी शुल्क मात्रै प्रतिपरिवार २ लाखदेखि २ लाख ५० हजारसम्म पर्छ । चौंरी र याकका लागि पनि ढुटोपिठो लामाबगरबाटै लैजानुपर्ने बाध्यता छ । खर्क हिउँले ढाक्ने भएका कारण काटेर राखेको घाँसले नपुग्ने भएकाले याक र चौंरीका लागि ढुटोपिठो बोकेरै ढुवानी गरिरहेको शेर्पाले बताए । सीमा खुला भएको भए ३४ महिनाका लागि मात्रै जोहो गरे हुन्थ्यो, शेर्पाले भने, उता याक र घोडाबाट खाद्यान्न लिएर आउँथ्यौं, नेपालतर्फ बाटो छैन, पैदलै ढुवानी गर्नुपर्ने बाध्यता छ । लप्चीवासीका लागि लत्ताकपडादेखि सबै सामान किन्ने बजार हुन्, चीनको फलाक र कुती । सीमावासी भएकाले हाम्रो पीडा कसैले देखेन । उताको बजारमा जान पाइँदैन, नेपालमा सामान लिन आउँदा ज्यान जोखिममा राख्नुपर्छ, शेर्पाले भने, बाटोघाटो छैन, काठका कमजोर फड्के र भीरमा खोपेर खिया लागेका फलामका डन्डीमा हिँड्नुपर्ने बाध्यता छ । बाटोमा दुई ठूला पहिरो गएका छन् । अन्य स्थानको बाटोमा साँघुरा काठका फड्के छन् । लप्चीका स्थानीयसँग २ हजारदेखि २५ सय केजी घिउ बिक्रीका लागि छ । तर उनीहरूले त्यसलाई बजार पुर्याउन सकेका छैनन् । सीमा जोडिएका अन्य हिमाली जिल्लामा सरकारले आफैंले हेलिकप्टरबाट खाद्यान्न ढुवानी गरे पनि अहिलेसम्म लप्चीवासीलाई वास्ता नगरेको स्थानीयको गुनासो छ ।"
कान्तिपुर मिडिया ग्रुप र एपेक्स कलेजबीच एमओयू,"काठमाडौं (कास) कान्तिपुर मिडिया ग्रुप र एपेक्स कलेज प्रालिबीच पारस्परिक सम्बन्धका विभिन्न क्षेत्रमा सहयोग र सहकार्यका लागि समझदारीपत्रमा हस्ताक्षर (एमओयू) भएको छ । दुई संस्थाबीच एमओयूमा हस्ताक्षरपछि जारी प्रेस वक्तव्यमा एपेक्स कलेजका विद्यार्थीलाई कान्तिपुर मिडिया ग्रुपले रोजगारी तथा इन्टर्नसिपका लागि अवसर दिने उल्लेख छ । एपेक्स कलेजका प्राध्यापक एवं विद्यार्थीले गरेका सोधअनुसन्धानलाई कान्तिपुर पब्लिकेशन्स्मार्फत प्रकाशन तथा अभिलेखीकरण गरिने पनि जनाइएको छ । कान्तिपुर मिडिया ग्रुपका एजीएम महेश स्वाँर र एपेक्स कलेजका प्रिन्सिपल एलपी भानु शर्माले सोमबार यस्तो सम्झौतापत्रमा हस्ताक्षर गरे । एपेक्स कलेजअन्तर्गतको एपेक्स मिडिया क्लबमार्फत विद्यार्थीले टेलिभिजन र रेडियोका माध्यमबाट आफ्ना क्षमता प्रस्तुत गर्ने अवसर पाउनेछन्, वक्तव्यमा भनिएको छ, एपेक्स कलेजले सञ्चालन गरिरहेको ब्याचलर अफ कम्प्युटर इन्फर्मेसन सिस्टम (बीसीआईएस) कार्यक्रममा अध्ययनरत विद्यार्थीका लागि कान्तिपुर डिजिटल कर्पमा इन्टर्नसिपको अवसर दिइनेछ । सम्झौतापछि दुई संस्थाले विभिन्न क्षेत्रमा अध्ययन तथा अनुसन्धानका काम संयुक्त रूपमा गर्न सक्ने जनाइएको छ । दुई संस्थाबीच भएको समझदारीले दुवै संस्थाको स्रोतसाधनको प्रयोगबाट बदलिँदो समयअनुसार एक बृहत् प्लेटफर्म सिर्जना गर्न सहयोग गर्नेछ, स्वाँरले भने, यो दुवै पक्षका लागि विनविनको सम्झौता हो ।"
गायक अमात्यको जग्गा विवादमा सम्पत्ति शुद्धीकरणको अनुसन्धान,"बाराको विश्रामपुरमा रहेको गायक योगेश्वर अमात्यको जग्गा तेस्रो पक्षले कुमारी बैंकमा राखेर हिनामिना गरेका विषयमा सम्पत्ति शुद्धीकरण अनुसन्धान विभागले छानबिन थालेको छ । फर्जी कागजात बनाएर आफ्नो जग्गा अरू कसैले बैंकमा धितो राखेर कर्जा लिएको भन्दै गायक अमात्यले प्रहरी केन्द्रीय अनुसन्धान विभाग (सीआईबी) मा उजुरी दिएपछि उक्त घटना बाहिरिएको हो । त्यसपछि विभागले पनि छानबिन थालेको हो ।नियमबमोजिम उक्त जग्गासम्बन्धी विवादको सूचना दर्ता भइसकेकाले छानबिन प्रक्रिया सुरु भएको सम्पत्ति शुद्धीकरण अनुसन्धान विभागले बताएको छ । प्रारम्भिक चरणको छानबिन सुरु भएको छ, विभागका सूचना अधिकारी विनोदकुमार दाहालले भने, अन्य सरकारी निकायले पनि अनुसन्धान गरिरहेकाले उनीहरूसँग समन्वय गर्दै अघि बढ्छौं । उक्त जग्गाको नक्कली कागजात बनाएर बैंकमा धितो राखेर १९ करोड रुपैयाँ कर्जा लिएको देखिन्छ । त्यो १९ करोड कहाँ र कसले उपयोग गर्यो, सोही प्रक्रियामा सम्पत्ति शुद्धीकरण सम्बन्धमा जारी निर्देशन पालना भएनभएकोबारे अनुसन्धान गर्ने विभाग स्रोतले बताएको छ ।यस विषयमा सीआईबीले ५ जना अभियुक्तलाई थुनामा राखेर अनुसन्धान गरिरहेको छ । प्रहरीले शेषकुमार महर्जन, कुसन प्रधान, मुक्तिलाल गौतम र बैंक कर्मचारी सोनु ठाकुर तथा राजेश चौरासियालाई पक्राउ गरेको छ । सीआईबीको अनुसन्धान सकिएपछि राष्ट्र बैंकको सुपरिवेक्षण विभागले सम्बद्ध कुमारी बैंकमा स्थलगत सुपरिवेक्षण गरेर प्रतिवेदन तयार पारिसकेको छ । यद्यपि प्रतिवेदन गभर्नर र सञ्चालक समितिमा पेस भइसकेको छैन । बैंकको कमजोरीका कारण उक्त घटना भएको सुपरिवेक्षण प्रतिवेदनले देखाएको छ । जग्गा बैंकमा धितो राखेर कर्जा लिन सम्बन्धित बैंकले उक्त जग्गा दृष्टि बन्धक गर्छन् । यसरी दृष्टि बन्धकका क्रममा गरिने तमसुकमा स्थानीय नगरपालिकाको छाप लगाइएको छ, स्रोतले भन्यो, त्यो ठाउँमा मालपोत कार्यालयको छाप हुनुपर्ने हो । यसले पनि उक्त जग्गा बिक्रीबारे फर्जी कागजात बनाएको पुष्टि हुन्छ । प्रहरीका अनुसार बाराको विश्रामपुरमा गायक अमात्यको १२ बिघा जग्गा छ । उक्त स्थानमा अमात्यले २५ बिघा जग्गा किनेका थिए । पछि १३ बिघा जग्गा विक्री गरेका थिए । बाँकी १२ बिघा जग्गा वोल्भा भूमि वन कम्पनीका नाममा थियो । यसका सञ्चालकमा गायक अमात्य र उनकी श्रीमती छन् । उक्त जग्गा बिक्री गर्न स्थानीय जग्गा व्यापारीहरूले पटकपटक आग्रह गर्दै आएका थिए । दलालहरूले धेरै नै सताउन थालेपछि पत्रिकामा सूचना नै निकालेर जग्गा बिक्रीमा नरहेको बताएका थिए । जग्गाको रेखदेख गर्न स्थानीय शिक्षक अशोककुमार पाण्डेलाई जिम्मा लगाएका थिए अमात्यले । एक दिन उक्त जग्गा अरू कसैले बैंकमा धितो राखेर कर्जा लिएको कुरा पाण्डेले अमात्यलाई जानकारी दिएका थिए । त्यसपछि अमात्यले आफ्नो जग्गा धितो राखेर अर्को व्यक्तिले ऋण लिएको भन्दै प्रहरीमा उजुरी गरे । त्यसपछि उक्त घटना बाहिरिएको हो ।नक्कली जग्गाधनी बनेर एसके महर्जन र मुक्तिलाल गौतमले डेनियल ट्रेडिङ कम्पनीका नाममा अमात्यको जग्गाको नक्कली लालपुर्जा बनाएर कुमारी बैंकबाट १९ करोड ऋण निकालेको प्रहरीको अनुसन्धानमा देखिएको छ । अनुसन्धानमा महर्जन र गौतमले नक्कली लालपुर्जा बनाएर कुमारी बैंकबाट ऋण निकालेको भेटिएको थियो । उनीहरूले गत साउनमा कुमारी बैंकको न्युरोड शाखाबाट ऋण लिन निवेदन दिएका थिए । त्यसको धितोका लागि बारामा रहेको अमात्यको जग्गा राखिएको थियो । न्युरोड शाखाले धितो मूल्यांकनका लागि बारामा रहेको शाखामा पठायो । यसरी केन्द्रीय कार्यालयको निर्देशनमा शाखा कार्यालयले प्रक्रिया सुरु गरेर कर्जा प्रवाह गरेको थियो ।अनुसन्धानका क्रममा बारा शाखाका ऋण अधिकृत सोनु ठाकुरले धितो बन्धकमा हस्ताक्षर गरेको भेटियो, स्रोतले भन्यो, मूल्यांकनकर्ता राजेश चौरासियाले मालपोत कार्यालय गएर जग्गाको वास्तविक जग्गाधनी बुझ्नुपर्नेमा त्यो नगरेर सीधै मूल्यांकन गरेको भेटियो । यस घटनामा मूल्यांकनकर्ताको कुनै हात नरहने भएको भन्दै मूल्यांकनकर्ताहरूको संगठनले विरोध गरिरहेको छ ।उता बैंकले नक्कली धितो राखेर प्रवाह भएको ऋण बैंकले असुल गरिसकेको प्रहरीको अनुसन्धानमा देखिएको छ । प्रहरीले अभियुक्तलाई थुनामा राखेर ६० दिनसम्म अनुसन्धान गर्न पाउँछ । त्यसपछि मुद्दा चलानका लागि सरकारी वकिलको कार्यालयले प्रक्रिया अघि बढाउँछ ।"
शंकास्पद कारोबारको उजुरी ४० प्रतिशत बढ्यो,"काठमाडौं (कास) पछिल्लो एक वर्षमा वित्तीय क्षेत्रमा शंकास्पद आर्थिक कारोबारको उजुरी करिब साढे ४० प्रतिशत बढेको छ । उक्त अवधिमा शंकास्पद कारोबारको दायरा विस्तार हुनुका साथै गोएएमएललगायत विद्युतीय प्रणालीमार्फत उजुरी गर्न मिल्ने भएपछि संख्या बढेको वित्तीय जानकारी इकाईले बताएको छ । गत आर्थिक वर्षमा कुल १ हजार ५ सय ३३ वटा शंकास्पद कारोबारसम्बन्धी उजुरी परेको इकाईले जनाएको छ । अघिल्लो आर्थिक वर्षको तुलनामा यो करिब ४०६४ प्रतिशत बढी हो । आर्थिक वर्ष २०७६७७ मा यस्तो उजुरी संख्या १ हजार ९० थियो ।गोएएमएल सम्पत्ति शुद्धीकरणसम्बन्धी कारोबारका लागि विकास गरिएको रिपोर्टिङ प्रणाली हो । यो प्रणालीमा आबद्ध भएपछि कानुनमा तोकिएको सीमाभन्दा धेरै रकम वा गतिविधिसम्बन्धी कारोबार स्वचालित रूपमा वित्तीय जानकारी इकाइमा उजुरीका रूपमा पुगिहाल्छ । पछिल्ला महिनामा शंकास्पद कारोबारको उजुरी बढ्नुमा गोएएमएल प्रणालीमा सरोकारवालाको आबद्धता पनि एक प्रमुख कारण भएको बताइएको छ । शंकास्पद कारोबारका गतिविधि पनि बढेका छन् । धेरै उजुरी करछली, हुन्डीलगायत पैसा ओसारपसार गर्ने अनौपचारिक माध्यमका छन्, स्रोतले भन्यो, अनलाइनमार्फत ठगी, चिट्ठा, बैंकिङ प्रणाली ह्याक गरी हुने चोरीलगायतका कसुर र संगठित अपराध पछिल्ला वर्षहरूमा बढ्दो छ । इकाईमा प्राप्त उजुरीमध्ये सबैभन्दा धेरै करछलीसम्बन्धी रहेको बताइएको छ । त्यसपछि सम्पत्ति शुद्धीकरण, बैंकिङ कसुर, हुन्डीलगायत पैसाको अनौपचारिक ओसारपसारलगायत क्षेत्रको उजुरी आउने गरेको स्रोतले बताएको छ । गत आर्थिक वर्षमा प्राप्त कुल शंकास्पद कारोबारका उजुरीमध्ये ३५७१ प्रतिशत करछलीसम्बन्धी छन्, स्रोतले भन्यो, १८५७ प्रतिशत बैंकिङ कसुर, १६४३ प्रतिशत सम्पत्ति शुद्धीकरण, १०७१ प्रतिशत चिट्ठा, जुवातास र दान तथा अनुदानसम्बन्धी उजुरी छन् । प्राप्त कुल उजुरीमध्ये ५ प्रतिशत मात्र मुद्रा, बैंकिङ, वित्त, बिमा, सहकारी तथा अन्य औजारसम्बन्धी उजुरी रहेको बताइएको छ ।विगतमा बैंक तथा वित्तीय संस्थाले मात्र शंकास्पद कारोबारसम्बन्धी उजुरी गर्दै आएका थिए । पछिल्ला वर्षमा गैरबैंकिङ कारोबार गर्ने व्यवसायलाई पनि समेट्न थालिएको स्रोतले बताएको छ । धितोपत्र, बिमा समिति, सहकारी विभाग मातहतका संघसंस्थाले शंकास्पद कारोबारको उजुरी आउने क्रम बढ्दो छ, स्रोतले भन्यो, बिस्तारै रेमिट्यान्स कम्पनी, क्यासिनो, मनी ट्रान्सफरलगायत गैरवित्तीय पेसाकर्मी तथा व्यवसायीलाई पनि प्रणालीमा आबद्ध गराउने योजना छ ।"
३ दशकदेखि भन्सार कार्यालय बन्द,"सानो पुरानो बोर्ड झुन्ड्याएर राखिएको छ । सेतो बोर्डमा राता अक्षरले लेखिएका शब्द टाढाबाट ठम्याउन सकिन्न । नजिकै पुगेपछि मात्रै थाहा हुन्छ भन्सार कार्यालय । चीनसँग सीमा जोडिएको बिगु गाउँपालिका१ लामाबगरमा तातोपानी नाका खुल्नुअघिदेखिको भन्सार कार्यालय अझैसम्म छ । हरेक वर्ष लामाबगर भन्सार कार्यालयका लागि सरकारले बजेटसमेत विनियोजन गर्छ । सुब्बासहित चार जना दरबन्दी रहेको यो कार्यालयको ढोका नखुलेको तीन दशक भयो । एक जना पनि कर्मचारी कार्यालयमा भेटिँदैनन् । २०४८ सालमा यो भन्सारबाट २५ हजार राजस्व संकलन भएको थियो । त्यसपछि अहिलेसम्म एक रुपैयाँ पनि राजस्व उठेको छैन । गत आर्थिक वर्षमा २८ लाख बजेट भएको कार्यालयले ३ लाख खर्च गरेको थियो । चालु आर्थिक वर्षमा ३० लाख ४६ हजार चालु र पुँजीगत बजेट विनियोजन गरेको छ । यहाँ भन्सार कार्यालयको आफ्नै जग्गासमेत छ । अरनिको राजमार्ग बन्नुअघि लामाबगर चीनसँगको व्यापारको मुख्य थलो थियो । उति बेला तिब्बततर्फ सडक नहुँदा चिनियाँ नागरिक खाद्यान्न लिन लामाबगर आउने गरेका थिए । खासामा बजार बस्नुअघि लामाबगरमा नेपाली र चिनियाँ व्यापारीको खुबै चहलपहल हुने तत्कालीन शिक्षक युधिष्ठिर खड्काले बताए । हाल उनी बिगु गाउँपालिकाका अध्यक्ष छन् । मलाई सम्झना भएसम्म यो भन्सार २०२५२६ सालमा खुलेको हो, उनले भने । २०४४४५ सालसम्म यो भन्सार राम्रै चलेको उनले सुनाए । लामाबगर भन्सारसँगै बिगु७ मा पनि अतिरिक्त भन्सार कार्यालय थियो । खासाबाट व्यापारीले बोकेर सामान ल्याउँदा उक्त भन्सारमा राजस्व बुझाउने गरेका थिए । हाल अतिरिक्त भन्सार कार्यालय भने खारेज भइसकेको छ । तातोपानी भन्सार खुलेपछि लामाबगर भन्सार कार्यालय सुक्दै गएको खड्काले सुनाए । सडक बनेपछि उता खासा बजार खुल्यो, चिनियाँहरू उतै व्यापार गर्न गए, खड्काले भने, त्यसपछि यो भन्सारको अस्तित्व मासियो । ७० वर्षीय पेमाछिरिङ शेर्पा तिब्बततर्फका नागरिक खाद्यान्न लिन घोडा, जोक्पे लिएर आएको सम्झना गर्छन् । भन्सार कार्यालयको जग्गा देखाउँदै उनले यहाँ भन्सारको आफ्नै भवनसमेत भएको उनले सुनाए । हाल उक्त भवनको भग्नावशेषसमेत छैन । बिहानदेखि बेलुकासम्म लामाबगरमा हाट लागजस्तै चहलपहल हुन्थ्यो, शेर्पाले भने, यो भन्सारमा खुबै भीड हुन्थ्यो ।२०४६ सालपछि भन्सार कार्यालयमा खासै चहलपहल हुन छाडेको उनले बताए । सशस्त्र द्वन्द्वकालपछि भन्सार कार्यालय सदरमुकाम चरिकोट सारियो । संकटकाल सकिएपछि पुनः भन्सार कार्यालय लामाबगरमै सारियो । लामाबगरको एक घरमा तीन वटा कोठा लिएर भन्सार कार्यालय पुनःस्थापना भए पनि कर्मचारी भने नदेखेको उनको भनाइ छ । सरकारी कार्यालय छ । तर कहिल्यै खुल्दैन, शेर्पाले भने, सरकारी रकम खर्च गरेर यत्रो कार्यालय राखेपछि कर्मचारी पनि आउनुपर्यो । भाडा मात्र तिरेर सरकारी खर्च गरेकामा उनले गुनासोसमेत गरे । हाल लामाबगर भन्सारको जिम्मा कोष तथा लेखा नियन्त्रण कार्यालयलाई दिइएको छ । उक्त कार्यालयले वर्षमा एकदुई दिन लामाबगर पुगेर कार्यालयको अनुगमन गर्ने गरेको छ । उक्त भन्सारको लेखा पनि कोलेनिकाले हेर्दै आएको कोष नियन्त्रक भरत थापाले बताए ।सरकारले कार्यालयका लागि बजेट पठाएको छ । तर कर्मचारी व्यवस्थापन भने गरेको छैन, उनले भने, कर्मचारी नभएका कारण अनुगमन गर्न जाँदा भन्सार कार्यालयकै बजेटबाट जाने गरेका छौं । कुनै बेला काम लाग्ला भनेर ल्यापटप, दराजलगायत सामान खरिद पनि गरिदिएको उनले बताए । भन्सार विभागले कर्मचारी नपठाएर हामीलाई नै जिम्मा लगाएकाले घर भाडा, मसलन्द र तेलको रकम केही खर्च हुन्छ, उनले भने, कार्यालय सहयोगीको रकम पनि आएको छ तर यो वर्ष राखेका छैनौं ।"
होन्डाको नयाँ कार एमएमसी एमेज,"काठमाडौं (कास) होन्डाले नयाँ कार एमएमसी एमेज २०२१ नेफालमा सार्वजनिक गरेको छ । होन्डाको आधिकारिक बित्रेता स्याकार ट्रेडिङ कम्पनीले पर्फमेन्स र सुरक्षालाई समावेश गरी सानदार इन्टेरियर्सका साथ नयाँ कार बजारमा ल्याएको हो । यसमा एडभान्स्ड एलईडी प्रोजेक्टर हेडल्याम्प र त्यसैमा एकीकृत रहेको एलईडी डीआरएलका साथै एडभान्स्ड फ्रन्ट फग ल्याम्प समावेश छ । यसको अर्को आकर्षक पक्ष भनेको डायमन्ड कट टु टोन मल्टी स्पोक आर१५ एलोए ह्विल्स हो । यो कारले सुरक्षाका लागि एनसीएपीबाट ४ स्टार सेफ्टी रेटिङसमेत पाएको छ । पेट्रोल र डिजल दुवै भेरियन्टमा उपलब्ध यो कारमा ७ स्पिडसम्मको सीभीटी गियरबक्स छ । अटोमेटिक हेडलाइट कन्ट्रोलका साथ लाइट सेन्सर, प्रिमियम सी आकारको एलईडी कम्बिनेसन ल्याम्प, क्रोम डोर ह्यान्डल जस्ता विशेषता कारमा छन् ।"
थप फिचरसहित हुन्डाईको कोना इलेक्ट्रिक कार,"काठमाडौं (कास) हुन्डाई अटोमोबाइलको आधिकारिक वितरक लक्ष्मी इन्टरकन्टिनेन्टलले विद्युतीय कार कोना नेपाली बजारमा सार्वजनिक गरेको छ । दुई वर्षदेखि बिक्री हुँदै आएको हुन्डाई कोना एक सफल क्रसओभर कार हो । कम्पनीका अनुसार नयाँ कोनाको ड्राइभिङ रेन्ज बढेको छ भने सुरक्षा र एड्भान्स कनेक्टिभिटी फिचर थप भएर आएको छ । नयाँ कोनामा स्मार्ट सेन्स सेफ्टी सुइट, रिजेनेरेटिभ ब्रेकिङ, प्याडल सिफ्ट, ड्राइभ बाई वायर सिस्टम तथा क्लाइमेट प्रिसेटिङ जस्ता विशेषता रहेको कम्पनीले जनाएको छ । कोनामा नयाँ डिजाइनको ग्रिल, नयाँ डेटाइम रनिङ लाइट तथा ठूलो साइजको टेललाइट पाउन सकिन्छ । कोना इलेक्ट्रिकलाई एक पटकको सिंगल चार्जमा ३०५ किलोमिटरसम्म गुडाउन सकिने कम्पनीको दाबी छ । नयाँ कोनामा मल्टी स्टेज हाइभोल्टेज सेफ्टी सिस्टमयुक्त ३९२ किलोवाट आवरको लिथियम आयोन पोलिमर ब्याट्री छ, जसका कारण यसमा हाई इनर्जी डेन्सिटी रहन गई रेन्जसमेत बढ्नेछ । नेपाली बजारमा कोना इलेक्ट्रिक एट्लास ह्वाइट, साइबर ग्रे, ग्यालाटिक ग्रे, पल्स रेड, सर्फी ब्लु तथा डार्क नाइटजस्ता कलर अप्सनमा उपलब्ध हुनेछ ।"
लुम्बिनीका एकसाथ ५ शाखा,"काठमाडौं (कास) लुम्बिनी विकास बैंकले देशका विभिन्न ठाउँमा एकसाथ ५ शाखा कार्यालय सञ्चालनमा ल्याएको छ । काठमाडौंको नयाँ बानेश्वर, रूपन्देहीको मणिग्राम र नवलपरासीको बर्दघाटमा शाखा कार्यालय सञ्चालनमा आएको छ । त्यस्तै दाङको घोराही, बाँकेको कोहलपुर शाखा कार्यालय सञ्चालनमा आएको छ ।"
"खेल्ने चार जिल्ला, खेलाडी अधिकांश झापाकै","इलाम जिल्लाको प्रतिनिधित्व गर्दै सोमवार झापाविरुद्ध खेलेका ओपनर शोभा अधिकारी र प्रज्ञा कटुवाल खासमा झापाकै खेलाडी हुन् । इलाममा महिला खेलाडी अभावका कारण देखाउँदै टोलीमा अधिकांश झापाकै खेलाडी समावेश गरिएको छ । मोरङ र सुनसरीका टोलीको अवस्था पनि उही छ । ८० प्रतिशतभन्दा बढी झापाका खेलाडी राखेर टिम बनाउन र प्रतियोगिता गर्न बाध्य छौं, प्रदेश क्रिकेट समितिका कोषाध्यक्ष बिरु श्रेष्ठले भने, यो दुःखसँगै हाम्रो बाध्यता पनि हो । पुस ३ देखि सुदूरपश्चिमको महेन्द्रनगरमा हुने प्रधानमन्त्री कप राष्ट्रिय महिला क्रिकेटका लागि झापा काँकडभिट्टाको तुर्केनी मैदानमा मंसिर १८ देखि छनोट प्रतियोगिता जारी छ । प्रदेश १ क्रिकेट संघले आयोजना गरेको प्रतियोगितामा झापा, इलाम, सुनसरी र मोरङ गरी चार जिल्ला सहभागी छन् । इलाम, सुनसरी र मोरङका टोलीमा झापाका पनि मेचीनगर र धुलाबारीका खेलाडी समावेश छन् । इलामको कप्तानी नै झापाकी स्मृति कटुवालले सम्हालेकी छन् । सुनसरीमा २, इलाममा ३ स्थानीय खेलाडी छन् । अरू सबै झापाका खेलाडी हुन् । मोरङमा झापाका ८ खेलाडी छन् । एक समय नेपाली क्रिकेटको हब रहेको मोरङबाट स्थानीय ६ खेलाडीले खेलेका छन् । चार जिल्लाका कुल ५६ खेलाडीमा ११ खेलाडीमात्र झापाबाहिरका छन् । राउन्ड रोविनका आधारमा खेलाइएको प्रतियोगितामा सोमबार झापाले इलामलाई ७५ रनले हरायो । नेपाली राष्ट्रिय टोलीकी कप्तान रुबिना क्षत्रीले झापा टिम सम्हालेकी छन् । सँगै खेलेका छन् सवनम राई, अप्सरी बेगम, काजोल श्रेष्ठ, संगीता राई, रोमा थापाजस्ता अनुभवी क्रिकेटर । इलाम, मोरङ र सुनसरीको टोलीमा भने यू१९ का राष्ट्रिय खेलाडी लकिता राजवंशी, एलिसा खडिया, निशा साह, निङ्मा शेर्पा, स्मृति कटुवाललगायत खेलाडीलाई छ्यासमिस गरी समावेश गरिएको प्रदेश कोषाध्यक्ष श्रेष्ठले स्वीकारे । केही जिल्लामा भलिबलका महिला खेलाडीसमेत संलग्न गराइएको पाइएको छ । प्रदेश १ क्रिकेट संघका अध्यक्ष मिङ डन्डु शेर्पाले झापामा महिला क्रिकेटरको चाप रहेको बताउँदै उनीहरूले एक्सपोजरका लागि अन्य जिल्लाको टिममा समावेश भएर खेलेको दाबी गरे । उनले भने, झापामा खेलाडी बढी छन्, अन्य जिल्लामा कम छ । त्यही भएर जहाँबाट खेले पनि खेल देखाउने कुरा न हो ।एक महिला खेलाडीका अनुसार प्रदेश १ मा महिला क्रिकेटरको चरम अभावका कारण तीन जिल्लामा झापाकै खेलाडी समावेश गरेर भए पनि छनोटको औपचारिकता पूरा गरिएको हो । ती खेलाडीले झापामा खेलाडी धेरै भएको र अन्य जिल्लामा कम भएकाले मिलाएर टिम बनाइएको हुनसक्ने बताइन् । छनोटमा झापा हाबी छ, उनले भनिन्, किनकि झापामा खेलाडी धेरै छन् ।यूएईमा आयोजित महिला क्रिकेटको एसिया छनोट खेलेर फर्किनेबित्तिकै रुबिनालगायतका राष्ट्रिय खेलाडी प्रधानमन्त्री कप दोस्रो पटक उचाल्ने दाउमा केन्द्रित भएका छन् । अघिल्लो वर्ष दाङको लमहीमा सम्पन्न प्रधानमन्त्री कपमा नेपाल एपीएफ क्लबलाई पराजित गरेर प्रदेश १ ले उपाधि उचालेको थियो । डिफेन्डिङ च्याम्पियनको नाताले यसपालि पनि प्रदेश १ लाई जित्ने दबाब छ । त्यही भएर सिंगो टोली अभ्यासतिर केन्द्रित बनिसकेको छ । चार दिने प्रतियोगितामा भएको उत्कृष्ट प्रदर्शनका आधारमा प्रदेश टोली छनोट गरिने छ । प्रदेश १ क्रिकेट संघका सदस्य विनिता बाँस्तोला र पूर्वराष्ट्रिय खेलाडी अम्बिका बुढाथोकीले प्रधानमन्त्री कपमा सहभागी हुने खेलाडी छनोट गर्नेछन् ।"
समिरको अविजित २९९,"मूलपानीस्थित मैदानमा नेपाल क्रिकेट संघ (क्यान) को मुख्य कार्यालय छ । राष्ट्रिय क्रिकेट प्रतियोगिता भएको समयमा यसै भवनको एकछेउमा अम्पायर, स्कोरर र म्याच रेफ्रीले निर्णायक भूमिका निभाइरहेका हुन्छन् । गत साता क्यान कार्यालयको बार्दलीबाट यू१९ राष्ट्रिय प्रतियोगितामा म्याच रेफ्रीको भूमिका निभाइरहँदा समिर खान विगत सम्झेर रोमाञ्चित भइरहे ।लुम्बिनी र वाग्मतीबीचको खेल चलिरहेको थियो । राष्ट्रियस्तरको प्रतियोगितामा खानको त्यो २ सय ५० औं खेल थियो । त्यसले उनलाई विगतको सम्झना गरायो । उनीसँग अतित फर्कनुको केही विशेष कारण थिए । भैरहवा र बुटवलबाट प्रकाशित स्थानीय पत्रिकामा उनी समिर खानको नामबाट कोलम लेख्थे । सर्वत्र त्यही नामले चिनिए उनी । तर, उनको खास नाम मोहम्मद सफिक हो । सन् १९९८ मा नेपालले एसीसी ट्रफी आयोजना गर्दै थियो । त्यसअगाडि क्यानले अम्पायरिङ कोर्स गरेको थियो । नेपालका प्रशिक्षक थिए अस्ट्रेलियाका ब्रायन बिगिन्स । उनै बिगिन्सले उक्त अम्पायरिङ कोर्स चलाएका थिए । क्यानले जिल्लाहरूमा अम्पायरिङ कोर्सका लागि पत्र काटेको थियो । रूपन्देही जिल्ला क्रिकेट संघमा खान सचिव थिए । पत्रपत्रिकामा लेख्ने भएर उनलाई धेरैले चिन्दथे । जानेबुझेको भनेर उनैलाई अम्पायरिङ कोर्समा पठाइयो ।ललितपुरको स्टाफ कलेजमा चलेको थियो अम्पायरिङ कोर्स । उनी र अर्का अम्पायर सत्यजित सरकारले अंग्रेजीमा रहेको अम्पायरिङ कोर्स बुक नेपालीमा उल्था गरेर सहभागी सबैलाई दिएका थिए । अघिल्लो महिना बुटवलमा सम्पन्न क्रिकेट अम्पायर्स एसोसिएसनमा उनै खान र सरकार अध्यक्ष पदमा प्रत्याशी बनेका थिए । २०५४ सालमा भैरहवामा सम्पन्न जय ट्रफीदेखि खानले अम्पायरिङ थालेका थिए । झन्डै २०६५ सम्म ३६ खेलमा अनफिल्ड अम्पायरिङ गरे । तर त्यसबीचमै उनलाई कथाले म्याच रेफ्रीको भूमिका डोर्याइसकेको थियो । सन् २००३ मा नेपाल, भुटान र माल्दिभ्स सम्मिलित इमर्जिङ नेसन्स कप आयोजना भएको थियो । एसियाली क्रिकेट परिषद् (एसीसी) को सीमित बजेट को उक्त प्रतियोगितामा विदेशका कोही म्याच रेफ्री थिएनन् । त्यतिखेरसम्म नेपालबाट कोही म्याच रेफ्री बनेका थिएनन् । तर, २००१ मै पाकिस्तानको इस्लामाबादमा आईसीसी र एसीसीको एडभान्स अम्पायरिङ कोर्समा खानले म्याच रेफ्री कोर्स पनि गरेका थिए । त्यही कोर्सका कारण उनले इमर्जिङ नेसन्स कपमा म्याच रेफ्रीको भूमिका पाए । त्यसयता उनले निरन्तर म्याच रेफ्रीको भूमिका निभाइरहेका छन् । म्याच रेफ्रीको आवश्यकता बढ्दै गएपछि अम्पायरिङमा फर्किने वातावरण नै बनेन, उनी सुनाउँछन्, तर, तलतल मेटाउन भए पनि जिल्लाका प्रतियोगिताहरूमा अम्पायरिङ गर्छु । ५६ वर्षे उनका लागि २००५०६ मा हङकङसँग तीनदिवसीय खेल स्मरणीय छ । किनकि तीनदिवसीय अन्तर्राष्ट्रियमा म्याच रेफ्री भएको त्यो उनको एकमात्र खेल थियो । छोराको ग्य्राजुएसनमा अस्ट्रेलिया पुग्दा उनले क्रिकेट अम्पायरिङमा नयाँ अनुभव बटुल्ने अवसर पाए । सय वर्षभन्दा पुरानो हो सिड्नी प्रिमियर लिग । यो ग्रेड क्रिकेट हो र पाँच श्रेणी हुन्छन् । तेस्रो श्रेणीको लिगमा ५ वटा दुईदिवसीय खेलमा म्याच रेफ्री गर्न पाउनु आफ्ना लागि ठूलो उपलब्धि मान्छन् उनी । क्रिकेट सिजन सुरु हुनु एक साताअघि भएको वर्कसप र परीक्षणमा आएको नतिजाअनुरुप उनलाई एकैपटक तेस्रो श्रेणीको लिगमा अम्पायरिङ गर्न दिइएको थियो । खेलाडीको अनुशासन मलाई अनौठो लाग्यो । ९० प्रतिशतभन्दा बढी आउट हुने सम्भावना भएकामा मात्र त्यहाँ खेलाडीले आउटको अपिल गर्दा रहेछन्, समिरले आफ्नो अनुभव सुनाए । राष्ट्रिय प्रतियोगितामा २ सय ५२ खेलमा म्याच रेफ्री गरेको तथ्यांक छ उनीसँग । राष्ट्रिय र अन्तर्राष्ट्रिय गरेर उनले २ सय ९९ खेलमा म्याच रेफ्रीको भूमिका निभाइसकेका छन् । निर्णायकको भूमिकामा उनको भोक धेरै देखिन्छ । त्यही भएर अझै कतिसम्म यस फिल्डमा हुन्छन् उनलाई नै थाहा छैन । कोसेढुंगाको रूपमा रहने म्याच रेफ्रीको भूमिकामा आफ्नो ३ सय खेलको व्यग्र प्रतीक्षामा उनी छन् ।"
भारतलाई टेस्ट शृंखला,"मुम्बई (एएफपी) भारतीय कप्तान विराट कोहलीले न्युजिल्यान्डमाथि प्राप्त दोस्रो टेस्टको जितमा टिमको प्रदर्शनप्रति प्रशंसा गरेका छन् । भारतले दोस्रो टेस्टमा सोमबार न्युजिल्यान्डलाई ३ सय ७२ रनले पराजित गर्दै दुई खेलको शृंखला १० ले जितेको थियो । भारतका लागि स्पिनर रविचन्द्रन अश्विनले खेलमा ८ विकेट लिए । यसक्रममा आफ्नो तीन सय विकेट पनि पूरा गरे ।उनकै प्रदर्शन मदतमा भारतले विश्व टेस्ट वरीयताको शीर्षस्थानमा रहेको न्युजिल्यान्डलाई पराजित गरेको हो । टेस्टको चौथो दिन ५ विकेट गुमाएर १ सय ४० रनबाट खेल्न सुरु गरेको थियो । न्युजिल्यान्डसामु जितका लागि ५ सय ४० रनको असम्भव लक्ष्य थियो । तर मुम्बईमा भइरहेको खेलमा न्युजिल्यान्ड चौथो दिनको लञ्चअगाडि नै १ सय ६७ रन बनाएर अलआउट भयो ।न्युजिल्यान्डको हारका बाबजुत यो टेस्ट टोलीका मुम्बईमा जन्मेका स्पिनर एजाज पटेलका लागि सम्झिने छ । उनले भारतको पहिलो इनिङ्समा ऐतिहासिक रूपमा १० विकेट लिएका थिए । तर उनको प्रदर्शनलाई ओझेलमा पार्दै न्युजिल्यान्ड ब्याटिङमा चम्कन सकेन । दुई टेस्ट सिरिजको पहिलो टेस्टमा बहादुरीपूर्क बराबरी निकालेको न्युजिल्यान्डले दोस्रो खेलमा त्यस्तै प्रदर्शन गर्न सकेन ।दोस्रो टेस्टको पहिलो इनिङ्समा ६२ रनमात्र बनाएर अलआउट भएपछि न्युजिल्यान्ड कुनै पनि समय खेलमा कायम रहेन । न्युजिल्यान्ड भारतीय स्पिन आक्रमणसामु धराशायी भएको थियो । ट्वान्टी२० टिमको कप्तानी पद छाडेर केही समय विश्राम लिएका कोहलीले जितपछि भने, फेरि जितको बाटोमा फर्कन पाएकोमा खुसी छु । कप्तानका रूपमा टिमको उत्कृष्ट प्रदर्शन विशेष रूपमा उल्लेखनीय रह्यो ।तेस्रो दिनको अन्तिम सेसनमा ३ विकेट लिएका अश्विनले अघिल्लो दिन नटआउट रहेका हेनरी निकोलसलाई ४४ रनमा आउट गरेपछि न्युजिल्यान्डको हारमा औपचारिक पूरा भएको थियो । जयन्त यादवले रचिन रविन्द्रलाई १८ रनमा बोल्ड गरे । उनले आफ्नो खेलजीवनकै उत्कृष्ट प्रदर्शन गर्ने क्रममा ४९ रनमा ४ विकेट लिए । न्युजिल्यान्डका ड्यारल मिचेलले सर्वाधिक ६० रन बनाए ।"
हटिया स्पोर्ट्स भलिबल च्याम्पियन,"हेटौंडा (कास) हेटौंडाको हटियामा सञ्चालित लक्ष्मीमाया वज्राचार्य स्मृति जिल्लास्तरीय रनिङ सिल्ड भलिबलको उपाधि हटिया स्पोर्ट्सले जितेको छ । हटियास्थित खेल मैदानमा सम्पन्न फाइनलमा हटिया स्पोर्ट्स क्लबले आमभन्ज्याङ युवा क्लबलाई २५२३, २५१७, १८२५, २५१६ ले हराएको थियो । जेसीआई बसामाडीद्वारा आयोजित स्पर्धाका विजेताले ६५ हजार र उपविजेताले ३० रुपैयाँ पुरस्कार जितेका थिए । उत्कृष्ट खेलाडी हटियाका राजकुमार राई भए । लिफ्टरमा अनिल बल र स्पाइकरमा सुरेन्द्र तामाङ छनोट चयन भए । १० टिमले भाग लिएका थिए ।"
३ हजार मिटरमा जुम्ला हाबी,"दशरथ रंगशालामा सोमबार सुरु युथ एथलेटिक्स च्याम्पियनसिपमा पहिलो दिन १४ स्वर्णको छिनोफानो भएको छ ।बंगलादेशी खेलाडीले आफू सहभागी स्पर्धामा प्रभावशाली नतिजा निकालेका छन् । मध्यम दूरीमा जुम्लाका खेलाडीले बाजी मारेका छन् ।३ हजार मिटर दौडको यू२० ब्वाइजमा जुम्लाका प्रकाश कठायतले स्वर्ण जिते । उनले ९ मिनेट २२७ सेकेन्डमा दूरी पूरा गरे । कपिलवस्तुका अजय पाण्डेले ९ मिनेट ४० सेकेन्डबाट रजत र एक सेकेन्डले पछि परेका ललितपुरका महेश सिदलीले कांस्य जिते ।सोही स्पर्धाको गर्ल्सतर्फ जुम्लाका खेलाडीद्वय राममाया बुढा (१० मिनेट ४४५ सेकेन्ड) र बन्दना बुढा (११ मिनेट २१९सेकेन्ड) ले क्रमशः स्वर्ण र रजत जिते । ११ मिनेट ४३० सेकेन्डसहित सुर्खेतकी विमला कार्कीले कांस्य जितिन् । बन्दनाले मंसिर पहिलो साता नेपालगन्ज म्याराथनको ५ किमिमा तेस्रो स्थान हात पारेकी थिइन् ।यू२० ब्वाइज ४ सय मिटर दौडमा बंगलादेशका जेल्दा सर्जिल हसन खानले स्वर्ण जिते । उनले ५१६० सेकेन्डमा दूरी पूरा गरे । ५१८ सेकेन्डसहित बंगलादेशकै मिहिबुल्लाह मोहम्मद खालिदले रजत र नवलपुरका नारायण चौधरीले ५२४२ सेकेन्डबाट कांस्य जिते । गर्ल्सतर्फ बंगलादेशकी रुना नुसरत जाहानले १ मिनेट ००४ सेकेन्डबाट स्वर्ण जितिन् । दुई सेकेन्डले पछि परेकी दाङकी अरुणा रिजालले रजत र वीरगन्जकी संगीताकुमारी यादवले कांस्य जिते । लङजम्प यू२० ब्वाइजतर्फ बर्दियाका रामलखन थारुले स्वर्ण जिते । समान ६३३ मिटर जम्प गरे पनि सबै चरणको प्रदर्शनका आधारमा रामले नवलपरासीका सलिम देवानलाई पछि पारे । कांस्य विजेता बर्दियाकै रोशन थारुले ५९७ मिटर जम्प गरे । गर्ल्सतर्फ बंगलादेशकी सोनिया अख्तरले ५७७ मिटर जम्प गरी स्वर्ण जितिन् । दाङकी सीमा चौधरी (४६४ मिटर) र बर्दियाकी रबिना थारु (४२४ मिटर) ले कांस्य जिते ।सोही स्पर्धाको यू१६ उमेर समूहमा कपिलवस्तुका सुदीप थारूले ६६८ मिटर जम्प गरी स्वर्ण जिते । उनले यू२० का स्वर्ण विजेताले भन्दा बढी जम्प गरेका हुन् । कपिलवस्तुका रामजित विश्वकर्मा (५७७ मिटर) र चितवनका सुदीप महतो (५६३ मिटर) ले क्रमशः रजत र कांस्य जिते । गर्ल्सतर्फ दाङकी करुणा रिजाल (४२७ मिटर) ले स्वर्ण, दाङकी सुशीला चौधरी (४२० मिटर) ले रजत र नुवाकोटकी धनु राई (४०५ मिटर) ले कांस्य जितेका थिए ।यू१६ सटपुट ब्वाइजमा चितवनका दीपेश महतो १३४० मिटर), कपिलवस्तुका तुलसीराम थारू (१२५४) र वीरगन्जका आदेशकुमार यादव (१०२१) तथा यू२० सटपुट गर्ल्समा दाङकी सुशीला चौधरी (९८२ मिटर), विजेश्वरीकी निशा भुजेल (७७०) र झापाकी कञ्चन विमली (७५३) क्रमशः शीर्ष तीन स्थानमा विजयी भएका छन् ।४ गुणा १०० मिटर रिले दौडको यू१६ ब्वाइजतर्फ वीरगन्जका आदेश यादव, पुष्पराज यादव, आलोक गुप्ता र शत्रुधन पटेल तथा गर्ल्सतर्फ कालिकोटका लक्ष्मी शाही, मल्टा शाही, भावना र रमिला शाहीको टिमले पहिलो स्थान हासिल गरेका छन् । प्रतियोगितामा बंगलादेशका ८ सहित ४ सयभन्दा बढी खेलाडीको सहभागिता रहेको आयोजक एथलेटिक्स परिवार नेपालका अध्यक्ष राजन खत्रीले बताए । युवास्तरमा प्रतिभावान खेलाडी उत्पादन गर्ने लक्ष्यसहित आयोजित प्रतियोगितामा बंगलादेशी टोलीको उपस्थितिले नेपाली खेलाडीमा प्रतिस्पर्धात्मक भावनाको विकास हुने आयोजकको दाबी छ । स्वर्ण, रजत र कांस्य विजेताले क्रमशः ३ हजार, २ हजार र १ हजार रुपैयाँ पुरस्कार पाउनेछन् । रिलेतर्फ ६ हजार, ४ हजार र २ हजार रुपैयाँ पुरस्कार जित्नेछन् । अरू स्पर्धाको फाइनल मंगलबार हुनेछ ।"
कुमार र जयराम अगाडि,"कुमार कामी र जयराम श्रेष्ठ ६ अन्डर ६२ स्कोर गर्दै रोयल नेपाल गल्फ क्लबमा सोमबार सुरु सूर्य नेपाल काठमाडौं ओपनमा पहिलो दिन संयुक्त रूपमा शीर्षस्थानमा र हेका छन् ।पार ६८ को गल्फ कोर्समा भुवन कुमार रोका (५ अन्डर ६३), भुवन नगरकोटी (५ अन्डर ६३), रवि खड्का (४ अन्डर ६४), धनबहादुर थापा (१ अन्डर ६७) र सञ्जय लामा (१ अन्डर ६७) ले पनि राम्रो प्रदर्शन गरे । सूर्य नेपाल गल्फ टुर २०२१२२ को पहिलो प्रतियोगिताको पहिलो दिन कृष्णमान राजवाहक, दिनेश प्रजापति, एमेच्योर सुवास तामाङ र रमेश अधिकारी इभन पार ६८ स्कोर गर्दै शीर्ष दसमा रहे ।कुल ६ लाख ४० हजार रुपैयाँ पुरस्कारको प्रतियोगितामा कुमार र जयरामले सुरुका ९ होल र पछिल्ला ९ होलमा समान ३ अन्डर ३१ स्कोर गरे । बोगीरहित खेल्नेक्रममा कुमारले होल नम्बर १, ४, ५, १०, ११ र १२ औं होलमा बर्डी गरे । जयरामले पार ५ को पहिलो होल तीन स्ट्रोकमा टुंग्याउँदै इगल गरेका थिए । त्यसपछि तेस्रो र सातौं होलमा बर्डी गरेका उनले नवौं होलमा बोगी बेहोरे । उनले ११, १३ र १६ औं मा पनि एकएक स्ट्रोक जोगाए ।शीर्ष वरीयताका प्रो भुवन नगरकोटीसँगै तेस्रोमा रहेका भुवनकुमार रोकाले सुरुका ९ होल ३ अन्डर ३१ मा टुंग्याए पनि पछिल्ला ९ होलमा एक स्ट्रोक बढी (३२) खेलेका थिए । त्यसक्रममा उनले पहिलो, चौथो, पाँचौं, १०, १२ र १८ औं होलमा एकएक स्ट्रोक बचाउँदै बर्डी गरे । उनी १४ औं होलमा एक स्ट्रोक बढी खेल्दै बोगीमा परेका थिए ।नगरकोटीले पनि सुरुका ९ होलमा ३१ र पछिल्ला ९ होलमा ३२ स्ट्रोक खेले । त्यसक्रममा उनले पार ५ को चौथो होलमा दुई स्ट्रोक कम खेल्दै इगल गरे भने आठौं होलमा बर्डी खेले । बोगीरहित खेल्ने क्रममा उनले १३ र १८ औं होलमा पनि बर्डी बनाए । १३ औं दक्षिण एसियाली खेलकुद (साग) २०१९ मा व्यक्तिगत र टिम स्पर्धामा गरी दुई स्वर्ण पदक जितेका सुवास सुरुका ९ होल र पछिल्ला ९ होलमा समान ३४ स्ट्रोक खेल्दै एमेच्योरतर्फ शीर्षस्थानमा छन् । उनलाई निश्चयजंग रायमाझी (४ ओभर ७२) र सुरेश तामाङ (५ ओभर ७३) ले पछ्याइरहेका छन् । चार दिने प्रतियोगितामा ४० प्रो र १५ एमेच्योर सहभागी छन् । ३६ होलको खेलपछि शीर्ष २१ मा रहने प्रोसँगै उत्कृष्ट ६ एमेच्योर अन्तिम दुई चरणलाई छनोट हुनेछन् ।"
एसियाडलाई छलफल,"काठमाडौं (कास) नेपाल ओलम्पिक कमिटी र राष्ट्रिय खेलकुद परिषदले सन् २०२२ मा चीनमा हुने १९ औं एसियाली खेलकुदमा सहभागिता र त्यसको तयारीका लागि सोमबार प्रारम्भिक छलफल गरेका छन् ।एसियाली खेलकुदको सबैभन्दा ठूलो प्रतियोगिताको १९ औं संस्करण हाङझोउमा सेप्टेम्बर १० देखि २५ सम्म हुँदै छ ।छलफलमा कमिटीका अध्यक्ष जीवनराम श्रेष्ठ र परिषदका नवनियुक्त सदस्यसचिव टंकलाल घिसिङले सहभागिता जनाएका थिए । छलफलमा कमिटीका महासचिव नीलेन्द्रराज श्रेष्ठ र उपाध्यक्ष तथा कार्यकारी निर्देशक चतुरानन्द राजवैद्य पनि सहभागी थिए ।त्यस अवसरमा एसियाडमा सहभागी हुने खेल र खेलाडीको संख्या पहिले निर्धारण गर्नेबारे छलफल भएको थियो । नेपाल सहभागी हुने खेल, त्यसको सम्भावना तथा उच्च प्रदर्शनको आवश्यकतालाई लिएर विस्तृतमा छलफल भएको थियो । नेपालको सहभागिता रहने अन्य अन्तर्राष्ट्रिय प्रतियोगिताहरूबारे पनि छलफल भएको थियो । त्यसअगाडि कमिटीले परिषद्का नवनियुक्त सदस्यसचिव घिसिङको स्वागत तथा शुभकामना प्रदान गरेको थियो ।सातदोबाटोस्थित ओलम्पिक मुख्यालयमा आयोजित कार्यक्रममा कमिटीका अध्यक्ष श्रेष्ठले सदस्यसचिवको कार्यकालको सफलताको कामना गर्दै नेपाली खेलकुदका दुई सर्वोच्च निकाय कमिटी र परिषदबीच सहकार्य गर्नुपर्नेमा जोड दिए । सदस्यसचिव घिसिङले आफ्नो नियुक्तिसँगै राष्ट्रिय टिमको तयारी सुरु गर्ने निर्णय भइसकेको बताए ।"
