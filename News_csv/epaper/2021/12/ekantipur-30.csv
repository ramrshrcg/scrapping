शीर्षक,विवरण
"ध्वजावाहकको सम्पत्ति ४९ अर्ब, ऋण ५० अर्ब","ग्राउन्ड ह्यान्डलिङबाट हुने आम्दानी बढाउनमा निगमका उच्च अधिकारीहरूको बढी चासो रहेको देखिन्छ । त्यसका लागि उनीहरूले निकट भविष्यमै सञ्चालनमा आउन लागेको पोखरा र भैरहवा अन्तर्राष्ट्रिय विमानस्थलमा ग्राउन्ड ह्यान्डलिङ आफैं गर्न सरकारसँग लबिइङ गर्दै आएका छन् । यी दुई विमानस्थलका लागि भनेर निगमले उपकरण खरिद गर्न करोडौं रुपैयाँ बजेट पनि छुट्याउँदै आइरहेको छ ।निगमले सस्तोमा ऋण खोजिदिन सरकारलाई आग्रह गरिरहँदा पर्यटन मन्त्रालयसमेत सम्हालिसकेका पूर्वअर्थसचिव शंकर अधिकारी भने निगमको संरचना नबदलेसम्म लगानी गर्नुको औचित्य नहुने बताउँछन् । सरकार ग्यारेन्टी बसेर विदेशी बैंकबाट सस्तो ब्याजदरमा ऋण आए पनि निगमको सुधार नगरी लगानी गर्न नहुने उनको भनाइ छ । दाताले ऋण दिने भए सर्त राखेर मात्रै दिन्छन्, उनले भने । निगमको संस्थागत संरचना बदल्नेबाहेक दोस्रो विकल्पका रूपमा व्यवस्थापन सुधारका लागि विदेशी वायु सेवालाई करारमा दिनेबारे सरकारले प्रस्ताव पनि आह्वान गरेको थियो । २०७४ सालमा निगम सञ्चालक समितिको सहमतिमा जर्मनको लुफ्थान्सा समूहले ५ वर्षको ५० करोड शुल्क माग गर्दै निगम व्यवस्थापनका लागि प्रस्ताव पेस गरेको थियो । अर्थ र पर्यटन मन्त्रालयले उक्त प्रस्तावबारे अध्ययन गर्न सहसचिवको नेतृत्वमा कमिटी पनि गठन गरेको थियो । त्यसबेला यस विषयमा अध्ययन गरेका मन्त्रालयका एक सहसचिवका अनुसार त्यसबेला पर्यटन मन्त्रालय सम्हालिरहेका जितेन्द्र नारायण देवले उक्त प्रस्तावलाई मन्त्रिपरिषद्मा लैजानुपर्ने थियो तर लगेनन् । यो विषयबारे निर्णय गर्न अर्थ मन्त्रालयले ७ महिना लगाएको थियो । लगत्तै चुनाव भएकाले यो विषय ओझेलमा पर्यो । २०७६ मा पर्यटन मन्त्रालय सम्हाल्न पुगेका योगेश भट्टराईले पूर्वपर्यटन सचिव सुशील घिमिरेको नेतृत्वमा सुधार कार्यदल बनाए । उक्त कार्यदलले पनि त्यसअघिका एक दर्जन अध्ययनले झैं निगमको संस्थागत संरचना बदल्ने लगायतका सुझाव दियो । त्यही सुझावमा टेकेर केपी ओली सरकारले निगमलाई कम्पनीमा बदल्ने योजना नीति तथा कार्यक्रम र बजेटबाट ल्याए । निगममा रहेका माओवादी, कांग्रेस र एमाले निकट ट्रेड युनियनले उक्त प्रस्तावको मस्यौदा बनाउने महाप्रबन्धक डिमप्रकाश पौडेलको राजीनामा माग्दै आन्दोलन गरेपछि पर्यटनमन्त्री आलेले गत मंगलबार उक्त मस्यौदा हाललाई खारेज गरेको निर्णय गरिदिए । पर्यटन सचिव महेश्वर न्यौपाने निगमले प्रस्ट व्यावसायिक योजना तर्जुमा नगरेसम्म थप लगानी गर्न नसकिने बताउँछन् । ट्रेड युनियनका कारण निगम व्यवस्थापन ससानो निर्णयसमेत गर्न सक्ने अवस्थामा नरहेको उनको भनाइ छ । अहिले नै निगम व्यवस्थापन ससाना विषयमा निर्णय गर्न सक्दैन । ट्रेड युनियनले डिक्टेट गरेको छ, उनले भने, सरकारले ऋण खोजिदेला रे । तर निगम व्यवस्थापनको सोच नै के हो प्रस्ट देखिँदैन । निगम व्यवस्थापनले ऋण भुक्तानी गर्न असमर्थता व्यक्त गरिरहँदा कर्मचारी सञ्चय कोष र नागरिक लगानी कोषका उच्च अधिकारी ऋण कसरी उठाउने भन्ने सकसमा छन् । कोषका लागि निगम सर्वाधिक ऋण लिने संस्थामा पर्छ । निगमले तिर्नुपर्ने किस्ता नै अनियमित भएपछि सञ्चयकोषले कैयौं पटक अर्थ मन्त्रालय, पर्यटन मन्त्रालयलगायत सरोकारवालासँग छलफलसमेत गरिसकेको छ । तर, कुनै निकास निस्केको छैन । एउटा वाइडबडीका लागि लगानी गरेको नागरिक लगानी कोषलाई पनि निगमबाट किस्ता नआउँदा छटपटी बढेको छ । कोषका कार्यकारी निर्देशक रमण नेपालले १२ अर्ब रुपैयाँको ऋणको किस्ता समयमा नतिर्दा १५ अर्ब रुपैयाँ पुगेको बताए । सुरुमा ८९ करोड रुपैयाँ बुझाएपछि कुनै किस्ता पाएका छैनौं । भर्खरै कार्यकारी अध्यक्ष भई आएका युवराज अधिकारीलाई भेटिसक्यौं । पुसमा केही किस्ता हालिदिन्छु भन्नुभएको छ, कार्यकारी निर्देशक नेपालले भने । कर्मचारी कोषका कार्यवाहक प्रमुख प्रशासक जितेन्द्र धिताल निगमलाई अब सरकारले रेस्क्यु गर्नुपर्ने अवस्था आइपुगेको भन्छन् । निगमले ऋण नतिर्दा हाम्रो वित्तीय विवरण नै बिग्रिने अवस्था देखियो । निगमले किस्ता तिर्न सक्दैन भने हामी कानुनी प्रक्रियामा जान्छौं । उनका अनुसार कानुनी प्रक्रियामा कोष अघि बढेमा निगमले धितोबापत राखेको न्युरोडको ३४ रोपनी जग्गा, दुइटा न्यारोबडी र एउटा वाइडबडी विमान लिलाम गर्नुपर्ने हुन्छ । तर कोष त्यस्तो अवस्था आउनुअघि नै सरकारले निकास दिओस् भन्ने पक्षमा छ । पछिल्लो पटक अर्थ मन्त्रालय निगमको संस्थागत संरचना सुधार गर्ने सर्तमा २० अर्ब रुपैयाँ लगानी गर्ने तयारीमा थियो । त्यो वातावरण कोषकै अगुवाइमा भएको थियो । तर, निगमको ट्रेड युनियनको आन्दोलनले संरचना बदल्ने विषय रोकियो भने अर्थले पनि निःसर्त रकम निकास गर्न मानेन । संस्थागत संरचना बदल्ने विषय अघि बढेको भए त्यो रकम कर्मचारी र नागरिक लगानी कोषलाई किस्ता र ब्याजबापत दिने सल्लाह भएको धितालले बताए ।"
वैदेशिक रोजगारी 'प्राथमिकताबाहिर,"विदेशमा काम गरिरहेका नेपालीले अनौपचारिक र अवैध तरिकाले घर पैसा पठाउँदा त्यसले अर्थतन्त्रमा पारेको प्रभावबारे पनि वक्ताहरूले चासो राखे । औपचारिक माध्यमबाट मात्र रेमिट्यान्स भित्र्याउन सरकार र नियामक निकाय नेपाल राष्ट्र बैंकले पहल गर्नुपर्ने उनीहरूको भनाइ छ । औपचारिक रूपमा नेपाल भित्रिएको रकम दुरुपयोग नभएको राष्ट्र बैंकका गभर्नर महाप्रसाद अधिकारीको दाबी छ । वैदेशिक रोजगारीमा जाने धेरैजसोले आफ्नो घरपरिवारको न्यूनतम आवश्यकता परिपूर्ति गर्न खोज्छ, उनले भने, ऋण तिर्न, बालबच्चा पढाउन, स्वास्थ्योपचार गर्न, घरायसी र परिवारको हैसियत सुधारमा लगानी भइरहेको छ । यसरी हेर्दा रेमिट्यान्स दुरुपयोग भएको छैन । अनौपचारिक क्षेत्रबाट आएको रेमिट्यान्सबारे अध्ययन भइरहेको पनि गभर्नर अधिकारीले जानकारी दिए । हुन्डीलगायत अनौपचारिक र अवैध तरिकाले रकम पठाउँदा मुलुकको अर्थतन्त्रमा गम्भीर असर पर्ने उनको भनाइ छ । रेमिट्यान्सकै कारण आर्थिकसँगै सामाजिक हैसियत पनि बदलिएको समाजशास्त्री तुलानारायण साहले उल्लेख गरे । वैदेशिक रोजगारीमा गएर पैसा कमाउन थालेपछि समाजमा सम्मान हुन थालेको छ । सामाजिक विभेदमा कमी आएको छ, उनले भने । रेमिट्यान्सको प्रत्यक्ष प्रभाव अर्थतन्त्रका सूचकहरूमा प्रतिबिम्बित हुने गरेको र अनौपचारिक तरिकाले भित्रिने रेमिट्यान्स आर्थिक प्रणालीमा प्रतिबिम्बित हुन नसकेको नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले बताए । अहिले रेमिट्यान्स घट्दा असर बजारमा देखिएको उनको भनाइ छ । लगानीयोग्य रकममा भएको कमीलाई घट्दो रेमिट्यान्ससँग जोडेर हेरिनुपर्ने उनले बताए । अहिले देखिएको तरलता अभावको समस्या समाधान गर्न औपचारिक प्रणालीमार्फत आउने रेमिट्यान्स बढाउनुपर्छ । यसका लागि राष्ट्र बैंक र सरकारले पहल गरेर वैधानिक बाटोबाट ल्याउन विशेष कार्यक्रम बनाउनुपर्छ, ढकालले भने ।विदेशमा कमाएको रकम अनुत्पादक र घरायसी खर्चमा सकिने गरेको बताउँदै अर्थशास्त्री कल्पना खनालले यसको व्यवस्थापनका लागि सरकारी पहलको आवश्यकता औंल्याइन् । आप्रवासी कामदारबाट पूर्वाधार आयोजनामा लगानी जुटाउन सकिन्छ । विदेशबाट कामदारले पैसा पठाउँछन् । त्यसको उचित व्यवस्थापन सरकारले गरिदेओस्, उनले भनिन् । नेपालले वैदेशिक कामदार पठाउन नयाँ श्रम गन्तव्यहरू खोज्नुपर्ने बेला आएको आप्रवासनविद् गणेश गुरुङले बताए । न्यून ज्याला भएका मुलुकमा रोजगारीका लागि जाँदा थोरै रकममा निकै असुरक्षित तरिकाले काम गर्नुपरेको उनको भनाइ छ । हाम्रा श्रमिकको ब्रान्ड राम्रो छ । तर हामीले त्यसको उचित प्रयोग गर्न सकेनौं । अहिले सबैभन्दा कम तलब भएका भारत, मलेसियालगायत देशमा हामीले श्रमशक्ति पठाउनुपरेको छ, गुरुङले भने । आप्रवासी श्रमिकले भोगिरहेका समस्या समाधानका लागि राज्यस्तरबाट पर्याप्त कदम नचालिएकोप्रति उनले आलोचना गरे । संसदीय समितिको निर्णयका कारण पनि केही नीतिगत अन्योल देखिएको आप्रवासनविद् मीना पौडेलले बताइन् । राज्यले गर्न सक्ने तर नगरेको काम नीतिगत संरचना नै हो, उनले भनिन्, अहिले श्रम गन्तव्य मुलुकका लागि संसदीय समितिले नै अव्यावहारिक सर्त तेर्स्याएको छ । अर्थतन्त्रमा उल्लेख्य योगदान गरे पनि वैदेशिक रोजगारी सम्मानको पेसा बन्न नसकेको र म्यानपावर व्यवसायीलाई हेर्ने खराब नजर नफेरिएको नेपाल वैदेशिक रोजगार व्यवसायी संघका पूर्वअध्यक्ष रोहन गुरुङले बताए । सबै व्यवसायी अवैध बाटो र मानव तस्करीमा लागेका छैनन्, उनले भने, छानबिन गर्दा हुन्छ, बाध्यात्मक कारणले त्रुटि भएका होलान् । तर, तस्करीमा लागेका छैनौं । बेरोजगारीको समस्या हटाउने र अर्थतन्त्रमा उल्लेख्य योगदान गर्ने क्षेत्रलाई उपेक्षाका दृष्टिले हेर्नुले सरकारको नीति प्रस्ट भएको पनि उनको भनाइ छ । वैदेशिक रोजगारीमा गएका कामदार तथा अर्थतन्त्रमा उनीहरूले प्रत्यक्ष र परोक्ष रूपमा पारेको सकारात्मक प्रभावलाई सरकारले अवमूल्यन मात्र गरिरहेको पनि उनको गुनासो छ । बेरोजगारीको समस्या वैदेशिक रोजगारीले कम गरेको हो । अर्थतन्त्रमा पनि यो क्षेत्रको उल्लेख्य योगदान छ, गुरुङले भने ।वैदेशिक रोजगारीमा जाने व्यक्तिलाई श्रमस्वीकृति प्रदान गरेर सरकारका तर्फबाट अभिलेखीकरण गर्ने पद्धति विकास गरिएको वैदेशिक रोजगार विभागका महानिर्देशक दीपक काफ्लेको भनाइ छ । श्रमिकको विवरणसहित क्यूआर कोड सिर्जना गर्न केही प्रशासनिक काम गर्नुपर्नेछ । तर अभिलेखीकरणका लागि केही महत्त्वपूर्ण कदम चालिएका छन्, उनले भने । वैदेशिक रोजगारीमा देखिएका समस्या समाधानका लागि सम्बद्ध सरकारी पक्ष रोजगारदाताको सामूहिक पहल आवश्यक रहेको पनि काफ्लेले बताए । सबैले सहयोगी भूमिका निर्वाह गरौं । त्यसो भयो भने विदेश जाने अप्ठ्यारो बाटोलाई सजिलो बनाउन सकिन्छ, उनले भने । ६ वर्षअघि लागू भएको फ्रि भिसा फ्रि टिकटको प्रावधान पुनरावलोकनका लागि सरकारले तयारी गरिरहेको काफ्लेको भनाइ छ । वैदेशिक रोजगारीमा जाने महिलाका मुद्दा अझ जटिल छन् । रोजगारीको खोजीमा अवैध र असुरक्षित तरिकाले विभिन्न मुलुकमा पुग्ने महिलालाई उद्धार तथा उनीहरूलाई समाजमा पुनःस्थापना गर्न चुनौती छ । आप्रवासी श्रमिक तथा पछिल्लो समय श्रमसम्बन्धी अभियानमा लागिरहेकी केशरी तामाङले विदेशमा नेपाली महिला श्रमिकलाई गाईबस्तु र खसीबाख्राको मोलमोलाइ गरेझैं खरिदबिक्री गरी काममा लगाइने गरेको बताइन् । म कुबेत पुगेको तीन महिनासम्म बन्धक जस्तै भएँ । त्यो अवधिमा को राम्रो छ, को काम गर्न सक्छ भनेर दसैंमा खसीबोका छानेझैं हामीलाई छानीछानी १२१५ सय दिनारमा किनेर लगे, उनले भनिन् । काम र भाषाको ज्ञानबिनै विदेश जाँदा थप दुःख पाइने पनि उनले बताइन् । सांसद एवं कांग्रेस नेत्री डिला संग्रौलाले आप्रवासी श्रमिकका मुद्दा र त्यसमा पनि महिला श्रमिकका विषयमा सरकार गम्भीर हुनुपर्नेमा जोड दिइन् । महिला कामदार जोखिम मोलेर अहिले पनि विदेशिइरहेको बारे सरकारको ध्यान पुग्न नसकेको उनको भनाइ छ । सरकारले २०७३ देखि महिला कामदारलाई प्रतिबन्ध नै लगाएको छ । तर, थुप्रै महिला घरेलु कामदारका रूपमा अवैध तवरले विदेश पुगेका छन्, संग्रौलाले भनिन्, उनीहरू नेपाल फर्किने प्रतीक्षामा छन् । प्रतिबन्धका कारण फर्किनसमेत पाएका छैनन् । अवैध बाटोबाट महिलालाई विदेश पुर्याइरहेका गिरोहको प्रसंग पनि उनले उठाइन् । श्रम आप्रवासनमा कामदार पठाउने भनेको म्यानपावर एजेन्सीले हो, उनले भनिन्, तिनको पनि निरीक्षण हुनुपर्छ । कतै उनीहरूले अवैधानिक बाटोबाट पठाइरहेका त छैनन् ? यसको अनुगमन हुनुपर्छ ।महिला किन र कसरी वैदेशिक रोजगारीमा जानुपर्ने बाध्यतामा छन् भनेर सरकारले सोधखोज गर्नुपर्ने अन्तर्राष्ट्रिय श्रम संगठनकी राष्ट्रिय परियोजना संयोजक नेहा चौधरीले बताइन् । महिलाको सुरक्षा मात्रै होइन हकअधिकारको संरक्षणमा पनि विशेष जोड दिनुपर्छ, उनले भनिन्, श्रम, शिक्षा नीति महिलामैत्री हुनुपर्छ । महिलाका लागि नीति बनाउँदा सरोकारवालासँग छलफल गरेर व्यावहारिक बनाइनुपर्छ ।आप्रवासी कामदारबारे विभिन्न देशमा रिपोर्टिङ गरेका पत्रकार होम कार्कीले थुप्रै महिला गैरकानुनी रूपमा विदेशिरहेको बताए । वैधानिक तरिकाले गएका महिलाको काम गर्ने ठाउँ र बसोबास सुरक्षित देखिन्छ भने अवैधानिक बाटोबाट जानेले असाध्यै दुःख पाएका छन्, उनले भने, महिला कामदारको दूतावाससम्म पहुँच नहुँदा उनीहरूले आत्महत्या गर्नुपर्ने, भागीभागी बाँच्नुपर्ने, विदेशमै अड्किनुपर्ने, आर्थिक, शारीरिक शोषण सहेर बस्नुपर्नेजस्ता अनेकन हृदयविदारक समस्या भोग्ने गरेका छन् ।लामो समय दुबईमा काम गरेर फर्किएकी अरुणा लामा मगरले आफू फेरि विदेशिन बाध्य भएको गुनासो गरिन् । विदेशबाट फर्किएपछि नेपालमा केही व्यवसाय गर्ने सोच रहे पनि बैंकबाट ऋण लिन नसकेको उनको भनाइ छ । विदेशबाट फर्किएकालाई बैंकले बिनाधितो ऋण दिन्छ भन्ने लागेको थियो । तर, बैंकले कोटा सकियो भन्यो । नेपालमा केही गर्न पाए पो, केही गर्न दिए पो गर्ने ? नपाएपछि फेरि विदेश जानुको विकल्प भएन, उनले भनिन् । पूर्वश्रममन्त्री तथा कांग्रेस नेता रमेश लेखकले श्रमिकका मुद्दा कहिल्यै राष्ट्रिय एजेन्डा बन्न नसकेको स्विकारे । सबै राजनीतिक दलले आप्रवासी श्रमिकका मुद्दा राष्ट्रिय एजेन्डाकै रूपमा उठाउनुपर्छ । हाम्रो अर्थतन्त्र रेमिट्यान्सले धानेको सत्य हो, तर यो क्षेत्रलाई थप व्यवस्थित गर्न नसके हामी गम्भीर समस्यातर्फ जानेछौं, उनले भने । एमाले उपमहासचिव विष्णु रिमालले पनि कामदारका विषयमा सरकारका एजेन्डा केन्द्रीकृत हुन नसकेको धारणा राखे । नीतिमा समस्या होइन । कार्यान्वयनमा हुने असमन्वय मुख्य समस्या हो, उनले भने, कम ज्याला पाउनु नेपालको समस्या हो । उद्यमशीलता र स्वरोजगार बढाउन सक्यो भने कम आय भएकै कारण विदेशिनुपर्दैन ।"
माओवादीमा खुला प्रतिस्पर्धा रोक्ने प्रयास,"(काठमाडौं)  माओवादी केन्द्रका अध्यक्ष पुष्पकमल दाहालले बुधबार सञ्चारकर्मीलाई नेतृत्व चयन प्रक्रिया लोकतान्त्रिक तरिकाले अगाडि बढ्ने प्रतिक्रिया दिए पनि पदाधिकारी र केन्द्रीय सदस्य सकेसम्म सर्वसम्मत गराउन प्रयास भइरहेको छ । दाहाल हलबाट सर्वसम्मत केन्द्रीय सदस्य टुंगो लगाउने र उनीहरूबाट पदाधिकारी चयन गर्ने योजनामा छन् । पदाधिकारी सर्वसम्मत हुने अवस्था नआए केन्द्रीय सदस्य टुंगो लगाएर महाधिवेशन समापन गर्ने विषयमा समेत छलफल चलेको छ । दाहालनिकट नेताहरूका अनुसार जारी महाधिवेशनमा नेतृत्व चयनका लागि निर्वाचन हुने सम्भावना कम छ । सर्वसम्मत गराउन अध्यक्ष दाहालले निकट नेताहरूसँग परामर्श थालेको एक स्थायी समिति सदस्यले जानकारी दिए । पार्टी एकताको सन्देश दिनुपर्नेछ । त्यसैले चुनावी प्रक्रियामा जाने सम्भावना थोरै छ, ती नेताले भने । उनले केन्द्रीय समिति सर्वसम्मत भएपछि पदाधिकारीका लागि चुनाव हुने सम्भावना रहेको पनि बताए । उनका अनुसार हाल केन्द्रीय समितिमा रहेका मध्येबाट आधा र समावेशी कोटाबाट आधा ल्याएर केन्द्रीय समितिलाई पूर्णता दिने दाहालको तयारी छ । युवा नेताहरूले भने सर्वसम्मतका नाममा खुला प्रतिस्पर्धालाई रोक्न नहुने आवाज उठाइरहेका छन् । केन्द्रीय सदस्य दलजित श्रीपालीले अध्यक्ष दाहालको विकल्प नभए पनि अरूका लागि प्रतिस्पर्धा हुनुपर्ने बताए । अध्यक्षले प्रस्तुत गरेको राजनीतिक दस्ताबेजलाई गति दिन प्रतिस्पर्धाबाट नेतृत्व चयन गर्नु राम्रो हुन्छ, उनले भने, चुनावी प्रतिस्पर्धाबाट नेतृत्व चयन हुँदा संगठनमा गति आउँछ । अध्यक्षले अघि सारेका कार्यदिशा सफल हुन्छन् । अर्का एक नेताले खासगरी महासचिवमा सहमति हुन नसके अरू पदाधिकारी पछि केन्द्रीय समितिले चयन गर्ने गरी महाधिवेशन समापन गर्ने छलफल चलेको जानकारी दिए । तर अहिले पदाधिकारी नछान्दा महाधिवेशन खल्लो हुन्छ, उनले भने, पदाधिकारीमा सहमति नभए चुनावी प्रतिस्पर्धाबाट चयन गर्नुपर्छ । मंगलबार बसेको स्थायी समिति बैठकले समावेशीतर्फको कोटा निर्धारणका लागि देव गुरुङ, जनार्दन शर्मा, गिरिराजमणि पोखरेल, शक्ति बस्नेत र विष्णुपुकार श्रेष्ठ रहेको समिति बनाएको छ । समावेशीतर्फको कोटा टुंगो लागेपछि व्यक्ति चयनबारे औपचारिक छलफल सुरु हुने एक नेताले बताए । पार्टीको निर्वाचन आयोगले बन्दसत्रमा राजनीतिक प्रतिवेदन र विधान पारित भएलगत्तै चुनावी प्रक्रिया थाल्ने जनाएको छ । आयोगका अध्यक्ष विष्णुपुकार श्रेष्ठले सहमति नभए चुनाव गराउन आफूहरू तयारी अवस्थामा रहेको बताए । राजनीतिक प्रतिवेदनमाथि समूहको रिपोर्टिङ सकिएपछि विधानका विषयमा पनि विचार आउँछन् । त्यसपछि बिहीबार विधान पास हुन्छ । पास भएलगत्तै हामी निर्वाचन प्रक्रिया सुरु गर्ने तयारीमा छौं, उनले भने । केन्द्रीय समिति महाधिवेशन प्रतिनिधिले चयन गर्छन् भने पदाधिकारी केन्द्रीय समितिले छान्छ । माओवादीको अन्तरिम विधान२०७८ ले पार्टीका विभिन्न तह र जनवर्गीय संगठनका केन्द्रीय निकायहरूको निर्वाचन गर्न केन्द्रीय निर्वाचन आयोगको व्यवस्था गरेको छ । विधानसँगै माओवादीले केन्द्रीय निर्वाचन आयोगको निर्वाचन नियमावली र कार्यविधिसमेत जारी गरेको थियो । माओवादीले आयोगको सोही नियमावली र कार्यविधिमार्फत सबै तहको नेतृत्व चयन गर्ने दाबी गर्दै आएको थियो । तर सीमित ठाउँमा मात्र निर्वाचन गरिएको थियो । प्रदेश १ र वाग्मतीमा पदाधिकारी निर्वाचनमार्फत छानिएका थिए । पदाधिकारीमा ककसको सम्भावना ?माओवादी केन्द्रको विधानमा अध्यक्ष, वरिष्ठ उपाध्यक्ष, उपाध्यक्ष ६, महासचिव, उपमहासचिव २, सचिव ३ र कोषाध्यक्ष गरी १५ पदाधिकारी प्रस्ताव गरिएको छ । आकांक्षीको संख्या धेरै हुनाले एकातिर पदाधिकारी सर्वसम्मत बनाउन कठिन देखिएको छ भने समावेशी चरित्रको संरचनाका कारण अन्य आकांक्षीको व्यवस्थापन चुनौतीपूर्ण छ । ६ उपाध्यक्षमा नारायणकाजी श्रेष्ठ, कृष्णबहादुर महरा, मात्रिका यादव, हरिबोल गजुरेल र देव गुरुङ पर्ने सम्भावना छ । महासचिवमा जनार्दन शर्मा र वर्षमान पुनको मुख्य दाबी छ । महासचिवमै पम्फा भुसालको पनि चर्चा छ । एक जना महासचिव हुँदा अन्य दुई जना उपाध्यक्षमा जान सक्ने स्रोतले जनाएको छ । दुई उपमहासचिव शक्ति बस्नेत, देवेन्द्र पौडेल, लीलामणि पोखरेल, चक्रपाणि खनाल, गिरिराजमणि पोखरेलमध्येबाट हुने सम्भावना छ । उनीहरूमध्ये कतिपयले भने महासचिवमै दाबी गर्दै आएका छन् । सचिवमा केन्द्रीय सदस्य राम कार्की, खगराज भट्ट, हितमान शाक्य, उर्मिला अर्याल, जयपुरी घर्ती, ओनसरी घर्तीलगायतको चर्चा छ । सचिवमा समेटिन नसकेका मध्येबाट १ जना कोषाध्यक्ष हुने सम्भावना रहेको नेताहरूले बताएका छन् । पदाधिकारीमा दलितबाट पनि प्रतिनिधित्व हुनुपर्ने माग उठेको छ । निकट नेताहरूका अनुसार दाहालले पार्टीको कार्यनीति पूरा गर्न सक्ने, संगठन परिचालन र जनसम्पर्कमा जोड दिने तथा तिनै तहको आगामी चुनावमा पार्टीका तर्फबाट पर्याप्त मिहिनेत गर्ने नेताहरूलाई पदाधिकारीमा समेट्न चाहेका छन् । सुदृढ पार्टी, व्यापक जनसंगठन, घनिष्ठ जनसम्बन्ध एवं राष्ट्र र जनताका निम्ति कठोर संघर्षको तयारीलाई मद्दत पुर्याउने केन्द्रीय नेतृत्वमाथि दाहालको चासो रहेको निकट नेताहरूको बुझाइ छ । पार्टीको क्रान्तिकारी रूपान्तरण र उत्पादनमा जोड दिने नीति कार्यान्वयन गर्न सक्ने व्यक्तिलाई केन्द्रीय पदाधिकारीमा समेट्ने दाहालको योजना रहेको एक नेताले बताए । तत्कालीन दृष्टिले पार्टीको ध्यान शान्तिपूर्ण प्रतिस्पर्धा र वैधानिक बाटोबाट समाजवादको आधार तयार पार्ने भएकाले उक्त कार्यनीति सफल बनाउने खालको नेतृत्व चाहिने दाहालले बताउने गरेका छन् । समाजवादी क्रान्तिको विचारधारात्मक र राजनीतिक कार्यदिशा स्पष्ट भइसकेपछि संगठन, संघर्ष र आचरणको तालमेल चाहिने भन्दै उनले पदाधिकारीमा आउने व्यक्तिको मापदण्डबारे प्रतिवेदनमै संकेत गरेका छन् । समाजवादउन्मुख समृद्धिका पक्षधर वामलोकतान्त्रिक शक्तिसँग अल्पकालीन र दीर्घकालीन प्रकृतिका मोर्चा बनाउने नीतिलाई समेत सहयोग पुर्याउने पदाधिकारीमा दाहालको चासो रहेको उनीनिकट नेताहरू बताउँछन् । दाहालनिकट एक नेताले भने, चुनावका लागि साधन स्रोत जुटाउनेदेखि प्रचार र संगठन परिचालनसम्मका लागि योग्य पात्र अध्यक्षको रोजाइमा पर्न सक्छन् । कार्यकारी पदमा यो देखिन सक्छ ।"
प्रत्यक्ष कार्यकारी राष्ट्रपति र पूर्ण समानुपातिक निर्वाचन प्रणाली,"(काठमाडौं)  माओवादी केन्द्रका महाधिवेशनका प्रतिनिधिले शासकीय स्वरूपमा प्रत्यक्ष कार्यकारी राष्ट्रपति प्रणालीको मुद्दा अघि सार्न सुझाव दिएका छन् । अध्यक्ष पुष्पकमल दाहालले प्रस्तुत गरेको राजनीतिक प्रतिवेदनमाथि समूहगत छलफलका क्रममा प्रतिनिधिले पूर्ण समानुपातिक निर्वाचन प्रणालीलाई पार्टीले अगाडि सार्नुपर्नेमा पनि जोड दिएका छन् ।बन्द सत्रमा २५ वटा समूह बनाएर अध्यक्ष दाहालको प्रतिवेदनमाथि मंगलबार र बुधबार छलफल गरिएको थियो । त्यस क्रममा प्रतिनिधिहरूले पार्टीले संविधान निर्माणका क्रममा थाती राखेका मुद्दालाई अगाडि सार्नुपर्ने बेला आएको भन्दै प्रत्यक्ष निर्वाचित राष्ट्रपति र पूर्ण समानुपातिक संसद्सम्बन्धी विषयमा सुझाव दिएका हुन् । सल्लाहकारहरूको समूहका नेता रामनारायण बिडारीले अहिलेको शासकीय प्रणालीको विकल्प खोज्न सुझाव आएको बताए । निर्वाचन अत्यन्तै खर्चिलो भयो, यस्तो निर्वाचन प्रणालीबाट संसद्मा पुग्ने र संसदीय व्यवस्था हाँक्ने कुरा हुँदैन, यसको विकल्पमा प्रत्यक्ष राष्ट्रपतीय पद्धति वा पूर्ण समानुपातिक पद्धति वा निर्वाचनलाई खर्च गर्नु नपर्ने गरी हुन सक्ने अन्य उपाय सोच्नुपर्छ भन्ने निष्कर्ष हाम्रो समूहको थियो, उनले भने । वाग्मती प्रदेश समूहको निष्कर्ष र सुझावमा पनि त्यही विषयलाई जोड दिइएको छ । प्रदेश अध्यक्षसमेत रहेका समूह नेता सरल सहयात्री पौडेलले भने, स्थायी शासन प्रणाली र राजनीतिक आत्मनिर्भरताका लागि प्रत्यक्ष निर्वाचित कार्यकारी राष्ट्रपति हुनुपर्छ भन्ने हाम्रो समूहको निष्कर्ष रह्यो । बाह्य हस्तक्षेप नहोस् र र पाँच वर्ष सरकार चलोस् भन्नका लागि यो व्यवस्था लागू हुनुपर्छ भन्ने कुरा आएको छ । कर्णाली प्रदेशका प्रतिनिधि रहेको समूहकी नेता विमला केसीले प्रत्यक्ष निर्वाचित कार्यकारी राष्ट्रपति र पूर्ण समानुपातिक निर्वाचन प्रणालीका पक्षमा जोडदार रूपमा लाग्नुपर्ने बताइन् । सर्वहारा वर्गको पार्टीले करोडौं खर्च गरेर चुनाव लड्न सकिँदैन । अहिलेको प्रणालीमा धनीले मात्रै लड्न सक्छन् । धनीले पनि पैसा उठाएर चुनाव लड्ने हुन्, उनले भनिन् । भ्रष्टाचार अन्त्यका लागि पनि पूर्ण समानुपातिक निर्वाचन प्रणाली अपनाउनुपर्ने र समानुपातिकमा जाने व्यक्तिहरू पार्टीको आन्तरिक प्रतिस्पर्धाबाट छान्नुपर्ने सुझाव दिएको उनले बताइन् । सम्पर्क समन्वय प्रदेशका प्रतिनिधिहरूले पनि समानुपातिक निर्वाचन प्रणाली र प्रत्यक्ष निर्वाचित राष्ट्रपतीय प्रणाली हुनुपर्ने निष्कर्ष निकालेको छ । माओवादीले संविधान घोषणा गर्नुपहिले शासकीय प्रणाली प्रत्यक्ष निर्वाचित कार्यकारी राष्ट्रपति, पूर्ण समानुपातिक निर्वाचन प्रणाली, न्यायालय संघीय संरचनामा जानुपर्नेसहित ५७ बुँदामा फरक मत राखेको थियो । संविधानसभा सदस्य तथा माओवादी नेता खिमलाल देवकोटाले अध्यक्ष दाहालको प्रतिवेदनमा समूहगत छलफलबाट सही सुझाव आएको बताए । त्यतिबेला ५७ बुँदे फरक मत मिहिनेत गरेर तयार गरियो तर अध्यक्षले त्यति धेरै बल गरेर संविधानसभामा प्रस्तुत गर्नु भएन । अहिले पनि उहाँले जोड गर्नुभएको थिएन तर सबै प्रतिनिधिको ध्यानमा पर्यो, उनले भने, अध्यक्षको प्रतिवेदनमा संविधानको महिमामण्डन बढी छ, फरक मत त्यति धेरै छैन तर प्रतिनिधिहरूले फरक मतलाई मुद्दा बनाउनुपर्छ भनेर जोड दिनुभएको छ ।माओवादीभित्र कार्यकारी पदमा निश्चित कार्यकाल र उमेर हद तोक्नुपर्ने कुरा पनि उठेको छ । दाहालको प्रतिवेदनमा यी विषयमा स्पष्ट नभए पनि समूहगत छलफलमा कार्यकारी पदमा २ कार्यकाल मात्रै बस्न पाउने व्यवस्था गर्न समूहहरूले सुझाव दिएका छन् । उमेर हदबन्दी लगाउनुपर्छ भन्ने पनि सुझावमा उल्लेख गरेका छौं । यति नै उमेरपछि पार्टी राजनीतिबाट रिटायर हुनुपर्छ भनेर तोकेका त छैनौं तर समूहमा छलफल गर्दा ७० वर्ष पुगेपछि आराम गर्नुपर्छ भन्ने कुरा आएको थियो, नेता केसीले भनिन् । नेता बिडारीले पनि विधान संशोधन गरेर यो महाधिवेशनपछि नेता एक कार्यकारी पदमा २ कार्यकाल मात्रै बस्ने व्यवस्था गर्नुपर्ने सुझाव दिएको जानकारी दिए । यस्तै, गण्डकी प्रदेश समूहको सुझाव र निष्कर्ष प्रस्तुत गरेकी प्रदेश अध्यक्ष गायत्री गुरुङले पार्टीमा कार्यकारी पद लिएर राजनीति गर्ने उमेर हद लगाउनुपर्ने बताएकी थिइन् । उनले ७० वर्षे उमेर हद लगाउनुपर्नेमा समूह छलफलमा उठेको जानकारी दिइन् । गण्डकी प्रदेशको समूहले सबै केन्द्रीय नेताका सन्तानलाई सरकारी विद्यालयमा पढाउने बाध्यकारी व्यवस्था गर्नुपर्ने सुझाव पनि दिएको छ । प्रतिनिधिले विचार संश्लेषणका लागि विशेष महाधिवेशनको मिति तय गर्नुपर्ने, महाधिवेशन हलबाट नै पदाधिकारीसहितको केन्द्रीय समिति चयन गर्नुपर्ने सुझाव अध्यक्ष दाहाललाई दिएका छन् । सबैजसो समूहले कालापानी, लिपुलेक र लिम्पियाधुरालगायत भारतले मिचेका भूमि फिर्ताका लागि पार्टीले पहल गर्नुपर्ने र दस्ताबेजमा स्पष्टसँग उल्लेख गर्नुपर्ने सुझाएका छन् । सबै तहका सरकारमा सहभागी भएका पार्टी नेताहरूको कार्यप्रगति मूल्यांकन गर्ने व्यवस्था गर्नुपर्ने र पार्टी अनुशासन, आचरणविपरीत गई गम्भीर प्रकारका गल्ती गरे फिर्ता बोलाउने अधिकार कमिटीलाई हुने व्यवस्था विधानमा स्पष्ट गर्नुपर्ने माग पनि उनीहरूको छ ।"
मेडिकल कलेजको दादागिरी : कक्षाबाटै निकालिए विद्यार्थी,"(काठमाडौंमोरङ)  काठमाडौं मेडिकल कलेज सिनामंगल र विराटनगरको नोबेल मेडिकल कलेजले अतिरिक्त शुल्क नबुझाउने एमबीबीएस र बीडीएसका विद्यार्थीलाई बुधबार कक्षाकोठाबाट निष्कासन गरेर पठनपाठनबाटै वञ्चित गरेका छन् । मुलुकभरका अन्य मेडिकल कलेजमा मंसिर १९ गतेबाटै कक्षा सञ्चालन भए पनि शुल्क विवादका कारण यी दुई कलेजमा शैक्षिक कार्यक्रम सुरु हुन सकेको छैन । नोबेलले बुधबार दोस्रो कक्षापछि अतिरिक्त शुल्क नबुझाउने एमबीबीएसका विद्यार्थीलाई कक्षाकोठाबाट बाहिर निकालेको एक विद्यार्थीले जानकारी दिए । अतिरिक्त शुल्क नबुझाए पढ्न दिँदैनौं भनेर कलेज प्रशासनबाट धम्की आइरहेको थियो, उनले भने, दोस्रो पिरियडपछि गालीगलौज गर्दै कक्षाबाट निकालियो, अस्पतालको कोठामा राखेर धम्की दिए ।विद्यार्थीका अनुसार पुस ११ गतेबाट कक्षा सुरु गरे पनि कलेजले १२ र १३ गते सुरक्षा गार्ड राखेर अतिरिक्त शुल्क बुझाएपछि मात्रै कक्षामा छिर्न पाउने व्यवस्था गरेको थियो । अभिभावकको आग्रहमा तीन दिन पढ्न दिएको कलेजले बुधबारबाट अतिरिक्त शुल्क नबुझाउनेको पठनपाठनमै रोक लगाएको हो । नोबेलमा एमबीबीएसमा एक सय सिट तोकिएको छ । तीमध्ये ८१ जना चिकित्सा शिक्षा आयोगले तोकेको शुल्कमा अध्ययन गर्ने विद्यार्थी छन् । उनीहरूसँग बढी रकम मागिएको हो । अतिरिक्त शुल्क बुझाएका ९ जना भारतीय, १० जना छात्रवृत्तिका र ५ जनालाई छुट्टै कक्षाकोठामा राखेर पढाउन थालेको र आफूहरूको पठनपाठनमा रोक लगाएको पीडित विद्यार्थीले गुनासो गरे । सुरुमा कलेज प्रशासन फाँटका कर्मचारीले अतिरिक्त शुल्क नबुझाए पठनपाठन हुँदैन भन्नुभयो, विद्यार्थीहरूले भने, सम्बन्धन नै खारेज गरिदिए एमबीबीएस पठाउन बन्द गर्ने तर अतिरिक्त शुल्कबिना नपढाउने उहाँहरूको भनाइ थियो । प्रिन्सिपल रामहरि घिमिरेले अतिरिक्त शुल्क नबुझाउनेलाई पढाउन नसक्ने जानकारी गराएर पठनपाठनमा रोक लगाएको विद्यार्थीको भनाइ छ । होस्टल अनिवार्य गरिएको छ, कोठा, बिजुली, इन्टरनेट, खानाको चर्को शुल्क तोकिएको छ, एक विद्यार्थीले भने । आयोगले एमबीबीएस अध्ययनका लागि ४४ लाख ३६ हजार २५ रुपैयाँ शुल्क निर्धारण गरेको छ । त्यसमध्ये प्रथम वर्षको १४ लाख ८५ हजार अभिभावकले बुझाइसकेका छन् । तर, कलेज सञ्चालक सुनील शर्मा अतिरिक्त २० लाख बुझाउने सर्तनामामा हस्ताक्षर गराएपछि मात्रै पठनपाठन सुरु गर्ने अडानमा छन् । कलेजका प्रिन्सिपल घिमिरे र जनसम्पर्क अधिकृत नारायण दाहाल सम्पर्कमा आउन चाहेनन् । बढी शुल्क मागेपछि दुवै मेडिकल कलेजका विद्यार्थीले यसअघि मोरङ र काठमाडौं जिल्ला प्रशासनमा उजुरी दिएका थिए । आयोगले तोकेभन्दा ४ लाख ८२ हजार अतिरिक्त शुल्क बुझाउन दबाब दिएपछि अभिभावक तथा विद्यार्थीले प्रदेश १ का मुख्यमन्त्री, मन्त्रीलाई ज्ञापनपत्र बुझाउँदै न्यायका लागि अपिल गरेका थिए । मोरङका प्रमुख जिल्ला अधिकारी काशीराज दाहालले पुस ६ गते कलेज प्रशासन र विद्यार्थी तथा अभिभावकलाई राखेर छलफल गरेका थिए । छलफलपछि दाहालले कलेजलाई एमबीबीएसमा भर्ना भएका विद्यार्थीसँग आयोगले तोकेभन्दा अतिरिक्त शुल्क नलिन र ११ गतेदेखि पठनपाठन सुरु गर्न निर्देशन दिएका थिए । आयोग र मेडिकल काउन्सिलले अनुगमन गरेर विद्यार्थीको समस्या समाधान गर्नुपर्ने प्रजिअ दाहालको भनाइ छ । अतिरिक्त शुल्क लिएको बिलसहित उजुरी लिएर आए कलेज सञ्चालकलाई ठगी मुद्दामा कारबाही गर्छौं, उनले प्रतिबद्धता जनाए ।काठमाडौं मेडिकल कलेजले पनि बीडीएसका छात्रछात्रालाई कक्षाबाट निकालेर पठनपाठन बन्द गरेको छ । कलेजमा शुल्क विवादको कारण एमबीबीएसको कक्षा सुरु नै भएको छैन । हामीलाई बढी शुल्क नबुझाए कक्षामा छिर्न दिँदैनौं भनिएको छ, पैसा तिर्नेमात्र कक्षाकोठामा पस्न पाउँछन्, उनले भने । एक सय जनामध्ये ५ जना विद्यार्थीले मात्र अतिरिक्त शुल्क बुझाएका छन् । अन्य विद्यार्थी आन्दोलनमा छन् । बढी शुल्क बुझाएपछि कलेजको परिचयपत्र दिने रहेछ, त्यो देखाएमात्र गार्डले कक्षामा जान दिन्छन्, उनले भने, गार्डबिनै कक्षाकोठामा जान खोजे, कलेज सञ्चालक नै आएर धम्की दिन्छन् ।दुवै मेडिकल कलेजका सञ्चालक सुनील शर्मा हुन् । उनी सत्तारूढ कांग्रेसको महाधिवेशन प्रतिनिधिसमेत हुन् । उनले विद्यार्थीलाई खुलआम धम्कीसमेत दिँदै आएका छन् । विद्यार्थीले कान्तिपुरलाई उपलब्ध गराएको एक भिडियोमा उनले विश्वविद्यालय, आयोग र जिल्ला प्रशासनको निर्देशन कलेजलाई मान्य नहुने बताएका छन् । आयोग र काठमाडौं विश्वविद्यालयले पनि बढी रकम नमाग्न यी कलेजलाई पटकपटक पत्राचार गरेका छन् । कलेजले अटेरी गरेपछि काठमाडौं विश्वविद्यालय मेडिकल साइन्सेज डिन कार्यालयले आयोगलाई पत्राचार गरेर कारबाही प्रक्रिया अघि बढाउन निर्देशन दिएको छ । डिन कार्यालयका प्रमुख प्रशासकीय अधिकृत रमेश माकाजुले बढी शुल्क लिने कलेजलाई कारबाही गर्ने अधिकार आयोगलाई भएकाले कारबाहीको सिफारिस गर्न पत्राचार गरिएको बताए । तोकेभन्दा बढी शुल्क लिए वा आयोगको निर्देशन उल्लंघन गरे कलेजलाई सम्बन्धन खारेजीको कारबाही गर्न सकिने व्यवस्था चिकित्सा शिक्षा ऐनमा छ । शुल्क विवादका कारण पठनपाठन सुरु हुन नसकेका कलेजलाई कारबाही हुनुपर्ने विद्यार्थीको माग छ । काठमाडौं विश्वविद्यालयले पनि कारबाही थाल्न आयोगलाई आग्रह गरेको हो ।"
"हिमपातले कतै हर्ष, कतै कष्ट","(हेटौंडा)  वाग्मती प्रदेशका उच्च भूभागमा बुधबार बिहानदेखि नै हिमपात भएको छ । मकवानपुर, दोलखा, सिन्धुपाल्चोक, रामेछाप र रसुवाका उच्च पहाडी डाँडा सेताम्मे भएका छन् । हिमपातका कारण जनजीवन कष्टपूर्ण बन्नुका साथै राजमार्ग र स्थानीय सडकमा सवारीसाधनहरू रोकिएका छन् । मकवानपुरको उत्तरी क्षेत्रस्थित दामनसिमभन्ज्याङ क्षेत्रमा हिमपात भएको छ । बुधबार रातिदेखि परेको पानीसँगै त्यस क्षेत्रमा हिमपात भएको हो । थाहा नगरपालिकाको दामन, सिमभन्ज्याङ तथा भीमफेदी गाउँपालिकाको झिरघारी, गोलमोड तथा अघोर क्षेत्रमा हिमपातले जनजीवन प्रभावित बनेको छ । एक फिटभन्दा धेरै हिउँ जमेको थाहा नगरपालिका मेयर लवशेर विष्टले बताए । त्यस क्षेत्रमा हिमपात भएसँगै हेटौंडा, इन्द्रसरोवर र काठमाडौंबाट हिउँ खेल्न व्यक्तिहरू आइरहेको स्थानीयले बताएका छन् । हिमपातले त्रिभुवन राजमार्ग अवरुद्ध बनेको इलाका प्रहरी कार्यालय पालुङले जनाएको छ । मकवानपुरका निमित्त प्रहरी प्रवक्ता प्रहरी निरीक्षक राजकुमार सापकोटाका अनुसार तत्काल सवारी चलाउन सकिने अवस्था छैन । सवारी बलजफ्ती चलाउँदा दुर्घटना हुने देखिएकाले यातायात सञ्चालनमा रोक लगाएको उनले बताए । काठमाडौंबाट आएको सवारी पालुङमै रोकिएका छन् । हेटौंडाबाट गएका गाडी अघोरमा रोकिएको छ । तत्काल बाटो खुल्ने सम्भावना छैन, सापकोटाले भने । उनका अनुसार बिहान ६ बजेबाट सवारी रोकिएका हुन् । सिन्धुपाल्चोकजिल्लाका ३ नगर र ९ गाउँपालिकामा बुधबार बिहानबाट हिमपात सुरु भएको थियो । हरियाली डाँडा हिउँले पुरिएर मनमोहक बनाएको छ । जिल्लाका हेलम्बुझैं अन्य हिमाली गाउँमा हिउँ पर्नु घुम्न आउनेलाई ठूलो पर्वझैं भएको छ । हेलम्बु गाउँपालिकाका प्रमुख निमाग्याल्जेन शेर्पाका अनुसार गाउँभरि बुधबार झन्डै चार फिट बाक्लो हिउँ जमेपछि हेलम्बुभरका गाउँले घरबाट बाहिर निक्लन सकेका छैनन् । रसुवामा वर्षासँगै बुधबार बिहानबाट हिमाली भागमा बाक्लो हिमपात भएको छ । हिमपात र वर्षाले जिल्लाको उत्तरी क्षेत्रमा जाडो धेरै बढेको छ । जिल्लाको उतरी क्षेत्र गत्लाङ, लाङटाङ, क्याङजिन, तातोपानी, ठूलोस्याफ्रु, बृदिम, खाम्जिङ, शेर्पा गाउँ, थुमन, गोसाइँकुण्ड, धुन्चेको लेक, चोलाङपाटी, लौरीबिना, नगथली, चन्दनबारी यार्सा लेक, हाकुको लेक, माङचेतलगायतका विभिन्न ठाउँहरूमा बाक्लो हिमपात भएको छ । धुन्चे, भार्कु, ठाडे, राम्चे, लोकिल, यार्सालगायतका क्षेत्रमा हल्का हिमपात भएको छ । लाङटाङमा एक फिटभन्दा बढी हिमपात भएको वडाध्यक्ष सुप्पा लामाले बताए । हिमपात र वर्षा भइरहेको छ, लामाले भने, घर बाहिर कोही पनि निस्कन सक्ने अवस्था छैन । हिमपातका कारण चिसो बढेर उत्तरी भेगका स्थानीयको जनजीवन प्रभावित भएको छ । आमाछोदिङमो५ तातोपानी, सिम्बु र टेताङ्चे क्षेत्रमा पनि बाक्लो हिमपात भएको तातोपानीका स्थानीय नोर्चेल तामाङले बताए । बुधबार रामेछापका उच्च पहाडी भूभागमा बाक्लो हिमपात भएको छ । साँझ अबेरसम्म पनि हिमपात भएको थियो । उमाकुण्ड गाउँपालिकाको गुम्देल, वाम्ती, कुभुकास्थलीको अगम डाँडा, प्रितीको लाप्चाने क्षेत्र, गुप्तेश्वरको तामे क्षेत्रमा ३ फिटसम्म हिमपात भएको स्थानीय मानबहादुर सुनुवारले बताए । सुनुवारका कारण वर्षा र हिमपातका कारण यहाँको जनजीवन कष्टपूर्ण बनेको छ । यातायातका साधन पनि गुड्न सकेनन् । गोकुलगंगाको चुचरे, ठोसे र रस्नालुका उच्च पहाडी भागमा बाक्लो हिमपात भएको छ । यता दोरम्बा शैलुङ गाउँपालिकाको शैलुङ क्षेत्रमा ४ फिटसम्म हिउँ परेको छ । हिउँले खोलाखर्क, घलेडाँडा गुफा छागाँ र गौश्वाराको माथिल्लो भाग ढाकेको छ । स्थानीय लालबहादुर श्रेष्ठका अनुसार खोलाखर्कमा हिउँ पर्ने क्रम रोकिएको छैन भने मानिसहरू घरबाहिर निस्कन सक्ने अवस्था छैन । सुवास बिडारी (मकवानपुर), अनिश तिवारी (सिन्धुपाल्चोक), बलराम घिमिरे (रसुवा) र टीकाप्रसाद भट्ट (रामेछाप)"
विद्युत् लाइनलाई छुट्टै रुट माग,"(चितवन)  पूर्वी चितवनका ग्राहकहरूले खैरहनीको चैनपुरस्थित सबस्टेसनबाट वितरण भएको बिजुली उपभोग गरिरहेका छन् । चैनपुर सबस्टेसनमा २२ किलोमिटर पर रहेको भरतपुरको सबस्टेसनबाट बिजुली आएको छ । चैनपुरबाट साढे आठ किलोमिटर पर भण्डाराको हर्दीमा सबस्टेसन तयार भएको छ । तर हर्दीदेखि चैनपुरसम्म बिजुली पुर्याउन वितरण लाइन लैजाने बाटोमा स्थानीयले विरोध जनाएका छन् ।स्टिलको १६ देखि २१ मिटर अग्लो टावर बनाएर तार टाँग्ने योजना छ । खैरहनीदेखि हर्दीसम्म लामो दूरीका गाडीहरू नगुड्ने पूर्वपश्चिम महेन्द्र राजमार्गको पुरानो खण्ड छ । त्यही पुरानो सडक क्षेत्रमा टावर राखेर हर्दीदेखि चैनपुरसम्म वितरण लाइन जानेछ । तर, खैरहनीका बासिन्दाले बाटोमा टावर राख्न उपयुक्त नहुने भन्दै विरोध थालेका छन् । उनीहरूले चितवन जिल्ला प्रशासनमा १७ बुँदे ज्ञापनपत्र पनि बुझाएका छन् । धमाधम काम गर्न पाए तीन महिनाभित्र सबै काम सकेर हर्दीबाट चैनपुर सबस्टेसनमा बिजुली पुग्थ्यो । तर खैरहनीतर्फ टावर राख्ने खाल्डो खन्न सुरु हुँदा विरोध आयो । काम अगाडि बढाउन सकिएको छैन, हर्दी सबस्टेसनका प्रशासन प्रमुख सुरेश पण्डितले भने । चैनपुर सबस्टेसनले पूर्वी चितवनका सबै चार नगरपालिकाको झन्डै ५० हजार ग्राहकको विद्युत् भार थेगेको छ ।२२ किलोमिटर परबाट बिजुली ल्याउँदा भोल्टेज घटबढको समस्या हुने, हावाहुरी आउँदा टिकौली जंगलमा रूख ढलेर समस्या पर्ने जस्ता समस्या हटाउन हर्दीमा सबस्टेसन बनाइएको पण्डितले बताए । पूर्वी चितवन १३२ केभी सबस्टेसन आयोजनाअन्तर्गत हर्दीमा जग्गा अधिग्रहण गरेर काम सुरु भएको थियो । राष्ट्रिय प्रसारण लाइनको टावर आडैमा बनेको सबस्टेसनको सबै काम डेढ वर्षअघि नै सकिएको हो । हर्दीबाट चैनपुरसम्म ३३ केभी लाइन लैजान टावर राख्ने काम मात्र बाँकी छ । यत्ति काम सके आयोजना पूरा हुन्छ । मुख्य काम सकियो । चैनपुरसम्म लैजाने वितरण लाइनको काममा विरोध आएको छ, आयोजनाका प्रमुख रमनराज शर्माले भने । हर्दी सब स्टेसनका प्रशासन प्रमुख सुरेश पण्डितका अनुसार वितरण लाइनका लागि ४३ वटा टावर बनाउनुपर्दछ । जसमध्ये राप्ती नगरपालिका क्षेत्रमा १६ वटा टावर रहनेछन् ।राप्तीतर्फको काममा अवरोध नभए पनि खैरहनी लागेपछि काम रोक्नुपरेको पण्डितले बताए । लामो दूरीका गाडीले प्रयोग नगर्ने भए पनि पुरानो राजमार्ग क्षेत्रमा बाटोको दायाँ बायाँ घना बस्ती छ । यस्तो घना बस्तीबाट टावर राखेर बिजुली लैजानु उपयुक्त छैन । हामीले खतरा देखेका छौं, खैरहनी नगरपालिका६ का बासिन्दा केशवराज भट्टराईले भने । उनी हर्दी चैनपुर हाइटेन्सन संघर्ष समितिका संयोजक पनि हुन् । खैरहनी नगरपालिकाका २, ६, ९, ७ र १० नम्बर वडा भएर लाइन जाँदै छ । यसबाट १५ हजार जनसंख्या प्रभावित हुने संयोजक भट्टराईले बताए । घरमा खतरा हुन्छ । यसरी हाइटेन्सन लाइन गएको जग्गाको बैंकले धितो मूल्यांकन गर्दैन । धनदेखि ज्यानसम्म जोखिममा पारेर यताबाट विजुली नलैजानुस भनेका छौं । वैकल्पिक बाटो पनि छन् । त्यताबाट लैजानुस्, महँगो हुन्छ भनेर हामीलाई संकटमा नपार्नुस् उनले भने ।हर्दी सबस्टेसनका प्रशासन प्रमुख पण्डित घर र बिजुलीको तारको दूरी तीन मिटर हुने बताउँछन् । दुई मिटर दूरी राख्ने गरे पनि त्यो क्षेत्रमा तीन मिटर राखेको उनले बताए । त्यसैले तारका कारण घर या व्यक्ति कसैलाई पनि खतरा नहुने र त्यस्तो खतरा हुने ठाउँ भए आफूहरूले रोक्ने पण्डितले बताए । चल्तीको राजमार्गबाट पोल गाडेर नलैजाउँ, खाली भएको राजमार्ग प्रयोग गरौं भन्ने मात्र हाम्रो उद्देश्य हो पण्डितले भने । आयोजनाका प्रमुख शर्माले पोलको साटो टावरबाट बिजुली लगे पनि भोल्टेज एकै हुने बताए । हामीले टिकाउका लागि टावर बनाएको हो । नभए अहिले भरतपुरदेखि चैनपुरसम्म जुन भोल्टेज आएको छ, हर्दीदेखि चैनपुरसम्म पनि त्यही जाने हो । भरतपुरदेखि बस्ती र घर जग्गा अगाडीबाटै चैनपुरसम्म आएकै छ त । केही खतरा र बैंकको मुल्याङ्कन फरक परेको छैन नि शर्माले भने । संघर्ष समितिका संयोजक भट्टराई सडकको जग्गामा कुनै स्वीकृति बेगर टावर राख्न लागेको हुँदा पछि स्थानीय नै मर्कामा पर्ने खतरा रहेको बताउँछन् । हामीलाई धेरै कुरा चाहिएन सडकबाट स्वीकृति लिएको पत्र देखाउनुस् भनेका छौं । अनि बैंकको मूल्यांकनमा कुनै फरक पर्दैन भन्ने राष्ट्र बैंकको पत्र पनि ल्याउनुस् भनेका छौं । उहाँहरू ल्याउनु हुन्न । त्यसैले फरक बाटोबाट लैजानुस् भनेको हो उनले भने । खैरहनी नगरपालिकाका मेयर लालमणि चौधरीले स्थानीयलाई पर्ने मर्काका विषयमा वार्ता र छलफल भएको बताए । कुरा बुझाउने प्रयासमा छौं । स्थानीयलाई सहमत गराएरै काम अगाडि बढ्छ, उनले भने ।"
खोलामा हेलिएर विद्यालय,"(हेटौंडा)  साना बालबालिकालाई दाइदिदीले पिठ्युँमा बोकेका छन् । केहीलाई हातमा समातेका छन् । जसोतसो खोला पारे गरे पनि उनीहरूको लुगा भिजिहाल्छ । भिजेका लुगा ढुंगामा सुकाएर विद्यालय पोसाक लगाई स्कुल जान्छन् । बेलुका फर्कंदा त्यही सुकाएको लुगा लगाएर घर आउँछन् । खोला तर्दा लुगा भिज्छ भनेर स्कुलको पोसाक झोलामा हाल्छन् । घरमा लगाउने कपडा लगाएर उनीहरूले खोला तर्दै आएका छन् ।यो दैनिकी हो, मकवानपुरको विकट भूभागमा बस्ने चेपाङ समुदायका बालबालिकाको । सधैंजसो खाद्यान्नको समस्या भोग्ने यो समुदायका बालबालिकाले पढाइका लागि उस्तै संघर्ष गर्नुपर्छ । एक त शैक्षिक सामग्रीको नै अभाव हुन्छ । त्यसमाथि विद्यालय पुग्नै धौधौ । बाटोमा पर्ने खोला तर्नुपर्ने कारणले उनीहरूलाई पढाइलाई निरन्तरता दिन असहज भइरहेको छ । वर्खाका तीनचार महिना त खोला तरेर स्कुल जानै सक्दैनन् । हिउँदमा पनि उस्तै सकस हुन्छ । मकवानपुरको राक्सिराङ गाउँपालिका३ मुस्ले र घट्टेखोलाका विद्यार्थीहरूको विद्यालय जाने दैनिकी यस्तै हो । उनीहरू खोला तरेर राक्सिराङ५ चैनपुरस्थित प्रजा जागृति आधारभूत विद्यालयमा पढ्न जाने गरेका छन् । राक्सिराङको गोराङदी, चैनपुर हुँदै आएको घट्टेखोलाले वर्षमा झन्डै नौ महिना स्कुल जान समस्या पार्छ । खोलाका कारण जेठदेखि भदौसम्म उनीहरू स्कुल जानै सक्दैनन् । फागुन, चैत र वैशाखमा मात्रै उनीहरू सहज ढंगले खोला तरेर स्कुल जान सक्छन् । बर्खामा पानी धेरै भएर तर्न सकिँदैन । हिउँदको चिसोमा पनि उस्तै समस्या हुन्छ, घट्टेखोलाका किरण चेपाङले भने, पुल नहुँदा घट्टेखोला र मुस्लेका विद्यार्थीले खोलामा हेलिएर स्कुल जानुपर्छ । घट्टेखोला तरेर स्कुल आउजाउ गर्दा हरेक वर्ष २३ जनाको बगेर मृत्यु हुने गरेको छ । घरबाट स्कुल पुग्न ४५ मिनेट हिँड्नुपर्छ । मुस्ले र घट्टेखोलाबाट मात्र ४० जना भन्दा बढी चेपाङ समुदायका विद्यार्थीहरू प्रजा जागृति विद्यालयमा पढ्छन् । वर्षायाममा त मुस्ले र घट्टेखोलाका विद्यार्थी खोलाका कारणले पढ्न आउन सक्दैनन्, विद्यालयका प्रधानाध्यापक सूर्यबहादुर चेपाङले भने, अरू बेला पनि खोला बढेपछि आउन पाउँदैनन् । त्यहाँका बासिन्दालाई पायक पर्ने गरी पुल बन्न सकेको छैन । उक्त दुई बस्तीमा चेपाङ समुदायको मात्र बसोबास छ । स्थानीयले यी दुई बस्तीलाई पायक पर्ने गरी पुल बनाइदिन गाउँपालिकासँग अनुरोध गर्दै आए पनि आश्वासन मात्र पाएका छन् । पालिका अध्यक्ष राजकुमार मल्लले झोलुंगे पुल हाल्न बजेटको व्यवस्था गर्न लागेको बताए ।खोला तर्नुपर्ने समस्याकै कारण यी दुई बस्तीका विद्यार्थीले बीचैमा पढाइ छाड्ने गरेका छन् । ८ कक्षामा पढ्ने घट्टेखोलाकी सविना चेपाङले भनिन्, खोलाको कारणले गर्दा सधैं स्कुल जान पाइँदैन, यहा पुल हालिदिए सजिलो हुन्थ्यो । उनी २ कक्षामा पढ्ने गाउँकै एक बहिनीलाई सधैं हातमा समातेर खोला तार्छिन् । स्कुल आउजाउ गर्नलाई जोखिम मोल्नुपरेका कारणले केहीले बीचैमा पढाइ छोड्ने गरेका छन्, प्रधानाध्यापक चेपाङले भने ।"
'वैदेशिक रोजगारी प्रणाली पुनरावलोकनको खाँचो,"माइग्रेसन (प्रवासन) र रेमिट्यान्स (विप्रेषण) लाई विश्वको परिप्रेक्ष्य र ढाँचाभित्र हेर्नुपर्छ । तलबको भिन्नताका कारण मानिस गरिब राष्ट्रबाट धनी राष्ट्रमा जान खोज्छन् । यो बाटो साह्रै अप्ठ्यारो छ । २०२० मा मात्रै युरोप जान खोज्दा १४ हजारको देहान्त भएको छ । सन् २०११ को गणनाअनुसार नेपालमा ५४ लाखभन्दा बढी घरधुरी छन् । त्यसमध्ये झन्डै ६० प्रतिशतलाई असर गर्ने विषय हो माइग्रेसन र रेमिट्यान्स । त्यसको मतलब ६० प्रतिशत घरधुरीबाट कोही न कोही वैदेशिक रोजगारमा गएका छन् । ती घरधुरीमा रेमिट्यान्स आएको छ । नेपालबाट हरेक दिन १५ सय मानिस बिदेसिन्छन् । यसले ट्राभल एजेन्सीहरू चलेका छन । दिनमा ३०४० वटा उडान भइरहेको छ । गत वर्ष एक दिनमै २ अर्ब ६३ करोड २९ लाख रुपैयाँसम्म रेमिट्यान्स आयो । आज पनि आउँदै छ । यो भनेको जीडीपी (कुल गार्हस्थ्य उत्पादन) को झन्डै २८ प्रतिशत हो । यसले नै अर्थतन्त्रलाई चलायमान बनाएको छ । यही नै अर्थतन्त्रको मेरुदण्ड हो । यो आम्दानी सरकारले योजना बनाएर र लगानी गरेर भएको होइन । सर्वसाधारण आफैं मलेसिया, खाडीलगायत मुलुक गए, रोजगारी प्राप्त गरे, त्यही भएर आयो । यो आँकडामा भारतबाट आउने पैसा समावेश छैन । भारतबाट आउनेमा छुट्टै डायनामिक्स छ । अनौपचारिक क्षेत्र र हुन्डीको क्षेत्र धेरै ठूलो छ । त्यसबाट भित्रिनेलाई पनि जोड्ने हो भने जीडीपीमा ३५ प्रतिशत योगदान गर्छ । पर्यटनमा धेरै ठूलो लगानी गर्छौं, जीडीपीमा योगदान ७८ प्रतिशत मात्रै छ । बढीजस्तो भाग उच्च वर्गका मान्छेमा जान्छ । २ अर्ब ६३ करोड २९ लाख रुपैयाँ त गाउँका घरघरमा पुग्ने हो । गरिबीको रेखामुनि बस्नेलाई यसले सीधै प्रभाव पार्छ । त्यसैले यो महत्त्वपूर्ण हो । हामी नेपाललाई कृषिप्रधान मुलुक भन्छौं । तर कृषिको योगदान २५ प्रतिशतमा झरेको छ । खेत बाँझो भइसक्यो । यसका धेरै विषय छन् । अब केही कुरा बुँदागत रूपमा भन्न चाहन्छु ।१ पहिलो समस्या प्रिडिपार्चर सिस्टम (प्रस्थान गर्नुअघिको प्रणाली) मा छ । समस्या नेपालमै छ । ट्रान्जिटमा होइन । फर्केपछि पनि होइन । जानुभन्दा अगाडिका लागि हामीले जुन प्रणाली बनाएका छौं, त्यहीं समस्या छ । त्यो भनेको सरकारको अभिमुखीकरण, तालिम, नीति, नियम होला । प्रिडिपार्चर प्रणाली सुधार नहुन्जेलसम्म समस्या हट्दैन ।२ दोस्रो समस्या शासन हो । भार श्रमिकलाई नै पर्ने गरेको छ । त्यसकारण शासनमा भ्रष्टाचार नै पर्न आउँछ । मलाई याद छ, एक पटक मुख्य सचिवज्यूले प्रेसलाई भन्नुभयो वैदेशिक रोजगारमा दैनिक ३० लाख भ्रष्टाचार भइरहेको छ । यो शासानभित्र पर्छ । यी मुद्दामा विस्तृत छलफल गर्न जरुरी छ ।३ तेस्रो कुरा परराष्ट्र नीतिलाई इकोनोमिक डिप्लोमेसी (आर्थिक कूटनीति) भनेर ठूलो छाता ओढायौं । तर त्यसभित्रको सानो पाटो, धेरै रेमिट्यान्स भित्रिने श्रम डिप्लोमेसीको कुरा गरेनौं । हामीले इकोनोमिक र श्रम डिप्लोमेसीमार्फत नयाँ बजार खोज्नुपर्थ्यो । अहिले हामीले सबैभन्दा सस्तो, कम तलब र मानव अधिकारको स्थिति कमजोर भएको खाडी मुलुकमा युवालाई पठाएका छौं । सबैभन्दा कम तलब भएको भारतमा पठाएका छौं । किन ? हामी नयाँ बजारको अध्ययन गर्न सक्दैनौं ? नयाँ बजारको खोजी गर्न सक्दैनौं ? पुमा, एडिडासलगायतका ठूलठूला ब्रान्डभन्दा पुरानो ब्रान्ड गोर्खा छ । सुरक्षामा गोर्खाली ब्रान्ड छ । त्यो हामीले युरोपमा किन बेच्न सक्दैनौं ? अर्को डरलाग्दो विषय भनेको हिन्दुस्तानको माइग्रेसन । सबैभन्दा गरिब र सबैभन्दा गरिब ठाउँको मान्छे सबैभन्दा कम तलबमा काम गर्न गएका छन् । त्यसलाई हामीले वैदेशिक रोजगारको ऐनमै छाडिदिएका छौं । त्यो कुरा गर्नलाई १९५० को भूतले समात्छ । हामी भारतको रोजगारीलाई समावेश नै गर्दैनौं । के तिनीहरू हाम्रा नागरिक होइनन् ? म परराष्ट्रमन्त्रीज्यूलाई भन्न चाहन्छु, ईपीजी (प्रबुद्ध व्यक्ति समूह) को कुरा गर्दा भारतीय पक्षबाट नेपालका ६०७० लाखलाई रोजगारी दिइरहेको कुरा आउँछ । त्यस कारण नेपाली धेरै भाग्यमानी भन्छन् । तर, महामारीका बेला सबै नेपाली आउँदा पनि १० लाखभन्दा बढी देखिएन । यो डायनामिक्सलाई हामीले हेर्नुपर्नेछ । सुरक्षामा जाने नेपालीले इराक, अफगानिस्तान र लिबियामा बन्दुक बोकेर काम गरिरहेका छन् । उँट चराउन जाने नेपालीलाई पनि एउटै बास्केटमा राखिएको छ । त्यही भएर नेपाली विगतमा भन्दा बढी अराजक बनेका छन् । यो पनि हामीले सोच्नुपर्ने हुन्छ । रेमिट्यान्स उपभोगमा गएर रोजगार सिर्जना गर्दैन भन्ने बुझाइ धेरैमा छ । सरकारलाई कर बढाउँदैन, उत्पादकत्व भएन भन्ने बुझाइ पनि छ । त्यसकारण वैदेशिक रोजगारीका विषयमा नकारात्मक कथन बनेको छ । यसमा म असहमति जनाउन चाहन्छु । उपभोगमा ७९ प्रतिशत गयो । तर यी मान्छे किन गए ? आधारभूत आवश्यकता नभएर गएका हुन् । खानपिन गर्न नपुगेर गएका हुन् । खान नपुगेपछि कसरी चाउचाउ फ्याक्ट्री खोल्ने ? कमाएर फर्केपछि चाउचाउ फ्याक्ट्री खोली चौधरी ग्रुपसँग प्रतिस्पर्धा गर्न भनेर वैदेशिक रोजगारीमा गएकै होइनन् । वैदेशिक रोजगारीमा जानेले पहिलो तहमा ऋण तिर्छ । दोस्रो तहमा घरको छाना छाउँछ । त्यसपश्चात् टीभी किन्ला । चौथोमा दाजुभाइदिदीबहिनीलाई विदेश पढाउन लगाउला । त्यसपश्चात् बल्ल घर र घडेरी किन्ने हो । त्यो बेला हो, सरकारले हस्तक्षेप गर्ने । सुरुमा ऋण तिर्न पाएको छैन, बोन्ड कहाँबाट किन्ने ? त्यही भएर बोन्ड विफल भइरहेको छ । रेमिट्यान्सको मुख्य प्रभाव हाम्रो गरिबी ४२ प्रतिशतबाट ३२ प्रतिशतमा झर्यो । ३२ बाट २८ प्रतिशत र २८ प्रतिशतबाट २५ प्रतिशत हुँदै अहिले १८ प्रतिशतमा झरेको छ । गरिबी घट्नुमा यातायात, दूरसञ्चार पनि कारण होलान् तर मुख्य भूमिका रेमिट्यान्सको हो । कतारबाट सीधै रुकुमको घरमा पैसा पुगेको छ । दोस्रो वैदेशिक रोजगारीमा गएका व्यक्ति जब पाँचौंछैटौं अवस्थामा पुग्छन्, बल्ल गाउँ छाडेर हैसियतअनुसार नजिकको बजार, जिल्ला सदरमुकाममा बस्ने गर्छ । खोटाङबाट मान्छे कसरी खाडी मुलुक जान्छन्, खाडी मुलुकमलेसियाबाट आएर जग्गा किनेर खोटाङबाट उदयपुर किन जान्छन् भनेर अध्ययन गरेका थियौं । महिलाको स्वामित्व घरजग्गामा उदयपुरमा बढ्यो । त्यसकारण आन्तरिक बसाइँसराइ बढेको छ । नेपालको डेमोग्राफी (जनसांख्यिकी) मा माइग्रेसनले धेरै ठूलो असर पारेको छ । त्यसको सूचक प्रजनन दर हो । सन् २००१ मा एउटी महिलाले ४ सन्तान जन्माउँथिन् । २०१६ मा एउटी महिलाले २ बच्चा मात्रै जन्माइन् । २०२१ मा आउँदा त्योभन्दा पनि कम देखाउने सम्भावना बढ्दै छ । महिलाको माइग्रेसन प्रतिबन्धबारे एउटा प्रश्न गर्न चाहन्छु । के प्रतिबन्धपछि महिला विदेश जान रोकिएकै हो ? महिला गइरहेकै छन् त । के महिला सुरक्षित भएका छन् ? प्रतिबन्ध पनि नहुने, सुरक्षित पनि नहुने भए अहिलेको प्रणालीले के काम गर्यो ? यस विषयमा छलफल होस् । दोस्रो कुरा, फ्रि भिसा फ्रि टिकटबारे छ । फ्रि भिसा फ्रि टिकटमा बंगलादेशले यसरी लौजान्छन्, उसरी लैजान्छन् भनेर कुरा गर्छौं । बंगलादेशलाई उदाहरणका रूपमा लिएर कुरा गर्ने होइन । हाम्रो देशलाई हेरेर गर्ने हो । तेस्रोमा, वैदेशिक रोजगार बोर्डको कुरा छ । जहाँ कामदारले ७८ अर्ब रुपैयाँ राखेका छन् । बोर्डको संरचनामा पुनरावलोकन गर्न जरुरी छ । त्यहाँ पैसा जम्मा गर्नेको प्रतिनिधित्व छैन । क्षतिपूर्तिको दफा र उपदफा माइग्रेन्टले बुझ्दैनन् । त्यसमा सरकारको योगदान छैन । सरकारले आफ्नो दायित्व पूरा गरेको छैन । त्यसकारण बोर्डको प्रभावकारितामा र कार्यशैलीको पुनरावलोकन गर्न जरुरी छ । एयरपोर्टमा दिनमा २ देखि ३ बाकस लास आउँछ, त्यसको कारक पनि पत्ता लगाउनुपर्छ । यहाँबाट जाँदा ठीकै हुन्छ, परीक्षण गर्दा ठीकठाक नै हुन्छ । तर किन दिनमा दुईतीन बाकस आउँछ ? मृत्युको कारण हामीले पत्ता लगाउनुपर्छ । त्यसका लागि पोस्टमार्टम गर्ने प्रणालीमा जानुपर्छ, एमओयूमा हेर्नुपर्छ । फ्रि भिसा फ्रि टिकट भनियो । निःशुल्क पठाउन ७८ सयवटा कम्पनीलाई भनियो । तर, सरकारले नै पैसा लिएर इजरायल र कोरियामा पठाउन थाल्यो । निजी क्षेत्रलाई फ्रिमा पठाउनू भन्ने तर सरकारले शुल्क लिने कहाँसम्म जायज हो ? त्यो पनि छलफलको विषय बनेको छ । अन्तिममा, अहिले कोभिडका समयमा रेमिट्यान्सको तौरतरिका रोचक देखिएको छ । सुरुमा लकडाउन हुँदा रेमिट्यान्स बढ्दै गयो । जबकि हाम्रा मान्छे गएकै थिएनन् । उत्ता भएका मान्छे पनि आइरहेका थिए । तर लकडाउन खुकुलो हुँदा रेमिट्यान्स घट्दै गयो । रेमिट्यान्स र लकडाउनको सम्बन्ध र डायनामिक्स केलाएर हेर्न जरुरी छ । वास्तवमा २ अर्ब ६३ करोड २९ लाख रुपैयाँ रेमिट्यान्स बढी नै छ । बीचमा गडबडीले कम भइरहेको छ । यसमा छलफल हुनुपर्छ । (कान्तिपुर मिडिया ग्रुपले बुधबार काठमाडौंमा आयोजना गरेको आईएमई माइग्रेसन एन्ड रेमिट समिट२०२१ मा मुख्य वक्ता आप्रवासनविद् गुरुङले गरेको सम्बोधनको सम्पादित अंश)"
पहिरो अध्ययनमा गएको एडीबी टोली हिउँमा फस्यो,"(काठमाडौं)  हेलम्बु क्षेत्रको हिमाली भेगको पहिरो अध्ययनका लागि मेलम्ची खोलाको उद्गमस्थल करिब ३६ सय मिटर उचाइमा बस्दै आएको एसियाली विकास बैंक (एडीबी) को विशेषज्ञहरूसहितको १६ जनाको टोली हिउँमा फसेको छ । हिउँ बाक्लिँदै गएर उनीहरू बस्दै आएको टेन्ट हिमपहिरोले बगाएको छ । हिउँबाट ज्यान जोगाउन उनीहरू ओडारमा बसिरहेको सुरक्षा स्रोतले जानकारी दिएको छ । खराब मौसमका कारण उनीहरूको उद्धारका लागि हेलिकोप्टर जान सकेको छैन । टोलीका पथप्रदर्शक सोनाम लामाले बुधबार ३ बजेर ४ मिनेट जाँदा कान्तिपुर टेलिभिजनकी सिन्धुपाल्चोक संवाददाता कमला पाख्रिनलाई फोन गरेर आफू हिउँपहिरोबाट जोगिन पानीले भिजेर खुला चौरमा बसिरहेको जानकारी दिएका छन् । टेन्ट बगाएको, लगातार पानी र हिउँ परिरहेकाले आफूहरू उद्धारको प्रतीक्षामा रहेको उनले फोनमा बताए । उनका अनुसार उक्त क्षेत्रमा ६७ फिट हिउँ परेको छ । अप्ठेरोमा परेको भन्दै उनले कुरा टुंग्याउन नपाउँदै फोन सम्पर्क टुटेको थियो । गत असार र साउनमा उक्त स्थानबाटै हिमपहिरो बगेर हेलम्बु र मेलम्ची क्षेत्रमा धनजनको ठूलो नोक्सानी गरेको थियो । पहिरोले मेलम्ची खानेपानीको मुहानलाई क्षति गरेकाले एडीबी टोली त्यसको अध्ययनका लागि एक साताअघि त्यता गएको थियो । एडीबी मेलम्ची आयोजनाको प्रमुख ऋणदाता हो । टोली हिउँमा फसेको जानकारी पाएपछि खानेपानी मन्त्रालयले रक्षा र गृह मन्त्रालयलाई उद्धारका लागि अनुरोध गरेको थियो । खानेपानी मन्त्रालयकी सचिव प्रमिलादेवी शाक्य वज्राचार्यले आफूले उद्धारका लागि रक्षा र गृहलाई अनुरोध गरेको बताइन् । रक्षा सचिवलाई उद्धारमा सहयोग गर्न भनेकी छु, उनले भनिन् । हिमपातका कारण समस्यामा परेको टोली राति अबेरसम्म कुन अवस्थामा कसरी बसेका छन् भन्ने यकिन जानकारी नभएको उनले बताइन् । श्री एयरलाइन्सको हेलिकोप्टरबाट सबै जना बुधबार फर्कने तयारी गर्दैगर्दै अघिल्लो दिन रातिबाटै अचानक वर्षात् र हिउँ परेका कारण टोली रोकिएको थियो । टोलीमा सहयोगी, पथप्रदर्शक र सर्वेक्षकलगायत छन् । सेनाका प्रवक्ता सन्तोष बल्लभ पौडेलले आफूहरू उद्धारका लागि तयारी अवस्थामा रहेको बताए । उनले भने, सेनाको स्थानीय युनिट र सिन्धुपाल्चोक स्थानीय प्रशासनसँग समन्वय भइरहेको छ । सेनालाई पनि उक्त स्थानमा जान दुई दिन लाग्ने भएकाले हेलिकोप्टरको विकल्प नभएको उनले बताए । राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रमुख कार्यकारी अधिकृत अनिल पोखरेलले मेलम्ची आयोजनासँग जोडिएको विषय भएकाले अध्ययन गर्न जरुरी रहेको बताए । मौसम यसरी बिग्रेला भन्ने अनुमान गर्न नसक्दा तत्काल समस्या देखिएको छ, उनले भने । वर्षात्मा उक्त स्थानबाट आएको हिमपहिरो एकै स्थानमा जम्मा भएर भेमाथाङबाट ठूलो पहिरो गएको थियो ।"
११ अर्ब गुमाएका धानकिसानलाई कहिलेसम्म निराश बनाउने ?,"अढाई महिनाअघि परेको बेमौसमी वर्षाले कैयौं नेपाली किसानहरूको खुसी खोसेर लग्यो । कति किसानको पाक्न लागेको धान ढलायो, कतिको निहिन नै बगायो । महिनौंदेखिको उनीहरूको पसिनाको सम्पूर्ण मोल त्यही बेमौसमी वर्षाको भलसितै बगेको थियो । मुलुकभर १ लाख ११ हजार ६ सय ९ हेक्टर धानबालीमा क्षति पुग्दा किसानहरूले ४ लाख २४ हजार १ सय १३ टन धान गुमाएका थिए, जसबाट करिब ११ अर्ब ८७ करोड ५१ लाख रुपैयाँ नोक्सान भएको थियो । किसानहरूको यो आपत्मा साथ दिनुपर्ने दायित्व सरकारको थियोहोÙ उसले निश्चित मात्रामा राहत दिने घोषणा पनि गरेको थियो । विडम्बना भन्नुपर्छ, सरकारको उक्त घोषणा अद्यापि कथनीमा मात्र सीमित छ । सरकारका निर्णयाधिकारीहरूले हेक्का राख्नुपर्छ किसानहरूले भोगेको यो चोट सानो होइन । मुलुकको पहिलो प्रमुख बाली धान भएबाटै उनीहरूले बुझ्नुपर्छ, ठूलो संख्यामा किसानहरू अधिक मात्रामा यही खेतीमा आश्रित छन् । यसको मतलब, दैनन्दिन हातमुख जोड्नदेखि घरपरिवारका अरू आधारभूत आवश्यकता पूर्ति गर्न पनि उनीहरूलाई यो खेतीले ठूलो भरथेग गरेको हुन्छ । यस्तोमा पाकिसकेको बाली गुमाउनुपर्दा किसानहरू कुन अवस्थाबाट गुज्रिरहेका होलान् ? र, सरकारले घोषणा गरेको राहत रकम अहिलेसम्म उपलब्ध नगराउँदा, अझ त्यसका निम्ति पहलसम्म पनि नथाल्दा उनीहरूको मनोदशा कस्तो होला ? यस्तो परिस्थितिमा निमुखा किसानहरूले आफूहरूका निम्ति राज्य तथा सरकारको उपस्थिति रहेको महसुस गर्लान् कि नगर्लान् ? कि सरकार तिरो बुझाउनुपर्ने अड्डामा मात्रै भेटिने रहेछ भन्ने ठान्लान् ? सरकार आफ्नो वाचा र दायित्व दुवै भुलेर अब पनि हात बाँधेरै बस्ने हो भने उल्लिखित प्रश्नहरूको जवाफ झन्झन् नकारात्मक बन्दै जाने निश्चित छ । त्यसैले नागरिकका निम्ति खुसीको गोरेटो खन्नुपर्ने सरकारले बेमौसमी वर्षातले खोसेको किसानहरूको खुसीलाई जति सकिन्छ छिटो र अधिक मात्रामा फर्काउने कोसिस गर्नुपर्छ । असोज मसान्त र कात्तिक सुरुमा परेको वर्षाले यस्तो क्षति पुर्याएपछि कात्तिक ११ मा बसेको मन्त्रिपरिषद् बैठकले पीडित किसानलाई वर्गीकरण गरेर राहत दिने घोषणा गरेको थियो । वर्गीकरणका आधारमा राहत वितरण गर्दा करिब ५ अर्ब ५२ करोड खर्च हुने सरकारी अनुमान थियो, जुन कुल क्षतिको आधाजति हुन्थ्यो । नोक्सानीको तुलनामा न्यून नै सही, किसानहरू त्यही घोषित रकमको पनि तीव्र पर्खाइमा थिए, अहिले पनि छन् । सरकारले भने पीडितहरूको पर्खाइको पीडा बुझ्नै सकेन । लाजमर्दो कुरा, सरकारका जिम्मेवार निकायहरू नै एकअर्कालाई देखाएर पन्छिँदै छन् । उत्तरदायी शासन व्यवस्थामा यस्तो अभ्यास कदापि स्वीकार गर्न सकिन्न । अनावश्यक ढिलासुस्ती र जिम्मेवारी पन्छाउने प्रवृत्तिबाट सरकारी निकायहरूले आफूलाई मुक्त गर्नैपर्छ । उदेकलाग्दो यथार्थ, सरकारले अहिलेसम्म सबै पीडित किसानको विस्तृत विवरणसम्म पनि संकलन गरेको छैन । जबकि राहत वितरणका निम्ति आधारभूत आवश्यकताको कार्य हो यो । यही अवस्थामा राहत बाँड्न सुरु भैहाले पनि न्यायोचित ढंगले वितरण हुने सुनिश्चित हुन सक्दैन । अब को कति पीडित भन्ने यकिन नै नभएपछि कुन हिसाबले राहतमात्रा तोकेर वितरण गर्ने ? यस्तोमा वास्तविक पीडितले नपाउने, पहुँच हुनेले धेरै पाउने तथा अनियमितता हुने सम्भावना बढी हुन्छ । राष्ट्रिय किसान आयोगले राहत वितरणका लागि कार्ययोजना त बनाएको छÙ साना किसानलाई शतप्रतिशत, मझौला किसानलाई ५० प्रतिशत र ठूलाआंशिक क्षति भएका किसानलाई ३० प्रतिशतसम्म राहत दिने प्रस्ताव कार्ययोजनामा छ । राहत उपलब्ध गराउने मापदण्ड २०७८ स्वीकृत भइसकेको छ, यसबारे संघीय मामिला तथा सामान्य प्रशासन मन्त्रालयले ७५३ पालिकालाई पत्राचार पनि गरिसकेको छ । परन्तु, यसअनुरूप राहत बाँड्न पनि कोको किसान कुनकुन वर्गमा पर्छन् भन्ने यकिन हुनु जरुरी छ । तसर्थ, सरकारले राहत रकम निकासा गर्ने तारतम्य मिलाउनुका साथै यसका लागि आवश्यक तथ्यांक तयार पार्न पनि जरुरी छ । अन्तरसम्बन्धित निकायहरूबीच उचित समन्वय नभएकैले सरकारी सेवा वितरण कार्य प्रभावित हुनु सरकारको चरम लापरबाही हो । गृह मन्त्रालयले कृषि मन्त्रालयबाट क्षतिको विवरण नआउँदा ढिलाइ भएको बताएको छ भने, सबै तथ्यांक पठाइसकेको कृषिको जवाफ छ । उता, कृषिले पालिकाहरूको सहयोगमा क्षतिबारे विवरण संकलन गरे पनि किसानलाई भुक्तानी दिने जिम्मा गृह मन्त्रालयलाई दिइएकोमा पनि मनोमालिन्य भएजस्तो बुझिन्छ । जबकि, मूल विषय जसरी हुन्छ चाँडोभन्दा चाँडो पीडित किसानहरूलाई राहत उपलब्ध गराउनु होÙ यो जसअपजसको विषयभन्दा पनि समग्र सरकारको दायित्व हो, त्यसैले यसका निम्ति सम्बन्धित सरकारी निकायहरूबीच उचित समन्वय हुनु जरुरी छ । रकम वितरण प्रक्रियाका लागि पनि समय लाग्ने भएकाले यथाशीघ्र सरकारले यो कार्य थाल्नुपर्छ । आँसु पिएर बाँचेका किसानहरूलाई अब थप अलमल्याइरहनु तथा विभिन्न बहानाबाजीमा भुलाइरहनु हुँदैन ।"
पत्रकार काई बर्डको प्रश्न,"कान्तिपुरमा प्रकाशित अमेरिकी पत्रकार काई बर्डको भुटान र भारतबारेको प्रश्न राष्ट्रसंघमा उठाउनुपर्ने खालको छ । त्यति मात्र होइन राष्ट्रसंघकै मञ्चबाट भुटानभारतसँग किन २० प्रतिशत नागरिक भुटानबाट निकालियो, किन जातीय सफाया अभियान चलाइयो र किन जनतालाई रुवाएर भुटानलाई खुसी देश भन्ने नाटक गरिँदै छ भन्ने प्रश्नको उत्तर पनि माग्न जरुरी भएको छ । तर यस्तो प्रश्न उठाउने कसले ? भुटानी वा भुटानी शरणार्थी वा विश्वभरको मानव अधिकारकर्मीहरूले ? नेपाल सरकारले प्रत्यक्ष उठाउन नमिले पनि मानवताको नाताले नेपाली मानव अधिकारकर्मी वा सञ्चारकर्मीहरूले यो प्रश्न राष्ट्रसंघको मानव अधिकार फोरममा उठाउन सक्छन् । त्यसका लागि अमेरिकामै रहेका लगभग एक लाख भुटानी शरणार्थीहरूले पहल गर्नुपर्छ । अन्यथा इतिहासकै सर्वाधिक जातीय सफाया अभियान यतिकै गुपचुप रहन्छ । भुटानी शरणार्थीहरूले अब आउने राष्ट्रसंघीय महासभामा ठूलो जनप्रदर्शनी गरी संसारकै ध्यान तान्नुपर्छ । अनि मात्र भुटान र भारतका शासकहरूको सक्कली रूप विश्वले देख्नेछ । भुटानको अहिलेको अवस्था ग्रस नेसनल हेप्पिनेस होइन ग्रस नेसनल हिप्पोक्रेसी हो । नेपाललगायत अन्तर्राष्ट्रिय जगत्ले यही रूपमा हेर्नुपर्छ । हेप्पिनेस आविष्कार गर्ने भुटानले नेपालीभाषीलाई कतिसम्म दुःख दियो भन्ने त्यो बेला जेलजीवन बिताएका धेरैले बताउन सक्छन् । यस्तो हुँदाहुँदै मानव अधिकारवादी सघंसंगठनले कसरी भुटानभित्र मानव अधिकार सबल र सहज रहेको ठोकुवा गर्न सक्छन् ? भुटानभित्र हिजो मात्र होइन आज पनि उत्तिकै भेदभाव छ, सांस्कृतिक विभेद छ, जेलहरूमा बन्दीहरूलाई अमानवीय व्यवहार गरिँदै छ । यस्तो अवस्थामा कसरी भुटानलाई खुसी मुलुक मान्ने ? गोपाल देवकोटा, गोकर्णेश्वर८ काठमाडौंकाई बर्डसँग एउटा प्रश्न छ एक लाखभन्दा बढी नेपालीभाषीलाई भुटानले जातीय सफाया गरेको इतिहासकै निर्मम घटनाबारे राष्ट्रसंघ र अन्य अन्तर्राष्ट्रिय निकायमा किन प्रश्न उठ्न सकेन ? तीन दशकअघि भुटानी नागरिकलाई देशनिकाला गरिएको घटना र भारतनेपालको भूमिकाबारे अध्ययन गर्ने पत्रकार बर्डले एक दशकअघि नै भुटान भ्रमण गर्दै ल्होत्साम्पामाथि भएको अन्यायबारे लेखेर र बोलेर प्रतिरोध गरिरहेका छन् । पत्रकार बर्डका अनुसार दिल्लीसँगको सुसम्बन्धका कारण भुटान अन्तर्राष्ट्रिय रूपमै कूटनीतिक आलोचना खेप्नबाट बचेको छ । भुटानको जातीय सफायामा भारतको पनि मिलेमतो छ भन्ने पत्रकार बर्ड धारणा सही छ । हाल भुटानी शरणार्थी स्वदेश नै फर्कन चाहे पनि अस्थायी समाधानका रूपमा पुनर्बसोबास कार्यक्रममा परेर अमेरिका जान बाध्य छन् । आफ्नो भाषा र संस्कृति पटक्कै नमिल्ने अमेरिकामा पुनर्बसोबास गर्नुपर्दा नयाँ पुस्तालाई सजिलो भए पनि पुरानो पुस्ता गम्भीर मानसिक समस्यासँग जुझ्नुपरिरहेको छ, आत्महत्याको दर पनि बढ्दो छ । शरणार्थी समस्या समाधानका लागि नेपालभुटानबीच कूटनीतिक वार्ता भइरहेकै थियो, भुटान पनि सकारात्मक नै देखिएको थियो तर भारतको ठूल्दाइ प्रवृत्तिले गर्दा शरणार्थीहरूले बाध्य भएर पुनर्बसोबास राज्नुपर्यो । यदि भुटानले वास्तविक समाधान चाहन्छ भने भारतको इसारामा होइन आफ्नै स्वविवेकमा निर्णय गर्नुपर्छ । भुटानले चाहे, शरणार्थी समस्या तुरुन्तै समाधान हुन्छ र यसमै सबैको कल्याण छ । वीरेन्द्र सुवाल, ब्यासी, भक्तपुर"
दाहालको नयाँ रणनीति,"सत्ताघटक माओवादी केन्द्रका अध्यक्ष पुष्पकमल दाहालले आठौं महाधिवेशनमा प्रस्तुत गरेको दस्तावेज मरेपछिको औषधिजस्तो भएको छ । दाहालले आफ्ना कमीकमजोरीलाई एकपछि अर्को गर्दै आत्मसमीक्षात्मक रूपमा दस्तावेजमा उल्लेख गरेका छन् । यसो गर्नुको मुख्य उद्देश्य पूर्वसहयात्रीहरूलाई पुनः मूलधारमै फर्काउनु हो । उनले झन्डै एक दशक ढिलो गरी आत्मसमीक्षा गरेका छन् । आफू बलियो छँदासम्म पेलेरै आएका दाहालले अब यो तरिकाले आफ्नो र पार्टीको भविष्य नदेखेपछि, नयाँ रणनीति अख्तियार गरेर नयाँ बाटोको खोजी गरेका हुन् । दाहालले मूलधारमा फर्किऊन् भन्ने चाहना राखेका पूर्वसहकर्मीहरूले भने दस्तावेजलाई विश्वास गरेका छैनन् । दस्तावेज सार्वजनिक भइसकेपछि माओवादीबाटै फुटेर बनेका पार्टी र तिनका नेताहरूले भने आफ्नो धारणा सार्वजानिक गरेको सुनिएको छैन । दाहालका पछिल्ला हरेक अभिव्यक्ति र गतिविधिमा आत्मालोचना झल्कन्छ । हिजो धेरैले तैंले गल्ती गरिस्, गर्दै छस् भन्दा पनि नसुन्ने आज अन्तिम घडीमा आएर त्यसको महसुस गर्नु सकारात्मक भए पनि ढिलो भइसकेको छ । पूर्वसहयात्रीहरूलाई पुनः एक ठाउँमा जोड्न दाहालले हदैसम्मको लचकता अपनाएर दस्तावेज प्रस्तुत गरेका छन्, त्यसलाई सबै पूर्वमाओवादी नेताहरूले बुझेर, अन्तिम पटक एक ठाउँमा आउनु नै अहिलेको आवश्यकता हो । माउ पार्टी छोडेर गएका अन्य नेताले पनि यतिका समयसम्म कुनै उपलब्धि हासिल गरेका छैनन् । त्यसैले आफ्नो अनुहार ऐनामा हेरेर आफ्नो औचित्य पुष्टि गर्न नसक्नुलाई आधार मानेर पुनः एकजुट हुनेतिर सोच्नुपर्यो । दाहालले दस्तावेजमा माफी शब्द प्रयोग नगरे पनि उनले भन्न खोजेको माफी नै हो । उनको यही भावनालाई बुझेर पूर्वमाओवादीहरू एक हुनु नै सबै माओवादीका लागि हितकर हुनेछ । अन्यथा माओवादी इतिहास बन्नेछ । सुजन देवकोटा, पालुङ्टार४, गोरखा"
विकास मोडलको चर्चा,"महेन्द्र पी लामाको नयाँ विकास मोडल किन ? लेखमा विकासको नाममा भइरहेको लुटको वर्णन गरिएको छ, जुन सायद संसारका हरेक देशको कथा हो । केन्द्रले देशको सम्पूर्ण भूगोलको विकासका लागि एकै प्रकारको खाका बनाउँछ, जुन निश्चय पनि गलत हो । कुन भूभागमा कस्तो विकास गर्नुपर्छ भन्ने आधारमै विकास योजना तय हुनुपर्छ । मधेसको विकासजस्तै पहाडमा विकास गरियो भने त्यसले काम गर्दैन । विकासको मतलब रैथाने बासिन्दालाई अझ मजबुत बनाउनु हो । उल्टै उनीहरू विस्थापित भइरहेका छन् । पर्यावरणको विनाश गरेर गरिने विकास मानवताको दुश्मन हो । लेखले मोडेल परिवर्तन गर्नुपर्छ त भनेको छ, कुनकस्तो मोडल भन्नेबारे भने चर्चा गरेको छैन । शिवशंकर यादव, छपकैया वीरगन्ज"
असुरक्षित ठूला परियोजना निर्माणस्थल,"मेलम्ची खानेपानी परियोजनापछि, एकै प्रकृतिको घटना सोलु दूधकोसी जलविद्युत् परियोजनामा दोहोरिएको छ । परियोजनाका संरचनाहरूको परीक्षणका क्रममा भएको दुर्घटना र संलग्न इन्जिनियर तथा कर्मचारीहरूको निधनबाट निर्माणस्थल सुरक्षा तथा पेसागत स्वास्थ्य र सुरक्षासम्बन्धी नियमनलाई कडाइ गर्नुपर्ने टड्कारो आवश्यकता देखिएको छ । यी दुर्घटनाहरूले निर्माण आयोजनाहरूमा पालना गर्नुपर्ने सुरक्षा मापदण्डको मात्र नभई संरचनाहरूको डिजाइन तथा निर्माण गुणस्तर सम्बन्धमा समेत प्रश्न खडा गरेको छ । जुन पानीको बहाव र पानीको परिमाणका लागि डिजाइन तथा निर्माण गरियो सोही बहाव र परिमाणको पानीले गेट तथा पाइप फुट्नु भवितव्य मात्र नहुन सक्छ ।परियोजनामा विविध प्रकारका कामहरू हुन्छन्, ती कामहरू गर्दाका जोखिम स्तर हेरेर कामहरूलाई उच्च, मध्यय र न्यून खतरापूर्ण आदि गरेर वर्गीकृत गरिएको हुन्छ र हरेक वर्गीकरणका कामहरूको जोखिम विश्लेषण गरी तिनका प्रभाव घटाउन सुरक्षाका उपायहरूसमेत पेसागत स्वास्थ्य र सुरक्षा योजना मा समावेश गरी सोहीबमोजिममा निर्माणस्थलका क्रियाकलापहरू सञ्चालन गरिनुपर्ने हुन्छ । यसका साथै सञ्चालन भइरहेका कामहरूको गुणस्तर कायम गर्न परियोजना सुरु गर्नुअगावै तयार गरिएको गुणस्तर सुनिश्चितता योजना बमोजिम हरेक संरचनाको निर्माणमा ध्यान पुर्याउनुपर्ने हुन्छ । दुवै निकै ठूला परियोजना भएकाले सुरक्षा तथा गुणस्तरसम्बन्धी आवश्यक योजनाहरू नभएको पक्कै नहोला तर त्यसको आवश्यक प्रयोग भयो भएन, ती साँच्चै दुर्घटना थिए वा सुरक्षा योजनाहरूको पूर्ण पालनाबाट दुर्घटना रोक्न सकिन्थ्यो ? यसको मिहिन अध्ययन गरी निर्माणस्थलसँग सम्बन्धित दुर्घटनाहरूलाई न्यूनीकरण गर्नु जरुरी छ । कमल प्र पौडेल, अर्जुनधारा, झापा"
महामारीपछि अर्थतन्त्रको दिशा,"कोभिड महामारीको कहर अझै बाँकी छ । दोस्रो लहरको समाप्तिसँगै महामारीको असर कम भए पनि निश्चिन्त भइहाल्ने अवस्था छैन । भ्याक्सिनको विकास, विस्तार र उपयोगिताबाट लाभ लिन सकेका कारण नेपालमा महामारी नियन्त्रणकै अवस्थामा छ । महामारीका आर्थिकसामाजिक बाछिटा भने अझै पनि उत्तिकै त्रासदीपूर्ण छन् । सामाजिक क्षेत्रमा भएको क्षति त पूर्ति गर्न सकिँदैन तर आर्थिक क्षेत्रमा भने चाँडै हामी पहिलेकै अवस्थामा पुग्न सक्नेछौं । अहिले अर्थतन्त्र लयमा फर्किन खोजेको छ । सम्भावित तेस्रो लहरको त्रासदीकै बीचमा पनि नेपाली अर्थतन्त्र फेरि एक पटक जुरमुराउन खोजेको छ । पछिल्ला महिना बैंकिङ क्षेत्रमा देखिएको तरलता अभावको जडमा पुग्ने हो भने केन्द्रीय बैंकको नीति त सहायक कारण मात्र हो, मूल कारण कर्जाको अत्यधिक माग नै हो । कर्जाको माग बढ्नु भनेको निश्चय पनि आर्थिक गतिविधि लयमा फर्कन खोज्नु नै हो ।कोभिड महामारी हाम्रा लागि अनपेक्षित भए पनि नियन्त्रणबाहिरको विषय थियो । तर, यसको क्षति न्यूनीकरणका लागि हामीले के गर्यौं र कहाँनेर कति चुक्यौं भनेर समीक्षा गर्न सकिन्छ । पहिलो चरणको लकडाउन अवधि व्यर्थैमा खेर फालेका हामीले दोस्रो चरणको लकडाउनमा भने अपेक्षा गरिएभन्दा बढी मानवीय क्षति बेहोरे पनि अर्थतन्त्रलाई चाहिँ पहिलेको जस्तै ठप्प हुन दिएनौं । यसमा सरकार र निजी क्षेत्र दुवैले पहिलो लकडाउनबाट शिक्षा लिएको देखिन्छ । अत्यावश्यकीय सेवासँगै अन्य क्षेत्र पनि मापदण्ड पालना गर्दै सञ्चालनमा आउनुले मुलुकको अर्थतन्त्रलाई भरथेग हुन सक्यो, जसका कारण धेरै उद्योग बन्द हुनबाट जोगिए र ठूलो संख्यामा रोजगारी गुम्नबाट पनि बच्यो । हामीले गम्भीर भएर आत्मसमीक्षा गर्ने हो भने कोभिडबाट क्षति अपेक्षाभन्दा कम भएको छ । यसको कारण कतिपय अवस्थामा हाम्रो सुझबुझ नै हो भने विश्व अर्थतन्त्रसँग प्रत्यक्ष नजोडिनु अर्को कारण हो ।निश्चय पनि भारत र अमेरिकाजस्ता ठूला अर्थतन्त्र भएका मुलुकले महामारीका बेला जेजस्तो सुविधाको प्याकेज ल्याए, त्यसका तुलनामा नेपाल सरकारले ल्याएको सुविधाको अंश निकै सानो छ । हाम्रो अर्थतन्त्रको आकार र राज्यका प्राथमिकता हेर्दा धेरै अपेक्षा गर्न पनि सक्दैनौं । अर्थतन्त्रको पुनरुत्थानमा राज्य सहयोगी हुन सक्यो र निजी क्षेत्रसँग सहकार्य मात्र गर्न सक्यो भने पनि उपलब्धि नै मान्नुपर्ने अवस्था छ । यस्तो बेलामा निजी क्षेत्रले उठाएका विषय र प्रस्तुत गरेका माग अक्षरशः पूरा हुन नसके पनि हाम्रो हकमा राज्यले यसबीच जे गर्यो त्यसलाई सहर्ष स्विकार्नु उचित छ । यद्यपि, कतिपय विषयमा निजी क्षेत्रमाथि अनावश्यक शंका गर्ने र आफू सुपेरियर हौं भन्ने कर्मचारीतन्त्रको मानसिकताका कारण हामीले पाउनैपर्ने सुविधा पनि पाउन सकेका छैनौं । यो हाम्रो वर्षौं पुरानो समस्या पनि हो । यसलाई राजनीतिक नेतृत्वसामु स्पष्ट र दृढतापूर्वक राख्न नसक्नु हाम्रै कमजोरीसमेत हो । कोभिड महामारीपछि राज्यले के गर्यो भन्ने प्रश्नको उत्तर खोज्नु सान्दर्भिक नै हुन्छ । महामारी सुरु हुनुअघि नै राज्यले यसको असर कम गर्ने, खास गरी वित्त नीतिका हकमा कर तिर्ने समय थप गरेर तथा मौद्रिक नीतिमार्फत पुनर्कर्जा, कर्जाको पुनःसंरचना तथा पुनर्तालिकीकरण प्याकेजले गर्दा अर्थतन्त्र ठूलो दुर्घटनामा पर्नबाट जोगिन सक्यो । पछिल्ला दुवै वर्षका बजेट, मौद्रिक नीति तथा बजेट र मौद्रिक नीतिका मध्यावधि समीक्षाहरूलाई गहिरिएर अध्ययन गर्ने हो भने यी सबै निजी क्षेत्रमैत्री व्यवस्थातर्फ उन्मुख भएका पाइन्छन् । पुनर्कर्जा तथा कर्जाको पुनर्तालिकीकरण लगायतका कतिपय सुविधा अझै पनि कार्यान्वयनमा छन् । यसरी निजी क्षेत्रका प्रतिनिधिमूलक संघसंगठनको सुझावअनुसार सरकार वित्त तथा मौद्रिक नीतिमार्फत औद्योगिक तथा व्यावसायिक क्षेत्रलाई बचाउन सफल भएको देखिन्छ । यसमा निजी क्षेत्रको दृढ इच्छाशक्ति तथा समस्यासँग जुध्न सक्ने क्षमताको विकास भएको पनि महसुस गर्न सकिन्छ । सरकारले नीतिगत रूपमा गोरेटो कोरे पनि त्यसलाई फराकिलो बनाएर गाडी गुडाउन सक्ने क्षमता भने निजी क्षेत्रमा छ भन्ने एक पटक पुनर्पुष्टि भएको छ ।महामारीले हामीलाई निश्चय नै इतिहासकै ठूलो पीडा दियो । जीवन रहे व्यवसाय गरौंला भनेर जिम्मेवार निजी क्षेत्र हात बाँधेर बस्ने अवस्था थिएन । निजी क्षेत्रका प्रतिनिधिमूलक संघसंस्थाका हामी प्रतिनिधिलाई मात्र नभई, रोजगारी सृजना गर्ने प्रत्येक उद्योगीव्यवसायीलाई आफू र आफ्नो परिवारसँगै अर्को परिवार अर्थात् व्यवसाय र व्यवसायसँग आश्रित कर्मचारी तथा मजदुरका परिवारको पनि चिन्ता हुन्छ । महामारीका बेला आफू सुरक्षित छु भनेर घरभित्रै बस्ने कि आफ्नो व्यवसायमा साथ दिएका श्रमिक र तिनीहरूका परिवारलाई पनि सुरक्षित राख्ने भन्ने सन्दर्भ सधैं पेचिलो रह्यो । महामारीयताका दुई वर्षसम्म कारोबार शून्य हुने व्यावसायिक प्रतिष्ठानले समेत कर्मचारीलाई जीविकोपार्जनका लागि नियमित रूपमा निश्चित रकम उपलब्ध गराइरहनुमा समग्र निजी क्षेत्रको भावना र व्यवहार प्रतिविम्बित भएको छ ।हामी महामारीको कठोर परीक्षामा उत्तीर्ण भएका छौं । हाम्रा पाइलाहरू फेरि अघि बढिसकेका छन्, हाम्रो अर्थतन्त्रले लय समातिसकेको छ । अब हामीले पुनः समृद्ध नेपालको सपनालाई पूरा गर्न अघि बढ्नुपर्ने अवस्था आएको छ । यसमा निःसन्देह होसियारी र जिम्मेवारी आवश्यक छ । हामीलाई अब पर्ख र हेर भन्ने सुविधा छैन । बरु यो महामारीले सिकाएका पाठहरूलाई आत्मसात् गर्दै हामी अघि बढ्न सक्छौं । महामारीले हामीलाई समयको बचत र उत्पादकत्व वृद्धिका लागि अभूतपूर्व पाठ सिकाएको छ । विगतमा भेटघाट र बैठकका लागि घण्टौं बिताउने हामी अब प्रविधिका माध्यमले सहजै जोडिन सकेका छौं र यसबाट हाम्रो समयको मात्र बचत भएको छैन, लम्बेतान निर्णय प्रक्रियाको अन्त्य भएर उत्पादकत्व वृद्धिले फड्को पनि मारिरहेको छ । निजी क्षेत्रले त यो अभ्यास सुरु गरिसकेको छ भने अब सरकारी र सार्वजनिक सेवा पनि पूर्णतः डिजिटलाइजेसन गर्नुपर्ने दबाब बढेको छ । प्रशासनिक झमेला हाम्रो कर्मचारी संयन्त्रको पर्याय बनिरहेका बेला यो त्यति सहजै सम्भव त नहोला तर असम्भव भने छैन । सरकारी कर्मचारी छनोटमा प्रविधिमैत्री र सूचना प्रविधिमा दखललाई मापदण्ड बनाउन सक्यौं भने यसबाट हामीले चाँडै लाभ पाउन सक्छौं ।महामारीपछि निजी क्षेत्र हिँड्न खोजेको छ तर उसका पाइला अपेक्षित रूपमा अघि बढ्न सकेका छैनन् । यसको गति बढाउनु आवश्यक छ । पछिल्लो समयका केही प्रतिनिधि घटना कर्जामा ब्याजदर वृद्धि, इन्धनको मूल्यवृद्धि, नीतिगत निर्णयमा ढिलाइ लगायत का कारण पनि निजी क्षेत्रका पाइला अघि बढ्न नसकेका हुन् भन्नेमा सन्देह छैन । उद्योग विभागको तथ्यांक हेर्ने हो भने चालु आर्थिक वर्षको पहिलो तीन महिनामै १ खर्ब २२ अर्ब लगानी र ८ हजार १३४ रोजगारीसहित ८७ उद्योग दर्ताका लागि आवेदन परिसकेका छन् । वैदेशिक लगानीतर्फ पनि यो अवधिमा २४ अर्ब लगानीका १०७ परियोजना स्वीकृत भएका छन्, जसबाट ७ हजार १९५ रोजगारी सृजना हुनेछन् । यो तथ्यांकबाटै स्पष्ट हुन्छ, कोभिडपछि फेरि एक पटक नेपालको औद्योगिक तथा व्यावसायिक क्षेत्र जुरमुराउन खोजेको छ । सरकारले निजी क्षेत्रको होस्टेमा हैंसे मात्र गर्ने हो भने कोभिडले गहिर्याएको अर्थतन्त्रको आलो घाउ हामीले सहजै पुर्न सक्छौं र यसलाई पहिलेभन्दा अझ सशक्त र समुन्नत रूपमा अगाडि बढाउन सक्छौं ।कोभिडले सबैभन्दा बढी प्रभाव पारेका पर्यटन र साना तथा मझौला उद्योगलाई अझै पनि नीतिगत साथसहयोगको खाँचो छ । पर्यटक आगमनको बढ्दो रफ्तारलाई लक्षित गरेर खोलिएका दर्जनौं तारे होटलका लागि पुनर्कर्जाको सुविधा सहयोगको सानो अंश मात्र भएकाले सरकारले सम्भव भएसम्म तिनीहरूका लागि अझै ठूलो राहत प्याकेज ल्याउन सक्नुपर्छ । कुल गार्हस्थ्य उत्पादन (जीडीपी) मा पर्यटनको योगदान ३ प्रतिशतभन्दा कम रहेको भन्दै नीतिनिर्माताले यसलाई उपेक्षा गर्न मिल्दैन । पर्यटन नै त्यस्तो उद्योग हो, जुन चलायमान हुनासाथ अर्थतन्त्रका अन्य अवयव पनि स्वतः क्रियाशील हुन्छन् । विदेशी मुद्राबापतको आम्दानी एकै पटक तल्लो तहसम्म पुग्ने क्षेत्र भएकाले पनि पर्यटनलाई राज्यले विशेष प्राथमिकतामा राख्नुपर्छ । पर्यटन पूर्वाधारमा मात्र नभई होटल, ट्राभल, ट्रेकिङ, एभिएसन लगायतका पर्यटनसम्बद्ध व्यवसायका लागि सरकारले केही लामो अवधिको सहुलियतपूर्ण कर्जाको व्यवस्था गर्न सके दिगो आर्थिक विकासको आधार मानिएको पर्यटन क्षेत्रले निकट भविष्यमै आशानुरूप योगदान पुर्याउन सक्नेछ । आन्तरिक पर्यटकको अहिलेको चहलपहलले नै हाम्रो भविष्य पर्यटनमा छ भन्ने देखाइसकेको यहाँनेर स्मरणीय छ ।महामारीका कारण संकटमा परेका साना तथा मझौला र घरेलु उद्योगको पुनःस्थापना अहिलेको आवश्यकता हो । सरकारकै तथ्यांकअनुसार साना तथा मझौला उद्योगहरूले जीडीपीमा २२ प्रतिशत योगदान पुर्याउँछन् र यिनले करिब १७ लाख मानिसलाई रोजगारी दिएका छन् । सरकारी निकाय (उद्योग विभाग, घरेलु तथा साना उद्योग विभाग र समिति) मा दर्ता भएका यस्ता उद्योगको संख्या ३ लाखभन्दा कम भए पनि अनौपचारिक रूपमा सञ्चालनमा रहेका यस्ता उद्योगको संख्या दोब्बरभन्दा बढी रहेको अनुमान गरिन्छ । प्रक्रियागत झन्झट र अनावश्यक दायित्व बढ्दै जाने समस्याका कारण दर्ता प्रक्रियामै नआएका लघु घरेलु उद्योगका विषयमा चिन्ता गर्नु आवश्यक छ । यी उद्योग दर्ता थिएनन्, त्यसैले बन्द भए पनि राज्यलाई नोक्सानी हुँदैन भन्ने सोचाइ गलत हो । यस्ता उद्योग करछलीका लागि नभई अज्ञानता र झमेलाका कारण दर्ता भएका थिएनन् । यिनलाई राज्यको निकायमा दर्ता गरी व्यवस्थित रूपमा सञ्चालन गरिनुपर्छ भन्नेमा सन्देह छैन । र, यिनले परम्परागत ज्ञानसीप र कलासंस्कृतिको संरक्षणसमेत गरिरहेको तथ्य स्मरण गर्ने हो भने यस्ता उद्योग राज्यका गहना हुन् र यिनलाई संरक्षण गर्नु राज्यकै दायित्व हो । यसैले कोभिड महामारीमा यस्ता उद्योग कति बन्द भए र कति संकटमा छन् भनेर राज्यले अविलम्ब खोजीनिती गर्नुपर्छ ।त्यसै पनि नेपालमा लघु घरेलु उद्योगको वित्तीय पहुँच प्रभावकारी छैन । केन्द्रीय बैंकले नै गरेको अध्ययनअनुसार पनि यस्ता उद्योग स्थापनामा पैतृक सम्पत्तिबाट ३३ प्रतिशत, आफ्नै बचतबाट २६ प्रतिशत, बैंक तथा वित्तीय संस्थाको कर्जाबाट १६ प्रतिशत, अनौपचारिक कर्जाबाट ८ प्रतिशत, विप्रेषण आयबाट ७ प्रतिशत, सहकारी संस्था कर्जाबाट ६ प्रतिशत र भेन्चर क्यापिटलबाट ०५ प्रतिशत सुरुआती लगानी जुटाउने गरेको देखिएको छ । पुँजी बजारबाट भने कसैले पनि सुरुआती लगानी जुटाउने गरेको पाइँदैन । यस्ता व्यवसायमा कर्जाको ब्याज अत्यधिक रहेका कारण पनि वित्तीय संस्थाप्रति उनीहरूको विश्वास नरहेको पाइन्छ । यसैले साना तथा मझौला उद्योगको पुनरुत्थानसँगै व्यवस्थापकीय सुधारका पाटाहरू बाँकी रहेका देखिन्छन् ।महामारीपछि अर्थतन्त्रका आधारभूत संरचनाहरू नफेरिए पनि व्यवसायको शैली भने निश्चय पनि फेरिएको छ । कम लागतसँगै उत्पादकत्व वृद्धिका लागि हामी बिस्तारै सक्षम बन्दै छौं भन्ने पनि देखिन्छ । चालु वर्षमा विश्व बैंकले ३९ प्रतिशत र एसियाली विकास बैंकले ४१ प्रतिशत आर्थिक वृद्धि हासिल हुने प्रक्षेपण गरेका छन् । यसबाट हामी निराश भइहाल्नुपर्दैन । बरु महामारीको कालो बादलभित्र चाँदीको घेरा खोज्नतर्फ हाम्रो प्रयास केन्द्रित हुनुपर्छ । नेपाली अर्थतन्त्र चाँडै पहिलेभन्दा फराकिलो आयतन र शक्तिका साथ अघि बढ्नेछ । कोभिड संकटलाई अवसरमा बदल्ने दृढ अठोट निजी क्षेत्रसँग छ, अब राज्यमा पनि यस्तै इच्छाशक्ति देखिनुपर्यो ।"
अमेरिकाचीनको आक्रामक दौड,"अमेरिकाले अफगानिस्तान मिसन पूरा नगरी फर्कनुका कारणबारे अन्तर्राष्ट्रिय राजनीतिका जानकारहरूले डोनाल्ड ट्रम्प प्रशासनकै निर्णय सार्वजनिक भएताका भेउ पाइसकेका थिए । मुख्य गरी चीनप्रति कडा नीति अख्तियार गर्नुपर्छ भन्ने रिपब्लिकन तथा डेमोक्रेट दलहरूसम्बद्ध अनुदार सिनेटरहरूले अमेरिकाले अब विश्वका सानातिना मुद्दाहरूबाट पछि हटेर चीन तथा रुससृजित चुनौतीको सामनामा शक्ति लगाउनुपर्ने आवाज उठाउँदै आएका थिए । परिस्थितिवश अमेरिकी प्रशासनले अनुदारवादीहरूकै एजेन्डालाई अख्तियार गरेको छ, चीनका सम्बन्धमा । चिनियाँ नेतृत्वले आफूहरू अमेरिकासँग सहकार्य गरेर अगाडि बढ्न चाहेको र चीनको उदयबाट विश्वमा शान्ति र समृद्धिका लागि योगदान पुग्ने कुरा पटकपटक दोहोर्याए पनि अमेरिकी प्रशासनले पछिल्लो पटक क्वाड हुँदै अकससम्म आइपुग्दा चीनप्रति आक्रामक नीति अख्तियार गर्ने प्रस्ट संकेत दिइसकेको छ । साथै हालसालैका ताइवान मामिलामा अमेरिकी गतिविधिहरूले चीनलाई थप सशंकित बनाएका छन् । यस आलेखमा चीनप्रति अमेरिकाको नयाँ कडा रणनीति एवं दुई देशबीच बढ्दो अविश्वास र तनावबारे चर्चा गर्न खोजिएको छ । केही समयअघि अमेरिकी सञ्चारमाध्यमहरूमा आएको चीनले आणविक हतियारसम्पन्न हाइपर सोनिक मिसाइल परीक्षण गरेको खबरलाई अमेरिकी रक्षा अधिकारीहरूले गम्भीर रूपमा लिए । त्यसको करिब एक हप्तापछि चिनियाँ अधिकारीहरूले उक्त समाचारको खण्डन गर्दै त्यो परीक्षण अन्तरिक्ष यानसम्बन्धी भएको प्रस्ट पारे । तर यतिमै अमेरिकी अधिकारीहरू शान्त हुन सकेनन् । चीन आक्रामक रूपमा भयानक आधुनिक हतियार परीक्षणमा लागिरहेको जिकिर गर्दै उच्च अमेरिकी रक्षा अधिकारी जनरल मार्क मिलेले चीनको गतिविधिले स्पुतनिक क्षणको नजिक पुर्याइरहेको प्रतिक्रिया दिए । जनरल मिलेको गम्भीर प्रतिक्रियाले गर्दा अब अमेरिकाचीनबीच आणविक हतियारको गुप्त होडबाजी चल्ने रक्षा विशेषज्ञहरूले आकलन गरे । विश्वकै सैन्य खर्चको करिब ३९ प्रतिशत ओगट्ने अमेरिकाले पछिल्लो दशकदेखि खास सामरिक प्रयोजनमा आवश्यक ध्यान दिन नसकेको भन्दै कतिपय अमेरिकी रक्षा विशेषज्ञहरूले आरोप पनि लगाउँदै आएका छन् । चीनले अन्तरिक्ष प्रविधिमा काम गरिरहेको भए पनि अमेरिकाले तिनलाई सैन्य प्रयोजनले हेर्ने हुनाले उसले चिनियाँ खतरा सिद्धान्तलाई प्रोपगान्डा गरिरहेको आरोप बेइजिङका रक्षा विश्लेषक पेई तोन्सु लगाउँछन् । त्यसो त अमेरिकाले आणविक हतियार प्रयोगसम्बन्धी नीतिमा संशोधन गरिरहेको र कुनै परिस्थितिमा आणविक हतियारको केही हदसम्म प्रयोग गर्न सकिने किसिमको विकल्पबारे पनि छलफल भइरहेको बताइएको छ । यो समाचार बाहिर आएपछि बेलायत, जर्मनी, फ्रान्स, जापान, अस्ट्रेलिया लगायतका अमेरिकाका साझेदारहरूले त्यस अवस्थाले आणविक खतरा बढाउने भन्दै आपत्ति जनाएका छन् । क्वाडका केही कार्यक्रमले विश्वमञ्च तातिरहेकै अवस्थामा गत सेप्टेम्बरमा अमेरिका, अस्ट्रेलिया र बेलायतले नयाँ सुरक्षा समझदारी गर्दै अकस गठबन्धनको घोषणा गरे । चिनियाँ अधिकारीहरूले यो नयाँ समझदारी अनुत्तरदायी भएको र यसले पश्चिमा विश्वप्रति नै शंका एवं प्रश्नहरू उब्जाउने, क्षेत्रीय शान्ति तथा स्थिरतामा असर गर्ने र हतियारको होडबाजी बढाउने टिप्पणी गरे । अस्ट्रेलियाले फ्रान्ससँगको अर्बौं डलरको डिजेल इलेक्ट्रिक पनडुब्बी खरिद सम्झौता एकपक्षीय रूपमा रद्द गरी आणविक हतियारलैस पनडुब्बी अमेरिकाबाट खरिद गर्ने सम्झौता गरेपछि फ्रान्स क्रुद्ध मात्र बनेन, अकस सदस्यहरूलाई मित्रवत् सम्बन्धमा विश्वासघात गरेको आरोपसमेत लगायो । अकसका नाममा पश्चिमा जगत् विभाजितजस्तो देखिए पनि यो क्षणिक मात्र भएको चिनियाँ विश्लेषकहरू बताउँछन् । अस्ट्रेलियालाई आणविक हतियारसम्पन्न बनाएर अमेरिकाले चीनतर्फ लक्षित गर्न खोजेकामा शंका छैन । चीनलाई प्रत्यक्ष टार्गेट गरिएको इन्डोप्यासिफिक रणनीतिमा अस्ट्रेलियाको भूमिकाबारे पेन्टागनका अधिकारीहरू पूर्ण जानकार छन् । यस रणनीतिअनुसार चीन र अस्ट्रेलियाबीच सन् २०२० को मध्यबाट चरम फाटो ल्याएर अमेरिकाले एउटा रणनीतिक लाभ लिइसकेको छ । बेलायती राजनीतिशास्त्री मार्क लियोनार्डको टिप्पणी छ पनडुब्बी मुद्दामा अनावश्यक प्रतिस्पर्धा बढाउनुभन्दा अमेरिका, बेलायत लगायतका सबल लोकतान्त्रिक मुलुकहरूले बृहत् समझदारी गरेर डिजिटल अर्थतन्त्र, व्यापार, प्रविधि, जलवायु परिवर्तनजस्ता क्षेत्रमा सहकार्य गरेर अगाडि बढे यसले धेरै चुनौतीलाई सम्बोधन गर्न सक्छ । अफगानिस्तानबाट फिर्ता भएको अमेरिकाले यतिखेर चीनको ताइवान मुद्दालाई रणनीतिक रूपमा गरम बनाइरहेको छ । ताइवान मुद्दालाई लिएर अमेरिका र चीनबीच पछिल्लो पटक बढिरहेको तनावलाई इंगित गर्दै द इकोनोमिस्ट पत्रिकाले ताइवान जलडमरु क्षेत्रलाई धरतीकै सबैभन्दा खतरनाक स्थान भनेको छ । अमेरिकाले एकचीननीति लाई नै निरन्तरता दिए ताइवान मामिलामा चीनले यथास्थितिलाई नै स्वीकार गर्ने रिचार्ड हस लगायतका उदार अमेरिकी विज्ञहरूको सुझाव छ । तर अनुदारवादीहरूचाहिँ चीनलाई अहिलेदेखि नै ताइवान मामिलामा सैन्य प्रतिकारको धम्की दिनुपर्ने अडान राख्छन् । उता चिनियाँ नेतृत्वचाहिँ सकभर शान्तिपूर्ण रूपमा, त्यसो हुन नसके बलप्रयोगबाट भए पनि ताइवानलाई आफूमा मिलाएर एकीकरण टुंग्याउनुपर्ने मनस्थितिमा पुगिसकेको छ । चीन अब ताइवान मामिलामा लामो समय पर्खिन नसक्ने संकेत पनि बेइजिङका पछिल्ला तयारीहरूबाट बुझ्न सकिन्छ । ताइवान मामिलामा अमेरिकी प्रशासनले रणनीतिक अस्पष्टता को नीति परित्याग गरेको हो वा होइन भन्नेमा पनि अन्योल छ । केही दिनअघि सीएनएनसँगको कुराकानीमा राष्ट्रपति जो बाइडेनले यसबारे खुलेर जवाफ दिएनन् । बेइजिङचाहिँ के कुरामा प्रस्ट छ भने, ताइवानलाई आफूले मूल भूमिमा समाहित गरेमा अमेरिका कुनै न कुनै रूपमा प्रतिकारमा आउनेछ र त्यो अवस्थालाई आकलन गरेर तयारीका साथ प्रस्तुत हुनु जरुरी छ । ट्रम्प प्रशासनले चीनलाई कमजोर बनाउने योजनाका साथ रुसलाई नजिक ल्याउने प्रयास गरेको थियो । तर अमेरिकी रणनीतिलाई गतिलोसँग बुझेका भ्लादिमिर पुटिनले ट्रम्पसँग वार्ताका लागि सदा लचिलो छु भन्ने भान पारिरहे पनि अमेरिकी रणनीति सफल हुन दिएनन् । चीन र रुसबीच मित्रवत् सम्बन्ध रहे पनि यी दुई देश गठबन्धनमा छैनन् । मित्रवत् सम्बन्ध नै काफी छ, गठबन्धन निर्माण गर्नु जरुरी छैन भन्ने गरेका छन् रुसी नेताहरूले । रुस र चीनका लागि अहिलेको गम्भीर चुनौती आक्रामक अमेरिका र उसका विभिन्न गठबन्धन निर्माण लगायतका गतिविधि भएको साउथ इस्टर्न नर्वे विश्वविद्यालयका प्राध्यापक ग्लेन डिसेन टिप्पणी गर्छन् । नेटोका अधिकारीहरू चीन र रुसलाई फरकभन्दा एउटै चुनौतीका रूपमा लिएर सम्बोधन गर्नुपर्ने जिकिर गर्छन् भने, चीन र रुसी अधिकारीहरू पनि आफूहरूसँग मुकाबिला गर्ने अवस्थामा अमेरिका नेतृत्वको पश्चिमा गठबन्धन एकीकृत रूपमा प्रस्तुत हुनेमा द्विविधामा छैनन्, भलै केही एजेन्डामा पश्चिमा शक्तिहरूबीच आपसी मनमुटाव वा टकराव नै किन नहोस् । अमेरिकी तथा चिनियाँ राष्ट्रपतिबीचको हालैको भर्चुअल वार्ताका क्रममा विश्वले भोगिरहेका साझा चुनौतीहरूलाई सम्बोधन गर्न सहकार्य गरेर अगाडि बढ्ने सहमति भएको थियो । साथै चिनियाँ राष्ट्रपति सी चिनफिङले ताइवान मामिलामा अमेरिकालाई टाढै बस्न र अन्यथा विनाशकारी अवस्था निम्तिने चेतावनी घुमाउरो किसिमले दिएका छन् । तर डेमोक्रेसी समिट बाट केही उत्साहित बाइडेन प्रशासनचाहिँ चीनलाई उत्तेजित पार्ने एकपछि अर्को क्रियाकलापमै व्यस्त रहेको भान हुन्छ । बाइडेनले चीनसँग उच्चस्तरको प्रतिस्पर्धा सुरु भइसकेको स्विकारेका छन् । बाइडेनको निर्देशनअनुसार गत जुनमा रक्षामन्त्री लोयड अस्टिनले अघिल्ला दुई राष्ट्रपतिले चीन सम्बन्धमा लिएका रणनीतिहरूको अध्ययन गरी नयाँ रणनीति र प्रविधि निर्माणमा जुटेको जानकारी दिएका थिए । विश्लेषक पिटर मार्टिन चीनसँग युद्धमा जानुपर्ने अवस्थामा अमेरिकालाई आफूसँग धेरै शक्तिशाली मित्रहरू छन् भन्ने लागे पनि वास्तविक परिस्थिति सहज नभएको बताउँछन् । अमेरिकी कंग्रेसअन्तर्गतको सशस्त्र समितिका सभापति एडम स्मिथ अमेरिकाका मित्रराष्ट्रहरूसँग चीनलाई कसरी सम्बोधन गर्ने भन्ने सम्बन्धमा समझदारी गरेर अगाडि बढ्नुको विकल्प नभएको धारणा राख्छन् । चीनसँगको अमेरिकाको वर्तमान तनाव शीतयुद्धकालको भन्दा बहुआयामिक, जटिल र मुद्दागत रूपमा पनि निकै जेलिएको उनी स्वीकार गर्छन् । गत महिना सीआर्ईएले चाइना मिसन सेन्टर स्थापना गर्दै अमेरिकाका लागि एक्काइसौं शताब्दीको बृहत् चुनौती सामना गर्न लागिपर्ने डाइरेक्टर विलियम बर्न्सले सार्वजनिक गरे । चिनियाँ सञ्चारमाध्यमहरूले उल्लेख गरेअनुसार, सेन्टरले यतिखेर चिनियाँ मन्डारिन भाषा मात्र होइन, यसका विभिन्न स्थानका लवजमा पोख्तहरूलाई नियुक्ति दिइरहेको छ । चिनियाँ विदेश मन्त्रालयका प्रवक्ता चाओ लिचियनले अमेरिकी एजेन्सीको उक्त क्रियाकलापबारे टिप्पणी गर्दै शीतयुद्धकालीन मनोविज्ञानको परित्याग गर्न र दुई मुलुकबीचको सम्बन्धमा आँच आउने गतिविधिहरू नगर्न आग्रह गरेका छन् । चिनियाँ विज्ञहरू चीनको तीव्र उदयबाट आत्तिएको अमेरिकाले चीनलाई कमजोर बनाउन अनेक मोर्चाबाट प्रयास गर्ने भएकाले यथोचित तयारीका साथ चिनियाँ नेतृत्व प्रस्तुत हुनुपर्ने तर्क गर्छन् । साढे चार दशकअगाडि आफ्नै सुरुआती प्रयत्नबाट चीनसँग सम्बन्ध सुधार गर्दै सहकार्य अगाडि बढाएको अमेरिका यतिखेर चीनको आर्थिक, प्राविधिक एवं सैन्य क्षमता देखेर अतालिनु कदापि सकारात्मक होइन । सिंगापुरका कूटनीतिज्ञ किशोर महबुवानीका भनाइमा, अमेरिका सन् २००१ यता आतंकवादविरुद्धको युद्धमा जकडिरहनु नै चीनका लागि ठूलो उपहार थियो । पछिल्लो दुई दशक अमेरिका युद्धमा होमिइरहँदा चीनचाहिँ खर्बौं डलरको व्यापार गरिरहेको थियो र अमेरिकालाई खास चुनौती कताबाट आइरहेको छ भन्ने पत्तै भएन भन्ने कूटनीतिज्ञ महबुवानीको टिप्पणी छ । अमेरिकामा यतिखेर चीन मामिलाका एक थरी विज्ञहरू चीन उदयको समय सकिएको र चीनले सपना देखेअनुसार अब प्रगति हासिल गर्न नसक्ने ठोकुवा गर्छन् । यो पंक्तिमा विश्लेषकहरू माइकल बेक्ली, हल ब्रान्ड लगायतका छन् । जनसांख्यिक असन्तुलन, प्राकृतिक स्रोतको अभाव, बढ्दो आर्थिक जटिलता, भूराजनीतिक असन्तुलन, बाह्य घेराबन्दी लगायतका गम्भीर बन्दै गएका समस्याले गर्दा चीन अब चाँडो दौडिनै नसक्ने उनीहरूको दाबी छ । चीनमा आन्तरिक जटिलता पहिलेभन्दा बढ्दै गएको चिनियाँ विज्ञहरू पनि स्वीकार गर्छन्, तर यसको अर्थ पश्चिमा शक्तिहरू हरहिसाबले ठीक छन् र समस्या चीनमा मात्र छ भन्ने होइन । असमानता, आन्तरिक असुरक्षा, राजनीतिक रूपमा चरम विभाजन र उग्रपन्थीहरूको बढ्दो गतिविधि जस्ता कारणले पनि अमेरिकासमेत कम समस्याहरूबाट गुज्रिरहेको छैन । तर अमेरिकीहरू आफ्नातिरको फोहोर सफा गर्नुभन्दा अरूतिर औंला बढी तेर्स्याउँछन् ।ताइवान टापुमा अमेरिका पछिल्लो पटक बढ्ता केन्द्रित हुन लागेपछि चीनले चेतावनीस्वरूप ताइवानको हवाई क्षेत्रमा दर्जनौं युद्धक विमान पठायो । खासमा यो चेतावनी अमेरिकालाई उसले ताइवानको सुरक्षा गर्न सक्नेछैन भन्ने सन्देशका लागि दिइएको रक्षाविद्हरू बताउँछन् । ताइवान चीनको सम्प्रभुताभित्रको अभिन्न अंग हो । अमेरिकाले हालसम्मको एकचीननीतिअनुसार नै यो वास्तविकतालाई स्विकारेको छ र उसले रणनीतिक अस्पष्टताअनुसार चीनलाई भ्रममा राख्दै आएको पनि सही हो । तर अमेरिकी उक्साहटमा ताइवानले स्वतन्त्रता घोषणा गर्यो भने युद्ध अवश्यंभावी छ एवं यो स्थितिले अमेरिका र चीन भयानक युद्धमा पुग्ने चेतावनी ताइवान मामिलाका जानकारहरूले दिएका छन् । ताइवान त के, पूर्वी एसियामै अमेरिकालाई चीनसँग युद्ध सहज नहुने अमेरिकी प्रशान्त क्षेत्रका पूर्वकमान्डरहरूले चेतावनी दिइसकेका छन् । अकस गठबन्धन निर्माणको खास उद्देश्य पनि साझेदार मुलुकहरूलाई चीनको आक्रमण निस्तेज पार्न सक्ने अवस्थामा तयार राख्नु हो । अन्तर्राष्ट्रिय राजनीतिक वैज्ञानिकहरूले चीनलाई अझै उदाउँदो शक्ति भनेर विश्लेषण गरे पनि अमेरिकी नीतिनिर्माताहरूचाहिँ चीनलाई उदाइसकेको एक सुदृढ शक्ति स्विकार्छन्, जो विद्यमान विश्व व्यवस्थामा परिवर्तन गर्न उद्यत छ । चीनले नयाँ विश्व व्यवस्थाको वकालत त गर्दै आएको छ तर यो अमेरिका वा उसका साझेदार मुलुकहरूविरुद्ध नभई विश्वका सबै सभ्यता, विचारधारा, प्रणाली र मूल्यमान्यता अटाउने अनि सबैलाई सम्मान गर्ने किसिमको हुने प्रस्ट पनि पार्दै आएको छ । अमेरिकाले गलत नीतिहरूलाई सच्याएर दुई देशका राष्ट्रप्रमुखबीच भएका वार्ताका आधारमा सम्बन्धलाई प्रगाढ बनाउनुपर्नेमा चीनले जोड दिँदै आएको छ । बताइएअनुसार अहिलेसम्म अमेरिकी कंग्रेसमा चीनविरोधी तीन सयभन्दा बढी विधेयक पेस भएका छन् । साथै अमेरिकाले नौ सयभन्दा बढी चिनियाँ संस्था एवं उच्च अधिकारीहरूलाई एकपक्षीय रूपमा प्रतिबन्ध लगाएको छ । अमेरिकामा स्थापना भएका कन्फुसियस सेन्टरहरूमध्ये कतिपयलाई बन्द गरिएको छ भने कतिपयमाथि निगरानी बढाइएको छ । चिनियाँ विदेशमन्त्रीले करिब पाँच दशकयता सुमधुर बन्दै गएको सम्बन्धमा दखल नपुर्याई एकचीननीतिमै प्रतिबद्ध भएर सहकार्यलाई थप बढाउन अमेरिकी समकक्षीसँग आग्रह गरेका छन् । नेताहरूबीचको भेटमा एउटा कुरा र बाहिर अर्को कुरा नगर्न पनि उनले सचेत गराएका छन् । चीनले यसै वर्षको मध्यतिरदेखि साझा समृद्धि नीतिलाई कार्यान्वयनमा ल्याई व्यापक आन्तरिक सुधारहरू गरिरहेको छ । समृद्ध चीनका नागरिकले समान रूपमा अवसर पाऊन् र असमानता तथा बेमेलजस्ता पुँजीवादी अमेरिकाले भोगिरहेका समस्याहरू भोग्न नपरोस् भन्ने चिनियाँ नेतृत्वको चाहना देखिन्छ । चीनमाथि अमेरिकी नेतृत्वमा बाह्य दबाब बढ्न लागेपछि चीन थप आन्तरिक सुधारसहित धेरै हदसम्म आत्मनिर्भर मुलुक बन्न चाहेको बुझ्न सकिन्छ । चीनको डुअल सर्कुलेसन रणनीति पनि यसैअनुसार कार्यान्वयनमा ल्याइएको हो । आतंकवाद, जलवायु परिवर्तन, गरिबी, असमान व्यापार, विविध द्वन्द्व, खाद्य तथा पानीको सुरक्षा, कोभिड१९ सृजित समस्याजस्ता वर्तमान विश्वका साझा चुनैतीहरूसँग जुध्न अमेरिका तथा चीनबीच सहकार्यको झन् बढी खाँचो छ । यी दुवै मुलुक आर्थिकप्राविधिक मामिलासहित पहुँच र स्रोत परिचालन सबैमा अग्रणी छन् । विश्वमा नयाँ शीतयुद्धको थालनी गर्ने वा चीनको समृद्धिलाई स्वीकार गरी विश्वमा शान्ति र विकासका लागि हातेमालो गरेर योगदान गर्ने भन्ने कुरा अब अमेरिकाको हातमा छ । हिजो सहकार्य गर्दै आएको तर अहिले चीनले आफूलाई उछिन्न लाग्यो भनेर अमेरिका क्वाड, फाइभ आइज, अकसजस्ता नयाँनयाँ गठबन्धन निर्माणमा लाग्छ भने निश्चित रूपमा यसले भयानक युद्धको माहोल सृजना गर्नेछ । अमेरिकाप्रति विश्वजनमत पनि खुम्चिँदै जानेछ । अमेरिकाका पूर्वविदेशमन्त्री हेनरी किसिन्जरले सुझाव दिएअनुसार, जसरी कठिन समयमा पनि अमेरिकाचीनबीच सन् १९७० को दशकमा सहकार्यको वातावरण तयार भएको थियो र त्यसले धेरै सकारात्मक परिणामहरू पनि दियो, त्यसरी नै अहिले पुनः दुई मुलुकबीच परिणाममुखी समझदारी गरेर युद्धलाई टार्नुका साथै दुई मुलुक र विश्वसमुदायले नै लाभ हासिल गर्ने किसिमले अगाडि बढ्नुपर्छ । अबको अमेरिकाचीन सम्बन्ध, सहकार्य वा तनावजस्ता अवस्थाहरूको आयतनले नै विश्व राजनीति, शक्ति सन्तुलन र अन्तर्राष्ट्रिय प्रणालीको स्थितिलाई निर्देश गर्नेछ । शर्मा चीनको सिचुवान प्रान्तस्थित लसान नर्मल विश्वविद्यालयका सहप्राध्यापक एवं सेन्टर फर ट्रान्सहिमालय स्टडिजका सिनियर रिसर्च फेलो हुन् ।"
राष्ट्रिय मेलमिलाप र बीपीका आखिरी वर्षहरू,"विनाकुनै इजलास राजाले अभियुक्त बनाएर राखेको आठ वर्ष लामो काराबासबाट मुक्तिपश्चात् बीपी कोइरालाले अप्रिय निर्णय गर्नुपर्यो, भारत निर्वासनको । अनिश्चितता र अन्योलका बीच गरिएको निर्णय थियो त्यो । ती आठ वर्षमा राजा महेन्द्रको ठाउँमा उनका छोरा वीरेन्द्र गद्दीनसीन भएका मात्र थिएनन्, घरेलु र अन्तर्राष्ट्रिय राजनीतिमा व्यापक बदलावसमेत आएको थियो । बीपीले त्यही तथ्यलाई हृदयंगम गरी २०३३ पुस १६ गते राष्ट्रिय मेलमिलापको आह्वान गर्दै स्वदेश फर्कने निर्णय गरेका थिए । बीपीले जुन कारणले जोसँग मेलमिलापका लागि आह्वान गरेका थिए, त्यसपछि उनी बाँचुन्जेल अर्थात् २०३९ सालसम्म राष्ट्रिय मेलमिलापका छ वर्षमा केके भयो र उनले राष्ट्रिय मेलमिलापलाई कसरी हेरेका थिए भन्ने सन्दर्भमा यो आलेख केन्द्रित रहनेछ ।राष्ट्रिय मेलमिलापको आह्वानलाई बुझ्नका लागि बीपीले पार्टी कार्यकर्ताहरूलाई पठाएको अडियो टेपको उतार हामीले स्वदेश फर्कने निर्णय किन गर्यौं शीर्षक लेख र बीपीले अदालतमा दिएको बयानलाई मनन गर्नु जरुरी छ । त्यस्तै उनको महत्त्वपूर्ण पुस्तक राजा, राष्ट्रियता र राजनीति मा संगृहीत राष्ट्रिय मेलमिलापका पाँच वर्ष शीर्षक लेख पनि पढ्न जरुरी छ ।बीपीका अनुसार, कुनै पनि राष्ट्रनिर्माणका तीनवटा चरण हुन्छन् । पहिलो, राष्ट्रिय एकीकरणÙ दोस्रो, प्रजातान्त्रिक अधिकारहरूको विस्तार, र तेस्रो, आर्थिक विकास । २००७ सालको जनक्रान्तिले प्रजातान्त्रिक अधिकारको विस्तार र आर्थिक विकासका लागि मार्गप्रशस्त गरेको थियो । तर २०१७ सालमा राजा महेन्द्रले जुन कदम चाले, त्यसले राष्ट्रिय एकताको भावनामा खलल पुर्याउँदै बाँकी दुई पक्षमा पनि गम्भीर आघात पुर्याएको थियो । आजपर्यन्त पनि नेपाली राजनीति ती समस्यासँग जुझिरहेको छ । पहिचानको मुद्दा भावनात्मक एकीकरणसँग जोडिएको छ । प्रजातान्त्रिक अधिकारको विस्तारलाई संविधान संशोधनसँग जोडेर हेर्न सकिन्छ । आर्थिक विकासको कुरा यसै पनि स्पष्ट छ ।बीपीले राष्ट्रिय मेलमिलापको आह्वान गर्दा यी तीनै पक्षलाई प्रधानता दिएका थिए । उनले प्रजातन्त्र, राष्ट्रियता र समाजवाद अर्थात् आर्थिक विकासलाई तीनपाटे सिसा मानेका थिए र तत्कालीन कार्यक्रमलाई, ज्यामितीय रूपमा भन्नुपर्दा, त्रिकोणात्मक संघर्ष का रूपमा लिएका थिए ।बीपीले भनेका थिए बेलायतमा राजनीति गर्नेले चुनाव हार्ने जोखिम लिनुपर्छ । भारतमा लागेको संकटकालतर्फ इंगित गर्दै उनले भनेका थिए भारतमा राजनीति गर्नेले जेलको जोखिम लिनुपर्छ । र, नेपालमा रहेको तानाशाहीतर्फ संकेत गर्दै उनले भनेका थिए नेपालमा राजनीति गर्नेले ज्यानको जोखिम लिनुपर्छ र त्यो उनलाई बिनासर्त मन्जुर थियो । सात सालको क्रान्तिमा विराटनगरको मोर्चामा अग्रभागमा लडेका बीपीका लागि आफ्नो जीवन दाउमा लगाउनु असामान्य थिएन । उनले सहजतापूर्वक आँट गरेर नेपालमा आफूविरुद्ध राजद्रोहका सातवटा मुद्दाको सामना गर्न तयार हुँदै नेपाल फर्कने निर्णय गरेका थिए । सात सालको क्रान्तिमा बडाहाकिमको निवास कब्जा गर्ने क्रममा कसरी मृत्युको मुखबाट बीपी बचेका थिए भन्ने कुरा भोला चटर्जीको पुस्तक अ स्टडी अफ रिसेन्ट नेपलिज पोलिटिक्स मा समेत पढ्न सकिन्छ ।नेपालजस्तो सामरिक अवस्थितिमा रहेको देशलाई विश्वको सामरिक सन्तुलनमा देखा पर्ने बदलावले प्रत्यक्षअप्रत्यक्ष प्रभाव पार्छ नै । सन् १९७० को दशकमा भियतनामबाट अमेरिकी सेना फिर्ता भएपछि एसियामा शीतयुद्धको केन्द्र दक्षिणपूर्वी एसियाबाट दक्षिण एसिया बन्न पुगेको थियो । भारतमा सिक्किमको विलय र पाकिस्तानबाट बंगलादेश टुक्रिएर नयाँ राज्य बन्नुको परिणामलाई त्यही परिप्रेक्ष्यमा हेर्नुपर्छ । बीपीले यही परिप्रेक्ष्यमा नेपालमा राष्ट्रियताको संकट देखेका थिए । बीपीलाई राष्ट्रियअन्तर्राष्ट्रिय परिचय दिएको नेपाल राष्ट्रको जीवनमा आइपरेको राष्ट्रियताको संकट र त्यो संकट निवारणका लागि एउटा व्यक्तिका रूपमा उनले गर्न सक्ने बलिदान उनको दैहिक जीवनको अस्तित्वभन्दा ठूलो विषय थियो । ग्रिक दार्शनिक सुकरातलाई राजद्रोहको अभियोग लाग्यो । उनले सफाइको मौका त पाए तर तत्कालीन कानुनअनुसार दण्डित हुनबाट जोगिन सकेनन् । शुभचिन्तकहरूले उनलाई एथेन्स राज्यबाट भाग्ने सल्लाहसमेत दिए । भागेमा ज्यान बच्न सक्थ्यो तर सुकरातले जुन राज्यले उनलाई त्यति ठूलो मान र सम्मान दियो, जुन राज्यको कानुन अन्तर्गत उनले प्रतिष्ठा कमाए, त्यही राज्यले उनलाई अभियुक्त घोषणा गर्दा सहर्ष त्यो अभियोगउपरको कानुनी फैसलालाई शिरोपर गरे । त्यसैले आज पनि सुकरातको बलिदानको दुनियाँभर चर्चा भइराख्छ । सुकरात भागेका भए केही वर्ष बढी अवश्य बाँच्ने थिए होलान् तर राज्यप्रतिको उनको विश्वास सम्झनायोग्य रहने थिएन ।नेपालको राष्ट्रियता संकटमा पर्दा बीपी निर्वासनमा थिए, उनको भौतिक शरीर सुरक्षित थियो, तर उनलाई त्यो असहज परिस्थिति स्वीकार थिएन । उनले आफ्ना साथीहरूसँग सल्लाह गरे र तत्काल दुस्साहसी निर्णय गर्दै नेपाल फर्किए । फाँसीमा चढ्नु नपरे पनि बीपीको नेपाल आगमन नेपाली इतिहासको सुकरात क्षण अवश्य हो । राजाको फाँसीमा चढ्न आएका बीपीले उल्टो राजसंस्थालाई इतिहासको इजलासमा खडा गर्न सक्षम भएर सफाइ पाएका थिए । बीपीको निर्वासनसँगै नेपालमा पनि जनताको पक्ष, प्रजातन्त्रको पक्ष निर्वासनमा पुगेको थियो । राजनीतिक दलहरू प्रतिबन्धित भइसकेपछि दुईतिहाइ मतप्राप्त राजनीतिक दलका कार्यकर्ताहरू निर्वासनमा जान बाध्य भएका थिए । जब राष्ट्रको जीवनमा अस्तित्वको खतरा आयो, त्यति बेला प्रजातन्त्रको लडाइँ गौण हो भनेर बीपीले नेपाल फर्कने निर्णय गरेका थिए । लगत्तै नेपाल आएका बीपीलाई हवाई अड्डाबाटै गिरफ्तार गरेर सुन्दरीजलको कारागारमा लगियो, जहाँबाट आठ वर्षअगाडि रिहा गरिएको थियो । त्यसपछि मात्र बीपीले न्यायालयमा उभिने मौका पाए । स्मरण रहोस्, बीपीले २०१७ सालको कु पश्चात् पहिलो पटक अदालतको सामना गर्दै थिए । इजलासबाट उनले त्यो अवसरलाई सातसाले क्रान्तिको महिमा स्थापित गर्न एवं प्रजातन्त्र, राष्ट्रियता, जनाधिकार र प्रजातान्त्रिक समाजवादको महत्त्व उजागर गर्न उपयोग गरे । बीपी कायर आतंकवादी थिएनन्, शुद्ध राजनीतिक विद्रोही थिए र राजनीतिमा सम्पूर्ण क्रान्तिका पक्षमा थिए । त्यसैले उनले अदालतमा दिएको बयान पढ्नेको मथिंगल अहिले पनि हल्लिने गर्छ । उनले जनअधिकारको विराटता पहिल्याउँदै दार्शनिक आधार किटेर बयान दिएका थिए । एक पटक दान गरेको वस्तु त्यो पाएको व्यक्तिबाट अपहरण गरेर, छिनेर लिन नमिलेझैं राजाले दानपूर्वक दिएको संविधान र प्रजातान्त्रिक व्यवस्थालाई छिनेर लिन मिल्दैन भन्दै उनले प्रजातान्त्रिक व्यवस्थाको बचाउ गरेका छन् । उनले राजसंस्थासँग समर्पण गर्ने कुरा गरेका छैनन् । उनले प्रस्ट भनेका थिए, मैले प्रजातान्त्रिक राजा मान्दछु अर्थात् कानुन अधीनस्थ राजा मान्दछु । कानुनभन्दा माथि रहने राजा मलाई स्वीकार छैन । आजका कथित राजावादीहरूले यी कुराको हेक्का राख्नुपर्छ । सात सालको क्रान्तिका क्रममा नेपालमा दुई राजा रहेको उदाहरण दिँदै उनले भनेका थिए, राजा ज्ञानेन्द्रसँग सबै कुरा थियो तर जनताको समर्थन थिएन । राजा त्रिभुवनसँग केही पनि थिएन, उनी निर्वासनमा थिए तर उनीसँग जनताको समर्थन थियो, त्यसैले भगुवा राजाको महत्त्व भयो । राणाहरूले गद्दीमा राखेको राजा ज्ञानेन्द्रको कुनै औचित्य साबित हुन सकेन । राजा जनसमर्थनको कसीमा उत्रनुपर्छ र त्यो प्रजातान्त्रिक विधिमा अडिएको हुनुपर्छ । संवैधानिक राजा बारबार तानाशाहीमा उत्रेपछि जनताको पक्ष गणतन्त्रमा जान्छजान्छ । यो प्रकृतिको नियम हो, राजनीतिशास्त्रको सामान्य व्याकरण हो । बीपीले अदालतबाट सफाइ पाइहालिन्छ कि भनेर आफ्नो सिद्धान्त विचार र निष्ठाको सौदाबाजी गरेनन् । त्यसको ठीक उल्टो, तिनलाई अझै दृढ अठोटका साथ बचाउ गरे । बीपीले राजासँग आफ्नो घाँटी जोडिएको छ भनेको सन्दर्भको ज्यादा चर्चा पनि भयो तर उनले घाँटी जोड्न चाहेको राजा संवैधानिक थियो, तानाशाही राजा किमार्थ थिएन । राजालाई देखाएर राज्यशक्तिको दोहन गर्दै विदेशी शक्तिको इसारामा चल्नेहरूले बीपीले बिनासर्त राजा मान्छन् भनेर गलत व्याख्या गरे । बीपीले प्रस्टसँग भनेका थिए, राजाले जुन उद्देश्यका साथ २०१७ सालको कदम चालेका थिए, त्यसबाट उनको हात अलग परेको छ, राजा पंगु भएका छन् । राष्ट्रिय मेलको आह्वान गरेर राजासँग मिलाप गर्न खोज्दा बीपीलाई जहाँजहाँ जसले अवरोध गरे, ती चाहिँ अराष्ट्रिय तत्त्व थिए । बीपीको स्वमूल्यांकनमा राष्ट्रिय मेलमिलापका पाँच वर्ष अर्धसफलताका वर्षहरू थिए । दरबार अझै त्यो स्वार्थी तत्त्वको घेराबाट मुक्त भएको थिएन तर जनताले बीपीले संकेत गरेको राजनीतिक पाठ हृदयंगम गर्न थालिसकेका थिए । जनमतसंग्रहले जनअधिकारका लागि बाटो प्रशस्त गरेको थियो तर त्यसको परिणामपश्चात् संविधान संशोधनका नाममा थप कडाइका साथ जनअधिकार निमोठ्ने कोसिस गरियो । नेपाललाई अन्तर्राष्ट्रिय गोटी बनाउन उद्यत तत्त्व बीपीको नेपाल आगमनसँगै प्रजातन्त्र र जनअधिकारको लडाइँमा छायामा पर्न पुग्यो र नेपाली राष्ट्रियतामा आँच आउन पाएन । राष्ट्रिय राजनीतिको संकथन नै बदलियो । राजाको आड लागेर विदेशीको सेवा गर्ने त्यो जनविरोधी तत्त्व बिस्तारै निस्तेज भएर गयो ।राष्ट्रिय मेलमिलापको नीति, मदनमणि दीक्षितले समीक्षा साप्ताहिकमा आरोप लगाएको जस्तो, अमेरिकी वा देशीविदेशी षड्यन्त्र थिएनÙ यो त नेपाली माटो र सुगन्धबाट निःसृत, राजनेताले देशवासीका नाममा गरेको हृदयदेखिको संवाद थियो । राष्ट्रिय मेलमिलापको अपिल अझै पनि राष्ट्रवादी तत्त्वहरूलाई गोलबद्ध गराएर देशलाई विकास र समृद्धिको युगमा पुर्याउने सन्देश जनजनमा झंकृत गराउन सफल छ । भावनात्मकभन्दा व्यावहारिक एकता वा एकीकरण, संविधान संशोधन र समुन्नत नेपाल चाहने जोकोहीका लागि राष्ट्रिय मेलमिलाप एउटा प्रस्थानविन्दु बन्न पुगेको छ । ४५ औं मेलमिलाप दिवसको सबैलाई शुभकामना १"
भारतमा थप २ खोपलाई अनुमति,"नयाँदिल्ली (एजेन्सी) कोभिड१९ को नयाँ भेरिएन्ट ओमिक्रोनको संक्रमण तीव्र बनिरहेका बेला भारतले दुई नयाँ खोपलाई अनुमति दिएको छ । सिरम इन्स्टिच्युट अफ इन्डियाद्वारा निर्मित कोभोभ्याक्स र बायोलोजिकल ईले बनाएको कोर्बेभ्याक्सलाई आपत्कालीन प्रयोगका लागि अनुमति दिइएको हो । पछिल्लो निर्णयसँगै भारत सरकारको मान्यता पाएको कोभिडविरुद्धका खोपको संख्या ८ पुगेको छ । तीमध्ये तीनवटा खोप भारतमा बनेका हुन् ।भारतीय स्वास्थ्य तथा परिवार कल्याण मन्त्रालयका अनुसार बुधबार साँझसम्म भारतमा १ अर्ब ४३ डोज कोभिडविरुद्धको खोप दिइसकिएको छ । भारतले सन् २०२१ को अन्त्यसम्म्मा सबै नागरिकलाई खोप दिइसक्ने लक्ष्य लिएको थियो, तर त्यो सम्भव नहुने देखिएको छ । खोप लिन योग्य ६२ प्रतिशत नागरिकले मात्रै पूर्ण मात्रा खोप पाएका छन् । खोपको एक मात्रा मात्र लगाउने ९० प्रतिशतभन्दा बढी छन् । भारतीय प्रधानमन्त्री नरेन्द्र मोदीले स्वास्थ्यकर्मी, अग्रपंक्तिमा खटिएका तथा ६० वर्ष उमेर नाघेकालाई जनवरी १० देखि बुस्टर डोज दिइने घोषणा गरिसकेका छन् । त्यस्तै, जनवरी ३ बाट १५ देखि १८ वर्ष उमेर समूहका किशोरकिशोरीलाई पनि खोप दिइने जनाइएको छ । कोर्बेभ्याक्स अमेरिकी कम्पनी डाइनाभ्याक्स र बेलोर कलेज अफ मेडिसिनसँगको सहकार्यमा बनाइएको खोप हो । स्वास्थ्यमन्त्री मनसुख एल मन्दाभियले स्पाइक प्रोटिनबाट निर्मित खोप लगाएपछि मानिसको शरीरमा रोगप्रतिरोधी क्षमता सक्रिय हुने बताए । कोभोभ्याक्स भने नोभाभ्याक्सको स्थानीय नाम हो । यो खोप सिरम इन्स्टिच्युट अफ इन्डियाले उत्पादन गर्छ । सिरमले कोभिसिल्डको नाममा अस्ट्राजेनेका खोप बनाइरहेको छ । कम्पनीका अनुसार अमेरिकामा गरिएको परीक्षणमा यो खोप ९० प्रतिशतभन्दा बढी प्रभावकारी देखिएको छ । पछिल्लो समय भारतमा कोभिड संक्रमितको संख्या दैनिक रूपमा बढिरहेको छ । बुधबार ९ हजार १ सय ९५ जनामा संक्रमण पुष्टि भएको स्थानीय सञ्चारमाध्यमहरूले जनाएका छन् । यो संख्या अघिल्लो दिनको तुलनामा ४४ प्रतिशतले बढी हो । योसँगै भारतमा सक्रिय संक्रमितको संख्या ७७ हजार नाघेको स्वास्थ्य तथा परिवार कल्याण मन्त्रालयले जनाएको छ । नयाँ भेरिएन्ट ओमिक्रोन संक्रमितको संख्या भने ७ सय ८१ पुगेको छ । तीमध्ये सबैभन्दा बढी दिल्लीमा छन् ।"
संक्रमण बढेपछि युरोपमा कडाइ,"(पेरिस)  कोभिड१९ को नयाँ भेरिएन्ट ओमिक्रोन संक्रमितको संख्यामा व्यापक वृद्धि भएपछि अधिकांश युरोपेली देशले स्वास्थ्य नियम कडा पारेका छन् । फ्रान्स, जर्मनी, इटाली, ग्रिस, डेनमार्क, माल्टालगायत देशले अंग्रेजी नयाँ वर्षलाई लक्षित गरी सार्वजनिक स्थानहरूमा प्रतिबन्ध लगाएका हुन् । फ्रान्समा पछिल्लो २४ घण्टामा हालसम्मकै बढी अर्थात् १ लाख ८० हजार जनामा संक्रमण पुष्टि भएको छ । युरोपका अन्य देशहरू जर्मनी, इटाली, ग्रीस, डेनमार्क, माल्टा, आइसल्यान्ड, फिनल्यान्डलगायतले ओमिक्रोन भेरियन्ट नियन्त्रण गर्न संघर्ष गरिरहेका छन् । ती देशहरूले अंग्रेजी नयाँ वर्षमा हुने उत्सवहरू रद्द गर्नुका साथै सार्वजनिक स्थानहरूमा प्रतिबन्ध जारी गरेका छन् । पछिल्लो समय र इटाली, ग्रीस, पोर्चुगल र इंगल्यान्डमा हालसम्मकै उच्च संक्रमण पुष्टि भएका जनाइएको छ । विश्व स्वास्थ्य संगठन (डब्लूएचओ) ले युरोपमा बढ्दो संक्रमणले स्वास्थ्य प्रणालीमा थेग्नै नसक्ने किसिमको चाप उत्पन्न गराउन सक्ने चेतावनी दिएको छ । विभिन्न अध्ययनहरूमा यसअघिको डेल्टा भेरिएन्टभन्दा ओमिक्रोन कमजोर रहेको देखाएका छन् । ओमिक्रानेका कारण अस्पताल भर्ना हुनुपर्ने अवस्था ३० देखि ७० प्रतिशत कम हुने वैज्ञानिकहरूको दाबी छ । फ्रान्सका स्वास्थ्यमन्त्रीले सोमबार ओमिक्रोन संक्रमणबारे बोल्दै जनवरी सुरुदेखि दैनिक अढाई लाख संक्रमण देखिन सक्ने बताएका थिए । फ्रान्सेली प्रधानमन्त्री जँ कास्टेक्सले बढ्दो संक्रमण नियन्त्रण गर्न कर्मचारीहरूलाई सातामा कम्तीमा ३ दिन घरबाट काम लगाउन आदेश दिएका छन् । संक्रमण तीव्र बन्दै गएपछि स्वास्थ्य सेवा विभागले वयस्कहरूलाई प्रारम्भिक खोप लगाएको तीन महिनापछि बुस्टर खोप लगाउन सिफारिस गरेको छ । जर्मनीमा संक्रमितको संख्या एकै दिन ४५ प्रतिशतले बढेको भने ओमिक्रोन भेरियन्टका कारण ४ जनाको मृत्यु भएको डीडब्लू न्युजले उल्लेख गरेको छ । जर्मन स्वास्थ्य अधिकारीहरूले मंगलबार जर्मनीमा ३ हजार २ सय १८ जना ओमिक्रोन संक्रमित फेला परेका जनाएका छन् । जर्मनीले यसअघि नै नाइट क्लबहरू बन्द गरिसकेको छ । जर्मन स्वास्थ्यमन्त्री कार्ल लोटरबाखले अंग्रेजी नयाँ वर्षसँगै संक्रमितको संख्या व्यापक बढ्ने चेतावनी दिएका छन् । नयाँ वर्षको पूर्वसन्ध्यामा गरिने आतसबाजी र ठूला जमघटका कार्यक्रममाथि रोक लगाइएको छ ।इटालीले सार्वजनिक स्थलमा मास्क लगाउन अनिवार्य बनाउनेलगायत प्रतिबन्धहरू कडा गर्ने योजना बनाएको छ । रात्रिकालीन क्लब तथा डिस्कोहरू जनवरी ३१ सम्म बन्द रहने जनाइएको छ । ग्रसले क्रिसमस र नयाँ वर्षको पूर्वसन्ध्या आयोजना गरिने परम्परागत उत्सवमा प्रतिबन्ध लगाएको छ । खुला स्थानहरूमा मास्क लगाउन अनिवार्य गराएको छ । त्यस्तै, डेनमार्कले आफ्नो देशमा प्रवेश गर्ने विदेशीहरूले खोप लगाए पनि त्यसलाई बेवास्ता गर्दै डिसेम्बर २७ देखि कोभिड परीक्षण नेगेटिभ भएको प्रमाण प्रस्तुत गर्नुपर्ने जनाएको छ । माल्टाले डिसेम्बर २७ देखि विवाह र अन्त्येष्टिमा बाहेक भेला हुन रोक लगाएको छ । स्विडेनले मंगलबारदेखि आफ्नो देश प्रवेश गर्नका लागि खोप लगाएको र कोभिड परीक्षण नतिजा नेगेटिभ रहेको रिपोर्ट देखाउनुपर्ने जनाएको छ । संक्रमण तीव्र बन्दै गएपछि आइसल्यान्ड र फिनल्यान्डमा पनि सार्वजनिक स्थानहरूमा हुने मानिसहरूको जमघटमाथि कडाइ गरिएको छ । डिसेम्बर मध्यसम्म संक्रमितको संख्या शून्य रहेको आइसल्यान्डमा पछिल्लो २४ घण्टामा ६ सय ७२ जनामा संक्रमण पुष्टि भएको छ । फिनल्यान्डले खोप नलगाएका विदेशी यात्रुहरूलाई देशभित्र प्रवेश गर्न रोक लगाएको छ । नेदरल्यान्ड्सले भने क्रिसमस तथा नयाँ वर्षको समयमा संक्रमण थप फैलन सक्ने भन्दै लकडाउन जारी गरिसकेको छ । अत्यावश्यकबाहेक पसलहरू, मदिरालय, जिमखाना, सैलुनलगायत सार्वजनिक स्थानहरू जनवरी मध्यसम्मका लागि बन्द गरिएको हो । बेल्जियममा पनि प्रधानमन्त्री अलेक्जेन्डर डे क्रोले नाइट क्लब, सांस्कृतिक कार्यक्रम रमनोरञ्जन स्थलहरू बन्दको घोषणा गरेका छन् । तर अदालतले उनको निर्णय उल्टाइदिएर थप प्रतिबन्ध लगाउने क्रोको योजना विफल पारिदिएको युरो न्युजले उल्लेख गरेको छ ।"
इंग्ल्यान्डमा तत्काल प्रतिबन्ध नहुने,"लन्डन (कास) कोभिड१९ को नयाँ भेरिएन्ट ओमिक्रोन तीव्र बन्दै गएको भए पनि बेलायत सरकारले इंग्ल्यान्डमा तत्काल नयाँ प्रतिबन्ध नलगाउने भएको छ । प्रतिबन्ध लगाइहाल्नुपर्ने अवस्था नरहेको भन्दै सरकार उक्त निष्कर्षमा पुगेको वातावरणमन्त्री जर्ज युस्टिसने बताए । बेलायती प्रधानमन्त्री बोरिस जोन्सनले यसअघि आफू प्रतिबन्धको पक्षमा नभएको बताएका थिए । त्यसो त सत्तारूढकै केही सांसद र व्यवसायीहरूले समेत इंग्ल्यान्डमा फेरि कडाइ नगर्न प्रधानमन्त्रीलाई पटकपटक सचेत गराएका थिए । जोन्सनलाई सरकारका प्रमुख वैज्ञानिक सल्लाहकार प्याट्रिक भ्यालेन्स र इंग्ल्यान्डका चिफ मेडिकल अफिसर क्रिस वीटीले राष्ट्रिय स्वास्थ्य सेवा (एनएचएस) मा पछिल्लो प्रभावकारे ब्रिफिङ गरेका थिए । हस्पिटालिटी क्षेत्रले सरकारको निर्णयले पब, बार र क्लबका लागि ठूलो राहत भएको जनाएको छ । संक्रमण तीव्र भएपछि अस्पताल र स्कुलमा कर्मचारी अभावको चिन्ता बढेको छ । संक्रमणपछि सेल्फ आइसोलेट हुनुपर्ने भएर कैयौं कर्मचारी काममा आउन नसकेको जनाइएको छ । अरू कैयौं उद्योग र यातायात क्षेत्रमा समेत कर्मचारी अभाव खड्किएको छ । क्रिसमस बिदामा तथ्यांक सार्वजनिक नगरिए पनि शनिबार, आइतबार र सोमबार तीन दिनमा ३ लाखभन्दा बढी संक्रमित भेटिएका थिए । इंग्ल्यान्डमा मंगलबार १ लाख १७ हजार जनामा संक्रमण पुष्टि भएको छ । सोमबार संक्रमण पुष्टि हुनेको संख्या ९८ हजार ५ सय १५ थियो । ओमिक्रोनबाट अस्पताल भर्ना हुने र मृत्युदर भने न्यून देखिएको छ । यूके हेल्थ सेक्युरिटी एजेन्सीले यसअघिको डेल्टा भेरिएन्टभन्दा ओमिक्रोन कम घातक भएको बताएको छ ।"
स्वदेशमै किन अडिँदैनन् युवा ?,"यसका उनले तीन उपायसमेत सुझाए । पहिलो, नेपाली श्रमिकलाई सुरक्षित र मर्यादित तरिकाले गन्तव्यमा पुर्याउने । दोस्रो, उनीहरूको श्रमको सम्मानको अवस्था सिर्जना गर्ने तथा उचित ज्याला भुक्तानी गर्ने र तेस्रो, फर्किसकेपछि पुनःस्थापना गर्ने वा मर्यादापूर्वक जीवनयापन गर्ने वातावरण बनाउने, उनले भने, हामीले श्रमिक पठाउने कुरामा मात्रै जोड दियौं । तर मर्यादित र सुरक्षित रूपमा काम गर्न सकेका छन् वा छैनन् र फर्किसकेपछि कस्तो अवस्थामा जीवनयापन गरिरहेका छन् भन्ने स्पष्ट भएन ।नेता रिमालले रोजगारी सिर्जना गर्ने विषय स्थानीय सरकारको प्राथमिकतामा पर्नुपर्नेमा त्यस्तो हुन नसकेको बताए । प्रधानमन्त्री रोजगार कार्यक्रम असफल हुनुमा स्थानीय तह जिम्मेवार रहेको उनको भनाइ छ । रोजगारी सिर्जना गर्न स्थानीय सरकार सबैभन्दा नजिकको सरोकारवाला निकाय हो । हामीलाई बढी भएको श्रमिक मात्रै विदेश पठाउने हो, उनले भने, हामीलाई सडक बनाउनु छ, तर विदेशी आएर काम गरिरहेका छन् । नेपालका श्रमिक भने विदेश गइरहेका छन् । विदेशमा काम गर्न नेपालमा जस्तो सजिलो नहुने पनि उनले धारणा राखे । प्रवासमा घरबासमा जस्तै काम पाइन्छ भन्ने सोच्नु हुँदैन । घरमा गरेको काम त्यहाँ गर्ने होइन । त्यसकारण त्यहाँ जानका लागि मानसिक रूपमा पनि तयार हुनुपर्छ, उनले भने । बैंक तथा वित्तीय संस्थाले विदेशबाट फर्किएका युवाहरूलाई सजिलैसँग कर्जा उपलब्ध गराउन नसकेको बारे प्रभु बैंकका सीईओ शेरचनले केही सकारात्मक प्रयासहरू भए पनि पर्याप्त नरहेको बताए । उद्यमशीलता विकासका लागि थुप्रै प्रयासहरू भएका छन् । वाणिज्य बैंकहरूले प्रत्येक शाखाबाट कम्तीमा १० वटा सहुलियतपूर्ण कर्जा दिनुपर्ने व्यवस्था छ, उनले भने, तर यो पर्याप्त छैन ।"
रेमिट्यान्स व्यवस्थापनमा स्पष्ट नीतिको माग,"मेरो जिल्ला सप्तरी हो । विदेशमा गएर पैसा कमाएर आएपछि त्यहाँका दलित समुदायका साथीहरूलाई सम्बोधन गर्ने शब्द परिवर्तन भएको छ । तँबाट तपाईं भन्न थालिएको छ, उनले भने, खासगरी समाजमा पहुँच, लैंगिक र जातका आधारमा गरिने विभेदमा कमी आएको छ । संरक्षक र संरक्षितबीचको सम्बन्धमा परिवर्तन भएको छ ।रेमिट्यान्सलाई पूर्वाधार विकासमा लगाउनुपर्छ भन्ने सवाल जोडतोडले उठिरहेको उल्लेख गर्दै उनले त्यसमा फरक मत राखे । सप्तरीमा आजभन्दा ५० वर्ष पहिले नै सबै प्रकारका पूर्वाधारहरू बनिसकेका थिए । तर, धेरै स्थानीय अझै गरिब भएकाले पूर्वाधारमा लगानी मात्र सबथोक नभएको उनले तर्क गरे । पूर्वाधारले गाउँको विकास गरेको छैन, उनले थपे, त्योभन्दा धेरै सामाजिक परिवर्तन रेमिट्यान्सले गरेको मैले देखेको छु ।उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले धेरैभन्दा धेरै रेमिट्यान्स औपचारिक माध्यमबाट भित्र्याउन सरकार र राष्ट्र बैंकले विशेष पहल गर्नुपर्नेमा जोड दिए । हाल रेमिट्यान्स प्रवाहमा कमी आएको जनाउँदै उनले यसकै असरले वित्तीय प्रणालीमा तरलता अभाव भएको बताए । मुलुकमा वार्षिक रूपमा करिब ९ खर्ब रुपैयाँ रेमिट्यान्स आउने गरेको छ । व्यक्तिगत रूपमा अदक्ष जनशक्तिमध्ये एक व्यक्तिले मासिक २३ सय डलरसम्म पैसा पाउँछ । सीप भएकाको हकमा केही धेरै पैसा हात पार्लान् । यति सानो रकमबाट उसले घरव्यवहारदेखि शिक्षा, स्वास्थ्य लगायतमा पनि खर्च गर्नुपर्छ । यस्तो अवस्थामा उसले कति रकम पूर्वाधारमा लगाउँछ ? उनले प्रश्न गरे । सरकारले हरेक वर्ष ल्याउने गरेको वैदेशिक रोजगार बचत पत्र र रेमिट हाइड्रो कार्यक्रम खासै प्रभावकारी नभएको उनले आरोप लगाए ।रेमिट्यान्सले समाजको कुनाकुनामा सकारात्मक प्रभाव पारिरहेको अर्थशास्त्री कल्पना खनालले बताइन् । विगतमा विकासका लागि रेमिट्यान्स भन्ने अवधारण थियो, अहिले त्यसमा परिवर्तन भएर पूर्वाधारका लागि रेमिट्यान्स भन्ने अवधारणा विकास भएको उनको भनाइ छ । सरकारले विदेश जाने श्रमिकलाई लक्षित गरी जारी गरेका ऋणपत्र प्रभावकारी हुन नसकेको उनले औंल्याइन् । रेमिट्यान्स व्यवस्थापनमा निजी क्षेत्रबाट राम्रा प्रयास भएकाले अब सरकार एक कदम अघि बढेर त्यसको नेतृत्व लिनुपर्ने उनको सुझाव छ ।"
विदेश जाने बाटो सजिलो बनाऔं,"काठमाडौं (कास) कान्तिपुर मिडिया ग्रुपले आयोजना गरेको कान्तिपुर रेमिट एन्ड माइग्रेसन समिट२०२१ को पहिलो सत्र विदेश जाने अप्ठ्यारो बाटो मा श्रमिकले भोगिरहेका समस्या, तिनको समाधान र यसमा राज्यस्तरबाट गर्नुपर्ने विविध नीतिगत नियमका विषयमा छलफल भयो । वक्ताहरूले एजेन्टहरूले बढी पैसा उठाएर वैदेशिक रोजगारीमा पठाउने र सम्बद्ध श्रम मुलुकमा पहिले भनिएअनुसारको काम र पारिश्रमिक नपाउनु जस्ता विषय दुःखद् रहेको बताए । यस्ता समस्या नीतिगत रूपमा समाधान गर्न सकिने र सबैको साथसहयोग आवश्यक रहेको उनीहरूको भनाइ छ । कार्यक्रममा आप्रवासनविद् मीना पौडेलले वैदेशिक रोजगारीमा जाने महिलालाई संसद्अन्तर्गत श्रम समितिले नै महिलालाई बिचौलियाको जिम्मा लगाइदिएको आरोप लगाइन् । समितिले वैदेशिक रोजगार विभागको हात बाँधेर महिलालाई फटाहाहरूको जिम्मा लगाइदिएको उनको दाबी छ । राज्यले गर्न सक्ने तर नगरेको काम नीतिगत संरचना नै हो, उनले भनिन्, अहिले श्रम गन्तव्य मुलुकका लागि सात वटा सर्त तेर्स्याइएको छ । तर यी सर्त अव्यावहारिक छन् ।वैदेशिक रोजगारीमा जाने महिला पनि नेपाली समाजकै रहेको र उनीहरूले बाँच्न, छोराछोरी पाल्न र हिंसाबाट बच्नकै लागि घर छाड्नुपरेको उनको भनाइ छ । तर विडम्बना घरबाट निस्केदेखि नै शोषित, पीडित हुनुपरेको छ । लालपुर्जा दलाललाई दिएर जसरी पनि विदेश पठाइदिनुपर्यो भन्ने बाध्यता छ, उनले भनिन्, भद्रगोल अवस्थामा महिला श्रमिकलाई कसरी बाटो सहज बनाउन सक्छौं ?कार्यक्रममा नेपाल वैदेशिक रोजगार व्यवसायी संघका पूर्वअध्यक्ष रोहन गुरुङले भने म्यानपावर व्यवयायीलाई दलाल र मानव तस्करका रूपमा नभई देशभित्रको बेरोजगारी हटाउने महत्त्वपूर्ण क्षेत्रका रूपमा चित्रित गरिनुपर्नेमा जोड दिए । व्यवसायीहरू तस्करीमा नलागेको उनको दाबी छ । व्यवसायीहरू अवैध बाटो वा तस्करीमा लागेका छैनन्, उनले भने, छानबिन गर्दा हुन्छ, बाध्यात्मक कारणले त्रुटि भएका होलान् । तर, तस्करीमा लागेका छैनौं ।श्रमसम्बन्धी समझदारीपत्रमा हस्ताक्षर (एमओयू) भएका देशमा प्रस्ट रूपमा एक महिनाको पारिश्रमिक म्यानपावर कम्पनीलाई सर्भिस चार्जका रूपमा दिने उल्लेख नै गर्न आवश्यक रहेको पूर्वराजदूत उदयराज पाण्डेले बताए । केही ठाउँमा यस्तो काम सुरु भइसकेको पनि छ, यस विषयमा व्यवसायी सहमत छन्, उनले भने, अर्को कुरा बिचौलियालाई हटाउन सबैले भूमिका खेल्न जरुरी छ । धेरै बिगारेको एजेन्ट भनाउँदाले नै हो । नेपालबाट वैदेशिक रोजगारीमा जाने व्यक्तिलाई श्रम स्वीकृति प्रदान गरेर सरकारका तर्फबाट अभिलेखीकरण गर्ने पद्धति विकास गरिएको वैदेशिक रोजगार विभागका महानिर्देशक दीपक काफ्लेको भनाइ छ । श्रमिकहरूको विवरणसहित क्यूआर कोड सिर्जना गर्न केही प्रशासनिक काम गर्नुपर्नेछ । त्यसो भयो भने मात्र क्यूआर कोडको काम अघि बढ्ने उनले बताए । वैदेशिक रोजगारीमा देखिने समस्या समाधानका लागि सम्बद्ध सरकारी सेवा प्रदायक र रोजगारदाता सबैले सामूहिक पहल गर्नुपर्ने उनको धारणा छ । सबैले सहयोगी भूमिका निर्वाह गरौं । त्यसो भयो भने विदेश जाने अप्ठ्यारो बाटोलाई सजिलो बनाउन सकिन्छ । सन् २०१५ मा गरिएको फ्रि भिसा फ्रि टिकटबारे सरकारले पुनरावलोकन गर्ने तयारी गरिरहेको पनि काफ्लेले जानकारी दिए । रोजगारीका रूपमा जाने श्रमिकलाई भिसा वा शुल्क कुनै पनि किसिमको समस्या नरहोस् भन्नेमा आफूहरू सचेत रहेको पनि उनले बताए । तर रोजगारीमा जाने सिलसिलामा श्रमिकले दिएको पैसाको अभिलेख राख्न भने समस्या हुने गरेको उनले स्विकारे । एउटा व्यक्तिले अर्को व्यक्तिलाई कति पैसा दियो भनेर रेकर्ड राख्न गाह्रो छ, उनले भने ।"
'विभेदकारी नीति महिला कामदारलाई समस्या,"(काठमाडौं)  आप्रवासी श्रमिक एवम् श्रमसम्बन्धी अभियानकर्मी केशरी तामाङले विदेशमा नेपाली महिला श्रमिकलाई गाईबस्तु र खसीबाख्रा मोलमोलाइ गरेझैं खरिदबिक्री गरी काममा लगाइने गरेको बताएकी छन् । त्यहाँ पुगेको तीन महिनासम्म घरभित्र थुनेर राखियो, सन् २००९ मा कुवेत पुगेकी उनले भनिन्, त्यो अवधिमा को राम्रो छ, को काम गर्न सक्छ भनेर दसैंमा खसीबोका छानेझैं हामीलाई कामदारले छानीछानी १२१५ सय दिनारमा किनेर लगे । आप्रवासी कामदारका समस्यालाई केन्द्रमा राखेर कान्तिपुर मिडिया ग्रुपले बुधबार आयोजना गरेको कान्तिपुर आईएमई माइग्रेसन एन्ड रेमिट समिट २०२१ मा वैदेशिक रोजगारीमा जाँदाको आफ्नो अनुभव सुनाउँदै तामाङले महिलाका लागि विदेश नरक समान रहेको दाबी गरिन् । न भाषा जानेका थियौं, न काम, उनले भनिन्, अहिले त्यो सम्झँदा सपनाजस्तो लाग्छ । भाषा र काम नजानी विदेश जाँदा धेरै अप्ठ्यारो भयो ।विश्लेषक इन्द्र अधिकारीले संयोजन गरेको सत्रमा तामाङका अनुभव सुनेपछि सत्तारूढ कांग्रेसकी सांसद डिला संग्रौलाले शोषित, पीडित महिलाका विषयमा सरकार गम्भीर रहेको बताइन् । कांग्रेस प्रतिपक्षमा छँदा छाया श्रम तथा रोजगारमन्त्रीसमेत बनेकी संग्रौलाले आप्रवासी महिला कामदारका विषयमा सरकारले समस्याको चुरो पहिल्याउन नसक्दा अप्ठ्यारो हुने गरेको धारणा राखिन् । आप्रवासी महिला कामदारका सन्दर्भमा विद्यमान नीति र कानुनहरू प्रतिबन्धात्मक र विभेदकारी रहेको स्विकार्दै उनले यसमा समयसापेक्ष परिवर्तन आवश्यक रहेको बताइन् । २०६९ देखि नै महिला श्रमिकलाई घरेलु कामदारका रूपमा विदेश जान कहिले खुला र कहिले प्रतिबन्ध लगाउँदै आइएको छ, उनले भनिन्, २०७३ देखि त पूर्ण प्रतिबन्ध नै लगाइएको छ । तर, थुप्रै महिलाहरू घरेलु कामदारका रूपमा अवैधानिक तवरले विदेश पुगेका छन्, उनीहरू नेपाल फर्किने प्रतीक्षामा छन्, प्रतिबन्धका कारण फर्किनसमेत पाएका छैनन् ।उनले सरकारका कमीकमजोरी स्विकार्दै अवैधानिक बाटोबाट महिलालाई विदेश पुर्याइरहेका गिरोहहरूको पनि प्रसंग उठाइन् । श्रम आप्रवासनमा कामदार पठाउने भनेको म्यानपावर एजेन्सीले हो, उनले भनिन्, तिनको पनि निरीक्षण हुनुपर्छ । कतै उनीहरूले अवैधानिक बाटोबाट पठाइरहेका त छैनन् ? यसको अनुगमन हुनुपर्छ । स्वदेश फर्केकाको पुनः एकीकरणका लागि सरकारले दीर्घकालीन र अल्पकालीन कार्यक्रम ल्याउनुपर्ने उनको भनाइ छ । यस विषयमा आफू सधैं गम्भीर रहेको र सरकारलाई झकझकाउने उनको प्रतिबद्धता थियो । अन्तर्राष्ट्रिय श्रम संगठनकी राष्ट्रिय परियोजना संयोजक नेहा चौधरीले महिलाहरू किन र कसरी वैदेशिक रोजगारीमा जान्छन् वा किन अवैधानिक बाटो रोज्छन् भन्ने बुझ्नु आवश्यक रहेको बताइन् । महिलाको सुरक्षा मात्रै होइन अधिकारको संरक्षणमा पनि विशेष जोड दिनुपर्छ, उनले भनिन्, श्रम, शिक्षा नीतिहरू महिलामैत्री हुनुपर्छ । महिलाका लागि नीतिहरू बनाउँदा सरोकारवालासँग छलफल गरेर व्यावहारिक किसिमका बनाइनुपर्छ । वैदेशिक रोजगार ऐन, नियमावली र नीति सबै कानुनले महिला आप्रवासनलाई कसरी व्यवस्थित बनाउने भनेर मार्गदर्शनका उपाय देखाएको उनको भनाइ छ । अभिमुखीकरणमा महिलालाई प्राथमिकतामा राखिनुपर्नेदेखि गन्तव्य देशमा सुरक्षाका लागि अपनाइनुपर्ने सावधानी, कुनकुन क्षेत्रमा रोजगारी सिर्जना गर्न सकिन्छ भन्नेबारे कानुनमा व्यवस्था भएको उनले सुनाइन् । तर, राज्य संयन्त्रमा भएका सेवासुविधाबाट महिलाहरू वञ्चित छन्, उनले भनिन्, दुःखलाग्दो कुरा भनेको चाहिँ महिलामाथि २२२३ वटा प्रतिबन्ध लगाइएको छ । गत वर्ष सेप्टेम्बरमा संसद्को श्रम समितिले कतिपय प्रतिबन्ध फुकुवा गर्ने निर्णय गर्यो । तर, त्यही बेला ७ सर्त अघि सारिएको छ । ती सर्त कत्तिको व्यावहारिक छन् भनेर हेर्नुपर्थ्यो जुन पूरा गर्न गाह्रो छ ।महिला श्रमिकहरू रहेका संयुक्त अरब इमिरेट्स, लेबनानलगायत विभिन्न देशमा पुगेर रिपोर्टिङ गरेका पत्रकार होम कार्कीले थुप्रै महिलाहरू कानुनी संरचनाभन्दा बाहिरबाट विदेश गइरहेको बताए । वैधानिक तरिकाले गएका महिलाहरूको काम गर्ने ठाउँ, बसोबास सबै सुरक्षित देखिन्छ भने अवैधानिक बाटोबाट जानेले असाध्यै दुःख पाएका छन्, उनले भने, महिला कामदारको दूतावाससम्म पहुँच नहुँदा उनीहरूले आत्महत्या गर्नुपर्ने, भागीभागी बाँच्नुपर्ने, विदेशमै अड्किनुपर्ने, आर्थिक, शारीरिक शोषण सहेर बस्नुपर्नेजस्ता अनेकन हृदयविदारक समस्या भोग्ने गरेका छन् । उनका अनुसार श्रम स्वीकृति जति सरलीकृत गर्यो, उति धेरै श्रमिकहरू सरकारी अभिलेखमा आउने र सुरक्षाको दायरा पनि बढ्छ ।"
हुलाक टिकटमा मिथिला कला,"काठमाडौं (कास) सञ्चार तथा सूचना प्रविधि मन्त्रालयले दिगो विकास लक्ष्य झल्किने मिथिला चित्रकलालाई हुलाक टिकटका रूपमा जारी गरेको छ । सञ्चार तथा सूचना प्रविधिमन्त्री ज्ञानेन्द्रबहादुर कार्की, हुलाक सेवा विभागका महानिर्देशक इन्दु घिमिरेलगायतले बुधबार मिथिला कला भएका विभिन्न १७ हुलाक टिकट र अन्य १४ वटा टिकटहरू सार्वजनिक गरे ।दिगो विकासका लक्ष्यहरूलाई स्थानीयस्तरमा पनि बुझाउन स्वदेशी कलाको प्रयोग गर्ने उद्देश्यले संयुक्त राष्ट्रसंघको आवासीय संयोजक कार्यालयले १७ वटा दिगो विकास लक्ष्यका प्रतीक चिह्नलाई स्थानीय कलाको स्वरूपमा बनाउने काम थालेको थियो । यसैअन्तर्गत २०७१ सालमा नेपालस्थित संयुक्त राष्ट्रसंघ र जनकपुर महिला विकास केन्द्रबीचको सहकार्यपछि जनकपुरका स्थानीय महिला कलाकारहरूले चित्रहरू बनाएका हुन् । यिनै चित्रलाई हुलाक टिकटमा समेटिएको हो । टिकट सार्वजनिक कार्यक्रममा कार्यवाहक संयुक्त राष्ट्रसंघीय आवासीय संयोजक रोबर्ट कास्काले दिगो विकास लक्ष्यलाई स्थानीयकरण गर्न र सन् २०३० भित्र दिगो विकासका लक्ष्यहरू पूरा गर्न नेपालको प्रतिबद्धतालाई चित्रहरूले प्रतिबिम्बित गर्ने बताए । हुलाक टिकटमा समावेश मिथिला चित्रकलाहरूलाई न्युयोर्कस्थित संयुक्त राष्ट्रसंघका लागि नेपालको स्थायी नियोगले सन् २०१९ मा आयोजना गरेको एसडीजीहरूका लागि कला ः मिथिला सम्पदा शीर्षकको प्रदर्शनीमा र न्युयोर्कस्थित संयुक्त राष्ट्रसंघको मुख्यालयमा आयोजित मिथिला महोत्सवमा पनि सहभागी गराइएको थियो ।"
राष्ट्रिय खेल : पूर्वाधार न बजेट,"(काठमाडौं)  एसियन सेन्ट्रल जोन भलिबलका लागि बंगलादेश प्रस्थान गर्नुअघि युवा तथा खेलकुदमन्त्री महेश्वरजंग गहतराज उपस्थित कार्यक्रममा नेपाल भलिबल संघका महासचिव जितेन्द्रबहादुर चन्दको बिलौना थियो राष्ट्रिय खेल घोषणा गर्नुबाहेक हामीलाई सरकारले हेरेन । पूर्वाधार, प्रतियोगिता र योजना कार्यान्वयनमा सहयोग गरेन ।खेलाडीको हौसला बढाउने बिदाइ कार्यक्रममा संघको दुःख पोखेको भन्दै मन्त्री गहतराज कार्यक्रममै झोंक्किए । तर, स्थान गलत भए पनि चन्दले कुरा सही गरेका थिए । राष्ट्रिय खेल तोकेपछि त्यसको संस्थागत विकास र स्तरोन्नति प्राथमिकतामा पर्नुपर्यो भन्ने संघको माग जायज नै थियो ।बंगलादेशमा आयोजित प्रतियोगिताको महिलातर्फ नेपालले उपाधि रक्षा गर्यो । पुरुषतर्फ पनि सुधारिएको प्रदर्शन भयो । यसले नेपाली खेलाडीको क्षमता पुष्टि गरेको छ । उपलब्धि संस्थागत गरी थप सफलताका आधार तय गर्नुपर्छ । तर, भलिबल संघसँग न पूर्वाधार छ न बजेट । नेपालले महिलातर्फ एसियामै शीर्ष आठभित्र आउने महत्त्वाकांक्षी लक्ष्य लिएको छ ।यो प्रतियोगिताका लागि महिला र पुरुष टोलीको सहभागिताका लागि स्रोत व्यवस्थापन झनै दयनीय थियो । तयारी र सहभागितासमेत गरेर करिब ३५ लाख रुपैयाँ खर्च भएको अनुमान संघको छ । नियामक निकायबाट कुनै आर्थिक सहयोग नहुँदा संघले खर्च जुटाउन चर्को दौडधुप गर्नुपरेको थियो । बंगलादेश जानेआउने हवाई टिकटका लागि समेत प्रायोजक खोज्नुपर्यो । संघले प्रायोजकबाट करिब ६ लाख र बचतबाट २५ लाख रुपैयाँ खर्च गरिसकेको छ । पूरा हिसाब टिम फर्किएपछि हुनेछ ।ग्लोबल ट्राभल एड्भेन्चरबाट करिब ५ लाखको हवाई टिकट, अध्यक्ष मनोरन्जन रमण शर्माबाट नगद १ लाख, एनआईसी एसिया बैंकबाट पोसाकलगायतको प्रायोजनबाट सेन्ट्रल जोनमा पुगेको टोलीले दिएको सशक्त प्रदर्शनपछि यो खेलको विकासबारे बहस हुन थालेको छ ।यो प्रतियोगिताका लागि राष्ट्रिय खेलकुद परिषद् (राखेप) सँग सहयोग माग्दा अन्तर्राष्ट्रिय सहभागिताका लागि बजेट छैन भन्ने जवाफ पाएका हौं । सदस्य सचिवज्यू (टंकलाल घिसिङ) ले अहिलेलाई जाँदै गर्नुस् पछि हेरौंला भन्नुभएको थियो, संघका महासचिव चन्दले भने, शुभचिन्तक र दाताहरूको सहयोग भयो नै भलिबल संघले आन्तरिक प्रतियोगिताबाट गरेको बचतले यसपल्ट सेन्ट्रल जोन सहभागिता सहज भयो । संघले महिला र पुरुषको गरी वार्षिक चारवटा प्रतियोगिता आयोजना गर्छ एनभीए कप क्लब च्याम्पियनसिप, एनभीए क्लब लिग । महासचिव चन्दले भने, असोज दोस्रो साता एनभीए कप आयोजना गर्दा ३० लाख बचत गरेका थियौं । त्यो रकम यो प्रतियोगितामा खर्च गरेका हौं ।राखेपले गत आर्थिक वर्षमा संघलाई आन्तरिक प्रतियोगिताका लागि १० लाख र एसियन च्याम्पियनसिपको तयारीका लागि थप १० लाख गरी २० लाख उपलब्ध गराएको थियो । असारमा झन्डै एक महिना बन्द प्रशिक्षण गरेपछि कोरोना महामारीलाई कारण देखाउँदै एसियाली भलिबल महासंघ (एभीसी) ले प्रतियोगिता स्थगित गरिदियो । त्यतिबेलासम्म तयारीका लागि ३० लाख खर्च गरिसकेका थियौं । राखेपले १० लाखमात्र दियो । बाँकी खर्च असोजमा एनभीए कप आयोजना गरेपछि भुक्तानी गरेका हौं, महासचिव चन्दले थपे, आन्तरिक प्रतियोगिता नभएको भए संघले अन्तर्राष्ट्रिय प्रतियोगितामा टिमलाई सहभागी गराउन सक्दैनथ्यो । उनले संघले हरेक वर्ष ९ देखि १० करोडसम्मको बजेट राखेपलाई पेस गरेको बताए । तर, राखेपबाट प्रतियोगिता आयोजनाका आधारमा सीमित सहयोग हुँदै आएको छ । यस वर्षदेखि खेल पोसाक उत्पादक कम्पनी केल्मीले प्रायोजन गरेपछि संघलाई किटबापत ६७ लाखको व्ययभार कम हुन थालेको छ । क्रिकेट र फुटबलले जस्तो हामीलाई अन्तर्राष्ट्रिय निकायबाट नगद आउँदैन । उनीहरूले प्रशिक्षकलगायत दक्ष जनशक्ति र म्याट, नेट, बलजस्ता जिन्सी सामग्री मात्र सहयोग गर्छन्, चन्दले भने ।यी भए बजेटका कुरा । प्रतियोगिता सञ्चालन गर्न पुग्ने बजेट त नपाउने संघको पूर्वाधार र ग्रासरुटमा लगानी कस्तो होला ? सहजै अनुमान गर्न सकिन्छ । राखेप कभर्डहलमा करिडोरको एउटा अँध्यारो कोठाबाट भलिबल सञ्चालन हुन्छ । संघको आफ्नै पूर्वाधार छैन, एकेडेमी छैन, ग्रासरुट कार्यक्रम छैन, उमेरसमूहको प्रतियोगिता छैन ।यस्तो परिस्थितिमा महिला टोलीले दुई वर्षको अन्तरालमा तीनवटा ठूला प्रतियोगिताको फाइनलमा पुग्नु र दुईवटामा उपाधि जित्नु चानचुने सफलता होइन । कप्तान अरुणा शाहीले पूर्वाधारमा अहिले पनि ध्यान दिन नथाल्ने हो भने कहिल्यै भलिबलको विकास नहुने बताइन् ।हाम्रो देशमा रिजल्ट मात्र खोजिन्छ, तयारीलाई ध्यान दिइँदैन । राष्ट्रिय खेल भनेर मात्र हुँदैन । हामीसँग आफ्नै कभर्डहलसमेत छैन । अन्तर्राष्ट्रिय प्रतियोगिताका लागि पर्याप्त तयारी गर्न पाइँदैन । ब्याक टु ब्याक नतिजा आइरहेका बेलामा पनि यसमा ध्यान नदिने हो भने भलिबलको विकास कहिल्यै हुँदैन, महिला टोलीको लगातार सफलताकी नायक अरुणाले ग्रासरुट कार्यक्रम र नयाँ खेलाडी उत्पादनबारे भनिन्, खेलकुदमा पुस्तान्तरण जरुरी हुन्छ । हामीभन्दा पछाडिको पुस्ता उत्पादनमा ढिला भइसक्यो । किनभने दुई वर्षको अन्तरमै हाम्रो यो टिमले आफ्नो उपलब्धि जोगाउन धेरै संघर्ष गर्नुपर्यो । नयाँ र उच्चस्तरको पुस्ता नआएसम्म सशक्त प्रदर्शनलाई नियमित राख्न सक्दैनौं । त्यसका लागि एकेडेमी, ग्रासरुट कार्यक्रम र निजी क्षेत्रसँगको सहकार्यमा ध्यान दिनुपर्छ ।भलिबलको कभर्डहल निर्माणका लागि सरकारले एक वर्ष रातो किताबमा उल्लेख गरी १ करोड रुपैयाँ विनियोजन गरेको छ । कभर्डहल निर्माणका लागि काठमाडौंको तारकेश्वर नगरपालिका२ मा जग्गा पहिचान भइसकेको छ । यसका लागि सम्बन्धित स्थानीय तह र राखेपबीच लिखित सहमति हुन ढिला भइरहेको छ । त्यसैले यो वर्ष पनि बजेट फ्रिज हुने चिन्ता छ । जग्गा पहिचान नहुँदा अघिल्लो आर्थिक वर्षमा पनि ५० लाख बजेट फ्रिज भएको थियो ।हामीले तारकेश्वर नगरपालिकामा स्थान पहिचान गरी नगर प्रमुख र उपप्रमुख तथा वडाध्यक्षसँग छलफल गर्यौं, संघकी उपाध्यक्ष निरोज मास्केले भनिन्, तत्कालीन सदस्यसचिव रमेशकुमार सिलवाललाई समेत लगेर ठाउँ देखाएका थियौं । दुवै पक्ष मौखिक रूपमा सहमत भइसकेका छन् । तर, स्थानीय तह र खेलकुद परिषद्बीच नै लिखित सहमति गर्नुपर्ने भएकाले समय लागेको हो । हामी फलोअपमै छौं ।सेन्ट्रल जोनको बिदाइ कार्यक्रममा मन्त्री गहतराजले त्रिपुरेश्वरस्थित राखेप परिसरको पौडी पोखरी र टेनिस कोर्ट रहेको जग्गा भलिबल संघलाई उपलब्ध गराउने प्रयास गर्ने घोषणा गरेका थिए । भलिबल संघको शाखा ७७ जिल्लामै छ । नयाँ खेलकुद ऐनकै कारण संघको कार्यसमितिको निर्वाचन नभएको पनि आउने जेठमा तीन वर्ष पुग्दै छ ।"
जनही ५५ लाख पुरस्कार,काठमाडौं (कास) मन्त्रिपरिषद्को बुधबार भएको बैठकले एसियन सेन्ट्रल जोन सिनियर वुमेन्स भलिबल च्यालेन्ज कप विजेता नेपाली टिमका खेलाडीहरूलाई जनही ५ लाख रुपैयाँ पुरस्कार दिने निर्णय गरेको छ ।बैठकले १२ खेलाडीलाई ५५ लाखसँगै दुई जना प्रशिक्षकलाई जनही ३ लाख र एक जना अफिसियललाई २ लाख दिने निर्णय गरेको जनाइएको छ । अरुणा शाहीको कप्तानीमा रहेको नेपाली टिमले बंगलादेशको मीरपुरमा मंगलबार सम्पन्न फाइनलमा उज्वेकिस्तानको कठिन चुनौती ३२ ले पन्छाउँदै उपाधि रक्षा गरेको थियो । च्याम्पियन टिम बिहीबार स्वदेश फर्कंदै छ ।
धनकुटा फाइनलमा,"पाँचथर (कास) रानीटारमा भइरहेको प्रदेश १ स्तरीय महिला फुटबल प्रतियोगिताको बुधबार सम्पन्न पहिलो सेमिफाइनलमा द सेभेन युथ क्लब, धनकुटाले आयोजक रानीटार युनाइटेडलाई ३१ ले पराजित गरेको छ । सविना तामाङले तेस्रो मिनेटमै गोल गर्दै धनकुटालार्य अग्रता दिलाएकी थिइन् । रानीटारकी सामना राईले आठौं मिनेटमा गोल गरी खेल ११ को बराबरीमा पुर्याएकी थिइन् । दोस्रो हाफमा विपना राई र सुनीता तामाङले एकएक गोल गर्दै धनकुटालाई ३१ को जित दिलाएकी थिइन् ।"
अनमोल कपमा आठ टिम,"काठमाडौं (कास) प्रथम अनमोल स्मृति पुरुष खुला बास्केटबल प्रतियोगिता आइतबार सुरु हुँदै छ । शिव सेना नेपाल, ललितपुरको आयोजनामा हुने प्रतियोगितामा ८ टिमले लिगकम नकआउट आधारमा प्रतिस्पर्धा गर्नेछन् । समूह ए मा टाइम्स, कीर्तिपुर, बीएमके र गोल्डेनगेट रहेका छन् भने रोयल, गोड्स, स्कल क्यान्डी र क्याम्पियन समूह बी मा छन् ।"
मेयर कप तेक्वान्दो भोलिदेखि,"काठमाडौं (कास) वाग्मती प्रदेश तेक्वान्दो संघको आयोजनामा राष्ट्रियस्तरको मेयर कप तेक्वान्दो प्रतियोगिता शुक्रबार सुरु हुँदै छ । प्रतियोगितामा आयोजकसहित सातै प्रदेशसँगै एपीएफ, नेपाल प्रहरी र नेपाली सेनाका ३ सय ३० खेलाडीले प्रतिस्पर्धा गर्ने बताइएको छ । ग्योरोगीतर्फ १६ तथा पुम्सेतर्फ ८ स्पर्धा समावेश गरिएको छ ।"
लेस्टरले लिभरपुललाई हरायो,"लन्डन (एएफपी) लेस्टर सिटीले इंग्लिस प्रिमियर लिगमा मंगलबार लिभरपुललाई १० ले हराएको छ । एडेमोल लुकमनले गरेको एक मात्र गोलको मदतले लेस्टरले यो प्रभावशाली जित निकालेको हो । हारले लिभरपुल लिग तालिकाको शीर्ष स्थानमा रहेको म्यानचेस्टर सिटीसँग छ अंकको दूरीमा रह्यो । पहिलो हाफको १५ औं मिनेटमा लिभरपुलले पेनाल्टी पाए पनि मोहमद सलाह त्यसमा गोल गर्न चुके । लिभरपुल४१ अंकमा दोस्रो स्थानमा छ । मंगलबारका अन्य खेलमा साउथह्याम्पटन र टोटनहमले ११ को बराबरी खेले । यस्तै, क्रिस्टल प्यालेसले नरविचलाई ३० र वेस्ट ह्यामले वाटफोर्डलाई ४१ ले हराए ।"
