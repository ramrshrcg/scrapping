शीर्षक,विवरण
नेतृत्व छान्दै कांग्रेस पंक्ति,"(काठमाडौं)  कांग्रेसको नयाँ नेतृत्व चयनका लागि ४ हजार ७ सय ४३ महाधिवेशन प्रतिनिधिले सोमबार मतदान गर्दै छन् । उनीहरूको मतबाट सभापति, २ उपसभापति, २ महामन्त्री, ८ सहमहामन्त्रीसहित १३ पदाधिकारी र १ सय २१ सदस्य निर्वाचित हुनेछन् । यही टिमले आगामी तीन तहका निर्वाचनमा कांग्रेसको नेतृत्व गर्नेछ भने पाँच वर्षसम्म नेपाली राजनीतिलाई प्रभावित गर्नेछ । शीर्षस्थ नेतृत्वका लागि शेरबहादुर देउवा र शेखर कोइरालाबीच मुख्य प्रतिस्पर्धा देखिएको छ । तर प्रकाशमान सिंह र विमलेन्द्र निधिको उम्मेदवारीले प्रतिस्पर्धालाई पेचिलो बनाएको छ । सभापतिका कुनै पनि उम्मेदवारले ५० प्रतिशत मत कटाउन नसकेमा शीर्ष दुईबीच प्रतिस्पर्धा हुनेछ । त्यसैले सिंह र निधि पहिलो चरणलाई अनिर्णीत बनाउन सके दोस्रो चरणमा आफूहरूको भूमिका सार्थक हुनेमा आशावादी छन् ।निर्वाचन परिणाम आफ्नो पक्षमा पार्न देउवा र कोइरालाले धारिलो प्रचारप्रसार गरिरहेका छन् । प्र्रतिनिधिहरूले खाना खाइरहेकै स्थलमा पुगेर आइतबार देउवाले हात जोड्दै भोट मात्रै मागेनन्, प्लास्टिकको कुर्सीमा बसेर खाना खाए । अघिल्लो महाधिवेशनमा पनि उनले हरेक प्रतिनिधिलाई व्यक्तिगत रूपमा पत्र लेखेर मत मागेका थिए । देउवाले कांग्रेसको निर्वाचनले देशको राजनीतिलाई नै मोड दिने भएकाले स्थायित्वका लागि मतदान गर्न प्रतिनिधिलाई आह्वान गरेका छन् । पार्टी नेतृत्वमा आफूले निरन्तरता पाए मात्रै वर्तमान सत्ता गठबन्धनले निरन्तरता पाउने र कांग्रेसले स्थानीय तहदेखि केन्द्रसम्ममा बहुमत ल्याउने दाबी उनको छ । सभापति र प्रधानमन्त्री एउटै नभए त्यसले पार्टी र सरकारभित्रै अस्थिरता ल्याउँछ, सभापतिमा हारेको प्रधानमन्त्रीको नेतृत्वमा निर्वाचनमा जाने होइन, जितेका प्रधानमन्त्रीको नेतृत्वमा उच्च मनोबलका साथ जानुपर्ने हुन्छ, उनको भनाइ छ, फेरि केन्द्र, प्रदेश र स्थानीय तहमा सरकार बनाएर कांग्रेसलाई पुरानै अवस्थामा ल्याउन सफल हुनेछ ।देउवाको यो भनाइलाई प्रतिस्पर्धी कोइरालाले खरो प्रतिवाद गरेका छन् । उनले आफ्नो टिमले जितेपछि पनि वर्तमान गठबन्धन चुनावसम्मै बचाएर लग्ने प्रतिबद्धता व्यक्त गरे । देशको प्रधानमन्त्री र पार्टीका सभापति यति निरीह हुनुहुन्छ भन्ने मैले कल्पनै गरेको थिइनँ । उहाँले हावादारी र गलत कुरा भनिरहनुभएको छ, कोइरालाले कान्तिपुरसँग भने, देउवाको नेतृत्व अब जाँदै छ । हाम्रो टिमले जितेपछि यो सरकार, यो गठबन्धन अझै सुदृढ हुन्छ, गठबन्धनलाई हामी आगामी चुनावसम्मै लैजान्छौं ।पहिलो चरणमा विजयी हुन नसके दोस्रो चरणमा झनै जोखिम हुने ठानेरै देउवाले मैदानमै उत्रिएर मत मागेको कांग्रेस नेताहरूको भनाइ छ । देउवाले शशांक कोइरालालाई पनि आफ्नो टिममा राख्न अन्तिमसम्म प्रयास गरेका थिए । उनको यो प्रयास असफल भए पनि सम्मानजनक स्थान दिएर सिटौलाको टिमलाई समेटेका छन् । देउवा टिमबाट महामन्त्रीका दाबेदार बालकृष्ण खाँण, ज्ञानेन्द्रबहादुर कार्की, एनपी साउद, रमेश लेखकले केन्द्रीय सदस्यमा मनोनयन दिएका छन् । तपाईंहरूले मलाई महामन्त्रीका रूपमा हेर्नुभएको थियो । तर विविध कारणले हुन सकिनँ, कमलपोखरीको अग्रवाल हाउसमा आयोजित देउवा टिमको कार्यक्रममा खाँणले भने, अब म केन्द्रीय सदस्य नै भएर काम गर्छु । कार्यक्रममा साउद र लेखक भने उपस्थित थिएनन् । असन्तुष्टिबीच पनि सहयोगीहरूले सार्वजनिक रूपमा केही नभनेकाले देउवा जितप्रति विश्वस्त छन् । सभापतिका प्रत्याशी कोइरालाले पनि जितप्रति उत्तिकै विश्वास व्यक्त गरेका छन् । कांग्रेस पंक्तिले देउवाको कार्यकाल भोगिसकेकाले अब युवा जोस र जाँगर भएको आफ्नो टिम स्वाभाविक जिम्मेवारीमा आउनेमा उनको भनाइ छ । यद्यपि देउवाको विकल्प खोज्नुपर्छ भन्ने समूहबाट सिंहको उम्मेदवारीले आफ्नोमात्र होइन, देउवाको पनि मत घट्ने उनको आकलन छ । काठमाडौंमा अहिले प्रकाशमानलाई जाने भोट उनी नउठेको भए देउवालाई पनि जान्थ्यो, त्यसैले प्रकाशमानको उम्मेदवारीले घाटामात्र भएको छैन, उनको टिमको यही निष्कर्ष छ । आफ्नो समूहबाट साझा उम्मेदवार तय गर्न नसकिएको भन्दै चित्त दुखाएका रामचन्द्र पौडेल निवासमा बसिरहेका छन् । शेखरले भने पौडेललाई उम्मेदवार बनाउन आफू तयार हुँदा पनि प्रकाशमानका कारण सम्भव नभएको बताएका छन् ।म त तयार नै थिएँ, तर प्रकाशमानजीले किन मान्नु भएन, थाहा भएन, उनले भने, मबाट अन्यथा भएको भए माफी माग्न चाहन्छु । रामचन्द्रजी हाम्रो सम्मानित नेता हो । अहिले उहाँसँग कुरा गर्न पनि मलाई अप्ठ्यारो लागिरहेको छ, कोइरालाले भने । देउवाले पार्टी नेतृत्वमा आफूले निरन्तरता पाए मात्रै वर्तमान सत्ता गठबन्धनले निरन्तरता पाउने र कांग्रेसले स्थानीय तहदेखि केन्द्रसम्ममा बहुमत ल्याउने दाबी गरेका छन् । सभापति र प्रधानमन्त्री एउटै नभए त्यसले पार्टी र सरकारभित्रै अस्थिरता ल्याउने पनि उनको भनाइ थियो । सभापतिमा हारेको प्रधानमन्त्रीको नेतृत्वमा निर्वाचनमा जाने होइन, जितेका प्रधानमन्त्रीको नेतृत्वमा उच्च मनोबलका साथ जानुपर्ने हुन्छ, हाम्रो विधानले सभापतिको दुई कार्यकालको व्यवस्था पनि गरेको छ, उनले भने, अब निर्वाचनपछि फेरि केन्द्र, प्रदेश र स्थानीय तहमा सरकार बनाएर कांग्रेसलाई पुरानै अवस्थामा ल्याउन सफल हुनेछ । त्यसका लागि सभापतिमा मलाई र मेरो टिमलाई जिताउनुहोस् । मेरो टिममा परिपक्व नेता पनि छन् । युवा पनि छन् । यसलाई जिताएर जानुपर्छ ।पौडेल र शशांक आफ्नै कित्तामा रहेको उनको दाबी छ । यो टिम उहाँहरूकै मार्गदर्शनबाट बनेको हो, यसलाई जिताउन रामचन्द्रजी र शशांक दुवै जुट्नुभएको छ, उनले भने, कार्यकर्ताको उत्साह देख्दा पहिलो चरणमै आफ्नो टिम विजयी हुने मैले देखिरहेको छु । देउवा र कोइराला पहिलो चरणमा विजयी हुने कोसिसमा रहेका बेला सभापतिकै प्रत्याशी निधिले भने पहिलो चरणमा कसैले पनि जित्न नसक्ने दाबी नै गरेका छन् । पहिलो चरणमा कसैले पनि प्रतिशत पुर्याउन सक्दैन, दोस्रो चरणको चुनावमा म, शेखर र प्रकाशमान मिलेर नयाँ नेतृत्व चयन हुन्छ । हामीमध्ये जो बने पनि संस्थापनइतर समूहकै नेता सभापति बन्ने हो, भृकुटीमण्डपमा मत मागिरहेका निधिले सञ्चारकर्मीसँग भने । सिंहले भने सभापतिका लागि दोस्रो चरणको निर्वाचन भए कसलाई समर्थन गर्ने मुख खोलेका छैनन् ।"
"महिलाले प्रतिनिधित्व खोजे, प्रतिस्पर्धामा आएनन्","(काठमाडौं)  कांग्रेस पदाधिकारीका आकांक्षी महिलाको एकसूत्रीय मुद्दा छ महिला सहभागिता बढाउने । संविधानले केन्द्रीय समितिमा ३३ प्रतिशत महिला प्रतिनिधित्व सुनिश्चित गरे पनि पदाधिकारीमा बाध्यकारी छैन । महिला उम्मेदवारले पदाधिकारीमा पनि उल्लेख्य सहभागिता हुनुपर्ने मुद्दा उठाएका छन् ।१४ औं महाधिवेशनमा १३ पदाधिकारीका लागि ३७ उम्मेदवारमध्ये सुजाता कोइरालासहित ५ जना मात्रै महिला छन् । त्यसमा पनि खुलातर्फ उपसभापतिमा २, सहमहामन्त्रीमा महिला कोटामा २ र दलित कोटामा १ महिलाको उम्मेदवारी परेको छ । केन्द्रीय कार्यसमितिमा मात्र होइन, पदाधिकारीमा पनि ३३ प्रतिशत सुनिश्चिततामा जोड दिइरहेका महिला चुनावी प्रतिस्पर्धामा जान भने हिचकिचाएका छन् । उपसभापतिका लागि ७ जनाको उम्मेदवारी रहँदा प्रकाशमान सिंहको प्यानलबाट सुजाता र विमलेन्द्र निधिको प्यानलबाट दिव्यश्वरी शाह मात्रै चुनावी मैदानमा छन् । विधानअनुसार आठ क्लस्टरबाट आउने सहमहामन्त्रीका लागि १९ जनाले उम्मेदवारी दर्ता गराएकामा तीनजना महिला छन् । देउवा प्यानलबाट महालक्ष्मी उपाध्याय (डिना), शेखर प्यानलबाट कमला पन्त र स्वतन्त्र रूपमा गंगा सुनारले दलित कोटाको सहमहामन्त्रीमा उम्मेदवारी दिएका छन् ।पदाधिकारीका लागि चुनावी मैदानमा उत्रेका महिलामध्ये कसैको बलियो पारिवारिक विरासत छ भने कोही संघर्षकै बलमा केन्द्रीय राजनीतिमा आएका छन् । पदाधिकारीमा उम्मेदवारी दिएका महिलाले रूपान्तरित कांग्रेस आफूहरूको एजेन्डा भएको र त्यसको बलमा जित सम्भव रहेको दाबी गरेका छन् । सुजाताले देशको विविधताअनुसारको पार्टी निर्माणका लागि उपसभापतिमा उम्मेदवारी दिएको बताइन् । मैले सभापतिमै दिन चाहेको हो तर धेरै जना हुनुभयो, पदाधिकारीमा महिलाको संख्या धेरै होस् भन्ने हो, उनले भनिन्, अर्कोतिर आमचुनावमा कांग्रेसलाई ठूलो पार्टी बनाऊँ भन्ने चाहना पनि हो ।बुबा गिरिजाप्रसाद कोइरालासँग लामो समय प्रवास बसेकी उनले २०४६ देखि राजनीतिक यात्रा सुरु गरेकी थिइन् । पटकपटक सांसद, मन्त्री, उपप्रधानमन्त्री र कांग्रेस केन्द्रीय सदस्य भएर काम गरिसकेकी छन् । उनले आफ्नो उम्मेदवारीबारे प्रस्ट्याइन्, महिलालाई पनि आफ्नै नेता चाहिन्छ । नेतृत्व नपाएर उनीहरूको आवाज सुन्ने कोही छैन । नेतृत्व दिए आवाज सुन्ने मान्छे हुन्छ । पद नभई कसरी नीति बनाउन सकिन्छ ? हिमाल, पहाड, तराई सबै समुदायलाई जोड्ने पार्टी बनाउनुपर्छ । यस्तै एजेन्डा राखेर मैले उपसभापतिमा उम्मेदवारी दिएको हो । निधि प्यानलबाट उपसभापतिमा उम्मेदवारी दिएकी कैलालीकी शाह सुदूरपश्चिम प्रदेशसभा सदस्य हुन् । देउवा प्यानलबाट सहमहामन्त्रीमा उम्मेदवारी दिएकी डिना २०३६ सालदेखि राजनीतिमा लागेकी हुन् । विद्यार्थी राजनीति गरिन् । उनी २०७० को संविधानसभा चुनावमा समानुपातिकतर्फबाट सभासद थिइन् । कांग्रेस केन्द्रीय सदस्य भएर पनि उनले काम गरिन् । एकपटक जलस्रोत राज्यमन्त्रीसमेत बनिन् । उनले कांग्रेसमा महिलाको संख्या र भूमिका बढाउन सहमहामन्त्रीमा उम्मेदवारी दिएको बताइन् । केन्द्रीय सदस्य बढाउन हामीले निकै मिहिनेत गर्यौं, हाम्रो माग पदाधिकारीमा पनि एकतिहाइ महिला हुनुपर्छ भन्नेछ, उनले भनिन्, निर्णायक तहमा महिलाको प्रभुत्व हुनुपर्छ भनेर लामो समयदेखि लडेको र भोलि पनि लडाइँलाई निरन्तरताका लागि मेरो उम्मेदवारी हो । शेखर प्यानलबाट सहमहामन्त्रीमा उठेकी पन्तले २०३५ बाट राजनीतिक यात्रा सुरु गरेकी थिइन् । गोरखाकी पन्त २०३६ र २०४६ को आन्दोलनमा सक्रियपूर्वक लागेकी थिइन् । चार वर्ष जेल जीवनसमेत बिताएकी उनी मन्त्री, सांसद र २०७० मा समानुपातिकतर्फ संविधानसभा सदस्यसमेत भएकी थिइन् । महिला क्लस्टरबाट सहमहामन्त्रीमा आफ्नो उम्मेदवारीबारे उनले भनिन्, अन्य पदमा पनि उम्मेदवारी दिने इच्छा थियो । धेरै लामो संघर्षबाट विधानमा महिला क्लस्टरबाट सहमहामन्त्री बनाउने व्यवस्था गर्यौं । विधानको व्यवस्था सम्बोधन गर्न र क्रमशः माथिल्लो पदमा जानका लागि यही पदमा उम्मेदवारी दिएको हुँ । सहमहामन्त्रीमै भए पनि पदाधिकारीभित्र रहेपछि जनता र कांग्रेसलाई जोड्न सहयोग गर्न सकिन्छ कि भन्ने विश्वास छ ।काठमाडौंको बूढानीलकण्ठ नगरपालिका७ की सुनार सिंहसँग निकट भएर काठमाडौं५ बाट महाधिवेशन प्रतिनिधि चुनिएकी थिइन् । सुनारले २०६२ सालमा कांग्रेसको इकाइ समिति सदस्य भएर राजनीति थालेकी हुन् । उनी २०७० मा दलित संघको जिल्ला अध्यक्ष बनेकी थिइन् । दलित समुदायको हकहित र सशक्तीकरणका लागि काम गर्दै आएकाले अहिले चुनावी मैदानमा उत्रेको उनको भनाइ छ ।पदाधिकारीमा उठेकाहरू पदाधिकारीमा महिलाको उम्मेदवारी कम भएको स्वीकार गर्छन् । सुजाताको विश्लेषण छ, महिलालाई प्रोत्साहन गर्ने नेता नै छैनन् । महिलाका लागि सोच्ने नेता भएनन् । के भोलि महिलाको भोट चाहिँदैन ?समूहगत लडाइँ हुँदा पदाधिकारीमा महिलाको उम्मेदवारी थोरै परेको डिनाले सुनाइन् । महिला क्लस्टरबाट एकपटक पदाधिकारीमा गयौं भने नीतिगत व्यवस्था गर्न सकिन्छ । अर्कोपटक माथिल्लो तहमा लड्न सकिन्छ । समूहगत लडाइँ छ, स्वतन्त्र हुँदा हार्ने जोखिम हुन्छ । त्यही भएर कम उम्मेदवारी परेको हो, उनले भनिन् । महिला ठूलो ठाउँमा गएर काम गर्न सक्दैनन् भन्ने मानसिकताले अझै काम गरिरहेको उनको विश्लेषण छ । पन्तले भनिन्, पार्टीभित्र पूरै विश्वसनीयता महिलाले प्राप्त गरेका छैनन् । कहिलेकाहीं प्रतिस्पर्धामा जाँदा हराइदिएका पनि अनुभव छन् । यही कारण थोरै महिला पदाधिकारीमा लडे । अहिले क्लस्टरमै भए पनि जाऊँ, त्यसपछि अगाडि जान सजिलो हुन्छ भन्ने विश्वास छ ।कांग्रेसले महाधिवेशनका लागि सबै अट्ने देश र सबैलाई जोड्ने कांग्रेस नारा बनाएको छ । तर, १४ औं महाधिवेशनको चुनावी गठजोडले पदाधिकारीमा एक जना महिला सहमहामन्त्रीबाहेक अरू आउने बाटो जटिल छ । सुजाताले एकीकृत कांग्रेस चाहेको र महिलाका लागि काम गर्ने चाहना भएकाले जित सुनिश्चित भएको दाबी गरिन् । म कांग्रेस एक ढिक्का होस्, गुट नहोस्, सशक्त कांग्रेस होस् भन्ने चाहन्छु । सहमति, सहकार्य र एकता अगाडि बढाउने कांग्रेस चाहन्छु । देशको हितमा काम गर्ने, जनताका लागि सोच्ने कांग्रेस चाहिएको छ । मेरो प्रयत्न यसका लागि हुनेछ । महिलाका लागि काम गर्ने इच्छा छ । मेरो अन्तिम कार्यकाल हो । महिलाको हितका लागि अगाडि बढाउन चाहन्छु । र, म जित्छु, हाम्रो टिमले पनि जित्छ ।डिनाले नेपाली जनताले चाहेजस्तो कांग्रेस बनाउने एजेन्डा रहेकाले आफूले जित हुने दाबी गरिन् । बीपीले राष्ट्रियता, लोकतन्त्र र समाजवादको जुन परिकल्पना गरेका छन् र नेपाली जनताले समृद्धिको जे चाहना राखेका छन्, त्यस्तै कांग्रेस हामीले खोजेको हो । जनतालाई सुखको अनुभूति गरोस् भन्ने मेरो सोच हो, उनले भनिन्, जितमा पूर्ण आशावादी छु ।पन्तले रूपान्तरित कांग्रेस र जनतालाई मनमा राख्ने कांग्रेस बनाउने एजेन्डाका कारण आफ्नो जित निश्चित भएको दाबी गरिन् । राजनीति सेवा हो, अहिले पार्टी व्यापारसँग जोडियो, पार्टीलाई सेवा र जनताको उन्नतिसँग जोड्नुपर्छ । बिदेसिएका नेपालीले स्वदेशमै रोजगारी पाउनुपर्छ, पन्तले भनिन्, आगामी दिनमा कांग्रेसलाई कहाँ पुर्याउने, विकास कसरी गर्ने, रोजगारी कसरी सिर्जना गर्ने कार्यक्रमसहित आएका छौं । समावेशी छ, युवा धेरै छन् । यसकारण हामी लक्ष्यमा पुग्छौं ।"
उम्मेदवारी दर्ता शुल्कबाट ६० लाख,काठमाडौं (कास) कांग्रेस महाधिवेशनमा विभिन्न पदमा उम्मेदवारी दर्ताबाट ५९ लाख ९५ हजार रुपैयाँ उठेको छ । नेतृत्व चयनका लागि शनिबार ५ सय ४८ जनाले मनोनयन दर्ता गरेका थिए । कांग्रेस सभापतिमा मनोनयन दर्ता गर्न ३० हजार रुपैयाँ दस्तुर तय गरिएको थियो । सभापतिमा ६ जनाले उम्मेदवारी दर्ता गरेका थिए । सभापतिको मनोनयनबाट १ लाख ८० हजार रुपैयाँ जम्मा भएको छ । उपसभापति र महामन्त्री पदमा उम्मेदवारी दर्ताका लागि २५ हजार दस्तुर तोकिएको थियो । उपसभापतिमा ७ र महामन्त्रीमा ६ जनाले उम्मेदवारी दर्ता गरेका थिए । उपसभापतिका उम्मेदवारबाट १ लाख ७५ हजार र महामन्त्रीका उम्मेदवारबाट १ लाख ५० हजार रुपैयाँ उठेको छ । ८ सहमहामन्त्रीका लागि २० जनाले उम्मेदवारी दर्ता गराएका थिए । सहमहामन्त्रीको मनोनयन दर्ताबाट २० हजार रुपैयाँका दरले ४ लाख रुपैयाँ उठेको कांग्रेसको निर्वाचन समितिले जानकारी दिएको छ । केन्द्रीय सदस्यमा मनोनयन दर्ता गर्न १० हजार रुपैयाँ शुल्क तोकिएको थियो । १ सय २१ केन्द्रीय सदस्यमा चुनिन ५ सय ९ जनाले उम्मेदवारी दर्ता गराउँदा ५० लाख ९० हजार रुपैयाँ उठेको छ । कांग्रेस निर्वाचन समिति सदस्य तेज रावलले उम्मेदवारीबाट उठेको सबै रकम पार्टीको बैंक खातामा जम्मा भइसकेको जानकारी दिए ।
'जनतालाई खुसी बनाउने संकल्पबाटै रूपान्तरण सम्भव,"१४ औं महाधिवेशनको धरातलबाट कांग्रेस र देशलाई कसरी हेर्नुहुन्छ ?कांग्रेसको नेतृत्वमा जारी भएको संघीय लोकतान्त्रिक संविधानमार्फत मुलुक जसरी अघि बढिरहेको छ, यही सन्दर्भमा हामीले हाम्रो पार्टीलाई पनि हेर्नुपर्छ । मुलुकको संविधानले परिकल्पना गरेअनुसार सिंगो मुलुकको जनसंख्या, भूगोल, जातजाति, समुदाय र समावेशिताअनुसार वडादेखि केन्द्रीय तहसम्म विधानमै व्यवस्था गरेर प्रतिनिधित्व सुनिश्चित गरिएको छ । कतिपय ठाउँमा सहमतिमा र कतिपयमा प्रतिस्पर्धाबाट साथीहरू नेतृत्वमा पुग्नुभएको छ । १४ औं महाधिवेशनले देशलाई समुन्नत गर्नका लागि थप टेवा पुर्याउने विश्वास लिएको छु । पार्टीको विधान संशोधन मस्यौदा समितिको संयोजक भएको नाताले नयाँ विधानबाट बृहत् समावेशी र उत्साहपूर्ण नेतृत्वको लहर पैदा भएकोमा सन्तोष मिलेको छ । यो महाधिवेशनले यी उपलब्धिलाई थप संस्थागत गर्ने विश्वास लिएको छु ।यतिबेला जनताले कांग्रेसलाई कसरी हेरेका छन् ?जनताले कांग्रेसप्रति भरोसा गरेका छन् । त्यसैले कांग्रेसले प्रतिस्पर्धा, सहमति र एकतालाई सँगसँगै लगेको छ । यो महाधिवेशनबाट फर्केर जाँदै गर्दा पार्टीको सिंगो एकताको संकल्प बोकेर जानु छ । ६ महिनापछि हुने स्थानीय तह र त्यसपछि हुने प्रदेश तथा संघको चुनावमा कांग्रेसलाई बहुमत दिलाउनु छ । त्यतिमात्र होइन, केपी ओली नेतृत्वको सरकारको सर्वसत्तावादी निर्णय र दृष्टिकोणले संघीयतालाई हल्लाउने काम गर्यो । संवैधानिक संरचना भत्काउने काम गर्यो । अब कुनियतका कारण बिग्रेको प्रणालीलाई लिक मा ल्याउने जिम्मेवारी कांग्रेसको काँधमा आइपुगेको छ । संविधानको संरक्षण र रक्षा गर्ने, संविधानले परिकल्पना गरेका जनताका हक, अधिकारको संरक्षण र सुरक्षा गर्ने जिम्मेवारी कांग्रेसले वहन गर्नुपर्नेछ । समग्रतामा भन्नुपर्दा जनताले महाधिवेशनबाट नयाँ र रूपान्तरित कांग्रेस कस्तो हुन्छ भनेर व्यग्रतापूर्वक हेरेका छन् ।आन्तरिक लोकतन्त्रको नाममा भएका चुनावी प्रतिस्पर्धाले पार्टीलाई कस्तो असर पार्ला ?२०७४ को निर्वाचनपछि कसैले कल्पना नगरेको अवस्थामा कांग्रेसले सरकारको नेतृत्व गरिरहेको छ । प्रदेशहरूमा पनि कांग्रेसका सरकार छन् । कतै नेतृत्वमा छ, कतै सत्ता साझेदार छ । हामीले सम्झनै पर्छ अहिलेको परिस्थिति निर्माण कर्णाली प्रदेशबाट सुरु भएको हो । त्यहाँका कांग्रेसका सांसदले माओवादी केन्द्र र माधव नेपाल नेतृत्वको पार्टीसँग मिलेर देशलाई नयाँ आयाममा अघि बढाएका हुन् । यसकै कारण अहिले देशभर कांग्रेसको नेतृत्व छ । अब कांग्रेसले देशको नेतृत्वमात्र नभई संविधान, संघीयता र लोकतान्त्रिक अधिकारको संरक्षण गर्नुपर्नेछ । जनतामा विश्वास, भरोसा र नयाँ आशाको वातावरण सिर्जना गरेर अघि बढ्नुपर्ने अवस्था आएको छ । महाधिवेशनमा भएको प्रतिस्पर्धा आन्तरिक लोकतन्त्रको उच्चतम नमुना हो । अब यहाँबाट एकताको, जनताप्रति समर्पणको र दृढताको नयाँ सन्देश बोकेर जानुपर्छ । प्रतिस्पर्धाहरूलाई महाधिवेशनस्थलमै छोडेर जानुपर्दछ । त्यसो भयो भनेमात्र कांग्रेसलाई देशको पहिलो पार्टी बनाउन सकिन्छ । बीपी कोइराला, सुवर्णशमशेर, गणेशमान सिंह, कृष्णप्रसाद भट्टराई, गिरिजाप्रसाद कोइराला, सुशील कोइरालाजस्ता युग पुरुषले देखाएको बाटोलाई आत्मसात् गरेर, राष्ट्रियता, लोकतन्त्र र समाजवादको संकल्पलाई पनि चरितार्थ गर्न सकियो भने महाधिवेशन साँच्चिकै देश र जनताको पक्षमा हुनेछ ।कांग्रेसमा आमनिर्वाचनका बेला सधैं अन्तरघात हुन्छ, झन् महाधिवेशनको प्रतिस्पर्धालगत्तै निर्वाचन भए हालत के होला ?वास्तवमा कांग्रेस अन्तरघातको पीडाले थला परेको रातारात होइन । यो २०५० सालदेखिको महारोग हो । त्यसैले गाउँगाउँमा बसेका कार्यकर्ताले आफूलाई दोषी ठान्न आवश्यक छैन । समस्या त केन्द्रबाट गाउँसम्म पुगेको हो । त्यसैले अब महाधिवेशनबाटै संकल्प गर्नुपर्छ, पार्टीभित्र जुन नेताको मान्छे भए पनि वा जुन गुटमा भए पनि निर्वाचनमा अन्तरघात गर्नेलाई बहिष्कृत गर्ने परम्परा थालिनुपर्छ ।कांग्रेसप्रति जनताको गुनासो किन छ ?लोकतन्त्रप्रति, राष्ट्रियताप्रति वा कांग्रेसको समाजवादको विचारप्रति जनताको कुनै गुनासो छैन । गुनासो छ भने हाम्रा निर्णय, जीवनशैली, बानी व्यवहार र बोलीचालीप्रति छ । यसले गर्दा कांग्रेस र जनताको सम्बन्धको ऐतिहासिक कडी टुटेको छ । जनताले यसको तीतो अनुभूति गरेका छन् । त्यसैले हामीमा बृहत् सुधारको आवश्यकता छ । त्यो सुधारको सुरुवात सबैभन्दा पहिले म बाट हुनुपर्छ । मजस्तै प्रत्येक नेतामा रूपान्तरणको जरुरी छ । जनतालाई खुसी बनाउने संकल्पबाट मात्रै साँचो अर्थमा रूपान्तरण सम्भव हुन्छ । एकताको सन्देश बोकेर जनताको घरदैलोमा नवीन तबरले जानुपर्छ । तबमात्र कांग्रेसको सिद्धान्त, विचार र दृष्टिकोणको सही अर्थमा कार्यान्वयन हुनेछ । आफ्नो महामन्त्रीको पदावधिलाई कसरी मूल्यांकन गर्नुहुन्छ ?म पछिल्लो समय करिब पौने ४ वर्ष महामन्त्रीको रूपमा रहें । यस अवधिमा पार्टीको केन्द्रीय कार्यालयलाई प्रभावकारी रूपमा सञ्चालन गर्नुका साथै राष्ट्रिय जागरण र संगठन निर्माणको काम गरें । पार्टीले दिएको जिम्मेवारी र संविधानले परिकल्पना गरेको ढाँचामा नयाँ विधान, नियमावली तयार पार्न भूमिका खेलें । मेरो कार्यकाललाई आम नेताकार्यकर्ताले कसरी हेर्नुहुन्छ, त्यो मेरा लागि महत्त्वपूर्ण पक्ष हो ।मतदाताले शेरबहादुर देउवाको प्यानललाई किन मतदान गर्ने ?देश संघीयतामा गइसकेपछि कांग्रेसले पनि विधानलाई समावेशी बनाएको छ । अहिले वडादेखि केन्द्रसम्मका संरचना सबै जाति, वर्ग र समुदायको साझा फूलबारी बनेको छ । नयाँ विधानअनुसार पार्टीलाई समृद्ध र सुदृढ बनाउने, नवीनता दिने जिम्मेवारी र अवसर उहाँलाई दिइनुपर्छ । त्यतिमात्र होइन, तत्कालीन नेकपाको झन्डै दुईतिहाइ बहुमतपछि बनेको केपी ओली नेतृत्वको सरकारलाई विस्थापित गरेर हाम्रा सभापतिको नेतृत्वमा सबै लोकतान्त्रिक शक्तिलाई विश्वासमा लिएर संयुक्त सरकार बनेको छ । यसको निरन्तरता र डरत्रासमुक्त शासन सञ्चालन अहिलेको आवश्यकता हो । ओली सरकारले जोखिममा पारेको संविधान, संघीयतालाई सही दिशामा अघि बढाउनका लागि पनि देउवाको नेतृत्वको निरन्तरता आवश्यक छ ।अबको कांग्रेस कस्तो बनाउने ?हामीले पार्टीलाई विधानमा नवीनता त दिएका छौं तर जनताको जीवनशैलीसँग कसरी जोड्ने भन्ने प्रमुख चुनौती हो । कांग्रेसका नेताकार्यकर्ता सुविधाभोगी भए, जनताबाट टाढा भए भन्ने आमगुनासो बढेको छ । अब कांग्रेसलाई जनताको वास्तविक साथी कसरी बनाउने भन्नेबारे कार्ययोजना बनाउनुपर्छ । शासनमा बस्दा चाहे वडाको होस्, चाहे पालिका हुँदै केन्द्रको होस्, कम्तीमा शासनमा बस्दा जनताको मन दुख्ने काम गर्नु हुँदैन । सुधारका कार्यक्रम सञ्चालन गरिनुपर्छ । कांग्रेसले पार्टीभित्र मात्र नभई शासन सञ्चालनमा समेत ध्यान दिनुपर्ने आवश्यकता छ । अर्को कुरा पार्टी पुनर्निर्माणतर्फ पनि उत्तिकै ध्यान दिनुपर्नेछ । पार्टी वैचारिक तथा सैद्धान्तिक आधारमा अघि बढेको हुन्छ तर भएका विधि, विधान र नियममा बाँधेर कसरी पार्टी चलाउने भन्नेबारे पनि गम्भीर ढंगले सोच्नुपर्छ ।कांग्रेसमा युवा सहभागिता बढेको छ, के सुझाव दिनुहुन्छ ?यो निकै सुखद पक्ष हो । अब युवाले आफूलाई नयाँ ढंगले अघि बढाउनुपर्छ । कम्तीमा मेरो पुस्ताले गरेको गल्ती नदोहोर्याउने हो भने कांग्रेसले नयाँ गति लिन्छ । जनताले कांग्रेसबाट भरोसा र धेरै अपेक्षा गर्न सक्छन् । भोलिको कांग्रेस हाँक्ने पुस्ताले पुराना पुस्ताका कमजोरीलाई सुधार्दै नयाँ योजनाअनुसार अघि बढ्नुपर्छ । कांग्रेसलाई अन्य पार्टीका कार्यकर्ता आउने गरी आकर्षक बनाउने जिम्मेवारी युवाको काँधमा छ ।"
प्रतिस्पर्धामा युवा अनुहार,"प्रतिमा गौतमपद्मकन्या क्याम्पसदेखि विद्यार्थी राजनीति थालेकी गौतम त्यहाँको थाल ठटाउने आन्दोलनबाट चर्चित बनेकी हुन् । २०५५ मा उनी पद्मकन्याकै स्ववियु सभापति बनिन् । त्यसपछि नेविसंघको केन्द्रीय सदस्य हुँदै महामन्त्रीसम्म भइन् । २०६४ को पहिलो संविधानसभा चुनावमा पार्टीका तर्फबाट समानुपातिक उम्मेदवार रहेकी उनी २०७० को संविधानसभा सदस्य निर्वाचनमा काठमाडौं२ मा एमाले उम्मेदवार माधवकुमार नेपालसँग पराजित भइन् । पार्टीमा नयाँ पुस्ताले हस्तक्षेपकारी भूमिका खेल्ने बेला भएको उनको भनाइ छ । लेखनाथ पोखरेल२०४५ मा नेपाल विद्यार्थी संघमा संगठित भएका पोखरेल संघको कार्यवाहक अध्यक्षसम्म भए । अहिले उनी पार्टी राजनीतिमा सक्रिय छन् । उनी अर्घाखाँचीको छत्रदेव गाउँपालिकाका अध्यक्ष हुन् । सबल र सक्षम कांग्रेस बनाएर मुलुकलाई विकास र समुन्नतिको दिशामा अघि बढाउने उनको योजना छ । मैले मेरो पालिकालाई देशभरका ४ सय ६० गाउँपालिकामध्ये नमुना बनाएको छु, त्यो अनुभव म कांग्रेसमार्फत देशभरि पुर्याउन चाहन्छु, उनी भन्छन् । उनले पार्टीमा यो महाधिवेशनबाट युवाको प्रभावकारी भूमिका हुने विश्वास व्यक्त गरे । प्रकाश रसाइली स्नेहीबझाङबाट महाधिवेशन प्रतिनिधि बनेका रसाइली प्रतिनिधिसभा सदस्य छन् । चोटिला भाषण र संसद्मा भुइँमान्छेका कुरा उठाएका कारण उनी आममानिसमाझ लोकप्रिय छन् । नेविसंघको केन्द्रीय सदस्य र दलित संघको महामन्त्री भए । यो नयाँ नेतृत्व चयन गर्ने महाधिवेशन हो, हामीले नेता चुन्दै गर्दा नीति बिर्सिनु हुँदैन, नेताको नीति हेरेरै नेतृत्वमा पुर्याउनुपर्छ, उनी भन्छन्, म पार्टीभित्र विपन्न, दलित, महिला, आदिवासी, मधेसी, थारू, मुस्लिम र पिछडिएको क्षेत्र वर्गको अधिकारका लागि संघर्ष गर्छु ।मनोजमणि आचार्यनेपाल विद्यार्थी संघ रोल्पाको अध्यक्ष हुँदै राजनीतिमा आएका आचार्य नेविसंघको केन्द्रीय सदस्य हुँदै महामन्त्रीसमेत भए । अहिले नेविसंघलाई जरैदेखि उखेलेर फ्याँक्ने काम भएको उनको गुनासो छ । नेविसंघ कांग्रेसको नर्सरी हो तर त्यसलाई निमोठ्ने काम भइरहेको छ, पार्टीमा विधि र पद्धति भन्ने चिज अब बाँकी रहेन, त्यसैले पार्टी र भ्रातृसंस्थाहरूको पुनर्जागरण गर्न मेरो उम्मेदवारी हो, उनले भने । उनले अहिलेको यथास्थितिवादी नेतृत्वले राष्ट्रिय राजनीतिका नवीन चुनौतीहरूलाई सम्बोधन गर्न नसक्ने बताए ।कुन्दनराज काफ्लेकाठमाडौंको पशुपति बहुमुखी क्याम्पसमा स्ववियु सभापति भएर काम गरेका नेविसंघका पूर्वमहामन्त्री काफ्लेले थुप्रै विद्यार्थी आन्दोलनको नेतृत्व गरेर चर्चा कमाए । उनी १३ औँ महाधिवेशनमा दोलखा जिल्ला सभापतिका प्रत्याशी थिए । म आन्दोलनबाट आएको व्यक्ति हुँ, पार्टीमा युवा र विद्यार्थीको भरोसा चाहिन्छ, उनी भन्छन्, मसँग ती युवा विद्यार्थीलाई पार्टीमा आकर्षित गर्ने एजेन्डा र सोच छ । डोबाटे विश्वकर्मातनहुँका विश्वकर्मा गण्डकी प्रदेशका मन्त्री हुन् । गण्डकीमा कांग्रेस नेता कृष्णचन्द्र पोखरेल मुख्यमन्त्री बनेपछि उनलाई मन्त्रीका रूपमा शपथ खाने निम्तो पाएका थिए तर पछि उनको नाम काटिएको थियो । पछि सभापति शेरबहादुर देउवाको निर्देशनमा उनी मन्त्री नियुक्त भए । राष्ट्रिय राजनीतिका समस्या समाधानका लागि कांग्रेसमा रूपान्तरण हुनुपर्ने उनको भनाइ छ । राजीव ढुंगानाढुंगाना नेविसंघका वर्तमान केन्द्रीय अध्यक्ष हुन् । देशभरिबाट युवा विद्यार्थी साथीहरूको प्रतिनिधित्व छ, ती साथीको भावना र चाहनालाई सम्बोधन गर्न सक्ने इच्छाशक्ति र एजेन्डा मसँग छन्, उनले भने । उनले आफू विशेष परिस्थितिमा नेविसंघको अध्यक्ष भएको भन्दै नेविसंघबाट पार्टीमा आउन किन हतार गरेको भन्ने अर्थमा नबुझ्न आग्रह गरे ।नैनसिंह महरनेविसंघका पूर्वअध्यक्ष महर विद्यार्थी र युवामाझ लोकप्रिय छन् । उनी सभापति शेरबहादुर देउवाका विश्वासपात्र समेत हुन् । पार्टीमा रूपान्तरण आवश्यक छ, गुटबन्दीको अन्त्य गर्नुपर्नेछ, उनले भने, सबै संरचनामा एक व्यक्ति र एक पद र हरेकमा दुई कार्यकालमात्रै लागू गर्नुपर्छ, म यो एजेन्डासहित पार्टीको राजनीतिमा अघि सरेको हुँ । उनले सरकारले शिक्षा र स्वास्थ्य सेवालाई निःशुल्क गर्नुपर्ने एजेन्डा अघि सारेका छन् । उदयशमशेर राणातरुण दलका पूर्वअध्यक्ष राणा १३ औं महाधिवेशनमा केन्द्रीय सदस्यमा पराजित भएका थिए । २५ पदमा चुनाव भएको थियो, उनले २६ औं स्थानको मत प्राप्त गरे । मलाई सभापतिज्यूले केन्द्रीय सदस्य मनोनीत गर्छु भन्नुभयो, मैले भिडेरै आउँछु भनें, उनी भन्छन्, म दिएको खानेमा होइन, संघर्ष गरेर लिनेमध्येमा पर्छु । उनले केन्द्रीय सदस्यमै उम्मेदवारी दिएका छन् । प्रस्तुति ः प्रकाश धौलाकोटी"
'नेतृत्व परिवर्तनका लागि मेरो उम्मेदवारी,"अन्तिम समयमा सभापतिमा उम्मेदवार बन्ने निर्णय किन लिनुभयो ?अन्तिम समयमा होइन, मैले धेरै अगाडिदेखि तयारी गर्दै आइरहेको हो । यो १४ औं महाधिवेशन हो । मैले त बहुदलीय व्यवस्था आइसकेपछिका सबै महाधिवेशन भोगिसकेको छु । कुन नेता कस्तो छ भनेर सबैले मूल्यांकन गरिरहेकै छन् । पद पाउँदा कत्तिको काम गरेको छ, केके गरेको छ, सबैलाई थाहै छ । यो विगतदेखिको कामको मूल्यांकन हुने समय हो । तपाईंको उम्मेदवारी केका लागि त ? म ग्राउन्ड लेभलदेखि नै राजनीति गरेर आएको हुँ । साथीहरूले जति बेला मलाई जिम्मेवारी दिनुभएको छ, मैले खरो रूपमा आफूलाई प्रस्तुत गरेको छु, आफ्नो भूमिका निभाएको छु । मैले कसैलाई काखापाखा गरेको छैन । आफू पनि पार्टीको विधानअनुसार चल्नुपर्छ र अरू पनि त्यही विधिअनुसार चल्नुपर्छ भन्ने मान्यता राख्छु । मलाई धेरैले एउटा कुशल संगठक, दिएको जिम्मेवारीलाई पूरा गर्न सक्ने, लोकतन्त्रमाथि खतरा उत्पन्न हुँदा लड्न, भिड्न पनि तयार हुने व्यक्तिका रूपमा चिन्छन् । मैले पुलिसको लाठी खाएको छु, जेल बसेको छु । धेरै दुःख गरेको छु नि । त्यही कारण मैले आफूलाई उम्मेदवारका रूपमा अघि सारेको हुँ । अर्को कुरा, १३ औं महाधिवेशनपछिको नेतृत्वले पार्टीलाई विधान र पद्धतिबमोजिम अघि बढाउन सकेन । यो नेतृत्वले त विधानले निर्देशित गरेका काम नै गर्न सकेन । दुई महिनाभित्र गठन हुनुपर्ने विभागहरू चारवर्षे कार्यकाल पूरा भएपछि गठन गरिएका छन् । क्रियाशील सदस्यता वितरणमा पनि उस्तै अवस्था छ । यो नेतृत्वले त न्यूनतम काम नै गर्न सकेन । महाधिवेशन पनि हरेक ४ वर्षमा हुनुपर्ने भनेको छ तर यो नेतृत्वले अहिले साढे ५ वर्षमा पनि अधिवेशन गर्न आनाकानी गरिरह्यो । पार्टीलाई विचार दिन, विधि र पद्धतिको बाटोमा हिँडाउनका लागि मेरो उम्मेदवारी हो । भदौ १७ मा तपाईंहरूले साझा उम्मेदवार तय गर्ने प्रतिबद्धता जनाउनुभएको थियो, अहिले किन पछि हट्नुभयो ? म जुन विचार समूहमा थिएँ, त्यो विचार समूहले मलाई न्याय दिन सकेन । मलाई न्याय नदिएका कारण एक्लै अघि बढ्नुपर्ने परिस्थिति बन्यो । त्यो विचार समूहमा म सधैं पार्टीलाई विधिसम्मत रूपले चलाउनुपर्छ भनेर लागिरहेको थिएँ तर त्यहाँ आफैंले न्याय पाइनँ । त्यसो भएपछि त्यही विचार समूहमा किन बसिरहने भनेर मैले यो जोखिम मोलेको हुँ । फेरि मैले पहिले पनि यसरी नै जोखिम मोलेर राजनीति गर्दै आएकै हुँ । अहिले पनि त्यही जोखिम मोल्न तयार भएको हुँ । १३ औं महाधिवेशनमा पनि मैले उम्मेदवारी दिने तयारी गरेको थिएँ । त्यो बेला शेरबहादुर देउवाजीको समकालीन तपाईं होइन नि भनेर मलाई उहाँहरूले स्टेप डाउन गर्नुभयो । मैले रामचन्द्र दाइलाई सघाएको पनि हुँ । बीपीको छोरा भनेर शशांक कोइरालालाई महामन्त्री बनाउन प्रस्तावक पनि बसेकै हुँ । अहिले पनि मलाई रोक्ने प्रयास भएको पाएँ । साथीहरूले मलाई पार्टीको सभापति हुन नदिने देखें । न्याय त गर्नुपर्यो नि । समूहमा बसेपछि वरिष्ठताको कुरा त हेर्नुपर्यो नि । १६५ बाट २३ सिटमा त कांग्रेस झरेकै हो । पार्टी नेतृत्वले त्यही बेला नैतिक हैसियत गुमाइसकेको थियो । कांग्रेसले म्यान्डेट नपाउनुको कारण त नेतृत्व नै हो । त्यसैले अहिले नेतृत्व परिवर्तन आवश्यक छ, अहिले सबैको माग नै नेतृत्व परिवर्तन गरौं भन्ने हो ।अहिले कांग्रेस वृत्तमा प्रकाशमान सिंहले अस्वीकार गरेका कारण रामचन्द्र पौडेलले सक्रिय राजनीतिबाट विश्राम लिनुभयो भन्ने सन्देश गएको छ । तपाईंले उहाँलाई समर्थन गर्न मान्नुभएको भए साझा उम्मेदवार चयन हुन्थ्यो भन्ने छ नि ?२०४६ को परिवर्तनपछि अहिलेकै नेताहरूले पार्टी सञ्चालन गर्दै आउनुभएको हो । उहाँहरूकै कारण पार्टीको यो हालत भइसक्यो । उहाँहरूले अब त विश्राम लिनुपर्यो नि । उहाँहरूले जे जति गर्नुभएको छ, त्यो राम्रो छ । उहाँहरूप्रति मेरो सम्मान छ । तर, अब त उहाँहरूले राजनीतिबाट विश्राम लिनुपर्यो नि । उहाँहरूले राजनीतिबाट अवकाश लिने समय भइसकेको हो । मैले न शेरबहादुरजीलाई मान्ने कुरा थियो न रामचन्द्रजीलाई । त्यही कारण मैले उम्मेदवारी दिएको हुँ । मलाई कसैले गाली पनि गर्दा रहेछन् तर मेरो कुरा क्लियर छ, विचार समूहमा मैले अन्याय सहेर बस्दा राम्रो, नसहँदाचाहिँ नराम्रो भन्ने त हुँदैन नि । मैले संसदीय दलको नेतामा प्रतिस्पर्धा गर्दाखेरि विचार समूहभित्रैबाट कत्तिको कोअपरेट भयो भनेर त सबैले देखेको छ नि । मलाई त्यत्रो अन्याय गर्दा पनि मैले विचार समूहमै बस्नुपर्ने, अहिले फेरि मैले नै जुनियरलाई साथ दिनुपर्ने भन्ने त कसरी हुन्छ र ? सभापतिको प्रतिस्पर्धालाई कसरी लिनुभएको छ ? हाम्रो पार्टी लोकतान्त्रिक पार्टी हो । महाधिवेशन प्रतिनिधिहरूले हामीमध्येबाट एक जनालाई चयन गर्न पाउने अधिकार छ । त्यसबाट उहाँहरूलाई वञ्चित गर्न त मिल्दैन । उहाँहरूले छान्नुहुन्छ, हामीमध्ये को राम्रो हो ? को उपयुक्त हो ? हरेक नेताको विगत छ, उसले कुन पदमा बसेर कसरी काम गरेको छ भनेर प्रतिनिधिहरूले मूल्यांकन गर्नु हुन्छ । महाधिवेशन प्रतिनिधिले विवेक प्रयोग गर्ने कुराले उहाँहरूको भविष्य निर्धारण गर्छ, पार्टीको भविष्य निर्धारण गर्छ र सिंगो देशकै भविष्य निर्धारण गर्छ । पार्टी जोगाउनका लागि म सबै प्रतिनिधिहरूलाई आग्रह गर्दछु । सभापतिमा निर्वाचित हुन ५० प्रतिशतभन्दा बढी मत ल्याउनुपर्छ । तपाईं त्यो मत प्राप्त गर्न सक्नुहुन्छ ? मैले सम्भावना देखेको छु । डेमोक्रेटिक पार्टी हो, प्रतिस्पर्धीहरू त छन् । प्रतिस्पर्धीहरूले त भन्छन् कि यो के लोकप्रिय छ र भनेर । म कति लोकप्रिय छु भनेर भनिरहनुपर्ने कुरा होइन । मलाई विश्वास छ, म दोस्रो धेरै भोट पाउँछु र दोस्रो चरणमा प्रतिस्पर्धा हुन्छ भन्नेमा ढुक्क छु । प्रकाश धौलाकोटी"
'लोकतन्त्रप्रति प्रतिबद्ध नेतृत्व आउँछ,"सभापतिमा तपाईंको उम्मेदवारी किन ? मैले कांग्रेसको १४ औं महाधिवेशनमा सभापतिमा उम्मेदवारी दिनुका पछाडि मुख्य तीन कारण छन् । पहिलो हामीले संघीय लोकतान्त्रिक गणतान्त्रिक प्रणाली र नयाँ संविधान ल्याएका छौं । यसको सफल कार्यान्वयन अहिलेको आवश्यकता हो । यो कांग्रेस पार्टी मात्र नभई पूरै देश र सबै राजनीतिक दलको साझा एजेन्डा हो । यसका लागि कांग्रेसले जिम्मेवारीपूर्वक आफ्नो काम गर्नुपर्छ । कांग्रेसको सभापतिका हैसियतले त्यसलाई सबैभन्दा बढी प्राथमिकता दिनेछु । दोस्रो एक वर्षभित्रै तीन तहका निर्वाचन हुँदै छन् । तीनवटै निर्वाचनमा कांग्रेसलाई जिताउनुपर्नेछ । कांग्रेसले नजित्दा संघीय प्रणाली, संविधान र राज्यका अंगहरू क्षतविक्षत भएको हामीले देखिसकेका छौं । त्यसको सुधारका लागि र बिग्रेको कुरालाई लिकमा ल्याउन कांग्रेसले मात्र सक्छ । म सभापतिको हैसियतले यो भूमिकामा आफूलाई समर्पित गर्न चाहन्छु । र, तेस्रो युवा पुस्ताको नेतृत्व दाबी अग्रताबिना राजनीतिक स्थिरता, विकास, आर्थिक समृद्धि सम्भव छैन । युवाको प्रभावकारी भूमिकाबिना देशको राजनीति गतिशील हुन सक्दैन । म सभापतिको हैसियतले युवा वर्गलाई अभियानको सहजकर्ता बन्न चाहन्छु । लामो समय शेरबहादुर देउवासँग रहनुभयो, अहिले उहाँसँगै प्रतिस्पर्धा गर्दा कस्तो अनुभव भएको छ ?कुनै पनि चुनाव सहज हुँदैन । हिजोको सम्बन्ध जेजस्तो भए पनि अहिले पार्टीको निर्वाचनमा सहभागी भएर देश, पार्टी र लोकतन्त्रप्रति सकारात्मक भूमिका निर्वाह गरेको अनुभूति गरिरहेको छु । सबैभन्दा महत्त्वपूर्ण कुरा मतदाताको मन जित्नु हो । य यही कुरामा एकाग्र छु । यो महाधिवेशनबाट तपाईंको छुट्टै विचार समूह निर्माण हुन्छ ?पूरै कांग्रेस एउटा विचार समूह हो । राष्ट्रियता, लोकतन्त्र, समाजवाद, संघीयता, गणतन्त्र, धर्म निरपेक्षता, अहिंसा, शान्तिजस्ता सिद्धान्त कांग्रेसका विचार हुन् । कांग्रेस विचारमा प्रतिबद्ध पार्टी हो । म गुटभन्दा माथि उठेर विचारको प्रवर्द्धन गर्न चाहन्छु । विचारका आधारमा राजनीतिक शासन प्रणाली बलियो बनाउने हो, तब मात्र लोकतन्त्र बलियो हुन्छ । तपाईंको उम्मेदवारीमा पारिवारिक विरासतले कस्तो प्रभाव पारेको छ ?मेरो पिताजी (महेन्द्रनारायण निधि) कांग्रेसको संस्थापकमध्ये एक महत्त्वपूर्ण नेता हुनुहुन्थ्यो । निधिको छोरो भएकाले मलाई सहज हुने भइहाल्यो । तर म आफैं पनि बच्चैदेखि जेलनेल भोगेको व्यक्ति हुँ । टीका लगाएर नेता भएको होइन । महाधिवेशनमा मधेस (प्रदेश २) को मत निर्णायक हुने अवस्था कत्तिको देख्नुहुन्छ ?मेरो सन्दर्भमा मैले मधेसमात्र होइन, पूरै देशभरिको मत पाउँछु । हिमाल, पहाड, तराई, सातै प्रदेशका साथीको सद्भाव मैले पाएको छु । मैले नेविसंघको अध्यक्ष र पार्टीको महत्त्वपूर्ण पदमा काम गरेको हुनाले देशभरिका साथीसँग राम्रो सम्बन्ध छ । मलाई बीपी कोइरालाले कलिलैमा नेविसंघ अध्यक्षको जिम्मेवारी दिनुभएको थियो । तर तपाईंले महाधिवेशनमा प्यानल बनाउन सक्नुभएन नि ?अलिकति समय पनि नमिलेको हो तर महत्त्वपूर्ण कुरा म गुटभन्दा माथि उठ्न खोजेको हुँ । मेरो टिममा धेरै साथी हुनुहुन्छ । कस्तो नतिजाको अपेक्षा गर्नुभएको छ ?कांग्रेसले १४ औं महाधिवेशनबाट उत्साह, एकता र रूपान्तरणको मूल नारा तय गरेको छ । रूपान्तरण भनेको परिवर्तन हो । संगठनको स्वरूप, विचार र नेतृत्वमा परिवर्तन हुनु हो । त्यसैले यस महाधिवेशनले मूलभूत रूपमा नेतृत्व परिवर्तन गर्ने कुरामा मैले विश्वास लिएको छु । तर सभापति (शेरबहादुर) जीले सत्ता र पदको दुरुपयोग गरेर आफ्नो पक्षमा नतिजा लिन प्रयत्न गरिरहनुभएको छ । रामचन्द्रजी जस्तो नेताले महाधिवेशन प्रक्रियाबाट अलग हुने काम गर्नुभयो, यसमा सभापतिजीले विशेष भूमिका लिनुपर्थ्यो । त्यतातिर ध्यान जान सकेन । त्यसैले अबको महाधिवेशनले पार्टीप्रति जिम्मेवार, लोकतन्त्रप्रति प्रतिबद्ध नेतृत्व ल्याउँछ । कलेन्द्र सेजुवाल"
स्वास्थ्य बिमाको सकस,"सरकारले ६ वर्षअघि स्वास्थ्य बिमा कार्यक्रम थालेर स्वास्थ्य सेवाका क्षेत्रमा सकारात्मक पाइला चालेको थियो । गुणस्तरीय स्वास्थ्य सेवा प्राप्त गर्ने नागरिकको अधिकारको संरक्षण गर्न यस खाले कार्यक्रम आवश्यक थियोछ । बिमितको आर्थिक जोखिम न्यूनीकरण गरी स्वास्थ्य सेवामा आम नागरिकको सहज पहुँच सुनिश्चित गर्न यस्तो कार्यक्रमले ठूलो टेवा पुर्याउन सक्छ । यसबीचमा सरकारले सबैजसो जिल्लामा यो कार्यक्रम सञ्चालन गरिसकेको पनि छ । देशभर करिब ४० लाख जना बिमित छन् । सरकारी तथा गैरसरकारी गरी करिब सवा ४ सय स्वास्थ्य संस्था यस कार्यक्रममा सहभागी छन् । दैनिक १५ हजारजति बिमितले यो सेवा लिइरहेको स्वास्थ्य बिमा बोर्डको तथ्यांक छ, तथापि कार्यक्रम सोचेअनुरूप प्रभावकारी रूपमा सञ्चालन भएको पाइँदैनÙ सेवाभन्दा बढी सास्ती पाएको कतिपय बिमितको गुनासो छ । निश्चय पनि यो कार्यक्रमबाट नियमित औषधि सेवन गर्नुपर्ने कतिपय बिरामीले ठूलो राहत पाएका छन् । यसअघि खर्च अभावमा उसै बेथा बोकेर बस्नेहरू अहिले उपचारका निम्ति अस्पताल पुग्न थालेका छन् । स्वास्थ्य जाँच र उपचार निःशुल्क हुने भएपछि अस्पतालहरूमा बिरामीको चाप बढेको छ । तर सरकारले उचित व्यवस्थापन मिलाउन नसक्दा कुनै न कुनै बहानामा बिमितले सेवा नपाउने घटना पनि उत्तिकै सामान्य बन्न थालेको छ । आइतबार मात्रै यसै दैनिकमा समाचार छ भक्तपुरको नेपालकोरिया मैत्री नगरपालिका अस्पतालले बिमा सेवा बन्द गरेपछि त्यहाँ सेवा लिइरहेका दैनिक ६ सयदेखि ७ सय जनासम्म बिरामी मारमा परेका छन् । सरकारले समयमा स्वास्थ्य बिमाको रकम उपलब्ध नगराउँदा बाध्य भएर स्वास्थ्य बिमा कार्यक्रमअन्तर्गतका सेवा तत्कालका लागि बन्द गर्नुपरेको अस्पतालको भनाइ छ । हुन पनि, करिब ६ करोड रुपैयाँभन्दा बढी बिमाको रकम आउनै बाँकी भएपछि अस्पताललाई सेवा दिन सकस पर्नु अन्यथा होइन । अस्पतालले ल्याब, फार्मेसी र अन्य सेवामा गरी दैनिक करिब १० लाख रुपैयाँ बराबरको बिमाबापत सेवा गर्दै आएको थियो । बिमा बोर्डले बिमितहरूलाई भक्तपुर अस्पतालबाट सेवा लिन सकिने भने पनि त्यहाँ पहिल्यै क्षमताभन्दा धेरै बिरामीको चाप छ, सेवा लिन सहज छैन । त्यसैले बिमितहरू बढी शुल्क लाग्ने निजी अस्पताल धाउन बाध्य छन् । अन्यत्र पनि बिमितहरूले यस्तै अनेक समस्या भोगिरहेका छन् । खास गरी बिमा बोर्डले सम्बन्धित स्वास्थ्य संस्थाहरूलाई समयमै रकम भुक्तानी नगरिदिँदा बिरामीहरू समस्यामा परेका छन् । तसर्थ बोर्डले यो समस्याको समाधान खोज्नुपर्छ । भक्तपुरमा मात्रै अरू ५ वटा स्वास्थ्य संस्थाको जम्मा करिब १६ करोड रुपैयाँ पनि बोर्डले भुक्तानी गर्न बाँकी छ । समयमा लागत रकम भुक्तानी हुन नसक्दा अस्पतालहरूलाई सेवा दिन सकस छ । निश्चित कार्यविधिअनुरूप बिरामीले बिमा सेवा पाउने भएपछि यसमा अनावश्यक विलम्ब गर्न जरुरी छैन । स्वास्थ्य सेवासम्बन्धी एउटा राम्रो कार्यक्रमलाई सरकारी अव्यवस्थापन र ढिलासुस्तीको मारमा पार्नु हुँदैन । निश्चय पनि यसका प्रक्रियाहरू पूरा गर्नुपर्छ, तर त्यही बहानामा कार्यक्रमकै प्रभावकारितामा प्रश्न उठ्ने गरी र बिमितहरूलाई नवीकरणमा रुचि नै नजाग्ने गरी ढिलासुस्ती हुनु हुन्न । बोर्डले जनशक्ति थपेर हुन्छ कि प्रविधिको गुणस्तर बढाएर हुन्छ, छिटोछरितो सेवा वितरण गर्न सक्नुपर्छ । यसअतिरिक्त, कति जिल्लामा निःशुल्क औषधिका निम्ति पुगेका बिमितहरूलाई अस्पताल फार्मेसीका कर्मचारीले सम्बन्धित औषधि नभएको भन्दै फर्काइदिने गरेको गुनासो छ । अर्कातिर, बिरामीलाई सेवासुविधा दिएकोभन्दा धेरै परिमाणको रकम दाबी गरेको पनि पाइएको छ । सरकारले बिमा कार्यक्रमबाट १ लाख रुपैयाँ बराबरको औषधि तथा उपचार खर्च निःशुल्क गराउँदै आएको छ । बिमितहरूले अस्पतालका विभिन्न सेवाबाहेक तोकिएका औषधि पनि निःशुल्क पाउँछन् । यसका निम्ति ५ जनासम्मको परिवारले प्रतिवर्ष ३ हजार ५ सय रुपैयाँ प्रिमियम शुल्क तिर्नुपर्छ, त्यसभन्दा बढी सदस्य संख्या भए प्रतिव्यक्ति थप ७ सय रुपैयाँ तिर्नुपर्छ । अति विपन्न र अति अशक्त अपांगता भएका लगायतका लागि सरकारले नै यस्तो रकम तिरिदिन्छ । तैपनि, कति जिल्लामा बिमाप्रति जनचासो नै कम छ । लक्षित वर्गकाले नै बिमा गर्न रुचि देखाइरहेका छैनन्, तिनलाई यसको महत्त्व बताएर कार्यक्रमको दायरामा ल्याउन सरकारलाई चुनौती छ । त्यसका निम्ति पनि सबैभन्दा पहिला त यस कार्यक्रमअन्तर्गतको स्वास्थ्य सेवालाई प्रभावकारी ढंगले सञ्चालन गर्नुपर्छ, आएका गुनासाहरूको उचित सुनुवाइ हुनुपर्छ । बिमितहरूलाई दिइने सेवासुविधा सम्बन्धित स्वास्थ्य संस्थाहरूको बोझ होइन, राज्यको दायित्व हो, त्यसैले बिमितहरूको सेवासुविधामा कुनै हेलचेक्य्राइँ गरिनु हुन्न ।"
कांग्रेसमा निर्वाचन पद्धति बाधक,"कांग्रेसको महाधिवेशनका लागि देशभरिबाट महाधिवेशन प्रतिनिधि काठमाडौं आएका छन् । ती कांग्रेस होइन, कोही देउवावादी, कोही देउवाइतरवादी त कोही सिटौलावादी भएर आएका छन् । नमरुन्जेलसम्म कुर्सीमै टाँसिइरहने कांग्रेसका नेताहरूले नीतिमा बहस गर्न छडेको धेरै भयो । यस पटक पनि यस प्रवृत्तिले निरन्तरता पाइरहेको छ । कांग्रेसका भोटरहरूलाई कांग्रेसको चिन्ता जति छ, त्यसको सानो अंश पनि शीर्ष नेताहरूमा देखिएन । शेरबहादुर देउवा नमरुन्जेलसम्म सभापति हुने दिशामा अगाडि बढेका छन् भने, देउवाइतरका समूहले सर्वसम्मत नेता अगाडि सार्न सकेन । यस्तो चालाले तटस्थ भोटरहरूले के आधारमा आगामी दिनमा कांग्रेसको समर्थन गर्ने भन्ने प्रश्न अहम् बनेको छ । कांग्रेसमा सम्भावना भएका युवा नेता नभएका पनि होइन्न तर निर्वाचन प्रक्रियाका कारण ती नेता कुनै गुटमा नलागी स्वतन्त्र रूपमा पदाधिकारीमा रहने सम्भावना छैन । त्यसैले युवा नेताहरूले स्वतन्त्र रूपमा प्रमुख पदमा लड्ने हिम्मत गर्न सकेका छैनन् । कांग्रेसको यस्तो निर्वाचन पद्धति रहेसम्म न नीतिले प्रधानता पाउँछ न त जुझारु व्यक्तिले चुनाव नै जित्न सक्छ । त्यसैले सबैभन्दा पहिले यस्तो निर्वाचन पद्धति परिवर्तन गर्नुपर्छ । शिवराज बराल, पोखरा२२, कास्की"
गुटउपगुटको उलटपलट,"कांग्रेस महाधिवेशनले चिसो मौसममा पनि देशको राजनीति गर्माएको छ । वडा तहदेखि अनेक गुटउपगुट भन्दै झन्डै दुई चिराजस्तै बनेको कांग्रेसका तल्लो तहका कार्यकर्तालाई चक्मा दिने गरी माथिल्लो तहमा व्यापक अदलबदल भएको छ । एउटा गुटको नेतृत्व गरिरहेका रामचन्द्र पौडेलको भावनामा चोट पुग्ने गरी उनीमाथि दोस्रो पुस्ताका नेताहरूले घात गरेका छन् । राजधानीमा देउवा प्यानललाई पराजित गर्ने उद्देश्यसहित तयार भएको प्रकाशमान सिंह र गगन थापाको गुटबन्दीसमेत टुटेको छ । यसबखत थापा शेखर कोइरालाको महामन्त्रीका रूपमा चुनाव लड्दै छन् । कोइराला परिवार आग्रह र पूर्वाग्रहमा अब ध्वस्त हुँदै गएको तथ्यलाई सुजाता कोइराला सिंहको उपसभापतिका रूपमा चुनाव लड्न तैयार हुनुले पुष्टि गर्छ । विश्वप्रकाश शर्मालाई देउवाले धोका दिएको चर्चा यत्रतत्र भैरहँदा कृष्ण सिटौलाले प्रदीप पौडेललाई देउवा गुटबाट महामन्त्रीका रूपमा खडा गराएर आफ्नो राजनीतिक इमानलाई स्थापित गरेका छन् । कांग्रेसको वडा, गाउँनगर, प्रदेश र क्षेत्रीय अधिवेशनमा बनेका गुटहरू केन्द्रीय अधिवेशनमा टुक्राटुक्रामा विभक्त भएका छन् । स्वार्थ र खास गरी पैसा र पावरका बलमा क्रियाशील सदस्यलाई प्रभावमा पार्ने र पछिल्लो पटक क्षेत्रीय, प्रदेश र महाधिवेशन प्रतिनिधि छनोटका क्रममा सृजना भएका गुटमा यसबखत फेरबदल आउँदै गर्दा प्रतिनिधिहरू नै बिलखबन्दमा छन् । यहाँसम्म आइपुग्ने क्रममा वडा तहदेखि चकनाचुर भएर फुटेको कांग्रेसी मनहरू फेरि एक पटक आफूलाई टाठाबाठा र माथिल्लो तहका नेताहरूले ठगेको बल्ल चाल पाएको बताइरहेका छन् । गुटभित्रको समीकरणमा निकै उथलपुथल भएको छ । गाउँबाट एउटाको झोला बोकेर आएका प्रतिनिधिहरू अर्कोबाट उम्मेदवारी दिन बाध्य पारिएको छ । गाउँ अधिवेशनमा जसको घोर विरोध भएको थियो, त्यही नेताको उम्मेदवार बन्न बाध्य भएका अनेक उदाहरण यसबखत देखापरेका छन् । कांग्रेसमा पैसावाला र दम्भवालाहरूको हैकम ज्यादा चल्दै गर्दा कम्तीमा इतिहास बोकेका, बीपी कोइरालाको प्रजातान्त्रिक समाजवादका पक्षधर, पछिल्ला समय कांग्रेसलाई सदन र सडकमा चलायमान राख्ने हिम्मत राखेका युवा उम्मेदवारका पक्षमा आफ्ना मतहरू प्रदान गर्ने विश्वास लिइएको छ । क्षणभरको दबाब र प्रभावमा परेर इतिहासले धिक्कार्ने काम नगर्नुहोला । उत्तम पुडासैनी, जोरपाटी, काठमाडौं"
लोभलाग्दो बन्यो काष्ठमण्डप,"२०७२ सालको भूकम्पले भत्काएको राजधानी काठमाडौंबीचको काष्ठमण्डप ६ वर्षपछि फेरि ठडिएको छ । ढिलै भए पनि पुरानै शैलीमा यसलाई बनाउनु खुसीको खबर हो । किंवदन्तीअनुसार काष्ठमण्डप एउटै रूखबाट बनेको थियो । भूकम्पले भत्काइसकेपछि ती काठहरू फेर्नुपर्यो । देशका विभिन्न स्थानबाट ल्याइएका काठहरू यसमा प्रयोग भएका छन् । सञ्चारमाध्यमअनुसार करिब ११ करोड लागतमा यसको पुनर्निर्माण सम्पन्न गरियो । काष्ठमण्डप विदेशी पर्यटकका लागि मात्र होइन, हामी सबैका लागि लोभलाग्दो बनेको छ । यसको पुनर्निर्माणमा खटिनेहरूलाई धन्यवाद । तिलप्रसाद न्यौपाने, माछापोखरी, काठमाडौं"
रामचन्द्रको बाध्यता,"आजीवन निष्ठाको राजनीति गरेर पार्टीभित्रका विकृति र विसंगतिविरुद्ध लडिरहेका नेपाली कांगेसका नेता रामचन्द्र पौडेलले यसपालिको महाधिवेशनमा संन्यास लिनुपर्ने परिस्थिति बनाइयो । यो अवस्थाको सृजना हिजोसम्मका उनको आफ्नै कोटरीका नेताहरूबाट भएको हो । शेखर कोइराला, शशांक कोइराला, सुजता कोइराला र प्रकाशमान सिंह नयाँ अनुहार होइनन् । यी सबै नाम आफ्नो पितासँग जोडिएको छ । पौडेलको यी कुनै पनि नेतासँग तुलना गर्नु उचित हुँदैन । तर, आज यिनकै कारण पौडेल वनबास जानुपरिरहेको छ । त्यसो त, विमलेन्द्र निधिले समेत एक पटक पौडेललाई छाडेर सर्वसम्मत सभापतिको चयन गर्न देउवालाई आग्रह नगरेका होइनन् तर उनको केही तागत चलेन । नेतृत्वको दाबी छाड्दा पनि पौडेलले मन बुझाउने ठाउँ पाएनन् । आफ्नो पक्षबाट साझा उम्मेदवार बनाउने उनको प्रयास सफल हुन नसकेपछि, उनका आँखा रसाएका थिए । सिंहले दाबी छाडे, पौडेललाई सघाउन कुनै आपत्ति नहुने शेखरले भनिसकेका थिए । तर, सिंहले सभापतिमा उम्मेदवारी दिएरै छाडे । पार्टी र सत्ताको नेतृत्वमा पुग्न चाहेका पौडेलको उमेर ढल्किसकेको भए पनि, पार्टी र देशका लागि केही गर्ने हुटहुटी थियो, अहिले नै संन्यास लिन मन थिएन । लामो समय राजनीतिको माथिल्लो तहमा रहेर पनि पार्टी र सरकारको नेतृत्व गर्न पौडेलले पाएनन् । समकालीन नेताहरूमध्ये यस्तो अवसर नपाउने उनी मात्रै हुन् । उमेरले वर्षदिनको फरक भए पनि शेरबहादुर देउवाले पाँच पटक सरकारको नेतृत्व गरिसके भने फरकफरक भए पनि दुई पटक पार्टीको नेतृत्व गरिसके । उनले पार्टीका लागि खर्च गरेको समय र ऊर्जालाई अलिकति पनि ख्याल नगरिनु एउटा शीर्ष नेतामाथिको अन्याय नै हो । सुजन देवकोटा, पालुङ्टार४, गोरखा कांग्रेसमा नीतिनियम र सिद्धान्त सबै थन्किसके भन्दा फरक नपर्ने भएको छ । सधैं पद र शक्तिमै बस्नुपर्छ भन्ने सोच पलाएका नेताका कारण कांग्रेस अब कांग्रेस रहेन । कांग्रेसभित्र नेताको सम्मान होइन अपमान गर्ने चलन बढेको छ । विगतमा पनि आजीवन कांग्रेसप्रति निष्ठावान् नेता गणेशमान सिंहलाई जीवनको अतरार्द्धमा पार्टीबाट अलग भएको घोषणा गर्न बाध्य पारियो । सन्त नेता कृष्णप्रसाद भट्टराई पनि पार्टीबाट अलग हुनुपरेको थियो । अहिले पौडेलमाथि त्यस्तै षड्यन्त्र हुँदै छ । के निष्ठावान् राजनीतिज्ञले कांग्रेसबाट सधैं अपहेलित हुनपर्न हो ? पौडेलको दोष के ? उनले पार्टीको गुटउपगुटको अन्त्य हुनुपर्छ, पार्टी एक ढिक्का हुनुपर्छ भनिरहे, यही कारण उनको हालत यस्तो भयो । कुनै पनि गुटमा नभएका अरू नेताको हालत पनि यस्तै हुने हो । यो राजनीति होइन लाजनीति हो ।महाधिवेशनको संघारमा पौडेलजस्ता नेताले आँखाभरि आँसु लिएर घरतिर लाग्नुपर्न परिस्थिति बन्नुले कांग्रेसभित्र कस्तो राजनीतिक संस्कार बसेछ भन्ने प्रश्न खडा भएको छ । आजीवन पार्टीमा समर्पित व्यक्तिले पाउने पुरस्कार यही हो ? यो राम्रो भएन, अग्रजलाई मानसम्मान गर्न नजान्ने नेताले आफूलाई अरूले सम्मान गरोस् भनेर कसरी सोच्ने होला ? कांग्रेसमा मात्र होइन देशलाई नै पौडेलजस्ता अनुभवी नेताको आवश्यक छ । पौडेलको मन दुखाएर नेताहरूले जेजे गरे त्यो सही भएन । आज उनीहरूले गरेको व्यवहार भोलि अरू कसैले उनीहरूलाई नै गर्न सक्छन् । नेताको अपमान होइन सम्मान गर्नुपर्छ । पुरुषोत्तम घिमिरे, जोरपाटी, काठमाडौं"
"बरबराएका अर्थमन्त्री, धरमराएको अर्थतन्त्र","बोली र व्यवहारमा अन्तरअर्थमन्त्रीको बरबराहटमा उनको आफैंले अनुभूति गरेको हताश मानसिकताको अंश पनि सायद अधिक छ । लोकलाजका लागि भाषणमा जेजस्ता तर्क वा प्रतितर्क गरे पनि जनताका टाउकामाथि ऋणभार नथपी मुलुक नचल्ने अवस्थामा पुगेको उनकै निर्णयहरूले बोलिरहेका छन् । विदेशी दाता र लगानीकर्ताहरूले वर्तमान सरकारमाथि विश्वास गरेको देखिएको छैन । विगत पाँच महिनामा वैदेशिक सहायता बिलकुलै आएको छैन । सरकारले अन्तर्राष्ट्रिय मुद्रा कोषबाट ४० करोड अमेरिकी डलर, अथवा झन्डै आधा खर्ब नेपाली रुपैयाँ बराबर, ऋण लिने तयारीलाई अन्तिम चरणमा पुर्याएको छ । अहिले नै नेपालको सार्वजनिक ऋण कुल गार्हस्थ्य उत्पादनको साढे ४३ प्रतिशत पुगिसकेको छ । ६ वर्षअघि केपी ओली सरकारले पहिलो पटक सत्तारोहण गर्दा नेपालको सार्वजनिक ऋण कुल गार्हस्थ्य उत्पादनको २५ दशमलव ३ प्रतिशत मात्र थियो । त्यसयता लगातार मुलुकको ऋणको भार थपिने क्रम बढेको छ । यो अवधिमा अधिकतर समय कम्युनिस्ट पार्टीहरू सत्तामा छन् एवं अर्थशास्त्रबारे प्राविधिक र औपचारिक ज्ञान चाहिँदैन अनि दिव्य ज्ञानबाटै मन्त्रालय चलाएर चामत्कारिक उपलब्धि हासिल गर्छु भन्नेहरू नै अर्थमन्त्रीको कुर्सीमा बढी समय बसेका छन् । मन्त्री शर्मालाई जत्ति नै रिस उठे पनि मन्त्रीको क्षमता र अर्थतन्त्रको अहिलेको दुर्दशाबीचको सहसम्बन्धलाई सामान्य संयोग मात्र मान्न सायद सिंकँदैन ।ढुकुटीको पैसा खर्चन नसकेर ऋण थप्दै जाने विडम्बना आफ्नै ठाउँमा छ । मुलुकले लिने सार्वजनिक ऋण कहाँ र कसरी खर्च हुन्छ भन्ने अर्को जटिलतम प्रश्न निरन्तर अनुत्तरित छ । अहिले अन्तर्राष्ट्रिय मुद्राकोषबाट लिन लागिएको ऋण पनि उत्पादनशील र रोजगारी अभिवृद्धिका क्षेत्रमा नभएर कोभिड१९ महामारीको मारमा परेको अर्थतन्त्रलाई चलायमान बनाउने, बृहत् आर्थिक एवं वित्तीय स्थायित्वमा सघाउने र सुधारका कार्यक्रमलाई अगाडि बढाउनेजस्ता कार्यक्रमका प्रयोग गर्ने भनिएको छ । मुलुकको औद्योगिक एवं कृषि उत्पादकत्वमा वृद्धि र निर्यात प्रवर्द्धन वा आयात प्रतिस्थापनजस्ता कार्यक्रमहरूमा मात्र यस्तो ऋण रकम उपयोग गर्ने रणनीतिमा प्रस्ट विचलन आएको छ । प्रणाली सुधारमै खर्च र्ने हो भने पनि यसलाई वित्तीय संघीयताको प्रभावकारी कार्यान्वयनमा केन्द्रित गरिनु परिणाममुखी हुन्छ । यसतर्फ पनि ध्यान पुगेको छैन । यो बिलकुलै राम्रो संकेत होइन ।सरकार र अर्थमन्त्रीले अहिले बिनाअहंकार स्वीकार गर्नुपर्ने तथ्य के हो भने, नेपालको अर्थतन्त्र संरचनागत ढंगले नै संकटोन्मुख भएको छ । निश्चय नै, धेरै समस्या विगतदेखि नै थुप्रिएका हुन् तर पछिल्लो समय धेरैजसो सूचकांक थप भयावह गतिले ओरालो लागेका छन् । असम्भव र महत्त्वाकांक्षी घोषणा एवं चालु विकास कार्यक्रमहरूको समेत फितलो कार्यान्वयनबाट सुधार सम्भव छैन । तिनका तत्कालीन र दीर्घकालीन दुवै प्रकृतिका समाधानहरू खोजिनु अपरिहार्य छ । समय घर्किरहेको छ ।असल नियत र बौद्धिकप्राविधिक पुठका साथ काम गर्ने हो भने मात्र समस्या समाधानको बाटामा केही प्रभावकारी पाइलासम्म राख्न सकिएला । राजनीतिक नेतृत्वको दूरदृष्टि पनि यसमै छ । आखिर अर्थतन्त्रको कार्यप्रदर्शनी प्रभावकारी भयो भने त्यसको जस पनि राजनीतिक नेतृत्वले नै पाउने हो । तर, यति सामान्य सत्यलाई पनि अस्वीकार गरेर अर्थमन्त्री शर्मा जुन ढर्रामा अभिव्यक्त भइरहेका छन् र आफ्नो कार्यशैलीलाई सुधार्नतर्फ लाग्नुको सट्टा अर्थतन्त्रका जानकार, अनुभवी र विशेषज्ञहरूका विचार र धारणाहरूलाई प्रतितर्कबाटै काट्ने कोसिस गरिरहेका छन्, त्यसले धरमराएको नेपालको अर्थतन्त्रलाई वृद्धि र समृद्धिको लिकमा ल्याउनेछैन । विषयगत ज्ञानको अवमूल्यन गर्ने मानसिकता, खास गरी अर्थतन्त्र सञ्चालनका हकमा, झन् प्रत्युत्पादक साबित हुनेछ ।"
बार आन्दोलनका भ्रम र यथार्थ,"न्याय बेचिनेछैन र न्याय दिन इन्कार गरिनेछैन । राजा जोनको शासनकालमा उनका विरुद्धमा उठेको जनविद्रोहपश्चात् १५ जुन १२१५ मा बेलायती राजा र विद्रोही जनताका बीचमा भएको आन्दोलनको परिणामस्वरूप तयार गरिएको विश्वप्रसिद्ध अधिकारको सूची म्याग्नाकार्टा को एक अंश हो यो । अधिकारको यो सूची संविधानवाद र स्वतन्त्र न्यायपालिकाको आधुनिक युगको सुरुआती दस्तावेज हो भने, कानुनी शासनको त आधारस्तम्भ नै हो ।न्याय दिन इन्कार नगरिने र न्याय किनबेच नगरिने भनी बेलायतमा सम्झौता भएको सयौं वर्षपछि नेपालमा खुल्लमखुला न्यायको किनबेच हुन थालेपछि त्यसका विरुद्धमा नेपालका वकिलहरूले सुरु गरेको आन्दोलनले यो स्तम्भ तयार पार्दासम्म चालीस दिन नाघिसकेको छ । न्याय दिन इन्कार र न्याय किनबेचविरुद्ध सुरु गरिएको यो आन्दोलन न्यायपालिकामा भएको भ्रष्टाचारविरुद्ध नेपालका लागि मात्र नभएर सम्भवतः विश्वकै सबैभन्दा लामो र उच्च स्तरको आन्दोलन हो । अनि यो त्यस्तै आन्दोलन हो जसलाई बेलायती जनताले म्याग्नाकार्टाको दस्तावेज तयार हुने बेलामै गौरवपूर्ण भनी परिभाषित गरेका थिए । आज नेपाल बार एसोसिएसनको नेतृत्वमा देशभरका तमाम कानुन व्यवसायीहरू त्यही गौरवपूर्ण आन्दोलनमा सहभागी छन् ।यो आन्दोलन किन पनि गौरवपूर्ण छ भने, यसको लक्ष्य, उद्देश्य र माग समग्र न्यायपालिकाको सुधारमा केन्द्रित छ र त्यसलाई बारले सत्र बुँदामा सूत्रबद्ध गरेको छ । यो आन्दोलन सफल हुँदा कुनै व्यक्तिको विजय वा पराजय हुनेछैनÙ संवैधानिक सर्वोच्चता, विधिको शासन र स्वतन्त्र न्यायपालिकाको विजय हुनेछ । अनि दलाल पुँजीवादसँग आत्मसमर्पण गरेर वा सम्झौता गरेर न्यायलाई किनबेच गर्ने वा न्याय दिन इन्कार गर्ने न्यायिक नेतृत्वको सत्तापलट हुनेछ र त्यसको पराजय हुनेछ । राज्ययन्त्रका अन्य अंगमा जरोकिलो गाडेर बसेको दलाल पुँजीवादी सत्ताले पवित्र न्यायालयमा जरा गाडेको निष्कर्ष स्वयं अदालतले गठन गरेको हरिकृष्ण कार्की नेतृत्वको समितिले प्रमाणित गरिसकेको छ र त्यो प्रतिवेदन सर्वोच्च अदालतले आफ्नो आधिकारिक विद्युतीय अभिलेखालयमा पनि सार्वजनिक गरेको छ । प्रतिवेदनकै भाषामा भन्दा, प्रधानन्यायाधीशले चाहने हो भने न्यायपालिकाभित्रको विकृति र विसंगतिको असी प्रतिशत भार स्वतः समाप्त हुनेछ । यसको सीधा अर्थ हो न्यायपालिकाभित्र हुने भ्रष्टाचारमध्ये असी प्रतिशतको कारक तत्त्व स्वयं प्रधान न्यायाधीश हुन् । यसरी सर्वोच्च अदालत स्वयंले प्रमाणित गरेको दस्तावेजमा उल्लिखित असी प्रतिशत भ्रष्टाचारको हिस्साको नेतृत्व गर्ने प्रधान न्यायाधीशको बहिर्गमनको माग राखेर आन्दोलन गर्नु अनुचित र नाजायज हुने तर्क कुनै स्वस्थ मानसिकता भएको नागरिकले गर्न सक्छ र ? नेपाल बारले औपचारिक रूपमा भनेको छ प्रधान न्यायाधीशको राजीनामा समग्र न्यायपालिका सुधारको प्रस्थानविन्दु मात्र हो । यसर्थ यो आन्दोलनलाई व्यक्ति फेर्ने आन्दोलनका रूपमा चित्रित गरेर अवमूल्यन गर्ने वा भ्रम छर्ने प्रयास गरिनु कुनै पनि हिसाबले जायज वा तर्कसंगत छैन । यो आन्दोलन प्रधानन्यायाधीशले मन्त्रिमण्डलमा भागबन्डा खोजेको विषयसँग मात्र सम्बन्धित छैन । त्यो त धेरै कारणमध्ये एउटा मात्र हो । प्रधान न्यायाधीशको कोटामा कार्यपालिकासँग सम्झौता गरेर कुनकुन निकायमा कस्ताकस्ता अनुहार र पृष्ठभूमिका मानिसहरूले के कुन नियुक्ति प्राप्त गरे भन्ने चित्र नेपाली जनतासामु ऐनाजत्तिकै छर्लंग छ । कार्यपालिकासँग न्यायपालिका प्रमुखले बार्गेनिङ गरेर सम्झौताका आधारमा लेनदेन गर्छ अनि लेनदेन गरेको विषयलाई म साक्षी मात्र बस्न गएको हो र ? भनेर सार्वजनिक सञ्चारमाध्यममा गौरवका साथ स्वीकार गर्छ भने त्यो देशको प्रधान न्यायाधीशले स्वतन्त्र न्यायपालिकाको सीधै चीरहरण गरेको ठहरिँदैन र ? अनि त्यसरी स्वतन्त्र न्यायपालिकाको चीरहरणमा संलग्न प्रधान न्यायाधीशको बहिर्गमनको माग राख्नु र आन्दोलन गर्नु पनि यदि व्यक्ति फेर्ने आन्दोलन हुन्छ भने हामीलाई गौरवबोध हुनेछ अनि हामी स्वतन्त्र न्यायपालिकाको चीरहरण गर्ने जुनकुनै प्रधान न्यायाधीश वा न्यायाधीशविरुद्ध गौरवबोधका साथ निरन्तर आन्दोलित भइरहनेछौं र निरन्तर त्यस्ता व्यक्तिहरूलाई फेरिरहनेछौं । प्रधान न्यायाधीशको कुर्सीमा के नामको व्यक्ति छ र भोलि के नामको व्यक्ति आउँछ भन्ने प्रश्न हाम्रा लागि निकै गौण हो तर स्वतन्त्र न्यायपालिका जनताको नैसर्गिक न्यायप्राप्तिको अधिकारसँग जोडिएको विषय भएको हुनाले हामीलाई व्यक्तिसँग कुनै परबाह छैन । मूलतः न्यायपालिका कार्यपालिकाले गर्ने असंवैधानिक कार्यको न्यायिक पुनरवलोकन र जनताका अधिकारको संरक्षण गर्ने प्रयोजनका लागि स्थापना भएको हो । अर्को शब्दमा, कार्यपालिकाबाट हुन सक्ने स्वेच्छाचारिता रोक्नका लागि नै न्यायपालिकाको जन्म भएको हो । यसरी कार्यपालिकाविरुद्ध जन्मेको न्यायपालिका प्रमुख नै कार्यपालिकासँग घोषित सम्झौता गर्न उद्यत देखिन्छ भने त्यो देशको न्याय व्यवस्था र जनताका हकअधिकारको संरक्षण कसले गर्ने ? यदि नेपाल बारको यो आन्दोलनलाई असफल पारियो भने कुरा सीधा छ, यो देशको न्याय व्यवस्था समाप्त हुनेछ र हरेक प्रधान न्यायाधीश कार्यपालिकासँग सम्झौता गरेर लेनदेनमा लिप्त हुनेछ । यो आन्दोलनका विपक्षमा रहने छुट विचार र अभिव्यक्ति स्वतन्त्रताकै विषय हो तर त्यसरी विपक्षमा रहने व्यक्ति, दल वा नागरिकलाई हाम्रो एउटै प्रश्न रहनेछ तपाईं स्वतन्त्र न्यायपालिकाका पक्षमा कि विपक्षमा । अनि दोस्रो प्रश्न रहनेछ तपाईं भ्रष्टाचारमुक्त न्यायपालिकाका पक्षमा कि विपक्षमा ? अब हरेक व्यक्ति, दल वा नागरिकले आफ्नो कित्ता रोज्ने बेला भइसकेको छ । हामीलाई राम्रो थाहा छ, भ्रष्टाचारविरुद्ध भएर पनि आन्दोलनमा नआउने धेरै मित्र हुनुहुन्छ, त्यसमा हाम्रो कुनै गुनासो छैन । तर कम्तीमा यतिचाहिँ भन्ने अधिकार राख्छौं कि, आन्दोलनमा नआए पनि यो गौरवमय आन्दोलन र भ्रष्टाचारविरुद्धको अभियानको विपक्षमा कुनै पनि सचेत नागरिकले आफूलाई उभ्याउन मिल्दैन ।दोषी प्रधान न्यायाधीश मात्र छैनन्, अरू न्यायाधीश पनि छन्Ù यसर्थ अरू न्यायाधीशको पनि राजीनामा मागिनुपर्छ भन्ने कोणबाट पनि यो आन्दोलनको आलोचना गरिएको छ । यो आलोचनालाई हामीले सकारात्मक रूपमै ग्रहण गर्नुपर्छ । किनकि प्रथमतः यो भनाइले अहिलेका प्रधान न्यायाधीश सक्षम, इमानदार र नैतिकतावान् हुन् भन्ने हिम्मत गर्न सकेको छैन । यसर्थ यो भनाइ नेपाल बारको आन्दोलनका विपक्षमा छैन । दोस्रो, यो भनाइले दोषी जोजो छन् ती सबैविरुद्ध आन्दोलन गरिनुपर्छ भन्ने मान्यता राखेको छ । यो पनि नेपाल बारले अघि सारेको आन्दोलनको मूल मर्मसँगै मेल खाने देखिन्छ । तसर्थ दोषी अन्य न्यायाधीशका विपक्षमा पनि आन्दोलन गरिनुपर्छ वा उनीहरूलाई पनि हटाउनुपर्छ भन्ने भनाइ समग्रमा आन्दोलनको पक्षमै छ । तर अन्य दोषी न्यायाधीशको पहिचान भने त्यो मान्यता राख्ने व्यक्तिहरूबाट आउन सकेको छैन । प्रधान न्यायाधीशविरुद्धका ताजा आरोपहरू तथ्यगत रूपमा, त्यो पनि सार्वजनिक रूपमै स्थापित र अखण्डित पनि छन् । यदि अन्य न्यायाधीशकै विषयमा पनि यसरी नै तथ्यहरू स्थापित हुन्छन् भने कुनै व्यक्तिलाई जोगाउनुपर्ने उद्देश्य र आवश्यकतै छैन । भ्रष्टाचार र बिचौलियाको पक्षपोषण गर्ने वा गरिरहेका कुनै पनि न्यायाधीश न्यायको पवित्र स्थानमा रहिरहन योग्य मानिँदैनन् । यदि कसैले त्यो पहिचान गरेर ल्याउँछ भने स्वतन्त्र र भ्रष्टाचारमुक्त न्यायपालिकाका पक्षधर हामी कानुन व्यवसायीहरू त्यस्ता सबै न्यायाधीशका विपक्षमा उभिन सदासर्वदा तत्पर रहनेछौं । यदि कुनै दलले मात्र त्यो गर्न सक्दैन भने दलहरूकै नियन्त्रणमा रहेको सरकार वा संसद्ले उच्चस्तरीय छानबिन समिति बनाएर कार्य प्रारम्भ गरोस्, त्यो झन् दिगो र स्वागतयोग्य काम हुनेछ । राजा महेन्द्रले नै २०२७ सालमा उच्चस्तरीय न्याय सुधार आयोग बनाएका थिए । के पहुँचवाला राजनीतिक दल वा आफूलाई सार्वभौम अधिकारको अन्तिम रक्षक ठान्ने सांसदहरू त्यसो गर्न तयार छन् ? यदि छन् भने न्यायपालिका सुधारका क्षेत्रमा त्यो एउटा स्वागतयोग्य कदम नै हुनेछ । यसर्थ सार्वजनिक रूपमै न्यायको विचलन र किनबेचमा लागेको भनी स्थापित भएको, न्यूनतम पदीय मर्यादा कायम राख्न असफल र आफ्नै सम्पूर्ण सहकर्मीबाट पनि तिरस्कृत र बहिष्कृत प्रधानन्यायाधीशलाई अविलम्ब हटाई बाँकी न्यायाधीश र बिचौलियाका बारेमा तथ्यगत छानबिन र सुधारको सुझावसहितको प्रतिवेदनका लागि उच्चस्तरीय समिति बनाउन संसद् वा राजनीतिक दलहरू तयार हुनुपर्छ । तर त्यसो पनि नगर्ने र अहिलेको आन्दोलनको पनि समर्थन नगर्ने हो भने कुरा प्रस्ट छ, त्यस्ता व्यक्ति वा दलहरूबाट स्वतन्त्र र भ्रष्टाचारमुक्त न्यायपालिकाको अपेक्षा गर्नु नै भ्रम साबित हुनेछ ।हामीलाई राम्रोसँग थाहा छ, यो आन्दोलनलाई दबाउने वा निष्क्रिय बनाउने योजना कहाँकहाँ कसरी बनेको छ र त्यसको परिचालन कसकसमार्फत भएको छ भनेर । आन्दोलनविरुद्ध बिचौलियालाई बार परिसरमै पठाइएका र आन्दोलनका विपक्षमा नाराबाजी गर्न पैसा बाँडिएका श्रव्यदृश्यहरू सार्वजनिक नै भएका छन् । दिनहुँ दुई सय जना गैरकानुन व्यवसायी खेमाका भाडाका व्यक्तिहरूलाई सामाजिक सञ्जालमा आन्दोलनका विपक्षमा टिप्पणी लेख्न र कृत्रिम समाचार बनाउन प्रयोग गरिएको पनि स्थापित तथ्य नै हो । यी सबै बाधाविरोध, षड्यन्त्र र धम्कीका बावजुद नेपाल बारको संस्थागत निर्णयका आधारमा भएको यो आन्दोलन शालीन र प्रभावकारी ढंगले देशव्यापी रूपमा सञ्चालित छ । अन्य पेसाकर्मी, स्वतन्त्र चिन्तक, स्तम्भकार, स्थापित बौद्धिक व्यक्तित्वहरू यो आन्दोलनका पक्षमा देखिएका छन् । प्रधान न्यायाधीशले स्वविवेकमा मुद्दा तोकेर न्यायको किनबेच गर्ने परम्परा आन्दोलनकै बीचमा सच्चिएर गोला प्रणाली लागू भएको छ । आन्दोलनको बलमा स्थापित भएको यो एउटा ठूलै उपलब्धि हो ।अन्त्यमा, दलाल पुँजीवादले जकडेको समग्र राज्ययन्त्रको प्रभाव जबरजस्त रूपमा न्यायपालिकामा पनि स्थापित हुन खोज्दै छ । दलाल पुँजीवाद अर्थात् श्रम र उद्यमबिनाको पैसा कमाउने प्रवृत्ति बिचौलिया हुँदै न्यायाधीश र प्रधान न्यायाधीशसम्म पुगेको छ । यो आन्दोलन तिनै दलाल पुँजीवादका नाइके र मतियारहरूविरुद्ध हो । बिचौलिया, दलाल र भ्रष्टहरू दलाल पुँजीवादका नेताकार्यकर्ता हुन् र यो आन्दोलन त्यसैको विपक्षमा हो । हरेक सचेत नागरिक र राजनीतिक दल दलाल पुँजीवादका नाइके र मतियारका विपक्षमा रहनेछन् र रहनुपर्छ भन्ने हाम्रो आग्रह हो । तसर्थ यो आन्दोलन समग्र न्याय क्षेत्र सुधारको आन्दोलन भएकाले यसविरुद्ध नियोजित रूपमा लागेका बाहेक सबै सचेत नागरिकहरू यो आन्दोलनका पक्षमा आउनु जरुरी छ र यसको अगुवाइ आज नेपाल बारले गरेको छ ।"
न्यायालयभित्रको महासंग्राम र जनअभिमत,"न्यायालयको अँध्यारो पक्ष प्रधानन्यायाधीश जबरालाई अदालतभित्र देखा परेको विकृतिविसंगतिको मियो मानिएको छ । उनीमाथि भ्रष्टाचार गरेको, न्यायिक नेतृत्वमा अक्षमअसफल भएको, संवैधानिक नियुक्ति र मन्त्रिमण्डलमा भाग खोजेको, पेसी सूचीमार्फत मुद्दा सेटिङ गरेको, आफूअनुकूल फैसलाका लागि रोजाइको इजलास बनाएको, बिचौलियासँग साँठगाँठ गरेको, शक्ति पृथकीकरणको सिद्धान्तलाई निस्तेज गरेको, न्यायाधीशबीच गुटबन्दी गरेको जस्ता आरोप छन् । जबरा नेतृत्वमा आएपछि मात्र अदालत बिग्रिएको भने होइन । तर यसको एउटा कारण उनीजस्ता अक्षम न्यायाधीशलाई प्रधानन्यायाधीशको कुर्सी जिम्मा दिनु पनि हो । अक्षम र भ्रष्टाचारमा लिप्त व्यक्तिलाई महत्त्वपूर्ण जिम्मेवारी सुम्पिँदा देश अराजकताको भुमरीमा फसेको थुप्रै उदाहरण छन् । र, यस्ता व्यक्ति नै दलको मुख्य रोजाइमा पर्दा न्यायालय ध्वस्त भएको कटु सत्य नस्विकारी न्यायालयको शुद्धीकरण सम्भव हुँदैन । प्रधानन्यायाधीश जबराले न्यायालयमा आउन बार्गेनिङ गरेका थिए । सर्वोच्चका न्यायाधीशविरुद्ध उमेर हदको रिट दायर गरेका उनलाई उपहारस्वरूप पुनरावेदन अदालतको न्यायाधीश बनाइयो । त्यसपछि, विशेष अदालतमा रहँदा ३६ मध्ये ३५ ठूला भ्रष्टाचारका मुद्दाका अभियुक्तलाई सफाइ दिएका थिए । उनको फैसलाप्रति सर्वोच्चले न्यायिक अक्षमता भन्दै कारबाही गर्ने भनेको थियो । उल्टो उनी प्रधानन्यायाधीश बने । दलीय निर्देशनलाई आधार मानिदिँदा न्यायालय अस्तव्यस्त बनेको हो । यस्ता कामले न्यायालयमा दल र तिनका नेता रिझाउने प्रवृत्ति मौलाउन सजिलो पारिदिएको छ । यसैले न्यायाधीशहरूमा राजनीतिक नेतृत्वलाई रिझाएर वा कमीकमजोरीमा आँखा चिम्लिदिएर शक्ति हत्याउने लालसा बढ्दै गएको छ । कानुन व्यवसायी वा न्यायाधीश बन्ने सपना बोकेका कानुनका विद्यार्थीहरूले अदालतको यस्तो ताण्डव देखेर के सोचिरहेका होलान् ? के उनीहरूले अब आफ्नो पेसाप्रति गर्व गर्छन् ? के अब हामी अदालतमा खुलेआम न्यायको मोलमोलाइ हुन्छ भन्ने ठाउँमा पुगेको हो ? न्यायालय शुद्धीकरणको जिम्मा कानुन व्यवसायीहरू मात्र होइन, समाजको हरेक क्षेत्रको हो ।न्यायालयको शुद्धीकरणका लागि सुरुमा न्यायाधीशको सम्पत्ति सार्वजनिक हुनुपर्छ । अवैध तरिकाले बढेको तिनको सम्पत्तिबारे नागरिकले थाहा पाउनुपर्छ । अनि बल्ल नागरिकले तिनले भ्रष्टाचार गरेनगरेको थाहा पाउनेछन् । एउटा न्यायाधीशको फैसला मान्न सिंगो देश बाध्य हुने भएकाले पहिले त न्यायाधीश नै आचारमा शुद्ध र विवेकी हुनुपर्छ । यस्तो नहुँदा, न्यायालय अराजकताको उर्वर थलो बन्छ । दलहरूले भएभरका मुद्दा अदालतमा थोपर्दा प्रधानन्यायाधीशको बार्गेनिङ पावर बढेको र पुलपुलिएर न्याय नै खरिदबिक्रीको वस्तु बनाएको वकिलहरूको आरोप छ । सार्वजनिक पदमा बसेको व्यक्तिमाथि अभियोग लाग्दा त सफाइ नपाएसम्म काममा फर्कन पाइँदैन, अहिले त झन् प्रधानन्यायाधीशजस्तो गरिमामय पदमा बसेका व्यक्तिलाई सहकर्मी न्यायाधीशहरू र नेपाल बारले सर्वोच्चको प्रवेशद्वार नै बन्द गरिदिएर राजीनामा मागिरहेका छन् । यस्तोमा प्रधानन्यायाधीशले राजीनामा दिनुपर्थ्यो, उनले अटेरी गरे दलहरूले महाभियोग लगाउनुपर्थ्यो । तर, यी दुवै नहुँदा, डेढदुई महिनादेखि न्यायालय ठप्पजस्तै छ । अन्त्यमा, आज न्यायालय शुद्धीकरणको बहस सबै क्षेत्रमा भइरहेको छ । न्याय क्षेत्रलाई व्यवस्थितपारदर्शी बनाउन र नागरिकलाई सुशासनको प्रत्याभूति दिलाउन कानुन व्यवसायी, दलहरू र सिंगो समाजले न्यायालयमा व्याप्त बेथिति तथा समस्याहरूको निराकरण गर्नैपर्छ । लेनदेनका आधारमा गम्भीर मुद्दाका अपराधीहरूलाई छुटकारा दिइएका तथा खुलेआम न्यायनिसाफ बिक्री गरिएका सबै घटनाको छानबिन गर्न उच्चस्तरीय आयोग गठन गर्नुपर्छ, त्यसैको सिफारिसमा दोषीलाई कारबाही गर्नुपर्छ । न्यायाधीश नियुक्तिको कानुनी प्रावधान पूर्णतया असफल भइसक्यो, तसर्थ यसलाई परिमार्जन गर्नुपर्छ । नियुक्तिका प्रक्रिया बदल्नुपर्छ । सक्षम, योग्य र न्याय सेवामा पूर्ण इमानदार व्यक्ति आउने गरी राजनीतिक हस्तक्षेप शून्य संरचना बनाएर खुला प्रतिस्पर्धाका आधारमा नियुक्त हुने पद्धति बसाल्नु जरुरी छ । अन्यथा अमुक व्यक्ति बदलेर मात्र अदालतमा उठेको बहसले सही निकास पाउँदैन ।"
दलभित्र मौन महिला नेता,"सञ्चारमाध्यमदेखि संसद्सम्म लैंगिक समानताका पक्षमा सशक्त आवाज उठाउने एमाले नेता हुन् विन्दा पाण्डे । दसौं महाधिवेशनमा उपमहासचिव पदमा दाबी गरेकी उनलाई अध्यक्ष केपी शर्मा ओलीले सदस्यमा सीमित गरिदिए । आक्रोशित पाण्डेले सञ्चारमाध्यममा प्रतिक्रिया दिइन्, म प्रतिनिधिले जानेको तर नेताले नछानेको व्यक्ति हुँ । पुरुष भएर जन्मँदा उत्कृष्ट, महिला भएर जन्मँदा त्योभन्दा अलि तल, लैंगिक अल्पसंख्यकको पहिचान बनाउँदा अमानवीय व्यवहार गर्ने व्यक्ति नेतृत्व तहमा अझै हाम्रो पार्टीमा हुनुहुन्छ ।तिनै विन्दाले पार्टीको आन्तरिक बैठक वा महाधिवेशनस्थलमा भने विद्रोहको आवाज उठाएको सुनिएन । हारजितको हिसाबकिताब नगरी प्रतिस्पर्धामा जान तयार पनि भइनन् । बरु ओलीले इच्छाएको पदमा मनोनयन दर्ता गरिन् । र, काठमाडौं फर्किन् । एमाले महाधिवेशनले विद्यार्थी राजनीतिबाटै आन्दोलनमा होमिएकी राधा ज्ञवालीलाई कुनै पद दिन आवश्यकै ठानेन । उपाध्यक्ष दाबी गरेकी उनले पनि विरोधको आवाज उठाउने वा प्रतिस्पर्धामा जाने हिम्मत गरिनन् । अध्यक्षको सूचीमा नपरेपछि पदाधिकारीमा जान खोजेका महिलाहरू तैं चुप मै चुप भए । १९ पदाधिकारीमा अष्टलक्ष्मी शाक्य र पद्मा अर्याल मात्रै अटे । लाग्यो, आफूलाई सबैभन्दा लोकतान्त्रिक बताउने एमालेमा पनि महिलाहरू दलभित्रको अलोकतान्त्रिक खेल र अपारदर्शी वित्त प्रणालीको सिकार भइरहेका छन् । महिला भएकै कारण राजनीतिमा टिक्न, बिक्न र नेतृत्वमा पुग्न अप्ठ्यारो छ तर बोल्यो कि फ्याँकिन्छ भनेर विद्रोह गर्न सकेका छैनन् । दलका महिलाहरूमा नेतृत्व हाँक्ने हिम्मत छ, तर, प्रतिस्पर्धा गर्ने साहस छैन । नेताकार्यकर्ताको भीडमा उनीहरू आफूलाई सधैं कमजोर र असुरक्षित ठान्छन् । त्यसैले सबैजसो नेता महिला दलका महिला कार्यकर्ताको छनोटभन्दा दलभित्र नेता पुरुषको टीका लगाएर अगाडि बढ्न चाहन्छन् ।महाधिवेशनहरू केवल नेतृत्व परिवर्तन गर्ने उत्सव मात्र होइनन्, पार्टीमा लगानी गरेका व्यक्तिहरूको छनोट र व्यवस्थापन गर्ने अवसर पनि हुन् । यस्तो अवसरमा एमाले र राप्रपामा महिला नेताहरू निरीह देखिए । महिलाका लागि आरक्षित पदमा आफूहरू बस्दा पनि पुरुष नेताहरूलाई लाज लागेन । अब माओवादी केन्द्र र कांग्रेसका महिलाहरूले पनि गुटउपगुटको पछि लागेर पुरुष नेताको टीका थाप्ने हुन् वा आफ्नो शक्ति देखाउने हुन्, हेर्न बाँकी छ । यद्यपि ती दलमा पनि सक्षम र योग्य महिला नेतृत्वमा पुग्ने तयारी नै भएको छैन । प्रतिनिधि छनोटदेखि नेतृत्वसम्म पुरुषकै हालीमुहाली छ । पुरुष नेताहरूमा पदाधिकारीमा जान तँछाडमछाड छ । आफ्नो वर्चस्व देखाउन गुटगत भेटघाटमा जुटेका छन् । तर, आरक्षणमा खुम्चिएका महिला नेताहरूले भने पदाधिकारीमा जाने स्पष्ट दाबीसमेत गर्न सकेका छैनन् । त्यसैले आशा गरे पनि भर पर्ने ठाउँ देखिन्न । लाग्छ, दलहरूलाई भोटका लागि मात्र महिला चाहिने हुन्, नेतृत्वका लागि होइन ।राजनीतिक दल दर्तासम्बन्धी कानुन२०७४ ले दलभित्रका सबै कमिटीको हरेक तहमा ३३ प्रतिशत महिलाको प्रतिनिधित्व अनिवार्य गरेको छ । तर, कानुनले सुनिश्चित गरेको मापदण्डलाई दलहरूले कार्यान्वयन गर्दैनन् । सबैजसो दल लैंगिक रूपमा असमावेशी छन् । निर्वाचन आयोगले बेलाबेलामा दलहरूलाई पत्राचार गरेरै यसबारे सम्झाउने गरेको छ । बल्लतल्ल सदस्यमा समावेशिता अपनाएका दलहरूका नेताहरूले पदाधिकारीमा महिला लैजानै मानेका छैनन् । यो वा त्यो भनेर महिलालाई नेतृत्व तहमा जान रोकिरहेका छन् । देशको शासन व्यवस्था परिवर्तन गर्न होस् या राजनीति, महिला नेताहरू पुरुष नेताहरूसँगसँगै आन्दोलनमा होमिएका छन् । दलको संगठन विस्तारदेखि अनुशासन र विधान तय गर्नसम्ममा उनीहरूको योगदान छ । विडम्बना, आफ्नै दलको नेतृत्वमा पुग्ने सवालमा महिलाहरू सशक्त दाबी गर्न सक्दैनन् । यसको एउटै कारण हो पितृसत्ता अर्थात् पुरुषको राज । पितृसत्ताको विरोध गर्नु पुरुषविरुद्धको लडाइँ हो भन्ने मानसिकता र महिलालाई नेता नै नदेख्ने प्रवृत्ति । दलभित्र पितृसत्ता यति जरो गाडेर बसेको छ, महिलाहरूले एकमत भएर त्यसविरुद्ध बोल्नसम्म सक्दैनन् । केही महिला महिलाका कुरा उठाउँदा पछाडि परिन्छ भनेर बोल्दैनन् । धेरैलाई यस्तो कुरा राख्ने अवसरै दिइँदैन । सबै नीतिको मूल राजनीति भएकाले दलहरूका नेता परिवर्तनका सबैभन्दा भरपर्दा संवाहक हुन्, हुनुपर्छ । तर सबैजसो दलमा अहिले विधिभन्दा व्यक्तिहरू हावी छन् । प्रतिस्पर्धाभन्दा चाकडी र व्यक्तिगत प्रभावका माध्यमले नेतृत्वमा जाने होडबाजी छ । यस्तो होडबाजीमा राम्रोभन्दा हाम्रो बन्ने प्रयास भइरहन्छ । यसैले पनि लैंगिक समावेशिताको मुद्दा ओझेलमा परेको छ । असाध्यै प्रशंसनीय भूमिका निर्वाह गर्ने महिला पनि नेतृत्व तहमा पुग्न सकेका छैनन् । नेतृत्वमा पुगेका महिलाले कस्तो भूमिका निर्वाह गरे ? त्यसको सही मूल्यांकन र परीक्षण पनि भएको छैन ।पार्टी नेतृत्वमा महिला जानु भनेको शासनव्यवस्थाको नेतृत्वमा पुग्ने बाटो तय गर्नु पनि हो । राज्य संयन्त्रमा ३३ प्रतिशत आरक्षणको व्यवस्थाले स्थानीय तहदेखि संघीय सरकार हुँदै राष्ट्रप्रमुखसमेत भएर महिलाले आफ्नो नेतृत्व क्षमता देखाएका छन् । घर र समाजसँगै सरकार चलाएका छन् । सरकार चलाउन सक्ने महिलाले दल चलाउन सक्छन् । महिला छलकपट र झगडाभन्दा प्रेम र समर्पणको व्यवहार गर्छन् । त्यसैले उनीहरूले दलहरूलाई अहिलेभन्दा धेरै हदसम्म विधिमा चलाउन सक्छन् । पहिलो पटक नयाँ कामको जिम्मेवारी लिँदा पुरुषलाई पनि गाह्रो हुन्छ, महिलालाई मात्रै होइन । त्यसैले महिलालाई दल चलाउन समस्या हुन्छ भन्नु पुरुषलाई मात्रै नेता देख्ने प्रवृत्ति हो । नेताले देलान् र पाउँला भन्ने हो भने दल हाँक्ने जिम्मेवारी महिलाको काँधमा कहिल्यै आउनेछैन । त्यसैले महिला नेतृत्वमा पुग्न महिलाहरू नै बढी बोल्नुपर्छ । देशको झन्डै ५१ प्रतिशत जनसंख्या महिलाको छ । पुरुषहरू बिदेसिँदा अधिकांश घरमा महिला मात्रै छन् । ग्रामीण क्षेत्रहरूमा मेलापात मात्र होइन, जन्ती र मलामी जाने पुरुषको संख्यासमेत पुग्न छोडेको छ । तर, सबैजसो दलमा पुरुषकै हालीमुहाली छ । यो प्रवृत्तिको अन्त्य गर्न राजनीतिक दल दर्तासम्बन्धी कानुनमा पहिलो वा दोस्रो पदमा महिला राख्नुपर्ने विकल्प ल्याउनुपर्छ । राज्यका संयन्त्र राष्ट्रपतिउपराष्ट्रपति, सभामुखउपसभामुख, स्थानीय तहका प्रमुखउपप्रमुखलाई समावेशी बनाएजस्तै दलले मुख्य पदहरूलाई पनि लैंगिक हिसाबले समावेशी बनाउनुपर्छ । अर्को विकल्प प्रतिस्पर्धामा जानु हो । महिला नेताहरू प्रतिस्पर्धामा जान सक्नुपर्छ । दलहरूभित्रको असमावेशी प्रवृत्तिविरुद्ध बोल्नुपर्छ । दलभित्र महिलाका समस्या सुन्ने प्रभावकारी समिति बनाउनुपर्छ । हरेक समितिमा ऐनका प्रावधानहरूअनुसार महिला सहभागिता गराउनुपर्छ । त्यसबाट तल्लो तहदेखि महिलालाई नेतृत्व तहमा पुर्याउन जोड पुग्नेछ । आफ्नै दलभित्र महिला नेतृत्वका विषयमा एकजुट भएर आवाज उठाउन नसक्नेले बाहिर विद्रोह गर्नुको अर्थ छैन । दलभित्रै समावेशिता कायम नभए अन्यत्र परिवर्तन भए पनि त्यसको तुक हुन्न ।"
'सबैखाले नेताको संयोजन भएर टिम,"तपाईंहरूलाई उम्मेदवारी टुंगो लगाउन निकै मुस्किल पर्यो नि, किन ? अहिले क्रियाशील सदस्यता र महाधिवेशन प्रतिनिधिहरूको संख्या बढेको छ, त्यही हिसाबले पदहरूको संख्या पनि थपिएको छ । पद बढेपछि त्यसमा आकांक्षीहरूको संख्या बढ्दो रहेछ । सबै आकांक्षीलाई सम्बोधन गर्नु चुनौतीपूर्ण थियो । सबै साथीलाई समेटेर पार्टीलाई एकताबद्ध बनाएर जानुपर्ने र आमनिर्वाचनमा जित्नुपर्नेछ, फेरि पार्टीभित्र धेरैवटा गुट छन्, ती गुटलाई जोडेर पार्टीलाई एक ढिक्का बनाउन सकिन्छ कि भन्ने पनि हो । त्यसकारण अलिक ढिला भयो ।तपाईंहरूकै समूहमा धेरै जना आकांक्षीको व्यवस्थापन हुन सकेन । सिटौला समूहसँग समीकरण गर्नैपर्ने अवस्था किन आयो ? हामी अल्पमत भएर पनि शेरबहादुर देउवाको नेतृत्वमा सरकार छ, सामुन्नेमा आमनिर्वाचन छ, त्यसैले हामी उहाँकै नेतृत्वको सरकारबाट चुनावमा जानुपर्छ भनिरहेका छौं । हामीले बढीभन्दा बढी साथीलाई जोड्ने कोसिस गरेका हौं । त्यही क्रममा सिटौलाजीहरूसँग समीकरण बन्यो ।तर, सिटौलासँग समीकरण गरेकै कारण तपाईंहरूको समूहभित्र असन्तुष्टि चुलिएको छ नि ?निर्वाचनमा जाँदा केही असन्तुष्टिहरू आउँछन् । त्यो स्वाभाविक हो । हामीकहाँ स्थापित साथीहरू हुनुहुन्छ, सबैलाई अटाउन सकिँदैन, सबैको चित्त बुझाउन सकिँदैन । त्यसक्रममा केही असन्तुष्टि प्रकट हुन्छन् तर निर्वाचनमै हानि पुर्याउने असन्तुष्टि छैनन् । शेरबहादुरजीको नेतृत्वमा हामीले जित्नुपर्छ भन्ने साझा भावना छ । तपाईंहरूको समूहबाट विमलेन्द्र निधि, विश्वप्रकाश शर्मालगायत बाहिरिनुभएको छ, त्यसले क्षति पनि त पुर्याउला नि ?निधिजीले अहिले नेतृत्वमै चाहना राख्नुभयो, हामीले उहाँलाई टिममा यथावत् राख्न सकेनौं । अवश्य पनि केही न केही क्षति त होला, उहाँले उठ्न पाउने अधिकारको हामी सबै सम्मान पनि गर्छौं । अरू केही साथीहरू जानुभएको छ, केही साथीहरू जोडिनु पनि भएको छ । हामी कमजोर छैनौं । हाम्रा प्रतिनिधि साथीहरू हामीसँगै हुनुहुन्छ । कांग्रेसमा फेरि देउवा नै सभापति किन हुनुपर्ने ? नेतृत्व परिवर्तन आवश्यक थिएन र ? पार्टीमा अहिले रूपान्तरणको जुन बहस छ, चाहे त्यो पार्टीको नेतृत्व होस् वा देशको, त्यो आवश्यकताको सिद्धान्तले निर्धारण गर्छ, उमेरले होइन । मुख्य कुरा पार्टी र देशले कस्तो नेतृत्व चाहेको छ भन्ने हो । उहाँहरूको त्यो इच्छालाई हामीले सम्मान गर्नुपर्छ । अहिलेको आवश्यकता भनेको सबैलाई एकताबद्ध गरेर पार्टी र देशलाई अघि बढाउन सक्ने नेतृत्व चाहिएको छ । त्यसैले पार्टीमा शेरबहादुर देउवाको नेतृत्व आवश्यक छ । प्रतिस्पर्धी समूह दोस्रो पुस्ताका नेताले भरिपूर्ण छ । उहाँहरूसँगको प्रतिस्पर्धालाई कसरी हेर्नुभएको छ ? हाम्रो टिममा पनि त्यस्तै छ । प्रौढहरू हुनुहुन्छ तर हामी युवा पनि छौं । सबैखाले मिश्रित समूह छ । हामीले खोज्ने के हो ? पार्टीमा क्रियाशीलता, दक्षता, योग्यता, समर्पणलगायत कुरा पनि महत्त्वपूर्ण हुन्छन् । समग्रमा भन्ने हो भने काम गर्न सक्नुपर्यो । हाम्रो टिममा शेरबहादुर दाइजस्तो प्रौढ हुनुहुन्छ, उहाँ लामो अनुभव भएको व्यक्ति, युवाभन्दा कम खट्नुभएको जस्तो लाग्दैन । महामन्त्रीमा पनि युवा नै छौं, सहमहामन्त्री र सदस्यहरूमा पनि त्यस्तै अवस्था छ । त्यसकारण यसमा सबैखाले नेताहरूको संयोजन भएर टिम बनेको छ । प्रतिस्पर्धी समूहका म कसैको नाम लिन चाहन्नँ तर सामाजिक सञ्जालमा छाएर मात्रै पार्टीको नेतृत्व चल्दैन । ठूलो स्वरले भाषण गरेर, स्वरमा स्वर मिलाएर मात्रै यो देशको नेतृत्व गर्न सकिँदैन । महामन्त्री उम्मेदवारका रूपमा तपाईंका एजेन्डा केके हुन् ? महामन्त्रीको पहिलो जिम्मेवारी कार्यालयको सम्पूर्ण सञ्चालन र व्यवस्थापन हो । कार्यक्रमको तयारी र व्यवस्थापन गर्ने हो । केके मुद्दाहरू छन् ? एजेन्डाहरू के के छन् ? त्यसको तयारी गर्ने हो । देशैभरि संगठन विस्तारका योजना कसरी तयार गर्ने ? यी सम्पूर्ण कामको व्यवस्थापनमा मसँग अनुभव छ, मैले सहमहामन्त्रीका रूपमा रहँदादेखि नै यी काम गर्दै आएको छु । पार्टीमा एउटा प्रणाली हुन्छ, कसले कस्तो योगदान गरेको छ ? कसले कस्तो भूमिका खेलेको छ ? त्यसको मूल्यांकन हुने व्यवस्था म तयार गर्छु । अर्को कुरा, हामी प्रचारमा कमजोर छौं, प्रचार संयन्त्रलाई सशक्त बनाउँछौं । वडादेखि केन्द्रसम्म एउटै स्वरमा पार्टीका एजेन्डाहरू लिएर जाने संयन्त्र निर्माण गर्छौं । पार्टीमा व्यक्तिगत स्वार्थका लागि गुटहरू बनेका छन्, विचारमाथि कुनै बहस भइरहेको छैन, छलफल भएको छैन । म त्यस्तो अभ्यासलाई तोडेर वैचारिक बहसको वातावरण बनाउँछु । हामीले अन्तर्राष्ट्रिय नीति कस्तो लिने ? त्यो कुरा पनि महत्त्वपूर्ण हुन्छ । मेरो प्रस्ट कुरा छ, हाम्रो प्राथमिकतामा नेपाल हुनुपर्छ । प्रकाश धौलाकोटी"
'उमेरसँगै एजेन्डा महत्त्वपूर्ण हो,"महामन्त्रीमा तपाईंको उम्मेदवारी किन ?हाम्रो पार्टीलाई बदलिएको कांग्रेस र बलियो कांग्रेस बनाउनुपर्ने राष्ट्रिय अपेक्षा छ । देशले यो बेला कांग्रेस खोजेको छ । कांग्रेसले यो बेला नवीन आत्मविश्वास खोजेको छ । यो अवधिसम्म मैंले जेजति काम गरें, अनुभव लिएँ, त्यसको जगमा पार्टीलाई रूपान्तरित र आधुनिक बनाउने सन्दर्भमा मैले गर्न सक्ने कार्य भनेको महामन्त्रीको जिम्मेवारी हो । त्यस कारण म जागरुक भएर उभिएको हुँ ।तपाईं आफ्नो पक्षमा परिणाम आउनेमा कत्तिको विश्वस्त हुनुहुन्छ ?एउटा अत्यन्त सुखद तथ्य छ । कांग्रेसको महामन्त्रीमा युवाले नेतृत्व गर्ने अवस्था बनेको छ । कांग्रेसलाई समग्रतामा युवामय बनाउनुपर्ने अवस्था छ । ६१ दशमलव ६३ प्रतिशत क्रियाशील सदस्य ५० वर्षमुनिका हुनुहुन्छ । ५० वर्षमुनिको महाधिवेशन प्रतिनिधिको संख्या ५० प्रतिशत छ । त्यो पुस्ताले आफ्नो नेतृत्व खोज्नु स्वाभाविक छ । उहाँहरूले खोज्ने नाम हुन सकेको छु । ५० वर्षभन्दा माथिका पाकाहरूले पनि मैदानमा हिँड्दै गर्दा ल बाबु कांग्रेस राम्रो बनाएस्, गुटउपगुट हामी जान्दैनौं तिमीलाई हाम्रो सहयोग छ भनेर शिरमा हात राखेर हार्दिकतापूर्वक आशीर्वाद दिनुभएको छ । त्यसकारण मेरो पक्षमा परिणाम आउनेमा विश्वस्त छु ।तपाईंका प्रमुख एजेन्डा केके हुन् ?सांगठनिक, राजनीतिक र सामाजिक रूपान्तरणसँग सम्बन्धित थुप्रै एजेन्डा छन् । मैले महाधिवेशन हुनुअघि नै दुई वटा दस्ताबेज सार्वजनिक गरेको थिएँ । हिजो राजनीतिक परिवर्तन अब राजनीतिमा परिवर्तन भनेर २४ वटा बुँदाको र त्यसपछि दलमा रूपान्तरण, देश रूपान्तरणको अनिवार्य सर्त भनेर ४३ बुँदासहित सार्वजनिक गरेको छु । त्यसमा एकपटकभन्दा बढी राष्ट्रपति, दुई पटकभन्दा बढी प्रधानमन्त्री, तीन पटकभन्दा बढी मन्त्री र चार पटकभन्दा बढी सांसद हुन नपाउने, कसैलाई मन्त्री बनाउनुपर्ने अवस्था आए प्रधानमन्त्रीले बाहिरबाट पनि ल्याउन सक्ने व्यवस्था हुनुपर्यो भन्ने छ । अर्को कुरो, दलमा रूपान्तरण नभईकन देश रूपान्तरण हुन सक्दैन । राजनीतिक दलहरू आधुनिक बन्न पर्यो । दलहरूको आधुनिकीकरणको सुरुवात कांग्रेसबाट गर्नुपर्यो । सामाजिक रूपान्तरणका असर र मुद्दालाई बिर्सेर देश बन्दैन । त्यसकारण सामाजिक विसंगति अन्त्य दलहरूको साझा विषय बन्नुपर्छ । समृद्धिको सन्दर्भमा पनि बीपी कोइरालाले राखेको जस्तै सपनाका साथ जानुपर्छ । दुई वटा प्रकाशित र दुई वटा अप्रकाशित दस्ताबेजको जगमा म महामन्त्रीको उम्मेदवारमा छु ।कांग्रेसमा किन विचारले जित्दैन ?त्यसो पनि होइन । कांग्रेसमा जे स्थापित विचार हो, सबैले त्यसैलाई बोकेर आएका छन् । कुनै फरक प्रकारको विचारका बीचमा द्वन्द्व थिएन । हिजोको साझा विचार थियो लोकतन्त्र स्थापना, गणतन्त्र स्थापना । अहिले हाम्रो पुस्तामा आइपुग्दा समाजले हिजोभन्दा फरक सोच्न थालेको छ । पार्टी रूपान्तरणको खाका प्रस्तुत नगर्ने हो भने हामी भोलि धेरै प्रश्नको घेरामा उभिनुपर्छ । म त्यो प्रश्नको घेराभन्दा अलि पर उभिएर उत्तरका साथ तयारी छु ।महामन्त्रीमा युवा उम्मेदवार धेरै हुँदा युवापुस्ता छनोटमा अलमल पर्दैन ?उमेर मात्रै होइन, एजेन्डाको कुरा पनि छ । एजेन्डाको कुरामा देशभरि एक खालको माहोल छ । महाधिवेशन प्रतिनिधिहरूलाई यी दुई युवा महामन्त्री भए भने कांग्रेसलाई सही ढंगले अगाडि बढाएर राम्रो काम गर्न सक्छन् भन्ने परिसकेको छ ।पार्टी प्रवक्ता हुनुभयो, आफूलाई कसरी आत्ममूल्यांकन गर्नु हुन्छ ?मैले प्रवक्ता हुनुका साथै प्रचार विभागमा रहेयता केके काम गरें भन्ने कुरालाई क्रमशः हेर्दै गयो भने म एकदमै सन्तुष्ट भइहाल्छु भन्दिनँ । तर साथीहरूले भन्नुहुन्छ । म आएपछि पार्टीको वेबसाइट अत्याधुनिक भयो । पार्टीको देशभरिको रेकर्ड पद्धति भयो । आज पार्टीको वडा तहको नेतृत्वमा को छ भनेर सबै डाटा वेबसाइटमा हेर्न पाइन्छ । कांग्रेसका धारणा वेबसाइटमा देखिने, सुनिने र बुझिने गरी प्रचार विभागले राखेको छ । एउटा घरलाई व्यवस्थित गर्न कसको के दायित्व रहन्छ, त्यो दायित्व निर्वाह गर्ने सन्दर्भमा सबैको जिम्मेवारी हुन्छ । मेरो दायित्व पार्टीको प्रचारप्रसार व्यवस्थापन गर्ने थियो । त्यो काम मैले राम्रो गरेको छु । पार्टीको महामन्त्रीले गर्ने भनेको व्यवस्थापन, प्रचार, पार्टीको विचार निर्माण हो । तीन वटै खुट्टा भएको ओदान जस्तो भएर भूमिका निर्वाह गर्न म तयार छु ।महाधिवेशनपछिको कांग्रेस कस्तो हुनुपर्छ ?महाधिवेशनबाटै बलियो कांग्रेस र बदलिएको कांग्रेस भन्ने सन्देश दिने ढंगले युवाको बढोत्तरीलाई जोगाएर संस्थागत गरेर जानुपर्छ । यो आपसी चुनाव हो । महाधिवेशनपछि एकताबद्ध भएर चुनावमा कम्युनिस्टसँग लड्नु छ । त्यसपछि फेरि सबै एकढिक्का भएर देशको गरिबी र पछौटेपनसँग लड्नु छ भन्ने सन्देश दिनुपर्छ । कलेन्द्र सेजुवाल"
'प्रतिस्पर्धाबिनै युवा पनि कसरी अघि आउने ?,"महामन्त्री पदमा उम्मेदवारी दिनुभएको छ, तपाईंको एजेन्डा के हो ?कांग्रेसका आन्तरिक समस्या छन् । पुस्तान्तरणको कुरा उठाएका छौं । आन्तरिक संगठनात्मक व्यवस्थालाई चुस्त र प्रभावकारी बनाउनुपर्नेछ । हाम्रो पार्टीमा पूर्ण एकता निर्माण गर्नुपर्नेछ । एकता नहुँदा निर्वाचनमा हार बेहोर्नुपरेको छ । कुनै पनि समस्यालाई विधिसम्मत ढंगबाट हल गर्ने स्थिति बनाउनु जरुरी छ । बाहिरी समाजमा राष्ट्रिय मुद्दालाई प्रस्ट्याउँदै अगाडि जानुपर्ने अवस्था छ ।पार्टी नेतृत्वमा केन्द्रित छ, वैचारिक छलफल किन भएन ?राजनीतिक दलमा विचारमा छलफल नहुने कुरा आउँदैन । पार्टीको दैनन्दिन जीवनमा हरेक मुद्दामा हरेक कार्यकर्ताले आआफ्ना दृष्टिकोण राखिरहेका हुन्छन् । त्यस्ता विषयलाई संगठित गरेर महाधिवेशनमा छलफल हुनुपर्थ्यो, त्यो हुन सकेन । अहिले ब्यानर र प्लेकार्डको प्रतिस्पर्धा भयो । खासमा व्यक्ति कस्तो छ भन्ने आधारमा मत दिने कुरा स्वाभाविक हुन सक्दैन । व्यक्तिले प्रस्तुत गर्ने नीतिका आधारमा मत दिने हुनुपर्थ्यो । एक त नेपालको राजनीतिमा विचार स्खलित भएको छ । विचारमै बहस नहुनु स्वाभाविक हुन सक्दैन । हामीले यो प्रक्रिया बदल्नु जरुरी छ । त्यसमा कुनै एक दुई व्यक्तिको पहल पर्याप्त छैन, सिंगो पार्टी पंक्तिले साथ दिएमा हामीले हाम्रा अभ्यास बदल्नेछौं । अघिल्लो महाधिवेशनमा पार्टीमा तीन वटा गुट थिए, अहिले ४५ वटा गुट प्रकट भएका छन् । त्यसले तपार्इंहरूलाई कहाँ लैजाला ?समूह धेरै भए पार्टीमा अव्यवस्था हुन्छ, समस्या हुन्छ, एकता खलबलिन्छ भन्ने पनि होइन । यस्ता समूह निर्माण व्यक्तिमा सम्बन्धित हुँदैन, व्यक्तिले प्रस्तुत गरेको विचारसँग निर्भर हुनुपर्छ । त्यसैले समूह फरकफरक भन्दैमा विचारमा फरक हुनुपर्छ भन्ने होइन । धेरै समूह र उम्मेदवार भए धेरै विचार आउन सक्छ । व्यक्ति पराजित भए पनि उसको विचार कार्यान्वयनमा जान सक्छ । व्यक्ति केन्द्रित गुट निर्माण हुनु भने गलत हो ।तपाईं पार्टी सभापति शेरबहादुर देउवाको प्यानलमा हुनुहुन्छ, आफैं रूपान्तरण हुनुभएन नि ?मुख्य कुरा हामी (युवा) मध्येबाट सभापतिमै दाबी गर्ने अवस्था रहेन । कसै न कसैसँग जोडिएर अघि बढ्नुपर्ने अवस्था आयो, यो वा त्यो समूहमा । मुख्य विषय हामीले आन्तरिक लोकतन्त्रलाई संगठित गर्ने, पार्टीलाई बलियो बनाउने र निर्वाचनमा विजयी बनाउने योजनालाई प्राथमिकतामा राखेका छौं । त्यसका लागि पार्टीभित्रको प्रतिस्पर्धालाई तिक्त बनाउने होइन, सौहार्द बनाउने र पार्टीमा बृहत्तर एकता निर्माण गर्ने हो । यो विषयमा तल्लो निकायमा अधिवेशनमा समग्रमा उन्नत अभ्यास भएको छ, हामीले त्यसैलाई अझ बलियो बनाउने हो । पाँच वर्षसम्म पार्टी विधानसम्मत चलेन भनेर विरोध गर्नुभयो, अहिले त्यही नेतृत्वलाई किन स्विकार्नुभयो ? पार्टीभित्र उठ्ने प्रश्नहरू कहिल्यै पनि शत्रुतापूर्ण हुँदैनन्, त्यो प्रजातान्त्रिक संस्कारभित्रकै अनिवार्य अभ्यास हुन् । अहिले भइरहेको अधिवेशनमा जितहारपछि पनि हामी कुनै पनि प्रतिस्पर्धीसँग शत्रुतापूर्ण व्यवहार गर्दैनौं, कांग्रेसको त्यो संस्कार पनि होइन । महाधिवेशन भनेको समझदारीको मञ्च पनि हो, धेरै विषय समझादारीमै टुंग्याएका हौं । त्यसमा सभापति शेरबहादुर देउवाले उदारता देखाउनुभएकै हो । सबै कुरा एजेन्डागतभन्दा व्यक्तिगत हिसाबले ध्रुवीकरण हुने स्थिति बन्यो । हामी यो वा त्यो जुन समूहमा भए पनि यी विषय आउँछन् । त्यसलाई अन्यथा मान्नुहुन्न । हामी सबैको मुख्य उद्देश्य पार्टी र लोकतन्त्रलाई बलियो बनाउने हो । विद्यार्थी राजनीतिका सहयात्री विश्वप्रकाश शर्मा, गगन थापासँगै एउटै पदमा उम्मेदवारी दिनुभएको छ । यो संयोग मात्र हो कि योजनाबद्ध ?युवाहरूले आपसमा प्रतिस्पर्धा नगरेको भए हुन्थ्यो भन्ने भावनलाई सम्मान गर्न सकिन्छ, तर प्रतिस्पर्धालाई अस्वाभाविक रूपमा लिनु हुँदैन । बृहद् राजनीतिक परिवर्तनको महत्त्वाकांक्षा बोकेर अघि बढेपछि प्रतिस्पर्धा अहिले नभए पनि कुनै बेला हुन्थ्यो नै । हामी युवा हौं, आपसमा प्रतिस्पर्धाबिना नै नेतृत्वमा जान्छौं भन्ने स्विकार्य हुन सक्दैन । काबिल ढंगले प्रतिस्पर्धा गरेर अघि जाने संस्कृतिलाई नै हामीले महत्त्व दिँदै आएका छौं । तपाईंको योजना के छ ?मेरो आग्रह कांग्रेसले आफ्नो सम्पूर्ण शक्तिलाई संगठित गर्न नसकेको र पार्टीका मान्छेहरूबीच पनि बेमेल भएकाले सशक्त संगठन बनाउन सकेनौं । निर्वाचनमा पराजित भयौं । त्यसैले पहिले हामीले हाम्रो शक्ति पनि संगठित गर्नुपर्छ । महाधिवेशन सकिएपछि एकीकृत ढंगबाट एउटै लक्ष्यका सहयात्रीका रूपमा अघि बढ्नुपर्छ । लोकतान्त्रिक प्रक्रियामा प्रतिस्पर्धा गर्न आइसकेपछि त्यसको परिणामले लामो समयसम्म असर गर्नु हुँदैन । आफैंभित्र बहुदलीय प्रक्रिया प्रयोग गर्न हामी अभ्यस्त हुनुपर्छ । म एकता र समन्वय गर्न चाहन्छु । पार्टीलाई एकीकृत ढंगबाट अगाडि लैजाने अवस्था रहनुपर्छ ।ऋषिराम पौडेल"
"भोट माग्न पुरानै शैली, मतदाता हैरान","(काठमाडौं)  जुम्लाकी गीता शाही आइतबार दिनभर मोबाइलमै व्यस्त भइन् । कहिले उम्मेदवारको सचिवालयबाट भन्दै फोन आउँथ्यो, कहिले उम्मेदवार आफैंले फोन गर्थे । मोबाइलमा टेक्स्ट र भ्वाइस म्यासेज पनि बारम्बार आइरह्यो । सबैको आग्रह एउटै हुन्थ्यो प्रतिनिधि हुनुभएकामा बधाई । मलाई भोट दिनुस् है । उनले सबै उम्मेदवारको एजेन्डा भने सोधिन् । कांग्रेसको १४ औं महाधिवेशनमा जुम्लाबाट महाधिवेशन प्रतिनिधि चुनिएकी उनलाई उम्मेदवारहरूले कर्णालीको विकासमा पनि योग्दान दिने भन्दै लोभ्याउन भ्याए । तर जुनसुकै उम्मेदवारले जिते पनि कर्णालीको दुःखमा साथ पाउनेमा भने उनलाई रत्तिभर विश्वास छैन ।जसले जिते पनि हुनेचाहिँ केही होइन । प्रतिनिधि भएर आएपछि भोट त हाल्नै पर्यो, उनले निराशा प्रकट गरिन्, जसले फोन गरे पनि जितेपछि हामी सहयोग गर्छौर् ंभन्न छाडेका छैनन् । सहयोगचाहिँ के गर्ने हुन् उनैलाई थाहा छैन । अहिले नै नेताहरू कुर्सीका लागि हानथाप गरिरहेका छन् । उम्मेदवारको लगातारको फोनले हैरान भएपछि दार्चुलाका वासुदेव सिंह ऐतवालले फोन उठाउनै छाडेको सुनाए । जसको फोन आए पनि भोट माग्न गरेजस्तो लाग्छ, मैले त फोन उठाउनै छाडिदिएको छु । उठाइहाले पनि महाधिवेशनस्थलमै आउनुस्, भेटेरै कुरा गरौंला भन्ने गरेको छु, उनले भने । दोलखाबाट महाधिवेशन प्रतिनिधि बनेर आएकी छिरिङ डोल्मा शेर्पालाई महाधिवेशन स्थलमा प्रचारमा देखिएको तडकभडकबाट दिक्क लागेको छ । जता हेर्यो कागजैकागज मात्रै देखिन्छ । प्रविधिको जमानामा किन नयाँ उपाय नअपनाएको होला ? म्युजिकबाट, नाचगान गरेर पनि भोट माग्न सकिन्थ्यो होला । पुरानै शैली अपनाएका छन्, उनले असन्तुष्टि पोखिन् । महाधिवेशन स्थल प्रदर्शनीमार्ग मात्रै नभई पुतलीसडक, बागबजार, घण्टाघर, सहिदगेट, सुन्धारा, त्रिपुरेश्वर क्षेत्रमा पनि उम्मेदवारको ब्यानर, पोस्टर टाँसिएको छ । आकाशे पुलहरूमा टाँसिएको पार्टीको स्वागत ब्यानरमाथि उम्मेदवारको फ्लेक्स छ ।उम्मेदवारहरूले भोट माग्दा अपनाइरहेको शैलीमा भने केही फरक अनुभव गरेको शेर्पाले बताइन् । युवा उम्मेदवारले पार्टी रूपान्तरणका लागि एकताबद्ध हुन, यसअघि बूढापाकाले पार्टी बिगारे अब हामीले बनाउनुपर्छ भन्दै भोट दिनुस् भनिरहेका छन् । बूढापाकाले यसपालि अन्तिम पटक हो, भोट दिनुस् है भन्छन्, उनले सुनाइन् । भोट माग्न कतिपय उम्मेदवारले गीत नै बनाएका छन् भने कतिपयले सचिवालय नै खडा गरी फोन र सामाजिक सञ्जालको भरपूर प्रयोग गरिरहेका छन् ।डोटीका पुष्पकुमार शाहीलाई उम्मेदवारहरूले पार्टीलाई संगठित, गतिशील र सशक्त बनाउँछु भन्दै भोट मागिरहेका छन् । राम्रा काम गर्नेलाई पुरस्कृत गर्ने, नराम्रो गर्नेलाई दण्डित गर्ने, कसैलाई काखा र पाखा गर्दैनौं भन्दै भोट दिनुस् भन्छन्, उनले भने । धेरैजसो नेताले सचिवालयबाट सहयोगीलाई फोन गर्न लगाउने गरेको उनले सुनाए । उसो त उनले पनि केन्द्रीय सदस्यमा उम्मेदवारी दिएका थिए तर आइतबार फिर्ता लिए । उक्त निर्णयमा पुग्नुअघिसम्म उनले १० हजार कार्ड छपाइ गरिसकेका थिए । जसमा ४० हजार रुपैयाँ खर्च भएको उनले सुनाए । घाँटीमा झुन्ड्याउने कार्ड बनाउन ४ हजार, प्रतिनिधिलाई म्यासेज गर्न ३० हजार रुपैयाँ खर्च गरिसकेको थिएँ । काठमाडौंमा सहयोग गर्न आउनेलाई जहाज भाडा, खाने, बस्ने खर्च पनि भइहाल्यो, उनले भने, जम्मा कति खर्च भयो भन्ने यकिन हिसाब निकालिसकेको छैन ।पार्टीको चुनाव पनि खर्चिलो बन्दै गएको भन्दै उनले चिन्ता जनाए । सामान्य व्यक्तिले अब पार्टीमा पनि चुनाव लड्न गाह्रो हुने देखियो, उनले भने, एउटा उम्मेदवारको कम्तीमा ५ लाख र सरदरमा १० लाख रुपैयाँ खर्च भएको देखिन्छ, उनले भने । उनकै भनाइलाई आधार मान्दा प्रतिउम्मेदवारको खर्च ५ लाख मात्रै राख्दा कुल ५ सय १ उम्मेदवारको चुनावी खर्च २५ करोड रुपैयाँभन्दा बढी हुने देखिन्छ । प्रचारप्रसारको खर्च उम्मेदवारअनुसार फरक पर्ने उनको अनुभव छ । नाम चलेको उम्मेदवारलाई सहयोग आउन सक्छ । व्यक्तिगत खर्च कम हुन सक्छ, उनले भने, सहयोगीकै खर्चमा चुनाव जित्न पनि सक्छन् ।रूपन्देहीका राधेश्याम चौधरीले महाधिवेशन स्थलमा उम्मेदवार र उनका सहयोगीले गरेको प्रचारप्रसार आमनिर्वाचनको भन्दा कम नभएको औंल्याए । उनी ठमेलस्थित एक होटलमा बसेका छन् । दिनमा मात्रै नभई रातभरि पनि म्यासेज र फोनले दिक्क लगाएको उनले सुनाए । जसले फोन गर्छन्, सबैलाई भोट दिन्छु भनेको छु । किनभने सबै कांग्रेसकै साथी हुन् । कसै न कसैलाई भोट दिनैपर्छ, दिएरै घर जाने हो, उनले भने । सभापतिका उम्मेदवार एवं प्रधानमन्त्री शेरबहादुर देउवाको सचिवालयबाट पनि मत माग्दै ताप्लेजुङकी प्रतिनिधि माला पालुङ्वालाई फोन आयो । उम्मेदवारी दिएको छु, जितेपछि सबै क्षेत्रलाई समेट्छु, मलाई अमूल्य मत दिनुस् भनेर फोन र म्यासेज गर्ने अनेक छन्, उनले भनिन् । मालालगायत ताप्लेजुङका प्रतिनिधिलाई गौशालामा राखिएको छ । उनका अनुसार पार्टी जिल्ला कमिटीले आइतबार भने सबैलाई होटलमै बस्न आग्रह गरेको छ । सोमबार हुने निर्वाचनमा कसलाई मत दिने भनेर होटलमै छलफल हुने उनले बताइन् ।"
ऋणको ब्याजदर अझै बढ्दै,"(काठमाडौं)  बैंकहरूले आउँदा केही महिना निक्षेपको ब्याज स्थिर राख्न खोजे पनि कर्जाको ब्याजदर कम्तीमा एक प्रतिशत बढ्ने भएको छ । गत कात्तिक र मंसिरमा निक्षेपको ब्याजदर वृद्धि भएपछि बैंकहरूको लागत (खर्च) बढेको छ । लागतमा भएको वृद्धिका आधारमा आउँदो पुस मसान्तमा बैंकहरूको आधार दर (बेस रेट) वृद्धि हुने र त्यसले कर्जाको ब्याजदर पनि बढाउने बैंकहरूले बताएका छन् । पुसमा बैंकहरूले निक्षेपको ब्याजदर नबढाए पनि कात्तिक र मंसिरमा बढिसकेको छ । यसले आधार दर बढ्ने भएकाले आउँदो माघदेखि कर्जाको ब्याजदर कम्तीमा १ प्रतिशत बिन्दुले बढ्ने बैंकर्स संघका पूर्वअध्यक्ष भुवन दाहालको भनाइ छ । बैंकहरूले पुसमा पनि निक्षेपको ब्याजदर बढाए माघदेखि कर्जाको ब्याजदर एक प्रतिशतभन्दा धेरै बढ्ने निश्चित छ, उनले भने, पुसमा पनि मंसिर सरर नै निक्षेपको ब्याजदर कायम रहे पनि औसतमा एक प्रतिशत बिन्दुसम्म कर्जाको ब्याजदर बढ्न सक्छ । माघपछि कर्जाको ब्याजदर एकल अंकबाट माथि जाने पनि दाहालले बताए । हिजोआज बैंकहरूद्वारा प्रवाह भइरहेको नयाँ कर्जाको ब्याजदर दोहोरो अंकमा रहेको हुनुपर्छ । अब बढ्दा झन् माथि पुग्छ, उनले थपे, यस अवधिमा सरकारी खर्च धेरै भयो र बजारमा तरलता पर्याप्त भएको अवस्थामा भने अनुमान गरिएअनुसार कर्जाको ब्याजदर नबढ्न सक्छ । राष्ट्र बैंकको निर्देशनअनुसार बैंक तथा वित्तीय संस्थाले हरेक तीनतीन महिनामा आधार दर गणना गर्नुपर्छ । यसरी त्रैमासिक रूपमा आधार दरमा आएको परिवर्तनअनुसार कर्जाको (नयाँ पुराना सबै) ब्याजदर पनि परिमार्जन गर्नुपर्छ । चालु आर्थिक वर्षमा बैंकहरूले गत असोजमा आधार दर गणना गरेका थिए । अब पुसमा पुनः गणना गर्छन् । गत कात्तिक र मंसिरमा निक्षेपको ब्याजदर बढेकाले पुसमा आधार दर बढ्ने निश्चित छ । आधार दर बढेपछि बैंकहरूले कर्जाको ब्याजदर पनि बढाउँछन् । यसकारण पनि माघदेखि करिब एक प्रतिशत हाराहारीमा कर्जाको ब्याजदर बढ्ने बैकर्स संघका उपाध्यक्ष सुनील केसीले बताए । पुसमा निक्षेपको ब्याजदर बढाउनेनबढाउने भन्नेबारे छलफल गरिरहेका छौं, उनले भने, पुसमा ब्याजदर नबढे पनि गएका महिनामा बढेकाले कर्जाको ब्याजदर बढ्ने निश्चित जस्तै छ । राष्ट्र बैंक स्रोतका अनुसार गत मंसिर दोस्रो सातासम्म बैंकहरूको कर्जाको औसत ब्याजदर ९९९ प्रतिशत छ । अब माघदेखि १ प्रतिशत बिन्दुले मात्र पनि कर्जाको ब्याजदर बढे औसत १०९९ प्रतिशत पुग्ने बैंकरहरूको अनुमान छ । माघदेखि कर्जाको ब्याजदर औसतमा ११ प्रतिशत हाराहारी पुग्ने देखिन्छ, प्रभु बैंकका प्रमुख कार्यकारी अधिकृत अशोक शेरचनले भने, ब्याजदर बढाए पनि बैंकमा निक्षेप नथपिएपछि पुसमा ब्याजदर परिवर्तन नहुने सम्भावना छ । गत असोजमा वाणिज्य बैंकहरूको औसत आधार दर ७५७ प्रतिशत छ । २०७७ असोजमा यस्तो दर ७७३ प्रतिशत थियो । २०७८ असोजमा वाणिज्य बैंकहरूको निक्षेपको भारित औसत ब्याजदर ५४३ प्रतिशत र कर्जाको भारित औसत ब्याजदर ८६९ प्रतिशत छ, राष्ट्र बैंकको मासिक प्रतिवेदनमा उल्लेख छ, अघिल्लो वर्षको सोही महिनामा यस्ता दरहरू क्रमशः ५४५ प्रतिशत र ९८३ प्रतिशत थिए । अघिल्लो महिनाको तुलनामा १० प्रतिशतका दरले ब्याजदर बढाउन पाइने भए पनि पुसमा बैंकहरू ब्याज नबढाउने पक्षमा छन् । ब्याजदर बढाउँदैमा निक्षेप नबढ्ने तर लागत बढ्ने भएकाले आउँदो महिनाका लागि ब्याजदर नबढाउने धारणा धेरै बैंकको रहेको बैंकर्स संघले जनाएको छ । समसामयिक विषयमा गत साता बसेको संघको बैठकमा बैंकहरूबाट यस्तो धारणा आएपछि आफूहरू थप छलफलमा जुटेको बैंकर्स संघका अध्यक्ष अनिलकुमार उपाध्यायले बताए । एक पटक विकास बैंक र फाइनान्स कम्पनीहरूसँग पनि छलफल गरेर निर्णय गर्ने कुरा साथीहरूबाट आयो, उनले भने, सोमबार विकास बैंक र फाइनान्स कम्पनीका साथीहरूसँग छलफल गर्दै छौं । विकास बैंक र फाइनान्स कम्पनीबाट पनि निक्षेपको ब्याजदर नबढाउने भएपछि आफूहरूले पनि नबढाउने उपाध्यायले जानकारी दिए । उनीहरूले ब्याजदर बढाउने भएपछि त हामीले नबढाउने भन्ने कुरा हुँदैन, उनले थपे, यसकारण पुसका लागि ब्याजदर बढाउनेनबढाउने भन्ने कुरा विकास बैंक र फाइनान्स कम्पनीहरूसँगको छलफलपछि टुंगो लाग्छ । छलफल गरेअनुसार विकास बैंक र फाइनान्स कम्पनीहरूले पनि ब्याजदर नबढाए पुसका लागि वाणिज्य बैंकहरूले मंसिर महिनाकै बराबर ब्याजदर प्रकाशन गर्नेछन् । ब्याजदर बढाएर मात्र निक्षेप नआउने भएपछि बैंकहरू यस्तो निष्कर्षमा पुगेका हुन् । गत कात्तिकदेखि राष्ट्र बैंकले बैंक तथा वित्तीय संस्थालाई अघिल्लो महिनामा आफ्नो वर्गका सबै बैंकको औसत ब्याजदरको अधिकमत १० प्रतिशतसम्म मात्र बढाउन पाउने व्यवस्था गरेको छ । सोही प्रावधानअनुसार मंसिरका लागि अधिकांश बैंकले एकवर्षे मुद्दती निक्षेपमा १००५ र साधारण बचतमा ५०५ प्रतिशत ब्याजदर प्रकाशन गरेका थिए । गत असोजमा राष्ट्र बैंकले बैंकहरूलाई अघिल्लो महिनाको तुलनामा १० प्रतिशत बिन्दुले मात्र ब्याजदर बढाउन पाउने निर्देशन दिएको थियो । कात्तिकमा त्यसमा परिमार्जन गरेर अघिल्लो महिनामा आफ्नो वर्गका सबै वित्तीय संस्थाको औसत ब्याजदरका आधारमा १० प्रतिशत बिन्दुले मात्र ब्याजदर बढाउन पाउने व्यवस्था ल्याएको छ । उक्त व्यवस्थापछि घुमाउरो पाराले राष्ट्र बैंकले निक्षेपको ब्याजदर तोकिदिएको छ । यही कारण बैंक तथा वित्तीय संस्थाले मनपरी रूपमा ब्याजदर बढाएका छैनन् भने आफूहरूबीचमा पनि सहमतिका आधारमा ब्याजदर प्रकाशन गरिरहेका छन् ।"
नेप्से ११ महिनायताकै न्यून बिन्दुमा,"काठमाडौं (कास) सेयर कारोबार मापक नेप्से परिसूचक आइतबार ८८७० अंक घटेर २ हजार ३ सय २१२७ बिन्दुमा ओर्लिएको छ । यो करिब ११ महिनायताकै न्यून हो । यसअघि २०७७ माघ ७ मा नेप्से परिसूचक २ हजार ३ सय ६१६९ बिन्दुमा थियो । त्यसपछि बढ्न थालेको नेप्से गत भदौमा करिब ३ हजार २ सयको उच्च बिन्दुमा पुगेको थियो । त्यहाँबाट फर्किन थालेको नेप्से आइतबार २४ सयभन्दा तल ओर्लिएको हो । उक्त दिन कारोबारमा आएका सबै उपसमूहको परिसूचक उच्च अंकले घटेपछि समग्र नेप्से भारी अंकमा घटेको हो । पछिल्ला दिनमा निरन्तर घटेको सेयर बजारमा आइतबार पनि भारी अंकको गिरावट आएको हो । बजारमा तरलता संकट बढिरहेको, सरकारी खर्च अपेक्षित रुपमा नभएकाले तत्काल सेयर बजार बढिहाल्ने अवस्था नरहेको जानकारहरू बताउँछन् । सेयर बजारमा नेप्से परिसूचकमा भारी गिरावट आएपछि कारोबार रकममा अघिल्लो दिनको तुलनामा केही सुधार भएको छ । आइतबार बजारमा ३ अर्ब ३८ करोड रुपैयाँ बराबरको सेयर कारोबार भएको छ । गत बिहीबार २ अर्ब ६७ करोड रुपैयाँ बराबरको सेयर कारोबार भएको थियो । बजार निरन्तर घट्न थालेपछि बैंक तथा वित्तीय संस्थाबाट लगानीकर्तालाई मार्जिन कल आउन थालेको छ । न्यूनतम मार्जिन कायम गर्नकै लागि पनि लगानीकर्ताले सेयर बाध्य भएर सेयर विक्री गर्न थालेका छन् । यसले बजारमा सेयरको बिक्री चाप बढाएको ब्रोकरहरूले बताएका छन् । परिसूचक घटेपछि सयेर बजारको आकार कुल बजार पुँजीकरण पनि घटेर ३३ खर्ब १९ अर्ब रुपैयाँ कायम भएको छ । गत बिहीबार कुल बजार पुँजीकरण ३४ खर्ब ४४ अर्ब रुपैयाँ थियो । सेयर बजारको लगानी अनुत्पादनक रहेको नेकपा (माओवादी केन्द्र) केन्द्रका अध्यक्ष पुष्पकमल दाहालले बताएका छन् । यसले पनि आइतबार सेयर बजार प्रभावित भएको रुपमा विश्लेषण गरिएको छ । शनिबार प्रदेशहरूको सम्मेलनको संयुक्त उद्घाटन समारोहलाई सम्बोधन गर्ने क्रममा दाहालले यस्तो धारणा राखेका हुन् । विगतमा पुँजीको लगानी उद्योगहरूमा हुन्थ्यो । त्यहाँबाट आएको नाफा पुँजीपति वर्गले लिने गर्थे । अहिले त्यसको संरचना परिवर्तन भएर सेयर बजार र अन्य सट्टाबाजी वित्तीय उपकरणहरूमा लगानी भइरहेको उनले बताए । तपाईं हामीलाई लाग्न सक्छ, धितोपत्र बजार, सट्टा बजार, अन्तर्राष्ट्रिय मुद्रा कोष (आईएमएफ), विश्व बैंक, एसियाली विकास बैंकलगायत संघसंस्था पैसा यताउता गर्छन् । यथार्थमा त्यसो होइन । यी साम्राज्यवादका विकसित रूप हुन्, दाहालले भने, तिनका उद्देश्य भनेकै वित्तीय एकाधिकार पुँजीवादलाई बलियो बनाउने, विस्तार गर्ने र नाफा एकीकृत गर्ने र संसारका सीमिति पुँजीपतिका हातमा संसारकै धन एकीकृत गर्ने हो ।"
विद्युत् बजारमा खुला पहुँचको माग,"तर दुवै विकल्प कार्यान्वयनको प्रभावकारिता भने कमजोर छ । भारतले नेपालबाट विद्युत् किन्दा त्यस्ता आयोजनामा तेस्रो मुलुकको सहभागिता छ वा छैन भनेर हेर्ने गरेको छ । भारतको यही नीतिका कारण अहिले नेपालले माथिल्लो तामाकोसी, माथिल्लो भोटेकोसी र मर्स्याङ्दीबाट उत्पादित विद्युत् बेच्न सकेको छैन । यही समस्या सुल्झाउन पनि नेपालले पहल गर्नुपर्ने सरोकारवालाहरूको भनाइ छ । नेपालका लागि विद्युत् व्यापार विकल्प मात्र नभई बाध्यता नै बनिसकेको विद्युत् नियमन आयोगका अध्यक्ष डिल्लीबहादुर सिंहले बताए । भारतसँग विद्युत् बेच्न कर्मचारीतन्त्रबाट ढिलाइ हुने भएका कारण राजनीतिक सक्रियता नै खोजिनुपर्ने पनि उनको भनाइ छ । अहिले ३९ मेगावाट विद्युत् भारत गइरहेको छ । कर्मचारीतन्त्रबाट मात्रै जाने हो भने हामी यतिमै खुम्चन सक्छौं । यसकारण राजनीतिक तबरबाट जानुपर्छ, सिंहले भने । भारतसँगको विद्युत् व्यापारका लागि अब दीर्घकालीन रूपमा सोच्नुपर्ने नेपाल विद्युत् प्राधिकरणका कार्यकारी निर्देशक कुलमान घिसिङको भनाइ छ । भारतीय कम्पनी सतलज जलविद्युत् निगमले बनाउँदै गरेको माथिल्लो अरुणमा लामो समयका पीपीए गर्न लागिएको र दूधकोसी जलविद्युत् आयोजनाको विद्युत् भारतमा बेच्न पनि यस्तै प्रकृतिको पीपीए आवश्यक हुने उनले बताए ।"
उडान घटेपछि सिमकोटमा थन्कियो २ सय टन जडीबुटी,"(हुम्ला)  सिमकोटमा हवाई उडान घटेपछि झन्डै २ सय टन जडीबुटी हुम्ला विमानस्थल परिसरमा अलपत्र परेको छ । हिमपात भएर विमानस्थल बन्द नहुँदै तराई झार्नुपर्ने जडीबुटी यो वर्ष मंसिर अन्तिमसम्म पनि ढुवानी हुन सकेको छैन । ढुवानी नहुँदा जडीबुटी विमानस्थलमै सड्ने अवस्थामा पुगेको जडीबुटी व्यवसायीको गुनासो छ । गत वर्ष यही समयमा सिमकोट विमानस्थलमा प्रतिदिन कम्तीमा १० उडान हुन्थे । तर यस वर्ष तारा र सीता एयरका दुई जहाज बिग्रिएर ग्राउन्डेड भएपछि उडान संख्या घटेको हो । दसैंलगत्तै प्रत्येक दिन १ सय ६० देखि २ सयसम्म यात्रु जाडो छल्न तराई झर्न थालेपछि यात्रुको चाप बढ्दा जडीबुटी ढुवानीमा समस्या भएको हुम्ला विमानस्थल प्रमुख मोहन गिरीले जानकारी दिए । जिल्लाबाट प्रत्येक वर्ष ५ सयदेखि १ हजार टन जडीबुटी बाहिर पठाउने गरिएको डिभिजन वन कार्यालयका रेन्जर लोकजंग शाहीले जनाए । हुम्लामा कटुकी, चिराइतो, भोल्ते, पाँचऔंलेलगायत जडीबुटीको राम्रो उत्पादन हुने उनले बताए । केही जडीबुटी खच्चडबाट मुगु हुँदै बाहिर जान्छ, उनले भने, धेरै जडीबुटी जहाजबाट नेपालगन्ज र सुर्खेत जाने गरेको छ । जडीबुटी ढुवानी नहुँदा भाउ नपाउने र सडेर जाने जोखिम बढेको जडीबुटी व्यवसायी पाल्देन लामाले गुनासो गरे । गत वर्ष यतिखेरसम्म कम्तीमा ४ देखि ६ सय टन जडीबुटी सुर्खेत र नेपालगन्ज गइसकेको हुन्थ्यो । यसपाला उडान कम हुँदा एक किलो जडीबुटी पनि बाहिर पठाउन सकिएको छैन, उनले भने, एयरपोर्टमा सुकाउने स्थानको पनि अभाव छ, सडेर जान्छ कि भन्ने चिन्ता छ । यात्रु नभएका बेला फर्कने जहाजमा प्रतिकिलो ५५ रुपैयाँका दरले जडीबुटी ढुवानी हुने गरेको लामाले बताए । अहिले जहाजले यात्रु नै ओसार्न ठिक्क छ, उनले भने, जहाजहरू अहिले जडीबुटी लिनै मान्दैनन् ।"
पार्टीका महाधिवेशनले बढाए मुद्रण व्यापार,"(काठमाडौं)  काठमाडौंको शंखमूलस्थित डल्फिन अफसेट प्रेसका सञ्चालक शंकर खड्का करिब दुई सातायता नेपाली कांग्रेसका पार्टी उम्मेदवारको प्रचारप्रसार सामग्री छाप्न व्यस्त छन् । उम्मेदवार चिनाउने पर्चा, भिजिटिङ कार्ड, नोट बुक, पेनमा नाम लेख्नेलगायत कामका लाग उनको छापाखाना दिनमा २० घण्टासम्म चलिरहेको छ । काम गरेअनुसार छापाको व्यापार बढेकामा उनी खुसी छन् ।यतिबेला काम धेरै बढेको छ, बिहानदेखि बेलुकासम्म पार्टीकै विभिन्न पर्चापम्प्लेट छाप्ने काममा व्यस्त छु । यो १० दिनमा ३३ देखि ३५ लाख रुपैयाँसम्मको कारोबार भइसकेको छ, नेपाल मुद्रण उद्योग संघका पूर्वअध्यक्षसमेत रहेका उनले भने, यसअघि दिनमा १ लाखसम्म कारोबार हुन्थ्यो भने अहिले दिनकै ३ लाख रुपैयाँभन्दा बढीको काम आइरहेको छ । कोभिडपछि प्रेसको काम राम्रो भएकाले म एकदमै खुसी छु । उनका अनुसार प्रिन्टिङसम्बन्धी मात्रै नभएर डिजिटल प्रिन्ट, फ्लेक्स, डिजाइनिङसम्बन्धी सबैले यति बेला काम पाइरहेका छन् । पार्टीगत चुनाव भए, अब स्थानीय तहको निर्वाचन पनि हुने कुरा छ । यसले गर्दा पनि प्रिन्टको काम बढ्छ, खड्काले भने, विद्यालय बन्द भएपछि छापा उद्योगमा किताब छाप्ने काम कम भयो । तर कोभिडसम्बन्धी जनचेतना फैलाउने काम भने आइरहेको छ । नेपाली कांग्रेसको १४ औं महाधिवेशनअन्तर्गत हुने मतदानका लागि प्रतिस्पर्धामा उत्रिएका उम्मेदवारले आफ्नो प्रचारप्रसार सामग्री छापेकाले यहाँका छापाखानाले काम पाएका हुन् । विभिन्न राजनीतिक पार्टीको आन्तरिक चुनावी गतिविधिले गर्दा काम मलेको मुद्रण व्यवसायी प्रकाश नेपाली बताउँछन् । म डिजाइनको काम बढी गर्छु, प्रिन्ट गर्न अरूलाई नै पठाउँछु, उनले भने, चुनावी क्षेत्र नजिक भएर होला, डिजाइनको काम यत बेला बढेको छ । मेरो मात्र नभई यहाँ प्रेसको काम गर्ने सबै व्यस्त छन् । अर्का व्यवसायी विष्णु थापा पनि काठमाडौंमा कांग्रेस महाधिवेशन सुरु भएयता प्रिन्टिङको काम बढेको बताउँछन् । लकडाउनपछि काम कम भएको थियो, उनले भने, तर चुनावले प्रिन्टिङ व्यवसाय तातेको छ । चुनावका लागि तत्काल चाहिने ब्रोसर, पर्चा, भिजिटिङ कार्ड, नेमप्लेटलगायत छपाइको काम भइरहेको उनले जनाए । कोभिडपछि छापाखानाहरूको काम बढ्दा व्यवसायी उत्साहित देखएको उनको भनाइ छ । काठमाडौंमा मात्र नभएर चितवनमा हालै सम्पन्न एमालेको १० औं महाधिवेशनका बेला पनि त्यहाँका छापाखनाले राम्रै काम पाए । महाधिवेशनको तीन दिनमा मात्र आफ्नो कम्पनीले ५ लाख रुपैयाँको काम पाएको चितवनको नारायणगढस्थित चितवन डिजिटल फोटो एन्ड कम्प्लेक्सका सञ्चालक गुणराज दाहालले जानकारी दिए । एमालेको प्रायः सबै काम काठमाडौंबाट नै भएको थियो, उनले भने, यहाँ बाँकी रहेको काम मात्र भयो । हामीले फ्लेक्स प्रिन्ट गर्ने, ठूला ब्यानर बनाउने र स्वागतद्वार तयार गर्ने काम गर्यौं । हालै काठमाडौंमा सम्पन्न राष्ट्रिय प्रजातन्त्र पार्टीको महाधिवेशनमा पनि प्रचार सामग्री छाप्ने छापाखानाको व्यवसाय बढेको व्यवसायी बताउँछन् । पार्टीगत चुनावमा हुने यस्ता गतिविधिको काम क्षणिक भए पनि कोभिडले थलिएको प्रेसको बजार बढाउन यसलले सघाएको नेपाल मुद्रण उद्योग महासंघका अध्यक्ष पुष्कर गौतमको भनाइ छ । प्रतिस्पर्धी उम्मेदवारहरूले पर्चा, पम्प्लेट र भिजिटिङ कार्ड छपाउने भएकाले छापाखनाहरूले काम पाएको उनले बताए । देशभर ४ हजार ४ सय मुद्रण उद्योग सञ्चालनमा रहेको गौतमले जानकारी दिए । झन्डै ८० अर्ब रुपैयाँ लगानी रहेको यस उद्योगले २ लाखलाई रोजगारी दिइरहेको उनले बताए । यस व्यवसायबाट कति राजस्व संकलन हुन्छ भन्ने यकिन तथ्यांक छैन, गौतम भन्छन् ।"
"भूकम्पपीडितले घर बनाए, रकम पाएनन्","हेटौंडा (कास) मकवानपुरका करिब ६ हजार भूकम्पपीडितले निजी घर पुनर्निर्माण गरे पनि गत साउनयता दोस्रो र तेस्रो किस्ताको रकम पाउन सकेका छैनन् । ऋण लिएर जसोतसो घर बनाएका लाभग्राहीलाई सरकारले उपलब्ध गराउने भनेको रकम नदिँदा थप संकट थपिएको छ ।सरकारले छिट्टै किस्ता रकम उपलब्ध गराउँछ भनेर पीडितले सरसापट गरेर घर बनाए । तर किस्ता नपाउँदा अहिले पिरोलिएका छन्, भीमफेदी गाउँपालिकाका अध्यक्ष हिदम लामाले भने । जिल्ला आयोजना कार्यान्वयन एकाइ (भवन तथा आवास) कार्यालय मकवानपुरमा दोस्रो र तेस्रो किस्ता माग गर्दै ५ हजार ८ सय ५ जनाले फाराम भरेका कार्यालयका इन्जिनियर रविन पाठकले जानकारी दिए । दोस्रो र तेस्रो किस्ताको रकम वितरण गर्न केन्द्रीय आयोजना भवन तथा आवास कार्यालयसँग ३८ करोड रुपैयाँ मागेका छौं, उनले भने, छिट्टै रकम निकासा हुँदै छ, त्यसपछि वितरण गर्छौं । जिल्लाका १० वटै पालिकाका लाभग्राही किस्ता रकम पाउनबाट वञ्चित छन् । भूकम्पबाट पूर्ण क्षति भएकामध्ये हालसम्म २६ हजार ५ सय ४ वटा निजी घर बनिसकेका छन् । ३८ हजार ४ सय ५९ लाभग्राहीमध्ये ३५ हजार ७ सय ८१ जनाले अनुदान सम्झौता गरी पहिलो किस्ता बुझेको तथ्यांक छ । दोस्रो किस्ता बुझ्नेमा ३० हजार ९ सय ६० जना र तेस्रो किस्ता बुझ्नेमा २६ हजार ८ सय ७५ जना रहेको इन्जिनियर पाठकले बताए । उनका अनुसार प्रवलीकरणतर्फ ९ हजार ५ सय ४१ लाभग्राहीमध्ये पहिलो किस्ता ७ हजार ४ सय ३ जनाले लगेका छन् । दोस्रो किस्ता बुझ्नेको संख्या १९५ मात्रै छ । प्रबलीकरणतर्फ २ किस्तामा गरी एक लाख रुपैयाँ अनुदान दिने व्यवस्था छ भने निजी आवासतर्फ ३ किस्तामा गरेर ३ लाख रुपैयाँ पाउँछन् ।"
टीसीएलको क्युलेड फोरके टीभी,काठमाडौं (कास) आईएचएसबाट प्रमाणित टीभी ब्रान्ड टीसीएलको नेपालका लागि आधिकारिक बिक्रेता चौधरी ग्रुपको सीजी इलेक्ट्रोनिक्सअन्तर्गत ईओएल प्रालिले नयाँ क्युलेड फोरके टीभी सी ७२८ मोडल र फोरके यूएचडी एआई टीभी पी ७२५ मोडल सार्वजनिक गरेको छ । टंगालस्थित सोरुमबाट यी दुई मोडलका टीभी सार्वजनिक गरिएको हो । टीसीएलको नयाँ क्युलेड फोरके टीभी सी ७२८ मोडल ५५ र ६५ इन्चमा उपलब्ध छ । फोरके यूएचडी एआई टीभी पी ७२५ मोडल ७५ इन्चमा उपलब्ध छ । स्मार्टफोनमा भएका फिचर पनि टीभीमा चलाउन सकिने कम्पनीले बताएको छ । टीभीमा ३ वर्षको वारेन्टीसमेत छ ।
खल्तीमा वर्ल्डलिंकको पनि लगानी,"काठमाडौं (कास) इन्टरनेट सेवा प्रदायक वर्ल्डलिंक कम्युनिकेसन्सले डिजिटल वालेट खल्तीमा लगानी गरेको छ । यो लगानीपछि खल्तीमा वर्ल्डलिंकको ४० प्रतिशत पुँजी स्वामित्व रहनेछ । दुर्गम र ग्रामीण क्षेत्रमा वित्तीय पहुँच पुर्याउने लक्ष्यसहित खल्तीमा लगानी गरिएको कम्पनीका अध्यक्ष अध्यक्ष दिलीप अग्रवालले बताए । खल्तीसँगको सहकार्य नेपालको सूचना प्रविधि सुदृढीकरणका लागि कोसेढुंगा सावित हुनेछ, उनले भने । खल्तीले नेपालमा वित्तीय पहुँच र वित्तीय समावेशिताका लागि पनि काम गरिरहेको जनाइएको छ । २५ वर्षअघि स्थापित वर्ल्डलिंकले पछिल्ला वर्ष नेपालका ग्रामीण क्षेत्रमा सेवा विस्तार गरी दुर्गम क्षेत्रलाई पनि इन्टरनेट कनेक्टिभिटीमा जोडिरहेको छ ।"
काठमाडौंमा नवउत्थान सम्मेलन,"काठमाडौं (कास) नेपाल उद्योग वाणिज्य महासंघले आगामी बुधबार काठमाडौंमा कोभिडपछिको नवउत्थान सम्मेलन आयोजना गर्ने भएको छ । कोभिडपछि अर्थतन्त्रलाई अझ बढी गतिशील तथा चलायमान बनाउन हुनुपर्ने व्यवस्थाहरूसहित छलफल गर्ने उद्देश्यले महासंघले उक्त सम्मेलन आयोजना गर्न लागेको हो । कोभिडबाट बढी प्रभावित क्षेत्र पर्यटन तथा मनोरन्जन, साना, घरेलु तथा मझौला उद्यम व्यवसाय, निर्यातका साथै बैंकिङ क्षेत्रमा केन्द्रित रहेर उक्त सम्मेलन आयोजना गरिनेछ । बदलिँदो परिस्थितिमा तीव्र र दिगो आर्थिक वृद्धिको विकास सम्मेलनको मुख्य शीर्षक छ । अर्थतन्त्रलाई पुनः चलायमान कसरी बनाउने, समस्या समाधानका उपाय केके हुन सक्छन्, थलिएको व्यवसाय क्षेत्रलाई पुनरुत्थान मात्र नभई व्यवसायमा थप ऊर्जा कसरी भर्न सकिन्छ भन्नेलगायत विषयमा सम्मेलन केन्द्रित हुने महासंघले जनाएको छ ।"
बानेश्वरमा जापानको 'किरेई कस्मे स्टोर,"काठमाडौं (कास) जापानको कस्मेटिक्स ब्रान्ड मोमोतानी र मेसोकुले आफ्ना स्किन केयर तथा सौन्दर्य सामग्री काठमाडौंमा पनि उपलब्ध गराउने भएका छन् । १३६ वर्षदेखि जापानमा सौन्दर्य सामग्री उत्पादन गर्दै आएको मोमोतानी जुनतेन्कानको स्वामित्वमा रहेका यी दुवै ब्रान्डका उत्पादन नेपालमा आधिकारिक रूपमा पहिलो पटक उपलब्ध हुन लागेका हुन् । नेपालस्थित लाफिङ यती ट्रेडिङले यी ब्रान्ड भित्र्याएको हो । नयाँ बानेश्वरमा जापानी किरेई कस्मेको नाममा कस्मेटिक एन्ड स्किन केयर सोरुम उद्घाटन गरिएको छ । हाल मेसोकु र मोमोतानीका उत्पादन विश्वका २५ देशमा बिक्री भइरहेको कम्पनीको दाबी छ । यसका उत्पादनमा एक्नी केयर, स्किन केयर, मेकअप, हेयर केयरलगायत छन् ।"
लुम्बिनी र नेपाल पेमेन्टबीच कारोबार सम्झौता,काठमाडौं (कास) लुम्बिनी विकास बैंकले डिजिटल कारोबारलाई अझ स्तरीय बनाउन नेपाल पेमेन्ट सोलुसन्ससँग सम्झौता गरेको छ । सम्झौताअनुसार लुम्बिनी विकाससँग आबद्ध ग्राहकले नेपाल पेमेन्ट सोलुसन्सको लोड वालेट तथा विभिन्न मर्चेन्ट भुक्तानका सम्पूर्ण सेवा उपयोग गर्न पाउनेछन् । सम्झौतामा बैंकका तर्फबाट नायब प्रमुख कार्यकारी अधिकृत उमेश रेग्मी र पेमेन्ट सोलुसन्सका तर्फबाट प्रमुख कार्यकारी अधिकृत प्रताप श्रेष्ठले संयुक्त रूपमा हस्ताक्षर गरे ।
बलम्बुमा सानिमाको शाखा,काठमाडौं (कास) सानिमा बैंकले काठमाडौंको बलम्बुमा शाखा कार्यालय स्थापना गरेको छ । सानिमा बैंकका अध्यक्ष तुकप्रसाद पौडेल र ब्रान्ड प्रवर्द्धक वरिष्ठ कलाकारद्वय मदनकृष्ण श्रेष्ठ एवं हरिवंश आचार्यले शाखा कार्यालयको उद्घाटन गरे । सानिमाका देशका सातै प्रदेशमा ११८ कार्यालय र ९७ वटा एटीएम सञ्चालनमा छन् ।
त्रिवि आउनै छाडे पदाधिकारी,"(काठमाडौं)  त्रिभुवन विश्वविद्यालय सभाबाट विवादास्पद निर्णय लिएपछि उपकुलपति धर्मकान्त बाँस्कोटासहितका पदाधिकारी सातायता कार्यालय आएका छन् ।मंसिर १४ मा त्रिवि सभाले १० वर्षदेखि करार सेवामा कार्यरत प्राध्यापकलाई आन्तरिक प्रतिस्पर्धाबाट स्थायी गर्ने निर्णय गरेको थियो । उक्त निर्णय रद्दको माग राख्दै उपकुलपति, रेक्टर र रजिस्ट्रारको कार्यालयमा संयुक्त विद्यार्थी संगठनले सातादेखि तालाबन्दी गरेका छन् । तालाबन्दीका कारण उपकुलपति बाँस्कोटा, रेक्टर शिवलाल भुसाल र रजिस्ट्रार पेशल दाहाल विश्वविद्यालय आउन छाडेका हुन् । उपकुलपति बाँस्कोटाले घरबाटै काम गर्ने गरेको एक कर्मचारीले बताए । त्रिविका प्रवक्ता योगेन्द्रप्रसाद दाहालले कार्यालय बन्द भए पनि पदाधिकारीले अन्य कार्यालयबाट काम गर्ने गरेको जनाए ।तालाबन्दीका कारण उपकुलपति कार्यालय ठप्प छ । रेक्टर र रजिस्ट्रार कार्यालयको सचिवालयको कामकाज पनि अवरुद्ध छ । उनीहरूले पुल्चोकस्थित इन्जिनियरिङ, अध्ययन संस्थान परीक्षा नियन्त्रण कार्यालय बल्खुलगायत स्थानमा बसेर विश्वविद्यालयको जरुरी काम गर्ने गरेको कर्मचारी बताउँछन् । विद्यार्थी, कर्मचारी र प्राध्यापकको आन्दोलन चलिरहेको छ तर पदाधिकारीहरू समस्या समाधान गर्नेभन्दा पनि भागेर हिँड्नुभएको छ, एक कर्मचारीले भने । उनीहरूले कुनै निर्णय गराउनुपरे सम्बन्धित कर्मचारीलाई आफू भएकै ठाउँमा डाक्ने गरेका छन् । तालाबन्दी गर्ने विद्यार्थी संगठनले पदाधिकारीलाई विश्वविद्यालय प्रवेशमा समेत रोक लगाउँदै आएका छन् । सभाले गरेको आन्तरिक प्रतिस्पर्धाबाट स्थायी गर्ने निर्णय खारेज हुनुपर्ने विद्यार्थी संगठनको माग छ । सत्तारूढ नेविसंघ, अखिल क्रान्तिकारी, समाजवादी विद्यार्थी युनियन, अनेरास्ववियु र एमालेनिकट अनेरास्ववियु, मोहन वैद्यनिकट अखिल क्रान्तिकारीलगायतका विद्यार्थी संगठनले पनि सभाको निर्णयको विरोध गरेका छन् । उनीहरूकै तालाबन्दीका कारण पदाधिकारीले कार्यकक्षबाहिरै बसेर दैनिक कामकाज गरेको प्रवक्ता दाहालले जनाए । गत असोजकात्तिकमा आंशिक प्राध्यापकले तीन सातासम्म तालाबन्दी गर्दा पनि पदाधिकारी विश्वविद्यालय आएका थिएनन् । त्यतिबेला सरकारसँग करारको दरबन्दी माग गर्ने र सेवा आयोगले सञ्चालन गर्ने खुला प्रतिस्पर्धाको विज्ञापन स्थगित गर्ने सहमतिपछि तालाबन्दी खुलेको थियो । सभाले आफ्ना विषयमा कुनै निर्णय नगरेको भन्दै आंशिक प्राध्यापक पुनः आन्दोलित भएका छन् । उनीहरूले उपकुलपति कार्यालयअघि धर्ना, जुलुसलगायतका विरोध कार्यक्रम गर्दै आएका छन् । त्रिविमा दशकौंदेखि मासिक ज्यालादारीमा आंशिक प्राध्यापक नियुक्त हुने, उनीहरूलाई करारमा नियुक्त गर्ने र करारलाई आन्तरिक प्रतिस्पर्धाबाट स्थायी गर्ने गरिँदै आएको छ । विद्यार्थी संघ संगठनले भने त्यसको विरोध गर्दै सेवा आयोगको खुला प्रतिस्पर्धाबाट मात्रै प्राध्यापक नियुक्ति हुनुपर्ने माग राखेका छन् । अनेरास्ववियुका त्रिवि इन्चार्ज मदन विष्टले करार प्राध्यापकलाई स्थायी गर्ने निर्णय फिर्ता नलिएसम्म आन्दोलन जारी राख्ने बताए । सभा बैठकले प्रधानमन्त्री शेरबहादुर देउवाको निर्देशनमा ४ सय ८० करारका प्राध्यापकलाई आन्तरिक प्रतिस्पर्धाबाट स्थायी गर्ने निर्णय गरेको थियो । १ हजार ४ सय २० आंशिक प्राध्यापकलाई करार गर्ने निर्णय देउवाकै मन्त्रिपरिषद्ले २०७४ मा गरिसकेको थियो तर अर्थ मन्त्रालयले सहमति नदिँदा उक्त निर्णय कार्यान्वयन हुन सकेको छैन । उनी पछिल्लो पटक प्रधानमन्त्री बनेपछि पुनः उक्त निर्णय कार्यान्वयन गराउन शिक्षा मन्त्रालयले बजेट व्यवस्थाका लागि अर्थ मन्त्रालयको सहमति मागेको छ ।"
जुम्लामा एमबीबीएस सुरु,"(जुम्ला)  कर्णाली स्वास्थ्य विज्ञान प्रतिष्ठानमा आइतबार राष्ट्रपति विद्यादेवी भण्डारीले एमबीबीएस अध्यापनको उद्घाटन गरेकी छन् । डाक्टर पढाउने कर्णालीवासीको सपना पूरा भएको उनले बताइन् । प्रतिष्ठान स्थापनाको १० वर्षपछि एमबीबीएसको पढाइ थालिएको हो । यहाँका विद्यार्थीले आफ्नै घरमा बसेर उच्चस्तरीय मेडिकल शिक्षा पढ्न पाउनुपर्छ भनी गरेको प्रयास आज सार्थक भएको छ, उनले भनिन्, प्रतिष्ठानले दुर्गम क्षेत्रमा पुर्याएको गुणस्तरीय स्वास्थ्य सेवाले यहाँका बिरामीहरूमा परिवर्तनसमेत ल्याएको छ । प्रतिष्ठानमा २० जनाका लागि एमबीबीएस अध्ययन कोटामा १९ जना विद्यार्थीहरू भर्ना भएका छन् । त्यस्तै बीफार्ममा ११, बीएमएसतर्फ ८ जना, बीएनएस नर्सिङतर्फ १६ र बीपीएचमा ८ जना विद्यार्थीलाई भर्ना गरी आइतबारदेखि पढाइ सुरु गरिएको हो । एमबीबीएस पढ्नका लागि सुविधासम्पन्न ठाउँका विद्यार्थीहरू अहिले जुम्ला आइपुगेका छन् । प्रतिष्ठानमा एमबीबीएस पढ्न जनकपुरबाट जुम्ला आएका आनन्द उपाध्यायले पहिलो ब्याचमा भर्ना हुन पाउँदा खुसी लागेको बताए । पहिले बिरामी बाहिर पठाउने कर्णालीले अब आफैं डाक्टर उत्पादन गर्ने भयो, उनले भने, यहाँको भूगोल र वस्तुस्थिति बुझ्न पनि जुम्ला रोजेको हुँ । एमबीबीएस पढ्न काठमाडौंकी प्रतीक्षा शर्मा पनि पनि जुम्ला पुगेकी छन् । एक जना डाक्टर पाउन मुस्किल हुने ठाउँ डाक्टर उत्पादन गर्ने कारखानाका रूपमा परिणत भएको प्रतिष्ठानका उपकुलपति डा मंगल रावलले बताए । प्रतिष्ठान आफ्नो लक्ष्यअनुसार अघि बढिरहेको छ, उनले भने, अब छिट्टै स्नातकोत्तर तहका अन्य शैक्षिक कार्यक्रमहरू सञ्चालन हुनेछन् । पीएचडी तहका कार्यक्रमहरू पनि सञ्चालन गर्नेतर्फ प्रतिष्ठानको ध्यान केन्द्रित भएको छ । २०६८ कात्तिकमा कर्णाली प्रतिष्ठानको स्थापना भएको हो । २०६९ कात्तिक २३ देखि एक जना विशेषज्ञसहित ५ जना चिकित्सक जुम्ला ल्याएर कर्णाली अञ्चल अस्पतालमा प्रतिष्ठानले सेवा दिइरहेको थियो । प्रतिष्ठानले अहिले ३ सय शय्यामा उपचार सेवा प्रवाह गरिरहेको छ । कर्णालीलगायत पिछडिएको क्षेत्रमा स्वास्थ्य शिक्षा, सेवा र अनुसन्धानको मुख्य लक्ष्य लिएर स्थापना भएको प्रतिष्ठानले कोरोना महामारीमा पनि आफूलाई अब्बल देखाइसकेको छ, प्रतिष्ठानका रजिस्ट्रार नृपेन्द्र महतले भने, सुगम ठाउँबाट डाक्टरहरू स्नातकोत्तर तहको शिक्षा हासिल गर्न र डाक्टरी पढ्न जुम्ला आएका छन् । उनले स्नातकोत्तर तहका एमडीजीपी, एमडी पिड्याटिक्स र एमडी एनएसथेसिया कार्यक्रम प्रतिष्ठानमा यसअघि नै सुरु गरिएको जानकारी दिए ।"
जिप दुर्घटनामा ३ को मृत्यु,"दाङ (कास) तुलसीपुरबाट सल्यानको कपुरकोट जाँदै गरेको जिप आइतबार तुलसीपुर३ सिरखोलामा दुर्घटना हुँदा तीन जनाको मृत्यु भएको छ । १६ जना घाइते भएका छन् । मृत्यु हुनेमा कपुरकोट गाउँपालिका३ का ३९ वर्षीय प्रेमप्रकाश शर्मा, कपुरकोट४ की ४६ वर्षीया साउने घर्ती र २६ वर्षीया लालमती खड्का रहेको प्रहरीले जनाएको छ । घाइतेमध्ये १० जनालाई थप उपचारका लागि नेपालगन्ज रिफर गरिएको छ भने ६ जनाको राप्ती प्रादेशिक अस्पताल तुलसीपुरमा उपचार भइरहेको इलाका प्रहरी कार्यालय तुलसीपुरका डीएसपी श्यामु अर्यालले बताए । रा१ज ४३८ नम्बरको जिप २ सय मिटर तल खसेकाले घटनाको अनुसन्धान भइरहेको प्रहरीले जनाएको छ ।"
बौद्धमा तामाङ पुस्तकालय,"काठमाडौं (कास) भाषा, संस्कृति संरक्षण गर्दै अध्ययन केन्द्रका रूपमा बौद्धमा तामाङ राष्ट्रिय पुस्तकालयको खुलेको छ । तामाङ भवनमा बौद्ध तामाङ कल्याण गुठीको संरक्षणमा स्थापना गरिएको पुस्तकालयको जापानका लागि नेपाली पूर्वराजदूत गणेश योञ्जनले शुभारम्भ गरे । तामाङका विभिन्न विषयमा लेखिएका र तामाङ लेखकका कृतिहरू पुस्तकालयमा संगृहीत रहने भाषाविद् तथा पुस्तकालयका अध्यक्ष अमृत योञ्जन तामाङले बताए ।"
हेटौंडामा अन्तरप्रदेश समन्वय बैठक,"हेटौंडा (कास) अन्तरप्रदेश समन्वय बैठक आइतबारदेखि हेटौंडामा सुरु भएको छ । वाग्मती प्रदेशका मुख्यमन्त्री राजेन्द्रप्रसाद पाण्डेले उद्घाटन गरेको बैठकमा संघीय सरकारका मुख्य सचिव शंकरदास बैरागी र सातै प्रदेशका प्रमुख सचिवहरू सहभागी छन् । प्रदेशहरूका असल अभ्यास, संघीय सरकार र स्थानीय तहसँगको समन्वय, प्रेरणदायी कार्य, समस्या र चुनौतीबारेमा विस्तृत छलफल गरी निष्कर्ष निकाल्ने उद्देश्यले बैठक राखिएको वाग्मतीका प्रमुख सचिव किरणराज शर्माले बताए ।बैठक उद्घाटन गर्दै मुख्यमन्त्री पाण्डेले संघीय सरकारले निजामती सेवा ऐन र प्रहरी समायोजन ऐन नल्याउँदा प्रदेशमा काम गर्न समस्या भएको बताए । संघीय सरकारले योजना हस्तान्तरण गर्ने तर रकम उपलब्ध नगराउने प्रवृत्तिले पनि बेलैमा काम सम्पन्न गर्न कठिनाइ भइरहेको उनको भनाइ छ । संघीय सरकारले औद्योगिक क्षेत्रहरूलाई बेवारिसे बनाएको छ, बरु प्रदेश सरकारलाई हस्तान्तरण होस्, उनले भने ।"
एपीएफलाई पहिलो अंक,"(काठमाडौं)  सशस्त्र प्रहरी बलको एपीएफ क्लबले सहिद स्मारक ए डिभिजन लिग २०७८ मा आइतबार घरेलु फुटबलको लोकप्रिय र बलियो टिम थ्रीस्टारविरुद्ध दशरथ रंगशालामा गोलरहित खेल्दै पहिलो अंक जोडेको छ ।हाम्रा लागि एक अंक पनि ठूलै हो, एपीएफका मुख्य प्रशिक्षक कुमार थापाले भने, शून्यबाट माथि उठेका छौं । यसले आशा बढाएको छ । अब नौ खेल बाँकी छन् । त्यसमा राम्रो नतिजा निकाल्ने कोसिस गर्नेछौं । उनले थपे, हामीले जित्नैपर्ने खेल थियो । वर्चस्व राखेर पनि जित्न सकेनौं । उनको टिमले यसअघि ब्रिगेड ब्वाइज, च्यासल युवा र सातदोबाटोविरुद्ध हार बेहोरेको थियो ।रेलिगेसन टार्ने चुनौतीबाट गुज्रिएको एपीएफ चौथो खेलमा आएर अंकको खाता खोलेसँगै एक स्थानमाथि (१३ औं) उक्लियो । तीन खेल खेलेको जावलाखेल शतप्रतिशत हारसँगै अंक जोड्न असफल एक्लो टिमका रूपमा पुछारमा रहेको छ । यसपालि पुछारका दुई टिम घटुवामा पर्नेछन् । यसमा जावलाखेल र एपीएफका नजिक छन्, हिमालयन शेर्पा र फ्रेन्ड्स । यी दुवै क्लबले २२ अंक जोडेका छन् ।विभागीय टिमविरुद्ध निकै फितलो प्रदर्शन गरेको थ्रीस्टारले दोस्रो बराबरी खेलेसँगै शीर्ष तीनमा पुग्ने अवसर गुमायो । पहिलो खेलमै छिमेकी च्यासलमाथि ३० को प्रभावशाली जित निकालेको थ्रीस्टार शीर्ष श्रेणीको नवप्रवेशी क्लब सातदोबाटोविरुद्ध १० ले हारेको थियो । तीनपल्टको लिग च्याम्पियन पाटने क्लब पाँच अंकसहित पाँचौंमा रह्यो । संकटा, पुलिस र एनआरटीको उति नै अंक भए पनि राम्रो गोल अन्तरका आधारमा थ्रीस्टार शीर्ष पाँचमा अटाएको हो ।चर्चित खेलाडीहरूको बाक्लै जमात भए पनि थ्रीस्टारले यो सिजन राम्रो प्रदर्शन गरेको छैन । सुधारिएको खेल पस्किएको एपीएफ थ्रीस्टारभन्दा बलियो देखियो । फेरि एकपल्ट नामअनुसारको प्रदर्शन नभएपछि थ्रीस्टारका मुख्य प्रशिक्षक उर्जन श्रेष्ठ पोस्ट म्याच कन्फरेन्समै आएनन् । उनको अनुपस्थितिमा सहायक प्रशिक्षक रवीन्द्र सिलाकारले भने, हामीलाई उपाधि होडमा बलियो रहन खेल जित्नैपर्ने थियो । त्यसैले मानसिक दबाबमा खेलाडीहरूले राम्रो प्रदर्शन गर्न सकेनन् । चौथो चरणमै शीर्ष टिमसँग ५ अंक पछाडि परेपछि उपाधि होडमा थ्रीस्टारलाई गाह्रो पर्ने देखिएको छ ।पहिलो हाफमा पोस्टनजिकबाट प्रदीप लामाले गरेको हेडर र नवीन लामाको प्रहारमा बल सीधै थ्रीस्टारका गोलकिपर येभेस प्रिसोको हातमा पुगेको थियो । पहिलो हाफको इन्ज्युरी समयमा कप्तान विक्रम लामाको फ्रिकिकमा अनन्त तामाङले पेनाल्टी क्षेत्रमा नियन्त्रण गर्दै प्रहार गरेको बल पोस्ट बाहिर जाँदा थ्रीस्टारले पनि अग्रता लिने अवसर खेर फालेको थियो । प्रदीपको क्रसमा आशिषले ८१ औं मिनेटमा गरेको हेडर पनि पोस्टनजिकबाट बाहिरियो ।अन्त्यतिर डिफेन्डर राफएल रिम र अनन्तले गरेका गल्ती उपयोग गरेको भए एपीएफले दस वर्षपछि थ्रीस्टारविरुद्ध जित रच्ने थियो । तर, उसका अग्रपंक्तिका खेलाडीहरू ती दुई अवसरमा बललाई पोस्टको दिशा दिन चुके । इन्ज्युरी समयमा नवीन लामाले पेनाल्टी क्षेत्रमा दिएको बललाई आशिष लामाले प्रहार गर्न सकेका भए पनि खेलको कथा फेरिन सक्थ्यो ।"
कोभिड संक्रमणले वेस्ट इन्डिज समस्यामा,"कराँची (एएफपी) लयमा रहेको पाकिस्तानले सोमबार तीन ट्वान्टी२० अन्तर्राष्ट्रिय खेलको पहिलो प्रतिस्पर्धामा वेस्ट इन्डिजको सामना गर्दा जितका लागि बलियो प्रत्याशी रहनेछ । पाहुना टिम आफैं कोभिड संक्रमणका कारण संकटमा छ । कप्तान किरोन पोलार्डसँगै प्रमुख खेलाडीबिना पाकिस्तान आइपुगेको वेस्ट इन्डिजका तीन खेलाडी कोरोना संक्रमित भएका छन् र तिनमा सेल्डन कोटरेल, रोस्टन चेज र केली मेयर्स रहेका छन् ।वेस्ट इन्डिजले ठूलो संख्यामा खेलाडी पाकिस्तान ल्याएको हुनाले अब खेलमा दोस्रो रोजाइका खेलाडी मैदानमा ओर्लिनेछन् । पाकिस्तानले भने आफूअनुकूलको परिचित मैदान र परिस्थितिमा खेल्नेछ । पछिल्लो ट्वान्टी२० विश्वकपमा सेमिफाइनलसम्मको यात्रा तय गरेको बाबर आजम नेतृत्वको पाकिस्तानले हालै मात्र बंगलादेशलाई उसकै घरमा ३० ले हराएको थियो । बाबरले भनेका छन्, हामी उच्च लयलाई कायम राख्न चाहन्छौं ।उनले थपेका छन्, अहिले वेस्ट इन्डिजका प्रमुख खेलाडी पाकिस्तान आएका छैनन्, तर जति आएका छन्, तिनीहरू पनि उच्चस्तरका छन् । त्यसैले वर्तमान वेस्ट इन्डिजको सामना गर्दा सजिलो हुने छैन । पछिल्ला १८ ट्वान्टी२० खेलमध्ये १२ मा पाकिस्तान विजयी रहेको छ र उसले खालि तीन खेलमा मात्र हार बेहोरेको छ । तीन खेल भने नतिजाविहीन रहेको छ । पाकिस्तानको सबैभन्दा बलियो पक्ष उसको सुदृढ ब्याटिङ क्रम रहेको छ ।बाबरले प्रारम्भिक ब्याट्सम्यान जोडीका लागि मोहम्मद रिजवानसँग ठोस साझेदारी गरिरहेका छन् । यस्तै साहिन अफ्रिदीको नेतृत्वमा पाकिस्तानको बलिङ पनि बलियो रहेको छ । सन् २०१२ र २०१६ को ट्वान्टी२० विश्वकप विजेता वेस्ट इन्डिज पछिल्लो संस्करणमा भने सेमिफाइनलसमेत पुग्न सकेन । उसका प्रशिक्षक फिल सिमोन्सले भनेका छन्, विश्वकपमा जे भयो, त्यसबारे हामीलाई पनि थाहा छ र अहिले त्यस्तै प्रदर्शन दोहोर्याउन चाहन्नौं । यी दुई टोलीबीच पहिलो ट्वान्टी२० खेल सोमबार हुनेछ । तीन ट्वान्टी२० खेलको शृंखलापछि यी दुईबीच नै तीन खेलको एकदिवसीय अन्तर्राष्ट्रिय शृंखला हुनेछ । सुरक्षाका कारण सबै खेल कराँचीमा हुनेछ ।"
बुटवललाई उपाधि,"लुम्बिनी (कास) अन्तरपालिका उपमेयर कप महिला भलिबलको उपाधि आयोजक बुटवल उपमहानगरले जितेको छ । बुटवल उपमहानगरपालिकाद्वारा आयोजित बुटवल११ नवीन औद्योगिक माविमा भएको फाइनल प्रतिस्पर्धामा बुटवलले तिलोत्तमा नगरलाई ३० को सोझो सेटमा पछि पार्दै उपाधि जितेको हो । बुटवलले २५१४, २५२० र २५१९ को साझो सेटमा खेल आफ्नो पक्षमा पार्यो । उपाधिसँगै बुटवलले १ लाख ५० हजार रुपैयाँ, कप, मेडल र प्रमाणपत्र तथा उपविजेता तिलोत्तमाले ७५ हजार रुपैयाँ, कप, मेडल र प्रमाणपत्र पाए । १० टिम सहभागी प्रतियोगितामा बेनी नगरपालिका तेस्रो हुँदै ३५ हजार रुपैयाँ तथा भीमदत्त नगरपालिकाले चौथो हुँदै १५ हजार रुपैयाँ, कप, मेडल र प्रमाणपत्र प्राप्त गरे ।बुटवल उपमहानगरकी आरती सुवेदी सर्वोत्कृष्ट खेलाडी घोषित हुँदै ५ हजार रुपैयाँसहित सम्मानित भइन् । लिगकम नकआउटका आधारमा खेलाइएको प्रतियोगितामा बेस्ट ब्लकर भीमदत्त नगरपालिकाकी भागीरथी जोशी, बेस्ट सर्भर तिलोत्तमाकी निर्मा सारू, बेस्ट सेटर बुटवलकी जसना महतो, बेस्ट लिबरो बुटवलकी यमकली कुँवर र बेस्ट स्पाइकर बुटवलकी भावना डाँगी भएका छन् ।प्रतियोगितामा आयोजक बुटवल उपमहानगरपालिकासहित भीमदत्त नगरपालिका महेन्द्रनगर, टीकापुर नगरपालिका कैलाली, कोहलपुर नगरपालिका, वीरेन्द्रनगर नगरपालिका सुर्खेत, तिलोत्तमा नगरपालिका, बेनी नगरपालिका म्याग्दी, पोखरा महानगरपालिका, सैनामैना नगरपालिका, वाणगंगा नगरपालिका गरी १० टिम सहभागी थिए ।"
