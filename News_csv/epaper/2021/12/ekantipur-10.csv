शीर्षक,विवरण
'हरेक मतभेद वार्ताबाटै समाधान,"जसको मूल कारण हो, ताइवानलाई सम्मेलनमा बोलाउनु । चीन ताइवानलाई आफ्नै हिस्सा मान्छ । तर अमेरिकाले ताइवानलाई छुट्टै मुलुकजस्तै ठानेर सम्मेलनमा निम्तो दिएको थियो ।चिनियाँ परराष्ट्र मन्त्रालयका अधिकारीहरूले बाइडेन फ्रशासनले अघि सारेको लोकतान्त्रिक शिखर सम्मेलनलाई डेमोत्रेसी ट्र्याप को संज्ञा दिएका छन् । नेपालका लागि चिनियाँ राजदुूत होउ यान्छीले बुधबार ट्वीट गर्दै प्रजातन्त्र मानवताको साझा मूल्य रहेको उल्लेख गर्दै कुनै एक देशले दाबी गर्ने पेटेन्ट नभएको जनाएकी छन् ।नेपालका लागि अमेरिकी राजदूत र्यान्डी बेरीले प्रजातन्त्र सबैको भएकाले सबै मिलेर सुधार गर्दै उन्नत प्रजातन्त्र बनाउन छलफल गर्नुफर्ने बताएका छन् । सम्मेलनलाई डेमोत्रेसी ट्र्याप को संज्ञा दिनु उचित नहुने उनको भनाइ छ । प्रजातान्त्रिक सिद्धान्तलाई आधार मानेर यस विषयमा आफ्नै देशभित्र वकालत गर्ने मुलुकहरू सहभागी हुन्छन् । प्रजातन्त्र भनेको अपूर्ण मोडल हो । यसलाई सुधारको पक्षमा हेरिरहनुपर्छ, उनले भने, प्रजातन्त्रको मुख्य कुरा भनेको कसैलाई कुनै पनि समयमा कुनै पनि प्रश्न सोध्ने अधिकार हो । दूतावासले बुधबार गरेको कार्यक्रममा बेरीले लोकतन्त्रलाई सुधार गर्नु आवश्यक गरेको बताएका थिए । विश्वका विभिन्न मुलुकका नेताले आफ्ना अनुभव र उपलब्धिबारे सम्मेलनमा छलफल गर्नेछन् । अमेरिकासँग लोकतन्त्रको उत्तर छ भन्ने होइन । हामी सुधारजनक रूपमा यो प्रणालीलाई अघि बढाउन चाहन्छौं, उनले भने, हामीलाई थाहा छ, लोकतन्त्र कहिल्यै पूर्ण हुन्न । यसलाई अझ पूर्ण र थप सुधार गर्नुपर्छ । विश्वका नेताबीच केही दिन इमानदारीपूर्वक लोकतन्त्रका बारेमा छलफल गर्दा केही चुनौती र सफलता मिल्न सक्ने उनले बताए । कूटनीतिज्ञ दिनेश भट्टराईले सम्मेलनमा नेपालले आफूलाई लोकतन्त्र कति महत्त्वपूर्ण छ भन्ने सन्देश दिनुपर्ने बताउँछन् । हामी लोकतन्त्रको यो अवस्थासम्म कसरी आयौं । नेपालको भूराजनीतिक कठिनाइलाई ध्यान दिएर जनतालाई केन्द्रमा राख्दै लोकतन्त्र कति महत्त्वपूर्ण छ भन्ने सन्देश दिन आवश्यक छ, उनले भने, विश्वभर प्रजातन्त्र भर्सेस अधिनायकवाद भयो पनि भन्छन् । तर नेपालका लागि प्रजातन्त्र किन महत्त्वपूर्ण छ र यसमा हामी किन सहभागी भएका छौं भन्नुपर्छ । भूराजनीतिक जानकार रूपक सापकोटा पनि अमेरिकाले अघि सारेको लोकतान्त्रिक शिखर सम्मेलनलाई स्वागत गर्छन् । प्रजातन्त्र प्रवर्द्धनका लागि अमेरिकाले यो प्रकारको छलफल र सम्मेलनको आयोजना गर्नु सकारात्मक हो तर ताइवानलाई सहभागी गराउँदा अमेरिका र चीनबीच द्वन्द्व बढाउने देखिन्छ । सन् १९७० को दशकदेखि ताइवानलाई चीनको अभिन्न अंग मान्दै आएको अमेरिकाले अहिले आएर छुट्टै मुलुकको मान्यता दिएर कार्यक्रममा बोलाउनुले एक चीन नीतिको पक्षमा नभएको सन्देश दिएको उनले बताए ।"
९ महिनादेखि नतिजा कुर्दै १६ हजार विद्यार्थी,"उनले २०७५ यता नतिजा प्रकाशन ढिलो हुँदै आएको स्विकारे । कोभिड१९ को लकडाउनका बेला पनि नतिजा प्रकाशन निरन्तर राखेको उनले दाबी गरे ।त्रिविमा उत्तरपुस्तिका परीक्षणमा पनि उस्तै समस्या छ । देशभरिका क्याम्पसबाट उत्तरपुस्तिका राजधानीको बल्खुस्थित परीक्षा नियन्त्रण कार्यालयमा ल्याउने र विषय शिक्षकलाई घरघरमै पुर्याएर जाँच्न लगाउने गरिएको छ । त्रिविले हालसम्म क्षेत्रीय तहमा उत्तरपुस्तिका जाँच्ने व्यवस्था गर्न सकेको छैन । नियन्त्रण कार्यालयले स्नातक र स्नातकोत्तर तहको नतिजा प्रकाशन गर्छ । त्यसमा सबैभन्दा बढी चाप व्यवस्थापन संकायमा छ । तालिकाअनुसार व्यवस्थापनतर्फ वर्षभरि ११ वटा नतिजा प्रकाशन हुन्छ । यसैगरी मानविकी संकायमा ३१, विज्ञानतर्फ १३, कानुनमा ७ र शिक्षाशास्त्रमा १० वटा नतिजा प्रकाशन गर्नुपर्छ । तथ्यांकअनुसार यो वर्ष सबै संकायका गरी स्नातक पहिलो वर्षमा २ लाख ४२ हजार परीक्षार्थीले जाँच दिएका छन् । प्रविधिमा पनि त्रिवि निकै पछाडि छ । सूचना प्रविधिमा आधारित नतिजा प्रकाशन गर्ने लक्ष्य भए पनि अहिलेसम्म कार्यान्वयनमा आउन सकेको छैन । सूचना प्रविधिमा आधारित नतिजा प्रकाशनका लागि पनि दक्ष जनशक्तिकै अभाव देखाउँछन् नियन्त्रक जोशी । डीबीएसलाई कन्भर्ट गरेर टीयू ईएमआईएस कन्भर्ट गर्यौं तर कम्तीमा सात जना कम्प्युटर जान्ने जनशक्ति नहुँदासम्म अनलाइन प्रणाली लागू गर्न सकिन्न, उनले भने ।त्रिविले परीक्षा प्रणाली सुधारका निम्ति भनेर विश्व बैंकसँग सम्झौता गरेको थियो । त्यसैअनुसार परीक्षा सुधारका निम्ति तेस्रो उच्च शिक्षा सुधार परियोजना (२०१५२०२०) लागू गरिएको थियो तर प्रतिबद्धताअनुसार परीक्षामा सुधार नआएपछि त्रिविले उक्त अनुदान गुमाइसकेको छ । त्रिविको परीक्षा प्रणाली सुधार नहुनु दुःखद हो, बढी नै लापरबाही भयो, विश्वविद्यालय अनुदान आयोगका अध्यक्ष भीमप्रसाद सुवेदीले भने, त्रिविले समयमा नतिजा प्रकाशन गर्न नसक्दा विश्व बैंकबाट लिनुपर्ने अनुदानसमेत गुमेको छ ।"
विद्यालय हाँक्ने हेडमिस,"२०६२ सालदेखि शिक्षण पेसामा आबद्ध सुमित्राले तीन महिनाअघि मात्रै प्रधानाध्यापकको औपचारिक जिम्मेवारी पाएकी हुन् । उनी आउनुअघि विद्यालय लथालिंग थियो । शौचालयदेखि खानेपानीको अवस्था बेहाल थियो । लगभग आधा विद्यार्थी गरिब, दलित, बेसहारा थिए । तिनलाई पढाइमा दत्तचित्त बनाउने चुनौती त थियो नै, प्राविधिक सुविधा अनुकूल पढाउन आर्थिक अभाव झेल्दै आएको विद्यालयमा राम्रो बेन्च, डेस्क, चक र बोर्ड पनि थिएन । गरिबीकै कारण बालबालिका विद्यालयसम्म आउन संघर्ष गर्नुपरेको देख्दा उनी खिन्न हुन्थिन् । तर, उनले ससाना कुरालाई सुधार्न सकेसम्म आफैंलाई अघि सारिन्, जसमा सबैको साथ पनि मिल्न थाल्यो । घरदेखि विद्यालयसम्म बालबालिकाको हेरचाह गर्ने सुमित्राको शैलीले केही सुधार आयो । विद्यालयमा हुने आवेग र संवेगलाई नियन्त्रण गर्न महिला नेतृत्व सक्षम हुन्छन् भन्ने महसुस उनले गरेकी छन् । सुमित्रालाई निम्न आर्थिक अवस्थाका बालबालिकालाई पढाउन विद्यालयलाई सुविधासम्पन्न बनाउने मन छ । अनलाइन कक्षा र स्मार्ट शिक्षा प्रणाली लागू गराउने उनको योजना हो । विद्यालय आफैं गरिब हुँदाहुँदै उनी हिम्मत जुटाएर सहयोगको हात फैलाइरहेकी छन् । कसैले सहयोग गर्छ कि भनेर बाटो हेरिरहेकी छु, उनले भनिन्, कहीं न कहीं त दाता भेटिएलान् नि ! नेपालगन्ज उपमहानगरपालिकास्थित घरबारी टोलको राष्ट्रिय माध्यमिक विद्यालय पनि महिलाले नै धानेका छन् । प्रधानाध्यापक ललिता उपाध्यायले पूरै जीवन शिक्षामा समर्पण गरेकी छन् । उनको नेतृत्वमा ११ शिक्षक छन्, नौ जना त महिला नै । ललिताको घरबारी टोल विद्यालयसँग इतिहास जोडिएको छ । २०२० सालमा स्थापना भएको पुरानो विद्यालयमा उनी पहिलो महिला प्रधानाध्यापक हुन् । २०५७ देखि शिक्षा पेसा अँगालेकी उनले महिला भएकै कारण विद्यालयमा समयमै पदभार ग्रहण गर्न नपाएको सम्झिइन् । विद्यालय व्यवस्थापनले महिला प्रधानाध्यापकप्रति छिट्टै विश्वास नगरेको तीतो अनुभव सुनाइन् । उनका अनुसार, जब उनी विद्यालयमा सरुवा भइन्, त्यतिबेला तुरुन्तै उनलाई कुर्सीमा बस्न दिइएन । विद्यालय व्यवस्थापनले महिलाको नेतृत्वमाथि अविश्वास गर्यो । तत्कालीन जिल्ला विकास समितिका सभापति ओमजंग राणाले विद्यालय र अभिभावकमाझ केही समय कामको निगरानी गरेर असफल भए आफैंले अरू ठाउँ सरुवा गरिदिने वचन दिएपछि मात्रै ललितालाई प्रधानाध्यापकको रूपमा हाजिर गराइएको थियो । ललिता विद्यालय पस्दा शौचालय र पानी थिएन, विद्यालय भवन जीर्ण चुहिने थियो । पानी पर्दा विद्यालय बन्दै गर्नुपर्थ्यो । १० वटा फलामे बेन्चबाहेक केही थिएन । सुरुमा घरबाट दरी बोकेर विद्यालयमा केटाकेटी राखेर पढाएका दिन उनले सम्झिइन् । राणासँग विद्यार्थीलाई डेस्कबेन्चको बजेट माग्दा पैसा नभएर बोरा पाएको उनले सुनाइन् । दुई सय बोरा आफैंले बोकेर विद्यालयसम्म पुर्याएको संघर्ष उनको मनमा अझै ताजै छ । महिलालाई जहाँतहीँ नेतृत्व गर्न सजिलो नभएको ललिताको अनुभव छ । शिक्षा क्षेत्रमा अझै जटिल छ । यद्यपि विद्यालय चलाउन ललितालाई अभिभावक र व्यवस्थापन समितिको मन जित्नु थियो । उनी शालीन भएर सबैसँग बैठक गरिन् । विश्वास दिलाइन् र क्रमिक रूपमा विद्यालयको सुधारमा अघि बढिन् । ५ कक्षासम्म सञ्चालित स्कुललाई कक्षा ८ सम्म पुर्याउन उनले निरन्तर योगदान दिएकी छन् । अहिले हामी तत्कालै प्राविधिकको प्रस्तावित मावि तह थप्ने प्रयास गरिरहेका छौं, उनले भनिन्, विद्यालय परिसर साँघुरो भएकाले छुट्टै जग्गासमेत पाएका छौं । एक कट्ठा पनि जमिन नभएको विद्यालयले उनकै पहलमा ६ कट्ठा प्राप्त गरेको छ । ६ महिनापछि शैक्षिक अवकाश पाउँदै गरेकी उनलाई पढाउने रहर अझै मरेको छैन । विद्यालयप्रति देखेका अपूरा सपना पूरा गर्न उनी अवकाशपछि पनि काम गरिरहने मनसायमा छिन् । विद्यालय र घर, विद्यार्थी र छोराछोरीमा उस्तै जिम्मेवारी बोध गर्छु, उनले भनिन् । बाँकेको सुदूरपश्चिम मानिने नरैनापुर गाउँपालिकामा पनि महिला नेतृत्वमा विद्यालय चलिरहेको छ । पालिकाको मटैया५ मा पर्ने महेन्द्र माविमा कैलालीकी तुलसा शाह प्रधानाध्यापक छिन् । भारतको पुनाबाट उच्च शिक्षा हासिल गरेर स्वदेशमै शैक्षिक सेवा दिने हेतुले उनी नेपाल फर्किएकी थिइन् । घरको काम भ्याएर रातभरि विद्यालयको पढाइका लागि तयारी गर्नुपर्ने उनको दैनिकी थियो । २०६३ सालमा राहत कोटाबाट शैक्षिक पेसा अँगालेकी उनले प्रधानाध्यापकसम्म बन्दासम्म थुप्रै पेसागत र पारिवारिक चुनौती झेल्नुपरेको सुनाइन् । २०७२ मा माविमा महिला कोटाबाट पहिलो नम्बरमा नाम निकाल्दा पनि सरकारले घर पायक सुविधा दिन नसकेको उनको गुनासो छ । उनले तत्कालीन मन्त्रीलाई प्रश्न गरेकी थिइन्, मेरो पहिलो नम्बरमा नाम आउँदा पनि किन घरपायक सुविधा नदिनु भएको ? त्यसबेला मन्त्रीको जवाफ हाँसोउठ्दो पाएको उनले सुनाइन् । महिला राष्ट्रपति भइसक्नुभयो देशमा । अब महिलालाई के चाहियो ? मन्त्रीको लैंगिकताप्रतिको यस्तो सोच देखेर उनी खिन्न बनेकी थिइन् । तुलसाले मुस्लिम र मधेसी समुदायका बालिकालाई लक्षित गरेर पहिरनमा विविधता अपनाएकी छन् । धेरै मधेसी र मुस्लिम समुदायका बालिका कुर्तासुरुवाल लगाएर आउँछन् । टाईबेल्ट लगाउन रहर गर्ने विद्यार्थीलाई समेत यो सुविधा राखिएको छ । यस्ता विद्यार्थी २० जना छन् । आफू प्रधानाध्यापक भएपछि थुप्रै बालिकालाई स्कुल पठाउन अभिभावक तयार भएको तुलसाले सुनाइन् । तपाईंको जिम्मामा विद्यालय पठाएका छौं भन्दै छोरी लिएर अभिभावक स्कुलसम्म आउँदा ज्यादै हर्षित हुन्छु, उनले भनिन् ।"
कांग्रेस महाधिवेशन उद्घाटन आज,"(काठमाडौं)  कांग्रेसको १४ औं महाधिवेशन शुक्रबार काठमाडौंमा सुरु हुँदै छ । महाधिवेशनले आगामी ५ वर्षका लागि नयाँ नेतृत्वसहित १ सय ३४ सदस्यीय कार्यसमिति चयन गर्नेछ ।उत्साह, एकता, रूपान्तरण ः सफल बनाऔं नेपालीको कांग्रेसको १४ औं महाधिवेशन मूल नाराका साथ सुरु हुने महाधिवेशनमा करिब ४ हजार ६ सय प्रतिनिधि सहभागी हुँदै छन् । यो संख्या १३ औं महाधिवेशनभन्दा करिब १ हजार ५ सयले बढी हो । पार्टीको संशोधित विधानअनुसार १ सय ६५ निर्वाचन क्षेत्र, २६ वटा भ्रातृ तथा शुभेच्छुक संस्था र २९ वटा विदेशस्थित जनसम्पर्क समितिबाट प्रतिनिधि निर्वाचित भएका छन् । भ्रातृ तथा शुभेच्छुक संस्था र जनसम्पर्क समितिबाट सहभागी हुने महाधिवेशन प्रतिनिधिको मताधिकार भए पनि उनीहरू उम्मेदवार हुन पाउने छैनन् । महाधिवेशन प्रतिनिधिका लागि सुन्धारा, ठमेल र गौशालाका होटलमा आवासको व्यवस्था गरिएको छ । प्रवक्ता विश्वप्रकाश शर्माका अनुसार पार्टी सभापति एवं प्रधानमन्त्री शेरबहादुर देउवाले दिउँसो १ बजे भृकुटीमण्डपमा आयोजित समारोहमा महाधिवेशन उद्घाटन गर्नेछन् । महाधिवेशनमा एमाले, माओवादी, एकीकृत समाजवादी, जनता समाजवादी पार्टी, लोकतान्त्रिक समाजवादीलगायत दलका प्रमुख तथा प्रतिनिधिले सम्बोधन गर्नेछन् । विदेशी दलका पाहुनालाई पनि आमन्त्रण गरिएको छ । कंग्रेस आईका महासचिव मुकुल वस्निक, भारतीय जनता पार्टीका वरिष्ठ नेता हरिश द्विवेदी र भारतका पूर्वमन्त्री हरिबर्द्धन महाधिवेशनमा आउने कांग्रेसले जनाएको छ ।महाधिवेशनमा उपसभापति विमलेन्द्र निधिको नीतिसम्बन्धी प्रतिवेदन, महामन्त्रीद्वय शशांक कोइराला र पूर्णबहादुर खड्काको सांगठनिक प्रतिवेदन र कोषाध्यक्ष सीतादेवी यादवको आर्थिक प्रतिवेदन प्रस्तुत हुनेछन् । तीनवटै प्रतिवेदन बिहीबारको केन्द्रीय कार्यसमिति बैठकले पारित गरेको छ । यसपटकको महाधिवेशनमा पार्टीको नीति तथा सिद्धान्तमाथि बहस हुने छैन । कांग्रेसले १४ औं महाधिवेशनलाई नेतृत्वकेन्द्रित गर्ने निर्णय गरेको छ । महाधिवेशनको म्यान्डेट लिएर नयाँ नेतृत्वले केही महिनामा छुट्टै नीति महाधिवेशन गर्नेछ, प्रवक्ता शर्माले भने, त्यसैले बन्दसत्रमा पार्टीको आन्तरिक संगठन र व्यवस्थापकीय विषयमाथि बढी छलफल हुनेछ ।कांग्रेसको १४ औं महाधिवेशनबाट समावेशी हिसाबले विभिन्न ८ वटा क्लस्टरबाट केन्द्रीय कार्यसमितिमा पदाधिकारीसहित सदस्य निर्वाचित हुनेछन् । कार्यसमितिमा एक जना सहमहामन्त्रीसहित विभिन्न क्लस्टर र भौगोलिक क्षेत्रबाट ४० जना महिला केन्द्रीय समितिमा पुग्नेछन् । त्यसैगरी एकएक जना सहमहामन्त्रीसहित दलित ९, आदिवासीजनजाति १५, खसआर्य १३, मधेसी ९, थारू ४, मुस्लिम ३ र पिछडिएको क्षेत्रबाट एक जना केन्द्रीय सदस्य निर्वाचित हुनेछन् । सबै क्लस्टरमा महिला कोटा आरक्षित छ । खुलाबाट ३५ सहित अल्पसंख्यक र अपांगता भएकाबाट एकएक जना केन्द्रीय सदस्य निर्वाचित हुनेछन् । सभापतिसहित दुईदुई जना उपसभापति र महामन्त्री भने खुला प्रतिस्पर्धाबाट चुनिनेछन् । महाधिवेशन उद्घाटन हुनुअघि बिहान १० बजे महाधिवेशन प्रतिनिधिको नामावली प्रकाशन गरी निर्वाचन प्रक्रिया सुरु हुनेछ । शुक्रबारै महाधिवेशनको बन्दसत्र पनि सुरु हुनेछ । निर्वाचन समितिका अनुसार शनिबार बिहान ८ बजेदेखि बेलुकी ५ बजेसम्म उम्मेदवारको मनोनयन दर्ता गर्ने, बेलुकी ५ देखि ७ बजेसम्म उम्मेदवारी दर्ताउपर दाबीविरोध र जाँचबुझ, बेलुकी ७ बजेदेखि ९ बजेसम्म दाबी विरोधउपर निर्णय र बेलुकी ९ देखि १२ बजेसम्म उम्मेदवारको पहिलो नामावली प्रकाशन गर्ने समय तोकिएको छ । समितिले आइतबार बिहान ११ बजे उम्मेदवारको मनोनयन फिर्ता लिने र दिउँसो १२ः१५ बजे अन्तिम नामावली सार्वजनिक गर्ने कार्यतालिका तोकेको छ । मतदान सोमबार बिहान ८ बजेदेखि हुनेछ । निर्वाचन समितिले मतदानका लागि भृकुटीमण्डप, नेपाल पुलिस क्लब र राष्ट्रिय सभागृहमा मतदान केन्द्र तोकेको छ । ॅडिजिटल कांग्रेस को मतपत्र ब्यालेटमाकांग्रेसको सूचना, सञ्चार तथा प्रचार विभागले पछिल्लो समय प्रविधिमा जोड दिँदै डिजिटल कांग्रेस निर्माण अभियान थालेको छ । पार्टीको आधिकारिक वेबसाइटमा करिब ८ लाख ४० हजार १ सय ६ क्रियाशील सदस्यको सम्पूर्ण विवरण अभिलेखीकरण गरिएको छ । १४ औं महाधिवेशनमा निर्वाचित वडादेखि केन्द्रसम्मका सदस्य तथा पदाधिकारीको विवरण पनि सहजै हेर्न मिल्ने बनाइएको छ । शुक्रबार महाधिवेशनमा मोबाइल एप्लिकेसन पनि सार्वजनिक गरिँदै छ । पार्टीले निर्णय गरेको खण्डमा इलेक्ट्रोनिक मतदान प्रणालीबाट निर्वाचन गर्न सक्ने गरी प्रविधिको विकास पनि गरिएको थियो । तर १४ औं महाधिवेशनमा मतदाताले कागजी मतपत्रमा मतदान गर्नेछन् । प्रविधिको हिसाबले हामी नेपालका सबै दलभन्दा अगाडि छौं, कांग्रेस साँच्चिकै डिजिटल युगमा प्रवेश गरेको छ, प्रवक्ता शर्माले बिहीबार पार्टी कार्यालयमा आयोजित मिडिया ब्रिफिङमा भने, तर यसपालि हामी कागजी मतपत्रमै मतदान गर्नेछौं, कांग्रेसका लागि यो नै अन्तिम कागजी मतदान हुनेछ ।७५ वर्षमा ९ नेतृत्वप्रजातन्त्र स्थापनाका लागि २००३ सालमा स्थापना भएको नेपाली कांग्रेसले साढे ७ दशकको यात्रा तय गरेको छ । यस अवधिमा पार्टीको शीर्ष नेतृत्वमा ९ जना पुगेका छन् । २००३ सालमा भारतको कलकत्तामा भएको पहिलो महाधिवेशनबाट टंकप्रसाद आचार्य पहिलो सभापतिका रूपमा निर्वाचित भएका थिए ।स्थापनाकालमा बीपी कोइराला कार्यकारी सभापति थिए । त्यसयता डिल्लीरमण रेग्मी, बीपी कोइराला, मातृकाप्रसाद कोइराला, सुवर्णशमशेर राणा, कृष्णप्रसाद भट्टराई, गिरिजाप्रसाद कोइराला, सुशील कोइराला र शेरबहादुर देउवा नेतृत्वमा पुगेका छन् । कांग्रेसको पहिलो महाधिवेशन २००३ सालमा पटनामा, दोस्रो २००४ सालमा बनारसमा, तेस्रो २००५ सालमा दरभंगामा, चौथो २००६ सालमा बनारसमा, पाँचौं २००९ सालमा जनकपुरमा, छैटौं २०१२ सालमा वीरगन्जमा, सातौं २०१७ सालमा काठमाडौंमा, आठौं २०४८ मा झापामा, नवौं २०५३ मा काठमाडौंमा, दसौं २०५७ मा पोखरामा र एघारौं (२०६२), बाह्रौं (२०६७) र तेह्रौं (२०७२) महाधिवेशन काठमाडौंमा भएका थिए ।"
देउवाजी सिंगो कांग्रेसको सभापति बन्न सक्नुभएन,"कांग्रेसको १४ औं महाधिवेशनको प्रिरिहर्सल रोचक देखिँदै छ, अहिले तयारी कुन बिन्दुमा पुगेको छ ?कांग्रेसको महाधिवेशन नगरेको नगर्यै अनन्तसम्म पुग्ने हो कि भन्ने वातावरण थियो । महाधिवेशन हुन्छ भन्ने विश्वास दिलाइनसक्दै यस्तो फास्ट ट्र्याकमा तयारी अघि बढ्यो कि महाधिवेशन सुरु हुन पाएको छैन, सकिन थालेजस्तो भएको छ । अबका ५६ दिनपछि त पार्टीको महामन्त्री म भइसकेको हुन्छु कि महामन्त्रीमा पराजित भइसकेको हुन्छु । तपार्इंहरू अहिले उम्मेदवार चयन गर्ने तयारीमा हुनुहुन्छ । त्यही सन्दर्भमा विभिन्न समूह बनिसकेका छन् । अस्वस्थ प्रतिस्पर्धा हुने जस्तो देखिन्छ नि ?तपार्इंले धेरै गुट, उपगुट भए भन्नुभयो, आशंका व्यक्त गर्नुभयो । मलाई त्यस्तो लाग्दैन । नेतृत्वका लागि झन्डै फेरि सिधासिधा प्रतिस्पर्धा हुन्छ कि भन्ने अवस्थामा पुगिसकेका छौं । आफ्नो क्षमता र आधारलाई प्रस्तुत गर्दाखेरि तपाईंहरूले गुटउपगुट देखेको हुन सक्छ । कुनै समूह अलिकति कमजोर हुन्छ, त्यो समूह झन्झन् एकताबद्ध हुँदै जान्छ । पहिले सुशील कोइरालालाई पराजित गर्छु भन्ने शेरबहादुर देउवाको तयारी झन्झन् बलियो बन्दै गएको थियो । पछि त्यो शक्तिले सुशील कोइरालालाई पराजित गर्नुपरेन, उहाँले रामचन्द्र पौडेललाई परास्त गर्न सक्नुभयो । त्योचाहिँ विस्तारित हुँदै गएको शक्ति थियो । तर, हाम्रोचाहिँ के भयो भने गएको ४ वर्षमा शक्ति विस्तार हुनेभन्दा जति गरे पनि देउवालाई हल्लाउन नसकिने । अब देउवासँग हार्नचाहिँ मैले पाउनुपर्छ भनेजस्तो देखियो । सचेत मनमा होइन, अर्धचेतन मनमा चाहिँ त्यो अवसर मैले पाउनुपर्छ भन्ने प्रतिस्पर्धा गरेको जस्तो भयो । त्यो प्रतिस्पर्धापछि आजसम्म आइपुग्दा अब एउटा साझा उम्मेदवार खडा गर्न सक्ने बलिया आधारहरू निर्माण भएका छन् । अब सिधासिधा प्रतिस्पर्धा हुन्छ भन्नेमा म अलिक बढी आश्वस्त हुँदै गएको छु ।तपाईंले स्वार्थ समूहको कुरा गर्नुभयो, ती स्वार्थ समूह व्यक्तिकेन्द्रित छन् कि पार्टीको सैद्धान्तिक नीतिमा ?देउवाजीले १३ औं महाधिवेशनमा सभापतिमा चुनाव जित्नुभयो । उहाँसँग मेरो सम्बन्ध चुनाव जित्नुभन्दा अघि अलिक चिसो थियो होला, तर उहाँले पार्टी सभापति भइसकेपछि र आमनिर्वाचनमा माओवादीले साथ छाडेर गइसकेपछि चुनाव फेस गर्ने कुरामा उहाँसँग सम्बन्ध अलिक न्यानो, स्नेहपूर्ण, पूर्ववत्झैं भयो । तर समूहगत रूपमा म सधैं अलग रहें । अहिले पनि सम्बन्ध त्यस्तै छ । मेरो उहाँप्रति सम्मान छ । तर उहाँको सबैभन्दा ठूलो कमजोरी के भयो भने चुनाव जितिसकेपछि सिंगो कांग्रेसको सभापति बन्ने जुन प्रयत्न गर्नुपर्थ्यो, त्यो सक्नुभएन । झन्झन् सानो ध्रुवको असाध्यै बलियो नेताका रूपमा उभिनुभयो । उहाँले हिजो जुन ध्रुवको नेतृत्व गरेर तत्कालीन संस्थापनलाई चुनौती दिनुभएको थियो, सभापति भएपछि पनि त्यही चरित्रलाई मात्रै अझै बढी गहिरो बनाउँदै जानुभयो । हाम्रो मनमा उहाँले कहिल्यै छुन सक्नुभएन । हिजो पार्टी दुईवटा हुँदा म नेपाली कांग्रेस प्रजातान्त्रिकमा थिएँ । त्यो पार्टीमा मात्रै होइन, शेरबहादुर देउवाको अत्यन्तै निकटमा रहेर काम गरेको मान्छे हुँ म । अहिले देउवा सिंगो पार्टीको सभापति हुँदा पनि नेपाली कांग्रेस प्रजातान्त्रिकको विस्तारित स्वरूप मात्रै बनेजस्तो लाग्छ । प्रकाशमानजीहरू देउवाजीसँग रहनुभएन । अर्को महाधिवेशन आउँदाखेरि म देउवाजीसँग रहिनँ । कांग्रेस प्रजातान्त्रिकमा सम्झिराख्ने अनुहारमध्येका अर्का विमलेन्द्र निधि उहाँसँग हुनुहन्न । त्यसैले आज उहाँ (देउवा) ले चुनाव जित्नुभयो भने कांग्रेस एकांकी हुन्छ कि जस्तो लाग्छ । हिजो शेरबहादुर देउवाको कांग्रेस प्रजातान्त्रिकमा असाध्यै ठूलो भूमिका खेल्ने मान्छेहरू यत्रतत्र देख्नुहुन्छ । संस्थापनइतर पक्षमा धेरै अनुहार हिजोको कांग्रेस प्रजातान्त्रिकका छन् । त्यस अर्थमा नेतृत्व विकासमा देउवाले महत्त्वपूर्ण योगदान गर्नुभएको छ । यसपटक उहाँ सभापतिमा पराजित हुनुभयो भने पनि उहाँको त्यो प्रभावचाहिँ बाँकी रहन्छ जस्तो लाग्छ । तर देउवाले तल्लो तहदेखि नै राम्रो समर्थन र शक्ति आर्जन गर्नुभएको देखिन्छ । त्यो कसरी सम्भव भयो ? हाम्रो समूहका साथीहरूले चार वर्षदेखि एउटा लवजलाई प्रयोग गर्नुभयो, देउवालाई चाहिँ हटाउनैपर्छ भनेर । त्यो लवजलाई मचाहिँ धेरै रुचिकर मान्दिनँ । देउवालाई हटाउनै पर्छ होइन, कांग्रेसको नेतृत्व बदल्नुपर्छ भन्ने मान्यता राख्छु । देउवा हटाउने मेरो मूल लक्ष्य होइन, मेरो मूल लक्ष्य भनेको कांग्रेसको पुनर्जागरण अभियानलाई जुन ऊर्जाका साथ अघि बढाउनुपर्ने हो, जुन ऊर्जाका साथ नेतृत्व दिनुपर्ने हो, देउवाजीले दिन सक्नुभएन । नेतृत्व बदल्नुपर्छ तर तिक्तताको भावना राखेर होइन । नयाँ पालुवा नआउने हो भने कांग्रेसको रूखले जनताको चाहना र अपेक्षालाई नेतृत्व गर्न सक्छ जस्तो लाग्दैन ।धेरैले यो महाधिवेशनलाई विचारशून्य पनि भनिरहेका छन् नि ?महाधिवेशनमा जसरी विचारहरूको मन्थन गर्नुपर्ने थियो, त्यसमा कोभिडले गर्दा मिलेन । अहिले अलि खुकुलो अवस्था छ । यस बेला हाम्रो पार्टीको महाधिवेशन हुँदै छ । यसमा वडादेखि नै पार्टीका धेरै साथीहरू प्रक्रियामा समावेश भइरहनुभएको छ । अहिले मुलुक सामुन्ने रहेका विविध समस्यालाई पर्गेलेर त्यसको भाष्यलाई परिभाषित र परिष्कृत रूपमा महाधिवेशनले सशक्त वाणी दिन सक्नुपर्छ । यसमा हाम्रा नेताहरू चुकेका छन् । यसलाई प्रक्षेपण गर्न सक्नु नेतृत्वको चुनौती हो । हामी अहिले नेता चयन प्रक्रियामा छौं । नेतृत्व छनोटमा केही न केही पुराना परम्पराको निरन्तरता रहन्छ । हाम्रा अग्रजहरूको निरन्तरता कहीं रहला । हामी आमनेपालीका बीचमा बूढो देखिने तर देउवा र पौडेलका बीचमा उभ्याइदिँदा जवानै देखिने, कहीं न कहीं बीचमा रहने बहुसंख्यक युवा नेपालीले पनि मेरै वयका नेता हुन् भनेर विश्वास गर्न सक्नेहरूको कांग्रेस केन्द्रीय कार्यसमिति बन्ला भन्ने आशा छ । तपाईंहरूको समूहबाट यो आशा जगाउन सक्ने नाम को हुन सक्छ ?हिजो म निराशै भएर सुतेको थिएँ । महाधिवेशनको परिणाम के आउला भनेर अनुमान गरें, त्यसमा मेरो भूमिका के होला भनेर अनुमान गरें । अनि महाधिवेशनपछि केही सीमित अनुहारमात्र कांग्रेसमा रहने पो हो कि भन्ने निराशाको भाव आयो । आज (बिहीबार) बिहानै रामचन्द्र पौडेलजीकामा गएँ । शेखरजी त्यहीं भेट भयो, कुराकानी भयो । त्यसपछि प्रकाशमानजीकोमा पसें । फर्केपछि हाम्रो समूहका केन्द्रीय कार्यसमितिमा रहेका धेरै साथीहरूसित कुराकानी भयो । त्यसपछि हाम्रो साझा उम्मेदवार हुन्छ भन्ने निचोडमा पुगेको छु । तपाईं यस महाधिवेशनमा आफूलाई कुन भूमिकामा उभ्याउन चाहिरहनुभएको छ ?मैले आफूलाई यसअघि नै जुन पदमा प्रक्षेपण गरेको छु, त्यसैमा अडिग छु । दुईअढाई वर्ष अघिदेखि नै मैले कांग्रेसमा मेरो स्थान महामन्त्री हो भन्दै आएको छु । चुनाव हुँदा तपाईंको दलको पोजिसन कस्तो हुन्छ ? अहिलेकै अवस्थामा निर्वाचन भयो भने हाम्रो पार्टीले बहुमत ल्याउँछ । २ सय ७५ मा १ सय ३८ पुर्याउन हामीलाई त्यति गाह्रो पर्दैन । कथंकदाचित् बहुमत आएन भने पनि ठूलो पार्टी कांग्रेस नै बन्छ । अब कांग्रेस आफ्नो महाधिवेशनरूपी यज्ञ सम्पन्न गरेर पुनर्जागृत र सशक्त पार्टीका रूपमा निर्वाचनमा जानेछ ।"
जो महाधिवेशन प्रतिनिधिबाटै बाहिरिए,"को, कहाँ पराजित भए ?आमन्त्रित केन्द्रीय सदस्य किरणराज शर्मा पौडेल महाधिवेशन प्रतिनिधि नै बन्न सकेनन् । बागलुङ क्षेत्र १ बाट खुलातर्फ केन्द्रीय महाधिवेशन प्रतिनिधिमा उम्मेदवार बनेका पौडेल पराजित भए । बागलुङका तत्कालीन सभापति दीपेन्द्रबहादुर थापा र केन्द्रीय सदस्यमा प्रतिस्पर्धा गर्ने तयारीमा रहेका राजनीतिक विश्लेषक पुरञ्जन आचार्य पनि महाधिवेशन प्रतिनिधि बन्न सकेनन् । हाल उनी सभापतिका आकांक्षी शेखर कोइरालाको राजनीतिक सहयोगीका रूपमा समेत कार्यरत छन् । आचार्य मोरङ क्षेत्र २ बाट उम्मेदवार थिए ।सुर्खेतमा दुई मन्त्री र जिल्ला सभापति पराजित भए । महामन्त्री पूर्णबहादुर खड्काका उम्मेदवारहरूको प्यानलै निर्वाचित हुँदा जिल्ला सभापति कमलराज रेग्मी, पूर्वमन्त्रीद्वय खड्कबहादुर बस्याल र शिवराज जोशी महाधिवेशन प्रतिनिधि बन्न नसकेका हुन् । कञ्चनपुरका सभापति हरिप्रसाद बोहरा, उपसभापति बन्धु राना र सचिव ईश्वरी जोशी पनि पराजित भएका छन् । कञ्चनपुरमा संस्थापन पक्षकै रमेश लेखक र एनपी सावदले छुट्टाछुट्टै गुट चलाएका छन् । बोहरा र राना पूर्वमन्त्री लेखकका विश्वासपात्र हुन् भने जोशी स्वकीय सचिव नै हुन् । नेविसंघकी महामन्त्री महेश्वरी कुँवर पनि पराजित भएकी छन् । उनी पाल्पा२ बाट प्रतिनिधिमा पराजित भएकी हुन् ।"
थापाले अघि सारे पुनर्जागरणको प्रस्ताव,"(काठमाडौं)  कांग्रेस नेता गगनकुमार थापाले समुन्नत नेपाल र सम्मानित नेपाली को राजनीतिक लक्ष्य प्राप्तिका लागि नेपाली कांग्रेसमा पुनर्जागरण र रूपान्तर गर्नुपर्ने प्रस्ताव अघि सारेका छन् । कांग्रेसले चुनाव किन जित्नुपर्छ, जितेपछि के हुन्छ भन्ने प्रश्नको जवाफ कांग्रेसको अस्तित्वसँग जोडिएको छ भन्दै उनले परिवर्तनका लागि पार्टीको मूल नेतृत्व जनताले विश्वास र भरोसा गर्ने खालको हुनुपर्ने बताए ।कांग्रेसको १४ औं महाधिवेशनमा महामन्त्री पदमा उम्मेदवारी घोषणा गरेका उनले बिहीबार अवधारणापत्र सार्वजनिक गर्दै पार्टीको रूपान्तरणमा जोड दिए । राजनीतिक परिवर्तन पटकपटक भए पनि त्यसको प्रतिफल जनतामा सही रूपका पर्याउन नसक्दा व्यवस्थाप्रति नै प्रश्न उठ्न थालेको भन्दै उनले आफूले महामन्त्री जितेमा चार वर्षमा परिवर्तित कांग्रेस निर्माण गर्ने दाबी गरे । उनले घुमाउरो ढंगले आफू महामन्त्रीमा जितेर मात्र नहुने, पार्टी सभापति पनि त्यत्तिकै उपयुक्त चाहिने बताए । उनले सामाजिक लोकतन्त्र कांग्रेसको मूल लक्ष्य बनाउनुपर्ने भन्दै त्यसको गन्तव्यमा पुग्न तय गरिने कार्यक्रमसम्बन्धी अवधारणा सार्वजनिक गरे । थापाले महाधिवशेनपछि कांग्रेसको मूल उद्देश्य सम्मुन्नत नेपाल र सम्मानित नेपाली हुने भन्दै त्यसका लागि आफू क्रियाशील रहने बताए । उनले सामाजिक लोकतन्त्रको सैद्धान्तिक खाका १५ वटा बुँदामा पेस गरे । उनले कांग्रेसले तत्काल गर्नुपर्ने पाँच बुँदा प्रस्तुत गर्दै उनले चुनावदेखि चुनावसम्मको गोलचक्रले थाकेका जनतालाई पार्टीले निर्वाचन किन जित्ने भनेर प्रस्ट उत्तर दिनुपर्ने बताए । निर्वाचन भएर मात्र सिस्टम डेमोक्रेसी नहुने र निर्वाचनमा मत हाल्न पाएर मात्र नहुने उनले बताए । प्रत्येक मतको भ्यालु भए मात्रै त्यो डेमोक्रेसी हुन्छ, उनले अगाडि भने, समानता प्रक्रिया र नारामा मात्र होइन परिणाममा देखिनुपर्छ । सामाजिक लोकतन्त्रबाट सबैभन्दा बढी शक्ति व्यक्ति र नागरिकसँग हुने भन्दै उनले कांग्रेसले चुनावदेखि चुनावसम्मको सोच राख्न नहुने बताए । उनले कांग्रेसको लक्ष्य जनताको जीवनमा सकारात्मक परिवर्तन ल्याउनु नै मुख्य उद्देश्य हुनुपर्ने बताए । जनतालाई समुन्नत र सम्मानित भएमा पार्टी संगठन आफैं बलियो हुने र मतदाता स्वतः कांग्रेससँग जोडिने तर्क उनले गरे । कमलादीस्थित सभागृहमा भरिभराउन कार्यकर्ता र शुभचिन्तकको माझमा मन्तव्य राख्दै थापाले कांग्रेस स्थापनाका बेला नेतृत्वले व्यक्तिगत स्वार्थको कल्पना नगरेको भन्दै उनले पार्टीमा क्रियाशील हुनु मन्त्री र प्रधानमन्त्री बन्नका लागि मात्र नभएको बताए । कांग्रेस भनेको राज्यमा गएर साधनस्रोतको दोहन गर्ने एजेन्सी होइन, पार्टीको कार्यकर्ता भनेको राज्यको शक्तिमा आर्जन गर्ने विषय नभएको उनले तर्क गरे । पार्टीको स्थापना राज्यको दोहन गर्नका लागि नभएको उनले बताए । पार्टी दोहनकारी शक्ति होइन, उनले भने । कांग्रेस महामन्त्रीले पार्टीको राजनीतिक लाइन प्रस्ट पार्ने र संगठन चलाउने तरिका कस्तो हुने, त्यसको नेतृत्व गर्ने मुख्य काम हुने उनले बताए । महामन्त्री पद केवल कुर्सीमा मात्रै बस्ने नभई पार्टीको कार्यदिशाको प्रस्तावकसमेत रहेको उनले जनाए । महामन्त्री केबल महामन्त्रीको कुर्सीमा बस्नेमात्रै होइन, कांग्रेसको महामन्त्री भनेको कांग्रेसको राजनीतिक लाइन, कार्यदिशाको प्रस्तावक भएको धारणा उनले राखे । उनले भने, गनगन गर्ने होइन, यो भएन ऊ भएन भन्ने होइन । यो महामन्त्रीको कुर्सी भनेको कुनै बेला गणेशमान बसेको कुर्सी हो, गिरिजाप्रसाद कोइराला बसेको कुर्सी हो ।२०६२२०६३ को आन्दोलनपछि नेपाली राजनीतिलाई ठोस एजेन्डा दिए पनि विकास र समृद्धिका लागि आवश्यक मापदण्ड दिन नसकेको उनले बताए । उनले आफ्नो समूहको सभापतिको उम्मेदवार को भन्ने यकिन नभएको भन्दै जनतामा राम्रो छाप भएको सही नेतृत्वले मात्र कांग्रेस हाँक्न सक्ने धारणा राखे । थापाले भने, म सभापति टुंगो लागेपछि मत माग्न सँगसँगै आउनेछु, उनले भने । पार्टीमा सभापति नै प्रमुख व्यक्ति हुने भएकाले नेतृत्व कमजोर भएमा आफूले महामन्त्री जिते पनि लक्ष्यअनुसार काम गर्न कठिन हुने उनले बताए ।"
'युवालाई सँगसँगै लैजाने परिस्थिति बन्नुपर्छ,मतदाताका रूपमा आएका प्रतिनिधिलाई के भन्नुहुन्छ ?कुनै समूहको नाममा मात्र नभई नयाँपुराना अनुहारलाई जिताउनुपर्छ । पार्टीमा एउटा पक्षलाई बाहिर राखेर संगठन बलियो हुँदैन । मतदाताले पनि त्यसैगरी निर्णय गर्ने विश्वास मैले लिएको छु । पदाधिकारीमा पुराना अनुहार धेरैले इच्छा राखेको देखिन्छ । यसबाट केन्द्रीय समितिमा पनि स्वाभाविक रूपमा नयाँ अनुहार आउने बढी सम्भावना छ ।
'आरोहीको गाउँ मा बिजुली,"(दोलखा)  हिम आरोहीको गाउँ ले चिनिन्छ गौरीशंकर गाउँपालिका९ को बेदिङ । छोरोल्पा हिमतालको फेदीमा रहेको बेदिङ समुद्री सतहबाट ३७२१ मिटर उचाइमा छ । ८५ घरधुरीको मात्रै बसोबास छ । पर्यटकीय गाउँको रूपमा प्रसिद्धि कमाए पनि बेदिङमा अझै न्यूनतम आधारभूत आवश्यकताअन्तर्गतका पूर्वाधार बनिसकेका छैनन् । तर हालै मात्र बेदिङ विद्युत्को राष्ट्रिय प्रसारण लाइनमा जोडिएको छ । नेपाल विद्युत् प्राधिकरणले माथिल्लो तामाकोसी जलविद्युत् आयोजनास्थलबाट २४ किलोमिटर लामो प्रसारण लाइन बेदिङ पुर्याएको हो ।प्राधिकरणका अनुसार ११ सय केभीको प्रसारण लाइन बनाउन ३ सय ९० वटा खम्बा (पोल) गाडिएका छन् । जसका लागि ३ करोड रुपैयाँ लगानी भएको छ । राष्ट्रिय प्रसारण लाइन पुगेर बिजुली बत्तीले गाउँ झिलिमिली हुने भएपछि स्थानीय खुसी भएका छन् । हामीले बेदिङमा राष्ट्रिय प्रसारण लाइन पुग्छ भनेर कल्पनासमेत गरेका थिएनौं तर पुग्यो, खुसी छौं, स्थानीय ङावाङ तेन्जी लामाले भने । दिगो हुने गरी विद्युत्का खम्बाहरू भने नगाडिएको उनको गुनासो छ । हिमपात हुने क्षेत्रमा बलियो गरी खम्बा गाडिएको छैन, उनले भने, ठूलो हावाहुरी चल्छ । ठेकेदारले हामीले भनेको सुनेन । खम्बाहरू बलियो गरी गाडेका छैनन् ।रोल्वालिङ खोलाको तीरैतीर स्विस सरकारले बनाएको पदमार्गकै बीचमा समेत खम्बा गाडिएको भन्दै उनले असन्तुष्टि जनाए । पदमार्गमा जथाभाबी खम्बा नगाड्न भन्दै विद्युत् प्राधिकरणमा ज्ञापनपत्र पनि बुझायौं, उनले भने, तर कोही प्राविधिक आएर हेरेनन् । बिजुली पुग्दा खुसी छौं तर दिगो हुन्छ भन्ने विश्वास छैन । लामा बेदिङ गुम्बाका प्रमुखसमेत हुन् । गौरीशंकर हिमालको काखमा रहेको बेदिङ सगरमाथा चढ्ने शेर्पा समुदायको बस्ती हो । यहाँबाट एक दिनको पैदल दूरीमा छोरोल्पा हिमताल पर्छ । बेदिङका हरेक घर, व्यवस्थित होटलसमेत हुन् । यो छोरोल्पा हिमताल र रोल्वालिङ उपत्यका जानेहरूको बास बस्ने मुख्य थलो हो । बेदिङमाथि ना गाउँ छ । चिसो बढेपछि त्यहाँका स्थानीय बेदिङ झर्छन् । तर यहाँ अहिलेसम्म विद्युत् सेवा पुगेको थिएन । स्थानीयले सोलारमार्फत मोबाइल चार्ज गर्ने गर्छन् । मोबाइल सेवाका लागि नेपाल टेलिकमले टावर भने सञ्चालनमा ल्याएको छ ।यहाँस्थित लघु जलविद्युत् आयोजना एक दशकदेखि बिग्रिएर बन्द अवस्थामा छ । स्थानीयलाई सौर्य ऊर्जाको मात्रै भर थियो । प्राधिकरणले खम्बा ढुवानी गरेर बेदिङमा राष्ट्रिय प्रसारण लाइन पुर्याउन सफल भएको दोलखा वितरण केन्द्रका प्रमुख मेघनाथ ढकालले बताए । बेदिङमा नाङ्गो तार नभएर इन्सुलेटर तार तानेका छौं, ढकालले भने, गौरीशंकर९ मा कतै पनि सडक नभएकाले हेलिकोप्टरबाट २ वटा ट्रान्सफरमर ढुवानी गर्दै छौं । तार र खम्बा सबै सामान मानिसले नै बोकेर एक साता लगाएर पुर्याएको उनले बताए । रिकुबाट सुरमुच्चे, क्याल्चे, डोगाङ, ढाङठिक हुँदै बेदिङ प्रसारण लाइनमा जोडिएको हो ।ट्रान्सफर्मर जडानलगत्तै स्थानीयलाई विद्युत्का मिटर वितरण गरिने उनले जानकारी दिए । विद्युत्का खम्बा दिगो हुने गरी नगाडिएको फेला परेमा पुनर्निर्माण पक्षलाई काम गर्न लगाउँछौं, उनले भने, हिमालमुनि बिजुली पुगेको छ, समस्या आएमा सधैं जान सकिँदैन ।"
शीतलहरसँगै जल्छन् मधेसका महिला,"(काठमाडौं)  सदाझैं गत शनिबार सिरहाको कर्जन्हा नगरपालिका बेतहाकी राजवतीदेवी मुखियाको परिवारले बेलुकीको खाना खायो । सात वर्षको छोरो, चार र डेढ वर्षका छोरीहरू घरभित्रै खेलिरहेका थिए । भान्साकोठा सफाइ गरिसक्दा राजवतीदेवीका हातखुट्टा चिसोले कक्रक्क परेका थिए । साँझ ७ बजेतिर उनी आँगनमा पराल बालेर घुर ताप्न थालिन् । आगोको लप्को कतिबेला साडीको सप्कोमा पर्यो, उनले पत्तै पाइनन् । ह्वारह्वार्ती शरीर बल्न थालेपछि चिच्याइन् । छिमेकीहरू आत्तिँदै आइपुग्दा उनी जलेर घाइते भइसकेकी थिइन् । एम्बुलेन्समार्फत तीन किलोमिटर दूरीमा रहेको अस्पताल पुर्याउँदा साढे ७ बजिसकेको थियो । राजवतीदेवीका पति एक महिनाअघि मात्रै वैदेशिक रोजगारीका लागि कतार गएका थिए । अस्पतालबाट माइतीमा खबर पुग्नेबित्तिकै राजवतीदेवीका दाजु रविनकुमार मुखिया अस्पताल आइपुगे । स्लाइन चढाएर घाउमा ड्रेसिङ गरेपछि अस्पतालले थप उपचारका लागि काठमाडौंको साँखुस्थित सुष्मा कोइराला मेमोरियल अस्पताल रेफर गरिदियो । सोही रात एम्बुलेन्समा चढेकी राजवतीदेवी भोलिपल्ट बिहान ५ नबज्दै साँखु आइपुगिन् । उनको मेडिकल रिपोर्टमा देब्रे हात, कम्मरमुनिको भाग, खुट्टा, पिठ्युँमा गरी शरीरको ४४ प्रतिशत भाग जलेको उल्लेख छ । सुरुका तीन दिन आईसीयूमा राखेर उपचार गरेपछि उनलाई अप्रेसन थिएटरमा सारियो । पूरा उपचारमा तीनदेखि आठ महिनासम्म लाग्न सक्ने उपचारमा खटिएका चिकित्सकको अनुमान छ । राजवतीदेवी उपचार खर्च धान्न सक्ने अवस्थामा छैनन् । सम्पत्तिको नाममा फुसको सानो घर छ । खेतीपाती गर्ने जग्गा छैन । अरूको खेतबारीमा काम गरेर पाउने अन्नपात बेचेर र ज्यालादारी गरेर उनले घरखर्च टार्दै आएकी थिइन् । डेढ वर्षअघि कान्छी छोरी जन्मिँदा २५ वर्षीया राजवतीदेवीलाई शल्यक्रिया गर्नुपरेको थियो । त्यतिबेला लिएको ऋण मजदुरीको कमाइले तिर्न नसकेपछि उनका पति कतार उडेका हुन् । कुरुवा बसेका दाजु रविनकुमारले भने, अस्पताल त जसोतसो आइपुग्यौं, भएको पैसा सबै सकियो, खर्च कसरी जुटाउने ? ज्वाइँको पनि तलब आउने बेला भएको छैन । जाडोयाममा आगो ताप्ने क्रममा जलनमा परेर दुःख भोगिरहेकी राजवतीदेवी एक्ली महिला होइनन् । तराई भेगमा शीतलहरका दिन न्यायो हुन आगो वा घुर ताप्दा बर्सर्नेि सयौं महिला, बालबालिका तथा ज्येष्ठ नागरिक जलनको असह्य पीडा खेप्न वा मृत्युवरण गर्न बाध्य हुने गरेका छन् ।मौसम पूर्वानुमान महाशाखाका वरिष्ठ मौसमविद् वरुण पौडेलका अनुसार तीनचार दिनदेखि पन्ध्र दिन, एक महिनासम्म बाक्लो हुस्सु, कुहिरो लाग्नु, शीतको थोपा झर्नु, जाडो हुनुलाई शीतलहर भनिन्छ । सामान्य कुहिरो घाम लाग्दै जाँदा हट्छ तर शीतलहरको हुस्सु, कुहिरो हट्दैन । शीतलहर पहिलोपल्ट सन् १९९८ मा देखिएको थियो । महाशाखाका अनुसार हिउँदयाममा पर्ने डिसेम्बरदेखि फेब्रुअरीसम्ममा शीतलहर पर्छ । डिसेम्बर १५ देखि जनवरी १५ सम्म एक महिनाको अवधिमा शीतलहरको असर बढी देखिन्छ । शीतलहरले तराईका २२ जिल्लामा हरेक वर्ष धनजनको क्षति हुँदै आएको छ । सरकारले शीतलहरलाई पनि भूकम्प, बाढीपहिरोलाई जस्तै विपद्मा वर्गीकरण गरेको छ । गृह मन्त्रालयले ०७५ असारमा बनाएको विपद् जोखिम न्यूनीकरण राष्ट्रिय रणनीतिक कार्ययोजना २०१८२०३० अनुसार विपद्को जोखिममा सबैभन्दा बढी कम आय भएका र गरिब परिवार, सीमान्तकृत र बहिष्कृत समुदाय, महिला, बालबालिका, वृद्ध र अपांग व्यक्तिहरू पर्छन् ।राष्ट्रिय विपद् जोखिम न्यूनीकरण तथा व्यवस्थापन प्राधिकरणको ०७७ पुस १ देखि फागुन १५ सम्मको दैनिक विपद् बुलेटिन लाई केलाउँदा शीतलहरबाट जोगिन तथा न्यायो हुन आगो अथवा घुर ताप्ने क्रममा जलेर घाइते र मृत्यु हुनेमा ४५ जना छन् । उनीहरू बाँके, बारा, दाङ, धनुषा, झापा, कैलाली, महोत्तरी, मोरङ, पर्सा, रौतहट, रूपन्देही, सप्तरी, सर्लाही, सिरहा र सुनसरी गरी १५ जिल्लाका हुन् । घाइते र मृत्यु हुनेमध्ये ३९ महिला छन् । तीमध्ये ३० जना घाइते भए भने ९ जनाको मृत्यु भयो । १५ जिल्लामा सबैभन्दा बढी धनुषा र महोत्तरीमा ६६ वटा घटना भए । जलेर धनुषामा तीन जना घाइते भए, तीनको मृत्यु भयो । महोत्तरीमा ६ जना घाइते भएका थिए । महिलाहरू नै बढी जल्नुका पछाडि सामाजिक, सांस्कृतिक कारण रहेको कीर्तिपुर अस्पतालकी निर्देशक पेरु प्रधानले बताइन् । अस्पतालमा ग्यास पड्केर, बिजुली सर्ट भएर, तातो पानी, कुँडो, चारोको भाँडोमा डुबेर तथा एसिड जलनमा परेकाहरू बाह्रै महिना आउँछन् । जाडो मौसम (पुसदेखि फागुन १५ सम्म) मा आगो वा घुर ताप्दा, हिटर बाल्दा जलेर आउनेहरूको संख्या धेरै हुन्छ । धेरैजसो महिला तराईका हुन्छन्, निर्देशक प्रधानले भनिन्, नाइलनको साडी आगोले टिपेपछि सररर्र बल्छ, शरीरमा च्याप्प टाँसिन्छ । पुरुषलाई जसरी झटपट लुगा खोल्न गाह्रो हुने भएकाले पनि जल्नेमा महिला बढी हुन्छन् ।तराईवासी महिलाले छिटोछरितो पहिरनभन्दा पनि साडीधोती नै लगाउनुपर्ने परम्पराले जलनको अधिक जोखिममा रहेको सिराहाकी स्थानीय लिलम यादवले सुनाइन् । गत मंसिर ८ मा साँझको खाना पकाउनेक्रममा साडीबाटै आगो सल्केर शरीरको ३० प्रतिशत भाग जलेकी आमाजूलाई उपचार गर्न सुष्मा कोइराला मेमोरियल अस्पताल आएकी २२ वर्षीया लिलमले भनिन्, साडी लगाउनैपर्ने, टाउको छोप्नैपर्ने चलन छ, चलिआएको परम्परा मान्नैपर्छ, सासूहरूले पनि लगाउँछन् । उनकी ४० वर्षीया आमाजू संगीता यादवलाई अस्पतालमा भर्ना गरेको १४ दिन भयो । उनका अनुसार आगो निभाउन खोज्दा नाइलनको साडी दुवै हातमा टाँसियो त्यसपछि अनुहार, घाँटी, हात, छाती खुट्टा सबैतिर जल्यो । १३ वर्षको छोराले दुई बाल्टिन पानी जिउमा हालेपछि आगो सल्किन छाडेको उनले बताइन् । महिलाहरू घरायसी कामकाजमा संलग्न हुने, गर्भवती र सुत्केरी अवस्थाले जलनको सिकार हुने गरेका छन् । प्रदेश २ मा धेरैजसो घरका पुरुष रोजगारीको सिलसिलामा बाहिर छन् । नेपाल लेबर माइग्रेसन रिपोर्ट २०२० का अनुसार वैदेशिक रोजगारीमा जानेमध्ये प्रदेश २ दोस्रो स्थानमा छ । २४२ प्रतिशत यही प्रदेशका छन् । कीर्तिपुर अस्पतालमा जलेर उपचार गर्न आउने महिलाहरू सबै उमेर समूहका हुन्छन् । पुरुषहरू भने ज्येष्ठ उमेरका र अल्कोहलिक हुने गरेको अस्पतालकी निर्देशक प्रधानले बताइन् । बर्न शाखाकी तथ्यांक संकलक पद्मशोभा महर्जनका अनुसार ०७६ पुस १६ देखि ०७७ पुस १६ सम्म (सन् २०२०) चिसोबाट बच्न आगो ताप्ने क्रममा जलेर घाइते भएका ९५ जना भर्ना भएका थिए । जसमा महिला ८३ र पुरुष १२ थिए । उपचार गर्न आएकामध्ये २१ जनाले ज्यान गुमाए । ती सबै महिला थिए । अस्पतालमा २०७७ पुस १७ देखि हालसम्म ३३ महिला र १८ पुरुष गरी ५१ जना भर्ना भए । जसमध्ये २० महिला र एक पुरुष गरी २१ को मृत्यु भयो । यो त अस्पतालको अभिलेखमा रहेकाको संख्या मात्रै हो । उपचार सम्भव नहुने खालका बिरामीलाई उपचार गर्दागर्दै आफन्त, परिवारले घर फर्काउँछन् । उनीहरूको अवस्था अस्पतालको अभिलेखमा रहँदैन । शीतलहर तथा चिसो प्रभावित विपन्नको पहिचान तथा राहत प्रदानसम्बन्धी मापदण्ड, २०६९ ले प्रभावित क्षेत्रमा राहत तथा प्रतिकार्य कार्य गर्दै आएको थियो । राज्यका तीनवटै तहलाई जिम्मेवारी बहन गराउन राष्ट्रिय विपद् जोखिम न्यूनीकरण तथा व्यवस्थापन प्राधिकरणले ०७७ मंसिर १६ मा सम्भावित शीतलहर तथा हिमपात विपद् जोखिम न्यूनीकरण तथा प्रतिकार्य मार्गदर्शन, २०७७ को व्यवस्था गरेको छ । यसमा प्रभाव क्षेत्र, घरविहीन, अति विपन्न वा अन्य कारण जोखिममा पर्न सक्ने संख्या पहिचान गर्न, खाद्यान्न, न्यानो कपडा, बम्मल, काठ, दाउरा, औषधि र स्वास्थ्य सेवा आदि पूर्वतयारी गर्ने, शीतलहर र यसबाट पर्न सक्ने असरको बारेमा सन्देशमूलक सूचना प्रचारप्रसार गराउने, उद्धार र राहतको व्यवस्था गर्नुपर्ने उल्लेख छ । तराईका २२ जिल्लाहरू शीतलहर प्रभावित जिल्लाहरूभित्र पर्छन् । उक्त मार्गदर्शनले सुनसरीको दक्षिणी भाग, सप्तरी, सिरहा, धनुषा, महोत्तरी, सर्लाही, रौतहट, बारा, पर्सा, नवलपरासी पश्चिम र कपिलवस्तु गरी ११ जिल्ला शीतलहरको बढी प्रभावित जिल्लाभित्र वर्गीकरण गरेको छ । झापा, मोरङ, उदयपुर, चितवन, दाङ, बाँके, बर्दिया, कैलाली र कञ्चनपुरलगायत ११ जिल्ला कम प्रभावितमा छन् । मार्गदर्शनमा १० वर्षमा शीतलहरको कारण ११६ जनाको मृत्यु भएको उल्लेख छ । शीतलहरका बेला घुर ताप्दा हुने मानवीय क्षति वा जलनका घटना सरकारले तय गरेको विपद्भित्र पर्छपर्दैन भन्नेमा मार्गदर्शन र मापदण्ड दुवैमा प्रस्ट व्यवस्था छैन । यस्ता घटनालाई प्रमुख जिल्ला अधिकारीले विपद् प्रमाणित गरेको खण्डमा सरकारले क्षतिपूर्ति दिने गरिएको गृह मन्त्रालयका प्रवक्ता प्रदीपकुमार कोइराला बताउँछन् । सीडीओबाट विपद् प्रमाणित भए घाइतेका लागि उद्धार र उपचारका लागि एम्बुलेन्स सेवा पनि निःशुल्क उपलब्ध गर्ने व्यवस्था छ । उपचार गर्दागर्दै मृत्यु भएमा क्षतिपूर्तिसमेत पाउँछन्, उनले भने । तर, हालसम्म शीतलहरका बेला भएका मानवीय क्षति र जलनका घटनामा राज्यले कति क्षतिपूर्ति दियो भन्ने प्रश्नमा प्रवक्ता कोइरालाले अनभिज्ञता प्रकट गरे । आर्थिक वर्ष २०७४७५ मा शीतलहरबाट ६२ जनाको मृत्यु भएको प्रहरी प्रधान कार्यालयको तथ्यांक छ । यो तथ्यांकमा पनि शीतलहर र जाडो छल्न घुर ताप्ने क्रममा जलेर घाइते तथा मृत्यु हुनेको अभिलेख छैन । तराईमधेस अध्येता तुलानारायण शाहले गरिब, दलित, विपन्न परिवारको जनसंख्या बढी भएको ठाउँमा शीतलहरको जोखिम बढी रहेको बताए । शीतलहर महिना दिनसम्म चल्छ, हुनेखाने काम नगरी बस्न सक्छन्, गरिब परिवार जाडो भए पनि काममा निस्कनुपर्यो, उनले भने, उनीहरूसँग जाडो छल्ने पर्याप्त सुविधा, लत्ताकपडा हुँदैन ।प्रवक्ता कोइरालाले मार्गदर्शनअनुसार पूर्वतयारी र प्रतिकार्य गर्दै आएको दाबी गरे । जल तथा मौसम विज्ञान विभागद्वारा शीतलहरको पूर्व जानकारी गराउने, स्थानीय तहहरूमार्फत न्यानो लुगा, राहत वितरण गर्ने, वन कार्यालयबाट दाउरा दिने काम गर्दै आएको उनको भनाइ छ । संघीय मामिला तथा सामान्य प्रशासन मन्त्रालयमा वातावरण तथा विपद् व्यवस्थापन शाखाका उपसचिव ऋषिराज आचार्यले शीतलहर प्रभावित जिल्लाका स्थानीय तहसँग पूर्वतयारी र प्रतिकार्यमा समन्वयको काम गर्दै आएको बताए । दीर्घरोगी, गर्भवती, सुत्केरी, ज्येष्ठ नागरिकलाई विशेष प्राथमिकतामा राख्न, पूर्वतयारी र प्रतिकार्यका लागि तराईका सबै स्थानीय तहलाई दुईचार दिनमै निर्देशन पठाउने तयारीमा छौं, उनले भने, हरेक स्थानीय तहमा विपद् प्रतिकार्य समिति र विपद् कोषको व्यवस्था गरिएको हुन्छ । कीर्तिपुर अस्पतालका प्लास्टिक सर्जन शंकर राईले जाडो मौसम, शीतलहर वा जुनसुकै बेला असावधानीले हुने जलनका घटना हुनै नदिनु उपयुक्त हुने सुझाउँछन् । उनी भन्छन्, विश्व स्वास्थ्य संगठनले ८० प्रतिशत जलन असावधानीले हुन्छ भन्छ, सावधानी अपनाउने हो भने त्यो संख्यामा मान्छेलाई जल्नै नदिन सकिने रहेछ नि, सरोकारवाला सबैले घटना हुनै नदिने सचेतना पुर्याउनुपर्यो । चिकित्सकका अनुसार यदि जलिहाल्यो भने तुरुन्तै सफा चिसो पानी हाल्नुपर्छ । आधा घण्टासम्म पानी लगाइरहनुपर्छ, यसले जलन छालाको गहिराइसम्म हुन दिँदैन । शरीरको ४० प्रतिशतभन्दा बढी भाग जलेको बिरामीलाई निको पार्न गाह्रो हुन्छ । २५ देखि ३० प्रतिशत जल्ने पनि शतप्रतिशत बाँच्दैनन् भने आधाजसोलाई बचाउनै सकिँदैन । कीर्तिपुर अस्पतालले ५५ प्रतिशत जलेको एक जनालाई मात्रै बचाउन सकेको राईले सुनाए ।सुष्मा कोइराला मेमोरियल अस्पतालका मेडिकल डाइरेक्टर सन्तोषविक्रम भण्डारी पनि सचेतनालाई जोड दिनुपर्ने बताउँछन् । घाम ताप्दा ढाड फर्काएर ताप्ने, आगो ताप्दा सावधानी अपनाउने हो भने जोखिम हुनबाट जोगिन सकिन्छ, उनले भने । अस्पतालले पनि गत सालदेखि १८ वर्षभन्दा मुनिका जलेका बालबालिकाको निःशुल्क उपचार थालेको छ । जलनका बिरामीलाई सरकारले विपन्न कोटामा राखेको छैन, आर्थिक भार कभर गर्न सजिलो होस् भनेर यो सहुलियत दिन थालेका छौं, प्रशासन अधिकृत ममताराज सिंहले भनिन्, जति पनि जलनका बिरामी आउनुहुन्छ, अधिकांश गरिब, विपन्न आउनुहुन्छ । अस्पतालले जलनका बिरामीको सहजताका लागि हटलाइन नम्बर ९८४०३४२९३१ सञ्चालन गर्दै आएको छ । कीर्तिपुर अस्पतालले पनि टोल फ्री नम्बर १६६००१५१००० सञ्चालनमा ल्याएको छ ।"
हिउँदे वर्षा सदरभन्दा कम,"(काठमाडौं)  जल तथा मौसम विज्ञान विभागले अधिकांश भागमा यो वर्ष हिउँदे वर्षा (मंसिर १५फागुन १५) सरदरभन्दा कम हुने आकलन गरेको छ । सरदरभन्दा कम वर्षा भन्नाले कुनै स्थानको लामो समय (सन् १९८१२०१०) को ३३३ देखि ६६६ प्रतिशतभन्दा कम वर्षालाई जनाउँछ । विभागका अनुसार नेपालमा हिउँदमा सरदर ६१ मिमि वर्षा हुन्छ । सबैभन्दा बढी वर्षा मनसुनमा हुन्छ । मनसुनमा नेपालमा सरदर एक हजार ४१२७ मिलिमिटर वर्षा हुन्छ । हिउँदे वर्षा कम हुँदा त्यसको प्रत्यक्ष प्रभाव गहुँ, तोरी र आलु खेतीमा पर्नेछ । नेपालमा ७ लाख ७ हजार हेक्टरमा गहुँबाली लगाइन्छ । कृषिजन्य कुल गार्हस्थ्य उत्पादनमा गहुँ र परालको हिस्सा ६३४ प्रतिशत छ । त्यस्तै तोरी र आलु उत्पादनसमेत प्रभावित हुँदा यस वर्षको समग्र कृषि उत्पादनमै असर पार्ने देखिन्छ ।दक्षिण एसियाली जलवायु दृष्टिकोण मञ्च को बैठकले पनि दक्षिण एसियाको दक्षिणी भागमा सरदरभन्दा बढी, उत्तर पश्चिमी र उत्तर पूर्वी तथा हिमालय पर्वतीय क्षेत्रमा सरदरभन्दा कम वर्षा हुने आकलन गरेको छ । हिमालय पर्वतीय क्षेत्रको तापक्रम (अधिकतम र न्यूनतम) भने सरदरभन्दा बढी हुने देखिन्छ । गत हिउँदमा प्रदेश १, प्रदेश २, वाग्मती र सुदूरपश्चिमका अधिकांश भूभाग, गण्डकीको उत्तरी भूभाग र कर्णालीको उत्तरी भूभागमा सरदरभन्दा बढी वर्षा भएको थियो । विभागको हावापानी विज्ञान महाशाखाहावापानी विश्लेषण शाखाले हिउँद अवधिमा सूदूरपश्चिम र कर्णाली प्रदेशको उत्तरी भूभाग र प्रदेश १ को मध्यपूर्वी पहाडी भागमा सबभन्दा कम वर्षा (३५४५ प्रतिशत सम्भावना) हुने उल्लेख गरेको हो । मुलुकका बाँकी भागमा अझ कम वर्षा हुने विभागको आकलन छ । अन्य भागमा कम वर्षा हुने सम्भावना ४५ देखि ५५ प्रतिशत छ, हावापानी विश्लेषण शाखा प्रमुख वरिष्ठ मौसमविद् इन्दिरा कँडेलले कान्तिपुरसित भनिन् । कँडेलका अनुसार यस वर्ष हिउँदमा प्रदेश १ र अन्य प्रदेशका तराईका जिल्लाबाहेकका अधिकांश भूभागमा अधिकतम तापक्रम सरदरभन्दा बढी हुने सम्भावना ३५४५ प्रतिशत छ । बागमती प्रदेशका काठमाडौं, ललितपुर र भक्तपुर आसपासका जिल्ला, गण्डकी प्रदेशको पर्वत, कास्की र म्याग्दी जिल्लाका धेरैजसो भूभाग, सूदूरपश्चिमको डडेलधुरा, बैतडी, डोटी र अछाममा तापक्रम सरदरभन्दा बढी हुने सम्भावना ४५५५ प्रतिशत रहेको उनले बताइन् । प्रदेश २, वाग्मती प्रदेश र सूदूरपश्चिम प्रदेशका तराईका जिल्ला तथा लुम्बिनी प्रदेशको पूर्वी तराईका जिल्लामा धेरैजसो भागमा अधिकतम तापक्रम सरदर हुने सम्भावना ३५४५ प्रतिशत देखिन्छ, उनले भनिन्, लुम्बिनी प्रदेशको पश्चिम तराईका धेरैजसो भागहरूमा अधिकतम तापक्रम सरदरभन्दा कम हुने सम्भावना ३५४५ प्रतिशत छ ।हिउँदमा अधिकांश पहाडी, उच्च पहाडी र तराईका भूभाग तथा सुदूरपश्चिमको धेरैजसो भागमा न्यूनतम तापक्रम सरदर हुने सम्भावना ३५४५ प्रतिशत छ ।"
आफन्त र आसेपासेको रजाइँ,"गैरसरकारी संस्थाहरूको कामकारबाही नियमन र सुपरिवेक्षण गर्न गठित समाज कल्याण परिषद्को उपाध्यक्षमा महिला बालबालिका तथा ज्येष्ठ नागरिकमन्त्री उमा रेग्मीले आफ्नै बुहारीलाई नियुक्ति दिलाएपछि चौतर्फी आलोचना भएको छ । यो नियुक्तिबाट मन्त्री रेग्मीमाथि मात्र होइन, केहीअघि भारत, अमेरिका र बेलायतका लागि योग्य व्यक्तिहरूलाई राजदूत छानेर प्रशंसा कमाएको सरकारमाथि नै पनि प्रश्न उठेको छ । सम्बन्धित व्यक्तिमा वाञ्छित योग्यता पुगेकै अवस्थामा पनि आफ्नै परिवारका सदस्यलाई नियुक्ति दिलाउन सुशासन ऐनले दिँदैन । यो प्रकरणमा त योग्यता पुगेको पनि देखिँदैन, सामान्य लोकाचारका दृष्टिले पनि यसलाई शोभनीय भन्न मिल्दैन । सार्वजनिक पदाधिकारीहरूले आफ्नो निजी सचिवालयमा जसरी यस्ता पदहरूमा मनपर्दी मान्छे राख्न पाइँदैन । त्यसैले यो निर्णय सच्याउनुपर्ने सरोकारवालाको माग मननीय छ ।सार्वजनिक पदहरूमा सुयोग्य उम्मेदवारलाई भन्दा आफन्त र आसेपासेलाई नियुक्ति दिलाइएको यो पहिलो घटना भने होइन । संवैधानिक निकाय होऊन् या सार्वजनिक संस्थान या प्रतिष्ठान, यिनमा हुने अधिकांश राजनीतिक नियुक्तिमा चित्त बुझाउने ठाउँ भेटिन्न । यसैको दुष्परिणाम यस्ता संस्थाहरूले प्रभावकारी कार्य गर्नु त कता हो कता, झन्झन् साख गुमाउँदै छन्, कति बदनाम नै भएका छन् । राजनीतिक नियुक्ति हुने राजदूतहरूका हकमा पनि अवस्था यही हो, यसबाट त देशकै छविमा आँच आएका दृष्टान्तहरूसमेत छन् । कतिसम्म भने, कहीँकतै योग्य तथा प्रभावशालीहरू नै छानिए पनि सुखद संयोग मान्नुपर्ने अवस्था छ ।अति महत्त्वपूर्ण मानिने संवैधानिक निकायहरूमै संवैधानिक परिषद् सदस्यहरूका आफन्तधरि नियुक्ति गरिएका छन् । राजदूतमा त खास मान्छेलाई नियुक्ति दिलाउन पूर्ववर्ती सरकारले पूर्वमन्त्रीका हकमा शैक्षिक योग्यता स्नातक नचाहिने गरी मापदण्डसमेत परिवर्तन गरेको थियो, जसलाई कार्यान्वयन नगर्न सर्वोच्च अदालतले नै आदेश दिनुपरेको थियो । यो मामिलामा सार्वजनिक संस्थानप्रतिष्ठानहरूको हालत त झनै दयनीय छ । यस्ता पदहरूमा कि त प्रतिस्पर्धा न हुँदैन, भैहाल्यो भने पनि देखावटी मात्र हुन्छ । आवेदन पर्नेमध्ये को छानिन्छ भन्ने पहिल्यै थाहा हुन्छÙ योग्यता हेरेर होइन, पहुँच अड्कल गरेर । यस्ता नियुक्तिहरूमा गुणतन्त्रको कतिसम्म खिल्ली उडाइन्छ भने, विषयविज्ञ चाहिने पदमा पनि शैक्षिक योग्यता र कार्यअनुभव अर्कै भएकालाई पनि जिम्मेवारी दिनसम्म हिचकिचाइँदैन । गत वैशाखमा तत्कालीन सरकारले समाजशास्त्र अध्ययन गरेर पत्रकारिता गरिरहेकी एक व्यक्तिलाई काठमाडौं उपत्यका विकास प्राधिकरणको प्रमुख बनाउनु यसकै एउटा उदाहरण हो । खुला प्रतिस्पर्धा गर्ने हो भने सोही संस्थाको अधिकृत बन्न नसक्नेलाई पनि कार्यकारी प्रमुख बनाइएका अरू दृष्टान्त उत्तिकै छन् । यस्तो अवस्थामा ती निकायहरूमा तल्ला तहमा कार्यरत सम्बन्धित विषयविज्ञहरूको स्वाभिमान कसरी उचो हुन सक्ला, अनि संस्थाले कसरी प्रगति गर्ला ?सार्वजनिक संस्थानहरूको हकमा बीचमा सरकारले थिति बसाउन नखोजेको पनि होइन । बाबुराम भट्टराई नेतृत्वको सरकारले संस्थानहरूका अध्यक्ष, सदस्य र कार्यकारी प्रमुख छनोटका निम्ति संस्थान निर्देशन बोर्ड बनाएको थियो, जसले उचित प्रतिस्पर्धाका माध्यमबाट सम्बन्धित नेतृत्व छान्न थालेको थियो । दुर्भाग्यपूर्ण मान्नुपर्छ, आफूले चाहेको व्यक्ति छान्न नपाएकैले पछिल्ला सरकारहरूले यसलाई निष्क्रिय तुल्याए, र निस्फिक्री नियुक्तिलाई ब्युँताएँ । हाम्रा सरकारहरू संस्थानका जिम्मेवार पदहरूका नियुक्तिमा थिति बसाल्न चाहँदैनन् भन्ने एउटा दरिलो प्रमाण यही बोर्ड विघटन पनि हो । बोर्डलाई बलियो बनाएर संस्थानहरूमा काबिल नेतृत्व छनोट गर्नुपर्नेमा गत आम निर्वाचनपछि बनेको दुईतिहाइको बलियो सरकारले त यसलाई विघटन नै गरिदियो, जसको अन्तर्य बुझ्न गाह्रो छैन । सरकारमा बस्नेहरूलाई संवैधानिक निकाय, सार्वजनिक संस्थान र दूतावासहरू बलियो बनाउने रुचि हुन्थ्यो भने राम्रा होइन हाम्रा भर्ना गर्ने बेथिति यसरी मौलाउँदैनथ्यो । तर उनीहरूको ध्यान न यी संस्थाहरू बलियो बनाउनेमा छ न देश । त्यसैले मौका आउँदा मन लागेकालाई अवसर दिनुलाई उनीहरू आफ्नो सफलता ठान्छन्, र यसमा व्यवधान आउने ठानेर योग्यता प्रणालीअनुरूप थिति बसाल्न चाहँदैनन् । यही कारण, पर्याप्त गुणशक्ति हुँदाहुँदै पनि सम्बन्धित विषयका कति विज्ञहरूले यस्ता पद कहिल्यै पाउँदैनन् । तर, उच्च ओहोदावालाहरूका आफन्त र तिनका भक्तिमार्गमा लागेकाहरू औसतभन्दा कमजोर भए पनि उच्च पदमा पुग्छन् । र स्वाभाविक रूपमा न यी संस्थाहरू बन्छन् न देश । अतः यो सार्वकालिक समस्याको समाधानका निम्ति सार्वजनिक उत्तरदायित्व वहन गर्नुपर्ने राजनीतिक नियुक्तिमा निश्चित थिति बसालिनैपर्छ । जनताले आफ्नो गाँस काटेर तिरेको करबाट वेतन बुझ्नेहरूको नियुक्तिलाई सरकारले ठट्टा ठान्न छाड्नुपर्छ ।"
जलस्रोतको सदुपयोग,"कुलरत्न भुर्तेलको इटाइपु बाँध ः ब्राजिलपाराग्वे विश्वासको नमुना लेख जलस्रोतको व्यवस्थापनबाट छिमेकी देशसँगको सम्बन्ध सुमधुर बनाउन सकिने यथार्थका साथै यसबाट मुलुकको अर्थतन्त्रले फड्को मार्ने विषयसँग सम्बन्धित छ । दक्षिण अमेरिकाकै शक्तिशाली, ठूलो अर्थतन्त्र भएको ब्राजिल र कमजोर, गरिब मुलुक पाराग्वेको संयुक्त लगानीबाट पाराना नदीमा निर्मित इटाइपु बाँध विश्वकै निम्ति नमुना सिद्ध भएको छ । १९६ मिटर उचाइ, ७७६० मिटर लम्बाइ र १३५० वर्गकिमि क्षेत्रफल रहेको सो नदीको रिजर्भ्वायर अद्भुत सृजना हुनुका साथै इन्जिनियरिङ विधाका व्यक्तिहरूका लागि अध्ययनको थलो बनेको छ । इटाइपु बाँधको जडित क्षमता १४००० मेगाबाट छ, जसले चीनको थ्रीगर्जेज प्रोजेक्ट सञ्चालन नहुँदासम्म संसारकै ठूलो जलविद्युत् आयोजनाको रूपमा प्रसिद्धि कमाएको थियो । विद्युत् उत्पादनबाहेक इटाइपु बाँध मनोरञ्जन, पर्यटकीय आकर्षणजस्ता बहुआयमिक विषयमा दुवै देशका निम्ति वरदान सिद्ध भएको छ । विगत हेर्दा, सन् १९६० देखि बाँध बनाउने विषयमा दुई मुलुकबीच वार्ता सुरु भएको, सानो र कमजोर मुलुक भएर पनि पाराग्वेले हार नमानी वार्तालाई निरन्तरता दिएको, १९७३ मा सम्झौता भएपछि १९७४ मा बाइनेसनल इन्टिटी स्थापना गरी निर्माण कार्य सुरु गरिएको थियो । बाँध निर्माण ती दुई देशका निम्ति गौरवको विषय बनिरहँदा जलस्रोतका धनी हाम्रा निम्ति वार्तालाई महत्त्व दिने पाराग्वेले सिकाएको पाठ अनुकरणीय छ । हामी पनि भारतसँगको सहकार्यबाट पञ्चेश्वर, कर्णाली, कोसी उच्च बाँधलगायत अनगिन्ती जलाशय निर्माण गरेर विकासमा फड्को मार्न नसक्ने होइनौं । तर, दुःखका साथ भन्नुपर्दा हाम्रो राजनीतिक अकर्मण्यताले सीमा नाघेको छ । जलस्रोतको माध्यमबाट समृद्धिको आकार कुनै दलले कोर्न जानेनन्, आर्थिक गृह खडा गरी नचुहिने छानो लगाउन सकेनन् । अन्धकार छिचोल्न नपाउँदै दियो निभाउनेहरू पनि उत्तिकै छन् । तथापि कुतत्त्व हटाउन सके विकासको स्रोत सर्वत्र भेटिनेछ । भुवनेश्वर शर्मा, चन्द्रागिरि२, काठमाडौं"
कांग्रेसमा हानथाप,"महाधिवेशन होमिएको कांग्रेसलाई पदाधिकारी छान्न गाह्रो भएको छ । सहमतिका आधारमा पदाधिकारी छान्ने भने पनि, सहमति जुट्न सकेको छैन । संस्थापन पक्षमा सभापति सर्वसम्मत भए पनि अन्य पदाधिकारीमा सहमति जुट्न सकेको छैन । संस्थापनइतरमा सभापतिकै लागि सहमति जुटेको छैन । पटकपटक छलफल भए पनि, निचोड निस्केको छैन । देश र पार्टीका लागिभन्दा पनि आफ्ना लागि सभापति बन्नु छ, अनि सहमति कसरी जुटोस् ? प्रजातन्त्रको अगुवा मान्ने कांग्रेस किन देशप्रति वफादार बन्न सकेन ? बीपी कोइरालापछि, कांग्रेसका कुनचाहिँ नेताले राष्ट्र र जनताको भविष्यको खाका कोर्न सके ? सबैले सधैं पद र शक्तिकै लागि राजनीति गरे । आन्तरिक निर्वाचन सकिएको केही समयमै स्थानीय, प्रदेश र संघीय चुनाव हुँदै छ । अहिलेको व्यवस्थालाई अझ उन्नत बनाउन कांग्रेसले के सोचेको छ, के कार्य गर्छ र कस्तो योजना ल्याउँछ भन्ने अधिवेशनमै प्रस्ट पार्नुपर्यो । सधैं मोलमोलाइको राजनीति गर्ने कि देशलाई राजनीतिक संकटबाट पार लगाउने ? विदेशी हस्तक्षेप दिनानुदिन बढेको छ । कांग्रेसको विदेश नीति के छ ? कांग्रेसले अधिवेशनमा प्रस्ट पार्नुपर्यो । मैले राजनीतिका लागि यति समय खर्च गरें, त्यसैले सभापतिका लागि योग्य छु भन्दैमा पुग्दैन । राजनीति गर्नु र राजनीतिज्ञ हुनु फरक हो । देशलाई सधैं राजनीतिक संकटमा धकेल्नुमा कांग्रेसको पनि महत्त्वपूर्ण भूमिका छ । जनभावना नबुझ्ने, नागरिक भोकभोकै हुने हो भने सभापति जो आए नि के अर्थ ? शेरबहादुर देउबा फेरि एक पटक सभापति बन्ने भन्दै छन् । प्रकाशमान सिंह, विमलेन्द्र निधि, शेखर कोइराला, रामचन्द्र पौडेललगायत सभापतिका लागि दाबी गरिरहेका छन् । सभापतिमा दाबी गर्नेहरूले म बने कांग्रेसलाई सही बाटोमा लान्छु, कार्यकर्ताको भावना बुझेर अघि बढ्छु भने पनि स्पष्ट नीति कोहीसँग छैन । अहिले जनचाहनाअनुरूपको नीति कांग्रेसले लिनु जरुरी छ । पुरुषोत्तम घिमिरे, जोरपाटी, काठमाडौंसत्तारूढ दल नेपाली कांग्रेसको चौधौं महाधिवेशनमा नयाँ नेतृत्व आउने माहोल खासै देखिन्न । तैपनि सभापतिका लागि दाबेदारी पेस गर्नेहरू धेरै छन् । सभापति शेरबहादुर देउवालाई उनकै पक्षभित्रबाट उपसभापति विमलेन्द्र निधिले धक्का दिइरहेका छन् भने रामचन्द्र पौडेल समूहमा नेतृत्वका लागि झनै धेरै व्यक्ति आकांक्षी छन् । अहिले जुनसुकै पार्टीमा होस्, दोस्रो या अन्य पद पाउन नेतृत्वमै दाबी गर्ने अनि बार्गेनिङ गर्ने गरिन्छ । कांग्रेसमा पनि अहिले सभापतिका लागि आएका नामहरू त्यसैका लागि हुन सक्छन् । कांग्रेसमा अहिलेसम्मको अवस्था हेर्दा, उम्मेदवारको नाम दर्ता गर्ने बेलासम्म सभापतिका लागि एकल उम्मेदवारी पर्लाजस्तो देखिन्न । देउवाको टक्करमा पौडेल पक्षबाट एउटा मात्र व्यक्तिको उम्मेदवारी अनिवार्यजस्तै छ । तर उक्त समूहबाट, एक जना मात्र व्यक्ति सभापतिमा उठ्छन् कि उठ्दैनन्, सबैको चासोको विषय बनिरहेको छ यो । कांग्रेसमा पौडेल पक्षको एकल उम्मेदवारी पर्दा पनि देउवालाई हराउन हम्मेहम्मे देखिन्छ । धेरैको उम्मेदवारी परे, पराजय निश्चित छ । पौडेल पक्षबाट सभापतिमा दाबी गर्ने चार जनाबाट दुई जनामा झरेको सुनिन्छ । त्यो संख्या अझै झरेर एकमा पुग्नु आवश्यक छ । अहिलेको नेतृत्वलाई प्रतिस्थापन गर्न यो वा त्यो पक्ष नभनी युवा पुस्ताका नेतााहरू एक हुनुपर्छ । सुजन देवकोटा, पालुङ्टार४, गोरखा"
"स्वास्थ्य बिमा : उद्देश्य राम्रो, प्रगति शून्य","जमुना वर्षा शर्माको स्वास्थ्य बिमाको यथार्थ लेख अत्यन्त सान्दर्भिक लाग्यो । त्यसमा मेरा अनुभव पनि थप्न चाहन्छु । शर्माकी साथीको अन्तरकथाले अधिकांश नागरिकको प्रतिनिधित्व गर्छ । नेपालको संविधानबमोजिम हरेक नागरिकलाई निःशुल्क स्वास्थ्य सेवा दिनुपर्ने सरकारको दायित्वभित्रै पर्ने हुँदा बिमित परिवारलाई सकेसम्म कम खर्चमा बढी प्रभावकारी स्वास्थ्य सेवा उपलब्ध गराउने उद्देश्यले २०७२ सालदेखि स्वास्थ्य बिमा कार्यक्रम लागू गरिएको हो । जसअनुसार बिमित नागरिकका परिवारले स्वास्थ्य बिमा कार्यक्रमअन्तर्गत तोकिएको संस्थाबाट सामान्यदेखि जटिल प्रकारका उपचार सेवा पाउनुपर्ने हुन्छ । यदि तोकिएको केन्द्रविन्दु स्वास्थ्य संस्थाले सेवा उपलब्ध गराउन असमर्थ भएमा सम्बन्धित संस्थामा प्रेषण गरिदिनुपर्छ । तर प्रायः संस्थाले राम्ररी सम्झाई प्रेषण पनि गरिदिँदैनन् । यसो गर्दा बिमित सबैमा स्वास्थ्य बिमा कार्यक्रमप्रति नै वितृष्णा पैदा भएको छ । कार्यक्रमप्रति पनि अविश्वास बढ्दो छ । स्वास्थ्य बिमाको उद्देश्य जति राम्रो भए पनि सरकारी तथा निजी अस्पतालको समन्वय र सेवा भावना छैन । निजी अस्पतालले यस कार्यक्रम आत्मसात् नगरेको र बिमितलाई सेवा पुर्याउन आनाकानी गरेका थुप्रै अनुभव छन् । दक्षिण कोरियामा सफल स्वास्थ्य बिमा कार्यक्रम नेपालमा लागू भएको ५ वर्ष पुगिसके पनि लक्षित प्रगति हासिल हुन सकेको छैन । बिमा कार्यक्रममा धेरै धमिरो लागिसकेको छ । सेवाप्रदायकले पुर्याएको सेवा सेवाग्राहीले प्राप्त गरे नगरेको लेखाजोखाअनुगमन गर्ने निकाय स्वास्थ्य बिमा बोर्ड हो । तर, सुपरिवेक्षणअनुगमन गरी आवश्यक व्यवस्था गर्ने प्रयास गरेको देखिन्न । एकातिर कार्यक्रमको सुरुआतदेखि करारमा नियुक्ति गरिएका दर्ता अधिकारी रातदिन नभनी काममा खटिएका छन् । अर्कातिर दोहोरो, दरबन्दीबिना र अनावश्यक व्ययभार पर्नेगरी स्थायी स्वास्थ्य जनशक्तिलाई पनि दर्ता अधिकारीकै रूपमा कामकाज गर्ने गरी खटाइएको छ । मुलुकको स्वास्थ्य प्रणालीमातहतका थुप्रै स्वास्थ्य संस्था खाली छन्, समुदायस्तरसम्म स्वास्थ्य सेवा पुर्याउने महत्त्वपूर्ण र आवश्यक जनशक्तिलाई दोहोरो पर्ने गरी बिमा कार्यक्रममा कामकाज गर्न पठाउनाका कारण थाहा छैन । यसका लागि सरकारले बिमा बोर्डका क्रियाकलापको मिहिन अनुगमन गरेर आवश्यक ठोस कदम चाल्नैपर्ने हुन्छ । स्वास्थ्यजस्तो नागरिकको जीवनको महत्त्वपूर्ण अंगलाई सर्वसुलभ र गुणस्तरीय बनाउने नीति, रणनीतिलाई सोहीअनुरूप कार्यान्वयन गराउनैपर्छ । अनावश्यक रूपमा बिमा बोर्डमा खटाइएका जनशक्तिलाई दरबन्दीकै स्वास्थ्य संस्थामै फिर्ता गरी बिमाकै दरबन्दीका दर्ता अधिकारीलाई काम गर्न दिनुपर्छ । यति गर्न सके मात्र बिमित नागरिकले तिरेको शुल्कको सदुपयोग र स्वास्थ्य बिमा कार्यक्रमको उद्देश्य पूरा हुने आशा गर्न सकिन्छ । गंगाराज अर्याल, पाणिनि८, अर्घाखाँची"
नयाँ शीतयुद्धको प्रारम्भ,"विश्वमा पछिल्लो समय जेजस्ता घटना र परिघटनाहरू भइरहेका छन्, तिनले विश्व राजनीतिको समग्र शक्ति सन्तुलनमा फेरबदलको संकेत गरिरहेको देखिन्छ । करिब चार दशकको अविच्छिन्न आर्थिक विकाससँगै चीन उदीयमान शक्तिबाट स्थापित शक्तिराष्ट्रमा रूपान्तरित भएको छ । दोस्रो विश्वयुद्धपछि अमेरिकी नेतृत्वमा निर्माण भएको विश्व व्यवस्थालाई नै संरचनात्मक चुनौती दिइरहेको बुझाइका आधारमा चीनलाई लक्षित गरेर अमेरिकाले मूलतः हिन्दप्रशान्त क्षेत्रकेन्द्रित विभिन्न रणनीति र परियोजनाहरू अघि सारेको छ । हिन्दप्रशान्त क्षेत्रमा आफ्ना साझेदार मुलुकहरूसँग बलियो सहकार्य गरेर चीनलाई कमजोर पार्ने रणनीतिमा अमेरिका देखिन्छ ।केही समययता अमेरिका र चीनको प्रतिद्वन्द्विता यति बढेर गएको छ, अमेरिकाले आउँदो फेब्रुअरीमा बेइजिङमा आयोजना हुन लागेको शीतकालीन ओलम्पिकको कूटनीतिक बहिष्कार गर्ने भएको छ । अमेरिकाद्वारा यही बिहीबार र शुक्रबार आयोजित प्रजातन्त्रका लागि शिखर सम्मेलन मा चीन र रुससहितका उल्लेख्य मुलुकहरूलाई आमन्त्रण गरिएन । यसबाट चीन र रुससँगको बढ्दो प्रतिद्वन्द्वितालाई अमेरिकाले विचारधारात्मक रङ दिने प्रयत्न गरेजस्तो पनि देखिन्छ । साथै, चीनले आफ्नो अभिन्न अंग मान्दै आएको ताइवानलाई उक्त सम्मेलनमा सहभागी गराउनुले सन् ७० को दशकदेखि अमेरिकाले स्वीकार गर्दै आएको एकचीननीति खण्डित हुन पुगेको छ ।सैन्य एवं रणनीतिक गठबन्धनहरू विगत शीतयुद्धका बेला जेजसरी विकसित हुन्थे, अहिले झन्डै त्यस्तै स्वरूपमा अघि बढ्न थालेको देखिन्छ । क्वाड र इन्डोप्यासिफिक रणनीतिपश्चात् हालसालै सैन्य गठबन्धन निर्माणको प्रारूपस्वरूप अमेरिका, बेलायत र अस्ट्रेलियाका बीचमा भएको ओकस सम्झौता लाई नयाँ शीतयुद्धको द्योतकका रूपमा हेरिएको छ । उता, चीनले पनि अर्थराजनीतिक परियोजनामार्फत आफ्नो अन्तर्राष्ट्रिय सम्बन्धको दायरा थप विस्तार गर्दै लगेको छ ।विश्व भूराजनीतिको पछिल्लो केन्द्रविन्दु दक्षिण चीन सागर अर्थात् साउथ चाइना सी का अलावा दक्षिण एसियासहितको हिमालय क्षेत्र र हिन्दप्रशान्त क्षेत्रसम्म विस्तार हुन पुगेको छ । अमेरिका र चीनबीच भूराजनीतिक टकरावका घटनाहरू बढेसँगै पहिलो शीतयुद्धका बेलामा जस्तै दुवै विश्वशक्ति अन्य मुलुकलाई आआफ्ना शिविरमा तान्न उद्यत छन् । अधिकांश मुलुकको चीन र अमेरिका दुवैसँग कुनै न कुनै किसिमको सम्बन्ध छ । कुनै पनि मुलुकका लागि अमेरिका वा चीनमध्ये एकको छनोट कठिन मात्र होइन, असम्भवप्रायः देखिन्छ । अमेरिका र चीनसँग उत्तिकै सुमधुर सम्बन्ध रहेको नेपाललाई विकसित भूराजनीतिक टकरावले निकै प्रभावित पार्न सक्ने देखिन्छ । चीन र अमेरिकाबीचको अस्वस्थ प्रतिस्पर्धा र त्यसबाट उत्पन्न स्थितिलाई विश्लेषण गर्ने सन्दर्भमा अध्येताहरूबीच नयाँ शीतयुद्धको प्रारम्भको संकथनमा एक किसिमको मतैक्य देखिन्छ । नयाँ शीतयुद्ध कसैको चाहना नहुन सक्छ तर विकसित हुँदै गएको नयाँ शीतयुद्धको भयका कारण विश्वभर सर्वत्र चिन्ता सुरु हुन थालेको छ । हिजो अमेरिका र तत्कालीन सोभियत संघबीचको शीतयुद्धको अवस्थासँग तुलना गरेर हेर्दा, नयाँ शीतयुद्ध हाम्रो बलेंसीमै मञ्चन हुँदै छ । यसकारण पनि, अहिले चीन र अमेरिकाबीचको मुख्य प्रतिद्वन्द्वितामा विकसित हुँदै गइरहेको शीतयुद्धबाट नेपाललाई बहुआयामिक प्रभाव पर्ने देखिन्छ । यो वास्तविकतालाई कसरी सामना गर्ने भन्नेबारे बेलैमा सोचेर नेपालले आफ्नो रणनीति बनाउनुपर्छ । नेपालले मूलतः दुईवटा चुनौतीको सामना गनुपर्ने देखिन्छ । पहिलो, विगतमा अमेरिकाको प्रमुख प्रतिद्वन्द्वी तत्कालीन सोभियत संघ भौगोलिक दूरीका हिसाबले नेपालभन्दा कोसौं टाढा थियो, जसका कारण दुई शक्तिहरूबीचको टकरावमा नेपालले सीधै पर्नुपरेको थिएन । पहिलो शीतयुद्धको प्रभाव नेपाललाई अप्रत्यक्ष तवरमा पर्यो । तर अहिले विकसित हुँदै गरेको शीतयुद्धमा अमेरिकाले आफ्नो मुख्य प्रतिद्वन्द्वीका रूपमा चीनलाई अग्रभागमा राखेर हेरेको छ । चीन नेपालको निकटतम छिमेकी हो । अनि, असल छिमेकका रूपमा पछिल्लो दशकमा नेपाल र चीनबीच जुन प्रकारको आर्थिक साझेदारी विकास भएको छ, त्यस हिसाबले अहिले विकसित भइराखेको भूराजनीतिक टकरावबाट संगीन चुनौती थपिएको छ । दोस्रो विचारणीय पक्ष के हो भने, अमेरिकाले आफ्ना परम्परागत साझेदार एवं नयाँ सहयोगी मुलुकसँग एकताबद्ध भएर चीनको चुनौती सामना गर्ने र हिन्दप्रशान्त क्षेत्रमा आफ्नो सुरक्षा स्थितिलाई थप मजबुत बनाउने रणनीतिलाई सर्वाधिक महत्त्व दिइरहेको छ । यी समग्र रणनीतिको केन्द्रविन्दु (कोर) मा अमेरिकाले भारतसँगको सहकार्यलाई राखेको देखिन्छ । यसको अर्थ, नेपालको अर्को निकटतम छिमेकी भारत अमेरिकी रणनीतिको केन्द्रमा हुनुले नेपालका लागि नयाँ शीतयुद्ध विगतको भन्दा कैयौं गुणा जोखिमपूर्ण हुने अनुमान गर्न सकिन्छ । त्यसो त नेपालका सन्दर्भमा समेत अमेरिकाले नयाँ प्राथमिकता तय गरेको पाइन्छ । नेपालको आर्थिक विकासमा पछिल्लो समय अमेरिकाले आफ्नो उपस्थितिलाई विस्तार गर्दै लान खोजेको देखिन्छ । तत्कालीन परराष्ट्रमन्त्री प्रदीप ज्ञवालीको अमेरिका भ्रमणका क्रममा अमेरिकी नेतृत्वले नेपाललाई इन्डोप्यासिफिक रणनीतिमा साझेदारका रूपमा आमन्त्रण गरे पनि नेपाल त्यसमा सामेल भएको छैन । त्यसो त, अमेरिकी आर्थिक परियोजना एमसीसीका सम्बन्धमा समेत नेपालले कुनै ठोस निर्णय लिन सकेको छैन ।पछिल्ला वर्षहरूमा नेपाल र चीनको राजनीतिक एवं आर्थिक सम्बन्ध विस्तार भएकोप्रति अमेरिकाको गहिरो चासो देखिन्छ । एकातर्फ अमेरिका र भारतबीच सहकार्य व्यापक हुँदै जानु र अर्कातर्फ अमेरिकाको चीनसँग प्रतिद्वन्द्विता बढ्नुले आगामी दिनमा नेपालले अमेरिका वा चीनसँग गर्ने सहकार्यले रणनीतिक अर्थ राख्ने देखिन्छ ।यसका अलावा, चीन र भारतबीच सन् १९६२ मा भएको सीमायुद्धको झल्को दिने गरी दुई मुलुकबीच केही समयअघि सीमा क्षेत्र गल्वान उपत्यकामा झडप र दुवैतर्फ गरी दुई दर्जनभन्दा बढीको हताहतीसमेत भयो । चीन र भारतबीच जारी यस्तो तनावले क्षेत्रीय राजनीतिमा गम्भीर प्रभाव पारेको छ ।त्यसो त, भारतको परम्परागत क्षेत्रीय प्रभुत्व क्रमशः गुम्दै जानु र चीनको दक्षिण एसियाली मुलुकहरूसँगको सघन आर्थिक साझेदारीसहितको उपस्थितिले क्षेत्रीय शक्ति सन्तुलनमा समेत ठूलो फेरबदलको अनुभव गर्न थालिएको छ । चीनको भुटानसँग सुरु भएको सीमा संवाद र अफगानिस्तानमा तालिवानको पुनरुदयपछि बलियो चिनियाँ उपस्थिति तथा भारतको खुम्चँदो भूमिकाका कारण यस्तो बुझाइलाई बल पुगेको देखिन्छ । अतः विश्व र क्षेत्रीय राजनीतिमा बदलिँदो शक्ति सन्तुलनलाई सही विश्लेषण गरेर नेपालले आफ्नो छिमेक नीति अगाडि बढाउनुपर्छ ।दुवै विश्वशक्तिका विभिन्न रणनीति र तिनले अगाडि सारेका परियोजनाहरूमा नेपालको सहभागितालाई लिएर हामी लामो समयदेखि छलफल र बहसमा केन्द्रित छौं । एकातर्फ, हामीले तिनलाई निचोड र निष्कर्षमा पुर्याउन नसकेको अवस्था छ, जसका कारण अन्तर्राष्ट्रिय सम्बन्धका अन्य आयामसमेत छायामा परेका छन्Ù अर्कातर्फ, केही हदसम्म तिनले चलाखीपूर्वक छद्म आवरणमा आफ्नो सैन्य रणनीतिको हिस्सा बनाउने प्रयास गरिरहेको आभास हुन्छ । नेपालले अवलम्बन गर्दै आइरहेका असंलग्न परराष्ट्र नीति र पञ्चशीलको सिद्धान्त अन्तर्राष्ट्रिय सम्बन्ध प्रभावकारी ढंगले सञ्चालन गर्न पर्याप्त छन् ? त्यसरी हेर्दा नेपालले अवलम्बन गर्दै आइरहेका परराष्ट्र नीति र अन्तर्राष्ट्रिय सम्बन्धलाई नयाँ ढंगबाट परिभाषित गर्नुपर्ने बेला आएको छ । आज धेरै देश, उदाहरणका लागि, भारतले समेत स्वार्थ र लाभहानिका आधारमा अन्तर्राष्ट्रिय सम्बन्ध सञ्चालन गर्नुपर्छ भन्दै एक किसिमले असंलग्न परराष्ट्र नीतिबाट आफूलाई अलग गराउँदै लैजान खोजेको देखिन्छ । हाम्रो जस्तो जटिल एवं संवेदनशील भूराजनीतिक अवस्थितिमा रहेको मुलुकका लागि असंलग्न परराष्ट्र नीति र पञ्चशीलको सिद्धान्त आजका दिनमा पनि सान्दर्भिक त छन्, तर पर्याप्त छैनन् । अहिले राष्ट्रिय स्वार्थको प्रवर्द्धन गर्नु भनेको नेपालको राष्ट्रिय सुरक्षा र सार्वभौमिकताको संरक्षण गर्दै विकास र समृद्धिको राष्ट्रिय आकांक्षा पहिल्याउनु हो । असंलग्न नीति र पञ्चशीलको सिद्धान्तलाई आत्मसात् गर्दैगर्दा त्यसलाई अझ विकसित र परिमार्जित गर्दै त्यसभित्र रणनीतिक स्वायत्तता का आधारमा अन्तर्राष्ट्रिय सम्बन्धको विस्तार खोज्न सक्नुपर्छ । अझ अर्को महत्त्वपूर्ण विषय जसरी भूराजनीतिक टकराव सतहमा देखिन थालेको छ, यस्तो मौकामा कुनै पनि शक्तिराष्ट्रले नेपाललाई आफ्नो गठबन्धनमा सामेल गराउन खोज्ने अथवा त्यस्तै प्रकृतिको सामरिक गठबन्धनमा सामेल गराएर अर्को कुनै अमुक शक्तिराष्ट्रका विरुद्ध प्रयोग गर्ने जोखिम रहन्छ । विश्व राजनीतिमा अमेरिकाको चीनसँग सम्बन्ध सहकार्य (इन्गेजमेन्ट) को नीतिबाट क्रमशः अवरोध (कन्टेनमेन्ट) को नीतितर्फ अगाडि बढिरहेको छ । त्यसै गरी, क्षेत्रीय शक्तिराष्ट्रहरू चीन र भारत युद्धको तयारी अवस्था मा देखिन्छन् । परिणामस्वरूप क्षेत्रीय भूराजनीति विगतमा झैं जिरो सम गेम (कसैले पनि नजित्ने) तर्फ अग्रसर देखिन्छ । तसर्थ, सम्भावित भूराजनीतिक टकरावको परिदृश्यलाई ख्याल गर्दै अब नेपालले शान्ति क्षेत्र तथा तटस्थताको नीति को प्रस्ताव अगाडि सार्नुपर्छ । कुनै प्रकारको समूहगत सैन्य वा सामरिक चरित्रको संरचनामा नेपाल सामेल हुँदैन भन्ने बलियो सन्देश विश्वलाई दिनुपर्छ । साथै, सबै शक्तिराष्ट्रसँग उचित सन्तुलन कायम गर्दै र मूलतः आर्थिक साझेदारी अनि जलवायु परिवर्तन र कोभिड१९ महामारीजस्ता मानवीय सुरक्षाका जल्दाबल्दा मुद्दाहरूलाई प्राथमिकतामा राखेर अन्तर्राष्ट्रिय सहकार्य अगाडि बढाउनु नै नेपालका लागि बुद्धिमानीपूर्ण हुनेछ ।"
'हामीलाई भेडाबाख्रालाई जति पनि निसाफ दिइएन,"जीवनको यो चरणमा आइपुग्दा केसम्म भइदिए आत्मसन्तुष्टि हुन्थ्यो भन्ने लाग्छ ?हामी घायल भयौं, पीडितले चाहेजस्तो निसाफ त संसारमा कहीँ हुँदैन होला, हुने रहेनछ तर मैले एउटा मुद्दामा एउटा समाजको प्रतिनिधित्व गरें । समाज भन्नाले दक्षिण भुटान मात्रै होइन, पूरै भुटानको प्रतिनिधित्व गरेको हुँ । म केही गल्ती गरेर होइन, जनप्रतिनिधित्व गर्दागर्दै राजाबाट जबर्जस्ती खेदिएको हुँ । जुन राजाले मलाई निकाले, जेलनेल गरे, जेलबाट छोड्ने बेलामा उनैले यो मान्छे निर्दोष पाइयो भने । मैले व्यक्तिगत स्वार्थ मात्रै हेरेको भए भुटान छाड्नुपर्ने थिएन । अत्याचार गर्नेभन्दा अत्याचार सहने पापी हुन्छ भनेर शास्त्रमा पढेको हुनाले यिनै मान्छेको उद्धारका लागि म आएँ । तर यहाँ रहेका साढे ६ हजार भुटानीका लागि राजनीतिक पहलमा भारत र भुटानसँग कुरा गरेर यिनको समस्या समाधान हुनैपर्छ भन्ने लाग्छ । यी मान्छेलाई कि ससम्मान मुलुक फर्काइदिने कि त यिनीहरूको परिवार जहाँ छ, त्यहाँ पठाइदिने काम नेपालले गरिदिए मेरो आत्माले शान्ति पाउँथ्यो । अर्को चाहना, नेपाल भुटानसँग यति साह्रो नझुकोस् भन्ने हो । हाम्रा मान्छे पनि बाहिर गइसकेपछि मौन नबसिदिऊन् । किनभने तिनका आफन्तहरू भुटानी माटोमा मारिएका छन्, तिनका पूर्वजले कमाएको धनसम्पत्ति भुटानले लुटेको छ । दोषीलाई कारबाही हुने वातावरण बनेर भुटानभित्र बसेका मान्छेलाई मान्छेजस्तो भएर बाँच्ने अवस्था नमिलुन्जेल यो आन्दोलन जारी रहनुपर्छ । एउटै कुरा, मैले भुटानी नागरिकलाई ससम्मान आफ्नो देश फर्काउन सकिनँ । धेरै मानिस परिवार वियोग भएर छिन्नभिन्न भएको देख्दा ७४ वर्षको उमेरमा पाइला टेक्दै गरेको मलाई कताकता खल्लो लागिरहेको छ । कतै यी मानिसलाई बीचबाटोमै छोडेर म यो संसार छाडेर त जान्नँ भन्ने चिन्ता मलाई लाग्न थालेको छ ।"
कतारद्वारा रंगशालामा खटिएका श्रमिकलाई साढे २ अर्ब फिर्ता,"(काठमाडौं)  कतारले २०२२ को विश्वकप फुटबल प्रतियोगिता हुने ८ वटा रंगशाला निर्माणमा संलग्न नेपालीसहित विदेशी श्रमिकलाई ८ करोड १२ लाख कतारी रियाल (करिब २ अर्ब ६० करोड रुपैयाँ) शोधभर्ना गरेको छ । रंगशाला बनाउन कतार जाँदा म्यानपावर कम्पनी र एजेन्टलाई तिरेको रकमबापतको खर्च श्रमिकलाई कतारले फिर्ता गरिदिएको हो । रंगशाला निर्माणको अनुगमन गर्ने सर्वोच्च निकाय सुप्रिम कमिटी फर डेलिभरी एन्ड लिगेसीले श्रमिकको भनाइकै आधारमा रकम फिर्ता गरेको जनाएको छ । आगामी वर्षको नोभेम्बरडिसेम्बरमा कतारमा विश्वकप फुटबलको २२ औं संस्करण हुँदै छ । सुप्रिम कमिटीका अनुसार ८ वटै रंगशाला निर्माणमा ६९ देशका ४९ हजार श्रमिक खटिएका थिए । सर्वोच्च निकायसमक्ष रंगशाला बनाउन श्रमिक ल्याउने २ सय ६९ कम्पनीले ४९ हजार श्रमिकलाई १० करोड ३ लाख रियाल भुक्तानी गर्ने प्रतिबद्धता गरेका छन् । जसमध्ये ८ करोड १२ लाख रियाल सम्बन्धित श्रमिकलाई फिर्ता भइसकेको छ । तर, शुल्क फिर्ता पाउने कुल श्रमिकको संख्या भने खुलाइएको छैन । सर्वोच्च निकायले तीन वर्षअघि नै रकम फिर्ता गर्ने नीति लिएको थियो । रंगशाला बनाउनकै लागि कम्पनीहरूले ३० हजारभन्दा बढी श्रमिक स्रोत देशबाट लगेका थिए । बाँकी १९ हजार जना श्रमिक भने कतारमै उपलब्ध थिए । उनीहरू अन्य आयोजनाका लागि कतार गएका थिए । रंगशाला बनाउने आप्रवासी श्रमिकमध्ये नेपाली १९ प्रतिशत मात्रै रहेको सर्वोच्च निकायले जनाएको छ । सबैभन्दा बढी भारतीय (४२ प्रतिशत) र दोस्रोमा बंगलादेशी (२४ प्रतिशत) थिए । कतारको समग्र निर्माण क्षेत्रमा मात्रै १० लाख ६८ हजार श्रमिक संलग्न छन् । भर्ना शुल्क फिर्तासम्बन्धी हरेक वर्ष स्वतन्त्र रूपमा वार्षिक प्रतिवेदन तयार गर्ने जिम्मेवारी पाएको अन्तर्राष्ट्रिय संस्था इम्प्याक्ट लिमिटेड को २०२१ को प्रतिवेदनअनुसार नेपाली श्रमिकले १ हजार ४१ डलर (करिब १ लाख २३ हजार रुपैयाँ) सम्म पाएका छन् । सबैभन्दा बढी रकम तिर्ने बंगालीहरूले ३ हजार डलर (३ लाख ५७ हजार रुपैयाँ) सम्म पाएका छन् । यो रकम प्रत्येक महिनाको तलबमा १२ देखि ३२ महिनाभित्र भुक्तानी गरिएको जनाइएको छ । नेपाली श्रमिकहरूले १ लाख २० हजार रुपैयाँसम्म फिर्ता पाएको इम्प्याक्टको प्रतिवेदनमा उल्लेख छ । यद्यपि रंगशाला निर्माणमा खटिएका कति नेपाली श्रमिकहरूले रकम फिर्ता पाए भन्ने प्रतिवेदनले खुलाएको छैन । कतिपय नेपाली श्रमिकसमेत भर्ना शुल्क फिर्ता पाउनबाट वञ्चित रहेको देखिन्छ । एक साताअगाडि स्वदेश फर्किएका खोटाङका ठगेन्द्र अधिकारीले म्यानपावर कम्पनीलाई भुक्तानी गरेको रकम अझै नपाएको बताए । मैले लुसेल रंगशालामा ३३ महिना काम गरेँ । त्यहाँ एकपटक कति पैसा तिरेको छ भनेर सोध्न आएको थियो । मैले सोसल म्यानपावरलाई १ लाख २० हजार रुपैयाँ बुझाएर गएको थियो, उनले भने, यो रकम पाइनँ । उल्टो नेपाल फिर्ने बेला एचबीके कम्पनीले १८ सय रियाल (करिब ५७ हजार रुपैयाँ) काट्यो । सर्वोच्च निकायले भने काम सम्पन्न भइसकेपछि भने श्रमिकलाई भर्ना शुल्क तिर्नुपर्ने जनाएको छ । कतारको प्रशासनिक विकास, श्रम तथा सामाजिक मामिला मन्त्रालयले रकम फिर्ता नगर्ने कम्पनीमाथि कारबाही गर्ने जनाएको छ । रंगशाला निर्माणमा संलग्न श्रमिकले कहिल्यै तलबको समस्या नव्यहोरेको प्रतिवेदनमा उल्लेख छ । म चार वर्षअघि नै कतार आएको हो । योभन्दा अगाडि दुबई र मलेसियामा काम गर्थें । मैले अल थुममा रंगशालामा काम गर्न पाएँ । काम गर्दा सुरक्षामा उच्च सतर्कता अपनाइएको थियो, खोटाङका नरेन्द्र राईले कान्तिपुरसँग भने, खाना र बसोबास राम्रो थियो, प्रत्येक महिना समयमै तलब आउँथ्यो । महिनामा २२० घण्टा मात्रै काम गर्न पाइन्थ्यो ।कतारले गत मार्चबाट न्यूनतम तलब तोकिदिएपछि रंगशालामा कार्यरत श्रमिकको करारपत्र पनि परिमार्जन गरिएको इम्प्याक्टको प्रतिवेदनमा उल्लेख छ । कतारले खाडीमा पहिलो पटक न्यूनतम तलब १ हजार रियाल, खानाबापत ३ सय र आवासबापत ५ रियाल गरी १८ सय रियाल दिनुपर्ने नियमलाई कार्यान्वयनमा ल्याएको हो । खाना र आवासको सुविधा दिएको खण्डमा भने ८ सय रियाल श्रमिकलाई तिर्नुपर्दैन ।"
विद्यार्थी बोकेको जिप खस्दा ३ जनाको मृत्यु,"लमजुङ (कास) शैक्षिक भ्रमणका विद्यार्थी बोकेको जिप मर्स्याङ्दी गाउँपालिका८ भुस्मेनजिकै कालीमाटी घुम्तीमा मोडिने क्रममा ब्रेक नलागेर खस्दा २ विद्यार्थी र १ शिक्षकको मृत्यु भएको छ । १४ जना घाइते छन् । ग१ज ६३१७ नम्बरको बोलेरो बिहीबार बिहान दुर्घटनामा परेको हो । जिपले च्यापिँदा सिम्पानीस्थित गणेश माध्यमिक विद्यालयमा कक्षा ६ मा अध्ययनरत १० वर्षीया प्रमिशा गुरुङ, १३ वर्षीय गणेश भण्डारी, कपिलवस्तुको बाणगंगा नगरपालिका६ घर भएका शिक्षक ३६ वर्षीय कमल थापामगरको घटनास्थलमै मृत्यु भएको प्रहरीले जनाएको छ । तीनवटा जिप सँगसँगै थिए । मोड्ने क्रममा पछिल्लो जिप खोल्सातिर खस्यो, शिक्षक महादेव भण्डारीले भने । कक्षा ६ र ७ का विद्यार्थी शैक्षिक भ्रमण जाँदै थिए । स्थानीय होमराज तामाङका अनुसार भुस्मे गाउँ पुग्न करिब २० मिनेटजति बाँकी हुँदा जिप दुर्घटना भएको हो ।"
"माथिल्लो तामाकोसी, मर्स्याङ्दी र माथिल्लो भोटेकोसीमा विदेशी लगानी छैन","नेपालले भारतसँग उठाएका ८ एजेन्डा एक ः नेपालले आवेदन दिएका सबै आयोजनाको बिजुली बेच्न स्वीकृति दिनुपर्नेअहिले नेपालको कुल विद्युत् जडित क्षमता २ हजार ३४ मेगावाट छ । तर पिक डिमान्ड आवरमा समेत १ हजार ६ सय मेगावाट बराबर मात्रै आन्तरिक खपत हुन्छ । यसकारण त्रिशूली र देवीघाटबाहेक अरू आयोजनाको बिजुली किन्न पनि भारतीय पक्षलाई नेपालले आग्रह गरिरहेको छ । तर भारतले ५ सय ७० मेगावाट क्षमता बराबरका तीन आयोजनाको विद्युत् व्यापार अनुमति रोकेर राखेको छ ।४ सय ५६ मेगावाट उत्पादन क्षमताको माथिल्लो तामाकोसी र ४५ मेगावाट उत्पादन क्षमताको माथिल्लो भोटेकोसी जलविद्युत् आयोजनालाई स्वीकृत दिन नेपालले पठाएको प्रस्ताव भारतको विद्युत् मन्त्रालय अड्किएको छ, नेपाली टोलीले आलोक कुमारलाई भनेको थियो, ६९ मेगावाट उत्पादन क्षमताको मर्स्याङ्दी जलविद्युत् आयोजनाको बिजुली बेच्न पनि नोडल एजेन्सीका रूपमा काम गरिरहेको एनटीपीसी विद्युत् व्यापार निगम (एनभीभीए) ले प्रक्रिया अगाडि बढाइरहेको छ ।दुई ः दीर्घकालीन विद्युत् व्यापारका लागि अन्तरसरकारी सम्झौता (आईजीए) प्रस्ताव नेपालमा अहिले ५ हजार मेगावाट उत्पादन क्षमताका जलविद्युत् आयोजना निर्माणाधीन अवस्थामा रहेकाले त्यस्ता आयोजनाको विद्युत् भारतमा बेच्न सरकारी तबरबाटै सम्झौता गर्न पनि प्रस्ताव गरेको देखिन्छ । भारतले सन् २०१८ मा जारी गरेको गाइडलाइन फर इम्पोर्टएम्सपोर्ट (क्रसबोर्डर) अफ इलेक्ट्रिसिटीले इन्टरगभर्मेन्ट एग्रिमेन्टी (आईजीए) सम्बन्धी व्यवस्था राखेकाले आईजीएका लागि पहल गर्न नेपालले भारतलाई आग्रह गरेको थियो । यस्तो सम्झौता भए नेपालले तत्काल उत्पादन आयोजना निर्माण सम्पन्न गर्ने तथा प्रसारणलाइन पनि बुक गरेर विद्युत् पठाउन सक्ने आश्वासन भारतीय पक्षलाई दिएको छ ।तीन ः भारतको भूमि प्रयोग गरेर नेपालले बंगलादेशलाई विद्युत् बेच्ने विषयमा समन्वयका लागि त्रिपक्षीय संयन्त्र प्रस्ताव नेपाल र भारतका ऊर्जा सचिवस्तरीय संयुक्त विज्ञ समूह (जेएससी) र संयुक्त कार्यकारिणी समिति (जेडब्लूजी) को आठौं बैठकमा नेपालले बंगलादेशसहितको त्रिदेशीय संयन्त्र बनाउन भारतसँग प्रस्ताव गरेको थियो । अन्तरदेशीय विद्युत् व्यापारसम्बन्धी भारतीय गाइडलाइनले पनि यस्तो संयन्त्रको व्यवस्था राखेको छ । जेएससीको आठौं बैठकले दुई देशका परराष्ट्रमन्त्रीस्तरमा समेत छलफल गरेर यो विषय अगाडि बढाइनुपर्ने निर्णय गरेको थियो । तर हालसम्म पनि पहल हुन नसकेपछि फेरि नेपालले यो कुरा उठाएको हो ।२०२१ जनवरी १५ मा भारतको नयाँदिल्लीमा आयोजित नेपालभारत जोइन्ट कमिसन (जेसी) को बैठकमा पनि नेपालभारतबंगलादेशबीच त्रिपक्षीय संयन्त्र बनाउने विषय उठेको थियो । अहिले फेरि नेपालले तीनवटै देशका ऊर्जा सचिवस्तरीय बैठकका लागि पहल गर्न भारतलाई आग्रह गरेको छ ।चार ः न्यु बुटवलगोरखपुर ४ सय केभी प्रसारणलाइन तयार पार्ने नेपाल र भारतबीच दोस्रो हाइभोल्टेज अन्तरदेशीय प्रसारण लाइनका रूपमा न्यु बुटवलगोरखपुर ४ सय केभी प्रस्ताव गरिएको छ । यो प्रसारणलाइन बनाउने कम्पनीमा पावर ग्रिड कर्पोरेसन अफ इन्डिया लिमिटेड (पावर ग्रिड) र नेपाल विद्युत् प्राधिकरणको बराबर स्वामित्व रहने गरी दुई पक्षबीच गत सेप्टेबर ८ मा सम्झौता भइसकेको छ । उक्त प्रसारण लाइनको नेपालतर्फको भागमा काम गर्न पावर ग्रिडलाई नेपालले अनुमतिसमेत दिइसकेको छ । तर भारततर्फको भूमिका काम गर्न विद्युत् प्राधिकरणले अनुमति पाएको छैन । अब बस्ने संयुक्त ऊर्जा सचिवस्तरीय बैठकले इम्प्लिमेन्टेसन एन्ड ट्रान्समिसन सर्भिस एग्रिमेन्ट (आईटीएसए) गर्नेबारे दुवै देशले तयारी गरिरहेका छन् ।पाँच ः नेपाललाई बिहार र उत्तरप्रदेशसँग जोड्न १३२ केभी प्रसारणलाइन बनाउने११ डिसेम्बर, २०२० मा नयाँ दिल्लीमा बसेको जेएससी आठौं बैठकले कटौयाकुसाहा १३२ केभी अन्तरदेशीय प्रसारणलाइन बनाउन सहमति गरेको र त्यसको प्रगतिबारे नेपालले चासो राखेको छ । प्रसारणलाइन बनाउन नेपालले बेहोर्नुपर्ने रकम बिहार स्टेट पावर ट्रान्समिसन लाइन (बीएसपीटीसीएल) लाई तिरिसकेको जानकारी पनि नेपाली पक्षले भारतलाई गराएको छ । सँगै भारतीय पक्षबाट रक्सौलपरवानीपुर १३२ केभी ट्रान्समिसनलाइनमा पनि संयुक्त लगानीका लागि नेपाललाई आग्रह गरेको छ । भारतको उत्तरप्रदेशसँग जोडिने मैनिहान्यु नौतनुवा र कोहलपुरनानपुरा १३२ केभी अन्तरदेशीय प्रसारणलाइनका लागि आठौं जेएससीमै सम्झौता भएको थियो । तर त्यसको प्रगति भने निकै न्यून छ ।छ ः ढल्केबरमुजफ्फरपुर प्रसारण लाइनको अधिकतम उपयोग ढल्केबरमुजफ्फरपुर प्रसारण लाइनमार्फत अहिले ३ सय ५० मेगावाट बिजुली वहन गर्न मात्रै भारतले अनुमति दिएको छ । जब कि नेपालले योभन्दा धेरै क्षमतामा विद्युत् वहन गर्न सकिने दाबी गर्दै आएको छ । ४००२२० केभीमा ३१५ एमभीए क्षमताका ३ वटा, २२०१३२ केभीमा १६० एमभीएका २ वटा र ३१५ एमभीए क्षमताका समान दुई युनिट रहेकाले यो प्रसारण लाइनबाट भारतले अनुमति दिएको भन्दा धेरै विद्युत् प्रवाह गर्न सकिने नेपालको भनाइ छ । एन१ को अवधारणाअनुसार ढल्केबरमुजफ्फरपुर प्रसारणलाइनबाट ६ सय मेगावाटभन्दा बढी बिजुली आदानप्रदान गर्न सकिने भएकाले त्यसको अनुमतिका लागि पनि भारतलाई आग्रह गरेको छ ।सात ः जेडब्लूजी र जेएससी बैठक चाँडै नेपालमा आयोजना गर्ने जेडब्लूजी र जेएससीको नवौं बैठक नेपालमा बोलाउने गरी चाँडै मिति टुंगाउन पनि भारतीय पक्षलाई नेपालले आग्रह गरेको छ ।आठ ः तीन देशको संयुक्त लगानीमा जलविद्युत् आयोजना भारतले चाहन्छ भने नेपालबंगलादेश र भारतको संयुक्त लगानीमा नेपालभित्रका जलविद्युत् आयोजनामा लगानी गर्न सक्छौं, नेपालले प्रस्ताव गरेको एजेन्डामा भनिएको छ । उत्पादन वा प्रसारणका कुन आयोजनामा कस्तो मोडालिटीमा तीन देशले लगानी सहकार्य गर्न सक्छन् भन्ने विषय भने खुलाइएको छैन ।"
चक्रपथबारे अध्ययन गर्न आयो चिनियाँ टोली,"(काठमाडौं)  चक्रपथ दोस्रो खण्ड विस्तारको काम अघि बढाउन भन्दै चिनियाँ प्राविधिक टोली साइट भिजिट गर्न नेपाल आइपुगेको छ । विस्तार हुने कलंकीदेखि महाराजगन्ज खण्ड क्लियर छछैन भनेर चीनको हेनान प्रोभेन्सियल कम्युनिकेसन प्लानिङ सर्भे एन्ड डिजाइन इन्स्टिच्युट कम्पनीले पठाएको चार जनाको प्राविधिक टोली साइट भिजिट गर्न आएको हो । सोमबार आएको टोलीले साइटबारे अनौपाचारिक रूपमा बुझ्ने काम थालेको चक्रपथ विस्तार आयोजनाले जनाएको छ । आगामी आइतबारबाट भने संयुक्त रूपमा साइट भिजिट गरिने आयोजना प्रमुख कुवेर नेपालीले बताए । अब समस्या केही छैन, उनले भने, प्राविधिक टोलीले केही कुरा उठाएको अवस्थामा फिल्डमै प्रस्ट्याएर अघि बढ्छौं । यता अर्थ मन्त्रालयमा चाइना डेस्क हेर्दै आएका उपसचिव डीबी क्षेत्रीले भने कम्पनीका प्राविधिकले हेरेर ठीक छ भन्ने प्रतिवेदन चीन सरकारलाई दिएपछि काम अघि बढ्ने जनाए । त्यसपछि डिजाइन र कन्स्ट्रक्सन टोली चीन सरकारले पठाउने उनको भनाइ छ । पहिलो फेज (कोटेश्वरकलंकी) को आयोजना कार्यान्वन गर्दा लामो समय लाग्यो, समयमै साइट क्लियर हुन सकेन, उपसचिव क्षेत्रीले भने, समयमै काम नसकेको हुनाले चिनियाँ पक्षबाट नेपाल सरकारप्रति गुनासो रह्यो, दोस्रो फेजको काम गर्ने भनेर त्यही बेला सम्झौता भएको थियो । अहिले कलंकीदेखि महाराजगन्जसम्म ८२ किमि सडक विस्तार गर्न लागिएको हो । चीन सरकारको अनुदान सहायतामा विस्तार हुन लागेको सडकअन्तर्गत महाराजगन्जको २ सय ४४ मिटर खण्डमा मात्र समस्या छ । अन्यत्र कतै समस्या नभएको आयोजनाले जनाएको छ ।समस्या भएका ठाउँमा पछि काम गर्ने गरी अन्यत्रको डिजाइन अघि बढाउन आग्रह गरिसकेका छौं, क्षेत्रीले भने, महाराजगन्ज चोकको बाँकी रहेको र तीनकुनेसम्मको विस्तार तेस्रो फेजमा गर्ने गरी चीन सरकारसँग कुराकानी भएको छ । दोस्रो खण्डको काम सुरु भएपछि तेस्रो खण्डको प्रक्रिया अघि बढाइने उनको भनाइ छ । सुरुमा नेपाल सरकारले चीनसँग गोपीकृष्ण पुलसम्म ११६ किमि सडक विस्तार गर्न आग्रह गरेको थियो । तर चीन सरकारले यसलाई तेस्रो खण्डमा विस्तार गर्ने योजना रहेको बताएको थियो । पहिलो खण्ड विस्तार गर्ने बेला चीन सरकारसँग सबै साइट क्लियर गरिसकेपछि मात्र चिनियाँ टोली काम गर्न आउने सहमतिपत्रमा हस्ताक्षर भएको थियो । सहमतिअनुसार साइट क्लियर नै गर्छौं भनेका थियौं, विविध समस्याले गर्दा क्लियर हुनै तीन वर्ष लाग्यो, क्षेत्रीले भने, बिजुली र टेलिफोनको पोल सार्न बढी समय लाग्यो, अहिले केही समस्या छैन, अर्थको टोली पनि गएर स्थलगत निरीक्षण गरिसकेको छ । महाराजगन्ज खण्डमा मात्र मुआब्जाको समस्या छ । साइट क्लियर भएको रिपोर्ट आयोजनाले हेनानलाई मंसिर ८ मै पठाएको थियो । रिपोर्ट पठाएपछि टोली हेर्न आएको हो । चीन सरकारकै ठेकेदारबाट सडक विस्तारको काम सम्पन्न हुनेछ । ड्रइङ, डिजाइनदेखि निर्माण सबै काम सम्पन्न गरेर चीन सरकारले नेपाल सरकारलाई हस्तान्तरण गर्नेछ । कति लागत लाग्छ, चीनले नै निर्णय गर्नेछ, अहिले यसबारे भन्न सकिन्न, क्षेत्रीले भने । स्वयम्भूको स्तूप भएको ४०५० मिटर ठाउँले समस्या नगर्ने आयोजनाले जनाएको छ । चक्रपथ पहिलो खण्ड विस्तारका क्रममा संरचना नहटाई काम थाल्दा ढिलासुस्ती भएपछि यसपटक चिनियाँ टोलीले साइट पूर्ण रूपमा क्लियर गरेपछि मात्र आउने बताउँदै आएको थियो । यसअघि पनि चीनकै अनुदान सहायतामा चक्रपथ पहिलो खण्ड (कोटेश्वरकलंकी सडक) आठ लेनमा विस्तार भइसकेको छ । जसको दूरी १०३९ किमि छ ।"
कोरिया जाने कामदारलाई १५०० डलर सटही सुविधा,"काठमाडौं (कास) दक्षिण कोरिया जाने नेपाली कामदारले १ हजार ५ सय अमेरिकी डलरसम्म सटही सुविधा पाउने भएका छन् । कोभिडका कारण क्वारेन्टिनमा बस्नुपर्ने अवस्थामा कोरिया जाने कामदारलाई विद्युतीय कार्डका माध्यमबाट १ हजार ५ सयसम्म सटही सुविधा दिन राष्ट्र बैंकले निर्देशन दिएको हो । हाल रोजगारीमा जाने कामदारका लागि प्रतिव्यक्ति २ सय अमेरिकी डलरसम्म सटही सुविधा दिने व्यवस्था छ । तर, वैदेशिक रोजगारीका लागि दक्षिण कोरिया जाने नेपाली कामदारका लागि कोभिड १९ का कारण क्वारेन्टिन खर्चबापत उक्त सुविधा उपलब्ध गराउन राष्ट्र बैंकले भनेको हो । यसका लागि कामदारले क्वारेन्टिन खर्चबापतको व्यहोरा खुल्ने वैदेशिक रोजगार विभागको सिफारिसपत्र पेस गर्नुपर्नेछ । भारतबाहेक अन्य मुलुकको भ्रमणमा जाने नेपाली नागरिकलाई राहदानीबापत प्रतिपटक अमेरिकी डलर १ हजार ५ सय वा सो बराबरको परिवर्त्य विदेशी मुद्रासम्म सटही सुविधा दिने प्रावधान छ । अलग्गै राहदानी नलिई अभिभावकको साथमा जाने केटाकेटीलाई अधिकतम अमेरिकी डलर ५ सयसम्म सटही पाउन सकिन्छ । नेपाल सरकारले जारी गरेको यात्रा अनुमतिपत्रका आधारमा विदेश भ्रमणमा जान राहदानी सुविधा माग भई आए त्यस्ता व्यक्तिलाई अमेरिकी डलर १ हजारसम्मको सटही सुविधा प्रदान गर्नुपर्ने व्यवस्था छ ।"
बिग्रँदो अर्थतन्त्रबारे संसदीय समितिको चासो,"(काठमाडौं)  नेपालका बिग्रँदा आर्थिक सूचकहरूबारे संघीय संसद् प्रतिनिधिसभाअन्तर्गतको अर्थ समितिले चासो देखाएको छ । समितिले बिहीबार अर्थ मन्त्रालय र नेपाल राष्ट्र बैंकसँग छलफल गर्दै अर्थतन्त्रको वर्तमान अवस्थाबारे जानकारी लिएको हो । सरकारको वित्त नीति र मौद्रिक नीति कार्यान्वयन गर्ने यी दुवै निकायले अहिले धराशायीकै अवस्थामा नेपालको अर्थतन्त्र नपुगे पनि संकेतहरू भने सुखद नरहेको अर्थ समितिलाई जानकारी गराएका छन् । अर्थ मन्त्रालय र राष्ट्र बैंकले आर्थिक सूचकहरू खराब भएको स्विकारे पनि सम्हाल्न नसकिने र अनियन्त्रित भने भइनसकेको प्रस्ट्याए ।अर्थ समितिमा अर्थमन्त्री जनार्दन शर्माले पुँजी खर्च हुन नसक्नु, आयात बढ्नु र विदेशी मुद्रा सञ्चिति घटेर भुक्तानी सन्तुलन बिग्रनु जस्ता चुनौती अहिले नेपालले भोगिरहेको बताए । तर अहिले नेपालको अर्थतन्त्र बिग्रनुमा अघिल्लो सरकारको अर्थनीति र कार्ययोजना जिम्मेवार रहेको उनको दाबी छ । अहिले जे चुनौती देखिएका छन् ती आजका आजै बनेका होइनन् । हिजोका अर्थनीति, योजना र कार्यान्वयनको परिणाम आज हामीले भोगिरहेका छौं, उनले भने । आर्थिक सूचकहरू खराब देखिए पनि नियन्त्रण नै हुन नसक्ने अवस्थामा पुगिनसकेको उनको दाबी छ । अहिले बैंक तथा वित्तीय संस्थाले भोगिरहेको तरलता अभावको समस्या बढ्दो आयात र पुँजीगत खर्च हुन नसक्दा सिर्जना भएको राष्ट्र बैंकका गभर्नर महाप्रसाद अधिकारीले बताए । बैंकिङ क्षेत्रमा कर्जा र निक्षेपबीच साढे तीन अर्ब रुपैयाँ बराबरको असन्तुलन देखिएको उनको भनाइ छ । बैंक वित्तीय संस्थाहरूबाट ४ खर्ब ११ अर्बको कर्जा प्रवाह हुँदा ६४ अर्ब रुपैयाँ बराबरको मात्रै निक्षेप छ । कर्जा रकमको अधिकांश रकम पनि आयातमा हुने भुक्तानीमा गइरहेको छ, गभर्नर अधिकारीले भने, राष्ट्र बैंकले विभिन्न उपकरणमार्फत २३ खर्ब ८६ अर्ब रुपैयाँ बराबर तरलता प्रवाह गरिसकेको छ । तर पनि अवस्था सहज छैन । अहिले नेपालको अर्थतन्त्र धराशायी हुन लागेको हो कि भन्ने अनुभूति आफूलाई भएको पूर्वअर्थमन्त्री सुरेन्द्र पाण्डेले बताए । अर्थतन्त्र हल्लिरहेको महसुस भएको छ । महामारीका कारण विश्व अर्थतन्त्र खस्किँदा हामी त क्र्यास नै हुन्छौं कि भन्ने चिन्ता छ, पाण्डेले भने । अर्थमन्त्री शर्माले मासिक १० प्रतिशत बजेट खर्च गर्ने र नेपालको अर्थतन्त्र दोब्बर पार्ने भनेर सुझबुझबिनै बोलेको समेत उनको आरोप छ । अर्थमन्त्रीले मासिक १० प्रतिशत बजेट खर्च गर्छौं भनिदिनुभयो । त्यो सम्भव थिएन । अर्थतन्त्र दोब्बर पार्ने भनेर बोलेको विषय उहाँले कसरी पूरा गर्नु हुन्छ, अचम्म लागेको छ, पाण्डेले भने । अर्थतन्त्र जटिल अवस्थामा जान लाग्दासमेत सरकारले कुनै पहल नगरेको आक्रोश पनि उनले समितिमा पोखे । अर्थमन्त्रीलाई अर्थतन्त्र नियन्त्रणमै राख्छु भन्ने लागेको होला । मलाई पनि मन्त्री हुँदा त्यस्तै लाग्थ्यो । तर उहाँले अहिलेको प्रवृत्तिको विश्लेषण र समस्या समाधानका लागि स्पष्ट कार्ययोजना नै बनाउनुभएको छैन, पाण्डेले बताए । अर्थतन्त्र संकटतर्फ धकेलिन लागेकोबारे अर्थ समितिको चासोमाथि अर्थमन्त्री शर्माले भने सुधारका लागि सरकारले अधिकतम प्रयास गरिरहेको दाबी गरे । स्रोत साधनले भ्याएसम्मका प्रयास हामीले गरेका छौं । विलासिताका वस्तु आयातमा कडाइ र स्वदेशी उत्पादनलाई प्रवर्द्धन गर्ने नीति हाम्रो छ, शर्माले भने, मासिक १० प्रतिशत बजेट खर्च गर्ने भन्ने कुरा भर्खरै मात्रै कार्यान्वयनमा जाँदै छ । यो परीक्षणकै क्रममा छ । अहिल्यै निराश हुनपर्ने अवस्था छैन । राजस्व संकलन र खर्च प्रणाली सुदृढ बनाउन अर्थ मन्त्रालयले संस्थागत संरचना विकासमा ध्यान दिएको उनले बताए । चुनौती सधैं रहने भएकाले त्यसको सामना कसरी गर्ने भनेर आफू लागिपरेको समेत उनको भनाइ छ । पुँजीगत खर्च हुन नसक्नु र आयात बढ्नु जस्ता समस्या समाधानमा सरकार गम्भीर बन्नुपर्ने अर्थसमिति सभापति कृष्णप्रसाद दाहालले बताए । सरकारका कामकाजको असर अर्थतन्त्रका सूचकमा देखिन्छ । गम्भीर संकटतर्फको बाटो अनुमान गरिसक्दा हामी संयमित पनि हुनुपर्छ, दाहालले भने । चालु आर्थिक वर्षका लागि सरकारले ७ प्रतिशतको आर्थिक वृद्धिदर लक्ष्य राखेकामा त्यो पूरा हुने पनि शर्माको भनाइ छ । अहिले राजस्व संकलन पर्याप्त भएकाले ऋण लिनुपर्ने अवस्थामा सरकार नरहेको उनले बताए । घट्दो विदेशी मुद्रा सञ्चिति र भुक्तानी प्रणालीलाई व्यवस्थापन गर्न भने सरकारले अन्तर्राष्ट्रिय मुद्रा कोषसँग ४० मिलियन अमेरिकी डलर र विश्व बैंकसँग ३० मिलियन अमेरिकी डलर ऋण लिने फ्रक्रिया थालिसकेको अर्थमन्त्री शर्माले जानकारी दिए ।अहिले एकातिर आयात अत्यधिक बढेको छ भने अर्कोतिर विदेशी विनिमय सञ्चिति घटेर ७ महिनाको मात्रै आयात धान्ने अवस्था छ । आर्थिक वर्षको ५ महिना पुग्न लाग्दासमेत पुँजीगत खर्च ६ प्रतिशत बराबर मात्रै छ । त्यस्तै रेमिट्यान्स र प्रत्यक्ष वैदेशिक लगानी पनि घटिरहेको राष्ट्र बैंकको तथ्यांकबाट देखिन्छ ।"
कर्मचारीको खातामै रकम जम्मा गरी चलाउँथे इच्छाराज,"(काठमाडौं)  सिभिल बचत तथा ऋण सहकारी संस्थाका पूर्वअध्यक्ष इच्छाराज तामाङले विभिन्न प्रयोजनका लागि करोडौं रकम आफ्ना कर्मचारीको खातामा जम्मा गर्ने र उक्त रकम आफ्नो तजबिजमा खर्च गर्ने गरेको भेटिएको छ । सिभिल बचत तथा ऋण सहकारी संस्थाका अध्यक्ष केशवलाल श्रेष्ठले बयानका क्रममा प्रहरीसमक्ष यस्तो बताएका हुन् ।सिभिल होटल प्रालिले मेरो खातामा पटक पटक गरी बचत गरी १० करोड २० लाख रुपैयाँ जम्मा गरेको देखिन्छ, श्रेष्ठले बयानमा भनेका छन्, उक्त रकम मेरो होइन, इच्छाराज तामाङले कम्पनीको आवश्यक प्रक्रिया मिलाउन सिभिल होटलको खाताबाट मेरो खातामा हालिदिएका मात्र हुन् । सिभिल ग्रुपअन्तर्गतका कम्पनीमा आफूले लगानी नगरेको र ती कम्पनीमा आफ्नो नाममा रहेको सेयर तामाङले कम्पनीको प्रावधान मिलाउन राखिदिने गरेको पनि उनले बताएका छन् । मेरो नाममा भएको सेयरको रकम तामाङले कम्पनीको प्रावधान मिलाउन राखिदिने गरेका थिए, उनले भने, ती कम्पनीको सेयर किन्न मैले कुनै लगानी गरेको छैन ।सिभिल ग्रुपअन्तर्गतका कम्पनी विस्तार गर्ने क्रममा सिभिल होटल प्रालि दर्ता भएको हो । उक्त कम्पनीमा आफ्नो नाममा रहेको सेयरका लागि पनि तामाङले नै पैसा हालिदिएको उनले प्रस्ट्याएका छन् । सिभिल होटलका नाममा रहेको मेरो भागको सेयरको रकम पुर्याउन सिभिल बैंकमा मेरो नामको खातामा इच्छाराज तामाङले पटक पटक १४ लाख ४० हजार सिभिल होटल प्रालिको खाताबाट हालिदिएका थिए, श्रेष्ठले भने, उक्त रकम मैले सिभिल बैंकमा रहेको सिभिल अपार्टमेन्ट प्रालिको खातामा पटकपटक जम्मा गरिदिएको हुँ । सहकारी संस्थाको अध्यक्षबाट बाहिरिएपछि पनि तामाङले आफ्ना लागि विशेष सल्लाहकार पद सिर्जना गरेर संस्थाको सबै निर्णयमा आफ्नो सक्रिय सहभागिता जनाउँदै आएको पनि खुलेको छ । आफू सहकारीमा नाम मात्रको अध्यक्ष भएको र सबै निर्णय इच्छाराजको तजबिजमा हुने गरेको पनि श्रेष्ठको भनाइ छ । म सिभिल सहकारीमा नाम मात्रको अध्यक्षका रुपमा बसेको हुँ । सम्पूर्ण निर्णय र व्यवस्थापन तामाङले गर्ने गरेका थिए, उनले भने, सहकारीबाट भुक्तानी हुने चेकमा मेरो सही अनिवार्य चाहिन्छ भने हालका लेखा अधिकृत राकेश महर्जन र नायव महाप्रबन्धक रञ्जना महर्जनमध्ये एक जनाको सही भए चेक भुक्तानी हुने गरेको थियो । कहिलेकाहीँ काममा ब्व्स्त भएको समयमा सहकारीका खाली चेकहरूमा हस्ताक्षर गरी दिने गरेको पनि उनले प्रस्ट्याए । इच्छाराज तामाङले सहकारीबाट बैठक भत्ताबाहेक मासिक ५ लाख रुपैयाँ पारिश्रमिक लिने गरेका छन्, श्रेष्ठले भने, सिभिल ग्रुपअन्तर्गतका अन्य कम्पनीबाट समेत उनले मासिक ३ लाख रुपैयाँ पारिश्रमिक लिँदै आएका थिए । सिभिल सहकारीको ठूलो ऋण सिभिल ग्रुपअन्तर्गतको सिभिल होम्स प्रालिमा लगानी भएको र उक्त ऋण असुली नभएकाले बचतकर्ताको बचत फिर्ता गर्न नसकिएको पनि उनले बयानमा स्विकारेका छन् । सिभिल सहकारीको ऋण सिभिल होम्स प्रालिलगायत कम्पनीका नाममा रहेका जग्गा, भवन सम्पत्ति बिक्री गरी बचतकर्ताको साँवा र ब्याजसहितको रकम चुक्ता गर्छौं, उनले थपे । ॅबचतकर्ताको पैसा फिर्ता गर्नु मेरो दायित्व होइनसहकारीका पूर्वअध्यक्ष इच्छाराज तामाङले भने सहकारी संस्थाका बचकर्ताहरूको रकम फिर्ता गर्ने दायित्व आफ्नो नभई संस्थाको भएको प्रस्ट्याएका छन् । संस्थामा बचतकर्ताले बचत गरेको रकम फिर्ता गर्ने मेरो व्यक्तिगत दायित्व होइन, संस्थाको हो, प्रहरीसमक्ष बयानका क्रममा तामाङले भनेका छन्, करिब २ हजार एक सय जना जति संस्थाका बचतकर्ता भएको थाहा पाएको हुँ । बचतकर्ताहरूलाई करिब ७ अर्ब जति रकम तिर्न बाँकी छ । सिभिल होम्सका समेत सबै कम्पनीबाट करिब ५ अर्ब सहकारी संस्थालाई तिर्नुपर्नेछ । कर्जाबापतको रकम चुक्ता गर्न बचतकर्ताका नाममा समेत घरजग्गा रजिस्ट्रेसन पारित गरी कम्पनीका नाममा रहेको साँवाब्याज रकम तिर्दै आएको पनि उनको भनाइ छ । तामाङले धेरै कारोबार गैरबैंकिङ प्रणालीबाट गर्ने गरेको पनि प्रहरीको अनुसन्धानमा देखिएको छ । उनको बैंक खातामा त्यति धेरै कारोबार छैन, स्रोतले भन्यो, यसको अर्थ धेरै कारोबार उनले धेरै कारोबार बैंकिङ प्रणाली बाहिरै गरेको देखिन्छ ।तामाङले सहकारी संस्थामा निक्षेप आकर्षित गर्न बचतकर्तालाई महँगो ब्याज, सुनका सिक्का, घरलगायत विभिन्न सामग्री प्रदान गर्ने गरेको संस्थाका बचतकर्ता विश्वनाथ सिंहकी श्रीमती जितनीदेवी कोइरिनको भनाइ छ । यही लोभमा परेर मानिसहरूले एकै व्यक्तिले ८ करोड रुपैयाँसम्म बचत गरेको उनले बताइन् । हाल सहकारीमा सर्वसाधारणको १ लाखदेखि ८ करोडसम्म बचत छ । संस्थामा १ लाख रुपैयाँभन्दा कम बचत रहेका १ सय १२ जना छन् भने १ करोड रुपैयाँभन्दा धेरै बचत रहेका १ सय २९ जना रहेको स्रोतले बताएको छ । सहकारीले निक्षेपका आधारमा सुनचाँदीका सिक्कालगायत आकर्षक उपहार दिने र निक्षेपमा समेत १५ प्रतिशत आकर्षक ब्याज दिने भनी प्रलोभन देखाएको थियो, कोइरिनले भनिन्, इच्छाराज तामाङ मेरो श्रीमान्ले पढाएको विद्यार्थी हुन् । त्यसैले श्रीमान्ले २०६८ सालमा ८० लाख जम्मा गर्नुभएको थियो । यसबापत सिभिल सहकारीले आफ्ना श्रीमान्लाई २५ ग्राम तौलको ८ (आठ) थान सुनको सिक्का उपहारसमेत दिएको उनले जनाइन् । त्यसपछि पनि हामीले थप रकम निक्षेप जम्मा गर्यौं, उनले थपिन्, अहिले पनि संस्थाबाट एक करोड १९ लाख ५४ हजार भुक्तानी लिन बाँकी छ । सहकारीमा बचतकर्ताको रकम तामाङको समेत संलग्नतामा ऋणका रुपमा अरु निजी कम्पनीमा लगानी भएको छ । यसरी ऋणका रुपमा प्रवाह भएको रकम सहकारीमा फिर्ता भएको देखिँदैन । आफूहरूले लामो समयसम्म पनि पैसा नपाएपछि प्रहरीमा उजुरी दिनुपरेको उनको भनाइ छ । तामाङविरुद्धमा परेको १ हजार ५ सयभन्दा धेरै उजुरीका आधारमा प्रहरीको केन्द्रीय अनुसन्धान ब्युरो (सीआईबी) ले तामाङलगायत १२ जनालाई प्रक्राउ गरी थुनामा राखेर अनुसन्धान गरेको थियो ।"
नबिलको 'भीकेवाईसी,काठमाडौं (कास) अब नबिल बैंकमा भिडियो कलमार्फत पनि ग्राहक पहिचान (केवाईसी) भर्न सकिने भएको छ । आफ्ना सबै सेवालाई डिजिटल बनाउने क्रममा बैंकले भीकेवाईसी सेवा सुरु गरेको हो । यो सेवा सञ्चालनमा आएसँगै नबिल बैंकका ग्राहकले केवाईसी भर्नकै लागि बैंकसम्म पुग्नु नपर्ने बैंकका प्रमुख कार्यकारी अधिकृत अनिलकेशरी शाहले जनाए ।
वासिङ मेसिनमा सामसङको छुट योजना,काठमाडौं (कास) सामसङ नेपालले जाडोयामलाई लक्ष्य गर्दै वासिङ मेसिनका मोडलमा आकर्षक छुटको योजना ल्याएको छ । यो योजना मंसिर १२ देखि पुस मसान्त वा स्टक रहुन्जेलसम्म लागू हुने कम्पनीले जनाएको छ । यो योजनामार्फत ग्राहकले चुनिएका वासिङ मेसिनमा १७ प्रतिशतसम्म छुट पाउने छन् ।
१२५० रुपैयाँमै भायाटीभी,"काठमाडौं (कास) उच्च गतिको इन्टरनेट सेवा प्रदान गर्ने उद्देश्यअनुरूप भायानेटले अल्ट्राफाई लाइनका प्रोडक्ट अफर ल्याएको छ । यस अफरले प्रयोगकर्तालाई न्यूनतम मूल्यमा उच्चतम इन्टरनेट स्पिड दिने कम्पनीको भनाइ छ । अल्ट्राफाईअन्तर्गत १२५ एमबीपीएस, १७५ एमबीपीएस र २५० एमबीपीएसको तीन योजना ल्याइएको भायानेटले जनाएको छ ।"
सनसिल्क ग्याङ अफ गर्ल्सका तीन विजेता,"काठमाडौं (कास) सनसिल्कले दसैंलाई लक्ष्य गर्दै ल्याएको ग्याङ अफ गर्ल्स योजनाका विजेता घोषणा गरेको छ । २३ अक्टोबरसम्म सञ्चालित डिजिटल कन्टेस्ट योजनाका तीन विजेताले १ लाख रुपैयाँ नगद प्राप्त गरेका छन् । ग्याङ अफ गर्ल्सको फाइनलमा आसिना देउला, ललाना चिमरिया र प्रतिमा कार्की सनसिल्क दसैं भाइब कन्टेस्टका विजेता घोषित भए ।"
एसएमइजका उत्पादनलाई दराजमा निःशुल्क सेवा,काठमाडौं (कास) साना तथा मझौता उद्योग (एसएमइज) का उत्पादनले अब अनलाइन बजार दराजमा निःशुल्क सेवा पाउने भएका छन् । निजी क्षेत्रको छाता संस्था नेपाल उद्योग वाणिज्य महासंघ (एफएनसीसीआई) र अनलाइन दराजबीच यसबारे सम्झौता भएको हो । सम्झौतापत्रमा एफएनसीसीआईका अध्यक्ष शेखर गोल्छा र दराजका प्रबन्धनिर्देशक लिनो अहलरिङले हस्ताक्षर गरे ।
नेपाल लाइफको समुन्नत जीवन बिमा योजना,"काठमाडौं (कास) नेपाल लाइफ इन्स्योरेन्स कम्पनीले नेपाल लाइफ समुन्नत जीवन बिमा योजना ल्याएको छ । यो योजना मुनाफामा सहभागी हुने सावधिक जीवन बिमा हो । डाक्टर, इन्जिनियर, बाइक राइडर, मजदुरसम्मका जोखिमयुक्त पेसा अपनाउने व्यक्तिलाई लक्ष्य गरेर यो योजना ल्याइएको कम्पनीले जनाएको छ ।"
किम्फमा २८ देशका ५ दर्जन फिल्म,"(काठमाडौं)  वातावरण जलवायु परिवर्तनको विषयमा केन्द्रित रहेर १९ औं काठमाडौं इन्टरनेसनल माउन्टेन फिल्म फेस्टिभल (किम्फ) बिहीबार सुरु भएको छ । क्लाइमेट कर्म शीर्षक दिइएको महोत्सवको यो संस्करणमा डकुमेन्ट्रीका अतिरिक्त फिक्सन, सर्ट फिल्म र एनिमेसन गरी २८ देशका ६० भन्दा बढी फिल्म देखाइनेछन् ।चलचित्र विकास बोर्डको सभाहलमा भएको उद्घाटन समारोहमा भारतीय इन्जिनियर एवं शिक्षा सुधारक सोनाम वाङचुकले विशेष मन्तव्य दिएका थिए । उनले संसारको साझा शत्रु भनेको जलवायु परिवर्तन र यसबाट सिर्जित विनाश रहेको बताउँदै यससँग जुध्न सबैले पहल गर्नुपर्नेमा जोड दिए । उनले जनतालाई जोगाउने नाममा हरेक देशले विश्वव्यापी रूपमा सैन्यशक्ति विस्तार गर्दै अर्बौं डलर खर्चिरहेको तर सबैको साझा शत्रु भनेको जलवायु परिवर्तन हो भन्ने कुरा सबैले स्वीकार नगरिरहेको बताए । उनले फिल्मका माध्यमबाट वातावरणीय परिवर्तनका मुद्दा उठाउन फेस्टिभलले सहयोग पुर्याउने बताए । वाङचुक एसियाको नोबल भनिने म्यागासासे अवार्डबाट पुरस्कृत भइसकेका छन् । बलिउडको चर्चित सिनेमा थ्री इडियट्समा आमिर खानले खेलेको भूमिका वाङचुकबाट प्रेरित रहेको बताइन्छ । यद्यपि वाङचुकले त्यसलाई अस्वीकार गर्दै आएका छन् ।महोत्सवको नेपाल पानारोमा खण्डमा १३ र अन्तर्राष्ट्रिय प्रतिस्पर्धामा ४० डकुमेन्ट्री सहभागी हुँदै छन् । महोत्सवको निर्देशक रम्यता लिम्बूले भौतिक रूपमा उपस्थित भएर र अनलाइनबाट प्रत्यक्ष रूपमा पनि डकुमेन्ट्री हेर्न सकिने बताइन् । उनले भनिन्, यसपाला वातावरणीय परिवर्तन र जलवायु परिवर्तनको मुद्दालाई केन्द्रमा राखेका छौं ।फेस्टिभलको पहिलो दिन काइली रुडिक निर्देशित १८ मिनेट लामो वृत्तचित्र ड्रिम माउन्टेन प्रिमियर गरियो । यसमा एक बच्चाकी आमासमेत रहेकी नेपाली महिला हिमाल आरोही पासाङ ल्हामु शेर्पाले गरेको संघर्षपूर्ण हिमाल आरोहणको कथा बुनिएको छ । उत्साहपूर्ण प्रतिक्रियाले खुसी छु, प्रिमियरपछि आरोही शेर्पाले भनिन्, यो फिल्मले दर्शकलाई जीवनप्रति आशावादी रहन र बाँच्न प्रेरणा दिन्छ । प्रिमियरमा उनी छोरासहित उपस्थित थिइन् ।"
विश्वको शत्रु जलवायु परिवर्तन,(भारतीय इन्जिनियर एवं शिक्षा सुधारक वाङचुक रोमन म्यागासेसे र रोलेक्स अर्वाड विजेता हुन् । वाङचुकले १९ औं काठमाडौं इन्टरनेसनल माउन्टेन फिल्म फेस्टिभल (किम्फ) मा दिएको विशेष मन्तव्यको सम्पादित अंश ।)
'बुस्टर डोज लगाए ओमिक्रोनबाट सुरक्षित,"न्युयोर्क (एजेन्सी) खोप निर्माण कम्पनी फाइजर र बायोएनटेकले कोभिडविरुद्धको खोपको बुस्टर डोजले ओमिक्रोन भेरियन्ट संक्रमितको शरीरमा प्रभावकारी प्रतिरक्षा विकास गर्ने जनाएको छ । कम्पनीले अन्य भेरियन्टविरुद्ध फाइजर खोप दुई मात्रा लगाउँदा विकसित हुने रोगप्रतिरोधी क्षमता ओमिक्रोनविरुद्ध भने तीन मात्रा आवश्यक पर्ने देखिएको अध्ययनले पुष्टि गरेको जनाएको हो । फाइजरका प्रमुख कार्यकारी अल्बर्ट बोउर्लाले बिहीबार एक विज्ञप्ति जारी गर्दै खोपको तेस्रो मात्राले ओमिक्रोनविरुद्ध सुरक्षा बढाउने जनाएका हुन् । तर उक्त कम्पनीले पछिल्लो नतिजा प्रारम्भिक रहेको बताउँदै वास्तविक प्रभावकारिताबारे ठोस अध्ययन गर्न तथ्यांक संकलन जारी रहेको जनाएको छ । फाइजरले ओमिक्रोनलक्षित खोप विकसित गरिरहेको र त्यो सय दिनभित्र वितरणका लागि तयार हुने उनको भनाइ छ । तर उक्त खोप आपत्कालीन प्रयोगमा आउनुअघि खोप नियामक निकायहरूबाट स्वीकृत हुनुपर्छ । यसअघि, विश्व स्वास्थ्य संगठन (डब्लूएचओ) ले कोभिडविरुद्ध हाल प्रयोगमा रहेका खोपहरूले नयाँ भेरिएन्ट ओमिक्रोन संक्रमितलाई गम्भीर अवस्थामा पुग्नबाट जोगाउन सक्षम रहेको जनाएको थियो । दक्षिण अफ्रिकामा गरिएको परीक्षणमा ओमिक्रोनविरुद्ध फाइजर खोपको प्रभावकारिता पहिलेको तुलनामा कम देखिएको विवरणपछि डब्लूएचओको भनाइ सार्वजनिक भएको थियो । हाल विश्वभरका अनुसन्धानकर्ताहरूले ओमिक्रोन र खोपको प्रभावकारिताबारेका तथ्यांकहरू संकलन गरिरहेको जनाएका छन् । नयाँ भेरियन्टविरुद्ध मोडेर्ना, जान्सेन र अन्य खोपहरूको प्रभावकारिताबारे भने अध्ययन भइसकेको छैन् । हासम्म देखिएकामध्ये ओमिक्रोन सबैभन्दा बढी उत्परिवर्तित भेरियन्ट हो । पहिलो पटक नोभेम्बर २४ मा दक्षिण अफ्रिकामा पुष्टि भएको ओमिक्रोनले हाल विश्वव्यापी रूपमा त्रास फैल्याइरहेको छ । डब्लूएचओले यो भेरिएन्टलाई संक्रमणको उच्च जोखिम को सूचीमा राखिसकेको छ । ओमिक्रोनको उत्परिवर्नन तीव्र रूपमा फैलिइरहेकाले थप सतर्कता अपनाउनुपर्ने संगठनको भनाइ छ । तर, पहिलेका भेरियन्टको तुलनामा ओमिक्रोनले मानिसहरूमा पार्ने प्रभावबारे भने अझै प्रस्ट भइसकेको छैन ।"
भारतीय किसानले रोके आन्दोलन,"(नयाँदिल्ली)  सरकारले गत वर्ष ल्याएका कृषिसम्बन्धी विवादास्पद कानुनहरू फिर्ता लिन सहमत भएपछि भारतीय किसानहरूले एक वर्ष लामो आन्दोलन रोकेका छन् । संयुक्त किसान मोर्चाले बिहीबार पत्रकार सम्मेलन गरेर सन् २०२० को नोभेम्बर २६ देखि जारी देशव्यापी आन्दोलन स्थगित गरिएको घोषणा गरेको हो । सम्मेलनमा दिइएको जानकारीअनुसार आन्दोलनका लागि दिल्लीमा रहेका किसानहरू शनिबारदेखि घर फर्कने छन् । एक वर्षदेखि पञ्जाब, हरियाणा, पश्चिम बंगाललगायत राज्यका हजारौं किसान राजधानी नयाँदिल्लीको सीमा क्षेत्रमा आन्दोलनरत छन् । त्यसक्रममा चर्को गर्मी, कोभिड१९ को संक्रमण र चिसोका कारण दर्जनौं किसानले दिल्लीमा ज्यान गुमाइसकेका छन् ।कानुन फिर्ताको माग गर्दै किसानहरूले विभिन्न राज्यमा प्रदर्शन गरेको भए पनि सुरुमा मोदी सरकारले त्यसको बेवास्ता गरेको थियो । तर पछिल्लो समय किसानहरूले नयाँदिल्ली केन्द्रित आन्दोलन तथा धर्ना सुरु गरेपछि मोदी सरकारले गत महिना घुँडा टेक्न बाध्य भएको हो । किसान आन्दोलन मोदी सरकारका लागि ठूलो चुनौतीका रूपमा देखा परेको थियो । उत्तर प्रदेश, पञ्जाब र उत्तराखण्डमा राज्यमा चुनाव नजकिएका बेला किसान आन्दोलनले पार्टीलाई पुर्याउन सक्ने क्षतिलाई आकलन गर्दै सरकार पछि हटेको भारतीय सञ्चारमाध्यमहरूले जनाएका छन् । भारतीय प्रधानमन्त्री मोदीले नोभेम्बर १९ मै विवादास्पद कृृषि कानुन फिर्ता लिने घोषणा गरेका भए पनि किसानहरूले आन्दोलन छाडेका थिएनन् । कृषि उत्पादनको न्यूनतम समर्थन मूल्य तोकिनुपर्ने तथा आन्दोलन केन्द्रित मुद्दाको सम्बोधन हुनुपर्ने भन्दै उनीहरूले आन्दोलन जारी राखेका थिए । तर सम्बन्धित सरकारी मन्त्रीहरूले उनीहरूको माग पूरा गर्ने, कृषि उपजको उचित मूल्य निर्धारण गर्ने र आन्दोलनमा सहभागी किसानमाथि आपराधिक मुद्दा नलगाइने लिखित प्रतिबद्धता जनाएपछि किसान समूहले आन्दोलन रोक्न सहमत भएको हो । कृषि सचिव सञ्जय अग्रवालका तर्फबाट बिहीबार मोर्चालाई पठाइएको पत्रमा किसानहरूले उठाएका विभिन्न पाँच मागको सम्बोधन भएपछि आन्दोलन स्थगन गरिएको किसान नेताहरूले बताएका छन् । कृषि उपजको मूल्य तोक्नका लागि सरकारले संघीय तथा राज्य सरकारका प्रतिनिधि, कृषि वैज्ञानिक र किसान अगुवासहितको समिति गठन गरिने जनाइएको छ । त्यस्तै, आन्दोलनका क्रममा ज्यान गुमाउने किसानका परिवारलाई पनि क्षतिपूर्ति दिन सरकार सहमत भएको छ । यसलाई किसानहरूको विजयीका रूपमा लिइएको छ । यद्यपि, आन्दोलनमा मृत्यु हुने किसानको संख्या भने यकिन छैन । आन्दोलनका क्रममा किसानमाथि लगाइएका मुद्दासमेत फिर्ता लिइने सहमति भएको छ । त्यसैगरी, पञ्जाबले जस्तै उत्तर प्रदेश र हरियाणाले पनि आन्दोलनमा ज्यान गुमाएका परिवारलाई ५ लाख रुपैयाँ मुआब्जा दिने जनाएका छन् । आन्दोलनका अगुवा नेता योगेन्द्र यादवले किसानले आफूले गुमाएको आत्मसम्मान प्राप्त गरेको प्रतिक्रिया दिएका छन् । देशका जुनसुकै स्थानमा आन्दोलन तथा धर्नामा बसेका भए पनि डिसेम्बर ११ देखि किसानहरूले स्थगित गर्नेछन्, यादवले भनेका छन् । आफूहरूले आन्दोलनको समीक्षा गर्ने यादवको भनाइ छ । अर्का किसान नेता गुरनाम सिंह चढुनीले सरकारले आफ्ना प्रतिबद्धता व्यावहारिक रूपमा कार्यान्वयन नगरे पुनः आन्दोलन थाल्ने चेतावनी दिएका छन् । दिल्लीको सीमामा जारी किसान आन्दोलनका कारण राजधानी नयाँदिल्ली प्रवेशमा समस्या हुने गरेको थियो । त्यस्तै, ट्राफिकसमेत अस्तव्यस्त हुन्थ्यो । सीमाक्षेत्रका बन्द पसल तथा व्यवसाय आन्दोलन स्थगनको घोषणासँगै खुलेका जनाइएको छ । सन् २०२० को सेप्टेम्बर १७ मा पेस गरिएका कृषिसम्बन्धी तीन वटा कानुनहरू तीन दिनपछि होहल्लाबीच भारतीय लोकसभाबाट पारित गरिएको थियो । भारतीय राष्ट्रपति रामनाथ कोविन्दले ती कानुन २७ सेप्टेम्बरमा प्रमाणीकरण गरेका थिए । कानुनको विरोधमा एकीकृत भएका कृषकहरूले पञ्जाब, हरियाणालगायत राज्यबाट २५ नोभेम्बरदेखि आन्दोलन सुरु गरेका थिए ।"
छोङ साङ्मु बनिन् मिस शिङसा भोटिया,"काठमाडौं (कास) सीमान्तकृत समुदाय भोटियाको प्रतिनिधित्व गर्दै राजधानीमा मंगलबार प्रथम मिस शिङसा भोटिया आयोजना गरिएको छ । राष्ट्रिय नाचघरमा आयोजित उक्त ब्युटी प्याजेन्टको उपाधि दार्जिलिङ मिरिककी छोङ साङ्मु सेच्याले जितेकी छन् । महिला सशक्तीकरण किन आवश्यक छ भन्ने प्रश्नको जवाफमा साङ्मुले उपाधिसहित ५० हजार रुपैयाँ जितेकी हुन् । यसैगरी फस्ट रनरअपको उपाधि केसाङ चिपा भोटेले हात पारिन् भने सेकेन्ड रनरअप सियाङ्ला भोटे घोषित भइन् ।अन्तिम ६ प्रतिस्पर्धीमध्ये मिस फोटोजेनिकको उपाधि फुर्वा सेच्याले हात पारिन् । मिस कल्चरको उपाधि नाङ्सा भोटे तथा पपुलर टाइटल केसाङ भोटेले जितिन् । फस्ट रनरअप र सेकेन्ड रनरअपले क्रमशः ३० हजार र २० हजारसहित टाइटल जिते । हामी देशकै अति सीमान्तकृत समुदायमा पर्छौैं, मिस शिङसा भोटिया आयोजक बज्रकिल्या प्रोडक्सनका तेन्जिङ भोटियाले भने, बरु राज्यले राउटे समुदायलाई चिन्छ तर हाम्रो समुदायको सही उच्चारणसमेत नहुँदा दुःख लाग्छ । उनका अनुसार नेपालमा भोटियाको जनसंख्या झन्डै १२ हजार छ ।"
आठ टिमले खेल्ने,"(काठमाडौं)  कुमारी बैंक काठमाडौं टिम च्याम्पियनसिप ब्याडमिन्टनमा ८ कर्पोरेट हाउसले प्रतिस्पर्धा गर्ने आयोजक काठमाडौं ब्याडमिन्टन एकेडेमी (केबीए) ले बिहीबार घोषणा गरेको छ ।त्रिपुरेश्वरस्थित राखेप कभर्डहलमा पुस ६९ सम्म हुने च्याम्पियनसिपमा नेपाल विद्युत प्राधिकरण, कुमारी बैंक, नेपाल टेलिकम, आईएमई ग्रुप, नेपाल राष्ट्र बैंक, सिल्क ग्रुप, नेपाल आयल निगम र कान्तिपुर पब्लिकेशन्सले दुई समूहमा रहेर लिगकम नकआउटका आधारमा प्रतिस्पर्धा गर्ने केबीएकी अध्यक्ष रीता विष्टले बताइन् । कुमारी बैंकको मुख्य प्रायोजनमा हुने च्याम्पियनसिपका लागि नेपाल ब्याडमिन्टन संघको वरीयतामा रहेका शीर्ष आठ खेलाडीलाई लक्की ड्र बाट टिममा बाँडफाँट बिहीबारै गरिएको छ ।आठ टिमले ११ महिला र पुरुष खेलाडी लिएका छन् । टिममा ६ देखि ८ खेलाडी हुनेछन्, जहाँ वरीयताप्राप्त दुई खेलाडीबाहेक अरू कर्पोरेट हाउसमै आबद्ध हुनुपर्ने बताइएको छ । पाँचौं वरीयताकी जेसिका गुरुङ र आठौं स्थानमा रहेकी सीता राई चोटका कारण सहभागी नहुने भएपछि उनीहरूको स्थानमा नवौं र दसौं वरीयताका क्रमशः सीमा राजवंशी र सम्झना शर्माले टिम च्याम्पियनसिप खेल्ने केबीएका सचिव दीपक थापाले बताए ।सीमाले टेलिकमबाट खेल्नेछिन् । पुरुषतर्फ शीर्ष वरीयताका रत्नजित तामाङ पनि टेलिकममै परे । महिलातर्फ शीर्षस्थानकी नङसलदेवी तामाङसँगै नवीन श्रेष्ठ (आठौं) आईएमई ग्रुपमा पुगे । राष्ट्र बैंकमा अमिता गिरी र दीपेश धामी आबद्ध भए । दुवै खेलाडी दोस्रो वरीयतामा छन् । तेस्रो स्थानमा रहेका विकास श्रेष्ठ र अनुमाया राईले सिल्क ग्रुपबाट खेल्नेछन् । पछिल्लोपल्ट महिला स्पर्धामा सफलता पाइरहेकी रसिला महर्जन (चौथो) र विष्णु कटवाल (पाँचौं) आयल निगममा परे भने कुमारी बैंकमा सुदीप सेढाईं (छैटौं) र सुनयाना मुखिया (सातौं) आबद्ध भए । विद्युत् प्राधिकरणमा दीपक बोहरा (सातौं) र शोभा गौचन (छैटौं) छन् भने कान्तिपुरको जर्सीमा साजनकृष्ण ताम्राकार (चौथो) र सम्झना शर्मा (दसौं) ले खेल्नेछन् ।करिब ४९ लाख ४६ हजार रुपैयाँ बजेटको च्याम्पियनसिपमा विजेताका वरीयताप्राप्त खेलाडीले ७५ हजार, उपविजेताले ६० हजार, तेस्रोले ५५ हजार र चौथोले ४७ हजार ५ रुपैयाँ पाउनेछन् । वरीयताप्राप्त खेलाडीलाई दर्ता हुनेबित्तिकै २० हजार र प्रत्येक खेलमा म्याच फी २ हजार ५ सय दिने पनि बताइएको छ । महिला र पुरुषका लागि समान पुरस्कार राखिएको च्याम्पियनसिपमा समूह चरणबाटै बाहिरिने खेलाडीले ३५ हजारसम्म पाउन सक्छन् ।पाँच स्पर्धा समावेश वरीयतामा रहेका खेलाडीहरूले मेन्स र वुमेन्स सिंगल्समा खेल्नेछन् । उनीहरूसँगै कर्पोरेट हाउसमा आबद्ध व्यक्ति समावेश जोडी मेन्स र वुमेन्स डबल्समा हुनेछन् । कर्पोरेट डबल्समा भने वरीयतामा रहेका खेलाडीले खेल्न पाउने छैनन्, जहाँ कर्पोरेट हाउसमै आबद्ध खेलाडी हुनुपर्ने केबीएले जनाएको छ । पाँचमध्ये कुनै तीन स्पर्धा जित्ने टिमले खेल जित्नेछ ।"
जयराम पहिलोपल्ट विजेता,"(काठमाडौं)  सूर्य नेपाल गल्फ टुर २०२१२२ को पहिलो प्रतियोगिता काठमाडौं ओपनमा अन्तिम दिन बिहीबार रवि खड्का दुई स्ट्रोकको अग्रता लिएर रोयल नेपाल गल्फ क्लबमा प्रवेश गरेका थिए । तर, पार ६८ को गल्फ कोर्समा चार ओभर ७२ को खराब प्रदर्शन गरेपछि उनी उपाधिबाट वञ्चितमात्रै भएनन्, चौथोमै पुगे । यही मौकामा जयराम श्रेष्ठले ४ अन्डर ६४ खेल्दै १५ वर्ष लामो व्यावसायिक गल्फ करिअरकै पहिलो उपाधि जिते ।चार दिने (७२ होल) को प्रतियोगिता ९ अन्डर २६३ मा टुंग्याउँदै ट्रफी कब्जा गरेका जयरामले भने, पहिलाभन्दा पटिङमा निकै सुधार गरें । ग्रिनमा धेरै राम्रो भयो । त्यसैले करिअरकै पहिलो उपाधि जित्न सकें । यसमा धेरै खुसी लागेको छ । टुरका आउने प्रतियोगितामा यस्तै राम्रो खेललाई निरन्तरता दिन प्रयास गर्नेछु । सर्वाधिक सफल नेपाली प्रो शिवराम श्रेष्ठका यी ३७ वर्षीय दाइले गत सिजनका नम्बर एक भुवन नगरकोटीको चुनौती दुई स्ट्रोकले पन्छाउँदै उपाधिसहित १ लाख १० हजार हात पारे । कुल ७ अन्डर २६५ खेलेका भुवनले ७४ हजार र तेस्रो भएका दिनेश प्रजापति (५ अन्डर २६७) ले ६० हजार प्राप्त गरे ।विगतमा अन्तिम दिन धेरैपल्ट फाइनल ग्रुपमा खेलेर पनि जयराम उपविजेताभन्दा माथि जान सकेका थिएनन् । किन हो फाइनल ग्रुपमा रहेपछि राम्रो खेल्न सक्दिनथें, घर नजिककै गल्फ कोर्समा सफलता चुमेपछि जयरामले भने । १३ वर्षअघि सुरु सूर्य नेपाल गल्फ टुरमा उपाधि जित्ने १५ औं खेलाडी बनेका जयराम ६ अन्डर ६२ को उत्कृष्ट प्रदर्शन गर्दै काठमाडौं ओपनको पहिलो दिन कुमार कामीसँगै शीर्षस्थानमा थिए । उनले दोस्रो दिन उस्तै खेल्न सकेनन्, ७० शट खेलेपछि उनलाई भुवन र रविले उछिनेका थिए । तेस्रो दिन सुधार गर्दै १ अन्डर ६७ स्कोर गरे पनि उनी रविसँग २ स्ट्रोक अन्तरमा रहे । अन्तिम चरणको सुरुका ९ होलको स्कोर इभन पार ३४ मा राखेका उनी सनसनीपूर्ण रूपमा पछिल्ला ९ होल ४ अन्डर ३० मा टुंग्याउँदै च्याम्पियन भएका हुन् ।समग्रमा कुमार, भुवनकुमार रोका र रवि समान ४ अन्डर २६९ सहित संयुक्त चौथोमा रहे । ६ लाख ४० हजार पुरस्कारको स्पर्धामा उनीहरूले जनही ४२ हजार पाए । १३ औं सागमा दुई स्वर्ण जितेका सुवास तामाङ समग्रमा ३ अन्डर २७० खेल्दै एमेच्योरतर्फ पहिलो भए । अन्तिम दिन इभन पार ६८ खेलेका उनले निश्चयजंग रायमाझीलाई २३ स्ट्रोकले उछिने ।"
बार्सिलोना बाहिरियो,"पेरिस (एएफपी) बार्सिलोना २० वर्षयता पहिलोपल्ट युरोपेली च्याम्पियन्स लिग फुटबलको समूह चरणबाटै बाहिरिएको छ । बायर्न म्युनिकको हातबाट बुधबार ३० ले पराजित भएपछि बार्सिलोनाले यो नियति भोगेको हो । बेन्फिका, फ्रान्सेली च्याम्पियन लिले र रेडबुल साल्सबर्ग भने अन्तिम १६ मा पुग्न सफल रहे । जेनिथ सेन्ट पिटर्सबर्गसँग बराबरी खेलेपछि चेल्सी समूहको दोस्रो स्थानमा रह्यो । चेल्सीअगाडि युभेन्ट्स थियो ।एटलान्टा र भिल्लारियलबीचको खेल भने हिउँ वर्षाका कारण रद्द गरिएको छ । समूह ई मा बार्सिलोना खेलअगाडि दोस्रो स्थानमा थियो । टोलीलाई नकआउट चरण पुग्न जित आवश्यक थियो । अन्य विकल्पमा बेन्फिकालाई फाइदा हुन्थ्यो । यही निर्णायक खेलमा जाभी हर्नान्डेजको बार्सिलोना छनोट भइसकेको बायर्नसामु नतमस्तक रह्यो । बायर्न सबै ६ खेलमा विजयी रह्यो । बार्सिलोनाविरुद्ध दर्शकविहीन बन्द एलियान्ज एरिनामा भएको खेलमा थोमस मुलरले पहिलो गोल गरे । त्यसपछि लेरोय साने र जमाल मुसियालाले गोल गरे । बेन्फिकाले अर्को खेलमा डिनामो किभलाई लिस्बनमा २० ले हरायो । बार्सिलोनाले यसपल्टको लिग चरणमा दुई गोलमात्र गर्न सक्यो । पछिल्ला १७ सिजन बार्सिलोनाले प्रत्येकपल्ट नकआउट चरणमा खेलेको छ । सन् २००३०४ को घरेलु लिगमा छैटौं स्थानमा रहेपछि बार्सिलोनाले त्यसपछिको वर्षमा यूईएफए कप खेलेको थियो । सन् २००००१ मा बार्सिलोना समूह चरणबाटै बाहिरिएको थियो । त्यतिबेला जाभी २० वर्षका खेलाडी थिए । बार्सिलोना आफ्नो समूहमा एसी मिलान र लिड्स युनाइटेडपछि तेस्रो स्थानमा आयो । वार्साले युरोपा लिगको नकआउट चरण खेल्नेछ । अन्य दुई ठूला क्लब सेभिया र बोरुसिया डर्टमन्ड पनि युरोपा लिगमा झरेका छन् । यसको ठीक विपरीत साल्सबर्ग भने पहिलोपल्ट नकआउट चरण पुगेको छ ।"
एपीएम टेबलटेनिस पुसमा,"काठमाडौं (कास) नेपाल एपीएम टेबलटेनिस क्लबको आयोजनामा पहिलो एपीएम खुला टेबलटेनिस प्रतियोगिता पुस पहिलो साता हुने भएको छ । बिहीबार पत्रकार सम्मेलनमा जनाइएअनुसार स्पर्धा पुस १ देखि ३ सम्म ललितपुरको भैंसेपाटीमा हुनेछ । प्रतियोगिताको मुख्य प्रायोजक सांग्रिला डेभलपमेन्ट बैक र सहप्रायोजक पूर्णशंकर श्रेष्ठ रहेका छन् । प्रतियोगिताको पार्टनरमा सीओम टेबलटेनिस नेपाल रहेको छ । आयोजक एपीएम टेबलटेनिसका निर्देशक दानबहादुर महता र र सांग्रिला बैंकका सीईओ सुयोग श्रेष्ठले प्रायोजन सम्झौतामा हस्ताक्षर गरे । प्रतियोगिताको बजेट करिब १० लाख रुपैयाँको छ । मेन्स सिंगल्स र वुमेन्स सिंगल्सका विजेतालाई नगद पुरस्कार प्रदान गरिनेछ । यी दुई स्पर्धासँगै मिक्स डबल्स, मेन्स भेट्रान्स ४०, ५० र ६० वर्षमाथि, ब्वाइज र गर्ल्स सिंगल्स गरेर कुल ८ विधामा प्रतिस्पर्धा हुनेछ । आठै स्पर्धाका विजेतालाई सीओमबाट ५ लाख रुपैयाँबराबरको टेटे सामग्री प्रदान गरिनेछ । करिब ३ सय २० खेलाडीले भाग लिने अपेक्षा छ । अखिल नेपाल टेबलटेनिस संघका अध्यक्ष चतुरानन्द राजवैद्यले अर्को वर्षदेखि प्रतियोगितालाई अन्तर्राष्ट्रिय रूपमा आयोजना गर्ने बताए ।"
महिला खुला बास्केटबल हुने,"काठमाडौं (कास) विशाल मिलन केन्द्रमा शनिबार हुने खुला महिला थ्री बाइ थ्री बास्केटबल प्रतियोगितामा १० टिमले प्रतिस्पर्धा गर्ने भएका छन् । प्रतियोगिता संयोजक सुवास दर्शनका अनुसार सहभागी टिमलाई दुई समूहमा विभाजन गरी लिगकम नकआउटमा खेलाइनेछ । समूह ए मा एसभी कलेज, रोयल ए, ललितपुर ए, जाक्की र ललितपुर बी छन् । इनोभेटिभ, रोयल बी, ललितपुर सी तथा नेपाल प्रहरीका ए र बी टिम समूह बी मा छन् ।"
हेटौंडा र थाहा फाइनलमा भिड्ने,हेटौंडा (कास) हेटौंडाको हुप्रचौरमा जारी अन्तरपालिका जिल्लास्तरीय पुरुष फुटबलको उपाधिका लागि हेटौंडा उपमहानगरपालिका र थाहा नगरपालिकाबीच शनिबार प्रतिस्पर्धा हुनेछ । बिहीबार दोस्रो सेमिफाइनलमा हेटौंडा उपमहानगरले वाग्मती गाउँपालिकालाई ३० ले हरायो । थाहा नगरपालिका यसअघि नै फाइनल पुगिसकेको छ । विजेताले २ लाख र उपविजेताले १ लाख रुपैयाँ प्राप्त गर्नेछन् ।
