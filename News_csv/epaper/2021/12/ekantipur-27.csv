शीर्षक,विवरण
शान्त महाधिवेशनबाट शक्ति फर्काउने चुनौती,"कार्कीले फरक मत राख्नेअध्यक्ष पुष्पकमल दाहालको प्रतिवेदनमाथि स्थायी समिति सदस्य राम कार्कीले फरक मत राख्ने भएका छन् । स्रोतका अनुसार उनले फरक मत बन्दसत्रमा वितरण गर्न आग्रह गर्दै दाहाललाई बुझाएका छन् ।मैले अध्यक्षलाई आगामी कार्यदिशाबारे प्रतिवेदन बुझाएको छु, कार्कीको भनाइ उद्धृत गर्दै स्रोतले भन्यो, अध्यक्षले बन्दसत्रमा वितरण गर्नु हुन्छ कि हुन्न सोमबार थाहा हुन्छ । आइतबार बिहान केन्द्रीय समिति बैठकमा कार्की, परशुराम तामाङ, धर्मनन्द देवकोटाले फरक मत राख्न पाउनुपर्ने धारणा राखेका थिए । हाम्रो विचारमा दमन नगरियोस् बैठकमा उनीहरूले भनेका थिए ।"
नेता व्यवस्थापन गर्न पदाधिकारी थप,"(काठमाडौं)  माओवादी केन्द्रले महाधिवेशनको पूर्वान्हमा १५ सदस्यीय पदाधिकारी रहने विधान संशोधन गरेको छ । उद्घाटनकै दिन आइतबार बिहान पारित विधानअनुसार पार्टीमा एक अध्यक्ष, एक वरिष्ठ उपाध्यक्ष, ६ उपाध्यक्ष, एक महासचिव, २ उपमहासचिव, ३ सचिव र एक जना कोषाध्यक्षसहित २ सय ९९ सदस्यीय केन्द्रीय समिति रहनेछ । पदअनुसारका नेता छान्न होइन, नेताअनुसारको पद दिन माओवादीले पदाधिकारी संख्या बढाएको हो । माओवादी पुष्पकमल दाहाल पदेन अध्यक्ष जस्तै छन् । अन्य सीमित पदका लागि आकांक्षी धेरै भएपछि पद पनि बढाइएको हो । नेताको आकांक्षा सम्बोधन गर्न माओवादीले करिबकरिब एमालेकै जस्तै संरचना सिर्जना गरेको छ । एमालेमा एक वरिष्ठसहित ६ उपाध्यक्ष, एक महासचिव, ३ उपमहासचिव र सात सचिव छन् । अहिले स्थायी कमिटीमा भएका सबैजसो नेतालाई कुनै न कुनै पद दिने गरी माओवादीले विधान संशोधन गरेको हो । वरिष्ठ उपाध्यक्षमा नारायणकाजी श्रेष्ठ निश्चित जस्तै छन् । माओवादी स्रोतका अनुसार दाहालले उपाध्यक्षमा कृष्णबहादुर महरा, वर्षमान पुन, देव गुरुङ, मातृका यादव, लीलामणि पोखरेल, गिरिराजमणि पोखरेललगायतको सम्भावना छ । महासचिवमा जनार्दन शर्माको मुख्य दाबी छ भने पम्फा भुसालको सम्भावना छ । भुसाललाई महासचिव बनाउन नसके उपाध्यक्ष वा कोषाध्यक्ष बनाउने दाहालको तयारी छ । गुरुङ पनि महासचिव हुन चाहेका छन् तर उनलाई उपाध्यक्षमै व्यवस्थापन गर्ने सम्भावना छ । दुई उपमहासचिवमा हरिबोल गजुरेल, शक्ति बस्नेत, चक्रपाणि खनाल, देवेन्द्र पौडेल, गणेश साहलगायतको दाबी छ । यद्यपि गजुरेलले महासचिव वा उपाध्यक्षमध्ये एकमा आफ्नो दाबी रहेको बताएका छन् । उपमहासचिवमा नअट्ने नेतालाई सचिव बनाउने तयारी छ । माओवादी केन्द्रले केन्द्रीय समितिमा महिला, दलित र मुस्लिमको प्रतिनिधित्व बढाएको छ । माओवादीले पार्टीभित्र विशेषाधिकार लागू गर्दै पछाडि परेका समुदायलाई नेतृत्वमा ल्याउन खोजेको छ । कुल २ सय ९९ सदस्यीय केन्द्रीय समिति बनाउने प्रस्तावित विधानमा महिला ३५, युवा २०, दलित १५ र मुस्लिमको ५ प्रतिशत प्रतिनिधित्व हुने उल्लेख छ । केन्द्रीय समितिबाट पारित विधानमा दलित समुदायलार्ई विशेषाधिकारको व्यवस्थासहित पार्टी संरचनामा प्रतिनिधित्व बढाउने नीति लिएको छ ।केन्द्रीय कमिटीमै पहिलो पटक १५ प्रतिशत दलित समुदायका प्रतिनिधित्वको व्यवस्था गरेर माओवादीले विशेषाधिकारको अभ्यास सुरु गरेको हो । महाधिवेशनबाट विधान पारित भएसँगै केन्द्रीय समितिमा दलित समुदायबाट ४५ जनाको प्रतिनिधित्व हुनेछ, जसमा महिला १३, युवा महिला ३, युवा पुरुष ६ र खुला २३ जना रहनेछन् । माओवादीले प्रदेश र स्थानीय तहमा पनि दलितका लागि १५ प्रतिशत प्रतिनिधित्वको व्यवस्था गरेको छ ।विधानअनुसार केन्द्रीय समितिमा मुस्लिमबाट १५ जनाको प्रतिनिधित्व हुनेछ, जसमा महिला चार, युवा महिला एक, पुरुष दुई र खुला आठ जना हुनेछन् । केन्द्रीय समितिमा कम्तीमा ६७ महिला हुनेछन् । ४८ युवाको प्रतिनिधित्व हुँदा त्यहाँ महिला १७ र पुरुष ३१ जना हुनेछन् । १ सय २४ सदस्यमा खुला प्रतिस्पर्धा हुनेछ । यसैमा खस, आर्य, मधेसी, थारू, आदिवासी जनजाति, अपांगता भएका व्यक्ति आउनेछन् ।आठौं राष्ट्रिय सम्मेलनको बन्दसत्र सोमबारबाट सुरु हुने भएको छ । बन्दसत्रमा अध्यक्ष दाहालले राजनीतिक प्रतिवेदन र देव गुरुङले विधान संशोधन प्रस्ताव पेस गर्नेछन् । त्यसपछि प्रतिनिधिलाई १५ भन्दा बढी समूहमा विभाजन गरेर छलफल गराउने तयारी छ । समूहगत छलफलपछि नेतृत्व चयनको प्रक्रिया सुरु हुने माओवादीले जनाएको छ । महाधिवेशन पुस १५ सम्म चल्नेछ ।"
दाहाललाई देउवाको ढाडस,"(काठमाडौं)  प्रतिनिधिसभा पूरै कार्यकाल चल्ने प्रधानमन्त्री एवं कांग्रेस सभापति शेरबहादुर देउवाको प्रस्टोक्तिले माओवादी केन्द्र अध्यक्ष पुष्पकमल दाहाललाई ढाडस मिलेको छ । माओवादी केन्द्रको आठौं महाधिवेशनको उद्घाटन सत्रमा प्रधानमन्त्री देउवाले प्रतिनिधिसभा पूरै कार्यकाल चलोस् भन्ने संविधानको मर्मअनुसार गठबन्धन र सरकार बनेको उल्लेख गरेपछि सत्ता साझेदार अन्य दल पनि उत्साहित देखिएका छन् । प्रधानमन्त्रीको भनाइ रणनीतिक रूपमा अर्थपूर्ण रहेको उनीहरूले बताएका छन् । गठबन्धनमा रहेका माओवादी केन्द्र, एकीकृत समाजवादी, जसपा र राष्ट्रिय जनमोर्चाले प्रतिनिधिसभाको कार्यकाल पूरै चल्नुपर्ने र चुनावसम्म गठबन्धन रहनुपर्ने मत राखिरहेका बेला प्रधानमन्त्री देउवाले पहिलो पटक यसबारे सार्वजनिक अभिव्यक्ति दिएका हुन् । देउवा हालैको १४ औं महाधिवेशनबाट पार्टीमा झनै शक्तिशाली बनेका छन् । यो गठबन्धन कसैको विरोधमा बनेको होइन, संसद् पूरा कार्यकाल चलोस्, बीचमा संसद् भंग नहोस् भन्ने पुनीत उद्देश्यका साथ संविधान बनाइएको थियो, देउवाले भने, यो संविधानका साथसाथै संसद् बचाउने पनि गठबन्धन हो । यो गठबन्धन पूरा समय चल्नेछ । यसमा कसैले शंका नगरे हुन्छ । अझ म त गठबन्धन अगाडि पनि जाओस् भन्ने चाहन्छु । प्रधानमन्त्री देउवाले गठबन्धन कसैको विरोधमा नरहेको भन्दै प्रमुख प्रतिपक्षी दल एमालेका अध्यक्ष केपी शर्मा ओलीलाई नआत्तिन आग्रह गरे । उता ओलीजी र अरू पार्टीलाई नलागोस् कि हाम्रो खिलाफमा गठबन्धन बन्यो भनेर । आफूले त मिल्न पाइन्छ नि, उनले भने । गठबन्धन तोडे एमसीसी सम्झौता अनुमोदनमा सहयोग गर्न सकिने एमाले नेताहरूको भनाइ आइरहेका बेला प्रधानमन्त्री देउवाले चाल्न सक्ने कदमबारे अड्कलबाजी हुन थालेका थिए । मुलुकभरबाट माओवादी प्रतिनिधि उपस्थित भएको समारोहमा देउवाले एमसीसी सम्झौता राष्ट्रघाती नरहेको दाबी गरे । एमसीसी राष्ट्रघाती भन्नेले सम्झौता पढेको छ कि छैन ? पहिले पढ्नुपर्यो, कहाँ छ राष्ट्रघात ? मैले कहीं राष्ट्रघात देखेको छैन, उनले भने, म प्रधानमन्त्री हुँ, नेपालको राष्ट्रियताको खिलापमा जाउँला कहिल्यै ? म पनि राष्ट्रका लागि लडेको मान्छे हुँ, के राष्ट्रघाती काम गरूँला ? उनले एमसीसी सम्झौता राम्रोसँग अध्ययन गर्न सुझाए । उनले एमसीसी सम्झौता सहमतिबाटै अनुमोदन हुने विश्वास व्यक्त गरे । हामीबीच छलफल हुँदै छ । एमसीसी नेपालको हितमा छ । सित्तैमा आएको पैसा हो । सित्तै आएको पैसा किन चाहिँदैन भन्ने ? विश्व बैंक, एसियाली विकास बैंकबाट हामी ऋण लिन्छौँ, त्यसमा अन्तर्राष्ट्रिय कानुन लागू हुन्छ । एमसीसीले नेपालको कानुन मान्छु भनेको छ, तैपनि मान्दैनन्, देउवाले भने, राम्रोसँग बुझ्नुपर्यो ।देउवाले सम्बोधनका क्रममा नेपालको राजनीतिक परिवर्तन, संविधानसभा र संविधान निर्माणमा दाहालले महत्त्वपूर्ण भूमिका खेलेको उल्लेख गरेका थिए । पुष्पकमल दाहालजीले नेपालको राजनीतिमा ठूलो योगदान दिनुभएको छ । उहाँको बलले संविधानसभामा हामी गएका हौं, उनले भनेका थिए, आज संविधानसभाबाट संविधान बनेको छ । समावेशी छ, समानुपातिक, संघीयता छ । लगत्तै बोलेका माओवादी केन्द्रका अध्यक्ष दाहालले आफूले सुन्न चाहेकै विषयमा प्रधानमन्त्री देउवाले बोलेको भन्दै प्रसन्नता व्यक्त गरे । दाहालले सत्ता गठबन्धनलाई आगामी निर्वाचनसम्मै लैजाने माओवादीको पनि चाहना रहेको र त्यो प्रधानमन्त्रीले बोलेको बताए । प्रधानमन्त्रीज्यूले गठबन्धन परैसम्म अझ चुनावपछिसम्म पनि लैजाने भन्दिनुभयो । तपाईं हामीले सुन्न चाहेको कुरा त्यही थियो उहाँको मुखबाट । गठबन्धन रहन्छ भन्दिनुभयो । हामी सबैलाई चाहिएकै त्यही हो, उनले भने । देउवाले इतिहासका खासखास मोडमा आफूले खेलेको भूमिकाबारे ठूल्ठूला स्टेटमेन्ट दिने गरेको भन्दै दाहालले प्रशंसा गरे । संक्षिप्त बोल्ने प्रधानमन्त्रीजीले आज बडो सुन्दर बोल्नुभयो । कस्तो मीठो बोल्न सक्या जस्तो लाग्यो । उहाँ बडो सोझो जस्तो पनि, सजिलै भन्दिनुभयो यो सबै प्रचण्डले गर्दा नै भयो है, नभए हुन्थेन । हामी शान्ति प्रक्रियामा आउने तयारी गर्दै थियौं । म युद्ध गरिराखेको छु । उहाँ प्रधानमन्त्री हुनुहुन्छ । प्रधानमन्त्रीले विद्रोहीलाई बहादुर नेता भन्नुभयो । हेर्दा सानो स्टेटमेन्ट तर त्यसको जबर्जस्त प्रभाव पर्यो । देउवाले खुलेर बोलेपछि कांग्रेसमा उनको आलोचना हुने डर आफूलाई लागेको पनि दाहालले सुनाए । कार्यक्रममा एकीकृत समाजवादीका अध्यक्ष माधवकुमार नेपालले लोकतन्त्र र संविधानको रक्षा एवं समाजवादको दिशामा अगाडि बढ्न दलहरूबीच सहकार्य आवश्यक रहेको बताए । राजनीतिक दलहरूका आआफ्ना मान्यता हुन सक्छन्, केही मुद्दामा फरक मत हुन सक्छ तर मूल मुद्दामा सहमति भए बाँकी थाती राख्न पनि सकिन्छ, उनले भने । जसपाका अध्यक्ष उपेन्द्र यादवले सरकारले संविधान संशोधनको पहल गरेर सबैका लागि स्वीकार्य बनाउनुपर्नेमा जोड दिए । विगतका आन्दोलन र विद्रोहका उपलब्धि कतै धरापमा पर्ने हो कि भन्ने आशंका उत्पन्न भएको छ, उनले भने, विगतका सरकार र प्रधानमन्त्रीले गरेका गल्ती गनेर मात्रै अब समस्याको समाधान हुँदैन । विगतमा भएका कमीकमजोरी सच्याउनुपर्छ । दाहालका पूर्वसहकर्मी एवं नेकपा क्रान्तिकारी माओवादीका नेता सीपी गजुरेलले पूर्वमाओवादीबीच एकता जरुरी रहे पनि केही आधार तयार गर्नुपर्ने बताए । एकताका लागि जनयुद्धपूर्वको प्रतिबद्धता पुनःस्थापित हुनुपर्छ । राष्ट्रिय स्वाधीनताका विषयमा महत्त्वपूर्ण निर्णय लिनुपर्छ । नेपालले गुमाएको भूमि फिर्ता लिने नीति र एमसीसी सम्झौता खारेजको नीति लिनुपर्छ, उनले भने । मालेका महासचिव सीपी मैनालीले महाधिवेशनबाट माओवादी पार्टीले नवजीवन लिने आशा व्यक्त गरे । माओवादीसामु ठूलाठूला प्रश्न खडा भएका छन् । एउटा लक्ष्य प्राप्त गर्न सुरु भएको आन्दोलन अर्को बाटो लिएर अघि बढेको छ । त्यसमा नमेटिने गरी जिज्ञासा उठिरहेका छन् । तपाईंहरूको एजेन्डा कसले लग्यो ? उनले भने । राष्ट्रिय जनमोर्चाकी उपाध्यक्ष दुर्गा पौडेलले महाधिवेशनले तय गर्ने नीति माओवादी केन्द्रको मात्रै नभई समग्र राष्ट्रिय महत्त्वको हुने अपेक्षा गरेको बताइन् । राष्ट्रिय प्रजातन्त्र पार्टीकी महामन्त्री कुन्ति शाहीले विचार फरक भए पनि राष्ट्रियता रक्षा र विदेशी चलखेल रोक्न सबै दल एक ठाउँमा हुनुपर्ने बताइन् ।"
पोखरेलको भनाइमा दाहालको समर्थन,"माओवादी अध्यक्ष दाहालले एमाले महासचिव शंकर पोखरेलको भनाइमा सहमति जनाउँदै टिकाउन नसके पनि एमालेसँगको एकता ठीक रहेको सुनाए । शंकर पोखरेलजीमार्फत सिंगो एमालेका साथीहरूलाई भन्न चाहन्छु हामीले पार्टी एकता गरेर गल्ती गरेका थिएनौं । फेरि एक पटक आत्मसमीक्षा गरौं । कहाँ गल्ती गर्यौं ? के कारणले दुई ठाउँ हुन पुग्यौं ? दाहालले भने । पोखरेलले माओवादीसँग इमानदार रूपले एकता गरेको तर टिकाउन नसक्दा पछुतो लागेको अभिव्यक्ति दिएका थिए । मुलुकमा बलियो वामपन्थी शक्ति निर्माण गर्ने उद्देश्यका साथ गएको चुनावमा एउटै घोषणापत्र बनाएर चुनाव लड्यौं । जनताले विश्वास गरे । त्यसको जगमा नेकपा गठन गर्यौं । तर हामीले नेकपाको रक्षा गर्न सकेनौं, माओवादी केन्द्रलाई महाधिवेशनको शुभकामना दिने क्रममा उनले भनेका थिए, किन गर्न सकेनौं, कसैले कसैलाई दोष दिएर उम्कन सकिन्छ ?"
विद्यालयमा पास हुन अब न्यूनतम ३५ प्रतिशत,"(काठमाडौं)  विद्यालय तह (कक्षा १ देखि १२ सम्म) का कुनै पनि विषयको परीक्षामा न्यूनतम ३५ प्रतिशत अंक प्राप्त नगरे माथिल्लो कक्षामा पढ्न नपाइने भएको छ । शिक्षा मन्त्रालयले विद्यालय शिक्षाको लेटर ग्रेडिङ निर्देशिका २०७८ जारी गर्दै यस्तो मापदण्ड तय गरेको हो ।शिक्षामन्त्री देवेन्द्र पौडेल अध्यक्षताको पाठ्यक्रम विकास तथा मूल्यांकन परिषद्को बैठकले अक्षरांकन पद्धति कार्यान्वयन कार्यविधि २०७२ खारेज गर्दै राष्ट्रिय पाठ्यक्रम पारूप २०७६ अनुरूप नयाँ लेटर ग्रेडिङ निर्देशिका लागू गरेको हो । निर्देशिकाअनुसार अब कुनै पनि विषयको सैद्धान्तिक परीक्षामा कम्तीमा ३५ प्रतिशत र प्रयोगात्मकतर्फ ४० प्रतिशत अंक प्राप्त गरे मात्र माथिल्लो कक्षामा अध्ययन गर्न पाइने छ । सैद्धान्तिक परीक्षामा ३५ प्रतिशत अंक प्राप्त नगरे ग्रेडसिटमा नट ग्रेडिङ (एनजी) उल्लेख गरिनेछ । यस्ता विद्यार्थीले माथिल्लो कक्षामा भर्ना हुन पाउने छैनन् भने ३ पटकसम्म ग्रेडवृद्धि परीक्षाको अवसर दिइने भएको छ ।यसअघि सैद्धान्तिकतर्फको अंकमा प्रयोगात्मक अंक जोडेर मात्र विद्यार्थीको ग्रेडिङ गरिन्थ्यो । ९ वटा तहमा विद्यार्थीको ग्रेडिङलाई वर्गीकरण हुन्थ्यो । तर अब ७ वटा तहमा मात्रै विद्यार्थीको ग्रेडिङ गरिनेछ । उत्तरपुस्तिका अंकका आधारमा नै परीक्षण हुनेछ । अब ३५ प्रतिशतभन्दा कम अंक ल्याए ग्रेडिङ पद्धतिमा नै समावेश नहुने पाठ्यक्रम विकास केन्द्रका निर्देशक गणेशप्रसाद भट्टराईले बताए । विज्ञहरूको सुझावका आधारमा विद्यालय शिक्षाको गुणस्तर सुधार गर्न बेञ्च मार्क सहितको लेटर ग्रेडिङ पद्धति लागू गर्न खोजिएको उनको भनाइ छ ।ग्रेडिङमा एनजी तहमा परेका विद्यार्थीले माथिल्लो कक्षामा पढ्न चाहे ग्रेड वृद्धि परीक्षा दिनुपर्ने उनले बताए । यसअघि प्रयोगात्मकको नम्बर जोडेर ३२ प्रतिशत अंक ल्याउने विद्यार्थीले पनि माथिल्लो कक्षामा पढ्न पाउँथे । एनजी तहमा परेका विद्यार्थीले माथिल्लो कक्षामा भर्ना हुन नपाए पनि प्राविधिक टीएसईई अध्ययनबाट भने वञ्चित हुने छैनन् ।लेटर ग्रेडिङ प्रणालीअनुसार ९० र त्यसभन्दा माथिको प्रतिशत ल्याउने विद्यार्थीको नतिजालाई सर्वोत्तम (ए प्लस) मानिनेछ । ८० र त्यसभन्दा माथि ९० भन्दा कम प्रतिशत उपलब्धि हासिल गरे ग्रेडसिटमा अत्युत्तम (ए) उल्लेख गरिनेछ । ७० माथि ८० भन्दा कमलाई उत्कृष्ट (बी प्लस), ६० माथि ७० भन्दा कमलाई उत्तम (बी), ५० माथि ६० भन्दा कमलाई सन्तोषजनक (सी प्लस) ४० र त्यसभन्दा माथि ५० भन्दा कमलाई ग्राह्य (सी) र ३५ माथि ४० भन्दा कमलाई आधारभूत (डी) को मान्यता दिइनेछ । पहिले (डी प्लस) लाई पनि ग्रेडिङ गरिन्थ्यो । अहिले उक्त तह हटाइएको छ । ३५ भन्दा कम ल्याउनेलाई अवर्गीकृत उल्लेख गरिनेछ ।राष्ट्रिय परीक्षा बोर्डका सदस्यसचिव दुर्गाप्रसाद अर्यालले ३५ भन्दा कम अंक प्राप्त गर्ने विद्यार्थीलाई मूल प्रमाणपत्र (सर्टिफिकेट) उपलब्ध नगराउने जनाए । यो पद्धतिमा विद्यार्थीले पढ्नु पनि पर्छ, शिक्षकले पढाउनु पनि पर्छ, उनले भने, नपढी, नपढाइ विद्यार्थीले सर्टिफिकेट पाउँदैनन् । सैद्धान्तिक परीक्षाको बाह्य मूल्यांकन र प्रयोगात्मक परीक्षाको आन्तरिक मूल्यांकन गरिने बोर्डले जनाएको छ । पहिले सैद्धान्तिकतर्फ थोरै अंक प्राप्त गर्ने विद्यार्थीलाई पनि शिक्षकले प्रयोगात्मकतर्फ पूर्णाङ्क बराबर अंक दिएर उत्तीर्ण गराउने गरेका थिए । नयाँ पद्धतिले त्यस्ता प्रवृत्तिलाई निरुत्साहित गर्ने विज्ञहरूले बताएका छन् । उक्त पद्धतिले विद्यार्थीसँगै शिक्षकले के सिकाए भनेर शिक्षकविद्यार्थी दुवैको मूल्यांकन हुने पाठ्यक्रम विकास केन्द्रका अधिकारीहरूले दाबी गरे । चालु शैक्षिक सत्रदेखि नै नयाँ निर्देशिकाअनुसार विद्यार्थीको मूल्यांकन गरिने शिक्षा मन्त्रालयले जनाएको छ ।दुईभन्दा बढी विषयमा न्यूनतम ग्रेड प्राप्त नगर्ने विद्यार्थीले अर्को वर्ष सबै विषयको परीक्षामा संलग्न हुन वा सोही कक्षामा पुनः अध्ययन गर्न पाउने व्यवस्था गरिएको छ ।"
मेलम्ची पुनर्निर्माणमा अन्योल,"(काठमाडौं)  मेलम्ची खानेपानी आयोजनाको मुहान बाढीले पुरिएको ६ महिना बित्दा पनि पुनर्निर्माण कसले गर्ने, कहिले गर्ने र कुन मोडेलमा गर्ने भन्ने निर्णय सरकारले गर्न सकेको छैन । बाढीले क्षति गरेको संरचना पुनर्निर्माणका लागि नयाँ टेन्डर गर्ने वा भेरिएसनको रकम बढाएर हाल सुरुङ र हेडवर्क्स बनाइरहेको चिनियाँ सिनो हाइड्रो कम्पनीलाई नै जिम्मा दिने भन्ने अन्योल कायम छ । मन्त्रिपरिषद्मा छलफल भएर पनि सिनोलाई काम दिने कि नदिने भन्ने प्रस्तावको फाइल खानेपानी मन्त्री उमाकान्त चौधरीले नै अध्ययनका लागि फिर्ता लिएका छन् । मन्त्री चौधरी र प्राविधिक कर्मचारीबीच छलफल भइरहेकाले एकदुई दिनमै निकास निस्कने दाबी मन्त्रालय स्रोतले गरेको छ ।प्रधानमन्त्री शेरबहादुर देउवाले मन्त्री र मुख्यसचिवलाई मेलम्चीको काम छिटो सुरु गर्न मन्त्रिपरिषद् बैठकमै निर्देशन दिएका थिए । खानेपानी मन्त्रालयले गरेको प्रस्तावका सम्बन्धमा मन्त्री चौधरी र प्रधानमन्त्री कार्यालयका अधिकारीले नै थप बुझ्नुपर्ने भनेपछि निर्णय प्रक्रिया रोकिएको स्रोतले जानकारी दियो । नयाँ टेन्डरमार्फत अर्को कम्पनी छनोट गर्दा प्रक्रिया पूरा गर्न लामो समय लाग्ने भएपछि खानेपानी मन्त्रालयकी सचिव एवं मेलम्ची खानेपानी विकास समितिकी अध्यक्ष प्रमिलादेवी शाक्य ब्रजाचार्यको अध्यक्षतामा गत कात्तिकमा बसेको बैठकले अहिले सुरुङ निर्माणमा संलग्न चिनियाँ ठेकेदार कम्पनी सिनो हाइड्रोलाई नै जिम्मा दिन उपयुक्त हुने निर्णय गरेको थियो । तर सुरुङ र हेडवर्क्सको काम नसकिँदै चिनियाँ कम्पनीको म्याद सकिएको अवस्थामा भेरिएसनको काम दिन सकिँदैन, मन्त्रालयका अधिकारीहरूले भने, पहिलेको ठेक्काको म्याद थप मन्त्रिपरिषद्ले नै गर्नुपर्छ ।सिनोले हेडवर्क्सको काम भ्याटबाहेक ९२ करोडमा गरिरहेको छ । सुरुङको काम ७५ करोडमा पूरा गर्नुपर्ने सम्झौतामा छ । हेडवर्क्स १५ महिनामा र सुरुङको काम २०७७ असोजमा पूरा गर्नुपर्ने सिनोसँगको सम्झौतामा उल्लेख छ । दुवै कामको म्याद एकपटक थप गरेर पनि सकिएको छ । त्यही सम्झौता रकमलाई आधार मानेर भेरिएसन रकम थप्न सकिन्छ । सुरुमा गरिएको सम्झौताको ५० प्रतिशतभन्दा बढी भेरिएसन रकम थप गर्न विशेषज्ञको समिति बनाएर कारणसहित खुलाएर सिफारिस गर्नुपर्छ । सुरुङको काम धेरै सकिएकाले भेरिएसन रकम हेडवर्क्सको काममा जोडेर कायम गर्नुपर्छ । विकास समितिको निर्णयअनुसार भेरिएसनबाट आउने रकमको काम चिनियाँ कम्पनीलाई दिन सिफारिससहित खानेपानी मन्त्रालयमा पठाइएको थियो । सिफारिसमा ३० देखि ३५ प्रतिशत भेरिएसन रकम बढाएर गेग्रान सफा गर्ने काम सिनोलाई दिन सकिने समितिको उल्लेख छ । आयोजना स्रोतका अनुसार तत्काल इन्टेक, पानी पथान्तरणका लागि जडान गरिएको डीआई पाइप र सुरुङको भित्री भागमा रहेको करिब एक लाख घनमिटर गेग्रान सफा गर्न ४० देखि ५० करोड लाग्ने अनुमान छ । हेडवर्क्स र अन्य भागको काम यो इस्टिमेटमा समावेश गरिएको छैन । अस्थायी रूपमा पानी पथान्तरण गराउन उक्त काम भेरिएसनको रकमबाट गराउने कि नयाँ टेन्डर प्रक्रियामा जाने भन्नेमा मन्त्रालय नै अलमलमा छ । समितिले भने नयाँ टेन्डरमा जाने हो भने ६ देखि ७ महिनासम्म थप समय लाग्ने जनाएको छ । सामान्यतया चैतसम्ममा पानी काठमाडौं ल्याउने भनिए पनि त्यसअनुसारको तयारी नभएको अधिकारीहरूको भनाइ छ । सरकारले करिब पौने दुई अर्ब रुपैयाँ आयोजना निर्माणका लागि विनियोजन गरिसकेको छ । आयोजनाको प्रवेशमार्ग, पुल, सुरक्षा क्याम्पलगायत कामको लागत अनुमान गरिएको छैन । आयोजनाका प्रवक्ता राजेन्द्र पन्तले ठूला र गौरवका आयोजनाका विषयमा निर्णय गर्ने अधिकार सम्बन्धित अधिकारीलाई दिने नीति नबनाएसम्म यस्तो समस्या आइरहने बताए । आयोजना सिनियर डिभिजन इन्जिनियरसमेत रहेका उनले भने, हामीले प्राथमिकता प्राप्त र गौरवको आयोजना त भन्छौं तर निर्णय प्रक्रियामा भएको ढिलासुस्तीले कामको प्रगतिमा बाधा पुग्ने गरेको छ ।२०७५ पुसमा इटालियन कम्पनी (सीएमसी) सम्झौता तोडेर फर्केको थियो । त्यसपछि सरकारले २०७६ असोजबाट चीनको सिनो हाइड्रो कम्पनीलाई आयोजनाको हेडवर्क्स र सुरुङ निर्माणको जिम्मेवारी दिएको हो । अहिलेको काम पनि सोही कम्पनीलाई दिन प्रस्ताव गरिएको हो । प्रस्तावका विषयमा सिधै वार्ता गरेर चिनियाँ कम्पनी सिनोलाई कामको जिम्मेवारी दिन सक्ने अधिकार मन्त्रिपरिषद्लाई छ । आयोजनाका एक प्राविधिकका अनुसार मन्त्रिपरिषद्ले छोटो समय राखेर टेन्डर प्रक्रियामा जान पनि सकिन्छ । आयोजनाको हेडवर्क्स र सुरुङ सफा गरेर काठमाडौंमा पानी ल्याउन बढीमा तीन महिना लाग्ने अनुमान प्राविधिकहरूको छ । हेडवर्क्सको संरचनालाई करिब २० देखि ३० फिट अग्लो गेग्रानले पुरेको छ । निर्माण सुरु भएको २२ वर्षपछि गत फागुनमा परीक्षणका रूपमा काठमाडौंमा पानी वितरण गरिएको थियो । गत असारको बाढीले क्षति गरेपछि पानी वितरण बन्द छ । हेलम्बुको भेमाथाङबाट आएको बाढीपहिरोले आयोजनाको मुहान क्षेत्र पुरिएको छ । निर्माण पूरा भएको सुन्दरीजलकाठमाडौं २६ किमि सुरुङको अवस्था अज्ञात छ ।"
भूकम्पले भत्काएका गुम्बा अझै बनेनन्,"(सिन्धुपाल्चोक)  ध्वजापताका फरफराइरहेका छन् तर खिया लागेको जस्तापातामुनि भित्ता भत्किएको छ । संरक्षणहेतुले बनाइएको पर्खाल आफैं संरक्षणको पर्खाइमा छ । यहीबीच छन् बौद्ध संस्कृति झल्किने कलात्मक तस्बिर तथा पदमसम्भव, शाक्यमुनि बुद्ध र आर्य अवलोकितेश्वरका मूर्ति पनि । जीर्ण दराजमा पुराना अभिलेख र धर्मग्रन्थ उस्तै अव्यवस्थित र असुरक्षित लाग्छ । हेलम्बु गाउँपालिका२ सेर्माथाङस्थित फिन्चोक उर्गेन छयोलिङ गुम्बाको दुरवस्था हो यो ।पाँच शताब्दी पुरानो यो गुम्बा २०७२ वैशाखको भूकम्पमा थिलोथिलो बन्यो । त्यसयताका साढे ६ वर्षमा हावाहुरी र घामपानीले थप जीर्ण बन्न पुग्यो । भग्नावशेषमा परिणत गुम्बामा पूजाप्रार्थनामा व्यस्त ६८ वर्षीय जङ्बु लामा गुम्बा यतिका वर्षसम्म गुम्बा पुनर्निर्माण नभएकोमा निराश छन् । कुनै बेला यो गुम्बा भव्य दुई तलासहित उभिएको थियो । आहिले भत्किएर छाप्रोजस्तो बनेको छ । टेकोका भरमा साढे एक तला अड्याइएको छ । सामान्य पानी पर्दा पनि गुम्बै नरहने हो कि भन्ने डर लाग्छ, ३ दशकदेखि यही गुम्बाका मूल लामा रहेका उनले भने ।भूकम्पअघि हेलम्बुभर ह्योल्मो बौद्ध परम्परागत गुम्बैगुम्बा, मानेर्छ्योतेन थिए । तर शताब्दियौं पुराना गुम्बा, मूल्यवान भित्तेचित्र र मानेर्छ्योतेनसहित निजी घर, विद्यालय केही पलमै भूकम्पले ध्वस्त बनायो । सरकार र विभिन्न संघसंस्थाले अन्य सबै संरचना पुनर्निर्माणमा चासो दिए र धमाधम ठड्याए पनि, ध्वस्त गुम्बालगायतका सम्पदा भने अझै अलपत्र छन् । ह्योल्मो सांस्कृतिक अनुसन्धाता टासी दोङ्बा ह्योल्मो शताब्दियौं पुराना र सांस्कृतिक महत्त्व बोकेका सम्पदा पुनर्निर्माण नहुनुमा सरकारी बेवास्तालाई प्रमुख कारण मान्छन् । सरकारले घर, स्कुल ठड्याउन मात्रै सोच्यो । सांस्कृतिक सम्पदालाई त पूरै पाखामा राखेको छ । न गुम्बा ठड्यायो, न पुनर्निर्माण गर्न आउने पक्षलाई सहजीकरण गर्यो । बरु उल्टै झन्झटिलो प्रक्रिया राखेर निरुत्साहन गरिरह्यो, उनले असन्तुष्टि पोखे ।भूकम्प गएको साढे ६ वर्षसम्म पनि ७५ प्रतिशत गुम्बा त्रिपाल र टेकोकै भरमा रहेको उनले जानकारी दिए । बौद्ध दर्शन प्रवर्द्धन तथा गुम्बा विकास समितिको तथ्यांकमा भूकम्पले जिल्लाका २ सय ५२ गुम्बामध्ये २ सय ५ वटा क्षतिग्रस्त भएका थिए । भारतको सहयोगमा ७ वटा र अन्य केही स्थानीय आफैंले ऋणधन र चन्दा संकलन गरेर ठड्याउँदै छन् । बाँकी गुम्बा पुनर्निर्माण अभावमा भग्नावशेषमा परिणत भएका छन् ।क्षतिग्रस्त प्राचीन गुम्बा पुनर्निर्माणको माग गर्दै ह्योल्मो समुदाय जिल्ला सदरमुकाम चौतारास्थित सम्बन्धित कार्यालय र गुठी संस्थानमा पटकपटक धायो । तर अहिलेसम्म कहींकतैबाट सोधखोजी नभएको गुनासो गर्छन् हेलम्बु गाउँपालिकाका अध्यक्ष निमाग्याल्जेन शेर्पा । उनका अनुसार हेलम्बुभित्रै ह्योल्मो कला र संस्कृति समेटिएका ६० गुम्बा ध्वस्त भएका थिए । जसमध्ये ४ वटा मात्रैको पुनर्निर्माण जारी छ । उनको प्रश्न छ, सरकारले गुम्बा बनाउँदैन । बनाउने दाता आए पनि झन्झटिलो प्रक्रिया राखेर खेदेझैं गर्छ । अनि कहाँबाट ठडिनु ?"
पैतलाको चोटले नरोकेको पढाउने चाहना,"(चितवन)  पैतलाको चोटले सुबिस्तासँग हिँडडुल गर्न मिल्दैन । तर पनि विजराम चेपाङ घरदेखि एक घण्टा परको विद्यालय पैदलै पुग्छन् । उनी बालविकास (शिशु) शिक्षक हुन् । अरू आधा घण्टामा पुग्छन्, मलाई बेर लाग्छ, विजरामले आफ्नो बाध्यता सुनाए । घरदेखि विद्यालय पुग्न जंगलको बाटो हुँदै जानुपर्छ । भिरालो बाटोमा हिँड्दा पैतला चस्कन्छ । बिसाउँदै हिँड्दा उनलाई समय बढी लाग्ने गरेको हो ।उनका दुवै पैतलाको घाउ १६ वर्ष पुरानो भइसक्यो । दाहिने खुट्टाको गोली गाँठोभन्दा तलको भाग सुन्निएकै छ । घाउकै कारण देब्रे खुट्टाको पनि रंग नै बदलिएको छ । हरेक पाइला चाल्दा चस्किने घाउ बोकेरै उनी हरेक दिन पढाउन विद्यालय पुग्छन् । हिँड्दा चस्कन्छ । बिसाइ नै मार्नुपर्ने गरेर दुख्छ । जाडोमा त झन् सुनिन्छ । अहिले पनि औषधि खाइरहेको छु, अस्पतालको हैन जडीबुटी, उनले भने ।४८ वर्षअघि चितवनको पहाडी गाउँ सिद्धिको च्याउराङमा जन्मेका हुन् उनी । पढ्ने रहर जाग्यो । गाउँमा विद्यालय थिएन । त्यसैले गाउँदेखि निकै पर शक्तिखोरमा आएर अर्काको घरमा बस्न थाले । त्यहींको चतुर्मुखी माविमा पढे । एसएलसी उत्तीर्ण गर्न भने सकेनन् । घरको आर्थिक अवस्था, पारिवारिक समस्या सबैले गर्दा अगाडि बढ्न सकिएन । हाम्रो समयमा गाउँका केटाकेटीले १० पढ्नु नै ठूलो कुरा थियो, उनले पुराना दिन सम्झिए ।२०६० मा पढाइ छुटेपछि उनको परिवार सिद्धि छाडेर त्यहाँदेखि पूर्व दक्षिणको गाउँ कोराकको दोबाटेमा आयो । कोराक पनि चेपाङ बहुल चितवनको अर्को पहाडि गाउँ हो । सिद्धिमा पनि अधिकांश चेपाङकै बसोबास छ । त्यहाँको जमिन भिरालो मात्रै । मकै, कोदोभन्दा अरू खेती नहुने, लगाए पनि राम्रोसँग नफल्ने । दोबाटेमा धान पनि रोप्न पाइन्छ कि भनेर यतै सरियो । बाजेले पहिला थोरै जमिन ओगटेका रहेछन्, उनले भने ।सुख खोज्दै दोबाटे आएका उनले सधैंका लागि दुःख दिने चोट पो पाए । खेती लगाउन सजिलो हुन्छ भनेर एक हलगोरु पालेका थिए । तिनै गोरुका लागि घाँस काट्न भनेर रूख चढेका उनी भुइँमा बजारिए । दुवै पैतलामा चोट लाग्यो । छेस्का र ससाना चुच्चे गेग्रान ढुंगाहरू छाला छेडेर भित्रै पुगेका रहेछन् । दोबाटे आएको २ वर्षपछि यो घटना भएको थियो । उपचार पनि गरेका हुन् उनले । भरतपुर अस्पतालमा उपचार गरेर आए पनि निको भएन । खै के गरेछन् कुन्नि, राम्रोसँग सफा नगरी घाउ सिलाए छन् क्या हो । पैतलाको चोट निको होला भन्दा पिपैपीपले भरियो । सुत्न खप्न नसक्ने गरेर दुख्न, चस्कन थाल्यो । अनि फेरि गएँ । लौ पूरै पीपले खुट्टो बिग्रने भयो । उस्तै परे काटेर फाल्नुपर्छ पो भने, उनले त्यसबेलाको घटना बेलिविस्तार लगाए ।चिकित्सकको कुरा सुनेर उनी झस्किए । विकल्पमा अस्पतालको उपचार होइन, जडीबुटीतर्फ लागे । काठमाडौं जाऊ भनेका थिए । मसँग त्यत्ति पैसा थिएन, काठमाडौं गइनँ । वैद्य काम गर्ने छिमेकी गाउँको पुरानो मान्छे भेटे । उहाँले जडीबुटी दिएपछि घाउ निको भयो । हिँड्न मिल्यो । अहिले पनि उहाँले दिएकै जडीबुटी खाएर बसेको छु, उनले भने । चोट राम्रोसँग निको भएको थिएन, गाउँदेखि परको एक विद्यालयमा पढाउने अवसर पाए । उनको रहर पनि थियो । त्यसैले शिशु शिक्षक बन्ने अवसर गुमाएनन् । उनले २०६५ देखि सिद्धि सैपामको आधारभूत विद्यालयमा पढाउँदै आएका छन् । यहाँ कक्षा ३ सम्म पढाइ हुन्छ । सैपाम कालिका नगरपालिका११ मा पर्छ । तर नगरपालिकाको कुनै पनि खाले पूर्वाधार त्यहाँ छैन । जंगलको बीचमा डाँडापाखामा ६८ घर चेपाङको मात्रै बास छ । न सहज बाटो छ, न बिजुली नै पुगेको छ । यही विकटतामा उनी भने हरेक बिहान खुट्टो खोच्याउँदै विद्यालयतर्फ पाइला चाल्छन् ।खेती पनि राम्रो हुँदैन । खुट्टो यस्तो भएपछि काम गर्न झनै सकिएन । त्यसैले रहर पनि थियो, बाध्यता पनि भयो, अनि पढाउन थालियो । पैतलाको दुःख बिर्सनै परेको छ, निधार खुम्च्याउँदै उनले भुइँतर्फ हेरे । श्रीमती र आफूसमेत गरेर उनको ७ जनाको परिवार छ । ४ छोरीमध्ये २ जनाको बिहे भइसक्यो । बाँकी २ छोरी भरतपुरमा एक संस्थाको आश्रयमा कक्षा ८ र ९ मा पढ्दै छन् । छोरा १२ वर्षका भए । उनी घरमै बसेर नजिककै विद्यालयमा कक्षा ५ मा पढिरहेका छन् ।सैपामको उक्त विद्यालयमा पढ्ने सबै विद्यार्थी चेपाङ समुदायका हुन् । आफ्नो समुदायलाई शिक्षामा अगाडि बढाउने चाहनाले पैतलाको पीडा सहेको उनी बताउँछन् । परिवार पनि पाल्नै पर्यो । पढाउने रहर पनि हो । त्यसैले जनतन हिँडेकै छु, उनले भने । राम्रो अस्पतालमा गएर खुट्टाको उपचार गराउने चाहना छ । तर खर्च नभएर मन बाँधेका छन् ।"
'कामको संसारमा हुने हिंसामा उन्मुक्ति,"(काठमाडौं)  तीन वर्षअघि अन्तर्राष्ट्रिय सम्मेलनमा गएका बेला लिफ्ट चढ्नेक्रममा एक सरकारी अधिकारी (पुरुष) ले महिला प्रतिनिधिलाई दुर्व्यवहार गरे । उनीहरू दुवै नेपालको प्रतिनिधित्व गर्दै सम्मेलनमा सहभागी हुन गएका थिए । लिफ्ट चढेर कार्यक्रमस्थल जाँदै गर्दा ती अधिकारीले गरेको व्यवहार उनलाई मन परेन । सम्मेलनबाट स्वदेश फर्किसकेपछि उनले कानुनी उपचारका लागि उजुरी गर्न राज्यको कानुनी तथा नीतिगत व्यवस्थाबारे बुझिन् तर उनले खेपेको दुर्व्यवहारविरुद्ध उजुरी गर्ने कानुनी व्यवस्था भेटिनन् ।मैले जुन दुर्व्यवहार भोगें, नीति तथा कानुन भइदिएको थियो भने मैले कानुनी उपचार खोज्थें होला, एउटैले कति धेरैलाई दुर्व्यवहार गरेको होला, कानुनी कठघरामा ल्याउन सकिन, उनको भनाइलाई उद्धृत गर्दै अन्तर्राष्ट्रिय श्रम संगठन (आईएलओ) नेपालकी राष्ट्रिय परियोजना संयोजक कृपा बस्नेतले सुनाइन् । उनका अनुसार नेपालमा कामको संसारमा हुने हिंसा तथा दुर्व्यवहार उन्मूलनसम्बन्धी महासन्धि (आईएलओ १९०) लागू भएको भए उनले कानुनी उपचारका लागि लड्न सक्थिन् । हिंसा र दुर्व्यवहारविरुद्ध लड्नुपर्छ भन्ने जान्दाजान्दै पनि न्यायिक उपचार पाउने संयन्त्र नहुँदा उनलाई मनोवैज्ञानिक असर परेको छ । आईएलओ नेपालकी बस्नेतले थपिन्, यदि आईएलओ १९० थियो भने उनले पछि हट्नुपर्ने थिएन, हाम्रा ऐनहरूले यौन दुर्व्यवहार (कार्यस्थलमा हुने यौनजन्य दुर्व्यवहार (निवारण) ऐन, २०७१) को मात्रै कुरा गर्छन्, यसले (आईएलओ १९०) दुर्व्यवहारलाई पनि समेट्छ । आईएलओ १९० भनेको कामको संसारमा हुने हिंसा तथा दुर्व्यवहार उन्मूलनसम्बन्धी अन्तर्राष्ट्रिय महासन्धि हो । यस महासन्धिले सार्वजनिक वा निजी स्थानलगायतका कार्यस्थल, उनीहरूले भुक्तानी लिने, आराम गर्ने, खाना खाने, सरसफाइ गर्ने, कपडा फेर्ने वा धुने स्थान, रोजगारदाताले प्रदान गरेको बासस्थान, काममा जाने र आउने क्रममा, कामसँग सम्बन्धित भ्रमण, यात्रा, तालिम, कार्यक्रम वा सामाजिक गतिविधिको समयमा वा सूचना तथा प्रविधिको माध्यमबाट सञ्चालन भएका कामसँग सम्बन्धित सञ्चारमार्फत गरिएको हिंसा वा दुर्व्यवहारसमेतलाई कामको संसारमा हुने हिंसा तथा दुर्व्यवहार भनेको छ ।महासन्धिले एक पटक वा पटकपटक गरिएको शारीरिक, मनोवैज्ञानिक, यौनिक वा आर्थिक क्षति वा सोको धम्कीलाई हिंसा वा दुर्व्यवहार हो भनेर परिभाषित गरेको छ । यसले कामको संसारमा हुने हिंसा र दुर्व्यवहारबाट हरेक कामदारलाई मुक्त हुने अधिकारको स्थापना गरेको छ । हिंसा र दुर्व्यवहारलाई मानव अधिकार उल्लंघनका रूपमा पहिचान गरेको छ । रोजगारदाता र अन्य सम्बन्धित निकायलाई कामदारविरुद्ध हुने हिंसा र दुर्व्यवहारबाट संरक्षणका लागि उत्तरदायी बनाएको छ । यसले औपचारिक, अनौपचारिक सबै क्षेत्रमा काम गर्ने कामदार (कार्यालयमा काम गर्ने, घरमा बसेर काम गर्ने, सार्वजनिक स्थानमा रहेर काम गर्ने, घरेलु कामदार, करारमा काम गर्ने, इन्टर्न, तालिममा रहेका व्यक्ति, रोजगारी समाप्त भएका, स्वयंसेवक, कामको खोजीमा रहेका व्यक्ति) लाई समेट्छ ।आईएलओको अध्ययनले नेपालमा औपचारिक क्षेत्रमा ३४ प्रतिशत र अनौपचारिक क्षेत्रमा ९०७ प्रतिशत श्रमिक रहेको देखाएको छ । हाल नेपालमा प्रचलित कार्यस्थलमा हुने यौनजन्य दुर्व्यवहार (निवारण) ऐन २०७१ ले औपचारिक क्षेत्रका श्रमिकमाथि हुने यौन दुर्व्यवहारलाई मात्रै समेट्ने हुँदा काममा रहेकै बेला हुने हिंसा र दुर्व्यवहारसम्बन्धी महासन्धि अनुमोदन गर्नुपर्छ भन्ने बहस र छलफल भइरहेका छन् । यो महिला, पुरुष, यौनिक तथा लैंगिक अल्पसंख्यक सबैलाई लागू हुन्छ तर हिंसा र दुर्व्यवहारबाट महिला बढी प्रभावित हुने, उचित संयन्त्रको अभावमा उजुरीमा कठिनाइ हुने, रोजगारी गुमाउने डरले गर्दा उनीहरूको संरक्षणका निम्ति महासन्धि अनुमोदन गर्न आवश्यक छ, महिला, कानुन र विकास मञ्चका कार्यकारी निर्देशक सविन श्रेष्ठले भने । जेनेभास्थित अन्तर्राष्ट्रिय श्रम कार्यालयले यो महासन्धिलाई सन् २०१९ जुन २१ मा पारित गरेको थियो । हालसम्म यो महासन्धिलाई आईएलओमा सदस्यता प्राप्त विश्वका १८७ राष्ट्रमध्ये १० वटाले अनुमोदन गरेका छन् । अनुमोदन गरेको १२ महिनापछि मात्रै महासन्धिका व्यवस्थाहरू लागू हुन्छन् । आईएलओ नेपालका अनुसार दक्षिण एसियाबाट कुनै राष्ट्रले पनि यो महासन्धि अनुमोदन गरेका छैनन् । श्रीलंका र पाकिस्तान अनुमोदन गर्ने प्रक्रियामा छन् । पाकिस्तानले महासन्धि अनुमोदन प्रक्रियालाई संसद्मा लगेको छ । सबैखाले श्रमिक वर्गलाई समेट्ने हुँदा यो महासन्धि अनुमोदन गर्नु नेपालका लागि अवसर रहेको आईएलओ नेपालकी बस्नेतले बताइन् । नेपाल पहिल्यै विश्वमा लैगिंकमैत्री कानुन बनाउनेमा अगाडि छ, यो अनुमोदन गर्यो भने अन्तर्राष्ट्रिय स्तरमा, दक्षिण एसियामा झन उदाहरणीय हुन्छ, उनले भनिन् । सरकारले २०२१ को जनवरीमा भएको संयुक्त राष्ट्रसंघ (यूएन) को तेस्रो विश्वव्यापी आवधिक पुनरवलोकन (भर्चुअल) सम्मेलनमा यो महासन्धिलाई नोटेड मा राखेको छ । प्रधानमन्त्री तथा मन्त्रिपरिषद् कार्यालयका अनुसार उक्त पुनरावलोकनमा नेपाललाई २३३ वटा सिफारिस प्राप्त भएकामा १९६ लाई स्वीकार गरेको छ । बाँकी ३७ वटालाई नोट गरेको छ, त्यसमध्ये एउटा यो महासन्धि (आईएलओ १९०) पनि हो, एक अधिकारीले भने । आईएलओले पारित गरेका १९० वटा महासन्धिमध्ये नेपालले ११ वटा अनुमोदन गरेको छ । श्रमका क्षेत्रमा अन्तर्राष्ट्रिय छवि बलियो र उदाहरणीय बनाउनकै लागि पनि आईएलओका महासन्धी अनुमोदनमा पछि हट्न नहुने महिला, कानुन र विकास मञ्चका कार्यकारी निर्देशक श्रेष्ठले बताए । कसैलाई अतिरिक्त आर्थिक बोझ पर्दैन, बरु कामको उत्पादकत्व बढ्छ, प्रत्येक कार्यालयका व्यवस्थापक उत्तरदायी हुनुपर्ने हुँदा सरकारलाई उति धेरै जिम्मेवारी पनि हुँदैन, उनले भने, हामी हिंसा र दुर्व्यवहारविरुद्धमा छौं भन्ने अन्तर्राष्ट्रिय स्तरमा देखाउने, प्रभावकारी कार्यान्वयन गर्न सहायता दिनुपर्छ भनेर विदेशी सहायता, नयाँ कम्पनीहरू आउने, भयमुक्त वातावरण सिर्जना गरेर रोजगारी पाउने अवसर पनि हो । एमाले स्थायी कमिटी सदस्य बिन्दा पाण्डेले सरोकारवालाले सरकारलाई झकझक्याउन राजनीतिक दलका शीर्ष नेतामार्फत जानुपर्ने बताइन् । सबैखाले हिंसा र दुर्व्यवहारलाई समेट्ने हुँदा अनुमोदन गर्नुपर्छ, हामीसँग पहिल्यै आधारभूत कानुन छन्, यसलाई महासन्धिअनुरूप फराकिलो बनाउनुपर्यो, संघसंस्थाले सेमिनार गरेर मात्रै भएन, राजनीतिक दलका शीर्ष नेतालाई पनि भन्नुपर्यो, उनले भनिन् ।"
निर्वाचन सुरक्षा कार्ययोजना बनाउन निर्देशन,"काठमाडौं (कास) सरकारले राष्ट्रिय सभा र स्थानीय तहको निर्वाचन सुरक्षा योजना पेस गर्न चारवटै सुरक्षा निकायलाई निर्देशन दिएको छ । गृहमन्त्री बालकृष्ण खाँणको अध्यक्षतामा बसेको केन्द्रीय सुरक्षा समिति बैठकले निर्वाचन सुरक्षा रणनीति र योजना तयार पार्न नेपाली सेना, नेपाल प्रहरी, सशस्त्र प्रहरी बल र राष्ट्रिय अनुसन्धान विभागलाई निर्देशन दिएको हो । निर्वाचन आयोगले राष्ट्रिय सभामा रिक्त हुन लागेका १९ सदस्यका लागि आगामी माघ १२ मा चुनावको मिति घोषणा गरेको छ भने ५ वर्षे कार्यकाल सकिन लागेकाले स्थानीय तहको चुनाव गराउन आगामी वैशाख १४ का लागि सरकारसमक्ष प्रस्ताव गरेको छ । गृहले राष्ट्रिय सभा र स्थानीय तहको निर्वाचनका लागि छुट्टाछुट्टै सुरक्षा कार्ययोजना बनाएर पेस गर्न भनेको छ । गृह मन्त्रालयका प्रवक्ता सहसचिव प्रदीपकुमार कोइरालाले राष्ट्रिय सभाका रिक्त सदस्यको निर्वाचन सुरक्षा व्यवस्थापन गर्ने विषयमा सुरक्षा बैठक केन्द्रित भएको र त्यस क्रममा स्थानीय चुनावको सुरक्षाबारे पनि समीक्षा भएको बताए । केन्द्रीय सुरक्षा समिति बैठकमा राष्ट्रिय सभा र स्थानीय तहको निर्वाचन सुरक्षा व्यवस्थापनबारे छलफल गर्ने क्रममा चारवटै सुरक्षा निकायबाट ब्रिफिङ र धारणा आएका छन्, उनले भने । निर्वाचन सुरक्षामा खटिएका जनशक्तिका लागि भत्ता, सवारीलगायत सुरक्षा सामग्री व्यवस्थापनबारे पनि समीक्षा भएको थियो । स्थानीय तहको निर्वाचनमा म्यादी प्रहरी पनि खटाउनुपर्ने प्रस्ताव आएको स्रोतले जनाएको छ । बैठकमा गृह मन्त्रालयका सचिव टेकनारायण पाण्डे, रक्षा मन्त्रालयका सचिव बेगेन्द्र शर्मा पौडेल, नेपाली सेनाका बलाधिकृत रथी बालकृष्ण कार्की, प्रहरी महानिरीक्षक शैलेश थापा क्षत्री, सशस्त्र प्रहरी महानिरीक्षक शैलेन्द्र खनाल, राष्ट्रिय अनुसन्धान विभागका प्रमुख गणेश अधिकारीलगायत सहभागी थिए । छलफलका क्रममा गृहमन्त्री खाँणले सुरक्षित र भयरहित वातावरणमा चुनाव सम्पन्न हुने गरी सुरक्षा योजना बनाउन निर्देशन दिएका थिए । सुरक्षा निकायहरूबाट प्राप्त आआफ्ना योजनालाई एकीकृत गरी अर्को बैठकमा निर्वाचन आयोगसँग छलफल गर्ने गृहको तयारी छ । तत्कालीन सरकारको सिफारिसमा राष्ट्रपति विद्यादेवी भण्डारीबाट दुई पटक प्रतिनिधिसभा भंग गरी मध्यावधि निर्वाचन घोषणा भएका बेला पनि गृह मन्त्रालयले निर्वाचन सुरक्षा योजना बनाएको थियो । त्यसलाई नै अद्यावधिक गरेर सुरक्षा निकायहरू कार्ययोजना बनाउन जुटेका हुन् ।"
कामदार कल्याण गर्ने बोर्डको खोजी,"हरेक दिनजसो आइरहने एकथरी मर्मस्पर्शी समाचारको सार हुन्छ खाडी मुलुकमा थुप्रै नेपाली कामदार अस्पतालमा कोमामा छन्, अथवा मलेसियामा सयभन्दा बढी नेपाली कामदार दस वर्षयता सम्पर्कविहीन छन्, वा कल्याणकारी कोषमा १० अर्ब भए पनि श्रमिक फर्काउन हारगुहार छ । बाहिरी मुलुकहरूमा छरिएर रहेका नेपाली कामदारको हकहित हेर्नुपर्ने र आपत्विपत् पर्दा आडभरोसा दिलाउनुपर्ने सरकारी नियमनकारी निकाय वैदेशिक रोजगार बोर्डअन्तर्गतको कल्याणकारी कोषको औचित्यको खोजी यस्तो बखत निकै हुने गर्छ, जुन स्वाभाविक पनि हो । तर उद्देश्य र अपेक्षाअनुसार यो कोषले थोरै पनि काम गर्न सकेको छैन । सरकारी संयन्त्रको यस्तो व्यवस्थापन कौशल अभाव र संवदेनहीनताको मूल्य भने पीडित कामदार र तिनका परिवारले चुकाउनुपरिरहेको छ । नेपाल सरकारले वैदेशिक रोजगार व्यवसायलाई प्रवर्द्धन गर्न, यो व्यवसायलाई सुरक्षित, मर्यादित र व्यवस्थित बनाउन तथा वैदेशिक रोजगारमा जाने कामदार तथा व्यवसायीको हकहित संरक्षण गर्न २०६४ सालमा बोर्डको स्थापना गरेको हो । बोर्डको नियमित कार्य सञ्चालनका निम्ति सचिवालय छ । कल्याणकारी कोषका लागि जनही १५ सय रुपैयाँ बुझाएपछि मात्रै श्रम स्वीकृति प्राप्त हुने अनिवार्य प्रावधानका कारण बोर्ड राम्रै पुँजी सञ्चय गर्ने निकायका रूपमा स्थापित पनि भैसकेको छ । तर, बोर्ड गठनको अभीष्ट हेर्ने हो र यसको कामकर्तव्यअधिकार नियाल्ने हो भने कामभन्दा कुरा मात्रै बढी गरिएको प्रस्टै अनुभूति हुन्छ । नयाँ श्रम अन्तर्राष्ट्रिय बजारको खोजीका लागि अध्ययन गर्नेगराउने, विदेशबाट फर्की आएका कामदारको सीप, पुँजी र निजले सिकेको प्रविधि उपयोग गरी राष्ट्रहितमा लगाउने कार्यक्रम तर्जुमा गर्ने जिम्मा बोर्डलाई दिइएको छ । रोजगारीमा जानेका लागि अभिमुखीकरण तालिम दिने प्रक्रियामा संलग्न रहनेलगायतका जिम्मेवारी पनि बोर्डकै हो । विडम्बना के छ भने कामदारबाट असुल भएको सेवा शुल्क रकम कुन बैंकमा दाखिला गरेमा बढी ब्याजको हिसाबकिताब रहन्छ, र केकताबाट फाइदा हुन्छ भन्ने ध्याउन्नबाहेक बोर्डले कुनै अर्थपूर्ण, रचनात्मक र प्रभावकारी कार्य गरेको पाइँदैन । अर्कातिर, अभिलेखबद्ध वा आलेखबद्ध भनेर बोर्डले जेजसरी आफ्नो योजना तथा कार्यक्रम अघि सारिरहेको छ, त्यो पनि अनौठो देखिन्छ । सरकारको अव्यावहारिक नियमन नीतिका कारण भारतसहित दक्षिण एसियाली मुलुकका हकमा श्रम स्वीकृति र नियमित कामदार प्रबन्धनको व्यवस्था तय गर्न नसकेको यथार्थलाई मलजल पुग्नेगरी बोर्डले श्रम स्वीकृति लिएका बाहेकलाई केही गर्न नसकिने भन्दै तर्कने उपाय जसरी लिएको छ, त्यो आफैंमा उदेकलाग्दो देखिन्छ । भारतमा रहेका नेपाली श्रमिकको हकहित निर्धारण गर्न र अधिकार तय गर्न नसकिएको कठिन स्थितिका सामु बोर्डले ठोस दिशानिर्देश नगर्ने हो भने यसको औचित्य के ? बोर्ड स्थापनाको अर्थ के ? बोर्डको कामकर्तव्यअधिकारमा स्पष्ट लेखिएकै छ नयाँ श्रम अन्तर्राष्ट्रिय बजारको खोजीका लागि अध्ययन गर्नेगराउने । आखिर, यो नयाँ श्रमअन्तर्राष्ट्रिय बजार भनेको के हो ? भारतको गोवा, मुम्बईमा विपत्ति वा बद्रीकेदार बाढीपहिरोमा परेका सयौं नेपालीको राहत, उद्धार वा क्षतिपूर्तिमा बोर्डले केही आवाज उठाउन सक्दैन भने यसको औचित्य के ? अथवा, भारतमा हराइरहेका दर्जनौं नेपाली कामदारको यथास्थिति पहिचान गर्न साथमा अर्बौं रुपैयाँको कोष भएको बोर्डले साथसहयोग नदिए को अगाडि बढ्ने ? बोर्ड आफैं र समग्र सरकार यी प्रश्नमा घोत्लिनैपर्छ, र बाहिरी मुलुकमा अभरमा परेका नेपाली कामदारलाई बेला राज्यका तर्फबाट उचित आडभरोसा मिल्नैपर्छ । सरकारका धेरैजसो योजना र कार्यक्रम राजनीतिकेन्द्रित हुने भए पनि वैदेशिक रोजगार बोर्डजस्ता निकायमा त्यस्तो अभीष्ट देखिनु हुन्न । सरकार वा राजनीतिक दलको अभीष्टभन्दा पनि राज्यले निर्दिष्ट गर्ने नियमनकारी कामकारबाही सधैं अर्थपूर्ण हुनुपर्छ । यसकारण, बोर्डको कल्याणकारी कोषले पैसा उठाउने वा ब्याज असुल्ने सधैंको देखावटी कामभन्दा अघि बढेर अर्थपूर्ण र कामदारका निम्ति परोपकारी योजना अघि बढाउनु नितान्त जरुरी छ ।"
एमसीसीको गाँठो,"एमसीसीमा देउवाको ताकेताले गठबन्धनमा कम्पन समाचार पढेपछि टिप्पणी गर्नैपर्ने भयो । कांग्रेसका सभापति तथा प्रधानमन्त्रीले एमसीसी अनुदान सम्झौता अनुमोदन गर्न हतारिएपछि सत्तारूढ गठबन्धनको भविष्यलाई लिएर शंका उब्जिएको पाइन्छ । दुईतिहाइ बहुमतबाट पारित गरिनुपर्ने सो सम्झौता २०७४ सालमै प्रक्रियामा ल्याइएको थियो, तर त्यतिबेला अध्ययन नगरी पारित नहुने भएपछि थन्किएको थियो । यथास्थितिमा पारित गर्न सत्तारूढ घटक नेकपा (एकीकृत समाजवादी) र माओवादी केन्द्र असमर्थ देखिएका छन्, जनता समाजवादी पार्टीमा भने ठूलो मतभेद छैन । प्रधानमन्त्री एमसीसी अनुदान सम्झौता अघि बढाउने मुद्दाबाट पछि नहट्ने, सकेसम्म गठबन्धनकै सहमतिमा अघि बढाउने, नभए एमालेको सहयोग लिएरै भए पनि पारित गर्न प्रयासरत रहेको बताइन्छ । उता प्रतिपक्षी एमाले यस्तै मौका छोपेर प्रधानमन्त्रीलाई फकाएरै अर्ली इलेक्सनमा मोड्न उद्यत रहेको स्पष्ट छ । हुन त सत्तारूढ गठबन्धनलाई कमजोर हुन नदिने प्रधानमन्त्रीको प्रतिबद्धता आएकै छ । तथापि अमेरिकीसामु पारित गर्ने प्रतिबद्धता दखाउँदै आएका र अस्ति सर्वदलीय बैठकमा कठोर रूपमा प्रस्तुत भएका कारण प्रधानमन्त्रीको कदमको यकिन गर्न गाह्रो छ ।हो, सर्सर्ती हेर्दा एमसीसी अमेरिकाबाट प्राप्त हुने ठूलो धनराशि अनुदान हो, जसले नेपालको आर्थिक विकासमा महत्त्वपूर्ण सहयोग पुर्याउन सक्ला, अमेरिकी र नेपाल सरकारबीच सुमधुर सम्बन्ध रहला । सम्झौताको वस्तुस्थिति पहिल्याई सुझाव पेस गर्न समिति बनेकै छ, प्रतिवेदन आउला नै । जे होस्, अमेरिकी वा अन्य जुनसुकै मुलुकसँगको सम्झौता गर्दा त्यसबाट नेपाल र नेपालको इज्जत र बृहत्तर हितविपरीत कदापि हुनु हुँदैन । एमसीसीबारे धेरै नेपालीले पढिसकेका र बुझिसकेका छन्, धेरै नेपाली सर्वज्ञाता नभए पनि साक्षरचाहिँ छन्, कसैले एमसीसी पढ्नेले मात्र बुझ्छ भनेर नजरअन्दाज नगरे हुन्छ । त्यसैले एमसीसी अध्ययन समितिको प्रतिवेदनलाई पर्खेर प्राप्त प्रतिवेदनले औंल्याएका र सिफारिस गरेबमोजिमका विभिन्न बुँदामध्ये नेपालको हितविपरीतका बुँदालाई संशोधन गरेर पारित गर्न सकिन्छ । गंगाराज अर्याल, पाणिनि८, अर्घाखाँची"
दस्तोएभ्स्कीको गाथा,"जंगब चौहानको चिहानबाट उठेका लेखक लेखभित्र चर्चित रसियन साहित्यकार फ्योदर दोस्तोएभ्स्कीको जीवनका उकालीओरालीहरू प्रतिविम्बित भएको पाइन्छ । दुई शताब्दीअघि ११ नोभेम्बर १८२१ मा मास्कोमा जन्मेका दोस्तोएभ्स्कीको साहित्यिक उचाइ थाहा पाएपछि लेखकले उनकै नाममा स्थापित संग्रहालय अवलोकन गर्नुका साथै त्यहाँका शासकले उनलाई साइबेरियामा लगेर दिएको यातनाको विषयमा पनि चर्चा गरेका छन् । केटाकेटी अवस्थामै अनहोनीको पीडाले छटपटाउन बाध्य दोस्तोएभ्स्की पाइलैपिच्छे समस्यासँग जुध्न बाध्य भइरहे । आध्यात्मिक, मानवीय चेतना, दयाकी खानी ममतामयी आमाको आकस्मिक निधनले उनको बालहृदय मर्माहत बनेको, असह्य मानसिक पीडामा डुबेकै बेला कलिलो मनभित्र दया, प्रेम, सद्भाव, मानवताको बीजारोपण भएको हो । अकस्मात् मानसिक झड्का लागेर रन्थनिएका दोस्तोएभ्स्की साहित्यको सहारा लिएर त्यसैमा डुब्न थाले । त्यतिबेला रुसको सामाजिक, आर्थिक र राजनीतिक अवस्था नाजुक थियो । जार शासकहरूको अत्याचार, क्रूरता असह्य बनिरहेको थियो । चारैतिर विसंगति मात्र देखिरहेका दोस्तोएभ्स्की पीडाले रन्थनिँदै इन्जिनियरिङ पेसा छाडेर जारविरोधी गतिविधिमा संलग्न हुन थाले । आफूविरुद्ध उत्रेको हेरिरहेका जार शासकले २७ वर्षको उमेरमै उनलाई मृत्युदण्डको सजाय सुनाउन पछि परेनन् । मृत्युदण्डका लागि खम्बामा बाँधिएपछि जीवनप्रति दोस्तोएभ्स्कीको अनुभूति अलौकिक, अद्वितीय देखियो ः उनलाई जीवन कराएको महसुस भयो, भित्रको मानव जुर्मुराएको अनुभव हुन थाल्यो । केही क्षणमै मर्नु नपरेको भए पुनः जीवनमा फर्किने, जिन्दगीका प्रत्येक क्षणमा एक युग बाँच्ने, चारैतिर हराभरा बनाउनेजस्ता उनका अद्भुत अनुभूति सबैका निम्ति मननयोग्य छन् । तर गोली हान्नुभन्दा ३ मिनेटअघि आममाफीको घोषणा भएपछि उनले मृत्युभन्दा कठोर अर्थात् १० वर्षे साइबेरियाको निर्वासन भोग्नुपर्यो । त्यति मात्र नभएर उनलाई पटक पटक जेलमा हाल्ने, सेनामा भर्ती गरेर कठिन काममा जोत्नेजस्ता अत्याचार भइरह्यो । तथापि उनले जीवनका कठोर क्षणमा पनि मानवप्रतिको आफ्नो धर्म त्यागेनन् । उनको ध्यान कुनामा धकेलिएका सवार्ल्टनमाथि परिरहन्थ्यो । सेन्ट पिटर्सवर्गलगायत मुलुकका अन्य स्थानमा बसोबास गर्ने असहाय जनतालाई माथि उठाउने काममा उनी जुटिरहे । मानव उत्थानसम्बन्धी उनका कृतिहरू विश्वका १७० भन्दा बढी भाषाहरूमा अनुवाद भएका छन् । आफैंलाई ढाँट्ने व्यक्तिबाट कदापि देश र जनताको कल्याण हुँदैन भन्ने दोस्तोएभ्स्कीको विचार मुखमा रामराम बगलीमा छुरा को सिद्धान्त बोकेका हाम्रा सत्तासीनहरूले आत्मसात गर्न सक्नुपर्छ । भुवनेश्वर शर्मा, चन्द्रागिरि२, काठमाडौं"
राजमार्गको खाल्डो कहिले पुर्ने ?,"डिभिजन सडक कार्यालय दमौलीअन्तर्गत पृथ्वी राजमार्गको मुग्लिङदेखि कोत्रेसम्मका धेरै खण्ड खाल्डाखुल्डीले वर्षौंदेखि साह्रै दयनीय अवस्थामा पुगेको छ, समयसमयमा सवारी साधन पल्टिने, अधिकांश सवारी साधनका च्याम्बरमा क्षति पुग्ने, सवारी जाम पनि भइरहेको छ, खाडल छल्चुभन्दा सवारी साधन ठोकिनेजस्ता कार्य अत्यधिक रूपमा भइरहेका छन् । पर्यटकीय नगरी पोखरा जाने यस राजमार्गमा दैनिकजसो गण्डकी प्रदेशका मुख्यमन्त्रीलगायतका दर्जनौं हाकिमसाप गाडीमा सरर यात्रा गर्छन्, खाल्डाखुल्डी देख्छन् तैपनि न सडक बनाउन कर्मचारीलाई निर्देशन दिन्छन् न त कर्मचारको कार्यसम्पादनका फाइल नै पल्टाएर हेर्छन् । सवारी साधन बिग्रेमा सरकारी धनले मर्मत सम्भार गरिहाल्छन् । सडकमा यात्रा गर्दा, नागरिकको सवारीसाधन सडकका कारण बिग्रेमा जिम्मेवार सरकार हुने वा कर्मचारीको खल्तीको पैसाबाट असुलउपर गराउने ? सडक विभागलाई भन्दा, डिभिजन सडक कार्यालय दमौलीलाई भन्नुस् भन्छन्, डिभिजन दमौलीलाई भन्दा गैरजिम्मेवार तवरबाट हामीले गर्ने होइन चाइनिज ठेकेदारलाई भन्नुस् भन्छन्, अब नागरिक चाइनिज ठेकेदार खोज्न कहाँ जाने ? सुनिन्छ, सडकमा रुटिन, इमर्जेन्सी ममर्तसम्भार पनि हुन्छन् भन्ने, खै कहाँ गए यी ? सडकका खाडल पुर्न केही ठूलो धनराशि पनि चाहिने अवस्था छैन, सरकारसँग पर्याप्त बजेट छ, यी सबै कर्मचारीका लापरबाहीका कारणले गर्दा नै सृजित भएका हुन् । लौ न सम्माननीय प्रधानमन्त्रीज्यू अब माथिबाटै कर्मचारीलाई निर्देशन दिनुपर्यो, खाडल पुर्ने सम्बन्धमा । अनि अख्तियार दुरुपयोग अनुसन्धान आयोग डिभिजन सडक कार्यालय दमौलीले विगत तीन आर्थिक वर्षमा भए गरेका काम र बिल भुक्तानीमाथि तत्काल अनुसन्धान गर्नुपर्यो । माननीय सांसदज्यू, अब कर्मचारीका लापरबाहीले सडक मर्मत समयमा नभए र सवारी साधनमा क्षति पुगे सम्बन्धित कर्मचारीको व्यक्तिगत रकमबाट क्षतिपूर्ति दिने कानुनी व्यवस्था राखौं र कर्मचारीलाई उत्तरदायी बनाऔं । अनिल कार्की, रातोपुल, काठमाडौ"
अर्थतन्त्रप्रति बेपर्बाह बनेको राजनीति,"उल्टो नियतिमुलुकको विस्तारित भएको भनिएको आमसञ्चार र बुद्धिजीवी वर्गले पनि किटेरै यो सम्झौताको विरुद्धमा उभिनेहरू प्रस्टतः राष्ट्रघातीहरू हुन् भन्न सकेको छैन । सार्वजनिक पदमा बसेर अमेरिकी डीभी चिठ्ठा हाल्नु, विद्यार्थीका रूपमा विदेश पलायन भएर त्यहीँको नागरिकता लिएर उतै बस्नु वा मुलुकले अर्को देशलाई सिपाही भर्ती गर्नबाट नरोक्नुचाहिँ राष्ट्रवादी र पूर्वाधार विकासका लागि आएको अनुदान स्वीकार गर्नु राष्ट्रघाती हुने परिभाषाले मुलुकको भविष्य आर्थिक रूपले थप अन्धकारउन्मुख देखाउँछ । निश्चय नै एमसीसीमा रणनीतिक अवयव होलाछ । तर अहिलेको मूलभूत प्रश्न के हो भने, यस्तो रणनीतिक सामीप्य नेपालले संसारका लोकतान्त्रिक खेमाका मुलुकहरूसँग कायमै राख्ने हो वा संसारको लोकतान्त्रिक समुदायसँग सम्पूर्ण रूपले सम्बन्धविच्छेद गरेर कम्युनिस्ट ध्रुवको मात्र विश्वासिलो मित्र रहने हो ? यो रणनीतिक निर्णय नेपालको राजनीतिक नेतृत्वले खुट्टा नकमाई र जिब्रो नचपाई गर्नुपर्छ । अर्को नमीठो र बहसमा कम ल्याइएको पक्षले पनि नेपालको अर्थतन्त्रका समस्याहरू बल्झाएको छ । मुलुकको अर्थतन्त्रका निर्णायक सञ्चालकहरू, अर्थ मन्त्रालय, नेपाल राष्ट्र बैंक एवम् अन्य सम्बद्ध नियामकहरू र तिनको नेतृत्वले मूलतः तीनवटा अस्वाभाविक सन्देशहरू सम्प्रेषित गर्न चाहेको देखिन्छ । पहिलो, अर्थतन्त्रका यी समस्यालाई सम्बोधन गर्ने योभन्दा बढी प्रभावकारी कुनै उपाय, नीति रणनीति हुनै सक्दैन । अहिले पदमा बस्नेहरूले जे गरिरहेका छन्, त्यो नै सम्पूर्ण समाधान हो । दोस्रो, उनीहरू परोक्ष रूपले के स्थापित गर्न खोजिरहेका छन् भने यस्ता महत्त्वपूर्ण निर्णायक पदहरूमा बस्नका लागि अर्थशास्त्र र अर्थतन्त्र व्यवस्थापनको कुनै अध्ययन, सीप र आधुनिक ज्ञान आवश्यक पर्दैन । ती सम्बन्धित कुर्सीमा बसेपछि त्यो ज्ञान स्वस्फूर्त रूपले दैवीशक्तिझैं प्रवाहित हुन्छ र उनीहरू समस्याहरूको समाधान गर्न स्वतः सामर्थ्यवान् हुन्छन् । तेस्रो, पदमा बस्नेहरूबाहेक नेपालमा अर्थतन्त्रका यी समस्याहरू बुझ्ने, तिनको समाधान सुझाउन सक्ने र मुलुकप्रति उत्तिकै (वा अझ बढी) चिन्ता गर्ने, जानकार र विज्ञहरू उपस्थित नै छैनन् । र, सत्तामा बस्नेहरूको आलोचना गर्नेहरू स्वतः मूर्ख हुन् । यी तीनैवटा शक्तिको अहंकारले जन्माएका विरूप भाष्य (डिस्टोर्टेड न्याराटिभ्स) हुन् । यथार्थ योभन्दा बिलकुलै भिन्न छ । मूल कुरा, उपलब्ध भौतिक र मानव स्रोतलाई सदुपयोग गर्न साँघुरो राजनीतिक सोच बाधक बनेको छ । त्यसले मुलुकको अर्थतन्त्रलाई थप भड्खालोतर्फ लैजाँदै छ, जसको चेत राजनीतिक ठेकेदारीको वृत्तमा भएको छैन ।"
"क्रान्ति, सुधारवाद र रूपान्तरण","सिंहदरबार संसद् परिसरको वातावरण देखेर उत्साहित हुने कुनै कारण थिएन । एकाबिहानै ८ बजे बैठक बोलाइन्थ्यो । तर सुरु भने राति ८ बजे हुन्थ्यो । सांसद, संसद् सचिवालयका कर्मचारी तथा सुरक्षाकर्मीसहित लगभग ५ सयभन्दा बढी मानिसको बिस्कुन लाग्थ्यो । कुनै पनि बैठक समयमा सुरु भएर समयमै सकिएको रेकर्ड थिएन । वाक्कदिक्क भएपछि अन्तरिम विधायिकासंसद्का सभामुख सुवासचन्द्र नेम्बाङलाई भेट्न म उनको कार्यकक्ष गएको थिएँ । उनलाई म विद्यार्थीकालदेखि नै चिन्थें, सम्बन्ध हार्दिक नै थियो । सामान्य भलाकुसारीपछि मूल एजेन्डामा छलफल सुरु भयो । यो कार्यव्यवस्था समितिको बैठक (जसले नियमित बैठकको कार्यसूची तय गर्छ) अघिल्लै दिन गर्न सकिन्न ? मैले सोधें । अघिल्लै दिन गर्दा त हुने हो तर अक्सर त्यसो गरिँदैन । सभामुखले संक्षिप्त उत्तर दिए । यत्रा मान्छे बेरोजगारजस्तै बिनाकाम हल्लिरहेका छन् । यो निष्क्रियता, यो अलमल, यो ढिलासुस्ती र समयको नाश देखेर तपाईंलाई दिक्क लाग्दैन ? मैले पूरकमा सोधें । तातेर आएका माओवादीलाई चिसो पानी खन्याउन यो आवश्यक छ । उनले स्वाभाविक हाँसोसहित जवाफ दिए । उत्तर सुनेर म भने जिल खाएको थिएँ । लगभग चौध वर्षपछि, माओवादीले महाधिवेशन गर्दै गर्दा, त्यो बेला तातेको भनिएको नेकपा (माओवादी) सेलाएर बरफ बनिसकेको अनुभूति हुन्छ । यो लामो अन्तरालमा उसले आफ्नो भारीभरकम नामसँगै बोकेको सिद्धान्त (मार्क्सवाद, लेनिनवाद, माओवाद) को जलप पनि भेट्न मुस्किल पर्छ । आफ्नै नेतृत्वमा र अरूको नेतृत्वमा ऊ धेरै पटक सरकारमा सामेल भएको छ । अहिले पनि सरकारमै छ । तर बहुसंख्यक नेपालीको आर्थिक तथा सामाजिक स्तर उकास्न ऊ नितान्त असफल देखिएको छ । मूलधारका अरू राजनीतिक पार्टीहरू चाहे ती उदारवादी हुन् या नवउदारवादी, कथित लेफ्ट हुन् या राइट, तीभन्दा ऊ पनि कही भिन्न देखिएको छैन । नामअनुसारको सांगठानिक ढाँचा पनि बाँकी रहेन । एउटा साम्यवादी दलभित्र त्याग, तपस्या, बलिदान, आदर, सम्मान, भाइचारा, ऐक्यबद्धताजस्ता राजनीतिक संस्कार र संस्कृतिको कुरा गर्ने गरिन्छ, जुन अब माओवादीमा टर्चलाइटले बालेर खोज्दा पनि भेटिँदैन । आखिर यस्तो कसरी भयो ?दसवर्षे जनयुद्धपछि मूलधारका राजनीतिक पार्टीहरूसँग सम्झौता गर्दै गर्दा मैले दिल्लीमा माओवादी सुप्रिमो प्रचण्ड र आइडलग भनिएका बाबुराम भट्टराईसँग कहिले संयुक्त त कहिले एक्लै भेट्ने अवसर पाएको थिएँ । एक अन्तर्वार्ता (अप्रकाशित) का क्रममा प्रचण्डलाई मैले त्यही बेला सोधेको थिएँ, तपाईंहरू क्रान्तिकारी धारबाट सम्झौतामार्फत सुधारतर्फ उन्मुख हुनुभयो, क्रान्तिका एजेन्डा र सुधारका एजेन्डा फरक हुन्छन् । क्रान्ति सम्पन्न हुँदा क्रान्तिका एजेन्डाहरू कार्यान्वयन गरिँदा आफ्नो मनखुसी हुन्छ तर अन्य दलसँगको सहमतिमा सुधारवादी लाइनमा गइरहँदा तपाईंहरूको एकल एजेन्डा लागू हुन सम्भव हुन्न । त्यसैले सर्वस्वीकार्य हुने गरी समाज रूपान्तरणका लागि केही जण्ड सुधार (ननरिफर्मिस्ट रिफर्म) का कार्यक्रमहरू बनाउनुभएको छ ? उनलाई स्पष्ट पार्न मैले पूरक प्रश्न पनि सोधेको थिएँ जस्तो भूमिसुधार तथा व्यवस्थापन, शिक्षा, स्वास्थ्यलगायतका सार्वजनिक वस्तु तथा सेवाको उत्पादन तथा वितरणसम्बन्धमा जिम्मेवारी बहन, रोजगारी र औद्योगिकीकरण, अन्तर्राष्ट्रिय सम्बन्ध विस्तार र संवैधानिक तथा राजनीतिक संस्थाहरू संस्थागत गर्ने परिपाटी आदि । कुराकानीको क्रममा थाहा भयो माओवादीसँग राजनीतिक संस्थाहरूको समावेशिता र सहभागितामूलक ठोस कार्यक्रमबाहेक अन्य आर्थिक तथा सामाजिक रूपान्तरण वा त्यसका लागि आवश्यक पर्ने संस्थागत तयारी नै थिएन ।२०४६ सालको परिवर्तनपछि राज्यशक्तिको पेचिला मुद्दाहरूलाई हामीले नजिकबाट हेर्दै र बुझ्दै आइरहेका थियौं । खुला तथा उदार राजनीतिमा मुद्दाहरू असाध्य धेरै जटिल बन्छन् । लोकप्रिय पार्टीहरू जनताका सामुन्ने वितरण र पुनर्वितरणका वाचा गर्छन् । जित्छन् र सत्ताको बागडोर सम्हाल्छन् तर सिद्धान्ततः भाषणमा भनिएका कुराहरू व्यवहारमा लागू गर्न असफल हुन्छन् । किनकि क्रान्तिकारीहरूले कल्पना गरेजस्तो राज्य सरल र सहज हुन्न । अर्कैले बनाएको नयाँ घरमा सर्नुजस्तै हुन्छ, कतै कोठा नमिलेको कतै किचेन कतै वासरुम त कतै ट्वाइलेट । लेनिनले कार्ल काउत्स्कीलाई सम्झाएजस्तो, तिनीहरूलाई सत्ताबाट बाहिर्याए पनि शोषक वर्गले केही व्यावहारिक फाइदा लिइरहन्छन् राज्यसत्ताबाट । किनकि पैसा, सम्पत्ति राम्रो शिक्षादीक्षा, ज्ञान तथा शान देखाउने कला संगठनको नर्म्स तथा उच्च पदमा रहँदाको हाउभाउका कारण उनीहरूको औचित्य बाँकी रहिरन्छ । (भीआई लेनिन, द प्रोलेटरिएन रिभोलुसन एन्ड रेनेगेड काउत्स्की, लेनिन कलेक्टेड वर्क्स, भोल्युम २८ पेज १०४, मस्को) ।हुन पनि उदार प्रजातन्त्रमा चारैतिरबाट उल्झन आइरहन्छन् । चुस्तदुरुस्त प्रशासनको कल्पनै गर्न सकिन्न । मूलधारका मिडिया, अदालत, जासुसी संस्थाहरू, विपक्षी पार्टीहरू सबका सब खेलाडी हुन्छन् र आआफ्नो तवरमा खेलिरहेका हुन्छन् । साना कमजोरी वा छिद्र भेटेपछि तिनले तिललाई पहाड बनाइदिन्छन् । कानुनले नौसिङ प्रदर्शन गरिरहेको हुन्छ । पार्टीहरू डर्टीट्रिक्स मार्फत संसदीय बजारमा दबाब हालिरहेका हुन्छन् । राज्यका बारे गहन र सूक्ष्म विश्लेषण, सपाट एजेन्डाहरूको छनोट र कार्यान्वयनका लागि संस्थागत व्यवस्थापनको प्रस्ट खाका नभएका पार्टीहरू कुनै एउटा चक्र (साइकल) समेत पूरा नगरी बाहिरिनुपर्ने हुन्छ । माओवादी सम्झौतामा आएपछि ऊसँग पुनर्गमन गर्ने ठाउँ थिएन । माथि उल्लेख गरिएझैं राजनीतिलाई संस्थागत गर्ने एजेन्डाबाहेक सामाजिक उत्पादन, वितरण तथा पुनर्वितरणका कुनै भिन्न एजेन्डाहरू थिएनन्, राज्य सत्ताको कमान्ड समाल्दा मिहिन तथा वस्तुनिष्ठ संस्थागत व्यवस्थापनको पुनःसंरचना गर्ने खाका थिएन । मूल कुरा नेकपा (माओवादी) आन्दोलन थियो । पार्टी थिएन । भिन्नभिन्न मुद्दाका कारण विभिन्न वर्ग र तहका मानिसहरू ऊसँग जोडिएका थिए तर संगठित थिएनन् । पार्टीमा हुने भिन्न मतमतान्तर परीक्षण गर्ने परिपाटी बसालिएको थिएन । र्यांक एन्ड फायलमा सुधार कि क्रान्ति भन्ने कुरामा ढुलमुल थियो । तत्कालीन राजनीतिक गन्तव्यबारे शीर्ष नेतृत्वबीचमै एकमना एकता पनि थिएन । मोहन वैद्य किरण जनविद्रोहको लाइनमा सतीसालझैं खडा थिए । बाबुराम भट्टराईले सुधारसहितको संसदीय परिपाटीमा चट्टानी अडान राखिरहेका थिए र प्रचण्डको मूल नेतृत्व यी दुइटाका बीचमा जोखाना हेरेर बसेजस्तो देखिन्थ्यो । आन्तरिक अन्यमनस्कता बाहिर देखिने र बुझिने गरी छचल्कियो । आन्तरिक र बाह्य राजनीतिक शक्तिहरूले डर्टी ट्रिक्स सुरु गरे । जसले जसरी खेले पनि पहिलो संविधानसभा संविधान निर्माण नगरी विघटन हुनुलाई माओवादीको सबैभन्दा ठूलो असफलताको रूपमा गणना गरियो ।पहिलो संविधानसभा विघटन हुनुभन्दा अगाडि बाबुराम भट्टराई नेतृत्वकै माओवादी, सत्ताको केन्द्रमा थियो । तर सत्तामा बसेर पनि सरकार र सत्तारूढ पार्टीले खासखास मुद्दाहरूमा आफ्नो ध्यान केन्द्रित गर्न सकेन । खास गरेर उसले उठान गरेको संघीयता वा जातीय वा क्षेत्रीय सहभागितामूलक मुद्दाविरुद्ध कोको र कुन शक्तिबीच साँठगाँठ भइरहेछ ? त्यो मुद्दाविरुद्ध क्षेत्रीय राजनीतिक शक्तिका रूपमा नेपाली राजनीतिमा सधैं हावी भइरहने भारतीय राज्यशक्ति नै किन विरोधमा थियो ? ध्रुवीकृत हुँदै गइरहेको आन्तरिक र क्षेत्रीय राजनीतिमाथि गहिरो समीक्षात्मक विश्लेषण आवश्यक थियो । र ती सबै आफूविरुद्ध हुन सक्ने सम्भावित परिणामको सामना गर्न पार्टी संगठन र आन्दोलन आफ्नातर्फबाट चुस्तदुरुस्त बनाउनु जरुरी थियो । तर पछिल्लो समयसम्म आइपुग्दा पनि नवउदारवादले लादेको आम गरिबी, असमानता र असजिलो हटाउन माओवादीका तर्फबाट आर्थिक तथा सामाजिक रूपान्तरणका कुनै पनि मुद्दा अगाडि सारिएनन् । तिनमाथि खराब र असल पक्षबारे सार्वजनिक छलफल र बहससम्म पनि उठाइएन । हतास जनता माओवादीप्रति निराश हुनुको मूलकारण यही थियो । हिँउद र वर्षाहरू बित्दै गए । तेस्रो शक्तिमै खुम्चिए पनि माओवादी नेतृत्वले संविधान निर्माणमा पहल गर्न छोडेन । दुई ठूला पार्टीलाई झकझक्याउन र एजेन्डाहरूमा सहमति विस्तार गर्न पहल गरिरह्यो । परिभाषा नगरिए पनि स्रोतसाधनहरूको टुंगो र संस्थाहरूलाई संस्थागत गर्ने परिपाटीको स्पष्ट खाका नभए पनि धर्मनिरपेक्षता, संघीयता तथा संविधानमा समाजको बनोट र लैंगिक अधिकार प्रवर्धन गर्ने गरी राजनीतिक सहभागिताको जुन ग्यारेन्टी गरियो, यो राजनीतिक सफलताको श्रेय माओवादीलाई नै जान्छ । यद्यपि यसको श्रेय लिन माओवादी संगठनात्मक रूपमा सफल हुन सकेको देखिन्न ।राजनीतिशास्त्री स्टेभेन ल्युक्स चर्चित पुस्तक पावर मा लेख्छन्, निर्वाचनहरूमा पद्य लेखिन्छन् र सरकारहरूले गद्य लेख्छन्, हामी सर्वसाधारणले के मेलो पाइरहेका हुन्नौं भने, नेताहरूले जेजे भनेर चुनाव जिते पनि वास्तवमा तिनले आफ्ना कार्यकर्ता र सहयोगी दलहरूले के चाहिरहेका हुन्छन् त्यही गर्छन् । नेपाली सन्दर्भमा हेर्ने हो भने, संविधानमा पद्य लेखियो । निर्वाचन सर्वसाधारणका लागि छुनै नसकिने गरी महँगा भए । यही कारण, कार्यकर्ता र जनताले जे आशा गरेका भए पनि चन्दादाताहरू (उद्योगी, व्यापारी, ठेकेदारहरू) जे चाहन्छन् त्यहीअनुसार नियम, कानुन र वितरणको व्यवस्थापन हुन्छ । कांग्रेस र एमालेले त यो नवउदारवादी काल्पनिकीलाई संस्कार र संस्कृतिका रूपमा आफूमा भित्र्याए । पार्टी नेतृत्वले चाहुन्जेल स्थायी तवरमा अड्डा जमाउन सक्ने संस्थागत व्यवस्थापन गरे । माओवादीले त्यसलाई चिर्न सकेन । आममानिस नवउदारवादी व्यक्तिवादबाट मुक्ति चाहन्थे । दस वर्ष जनयुद्ध गरेको माओवादी मुक्तिको वाहक होला भन्ने तिनले सोचेका थिए तर माओवादी नवउदारवाद नै लजाउने गरी व्यक्तिवादी भइदिए । हामी सबैलाई थाहा छ, प्रगतिशीलताले रातारात व्यक्तिवादी वा उपभोक्तावादी संस्कार र संस्कृतिबाट मुक्ति दिलाउँदैन, दिलाउन सक्तैन । यो अथक संघर्ष प्रक्रिया थालनीबाट मात्र हुने कुरा हो । सामूहिक संस्कार र संस्कृति आफूभित्र बनाएपछि मात्रै व्यक्तिवादीउपभोक्तावादी संस्कारको प्रतिकार र प्रतिवाद गर्न सकिन्छ । तर जनयुद्धजस्तो सामूहिक प्रतिवाद गर्ने संस्थाबाट खुला प्रतिस्पर्धात्मक राजनीतिमा उत्रिएदेखि नै माओवादीमा सामूहिकताको अभ्यास अनुभूति गर्न पाइएको छैन । सर्वसाधारणले माओवादीका नाममा थप अर्को नवउदारवादी राजनीतिक पार्टी खोजेका थिएनन् । तर उसले त्यही चरित्र प्रदर्शन गर्यो । राजनीतिमा यस्ता एउटै खाले प्रवृत्तिहरू किन देखा पर्छन् भन्नेबारे समाजशास्त्री म्याक्स वैबर आफ्नो किताब इकोनोमिक एन्ड सोसाइटी मा राज्य यस्तो हुनुका कारण राज्यको भूभाग, जनसंख्या, कानुन शासनको संयन्त्रमा भर पर्छ भन्छन् । तर अर्का बेलायती राजनीतिशास्त्री बब जेसप थप्छन्, त्यसो हुनुको मूल निर्धारक वा कारक तत्त्व राज्य विचार (स्टेट आइडिया) हो (बब जेसप, द स्टेट, पास्ट, प्रेजेन्ट, फ्युचर, पोलिटी प्रेस, २०१६) । जेसपको विचारमा स्टेट आइडियाका लागि समाजको निर्माण उत्थान वा विकास प्रक्रियाबारे गहिरो अध्ययन हुनु आवश्यक हुन्छ । अर्को शब्दमा, राज्यको आर्थिक तथा सामाजिक संरचना, भूमण्डलीकरणका प्रभावहरू, राष्ट्रिय तथा अन्तर्राष्ट्रिय वित्तीय संस्था तथा बैंकको नियन्त्रण र विस्तार अनि बहुराष्ट्रिय कम्पनीहरूले सामाजिक संरचनामा पारेका प्रभावहरूबारे बृहत् जानकारी आवश्यक छ । आर्थिक बलका आधारमा सञ्चार माध्यमको प्रचार व्यवस्थापन, त्यसले स्थापित गर्ने खास सांस्कृतिक मूल्य तथा प्रविधि विस्तारका प्रभावहरूको अध्ययन आवश्यक पर्छ । जेसपको विचारमा राज्य कुनै पनि हिसाबमा न न्युट्रल साधन हुन्छ न त यसले सबैका लागि समान अवसर उपलब्ध गराउँछ । यो वर्गीय हुन्छ । प्रतिनिधित्वको पद्धति तथा शासकीय स्वरूप निर्धारणको विचार एतिहासिक तवरमा निर्माण भएको सामाजिक शक्तिहरूको घरेलु तथा बाह्य सन्तुलनमा धेरै भर पर्ने हुन्छ । राज्य आफैं सामाजिक सम्बन्ध हो । प्रतिकार, विद्रोह, आन्दोलन थिचोमिचोमा परेका वर्गहरूले एकल वा संयुक्त रूपमा त्यो आततायी राज्यविरुद्ध संघर्ष गर्छन् । संविधान घोषणापछि, तेस्रो शक्तिमा थिग्रिन पुगेको माओवादीले विगतमा आफ्नो सामर्थ्यमा गरेको युद्धआन्दोलनको बलमा स्थापित एजेन्डाको रक्षा गर्नेतर्फ भन्दा सत्तामा हरदम रहिरहन ज्यान फाल्यो । राज्य र राजनीतिक शक्तिहरूको सैद्धान्तिक, राजनीतिक तथा कार्यक्रमिक एजेन्डाहरू नहेरी राजनीतिक समीकरण बनाउन उद्यत रह्यो । सत्ता वर्गीय हुन्छ भन्ने दर्शनलाई जिब्रोमा झुन्ड्याइरहने तर वर्ग शत्रुसँग सत्ता सहकार्य गरेर राज्यशक्तिको चास्नीमा डुबुल्की लाइरहनमा मज्जा मान्यो । पछिल्लो पटक एमालेसँग पार्टी एकता गर्दा एमालेले बोकेका एजेन्डा, आफ्ना नीतिकार्यक्रम र योजनासँग तादात्म्यता मिल्छमिल्दैन भन्ने सवाललाई उसले कहिल्यै मूल्यांकनको विषय बनाएन । कांग्रेस र एमालेका राजनीतिक तथा सामाजिक एजेन्डाहरूबारे आफूभित्र समीक्षा र विमर्श कहिले गरेन । राजनीति शंकर लामिछानेको एब्स्टयाक्ट्र्याक्ट चिन्तन प्याज होइन पार्टी बनाउने हो भने माओवादीले यी सबै पक्षको चिन्तन गर्नु जरुरी थियो । अझै जरुरी छ । महाधिवेशन गरिरहँदा माओवादीले आफ्नो संस्कार, संस्कृतिलाई परिस्कृत गर्ने हो भने थोरै भए नि छलफल र बहसको संस्कार आफूभित्र निर्माण गर्नु जरुरी छ ।"
अब कांग्रेसले जवाफ दिनुपर्छ,"महाधिवेशनको अर्थ हो नेतृत्व विकास, हस्तान्तरण र नवीन कार्यदिशा । हरेक राजनीतिक दलको महाधिवेशनमा यी विषयहरू कसरी उठे भन्ने सवालले सम्बन्धित राजनीतिक दलको चरित्र चित्रण गर्छ । त्यसैले वैचारिक अन्योललाई चिरेर महाधिवेशनले दलको भविष्य विचारधारात्मक आलोकमा निर्देशित गर्छ । बहुदलीय व्यवस्थामा राजनीतिक दल नै अग्रणी नेतृत्वमा हुने भएकाले तिनको नेतृत्व शैलीले दूरगामी अर्थ र महत्त्व राखेको हुन्छ । महाधिवेशनमा भएका गहन छलफल र कार्यदिशा निर्माण, निर्वाचित नयाँ नेतृत्व र तिनले बोक्ने विचार, जिम्मेवारीबोध तथा कार्यशैली देशको भविष्यसँग प्रत्यक्ष रूपमा जोडिएको हुन्छ । देश विकासको प्रारुप पनि यिनै दलले महाधिवेशनमार्फत ल्याउने म्यान्डेट, वैचारिक स्पष्टता र नेतृत्व कौशलसँग गाँसिएको हुन्छ । त्यसैले कुनै पनि लोकतान्त्रिक दलको महाधिवेशन के कसरी सम्पन्न भयो भन्नेबारे बृहत् छलफल र समीक्षा हुनुपर्छ । नेपाली कांग्रेसको १४औं महाधिवेशन भर्खरै सम्पन्न भएको छ । महाधिवेशनले आगामी चार वर्षका लागि पार्टी नेतृत्व स्थापित गरेको छ । यही नेतृत्वले कांग्रेसको निकट भविष्यको रूपरेखा तय गर्नेछ । यस नेतृत्वको आगामी यात्रा स्वयम् कांग्रेस, लोकतन्त्र र समग्र नेपाली समाजका लागि निकै अर्थपूर्ण रहनेछ । लामो लोकतान्त्रिक परम्परा धानेको कांग्रेसलाई थप सुदृढ गर्नुपर्ने जिम्मेवारी नवनिर्वाचित नेतृत्वलाई छ । २०७२ को नयाँ संविधान निर्माणपछि उक्त संविधानले निर्दिष्ट गरेको समावेशी लोकतन्त्रान्त्रिक मूल्य र मान्यताको व्यावहारिक पक्षसँग जोडिएर सम्पन्न भएको महाधिवेशनले नेपाली कांग्रेस संविधानप्रति पूर्ण प्रतिबद्ध छ भन्ने थप पुष्टि गरेको छ । कांग्रेस महाधिवेशनभन्दा केही समयअघि मात्रै एमालेले आफ्नो महाधिवेशन नारायणी किनारमा कार्यकर्ता उतारेर सम्पन्न गर्यो, त्यही नारायणी किनारको भीडलाई देखाएर उसले आफ्नो महाधिवेशनको भव्यता स्थापित गर्ने कोसिस गर्यो । तर, कार्यकर्ता पंक्तिको विवेकलाई बन्धक राखेर त्यस पार्टीका अध्यक्ष केपी शर्मा ओली र उनको निगाह प्राप्त गर्ने व्यक्तिले पद पाए भने सिंगो नेपालको लोकतान्त्रिक जनसंख्याले ग्लानिले मुख छोप्नुपर्ने स्थिति पैदा भयो । एउटा व्यक्तिको सनक, लहड र निगाहमा कार्यकर्ता पंक्ति आश्रित हुनुपर्ने परिस्थिति सामन्तवादी व्यवस्थामा मात्रै सम्भव हुन्छ । त्यसैले सहज रूपमा भन्न सकिन्छ, एमालेले लोकतान्त्रिक विधि र पद्धतिको हुर्मत लिएर नारायणी किनारबाट फर्किएको छ । कतिपय विश्लेषकले त्यो महाअधिवेशन नभएर देवत्व घोषणा सभा, कुम्भ मेला जस्ता आरोप पनि लागाए । स्वस्थ प्रतिस्पर्धालाई निस्तेज गरेर ओलीको ठाडो निर्देशनमा भएको नेतृत्वघोषणा पञ्चायती शैलीभन्दा कठोर र निर्लज्ज देखियो । फरक विचार र मतको आधारमा प्रतिस्पर्धा गर्नेहरूलाई निषेध गरियो । स्तब्ध महाधिवेशन प्रतिनिधि, आम कार्यकर्ता र जनताका लागि चितवन महाधिवेशनले एमालेभित्र लोकतन्त्र सकिएको घोषणा गर्यो । त्यसविपरीत नेपाली कांग्रेसले भृकुटीमण्डपमा लोकतान्त्रिक आचरण प्रस्तुत गर्दै जसरी नेतृत्व पंक्ति छान्ने पद्धतिलाई आफ्नो सैद्धान्तिक मार्गबाट विचलित नभई पूरा गर्यो, यसबाट कांग्रेस लोकतन्त्रप्रति पूर्ण रूपमा प्रतिबद्ध छ भन्ने पुनर्पुष्टि भएको छ । यतिबेला अर्को कम्युनिस्ट घटक माओवादी केन्द्रको समेत महाधिवेशन जारी छ । नेतृत्व चयनको तीन दशकभन्दा लामो अलोकतान्त्रिक र अधिनायकवादी विरासत बोकेको माओवादी केन्द्रले यस महाधिवेशनमा पनि लोकतान्त्रिक चरित्र प्रदर्शन गर्ने अपेक्षा गर्न सकिन्न । त्यसैले अनेक सीमितता र समस्याका बावजुद आजका दिनमा नेपाली राजनीतिक दलमध्ये कांग्रेसले मात्रै आफूलाई लोकतान्त्रिक पार्टी भन्ने हैसियत राख्छ, जसलाई यो महाधिवेशनले थप पुष्टि गरेको छ । लोकतन्त्रको सौन्दर्य विधिविधानको पालना र स्वस्थ प्रतिस्पर्धाबाट नेतृत्वको चयन गर्नु हो । कांग्रेसको पछिल्लो विधानले महिला, दलित, पिछडिएका क्षेत्र र समुदाय, खसआर्य, जनजातिलगायतको सहभागिता र समावेशीपूर्ण नेतृत्व विकासलाई स्वस्थ प्रतिस्पर्धाको माध्यमबाट सुनिश्चित गरेको छ । यसले कांग्रेसको आन्तरिक पार्टी जीवनमा पनि समावेशी लोकतान्त्रिक अभ्यासलाई थप व्यावहारिक बनाएको छ । बाध्यकारी रूपमा समावेशितालाई स्वीकार गरेको नभई नीतिगत तहमै कांग्रेसले समावेशी तथा समानुपातिक प्रतिनिधित्वलाई सुनिश्चित गरेको छ । स्वच्छ प्रतिस्पर्धाको आधारमा नेतृत्व क्षमता भएकाहरूलाई स्थापित गर्दै परिवर्तनका पक्षधरहरूका आवाजलाई कांग्रेसले लोकतान्त्रिक जनमतलाई महसुस हुनेगरी संस्थागत गरेको छ । यसबाट यो पार्टी परिवर्तन चाहनेहरूका लागि अझ खुला भएको र क्षमता, दक्षताको आधारमा प्रतिस्पर्धा गर्नेहरूलाई कुनै छेकबार नभएको थप प्रमाणित भएको छ । कांग्रेस विश्वास गर्छ लोकतन्त्रको संस्थागत विकास गरेर मात्रै नेपालमा राजनीतिक स्थिरता सम्भव छ र यही व्यवस्थामार्फत मात्रै आम जनताका आवश्यकता पूरा गर्न सकिन्छ । यही प्रणालीका लागि कांग्रेसले आफ्नो स्थापनाकालदेखि नै बारम्बार संघर्ष गर्दै आइरहेको छ । त्यसैले पार्टी जीवनको निरन्तर विकास र नेतृत्व चयनका क्रममा यस महाधिवेशनमा स्वेच्छाचारिताका सामान्य दृश्यहरू पनि कसैलाई आभास भएन । यसले नेपाली कांग्रेस लोकतन्त्र, परिवर्तन र नयाँ नेतृत्व विकासको पक्षमा विचलित छैन भन्ने सन्देश दिएको छ । यो महाधिवेशन विगतका अन्य महाधिवेशन भन्दा फरक रह्यो । वडा, नगर, प्रदेशसभा क्षेत्र र जिल्लामा भएका र महाधिवेशन प्रतिनिधि निर्वाचन सबैमा युवा सहभागिताको वर्चस्व रह्यो र यसको प्रभाव केन्द्रीय तहसम्म कायम भयो । नेतृत्व पंक्तिमा पुरानै अनुहार दोहोरिने अड्कलबाजी गलत ठहरिए । युवाहरूको ठूलो पंक्तिले निर्वाचित भएर कांग्रेस हाँक्न सक्ने सन्देश दियो । आम जनतामा स्थापित कार्यकर्ताप्रतिको दृष्टिकोण बदलियो । उत्साहजनक सहभागिता र स्वस्थ प्रतिस्पर्धाले पार्टीको गतिशीलतालाई अझ सशक्त बनायो । यो गतिशीलता केवल युवा वा निश्चित उमेर प्रतिनिधित्वको मात्र नभई कांग्रेसको वैचारिक गतिशीलतको खोजीका लागि हो भन्ने सन्देश आम रूपमा स्थापित भएको छ । नेपाली कांग्रेसको विगतका महाधिवेशनबारे विज्ञ र विश्लेषकबाट यथेष्ट चर्चा र प्रशंसा भएका छन् । आफ्नो प्रत्येक महाधिवेशनमा समयसापेक्ष नयाँ विचार र एजेन्डा तयार गरेको कांग्रेसले यस महाधिवेशनमा पनि थप वैचारिक बहस गर्छ भन्ने अपेक्षा सर्वत्र थियो । वैचारिक क्रान्तिका लागि आह्वान गरिएको पहिलो महाधिवेशन हुँदै १३ औँ महाधिवशेनसम्म आइपुग्दा लोकतन्त्रको स्थापनादेखि वर्तमान संविधानको कार्यान्वयनसम्म कांग्रेसको मुख्य एजेन्डाका रूपमा अघि बढेको थियो । तर, १४औँ महाधिवेशन एजेन्डा, विचार र दस्तावेजका हिसाबले विगतका महाधिवेशनजस्तो हुन सकेन । यस महाधिवेशन विचारभन्दा व्यक्तिकेन्द्रित भएको आरोप कांग्रेसले सहज रूपमा स्विकार्नुपर्छ । महाधिवेशनको समयमा उम्मेदवारका दस्तावेजमाथि वैचारिक छलफल र बहसभन्दा पनि विज्ञापन र पर्चाहरू मात्रै छरिनुले कांग्रेस आफ्नो पार्टी जीवनको इतिहासमै पहिलो पटक समाजका जटिलताहरूप्रति अस्पष्ट भएको र रणनीतिक योजनासहित ठोस निष्कर्षमा पुग्न नसकेको पनि हामीले स्विकार्नुपर्छ । यो अस्पष्टतालाई चिन्न र चिर्न ढिलाइ गरियो भने कांग्रेसले निकट भविष्यमा जटिल चुनौतीहरूको सामना गर्नुपर्ने निश्चितप्रायः छ । हिजो आफैंले गरेका प्रश्नहरूको चित्तबुझ्दो उत्तर कांग्रेसले खोज्नुपर्छ र त्यो उत्तर विनम्रतापूर्वक जनतालाई दिनुपर्छ । आम कार्यकताले प्रकट गरेको कांग्रेस रूपान्तरणको उत्कट अभिलाषाले निर्वाचित नेतृत्वलाई यथास्थितिमा रहिरहने छुट दिँदैन । अर्थात् प्रश्न गर्नेहरूलाई उत्तर दिने ठाउँमा पुर्याएका पार्टी कार्यकर्ता र आम जनताले चित्तबुझ्दो जवाफ पाउनुपर्छ । उत्तर खोज्न सहज छैन, तर प्रश्नको सामना नगरीकन पन्छने छुट पनि अबको नेतृत्वलाई छैन ।बीपी कोइरालाको नेतृत्वमा संश्लेषित प्रजातान्त्रिक समाजवादले व्यक्तिको हकमा समेत निश्चित प्रकृतिको चरित्रको माग गर्छ । त्यसैले हामीले कांग्रेस नेता तथा कार्यकर्ताको सवालमा चाहिने व्यक्तित्वमाथि समेत विमर्श गर्न ढिला भइसकेको छ । बहसबिनाको लोकतन्त्र कल्पना गर्नसमेत सकिँदैन, त्यसैले हामीले महाधिवेशनमा देखिएका सम्पूर्ण कमजोरीमाथि वस्तुसंगत विश्लेषण गर्दै आगामी दिनमा कांग्रेसलाई अझै प्रखर र स्पष्ट बनाउनु जरुरी छ । स्थानीय साथै प्रदेश तथा प्रतिनिधिसभाको निर्वाचन संघारमा आइपुगेको छ । यसभन्दा अघि कांग्रेसबारे जनतामा धारणा लैजाने काम कम्युनिस्टहरूले बढी गरे । उनीहरूले नकारात्मक रूपमा चित्रण गरेकाले खास अर्थमा कांग्रेस के हो भन्ने भाष्य स्वयं नेपाली कांग्रेसले आम तहमा लैजानुपर्नेछ । त्यसका लागि वैचारिक र कार्यदिशागत स्पष्टता आवश्यक छ । हामीले लोकतन्त्रलाई कसरी बुझिरहेका छौँ र एक्काइसौँ शताब्दीको लोकतन्त्र कस्तो हुनुपर्छ ? आज लोकतन्त्रमाथि मडारिएका चुनौती के हुन् र त्यसलाई कांग्रेसले कसरी सम्बोधन गर्नेछ ? नेपाली समाजमा विभिन्न उत्पीडनहरू खप्टिएर रहेका छन् र एकअर्कासँग गाँसिएका यस्ता उत्पीडनको अन्त्य नेपाली कांग्रेसले कसरी गर्न खोजिरहेको छ ? यसबारे हामीसँग दलित, महिला, मधेसी, भूमिहीन, किसान, जनजाति, अल्पसंख्यक, फरक क्षमता भएका व्यक्ति साथै लैंगिक अल्पसंख्यकलाई दिने जवाफ हुनुपर्छ । नेपाली कांग्रेसलाई उठ्ने प्रश्नमध्ये सरकार सञ्चालन गर्दा उसले लिने गरेका आर्थिक नीतिहरू मुख्य रहँदै आएका छन् । हामीले लिने आर्थिक नीति कस्तो हो र त्यसबाट सबैभन्दा बढी लाभान्वित हुने जनसंख्याको हिस्सा कुन हो ? भर्खरै काठमाडौँ सहर विश्वकै अति प्रदूषित सहरमा दर्ज भएर संसारभर बदनाम भयो । विश्वव्यापी तापक्रम वृद्धिका कारण आज हिमालहरू पग्लिरहेका छन् । हामीले पर्यावरणीय संकटलाई अनदेखा गर्नै मिल्दैन । पुँजीवादी अर्थप्रणालीको सहउत्पादनका रूपमा आएको पर्यावरणीय संकटलाई समाधान गर्ने कांग्रेसको वैकल्पिक मोडल के हो ? प्रविधिमा संसारले ठूलो फड्को मारिरहेको छ, त्यसका सकारात्मक र नकारात्मक दुईवटै पाटा छन् । बायोटेक, इन्फोटेक र आर्टिफिसियल इन्टिलिजेन्सको बहस घनीभूत रूपमा उठिरहेको छ । यसले हाम्रोजस्तो तथाकथित तेस्रो विश्वको श्रम बजारमा ठूलो असर पार्ने निश्चित छ । हाम्रै अगाडि आइसकेको यो संकटलाई कांग्रेस कसरी हल गर्न चाहन्छ ? आप्रवासी मजदुरका कथाव्यथा आफ्नै छन्, गाउँ मलामीसमेत नपाउने गरी रित्तिएको छ, युवाहरू आफ्नो रगत र पसिना अरबको भूमिमा बगाइरहेका छन्, आप्रवासी मजदुरलाई दिने कांग्रेसको जवाफ के हो ? अहिले चलिरहेको विकासको केन्द्रमा मान्छे होइन, भौतिक निर्माण मात्रै छ । मानवीय चाहनालाई सम्बोधन गर्ने पर्यावरणमैत्री र सम्पदामैत्री विकासको खाका के हो ? शिक्षा, स्वास्थ्य र सार्वजनिक यातायातमाथि चरम व्यापार चलिरहेको छ, असमानता बढिरहेको छ । सार्वजनिक यातायात अपांगता भएका व्यक्ति र महिलामैत्री हुन सकेको छैन । यी सबै समस्यालाई प्याकेजमा हल गर्ने कांग्रेसको दृष्टिकोण के हो ? यी र यस्ता कैयन गहन सवालहरूको हल महाधिवेशनबाट निर्वाचित टिमले कांग्रेसका लाखौँ कार्यकर्ताका बीचबाट खोज्नुपर्नेछ । के हामी आत्मगत रूपमा त्यसका लागि तयार छौँ ? यदि छौँ भने चौधौँ महाधिवेशनबाटै कांग्रेसले नयाँ जीवन प्राप्त गर्नेछ । होइन भने महाधिवेशनहरू आउँछन् र जान्छन्, चुनाव पनि आउँछन् र जान्छन् तर नेपाली समाजका समस्या ज्युँका त्युँ रहन्छन् । समस्या सुल्झाउने ल्याकत राख्ने आत्मविश्वास लिँदै आजैका समस्यामाथि आजै चिन्तन र विमर्श गर्ने परिपाटी नेपाली कांग्रेसले स्थापित गर्नुपर्छ ।"
पोखरेलको एक अनि शून्य,"काठमाडौं (कास) पश्चिमी दर्शनमा आधारित सञ्जीव पोखरेलको कृति एक अनि शून्य सार्वजनिक भएको छ । कालिकास्थानस्थित पब्लिकेसन्स नेपालयको कार्यालयमा शनिबार आयोजित कार्यक्रममा लेखक पोखरेलले पुस्तकको एक प्रति आफ्नै छोरी खुसीलाई उपहार दिएर सार्वजनिक गरेका हुन् । उनका अनुसार पुस्तक १० वटा प्रमुख दार्शनिक प्रवृत्तिहरूमा केन्द्रित छ, जुन प्रवृत्तिहरू पश्चिमी दर्शनका आधार मानिन्छन् । तीन हजार वर्षको पश्चिमी बौद्धिक इतिहासको रूपरेखा र कसरी विचारहरू बनाइयो, विघटन भयो र पुनः उत्पन्न भयो भनेर पुस्तकमा केलाइएको छ । मैले पहिलो पुस्तक छोरीलाई उपहार दिएर सार्वजनिक गर्नुको प्रतीकात्मक अर्थ छ, पोखरेलले भने, मेरा छोरीका पुस्ताले यो पुस्तक पढून् यसको अन्तरवस्तुलाई मनन गरून् भन्ने मेरो लेखकीय आकांक्षा र सदीक्षा हो । पुस्तकमा पाश्चात्य ज्ञान परम्पराका केही आधारभूत प्रश्नहरूलाई सहज नेपाली भाषामा बुझाउने प्रयास गरेको उनले बताए । पुस्तकका बारेमा बोल्दै कार्यक्रमका प्रमुख वक्ता विष्णु सापकोटाले कृतिमा सहज र सरल नेपालीमा पाश्चात्य दर्शनशास्त्रका बारेमा प्रशस्त लेखिएको उल्लेख गरे । यो पुस्तकको विशेषता भनेको के पनि हो भने, यसले दर्शनलाई राजनीति, साहित्य र सौन्दर्यशास्त्रसँग पनि जोडेको छ उनले भने ।"
भिन्सेन्टको नेपाल दर्पण,"(काठमाडौं)  राजधानीको पानीपोखरीस्थित सडक आफ्नै रफ्तारमा छ । त्यही सडकको साक्षी छ, जापानी राजदूतावासको भवन । राजदूतावास भवनकै ठीक पछाडि फ्रान्सेली चित्रकार भिन्सेन्ट ग्रेबीको जीवन विगत डेढ दशकदेखि सरल रेखामा यात्रा गरिरहेको छ । सहरको कोलाहल र यहाँका मानिसहरूको व्यस्त दैनिकीभन्दा भिन्न छ, भिन्सेन्टको दिनचर्या । मन लागेको समयमा चित्र कोर्छन्, साथीभाइसँग जमघट गर्छन् र रात फेरि आफ्नै लयमा कटाउँछन् । उनको भाडाको फ्ल्याटमा वरपर चित्र र रंगहरू यत्रतत्र छन् । उनी यसैमा औधी खुसी छन् । यी चित्रहरू नै मेरा सबै चीज हुन्, उनी हाँस्दै भन्छन्, यी चित्रहरू मात्र होइनन्, मेरो एकान्तको साथी, मनका भावना सबै हुन् । म यिनीहरूसँग नै संवाद गर्छु । कलाकारितासँगै नेपालमा भिन्सेन्टको दैनिकी चलेको १५ वर्ष भइसकेको उनी स्मरण गर्छन् । कला सिर्जनाकै लागि एसियाली मुलुकहरूको भ्रमणकै क्रममा भिन्सेन्ट भारतबाट सन् २००६ मा नेपाल आइपुगेका थिए । सन् २००१ मा म भारतमा आएको थिएँ । त्यता बसाइको पाँच वर्ष पुग्नै लाग्दा मनसुनको गर्मी र विषालु सर्पको त्रास छल्न म एक महिनाका लागि पोखरा आएको थिएँ । त्यसपछि मलाई नेपाल छोड्नै मन लागेन, उनी सम्झन्छन् । १० वर्षे सशस्त्र द्वन्द्व उत्कर्षमा पुगेकै समयमा उनी नेपाल पसेका थिए । उनले बन्दुकका आवाजहरू सुने । उनका बारेमा माओवादीको तर्फबाट निकै खोजीनिती भए । उनलाई त्यही परिवेशमा झनै लेख्न मन लाग्यो । लगत्तै उनी भारतबाट काठमाडौं लाजिम्पाटमा बसाइँ सरे । त्यही क्रममा उनले जंगबहादुर राणादेखि जनयुद्धसम्मको राजनीतिक अवस्थालाई लिपिबद्ध गरे । नेपाल बसाइको दुई वर्षपछि नै सन् २००८ मा उनले पुस्तक ले नोभेन्यु नेपाल औ ले परी देअन अटोपाई सार्वजनिक गरे । यससँगै उनले नेपालमै बसेर लाफेयर देस सिक्सटिन पिलर्स पुस्तकसमेत लेखेका छन् । भिन्सेन्ट चित्रकारसँगै फिल्म, संगीतका स्रष्टा हुन् । चित्र सिर्जना र सिकाइलाई नै उनले निरन्तरता दिए । यही क्रममा उनी कम्बोडिया र दक्षिण कोरियासमेत पुगे । उनी भन्छन्, सबै देशहरूभन्दा मलाई नेपाल नै राम्रो लाग्यो । चित्र कोर्न नेपाल धेरै राम्रो र शान्त छ । यहाँका मान्छेहरू असाध्यै राम्रा छन् । चित्रकला सिर्जनायात्राका क्रममा उनले डेढ दर्जनभन्दा बढी कला प्रदर्शनीहरूमा सहभागिता जनाइसकेका छन् । नेपालमा नै उनले आधा दर्जनभन्दा बढी एकल र संयुक्त रूपमा कला प्रदर्शनी गरेका छन् । पुल्चोकस्थित विकल्प आर्ट ग्यालरीमा भिन्सेन्टको एकल चित्रकला प्रदर्शनी भइरहेको छ । सोमबारसम्म चल्ने प्रदर्शनीमा उनको नेपाल अनुभवमा आधारित चित्र छन् । विशेषगरी फूल र महिलाजस्ता विषयमा भिन्सेन्टले तेल रङमा चित्र बनाएका छन् । नेपालका महिला र पहिरन उनलाई असाध्यै मन पर्छ । त्यसैलाई उनले नेपाली महिलालाई नै कतिपय चित्रमा उतारेका छन् । उनी सुनाउँछन्, नेपालका महिलाहरूले विवाह तथा केही उत्सवहरूमा लगाएका सारी र गहनाहरू मलाई निकै मन पर्छ । गहना र सारीमा उहाँहरूलाई सुन्दर देखिन्छ । जुन कुरा मैले फ्रान्समा देख्न पाएको थिइनँ । नेपालका मानिसहरूसँगको कुराकानी उनी चित्रमा फूलहरूमार्फत गर्छन् । त्यसैमा उनी जीवनलाई समानान्तर रेखामा देख्छन् । जीवनलाई बिनाझन्झट शान्त र सरल रूपमा अगाडि बढाउन नेपालको भूमिले सहायता गरेको उनको भनाइ छ । फूलको आकृति र तिनमा प्रयुक्त गाढा रङहरूले मानव मनका स्वभाव तथा भावहरू बोलेको उनी प्रस्ट्याउँछन् । यी फूल र रङहरू मात्र होइनन् । यसमा हामी नै छौं । कोही हाँसिरहेका, रिसाइरहेका र नाचिरहेका छन् । रोमियो र जुलियटसम्मको प्रेमको कुरासमेत यी फूलका चित्रहरूमा छन्, उनी भन्छन् । आतिथ्य र आपसी हेरचाहको संस्कारले उनलाई नेपाल छोड्न मन लाग्दैन । उमेरले उनी ५१ औं वसन्तमा हिँडिरहेका छन् । फ्रान्समा वृद्धावस्थाका बुवा, आमा र भाइ छन् । उनलाई उतै आउन र घरजम गरी बस्न आग्रह गर्छन् तर उनी बेलाबेलामा भेटगाट गरेर यतै फर्किहाल्छन् । अब फ्रान्स कहिले फर्कनुहुन्छ त भन्ने प्रश्नमा उनी केही गम्भीर हुँदै भन्छन्, नेपालमा यत्रो समयसम्म बसियो । यतै बस्ने बानी पर्यो । अब किन जानु फ्रान्स ? यता कोही देख्नेबित्तिकै सन्चै छ, आउनुहोस् चिया खाऊँ, गफ गरौं भन्ने माहोल छ । यहाँ एकअर्काको कुरा सुन्ने र सकेसम्म हेरचाह गर्ने संस्कारले अन्त जान मन लाग्दैन । २०७२ सालको भूकम्पमा उपत्यकामा सबै मानिसहरू एकआपसमा मिलेर एकै ठाउँमा बसेको, खाना वितरण गरेको दृश्यहरूले नेपालीहरूप्रतिको माया झनै बढाएको सुनाउँछन् । चित्र सिर्जनापछि भोक मेटाउन उनी आफैंले दालभात पकाउँछन् । उनलाई नेवारी खाजा सेट, मोमो र राँगाको मासु पकाएको खुब मन पर्छ । फुर्सदमा उनी विदेशी साथीभाइलाई बोलाई पकाएर खुवाउँछन् ।"
२३ वर्षीय लिपि लेखक,"(बिर्तामोड)  दिगो हुने कीर्ति राख्न केही गर्ने चाहना भएका एक युवक २३ वर्षमै आफ्नो जातिका भाषा विज्ञ बनेका छन् । झापाको बाह्रदशी२ राजगढका शिव मुर्मु लोपोन्मुख सन्थाल जातिका पहिलो लिपि लेखक बनेका हुन् । स्नातक अध्ययनरत उनले नेपालमा बसोबास गर्ने अल्पसंख्यक सन्थालका लागि ओलोचिकी लिपिमा वर्णमाला तयार गरेका छन् । शिवु भाइले सन्थाली भाषाबाट लिपि तयार गरेका हुन्, नेपाल सन्थाल आदिवासी उत्थान संघ झापाका अध्यक्ष लखन हेमरमले भने, हाम्रो जाति र भाषा नै लोप हुने डर रहेको बेला नयाँ पुस्ताले यो बहुत ठूलो काम गरेका हुन् ।शिवुलाई लिपि तयार गर्न करिब ५ वर्ष लाग्यो । देवनागरीबाट पढेका उनलाई ओलोचिकी सिक्न निकै मिहिनेत गर्नुपर्यो । नेपालमा सन्थाली भाषाको अध्ययन छैन । ओलोचिकी लिपि जानेका भेटिँदैनन् । तर, आफ्नो जातीय लिपि सिक्ने र लेख्ने हुटहुटीले उनलाई सफलता प्राप्त भएरै छोड्यो । जातीय लिपि सिक्न उनले भारत झारखण्डका विद्वान्हरूलाई सम्पर्क गरे । इन्टरनेटका कक्षाहरू लिए । सन्थाली पुस्तकहरू मगाएर पढे । लगातारको प्रयासपछि लिपि सिक्न सफल भए । हाम्रो भाषामा किताब रहेनछ, मुर्मुले भने, जति सक्छु लिपि लेख्छु भनेर लागें । उनले सन्थाली वर्णमाला नाम दिएर लिपि पुस्तक तयार पारेका हुन् । संस्कार, भाषालगायत समेटेर पुस्तकको दोस्रो संस्करणसमेत तयार गरेका छन् ।यसपालिको जनगणनामा हामीले ओलोचिकी लिपिलाई नै टिपोट गरायौं, अगुवा देवान टुडुले भने, आफ्नै भाषा, लिपि हुँदाहुँदै पनि स्कुलमा पढाइ नहुँदा हाम्रा पुस्ताले ओलोचिकी लिपि सिक्नपढ्न पाएका छैनन् । उनका अनुसार जिल्लाका दुई विद्यालयमा सन्थाली भाषाको पठनपाठन हुन्थ्यो । हल्दिबारीस्थित राष्ट्रिय एकता प्रावि र कोरोबारीस्थित आधारभूत जनकल्याण प्राविमा । तर, अहिले दुवैमा बन्द छ । करिब एक सय जना सन्थाली विद्यार्थीलाई आफ्नै लिपिबाट पठनपाठन गराउँदै थियौं । राम्रो भएको थियो । घरमा बोल्ने भाषाबाटै स्कुलमा पनि पढ्न पाउँदा विद्यार्थीले पढाएको राम्ररी बुझ्थे पनि, शिक्षक दीपक हेमरमले भने, २०६४ देखि करिब ४ वर्ष जति ओलोचिकी लिपिबाट पढायौं । त्यसपछि पाठ्यपुस्तक आएन, कतैबाट कुनै सहयोग पनि भएन । अनि, पठनपाठन नै बन्द भयो । सरकारी बेवास्ताका कारण सन्थाल समुदाय पिछडिएको लखन हेमरमको आरोप छ ।"
भारतका ७ राज्यमा कर्फ्यु,"(नयाँदिल्ली)  भारतमा पछिल्लो समय कोभिड संक्रमितको संख्या बढ्दै गएपछि कतिपय राज्यले रात्रिकालीन कर्फ्युको घोषणा गरेका छन् । दिल्ली, उत्तर प्रदेश, महराष्ट्र, हरियाणा, गुजरात, मध्यप्रदेश र कर्नाटकले रात्रिकालीन कर्फ्यु जारी गरेका छन् । त्यसका साथै ती राज्यहरूमा भीडभाड गर्न रोक लगाइएको छ । दिल्लीमा पछिल्लो दुई दिनमा मात्रै कोरोना संक्रमितको संख्या दोब्बरले वृद्धि भएको छ । आइतबार २ सय ९० जना संक्रमित भएपछि दिल्ली सरकारले राति ११ बजेदेखि बिहान ५ बजेसम्मका लागि कर्फ्यु जारी गरेको हो । यस्तै, सरकारले नयाँ निर्देशिका जारी गर्दै सिनेमा हल, बैंकेट तथा मनोरञ्जन पार्क बन्द गरिने जनाएको छ । त्यस्तै, मेट्रो तथा सार्वजनिक बसलाई सिट संख्याको आधा मात्र यात्रु बोक्न पाउने अनुमति दिइने भएको छ । दिल्लीमा दुई दिनअगाडि दिल्लीमा संक्रमितको संख्या १ सय ९ थियो । यसअघि १३ जुनमा २ सय ५५ केस भेटिएको थियो । दिल्लीमा सक्रिय संक्रमितको संख्या एक हजार पुगेको छ । आइतबार संक्रमण दर ०५५ पुगेको छ । दिल्ली सरकारले जनवरीमा हुने बीआर अम्बेडकरको जीवनमाथि जवाहरलाल नेहरू रंगशालामा हुने कार्यक्रम स्थगन गरेको छ । मुख्यमन्त्री अरविन्द केजरीवालले कोभिडकै कारण कार्यक्रम स्थगित गरिएको र अर्को तिथि पछि तय गरिने ट्वीटमार्फत जानकारी दिएका हुन् । केन्द्रीय स्वास्थ्य मन्त्रालयका अनुसार नयाँ भेरिएन्ट ओमिक्रोनबाट आइतबार साँझसम्म ४ सय २२ जना संक्रमित भइसकेका छन् । तर कतिपय सञ्चार माध्यमले थप केही राज्यमा ओमिक्रोन संक्रमित बढी भएको भन्दै उक्त संख्या ४ सय ५० कटिसकेको दाबी गरेका छन् । महराष्ट्रमा सबैभन्दा बढी १ सय ८, दिल्लीमा ७९, गुजरातमा ४१, केरलामा ३८, तमिलनाडुमा ३४ जना ओमिक्रोन संक्रमित भेटिएका छन् । हालसम्म १७ राज्यमा ओमिक्रोनबाट संक्रमित व्यक्ति भेटिएका छन् । पछिल्लो २४ घण्टामा भारतमा ६ हजार ९ सय ७ जना कोरोना संक्रमित थपिएका छन् । यतिबेला भारतमा ७६ हजार ७ सय ६६ जना सक्रिय संक्रमित छन् । केन्द्र सरकारले राज्य सरकारहरूलाई आवश्यक तयारी र सतर्कता अपनाउन दिनदिनै निर्देशन दिइरहेको छ । जनसंख्याको अनुपातमा कम मानिसले कोभिडविरुद्धको खोप लगाएका उत्तर प्रदेश, बिहार, झारखण्ड, महराष्ट्र, तमिलनाडु, पश्चिम बंगाल, केरल, मोजोरम, कर्नाटक र पन्जाबसहित १० राज्य केन्द्र सरकारले स्वाथ्य अधिकारीसहितको टोली खटाएको छ । यसैबीच, भारतीय प्रधानमन्त्री नरेन्द्र मोदीले स्वास्थ्य कार्यकर्तासहित अग्रपंक्तिमा खटिने तथा ६० वर्ष उमेर नाघेकालाई कोभिडविरुद्धको बुस्टर खोप दिइने घोषणा गरेका छन् । उनीहरूलाई जनवरी १० बाट बुस्टर डोज दिइने जनाइएको छ । संक्रमितको संख्या बढ्दै गएपछि विभिन्न क्षेत्रबाट बुस्टर डोजको माग बढ्दै गएको छ । त्यस्तै, १२ देखि १८ वर्ष उमेर समूहलाई पनि खोप लगाउने निर्णय सरकारले गरेको छ । प्रधानमन्त्री मोदीले कोभिडसँग नडराउन तर सतर्क रहन आह्वान गरेका छन् । उनले देशमा १ लाख ४० हजार आईसीयू तथा ९० हजार विशेष बेड उपलब्ध रहेको जनाएका छन् । त्यस्तै, ४ लाखभन्दा बढी अक्सिजन सिलिन्डर राज्य सरकारलाई पठाइएको तथा देशभर ३ हजारभन्दा बढी अक्सिजन प्लान्ट सञ्चालनमा रहेको जनाए ।"
पञ्जाबमा किसानले चुनाव लड्ने,"चण्डीगढ (एजेन्सी) भारतको पञ्जाबमा आगामी वर्ष हुने विधानसभा चुनावमा २२ वटा किसान संगठनले संयुक्त रूपमा प्रतिस्पर्धा गर्ने किसान आन्दोलनका अगुवाहरूले आइतबार बताएका छन् ।केन्द्र सरकारले ल्याएको तीन वटा विवादास्पद कृषि कानुनको विरोधमा एक वर्षभन्दा लामो समय आन्दोलन गरेका किसान संगठनहरूले पञ्जाबको निर्वाचनमा आफ्नो नेतृत्व सशक्त बनाउने घोषणा गरेका हुन् । प्रधानमन्त्री नरेन्द्र मोदी सरकारले ल्याएका कृषिसम्बन्धी तीन कानुन फिर्ता लिने घोषणा गरेपछि लामो समयसम्म सडक आन्दोलन गर्दै आएका किसान संगठनले दुई साताअघि मात्र आन्दोलन अन्त्यको घोषणा गरेका थिए । किसान संगठनहरूको गठबन्धन संयुक्त समाज मोर्चाले पञ्जाबमा ११७ विधानसभा सिटमा उम्मेदवारी दिने र उक्त मोर्चाको नेतृत्व भारतीय किसान युनियन राजेवालका बलवीर सिंह राजेवाललाई दिइने एक किसान नेताले बताए । दिल्ली सीमामा भएको आन्दोलनपछि पञ्जाबका नागरिकको आफूहरूबाट धेरै अपेक्षा रहेकाले त्यसलाई पूरा गर्नका लागि निर्वाचनमा गठबन्धन गरेर जान लागेको र आफूहरूको सशक्त उपस्थिति रहने सिंहले बताए । नागरिकको आकांक्षा पूरा गर्नका लागि २२ संगठनले मिलेर चुनाव लड्ने निर्णय गरेका हौं, उनले भने । तर पञ्जाबको प्रभावशाली किसान संगठन बीकेयू र किसान मजदुर संघर्ष समितिले चुनावमा प्रतिस्पर्धा नगर्ने बताउँदै आएका छन् । मोदी सरकारले गत वर्ष कृषिसम्बन्धी विवादास्पद कानुनहरू ल्याएपछि किसान संगठनहरूले गठबन्धन बनाएर आन्दोलन थालेका थिए । तर सरकारले कानुन फिर्ता लिने घोषणा गरेपछि संयुक्त किसान मोर्चाले एक वर्षदेखि जारी देशव्यापी आन्दोलन डिसेम्बर ११ देखि रोकेको हो । आन्दोलनका क्रममा चर्को गर्मी, कोभिड१९ को संक्रमण र चिसोका कारण दर्जनौं किसानले दिल्लीमा ज्यान गुमाएका थिए ।"
गोर्खा मुद्दामा नेपाल मौन,"लन्डन (कास) भूतपूर्व गोर्खाहरूले आफ्ना माग सम्बोधनका लागि बेलायतले चासो देखाए पनि नेपाल सरकारले बेवास्ता गरेको आरोप लगाएका छन् । बेलायत सरकारले यसअघि भएको सहमतिअनुसार वार्ता प्रक्रिया अगाडि बढाउन किन ढिलाइ भएको छ भनेर जिज्ञासा राख्दासमेत नेपालले वार्ता समिति गठन गर्न नसकेको भूतपूर्व गोर्खा र नागरिक समाजको आरोप छ । नेपालका प्रधानमन्त्री, परराष्ट्रमन्त्रीसहित सबै प्रमुख दलका नेताहरूसँग भेटेर आफ्ना माग र बेलायतको चासोबारे कुरा राखिएको भए पनि नेपालले बेवास्ता गरेको भन्दै गोर्खाहरू आक्रोशित छन् । यसअघि बेलायत सरकारविरुद्ध आन्दोलन गरेका भूतपूर्व गोर्खाले अब नेपाल सरकारकै विरुद्ध सडक आन्दोलन गर्न बाध्य हुने चेतावनी पनि दिएका छन् । नेपालले यति धेरै मौनता देखाउला भन्ने हाम्रो कल्पनामै थिएन, गोर्खा सत्याग्रह संयुक्त संघर्ष समितिका निर्देशक ज्ञानराज राईले भने, हामी एकदम निराश, आक्रोशित र चिन्तित छौं । बेलायतले नेपाललाई थप वार्ताबारे जानकारी माग्दासमेत नेपालले वास्ता नगर्दा हामी सशंकित छौं । नेपालको कर्मचारीतन्त्र गैरजिम्मेवार भएकाले बेलायतले वार्ताका लागि बोलाउँदासमेत नेपालले वास्ता नगरेको राईको आरोप छ । बेलायतले नेपाल सरकार र गोर्खा प्रतिनिधिसँग वार्ता गरी उनीहरूका समस्या समाधान गर्ने लिखित प्रतिबद्धता जनाएपछि गोर्खाहरूले गत अगस्टमा लन्डनमा १३ औं दिनमा आमरण अनशन तोडेका थिए ।सहमतिअनुसार गत सेप्टेम्बर ८ मा बेलायत र नेपाली अधिकारी तथा गोर्खाहरूबीच प्रारम्भिक छलफल हुने र डिसेम्बरबाट मुख्य वार्ता सुरु हुने बताइएको थियो । तर नेपाल सरकारले राजदूत लोकदर्शन रेग्मीलाई फिर्ता बोलाएपछि प्रक्रिया अगाडि बढ्न सकेको छैन । गत सेप्टेम्बर ८ मा प्रारम्भिक वार्ता भएलगत्तै रेग्मी नेपाल फर्किइसकेका छन् । बेलायतका लागि नयाँ राजदूत ज्ञानचन्द्र आचार्य बेलायत आएपछि वार्ता प्रक्रिया अगाडि बढ्ने अपेक्षा गरिएको छ । तर गोर्खाहरूले भने वार्ता समिति परराष्ट्रमन्त्रीस्तरीय हुनुपर्ने र विज्ञहरूलाई समावेश गरिनुपर्ने भन्दै राजदूतको नेतृत्वमा हुने वार्ता समिति नमान्ने बताएका छन् । यो समग्र राष्ट्र र नेपालीको समस्या हो, यो कुनै जातजाति, वर्ग वा धर्मको लडाइँ होइन । नेपालले बेवास्ता गरिरहे यो उसको दुर्भाग्य हुनेछ । हामी तत्काल वार्ता समिति गठन गरी प्रक्रिया अगाडि बढाउन अपिल गर्दछौं, गोर्खा सत्याग्रह संयुक्त संघर्ष समितिका प्रमुख संयोजक कृष्णबहादुर राईले भने । समान पेन्सनसहितका समान सुविधा दिइनुपर्ने भूतपूर्व गोर्खाहरूको अडान छ ।"
भिजेको धान बेच्नु न फाल्नु,"(भजनी, कैलाली)  कैलालीको भजनी नगरपालिका३ का कलमबहादुर चौधरीको घरभित्र धान थन्काउने ठाउँसमेत छैन । सरकारले तोकेको मूल्यभन्दा एक हजार सस्तोमा दिँदा पनि उनको धान बिकेको छैन । धान बिक्री गर्न नपाउँदा आर्थिक भार बढेको उनी बताउँछन् । गत कात्तिक पहिलो साता परेको बेमौसमी वर्षाले १७ बिघामा लगाएको उनको झन्डै आधा धानबाली बगायो । आधा खेतको धान बाली पूरै ढलायो । काटेर खेतमै रहेको ७ बिघाभन्दा बढीको धान बाढीले बगाएर लग्यो, चौधरीले भने, काट्न बाँकी ९१० बिघाको धान पूरै ढलेको अवस्थामा उठाउन पाएका थियौं । त्यो न खान लायक भयो, न बिक्रीका लागि उपयुक्त । भिजेको धान खेतबाट निकाल्दा करिब २ सय क्विन्टल बचेको उनले बताए । आफ्ना लागि राखेर, बाँकी धान सस्तोमा बेच्नुपरेको छ, उनले भने, तर पनि किनिदिने कोही छैनन् । गहुँ लगाउने समयमा मल, डिजल, बीउ र मजदुरका लागि पैसाको आवश्यकता बढी भएकाले धान बेच्न हतार भइरहेको उनले गुनासो गरे । गहुँ खेतीका लागि मात्र ५ लाख ऋणभार थपिएको उनले बताए ।बेमौसमी बाढी पसेका बेला प्रधानमन्त्री शेरबहादुर देउवा भजनीलगायत क्षेत्रमा पुगेका थिए । प्रधानमन्त्री देउवाले दिएको प्रतिबद्धता सम्झिँदै चौधरीले भने, मर्कामा परेका किसानलाई राहत मिल्छ भनेका थिए । तर अहिलेसम्म केही पाउन सकेनौं । अब त सरकारले धान खरिद गरिदिए हाम्रा लागि ठूलो राहत हुने थियो । सरकारी स्वामित्वको खाद्य व्यवस्था तथा व्यापार कम्पनीले पनि धान नकिनिदिएको उनको गुनासो छ । कैलालीमा बेमौसमी वर्षाले धानको गुणस्तर खस्काइदिएकाले किन्न नसिकएको कम्पनीकी प्रादेशिक प्रमुख इन्जिला बस्नेतले जानकारी दिइन् । हाम्रो वार्षिक लक्ष्य कैलालीबाट ३५ हजार क्विन्टल धान खरिद गर्ने हो, उनले भनिन्, किसानबाट गुणस्तरीय धान नआएकाले खरिद बन्द गरेका छौं ।कम्पनीले कैलालीको टीकापुरको सत्ती र धनगढीको मोहनपुरमा खरिद केन्द्र खोलेको थियो । मंसिर २२ मा टीकापुर क्षेत्रका किसानले भिजेको धान पनि सरकारले खरिद गर्नुपर्ने भन्दै दबाब सिर्जना गर्दा खरिद केन्द्रलाई बन्द गर्नुपरेको बस्नेतले बताइन् । कम्पनीले धानको मूल्य प्रतिक्विन्टल २ हजार ७ सय ५२ रुपैयाँ तोकेको छ । तर प्रतिक्विन्टल धानको मूल्य १५१६ सय रुपैयाँ दिए पनि खुसी भएर बेच्ने भजनीका कलम चौधरीको भनाइ छ । १७ बिघामा धान लगाउँदा बीउ, मल, डिजल र मजदुरका लागि खर्च मात्र पाँच लाख रुपैयाँभन्दा बढी भएको उनले जानकारी दिए । बेमौसमी वर्षाले भिजाएको धान बिक्री नहुँदा कैलालीका धेरैजसो किसान मर्कामा छन् । उनीहरूले बेमौसमी वर्षाले भिजाएको धान खान लायक पनि नभएको र बिक्रीका लागि पनि उपयुक्त नभएको बताइरहेका छन् । भिजेको धान मिलमा कुट्दा आधा भुसा धूलो भएर निस्कने गरेको छ, भजनी कृष्णनगरका फतेराम चौधरीले भने, आफूसँग यही चामल खानुको विकल्प पनि छैन । उब्रिएको केही धान बेच्न खोज्दा पनि कसैले नकिनेको उनको भनाइ छ । अहिले किसानलाई गम्भीर समस्या पैदा भएको छ । सरकारको खाद्य कम्पनीले किसानको धान खरिद गरिदिनुपर्छ । नभए हामी झन् संकटमा पछौं, भजनी बजारका अर्का किसान बखतबहादुर साउदले भने, हामीले धानको बीउ राख्दादेखि लागेको ऋणसमेत तिर्न सकेका छैनौं । जिल्लाभरमा बेमौसमी वर्षाले साढे ४ अर्ब रुपैयाँको क्षति गरेको कृषि ज्ञान केन्द्र कैलालीका प्रमुख खगेन्द्रप्रसाद शर्माले बताए । धान बालीमा ४० प्रतिशत पूर्ण र ४२ प्रतिशतमा आंशिक क्षति पुगेको उनको भनाइ छ । १८ प्रतिशत धान बाली भने बेमौसमी वर्षाअगावै किसानले भित्र्याइसकेको तथ्यांक संकलन भएको उनले जानकारी दिए । कैलालीमा यस वर्ष ७८ हजार हेक्टर जमिनमा धान खेती गरिएको थियो ।"
पोल भाडा नतिरे फेरि इन्टरनेटको लाइन काटिने,"(काठमाडौं)  विद्युतीय पोललगायत संरचना प्रयोग गरेबापतको भाडा बुझाउन नेपाल विद्युत् प्राधिकरणले इन्टरनेट, केबल टेलिभिजन तथा टेलिफोन सेवा प्रदायकहरूलाई ताकेता गरेको छ । प्राधिकरणको भरतपुर वितरण केन्द्रले बिहीबार तीनवटा सेवा प्रदायक कम्पनीहरूलाई पत्र पठाउँदै भाडा बुझाउन भनेको हो ।वर्ल्डलिंक कम्युनिकेसन प्रालि, क्लासिक टेक कम्युनिकेसन प्रालि र टेक माइन्ड्स कम्युनिकेसन प्रालिलाई भाडा बुझाउन भनिएको प्राधिकरणले जनाएको छ । ती सेवा प्रदायकहरूले स्वघोषणा गरेअनुसारको भाडा नबुझाए लाइन काटिदिने पनि प्राधिकरणले बताएको छ । भरतपुर वितरण केन्द्रअन्तर्गतका संरचना प्रयोग गरेबापत वर्ल्डलिंकले ६१ लाख ७५ हजार, क्लासिक टेकले २१ लाख ७६ हजार र टेक माइन्ड्स कम्युनिकेसनले ३१ लाख १६ हजार रुपैयाँ तिर्न बाँकी छ । यी कम्पनीले बक्यौता नतिरे उनीहरूका कार्यालयमा लाइन काटिदिने पनि प्राधिकरणले जनाएको छ । बक्यौता रकम असुलउपर नभए क्लासिक टेकको लायन्सचोक, टेक माइन्ड्सको सहिदचोक र वर्ल्डलिंकको कमलनगरस्थित कार्यालयमा जडित मिटरका लाइन काटी असुली प्रक्रिया अघि बढाइनेछ, प्राधिकरणले भरतपुर वितरण केन्द्रले ती कम्पनीहरूलाई लेखेको पत्रमा भनिएको छ ।इन्टरनेट, केबल तथा टेलिफोन सेवा प्रदायकहरूले प्राधिकरणका पोल, अप्टिकल फाइबरलगायत विद्युतीय संरचना प्रयोग गरिरहेका छन् । त्यसरी प्रयोग भएका संरचनाको भाडा विवाद पछिल्लो पाँच वर्षदेखि सुल्झन सकेको छैन । सेवा प्रदायकहरूले प्राधिकरणको संरचना प्रयोग गरेबापतको भाडा नतिरेपछि गत असोजमा पनि चितवनमा इन्टरनेट लाइन काटिएको थियो । तर अत्यावश्यक सेवामा सरकारी निकायबाटै अवरोध भएको भन्दै प्राधिकरणको आलोचनासमेत भएको थियो । धेरैजसो सेवा प्रदायकहरूले सम्झौता नवीकरण नगर्ने र लामो समयसम्म भाडा नबुझाउने गर्न थालेपछि प्राधिकरणले उनीहरूलाई पटकपटक ताकेता गरेको थियो । दुई पक्षबीच चलिरहेको भाडा विवाद सुल्झाउन भन्दै ऊर्जा, जलस्रोत तथा सिँचाइ र सञ्चार तथा सूचना प्रविधि मन्त्रालयको समन्वयमा गत असोज १७ मा सुझाव कार्यदलसमेत गठन भएको थियो ।सञ्चार मन्त्रालयका सहसचिव विनोदप्रकाश सिंहको संयोजकत्वमा गठित कार्यदलले सरकारलाई प्रतिवेदन बुझाइसकेको छ । तर यसबारे सरकारले थप केही निर्णय गरेको छैन । कार्यदल गठन भएकै समयमा प्राधिकरण र सेवा प्रदायकहरूबीच प्रयोग भएका संरचनाको स्वघोषणा गर्ने र नयाँ भाडा सम्झौता गर्ने सहमति भएको थियो । तर सेवा प्रदायकहरूले आफूले प्रयोग गरेका संरचनाको स्वघोषणा नगरेको र भाडा सम्झौता पनि नगरेको प्राधिकरणले जनाएको छ । तालुकवाला निकायको रोहबरमा दुई पक्षबीच गत असोज १७ मा भएको सम्झौताअनुसार सबै सेवा प्रदायकहरूले कात्तिक मसान्तभित्रमा आफूले प्रयोग गरेका संरचनाको स्वघोषणा गर्ने र नयाँ भाडा सम्झौतासमेत गर्ने उल्लेख थियो ।उनीहरूले प्रयोग गरेको संरचनाको स्वघोषणा नै गरेका छैनन् । भाडा पनि मनलाग्दी तिर्न थालेपछि प्राधिकरणले पत्र काटेको हो, प्राधिकरणको ग्राहक तथा वितरण सेवा निर्देशनालय प्रमुख मनोज सिलवालले भने । अध्ययन कार्यदलले तयार पारेको सुझाव कार्यान्वयनका लागि भने मन्त्रालयको कुनै निर्देशन नआएको उनले बताए । विद्युतीय पोल तथा त्यसको भाडा भुक्तानी एवं उपयोग सम्बन्धमा सुझाव सिफारिस गर्न गठित समितिले दुई वर्ष अवधिको भाडादर समायोजन गरेर असुलउपर गर्न र इन्टरनेट तथा केबललाई छुट्टाछुट्टै शुल्क तोक्न सिफारिससहितको प्रतिवेदन ऊर्जा र सञ्चार मन्त्रालयलाई बुझाइसकेको छ । तर दुवै मन्त्रालयबाट यो विषयमा हालसम्म कुनै निर्णय भने भइसकेको छैन ।"
अलपत्र मल १५ दिनभित्र व्यवस्थापन गर्नू,"समिति सभापति रामनारायण बिडारीसहित चार सदस्यीय टोलीले कात्तिक २८ देखि ३० सम्म वीरगन्ज भन्सारको स्थलगत अवलोकन गर्दा भिजेकै अवस्थामा मल नेपाल ल्याइएको र मलको गुणस्तरमा ह्रास आएको देखिँदा पनि आयातकर्ता साल्ट ट्रेडिङ कर्पोरेसन र कृषि सामग्री कम्पनीबाट भन्सार छुटाउन कुनै पहल नगरेको उल्लेख गरेको छ । भुक्तानी हुन बाँकी मल सुरुमा गोदाम, रेलको लिक वरपर हुँदै अहिले भन्सार परिसरको जंगल क्षेत्रसम्म बेवारिस अवस्थामा रहेको प्रतिवेदनले देखाएको छ ।"
हिमपातपछि किसानलाई आलु रोप्ने चटारो,"(दोलखा)  हिउँदे वर्षा र हिमपातले कतिलाई कष्ट दिन्छ, कतिलाई हिउँ खेल्ने रमाइलो । तर उच्च हिमाली क्षेत्रमा बसोबास गरेर आलु रोप्न पर्खिबसेका किसानलाई भने हिउँदे वर्षा र हिमपातले खुसी दिन्छ । जिल्लाको भीमेश्वर नगरपालिका८ खानीडाँडाका किसान मनोजकुमार श्रेष्ठ वर्षा भएपछि आलु रोप्न हाते ट्र्याक्टर लिएर बारी खनजोतमा जुटेका छन् ।आलु रोप्ने सिजन नजिकिए पनि वर्षा र हिमपात नहुँदा उनी बीउ कुहिने र टुसा पलाएर खेर जाने चिन्तामा थिए । बारी खन्ने सुरसार गरेपछि भएको वर्षाले थोरै भए पनि राहत महसुस गरेको उनले बताए । उनको मुख्य आम्दानीको स्रोत पनि आलु खेती नै हो । समय घर्किंदै गएको थियो, पानी नपरेपछि सुक्खा बारीमा आलु रोप्ने सोचमा थिएँ, उनले भने, बारी खन्ने बेलामा पानी पर्यो केही राहत भएको छ ।वर्षा र हिमपात सुरु भएसँगै जिल्लाको उच्च हिमाली क्षेत्रका किसान आलु रोप्न बारी खन्न लागेका छन् । कतिपय किसानले आलु रोप्नलाई यसअघि नै बारी खनिसकेका थिए । गत वर्ष हिउँदे वर्षा कम भयो, आलु उत्पादन पनि घट्यो, उनले भने, हाम्रो परिवार चलाउन मुख्य स्रोत नै आलुखेती हो । वर्षमा ७ लाख रुपैयाँसम्मको आलु बेच्ने गरेको उनले जनाए । यो साता परेको सामान्य वर्षा र हिउँले बारीमा चिस्यान पसेको उनले बताए । उच्च हिमाली क्षेत्रमा पुस अन्तिमबाट आलु रोप्न सुरु हुन्छ । गत शुक्रबारदेखि जिल्लाको उच्च हिमाली भेगमा वर्षा र हिमपात हुन थालेको हो । जिल्लाका नौ वटै स्थानीय तहका उच्च हिमाली क्षेत्रमा आलुखेती हुने गरेको छ । हिउँदमा रोपेको आलु साउन पहिलो साताबाट खन्ने गरिन्छ । वर्षा र हिमपातले आलु रोप्ने बेला खुसी दिएको किसान हर्कबहादुर बाँडाको भनाइ छ । हिमपातले चिसो बढेर धेरैलाई दुःख र कसैलाई रमाइलो देला, उनले भने, हाम्रा लागि त सिँचाइको मुख्य आधार नै यही हो । गत वर्ष पर्याप्त हिमपात र हिउँदे वर्षा नहुँदा आलु उत्पादनमा ह्रास आएको उनले बताए । वर्षमा ५७ लाख रुपैयाँको आलु बेच्छु, उनले भने, गत वर्ष समयमै हिमपात वर्षा नहुँदा उत्पादन भएन । यस वर्ष समयमै वर्षा र हिमपात सुरु भएकाले आलु उत्पादन राम्रो हुनेमा उनी आशावादी छन् । माथिल्लो भेगमा आलुबाहेक अन्य बाली उत्पादन हुँदैन । शैलुङ गाउँपालिका र भीमेश्वरका नगरपालिकका किसानले बन्दा काउली लगाएर आम्दानी लिएपछि आलु रोप्न बारी तयार पार्ने गरेका छन् ।जिल्लाको सबैभन्दा बढी शैलुङ क्षेत्रबाट आलु बाहिरी जिल्लामा जाने गरेको छ । उक्त क्षेत्रको २८ सय हेक्टरमा किसानले हिउँदमा आलु रोपेर साउनमा खन्ने गर्छन् । जिल्लाको १९ सय मिटरदेखि ४१ सय मिटरसम्ममा आलु खेती गरिन्छ । जिल्लाको ७५ हजार हेक्टर उच्च हिमाली क्षेत्रमध्ये १९ हजार हेक्टर क्षेत्रफलमा आलुखेती गरिन्छ । जिल्लाबाट वार्षिक ६५ करोड रुपैयाँको आलु बाहिरी जिल्ला जाने गरेको कृषि ज्ञान केन्द्रले जनाएको छ ।"
नागरिक उड्डयन प्राधिकरणको बजेट ४३ अर्ब,"काठमाडौं (कास) ६ महिना ढिलो गरी नेपाल नागरिक उड्डयन प्राधिकरणले चालु आर्थिक वर्ष २०७८७९ को आयव्ययसहित ४३ अर्ब ६७ करोड रुपैयाँको बजेट पारित गरेको छ । यो अघिल्लो आर्थिक वर्षको तुलनामा २ अर्ब ५७ करोड रुपैयाँ बढी हो ।चालु आर्थिक वर्ष २०७८७९ मा विमान सेवा सञ्चालनबाट ५ अर्ब ५९ करोड रुपैयाँ आम्दानी हुने प्रक्षेपण गरिएको छ । सञ्चालक समितिका अनुसार २१ अर्ब ३४ अर्ब ऋण तथा नेपाल सरकारबाट सेयर लगानी र विमानस्थल विकास शुल्कबाट ७९ करोड संकलन हुनेछ । प्राधिकरणले यस वर्ष नेपाल सरकारलाई पहिल्यै भुक्तानी गरिसकेको मूल्य अभिवृद्धि करबापत २ अर्ब ३८ करोड फिर्ता हुने जनाएको छ । यसलाई उसले आम्दानीमा गाभेको छ । त्यस्तै २०७८ साउन १ को सुरुको पेस्कीबापत मौज्दात ५ अर्ब २७ करोड र २०७८ साउन १ को सुरुको बैंक मौज्दात ७ अर्ब ४२ करोड रुपैयाँ गरी ४३ अर्ब ६८ करोड रुपैयाँ आम्दानी भनिएको छ । खर्चतर्फ प्राधिकरणले पुँजीगतमा ३८ अर्ब र चालु खर्चमा ४ अर्ब विनियोजन गरेको छ । त्यस्तै कर्मचारीका लागि बोनसबापत प्राधिकरणले १ अर्ब ३७ करोड विनियोजन गरेको छ । बजेटले चालु आयोजनालाई निरन्तरता दिएको छ भने आन्तरिक विमानस्थल सुधार, जग्गा अधिग्रहण, उपकरण जडान आदि कार्यक्रम ल्याएको छ ।"
माघ १८ देखि क्यान इन्फोटेक,"काठमाडौं (कास) सूचना तथा सञ्चार प्रविधिसम्बन्धीको प्रदर्शनी क्यान इन्फोटेक को २७ औं संस्करण माघ १८ देखि २३ सम्म काठमाडौंको भृकुटीमण्डपमा आयोजना हुने भएको छ । ६ दिन चल्ने कार्यक्रम भौतिक र भर्चुअल दुवै स्वरूपमा सञ्चालन गरिने बताइएको छ । कम्प्युटर एसोसिएन नेपाल (क्यान) महासंघले वार्षिक रूपमा आयोजना गर्दै आएको यस प्रदर्शनी एवं सम्मेलनमा सूचना प्रविधि क्षेत्रमा विकास भएका नयाँ प्रविधि, उपकरण र उपाय अवलोकन तथा खरिद गर्न पाइनेछ । कोभिड महामारीका कारण एक वर्ष इन्फोटेक स्थगित हुँदा बीचमा धेरै जिज्ञासा आएको क्यान महांसघका महासचिव नारायण थापाले जानकारी दिए । सूचना तथा सञ्चार प्रविधि क्षेत्रको विकासका लागि आवश्यक नीति, रणनीति र कानुनी संरचना निर्माणका लागि आवश्यक अन्तर्क्रिया गर्ने उदेश्यले इन्फोटेक आयोजना गरिँदै आएको विज्ञप्तिमा उल्लेख छ । नेपालमा सूचना तथा सञ्चार प्रविधिबारे मानिसहरूमा चेतना बढाउन हामीले टिकटको मूल्यकमा एकरूपता गरेका छौं, महासचिव थापाले भने, सबैले १ रुपैयाँ तिरेर मेलामा आउन सक्नुहुनेछ । भर्चुअल भने फ्रिमा हुनेछ ।क्यान इन्फोटेकमा ब्रान्डिङ, आईसीटी एक्ससरिज, गेम पार्लर, प्रडक्ट लञ्चिङ, स्टार्टअप, रोबोटिक्स, इमर्जिङ टेक्नोलोजी, ईवेस्ट म्यानेजमेन्ट, ईगभर्नेन्स, सूचना प्रविधिमा महिला उद्यमी, वाईफाई तथा इन्टरनेट र लर्निङ सेन्टरका कक्ष रहनेछन् । तिनमा सफ्टवेयर, नेटवर्किङ र क्लाउड सोलुसन, मोबाइल फोन, इलेक्ट्रिकल तथा इलेक्ट्रोनिक्स, सेक्युरिटी सोलुसन, सोलार पावर सिस्टम, इन्भर्टर, यूपीएस, ल्यापटप तथा डेस्कटप कम्प्युटर, प्रिन्टर, पावर सिस्टम, कम्प्युटर एक्सेसरिज, एन्टिभाइरस सफ्टवेयर, बैंकिङ सोलुसन, सीसीटीभी र हार्ड डिस्क, आईओटी, ब्लक चेन तथा आर्टिफिसियल इन्टेलिजेन्स, आईटी कलेज, बैंक, बिमा तथा लेखासम्बन्धी सफ्टवेयर, सरकारी क्षेत्रमा प्रयोगमा आएका तथा आउने सफ्टवेयर, सेल्फ लर्निङ सफट्वेयर आदिबारे प्रदर्शनी गर्नुका साथै जानकारी दिइनेछ । यसपालि ठ्याक्कै के नयाँ आउँछ, त्यो त भन्न सकिँदैन तर अपग्रेडेड सामानहरू नै हुन्छन्, थापाले भने, सबै कुराहरू आयात गरिने भएकाले देशभित्रका इन्नोभेसन र स्टार्टअपलाई हामीले विशेष प्राथमिकता दिँदै छौं, ता कि तिनले भोलिका दिनमा अर्थतन्त्रमा योगदान पुर्यान सकून् । तर अघिल्लो पटक ३० वटा स्टार्टअपलाई अवार्ड नै दिन्छौं भनेर विज्ञापन गर्दा पनि अपेक्षा गरेअनुसार स्टार्टअपहरू आएनन् । यद्यपि कोसिस जारी छ । प्रदर्शकहरूले पुस १३ देखि स्टल बुकिङ गर्न पाउने जानकारी दिइएको छ ।"
निसानको नयाँ वर्ष अफर,"काठमाडौं (कास) अंग्रेजी नयाँ वर्षका अवसरमा निसानले साप्ताहिक अफर ल्याएको छ । निसानको आधिकारिक विक्रेता पायोनियर मोटोकर्पले निसान विक आयोजना गरेको छ । डिसेम्बर २६ देखि जनवरी २ सम्म हुन लागेको विकमा किक्स खरिदमा २ लाख ५० हजार रुपैयाँसम्म छुट पाउन सकिने कम्पनीले जनाएको छ । साथै निसानले स्पट एक्सचेन्ज र भ्यालुएसनको सुविधा दिएको छ । ग्राहकले यो अवधिभर देशभर रहेका निसान सोरुमबाट टेस्ट राइड गरे १ लक्की ग्राहकले रेडमी १० प्राइम फोन जित्ने अवसर पाउने कम्पनीको भनाइ छ । साथै हरेक ग्राहकले १ वर्षको निःशुल्क बिमा, १ वर्षको निःशुल्क सडक कर, ३ वर्षको निःशुल्क सर्भिसिङ, ३ वर्षको वारेन्टी, लोएल्टी बोनस र अन्य अफरहरूको लाभ उठाउन सक्ने मोटोकर्पले जनाएको छ ।"
कान्तिको इमर्जेन्सी वार्ड स्तरोन्नति गर्दै चौधरी फाउन्डेसन,"काठमाडौं (कास) चौधरी फाउन्डेसनले कान्ति बाल अस्पतालमा इमर्जेन्सी वार्ड स्तरोन्नति गर्ने भएको छ । फाउन्डेसनले भवनको स्तरोन्नति गरी हालको १२ शय्यालाई २५ शय्याको इमर्जेन्सी वार्ड निर्माण गर्ने भएको हो । अस्पतालमा आयोजित एक कार्यक्रमबीच शुक्रबार फाउन्डेसनका तर्फबाट उपाध्यक्ष निर्वाण चौधरी तथा अस्पतालका तर्फबाट निर्देशक प्राडा अजित रायमाझीले समझदारीपत्रमा हस्ताक्षर गरे । हाम्रा बालबालिकाको भविष्य सुनिश्चित गर्नु हाम्रो कर्तव्य हो, फाउन्डेसनका अध्यक्ष विनोद चौधरीले भने, त्यसैले हामीले बालबालिकाको स्वास्थ्य र शिक्षामा विशेष ध्यान दिनुपर्छ । दूरदराजसम्मका सर्वसाधारण र निम्न आर्थिक स्तर भएका नागरिकका बालबच्चाले पनि सर्वसुलभ र गुणस्तरीय उपचार सेवा पाऊन् भन्ने उद्देश्यले कान्ति बाल अस्पताललाई सहयोग गरेको उनले बताए । चौधरी फाउन्डेसनले गरेको सहयोगका लागि रायमाझीले कृतज्ञता व्यक्त गरे ।"
ग्लोबल आईएमईका १७५ डिजिटल बैंकिङ कार्यक्रम,"काठमाडौं (कास) ग्लोबल आईएमई बैंकले डिजिटल बैंकिङ सेवाको विस्तार र प्रोत्साहनका लागि १७५ भन्दा बढी डिजिटल बैंकिङ साक्षरता कार्यक्रम गरेको छ । सातै प्रदेशका गाउँदेखि सहरसम्म डिजिटल बैंकिङ साक्षरता कार्यक्रम आयोजना गर्ने लक्ष्यसहित सुरु भएको अभियानअन्तर्गत हालसम्म ७ वटै प्रदेशमा १७५ भन्दा बढी कार्यक्रम आयोजना भएको बैंकले जनाएको छ । बैंकले प्रदेश १ मा २९, प्रदेश २ मा १७, वाग्मतीमा २१, गण्डकीमा २४, लुम्बिनीमा ५४, कर्णालीमा ८ र सुदूरपश्चिममा २२ वटा कार्यक्रम सञ्चालन गरेको छ ।"
फर्निचर तथा फर्निसिङ व्यवसायी महासंघमा नयाँ नेतृत्व,"काठमाडौं (कास) नेपाल फर्निचर तथा फर्निसिङ महासंघमा सर्वसम्मत रूपमा नयाँ नेतृत्व चयन भएको छ । राजधानीमा शनिबार सम्पन्न महासंघको सातौं वार्षिक साधारणसभा तथा चौथो अधिवेशनले सुजिल श्रेष्ठको अध्यक्षतामा दुई वर्षका लागि निर्विरोध नयाँ कार्यसमिति चुनेको हो । महासंघको साधारणसभाले सुजिल श्रेष्ठको अध्यक्षतामा २० सदस्यीय कार्यसमिति छानेको हो । संघको वरिष्ठ उपाध्यक्षमा राजेशकुमार अग्रवाल, प्रथम उपाध्यक्षमा नरेशकुमार श्रेष्ठ, द्वितीय उपाध्यक्षमा युवराज पौडेल, तृतीय उपाध्यक्षमा गोकुल श्रेष्ठ, महासचिवमा ओमबहादुर बस्नेत, कोषाध्यक्षमा बद्रीप्रसाद हुमागाईं, सचिवमा राजकुमार दाहाल र सहकोषाध्यक्षमा अप्सरा थापा निर्विरोध भएका हुन् । साधारण सदस्यमा हरिकुमार शर्मा, अशोककुमार कुँवर, खगेन्द्र खरेल, प्रेमबहादुर थापा, ज्ञानबहादुर नेपाली, लोकनाथ रेग्मी, शिवप्रसाद पाण्डे र अनिश जोशी चुनिएका छन् । एसोसिएटतर्फका सदस्यमा अजयकुमार घिराइया र मनीष अग्रवाल चयन भएका छन् । आजीवन सदस्यमा भने ओमप्रकाश लोहिया चुनिएको महासंघले जनाएको छ । देशभर १२ हजारको संख्यामा फर्निचर व्यवसायी छन् ।"
नेपाल यू१९ एसिया कपबाट बाहिर,"काठमाडौं (कास) श्रीलंकाविरुद्ध जुझारु प्रदर्शन गरे पनि नेपाल एसीसी यू१९ एसिया कप क्रिकेटको समूह चरणबाटै बाहिरिएको छ । श्रीलंकाले आइतबार शारजहाँ क्रिकेट रंगशलामा नेपाललाई ६० रनले हरायो । यूएईमा भइरहेको प्रतियोगितामा नेपालको यो दोस्रो हार हो । शुक्रबार पहिलो खेलमा बंगलादेशसँग १ सय ५४ रनले पराजित नेपालले मंगलबार कुवेतसँग अन्तिम खेल खेल्नेछ । समूह बी बाट बंगलादेश र श्रीलंका पहिलो दुई खेल जितेर सेमिफाइनल पुगेका छन् । चामिदु विक्रमसिंघे र सदिसा राजापाक्षेको शतकमा श्रीलंकाले टस जितेर ब्याटिङ गर्दै ४ विकेट गुमाई ३ सय २२ रन बनायो । ओपनर विक्रमसिंघेले १ सय २६ बलमा ८ चौका र २ छक्कासहित १ सय ११ र राजापाक्षेले १ सय १९ बलमा ११ चौका र २ छक्कासहित १ सय ३१ रन बनाए । नेपालबाट आदिल आलमले २ तथा कप्तान देव खनाल र विवेक यादवले ११ विकेट लिए । जवाफमा नेपाल यू१९ टोली ४७५ ओभरमा २ सय ६२ रनमा अलआउट भयो । अर्जुन साउदले ८० बल खेलेर ३ चौका र २ छक्कासहित ६४ रन बनाए । विवेकले २९ बलमा ३ चौका र ३ छक्कासहित ४६, वासिर अहमदले ५१ बलमा ३ चौका र २ छक्कासहित ४३, ओपनर सन्तोष कार्कीले ३४ बलमा ४ चौका र १ छक्कासहित ३४, देवले ४५ बलमा ४ चौकासहित २८, गुलशन झाले ११ बलमा १३ रन बनाए । श्रीलंका यू१९ बाट माथिसा पाथिराना र रविन डा सिल्भाले ३३ विकेट लिए ।"
फाप्लामा एपीएफ च्याम्पियन,"(धनगढी)  प्रदेश १ माथि बदला लिँदै नेपाल एपीएफ क्लबले प्रधानमन्त्री कप महिला राष्ट्रिय क्रिकेट प्रतियोगिता जितेको छ । एपीएफले आइतबार धनगढीको फाप्ला क्रिकेट मैदानमा सम्पन्न फाइनलमा प्रदेश १ लाई ७ विकेटले पराजित गर्यो । गत वर्ष पुसमा दाङको लमहीमा सम्पन्न यसै प्रतियोगिताको फाइनलमा प्रदेश १ टिम एपीएफलाई ६ रनले पराजित गरी राष्ट्रिय विजेता बनेको थियो । तर, राष्ट्रिय खेलाडीको बाक्लो जमघट रहेको यी दुई टोलीबीचको खेलमा एपीएफले आइतबार प्रदेश १ लाई कुनै मौका दिएन । एपीएफले टस जितेर फिल्डिङ रोजेपछि प्रदेश १ ले ब्याटिङ गर्दै २० ओभरमा ६ विकेट क्षतिमा ६७ रनमात्र बनाउन सक्यो । एपीएफले १४२ ओभरमा लक्ष्य पूरा गर्यो । उपाधिसँगै विजेता एपीएफले ५ लाख रुपैयाँ पुरस्कार पाएको छ । उपविजेता प्रदेश १ ले ३ लाख पुरस्कार थाप्यो ।ओपनर ज्योति पाण्डेले अविजित ३६ रन बनाउँदै एपीएफलाई जिताउन भूमिका खेलिन् । उनले ३९ बल खेल्दै ६ चौका प्रहार गरिन् । ममता चौधरीले अविजित १९ रन बनाइन् । उनीहरूले चौथो विकेटमा अविजित ३३ रन जोडे । इन्दु बर्मा ५, राजमती ऐरी शून्य, रोमा थापा ४ रनमा आउट भए । प्रदेश १ की कप्तान रुबिना क्षेत्रीले झरेका सबै ३ विकेट लिइन् । त्यसक्रममा उनले ४ ओभरमा १ मेडन राख्दै १० रन खर्चेकी थिइन् । यसअघि स्तरीय ब्याटिङ प्रदर्शन गर्न नसकेको प्रदेश १ बाट रुबिनाले ३४ रन बनाइन् । अप्सरी बेगमले ११ रन बनाउनुबाहेक अन्य खेलाडीले दोहोरो अंकमा रन जोड्न सकेनन् । एपीएफबाट सीता रानामगर ३ विकेट लिँदै प्लेयर अफ द म्याच बनिन् । उनले ४ ओभरमा १२ रन खर्चेकी थिइन् । रेखा रावलले २ र करुणा भण्डारीले १ विकेट लिए । नेपाल क्रिकेट संघको आयोजना र सुदूरपश्चिम प्रादेशिक क्रिकेट संघको सहआयोजनामा भएको प्रतियोगितामा ७ प्रदेश र एपीएफको सहभागिता थियो । व्यक्तिगत विधामा भने प्रदेश १ ले वर्चस्व कायम राख्यो । रुबिना सर्वोत्कृष्ट खेलाडी भइन् । उनले २५ हजार नगद पुरस्कार प्राप्त गरिन् । उनले कुल ५ खेलमा १ सय ५७ रन बनाइन्, त्यसमा एक अर्धशतक सामेल छ । सर्वाधिक ७६ रनको इनिङ्स खेलेकी उनले १९ चौका प्रहार गरिन् । बलिङतर्फ उनले ८ विकेट लिएकी थिइन् । उत्कृष्ट ब्याटर घोषित अप्सरी वेगमले दुई अर्धशतकसहित १ सय ७६ रन बनाइन् । दुई अर्धशतक बनाउने एक्ली खेलाडी बेगमले १ छक्कासहित ९ चौका प्रहार गरिन् । प्रदेश १ कै अलिसा खाडिया उत्कृष्ट बलर बन्नेक्रममा ५ खेलमा ९ विकेट लिन सफल भइन् । विजयी टोलीलाई सुदूरपश्चिम प्रदेशकी आन्तरिक मामिला तथा कानुनमन्त्री पूर्णा जोशीले ट्रफी प्रदान गरिन् ।"
"संकटाको सान, आर्मीलाई धक्का","थ्रीस्टारआर्मी बराबरतीनपल्टको लिग च्याम्पियन थ्रीस्टारले विभागीय टिम आर्मीविरुद्ध गोलरहित खेल्दै आइतबार अंक बाँडेको छ । थ्रीस्टार ए डिभिजन लिगको नवप्रवेशी सातदोबाटो युवा क्लबसँग दोस्रो चरणमै १० ले पराजित भएयता जितविहीन छ, जसको ५ खेल पुगेको छ । थ्रीस्टार पछिल्ला तीन खेलमा त गोलविहीन नै छ ।फ्रेन्ड्स, एपीएफ, एनआरटी र आर्मीसँग गोलरहित नतिजा निकाल्नेक्रममा थ्रीस्टारले पछिल्ला तीन खेलमा गोल गर्न सकेको छैन । थ्रीस्टारले च्यासलविरुद्ध (३० को जितपहिलो चरण) र फ्रेन्ड्सविरुद्ध (११तेस्रो चरण) मात्रै गोल गरेको छ । एक जित, चार बराबरी र एक हारसँगै ७ अंक बनाएको थ्रीस्टार अंकतालिकामा पनि सातौं स्थानमै छ ।प्रतिस्पर्धात्मक खेलमा दुवै टिमले गोलका केही अवसर उपयोग गर्न सकेन । अनुभवी फरवार्ड भरत खवाससहित विवेक बस्नेत, राजीव गुरुङ र सुशान्त चौधरीलाई दोस्रो हाफमा मैदानमा पठाएर पनि आर्मीले तेस्रो जित हात पार्न सकेन । अन्त्यतिर थ्रीस्टारको सहज अवसरमै गोल गर्ने निरन्तर प्रयासलाई आर्मीका डिफेन्डरले असफल पारेका थिए । बराबरी नतिजा दुवैका लागि घाटा हो । आर्मीका लागि यो नतिजा अझै खराब हो ।यस नतिजासँगै आर्मीको सातौं चरणसम्म शीर्षस्थानमा रहेर एएफसी कप २०२२ छनोटमा पुग्ने सम्भावना औपचारिक रूपमै समाप्त भयो । एन्फाले सातौं चरणमा शीर्षस्थानमा रहने क्लबले देशको प्रतिनिधित्व गर्दै एएफसी कप छनोट खेल्ने जनाएको छ । त्यो होडमा अब आर्मीको सम्भावना सकियो । किनभने छनोटका लागि एक खेल बाँकी छँदा आर्मी शीर्षस्थानको मछिन्द्रसँग ४ अंकले पछाडि परेको छ । अपराजित रहे पनि आर्मी फेरि एकपल्ट बराबरीका लागि खेल्ने टिम देखिएको छ । चौथो स्थानमा रहेको आर्मीले दुई जित र चार बराबरी खेल्दै १० अंक बनाएको छ । थ्रीस्टारविरुद्ध ३ अंक जोड्न सकेको भए आर्मी तेस्रो स्थानमा निरन्तर रहने थियो ।"
उपाधि रक्षाको बाटोमा महिला टिम,"माल्दिभ्समाथि सोझो सेटमा जितसोही च्यालेन्ज कपको पुरुषतर्फ नेपालले माल्दिभ्समाथि ३० को सोझो सेटमा जित निकालेको छ । जितपछि नेपालले कम्तीमा तेस्रो स्थानका लागि खेल्ने निश्चित भएको छ ।नेपालले २७२५, २५१९, २५२३ को सेटमा जित निकालेको हो । पाँच टोलीसम्मिलिन प्रतियोगितामा चार खेल खेल्दा नेपालको ६ अंक भएको छ । सोमबार लिग चरण सकिएपछि नेपालको पोजिसन निश्चित हुनेछ । सेन्ट्रल एसियाका समान स्तरका माल्दिभ्स र नेपाल परम्परागत प्रतिस्पर्धी हुन् । तर नेपालले माल्दिभ्सलाई हराउन नसकेको चार वर्ष भइसकेको थियो । सन् २०१७ को तेस्रो सेन्ट्रल जोन भलिबलमा माल्दिभ्सलाई उसैको भूमिमा हराएर नेपालले कांस्य जितेको थियो । त्यसयता तीनपल्ट भेट हुँदा नेपाल पराजित रहँदै आएको थियो । नेपालले चौथो र पाँचौं संस्करणको सेन्ट्रल एसियनमा माल्दिभ्ससँग हारेको थियो ।अनुशासन कारबाहीका कारण दुई वर्षअघि नेपालमै भएको पाँचौं सेन्ट्रल जोन र १३ औं सागको टिममा नपरेका मानबहादुर श्रेष्ठ माल्दिभ्ससँगको प्लेयर अफ द म्याच चुनिए । माल्दिभ्सविरुद्धको खेलमा उनी प्रभावकारी देखिँदै आएका छन् । २०१७ मा माल्दिभ्सविरुद्ध खेल्दा पनि उनको प्रदर्शन निर्णायक थियो ।"
राहुलको शतक,सेन्चुरियन (एएफपी) ओपनिङ ब्याटर केएल राहुलको शतकमा भारतले दक्षिण अफ्रिकाविरूद्धको पहिलो टेस्टमा राम्रो सुरुआत गरेको छ । राहुलको अविजित १ सय २२ रनको सहयोगमा भारतले पहिलो दिनको खेलमा ३ विकेट गुमाई २ सय ७२ रन बनाएको छ । राहुलले २ सय ४८ बल खेल्दै १७ चौका र १ छक्का प्रहार गरिसकेका छन् । उनीसँगै अविजित रहेका अजिन्क्या रहानेले ४० रन बनाएका छन् । मायंक अग्रवालले ६० रन बनाए । लुङ्गी एनगिडीले मायंक र चेतेश्वर पुजारा (शून्य) लाई लगातार बलमा आउट गरे । लुङ्गीले कप्तान विराट कोहलीलाई पनि ३५ रनमा आउट गरे ।
