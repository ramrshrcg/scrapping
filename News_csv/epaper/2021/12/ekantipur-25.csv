शीर्षक,विवरण
"लास पायौं, न्याय पाएनौं","द्वन्द्वकालमा युद्धरत दुवै पक्षले मानिसलाई नियन्त्रणमा लिइसकेपछि मार्ने गरेका घटना मानवअधिकार आयोग तथा संयुक्त राष्ट्रसंघीय मानवअधिकार उच्चायुक्तको कार्यालय (ओएचसीएचआर) जस्ता मानवअधिकारवादी संघसंस्थाले अभिलेखीकरण गरेका छन् । कसैलाई पनि नियन्त्रणमा लिइसकेपछि मनसायपूर्वक सामूहिक हत्या गर्नु अन्तर्राष्ट्रिय मानवीय कानुनको उल्लंघन हुन्छ । ओएचसीएचआरले सन् २०१२ मा सार्वजनिक गरेको नेपाल कन्फ्लिक्ट रिपोर्ट (द्वन्द्व प्रतिवेदन) मा जनकपुर हत्याकै जस्तो प्रकृतिको दोरम्बा घटनालाई समावेश गरिएको छ । २०६० साउन ३२ मा तत्कालीन शाही नेपाली सेनाले रामेछापको दोरम्बामा १९ जना (पाँच महिला) लाई नियन्त्रणमा लिएर हातखुट्टा बाँधी टाउको र छातीमा गोली हानी हत्या गरेको थियो । नेपाल द्वन्द्व प्रतिवेदन मा छ, कसैलाई पनि नियन्त्रणमा लिइसकेपछि मनसायपूर्वक हत्या गर्नॅ अन्तर्राष्ट्रिय मानवीय कानुनको उल्लंघन हो । यो सामूहिक हत्या गरिएको परिस्थिति सक्षम अदालतबाट स्थापित भएमा युद्ध अपराध मानिन्छ । यसले अन्तर्राष्ट्रिय मानवअधिकार कानुन र युद्धसम्बन्धी कानुन दुवैको उल्लंघन हुन्छ ।युद्धमा सहभागी नभएका व्यक्तिलाई नियन्त्रणमा लिएर हत्या गर्ने कार्यमा माओवादीको संलग्नता पनि अभिलेखमा छ । द्वन्द्व प्रतिवेदनमा बाँकेको भँडारिया गाउँमा माओवादी कार्यकर्ताले १४ जना गाउँलेलाई सार्वजनिक स्थानमा बाँधेर कुटपिट गरेको र हातखुट्टा भाँचेर तीन जनाको हत्या गरेको उल्लेख छ । प्रतिवेदनमा कसैलाई नियन्त्रणमा लिइसकेपछि मार्नॅ वा घाइते बनाउनु जेनेभा महासन्धिको उल्लंघन हुने भन्दै यस्ता तथ्य स्वतन्त्र अदालतमा प्रमाणित भएमा उचित प्रक्रियाबिनाको सजाय वा मृत्युदण्ड को अभियोगमा युद्ध अपराधको फैसलामा सघाउ पुर्याउने उल्लेख छ ।द्वन्द्वकालमा धनुषासहित देशका विभिन्न स्थानमा गम्भीर मानवअधिकार उल्लंघनका घटना भएको सार्वजनिक अभिलेखमा रहँदा पनि प्रभावकारी अनुसन्धान र पीडितलाई न्याय दिन शान्ति प्रक्रियायताका कुनै पनि सरकारले चासो देखाएका छैनन् । बरु हरेक सरकारले यस्ता घटना सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोग जस्ता संक्रमणकालीन न्यायिक संयन्त्रले टुंग्याउने भन्दै पन्छाइरहेका छन् । जबकि पीडितले यी आयोग आफूहरूलाई नियमित फौजदारी प्रक्रियाबाट न्याय खोज्न रोक्ने उद्देश्यले स्थापना गरिएको अनुभूति गरेका छन् । हामी पाँचै परिवारले प्रहरीमा दिएको जाहेरीलाई त्यसै पन्छाइएको छ, सत्यनिरूपण आयोगमा पनि उजुरी दिएका छौं, त्यसमा आजसम्म केही भएको छैन, आयोगका पदाधिकारीले एकपटक पनि बोलाएर सोधेका छैनन्, सञ्जीवका भाइ राजीवकुमार कर्णले भने, हामीजस्तै पीडितलाई न्याय दिनबाट रोक्नका लागि मात्रै आयोगहरू गठन गरेका हुन् जस्तो लाग्छ ।२०६८ मा सरकारले कुबेरसिंह रानालाई प्रहरी महानिरीक्षक बनाउने निर्णय गरेपछि पीडित परिवार सर्वोच्च अदालत पुगेका थिए । किटानी जाहेरी दिएका रानालाई निलम्बन गरेर अनुसन्धान गर्नुपर्नेमा प्रहरी सेवाको सर्वोच्च पदमा पुर्याउने सरकारको कदमलाई उनीहरूले चुनौती दिएका थिए । जबर्जस्ती बेपत्ता, ज्यान मार्ने तथा यातनालगायत मानवअधिकारको गम्भीर उल्लंघनको आरोप लागेका र राज्यको उच्च तहमा रहेका व्यक्तिहरूलाई आरोपमाथि अनुसन्धान पूरा नहोउन्जेलसम्म पदबाट निलम्बन गर्नुपर्ने अन्तर्राष्ट्रिय मानवअधिकार कानुनको मापदण्ड रानाको हकमा पनि लागू गर्नुपर्ने उनीहरूको माग थियो ।आरोपित व्यक्तिलाई महानिरीक्षक बनाउँदा पदको दुरुपयोग गरी अनुसन्धानमा हस्तक्षेप गर्ने तथा प्रमाण लुकाउन वा नष्ट गर्न सक्ने सम्भावना देखाउँदै बढुवा रोक्नुपर्ने पीडितको मागलाई सर्वोच्च अदालतले भने अस्वीकार गरिदियो । मानवअधिकार उल्लंघनको आरोप लागेको व्यक्तिको बढुवा रोक्ने कानुन नरहेको भन्दै सर्वोच्च अदालतले उनको बढुवा रोक्न नपर्ने आदेश दियो । सरकारले मात्रै होइन, हामीमाथि अदालतले पनि अन्याय गर्यो, हामीले आशंका गरेजस्तै उनी प्रहरीको हाकिम भएपछि अनुसन्धान अगाडि बढाउनबाट रोके, गायत्रीदेवीले भनिन्, माओवादीले पनि वास्तै गरेन । हामीले छोराको शव पाएपछि अन्त्येष्टि गर्ने बेला पार्टीको झन्डा ओढाउन आएका थिए । त्यसपछि आएका छैनन् ।सुरक्षाकर्मीले मारेका अर्का व्यक्ति जितेन्द्र झाकी आमा इन्दिरादेवीले बिरामी अवस्थाको बुढ्यौली जीवन जनकपुरस्थित डेरामा बिताइरहेकी छन् । उनी आर्थिक अभावले बिरामी हुँदा औषधि किन्नसमेत समस्या भएको बताउँछिन् । हामी न्याय नपाएर जीवनमरणको दोसाँधमा बाँचिरहेका छौं, छोराका हत्याराहरूलाई कारबाही भएको खबर पाएमा मात्रै न्यायको अनुभूति हुँदो हो, ७० वर्षीया इन्दिरादेवीले आफ्नो मातृभाषा मैथिलीमा भनिन्, छोराले चोरीडकैती केही गरेको थिएन । उसले केही गल्ती गरेको कारणले प्रहरीले पक्राउ गरेको हो भने बरु जन्मकैद गरिदिएको भए हुन्थ्यो । छोरालाई जेलमै भए पनि भेट्न त पाउँथ्यौं ।व्यक्ति बेपत्ता पार्ने कार्य सशस्त्र द्वन्द्वका क्रममा भएको गम्भीर मानवअधिकार उल्लंघनका घटनामध्ये मुख्य अपराध हो । बेपत्ता पारिएका व्यक्तिको छानबिन आयोगले पीडितका निवेदनमाथि गरेको प्रारम्भिक लेखाजोखाअनुसार हालसम्म दुई हजार पाँच सय ४४ जनालाई बेपत्ता पारिएको छ । बेपत्ता पारिएका व्यक्तिका परिवारले लामो समयदेखि आफन्तजनको सास कि लास देऊ भन्दै आएका छन्, जुन नारा नै बनिसकेको छ ।सुरुमा बेपत्ता पारिएका र शव उत्खननपछि हत्या पुष्टि भएका जनकपुरका यी पाँच परिवारको वेदना सुन्दा सास कि लास देऊ भन्ने नारा अपूरो देखिन्छ । बेपत्ता व्यक्तिको सास वा लास दिएर मात्र राज्यको दायित्व पूरा हुँदैन । सुरुमा कि लास कि सास देऊ भन्यौं, सरकारले लास दियो । अब हामीलाई पुग्यो त ? इन्दिरादेवीले भनिन्, न्याय पाउनुपर्यो नि, न्याय नपाएसम्मकहाँ पुग्छ ?सञ्जीवका भाइ राजीवकुमार कर्णले पनि सबैले लास दिनुलाई नै न्याय दिएको ठानेको बताए । २०७१ मा आयोगले लास दिएपछि घटनामा केही प्रगति भएको छैन । उनीहरूले लास दिएपछि अब पुग्यो भनेका छन् । हामीले सत्य जान्न पायौं तर त्यसपछि न्याय नपाउनु झन् ठूलो अपमान हो, उनले भने, हामीले परिवारका सदस्य गुमायौं तर न्याय पाउन सकेनौं । हारेको, हेपिएको महसुस गरेका छौं ।त्यस्तै १८ वर्षको उमेरमा मारिएका धनुषाको कुर्थाका प्रमोदनारायण मण्डलका बाबु रामऔतार मण्डलले आफूहरू सरकार, माओवादी, मानवअधिकार आयोगलगायत सबैको उपेक्षामा परेको बताए । पिकनिक गएका बेला पक्राउ गरेर छोराको हत्या गरे, उनले भने, न्यायका लागि लड्दालड्दै बूढो भइसकें । मर्नुअघि हत्यारालाई कारबाही भएको देख्न चाहन्छु ।मृतक युवकका परिवारले मारिएका सदस्यको धर्म संस्कृतिअनुसार अन्तिम संस्कार गर्ने चाहना व्यक्त गरेपछि राष्ट्रिय मानवअधिकार आयोगले २०७१ साउन ७ मा जनकपुरमै पुगेर पीडित परिवारलाई उत्खनन गरेर निकालिएको मानव अवशेष हस्तान्तरण गरेको थियो । बेपत्ता पारिएका व्यक्तिको स्थिति पत्ता लागेको, त्यसमा संलग्नहरूको पनि पहिचान भएको, उनीहरूविरुद्ध किटानी जाहेरीसमेत परिसकेको अवस्थामा पीडित परिवारले न्याय पाउने आशा गरेका थिए । धनुषा दुहबीका शैलेन्द्र यादवका बुवा बौएरामले छोराको शव बुझाएयता अहिलेसम्म कोही पनि फर्किएर नआएको बताए । अब शव पायौं, न्याय पनि पाउँला भन्ने आशा थियो तर केही भएन, उनले भने ।द्वन्द्वका क्रममा तत्कालीन विद्रोही नेकपा (माओवादी) र सरकारी सुरक्षाकर्मीले बेपत्ता पारेकामध्ये थोरै व्यक्तिका शव मात्र उत्खनन गरिएका छन् । त्यसमा धादिङकी १५ वर्षीया सरला सापकोटा (२०६२ पुस २७ मा साविक जीवनपुर गाविसको छापागाउँको जंगलबाट), काभ्रेका हरिप्रसाद बोलखे (२०६३ असार २२ मा काभ्रेको गणेशस्थान जंगलबाट), दैलेखका पत्रकार डेकेन्द्र थापा (२०६५ असार ११ मा दैलेखेको जंगलबाट), काभ्रेकी मैना सुनुवार (२०६३ चैतमा काभ्रेको पाँचखालस्थित सैनिक ब्यारेकनजिकैको चिहानबाट) र महाराजगन्जस्थित सैनिक ब्यारेकमा थुनिएकामध्ये बेपत्ता पारिएका व्यक्तिको शव शिवपुरीमा गाडिएको आशंकामा भएको उत्खनन पर्दछन् ।"
कम्ब्याटसित जोडिएका अधुरा सपना,"१० कक्षा पढ्दापढ्दै युद्धमा लागियो, शान्ति प्रक्रियामा आइसकेपछि यथार्थ थाहा पाइयो, उनले पश्चाताप गरिन्, यस्तो हुन्छ भन्ने थाहा पाएको भए हिँडिने थिएन होला । माओवादी नेताहरू विभाजित भएकै कारण उद्देश्यमा पुग्न नसकेको उनको बुझाइ छ । व्यक्तिगत स्वार्थका कारण विभाजन भए कि जनताका लागि ? उनले प्रश्न गरिन् तर त्यसको जवाफ खोज्ने पहुँच उनीसँग छैन । किनकि माओवादीको ओरालो यात्रासँगै पूर्वलडाकुको इतिहास पनि मधुरो हुँदै गएको उनको बुझाइ छ ।त्यही बस्तीमा बस्ने माया लो चर्चा को दैनिकी अलि फरक छ । नेपाली सेनामा लडाकु समायोजन हुनेबेला उनका श्रीमान् हस्तबहादुर मोक्तानले समायोजन रोजे । हाल उनी नेपाली सेनाका जमदार छन् । युद्धले जुराइदिएको यो जोडीको जीवन हाल सुखदुःख चलिरहेको छ । उनी सानो खाजा पसल चलाइरहेकी छन् । परिवर्तनका सपना बाँकी छन् तर शान्ति स्थापना भइसकेपछि सुखसाथ बस्न पाइएको छ, उनले भनिन् ।तत्कालीन लडाकुको तेस्रो डिभिजन सचिव (ब्रिगेड कमान्डर) प्रकाश जीएमलाई समाज रूपान्तरणका लागि देखेका सपना र आजको यथार्थमा मेल नखाएको लाग्छ । युद्धकालीन सपना र आजको राजनीतिक यथार्थमा आकाशजमिनको फरक छ, उनले भने, शान्ति प्रक्रियामा आइसकेपछि आंशिक सफलता मिल्यो । अब संसदीय व्यवस्थाको फेरो समात्ने कि नयाँ विचार विकास गरेर जाने ? भन्ने प्रश्न महत्त्वपूर्ण हो । राष्ट्रिय सम्मेलनले नयाँ विचार विकास गर्न नसके अरूभन्दा फरक नहुने उनी बताउँछन् ।बाबुराम भट्टराई नेतृत्वको सरकारले २०६९ चैत अन्तिम साता लडाकुलाई सेना मातहत ल्याएर गरेको समायोजन प्रक्रियाले ठोस रूप लिएको थियो । संयुक्त राष्ट्रसंघीय मिसन (अनमिन) ले प्रमाणित गरेका १९ हजार ६ सय २ लडाकुमध्ये एक हजार ४ सय २१ जना सेनामा समायोजन भएका थिए । बाँकी लडाकुले जनही पाँचदेखि ९ लाख रुपैयाँ लिएर स्वैच्छिक अवकाश लिएका थिए । चितवनबाट रमेशकुमार पौडेल"
प्रहरी प्रतिष्ठान निर्माणमा भारतको प्रस्ताव स्वीकृत,"भारतीय अनुदानमा राष्ट्रिय प्रहरी प्रशिक्षण प्रतिष्ठान (पुलिस एकेडेमी) को संरचना बनाउन २६ वर्षअघि भएको सहमति बल्ल कार्यान्वयन चरणमा प्रवेश गरेको छ । भारतमा बनेको डिटेल प्रोजेक्ट रिपोर्ट (डीपीआर) र निर्माणसम्बन्धी बोलपत्रको मस्यौदा सरकारले स्वीकृत गरेसँगै निर्माण प्रक्रिया औपचारिक रूपमा अघि बढेको हो । करिब पौने ९ अर्ब रुपैयाँ लागत अनुमान गरिएको एकेडेमी निर्माणका लागि प्रहरी प्रधान कार्यालयले बुधबार अन्तर्राष्ट्रिय बोलपत्र आह्वान गरेको छ ।भारतले गत नोभेम्बरमा नेपालको सार्वजनिक खरिद ऐन र नियमावलीका प्रावधानसँग बाझिने गरी बोलपत्रको मस्यौदा बनाएर पठाएको थियो । त्यसपछि प्रहरी प्रधान कार्यालयले कानुनी प्रावधानसँग बाझिएका विषय संशोधनका लागि गृह मन्त्रालयले पत्र लेखेको थियो । त्यही पत्रका आधारमा गृह मन्त्रालयले भारतीय प्रस्तावअनुसार नै एकेडेमी निर्माण गर्ने गरी बोलपत्रको मस्यौदा स्वीकृत गरेको हो । पछिल्लो पटक काठमाडौंस्थित भारतीय दूतावासले गत कात्तिक २३ (नोभेम्बर ९) मा पत्र पठाउँदै अन्तर्राष्ट्रिय बोलपत्र छिटो आह्वान गर्न प्रहरी प्रधान कार्यालयलाई ताकेता गरेको थियो । दूतावासको पत्रपछि प्रतिष्ठानका कार्यकारी निर्देशक एवं एकेडेमीसम्बन्धी प्रोजेक्ट कोअर्डिनेसन युनिट (पीसीयू) प्रमुख प्रहरी अतिरिक्त महानिरीक्षक (एआईजी) नीरजबहादुर शाहीको अध्यक्षतामा मंसिर ८ मा बैठक बसेको थियो । बैठकले यससम्बन्धी कानुनी अड्चन समाधान गर्न गृह मन्त्रालयलाई रायसहितको पत्र लेखेको थियो । बोलपत्रमा एकेडेमी डिजाइन, खरिद र निर्माण (ईपीसी) मोडलमा १ हजार ९५ दिन अर्थात् ३ वर्षभित्र सम्पन्न गरिसक्नुपर्ने उल्लेख छ ।भारतले २०५२ फागुनमै प्रहरी प्रतिष्ठान निर्माण गर्न अनुदान उपलब्ध गराउने सहमति गरेको थियो । २०५२ माघ १० (२४ जनवरी १९९६) देखि माघ १९ (२ फेब्रुअरी) सम्म प्रहरीका तत्कालीन आईजीपी मोतीलाल बोहराको भारत भ्रमणका क्रममा एकेडेमी निर्माणबारे कुरा उठेको थियो । त्यसपछि तत्कालीन प्रधानमन्त्री शेरबहादुर देउवाको भारत भ्रमण हुँदा अनुदानमा एकेडेमी बनाउने सहमति भएको थियो । २६ वर्षपछि देउवा नै प्रधानमन्त्री भएका बेला आयोजनाको निर्माण प्रक्रिया अघि बढेको छ । महाराजगन्जस्थित प्रतिष्ठानको भवनमा एडभान्स तालिम केन्द्र र भारतीय अनुदानबाट बन्ने संरचनालाई आधारभूत तालिम केन्द्र बनाउने तयारी छ ।सरकारले एकेडेमी निर्माण गर्न काभ्रेको पनौती नगरपालिका६, सुनथाना (दलिञ्चोक) मा ४२४ हेक्टर जग्गा अधिग्रहण गरिसकेको छ । एकेडेमी निर्माण गर्न भारत सरकारसँग ५ हजार ४ सय ९४ दशमलव ६१ मिलियन भारु अर्थात् ८ अर्ब ७९ करोड १३ लाख ७६ हजार रुपैयाँ दिने सम्झौता भएको थियो । सन् २०१४ नोभेम्बर २६ मा भारतीय प्रधानमन्त्री नरेन्द्र मोदी सार्क सम्मेलनमा भाग लिन काठमाडौंमा आएका बेला अनुदानसम्बन्धी सम्झौतामा हस्ताक्षर भएको थियो ।सम्झौतासँगै आयोजनाको परामर्शदाता दुवै देशको सहमतिमा छनोट गरी निर्माणको काम नेपाल सरकारको तजबिजमा अघि बढाउने सहमति भएको थियो । तर २ वर्षपछि सन् २०१६ मा अघिल्लो सम्झौताबाट पछि हट्दै भारतले निर्माणमा कार्यकारी भूमिका खोज्यो । त्यही कारण आयोजना निर्माण प्रक्रिया अघि बढ्न सकेको थिएन ।बोलपत्रमा भारतीय पक्षलाई अनुकूल हुने गरी प्रावधान छ । एकेडेमी निर्माण कम्पनी छनोटका लागि विगतमा यस्तै किसिमका दुइटा आयोजनामा ७ वर्षयता पेटी ठेक्काबिनै आफैं ८० प्रतिशत काम सम्पन्न गरेको हुनुपर्ने सर्त राखिएको छ । तर २०७८ वैशाख १९ मा मन्त्रिपरिषद्बाट स्वीकृत इन्जिनियरिङ, प्रोक्युरमेन्ट र कन्स्ट्रक्सन (ईपीसी) माध्यमबाट खरिद गर्नेसम्बन्धी निर्देशिका२०७८ मा एकेडेमी निर्माणमा भाग लिने कम्पनीलाई १० वर्षयता कम्तीमा यस्तै किसिमको एउटा आयोजना सम्पन्न गरेको हुनुपर्ने र त्यस्तो काम कम्तीमा ४० प्रतिशत पेटी ठेक्काबिनै सम्पन्न गरेको हुनुपर्ने व्यवस्था थियो । मन्त्रिपरिषद्ले भारतीय मस्यौदासँग कानुनी प्रावधान बाझिए मस्यौदाकै प्रावधान लागू हुने निर्णय गरेको छ ।बोलपत्रमा कुल आयोजनाको अधिकतम ३५ प्रतिशतसम्म काम पेटी ठेक्का र ३५ प्रतिशत ज्वाइन्ट भेन्चर (जेभी) मा गर्न सकिने उल्लेख छ । नेपालमा भने २५ प्रतिशत मात्रै कामटुक्र्याएर र २५ प्रतिशत नै ज्वाइन्ट भेन्चरमा लगाउन सकिने व्यवस्था छ । भारतले एकेडेमीको बोलपत्र आह्वानमा जुनसुकै देशका कम्पनी प्रतिस्पर्धामा आए पनि आवेदकलाई कुनै पनि किसिमको सहुलियतविशेष सुविधा दिन नपाइने उल्लेख गरेको छ । सार्वजनिक खरिद नियमावली२०६४ को नियम ३१ मा भने नेपालबाट आह्वान गरिने अन्तर्राष्ट्रिय बोलपत्रमा स्वदेशी ठेकेदारले प्रतिस्पर्धा गरे ५ प्रतिशत महँगो कबोल भए पनि स्वदेशीलाई प्राथमिकता (डोमेस्टिक प्रिफरेन्स) दिनुपर्ने उल्लेख छ । बोलपत्रको अर्को विवादास्पद बुँदा हरेक ६० दिनमा निर्माण कम्पनीलाई रकम भुक्तानी गर्नुपर्ने भन्ने हो । बोलपत्रमा निर्माण कम्पनी छनोट भएपछि ३० करोड रुपैयाँ भुक्तानी गर्ने र त्यसपछि हरेक ६० दिनमा कार्यप्रगतिका आधारमा भुक्तानी गर्ने प्रावधान छ ।बोलपत्रमा काम सुरु भएको ३६ महिनाभित्र तीन चरणमा गरेर आयोजना सम्पन्न गर्ने उल्लेख छ । सुरुको ६ महिनासम्म प्रारम्भिक, ७ देखि ३० महिनासम्म पहिलो चरण, १२ देखि ३३ महिनासम्म दोस्रो चरण र १९ देखि ३६ महिनासम्म तेस्रो चरणको काम सम्पन्न गर्ने भनिएको छ । सार्वजनिक खरिद नियमावलीमा आयोजना तोकिएको मितिमा नसकिए प्रत्येक दिन शून्य दशमलव ०५ देखि शून्य दशमलव ०१० प्रतिशतसम्म जरिवाना र तोकिएको अवधिभन्दा छिटो काम सम्पन्न भए त्यही अनुपातमा बोनस दिने व्यवस्था छ । तर बुधबार आह्वान गरिएको बोलपत्रमा जरिवाना र बोनस प्रावधान नरहने उल्लेख छ । ठेकेदारले सर्तअनुसार कार्यप्रगति नगर्दा निम्तिने क्षतिको स्थिति आए सरकारले ठेकेदारलाई दिनमा शून्य दशमलव ०५ प्रतिशतदेखि अधिकतम १० प्रतिशतसम्म जरिवाना तिराउने प्रावधान सार्वजनिक खरिद नियमावलीको नियम १२१ मा छ । बोलपत्रमा त्यस्तो जरिवाना अधिकतम ५ प्रतिशत मात्रै हुने उल्लेख छ । आयोजना आफैं हात पाउने गरी भारतले त्यस्तो प्रावधान राखेको प्रहरीका एक अधिकृतले बताए ।प्राकृतिक विपत्ति आए आयोजना निर्माणको अवधि सर्तसहित बढाउन सकिने प्रावधान नेपालमा छ । तर बोलपत्रमा त्यस्तो सुविधा नरहने भनिएको छ । आयोजना सुरु हुनुअगावै मोबिलाइजेसन कस्ट (परिचालन खर्च) अन्तर्गत ३ सय मिलियन नेपाली रुपैयाँ भुक्तानी गरिने बोलपत्रमा उल्लेख छ । सार्वजनिक खरिद ऐन २०६३ मा २० प्रतिशतसम्म मोबिलाइजेसन खर्च दिने उल्लेख थियो । त्यसमा १० प्रतिशत सुरुमा र कार्यप्रगतिका आधारमा पछि १० प्रतिशत भुक्तानी गर्न सकिने भनिएको छ । आयोजनामा अग्रिम भुक्तानीको रकम दुरुपयोग भएको गुनासो बढेपछि तत्कालीन प्रधानमन्त्री केपी शर्मा ओलीले २०७५ मा आयोजना सुरु हुनुअघि ५ प्रतिशत र काम सुरु भएपछि ५ प्रतिशत भुक्तानी गर्ने निर्णय गराएका थिए । त्यही प्रावधान अहिले पनि रहेको निर्माण व्यवसायी महासंघका महासचिव रोशन दाहालले बताए ।भारतले सेन्ट्रल पब्लिक वर्क्स डिपार्टमेन्ट (सीपीडब्लूडी) मार्फत २०७६ पुसमा एकेडेमीको डीपीआर बनाएर नेपाललाई बुझाएको थियो । तत्कालीन गृहमन्त्री रामबहादुर थापाले मन्त्रीस्तरीय निर्णयबाट २०७६ फागुन २३ मा डीपीआर स्वीकार गर्ने निर्णय गरे । त्यसको १ वर्षपछि सीपीडब्लूडीबाटै बोलपत्रको मस्यौदा तयार पारेर स्वीकृतिका लागि भारतीय दूतावासमार्फत प्रहरीलाई हस्तान्तरण गरिएको थियो । तर, प्रहरीले खरिदसम्बन्धी कानुनसँग मेल नखाने प्रस्ताव आएको भन्दै कानुनअनुसार मिलाएर पठाउन सुझावसहितको प्रस्ताव गृहमा पठाएको थियो ।सुरुमा भारतले अनुदानबापतको रकम नेपाल सरकारलाई दिने र प्रहरी प्रधान कार्यालयले ग्लोबल टेन्डर मार्फत ठेक्का सम्झौता गर्ने भनिएको थियो । तर पछि भारतले आफ्नै पूर्वसम्झौता उल्लंघन गर्दै आयोजना निर्माणमा व्यवस्थापकीय भूमिका खोज्यो । पछि त्यसबाट पनि अघि बढेर उसले गुरुयोजना निर्माण, बोलपत्रको मस्यौदादेखि यसका सर्त र आर्थिक खटनपटन आफ्नै रहने गरी डीपीआर बनायो । उसले डीपीआरअनुसार आयोजना अघि बढाउन केपी सिंह (सिभिल इन्जिनियर) को नेतृत्वमा ६ कर्मचारीलाई परामर्शदाता बनाएर पठाएको छ ।तत्कालीन अर्थसचिव सुमनप्रसाद शर्मा र भारतीय गृह (सीमा सुरक्षा हेर्ने) सचिव स्नेहलता कुमारले सन् २०१४ मा प्रहरी प्रतिष्ठान निर्माणसम्बन्धी सम्झौतापत्रमा हस्ताक्षर गरेका थिए । त्यति बेला निर्माणको सबै जिम्मा नेपालले लिने र डीपीआर तथा परामर्शदाता छनोट गर्दा भारतको सुझाव लिइने भनिएको थियो । सम्झौताको वर्ष दिन नबित्दै डीपीआर बनाउन प्रहरी प्रतिष्ठानले ग्लोबल टेन्डर आह्वान गर्यो । टेन्डर प्रतिस्पर्धामा भारतीय कम्पनीहरू पनि सहभागी थिए । तर भारतीयको भन्दा कम कबोल गर्ने नेपालको शाह एसोसिएट्स छानिएपछि भारतले असहमति जनायो ।२०७२ माघ १४ र १५ मा काठमाडौंमा बसेको ज्वाइन्ट प्रोजेक्ट मनिटरिङ कमिटी (जेपीएमसी) बैठकमा भारतीय विदेश मन्त्रालयका सहसचिव अभय ठाकुरले आयोजनामा भारतको भूमिका स्पष्ट नभएसम्म काम अघि बढ्न नसक्ने बताएपछि प्रक्रिया नै अवरुद्ध बन्यो । आयोजना सम्पन्न गर्न नेपालका गृह मन्त्रालयका सचिवको नेतृत्वमा दुवै देशका गृह, अर्थ र परराष्ट्र मन्त्रालयबाट समान ३३ जना र नेपाल प्रहरीबाट १ जना सदस्य रहेको जेपीएमसी गठन गरिएको थियो । बैठक नियमित रूपमा बस्नै सकेन । जेपीएमसीका निर्णय कार्यान्वयन गर्न एकेडेमीका कार्यकारी निर्देशकको नेतृत्वमा छुट्टै प्रोजेक्ट कोअर्डिनेसन युनिट (पीसीयू) पनि गठन भयो । तर भारतले आफ्नो देशको अनुदान खर्च हुने भन्दै गुरुयोजना, परामर्शदाता, टेन्डर र खर्चको तजबिजीमा आफ्नो कार्यकारी भूमिका हुनुपर्ने सर्त राख्यो । त्यसपछि नेपालले भारतीय पक्षबाटै डीपीआर बनाउनेमा सहमति जनायो ।सन् २०१० मा पनि भारतले एकेडेमी बनाइदिने तर ५ वर्षसम्म भारतीय सुरक्षा अधिकारी एकेडेमीको प्रिन्सिपल भएर बस्ने प्रस्ताव नेपालस्थित भारतीय दूतावासका अधिकारीले गरेका थिए । त्यस प्रस्तावलाई सरकारले स्वीकार गरेन । प्रहरीका एक अधिकारीले भारतीय पक्ष आयोजनामा हावी भए पनि एकेडेमी निर्माणका लागि बाटो खुलेको बताए । २६ वर्षसम्म रोकिएको आयोजना अघि बढ्नुलाई हामीले ब्रेक थ्रु मानेका छौं, उनले भने ।"
उपलब्धि उल्ट्याउन खोज्नेसँग माओवादी केन्द्रको प्रमुख अन्तरविरोध,"माओवादी केन्द्रका अध्यक्ष पुष्पकमल दाहालले आन्तरिक रूपमा माओवादी सशस्त्र विद्रोह र आन्दोलनको उपलब्धिलाई उल्ट्याउन खोज्ने शक्ति तथा बाह्य क्षेत्रमा अन्तर्राष्ट्रिय वित्तीय पुँजीवादसँग प्रमुख अन्तरविरोध रहेको दाबीसहित राजनीतिक प्रतिवेदन तयार पारेका छन् । आइतबार सुरु हुने प्रथम एकता राष्ट्रिय सम्मेलनमा पेस हुने प्रतिवेदन स्थायी कमिटीमा प्रस्तुत गरेका छन् ।कुनै पनि देशको आर्थिक, सामाजिक र राजकीय क्षेत्रसहितको आन्तरिक मामिलामा अन्तर्राष्ट्रिय शक्तिहरूले वित्तीय पुँजीवादमार्फत हस्तक्षेप गर्ने गरेका छन्, प्रतिवेदनलाई उद्धृत गर्दै एक स्थायी कमिटीका सदस्यले भने, अहिले युद्ध र आन्दोलनबाट प्राप्त गरेको उपलब्धि खतरामा पार्ने विभिन्न प्रकारका प्रतिगामी शक्तिहरूविरुद्ध संघर्ष गर्नुपर्छ । प्रतिवेदनमा दाहालले उपलब्धिको रक्षा गर्ने र संविधानले व्यवस्था गरेको समाजवादको आधार तयार पार्ने विषयमा जोड दिएका छन् ।प्रतिवेदनमा विभिन्न सम्झौताको माध्यमबाट राज्यका सामाजिकआर्थिक चरित्रमाथि हस्तक्षेप गरी अर्को अनुत्पादक क्षेत्रमा लगानी गर्ने गरी पुँजी आएको उल्लेख छ । राज्य व्यवस्थामा हस्तक्षेप गर्ने, देशको सामाजिक सम्बन्धलाई बिथोल्ने, निर्देशन दिने, देशको शोधानान्तरमा पनि घाटा लगाउने काम अन्तर्राष्ट्रिय पुँजीपतिहरूले गरिरहेका छन्, प्रतिवेदन उद्धृत गर्दै ती नेताले भने ।राजनीतिक हिसाबले सर्वहाराउत्पीडित वर्गको अग्रदस्ता तथा समाजवाद निर्माणको मुख्य शक्तिका रूपमा पार्टीलाई विकास गर्ने दाबी दाहालले गरेका छन् । सम्मेलनमार्फत नयाँ क्रान्तिकारी विचार र पार्टी निर्माण गर्ने संकल्प सहित उनले प्रतिवेदनमा समाजवादउन्मुख समृद्धिको कार्यनीति अगाडि सारेका छन् । बैठकमा दाहालले प्रतिवेदनमा समेटिएको राष्ट्रियअन्तर्राष्ट्रिय परिस्थिति, नेपाल र विश्व कम्युनिस्ट अवस्था, शान्ति प्रक्रियाको समीक्षा, आगामी कार्यदिशा र पार्टी संगठनको संरचनालगायत विषयमा संक्षिप्त ब्रिफिङ गरेका छन् । उनले प्रतिवेदनमा एमालेसँगको एकता, संसद् विघटन, नेकपा भंग, शेरबहादुर देउवा नेतृत्वको सरकार गठनलगायत विषयमा पनि चर्चा गरेका छन् । शनिबार बस्ने स्थायी कमिटी बैठकले प्रतिवेदन अनुमोदन गरेपछि पत्रकार सम्मेलन गरेर यसका प्रमुख विषयवस्तुबारे जानकारी दिने दाहालको तयारी छ । स्थायी कमिटी बैठकमा सदस्यहरूलाई प्रतिवेदन भने वितरण गरिएको छैन । प्रतिवेदनमा दाहालले माओवादीले अंगीकार गर्ने समाजवादको मोडलको विस्तृत व्याख्या गरेको उनीनिकट नेताहरूले बताएका छन् । अध्यक्ष कमरेडको प्रतिवेदनले अन्य राजनीति दलले भनेको समाजवादभन्दा माओवादीले भनेको समाजवाद कति फरक छ भन्ने स्पष्ट गर्नेछ, स्थायी कमिटीका एक सदस्यले भने ।पार्टीलाई संगठनात्मक रूपले जनआधारित विशाल कार्यकर्ता पंक्तिसहितको शक्तिका रूपमा विकास गर्ने दाहालको प्रस्ताव छ । आफ्नै शक्तिमा क्रान्तिकारी पार्टी निर्माण गर्ने र विचार मिल्ने वामपन्थी शक्तिसँग सहकार्य, मोर्चाबन्दी र ध्रुवीकरण गर्दै जानुपर्नेमा उनको जोड छ । प्रतिवेदनमा वाम लोकतान्त्रिक गठबन्धनलाई कायम राख्ने र एकीकृत समाजवादी, जसपासँग संयुक्त मोर्चा बनाएर अगाडि बढ्ने उल्लेख छ । साना वामपन्थी पार्टीहरूलाई एकताको प्रक्रियामा ल्याउन प्रवक्ता कृष्णबहादुर महराको नेतृत्वमा वार्ता समिति बनाउने भएको छ । नेताहरूका अनुसार प्रतिवेदनमा शान्ति प्रक्रियामा आएपछि वैचारिक र सांगठनिक कुरामा ध्यान दिन नसकेको विषयमा कमजोरी भएको स्विकारोक्ति पनि छ । दाहालले तत्कालीन एमाले अध्यक्ष केपी शर्मा ओलीविरुद्ध सचिवालयमा पेस गरेका दस्ताबेजलाई सन्दर्भ सामग्रीका रूपमा राख्ने भएका छन् । प्रतिवेदनमा दाहालले विश्व साम्राज्यवादले लिएको नयाँ रूपलाई परास्त गर्न क्रान्तिकारी विचार र पार्टीको आवश्यकता रहेकामा जोड दिएका छन् । समाजवादउन्मुख समृद्धिको कार्यनीति पूरा गर्न आत्मनिर्भर राष्ट्रिय अर्थतन्त्र निर्माण जरुरी भएको दाहालले व्याख्या गरेका छन् ।दाहालका अनुसार संविधानमा भएका शिक्षा, स्वास्थ्य, रोजगारी, खाद्य सुरक्षा र सम्प्रभुता एवम् आवासको हकको पूर्ण कार्यान्वयन समाजवादतर्फका आधारभूत कदम हुन् । देशको औद्योगीकरण, राष्ट्रिय पुँजीको निर्माण र राष्ट्रिय आयको पछि परेका जनतालाई प्राथमिकतामा राखेर वितरण गर्न सके समाजवाद निर्माणका प्रारम्भिक काम हुने उनको विश्लेषण छ । स्थायी कमिटी सदस्य गणेश साहका अनुसार दाहालको प्रतिवेदनमा विज्ञान प्रविधिको विषय पनि छ । स्थायी कमिटी बैठकमा केन्द्रीय पदाधिकारी १५ सदस्यीय बनाउने प्रस्ताव पेस भएको छ । त्यसमा उपाध्यक्ष र सचिव कति राख्ने भन्नेबारे छलफल जारी छ । बैठकमा कतिपय नेताले वरिष्ठ उपाध्यक्ष वा वरिष्ठ नेता राख्ने प्रस्ताव गरेका छन् । चिनियाँ नेता माओको जन्मजयन्तीको सन्दर्भ पारेर माओवादीले (पुस १११३) राष्ट्रिय सम्मेलन आयोजना गर्न लागेको हो । पार्टीको नयाँ विधान अनुमोदन र नयाँ केन्द्रीय नेतृत्व चयन पनि राष्ट्रिय सम्मेलनका मुख्य कार्यसूची छन् । माओवादीले राष्ट्रिय सम्मेलनको लोगो सार्वजनिक गरेको छ । लोगोमा नयाँ क्रान्तिकारी विचार र पार्टी निर्माणका लागि ऐतिहासिक प्रथम राष्ट्रिय सम्मेलन नारा लेखिएको छ । लोगोभित्र विश्व कम्युनिस्ट आन्दोलनका अग्रज नेताको प्रतीक छ । यस्तै पार्टीको झन्डा र निर्वाचन चिह्न छ । माओवादीको राष्ट्रिय सम्मेलनमा यसअघि १ हजार ५ सय ३३ प्रतिनिधि हुने बताइएकामा अब १ हजार ६ सय ३१ प्रतिनिधि रहने भएका छन् । स्थायी कमिटी बैठकले नियमित प्रक्रियाबाट आउने प्रतिनिधिको संख्या १ हजार ४ सय ८३ को १० प्रतिशत मनोनयन गर्ने निर्णय गरेको हो । यसअघि ५ प्रतिशत मनोनयन निर्णय थियो । पार्टी प्रवक्ता कृष्णबहादुर महराका अनुसार १ सय ४८ जना प्रतिनिधि मनोनयनको जिम्मा अध्यक्ष पुष्पकमल दाहाललाई दिइएको छ । यसैबीच माओवादी केन्द्रले नेकपा मसाल (सम्पर्क केन्द्र) सँग शुक्रबार एकता गरेको छ । मोहनविक्रम सिंह नेतृत्वको मसालबाट फुटेर गठन भएको सम्पर्क केन्द्रसँग राष्ट्रिय सम्मेलनको संघारमा एकता भएको हो । एकता घोषणासभामा माओवादीका तर्फबाट अध्यक्ष दाहाल र मसाल सम्पर्क केन्द्रका तर्फबाट संयोजक लोकेन्द्र लम्सालले हस्ताक्षर गरेका हुन् ।"
प्रचण्डपथको महत्त्व अहिले पनि छ,"माओवादीको अबको कार्य कार्यदिशा के हुन्छ ?माओवादीको कार्यदिशा प्रस्ट समाजवाद भन्ने छ । हामीले जनवादी क्रान्तिका बाँकी कार्यभार मात्रै भनेर पुग्दैन । संविधान ल्यायौं, शिक्षा, स्वास्थ्यजस्ता जनताका आधारभूत विषयलाई मौलिक हकसँग जोडेर अगाडि बढायौं । यी उपलब्धिलाई जोगाएर अगाडि बढ्ने भन्ने हो । त्यो भनेको समाजवादी राज्यप्रणाली निर्माण हो । संगठनात्मक, वैचारिक, कार्यक्रमिक रूपमा त्यसलाई लक्ष्य बनाएर जानुपर्ने छ । पार्टीले सम्भवतः त्यही कार्यदिशा लिन्छ । पार्टी संरचना कस्तो बन्छ ?अहिलेको राज्यप्रणाली समानुपातिक, समावेशी प्रतिनिधित्वसहितको संघीय लोकतान्त्रिक गणतन्त्र हो । माओवादीको संगठनात्मक संरचना पनि यसैसग मेल खाने प्रकृतिको हुन्छ । प्रचण्डपथ ब्युँताउन खोजिएको हो ? होइन । हामीले प्रचण्डपथ नै भनेको भए कतिपय पक्षसँग एकता सम्भव थिएन । प्रचण्डपथ महत्त्व भने अहिले पनि छ । हिजो पचण्डपथ त्यत्तिकै भनेका थिएनौं । त्यसले एउटा निश्चित भावना, विचार, दृष्टिकोण र समर्पणका रूपमा प्रशिक्षित गरेको थियो । तर अरू पक्षसँग एकता गरेर झन् राम्रो गर्ने, शब्द होइन भावलाई मानेर जाने भनेर त्यसलाई स्थगन गरेका थियौं । त्यो शब्दको विकल्पमा अर्को कुनै योजना ल्याएर वैचारिक रूपमा केन्द्रीकरण हुनुपर्थ्यो, त्यो छुट्न गयो । अब त्यसको समीक्षा गर्ने भनेका छौं । प्रचण्डपथ छलफलको विषय हो । यसमा कतिपय साथीलाई लागेको कुरा भन्नुहोला । पार्टीमा प्रचण्डपथ छोड्नु गल्ती भयो भनेर प्रस्ताव भने आएको होइन । माओवादीले राष्ट्रिय सम्मेलनपछि कस्तो सैद्धान्तिक धार अँगाल्छ ?स्पष्ट रूपमा शान्तिपूर्ण प्रक्रियाद्वारा समाजवादी कार्यक्रममा पुग्ने सैद्धान्तिक धार लिन्छौं । आन्दोलनका दुई रूप हुन्छन् शान्तिपूर्ण र सशस्त्र । हिजो राजतन्त्र थियो, त्यसको अन्त्य गरेर संघीय लोकतान्त्रिक गणतन्त्र ल्याउन सशस्त्र आन्दोलनको बाटो अपनायौं । त्यतिबेला पनि शान्तिपूर्ण र सशस्त्र दुवै बाटो कम्युनिस्टको लक्ष्य प्राप्ति गर्ने बाटा हुन्छन् भन्यौं । अहिले शान्तिपूर्ण प्रतिस्पर्धाद्वारा निर्वाचनमा जनताको मन जितेर उत्पीडित श्रमिक वर्गको हित आर्जन गर्ने बाटो नै लिन्छौं । त्यो सिद्धान्तको बाटो हिँडेर पुग्ने भनेको समाजवाद हो । माओवादीको मुख्य अन्तरविरोध कोसँग छ ?हामीले अन्तरविरोधको किटान पुरानै तरिकाले गरेका छैनौं । हामीले दलाल पुँजीपति र नोकरशाही पुँजीपति वर्ग नै अहिलेको समस्या हुन् । जुनजुन पक्षले त्यसको प्रतिनिधित्व गर्छन्, ती हाम्रा वर्गशत्रु हुन् । अन्तर्राष्ट्रिय भूमण्डलीकृत वित्तीय पुँजीवादको प्रभावका कारणले श्रमिक उत्पीडित वर्गको हित आर्जन गर्न नदिने तत्त्व पनि हाम्रो वर्गशत्रु हो । त्यसका विरुद्ध जनतालाई जागृत गर्नुपर्छ भन्ने सैद्धान्तिक कुरा गरेका छौं । कुनै पार्टी विशेषलाई हामीले इंगित गरेर यो पार्टी यस्तो र त्यो पार्टी त्यस्तो भनेर आलोचना गरेका छैनौं ।हामीले प्रतिगमनका कुरा पनि उठाएका छौं । प्राप्त उपलब्धि खासगरी एमालेसँग एकता गरेर खड्गप्रसाद ओलीको नेतृत्वमा सरकार बनिसकेपछि एकतालाई सुदृढ गर्ने र समाजवादमा पुग्ने लक्ष्य लिनुपर्नेमा गज्याङमज्याङ भयो । यथास्थितिबाट पछि हट्ने, संविधान तोडमोड गर्ने काम भयो । शक्तिशाली कम्युनिस्ट पार्टी निर्माण गरौंला भनेको त्यो पनि भएन । त्यसको पनि समीक्षा गरिएको छ । जसले प्रतिगमन र यथास्थितिको प्रतिनिधित्व गर्छ, उसैसँग हाम्रो निर्वाचन र अरू क्रियाकलापमा प्रतिस्पर्धा हुन्छ ।राष्ट्रिय सम्मेलनबाट नेतृत्व चयन कसरी हुन्छ ?नेतृत्व प्रणालीमा समानुपातिक समावेशी प्रतिनिधित्वको सुनिश्चितता भनेका छौं । युवा, महिला, उत्पीडित समुदाय, अल्पसंख्यक, आदिवासी, जनजाति, मधेसीलगायत संविधानले व्याख्या गरेको समुदायलाई पार्टीका कमिटीमा प्रतिशतका आधारमा समेट्ने गरी प्रणाली बनाएका छौं । क्षमता, योग्यता, निरन्तरता र लगनशीलताका आधारमा अरू फरक पृष्ठभूमिका साथीलाई पनि सहभागी गराउने नेतृत्व प्रणाली बनाउँछौं । चुनाव पनि हुन्छ कि सर्वसम्मति ?जनवादी केन्द्रीयताको सिद्धान्तभित्र रहेर सकेसम्म सहमति जुटाउने आयोजक कमिटीको चाहना रहन्छ । सहमति भएन भने व्यक्तिगत रूपमा उठ्न प्रोत्साहन गर्छौं । गुटका रूपमा प्यानल ल्याउने व्यवस्था गरेका छैनौं । तपाईंको दाबी कुन पदमा हुन्छ ?पार्टीले आवश्यक ठान्यो र साथीहरूले योग्य ठाने भने पदाधिकारीको कुनै पनि जिम्मेवारी वहन गर्न तयार रहन्छु । राष्ट्रिय सम्मेलनपछि माओवादी अरू प्रतिस्पर्धी पार्टीभन्दा फरक भएर आउँछ ?हाम्रा कार्यक्रम, संस्कार र शैली विचार केन्द्रित पार्टी भएकाले फरक हुन्छौं । त्यसैका निम्ति राष्ट्रिय सम्मेलन गरेका हौं । लगत्तै महाधिवेशन गर्छौं । अरू पार्टी पद र व्यक्तिकेन्द्रित छन् । प्रस्तुति : जयसिंह महरा"
गृहप्रदेशमा निधि कमजोर,"कांग्रेस नेता विमलेन्द्र निधि प्रदेश २ को पार्टी समितिमा आफूपक्षीय नेतालाई जिताउन असफल भएका छन् । क्षेत्रीय र प्रदेश प्रतिनीधि छनोटमा निकै पछि परेका निधिले गृहप्रदेशको उपल्लो पार्टी संरचनाका लागि नेता शेखर कोइरालासँग समीकरण बनाएका थिए । तर उनले प्रदेश सभापतिमा अघि सारेका उम्मेदवार रामसरोज यादव शेरबहादुर देउवा प्यानलका कृष्णप्रसाद यादवसँग पराजित भएका छन् । दसैंयता लामो समय जनकपुरमा बिताएका निधिका लागि पार्टीको प्रदेश २ अधिवेशन प्रतिष्ठा को विषय बनेको थियो । उनले गृह प्रदेशको झमेला सल्टाउन धेरै दिनसम्म मिहिनेत पनि गरेका थिए । तर वडा अधिवेशनहरूबाटै उनी पक्षीय प्रतिनिधि छानिन सकेनन् । निधिले जोडबल गरेर नगर र क्षेत्रीय अधिवेशन भने सर्वसम्मत गराउन सफल भएका थिए । त्यति बेला केन्द्रीय सभापतिका आकांक्षी रहेका निधिले प्रदेश २ मा आफ्नो प्रभाव कायम राख्न निकै कसरत गरे । उनी देउवासगको साढे दुई दशक लामो सम्बन्ध विच्छेद गरेर अघि महाधिवेशनको संघारमा अघि बढेका थिए । करिब ८ सय मतदाता रहेको प्रदेश २ बाटै निधिले केन्द्रीय सभापतिमा सम्मानजनक मत पाउन सकेनन् । त्यसपछि प्रदेश २ कांग्रेसको कमान्ड हत्याउन जोडबल गरे पनि असफल भएका छन् । वडा अधिवेशनमा लगभग देउवातिर गइसकेका रामसरोज यादवलाई फकाएर निधिले प्रदेश सभापतिको उम्मेदवार बनाएका थिए । कांग्रेसका प्रदेश २ मा संसदीय दलका नेता राजसरोज भौतिक पूर्वाधार मन्त्रीसमेत हुन् । स्रोतका अनुसार महाधिवेशनमा सभापतिको दोस्रो चरणको मतदानमा देउवालाई समर्थन गर्दा निधिले प्रदेश २ सभापति रामसरोजलाई सहयोग गर्न आग्रह गरेका थिए । तर देउवाले कुनै प्रतिक्रिया दिएका थिएनन् । केन्द्रमा सबै सदस्यको नतिजा नआउँदै निधि जनकपुर झरे । उनको जनकपुरस्थित मिल्स एरिया निवासमा शेखर कोइराला पक्षीयको उपस्थिती बाक्लिएपछि प्रदेशमा निधिकोइराला गठबन्धनको भेद् खुल्यो । नेता निधि जनकपुर आइपुगेको केही घण्टामै देउवाले गृहमन्त्री बालकृष्ण खाँडलाई जनकपुर पठाए । निधिलाई कोइराला समूहका गुरुराज घिमिरे, चन्द्र भण्डारी र प्रदेश १ का आन्तरिक मामिलामन्त्री केदार कार्कीले पनि जनकपुर आएर सहयोग गरे । देउवा पक्षबाट गृहमन्त्री खाँड, सहमहामन्त्रीद्वय महेन्द्र यादव र उमाकान्त चौधरी, रामहरि खतिवडा, आनन्दप्रसाद ढुंगाना तथा रमेश रिजालले प्रदेश २ को कमान्ड सम्हाले । निधिले पुसको ठिहिरोमा पनि अबेर रातिसम्म मतदानस्थलमा उभिएर भोट मागिरहे । प्रदेशमा रामसरोज जिते पार्टीमा आफ्नो शक्ति कमब्याक हुने निधिले ठानेका थिए ।प्रदेश २ का ३२ वटा क्षेत्रमा देउवाका १८, कोइरालाका १० र निधिका ३ जना क्षेत्रिय सभापति निर्वाचित छन् । महोत्तरी ३ मा विवादका कारण चुनाव हुन सकेको छैन । निधि र कोइराला मिल्दा पनि प्रदेश २ मा देउवा समूह नै बिलियो देखियो । देउवाले प्रदेश २ को कमान्डका लागि रौतहटका पुराना नेता कृष्णप्रसाद यादवलाई अघि सारेको थियो । प्रदेश २ मा यादव समुदायको बाहुल्य छ । दुबै खेमाले प्रदेश सभापतिमा यादव प्रयोग गरेका थिए । प्रदेश सभापतिमा कृष्णप्रसादले ९ सय ९६ मत ल्याएर विजयी भए भने निधिकोइराला प्यानलका रामसरोजले ८ सय ५५ मत ल्याए । ३० मत बदर भएको थियो । उपसभापतिमा वीरेन्द्र सिंह र चन्द्रशेखर यादव, महामन्त्रीमा बृहस्पतिकृष्ण श्रेष्ठ र उपेन्द्रकुमार यादव, सहमहामन्त्रीमा जयनारायणप्रसाद यादव र परशुराम चौधरी तथा महिला सहमहामन्त्रीमा बिन्दु कुमारी निर्वाचित भए । उनीहरू सबै देउवा पक्षका हुन् ।"
चेपाङ समुदायबाट पहिलो मन्त्री,"लोपोन्मुख चेपाङ समुदायले पहिलो पटक मन्त्री पाएको छ । मकवानपुरको राक्सिराङ गाउँपालिका७ धिराङका सन्तबहादुर चेपाङ शुक्रबार वाग्मती प्रदेशको भौतिक पूर्वाधार विकास राज्यमन्त्री बनेका हुन् । उनलाई शुक्रबारै मुख्यमन्त्री राजेन्द्र पाण्डेले पद तथा गोपनीयताको शपथसमेत गराए ।शपथ लिएपश्चात् राज्यमन्त्री चेपाङले चेपाङ समुदायबाटै पहिलो मन्त्री बन्न पाएकोमा पार्टी र सरकारप्रति आभार प्रकट गरे । सिंगो चेपाङ समुदायको हितमा काम गर्ने जनाउँदै उनले भने, सरकारले घर भाडाबापत दिने पैसाबाट चेपाङहरूको स्वास्थ्य बिमा गरिदिन्छु । चेपाङ समुदायमा मौलाइरहेको बालविवाह नियन्त्रण गर्न पहल गर्ने प्रतिबद्धता पनि उनले व्यक्त गरे । चेपाङ समुदायमा सानै उमेरमा विवाह गर्ने प्रचलन छ ।कांग्रेसबाट समानुपातिक सांसद रहेका उनले ८ कक्षासम्म अध्ययन गरेका छन् । उनी २०४८ सालदेखि राजनीतिमा संलग्न छन् । ४६ वर्षीय उनले नेपाल चेपाङ संघको जिल्लादेखि केन्द्रसम्मको जिम्मेवारी बहन गरिसकेका छन् । सुरुदेखि नै उनी कांग्रेसमा आबद्ध थिए । उनका बुवा पनि कांग्रेसका कार्यकर्ता थिए । भाइ मन्त्री बनेको खबर सुनेपछि धिराङमा बस्ने उनका माइला दाजु चन्द्रबहादुर दंग छन् । यस्तो विकट पहाडमा जन्मेको चेपाङको छोरा पनि मन्त्री हुँदो रहेछ, हाम्रो कान्छा भाग्यमानी रहेछ, उनले कान्तिपुरसँग फोनमा भने । चार दाजुभाइमध्ये सन्तबहादुर कान्छा हुन् ।फरक पार्टीका चेपाङ अगुवाले पनि आफ्नो समुदायका व्यक्ति मन्त्री बनेकामा खुसी व्यक्त गरे । नेकपा (एकीकृत समाजवादी) का नेता एवं संविधानसभा सदस्य गोविन्दराम चेपाङले लोपोन्मुख चेपाङ समुदायबाट पहिलो पटक मन्त्री हुनु गौरवको विषय भएको प्रतिक्रिया दिए । एमाले नेता सिंहलाल चेपाङले संघीयताको अभ्यासका आफ्नो समुदायले मन्त्री पाएको बताए । यो संघीयताको उपलब्धि हो, उनले भने ।यसअघि संविधानसभाको पहिलो निर्वाचनमा एमालेबाट मकवानपुरका गोविन्दराम चेपाङ र माओवादीबाट गोरखाकी राममाया चेपाङ सांसद बनेका थिए । मकवानपुर, चितवन, गोरखा, धादिङ र तनहुँमा चेपाङ समुदायको बसोबास छ । २०६८ को जनगणनाअनुसार मुलुकभर चेपाङ समुदायको जनसंख्या ६८ हजार ३ सय ९९ थियो ।"
जम्बो मन्त्रिपरिषद्,"वाग्मती प्रदेशका मुख्यमन्त्री राजेन्द्र पाण्डेले सरकार गठन भएको ५७ दिनमा चौथोपटक मन्त्रिपरिषद् विस्तार गरेका छन् । पर्याप्त अध्ययन र तयारीबिनै मन्त्रालयको संख्या थप्दा प्रदेश सरकारको कामकारबाही अस्तव्यस्त बनिरहेका बेला पाण्डेले जम्बो मन्त्रिपरिषद् बनाएका हुन् ।एकीकृत समाजवादी संसदीय दलका नेतासमेत रहेका पाण्डेले सत्तारूढ गठबन्धनका माओवादी केन्द्र र कांग्रेसलाई खुसी बनाउन गत मंसिर १५ मा ८ मन्त्रालयलाई फुटाएर १४ वटा पुर्याएका थिए । उनले शुक्रबार थप ३३ मन्त्री र राज्यमन्त्री नियुक्त गरे । योसँगै वाग्मती मन्त्रिपरिषद् १८ सदस्यीय भएको छ । मन्त्रीहरूको यो संख्या सातै प्रदेशमध्ये धेरै हो । लुम्बिनीका मुख्यमन्त्री कुलप्रसाद केसीले १७ सदस्यीय मन्त्रिपरिषद् बनाएका छन् । वाग्मतीमा पूर्वमुख्यमन्त्री अष्टलक्ष्मी शाक्यले ८ मन्त्री र ४ राज्यमन्त्री नियुक्त गरेकी थिइन् । पाण्डेले शुक्रबार उद्योग, वाणिज्य तथा आपूर्ति मन्त्रालयमा मिलनबाबु श्रेष्ठ, संस्कृति तथा पर्यटनमा दीपेन्द्र श्रेष्ठ, भूमि व्यवस्था, सहकारी तथा गरिबी निवारणमा बलराम पौडेललाई मन्त्री नियुक्त गरेका हुन् । उनीहरूलाई प्रदेश प्रमुख यादव शर्माले शपथ गराए । नवनियुक्त राज्यमन्त्रीहरू सन्तबहादुर चेपाङ, कल्पना नेपाली र रजनी अमात्य जोन्छेलाई मुख्यमन्त्री पाण्डेले शपथ गराएका थिए ।मन्त्रालयको संख्या बढेसँगै भवन, कर्मचारी र संगठन संरचनाको अभावमा कामकाज अस्तव्यस्त बनिरहेको छ । एउटै भवनमा ५ वटासम्म मन्त्रालय राख्नुपर्ने अवस्था सिर्जना भएको छ । दुई वटा मन्त्रालय भाडाको घरमा र एउटा मन्त्रालय जीर्ण भवनमा राखिएको छ । श्रम रोजगार तथा यातायात, कृषि तथा पशुपन्छी, भूमि व्यवस्था, सहकारी तथा गरिबी निवारण, भौतिक पूर्वाधार र खानेपानी ऊर्जा तथा सिँचाइ मन्त्रालय एउटै भवनमा खडा गरिएको हो । संस्कृति तथा पर्यटन मन्त्रालय हेटौंडा४ स्थित पर्यटन आयोजना रहेको भाडाको घरमा राखिएको छ । उद्योग मन्त्रालय तत्कालीन जिल्ला विकास समिति मकवानपुरको जीर्ण भवनमा स्थापना गरिएको छ ।खर्च बढ्ने भए पनि संविधानअनुसार प्रदेश सरकार विस्तार गरेको तर्क मुख्यमन्त्री पाण्डेले गर्दै आएका छन् । उनले मन्त्रालय विभाजनका कारण कामबाटै आलोचकहरूलाई जवाफ दिनेसमेत बताइरहेका छन् । संविधानअनुसार प्रदेशसभामा रहेका कुल सांसदको २० प्रतिशतसम्म मन्त्रिपरिषद् सदस्य नियुक्त गर्न पाइन्छ । वाग्मती प्रदेशसभा ११० सदस्यीय भए पनि हाल १०९ सांसद मात्र छन् । उनले सरकारलाई कामयावी बनाउन, स्रोत निर्धारण र विकासमा सन्तुलन होस् भनेर त्यस्तो निर्णय गरेको दाबी गरिरहेका छन् ।सरकारका प्रवक्ता एवं आन्तरिक मामिला तथा कानुनमन्त्री कृष्ण शर्मा खनालका अनुसार गठबन्धनमा रहेका दलहरूबीचको सहमतिका आधारमा मन्त्रालय विभाजन गरिएको हो । सरकार संविधानको दायराभन्दा बाहिर गएको छैन । जाँदैनौं पनि । ठूलो मन्त्रालय हुँदा काम गर्न समस्या भयो । त्यसकारण पनि विभाजन गरिएको हो, मन्त्री खनालले भने । मुख्यमन्त्री पाण्डेले यसअघि कात्तिक ११, २५ र मंसिर २८ मा मन्त्रिपरिषद् पुनर्गठन गरेका थिए ।"
ऊर्जामन्त्री भुसालका ५ महिना  विवादित विषयमा तटस्थ,"निजी क्षेत्रबाट विद्युत् बेच्न आधार बन्दैसरकारी स्वामित्वको नेपाल विद्युत् व्यापार कम्पनी (एनपीटीसी) ले अन्तरदेशीय बिजुली व्यापारका लागि इजाजत पाएको छ । बिहीबार बसेको मन्त्रिपरिषद् बैठकले एनपीटीसीलाई यस्तो इजाजत दिइको हो । बिजुली बेच्न सरकारी कम्पनीले इजाजत पाएसँगै अब निजी क्षेत्रका लागि पनि बाटो खोलिने ऊर्जामन्त्री भुसालले बताइन् । निजी क्षेत्र पनि विद्युत् व्यापारमा आउनुपर्छ । विद्युत् विधेयकमा यस्तो व्यवस्था पनि छ । तर सरकारी कम्पनीले पाएपछि निजीलाई लाइसेन्स दिने आधार बनेको छ, उनले भनिन् । बिजुली व्यापारका लागि अनुमति माग गर्दै ऊर्जा मन्त्रालयमा दुईवटा निवेदन परिसकेका छन् । विद्युत् व्यापार गर्ने कम्पनी स्थापना र सञ्चालनका लागि लाइसेन्स जारी गरिदिन भन्दै स्वतन्त्र ऊर्जा उत्पादकहरूको संस्था नेपाल (इप्पान) र नेपाल इन्फ्रास्ट्रक्चर बैंक (निफ्रा) ले निवेदन हालेका हुन् । ती दुई निवेदनमाथि सरकारले हालसम्म कुनै निर्णय लिइसकेको छैन ।"
विद्युत् नियमन आयोगका पदाधिकारी हटाउँदै सरकार,"काठमाडौं (कास) सरकारले विद्युत् नियमन आयोगका पदाधिकारीलाई पदबाट हटाउने प्रक्रिया सुरु गरेको छ । मन्त्रिपरिषद् बैठकले बिहीबार आयोगका पदाधिकारीहरूको कार्यसम्पादनमाथि प्रश्न उठाउँदै छानबिन समिति गठन गर्ने निर्णय गरेको छ । छानबिन समिति गठन गर्ने निर्णय मन्त्रिपरिषद्ले गरेको सरकारका एक मन्त्रीले पुष्टि गरे । ती मन्त्रीका अनुसार आयोगका अध्यक्ष दिल्लीबहादुर सिंह तथा सदस्यहरू रामप्रसाद धिताल, रामेश्वरप्रसाद कलवार र भागीरथी ज्ञवालीलाई पदबाट हटाउन विद्युत् नियमन आयोग ऐन २०७४ को दफा ९ बमोजिम सरकारले छानबिन समिति गठन गर्ने निर्णय गरेको हो । कसको संयोजकत्वमा छानबिन समिति गठन गरिएको हो भन्ने उनले खुलाएनन् । आयोग यी पदाधिकारीहरूलाई अघिल्लो सरकारले २०७६ वैशाखमा नियुक्त गरेको थियो । ऐनको दफा ९ ले अध्यक्ष वा कुनै सदस्यमा कार्यक्षमताको अभाव वा खराब आचारण भएमा वा निजले पदीय दायित्व पूरा नगरेको अवस्थामा छानबिन समिति गठन गर्न सकिने व्यवस्था गरेको छ । छानबिन समितिले अध्यक्ष र सदस्यहरूका सम्बन्धमा छानबिन गरी आफ्नो रायसहितको प्रतिवेदन सरकारलाई पेस गर्नेछ । छानबिन गर्दा समितिले आयोगका पदाधिकारीहरूलाई स्पष्टीकरण सोध्नेछ । र सोही आधारमा समितिले प्रतिवेदन बुझाउनेछ । छानबिन प्रक्रिया नसकिँदासम्म यी पदाधिकारीहरूले आफ्नो पदमा रही काम गर्न पाउने छैनन् । उनीहरू ५ वर्षका लागि नियुक्त भएका थिए । अहिले सरकारले धमाधम अघिल्लो सरकारले गरेका नियुक्तिहरूलाई हटाएर नयाँ नियुक्ति गरिरहेको छ ।"
स्थानीय निर्वाचन वैशाख १४ मा प्रस्ताव,"काठमाडौं (कास) निर्वाचन आयोगले स्थानीय तहको निर्वाचन वैशाख १४ मा गर्न सरकारलाई प्रस्ताव गरेको छ । आयोगका पदाधिकारीले शुक्रबार प्रधानमन्त्री र मन्त्रीहरूसँगको छलफलमा चाँडै निर्वाचन मिति घोषणा गर्न आग्रह गरेका हुन् । स्थानीय तहको निर्वाचन एकै पटक गर्न सकिने भएकाले वैशाख १४ नै उपयुक्त मिति भएको आयोगका प्रमुख निर्वाचन आयुक्तको भनाइ छ । सम्पूर्ण सुरक्षा व्यवस्था मिलाई सबै स्थानीय तहको निर्वाचन एकै दिन गर्नु उपयुक्त हुने हुँदा २०७९ वैशाख १४ गते बुधबारका दिन निर्वाचनको मिति तोक्न उपयुक्त हुन्छ, प्रमुख निर्वाचन आयुक्त दिनेश थपलियाको भनाइ उद्धृत गर्दैर् आयोगले जारी गरेको विज्ञप्तिमा छ, यदि कुनै कारण एकै दिन निर्वाचन गर्न सम्भव नभएमा पहिलो चरणको वैशाख १४ गते बुधबार र दोस्रो चरणको वैशाख २२ गते बिहीबार गर्न सकिन्छ । खर्चमा मितव्ययिता, सुरक्षा र निर्वाचन व्यवस्थापनमा सहजता, मतदाता शिक्षा सामग्रीमा एकरूपता, एक ठाउँको निर्वाचन परिणामले अर्को ठाउँमा प्रभावित नपार्ने जस्ता कारण एकै दिन र एकै चरणमा निर्वाचन गर्नुपर्ने आयोगको भनाइ छ । २०७४ वैशाख ३१ मा स्थानीय तहको पहिलो चरणको निर्वाचन भएको थियो । त्यसबाट निर्वाचित जनप्रनिनिधिको कार्यकाल जेठ ५ मा सकिँदै छ । आयोगले निर्वाचनमा भोटिङ मेसिनको प्रयोग गर्नुपर्ने प्रस्ताव पनि गरेको छ ।"
भारत भ्रमणको गृहकार्य,"काठमाडौं (कास) प्रधानमन्त्री शेरबहादुर देउवाको तीनदिने भारत भ्रमणका लागि गृहकार्य सुरु भएको छ । भारतका प्रधानमन्त्री नरेन्द्र मोदीको गृहराज्य गुजरातको गान्धीनगरमा पुस २६२८ मा हुने भाइब्रेन्ट गुजरात ग्लोबल समिट मा भाग लिन देउवा पुस २५ मा भारत जान लागेका हुन् ।परराष्ट्र स्रोतका अनुसार भारतीय पक्षबाट देउवाको भ्रमणका लागि प्रस्ताव आएको छ । प्रधानमन्त्री देउवाले परराष्ट्र मन्त्रालयलाई भ्रमण तयारी गर्न निर्देशन दिइसकेका छन् । प्रधानमन्त्रीको भ्रमणका लागि गृहकार्य भइरहेको छ, मन्त्रालयले अहिलेका लागि पुस २५२७ को मितिलाई आधार मानेर तयारी भइरहेको छ, परराष्ट्र मन्त्रालयका एक अधिकारीले भने, यो अन्य बेलाको जस्तो राजकीय भ्रमण होहोइन भन्ने टुंगो लागिसकेको छैन । देउवाको भ्रमणका दुई उद्देश्य रहेको स्रोतले बतायो । पहिलो उनले गुजरात भाइब्रेन्ट ग्लोबल समिटमा सम्बोधन गर्नेछन् । दोस्रो, देउवा र मोदीबीच द्विपक्षीय भेटवार्ता हुनेछ, परराष्ट्र स्रोतले भन्यो, अर्को सातासम्म भ्रमणको रूपरेखा प्रस्ट हुन्छ ।मोदीसँग देउवाको भेट गान्धीनगरमा हुने वा नयाँ दिल्लीमा हुने पनि टुंगो लागेको छैन । तर देउवा पहिला गुजरात जाने, त्यसपछि दिल्ली फर्केर मोदीसँग भेटवार्ता गर्ने गरी गृहकार्य भइरहेको छ । द्विपक्षीय भेटवार्तामा कुन विषयमा छलफल गर्ने भन्नेबारे मन्त्रालयले गृहकार्य गरिरहेको छ, परराष्ट्रका एक अधिकारीले कान्तिपुरसँग भने, अहिले फैलिरहेको कोरोना भाइरसको नयाँ स्वरूप ओमिक्रोन बढेमा भने उक्त समिट स्थगित हुन सक्छ, त्यसो भएमा भ्रमण रोकिन्छ । देउवा असारमा पाँचौं पटक प्रधानमन्त्री भएपछि दोस्रो विदेश भ्रमण हुन लागेको हो । उनी यसअघि स्कटल्यान्डको ग्लास्गोमा भएको कोप२६ मा नेपालको उच्चस्तरीय प्रतिनिधिमण्डलको नेतृत्व गर्दै गएका थिए । स्कटल्यान्ड भ्रमणकै दौरान कात्तिकमा देउवा र मोदीबीच द्विपक्षीय भेटवार्ता भएको थियो । सोही अवसरमा देउवाले मोदीलाई र मोदीले देउवालाई आआफ्नो देशको भ्रमण गर्न निम्तो दिएका थिए । देउवा प्रधानमन्त्री निर्वाचित भएर संसद्बाट विश्वासको मत लिएपछि मोदीले बधाई दिएका थिए । देउवाले पछिल्लो पटक सन् २०१७ मा भारतको पाँचदिने राजकीय भ्रमण गरेका थिए । त्यसबेला कांग्रेस र माओवादीको संयुक्त सरकार थियो । देउवा पछिल्लो समय मोदीसँग सम्बन्ध विस्तार गर्न चाहन्छन् । मोदी भने नेपालमा भारतविरोधी विचार बाहिर आइरहेकामा चिन्तित छन् । भाइब्रेन्ट गुजरात ग्लोबल समिट२०२२ को १० औं संस्करणको उद्घाटन भारतीय प्रधानमन्त्री मोदीले गर्नेछन् । पुस २६ मा हुने उद्घाटन सभा महात्मा मन्दिर कन्भेन्सन सेन्टरमा हुनेछ । साथै, उक्त अवसरमा नेपालसहित अन्य मुलुकका सरकार प्रमुखलाई पनि भारतले निम्तो पठाएको छ । त्यस अवसरमा भारतका विभिन्न राज्यका मन्त्री, विश्वव्यापी व्यापारिक नेता र सीईओहरू, राजदूतहरू, विश्वभरका बहुपक्षीय संस्था, व्यापार र व्यापार संगठनका अधिकारीहरूको सहभागिता रहनेछ ।पछिल्लो समय नेपाल र भारतबीच सम्बन्ध चिसिएको छ । विशेषगरी दुवै मुलुकले नयाँ नक्सा जारी गरेपछि उच्चस्तरमा द्विपक्षीय कूटनीतिक संवाद हुन सकेको छैन । दुई मुलुकबीच चिसिएको सम्बन्धलाई अघि बढाउन पछिल्लो समय भारतीय पक्षबाट पनि पहल भइरहेको देखिन्छ । दुई सातायता भारतका रक्षामन्त्री राजनाथ सिंह र पर्यटनमन्त्री जी किसन रेड्डीले भारत र नेपालबीचको सम्बन्धमा कसैले फाटो ल्याउन नसक्ने सार्वजनिक अभिव्यक्ति दिएका छन् । मंसिर २९ मा उत्तराखण्डमा एक कार्यक्रमलाई सम्बोधन गर्दै रक्षामन्त्री सिंहले नेपाल असल मित्र भएको उल्लेख गर्दै नेपालसामु आवश्यक परे झुक्ने तर सम्बन्ध बिग्रन नदिने बताएका थिए । यस्तै, पुस ८ मा पर्यटनमन्त्री रेड्डीले नयाँ दिल्लीमा केही शक्ति नेपालभारत सम्बन्ध तोड्ने प्रयासमा रहे पनि त्यसमा सफल नहुने बताएका थिए ।"
रंगशालामा ब्लकबस्टर्स खेल,"प्रशिक्षकका आआफ्नै दाबीमनाङका अनुभवी प्रशिक्षक टोपे फुजा पनि मान्छन्, मछिन्द्रको सामना गर्दा यो खेल दुवैका लागि सजिलो हुन्न । तर खेल पक्कै राम्रो हुनेछ । उनी दुवै टिमलाई दबाब भएको मान्छन् । यसको एउटै कारण एएफसी कप छनोटको समीकरण पनि हो । फेरि उनको विश्लेषणमा मछिन्द्र राम्रो टिम हो । अनि उनी मनाङ ३ अंककै लागि खेल्ने दाबी गर्छन् । भन्छन्, हामी जितकै लागि खेल्नेछौं । अहिले मनाङको प्रदर्शनमा सुधार भइरहेको छ ।मनाङले खेलेका ५ खेलमा ५ जितेको छ भने एक बराबरीमा टुंगिएको छ । मछिन्द्रले भने ३ खेल जितेको छ, दुईमा बराबरीमा रोकिएको छ । मछिन्द्रका युवा प्रशिक्षक प्रवेश कटुवाल आफ्नो टिमका लागि जित्नैपर्ने दबाब रहेको मान्छन् । उनी पनि मनाङ सन्तुलित टिम रहेको मान्छन् । थप्छन्, हामीले मनाङविरुद्ध नतिजा निकाल्न त्यहीअनुसार रणनीति बनाएका छौं । मछिन्द्रका लागि आफ्ना केही प्रमुख खेलाडी चोटग्रस्त रहनु भने समस्या छ ।"
टेलिकम कर्पोरेट च्याम्पियन,"वरीयतामा नेपालका नम्बर एक खेलाडी रत्नजित तामाङसम्मिलित नेपाल टेलिकमले कुमारी बैंक काठमाडौं टिम च्याम्पियनसिप कर्पोरेट ब्याडमिन्टनको उपाधि जितेको छ । त्रिपुरेश्वरस्थित राखेप कभर्डहलमा शुक्रबार टेलिकमले फाइनलमा दोस्रो वरीयताका विकास श्रेष्ठको टिम सिल्क ग्रुपलाई ३२ ले हराएर आकर्षक चाँदीको रनिङ ट्रफी जितेको छ । १५ केजीको ८ लाख रुपैयाँबराबर चाँदीको चार सटल रहेको ट्रफीका लागि ब्याडमिन्टनका नक्षत्र भनेर चिनिएका त्रिरत्न मानन्धरले सहयोग गरेका थिए ।फाइनलको पहिलो खेलमा पुरुष एकलतर्फ रत्नजितले विकासलाई २११८, २११३ ले हराएर टेलिकमलाई सफल सुरुआत दिलाए । दोस्रो खेलमा महिला एकलतर्फ सिल्ककी अनुमाया राई टेलिकमकी सीमा राजवंशीमाथि हाबी भइन् । अनुले २११४, २११५ ले खेल जितेर बराबरीमा ल्याइन् । कर्पोरेट डबल्स भिडन्तमा टेलिकमका सुरेन्द्रसिंह कार्की र हरिकृष्णन शर्माको जोडीले सिल्कका सुवास अधिकारी र रमेश शेर्पाको जोडीलाई २११२, २१५ ले हराएर खेलमा २१ को अग्रता दिलायो । त्यस्तै महिला डबल्समा टेलिकमकी सीमा राजवंशीको घुँडामा चोटका कारण रिटायर्ड हर्ट लिएपछि खेल २२ को स्थितिमा पुग्यो । अन्तिम तथा निर्णायक खेल पुरुष डबल्समा टेलिकमका हरिकृष्णन र रत्नजितले सिल्कका रमेश शेर्पा र विकास श्रेष्ठको जोडीलाई २११७, २२२० हराएर समग्रमा खेल ३२ ले आफ्नो पक्षमा पारेका थिए । कुमारी बैंकको मुख्य प्रायोजन रहेको पहिलो संस्करणको च्याम्पियनसिप काठमाडौं ब्याडमिन्टन एकेडेमीले आयोजना गरेको हो ।"
नयाँ घाट मा धोबीहरू,"बोलीपिच्छे बढ्ने दम दिलमायाको रोग होइन, तत्कालीन राजाहरूले दिएको बक्सिस हो । राजपरिवारका कपडा मिच्दामिच्दै उनका औंलाहरू मुर्झाइसके । धोबीधाराको ढुंगामाथि चिसा लुगा चुट्दाचुट्दै उनी कमजोर भइसकिन् । कठ्यांग्रिने चिसोमा होस् वा टन्टलापुर घाममा, ढाडैसम्म पानी आउने तलाउमा कपडा पखाल्दापखाल्दै उनको जीवन फिक्काफिक्का बनिसक्यो । यस्तो लाग्छ, उनका छाला उमेरले चाउरिएका होइनन्, पानी र साबुनले बूढो बनाएका हुन् । तीनपुस्ते राजसंस्थाका प्रत्यक्षदर्शी हुन्, दिलमाया रजक (८४) ।दरबारका मैला कपडासँग दिलमायाको साइनो टुटेको पनि दशक नाघिसक्यो । अब उनी ललितपुर धोबीघाटसँगैको बूढो पीपलबोटमुनि बसेर बूढा आँखाले बूढै ढुंगेधाराबाट सुक्दै गएको तिरतिरे पानीमा नजर दौडाउन मात्रै सक्छिन् । या उनी घरको कौसीमा उभिएर घरै तल्तिरको धारासँगैको चौरमा लमतन्न फिँजिएका कपडा हेर्दै स्मृतिहरूमा पस्न सक्छिन् ।जसै दिलमायाको उमेरले दरबारसँगको साइनो टुटायो, बुहारी रेनु (६३) को जोडियो । जसरी तत्कालीन राजा महेन्द्रको कपडा धुँदाधुँदै दिलमायाका ससुरा शुक्रमानको जीवन टुटेपछि दिलमायारामलाल दम्पतीको जोडिएको थियो । दिलमायालाई ससुराको उति सम्झना छैन । रेनुलाई भने ससुरा रामलालको सम्झना छ । सरकारको पोसाक पखाल्ने बेला त मेरो ससुराले कसैलाई इलाकामै आउन दिँदैन । तिमीहरूको खुट्टामा हानेर मारौँं ? भन्छ । धारामा पानी लिन आउनेहरू त डराएर भाग्छ, आफ्नै लवजमा उनी सुनाउँछिन्, ससुरा त तीन बजे उठेर काम गर्छ । भिजाउने, पखाल्ने, सुकाउने आइरन गर्ने, पट्याउने, कत्ति काम हुन्छ । चार दिन त पूरै लाग्छ ।सानो झुप्रोमा साबुनपानीले कक्रिएका रामलाल रजकका हातले चिरिच्याट्ट परेका कपडा दरबार पुग्थे । ती कपडा राजा महेन्द्रको सुकिलो शरीरमा उनिन्थे । एकतले परम्परागत झिंगटीको घर थियो रामलालको । खनीखोस्री गर्ने खेत थिएन । दरबारको सेवा नै उनको खास रोजीरोटी थियो, पुस्तौनी पेसा थियो । किनकि उनी धोबी थिए । हेर्नुस् त दरबार र झुप्रोबीचको विरोधाभासपूर्ण क्यानभास !अहिले दिलमायाका पति रामलाल छैनन् । उनले चोला बिताएको झुप्रो पनि छैन । श्रीमती दिलमाया कंक्रिटको चारतले घरमा बसेर समय नाप्छिन् । तर, यो घर राजदरबारको सेवाको परिणाम होइन । छोरानातिले परदेशमा सिञ्चित पसिनाको आर्जन हो ।वैशाख ०५८ मा रेनुले नारायणहिटी राजदरबारको गेट टेकेकी थिइन् महारानी ऐश्वर्य, युवराज दीपेन्द्र, निराजन र दुई सन्तानको पोसाके का रूपमा (धोबीहरूलाई दरबारले पोसाके भन्थ्यो) । बिहान तीनै बजेदेखि रेनुको ढुंगेधारादैनिकी सुरु भइसकेको हुन्थ्यो । सातापिच्छे भारीकाभारी कपडा दरबारबाट आउन थालिसकेका थिए ।रेनुलाई महारानी ऐश्वर्यको दर्शन भेटको साइत भने एक महिनापछि मात्रै जुर्यो । मोटो ढ्याक (सिक्का) रानीको पाउनजिकै राखिन् र घुँडा खुम्च्याएर शिरले जमिन चुमिन् । उठ्दै गर्दा रानीका औंला तलमाथि हल्लिरहेका थिए । रेनुले पैसा उठाइन् । फेरि उसैगरी रानीले बाहिरिनुपर्ने बाटोतर्फ संकेत गरिन् । हामी राजा रानीसँग बोल्नै पाउँदैन, दुःख बिसाउँन पाउँदैन । ठाडो शिरले अनुहार हेर्ने आदेश पनि छैन, आफ्नै अन्दाजमा रेनु भन्छिन् । अहिले रेनुलाई रानीका औंलाहरू मात्रै याद छन् ।तर, दर्शनभेटको तीन दिनपछि रेनुको कानमा परेको कर्कश ध्वनिले उनको शरीर झंकृत पार्यो । त्यो ध्वनि थियो १९ जेठको राजदरबार हत्याकाण्ड । राजा वीरेन्द्रको वंशनाश ।रेनुको मात्रै होइन, ललितपुर३, पाटन धोबीघाट वरिपरिका सबै धोबीहरू राजपरिवारका कुनै न कुनै सदस्य वा राणा परिवारका कपडा धुन्थे, जसका लागि धोबीघाटमा दुईवटा ढुंगेधारा थिए, कपडा सुकाउन फराकिला चौर थिए । तर, चौरलाई घेरेको थियो धोबी परिवारका करिब आधा दर्जन झिंगटीका घरले । पाटन मात्रै होइन चिकँमुगल, कालधारा, लाजिम्पाट, ताम्सीपाखा, टुकुचा, चाबहिलगायत ठाउँमा धोबी बस्ती छ । धोबी बस्तीसँगैका ढुंगेधारा र कपडा सुकाउने चौर अहिले पनि छ, जुन उनीहरूका लागि रक्तसञ्चार हो । पानी भने धोबीघाटको धाराबाट मात्रै खस्छ । धोबीबारेका अध्येता राजेन्द्र रजक भन्छन्, धोबी समुदायको काम भनेकै राजा, राणाहरूको कपडा धुनु हो । अहिले पनि अधिकांश धोबी कपडा धुने कामै गर्छन् । पर्यटनको विकास भएपछि लन्ड्रीमार्फत कपडा धुन थालिएको छ ।काठमाडौं, भक्तपुर र ललितपुरको नेवार समुदायभित्रका धोबीको जनसंख्या निकै सानो छ । २०६८ को जनगणनाअनुसार, मैथली धोबीको जनसंख्या १ लाख ९ हजार ७९ छ । तर, काठमाडौंमा ६००, ललितपुरमा २०० र भक्तपुरमा ८० जना धोबी रहेको उक्त तथ्यांकले देखाउँछ । रजक समुदाय विकास संघ काठमाडौंका अध्यक्ष किरण मगैया भने उपत्यकामा अहिले ८ देखि १० हजारको संख्यामा धोबीहरू रहेको बताउँछन् । नेपालको तराई र भारतका धोबीहरू पीछडा वर्ग अर्थात् दलित समुदायमा वर्गीकृत भए पनि उपत्यकाका धोबीहरू भने नेवार समुदायअन्तर्गत पर्छन् । नेवाः दे दबु ले नेवारका १९ जातिभित्र धोबीलाई पनि सूचीकृत गरेको छ । यति सानो संख्याका धोबी उपत्यकामा कसरी आइपुगे ?इतिहासकार ईश्वरराज अर्यालले नेपाल संवत् ३४० मा सिमरौनगढका राजा हरिसिंह देव मल्लको राज्यमा मुस्लिमले आक्रमण गर्दा ज्यान जोगाएर धोबीहरू काठमाडौं प्रवेश गरेको उल्लेख गरेका छन् (नेवा समाज, पृ १४८) । तर, लेखक तथा अध्येता आहुतिको मत फरक छ । आहुति भन्छन्, मल्लकालीन समयको अन्त्यतिर कपडा धुनकै लागि सम्मानजनक ढंगबाट राज्यले धोबीलाई बोलाएको हो । राज्य समृद्ध भइसकेपछि अर्थात् राज्यलाई कपडा धुने मानिसको आवश्यकता परेपछि धोबीहरूलाई उपत्यका बोलाइयो ।आहुतिले मल्लकालीन समयको अन्त्यतिर भन्नुपछाडि कारण छ । नेवार समुदायको प्रमुख परिकारमध्ये एक हो राँगाको मासु । तर, धोबी समुदायमा परम्परागत रूपमा राँगाको मासु खाने संस्कार छैन । यसलाई आहुति तराईका धोबीसँग तुलना गर्छन्, ठीक उसै गरी तराईका धोबीहरू पनि राँगाको मासु चलाउँदैनन् । धोबीहरू मिथिला र भोजपुराबाट उपत्यका प्रवेश गरेको बताउँछन् आहुति । उनको तर्क छ, यो कसरी प्रमाणित हुन्छ भने उनीहरूको थर र छालाको रङ दुवै मिल्छ । राजेन्द्र रजक पनि आफूहरू मैथली संस्कृतिको हिन्दु भएको बताउँछन् । नेवार समाजको पहिचान अजिमा कुमारूपी मातृ सन्ता पूजन र तान्त्रिक पद्धतिको राँगाबलि प्रथा भनिन्छ, तर धोबी नेवार समुदाय मातृसत्ता पूजक तान्त्रिक भए पनि यहाँ राँगा र कुखुराको बलि पूजा चल्दैन, पीठ पुजा गर्दा हाँस र बोका बलि दिई आफ्नो कर्म चलाइन्छ (नेवा समाज, पृ १४८) ।धोबीहरूलाई तत्कालीन शासकले मुख्य सहरभन्दा टाढा अर्थात् किनारामा राखेको आहुति बताउँछन् । तत्कालीन समयमा धोबीचौर, धोबीघाट मुख्य सहरको तुलनामा अनकन्टार ठाउँ हो, आहुति भन्छन्, राज्यसत्ताले त्यस्तो अनकन्टार ठाउँमा त्यतिबेलाको सबैभन्दा महँगो पर्ने ढुंगेधारा धोबी समुदायकै प्रयोजनका लागि निर्माण गरेको हो । विसं १९१० को मुलुकी ऐनले धोबी समुदायलाई पानी नचल्ने छोइछिटो हाल्नु नपर्ने जातमा राखेको छ । धोबीसँगै मुसलमान, मधेसका तेली, कसाई, कुसल्या, कुलु, म्लेछ, चुर्याडा समुदायलाई पनि उही जातमा वर्गीकरण गरेको छ । उपत्यकाका धोबीले आफ्नो थर कनैया, रञ्जन, मघैया, कनौजिया, राजकर, रजक लेख्दै आएका छन् । पछिल्लो समय भने धोबीले आफूलाई रजक समुदायको रूपमा चिनाउँदै आएका छन् ।सुरुमा राज्यले एकदुईवटा ढुंगेधारा बनाए पनि पछि धोबी समुदाय आफैंले ढुंगेधारा निर्माण गरेको ढुंगेधारा विषयमै विद्यावारिधि गरेकी त्रिभुवन विश्वविद्यालयकी सहप्राध्यापक सन्ध्या खनाल पराजुली बताउँछिन् । पुतलीसडकमा तीनवटा धोबीधारा थिए । उक्त ढुंगेधारा माइला धोबीले विसं १९२४ मा निर्माण गरेको अभिलेख नै भेटेकी छु, सहप्राध्यापक सन्ध्याले भनिन्, धोबीहरूको व्यक्तिगत ढुंगेधारा हुन्थ्यो । ढल्कोमा त १४ वटा ढुंगेधारा थिए ।जयस्थिति मल्लको बस्ती व्यवस्थापनअनुसार नै दरबारवरिपरि कथित उच्च जात, अर्को घेरामा व्यापारी (बैश्य) र सबैभन्दा बाहिरी घेरामा धोबीहरूलाई राखिएको पराजुली बताउँछिन् । मुलुकी ऐनले पुनःसंरचना गरेको जात व्यवस्थाको तहगत विभाजनमा पनि नेवार समुदायभित्र सबैभन्दा तल च्याम्हखलः (च्यामे), प्वः (पोडे), खड्गी र कपालीपछि क्रमशः धोबीलाई माथि राखिएको छ । नेपालमण्डलमा आएका धोबीहरू रजक, राजक (राजिक) का रुपमा इतिहासमा उल्लेखित छन् । उपत्यका प्रवेशसँगै धोबीहरू तत्कालीन राजा, राणा परिवार र उनीहरूका भारदारमा समर्पित भए । साताको एक दिन पुरुषहरू कपडाको भारी बोकेर घर आउँथे भने महिलाहरू पानीसँगै दैनिकी गुजार्थे । धोबी महिलाहरूका दुःख झन् न गनीसाध्य थिए न भनीसाध्य । रजक समुदाय विकास संघ ललितपुरका अध्यक्ष विनोद रजक भन्छन्, पानीसँग बढी खेल्ने भएकाले होला बहुसंख्यक धोबीको आयु मैले उति लामो देखेको छैन ।कपडाको जति नै ठूलो भारी भए पनि धोबीहरू कहिल्यै झिज्जिएनन् । कहिल्यै सुर्ताएनन् । किनकि उनीहरूको एउटै ध्यय हुन्थ्यो सरकार रिझाउने । त्यसैले धोबीहरूले कठिन, तर आफ्नै शैलीले आफैंलाई बिर्सेर सरकार को पोसाक पखालिरहे । खै आफ्नै पोसक बरु कति धोए !उबेला साबुनको प्रचलन थिएन । धोबीहरू रिठ्ठाको गेडा जम्मा पार्थे र त्यसलाई पानीमा पकाउँथे । अनि रिठ्ठालाई कपडामा पोको पारेर राख्थे । घरमा कपडा ल्याएको अर्को दिन त्यही रिठ्ठाकपडा उमाल्थे । रिठ्ठाको ठाउँमा खरानी र गोबर पनि प्रयोग हुन्थ्यो । अनि दिनैभरि उनीहरू कपडालाई घाममा सुकाउँथे । त्यसपछि ढुंगामाथि कपडालाई मज्जाले चुट्थे, जसलाई सामुदायिक भाषामा हाइओराम गर्ने भनिन्छ । त्यसरी चुटेपछि कपडाको चिल्लो र दाग गायब हुन्थ्यो । अनि मात्रै उनीहरू कपडा पखाल्थे । तर, यतिमै चक्र पूरा हुँदैनथ्यो ।कपडालाई आइरन गर्न एकाबिहानै शीतमा फिँजाउँथे । राजेन्द्र भन्छन्, त्यतिबेला अहिलेजस्तो आइरन थिएन । शीतमा भिजेका कपडालाई काठको मुढाले कुटिन्थ्यो र सिनित्त पारिन्थ्यो । राजेन्द्रका अनुसार, धोबीहरू कपडा धुनुअलवा कुस्ती खेल, धोबी मठ, पाटी, देवालय, गुठी निर्माणमा पनि अब्बल थिए । राजेन्द्र भन्छन्, परिश्रमी भएकाले शारीरिक बनावट सुगठित हुन्थ्यो, यस जातिको बस्तीमा पहिले कुस्ती अखडाहरू हुन्थे । अहिले पनि धोबी पछाड र धोबी हान्ने जनबोलीमा प्रचलित छ । कपडा धुने प्रचलन भने पुस्तान्तरण हुँदै आयो । लैनचौरका खड्गबहादुर नेपाली (८३) (विसं २०१९ को शिक्षक आन्दोलन क्रममा विद्यालयमै सुरक्षाकर्मीले पक्राउ गर्न आएपछि जोगिन रजकबाट नेपाली थर राखेका थिए) लाई सानो छँदा हजुरआमाको हात समाउँदै राणाको दरबार पुगको सम्झना ताजै छ । रविशमशेर, थापाथली दरबारका गृहेन्द्रमान र रंगविक्रमका कपडासँग हजुरआमाको साइनो थियो । खड्गबहादुर सम्झनाको पुरानो पोयो खोल्छन्, उतिबेला राणाहरूका घर सबै ब्रिटिस डिजाइनमा हुन्थे । अहिले त धेरै दरबार भत्किसके । लैनचौर पीपलबोटनजिकै पुरानो इँटा र परालले छाएको झिंगटीको घर थियोखड्गबहादुरको । लस्करै थिए अन्य तीन घर । घरपछाडि आफ्नै ढुंगेधारा । घरअगाडि ठूलो खेल मैदान र खेतका फाँट । त्यहीँ बरालिएर बित्यो उनको बाल्यकाल ।धानको भारीजसरी राणाहरूका घरको कपडाको कुम्लो बोकेर घर फिरेकी बूढी हजुरआमा अहिले पनि उनको आँखामा नाचिरहन्छिन् । सुती र खद्दरका कपडा मात्रै हुन्थे ती । हजुरआमा खुला बाटुलेचौरमा बसेर साबुन लगाउँथिन्, कपडा माड्थिन् । घाममा सुकाएपछि सकीनसकी पखाल्थिन् । नीरमा हालेर रातभर राख्थिन् । प्रायः बिहानैदेखि बेलुकीसम्मै खड्गबहादुरले हजुरआमालाई बाटुलेचौर र ढुंगेधारामै घोप्टो परेको दखे । उमेरले शताब्दी पार गर्दा पनि हजुरआमाले कपडा धोइरहिन् भन्ने सम्झनाले खड्गबहादुरलाई विस्मित पार्छ । हजुरआमाले उबेला २० देखि ३० रुपैयाँसम्म तलब पाएको उनलाई याद छ । खड्गबहादुर भन्छन्, हजुरआमा ११९ वर्षमा बित्नुभएको हो । उहाँको कपाल फुलेर पनि कालो हुन थालिसकेको थियो, नयाँ दाँत पलाइरहेका थिए । हजुरबाबाको संगत भने उनको नसिबमा थिएन ।त्यतिबेलासम्म नेपालमा साबुन भित्रिसकेको थियो, जसलाई भोटे साबन भनिन्थ्यो । फलामको गोल राखेर आइरन गरिन्थ्यो । त्यसअघि आगोमा फलाम तताएर आइरन गर्ने प्रविधि थियो । एक रुपैयाँको साबुन किन्यो भने एक महिना पुग्थ्यो, खड्बहादुर त्यतिबेलाको विनिमय बताउँछन्, मुख्य बजार असन थियो । १८ सालतिर दुई रुपैयाँमा एक पाथि चामल, एउटा अन्डा, एक मुठी चिउरा र सख्खर पनि आउँथ्यो । ताप्के लिएर असन बजारमा तेल थाप्न गएका दिनहरू खड्गबहादुरको स्मृतिमा ओहोरदोहोर गरिरहन्छन् ।धोबी समुदायमा पढ्ने चलन थिएन । खड्गबहादुर भने स्कुल जान थालेका थिए । हामीलाई उपल्लो नेवार समुदायले छिःछिः दुरदुर गर्थ्यो, छोइछिटो गर्थ्यो । म विभेद भोगेरै हुर्कीएको हुँ, उनी विगतमै छन् । स्कुल पढ्न पनि उनलाई त्यति सजिलो त थिएन, तर एसएलसी पास गरिछाडे । ०१७ सालमा उनले आफ्नै लाउन्ड्री सञ्चालनमा ल्याए ।००७ सालमा प्रजातन्त्र स्थापना भएलगत्तै माई सप ड्राई क्लिनर नेपाल प्रवेश गर्यो । लुगा धुन भारतबाट २००८ सालतिर माई सप आएको थियो, लाउन्ड्री शब्द पनि माई सपले नै ल्याएको हो, खड्गबहादुर भन्छन्, उनीहरूले भारतीय धोबी लिएर नेपाल आएका थिए ।माई सप भित्रिएसँगै केही धोबी परिवारले लाउन्ड्रीलाई पच्छाए । दोस्रो दशकको सुरुआतमै रामबहादुर रजकले न्युरोडमा एभरेस्ट ड्राई क्लिनर सञ्चालनमा ल्याएका थिए, जसलाई ग्रिफिन ड्राई क्लिनर का नाममा अहिले पनि ताम्सीपाखामा सञ्चालन गरिरहेका छन् राजेन्द्रले । न्युरोडमै मुनलाइट ड्राई क्लिनर सञ्चालनमा आयो । दोस्रो दशकमा त धोबीहरूले दर्जनभन्दा बढी लाउन्ड्री सुरु गरिसकेका थिए । ड्राई क्लिनर वा लाउन्ड्री, जे भने पनि कपडा धुने धोबीहरू नै थिए । वासिङ मेसिन त धेरैपछि नेपाल भित्रिएको हो, खड्गबहादुर भन्छन्, त्यसबेला एउटा सर्ट २५ र पाइन्ट ७५ पैसामा धुने गरिन्थ्यो, अहिले त किलो सिस्टम छ ।खड्गबहादुरले हिमालय ह्वाइट हाउस नाममा लाउन्ड्री सञ्चालन गरेका थिए । बिहान छ बजेदेखि साँझ १० बजेसम्मै पसलमै व्यस्त हुन्थे । दिनमा १०० वटा पाइन्ट र सर्ट आउँथ्यो । धोबीचौर, कालधारा, पाटन, चाबहिलको धोबीकहाँसमेत कपडा धुन पाठाउँथेँ, उनी भन्छन्, यत्तिका कपडा धुन कम्तीमा तीन जना धोबी जरुरत पर्थ्यो ।जति जति ठूला होटल खुल्दै गए त्यति ड्राई क्लिनर्सका संख्या बढ्न थाले । कपडा भने धोबीहरूले नै धुन्थे । पिस्कोर भोलिन्टियर नेपाल आएसँगै वासिङ मेसिन भित्रिन थालेको खड्गबहादुर बताउँछन् । उनी भन्छन्, पिस्कोर भोलिन्टियर आफू एक्लै आएनन् । वासिङ मेसिन र एक जना वास म्यान पनि सँगै लिएर आए । उनीहरूले नै वासिङ मेसिनको संस्कृति भित्र्याए । खड्गबहादुरले ०४५ सालसम्म लाउन्ड्री सञ्चालन गरे ।उता पाटनका विनोद रजकका पिता सूर्यमानले २०३६ सालतिर एसियन लाउन्ड्री सर्भिसेस सञ्चालनमा ल्याएका थिए । विनोदका हजुरबुबा जगतमान राजा त्रिभुवनका पोसाके थिए । सूर्यमान हिमालयप्रताप वीरविक्रम शाहको कपडा धुन्थे । हिमालयको मृत्युपछि उनले लाउन्ड्री सञ्चालनमा ल्याए । विनोद भन्छन्, बुबाले होटल समिटको लाउन्ड्री लिएपछि हामीले व्यवसायीकरण गर्यौं, होटल अन्नपूर्ण, भृकुटीलगायत थुप्रै होटलका काम गर्यौं ।माओवादी जनयुद्ध को रापले व्यवसाय खस्किएपछि विनोद परदेश पुगेका थिए । उनका भाइ भने अहिले पनि त्यही लाउन्ड्री सञ्चालन गर्छन् । रजक समाजका अध्यक्षसमेत रहेका विनोद भन्छन्, यो पेसाले जीवन निर्वाह त भयो तर, कसैले पनि आर्थिक फड्को मार्न सकेनन् । आर्थिक उन्नतिका लागि प्रायः धोबी विदेशै जानुपर्यो ।अहिले पनि प्रायः धोबीले यो पेसा कुनै न कुनै रूपमा अपनाइरहेकै छन् । किरण मगैया भन्छन्, ८० प्रतिशत धोबी यही पेसामा छन्, कति लाउन्ड्रीबाट कपडा धुन्छन्, कति होटल वा घरमै गएर । ढुंगेधाराको पानीको मुहान सुकेसँगै पेसालाई निरन्तरता दिन धोबीलाई सकस छ । इनारबाट पानी तानेर भए पनि ढुंगेधारामै काम गर्न भने छोडेका छैनन् । यो कामको परिचय हाम्रो हो, हामीबाट संरक्षण भएको हो । तर, हाम्रो अधिकार, संरक्षण, आरक्षणबारे सरकारले कुनै कदम चालेन । त्यसैले धोबीहरू दुःखी छन्, विनोद पीडा पोख्छन् ।अहिले उपत्यकाको चोकचोकमा वासिङ मेसिनसहित ड्राई क्लिनर छन् । धोबीहरूको परम्परागत पेसामा गैरधोबीको वर्चस्व छ । किरण ड्राई क्लिनर व्यवसायमा आफ्नो समुदायको हिस्सा २० प्रतिशत पनि नरहेको गुनासो गर्छन् । पानी र चौरको समस्याले कतिपय धोबी पेसा परिवर्तन गर्न बाध्य भए । किरण भन्छन्, विभिन्न निकायबाट हाम्रो चौर खोस्ने, काम गर्ने ठाउँ हडप्ने हुन थालेको छ । हाम्रो समुदायलाई सरकारले व्यावसायिक अनुदान व्यवस्था गर्नुपर्छ ।धोबी समुदायको अलग्गै इतिहास, योगदान र विरासत छ । तर, इतिहासका पाठहरूमा धोबी उति भेटिँदैनन्, योगदानअनुसारको मूल्य पाउनबाट वञ्चित छन् । धारा, ढुंगा, खोला र बस्तीहरूमा भने उनीहरूको इतिहास जीवित छ । खड्गबहादुर पुरानो कथा सुनाउँछन्, राणाहरू घुम्न जाँदा एउटा खोलामा धोबीहरू कपडा धोइरहेका रहेछन् । र, राणाहरूले भनिदिए अब यो धोबीखोला भयो । वाग्मती, विष्णुमती, टुकुचालगायत नदीमा शिवशक्ति आकारमा गराहः(बालुवाबाट पानी छान्ने धोबीको मौलिक विधि) बनाएर सफा पानीमा लुगा धुने धोबीको सभ्यता नदीप्रदूषणपछि लोप भइसक्यो । ढुंगेधाराहरू पनि बिस्तारै लोप हुँदै छन् । र, ट्युबवेलबाट पानी थुतेर ट्याङ्करमा बेचिँदै छ । धोबीको पछिल्लो पुस्ता शिक्षित भइसक्यो र उनीहरू अन्य पेसामा तातेताते गर्दै छन् । तर, राज्यसत्ताको पहुँचबाट निकै लामो दूरीमा छन् । राजतन्त्रको अन्त्य भएर देश संघीय गणतान्त्रिक बनेको छ । रेनु भने अहिले पनि पूर्वराजपरिवारकै कपडा पखाल्दै छिन् । राजा महेन्द्रका पोसाके रामलालको मृत्युपछि त्यो जिम्मा छोरा गणेशलाल (६३) को पोल्टामा आएका थियो । तर, सरकार बाट गुजारा नचल्ने देखेपछि सरकार सामु बिन्तीपत्र चढाएर उनी विदेश लागे । सरकार को काम रेनु र उनकी सासूले सम्हाल्न थालिन् ।रेनु भन्छिन्, त्यहीँ तल्तिरको छिमेकीले हप्ताको एक दिन मान्छेभन्दा अग्लो कपडाको भारी बोकेर ल्याउँथ्यो । बिहान १० बजे हिँडेको मान्छे साँझ छ बजेतिर मात्र भारी बिसाउन आइपुग्थ्यो । रेनुले रानी ऐश्वर्यलगायत राजपरिवारका पाँच जना सदस्यको कपडा धुनुपर्थ्यो । राजा वीरेन्द्रको कपडा धुने काम भने रेनुकै आफन्तले सम्हालेका थिए । चार दिनमा दरबारमा कपडा पुगिसक्नुपर्थ्यो । त्यतिबेला रेनु मासिक ३५ सय रुपैयाँ तलब पाउँथिन् । मेरो हजुरआमाको तलब ८० रुपैयाँ थियो भन्ने सुनेको हुँ, गणेशलाल भन्छन्, तर, सरकारले केही बक्सेको मलाई थाहा छैन । आम्दानीभन्दा पनि सामाजिक प्रतिष्ठाका लागि हामीले सरकारको काम छाडेनौं ।वीरेन्द्रको वंश नाशपछि रेनुले राजा ज्ञानेन्द्रको पनि दर्शनभेट गरिन् । राजदरबारको कपडा धुन छाडिनन् । रेनु भन्छिन्, सरकारको सेवामा पैसा त छैन तर, भविष्य हेरेर गर्नुपर्छ । दरबारमा उनको पद अनुचर थियो ।राजतन्त्र अन्त्यपछि रेनुसहित दरबारको सेवा गर्ने आधा दर्जन धोबीलाई नयाँ सरकारले नारायणहिटी संग्रहालयमा नियुक्ति दिलायो । रेनुले गाइड र सरसफाइको काम गर्न थालिन् । उनको ड्युटी थियो राजाको सिंहासनमा । पुस्तौंदेखि दरबारको पोसाके का रूपमा सेवा गरे पनि सिंहासन देख्ने रेनु पहिलो धोबी बनिन् । १४ वर्ष सेवा गरेर उपदानमा अवकाश लिएँ । अवकाश लिने समयसम्म साढे १७ हजार तलब पुगेको थियो, रेनु वर्तमानमा फर्किन्छिन्, म अहिले पनि ज्ञानेन्द्र सरकारको कपडा भने धोइरहेको छु ।पूर्वराजा ज्ञानेन्द्रपरिवारको कपडा धुन हरेक बुधबार रेनु निर्मलनिवास पुग्छिन् । संग्रहालयमा हुँदा पनि उनले ज्ञानेन्द्रका कपडा धोएकै थिइन् । कपडाको भारी ल्याउनेलैजाने झन्झटबाट भने अहिले मुक्ति मिलेको छ । तर, हिजोआज रेनुको शरीर असाध्यै कमजोर भएको छ, फतक्कै गलेकी छन् उनी । एकैछिन पानीमा बस्दा पनि उनलाई चिसो लाग्छ, खुट्टा सुन्निन्छन् र ढाड कटकटी दुख्छ । छोराको सहारामा पुग्छिन् निर्मलनिवास । थाहा छैन आफ्नो सरकार लाई (उनकै भाषा) रेनु कहिलेसम्म रिझाउन सक्छिन् !"
चिहानबाट उठेका लेखक,"सबैभन्दा ठूलो कुरो आफैँलाई नढाँट । आफैँलाई ढाँटेर त्यसैमा विश्वास गर्ने मानिसले आफूभित्रको सत्यलाई छुट्याउन सक्दैन र त्यसले आफूलगायत कसैलाई पनि सम्मान गर्न सक्दैन । फ्योदर दोस्तोएभ्स्कीसन् १९७७७८ को शैक्षिक वर्ष । रुसी भाषासाहित्यको विद्यार्थीका रूपमा मेरो उच्च शिक्षाको नयाँ यात्रा रसियाली परिवेशबाट सुरु भएको थियो । त्यसबेलासम्म मैले दोस्तोएभ्स्कीबारे सुनेको मात्र थिएँ, पढेको थिइनँ । लुमुम्बा विश्वविद्यालयको तयारी वर्षमा उनको साहित्यिक विशेषता र जीवनसङ्घर्षबारे थाहा भएपछि एउटा घमाइलो दिन मास्कोस्थित दोस्तोएभ्स्की सङ्ग्रहालय अवलोकन गर्ने अवसर मिलेको थियो । त्यही घरमा दुई शताब्दीअघि ११ नोभेम्बर १८२१ मा पाश्चात्य जगत्मा सर्वाधिक चर्चित रुसी लेखक दोस्तोएभ्स्कीको जन्म भएको थियो । उनका बुबा मिखाइल आन्द्रेभिच निःसहाय गरिबहरूका लागि स्थापना गरिएको अस्पतालमा चिकित्सकका रूपमा काम गर्थे । अस्पताल परिसरभित्रै उनको आवास थियो । दोस्तोएभ्स्की जन्मेको त्यही अस्पतालको आवासगृहलाई नै दोस्तोएभ्स्कीको स्मृतिमा सङ्ग्रहालय बनाइएको रहेछ । त्यस दिनको साहित्यिक यात्रा मेरा लागि दोस्तोएभ्स्की अध्ययनको प्रारम्भिक विन्दु थियो ।धार्मिक नैतिकता र पवित्रताले परिपोषित प्रिय पारिवारिक वातावरण, अस्पतालमा आउने निराश गरिब बिरामीसँगको कुराकानी र दयाकी खानी ममतामयी आमाको आकस्मिक निधनले दोस्तोएभ्स्कीको बालहृदयमा दया, प्रेम, सद्भाव र मानवताको बीजारोपण भएको थियो । यस्तो बाल मनस्थितिमा पारिवारिक सङ्कलनमा रहेको साहित्यिक पुस्तकहरूको पठन र छलफलले उनलाई विशाल साहित्य संसारमा प्रवेश गर्न प्रेरित गर्यो । युवाकालको सुरुमै बुबाको रहस्यमय हत्या, निरन्तरको आर्थिक अभाव, छारेरोगको आक्रमण र तत्कालीन रसियाको सामाजिकराजनीतिक विसङ्गतिका कारण दोस्तोएभ्स्कीको मनमा मानवजीवनको गूढ रहस्य, अर्थ र उपादेयताबारे उठेका अनेकौँ जिज्ञासाको खोजीमा इन्जिनियरिङ पेसा छोडेर उनी साहित्यकर्ममा लागेका थिए ।२७ वर्षको उमेरमा जारविरोधी गतिविधिमा संलग्न भएको आरोपमा मृत्युदण्डको सजाय पाएका दोस्तोएभ्स्कीले गोली दाग्नुभन्दा ३ मिनेटअघि आममाफी पाएर १० वर्षे साइबेरिया निर्वासनको कठोर जिन्दगी जिउनुपर्यो । श्रमशिविरको बन्दीजीवनमा उनले हत्यारा, चोर, फटाहालगायत अपराधीहरूको मनोदशालाई उनीहरूकै सङ्गतमा नजिकैबाट अध्ययन गर्ने र उनीहरूभित्रको असल मानिसलाई चिन्ने प्रयास गरे । र, समाजमा अपराधको कारण अनि निराकरणमाथि चिन्तन गर्ने मौका पाए । परिणामतः उनका कालजयी पात्रहरूको जन्म भयो । निर्वासनकालका तिनै कष्टदायी जीवन भोगाइका अनुभूति र निष्कर्षलाई लेखकले आफ्ना विश्वचर्चित उपन्यास र संस्मरणहरूमा दार्शनिकमनोवैज्ञानिक कोणबाट विश्लेषण गरेका छन् ।युवावस्थामै पोत्रोसेभ्स्की समाजवादी संगठनमा लागेर जारशाही निरंकुशताको आलोचक बनेका दोस्तोएभ्स्की दासप्रथाको विरोधमा उभिए र स्वप्निल समाजवादी सिद्धान्तबाट प्रभावित भई यसको प्रचारमा लागे । पितरबुर्गमा रहेको त्यो भूमिगत संगठनका सबै सदस्यलाई राज्यद्रोहको अपराधमा गिरफ्तार गरियो । भूमिगत संगठनभित्रैबाट संगठनका गतिविधिहरू जार शासकको गुप्तचर विभागमा पुग्ने गर्थ्यो । अन्ततः राज्यद्रोहको अभियोगमा दोस्तोएभ्स्कीलाई अप्रिल १८४९ मा पितरबुर्गको कालकोठरीमा राखियो । जेल यातनाको आठ महिनापछि, २२ डिसेम्बर १८४९ को दिन उनीसहित पेत्रोसेभ्स्की संगठनका २० जनालाई सेमोनोभ्स्की चोकमा लगेर मृत्युदण्डको सजाय सुनाइएको थियो । मृत्युदण्ड दिने सार्वजनिक स्थलसम्म हतकडी र नेल लगाएर जेलबाट लैजाँदा बाटामा रमितेहरूको भीड थियो । गोली दाग्नुअघि फाँसीको परम्पराअनुसार उनीहरू सबैलाई चुम्नका लागि इसाई धर्मको प्रतीक क्रस चिह्न दिइयो, मृत्युपूर्व शौचालय जाने अनुमति दिइयो । अन्त्यमा सबै विद्रोहीलाई चरणबद्ध रूपमा सेतो कपडाले मुखसमेत ढाकिने गरी छोपियो । त्यसपछि पहिलो चरणमा तीन जनालाई लहरै खम्बामा बाँधियो । गोली थाप्ने क्रममा दोस्तोएभ्स्की ६ नं मा परेका थिए । अर्थात् २० जनामध्ये दोस्रो लाममा दोस्तोएभ्स्की आफ्नो मृत्यु पर्खिरहेका थिए । मृत्युपूर्वको केही पलमा दोस्तोएभ्स्कीले जीवनलाई पहिलो पटक स्पष्टसँग नजिकबाट अनुभूत गरे । मृत्युदण्डको त्यो चिसो दिन झलमल्ल घाम लागेको थियो । नजिकै गिर्जाघरको सुन्दर शान्त क्रस सूर्यकिरणको चमकमा मनमोहक देखिँदै थियो । यस्तो प्राकृतिक परिवेशका केही पलहरूमा दोस्तोएभ्स्कीलाई मानवजीवनको अर्थ र उद्देश्य धेरै नजिकबाट दृष्टिगोचर भयो । यस बेलाको भावनालाई समेट्दै उनले लेखेका छन्मलाई अब एकै क्षणपछि मर्नु नपरेको भए, म जीवनमा फर्किन्थें । आहा कति प्रिय रहेछ यो संसार । म मेरो जिन्दगीको प्रत्येक पलमा एक युग बाँच्ने थिएँ । एकएक पलको सदुपयोग गर्ने थिएँ । जो अनावश्यक सांसारिक कुराहरूमा फसेर दुःखी भइरहेका छन्, ती सबै मूर्ख हुन् ।मृत्युपूर्वको त्यो संवेदनशील पलहरूको सम्झना गर्दै दोस्तोएभ्स्कीले आफ्नो प्रिय मित्र एवम् सहकर्मी दाजुलाई पत्रमा लेखेका छन् मेरो प्यारो दाजु ! सबै कुराको निर्णय भइसकेको थियो । मात्र निमेषभरमा मेरो आँखाबाट यो संसार ओझेल पर्दै थियो । तर, त्यो सानो पलमा मैले तिमीलाई नै सम्झिरहेँ, तिमी नै आइरह्यौ मेरा अगाडि । त्यो अन्तिम पल मेरो आँखाभरि, मनभरि जताततै तिमी थियौ, केवल तिमी । सम्झनाका यिनै पलहरूमा अचानक एउटा घोडचढी सिपाही झन्डा हल्लाउँदै आएर जारले हामी सबैलाई जीवनदान दिएको घोषणा सुनायो । खम्बामा बाँधिएकाहरूको बन्धन खोलियो । यो अप्रत्याशित घोषणा सुन्नासाथ हामीमध्येको एक जना कैदी पूरै पागल भयो । हाम्रो मानसिकतामा हदैसम्म आघात पुर्याएर मनोबल गिराउने जारशाहीको यो एउटा उत्कृष्ट अभिनय थियो । कति भीषण हुन्छ मृत्युदण्डको फैसला सुनेर तीनचार घण्टा मृत्युको मुखमा बसेर मृत्युबारे सोच्नु !जारशाहीको यो कलात्मक अभिनयपछि दोस्तोएभ्स्कीलाई चार वर्षका लागि साइबेरियाको श्रम शिविर र त्यसपछि लगभग ६ वर्षको अनिवार्य सैनिक सेवाको सजाय सुनाइयो । यसरी पृथ्वीको उत्तरपूर्वी भेगमा जाडो यामको सुरुवातसँगै दोस्तोएभ्स्कीको कष्टपूर्ण लामो यात्रा सुरु भयो । सपाट साइबेरियाली धर्तीको महिनौँ लामो हिमयात्रा छिचोल्दै दोस्तोएभ्स्कीलाई साइबेरियाली भूमिको दुर्गम इलाकामा राखिएको श्रम शिविर पुर्याइएको थियो । त्यस्तो कठिन यात्रा त्यसै पनि अर्को मृत्युदण्ड थियो । तर, दोस्तोएभ्स्कीले हिम्मत हारेनन् । यसबेलाको भावनालाई व्यक्त गर्दै दाजुलाई लेखेको चिठीमा दोस्तोएभ्स्कीले मार्मिक रूपमा आफ्नो भावना पोखेका छन् मेरो लेखकीय जीवन अब यत्तिकै होला । बाँचेछु भने चार वर्षपछि यो सम्भव छ कि ! हे भगवान् कतिकति विचार र भावहरू छन् मनभरि, नसानसामा रगत भएर दौडिरहेछन् विविध चित्रहरू । यी सबै सिर्जनाहरू त्यसैत्यसै मासिने भए । यस्तै हो भने मेरो जीवन बाँचेर पनि समाप्त हुनेछ । यस्तो कष्टदायी श्रम शिविरभन्दा १५ वर्ष लामो लेखकीय स्वतन्त्रतासहितको जेलजीवन वेश ।सन् २०१२ मा मास्कोस्थित पुस्किन रुसी भाषा अध्ययन संस्थानले आयोजना गरेको अन्तर्राष्ट्रिय सेमिनारमा सहभागी भएर नेपाल फर्किने क्रममा म मास्कोकाठमाडौंको हवाई टिकट रद्द गरी ट्रान्ससाइबेरियाली रेल यात्रा गर्दै जनवादी गणतन्त्र चीनबाट नेपाल फर्किंदै थिएँ । बाटामा ओम्स्क र निकटवर्ती इलाकाहरूमा दौडिरहेको रेलको झ्यालबाट देखिने दृश्यहरूमा हराउँदै दोस्तोएभ्स्कीले साइबेरियाली निर्वासनकालबारे लेखेको मनै हल्लाउने एउटा वाक्यको स्मरण आयो । दोस्तोएभ्स्कीले साइबेरियाबाट दाजुलाई पत्रमा लेखेका छन् मलाई यहाँ ज्युँदै गाडेर चिहानमा पुरिएको थियो ।सन् १८४९ मा दोस्तोएभ्स्कीलाई पेत्रोसेभ्स्की समाजका अन्य कैदीहरूसँगै नेल र हतकडी लगाएर पितरबुर्गबाट सुदूर साइबेरिया पठाइएको थियो । रेलको झ्यालबाट साइबेरियाका ती निर्जन इलाकाहरूमा नजर दौडाउँदै मैले त्यो लामो बर्फिलो बाटोमा खुला स्लेजमा हतकडी र फलामे नेलमा राखेर महिनौँ लामो कठिन यात्रा छिचोल्दै दोस्तोएभ्स्कीलाई साइबेरियाली भूमिको यो दुर्गम इलाकामा राखिएको श्रम शिविर पुर्याइएको दृश्यहरूको कल्पना गरिरहेँ । त्यो कठिन यात्रा जीवनमरणको अनिश्चित यात्रा थियो । तर, दोस्तोएभ्स्की निराश भएनन् । यी दिनहरूमा उनको हृदयभित्र आशाको ज्योति झन् तेजिलो भएर बलिरह्यो, सर्वोच्च मानवीय आस्थाको गीत उनीभित्र झन्झन् मीठो सुरमा बजिरह्यो । जिन्दगीको त्यस कठिन तथा अनिश्चित यात्राबारे उनले दाजुलाई लेखेका छन् मेरो मनमा यस्तो पवित्र भावनासहितको प्रबल आत्मबल यसअघि कहिल्यै थिएन । म यतिखेर अलिकति अस्वस्थ छु, तर मेरो शिर मानवीय गौरवले अग्लिएको छ । अब कहिल्यै निहुरिने छुइनँ । मैले जीवनयात्राको यस घडीसम्म धेरै भोगिसकेछु । अब मलाई केही कुराले गलाउन सक्तैन, मेरो प्यारो दाजु, केही कुराले । यदि त्यहाँ कसैले मेरो विषयमा नराम्रो धारणा राखेको छ वा कसैसँग मैले कुनै बेला झगडा गरेको रहेछु वा कसैलाई कुनै बेला बिझ्ने व्यवहार गरेको रहेछु भने भेटमा उनीहरू सबैलाई मेरो तर्फबाट भनिदिनू सबै मनका बोझहरू बिर्सिदेऊन् । मेरो मनमा कुनै कल्मष छैन कसैप्रति । उनीहरूसँग जीवनमा फेरि कहिल्यै भेट भएछ भने अँगालो हालेर माया गर्न चाहन्छु म । जिन्दगीको यो कष्टप्रद यात्रामा मेरो मनमा मात्र सङ्लो भावनाका छालहरू उर्लिरहेका छन् । बाँचेछु भने कुनै दिन हामी एकअर्काको न्यानो अँगालोमा बाँधियौंला, हाम्रो स्वर्णिम बाल्यकाल र युवा दिनहरूको सम्झना गरौंला र हाम्रा प्रिय सपनाहरूसँग खेलौंला, जुन यतिखेर प्रतिबन्धित छन् । चार वर्षको कष्टप्रद श्रमसहितको बन्दीजीवन र लगभग ६ वर्षको अनिवार्य सैनिक सेवापछि लामो साइबेरिया निर्वासनकाल सकेर सन् १८५९ मा दोस्तोएभ्स्की नयाँ विचार र योजनाहरूसहित आफ्नो कर्मभूमि पितरबुर्ग फर्किए । साइबेरियाको कष्टप्रद बन्दी जीवनले उनको स्मृतिमा जीवनपर्यन्त बास पाइरह्यो । त्यही निर्वासनकाल भोगेपछि दोस्तोएभ्स्कीले संसार हल्लाउने एक से एक औपन्यासिक कृतिहरूको सिर्जना गरे ।साइबेरियाबाट पितरबुर्ग फर्किंदा उनको उमेर ३७ वर्षको थियो । त्यो दिनदेखि मृत्युसम्म दोस्तोएभ्स्की पितरबुर्गमै साहित्य साधना गरेर बसे । त्यो सहर उनको युवा उमेर बितेको सहर हो, लेखकीय सफलताको सहर हो । जिन्दगीमा उथलपुथल ल्याउने दुःखद घटनाहरूले भरिएको सहर हो ।दोस्तोएभ्स्कीमय त्यो महानगरमा म दोस्तोएभ्स्कीका पाइतालाका डोबहरू पहिल्याउँदै कैयौँ पटक बरालिएको छु । उनका उपन्यासका पाठकहरूलाई सान्त पितरबुर्ग जाने अवसर मिल्यो भने थाहा हुनेछ उपन्यासमा वर्णन गरिएका घर, सडक, गल्ली र चोकहरू दुरुस्त उस्तै छन् । उनको कल्पनाको सहर नेभ्स्की प्रास्पेक्टजस्तो सुन्दर थिएन, त्यहाँ पितरबुर्गका ठूलाठूला दरबार र पार्कहरू थिएनन्, थियो त पितरबुर्गको अर्कै अँध्यारो खण्डहर, जहाँ घामहरू पनि विरलै उदाउँथे, जहाँ सधैँ चिसो र अँध्यारोको साम्राज्य छाएको हुन्थ्यो, जहाँ महानगरको गरिबी, पीडा र भोकमा छटपटाएका गरिब, बौद्धिक युवायुवती, विद्यार्थी र मजदुरहरू बसोबास गर्थे । उनीहरूको जीवनमा कुनै सुन्दर वसन्त वा शरदको भविष्य लेखिएको थिएन सायद । धेरैजसो लेखकहरूको दृष्टि नपुगेको यिनै अँध्यारा गल्लीहरूमा दोस्तोएभ्स्कीका कालजयी पात्रहरू बसोबास गर्थे ।रसियाको उत्तरपट्टि फिनल्यान्डको खाडी स्पर्श गर्दै नेभा नदीको विस्तृत डेल्टामा फैलिएको, सयकडौँ नहरनदीहरूले टापुहरू बनेर बसेको, चिसो सिरेटो र वर्षको लामो समयसम्म हिमपात हुने त्यस सहरमा दोस्तोएभ्स्कीले जीवनका महत्त्वपूर्ण २८ वर्ष बिताएका थिए । आफ्नो जमानाको एक सर्वाधिक चर्चित लेखक भएर पनि त्यस सहरमा उनको आफ्नै घर थिएन । २८ वर्षको पितरबुर्ग बसाइमा उनले २० ठाउँ डेरा सरेका थिए । उनी एउटा डेरामा तीन वर्षभन्दा लामो समय बसेनन् । डेराहरू रोज्दा दोबाटो, चौबाटो र चोकतर्फ झ्याल भएको घर उनको रोजाइमा पर्थ्यो, जहाँबाट सडकमा हिँड्ने मानिसहरूको गतिविधि र प्रकृतिका अनेकौँ रूपहरूमा घण्टौँ हराउने उनको बानी थियो । प्रायजसो ती सबै दोस्तोएभ्स्कीका आवास घरहरू अहिले पनि सान्त पितरबुर्ग जाने हो भने देख्न पाइन्छ ।दोस्तोएभ्स्कीका कृतिहरू विश्वका १७० भन्दा बढी भाषाहरूमा अनुवाद भएका छन् । उनको सर्वाधिक चर्चित कृति क्राइम एन्ड पनिस्मेन्ट सधैं उत्तिकै सान्दर्भीक लाग्छ । रुसको स्वर्णिम युगका एक महान् र प्रभावशाली लेखक दोस्तोएभ्स्की विश्वसाहित्यका उम्दा धरोहरका रूपमा लाखौँ पाठकको मनमै छन् । आफ्ना कालजयी पात्रहरूमार्फत उनी दया र घृणा, समाजको कठोरता र अन्याय, ईश्वरीय पवित्रता र मानिसको रूपान्तरणमा परिवारको भूमिका, अपराधको कारण र निराकारणबारे दार्शनिक रूपमा सूक्ष्म मनोवैज्ञानिक चिन्तन गर्दै दया, करुणा र त्यागको बाटोबाट मात्र मानव समुदायलाई बचाउन सकिन्छ भन्ने निष्कर्षमा पुग्छन् ।दोस्तोएभ्स्कीको विचार मूलाधार सिद्धान्त (पोछ्भेन्निचेस्तभा) नेपालको सन्दर्भमा पनि आफ्नै प्रकारले उपयुक्त लाग्छ । हाम्रो देश यतिखेर राजनीतिकसामाजिक जीवनको जटिल संक्रमणकालबाट गुज्रिरहेको छ । वैदेशिक संस्कृतिको प्रभावले हाम्रो मूलाधारलाई हदैसम्म खलबल्याएको छ । नेपालको युगीन पुरानो मौलिक संस्कृति, हाम्रो प्राचीन शक्तिशाली भाषा, शताब्दी पुरानो पितापुर्खाहरूले आर्जेको अनुभव र सबल स्वस्थ परम्परा, आफ्नो मौलिक सौन्दर्य चिन्तन सबै सबैलाई वैदेशिक प्रभावले नराम्ररी गाँजेको छ । आफ्नो गौरवशाली अतीत र करुणामय संसार गुमाउँदै हामी मानवजीवनको वास्तविक सुख र सौन्दर्यबाट टाढिँदै गएका छौँ । दोस्तोएभ्स्कीले भनेजस्तै पश्चिमा (बाह्य) को अन्धानुकरण नगरी त्यतातिरका सकारात्मक कुराहरू ग्रहण गर्दै आफ्नो मौलिकतासहितको धरातलमा टेकेर आफ्नै परम्परामा भएका सबल पक्षहरूको जगेर्ना गर्दै जनताको साथमा आधुनिकताको विकास पथमा अगाडि बढ्नुपर्छ भन्ने विचार अनुकरणीय हुन सक्छ ।"
जिल खुवाउने गाउा,शान्ति प्रियवन्दना
तब हामीलाई चैन कसरी हुन्छ ?,"जापानी सुप्रसिद्ध कलाकार तेच्चुको कुरोयानागी सानो छँदा स्कुलमा दिनहुँ गाली र सजाय पाउँथिन् । अरू बालबालिकाले गर्नेजस्तै प्राकृतिक चकचकका कारण उनलाई सजाय दिइन्थ्यो । धेरै चकचक गरेको आरोपमै उनी स्कुलबाटै निष्कासित पनि भएकी थिइन् । उनले जस्तै सजाय हामी धेरैले बाल्यकालमा पाएका छौं । सजाय दिनेलाई त्यो कुनै गम्भीर विषय लाग्दैन । तर, जो बालबालिकाले सजाय भोगिरहेका छन्, उनीहरूको कलिलो मस्तिष्कमा त्यसको असर कस्तो पर्ला ? अब हामीले सोच्ने कि नसोच्ने ? बालबालिकाका लागि तोत्तोचान फाउन्डेसन चलाएर विश्वभरिका बालबालिकाका हितमा काम गरिरहेकी तेच्चुकोले आफूले चकचक गरेकै कारण स्कुलबाट निष्कासित भएको घटना २० वर्षपछि मात्रै थाहा पाइछिन्, आमामार्फत । धन्य ती आमा जसले तेच्चुकोलाई बीस वर्ष नपुगुन्जेल त्यो कुरा सुनाइनन् । यदि आमाले उक्त कुरा भनिदिएको भए उनी अर्को स्कुल पुग्दा के सोच्थिन् होला ? कति हीनताबोध हुन्थ्यो होला ? के उनी शिर उठाएर स्कुलको गेटबाट भित्र छिर्न सक्थिन् होला ? हामीले बालबालिकालाई कति र कुन कुरामा गाली, सजाय दिन्छौँ ? कति कुरा लुकाइदिँदा उनीहरूको भविष्य उज्ज्वल हुन्छ ? बाल्यकालमा अनेक गल्ती हुन्छन्, हामीले ती गल्तीहरूलाई तोकेरै गाली गर्ने कि सम्झाउने ? कुन कुराले उनीहरूमा हीनताबोध उत्पन्न हुन सक्छ ? हामीले थोरै तारिफ गरिदिँदा उनीहरूको आत्मबल बढ्छ भने किन तारिफ नगरिदिने ? किन उत्साहित नबनाउने ? उनीहरूले रहरले गर्ने कामलाई हामी आफैँ बिथोल्न पुग्छौँ र उनीहरू केही जान्दैनन् अथवा गर्न सक्दैनन् भन्ने बनाइदिन्छौँ । जस्तै भाँडा माझ्ने ठाउँमा गएर एउटा ग्लास समात्दा हामी कराउन थाल्छौँ गिलास झरेर फुट्ने भयो । भाँडा बजेर कान खाने भए । धेरै चकचक नगर्, जा उता गएर बस् । फूलबारीमा गएर यसो फूलहरूसँग खेल्न खोज्यो भने ठूलाको बचन आइहाल्छ सबै फूल माडेर अब केही नरहने भयो ।कोठामा गएर लुगा पट्याउन खोज्यो भने हामी कराउन थाल्छौँ आइरन गरेर राखेका लुगा कोचेर अब सबै बर्बाद गरिदिने भयो ।फलफूल काटेर खान खोज्यो बाठो भएर किन चक्कु चलाएको ? अहिले हात काट्छ ।आफूलाई केही कुरा गर्न मन नलागेर नाइँ भन्यो सबै एकधुर लागेर कराउँछन् यो कस्तो जिद्धी छ, भनेकै मान्दैन । खेल्दा खेल्दै लड्यो भने गाली उल्टै पाइन्छ तँलाई मैले धेरै नउफ्री भनेको हैन ? भनेको मान्न पर्यो नि ! बाहिर निस्केर खेल्न खोज्यो कति बाहिर निस्केको ? घरमै खेले हुन्न ? घरमा खेल्न थाल्यो, कति हल्ला गरेको ? कति उफ्रेको ? एकैछिन आरामले बस्न पाइन्न । यी कामहरू हामीले दुईचार पटक आफ्नो उपस्थितिमा गराउन पनि त सक्छौँ । उनीहरूले काम गर्न रुचि देखाएको बेला हामीले साथ दियौँ भने उनीहरू पक्कै सिक्न सफल हुनेछन् । बाल्यकालको गल्ती हो पछि आफैँ सुध्रिन्छन् भनेर यसै छोडिदिनु पनि हुँदैन । हाम्रा नानीबाबुहरू कुन बाटोमा लाग्दै छन् ? हामीले नजिकबाट ध्यान दिइरहनुपर्छ । यो विषयमा लेख्दै गर्दा मलाई महाभारतको कथाको याद आयो । यदि धृतराष्ट्रले बालक दुर्योधनका हरेक गल्तीलाई बेवास्ता नगरेर सही बाटो देखाइदिएको भए यत्रो युद्ध हुने थिएन कि ? धृतराष्ट्रलाई दुर्योधनका सबै आनीबानी थाहा थियो । तर, पुत्रमोहले सही बाटो देखाउन नसक्दा त्यत्रो विनाशको अवस्था आयो । प्रत्येक आमाबुबालाई आफ्ना छोराछोरीको उत्तिकै माया हुन्छ । तर, सही बाटो देखाएका छौं त ? आफैंप्रति प्रश्न जरुरी छ । बालबालिकालाई हामीले के सिकाइरहेका छौं ? उनीहरूले देखाएका साना व्यवहारप्रति हाम्रो प्रतिक्रिया कस्तो छ ? यस विषयमा गम्भीर विमर्श गर्नुपर्ने बेला आएको छ । गिजुभाईले भनेझैं जबसम्म बालबालिकाले गाली र चुटाइ भेटिरहन्छन्, तबसम्म हामीलाई चैन कसरी हुन्छ ?"
राणाकालीन रेडियो,"अन्ततः नेपालमा पनि रेडियो खुल्योसामान्यजनलाई लाइसेन्स लिई रेडियो राख्ने अनुमति दिएसँगै पद्मशमशेरले बिस्तारै आफ्नै रेडियो स्टेसन स्थापना गर्नेतर्फ पाइला चाल्न थाले । यो स्वाभाविक कदम पनि थियो किनभने रेडियो राख्न मात्र सहज तुल्याउनुको अर्थ अन्य मुलुकबाट प्रसारण हुने सामग्री (वा प्रोपगाण्डा) लाई आफूले सहजीकरण गरेको जस्तो हुन्थ्यो ।पद्मशमशेर शासनमा आइसकेपछि सरकारी मुखपत्र गोरखापत्रको नाकनक्सा परिवर्तन भएको थियो तिनमा साधारणजनले विविध विषयमा सम्पादकलाई लेखेका चिठीहरूले स्थान पाउन थालेका थिए । यसै मेलोमा भदौ २१, २००३ को गोरखापत्रमा एउटा सम्पादकीय छापिएको छ विश्वप्रचार अड्डा शीर्षकमा । नेपालमा पनि रेडियो स्टेसन खोल्न पर्यो, त्यसलाई विश्वप्रचार अड्डा भन्नुपर्यो जस्ता अनुरोधसहितका विभिन्न चिठी आफूकहाँ आएको उल्लेख गर्दै सम्पादकीयमा पहिले ती चिठीहरूको सारांश दिइएको छ ।गोरखापत्रका अनुसार, ती चिठीको मजबुन यस्तो थियो सभ्य देशहरूमा विश्वप्रचार अड्डा खुलिसकेका छन्, नेपालमा पनि खोल्न पर्यो । मानिसहरूले रेडियो सुन्न थाले तर विदेशी भाषा बुझ्न कठिन छ । नेपालीमा हप्ताको एकबाजि कलकत्ता केन्द्रबाट छेउ न टुप्पाको खबर दुइ चारओटा, र बजारिया गीतहरू दुइ चारओटा बजाएर खतम गर्दा रहेछन् । यो कुनै संतोष दिने कुरा भएन ।ती पाठकपत्रहरूको सारांशपछि गोरखापत्रले महाशय हो, धन्दा नमान्नुहोस् ! भन्दै पद्मशमशेरले नेपालमा पनि एउटा विश्वप्रचार अड्डा (ब्रडकाष्टिङ् स्टेशन) यथायुक्ति चाँडे नै स्थापना गर्न लागेको जानकारी दिइएको छ । यद्यपि, सो स्टेसन खुल्ने तिथिमिति त्यहाँ उल्लेख छैन ।भदौ महिनामा त्यो सम्पादकीय छापिएपछिका केही महिनाका गोरखापत्र हेर्दा रेडियो सञ्चालनसम्बन्धी कामकारबाही अगाडि बढेको छेकछन्द पाइँदैन । बल्ल माघ १४ को गोरखापत्रको पहिलो पृष्ठमा नेपालमा रेडियो प्रचारको सूचना छापिएको छ, जसमा भनिएको छ, अबउप्रान्तलाई प्रतिदिन दिउँसो १ बजेदेखि १३० बजेसम्म नेपालबाट प्रचार हुने नेपाली ब्रोडकास्टलाई सज्जनहरूले आफ्नो रेडियोमा ३३ देखि ३५ मिटरसम्ममा सुन्नुहोला । यसैलाई आधार बनाएर केहीले नेपालमा पहिलो रेडियो स्थापनाको मिति माघ १४ लाई मानेका हुन् ।एक हप्तापछिको गोरखापत्रको नेपाल रेडियो स्टेशन शीर्षकको सम्पादकीयमा भनिएको छ आजकाल प्रतिदिन नेपालको बिजुलीघरले रेडियोको प्रचार पनि गर्दै छ । स्टेशन शक्तिशाली नहुनाले चार भञ्ज्याङ् बाहिर आवाज पुगेको थाहा पाइएन । चार भञ्ज्याङ्भित्रलाई काम चलाउ सुनिंदै छ । योभन्दा बर्ता शक्तिशाली स्टेशनको स्थापना नभै नेपालको प्यास मर्दैन भन्ने कुरो यो रेडियो प्रचारका प्रबन्धकहरूले बुझेकै कुरो हुनुपर्दछ । जे होओस्, रेडियोप्रचारले पनि नेपालको उज्ज्वल भविष्यलाई कुत्कुत्याउन लाग्यो । जय होओस्श्री ३ महाराजको !यसरी नेपालकै आफ्नो रेडियोले प्रयोगात्मक हिसाबले (टेस्ट ट्रान्समिसन) सुरु गरिरहेको थियो । विष्णुप्रसाद शाहका अनुसार, दोस्रो विश्वयुद्धमा ब्रिटिस सरकारको सहायताको निमित्त भारत गएको नेपाली फौज स्वदेश फर्कंदा साथै लिएर आएको रेडियो ट्रान्समिटर सेट बाट यो प्रसारण सुरु भएको थियो । तात्कालिक अवस्थामा रेडियोका सबै कार्यक्रम अहिलेको भाषामा लाइभ हुन्थे । खास गरी प्रधानमन्त्रीले गर्ने महत्त्वपूर्ण भाषणहरू पनि ढ्वाङ (लाउड स्पिकर) र रेडियोमा समेत प्रत्यक्ष प्रसारण गरिन्थ्यो ।रेडियोबाट प्रसारण हुने अन्तर्वस्तु (कन्टेन्ट) को कुरा गर्दा, पद्म रामभक्त हुनाले त्यतिखेर मूलतः रामसम्बन्धी भजन प्रसारण हुने गरेको केहीले बताएका छन् । २००३ फागुन २० गतेको गोरखापत्रमा नेपाल रेडियो को सूचना छापिएको छ, र त्यहाँ मङ्गलबार, वृहस्पतिबार, शनिबार, दिउँसो एक बजेदेखि रेडियो कार्यक्रम सुरु हुने र कमसे कम आधा घण्टादेखि एक घण्टासम्मको प्रोग्राम रहने बताइएको छ । साथै, रेडियोमा भन्नाका निम्ति स्वास्थ्य, बुद्ध धर्म । सनातन धर्म, अर्थशास्त्र, उत्तमोत्तम कविता, भजन, कृषि, स्वास्नी मानिस अथवा केटाकेटीहरूलाई काम लाग्ने कुराहरूमा लेख लेखी संपादक गोरखापत्र नेपाल का नाउँमा पठाउनू । लेखकहरूको नामोच्चारणका साथ साथै लेखहरूलाई पढेर सुनाउने प्रबन्ध हुनेछ समेत भनिएको छ । यसले रेडियोको लागि कन्टेन्ट जेनेरेसन का लागि समस्या परेको र सोका लागि श्रोतासमक्ष पुगेको समेत देखाउँछ । गोरखापत्रमा छापिएका सूचनालाई आधार मान्दा पद्मशमशेरको शासनावधिभरि नेपाल रेडियोको कार्यक्रम नियमितैजसो प्रसारण भइरहेको थियोजस्तो देखिन्छ । पहिले ३५ मिटर ब्यान्डमा सञ्चालन हुँदै आएको कार्यक्रम पछि ४१ मिटर ब्यान्डमा सरेको र हप्ताको तीन दिन दिउसो तीन बजेदेखि नेपाल रेडियो बज्ने गरेको थियो । गोरखापत्रको सम्पादकीयमा लेखिएअनुसार, निकट भविष्यमा रेडियोको प्रचार बढी हाम्रो मुलुकको पनि घरघर छाप्रोछाप्रोमा फैलिने सम्भावना रहेको र फोनु बाजा झैं सस्तो र सुगम रूपमा यसको प्रचार गर्नका निम्ति औद्योगिक पुरुषहरू लागिरहेका थिए । शुरू शुरूको काम हुनाले सन्तोषप्रद भइसकेको नभए तापनि धेरै चाँडै नै हाम्रो रेडियो स्टेशन पनि संसारका प्रमुख रेडियो स्टेशनहरूको तुलनामा आउनेछ भन्ने पूर्ण आशा गोरखापत्रले व्यक्त गरेको थियो ।तर, पद्म शासनसत्तामा लामो समय टिकेनन् उनलाई अर्का राणा मोहनशमशेरले धपाइछाडे । आफ्ना पूर्ववर्ती पद्मका नीतिसँग मोहनशमशेर खासै सहमत थिएनन् । उनी आफ्ना बाबु चन्द्रशमशेरझैं रैतीलाई दबाएरै शासन गर्नुपर्छ भन्ने मान्यता राख्थे । त्यसैले, मोहन शासनमा आएपछि पद्मले सुरु गरेको रेडियो बन्दसरह भयो ।"
बीपीको नाममा महेन्द्रको कविता,"बीपी कोइराला र राजा महेन्द्रबीच साहित्य एउटा सम्बन्धको कडी थियो भन्ने साहित्य समालोचना लेख्नेहरूले चर्चा गरेको कतै पढ्न पाएको छैन । बीपी र महेन्द्रको सम्बन्ध पछिल्लो नेपाली इतिहासको सबैभन्दा चर्चित र परिणामहरू भएको विषय भए पनि साहित्य त्यसमा आउँदैन । बीपीका साहित्यिक कृति र उनका संस्मरणबारे अनेकौं लेख लेखिआएको भए पनि अनि महेन्द्रबीपीबीच एउटा साहित्यिक महत्त्वको सम्बन्धको प्रसंग भेटिन्छ भन्ने कुरालाई साधारण अर्थमा बुझे पनि मैले यसमाथि कहिल्यै लेखेको छैन । यस छोटो लेखमा बीपी कोइरालाका संस्मरण र अरू केही छलफललाई लिएर चर्चा नगरिएको यस पक्षका केही उदाहरण प्रस्तुत गरिएको छ ।नेपालका शासक, राजनीतिज्ञ र शक्तिमा आसीन मानिसमा साहित्यको, खासगरी कविताको तरलता, त्यसको माध्यमबाट शक्तिमा बाँधिएका मानिसले मानवीय भावनाको आधार राखेर आफूलाई बाहिर ल्याएर प्रस्तुत गर्न चाहने मनोग्रन्थिको उल्लेखसम्म गरिएको छ । बीपीले साहित्य लेख्नु र महेन्द्रले कविता लेख्नुको बीचमा कुनै पनि समानता छैनन् । तर, बीपी र महेन्द्रबीच साहित्य विषय आएको उदाहरणले धेरै कुरा भन्छ भन्ने ठान्छु ।विश्वेश्वरप्रसाद कोइराला (१९७१२०३९) उर्फ बीपी र महेन्द्रवीरविक्रम शाह (१९७७२०२९) उर्फ मवीवि शाहका संम्बन्धका मूलतः राजनैतिक आयाम छन् । यो अत्यन्त सर्वविदित विषय हो, नेपाली इतिहासको । त्यो आधुनिक नेपालको इतिहासमा सवैभन्दा धेरै चर्चित अनि परिचित विषय पनि हो । संवत् २०१५ मा पहिलो आम निर्वाचनबाट स्थापित संसद्लाई २०१७ पुस १ गते भंग गरेर पहिलोपटक जनताले चुनेका प्रधानमन्त्री बीपी र अरू नेतालाई आठ वर्ष सुन्दरीजल बन्दीगृहमा राखेका राजा महेन्द्र उनले ल्याएको पञ्चायती व्यवस्था र निर्दलीय शासन पद्धतिका इतिहाससँग जोडिएका पात्र हुन् । तर, त्यो इतिहासको कालखण्डमा सबैभन्दा बढी चर्चित व्यक्ति बीपी हुन् । तिनलाई गणेशमान सिंह र अरू नेताहरूसहित जेलमा राखिएको विषयका अनेकौं राजनैतिक, मनोगत र नैतिक आयाम छन् । जेल जीवनमा बीपीले एउटा अर्कै शक्तिको अभ्यास गरे । विश्वेश्वरप्रसाद कोइरालाले त्यो कालमा जेलभित्रै महत्त्वपूर्ण साहित्यिक कृति लेखे, जुन सवै प्रकाशित भए । त्यो एउटा सिर्जनशील साहित्यिक शक्ति थियो, जसको प्रयोग बीपीले सहज र शक्तिशाली ढंगले गरे । उनले डायरी, उपन्यास र कथा लेखे । जेलमा बसेका बेला इटालीका वामपन्थी चिन्तक आन्टोनियो ग्राम्ची (सन् १८९११९३७) ले जेल डायरी लेखे, जुन अहिले अनेकौं विचार र सिद्धान्तको स्रोत भएको छ । सबाल्टर्न, हेजिमोनीजस्ता विषयका स्रोत हुन् ती डायरी । बीपी कोइरालाको राजनीतिक प्रतिभा र त्यो कर्मलाई लिएर विचारका आधार बनाउन सक्ने क्षमता भए पनि उनले साहित्य रचना मात्र गरे । जर्मनका लेखक एरिख अर्बाखले यहुदी भएको कारण हिटलरको शासनकालमा टर्कीको विश्वविद्यालयमा निर्वासनमा बस्दा साहित्यिक कृति माइमेसिस (१९४६) लेखे, राजनीति लेखेनन् । मैले बीपी र एरिखको त्यो लेखकीय अवस्थाको विषयमाथि एकेडेमीको अंग्रेजी जर्नल नेपलिज् लिटरेचर, आर्ट एन्ड कल्चर (२०१५ः१) मा लामो लेख लेखिसकेको छु ।महेन्द्रले पनि बीपीलाई राजनीतिक भाष्यभन्दा साहित्यिक त्यसमा पनि कविताको भाष्यमा सम्बोधन गर्न चाहेका उदाहरणले बीपीको एक साहित्यिक र उज्यालो व्यक्तित्वले महेन्द्रलाई सधैं खिचिबसेको देखिन्छ । त्यो आकर्षणपछि महेन्द्रका मनमा शंका र भयमा परिणत भयो । उनले गरेको कु लाई जोडेर हेर्दा त्यसका मनोगत आयामका अनेकौं पक्ष खुल्छन् । बीपीले आफ्ना संस्मरणमा महेन्द्रलाई अनेकौं ढंगले चित्रण गरेका छन् । साहित्यको प्रसंग आउने सन्दर्भमा उनको महेन्द्रसँग न्यानो सम्बन्ध देखिन्छ । आत्मवृत्तान्त (२०५५) बाट केही प्रसंग राख्छु । यो संस्मरण बीपीका अन्तिम दिनमा तयार पारिएको हुनाले यसमा बीपीले भनेका कुराको महत्त्व धेरै छ । उनले भनेका छन्, बाहिर देखाउँदा जे गरे पनि राजाले जहिले पनि मलाई बडो सम्मान गर्थे । मेरो एउटा सानो घर बनेको छ, बंगलो छ, फेवातालको किनारमा । त्यहाँ तपाईं जानुपर्यो, मसँगै बस्नुपर्छ अलि दिन मेरो पाहुना भएर, भनेर राजाले भने । यही बंगलोमा राजा महेन्द्र र रानी रत्नाका अतिथि भएर ६७ दिन बसेका बेला बीपीले महेन्द्रको साहित्यमा रुचि, संगीत साधना आदि विषयमा कुरा उठाइदिए । महेन्द्रले सरल किसिमलेआफ्ना साहित्य रुचिको विषयमा बीपीसँग कुरा गर्न पाएको देखिन्छ । राजाले बाल्यकालदेखि नै मेरो त बडो एक्लो जीवन थियो भनेर बीपीलाई सुनाए । होइन, सरकारको बारेमा सुन्दछु, पढ्नमा खुब अभिरुचि छ, बीपीले प्रगति का सम्पादक नारायण बाँस्कोटाले राजालाई भनेर कामुहरूका किताब लैजाँदा उनले सोधेका थिए, राजाले यो कामु बुझ्छन् र ? अनि बीपीले त्यही कुरा सोध्दा राजा महेन्द्रले भने, अहँ, मैले कामु पढेको छैन । सार्त्र पढेको छैन । र, मैले अलिकति हिन्दीका साधारण किताबहरू हेरेको छु । त्यसो हुनाले, मैले पढ्ने मौका कहाँ पाएँ र ?मवीवि शाहका केही गीतका शीर्षकहरूबाट पनि यो बुझ्न सकिन्छ । ती शीर्षकका गीतहरू नेपाली, भारतीय र पाकिस्तानी गायकहरूले पनि गाएका छन् । त्यो बेलाका मार्क्सवादी समालोचकहरू, खासगरी तारानाथ शर्मा र एक जना चीनमा क्षयरोगको औषधि गरेर बसेकी स्नेहलता पन्तले बगैंचा पत्रिकामा कडा आलोचना गर्दै महेन्द्रका कवितामा हिन्दी गीतको सोझो प्रभाव छ भनेर लेखेका थिए ।तर, बीपीले महेन्द्रको कविता लेख्ने र शास्त्रीय गीत सुनाउने चाहनालाई सहानुभूतिपूर्वक लिए, जुन उनका यो भनाइबाट प्रस्ट हुन्छ, यत्रो एउटा सुगमता रहेछ सरकारलाई आत्माभिव्यक्तिको माध्यमबाट । सरकारले कविता पनि लेखिबक्सिन्छ । यसलाई पनि सरकारले अघि बढाइबक्सनुपर्यो । राजा महेन्द्रको बीपीसँगको कुराकानीमा साहित्य खास गरी कविता आउनु महेन्द्रले त्यो आफ्नो एक्लो जिन्दगीको एउटा अभिव्यक्ति हो भनेर बीपीलाई सुनाउन चाहने उत्कण्ठाको परिणाम थियो । बीपीले राजा महेन्द्रको कवितामा कुनै राजनीतिक उथलपुथल र शक्ति लोलुपता देखेनन् । राजा महेन्द्र उनका कवितामा माथि भनेजस्तो उनको एक्लोपन र रिक्ततालाई जीवन र अर्थमा रूपान्तरण गर्न लेख्ने रहेछन् भन्ने कुरा उनको पूरै लगनशीलता, त्यसैबाट कवि कहलाउँने चाहनामा देखियो । बीपीलाई कविताको माध्यमबाट सम्बोधन गर्ने राजा महेन्द्रको चाहना थियो भन्ने एउटा उदाहरणमा पनि देखिन्छ । प्रधानमन्त्री बीपी कोइराला भारतको भ्रमणमा जाने एक दिन अघि टुरको सवारी क्याम्पमा महेन्द्रले बोलाए । त्यहाँ राजाले एउटा यस्तो कविता सुनाए अब तिमी हामीलाई छाडेर जान्छौतिमी ठूलाठूला सहरमा विदेशमा घुम्न जान्छौरमाइलो तिमीलाई होलाहामीहरू त यही नदी, कन्दरा र चौतारीमा सुस्ताउँलार, तिमीलाई सम्झौंलाहामीहरूलाई नबिर्सिनूर हामीहरू त तिमीलाई बिर्सन सक्तैनौंजब थाकेर चौतारीमा पसिना पुछौंलात्यसबखतमा म तिमीलाई सम्झौंला । हामीबाट म सम्झौंला भनेर उनले लेखेको अर्थपूर्ण छ । यस कवितालाई समालोचकहरूले एउटा बनावटी भावना भने । मैले पनि त्यस्तै लेखें । तर, बीपीले अर्कै भनेका छन्, यस्तो सुन्दर कविता उनले सुनाए, मलाई सम्बोधन गरेर त्यो कविता सुन्दर र भावुक थियो ।राजा महेन्द्रको भावुकताको अनि उनको मनोगत गम्भीर कमजोरीको चित्रण बीपीले जस्तो अरूले गर्न नसक्नुमा पनि उनको र महेन्द्रको सम्बन्धको यही पक्ष थियो । शक्तिका सपना र कविताको माध्यम एउटा बलियो विषय हो । राजा महेन्द्रको पञ्चायत युटोपिया उनको शक्तिसपना थियो, जसलाई बीपीले अदालतको बयान मा जरैदेखि भत्काइदिएका छन् ।"
यो समय राजनीतिक खलनायकहरूको हो,"सुयोगवीर शेक्सपियरको इआगोजस्तो छैन । इआगोको कर्म नै हो दुष्टता । इआगो बदला, हिंसा र डरलाग्दो द्वेषले भरिएको छ । सुयोगवीर दुष्ट कर्म गर्छ, तर सज्जन भएको नाटक गर्छ । विनोदिनीको मन भने अत्यन्तै अशान्त छ, समुद्रको छालजस्तै ! उनी आफूमाथिको अपमानको बदला लिन्छिन् । तर, आफ्नो निर्दोष साथी आशालतामाथि उनलाई किञ्चित् पनि दया लाग्दैन । सुयोगवीर, जोप्रति असाध्यै आसक्त छ, उसैको नाश गर्छ । शेक्सपियरको टाइटस एन्डरोनिकस को पात्र आरोन भन्छ, ऊसँग घटितलाई विघटित गर्ने क्षमता छ । ऊ देमेत्रिअस र चिरोनजस्ता पात्रलाई भन्छ, उसले बिगारेकोलाई कसैले पनि सपार्न सक्दैन । यही नै उसको दुष्टता र खलनायिकी हो । आरोन भन्छ, मैले जिन्दगीमा कुनै राम्रो काम गरेको छु भने म आत्माबाटै त्यसप्रति पछुतो गर्छु । सुतिरहेको निर्दोष राजाको हत्या गर्ने म्याकबेथ खलनायक हो भने टाइटस पनि खलनायक नै हो । तर, म्याकबेथचाहिँ खतरनाक महत्त्वाकांक्षा बोकेको, विनाश गर्न सक्ने एक अस्थिर स्वभावको दुर्भाग्यशाली पात्र हो ।महाभारत को शकुनिका अगाडि कोही पनि टिक्न सकेनन् । उसले चाहेकै भयो । गान्धारी, कुन्ती, कृष्ण, भीष्म, युधिष्ठिर कसैले पनि शकुनिछलको जवाफ दिन सकेनन् । त्यहाँ असल वीरांगना र वीरहरू अत्यन्तै कमजोर देखिए । खासमा शकुनिले आफन्तहरूको मृत्युको बदला लिइरहेका थिए । खलनायक परिस्थितिको बाध्यताले जन्मिन्छ भन्ने मनोवैज्ञानिक शोधहरू छन् । कुनै न कुनै परिस्थितिले मान्छे खलनायक हुन जान्छ भन्ने तर्कहरू छन् । तर, फेरि मनोवैज्ञानिकी विकासवादले मान्छेको उग्रता र हिंसालाई मूल चरित्र मान्छ । यी दुवै धारणा अध्ययन गर्नुपर्ने विषय हुन्, बहस गर्नुपर्ने विषय हुन् । र, यी धारणा विचारको कुनै नयाँ संसारमा पुग्ने सोपान पनि हुन् ।"
एक युगको पटाक्षेप,"कति दिन बाँचिने हो, थाहा छैन । अब समजीको चेलो म मात्र बाँकी रहेँ, त्यस दिन रंगकर्मी हरिप्रसाद रिमालको शवमा माल्यार्पण गरेर छेउको कुर्सीमा बस्दै प्रचण्ड मल्लले भनेका थिए । १५ भदौ २०७५ को त्यो बिहान प्रचण्डका आँखामा वियोगका आँसु डबडबाइरहेथे । वेलावेला रिमालको शवलाई हेर्थे र कोटको खल्तीबाट रुमाल निकालेर आँसु पुछ्थे । अब प्रचण्डले पनि रिमालकै बाटो पछ्याएपछि नेपाली रंगमञ्चको पुरानो छिमलको अन्त्य भएको छ । प्रचण्ड नेपाली रंगमञ्चका त्यस पुस्ताका अन्तिम पात्र थिए । प्रचण्ड सानैदेखि नाचनाटकप्रति आकर्षित भए र पढ्ने पाठशालाभन्दा बढी नौटङ्की का डबलीमा हाजिर बजाउन थाले । राति अबेर घर फर्किने दिनचर्यामा ढालिन थालेपछि परिवारमा चिन्ता बढ्न थाल्यो । अति भयो भनेर उनलाई साहिँला दाइ सुरेन्द्रमानले नाटकसम्राट् बालकृष्ण समको जिम्मा लगाइदिए । प्रचण्ड यो प्रसंग बेलाबेला कोट्याइरहन्थे ।यस घटनाको प्रसंग रोचक छ । विसं २००९ को कुरा हो । त्यसबेला प्रचण्ड पढाइ छाडेर दिन नबिराई डबलीतिर धाउन थालेका थिए । नाचनौटंकीको रसमा डुबेर घर, परिवार र सारा संसारै बिर्सिन थालेका थिए । रातबिरात घर आएर सुतिसकेकाहरूलाई कष्ट दिने त छँदै थियो । त्यसमाथि दिनभरि डबलीमा सुनेका संवादहरू मध्यरातको नीरवतालाई चिरेर ठूल्ठूलो स्वरमा भट्ट्याउने उनको नियमित क्रियाले घरमा अर्को समस्या थपिरहेको थियो । धेरैपटक यो रुटिन दोहोरिएपछि एक दिन दाजु सुरेन्द्रमानले थर्काए तँ राति अबेर घर आउँछस् र पिताजीको निद्रा खलबल्याउँछस् । त्यसमाथि एक्लै केके बडबडाइरहन्छस्, के हो तेरो चालामाला ? यो काइदा त राम्रो भएन कान्छा ! तर, पनि प्रचण्डको दिनचर्यामा कुनै सुधार आएन । अनि एक बिहान उनै सुरेन्द्रमानले एक जना ठूला मान्छेकहाँ लैजान्छु भनेर प्रचण्डको हात समाउँदै पुर्याए ज्ञानेश्वर ।प्रचण्डले पंक्तिकारलाई त्यो कथा यसरी सुनाएका थिए मेरा साँल्दाजुले मलाई उहाँले भन्नुभएको प्रभावशाली व्यक्तिअगाडि मेरो परिचय दिँदै भने आज मैले हजुरकहाँ एउटा जन्तु लिएर आएको छु । ती प्रभावशाली व्यक्तिले भने कस्तो जन्तु ? दाइले प्रचण्डतिर इसारा गर्दै भने यी यही हो त्यो जन्तु । मेरो भाइ हो, नाटकमा रुचि राख्छ, हजुरले सेवामा लिनुभए यसको कल्याण हुनेथियो । नाटक खेल्नुहुन्छ ? अनि उनले प्रचण्डलाई सोधे । म निःशब्द भएँ, प्रचण्डले भनेका थिए, तर, दाजुले मेरो बखान गर्न कुनै कसर छोड्नुभएन यो नाचगान, डबली, गाईजात्रातिर भौँतारिरहन्छ । घरमा पनि नानाभाँतिका संवाद बोलेर डिस्टर्ब गर्छ । हजुरको रेखदेखमा यहीँ रहेर यस क्षेत्रमा केही गर्न पायो भने आफ्नो भविष्य बनाइहाल्छ कि भनेर ल्याएको । सुरेन्द्रमानका कुरा सुनेर तिनले एक छिन गम खाए । दुवै हात कम्मरपछाडि लगेर सोचमग्न भई केही कदम ओहोरदोहोर गरे । अनि भने, हुन्छ । तपाईं भोलि साँझ पाँच बजे आउनुस् ! ती प्रभावशाली व्यक्ति थिए नाट्यसम्राट् बालकृष्ण सम ।यसरी प्रचण्ड समजीको शिष्य भएर उनको नेपाली कलामण्डल मार्फत रङमञ्चको संसारमा प्रविष्ट भए । नाटकमा लागेर जीविका चल्ने कुरा थिएन । त्यसैले जागिर खाने क्रममा उनी विसं २०१६ मा पुरातत्त्व तथा संस्कृति विभागमा संलग्न हुन पुगे । उनी पुरातत्त्व बगैँचा (आर्कोलोजिकल गार्डेन) मा अफिस इन्चार्जको पदमा जागिरे भए । उनका हाकिम थिए, संस्कृतिविद् सत्यमोहन जोशी । यद्यपि उनले त्यहाँ लामो समय काम गर्न पाएनन् । कारण थिए उनका उनै परम गुरु बालकृष्ण सम । पुरातत्त्वमा काम गर्न थालेको चाल पाएर एक दिन समले डाकेरै प्रचण्डलाई भने तपाईं रंगमञ्चको मान्छे, पुरातत्त्वमा लागेर कहाँ मूर्ति बटुल्दै हिँड्नुहुन्छ ? त्यताको सारा कामकुरा छाडेर खुरुक्क एकेडेमीमा आउनूस्, म तपार्इंंले त्यहाँ खाइपाइ आएको तलबसुविधामा कमी नहुने गरी व्यवस्था मिलाउँछु । प्रचण्ड त्यहाँ तलबबापत मासिक १ सय ७५ रुपियाँ खान्थे । त्यसमा २५ रुपियाँ थपेर समजीले दुई सय रुपियाँ बनाइदिएपछि प्रचण्ड प्रज्ञाप्रतिष्ठान आएर र आफ्नो रुचिको क्षेत्रमा उत्साहका पखेटा फडफडाउँदै रंगमञ्चमा चुर्लुम्म डुब्न थाले । त्यसपछि नेपाली रंगमञ्चमा उनले आफ्ना योगदानहरूका जग, भित्ता र छाना अति सघन रूपमा थप्दै गए । २०११ मा समको लेखननिर्देशनको अमर सिंह नाटकमा एक सिपाहीको सानो भूमिकाबाट सुरु भएको प्रचण्डको रंगमञ्चयात्रा अविराम चलिरह्यो । २००९ मा रंगमञ्चमा लाग्दा भर्खरै उनका जुँगाका रेखी बस्दै थिए । २०२१ सालमा प्रज्ञाप्रतिष्ठानमा प्रवेश गरेर २०५९ सालमा जागिरबाट निवृत्त हुँदा उनका कपाल पनि त्यहीं पाके, त्यहीं झरे र करिब एक सय ५० नाटकहरूको निर्देशन गर्न भ्याए ।प्रचण्ड मल्लको रंगमञ्चयात्राबाट बालकृष्ण समको नाम झिकिदियो भने यो चर्चा अपुरो हुन्छ । किनभने उनले रंगमञ्चमा जेजस्तो शैली र प्रस्तुति भित्र्याए, त्यसका गुरु पनि समजी नै थिए । समजीलाई जस्तै प्रचण्डलाई पनि रंगमञ्चको सम्पूर्ण ज्ञान थियो । उनी नाटकमा अभिनय, निर्देशन गर्ने मात्र होइन नाटक पनि आफैं लेख्थे । यसबाहेक उनी मञ्चनिर्माण कलामा पनि त्यत्तिकै दखल राख्थे । नेपाल प्रज्ञाप्रतिष्ठान, राष्ट्रिय नाचघर, तत्कालीन शाही सैनिक व्याख्यालयको नाट्यशाला, महेन्द्र पुलिस क्लब, भृकुटीमण्डपको खुला रंगमञ्चलगायत राजधानीका प्रसिद्ध र प्रायः पुराना सबै मञ्चहरू उनैको परिकल्पनामा निर्माण भएका हुन् ।जति नै नाम कमाए पनि प्रचण्ड मल्लको विनयशीलता र सहिष्णुतामा कमी आएन । उनी प्राज्ञभवनमा कुनै नाटक या सांस्कृतिक कार्यक्रम हुँदा जति नै व्यस्त भए पनि एक पटक दर्शकदीर्घामा छिर्थेछिर्थे । उनी केकस्ता दर्शक आएका छन् भनेर नमस्ते खाँदै र नमस्ते ख्वाउँदै हलको शिरपुछार चहारेर मात्रै आफ्नो जिम्मेवारी सम्हाल्न जान्थे । कार्यक्रम सकिँदा कहिले त रातिको १० बज्थ्यो, उनी कहिले साइकलमा त कहिले पैदलै मीनभवनसम्म पुग्थे र आफैँ खाना तताएर खाएर सुत्थे । पहिलापहिला नाटकमा लाग्नुअघि मध्यराति घरमा पसेर डबलीका संवाद भट्ट्याएर हत्तु पारेको तीतो स्मृतिले होला, उनी जति नै राति भए पनि घरभित्र सुटुक्क पसेर चुपचाप खाना खाएर ओछ्यानमा पल्टिन्थे । कार्यालय पनि प्रायःजसो चुरोटको धूवाँ उडाउँदै पैदल या साइकल हाँकेरै पुग्थे ।उनी पछिल्लो समय दमलगायत बुढ्यौली र अरू पनि धेरैथरी रोगले ग्रसित थिए । डाक्टरकहाँ गइरहन्थे । चुरोट छोडे पनि मापसे छोडेका थिएनन् । नपिउनुस् भन्दा खासै पिउँदिनँ, यसो हप्तादस दिनमा एकदुई चुस्की लिन्छु भनेर हाँसेर टारिदिन्थे । छोरीले हेरचाह गर्थिन् । प्रचण्ड भन्थे, रातबिरात मलाई अप्ठ्यारो परे तपाईं र घिमिरे युवराजसँग सहयोग माग्छु । तर, उनले जीवनको अन्तिम सास लिएको यस पंक्तिकारले थाहै पाएन । यो समाचार रेडियोमा सुनेर थकथकाउनुपर्यो ।प्रचण्ड मल्लले अभिनयमार्फत रंगमञ्चमा प्रवेश गरेका थिए । त्यसपछि उनी निर्देशक भएर रंगमञ्चको आरोहण गर्दै मञ्च शिल्पी भए, नाटककार भए । पछि उनी रंगमञ्चको प्रस्तुति र प्रविधि दुवै पक्षमा दखल राख्ने प्रतिभा हुन पुगे । यति मात्र होइन, उनी रंगमञ्चका समालोचक र इतिहासकार पनि थिए । यसरी मूल्यांकन गर्दा मल्ल रंगमञ्चको पुरानो युगदेखि आधुनिक युगसम्म अविराम यात्रा गर्ने जीवित एक मात्र रंगकर्मी थिए । उनको देहावसानपछि त्यस युगको पनि पटाक्षेप भएको छ ।"
