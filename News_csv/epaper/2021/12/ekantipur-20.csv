शीर्षक,विवरण
एमसीसी संसद्मा लैजानेबारे गठबन्धनमै कुरा मिलेन,"अब एमसीसी अगाडि बढाउनुपर्यो, ढिला गर्न हुन्न, संसद्को यही अधिवेशनमा पेस गर्नुपर्यो, गठबन्धन बैठकमा प्रधानमन्त्री देउवाको प्रस्ताव थियो । त्यसपछि माओवादी केन्द्रका अध्यक्ष दाहालले राष्ट्रिय सहमति गरेर अगाडि बढाउनुपर्ने बताएका थिए । हामी राष्ट्रिय सहमति गरौं, उठेका सबै आशंकालाई हटाउने गरेर एउटा समझदारी गरौं भनेका हौं, दाहालको भनाइ उद्धृत गर्दै बैठकमा सहभागी एक नेताले भने । यही विषयमा छलफल गर्न देउवाले आइतबारै सर्वदलीय बैठक बोलाएका थिए । गठबन्धनको बैठकपछि बसेको सर्वदलीय बैठकमा सत्ता गठबन्धन दलमा रहेका नेताहरूले एमसीसीसँगको सम्झौता यथास्थितिमा संसद्मा पेस नगर्न प्रधानमन्त्री देउवालाई सुझाव दिएका छन् । अन्य दलका नेताले पनि संशयबारे स्पष्ट नभई एमसीसी अनुमोदनको पक्षमा आफूहरू नरहेको धारणा राखेका छन् । एकीकृत समाजवादीका नेता खनालले तत्काल एमसीसी संसद्मा पेस हुन नसक्ने बताए । हाम्रै पाँचदलीय गठबन्धनभित्र पनि कांग्रेसबाहेक अरूले अहिलेको अवस्थामा संसद्मा पेस गर्ने र त्यसलाई पास गर्नेतर्फ जानु हुँदैन भन्ने कुरा गर्नुभएको छ, खनालले भने, त्यसकारण गठबन्धनमा सहमतिबिना अहिले संसद्मा पेस हुन्छ जस्तो लाग्दैन । सत्ता गठबन्धनमा रहेका पाँच दलको छलफलपछि एमसीसीका बुँदा अध्ययन गर्न तीन नेतालाई जिम्मा दिइएको र त्यसले सुझाव दिने खनालले बताए । गहिरोसँग अध्ययन गरेर सुझाव प्रस्तुत गर्न कार्य समूह बनेको छ, त्यो कार्य समूहले छलफल गरेर सुझाव दिन्छ, उनले भने । गठबन्धनपछि बसेको सर्वदलीय बैठकमा पनि कांग्रेसबाहेकका दलले आपत्ति जनाएको नेता खनालले बताए । लोसपाका अध्यक्ष महन्थ ठाकुरजीले अहिलेको अवस्थामा संसद्मा टेबल भएको छैन, टेबल भइसकेपछि मात्रै हाम्रो पार्टीको धारणा आउँछ भन्ने कुरा गर्नुभयो । कांग्रेस र प्रधानमन्त्री पास गरौं, पास गरौं भनिरहनुभएको छ । त्यसभित्र गम्भीर विषय छन् । ती कुरामा स्पष्ट नभई, संशोधन नगरी पास हुने स्थिति देख्दिनँ । माओवादी केन्द्रका नेता श्रेष्ठले सम्झौतालाई वस्तुगत आधारमा छलफल गरेर मात्रै निर्णयमा पुग्नुपर्ने बताए । तपाईंहरू राष्ट्रघाती हो भन्ने नियतबाट पनि हामी छलफल नगरौं, हामी अमेरिकाको सहयोग लिन चाहँदैनौं, विकास गर्न चाहँदैनौं भन्ने कोणबाट पनि छलफल नगरौं, सम्झौतालाई वस्तुगत तथ्यहरूका आधारमा छलफल गरौं, यथास्थितिमा अनुमोदन गर्न सकिन्न, श्रेष्ठले भने, यसमा कि त तपाईंहरू कन्भिन्स हुनुपर्यो कि हामीलाई कन्भिन्स गराउनुपर्यो । त्यसका आधारमा संशोधन गरेर राष्ट्रिय सहमति कायम गर्न सकिन्छ भन्ने कुरा राखेको छु । त्यसपछि कांग्रेस नेताहरूले एमसीसीले सम्झौता संशोधन गर्न नसकिने कुरा राखेको स्मरण गराएका थिए । त्यसपछि माओवादी र एकीकृत समाजवादीका नेताहरूले सबै पार्टी मिलेर संशोधनका लागि आग्रह गर्न सकिने बताएका थिए । जनता समाजवादी पार्टीका संघीय परिषद् अध्यक्ष बाबुराम भट्टराईले सकेसम्म सहमति गर्ने र सहमति नभए लोकतान्त्रिक विधिबाट अगाडि बढ्नुपर्ने धारणा राखेका थिए । सहमति हुनै सकेन भने लोकतान्त्रिक विधि भएका कारण बहुमतबाट गरे पनि निर्णय गरेर जाऔं, विरोध गर्नेले गर्नुहुन्छ, आफ्नो निजी विचार भन्दै बैठकमा भट्टराईले भनेका थिए । तर, जसपा अध्यक्ष यादवले यथास्थितिमा अगाडि बढाउन नहुने धारणा राखेका थिए । यो सामान्य कुरा छैन, यसमा सहमति गर्नुपर्छ, हाम्रो पार्टीले अहिलेसम्म कुनै निर्णय गरिसकेको पनि छैन, बुँदागत छलफल गरौं, यादवले भनेका थिए । बैठकमा नेमकिपाका प्रेम सुवालले एमसीसी राष्ट्रघाती भएको हुँदा खारेज गर्नुपर्ने धारणा राखेका थिए । राष्ट्रिय जनमोर्चाका नेताले यथास्थितिमा संसद्मा पेस गर्नु हुँदैन भन्ने धारणा राखेका थिए । राप्रपाका नेता बुद्धिमान तामाङले अहिलेको स्थितिमा त्यसलाई समर्थन गर्ने पक्षमा नरहेको धारणा राखेका थिए । कांग्रेस नेताहरू भने तत्काल अनुमोदन गर्नुपर्छ भन्नेमा एकमत देखिएका थिए । सरकारका प्रवक्ता कार्कीले सर्वदलीय बैठकमा एमसीसीका विषयमा दलबाट फरकफरक धारणा आएको र त्यस विषयमा फेरि छलफल गरेर निष्कर्षमा पुग्ने बताए । सहमतिमै अगाडि बढाउनका लागि तीन जनाको अध्ययन समूह बनेको छ । अध्ययनपछि सबै दलबीच समझदारी बनाएर एमसीसी अगाडि बढाउने भन्ने भएको छ, उनले भने । सर्वदलीय बैठकमा प्रमुख प्रतिपक्ष दल एमाले सहभागी भएन । गठबन्धन तोडे एमसीसीमा सहयोग गर्ने एमालेको सर्त छ ।"
कांग्रेसमा नयाँ अनुहार उल्लेख्य,"जो पराजित भएनिवर्तमान केन्द्रीय समितिमा रहेका र विगतमा केन्द्रीय सदस्य, सांसद तथा मन्त्री भएका केही चर्चित नेताले पराजय भोगेका छन् । विद्यार्थी राजनीतिबाट आएका अधिकांश उम्मेदवारले चुनाव जित्दा नेविसंघका पूर्वमहामन्त्री मनोजमणि आचार्य र पूर्वउपाध्यक्ष क्षितिज भण्डारी पराजित भए । १ हजार ६ सय ५४ मत ल्याएका आचार्य ३६ औं नम्बरमा परे । ३५ नम्बरमा परेर केन्द्रीय सदस्य बनेका कृष्णकिशोर घिमिरेको १ हजार ७ सय ७ मत छ । पूर्वमन्त्री यज्ञबहादुर थापा, त्रिभुवन विश्वविद्यालयका पूर्वउपकुलपति तीर्थराज खनियाँ, पूर्वराजदूत सुरेशराज चालिसे, पूर्वसांसदहरू तारिणीदत्त चटौत, मोहनप्रसाद बराल, लोकेश ढकाल र शारदा पौडेल, नेपाल ट्रेड युनियन कांग्रेसका पूर्वअध्यक्ष लक्ष्मण बस्नेत प्यानलमा परेर पनि निर्वाचित हुन सकेनन् । निवर्तमान केन्द्रीय कार्यसमितिमा रहेका मंगलप्रसाद थारू, टीएन योगी, सुधीरकुमार शिवाकोटी र हरिप्रसाद नेपाल चुनिन सकेनन् । लुम्बिनी प्रदेशका मन्त्री सुरेन्द्र हमाल पनि पराजित भए ।"
दुधे बालक च्यापेर मैदानमा,"ढुंगोजस्तो साह्रो ड्युज बल समात्दा नडराएकी होइनन्, धेरैपल्ट छोडेर भागिन् पनि । तर गुरुले हातमै थमाएर धेरैबेर समात्न सिकाएपछि आफूलाई बानी पर्दै गएको अनिताले सुनाइन् । उनी दाङ महिला क्रिकेट टोलीकी तेस्रो ब्याचकी खेलाडी हुन् । दाङ टोलीबाट लगातार १० वर्षसम्म खेलिरहेकी छन् । त्यसबीचमा उनले आठ राष्ट्रिय, दुई प्रधानमन्त्री कप र अन्य धेरै प्रतियोगितामा भाग लिएकी छन् । मिडियम पेस बलर अनिताले २०७२७३ मा इटहरीमा सम्पन्न आठौं राष्ट्रिय खेलकुदमा एकै खेलमा चार विकेट लिएकी थिइन् । प्लेयर अफ द म्याच को उपाधि नै चुमिन् । त्यो आफ्ना लागि स्मरणीय उपलब्धि भएको उनी सुनाउँछिन् । विवाहपछि अनिताले खेल्छिन् कि खेल्दिनन् भन्ने साथीहरूबीच बहस नै हुन्थ्यो रे । त्यसमाथि कोरोना महामारीका कारण महिला क्रिकेट प्रतियोगिता नभएको अवस्था थियो भने अनिता पनि आमा बनेकी थिइन् । प्रधानमन्त्री कपका लागि लुम्बिनीस्तरीय छनोट हुने निधो भएपछि साथीहरूले अनितासँग मैदान फर्कने या नफर्कने कुरा बुझे । घरमा बसुन्जेल मैदानको याद र बल समात्न पाए हुन्थ्यो भन्ने कुराले सताइरहने अनितालाई साथीहरूको त्यो खबरले उत्साही बनायो । छोरासँगै केही गर्न सक्छु भन्ने आँट गरेर मैदान पस्न सुरु गरेकी हुँ । जहाँ गएर भए पनि खेल्न तयार हुन्छु भनेर अभ्यास थालिहालें, उनले भनिन् । प्रशिक्षक सन्जु क्षत्री पनि अनितालाई अत्यन्तै अनुशासित र क्रिकेटमा लगाव भएकी खेलाडी मान्छिन् । भन्छिन्, अनिता टिममा भएपछि आफूहरूलाई पनि ऊर्जा मिल्छ । अरू खेलाडीलाई पनि प्रेरणा हुन्छ । उनको बलिङमा जादु छ । अनितालाई दाङको टोलीमा ल्याउन पूर्वप्रशिक्षक देवेन्द्रसिंह ठकुरीको विशेष हात छ । उनी अनिताको बलिङबाट खुबै प्रभावित भएका थिए । चार दिन चलेको छनोट स्पर्धामा अनिताका छोरालाई हेरचाह गर्न अनिता र टिमका अरू खेलाडीले पालो दिएर सघाए । १४ खेलाडीमध्ये एक जनाले पालो दिएरै अनितालाई मैदान पठाउने गरे । आठ महिनाकी सुत्केरी आमा भएकाले निरन्तर अभ्यास गरिरहँदा छिटो थाक्ने र ढाड दुख्ने गरेको उनी बताउँछिन् । तर आफू प्रशिक्षणमा खटिरहन पनि उनी तत्पर छिन् । आफूले निरन्तर क्रिकेट खेल्ने र छोरालाई समेत आफ्नो खेल देखाउने रहर उनको छ । भन्छिन्, छोरालाई समेत क्रिकेट खेलाडी बनाउने धोको छ ।आमा भएपछि खेलमा लागिरहेका धेरै खेलाडी भए पनि मैदानमै बच्चा च्यापेर जाने र दूध चुसाउने आमा खेलाडीको सूचीमा अनिता उदाहरणीय बन्न सक्ने प्रतियोगिता संयोजक कैलाश रोकामगर ठान्छन् । अनितालाई प्रोत्साहन गरी अघि बढाउन आफूहरू प्रतिबद्ध रहेको उनले सुनाए । नेपाली महिला खेलाडीले विवाहपछि खेल्न पाउने मौका नै कम हुने र चौधरी समुदायको प्रतिनिधित्व गरेकी अनिताले छोरालाई साथमै लिएर पनि खेल्न तयार भएकाले उनीजस्ता खेलाडीले मौका र हौसला दुवै पाउने रोकामगरको भनाइ छ । हरेक खेल उत्तिकै महत्त्वपूर्ण र रमाइलो लाग्छ, अनिताले भनिन्, खेलबाटै चिनिन पाउँदा झनै सन्तुष्टि मिल्छ ।बुबाआमाले क्रिकेटबारे केही नबुझेको भए पनि आफ्नो रहर र मिहिनेतलाई भरपूर साथ दिएको उनी सुनाउँछिन् । काठमाडौंमा जागिरे रहेका उनका पति मिलन चौधरी पनि उनको खेलप्रति सहयोगी छन् । कमब्याक का लागि सासूससुरा र पतिको हौसलाले थप ऊर्जा मिलेको अनिताले सुनाइन् । उनको टिम फाइनलमा रूपन्देहीसँग १८ रनले पराजित भएको थियो । प्रयासका बाबजुद उनी लुम्बिनी प्रदेश टिमको १४ सदस्यीय टोलीमा पर्न सकिनन् । लुम्बिनीले धनगढीमा प्रधानमन्त्री कपमा पहिलो दुई खेल जितेर सेमिफाइनल पुगिसकेको छ ।"
नयाँ भेरिएन्टपछि सीमामा कडाइ,"(नेपालगन्जभैरहवा)  भारतमा कोरोना भाइरसको नयाँ भेरिएन्ट ओमिक्रोन देखिएपछि नेपालगन्जस्थित जमुनाह नाकामा सतर्कता बढाइएको छ । सीमामा निगरानी बढाउन स्वास्थ्य सेवा विभागले निर्देशन दिएको छ । सीमामा चैतदेखि नियमित रूपमा एन्टिजेन परीक्षण हुँदै आएको छ ।विभागबाट मंसिर १५ मा सीमा नाकामा कडाइ गर्न निर्देशन दिएको थियो । त्यसपछि अहिलेसम्म चार हजारको एन्टिजेन परीक्षण गरिएको हो । तीमध्ये दुई जनामा पोजिटिभ केस फेला परेको छ । नाकास्थित हेल्थ डेस्कका स्वास्थ्यकर्मी चिरञ्जीवी ज्ञवालीले नियमित रूपमा एन्टिजेन परीक्षण जारी भए पनि संक्रमण पुष्टि संख्या कम रहेको बताए । दैनिक ३ सय ५० जनाको एन्टिजेन परीक्षण गरिरहेका छौं, उनले भने, पोजिटिभ देखिएका दुईवटा स्वाबलाई तापक्रम मेन्टेन गरेर राखिरहेका छौं, दुई दिनभित्र काठमाडौं पठाउने तयारी छ ।एन्टिजेन परीक्षणहरू बढाउने विषयमा छलफल भइरहेको स्वास्थ्य कार्यालय बाँकेका प्रमुख धीरजंग शाहले बताए । कामका लागि भारतबाट फर्किने नेपालीको एन्टिजेनमार्फत कोरोना परीक्षण गर्न र फेला परेका संक्रमितलाई थप परीक्षणका लागि नमुना संकलन गरी टेकुस्थित राष्ट्रिय जनस्वास्थ्य प्रयोगशालामा पठाउन नाकामा रहेका हेल्थ डेस्कलाई जानकारी गराएका छौं, उनले भने, नाकामा जाँच गरिरहेका छौं तर यसलाई थप बढाएर लैजाने तथा सामाजिक दूरीको अभ्यास फेरि थाल्न जरुरी देखियो । जिल्लामा अहिलेसम्म ६० हजार एन्टिजेन परीक्षण भएका छन् । नाकामा मात्र ५० हजार जनामा एन्टिजेन परीक्षण गरिएको छ । कोरोना भाइरसको नयाँ भेरिएन्ट ओमिक्रोन संक्रमित फेला परेपछि नेपालभारत सीमा क्षेत्रमा रहेका दुवै देशका सुरक्षाकर्मीले कडाइ गरेका छन् । कामका लागि भारत गएर फर्किने नेपालीलाई कोरोना रिपोर्ट हेरेर मात्र अनुमति दिइएको इलाका प्रहरी कार्यालय जमुनाहका इन्चार्ज प्रहरी नायब निरीक्षक (सई) मीनबहादुर विष्टले बताए । उनले भारतमा कोरोनाको नयाँ भेरिएन्ट ओमिक्रोनका संक्रमित फेला परेपछि नाकामा कडाइ गरिएको बताए । एन्टिजेन रिपोर्ट भएकालाई मात्र नेपाल प्रवेश गर्न दिन्छौं, नभएकालाई कोरोना जाँचका लागि हेल्थ डेस्कमा पठाउँछौं, इन्चार्ज विष्टले भने, भारतबाट ओमिक्रोन भित्रिन नदिन केन्द्रबाट आएको निर्देशनअनुसार सतर्कता अपनाइएको हो । नेपालगन्ज नाकाबाट पछिल्लो समय दैनिक २ सय नेपाली स्वदेश फर्किने गरेको प्रहरी तथ्यांक छ । तर, यो संख्या पहिलेको भन्दा धेरै हो । दसैंतिहारपछि दैनिक सय नेपाली आउँथे । अहिले स्वदेश फर्किनेको संख्या बढेको छ, सई विष्टले भने । नाकामा दुवैतर्फबाट आउजाउ गर्नेलाई कडाइ गरिएको छ । भारतबाट फर्किने सबै नेपालीको कोरोना जाँच गर्न थालिएको हेल्थ डेस्क इन्चार्ज गीता गिरी शाहीले बताइन् । उनका अनुसार पहिले समूहमा भएका एक जनाको मात्र जाँच गरे पनि पछिल्लो समय सबैको जाँच गर्न थालिएको बताइन् । कसैलाई नछुटाएर जाँच गर्न निर्देशन छ, उनले भनिन्, एकैसाथ धेरै जना आउँदा भीड व्यवस्थापन गर्न गाह्रो छ । नयाँ भेरिएन्टको संक्रमण नियन्त्रण गर्न भैरहवासुनौली नाकामा पनि भारतबाट आउनेको पीसीआर रिपोर्ट अनिवार्य गरिएको छ । तेस्रो मुलुकका नागरिकको आगमनमा पनि कोभिडविरुद्धको भ्याक्सिन लगाएको कार्ड तथा प्रमाणलाई अनिवार्य गरिएको छ । सशस्त्र प्रहरी बल डन्डा बीओपीका सशस्त्र प्रहरी निरीक्षक कृष्णप्रसाद अर्यालले लामो समय भारतमा बसेर नेपाल फर्केका नेपाली नागरिक र काठमाडौंपोखरालगायत टाढाको दूरी जाने हरेक यात्रुलाई ७२ घण्टाभित्रको पीसीआर परीक्षणको रिपोर्ट अनिवार्य गरिएको बताए । पीसीआर रिपोर्ट नभएका यात्रुलाई सीमामै सोधखोज गरेर परीक्षण गर्न लगाइने गरिएको छ, उनले भने, सामान किनमेल गर्न नजिकका स्थानबाट आवतजावत गर्ने यात्रुलाई स्वास्थ्य सुरक्षा मापदण्ड अपनाउँदै जाँच र लक्षण हेर्ने गरिएको छ ।उनका अनुसार सीमा नाकाबाट नेपालतर्फ आउने सबै यात्रुलाई कोरोना नियन्त्रणका लागि सीमामा खटिएका सुरक्षाकर्मी र स्वास्थ्यकर्मीले प्रत्यक्ष कुराकानी गरेर कुन देशको नागरिक हो छुट्याइन्छ, पहिला नेपाली भाषामा कुराकानी गरिन्छ । भाषा नबुझेमा कुरा गरेर नै यात्रुको देशको पहिचान गरी त्यहीअनुरूप स्वास्थ्य सतर्कता अपनाउने गरिएको छ ।भैरहवासुनौली सीमा नाकामा कोरोना संक्रमण नियन्त्रणका लागि स्वास्थ्य कार्यालय, सिद्धार्थनगर नगरपालिका, नेपाल प्रहरी, सशस्त्र प्रहरी बल, नेपाली सेनासँगै रेडक्रससहितका संस्थाहरूबाट स्वास्थ्यकर्मी र स्वयंसेवक पनि परिचालन गरिएको छ । भारतबाट आएका मालवाहक गाडीका चालक र सहचालकलाई पनि सीमामा रोकेर पीसीआर रिपोर्ट हेर्ने गरिएको छ । रूपन्देहीका प्रमुख जिल्ला अधिकारी ऋषिराम तिवारीले विदेशी नागरिकको आगमनमा विशेष निगरानी र सतर्कता अपनाइएको बताए । विदेशी नागरिकको आगमनलाई विशेष प्राथमिकताका साथ अनुगमन गर्ने गरिएको छ, उनले भने, केही मुलुकका नागरिकको आगमनमा लगाइएको रोकलाई कडाइका साथ पालना गरिएको छ । उनका अनुसार रूपन्देहीमा १८ वर्षमाथिका ८० प्रतिशतले पहिलो खोप लगाएका छन् भने पूर्ण खोप लगाउने दर ५० प्रतिशतभन्दा माथि छ ।"
खोप कार्ड देखाएर मात्रै प्रवेश,"(काँकडभिट्टामोरङ)  कोरोना संक्रमणअघि पूर्वी नाकामा आउजाउ निर्बाध थियो । संक्रमणको त्रास सुरु भएपछि नाका अस्तव्यस्त बन्यो । आउजाउ निषेध गरियो । करिब दुई वर्षपछि भने यो नाका पुरानै लयमा फर्किंदै छ । सर्वसाधारणको आउजाउ पहिलाजस्तै बाक्लिएको छ । भारतीय सवारी आउने र नेपाली सवारी पारि जाने क्रम पनि बढेको छ । भारतीयलाई खोप कार्ड र भोट कार्डका आधारमा प्रवेश दिइएको छ, इलाका प्रहरी कार्यालय काँकडभिट्टाका निरीक्षक होम अधिकारीले भने, खोप कार्ड नभएकालाई नाकामा एन्टिजेन गरेर घर पठाइन्छ ।भारतीय सवारी भन्सार शुल्क तिरेर निर्बाध आउन थालेका छन् । भारतीय दूतावासको पासवाहक नेपाली सवारी पनि निर्बाध भारत जान थालेका छन् । इलाका प्रहरी कार्यालय काँकडभिट्टाका अनुसार सातामा ३ हजार ६ सय ७४ जना भारतीय र २ हजार १ सय २५ जना नेपाली नागरिक प्रवेश गरेका छन् । २ हजार ८ सय ६ जना नेपाली र २ हजार २ सय ७९ भारतीय यो अवधिमा बाहिरिएका छन् । नेपालीलाई पनि खोप कार्ड र नागरिकताका आधारमा भारतमा प्रवेश दिने गरिएको छ । मूलतः भारतीयहरू घुमघाम र आँखा उपचारका लागि तथा नेपालीहरू स्वास्थ्योपचार र किनमेलका लागि भारत जाने गरेका छन् । मेचीनगर नगरपालिका१४ दुहागढीस्थित हँडिया खोलाको बगरमा निर्माणाधीन होल्डिङ सेन्टर निर्माण अन्तिम चरणमा छ । चार बिघा क्षेत्रफलमा फैलिएको एक हजार जना क्षमताको होल्डिङ सेन्टरमा २२ वटा छुट्टाछुट्टै पक्की भवन निर्माण गरिएको छ । जसमा १४ वटामा क्वारेन्टिन रहनेछ । होल्डिङ सेन्टरको कुल लागत २५ करोड हो । विराटनगरस्थित रानी नाकाबाट भारतीय नागरिकलाई प्रवेशका लागि खोप कार्ड अनिवार्य गरिएको छ । भारतबाट नेपालतर्फ आउने प्रत्येक व्यक्तिलाई स्वास्थ्य जाँचपछि मात्रै नेपालतर्फ प्रवेश दिने व्यवस्था गरिएको छ । रानी नाकास्थित हेल्थ डेस्कका हेल्थ असिस्टेन्ट सुरेन्द्र यादवले दैनिक भारतबाट आउने सर्वसाधारणको स्वास्थ्य जाँच गर्दै आएको बताए । स्वास्थ्य जाँच गरिएकोमध्ये दैनिक एक सयभन्दा बढी व्यक्तिको एन्टिजेन परीक्षण गर्दै आएका छौं, उनले भने, पछिल्लो एक सातामा भारतको मदरसाबाट आएका विराटनगरको बरगाछीका दुई जनामा कोरोना संक्रमण पुष्टि भएको थियो । कोरोना संक्रमण पुष्टि भएका बिरामीलाई रेडक्रसको एम्बुलेन्समा कोसी अस्पतालको कोभिड१९ उपचार केन्द्रमा पठाउने गरेको यादवले बताए । उपचार केन्द्रमा भर्ना हुन नचाहनेलाई कागज गराएर निजी गाडीमा होम आइसोलेसनमा पठाउने गरेको उनको भनाइ छ । मोरङका प्रमुख जिल्ला अधिकारी काशीराज दाहालले रानी नाकामा भारतबाट आउने प्रत्येक व्यक्तिको स्वास्थ्य जाँच गर्ने व्यवस्था मिलाएको बताए । भारतीय नागरिकलाई नेपाल प्रवेशका लागि खोप कार्ड अनिवार्य गरेका छौं, उनले भने, प्रत्येक व्यक्तिलाई स्वास्थ्य सुरक्षा मापदण्डको पालना गर्न स्थानीय तहमार्फत जनचेतना अभियान सञ्चालनको व्यवस्था गरेका छौं । यसका साथै जिल्लावासीलाई खोप लगाउने व्यवस्थाका लागि पहल गरिरहेको बताए । प्रजिअ दाहालले रंगेली नाकामा पनि हेल्थ डेस्क राख्नका लागि संघीय र प्रदेश सरकारसँग पहल गरिरहेको बताए ।"
केएमसीले माग्यो २० लाख बढी शुल्क,केयू सम्बन्धन साढे ९८ हजारकेयू रजिस्ट्रेसन २५ हजारपरीक्षा ११ हजारमेडिकल काउन्सिल रजिस्ट्रेसन ५ हजार भर्ना फाराम ५ हजारइन्टर्नसिप साढे २ लाखहोस्टल १ लाख ४४ हजार
१२ वर्षमाथिकालाई कोरोनाविरुद्धको खोप,"हेटौंडा (कास) मकवानपुरमा १२१७ वर्षसम्मका बालबालिकालाई कोरोनाविरुद्धको मोडर्ना खोप लगाउन सुरु भएको छ । स्वास्थ्य तथा जनसंख्यामन्त्री विरोध खतिवडाले आइतबार हेटौंडाको भुटनदेवी माविबाट खोप कार्यक्रम सुरुवात गरे । मन्त्री खतिवडा उक्त विद्यालयका पूर्वविद्यार्थीसमेत हुन् । उनले विद्यार्थीलाई खोप लगाउन र छुटेका परिवारका अन्य सदस्यलाई पनि अनलाइन फाराम भरेर खोप लगाउन भन्न आग्रह गरेका थिए ।विद्यालयका करिब ७ सय विद्यार्थीलाई खोप लगाइने प्रधानाध्यापक माधव दाहालले जानकारी दिए । खोप लगाइनेबारे अभिभावकलाई पनि अवगत गराइएको उनले सुनाए । जिल्लामा ५५ हजार मात्रा खोप आएको छ । जसमध्ये ३५ हजार मात्रा हेटौंडा उपमहानगरले पाएको छ । खोप लगाउन अनिवार्य रूपमा अनलाइन फाराम भर्नुपर्ने उपमहानगरका जनस्वास्थ्य निरीक्षक भोला चौलागाईंले बताए । उनका अनुसार नगरका १ सय ४ विद्यालयमध्ये आइतबार २० वटामा खोप अभियान सुरु भएको छ ।वाग्मती प्रदेशका भने २ लाखभन्दा धेरै बालबालिकालाई कोरोनाविरुद्धको खोप लगाइने भएको छ । अभियानअन्तर्गत प्रदेशका १२१७ वर्ष उमेर समूहका २ लाख २ हजार २ सय ८७ बालबालिकालाई मोडर्ना खोप लगाइनेछ । यसका लागि २ लाख ७ हजार ३ सय ८० मात्रा खोप उपलब्ध गराइएको प्रदेश स्वास्थ्यमन्त्री निमा लामाले जानकारी दिए । आइतबार मकवानपुर, धादिङ, नुवाकोट, रसुवा, सिन्धुपाल्चोक, दोलखा र रामेछापमा खोप अभियान थालिएको छ । यी जिल्लामा विद्यालयकै खोप केन्द्र तोकेर स्वास्थ्यकर्मीले बालबालिकालाई खोप लगाइदिएका छन् ।स्वास्थ्य मन्त्रालयका अनुसार देशभर मोडर्नाको पहिलो मात्रा पुस १४ सम्म र दोस्रो मात्रा माघ २१२ सम्म दिइनेछ । अत्यन्त न्यून तापक्रममा खोप भण्डारण गर्ने क्षमता भएका जिल्लामा भने बालबालिकालाई फाइजर खोप लगाइनेछ । ८ जिल्लामा फाइजर खोपको पहिलो मात्रा पुस १३२२ सम्म र दोस्रो मात्रा माघ ४१३ सम्म दिइनेछ । देशभर १२१७ वर्षसम्मका बालबालिकाको संख्या ३४ लाख २५ हजार ४ सय ८ छ ।"
कसले जोगाउने ख्वयना हिटी ?,"(ललितपुर)  २०५१ सालमा घर बनाउँदा ललितपुर महानगरपालिका२५ प्रगतिनगरकी ७३ वर्षीया हरिमाया महर्जनले ख्वयना हिटी (ढुंगेधारा) कै पानी प्रयोग गरिन् । पिउने पानीका लागि पनि यही ढुंगेधारा नै प्रयोग हुन्थ्यो । प्रगतिनगरकै शोभाका रूपमा रहेको मल्लकालीन ढुंगेधाराले त्यसबेला धेरैको तिर्खा मेटायो, मैलो पखाल्यो । तर नख्खुभैंसेपाटी सडक विस्तारको चेपुवामा परेको यो ऐतिहासिक ढुंगेधारा अहिले भने संरक्षण अभावमा आफैं तिर्खाएको छ । हिउँद वर्षा बाह्रैमास पानी आइराख्थ्यो । सडक खनेपछि ढुंगेधारा सुक्यो, महर्जनले भनिन्, सडक फराकिलो बनाउने नाममा अहिले ढुंगेधारा पुरिन थालेको छ ।सडक विस्तारकै क्रममा ढुंगेधाराको शिरको मूर्ति हराइसकेको छ । अहिले मूर्तिको आसनमा ढुंगा राखेर स्थानीयले पूजा गर्दै आएका छन् । नख्खुभैंसेपाटी सडक विस्तार गरेर ४ लेन बनाउने क्रममा सडकको पर्खाल ढुंगेधारासँगै जोडिन आइपुगेको छ । सम्पदा संरक्षण अभियानकर्ताहरूले ख्वयना हिटी संरक्षण गर्न सम्बन्धित निकायसँग माग गर्दै आएका छन् । विकासका नाममा पुरातात्त्विक सम्पदा लोप हुने अवस्था आउनु भएन । हाम्रो पहिचानसँग जोडिएको मल्लकालीन हिटी जोगाउनुपर्यो, सम्पदा संरक्षण अभियानकर्मी यादवलाल कायस्थले भने ।सडक विस्तारका लागि संरचना खन्ने क्रममा ढुंगेधाराको पानीको स्रोत गुमेको दाबी गर्छन्, ललितपुर२५ का वडाध्यक्ष विष्णुकुमार कार्की । सडक खन्ने क्रममा ढुंगेधारा सुक्यो तर ढुंगेधारामा पानी ल्याइएको माटोको पुरातात्त्विक डोर भेटिएको छ । श्री ३ उल्लेख भएका इँटाहरू भेटिएका छन्, उनले भने, ढुंगेधारा कहिले बन्यो, यसको मुहान कहाँ थियो र पानीको स्रोत कसरी जुटाउन सकिन्छ भन्नेबारे अध्ययन हुन सकेको छैन ।यो ढुंगेधाराको महिमा मछिन्द्रनाथको जात्रासँग समेत जोडिएको उनको भनाइ छ । अहिले पनि जात्रा, विवाहलगायत कार्यमा ढुंगेधारा परिसरमा बाजा बजाउन रोकिन्छ । बाजा बजाउनु हुन्न भन्ने मान्यता छ, उनले भने, ढुंगेधारामा बहिरो नाग छ र त्यहाँ बाजा बजाउन हुँदैन भन्ने मान्यता अझै छ । एक समय मछिन्द्रनाथको रथयात्राका क्रममा ढुंगेधाराको छेवैमा पुगेर बाजा बजाउँदा रथ भाँचिएको भन्ने कथन रहेको र अझै त्यस क्षेत्रमा रथका मक्किएका काठका टुक्राहरूसमेत भेट्न सकिने उनले दाबी गरे ।गनाउने धारा को नामले समेत परिचित ख्वयना हिटी पूर्वाभिमुख (पूर्व फर्केको) दुर्लभ ढुंगेधारा हो । इतिहासविद् डा पुरुषोत्तमलोचन श्रेष्ठका अनुसार लोकजीवनमा पूर्वाभिमुख ढुंगेधारा अति नै दुर्लभ र पवित्र मानिन्छ । प्रत्येक वर्ष जनैपूर्णिमाका दिन क्वाँटी खाने र पूर्व फर्केको धारामा स्नान गर्दा मोक्ष प्राप्त हुन्छ भन्ने मान्यता अझै छ । सोही भनाइअनुरूप काठमाडौं, भक्तपुर र ललितपुरमा मल्लकाल र त्यसअघि नै पूर्वाभिमुख ढुंगेधाराहरू निर्माण गरेको पाइएको इतिहासविद् श्रेष्ठ बताउँछन् ।उपत्यकामा पश्चिमाभिमुख ढुंगेधारा धेरै छन् । दक्षिणाभिमुख ढुंगेधारा पितृ कार्यका लागि प्रयोग गरिने र पूर्वाभिमुख ढुंगेधारालाई पवित्र र दुर्लभ मानिने श्रेष्ठको भनाइ छ । पछिल्लो समय सडक विस्तारका नाममा होस् वा बस्ती विकासकै नाममा पनि सम्पदामाथिको अतिक्रमण बढेको छ, उनले भने ।नख्खुभैंसेपाटी सडक विस्तार गरिरहेको काठमाडौं उपत्यका सडक विस्तार कार्यालयले भने मल्लकालीन ढुंगेधारा मास्ने कुनै मनसाय नभएको र संरक्षणका लागि स्थानीय तह, पुरातत्त्व विभागलगायतसँग छलफल भइरहेको जनाएको छ । पुरातात्त्विक सम्पदा जोगाउने जिम्मेवारी हामी सबैको हो । ढुंगेधारा मास्ने अधिकार हामीलाई छैन, कार्यालय प्रमुख दीपेन्द्र पाण्डेले भने, मल्लकालीन ढुंगेधारा संरक्षण गर्न स्थानीय तहसँग पहल भइरहेको छ ।ललितपुर२५ कार्यालयले पुरातत्त्व विभागसँगको समन्वयमा उक्त संकटग्रस्त ढुंगेधारा संरक्षण गर्ने प्रतिबद्धता जनाएको छ । मल्लकालीन ढुंगेधारा संरक्षणजीर्णोद्धार तथा पानी खसाल्नका लागि स्रोत खोज्ने योजना बनिरहेको छ, वडाध्यक्ष कार्कीले भने, संरचना पुनर्निर्माणसँगै ढुंगेधारामा पानी ल्याउन चुनौती थपिएको छ । ढुंगेधारामा पानी ल्याएको माटोको पुरातात्त्विक डोर भेटिए पनि स्रोत पत्ता नलागेको उनले बताए ।"
अनावरणकै अघिल्लो रात सालिक चोरी,"(हेटौंडा)  अनावरण गर्न राखिएको लोककवि गणेशलाल श्रेष्ठको अर्धकदको सालिक (प्रतिमा) शनिबार राति चोरी भएको छ । भीमफेदी गाउँपालिका६ स्थित ज्योति पुस्तकालय परिसरमा स्थापित श्रेष्ठको सालिक आइतबार अनावरण गर्ने कार्यक्रम थियो । तर शनिबार राति नै सालिक चोरी भएपछि अनावरण हुन सकेन । अनावरण गर्न सबै तयारी सकेर शनिबार साँझ ७ बजेतिर घर गएका थियौं, सालिक स्थापना समिति सदस्य सुरेन्द्र ठिकेले भने, बिहान आउँदा त सालिक नै छैन । फलामको डण्डी नै दोबारिएको छ । छोपिएको कपडा पनि छैन ।ठिकेका अनुसार ३० इन्च उचाइ भएको करिब ४० किलोको सालिक पित्तलबाट बनाइएको थियो । अनावरण गर्न परराष्ट्रविद् हिरण्यलाल श्रेष्ठलगायत साहित्यकारको टोली आइतबार बिहान भीमफेदी पुगेको थियो । तर सालिक राखिएको रड नै दोबारेर सालिक चोरिएको देखेर श्रेष्ठलगायत साहित्यकारहरू निराश बने । साहित्यकार तुल्सी थापाले भने, हामीले कस्तो समाज निर्माण गरेछौं, कस्तो संस्कार सिकाएछौं ?विसं १९६८ मा भीमफेदीको पारि बजारमा जन्मिएका श्रेष्ठको २०४२ मा मृत्यु भएको थियो । उनलाई लोककवि को पदवी लोक साहित्य परिषद् र नेपाल प्रज्ञा प्रतिष्ठानले दिएको हो । उनले दुई थुँगाको फूल, मेरो पुष्पाञ्जली तथा नेवारी भाषामा धेरै गीत लेखेका छन् । पुस्तकालय परिसरमा भेटिएका श्रेष्ठका छोरा केशवलाल श्रेष्ठले भने, मेरो बुबाले कसैको केही बिगार्नु भएको थिएन । थोरबहुत यही समाजलाई नै योगदान दिनुभएको थियो तर किन सालिक चोरिएको होला ?सालिक कसले चोर्यो भन्नेबारे केही पत्तो लागेको छैन । मकवानपुर प्रहरीले घटनाको अनुसन्धान गर्न प्रहरी निरीक्षकसहितको टोली खटाएको जनाएको छ । करिब ५ लाख रुपैयाँ लागतमा निर्माण गरिएको सालिक इलाका प्रहरी कार्यालय भीमफेदीबाट २ सय मिटरको दूरीमा पर्छ । परराष्ट्रविद् श्रेष्ठ, गाउँपालिका अध्यक्ष हिदम लामा, सालिक स्थापना समिति संयोजक विष्णु महर्जनलगायतले चोर पत्ता लगाएर कडा कारबाहीको माग गरे ।"
एपेक्सद्वारा इन्टर्नसिप र रोजगारीबारे सम्झौता,"काठमाडौं (कास) एपेक्स कलेजले दुई कम्पनीसँग इन्टर्नसिप तथा रोजगारी अवसर प्रदानबारे सम्झौता गरेको छ । एस्टिरिस्क टेक्नोलोजी र नासा सेक्युरिटिजसँग उक्त कलेजका विद्यार्थीलाई इन्टर्नसिप तथा रोजगारी अवसर प्रदान गर्नेसम्बन्धी सम्झौता भएको हो ।दुवै कम्पनीसँग कलेजका प्रिन्सिपल एलपी भानु शर्माले हस्ताक्षर गरे । एस्टिरिस्कका तर्फबाट चिफ अपरेटिङ अफिसर जोली अमात्यले सम्झौतापत्रमा हस्ताक्षर गरेकी छन् । त्यस्तै, नासाका चिफ फाइनान्सियल अफिसर प्रमोद सञ्जेलले यससम्बन्धी सम्झौतापत्रमा हस्ताक्षर गरेका छन् । सम्झौतापछि कलेज र एस्टिरिस्कले विद्यार्थीलाई पुँजीबजारसम्बन्धी काम गर्न तालिम, कार्यक्रम तथा सम्मेलन आयोजना गर्नेछ । दुवै संस्थाले विद्यार्थीको सीप क्षमता अभिवृद्धिका कामसमेत गर्नेछन् । एकअर्कालाई सहयोग गर्दै विद्यार्थीलाई प्राथमिकतामा राखी विभिन्न अवसर प्रदान गर्न तयार रहेको सम्झौतामा उल्लेख छ । त्यस्तै नासा सेक्युरिटिजले पनि कलेजका विद्यार्थीलाई इन्टर्नसिप तथा रोजगारीको अवसर दिनेछ । नासाले विद्यार्थीको सीप विकासका लागि विभिन्न तालिममा सहयोग गर्नेछन् ।"
लालपुर्जा माग्न बाँदरझुलादेखि काठमाडौं,"(काठमाडौं)  चितवन माडीको बाँदरझुलाबाट ४० जनाको टोली अधिकार माग्न आइतबार बिहानै काठमाडौंको माइतीघर मण्डल आइपुगेको छ । चेपाङ, तामाङ र दलित समुदायका उनीहरूको गाउँ एमाले अध्यक्ष एवं पूर्वप्रधानमन्त्री केपी शर्मा ओलीले राम जन्मेको ठाउँ भन्दै मन्दिर स्थापना गरेको अयोध्यापुरीबाट झन्डै दुई घण्टाको दूरीमा पर्छ । राम मन्दिरको विकास र विस्तार भन्दै राज्य संयन्त्रले बजेट छुट्याइरहँदा आफूहरू भने दशकौंदेखि भूमिहीन बस्नुपरेको, निरन्तर निकुञ्ज प्रशासन र वन्यजन्तुको हैरानी खेप्नुपरेको उनीहरूको गुनासो छ । त्यही सुनाउन उनीहरू राजधानी आएका हुन् । बाँदरझुलाको टोलीले आइतबार माइतीघर मण्डलमा केहीबेर धर्ना दिएपछि र्याली लिएर बानेश्वरस्थित संसद् भवनका छेउमा पुगेर कोणसभा गर्यो । त्यसपछि फर्केर उनीहरू फेरि माइतीघर नै आइपुगे । साँझ पर्दै गर्दा उनीहरू कहाँ बास बस्ने भन्ने चिन्तामा थिए । काठमाडौं आएको टोलीलाई अगुवाइ गरिरहेका जगराम प्रजाले ६ सय २५ घरधुरी वर्षौंदेखि भूमिहीन भएको सुनाए । राज्यले देउताका नाममा लाखौं खर्चन्छ । हामीले राष्ट्रिय निकुञ्ज र त्यहाँका सैनिकहरूबाट पाएको दुःख बुझ्दैन । त्यसैले आफ्नो समस्या सुनाउन काठमाडौं आएका हौं, उनले भने । चितवनको दुर्गम पहाडी क्षेत्रका साथै तनहुँ र लमजुङका परिवार गाँसबासको खोजीमा २०४७ कात्तिकदेखि बाँदरझुलामा बसाइँ सरेका हुन् । उनीहरूको आफ्नै नाममा जमिन छैन । राष्ट्रिय निकुञ्जसँग निरन्तर द्वन्द्व झेलिरहेका छन् । केही साताअघि मात्रै स्थानीय रत्नबहादुर स्याङ्तानलाई घर अगाडि दाउरा चिरिरहेका बेला सेनाले पक्राउ गरेर लग्यो । झन्डै दुई साता थुनामा बसेर उनी साढे आठ हजार रुपैयाँ धरौटीमा छुटे । उनीमाथि राष्ट्रिय निकुञ्जको स्रोत उपयोग गरेको आरोप थियो । केही समयअघि शिवराम प्रजा जंगली भालुको आक्रमणका परेर सख्त घाइते भए । उनी कैयन् दिन अस्पतालमा उपचार गरेर बल्लतल्ल निको भए । चितवन राष्ट्रिय निकुञ्जले भने बाँदरझुलालाई निकुञ्जको मुख्य अतिक्रमित क्षेत्रका रूपमा लिँदै आएको छ । जगरामका अनुसार राष्ट्रिय निकुञ्ज भएकै कारण उनीहरूको बस्तीसम्म मोटरबाटो पुग्न सकेको छैन । निकुञ्जका कर्मचारीले उनीहरूलाई ट्र्याक्टरबाट खनजोत गर्न प्रतिबन्ध लगाएको छ । केही महिनाअघि भूमि आयोगले जग्गा वितरण गर्ने भन्ने सुनेपछि उनीहरू सबैले फाराम भरेर वडामा बुझाएका थिए । तर उनीहरूको फाराम वडाबाट माडी नगरपालिकाभन्दा अगाडि बढेन । कांग्रेस नेतृत्वको सरकार आएपछि चितवनकै देवी ज्ञवाली अध्यक्ष रहेको भूमि आयोग खारेज गरिदियो । गत भदौमा सरकारले फेरि अर्को आयोग बनाएको छ । हाम्रो समस्या जस्ताको तस्तै छ, जगरामले भने । उनीहरूले आफ्नो समस्या स्थानीय सरकारले सुने पनि त्यसउपर सम्बोधन गर्न नसक्ने भएपछि काठमाडौं आउनुपरेको सुनाए । माडी नगरपालिका९ को कार्यपालिका सदस्यसमेत रहेका जगरामले काठमाडौंले आफूहरूलाई न्याय देला कि भन्ने आशा राखेको बताए । उनीहरूको बसोबास क्षेत्र रहेको बाँदरझुलालाई स्थानीय सरकारले हनुमानझुला भनेर नाम बदलेको छ । आन्दोलनकारीहरूले अयोध्यापुरीमा राम मन्दिर बनाएपछि त्यहाँ हनुमान मन्दिर बनाउने दाउ राखेका छन् । जगरामले भने, भगवान्का कुरा सुन्ने तर जनताको दुःख नदेख्ने यो कस्तो तरिका हो ?आइतबार आएका आन्दोलनकारीले माइतीघर मण्डलमा न्यायका लागि आन्दोलनरत् नेपालगन्जका महिला कालो फोम ओछ्याएर भुइँमा बसिरहेको देखे । निर्मला कुर्मी र नन्कुन्नी धोबीको न्यायका निम्ति महिनौंदेखि आन्दोलनरत उनीहरूलाई देखेर जगरामले संशय व्यक्त गरे, काठमाडौंमा सजिलै न्याय पाइँदैन क्या हो ?"
रूखमा बाँधेर हत्या,"(टीकापुर)  जानकी गाउँपालिका९ अमरावतीका २५ वर्षीय अर्जुन दासको शव शनिबार बीभत्स अवस्थामा भेटिएपछि कैलालीको पूर्वी भेग टीकापुर क्षेत्रका बासिन्दा त्रसित छन् । कात्तिक तेस्रो साता २३ वर्षीय भूपेन्द्र बडुवालको एक समूहबाट भएको हत्या घटनामा संलग्न केही अभियुक्त फरार रहेकै अवस्थामा हत्याको अर्को घटना भएपछि पूर्वी क्षेत्रका बासिन्दामा त्रास बढेको हो । दास सपरिवार भारतको दिल्लीमा बस्दै आएका थिए । सासू बिरामी परेको खबर पाएपछि उनी एक महिनाअघि मात्र घर आएको काका पदम दासले बताए । भतिजोको हत्याको खबर पाएपछि हामी घर आएका हौं, उनले भने । दासको शव शनिबार रूखमा बाँधेर टाउको काटिएको अवस्थामा भेटिएको थियो । वनमा घाँस काट्न गएका महिलाले देखेपछि वनपालेलाई खबर गरेपछि प्रहरीलाई जानकारी भएको थियो । शुक्रबार करिब ५ बजेतिर घरबाट निस्केका दास राति नफर्केको आफन्तले बताए । घटनास्थलमा चाउचाउको प्याकेटका केही खोल र खरानी देखिएको छ । सामुदायिक वनभित्र उनको शव भएको ठाउँमा शनिबार दिनभर हेर्नेको भीड थियो । चाँडो अपराधीको खोजी गरी कारबाही गर्नुपर्ने माग स्थानीय बासिन्दाले गरिरहेका छन् । घटनास्थलमा खटिएको डीएसपी रविन विष्टले अनुसन्धान जारी रहेको र संलग्नको पहिचान भइसकेकाले पक्राउ गर्ने प्रयास भइरहेको बताए । हामी अनुसन्धान गर्दै छौं, उनले भने, संलग्नको पहिचान भइसकेको छ । उनीहरू उम्किन पाउँदैनन् । मृतकका आमाबुबा भारतबाट आइनसकेका कारण आइतबार ढिलोसम्म उनको शव घटनास्थलमै थियो । घटनामा संलग्न पक्राउ नपरेसम्म शव नउठाउन नदिने चेतावनी स्थानीयले दिएका छन् । कैलालीका एसपी विश्व अधिकारीले आइतबार साँझ टीकापुर क्षेत्रबाट शंकास्पद एक जनालाई नियन्त्रणमा लिएर घरटनाको अनुसन्धान भइरहेको बताए । अर्जुन दासको हत्या गरेर आफू भारत गइरहेको एक युवकले बोलेको अडियो आइतबार सार्वजनिक भएको थियो । उक्त अडियोका आधारमा पनि अनुसन्धान भइरहेको एसपी अधिकारीले बताए । अडियो घटनामा संलग्न भएकाकै साथीहरूबाट बाहिरिएको हुन सक्छ, उनले भने । गत कात्तिकमा लम्कीका युवक भूपेन्द्र बडुवालको स्थानीय आपराधिक गिरोहले धारिलो हतियार प्रयोग गरी हत्या गरेको थियो । उक्त घटनामा संलग्न आरोपमा २१ जनाविरुद्ध मुद्दा दायर भएको थियो । तीमध्ये १२ जना पक्राउ परेका थिए ।"
"प्रदेशहरू, सत्ता टिकाउन मनपरी मन्त्रालय नटुक्र्याऊ","अर्थतन्त्र संकटोन्मुख भएको बेलासमेत राज्यस्रोतमा ठूलो भार पर्ने गरी प्रदेश सरकारहरूले सत्ता टिकाउनकै निम्ति मन्त्रालयहरू टुक्र्याउनुटुक्र्याउन खोज्नु विवेकहीनताको पराकाष्ठा हो । एउटा मात्रै मन्त्रालय थपिँदा पनि वार्षिक १ अर्ब रुपैयाँ व्ययभार बढ्छÙ वर्षमा झन्डै ७ हजार नेपालीको प्रतिव्यक्ति आय बराबरको जनताको कर अकारण खर्च हुन्छ । मन्त्रालय संख्या जति थपिन्छ, यस्तो अनावश्यक खर्चको मात्रा त्यत्ति बढ्दै जान्छ । यो तथ्य जान्दाजान्दै पनि सिर्फ सत्तास्वार्थका लागि मन्त्रालय फुटाउनु भनेको राज्य र जनताप्रति हदैसम्म अनुत्तरदायी हुनु हो, यो छुट कुनै पनि प्रदेश सरकार तथा सत्ता गठबन्धनलाई छैन । दुइटा सरकारी प्रतिवेदनले सातै प्रदेशमा गरी सात मुख्यमन्त्रीसहित बढीमा ४९ मात्र मन्त्री राख्न सुझाए पनि अहिल्यै मन्त्रीको संख्या ८७ पुगिसकेको छ । र, मुख्यमन्त्रीहरू अझै यसलाई बढाउने तयारीमा छन् । प्रदेश सरकार र सम्बन्धित सत्ता गठबन्धनको यस्तो अनुचित निर्णयले राजनीतिक दलहरूलाई मात्र होइन, स्वयं संघीयतालाई नै, यसमा पनि खास गरी प्रदेश तहलाई झन्झन् अलोकप्रिय बनाइरहेको छ । तसर्थ, प्रदेश सरकारहरूले यस मामिलामा स्वलगाम लगाउनैपर्छ, गरिब जनताले आफ्नो गाँस काटेर तिरेको करको दोहन गर्ने निर्णयहरू कदापि गरिनु हुन्न । संघीयतामा सिद्धान्ततः प्रदेशहरूको आफ्नै अस्तित्व र औचित्य हुन्छ । व्यवहारमा भने कति कारणले हो, प्रदेश मन्त्रालयहरूलाई उसै पनि आफ्नो औचित्य पुष्टि गर्न सकस परिरहेको देखिन्छ । यस्तो अवस्थामा उपलब्ध स्रोतहरूको अधिकतम उपयोग गरी आफ्नो प्रभावकारिता प्रदर्शन गर्न र संघीयतालाई बलियो बनाउन लागिपर्नुपर्ने प्रदेश सरकारहरू आफैं औचित्यहीन र आत्मघाती कदम चाल्न अग्रसर रहनु संघीयताको स्वास्थ्यका निम्ति सुखद संकेत होइन । संघमा पूर्ववर्ती सरकार संकटमा पर्दै जाँदादेखि नै त्यसको असर प्रदेशहरूमा देखिएसँगै मन्त्रालय फुटाई मन्त्री पद बाँड्ने खेल सुरु भएको हो । नयाँ सरकारहरू बनेपछि यो क्रम रोकिएको छैन, अझ झाँगिँदै छ । यसबाट दलहरूले दिने सुशासनको नारा झुटको पुलिन्दा मात्र भएको प्रमाणित भैरहेको छ । संविधानमा प्रदेशमा प्रदेशसभा सदस्यको २० प्रतिशतसम्म मन्त्री राख्न सकिने व्यवस्था छ । एकातिर, यो प्रावधान आफैंमा त्रुटिपूर्ण तथा संशोधनीय देखिन्छ भने, अर्कातिर संविधानले छुट दिएको छ भन्दैमा प्रदेश सरकारहरूले औचित्यहीन र अविवेकी निर्णय गर्नु हुँदैनÙ वस्तुगत आवश्यकता नहुँदासम्म मन्त्रायल फुटाउनु हुँदैन । प्रशासनविज्ञ काशीराज दाहालको अध्यक्षतामा गठित अधिकारसम्पन्न संघीय प्रशासनिक पुनःसंरचना समिति र अर्थशास्त्री डिल्लीराज खनाल नेतृत्वको सार्वजनिक खर्च पुनरवलोकन आयोग ले प्रदेशमा सातवटा मात्रै मन्त्रालय कायम गर्न दिएका सुझावको प्रदेशहरूले मनन गर्नुपर्छ । भागबन्डा मिलाउनकै लागि वाग्मती प्रदेशमा मन्त्रालयको संख्या ७ बाट बढाएर १४ पुर्याइएको छ भने, प्रदेश १ मा ७ बाट १२ पुर्याउने गरी आन्तरिक छलफल अघि बढाइएको छ । प्रदेश २ मा मन्त्रालयको संख्या ७ बाट बढाएर ११ पुर्याइएको छ । गण्डकी प्रदेशले पनि मन्त्रालय टुक्र्याएर ११ वटा बनाएको छ । लुम्बिनी प्रदेशमा त १३ मन्त्री र ४ राज्यमन्त्री गरी १७ सदस्यीय जम्बो मन्त्रिपरिषद् बनाइएको छ । कर्णालीले ७ बाट बढाएर ८ मन्त्रालय पुर्याएको छ । यस क्रममा कुनै एउटा महाशाखामै चलाउन सकिने संरचनालाई पनि प्रदेशहरूले मन्त्रालय बनाएका छन् । मन्त्रालयस्तरको सार्वजनिक संरचना थपिएपछि आर्थिक भार मात्र बढ्दैन, नयाँ सचिवलगायतको जनशक्ति जुटाउन पनि उत्तिकै हम्मे पर्छ । सुशासन र वित्तीय अनुशासनमा दखल पुग्ने गरी गरिने यस्ता निर्णयहरूले कुशासन मात्र प्रवर्द्धन गर्दैनन्, वित्तीय अराजकता पनि निम्त्याउँछन् । तसर्थ, नेताकार्यकर्ता व्यवस्थापनकै निम्ति जथाभावी राज्य संरचना बढाएर राज्यस्रोतमा भार थप्ने कार्य रोकिनुपर्छ, खास गरी यस्तो तयारीमा जुटिरहेका प्रदेश १, गण्डकीसहितका प्रदेश सरकारहरूले यसबाट आफूलाई पछि हटाउनुपर्छ । देश र जनताप्रति उत्तरदायी बन्ने हो भने यसअघि मन्त्रालयहरू टुक्र्याइसकेका प्रदेशहरूले पनि आफ्नो निर्णय सच्याउनुपर्छ । यसरी मनपर्दी मन्त्रालयहरू थप्दै जाँदा, सम्बन्धित मुख्यमन्त्रीहरूले आकांक्षीहरूलाई भाग पुर्याउन त सक्लान्, आफ्नो कुर्सी जोगाउन त सक्लान्, तर यही कारण सुशासनको आम आकांक्षामाथि हुने बलात् आक्रमणबाट भने उनीहरूले आफ्नो नाक जोगाउन सक्नेछैनन् । विश्वकै विपन्नमध्येको एक देशका नवगठित प्रदेशहरूका मुख्य मान्छेहरूले यति सामान्य तथ्यको हेक्का राख्नैपर्छ । यो विषयमा किन पनि चिन्ता गर्नुपर्छ भने, यसबाट व्यक्तिगत रूपमा उनीहरूको नाक मात्र गैरहेको हुँदैन, संघीयताको साख पनि ओरालो लागिरहेको हुन्छ । त्यसैले यस्तो गलत कार्यका लागि सत्तासहयात्री दलहरूले पनि मुख्यमन्त्रीमाथि अनुचित दबाब दिनु हुँदैन । प्रदेशको बृहत्तर हितका लागि कुनै नयाँ मन्त्रालय नभइनहुने अवस्था आएमा मात्र यस्तो व्यवस्था गर्नुपर्छ, तर अहिलेसम्म प्रदेशको कुनै पनि मन्त्रालय कार्यबोझकै कारण थलिएको अवस्था छैन । त्यसैले सरकारको आयु लम्ब्याउने, दलभित्रको भागबन्डा मिलाउने वा कसैको मन्त्री बन्ने रहर पूर्ति गर्ने हेतुले मात्रै मन्त्रालयको संख्या थप्नु हुँदैन । मनोमानी नयाँ सार्वजनिक संरचना खडा गर्ने प्रवृत्ति रोक्न संविधान संशोधनसँगै छुट्टै कानुनी व्यवस्था पनि मिलाउनुपर्ने विज्ञहरूको सुझावलाई संघीय संसद्, सरकार र राजनीतिक दलहरूले मनन गर्नुपर्छ । जतिसुकै सानो सरकारी कार्यालय पनि औचित्यका आधारमा मात्रै खोलिनुपर्छ, त्यो पनि संगठन तथा व्यवस्थापन सर्वेक्षण गरेर मात्रै । सिंगै मन्त्रालय नै लहडका भरमा खडा गरेर विधिव्यवस्थाकै धज्जी उडाउनु हुँदैन । सम्बन्धित सबैलाई हेक्का होस् राज्यस्रोत फोकटको धन होइन, विपन्न देशका दीनहीन नागरिकले तिरेको कर हो, जसलाई सरकारले जे मन लाग्यो त्यही गरेर फुर्माइसमा उडाउन पाइँदैन ।"
गतिहीन संसद् र एमसीसी,"नेकपा एमालेको कार्यशैली अलोकतान्त्रिक बन्दै गइरहेको छ । सरकारका गतिविधिहरूमा रचनात्मक भूमिका खेलेर सहयोग गर्नुभन्दा एउटा व्यक्तिप्रतिको पूर्वाग्रह राखेर सरकारले आह्वान गरेका बैठकहरूमा सहभागी नहुनु अव्यावहारिक हो । एमालेबाट चोइटिएर गएका माधव नेपालहरू सहभागी बैठकमै एमाले उपस्थित नहुनु भनेको व्यक्तिगत अहम् सिवाय केही होइन । विचार नमिलेपछि नयाँ पार्टी खोल्ने र फरक राजनीतिक बाटो बनाउने अधिकार सबैको हुन्छ । नेपालको पार्टीलाई एमालेले राजनीतिक दलको हैसियत नदिने आधार के हो ? के ओलीको पछि नलागी नेपालले राजनीति नै गर्न नपाउने कहीँ व्यवस्था छ र ? ओलीको व्यवहारप्रति रुष्ट भएर नयाँ दल खोलेर राजनीति गर्दा एमालेलाई किन टाउको दुख्ने ? यदि आगामी चुनावमा नेपालले नेतृत्व गरेको दलको राम्रै सिट आयो भने त्यसबेला एमालेले मान्यता दिने कि नदिने ? व्यक्तिगत रिसइवी साँधेर सिंगो व्यवस्थालाई गतिहीन बनाउन खोज्नु लोकतान्त्रिक व्यवहारभित्र पर्दैन । व्यक्तिप्रति हैकमवादी प्रवृत्ति देखाएर निहुँ खोज्नुभन्दा पनि रचनात्मक रूपमा प्रतिपक्षको भूमिका निभाएर आफ्ना जनपक्षीय मुद्दाहरू जनतासामु लिएर जानु नै एमालेका लागि उत्तम विकल्प हुन सक्छ । प्रधानमन्त्रीले बोलाएको सर्वदलीय बैठकमा नेपाल आउने भए नजाने भन्ने एमालेको व्यवहार जनअपेक्षाविपरीत छ । यस्तो व्यवहारलाई राजनीतिक मान्न सकिन्न । सर्वदलीय बैठक गरेर एमसीसीको छिनोफानो गर्नु जरुरी छ । एमसीसी राष्ट्र हितमा भए पास गराउने नभए अस्वीकृत गर्ने गरी सरकारप्रतिपक्ष मिलेर निर्णय गर्नु आवश्यक छ । सडकमा एमसीसीको विरोधमा आन्दोलन चर्किरहेको छ । दाताले भने नेपालको निर्णय कुरेर बसेको छ । यता प्रतिपक्षी दल एकातिर मुन्टो बटार्ने, सरकार आफ्नै डम्फु बजाउने भएपछि एमसीसी अलपत्र पर्दा कूटनीतिक रूपमा पनि राम्रो सन्देश जाँदैन । एमसीसीबारे फैलाइएका हल्लाहरू के हुन् भन्ने सरकार र प्रतिपक्ष दुवैले प्रस्ट पार्नुपर्छ । गोविन्द विक, बूढानीलकण्ठ१२, काठमाडौं"
प्रतिपक्षसहितको पार्टी पद्धति,"कांग्रेस महाधिवेशनको पूर्वसन्ध्यामा प्रकाशित प्रदीप गिरिको लेख शुष्क शास्त्र र हरियो राजनीति अहिले पनि उत्ति नै सान्दिर्भिक छ । अचेल राजनीतिक दलहरूका महाधिवेशनमा विचार, नीति र कार्यक्रमलाई महत्त्व दिइँदैन । संविधानसभाबाट संविधान बनाउँदासमेत सत्ता बाँडफाँटलाई जोड दिइएको निकट इतिहास गिरिले स्मरण गराएका छन् । अझ केपी शर्मा ओलीले त संविधान लेखनदेखि मस्यौदाकै मजाक उडाइरहेका थिए, पछि प्रधानमन्त्री पाउने आश्वासन पाएपछि मात्र संविधान घोषणा गर्न मञ्जुर भएको तथ्य जगजाहेरै छ । संविधान तत्कालीन सत्ता संघर्षको उपज भएजस्तो देखिए पनि, यसको पृष्ठभूमिमा हाम्रै जीवनकालमा भएका दुई महान् जनआन्दोलन थिए । राजनीतिशास्त्रीहरूले उक्त जनआन्दोलनका आधारमा मुलुकको अनुभवलाई केन्द्रमा राखेर शास्त्र लेख्न सके पनि त्यसको व्याख्या गर्न नसकेको साँचो हो । २०३६ सालदेखि आजसम्म थुप्रै सामाजिक आन्दोलन भए पनि राजनीतिक दलरूले त्यसलाई सम्बोधन गर्न सक्ने व्यवस्था सृजना गर्न सकेका छैनन् । उता छिमेकी मुलुक भारतमा इन्दिरा गान्धीको बढी चकचकी भए पनि उनकै सहयोगीले चुनौती दिने हिम्मत गरे, बन्दसूचीको अवज्ञासमेत गरे, चुनावमा उठे र जिते, मुलुकले पनि पुरस्कृत गर्दै प्रधानमन्त्रीसमेत बनायो भन्ने तथ्य गिरिले लेखमा प्रस्तुत गरेका छन् । यता नरहरि आचार्य र गगन थापाले गणतन्त्रको कुरा मात्र गर्दा पार्टीबाट कारबाही नै भोग्नुपरेको थियो । अनि प्रजातन्त्रभित्र संघीय राज्यको विषय उठाउँदा विमलेन्द्र निधि, मीनेन्द्र रिजाललगायत स्वयम् लेखक नै अल्पमतमा परेको र पछि मूलधारमा परिणत भएको अनुभव साँचो हो । प्रायः दलभित्रका पदासीनले हतपत नयाँ एजेन्डा नल्याउने, नयाँ कार्यभार पनि अगाडि नसार्ने बरु पार्टी नेतृत्वसँग असन्तोष व्यक्त गर्दै, विद्रोह गर्नेहरूका वरिपरि नयाँ र क्रान्तिकारी चिन्तन हुने गरेका उदाहरणका रूपमा पुष्पकमल दाहाल र बाबुराम भट्टराईलाई पेस गरेका छन् । हरेक पार्टीभित्र प्रतिपक्ष जन्मनुपर्छ र पार्टीलाई पृष्ठपोषण गरिरहनुपर्छ । तर हामीकहाँ भने प्रायःजसो पार्टीमा प्रतिपक्ष जन्मनासाथ घाँटी निमोठ्ने, विभिन्न निहुँ झिकेर प्रतिपक्षलाई नामेट पार्ने परिपाटी छ । फलस्वरूप पार्टीको नेतृत्व निरंकुश तानाशाह बन्न पुग्छ । त्यसैले मुलुकको सर्वोपरि विकासका लागि प्रतिपक्षसहितको प्रजातान्त्रिक पद्धति अपनाउनैपर्छ । गंगाराज अर्याल, पाणिनि८, अर्घाखाँची"
सीके लालको अनुमान,"सीके लालको लेख, धमिलिँदो राजनीतिक परिदृश्य पढें । लेखकका दुई अनुमान सत्य साबित भएका छन् । पहिलो, शेरबहादुर देउवाकै जित भएको छ र गगन थापाको अग्रगतिको ढोका बन्द हुन पुगेको छ । कोइराला परिवारको कलह र रामचन्द्र पौडेलको मौनताले देउवालाई नै सघायो । उसो त, लेखकले वर्णन गरेको आजका मतदाताको चरित्रअनुसार देउवाको जित निश्चित थियो । कुनै पनि विलम्बबिना विमलेन्द्र निधि र प्रकाशमान सिंह दुवैले देउवासामु घुँडा टेकेका थिए । दोस्रो, अधिवेशन सुरु भएको पहिलै दिनमै हंगामा भएपछि संसद् स्थगित गर्नुपरेको छ । राजेन्द्र लिङ्देनको कुरा पनि विचारणीय छ । गाउँघरमा राजनीतिकर्मीलाई चोर भनिन्छ । कार्यकर्ताले भनून्, नभनून् तर जनताले भन्छन् भन्छन् । तर यो चोर कर्म राप्रपाले जस्तै बलबुता लगाए पनि हट्ने छैन किनकि पहिलो चोर उनैहरू नै हुन् । नीति, सिद्धान्त र विचारको अवसानपछि हुने पनि यही त हो । शिवशंकर यादव, छपकैया, वीरगन्ज"
अर्थमन्त्रीका असमान नीति,"अर्थमन्त्री जनार्दन शर्माले बजेटसम्बन्धी अध्यादेशहरूलाई प्रतिस्थापन गर्न ल्याएको विधेयकपछि उद्योग जगत्मा असमान नीतिहरू स्थापित भएका छन्, यसबाट निश्चित उद्योगपति लाभान्वित भएको स्पष्ट देखिएको छ । कोरोना महामारीले मुलुक आक्रान्त बनेको बेला थर्मल गन कालोबजारी गरेको आरोपित व्यक्तिको परिवारलगायत केही औद्योगिक घरानाहरूलाई फाइदा हुने गरी भएका उद्योग मन्त्रालयका निर्णयहरूले देशका स्थापित स्टिल उद्योग पलायन हुने संघारमा पुगेका छन् । स्टिल बजारमा अस्वाभाविक मूल्यवृद्धि भइरहेको छ । १००, १२५ सीसीका मोटरसाइकल दैनिक जीवनका आवश्यकता भइसकेको अवस्थामा उद्योग मन्त्रालयले जनतालाई राहत दिलाउने कुनै उपाय सोचेको छैन । उल्टै सरकारबाट साढे छहत्तर करोड छुट लिने मोटरसाइकल एसेम्ब्लिङ उद्योगले, आयातित मोटरसाइकलसरह आफ्नो उत्पादन बिक्री गरी खुलेआम लुट मचाएको पनि अनदेखी भएको छ । यस्तो बेथिति हुनुमा केही हदसम्म उद्योग र मन्त्रालयबीच सम्बन्ध स्थापित गराउने बिचौलियाहरूको हात छ । सरकार र मन्त्रालय यस्ता बिचौलियादेखि पर रहनु जनताका लागि हितकर हुनेछ । उद्योग र अर्थमा देखिएका यस्ता विसंगतिहरूलाई समयमै सच्याउन सकिएन भने जनमानसमा गलत सन्देश पुग्नेछ । महेन्द्रसिंह बम, टीकापुर१, कैलाली"
बैंकहरूको मनोमानी,"अहिले बैंकहरूसँग तरलताको अभाव भैरहेको र हजारौं आवेदकलाई ऋण प्रवाह गर्न नसकिरहेको समाचारले बजार तातिरहेको छ । केही वर्षअघि मात्र गभर्नर महाप्रसाद अधिकारीको आगमनसँगै बैंकहरूको मनोमानी र हेपाहा प्रवृत्तिलाई लगाम लगाउँदै केही सुधारका कार्य भए पनि अझै बैंकहरूले जनतालाई झुक्याइरहेका, ठगिरहेका छन् । विभिन्न शुल्क लिएर ग्राहकहरूलाई ठग्ने तिनको नानीदेखिको बानी अझै हट्न सकेको छैन ।विभिन्न बैंकले नियामकको आँखामा समेत छारो हाल्दै वित्तीय अपराध गरिरहेको खुलासा भएको छ । नियामक निकाय नेपाल राष्ट्र बैंकलाई नै ठाडो चुनौती दिँदै एकपछि अर्को बदमासी गर्दै आइरहेका छन् । पत्रपत्रिका, टेलिभिजन आदिमार्फत अनेक प्रलोभन देखाएर, सबैभन्दा कम ब्याजदरमा ऋण दिने र मुद्दती खातामा पैसा राखेमा बढी ब्याज दिने भन्दै ग्राहक बटुलेरपछि चुसिरहने र दुःख दिने गरेका छन् । केही समयका लागि पारिवारिक गर्जो टार्न र गाँठो फुकाउन गए पनि बैंकहरूले एउटा सहमति र निश्चित ब्याजदरमा ऋण त दिन्छन् तर केही महिना नबित्दै खुसुखुसु स्वेच्छाले ऋणीसँग सल्लाहै नगरी ब्याज बढाएर तनाव दिन थाल्छन् । ऋणका लागि कुरा गरेर ऋण नलिए पनि कैयौं व्यक्तिसँग सर्भिस चार्जका नाममा केही बैंकले लाखौं ठगिरहेका छन् । कतिपय पीडितले नेपाल राष्ट्र बैंकमा उजुरी दिइसक्दा पनि पैसा फिर्ता हुन सकेको छैन । ऋण नै नदिई, केही कागजात जम्मा गर्दैमा सेवा शुल्क भनेर व्यक्तिगत खाताको हजारौं रुपैयाँ अनुमतिबिना बैंकले हजम गर्न मिल्छ ? जनताका पसिनाको कमाइ फिर्ता गराउन र त्यस्ता बैंकले आइन्दा यस्ता कार्य नगरून् भनेर राष्ट्र बैंकले अविलम्ब पहल गरोस् ।नेपाल राष्ट्र बैंकका केही कर्मचारीको यी निजी बैंकका अध्यक्ष, कार्यकारी प्रमुखहरूसँग राम्रै उठबस हुने भएकाले पनि समयमा कारबाही नहुने उल्टै पीडितलाई पैसा फिर्ता गराउन सहयोग गर्नुको साटो निजी बैंकको वकालत गरिदिनाले निजी बैंकहरू छाडा र हेपाहा बन्दै गैरहेका छन् । बैंकिङ यस्तो व्यवसाय बनेको छ, जसले कहिल्यै घाटा सहनुपर्दैन । जहिल्यै नाफा मात्र कमाउँछन्, जनताको ढाड सेकेर र उठीबास लगाएर भए पनि । जबकि अन्य व्यवसायमा नाफा र घाटा दुवैको उत्ति नै सम्भावना हुन्छ । ग्राहक चुस्नबाट बैंकहरूलाई लगाम लगाउन राष्ट्र बैंक यथाशीघ्र अघि बढोस् । रोशन भट्टराई, इनरूवा३, सुनसरी"
लयहीन प्रश्नहरू,"देशप्रेमको भाष्य आजकल केही मान्छेहरूमा उल्काले देशप्रेम जागृत भएको छ । यो नराम्रो होइन । तर ती मान्छेहरू यसरी आफ्नो स्वरलाई चर्को बनाइरहेका छन् मानौं यो देशमा उनीहरू मात्र सच्चा देशभक्त हुन् । उनीहरू ठान्दछन्, पछिल्ला तीस वर्षमा देशको विकास नहुनु मुख्यतः देशप्रेम नभएर हो । अन्यथा हिजो देश स्वर्ग थियो । उनीहरूलाई लाग्छ, अहिले मान्छेले राष्ट्रिय गीत गाउँदैनन् । श्रीमान् गम्भीर बिर्सिसके । मान्छेमा श्रीपेच र सिंहदरबारप्रति कुनै प्रेम छैन । आज पृथ्वीनारायण शाहको जन्मदिन मनाइँदैन । देशमा माओको कुरा हुन्छ, महेन्द्रको हुँदैन । जब काठमाडौंको अधिकार सुर्खेत वा जनकपुरमा पुग्छ, ती मान्छेहरू अतालिँदै भन्छन् लौ, देश बरबाद भयो । जब कुनै दलित वा मधेसी वा महिला आफ्नो सार्वभौम अधिकारको कुरा गर्छन्, ती मान्छेहरू उफ्रन्छन् लौ, यसरी कसरी देश बच्छ ? उनीहरू ठान्दछन् अहिलेका राजनीतिक उपलब्धिहरू आयातित हुन् । आन्दोलनमा बगेको रगत भ्रम हो । हिजो राजा देशप्रेमी थिए । हिजो एक भाषा, एक वेश थियोÙ त्यसैले देश एक थियो । हिजो काठमाडौंले देश जोगाएको थियो । तर आज जब राजाको गाथगादी हरण भयो, तब सच्चा देशभक्तहरू सकिए । अहिलेका राजनीतिक दलहरू सबै चोर हुन्, जो हरदम देश बेच्न तम्तयार छन् । त्यसैले उनीहरूको आह्वान छ देश बचाऔं । अर्थात्, राजा आऊ, देश बचाऊ ।यहाँ उनीहरूले भनेको देश के हो ? उनीहरू ठान्दछन्, देश भनेको उनीहरूले पढेको इतिहास हो । उनीहरूले गाएको गीत हो । उनीहरूले भोगेको रजगज हो । उनीहरूले बोल्ने भाषा हो । उनीहरूले लगाउने लुगा हो । उनीहरूका लागि देश भनेको दरबार हो । दरबारमा एउटा नायक बस्छ । र, त्यो नायकले आर्ज्याको माटो नै देश हो । कुनै बेला पञ्चहरू भन्थे देश भनेको राजा हो । देशमा दरबार हुन्छ, राजा हुन्छन् र हुन्छ निरन्तर शासन गर्ने अविच्छिन्न वंशवृक्ष । पञ्चायतले यस्तै कथ्यहरू स्थापित गर्दै तीस वर्ष शासन गर्यो । तर वस्तुतः पञ्चहरूका लागि देश फगत सत्ता थियो । भोगविलास थियो । पदवी र पुरस्कार थियो । उनीहरू स्वयं कानुन लेख्थे र त्यसलाई मेट्थे । पञ्चहरूका लागि देश ख्वामितको पाउको धूलो थियो । के नयाँ देशभक्तहरूका लागि देश त्यही हो ? देश भनेको जनता हो । देश भनेका मजदुर, किसान, गोठाला र खेतालाहरू हुन् । देश भनेको काठमाडौं मात्र होइन । धनगढी हो, सुर्खेत हो, जनकपुर हो । कुनै एक भाषाको कविता, गीत र कथा मात्र देश होइन । देश भनेका हाम्रो बहुजाति, बहुभाषा, बहुसभ्यता, अनेक धर्म, संस्कृति र सम्पदाहरू हुन् । जनताका लागि देश खेतमा झरेको पसिनाको ब्याड हो । आन्दोलनहरूमा सडकमा पोखिएको रगत हो । देश भनेको साझा गुँड हो, जसले सबैलाई आड दिन्छ । अर्थात्, शासकहरूले कोर्ने कुनै भूगोलको चित्र, कविता र कथाहरूको तस्बिर मात्र देश होइन । देश भनेको नागरिक अधिकारको सर्वोच्च अभिव्यक्ति हो । त्यसो भए देशप्रेम के हो ? जब हामी देशलाई बृहत्तर अर्थमा हेर्छौं, देशप्रेमको अर्थ पनि बृहत्तर हुन जान्छ । जस्तो नागरिकको सुख, समृद्धि, विकास र न्याय नै देशप्रेमको सर्वोच्च अभिव्यक्ति हो । त्यसो भए के यो राजनीतिभन्दा पृथक् हुन्छ ? हुँदैन, बरु यो राजनीतिक, आर्थिक, सामाजिक विषयसँग अविभाज्य हुन्छ । देशमा कस्तो राजनीतिक व्यवस्था चाहिन्छ ? कस्तो राजनीतिले जनतालाई समुन्नत भविष्य दिन्छ ? नागरिक सर्वोच्चता स्थापित गर्न गणतन्त्र चाहिन्छ कि राजतन्त्र ? धर्म, भाषा, संस्कृति र सभ्यताका तन्तुहरूलाई कसरी न्याय दिने ? यावत् प्रश्नहरूमा निरपेक्ष बस्नेहरू देशप्रेमी हुँदैनन् । अझ यसो भनौं, आधुनिक राज्यव्यवस्थामा पूर्ण लोकतन्त्रका आधारभूत सिद्धान्तहरूलाई संकुचित गर्नेहरू कोही पनि देशप्रेमी हुँदैनन् । केही मान्छेहरू देशप्रेमले असाध्यै ओतप्रोत भएका बेला प्रश्न गर्दछन् हामीले माओ किन मान्ने ? लेनिन किन मान्ने ? अथवा, प्रश्न यो पनि हुन सक्छ कसैले मार्क्स मान्छन् भने हामीले जंगबहादुर किन नमान्ने ? निश्चय नै कसैले हिटलर मान्दा हुन्छ, कसैले मुसोलिनी मान्दा हुन्छ र कसैले महेन्द्र । महेन्द्र पूर्वराजा हुन् । हाम्रा आफ्ना नागरिक हुन् । उनलाई माया गर्न पनि पाइन्छ । तर आफ्ना हुँदैमा राजनीतिमा उनको स्थान महत्त्वपूर्ण हुँदैन । विशेषतः अनुसन्धान, आविष्कार, ज्ञान, विज्ञान, दर्शन, कला, साहित्य, विचार, मानवता र मानवीय मूल्यको कुनै देश हुँदैन । यी साझा विषय हुन् । यो अर्थमा लोकतन्त्रको प्रश्न हो भने महेन्द्रलाई नमान्ने । मान्छेको उन्नत चेतना र आविष्कारको कुरा छ भने महेन्द्रलाई नमान्ने । खुला समाजको कुरा हो भने जंगबहादुरलाई नमान्ने । किनभने, उनीहरूले जे गरे त्यो सही थिएन । यदि सही लाग्दैन भने माओ, लेनिन र मार्क्सलाई पनि नमान्ने । तर मानव सभ्यतामा जोसुकैले कुनै बहुमूल्य योगदान गरेको छ भने उसलाई मान्ने । जुनसुकै देशको भए पनि मान्ने । अन्यथा कट्टर राष्ट्रवादी हुने नाममा संसारका ज्ञान, विज्ञान र आविष्कारलाई तिरस्कार गरेर हामी कहाँ पुगौंला ? त्यसैले खास सन्दर्भहरूलाई अलग गरेर महेन्द्र कि माओ वा जंगबहादुर कि मार्क्सजस्ता प्रश्नहरू गर्नु मान्छे भड्काउनु मात्र हो । राजनीति भावनात्मक विषय मात्र हैन । यो ठोस विषय हो । अतः देश, जनता, समृद्धि र न्यायको कुरा गर्दा लोकतन्त्र, जनताको आन्दोलन र त्यसका उपलब्धिहरूलाई कसैले निरपेक्ष भावमा हेर्छ भने त्यो वस्तुतः विकासवादी होइन । कुनै पनि व्यक्ति म गणतन्त्रवादी पनि हुँ, म राजावादी पनि हुँ वा म पुँजीवादी पनि हुँ र म साम्यवादी पनि हुँ भन्छ भने वास्तवमा ऊ केही पनि होइन । आज केही नहुनेहरू भोलि जे पनि हुन सक्छन् । जो जुनसुकै बेला जे पनि हुन सक्छन्, ती निकै खतरनाक हुन्छन् ।"
साँघुरो सामाजिक सोच र विद्रोही यौनिकता,"२०५५ सालको हिउँदमास मार्टिन चौतारीद्वारा आयोजित नेपालमा यौन व्यवसाय र महिला बेचबिखनबीच भिन्नता र समानतासम्बन्धी छलफलमा मलाई प्रमुख वक्ताका रूपमा बोलाइएको थियो । मार्टिन चौतारीको तत्कालीन नेतृत्वले मलाई किन छान्यो, त्यो त म जान्दिनँ, तर त्यस बेला क्षेत्रीय र अन्तर्राष्ट्रिय स्तरमा यौनकर्मी श्रमिकहरूको अधिकारको आवाज घन्किरहेको थियो । र, नेपालमा सार्वजनिक बहसको विषय नभए पनि मचाहिँ एसियाली महिला मानव अधिकार परिषद्को नेपाल प्रतिनिधिका हैसियतमा, बेचिएर फर्केका तर समाज र परिवारले बहिष्कार गरेका कारण काठमाडौं, पोखरा, भैरहवा, नेपालगन्ज, धनगढी, महेन्द्रनगर र विराटनगरका सडकहरूमा ग्राहक खोजी यौन बेचेर आफ्नो र आफूसँगै फर्केका सन्तानको गुजारा चलाउन बाध्य पारिएका महिलाहरूको दैनिकी र भविष्यका चुनौतीबारे अध्ययनअनुसन्धान गरिरहेकी थिएँ । सो अध्ययनमार्फत क्षेत्रीय र अन्तर्राष्ट्रिय अधिकारमुखी अभियानमा जोडिएका कारण पनि यो सवालमा मेरो चासो गहिरो थियो । निम्तो स्विकारी, हामी बाँचेको साँघुरो समाजमा कसरी यो बहसलाई सार्वजनिक गर्ने भन्ने चासो र तयारीसाथ छलफलको नेतृत्व गर्ने गरी आयोजकको कार्यालयमा म गएँ । मार्टिन चौतारीमा गरिने विभिन्न विषयगत बहसमा वक्ताका रूपमा यो मेरो पहिलो सहभागिता थियो र यो विषयमा उनीहरूको पनि पहिलो प्रयास । छलफलको सुरुआत मैले स्वाभाविकै रूपमा नेपाली समाजको चरित्र र त्यसमा भएका छिद्रहरूमा कसरी महिलाका पहिचान र अस्तित्वहरू पुरिएका छन् भन्ने कोणबाट गरें । त्यसमा पनि बेचबिखनजस्तो सामाजिक संरचना, आर्थिक नीतिहरू, धर्मका नाममा लादिने जडसूत्रहरू, राजनीतिक प्रणालीको कार्यान्वयनमा भेटिएका खाडलहरूमाझ लैंगिक र वर्गीय विभेदको जालोले जेलिएर छरपस्ट भएको सवाल भएका कारण विषयवस्तु आफैंमा जटिल थियो । अनि सहभागीहरूको उपस्थिति हेर्दा अधिक मात्रामा पुरुष भएका कारण सम्भावित प्रतिक्रियाका लागि म सचेत थिएँ । उता नेपालले बजारमुखी अर्थतन्त्र स्विकारी उदारताका नाममा बेलगाम बजार, श्रमिकहरूका आवाज उठाउने युनियनहरूले बेचिएर फर्केका र घरेलु बजारमा यौन बेची सास धन्न बाध्य पारिएका महिलाहरूको गणना नगरिरहेको, ट्याबलोयडहरू महिलाको यौनिकतासँग जोडिएका तस्बिर पाए पहिलो पृष्ठमा ब्यानर नै बनाउने र महिलालाई आत्महत्यामा धकेल्ने चरणबाट गुज्रिरहेको अनि प्रहरीहरू यस्ता महिलाहरू भेटे लाठी बर्साइहाल्ने र थुन्ने रणनीतिमा रहेको अवस्था । अर्कातिर, राजनीतिक पार्टीहरू यौनिकतालाई नैतिक धरातलमा उभ्याई सही र गलतको तराजुमा तौलिने तर आफूलाई आवश्यक परे त्यस्तै ठाउँ धाउने अनि ती महिलालाई वस्तुकरण गर्दै यौन र श्रम शोषण गरी आफूलाई चुनावी चन्दा दिने सम्बन्धित व्यवसायीलाई यौन सेवाको फिस तिरेर हिँड्ने । अनि जनयुद्धको सुरुआती चरण, पुँजीवादी बजारले महिलालाई वस्तुकरण गर्यो भनेर माओवादीले आफ्नो र आफ्ना अनागरिक सन्तानको प्राण धान्न असमान सम्बन्धमार्फत यौनजन्य श्रम बेच्न बाध्य पारिएका तिनै महिलाहरूलाई भाटे कारबाही गर्ने । यस्तो परिवेशमा चलाइएको बहसमा सञ्चारकर्मीको पनि राम्रै उपस्थिति थियो । मैले आफ्ना कुरा राख्ने क्रममा बेचिएर फर्केका तर समाजले अस्वीकार गरेका र राज्यबाट नचिनिएका महिलाहरूसँग काम गर्दा आफूले प्राप्त गरेका ज्ञान र अनुभव राखें । मेरा केही तर्कहरूमध्ये आर्थिक र राज्यको नीतिसम्बन्धी जिकिर के थिए भने, यस्ता महिलाहरूको पहिचान राज्यले न्यायिक तरिकाबाट गर्नुपर्छ किनकि यसरी फर्केका अधिकांश महिलाको नागरिकता थिएन र फर्केपछि नागरिकता लिने सम्भावना शून्यप्रायः थियो । परिवारमा नागरिकताबारे निर्णय गर्ने र सिफारिस गर्ने बाबु, दाजु, श्रीमान्हरूले फर्केका यी सदस्यलाई नस्विकारेको अवस्था थियो जुन अद्यापि छँदै छ, फाट्टफुट्ट एकदुइटा नजिरबाहेक । अनि मेरो आर्थिक तर्क के थियो भने, घरेलु श्रमबजारले यस्ता महिलालाई व्यक्तिविशेषको क्षमता र सीपअनुसारको काम दिनुपर्छ ताकि उनीहरूको रोजीरोटीको जोहो हुन सकोस् र थप सीप पनि सिक्न सक्ने वातावरण बन्न सकोस् । यसो हुन सके, दीर्घकालीन रूपमा, कुनै यौन श्रमिकले चाहेमा वा चाहेका बेला अन्य श्रम गर्न थाली कम्तीमा यौन शोषणबाट मुक्त हुन सक्ने अवस्था आउन सक्थ्यो । बजारले औपचारिक रूपमा यौन श्रमलाई कानुनी दायराभित्र ल्याएर शोषणरहित कार्यक्षेत्रको सुनिश्चितता गर्नु भनेको राजनीतिक रूपमा राज्यले सोअनुरूप नीति बनाउनु हो, करको र सुरक्षाको दायराभित्र ल्याउनु हो । त्यति बेला भारत, थाइल्यान्ड, फिलिपिन्स, जापान र बंगलादेशमा पनि यो बहस आप्रवासनका विविध आयाममा अनुसन्धान गर्ने र नीति पैरवी गर्नेहरूले चर्को रूपमा उठाइरहेका थिए अनि ती मुलुकहरूले केही सुधारका नीतिहरू बनाउन थालिसकेका थिए । हाम्रा लागि यस्तो नीति र रोजगारीको सुनिश्चितता किन पनि जरुरी थियो भने, भारतका यौन बजारमा उल्लेख्य संख्यामा नेपाली किशोरी र युवतीहरू बेचिएर वा तस्करहरूबाट यौन श्रमिकका रूपमा काम गर्न बाध्य पारिएका थिए र अद्यापि त्यो प्रक्रिया घट्दो होइन, बढ्दो नै पाइएको छ । अझ पछिल्लो दशकमा भारतबाहेकका मध्यपूर्व, अफ्रिका, युरोप र अमेरिका लगायतमा समेत नेपाली युवतीहरूको तस्करी र बेचबिखनको जालो फैलिँदो छ । त्यति बेला मेरो तर्क थियो, यदि हामीले यी महिलाहरूप्रति सामाजिक दृष्टिकोण फेरेनौं भने र समयमै आवश्यक नीतिगत खाका ल्याएनौं भने यौन श्रमिक हुन बाध्य पारिएका महिलाहरूमाथि थप अन्याय हुनेछ । वास्तवमा त्यो बहसको तेइस वर्षपछि पनि अहिलेसम्म अन्याय भइरहेकै छ । र, घट्ने सम्भावना अझै दशकका लागि देखिँदैन । मेरो भनाइ सकिएपछि सहजकर्ताले प्रश्न, टिप्पणी र छलफलका लागि सहभागीहरूलाई आमन्त्रण गरे । लगत्तै चिरपरिचित लेखक खगेन्द्र संग्रौलाले आफ्ना तर्कर् अगाडि सार्न थाल्नुभयो । उहाँको आपत्ति थियो, यौन व्यवसायलाई श्रम भनिएकामा र त्यसलाई कानुनी दायरामा ल्याउनुपर्छ भन्ने मेरो तर्कमा । उहाँ यौन श्रमिकलाई वेश्या भन्नुहुन्थ्यो । उहाँको असहमति र आपत्तिलाई मैले सहज रूपमा लिएँ । मैले उहाँ र उहाँहरूजस्ता अन्यबाट अपेक्षा गरेकै टिप्पणी थियो त्यो । किनकि खगेन्द्र संग्रौलाहरू बाहिर जतिसुकै सामाजिक न्यायका कुरा गरे पनि आखिर यही समाजका उत्पादन हुन् जुन समाजले सामन्ती शंख फुकी यो ठीक र त्यो गलत भनी उर्दी जारी गर्छ महिला र पुरुषले पालना गर्नुपर्ने विभेदी, त्रुटिपूर्ण र पाखण्डी मापदण्डहरूकोÙ आफैं फेरि आफैंले बेठीक भनेर दर्ज गरेको मापदण्डलाई एकै छिनका लागि ठीक भनिदिन्छ किनकि त्यो गलत भनिएको मापदण्ड आफ्नो स्वार्थका लागि उपयोग गर्नु छ, विपरीत लैंगिक पहिचान भएको अनि संरचनागत र नीतिगत रूपमा पीँधमा पारिएको समाजको एउटा निश्चित वर्गलाई अँध्यारोमा शोषण गर्नमा । त्यहाँ मैले खगेन्द्र संग्रौलालाई एउटा व्यक्ति होइन, हाम्रो समाजको त्यस बेलाको एउटा प्रवृत्तिका रूपमा लिएँ । त्यसैले मैले उहाँका टिप्पणी र आलोचनालाई व्यक्तिगत रूपमा लिने कुरा थिएन र लिइनँ पनि । मेरो प्रमुख उद्देश्य त एउटा बहसको सुरुआत गर्नु थियो, नेपाली समाजमा यौन व्यवसायलाई कसरी बुझ्नु समय सान्दर्भिक होला र न्यायिक रूपमा कसरी सम्बोधन गर्न सकिएला भनेर । सार्वजनिक छलफल, तर्कवितर्क र बहसबाटै सान्दर्भिक नीति बन्न सक्छ एवं सामाजिक चेतनामा सहयोग हुन्छ भन्नेमा विश्वास गर्ने हुँदा र त्यो बहस सान्दर्भिक थियो भन्ने लागेरै मैले सोहीअनुरूप तयारी गरेकी थिएँ । त्यो कोठेबहस केही समय पत्रिकाबहसमा रूपान्तरण भयो । खगेन्द्र संग्रौला र मेरा बीचमा मात्र केही तरंगसहित सुरु भएको बहस व्यवस्थित रूपमा अगाडि बढाउनुपर्ने थियो तर त्यसो हुन सकेन । तैपनि नेपालमा यौन पेसा गरेर जीवन धान्नेहरू, सामाजिक बहिष्करण र अनागरिक पारिएकाहरू बिस्तारै संगठित हुन थाले । यद्यपि सामाजिक दृष्टिकोण र नीतिगत पूर्वाग्रह अझै जटिल छन् । जटिल यस अर्थमा कि, उदारवादी बजारमुखी आर्थिक खाकाले खोलेका अलि फराकिला पुँजीवादी बजारका केही सम्भावनालाई साँघुरो लैंगिक सोच बोकेको सामाजिक चेत र झन्झन् खुम्चिएका सांस्कृतिक मूल्यमान्यताहरू बेचिएर फर्केका र घरेलु बजारकै यौन पेसा गर्ने यौन श्रमिक महिलाका सन्दर्भमा अझै निकै विषालु छन् । उता उज्यालोमा बाध्यात्मक रूपमा गरिएको यौन श्रम अनैतिक हो, अमर्यादित हो, गैरकानुनी हो भनेर डन्डा लगाए पनि अँध्यारोमा आखिर तिनै अनागरिक बनाइएका, अनैतिक भनिएका र गैरकानुनी ठानिएकाको यौन शोषण गर्न अनेकतिर धाउने नेताहरू पनि नभएका कहाँ हुन् र ! सो बहसपछि मलाई त्यति बेला राजनीतिका विभिन्न ओहदामा बसेर राज्यको ढुकुटीबाट सुविधा लिएकाहरूबाट पनि निकै टीकाटिप्पणी नआएका होइनन् । तर एउटा विषयमा अध्ययनअनुसन्धान गरी समाजका छिद्रहरूमा च्यापिएकाहरूबारे सार्वजनिक बहस गर्ने मेरा लागि सामाजिक न्यायमा राज्यले पक्षपात गर्नु हुन्न भन्नु त सामान्य नै थियो र अद्यापि छ । यो र यस्तै सवालहरू, जुन भोग्नेहरूका लागि चुनौतीका पहाड भएर उभिन्छन् तर नीतिनिर्माणका लागि उज्यालोमा गैरकानुनी र अनैतिक अनि अँध्यारोमा चाहिँ कानुनी, नैतिक र मनोरञ्जनका साधन बन्छन् ! केही वर्षअगाडि तत्कालीन गृहमन्त्री वामदेव गौतम र उनका बर्दीधारी कर्मचारीहरूले ठमेलमा गरेको ज्यादतीलाई राज्यले पूरा गरेको जिम्मेवारी को एउटा उदाहरणका रूपमा लिन सकिन्छ । यस्तो सामाजिक पाखण्डले चुपचाप हाम्रा वरिपरि घर गरिरहेको छ । आखिर राज्य र उसका निर्णायकहरू किन यति पाखण्डी हुन्छन्, यौन श्रमिक र बेचिएर फर्केका महिलाहरूका सम्बन्धमा ? किन दिनमा एउटा मापदण्ड, रातमा अर्को मापदण्ड तय हुन्छन् ? अनि यी महिलाहरू नीतिनिर्माताहरूकै परिवारका सदस्य भए के गर्थे र कस्तो मापदण्ड अपनाउँथे होलान्, यी नैतिकता का डन्डा बर्साउनेहरूले ? के राज्यले स्विकारेको खुला समाजमा आफ्नो श्रम खर्चिई जीविका चलाउन सांस्कृतिक रूपमा हेपिएका, आर्थिक रूपमा विभेदमा पारिएका, राजनीतिक रूपमा नरुचाइएका र सामाजिक रूपमा बहिष्करणमा पारिएका यी नागरिकहरूले पाउँदैनन् ? यी पक्षहरूमा सार्वजनिक रूपमा गम्भीर बहस हुनु जरुरी मात्र होइन, ढिलो भइसक्यो । त्यसै गरी यी महिलाहरू संगठित रूपमा आफ्ना समस्या लिएर अगाडि बढ्न खोजिरहेको आजको अवस्थामा विषयगत बहसमा उनीहरूलाई सक्रिय रूपमा सहभागी गराई उनीहरूका विचार, सुझाव र भोगाइका आधारमा नीतिनियम र मापदण्डहरू बन्नु जरुरी छ । यसका लागि वर्तमान साँघुरो सामाजिक सोच र धर्मका नाममा बाँधिएका विषालु कुरीतिकेन्द्रित मापदण्डको अन्त्य गरिनुपर्छ । त्यसैले चेतना त ती सीमान्तकृत प्रभावित समुदायमा होइन, सुकिलामुकिला र जनताको करमा लाभको जीवन बाँच्ने सिंहदरबारका मुखियाहरूमा ल्याउनुपर्ने देखिन्छ । जसले जे टिप्पणी गरे पनि र तत्कालीन राजनीतिक नेतृत्वले (यद्यपि तिनै नेताहरू आज पनि नेतृत्वमै छन्) जे सोचे पनि एउटा सकारात्मक पक्ष भनेको, मार्टिन चौतारीको कोठाबाट उठान गरिएको त्यो बहस यत्तिमै सकिएन । त्यति बेला नेपालमा गैससको बजार झांगिँदो थियो । सायद विश्व महिला सम्मेलन बेइजिङपछि दाताहरू र सरकारहरूको ध्यान महिलाका सवालमा केन्द्रित भएकाले हुन सक्छ, लैंगिक सवाल र महिला अधिकारका लागि भनेर खोलिएका गैससहरूको लर्को अन्यत्रजस्तै नेपालमा पनि लामै हुनु स्वाभाविकै हो । अनि त्यसैताका भारतमा जबरजस्ती यौन श्रममा लगाइएका नेपाली महिलाहरूलाई उद्धार गरी नेपाल ल्याइएको थियो । उनीहरूलाई नेपाली समाजभित्र संस्थागत भएको महिलाको यौनिकताप्रति अनुदार र साँघुरो चिन्तननिर्देशित व्यवहार अति नै विषालु नहुने त प्रश्नै भएन । केही अपवादबाहेक तिनै महिलाहरूका नाममा खोलिएका गैससको पनि व्यवहार सकारात्मक थिएन । यसो भनिरहँदा, स्वदेशीविदेशी यौन बजारमा यौन बेचेर बाँच्न बाध्य पारिएका महिलाहरूमाथि तत्कालीन प्रशासनको दमनकारी नियत, विषालु सामाजिक व्यवहार, दोहोरो मापदण्डमा राजनीति गर्ने परिवेश र त्यस परिवेशलाई नेतृत्व गर्ने राजनीतिकर्मीका अनेकौं चुनौतीका बावजुद औंलामा गन्न सकिने गैससहरूको प्रयासलाई भने सराहना गर्नैपर्छ । यद्यपि तीमध्ये कतिपय त अहिले बेचिएर यौन बजारमा दलालहरूबाट बँधुवा बनाइएका अनि स्वदेशमै जीवन र मृत्युमध्ये जीवन रोज्दा सडक, गल्ली र राजमार्गहरूमा यौन शोषणमा परेका महिलाहरूका नाममा दाताका स्रोतमा रमाइरहेका पाइन्छन् भने केहीले आफ्नो सुरुआती उद्देश्यअनुरूप काम गर्ने प्रयास जारी राखेका छन् । उसो त पछिल्लो दशकयता बेचिएर फर्केका र स्वदेशमै यौन व्यवसाय गरी जीवन चलाइरहेका महिलाहरूले आफैं संगठित भई साँघुरो समाजलाई चुनौती दिन थालेका छन् भने दोहोरो मापदण्डको जटिल पर्खाललाई पनि नाघ्न थालेका छन् । यौनिकताका आधारमा हेपिएका र दण्डित गरिएका महिलाहरूका तर्फबाट अत्यन्त प्रभावशाली प्रयास हो यो । तर समाजको ठूलो तप्का जो आफूलाई सभ्य, बुद्धिजीवी, प्रगतिशील र सामाजिक मूल्यमान्यताको पहरेदार ठान्छ यस्ता महत्त्वपूर्ण सवाललाई सार्थक बहस गरी वस्तुगत तर्कमा उभ्याई संरचनागत र नीतिगत सम्बोधनको दिशामा लैजान जाँगर गर्दैन । न तिनै महिलाहरूका र उनका परिवारका कर र मतको भर्याङ चढेर विधायक बनेकाहरूले नीतिगत बहस गरी दीर्घकालीन समाधानको नीति बनाउने चेष्टा गर्छन्, न त मूलधारका सञ्चारमाध्यमले यो सवाललाई सार्वजनिक बहसमा ल्याउने जमर्को गर्छन् । यसरी संरचनागत र नीतिगत दृष्टिकोणबाट सीमान्तकृत भएको यौन व्यवसायसँग जोडिएको यौनिकताको बहसले सार्थक रूप नलिँदा हाम्रो समाजको सोच झन् साँघुरो हुने र नैतिकताका मापदण्ड झन् जटिल भई आप्रवासनलगायत विविध कारणले यौन व्यवसाय गर्न बाध्य महिलाहरूको यौन शोषण र यौनजन्य हिंसा सम्बोधन हुने सम्भावना तत्काललाई देखिन्न, जुन सामाजिक मात्र नभई राजनीतिक बेइमानी र आर्थिक छलछाम पनि हो ।"
जीडीपी बढाउने कसरी !,"अर्थतन्त्रका केही समस्या १ भूगोल ः भूपरिवेष्टित हुनु कुनै पनि देशका लागि प्रतिकूल अवस्था हो नै, त्यसमाथि नेपालका लागि उत्तरी छिमेकीसँग आर्थिक व्यापार गर्न हिमालय बाधक छ । यही कारण हामी अर्थतन्त्रका धेरै पक्षमा भारतसँग आश्रित छौं । थप, हाम्रो सिमाना जोडिएका भारतीय राज्यहरू कि आर्थिक रूपले भारतकै सबैभन्दा कमजोरमध्ये पर्छन् पश्चिम बंगाल (२८ प्रदेशमा १९ औं), उत्तर प्रदेश (२८ मा २७ औं) र बिहार (२८ मा २८ औं)Ù कि त भूगोल, जनसंख्या र राजनीतिक रूपले त्यति प्रभावशाली छैनन्, जस्तो उत्तराखण्ड र सिक्किम । त्यसमाथि नेपालभित्रको भूगोल डाँडा र हिमालले गर्दा पनि चुनौतीपूर्ण छ । थप, भूकम्प, वार्षिक रूपमा बाढी र पहिरोजस्ता प्राकृतिक प्रकोपले समस्या झन् जटिल बनाइदिने गरेका छन् । २ राजनीतिक इतिहास र संक्रमणकाल ः नेपालको इतिहासमा राणा शासनजस्तो राजनीतिक व्यवस्था थियो जतिखेर मानवपुँजीको विकास न्यून रह्यो । राणा शासनको अन्त्यताका, सन् १९५१ मा नेपालको साक्षरता दर ५ प्रतिशत पनि थिएन । साथै, सन् १९९६ देखि २००६ सम्म देशको अर्थतन्त्र नै बन्धक बनाएर माओवादीले सुरु गरेको सशस्त्र द्वन्द्व र पूर्वराजाको अति महत्त्वाकांक्षाले गर्दा सन् २००६२०१५ सम्म लामो राजनीतिक संक्रमणको अवस्था रह्यो एवं नेपालको अर्थतन्त्र अपेक्षित रूपले बढ्न सकेन । सक्रिय राजतन्त्र हुँदै बहुदलीय प्रजातन्त्र, सशस्त्र द्वन्द्व, फेरि सक्रिय राजतन्त्र र अहिले आएर संघीय लोकतान्त्रिक गणतन्त्रको लामो संक्रमणकालको समयमा देशले माओवादीबाहेक पनि धेरै खालका सशस्त्र द्वन्द्व, जातीय द्वन्द्व भोग्नुपर्यो । बारम्बारको सरकार परिवर्तनले प्रतिकूल असर पार्यो । उदाहरणका लागि, सन् १९७०२०१४ सम्म नेपालको प्रतिव्यक्ति आयको औसत वृद्धि दर २ प्रतिशत मात्र थियो, जुन दक्षिण एसियाकै सबैभन्दा कम हो । यीबाहेक पनि व्यापक आर्थिक भ्रष्टाचार, नैतिक र नीतिगत भ्रष्टाचार, योग्यताका आधारमा भन्दा पनि राजनीतिक झोला बोकेका आधारमा महत्त्वपूर्ण पदहरूमा नियुक्ति, उच्च चालु खर्च तर कम पुँजीगत खर्च (त्यही पनि खर्च हुन कठिन छ) आदि जस्ता थुप्रै कारण छन्, अर्थतन्त्र नबढ्नुका । उदाहरणका लागि, अहिले पनि नेपालको ६५ प्रतिशत रोजगारी कृषिमा आधारित छ, जबकि जीडीपीमा कृषिको योगदान एक चौथाइजति मात्र छ । कृषिको यस्तो दुरवस्थाका लागि मुख्य जिम्मेवार अदूरदर्शी राजनीतिज्ञहरू, नीतिनिर्माताहरू नै हुन् । कमजोर नीति तथा फितलो कार्यान्वयनले गर्दा अर्थतन्त्रका सबै क्षेत्रको दुरवस्था छ । नेता र नीतिनिर्माताहरूको भ्रष्टाचार, अदूरदर्शिता र तिनको स्वार्थको दुश्चक्रमै घुमिरहेको छ देश । अर्थतन्त्रको आकार ठूलो भए ३४ प्रतिशतको आर्थिक वृद्धिदर पनि सन्तोषजनक नै मानिन्छ, तर विकासशील देशहरूले दोहोरो अंकको वृद्धि हासिल गर्नैपर्छ, विकसित कहलिनका लागि । सिंगापुर, जापान, दक्षिण कोरिया र मलेसिया आर्थिक रूपले बलियो हुँदै गर्दा ती देशहरूको जीडीपी दोहोरो अंकले बढेको थियो । विभिन्न आकलनअनुसार, नेपालको अर्थतन्त्र यो आर्थिक वर्ष ४५ प्रतिशतले बढ्छ । विश्व बैंकको पछिल्लो प्रतिवेदनअनुसार, नेपालको अर्थतन्त्र ४१ प्रतिशतले बढ्छ, जबकि अर्थमन्त्री जनार्दन शर्माले यो आर्थिक वर्षमा ७ प्रतिशतको वृद्धिदर रहने दाबी गरेका छन् । यद्यपि नेपालजस्तो देशका लागि ७ प्रतिशतको आर्थिक वृद्धिदरलाई पनि कमै मान्नुपर्छ । जीडीपी वार्षिक ७ प्रतिशतको दरले बढ्यो भने अर्थतन्त्र दोब्बर हुन १० वर्ष लाग्छÙ वार्षिक वृद्धिदर १० प्रतिशत रह्यो भने अर्थतन्त्रको आकार दोब्बर हुन केवल ७ वर्ष लाग्छ । देङ स्याओपिङले चीनको अर्थतन्त्रलाई सन् १९७८ देखि साम्यवादबाट प्रेरित राज्यनियन्त्रित अर्थतन्त्र बाट उदारीकरणको बाटामा लगे । १९७८२००५ सम्म चीनको औसत आर्थिक वृद्धिदर १० प्रतिशत रह्यो । सन् १९७० देखि २०१४ सम्म नेपालको औसत आर्थिक वृद्धिदर भने जम्मा ४ प्रतिशत थियो । नेपालले १५ प्रतिशतको आर्थिक वृद्धिदरको लक्ष्य राखेर कम्तीमा १० प्रतिशतचाहिँ हासिल गर्न सक्नुपर्छ, जसका केही आधार पनि छन् । त्यसका लागि सबैभन्दा महत्त्वपूर्ण काम हो सरकारले अर्थतन्त्रको संरचनात्मक ढाँचामै परिवर्तन ल्याउने हिम्मत गर्नु । नेपाललाई समृद्धिको बाटामा लैजान नीतिनिर्माताले प्रभावकारी र कुशल नीति ल्याउनुपर्छ अनि त्यसमा टेवा पुर्याउने दक्ष र योग्य कर्मचारीतन्त्रको आवश्यकता पर्छ । समाधानका केही उपायपहिलो, नेपालको न्यून लगानीको अवस्था र कमजोर उत्पादकतालाई चिर्न सरकारी लगानीका कार्यक्रमहरूलाई पुनःसंरचना गर्न आवश्यक छ । घरेलु बजारमा यातायात, सञ्चार, प्रविधि र स्टार्टअप कम्पनीहरूको प्रतिस्पर्धा बढाउने नीति ल्याउनुपर्छर् । व्यवसाय खोल्ने र सञ्चालन गर्ने प्रक्रिया सरल र सस्तो हुनुपर्छ । नेपालको निर्यातलाई दक्षिण एसियाको बजार हुँदै विश्वबजारसम्म पुग्ने वातावरण बनाउनुपर्छ ।दोस्रो, जलविद्युत्का ठूला परियोजनाहरूमा लगानी गरेर विद्युत् उत्पादन र महसुलमा व्यापक कटौती गर्दै देशभित्रै यसको खपत बढाउनुपर्छ । काठमाडौंमा बसेर नेपाल लोडसेडिङमुक्त भयो भन्दै गर्दा अहिले पनि कर्णाली प्रदेशमा जम्मा ३३ प्रतिशत घरधुरी राष्ट्रिय ग्रिडमा जोडिएका छन् भन्ने कटुसत्यलाई भुल्न मिल्दैन । कर्णालीका ६७ प्रतिशत घरधुरीले नेपाल लोडसेडिङले ग्रस्त भएको पनि आभास गरेनन् र लोडसेडिङमुक्त भएको पनि । साथै, औद्योगिक क्षेत्रहरू र ठूला उद्योगहरूले पर्याप्त बिजुली पाउन सकेका छैनन् भने कहीँ त बिजुली एकदमै न्यून मात्रामा उपलब्ध छ । प्रसारण लाइन बढेसँगै देशभित्र ठूलो लगानी भित्रिने सम्भावना हुन्छ, साथै उत्पादनशीलता र रोजगारीमा पनि वृद्धि हुन्छ । तेस्रो, प्रस्ट नीति आउनुपर्यो र प्रभावकारी रूपले त्यसको कार्यान्वयन हुनुपर्यो । जस्तै कृषिमा प्रयोग हुने ट्र्याक्टर तथा अन्य उपकरणमा पूरै कर छुट, रासायनिक मलको दीर्घकालीन समाधान, कृषि अनुदान र अरू सरकारी सहयोगसम्म असल कृषकको पहुँच हुनुपर्छ । यसका लागि स्वतन्त्र कृषिविज्ञको संयन्त्रलाई अनुदानको जिम्मा दिन सकिन्छ । जलविद्युत्, पर्यटन, मौलिक हस्तकला र केही कृषिजन्य उत्पादन (अदुवा, चिया, कफी, टिम्मुर आदि) को निर्यातका लागि छुट्टै विभाग गठन गर्न सकिन्छ, ताकि नेपालको तुलनात्मक लाभका वस्तुहरूको निर्यात प्रवर्धनमा मात्र ध्यान केन्द्रित गर्न सकोस् । मोडालिटी जे भए पनि व्यापक संरचनात्मक सुधार अपरिहार्य छ । हाम्रो कर्मचारीतन्त्र यथास्थितिवादी र नेताको यस म्यान हुने चरित्रले ग्रस्त छ । यसमा व्यापक सुधार नगरे नेपालले विकासको द्रुत गति लिन असम्भव छ । सुधारको सुरुआत कर्मचारीतन्त्रमा पूर्ण रूपले राजनीति बन्द गरेर गर्नुपर्छ । सरकारी वेतनधारीहरूले राजनीतिक दलको छाता ओढ्न बनाइएका सबै संघसंगठन खारेज गर्नुपर्छ । थप, कर्मचारीहरूको संख्या घटाउँदै सकेजति काम डिजिटलाइज गर्नुपर्छ । कम्प्युटर आफ्नो काममा छिटो र प्रभावकारी हुन्छ, मान्छेले झैं घूस पनि माग्दैन । चौथो, चालु खर्चमा व्यापक कटौती गरेर भए पनि शिक्षा र स्वास्थ्य निःशुल्क र गुणस्तरीय बनाउनुपर्छ । साथै, सडकपुल र बिजुलीजस्ता पूर्वाधारहरू गाउँगाउँमा पुर्याउनुपर्छ, जुन काम नेपालको समग्र विकासका लागि अपरिहार्य छ । विज्ञान, प्रविधि, इन्जिनियरिङ र गणितका क्षेत्रहरूमा विशेष ध्यान दिनुपर्छ । व्यावसायिक तालिमका कार्यक्रमकक्षा स्थानीय तहसम्म पुर्याउनु जरुरी छ । शिक्षित र सीपयुक्त जनसंख्याले उत्पादनशीलता र उद्यमशीलता बढाउनुका साथै समग्र अर्थतन्त्रलाई सकारात्मक गति दिन्छ ।अर्थतन्त्रका उपर्युक्त समस्या र समाधानका उपायहरू त्यति ठूला होइनन्, खाँचो छ त केवल राजनीतिक इच्छाशक्ति र दूरदर्शिताको । हामीले राजनीतिलाई पेसा बनाएर व्यक्तिगत स्वार्थमा केन्द्रित हुने नेता पायौं, देशभक्त र समाजप्रति समर्पित राजनेता पाएनौं । हामीले आउने केही समयमा पदलोलुप नेताहरूलाई इतिहासका काला पृष्ठहरूमा सीमित गर्दै असल राजनेता हरूलाई राजनीतिको मूलधारमा ल्याउने साहस गर्नैपर्छ । शाह अर्थशास्त्र र झूराजनीतिका शोधकर्ता हुन् ।"
अफगानिस्तानलाई सहयोग गर्न भारत तयार,"नयाँदिल्ली (एजेन्सी) भारतले अफगानिस्तानका जनतालाई सहयोग गर्नका लागि उपाय खोज्नुपर्ने बताएको छ । भारतीय विदेशमन्त्री एस जयशंकरले अफगानिस्तानमा समावेशी सरकारको आवश्यकता औंल्याउँदै भारत त्यसका लागि तयार रहेको बताएका हुन् । भारतीय राजधानी नयाँदिल्लीमा आइतबार आयोजित मध्य एसिया संवादका क्रममा विदेशमन्त्री जयशंकरले अफगानिस्तानमा मानवीय सहायता आवश्यक रहेको बताए । भारतले आयोजना गरेको कार्यक्रममा कजाकिस्तान, किर्गिज रिपब्लिक, ताजकिस्तान, तुर्कमेनिस्तान र उज्वेकिस्तानका प्रतिनिधिहरू सहभागी थिए ।अफगानिस्तानसँग भारतको चासो र उद्देश्यहरू समान भएको भन्दै विदेशमन्त्री जयशंकरले दुई देशबीचको ऐतिहासिक सम्बन्धबारे पनि प्रतिक्रिया दिएका थिए । अफगानिस्तानसँग हाम्रो गहिरो ऐतिहासिक र सभ्यताको सम्बन्ध छ । साथै हाम्रा चासो र उद्देश्यहरू समान छन्, जयशंकरले भने । अफगान सरकारलाई लक्षित गर्दै उनले समावेशिता, आतंकवाद र लागूऔषध तस्करीविरुद्धको लडाइँ, मानवीय सहायता, महिला बालबालिका र अल्पसंख्यकहरूको अधिकार संरक्षणलाई प्राथमिकता दिनुपर्ने भन्दै सूची पेस गरेका थिए । हामीले अफगान जनतालाई सहायता गर्ने उपाय खोज्नुपर्छ, तेस्रो संवाद कार्यक्रममा उनले भने । यस्तै मध्य एसियासँगको सम्बन्ध अझै सुधार गर्नका लागि भारत तयार रहेको उनले प्रतिबद्धता जनाए । यसका लागि भारत स्थायी साझेदार बन्ने उनको भनाइ छ । पछिल्ला केही वर्षयता भारतले ऊर्जामा धनी मध्य एसियाली देशहरूलाई विस्तारित छिमेकीको हिस्सा मान्दै समग्र सहयोग विस्तारमा ध्यान केन्द्रित गरिरहेको छ । मध्य एसियाली मुलुकको दोस्रो संवाद कार्यक्रम गत वर्षको अक्टोबरमा भारतले भर्चुअल रूपमा गरेको थियो । अगस्ट १५ देखि तालिवान नेतृत्वले अफगानिस्तानमा शासन सुरु गरेयता विदेशी सहयोग रोकिएको छ । जसका कारण अफगानिस्तानमा चरम आर्थिक संकट उत्पन्न भएको छ ।"
कोभिड नियमविरुद्ध जर्मनीमा हजारौंको प्रदर्शन,"(पेरिस)  कोभिड१९ नियन्त्रणका लागि नयाँ नियमहरू लागू गरिएपछि जर्मनीका विभिन्न सहरमा प्रदर्शन चर्केको छ । ह्याम्बर्ग र डसेलडोर्फलगायत धेरै प्रमुख सहरमा हजारौं मानिसले सरकारी नियमको विरोधमा शनिबार र आइतबार प्रदर्शन गरेका हुन् । क्रिसमसको मुखमा अनावश्यक रूपमा भाइरस नियन्त्रणका नाममा नियमहरू लादिएको प्रदर्शनकारीहरूको दाबी छ । प्रदर्शनका सहभागीले सरकारको खोप नीतिको समेत विरोध गरेका स्थानीय सञ्चारमाध्यमले जनाएका छन् । पछिल्लो समय विश्वभर कोभिड१९ को नयाँ भेरिएन्ट ओमिक्रोन तीव्र रूपमा फैलिइरहेको छ । पहिलो पटक दक्षिण अफ्रिकामा पुष्टि भएको यो भेरिएन्ट हाल विश्वका करिब ८० देशमा देखिइसकेको छ । हालसम्मकै उच्च रूपमा उत्परिवर्तित भेरिएन्ट ओमिक्रोनलाई विश्व स्वास्थ्य संगठन (डब्लूएचओ) ले जोखिमपूर्ण सूचीमा राख्दै थप सतर्कता अपनाउन आग्रह गरिसकेको छ । जसका कारण विश्वका कतिपय मुलुकले नयाँ नियमहरू कार्यान्वयनमा ल्याएका हुन् । उत्तरी बन्दरगाह सहर ह्याम्बर्गमा हजारौं मानिसहरू सडकमा उत्रिएका छन् । प्रदर्शनकारीले अनिवार्य खोप चाहिँदैन, हाम्रा बालबालिकाको हात नबाँधियोस्, स्वतन्त्र हुन पाउनुपर्छ, लगायतका नारा लेखिएका प्लेकार्डहरू बोकेका थिए । प्रदर्शनको अगुवाइकर्ताले लाखौं मानिस सहभागी भएको बताएका छन् । तर जर्मन प्रहरीले प्रदर्शनकारीको संख्या करिब ८ हजार रहेको दाबी गरेको छ । डुसेलडोर्फको पश्चिमी सहरमा प्रहरीले करिब ४ करोड प्रदर्शनकारीले सहरको केन्द्र हुँदै मार्च गरेको बताएको छ । तीमध्ये करिब एक हजार जनाले प्रहरीमा आफ्नो नाम दर्ता गराएका थिए । प्रहरीका अनुसार करिब २ सय जना भने प्रदर्शनको विरोधमा उत्रेका थिए । फ्रान्कफर्ट एम मेनको वित्तीय केन्द्रका साथै दक्षिणपश्चिमी सहर कार्लस्रुहे र फ्राइबर्गमा पनि प्रदर्शनहरू भएका छन् । प्रहरीले करिब ३ हजार ५ सय मानिसहरूले फ्राइबर्गको बीचमा नारा जुलुस गरेको उल्लेख गरेको छ । जुलुसका सहभागीले अनिवार्य गरिएको मास्क नलगाएका हुनाले उनीहरूले साना साना समूहमा जुलुस निकालेका थिए ।त्यस्तै, अर्को सहर कार्लस्रुहेमा करिब ९ सय जना सडकमा उत्रिएका थिए । उनीहरूले विशेषगरी अनिवार्य गरिएको खोपको विरोध गरेका थिए । ओस्नाब्रुक, लोअर स्याक्सनीमा पनि मानिसहरूले आधारभूत अधिकारका विषयमा वार्ता हुँदैन भन्दै नाराबाजी गरेका थिए । उत्तरी राज्य मेक्लेनबर्गभोर्पोमेर्नको राजधानी स्वेरिनको प्रदर्शनमा करिब १ हजार ९ सय जना सहभागी भएका प्रहरीको भनाइ छ । खोपसम्बन्धी शीर्ष निकायले गरेको सिफारिसलाई मान्यता दिँदै जर्मनीमा बालबालिकाका लागि खोप दिन थालिसकिएको छ । तर, अभिभावकहरू यस विषयमा विभाजित छन् । कोही खोपका पक्षमा छन् भने कतिपय अभिभावकले यसको विरोध गरेका छन् । सरकारले अनिवार्य खोप नीति लागू गर्ने चर्चा चलेपछि खोप विरोधीहरूसमेत प्रदर्शनमा उत्रिएका जनाइएको छ । केन्द्रीय राज्य थुरिंगियाको ग्रिज सहरका संस्थाहरूले जारी विरोधको सामना गर्नुपर्ने भन्दै सामाजिक एकता र सम्मानका लागि संयुक्त आह्वान गरेका छन् । जर्मनीमा स्वास्थ्य नियम लागू भएसँगै हरेक हप्ताजस्तै विरोध प्रदर्शनहरू हुँदै आएका छन् । शनिबार साँझ आयोजित यस्तै विरोध कार्यक्रममा १४ प्रहरी अधिकारीहरू घाइते भएका स्थानीय सञ्चारमाध्यमले उल्लेख गरेका छन् ।यसैबीच, बर्लिनका अधिकारीहरूले प्रदर्शनमा प्रतिबन्ध लगाएका छन् । प्रदर्शनकारीहरूले मास्क लगाउने र सामाजिक दूरी कायम गर्नेलगायत कोभिड१९ सम्बन्धी नियमहरू उल्लंघन गरेको भन्दै प्रतिबन्ध लगाउनुपरेको जनाएको छ । तर कतिपय स्थानमा प्रहरीको निषेधाज्ञा तोड्दै प्रदर्शन र भेलाहरू हुँदै आएका छन् । पूर्वी राज्य सक्सोनीमा क्वेर्डेनकर समूहले आयोजना गरेको प्रदर्शन प्रहरीले बन्द गरिदिएको छ । तर मानिसहरूले ड्रेसडेन सहरका धेरै भागमा प्रदर्शन गरेका छन् । ब्रान्डेनबर्ग राज्यको राथेनोमा मास्क लगाउनुपर्ने नियम तोडेको भन्दै प्रहरीले विरोध गर्न रोक लगाएको थियो ।"
दिल्लीमा संक्रमण ६ महिनायताकै उच्च,नयाँदिल्ली (कास) भारतको राजधानी दिल्लीमा कोभिड१९ को संक्रमण ६ महिनाअघिको अवस्थामा पुगेको छ । आइतबार संक्रमितको संख्या एक सयभन्दा बढी पुगेको छ । दिल्लीमा एकैदिन संक्रमित हुनेको संख्या यो ६ महिनायताकै उच्च हो । सरकारी तथ्यांकअनुसार पछिल्लो २४ घण्टामा राजधानी दिल्लीमा १ सय ७ जना संक्रमितहरू थपिएका हुन् । जुन २७ पछि पहिलो पटक संक्रमितको संख्या एक सय नाघेको हो । संक्रमण दर शून्य दशमलव १७ देखिएको छ । पछिल्लो केही महिनायता संक्रमणको दर शून्य दशमलव १० भित्र थियो । पछिल्लो दस दिनको अन्तरालपछि एक जना संक्रमितको दिल्लीमा मृत्यु पनि भएको छ । सक्रिय संक्रमितको संख्या हाल ५ सय ४ छ । दिल्लीमा कोभिडको नयाँ भेरिएन्ट ओमिक्रोनबाट संक्रमित हुनेको संख्या पनि २२ पुगेको छ । दिल्ली सरकारले थप तीन निजी अस्पताललाई पनि ओमिक्रोनको जोखिम मानिएको मुलुकबाट आएका शंकास्पद वा संक्रमित बिरामी राख्नका लागि तोकेको छ । यसअघि सरकारी अस्पतालमा मात्र राख्ने गरिएको थियो । भारतभर ओमिक्रोन संक्रमितको संख्या भने १४६ पुगेको छ । सबैभन्दा बढी महाराष्ट्रमा ४८ जना छन् । संक्रमणको बढ्दो संख्यालाई मध्यनजर गर्दै नेसनल कोभिड१९ सुपरमोडल प्यानलले आउँदो फेब्रुअरीमा भारतमा कोभिडको तेस्रो लहर उच्च बिन्दुमा पुग्ने आकलन गरेको छ । अहिले भारतमा सरदर दैनिक साढे ७ हजार डेल्टा भेरिएन्ट संक्रमित थपिने गरेका छन् ।
कलामय सीमान्त सहर,"(झापा)  कोरोना महामारीका कारण दुई वर्षभन्दा बढी समय नेपालको पूर्वी नाका काँकडभिट्टा चकमन्न रह्यो । सबैतिर सन्नाटा छाएका बेला यस सिमान्त सहरका कलाकार भने सक्रिय रहे । सानो स्टुडियो र ग्यालरीसमेत सञ्चालनमा ल्याएको देही आर्टका सर्जकले जीवन र दुनियाँका अप्ठ्यारा आफूले भोगेकै थिए, अरूका भोगाइ पनि महसुस गरे, तिनै विषयबारे गम खाए र सिर्जनामा तल्लीन रहे । देहीका कलाकारले कोरोनाकालमा रचेका सिर्जना समेटेर पोहोर छैटौं वार्षिकोत्सवका अवसरमा फरक किसिमको कला प्रदर्शनी आयोजना गरे । कोरोनाले गाँजेकै थियो, सहरभन्दा पर भीडभाड नभएको, हिमाल देखिने, मौसममा धान खेत हुने र अन्य बेला खुला रहने ठाउँमा प्रकृति, प्रकोप र मानवीय जीवन लाई विषय बनाएर गरिएका सिर्जना प्रदर्शनीमा राखे । परबाट हेर्दा एउटा ठूलो क्यानभासजस्तो देखिए पनि नजिक पुगेर हेर्दा छुट्टाछुट्टै चित्रहरूको संयोजन भएको देख्न सकिने सो प्रदर्शनीले संकटमा समेत सिर्जनात्मक उपाय निस्कँदो रहेछ भन्ने सन्देश प्रवाह गर्यो । दुई वर्षअघिदेखि देही स्थापना भएको दिनलाई स्मरण गर्न वार्षिकोत्सव मनाउन आयोजना गरिने प्रदर्शनलाई उनीहरूले द इम्प्रेसन नामकरण गरेका छन् । द इम्प्रेसन को यस वर्षको संस्करण भने खुला वातावरणमा आयोजना गरिएकाले पोहोरभन्दा अझै माझिएको र अझै बढी सिर्जनात्मक भएको छ । यसपटकको मुख्य विषय बुद्ध दर्शन थियो भने प्रदर्शनीको आयोजना काँकडभिट्टामा नभएर इलाम जिल्लाको सूर्योदय नगरपालिकामा पर्ने पर्यटकीय स्थल कन्याममा गरियो । त्यो महापरिनिर्वाण शीर्षकमा कला प्रदर्शनी गरेर चित्रकलामार्फत आम मानिस र खासगरी युवाहरूलाई बुद्ध दर्शनबारे चासो सिर्जना गर्ने प्रयत्न थियो ।चित्रकला उद्घाटन गर्न मेचीपारि सिलिगुडीबाट आए बुद्ध दर्शनमा विद्यावारिधि गरेका भारतका ग्रामीण पर्यटन अभियन्ता राज वासु । समारोहमा उनले भने, उचित समयमा आयोजना गरिएको यस प्रदर्शनीले बुद्ध दर्शन र सो दर्शनको महत्तालाई स्थापित गर्न मद्दत पुग्नेछ । देही आर्टका संस्थापक छितेन शेर्पासहित तुलसी श्रेष्ठ, विष्णु लिम्बू, विनोद राजवंशी, सविन सुनुवार, रोशन सुब्बा, रिना राई, मौलिक लिम्बू, सुशील राई तथा अभिषेक प्रधानले बनाएका चित्रहरू छोपिएको थियो लामो गेरुवा वस्त्रले । उद्घाटन क्रममा गेरु वस्त्र उघारिएपछि बुद्धको विशाल आकारको क्यानभास दर्शक अघिल्तिर प्रकट भयो । बुद्ध लम्पसार परेर सुतिरहेका देखिन्थे त्यो विशाल क्यानभासमा । एकातिर प्रदर्शनी उद्घाटन हुँदै थियो, अर्कातिर कलाकार छितेन शेर्पा भन्ते र भिक्खा शीर्षकमा पर्फमेन्स आर्टमा व्यस्त थिए । शेर्पाले वर्षौंदेखि पालेको लामो कपाल मुण्डन गरे, भिक्षुको भेष धारण गरे । कला प्रदर्शनी अवधिभर उनी सोही भेषमा कन्यामको चिसो सिरेटो सहेर साधनारत रहे । कलाकारहरू शाहनवाज अली, समृद्धि सापकोटा, पिहु राजवंशी, याङकी श्रेष्ठ, अनिष नेम्वाङ, अर्जुन बस्नेत, शैलेश राजवंशी, असिम प्रधानलगायतका भिन्न २० वटा चित्रहरू पनि प्रदर्शनीमा राखिएका थिए । सबै चित्रहरू बुद्धदर्शनमै आधारित छन् ।िििनाका सहरबारे आमधारणा सकारात्मक हुने गर्दैन । भारतसँगको खुला सिमानाबाट तस्करीका विषयमात्र यस्ता सहरको विशेषताका रूपमा चर्चा हुने गरेको छ । तर, पछिल्ला वर्षहरूमा काँकडभिट्टाको परिचय भारतको पश्चिम बंगाल प्रवेश गर्ने नाकाका रूपमा मात्र छैन साहित्य, संस्कृति, कलाकारिता एवं बौद्धिक अभ्यासको नगरीका रूपमा समेत चिनिन थालेको छ । यसमा परिवर्तन थिएटर, रिडर्स झापा र देही आर्टजस्ता संस्थाको भूमिका अहं छ । काँकडभिट्टा पुग्ने जोकोहीले त्यो अनुभव गर्न सक्छन् । सहरका फोहोर भित्तामा चित्रहरू कोरिएका छन् । देहीको अगुवाइमा विभिन्न कलाकारका सिर्जना सहरका भित्तामा सजिएका छन् । त्यति मात्रै होइन, यस भेगका निजी र सरकारी संस्थानले समेत आफ्ना पर्खालहरू रंग्याउन र चित्रहरूले सजाउन देहीका कलाकारलाई अनुरोध गर्न थालेका छन् । सहरका धेरै पर्खालहरू आफैंमा ग्यालरीजस्ता बन्न थालेका छन् । देहीका अगुवा छितेन काँकडभिट्टाका रैथाने हुन् । चित्रकारितामा पूर्णकालीन हुनुअघि उनी सूचना प्रविधिको क्षेत्रमा कार्यरत थिए, कमाइ पनि मनग्य गरिरहेका थिए । चित्रकार बन्ने सानैदेखिको सपनाले व्यापार र प्रविधि मात्रमा अल्झिन सकेनन् । मन, रुचि र सपना मिल्ने साथीहरूसँग मिलेर उनले देही आर्ट सञ्चालन गर्न थाले । अहिले साथमा छन्, कलाकारहरू सागर मगर, विष्णु लिम्बू, पिंकी श्रेष्ठ, विनोद राजवंशी, रिना राई, सविन मुखिया र रोशन सुब्बा । लकडाउन सुरु हुन अघिल्लो वर्ष देहीले नेपाल तथा भारतका कलाकारलाई एकै थलोमा जम्मा गरेर चित्रकला प्रदर्शनीसँगै कलाबारे बहस गरेको थियो । साथै, महिला हिंसा र बलात्कारजन्य अपराधका मनोवैज्ञानिक एवं सामाजिक असरलाई चित्रमार्फत देखाइएको थियो । अगुवा चित्रकार रमेश खनाल देहीको काम देखेर चकित छन् । मिहिनेत गर्दा संकटका बीच काम हुने रहेछ, खनालले भने, कलामार्फत सहरको पहिचान बदलेको थाहा पाउनु हामी सबै कलाकारका लागि गर्वको विषय हो । कोरोनाकालको प्रभाव देहीका कलाकारमा पनि नपरेको होइन तर उनीहरूले सिर्जनात्मक कामलाई निरन्तरता दिने उपाय सोचिरहे र काममा डटिरहे । निरन्तर यसैगरी काम गरिरहने हो भने देही सिंगो देशमा परिचित र सम्मानित हुनेछ, विराटनगरकी अग्रज कलाकार अनुराधा थापाले भनिन्, निरन्तरता नै सफलताको कडी हो । त्यसो त देही आर्टले आफ्नो कलालाई नेपालमा मात्रै सीमित राखेको छैन, भारतका विभिन्न भेगमा प्रदर्शनीहरू आयोजना गरिसकेको छ । सिर्जनात्मक कर्ममा यस समूहले काँकडभिट्टाका परिवर्तन थिएटर र रिडर्स झापासँग सहकार्य गर्ने गरेको छ । सांस्कृतिक रूपान्तरणमा यस्ता कार्यक्रमहरूको महत्त्व धेरै हुन्छ, रिडर्स झापाका सदस्य शैलेश दाहाल भन्छन्, यस्ता गतिविधिमा राज्यले आवश्यक हौसला र सहयोग नगरे पनि हामी कोसिस गरिरहेका छौं । अब नाका मात्रै होइन, काँकडभिट्टालाई कलाकारिता, सिर्जनात्मकता र बौद्धिकताका लागि पनि आम नेपालीहरूले स्मरण गर्नेछन् भन्नेमा यस भेगका कलाकार र सर्जकहरू ढुक्क छन् । कन्याममा केवल चित्रकारिता र बुद्धदर्शन मात्रै होइन, यस भेगका कलाकारहरूको प्रचूर आत्मविश्वास पनि प्रदर्शनीमा थियो ।"
फेवा किनारमा चलचित्र महोत्सव,"पोखरा (कास) फेवाताल किनारमा पाँचौं पामे अन्तर्राष्ट्रिय चलचित्र महोत्सव हुने भएको छ । पुस १२ देखि पाँच दिनसम्म नेपाल संस्कृति केन्द्रले गर्ने महोत्सवमा फिचर फिल्म, वृत्तचित्र र लघु चलचित्र गरी विश्वभरबाट ९४ दृश्यचित्रको प्रदर्शनी हुनेछ । महोत्सवमा सहभागी हुन ९ फिचर फिल्म, २४ वृत्तचित्र र ४७ लघु चलचित्र छानिएका छन् । चलचित्रका विद्यार्थीले बनाएका र केही अप्रतियोगी फिल्मको पनि महोत्सवमा सहभागिता रहनेछ । महोत्सव संयोजक प्रवीण कार्कीका अनुसार २० राष्ट्रका २ सयभन्दा बढी चलचित्र एवं कला क्षेत्रका हस्ती, उद्यमी, साहित्यकार, संगीतकार, लेखकको महोत्सवमा उपस्थिति रहनेछ । नेपाली कलाको अन्तर्राष्ट्रियकरण, स्तरीकरण, चलचित्र बजारका सम्भावनालगायत विविध विषयमा अन्तर्क्रिया एवं कार्यशाला महोत्सवमा हुनेछन् । चलचित्र प्रदर्शनीसँगै साहित्यकारका प्रस्तुति, थारू, गुरुङलगायतको सांस्कृतिक प्रस्तुति, र्याम्प वाक, वेशभूषा प्रदर्शनीलगायत नेपाली आकर्षक मौलिक प्रस्तुति रहनेछन् । सांगीतिक प्रस्तुति, नृत्य, चित्रकला प्रदर्शनी, फोटो प्रदर्शनी, योग तथा ध्यान कार्यक्रम, साइकलयात्रासमेत महोत्सवमा हुनेछ । महोत्सवले नेपाली खानाका विभिन्न परिकारको समेत प्रवर्द्धन गर्ने भएको छ । महोत्सव नेपालको पर्यटन उद्योगका लागि पनि एउटा महत्त्वपूर्ण उत्सव हो, कार्कीले भने, पोखराको पर्यटन एवं नेपालको रंग क्षेत्रलाई चलायमान गराउने अभियानमा महोत्सव निरन्तर अगाडि बढिरहेको छ । महोत्सवमा फिचर फिल्म, लघु चलचित्र, वृत्तचित्र, विद्यार्थी चलचित्र, फिल्म क्रिटिक र अडियन्स च्वाइस गरी ६ विधामा अवार्ड प्रदान गरिनेछ । महोत्सवका मुख्य व्यवस्थापक रिगेन्द्र गिरीले नेपाली चलचित्र, कला, साहित्य र संगीतलाई विश्वभर प्रवर्द्धन गर्ने उद्देश्य रहेको बताए । महोत्सवले स्थानीय बजारसँग चलचित्रलाई जोड्नेछ, उनले भने, अन्तर्राष्ट्रियस्तरको ढाँचामै महोत्सव हुनेछ । अवार्डका लागि नेपाल र विदेशका चलचित्रकर्मी सम्मिलित जुरी सदस्य बनाइएको उनले बताए । दर्शकले महोत्सवमा निःशुल्क प्रवेश पाउनेछन् । मन परेको चलचित्रलाई भोट गर्न भने १० देखि ५० रुपैयाँसम्मको टिकट खरिद गर्नुपर्ने छ । महोत्सवको मुख्य कार्यक्रम फेवाताल किनारमा हुनेछ । अन्य विभिन्न कार्यशाला, प्रस्तुति, चलचित्र प्रदर्शन पोखराकै विभिन्न हल र लेकसाइडका होटलमा हुनेछन् ।"
स्रष्टा डीबी किरातीको निधन,"काठमाडौं (कास) साहित्यकार डीबी किराती (दलबहादुर राई) को निधन भएको छ । सोलुखुम्बुको नेचा सल्यान२ का उनी ६६ वर्षका थिए । मस्तिष्कघात भएपछि राजधानीको बाँसबारीस्थित न्युरो अस्पतालमा भर्ना गरिएका उनको उपचारका क्रममा निधन भएको रेडियो साल्पाका अध्यक्ष भद्रगोल किरातीले बताए । किरातीको उपन्यास, निबन्ध, कविता र नाटक संग्रह प्रकाशित छन् । उनका श्रीमती र दुई छोरी छन् । किरातीको आइतबार पशुपति आर्यघाटमा अन्त्येष्टि गरिएको परिवारका सदस्यले जनाएका छन् ।"
सांसद पाण्डेले ल्याइन् पुस्तक,"काठमाडौं (कास) सांसद बिन्दा पाण्डेको पुस्तक धर्तीमाथिको दाबी अधिकारको लडाइँ सार्वजनिक भएको छ । प्रज्ञा भवन कमलादीमा आइतबार पाण्डेसहित वाग्मती प्रदेशकी पूर्वमुख्यमन्त्री अष्टलक्ष्मी शाक्यलगायतले पुस्तक विमोचन गरे । पार्टीभित्र नै महिलामाथि विभेदपूर्ण व्यवहार देखिएसँगै पुस्तक जन्मिएको पाण्डेले सुनाइन् । राजनीतिक रूपमा हामी महिलाहरू आलोचनात्मक चेतभन्दा पनि आज्ञाकारी बन्दै गयौं, उनले भनिन्, जुन दिन हामीले धर्तीमाथि दाबी गर्यौं यसले समाज भाँडिन्छ भन्ने कुरा आयो र त्यो दिनदेखि पार्टीभित्र नै अन्तरसंघर्ष सुरु भयो । राजनीतिमा देखिएको महिला सहभागिता, नागरिकता, पैतृक सम्पत्ति जस्ता सवालहरू लामो संघर्षपछि आएको जनाउँदै उनले दस्ताबेजीकरण पुस्तकमा गरिएको सुनाइन् ।"
गुरुकुलमा कवि श्रेष्ठ,"विराटनगर (कास) आरोहण गुरुकुलमा कवि तीर्थ श्रेष्ठले आफ्ना सिर्जना पस्किएका छन् । लामो समयदेखि साहित्यमा सक्रिय श्रेष्ठले काव्यारोहण को छैटौं शृंखलामा दुई दर्जन कविता सुनाए ।गुरुकुलको सुशीला कोइराला नाटकघरमा आयोजित कार्यक्रममा उनले सशस्त्र द्वन्द्वका बेला मारिएका शिक्षक मुक्तिनाथ अधिकारीदेखि आफूलाई छाडेर जाने प्रेमिकाको सम्झना कवितामा गरेका थिए । श्रेष्ठका जिन्दगीको गुरुक्षेत्रबाट, पाइलाका नीवहरूले र धर्सैधर्साको चक्रव्यूह, महाभारतका गीतहरू, जिन्दगीको गोधूलिमा, मेरै हिमालजस्तो लगायत कृति प्रकाशित छन् । २०७६ मंसिर ७ देखि सुरु काव्यारोहणका अघिल्ला शृंखलामा बैरागी काइँला, तुलसी दिवस, बम देवान, मोमिला र मनप्रसाद सुब्बाले कविता वाचन गरिसकेका छन् ।"
लघुवित्त र सहकारीले पनि रोके कर्जा,"(काठमाडौं)  वित्तीय प्रणालीमा चुलिँदै गएको तरलता संकटको प्रत्यक्ष असर लघुवित्त वित्तीय संस्था र सहकारी संघसंस्थामा पनि देखिन थालेको छ । गत सातासम्म ९० प्रतिशतभन्दा बढी लघुवित्त वित्तीय संस्थाले नयाँ कर्जा रोकेका छन् भने तरलताका सन्दर्भमा सहकारीको संस्थाको अवस्था पनि निकै दयनीय छ । आउँदा केही साता पनि वित्तीय प्रणालीमा पैसा नआए दैनिक प्रशासनिकबाहेक अन्य सबै कारोबार ठप्प गर्नुपर्ने अवस्था आएको जानकारहरूले बताएका छन् । तरलता अभावको विद्यमान समस्या समाधानका लागि लघुवित्त बैंकर्स संघले स्रोतको विकल्प खोजिदिन राष्ट्र बैंकलाई आग्रह गरेको छ । राष्ट्रिय सहकारी महासंघले पनि संयमित भएर अत्यावश्यक क्षेत्रमा मात्र कर्जा प्रवाह गर्न परिपत्र जारी गरेको छ । अहिले थोक कर्जाको ब्याजदर बढेर औसतमा १२ प्रतिशतसम्म पुगेको र त्यही ब्याजदरमा पनि सजिलै कर्जा पाइन छाडेको लघुवित्त बैंकर्स संघका अध्यक्ष प्रकाशराज शर्माले जानकारी दिए । बैंकहरूबाट १२ प्रतिशत ब्याजमा कर्जा लिएर अधिकतम १५ प्रतिशतसम्ममा लगानी गर्नुपर्ने अवस्था छ, उनले भने, केही सातायता १२ प्रतिशत ब्याजदरमा पनि बैंकहरूबाट कर्जा पाइन छाडेको छ । गत सातासम्म ९० प्रतिशतभन्दा बढी लघुवित्त वित्तीय संस्थाले कर्जा रोकेको र केहीले कम गरेको उनले बताए । पैसा कम भएपछि अन्य विकल्प खोजिदिन संघले औपचारिक रूपमै राष्ट्र बैंकलाई आग्रह गरेको छ । अप्ठ्यारो अवस्थाका लागि मात्र रिकरिङ (पेन्सन) बचत संकलन गर्न दिने, थोक कर्जा प्रवाह गर्ने लघुवित्त वित्तीय संस्थालाई जस्तै अरूलाई पनि ऋणपत्र निष्कासन गर्न दिने, लघुवित्तका कर्मचारीको तलबभत्ता आफ्नै संस्थामा जम्मा गरिदिन पाउनेलगायत विकल्प माग गरेका छौं, शर्माले भने, एकातिर ब्याज महँगो भएपछि २३ प्रतिशतको स्प्रेडमा काम गर्न अप्ठ्यारो भएको छ भने अर्कोतिर महँगो ब्याजदरमा पनि कर्जा नपाइने अवस्था छ । हाल ६९ लघुवित्त वित्तीय संस्था सञ्चालनमा छन् । ती संस्थाबाट करिब ५३ लाख घरपरिवार आबद्ध भएको र तीमध्ये करिब ३१ लाख ग्राहकले ऋण लिएको संघले जनाएको छ । संघका अनुसार गत असोज मसान्तसम्म लघुवित्त वित्तीय संस्थाहरूको कुल कर्जा प्रवाह करिब ३ खर्ब ८० अर्ब रुपैयाँ र सदस्य बचत करिब डेढ खर्च रुपैयाँ छ । यी लघुवित्त वित्तीय संस्थाले बैंक तथा वित्तीय संस्थाबाट करिब सवा २ खर्ब थोक कर्जा लिएका छन् । यही पुस मसान्तमा उक्त कर्जाको साँवाब्याज भुक्तानी गर्नुपर्नेछ भने सरकारलाई पनि त्रैमासिक रूपमा कर भुक्तानी गर्नुपर्नेछ । यसकारण वित्तीय सरकारी खर्च बढेर वा अन्य कुनै माध्यममार्फत वित्तीय प्रणालीमा पैसा नआए अवस्था झनै डरलाग्दो हुने अध्यक्ष शर्माको भनाइ छ । बैंकहरूले कर्जा दिन छाडेपछि धितोमा प्रवाह हुने १५ लाख रुपैयाँसम्मको कर्जा माग बढेको छ, उनले थपे, पैसा नभएपछि सबै ग्राहकलाई फिर्ता पठाउनुपर्ने अवस्था छ ।तरलता अभावको प्रत्यक्ष असर सहकारी संघसंस्थामा पनि देखिएको राष्ट्रिय सहकारी बैंकका प्रमुख कार्यकारी अधिकृत बद्री गुरागाईंले बताए । कर्जा रोक्नुपर्ने अवस्था आइनहाले पनि संयमित भएर अत्यावश्यक क्षेत्रमा मात्र कर्जा प्रवाह गर्नुपर्ने अवस्था रहेको उनले स्विकारे । पहिलो, बैंक तथा वित्तीय संस्थाले कर्जा प्रवाह नगरेपछि सहकारीमा कर्जा माग बढ्यो र संस्थाहरूले तीव्र रूपमा कर्जा विस्तार गरे । दोस्रो, सहकारीभन्दा धेरै ब्याज पाइने भएपछि क्षेत्रीयस्तरका विकास बैंक र फाइनान्स कम्पनीमा सहकारीको बचत स्थानान्तरण भयो, उनले थपे, यी कारणले सहकारी संघसंस्थाको कर्जा प्रवाह क्षमता घटेको हो । यसकारण बचतको अनुपात १५ प्रतिशतभन्दा कम नगर्न आग्रह गरेका छौं । यसअघि कर्जा विस्तार नरोके पनि गत सातादेखि राष्ट्रिय सहकारी महासंघमार्फत संयमित भएर कारोबार गर्न र कुल बचतको अनुपातमा कम्तीमा १५ प्रतिशत कायम गर्न निर्देशन जारी भएको छ । १५ प्रतिशत तरलता प्रवाह गर्दा तुरुन्त नगदमा परिवर्तन गर्न सकिनेतर्फ ध्यान दिने, निर्देशनमा भनिएको छ, अहिले तरलता संकटको अवस्था १५ प्रतिशतभन्दा कम भए आवश्यक कार्यका लागि मात्र कर्जा लगानी गर्ने । तरलतासम्बन्धी जोखिम न्यूनीकरण गर्न संस्थाले आफ्नो सम्पत्ति तथा दायित्वलाई भुक्तानी अवधिका आधारमा विभिन्न परिपक्वको अवधिमा वर्गीकरण गर्न पनि महासंघले निर्देशन दिएको छ । अर्थतन्त्रमा तरलता संकट परेका बेला बैंकहरूले रकम भुक्तानीमा विलम्ब गर्न सक्ने भएकाले ठूलो रकम भुक्तानी माग गर्दा बचतकर्ताले संस्थालाई अग्रिम रूपमा जानकारी गराउनुपर्ने व्यवस्था गर्ने, निर्देशनमा भनिएको छ । धेरै निक्षेप तान्ने लोभमा मनपरी रूपमा ब्याजदर नबढाउन पनि महासंघले आग्रह गरेको छ । अल्पकालीन लक्ष्य प्राप्तिका लागि गरिएको ब्याजदर वृद्धिले दीर्घकालीन जोखिम निम्त्याउन सक्नेतर्फ सचेत रहने, निर्देशनमा भनिएको छ । नेपालभर सञ्चालनमा रहेका सहकारी संघसंस्थामार्फत करिब साढे ६ खर्ब रुपैयाँ बचत संकलन भएको छ । कर्जा प्रवाह भने साढे ५ खर्ब रुपैयाँ भएको बताइएको छ । सहकारी विभागको निर्देशनअनुसार सहकारी संस्थाले अधिकतम १४७५ ब्याजदरमा कर्जा प्रवाह गर्नुपर्ने व्यवस्था छ । तर संस्थाले ब्याजदर निर्देशित सीमामै राखे पनि सेवा र अन्य शुल्कमार्फत धेरै ब्याज असुल गरिरहेको जनाइएको छ । राष्ट्र बैंकका अनुसार गत शुक्रबारसम्म वित्तीय प्रणालीमा २९ अर्ब रुपैयाँ अधिक तरलता छ । बिहीबार राष्ट्र बैंकले रिपोमार्फत २० अर्ब रुपैयाँ बजारमा पठाएको थियो । यही कारण शुक्रबार अधिक तरलता रकम केही बढी देखिएको हो । बुधबारबिहीबारसम्म अधिक तरलता ६७ अर्ब रुपैयाँ मात्र थियो । उक्त रकम पनि राष्ट्र बैंकबाट रिपो, एसएलएफ र पुनर्कर्जामार्फत आएको हो । यसकारण वास्तविक रूपमा वित्तीय प्रणालीमा अधिक तरलता ऋणात्मक रहेको राष्ट्र बैंकले स्विकारेको छ । तरलता अभाव भएकै कारण धेरैजसो बैंक तथा वित्तीय संस्थाले कर्जा प्रवाह रोकेका छन् । विभिन्न औजारमार्फत वित्तीय प्रणालीमा तरलता प्रवाह गरिरहेकाले अवस्था त्यति भयावह नरहेको राष्ट्र बैंकका प्रवक्ता गुणाकर भट्टले बताए । गत सातासम्म बैंकहरूको कर्जा निक्षेप (सीडी) अनुपात ९८ प्रतिशतभन्दा माथि पुगेको छ । यो राष्ट्र बैंकद्वारा निर्देशित सीमाभन्दा करिब ८ प्रतिशत बिन्दुले बढी हो । स्रोतका अनुसार बैंक तथा वित्तीय संस्थाको सीडी अनुपात औसत ९२ प्रतिशत हाराहारीमा छ । त्यही अवधिमा व्यक्तिगत रूपमा केही बैंकको सीडी अनुपात अधिकतम ९८६८ प्रतिशतसम्म पुगेको छ भने न्यूनतम ८७३३ प्रतिशत छ । यसअनुसार १८ वटा बैंकको सीडी अनुपात ९० प्रतिशतभन्दा माथि छ । बाँकी ८ वटा बैंकको सीडी अनुपात ९० प्रतिशतभन्दा कम छ । आउँदो असार मसान्तसम्म कर्जा निक्षेप (सीडी) अनुपात अधिकतम ९० प्रतिशतसम्म कायम गर्ने कार्ययोजना बैंक तथा वित्तीय संस्थाले राष्ट्र बैंकमा पेस गर्नुपर्ने भएको छ । राष्ट्र बैंकको निर्देशनअनुसार बैंक तथा वित्तीय संस्थाले कम्तीमा २० प्रतिशत तरलता कायम गर्नुपर्नेछ । गत सातासम्म धेरैजसो बैंक तथा वित्तीय संस्थाले यो निर्देशन पनि उल्लंघन गरेका छन् । स्रोतका अनुसार गत सातासम्म व्यक्तिगत रूपमा केही बैंकको तरलता अधिकतम २७२९ र न्यूनतम १३३३ प्रतिशत छ । यसअनुसार गत सातासम्म १६ वटा बैंकको तरलता २० प्रतिशतभन्दा कम छ ।"
दुई सय मेगावाटसम्म बढ्यो बिजुली खपत,"(काठमाडौं)  गत बिहीबार काठमाडौं उपत्यकाको बिजुली खपत ४ सय ७ मेगावाटसम्म पुग्यो । जबकि गतवर्ष यही समयमा उपत्यकाको माग ३ सय ४५ मेगावाट बराबर मात्रै थियो । नेपाल विद्युत् प्राधिकरणका अनुसार पछिल्लो सातायता विद्युत् माग एकाएक बढेको छ । लोड व्यवस्थापनका लागि सबैभन्दा चुनौतीपूर्ण मानिने काठमाडौं उपत्यकामा प्रसारण र वितरण प्रणालीले धान्न नसक्ने अवस्थामा बिजुली खपत हुन थालेको देखिएको हो ।देशभर खपत हुने बिजुलीको २५ देखि ३० प्रतिशतसम्म खपत काठमाडौं उपत्यकामा मात्रै भइरहेको प्राधिकरणको तथ्यांक छ । उसको विवरणअनुसार गत शुक्रबार राष्ट्रिय प्रणालीको कुल माग १ हजार ५ सय ७१ मेगावाट बराबर छ । उक्त दिन उपत्यकाको माग ४ सय ६ मेगावाट रहेको देखिन्छ । खपत अघिल्लो वर्षको हिउँदमा भन्दा निकै बढ्यो । महामारीको प्रभाव पनि गतवर्षको तुलनामा कम छ । समग्र ग्राहकको संख्या मात्र होइन, बढी विद्यत् खपत गर्ने औद्योगिक ग्राहकको संख्या पनि बढेको छ, प्राधिकरणका प्रवक्ता सुरेश भट्टराईले भने, काठमाडौं उपत्यकामा साढे ४ सय मेगावाट क्षमताभन्दा माथि गाह्रोगाह्रो गरेर नै चलाउने हो । त्योभन्दा बढी क्षमतामा चलाउन हामीलाई गाह्रो हुन्छ ।पछिल्लो समय होङ्सी सिमेन्ट उद्योगले मात्रै प्राधिकरणबाट ३० मेगावाट बिजुली लिइरहेको छ । चिसो बढ्नु र घरायसी प्रयोजनमा खर्च हुने बिजुलीको माग थपिनुलाई पनि यस वर्ष लोड बढ्नुको मुख्य कारण ठानिएको छ । गतवर्ष पुस पहिलो साता देशभरको कुल विद्युत् माग १ हजार ३ सय ७० मेगावाट हाराहारीमा थियो । तर यस वर्ष २ सय मेगावाट बराबर लोड थपिँदा पनि भारतबाट आयात भइरहेको बिजुली भने गतवर्षको भन्दा घटेको छ । त्यसको कारण हो, नेपालभित्रको उत्पादन बढ्नु ।गतसाता आइतबार प्राधिकरणले भारतबाट १ सय ९८ मेगावाटसम्म विद्युत् किनेको देखिन्छ । गतवर्ष यही समयमा ४ सय २५ देखि ४ सय ५० मेगावाटसम्म बिजुली किनेको थियो । प्राधिकरणअन्तर्गतको कम्पनीका रूपमा ४ सय ५६ मेगावाट उत्पादन क्षमताको माथिल्लो तामाकोसी जलविद्युत् आयोजना राष्ट्रिय प्रणालीमा जोडिएको छ । निजी क्षेत्रबाट तल्लो मोदी खोला, तल्लो जोगमाई खोला र लिखु४ जलविद्युत् आयोजना प्रसारणलाइनमा जोडिएपछि माग धान्न गतवर्षको तुलनामा प्राधिकरणलाई यस वर्ष केही सहज हो । अहिले कुलेखानी जलाशययुक्त आयोजना विद्युत् बढी खपत हुने (पिकआवर) मा मात्रै सञ्चालन भइरहेको पनि प्राधिकरणले जनाएको छ ।यस वर्ष भारतबाट खरिद गर्ने बिजुलीको लक्ष्य पनि प्राधिकरणले घटाएको छ । उसले ढल्केबजरमुजफ्फरपुर ४ सय केभी अन्तरदेशीय प्रसारणलाइनबाट अधिकतम १ सय ५० मेगावाटसम्म मात्रै बिजुली ल्याउने गरी भारतसँग स्वीकृति लिएको छ । त्यस्तै, प्राधिकरणले विद्युत् नियमन आयोगलाई उपलब्ध गराएको विवरणअनुसार गतवर्षको तुलनामा यस वर्ष भारतबाट १ अर्ब २५ करोड ३९ लाख ७६ हजार किलोवाट घण्टा कम विद्युत् आयात हुनेछ । जुन गतवर्षको तुलनामा करिब ९ अर्ब रुपैयाँले कम हो । गत आर्थिक वर्षमा प्राधिकरणले भारतबाट २१ अर्ब ३९ करोड ४४ लाख ८५ हजार रुपैयाँ बराबरको २ अर्ब ८२ करोड ६२ लाख ९ हजार युनिट बिजुली आयात गरेको थियो । तर चालु आर्थिक वर्षमा भने १२ अर्ब ४० करोड १८ लाख ४९ हजार रुपैयाँ बराबरको मात्रै विद्युत् आयात हुने प्राधिकरणको अनुमान छ । उसका अनुसार यस वर्ष १ अर्ब ५७ करोड २२ लाख ३३ हजार युनिट विद्युत् मात्रै आयात हुनेछ । अहिले नेपालले औसत मूल्य प्रतियुनिट ५ रुपैयाँ २ पैसामा भारतबाट बिजुली किनिरहेको छ ।प्राधिकरणका अनुसार राष्ट्रिय प्रणालीमा हालसम्मको सबैभन्दा बढी विद्युत् माग गत भदौमा १ हजार ६ सय २० मेगावाटसम्म पुगेको थियो । गत तिहारको समयमा पनि प्राधिकरणको प्रणालीमा अधिकतम माग १ हजार ५ सय ५० देखि १ हजार ५ सय ८० मेगावाटसम्म पुगेको थियो । वर्षायाममा नेपालभित्रकै बिजुली उत्पादन खेर जाने भए पनि हिउँदमा नदीहरूमा पानीको सतह घटेर आयोजना क्षमताभन्दा निकै कम मात्र उत्पादन हुने गरेको छ । उत्पादन आयोजनाहरू समयमै निर्माण सम्पन्न भएमा अबको दुईदेखि तीन वर्षभित्रमा सुक्खायाममा पनि आन्तरिक मागबाटै धान्न सकिने अवस्था रहने प्राधिकरणका प्रवक्ता भट्टराई बताउँछन् ।"
सेजबाट व्यवसायीकै पहलमा १ अर्बको उत्पादन निकासी,"(भैरहवा)  कोरोना संक्रमणको प्रतिकुल अवस्थामा पनि भैरहवा विशेष आर्थिक क्षेत्र (सेज) मा सञ्चालित चार उद्योगले १६ महिनामा १ अर्बभन्दा बढी मूल्यको उत्पादन भारत निकासी गरेका छन् । तर, संक्रमणकै बेला पनि सरकारले सहजीकरणसम्म नगरेको व्यवसायीको गुनासो छ । निकासीका लागि पनि सरकार अनुदार छ । सहजीकरण नगरी सरकार अनुदार बन्दा सेज प्राधिकरण र व्यवसायीबीच विवाद पनि हुने गरेको छ ।२०७७७८ को साउनदेखि २०७८ को कात्तिक महिनासम्ममा १ अर्बभन्दा धेरैको उत्पादन भारत निकासी भएको हो । ऐनमा उल्लेख गरिएअनुरूपको सेजमा सञ्चालित उद्योगले पाउनुपर्ने सेवा सुविधा र प्रोत्साहनबाट भने व्यवसायी वञ्चित छन् । भैरहवा सेजका अनुसार भी स्टार ग्लोबल्स, ब्रिलेन्ट्स लाइट्स, शक्ति मिनरल्स र पञ्चकन्या स्टिल्सले आफ्ना उत्पादन भारत निकासी गरेका हुन् । यी उद्योगले १४ करोडभन्दा धेरै मूल्यको उत्पादन आन्तरिक बजारमा पनि बिक्री गरेको सेजमा कार्यरत कम्प्युटर अपरेटर निरा भट्टराईले बताइन् । कोरोना संक्रमणले निम्त्याएका अनेक समस्याको सामना गरेर भए पनि यहाँ सञ्चालित उद्योग बन्द भएनन्, उनले भनिन्, त्यसैले पनि निर्यात र बिक्री सम्भव भयो । भी स्टार ग्लोबल्सले मात्रै ९३ करोडभन्दा धेरै मूल्यको उत्पादन निकासी गरेको उनले जनाइन् । आन्तरिक बजारमा ३ करोड ६० लाखको बिक्री गरेको छ । ब्रिलेन्टस लाइट्सले ५ करोड ६५ लाखभन्दा धेरैको उत्पादन निकासी र ३ करोड ७० लाखको उत्पादनमा आन्तरिक बिक्री गरेको छ । शक्ति मिनरल्सले ४२ लाख मूल्यको निकासी र ३ करोड ३६ लाख रुपैयाँभन्दा धेरैको आन्तरिक बिक्री गरेको छ । पञ्चकन्या स्टिल्सले ५ लाख ८२ हजार मूल्यको उत्पादन निकासी र ३ करोड १३ लाख मूल्यको आन्तरिक बिक्री गरेको छ ।लकडाउन अवधिमा सुस्ताएका उद्योगले अहिले निकासीलाई तीव्र बनाएका छन् । लकडाउनमा मजदुरको अभाव, ढुवानीको असहजता, ढुवानीका साधनमा प्रशासनिक तथा प्रहरीको अवरोधलगायत समस्या व्यवसायीले झेलेका थिए । शक्तिले स्वदेशी चुनढुंगाबाट कुखुराको दानामा प्रयोग हुने क्याल्सियमयुक्त लाइनस्टोनको उत्पादन गर्छ । ब्रिलियन्ट लाइटिङले एलईडी लाइट्स र विस्तार ग्लोबलले स्टिलका भाँडा उत्पादन गर्दै आएको छ । पञ्चकन्या स्टिल्सले स्टिल्सको खानेपानी ट्यांकी उत्पादन गर्छ । सहज रूपमा सेज सञ्चालनका लागि मन्त्रालयबीचको समन्वय, केन्द्रीकृत प्रशासनिक सेवा, सेज ऐनमा उल्लेख गरिएअनुसारका सुविधा तथा भौतिक पूर्वाधार हुनुपर्ने व्यवसायीको माग छ ।"
निजगढ विमानस्थल निर्माण प्रक्रिया अघि बढाइँदै,"(काठमाडौं)  संस्कृति, पर्यटन तथा नागरिक उड्डयन मन्त्रालयले निजगढ अन्तर्राष्ट्रिय विमानस्थल निर्माण प्रक्रिया अघि बढाउने तयारी गरेको छ । मन्त्रालयले रूख कटान प्रक्रिया अघि बढाइदिन फेरि वन तथा वातावरण मन्त्रालयलाई पत्राचार गरेको छ भने यही विषयमा पर्यटनमन्त्री प्रेमबहादुर आले र वन तथा वातावरणमन्त्री रामसहायप्रसाद यादवबीच छलफलसमेत भएको छ । पर्यटन मन्त्रालयका प्रवक्ता सहसचिव टोकराज पाण्डेका अनुसार पहिलो चरणमा कटान गर्नुपर्ने रूखसम्बन्धी फाइल मन्त्रिपरिषद्मा लैजानका लागि सहजीकरण गरिदिन वन मन्त्रालयलाई पत्रमार्फत आग्रह गरिएको जानकारी दिए । धेरै समयदेखि रोकिएको फाइल अघि बढाउन खोजिएको हो । वन मन्त्रालयले सहजीकरण गरिदियोस् भन्ने हाम्रो चाहना छ, उनले भने । विगतमा पनि विमानस्थल निर्माण क्षेत्रको चार किल्ला वरिपरि सडक र पहुँचमार्ग निर्माणका लागि ४ हजार २ सय ३२ वटा रूख कटानको प्रस्ताव यथाशीघ्र मन्त्रिपरिषद्मा लगिदिन पर्यटन मन्त्रालयले वन तथा वातावरण मन्त्रालयलाई आग्रह गरेको थियो । रूख कटानका लागि नेपाली सेना र नेपाल नागरिक उड्डयन प्राधिकरणबीच भएको सम्झौताको अवधि भने सकिएको छ । पत्राचारपछि पर्यटनमन्त्री आलेसँग भेट भए पनि रूख कटानका विषयमा विस्तृत कुराकानी नभएको वन तथा वातावरणमन्त्री यादवले बताए । उनले आफू विमानस्थल निर्माणको पक्षमा रहेको पनि उल्लेख गरे । प्रक्रियागत हिसाबले गर्नुपर्ने काम अघि बढ्छ, उनले कान्तिपुरसित भने, अन्तर्राष्ट्रिय विमानस्थल बन्ने कुरालाई म सकारात्मक छु, त्यसैअनुसार प्रक्रिया पनि अघि बढ्छ । मन्त्री यादव विमानस्थल निर्माण प्रस्ताव गरिएको बाराकै बासिन्दा हुन् । बारास्थित् पूर्वपश्चिम राजमार्गको निजगढसँग जोडिएको सिमराजितपुर उपमहानगरपालिका र कोहल्बी नगरपालिकामा विमानस्थल प्रस्ताव गरिएको छ । पर्यटन मन्त्रालयले निजगढ विमानस्थल निर्माणको प्रक्रिया निर्माण प्रक्रिया अघि बढाउन खोजे पनि रूख कटान र विमानस्थलसम्बन्धी वातावरणीय प्रभाव मूल्यांकन (ईआईए) प्रतिवेदन खारेजीको मुद्दा सर्वोच्च अदालतमा विचाराधीन छ । केपी शर्मा ओली नेतृत्वको सरकारले निजगढ अन्तर्राष्ट्रिय विमानस्थल निर्माणलाई राष्ट्रिय गौरवको आयोजनाअन्तर्गत राखेको थियो । ओली सरकारले निजगढ विमानस्थल निर्माणका लागि ६ कम्पनीलाई अयोग्य ठहर गर्दै स्विट्जरल्यान्डको जुरिच एयरपोर्ट इन्टरनेसनल एजीलाई छानेको थियो । प्रस्ताव पेस गर्न दुईपटक दिइएको म्याद जुरिचले यत्तिकै गुजारेको थियो । जुरिच कोभिड संक्रमणको कारण देखाएर पन्छिए पनि भित्री कारण सर्वोच्च अदालतमा विचाराधीन मुद्दा नै हो । सर्वोच्च अदालतबाट मुद्दाको टुंगो नलागेसम्म प्रस्ताव पेस नगर्ने जुरिचले अडान लिएको थियो । विमानस्थल निर्माणको टुंगो नलागी हचुवाको भरमा सयौं वर्ष पुराना सालका लाखौं रूख काट्दा वातावरणीय विनाश निम्तिने भन्दै वातावरण तथा नागरिक अभियन्ता रञ्जुहजुर पाण्डे क्षत्री, विजयकुमारसिंह दनुवार, कृष्णप्रसाद भण्डारी, द्वारिकानाथ ढुंगेल, चिरञ्जीवी भट्टराई, भरतकुमार बस्नेत, पंकजकुमार कर्ण, सुकदेव खत्री, केशरमणि अर्याललगायतले सर्वोच्च अदालतमा रिट दायर गरेका थिए । त्यस्तै वरिष्ठ अधिवक्ता प्रकाशमणि शर्मा, पदम श्रेष्ठलगायतका तर्फबाट समेत निजगढ विमानस्थलको ईआईए प्रतिवेदन खारेज माग गर्दै अलग्गै रिट दायर भएको थियो । दुवै रिटलाई सर्वोच्च अदालतले बृहत् पूर्ण इजलासमा राखेर बहस अघि बढाएको छ । प्रधानन्यायाधीश चोलेन्द्रशमशेर जबरा र न्यायाधीश कुमार रेग्मीको इजलासले उक्त विषयलाई बृहत् पूर्ण इजलासमार्फत टुंगो लगाउनुपर्ने ठहर गरेको थियो । विगतमा वन मन्त्रालयले सर्वोच्चबाट मुद्दाको किनारा नलागुन्जेलसम्म रूख कटानको प्रस्ताव मन्त्रिपरिषद् नलैजाने अडान लिएको थियो । ईआईएमा विमानस्थल निर्माणका लागि सानाठूला गरी साढे २४ लाख रूख काट्नुपर्ने उल्लेख छ । विमानस्थल बनाउने भनिएको १ हजार ९ सय हेक्टरअन्तर्गत दुईवटा ब्लकमा रूखको गणनासमेत भइसकेको छ । गणनाअनुसार २ वटा ब्लकमा मात्र ५७ हजार ३ सय ५० वटा रूख छन् । प्रदेश २ को वन मन्त्रालयअन्तर्गतको डिभिजन वन कार्यालय बाराले १ हजार ९ सय हेक्टरलाई १२ वटा ब्लक बनाएर रूख गणना गरेको थियो । त्यहाँ सालका रूख धरै छन् । प्राधिकरणले बजेट दिन छाडेपछि रूख गणना डेढ वर्षअघि नै रोकिएको कार्यालयका प्रमुख मञ्जुर अहमदले बताए ।"
संघीय मन्त्रालयको निर्देशन दुई सातामै फिर्ता,"काठमाडौं (कास) संघीय मामिला तथा सामान्य प्रशासन मन्त्रालयले उपभोक्ता समितिबाट विकास निर्माणका काम नगराउन दिएको निर्देशन स्थानीय तहको विरोध थेग्न नसकेर दुई सातामै फिर्ता लिएको छ । महालेखा परीक्षकको ५८ औं प्रतिवेदनलाई उल्लेख गर्दै मन्त्रालयले गत मंसिर २१ मा मुलुकभरका स्थानीय तहलाई पत्राचार गर्दै विकास आयोजनाको काम उपभोक्ता समितिबाट नगराउन निर्देशन दिएको थियो । तर उक्त परिपत्रका सम्बन्धमा नगरपालिका र गाउँपालिका महासंघले स्थानीय तहको अधिकार खोसेको र सार्वजनिक खरिद ऐनको ख्याल नगरिएको भन्दै विरोध जनाएपछि निर्देशन फिर्ता लिइएको हो । मन्त्रालयले अर्को व्यवस्था नभएसम्मका लागि पहिलेकै अवस्थामा काम गर्न भनेको छ । मन्त्रालयले स्थानीय तहमा स्थायी प्रकृतिको संरचना बनाउन उपभोक्ता समितिलाई थप बलियो बनाउन खोजेको प्रतिक्रिया दिएको छ । उपभोक्ता समितिले गरेका धेरै कामको बेरुजु आएको, आफूले काम लिएर समितिले ठेकेदारलाई दिने गरेको, गुणस्तर नभए पनि राजनीतिक आडमा जाँचपास गराएको जस्ता घटनालाई ध्यानमा राखेर महालेखाको प्रतिवेदनसमेतलाई आधार मानेर उक्त निर्देशन दिइएको थियो । निर्देशन कार्यान्वयन नहुँदै फिर्ता गरेको मन्त्रालयले जनाएको छ । महालेखाले आफ्नो प्रतिवेदनमा कुनै पनि निकायमा दर्ता नभएका समितिहरू काम सकेपछि स्वतः विघटन हुने भएकाले त्यस्ता आयोजनाहरूको थप मर्मत, सञ्चालन एवं लेखापरीक्षणमा समस्या पर्ने गरेको उल्लेख गरेको छ । मन्त्रालयमा सामान्य छलफल गरेर सचिवस्तरमा भएको निर्णय कार्यान्वयन गर्न लेखा शाखाका प्रमुख बाबुराम ज्ञवालीले सबै स्थानीय तहलाई निर्देशन जारी गरेका थिए । उक्त निर्देशन कार्यान्वयन नगर्ने भन्दै नगरपालिका र गाउँ महासंघका अध्यक्षहरू क्रमशः अशोककुमार ब्याञ्जु श्रेष्ठ र होमनारायण श्रेष्ठले संयुक्त विज्ञप्ति जारी गरेर विरोध जनाएका थिए । मन्त्रालयले संस्था ऐनअनुसार उपभोक्ता समितिहरू दर्ता गरेर मात्र विकास योजना सञ्चालन गर्न निर्देशन दिएको थियो । मन्त्रालयले संस्था दर्ता ऐन २०३४ अनुसार कुनै पनि संस्था विधानसहित दर्ता नभएमा कानुनी मान्यता दिन नमिल्ने व्यहोरा उल्लेख गरेर उपभोक्ता समितिको कामकारबाही रोक्न पत्राचार गरेको थियो । मन्त्रालयका प्रवक्ता तथा सहसचिव वसन्त अधिकारीले महालेखाको प्रतिवेदनमा उल्लेख भएका विषयलाई कार्यान्वयनका सिलसिलामा पत्राचार गरिएको जानकारी दिए । हामीले महालेखाको प्रतिवेदनलाई आधारमा मानेका हौं, उनले भने, केही कानुनी र व्यावहारिक समस्या हल गर्न नीतिगत रूपमै केही प्रक्रिया मिलाउनुपर्ने भएकाले तत्कालका लागि निर्देशन कार्यान्वयन नगर्न भनेका हौं । मन्त्रालयका अनुसार उपभोक्ता समिति परिचालन सम्बन्धमा प्रचलित कानुनमा भएको व्यवस्था तथा स्थानीय तहको व्यावहारिक पक्षसमेतलाई ध्यानमा राखेर उपयुक्त व्यवस्थासहितको सुझाव प्रतिवेदन तयार गरी पेस गर्न मन्त्रालयका सहसचिवको संयोजकत्वमा कार्यदल गठन गरिएको छ ।"
सभामुखले के गर्लान् ?,"(काठमाडौं)  राजनीतिक दलहरूले एमसीसी सम्झौता अघि बढाउन चाहँदा सभामुख अग्निप्रसाद सापकोटाले के गर्लान् भन्ने धेरैको चासो छ । सम्झौता संसद्मा अघि बढाउनका लागि सभामुख सापकोटाले राष्ट्रिय सहमति हुनुपर्ने, जनताबाट एमसीसीबारे उठेका प्रश्नको जवाफ दिनुपर्ने र संसद्मा एमालेले जारी राखेको अवरोध हट्नुपर्नेलगायतका सर्त अगाडि सारेका छन् । प्रधानमन्त्री शेरबहादुर देउवाले एमसीसीबारे सरकारमा रहेका दलहरूसँग सत्तारूढ गठबन्धनको बैठक र संसद्मा प्रतिनिधित्व गर्ने दलहरूसँग सर्वदलीय बैठक आह्वान गरेको अवस्थामा सभामुख सापकोटाले एमसीसी अगाडि बढाउनका लागि आफ्ना कुरा निकटस्थहरूलाई सुनाएका हुन् । सभामुखनिकट स्रोतका अनुसार सभामुखले संसद् अवरुद्ध भइरहेको र राष्ट्रिय सहमति नभएको अवस्थामा एमसीसी अगाडि बढाउन आफूलाई गाह्रो पर्ने सुनाएका छन् । सभामुखको भनाइ उल्लेख गर्दै उनीनिकट एक अधिकारीले भने, यस विषयमा उहाँको धारणा प्रस्ट छ ।एमालेले संसद्मा अवरोध जारी राखेको अवस्थामा कुनै पनि राष्ट्रिय महत्त्वका विषय अगाडि बढाउन आफूलाई असहज हुने सभामुखले आफूनिकटहरूलाई बताएका छन् । अहिलेसम्म संसद्मा गरेका काम कि संवैधानिक व्यवस्थाअनुसार टेबल गर्नॅपर्छ भनेका कुरा हुन् कि सामान्य प्रतिवेदन मात्रै हुन्, सभामुखको भनाइ उल्लेख गर्दै ती अधिकारीले भने, अलिकति जोड गरेर अगाडि बढाएको त बजेट मात्रै हो । बजेट त राष्ट्रकै आवश्यकताको कुरा थियो र अगाडि बढाएको हो । त्योबाहेक कुनै पनि एजेन्डा अगाडि बढाइएको छैन । राष्ट्रिय महत्त्वको विषय, दूरगामी महत्त्वको विषय त त्यसरी अगाडि जान मिल्दैन ।एमसीसीलाई लिएर जनतामा भ्रम र अनेक आशंका उब्जिएका छन् । ती विषयमा सभामुखलाई पनि विभिन्न माध्यमबाट जानकारी हुने गरेको ती अधिकारीले बताए । कतिपयले भेटेरै र कतिपयले सञ्चारका विभिन्न माध्यमबाट एमसीसीबारे उठेका प्रश्नको जवाफ नदिईकन पारित गर्ने प्रक्रियामा नलैजान दबाब दिइरहेका छन् । सभामुखले जनतामा उब्जिएका प्रश्नको राजनीतिक दलहरूले स्पष्ट जवाफ दिनुपर्ने बताएका छन् । संसद् सुचारु हुनुपर्यो, प्रक्रियासम्मत ढंगले अगाडि बढ्नुपर्यो, छलफलको राम्रो वातावरण बन्नुपर्यो, जनताले उठाएका प्रश्नहरूलाई सरकारले स्पष्ट पार्नॅपर्यो, एमसीसी ठीक छ भने जनताले उठाएका प्रश्नको उत्तर दिन के गाह्रो भयो र ?, सापकोटाको भनाइ उल्लेख गर्दै उनको सचिवालयले भनेको छ ।"
खुला सदस्यमा कोको ?,"शशांक कोइराला (३८३६ मत), एनपी साउद (२९३७), बालकृष्ण खाँण (२८७९), उदयशमशेर राणा (२८४३), रामहरि खतिवडा (२८३२), ज्ञानेन्द्रबहादुर कार्की (२८२०), रमेश लेखक (२७८०), शंकर भण्डारी (२७६२), जिपछिरिङ लामा (२७०२), अर्जुननरसिंह केसी (२६५०), जितजंग बस्नेत (२५५७), गोपालमान श्रेष्ठ (२५३८), मोहनबहादुर बस्नेत (२४७६), सुनीलबहादुर थापा (२४७२), नैनसिंह महर (२४६७), दिलेन्द्रप्रसाद बडू (२४४१), रामशरण महत (२४३४), बलबहादुर केसी (२३८८), गोविन्द भट्टराई (२३५०), कुन्दनराज काफ्ले (२२७९), दीपक गिरी (२२६५), सुरेन्द्रराज पाण्डे (२२०१), पद्मनारायण चौधरी (२०३८), राजीव ढुंगाना (१८९६), गुरू बराल (१८७०), सञ्जयकुमार गौतम (१८६७), गोविन्दराज पोखरेल (१८४३), मदनबहादुर अमात्य (१८३०), अजयबाबु शिवाकोटी (१८११), गणेश लामा (१७८२), दिनेश कोइराला (१७८१), उमेशजंग रायमाझी (१७७६), मोहन आचार्य (१७५१), गोपाल दहित (१७१०), कृष्णकिशोर घिमिरे (१७०७)"
मन्त्रीका अगाडि भलिबल संघको बिलौना,"नेपाली टोली सोमबार जानेसेन्ट्रल जोनमा पुरुषतर्फ छैटौं र महिलातर्फ दोस्रो संस्करण पुस ६ देखि १४ गतेसम्म आयोजना हुँदै छ । महिलातर्फ नेपाल साविक विजेतासमेत हो । दुई वर्षअघि बंगलादेशमै आयोजित पहिलो संस्करणमा नेपालले स्वर्ण जितेको हो । पुरुषतर्फ भने तेस्रो संस्करणमा कांस्य जितेको नेपाली टोली त्यसयता खस्कँदो अवस्थामा छ । मन्त्री गहतराज, सचिव डा दामोदर रेग्मीलगायतले राष्ट्रिय टोलीका कप्तान र प्रशिक्षकहरूलाई राष्ट्रिय झन्डा हस्तान्तरण गरी बिदाइ गरे । प्रतियोगितामा महिलातर्फ ६ टोलीको सहभागिता छ । नेपालसहित आयोजक बंगलादेश, माल्दिभ्स, श्रीलंका, किर्गिस्तान र उज्वेकिस्तानबीच प्रतिस्पर्धा हुनेछ । पुरुषतर्फ नेपालमै भएको अघिल्लो संस्करणको विजेता किर्गिस्तानबाहेक नेपाल, बंगलादेश, श्रीलंका, माल्दिभ्स र उज्वेकिस्तान सहभागी छन् । नेपाली टोली (पुरुष) इमबहादुर रानामगर (कप्तान), हरिहजुर थापा, दुर्गाबहादुर खड्का, हरिबहादुर अधिकारी, भैरवबहादुर बम, मानबहादुर श्रेष्ठ, धनबहादुर भट्ट, टेकराज अवस्थी, राजेन्द्र विष्ट, विशालबहादुर विक, शरणसामरी क्षेत्री र विनोदबहादुर चन्द । नेपाली टोली (महिला) अरुणा शाही (कप्तान), सरस्वती चौधरी, प्रतिभा माली, सलिना श्रेष्ठ, उषा भण्डारी, साफिया पुन, सुनीता खड्का, कृपा अधिकारी, मनीषा चौधरी, कामना विष्ट, लक्ष्मी चन्द र शान्ति थारू ।"
एनआईसीको पोसाक,"काठमाडौं (कास) बंगलादेश जाने नेपाली टोलीलाई एनआईसी एसिया बैंकले आइतबार खेल पोसाक हस्तान्तरण गरेको थियो । बैंकका प्रमुख कार्यकारी अधिकृत रोशनकुमार न्यौपानेले महिला टिमकी कप्तान अरुणा शाही, पुरुष टिमका कप्तान इम रानामगर र महिला टिमका मुख्य प्रशिक्षक जगदीश भट्टलाई खेल पोसाक हस्तान्तरण गरे । न्यौपानेले नेपालको नेतृत्व गर्दै बंगलादेशमा एसियन सेन्ट्रल जोन खेल्न जाने पुरुष तथा महिलाका सदस्यलाई उच्च मनोबलका साथ उत्कृष्ट प्रदर्शनका लागि शुभकामना दिँदै नेपालको राष्ट्रिय खेलको विकास विस्तारका लागि सबै कर्पोरेट हाउसबाट योगदान दिन अनुरोध गरे । सो अवसरमा प्रशिक्षक भट्टले राष्ट्रिय खेल भलिबलको विकास र विस्तारमा बैंकले देखाएको चासोमा नेपाल भलिबल संघ र समग्र भलिबल खेलाडी आभार व्यक्त गदै आगामी दिनमा पनि एनआईसी एसिया बैंकको सहयोग र सद्भाव रहिरहने विश्वास व्यक्त गरे । बिदाइ तथा खेल पोसाक हस्तान्तरण कार्यक्रममा बैंकका सहायक प्रमुख कार्यकारी अधिकृत क्रिकेटर सन्तोषकुमार राठी, बैंकका सहायक महाप्रबन्धक एवं नेपाल भलिबल संघका उपाध्यक्ष रञ्जन खड्कालगायत उपस्थित थिए । बैंकले महिला तथा पुरुष टिमका खेलाडी, प्रशिक्षक र अफिसियललाई जुत्ता, स्पोटर््स ब्याग, निक्याप र मोजा उपलब्ध गराएको थियो ।"
नेपाल फाइनलमा पुग्न असफल,(काठमाडौं)  समूहको अन्तिम तथा निर्णायक खेलमा आइतबार भारतसँग १० गोलले पराजित भएपछि नेपाली टोली बंगलादेशमा जारी साफ वुमेन्स यू१९ च्याम्पियनसिपको फाइनलमा पुग्न असफल भएको छ । ढाकाको कम्लापुरस्थित वीर सेरेष्ठ सहिद सिपाही मुस्तफा कमल रंगशालामा भारतसँग दोस्रो हाफमा गोल खान पुग्दा नेपाली टोली समूह चरणबाटै फर्किएको हो । भारतका लागि नारोम प्रियांका देवीले ६७ औं मिनेटमा निर्णायक गोल गरिन् । उनी प्रतियोगिताको सर्वाधिक (४) गोलकर्तासमेत हुन् । दक्षिण एसियाली महिला फुटबलमा उमेर समूहको प्रतियोगिता बढाउने क्रममा सन् २०१८ मा साफ वुमन्स यू१८ च्याम्पियनसिप सुरु गरिएको थियो । भुटानमा भएको सो प्रतियोगितामा नेपाल फाइनलमा भारतसँग पराजित भएको थियो । यसपल्ट समूह चरणमै भारत बाधक भएको छ । समूहको अन्तिम खेलमा बंगलादेशले श्रीलंकालाई पराजित गरेपछि प्रतियोगिताको उपाधिका लागि घरेलु टोली र भारतबीच प्रतिस्पर्धा हुने भएको छ । श्रीलंकालाई १२० गोल अन्तरले पराजित गरेपछि बंगलादेश १० अंकसहित समूह विजेता भएको छ । भारत ९ अंकसहित उपविजेता भएर फाइनलमा पुगेको हो । सहभागी पाँच टोलीबीच राउन्ड रोविन प्रणालीका आधारमा गराइएको प्रतिस्पर्धामा शीर्ष दुई स्थानमा रहने टोलीबीच फाइनल हुन लागेको हो । नेपालले प्रतियोगिताको आफ्नो पहिलो खेलमा बंगलादेशसँग गोलरहित बराबरी खेलेको थियो भने दोस्रो खेलमा श्रीलंकालाई ६० तथा तेस्रो खेलमा भुटानलाई ४० गोलअन्तरले पराजित गरेको थियो ।
लुम्बिनी र प्रदेश १ सेमिफाइनलमा,"(धनगढी)  लुम्बिनी प्रदेश र प्रदेश १ प्रधानमन्त्री कप राष्ट्रिय महिला क्रिकेट प्रतियोगिताको सेमिफाइनल प्रवेश गरेका छन् । धनगढीको फाप्ला क्रिकेट मैदानमा भइरहेको प्रतियोगितामा आइतबार लुम्बिनीले कर्णाली प्रदेशलाई १० विकेट र प्रदेश १ ले वाग्मती प्रदेशलाई ५५ रनले हराए । लगातार दोस्रो खेल जितेपछि यी दुई टोली समूह ए बाट सेमिफाइनल प्रवेश गरेका हुन् । बाक्लो हुस्सु र अत्यधिक चिसोका कारण ढिलो सुरु भई ६ ओभरमा सीमित गरिएको पहिलो खेलमा टस जितेर पहिले ब्याटिङ गर्दै कर्णाली प्रदेशले ३ विकेट क्षतिमा १७ रन बनायो । कप्तान आयुशा टण्डनले ७ र दीक्षा पुरीले अविजित ७ रन बनाए । लुम्बिनीबाट सुस्मिता भुसालले २ र नेरी थापाले एक विकेट लिए । कर्णाली पहिलो दिन प्रदेश १ सँग ६ रनमै अलआउट भएको थियो । लुम्बिनीले ३१ ओभरमा सहजै लक्ष्य पूरा गर्यो । लक्ष्मी चौधरीले १२ र नेरीले ५ रन बनाए । लुम्बिनीकी सुस्मिता भुसाल प्लेयर अफ द म्याच भइन् । दोस्रो खेलमा टस जितेको प्रदेश १ ले निर्धारित २० ओभरमा ४ विकेट गुमाई १ सय १४ रन बनायो । प्लेयर अफ द म्याच अप्सरीले ६२ बल सामना गरेर अविजित ५१ रन बनाइन् । उनको यो लगातार दोस्रो अर्धशतक हो । त्यस्तै स्मृति कटुवालले २० र सवनम राईले १५ रन बनाए । वाग्मतीका अस्मिना कर्माचार्य र खुसी डंगोलले २२ विकेट लिए । वाग्मतीले ८ विकेट गुमाई ५९ रनमात्र बनाउन सक्यो । सुमन खतिवडाले प्रतियोगिताको पहिलो छक्का प्रहार गर्दै २१ तथा कप्तान अस्मिनाले १० रन बनाए । वाग्मतीका ५ खेलाडी रनआउट भए । प्रदेश १ की कप्तान रुविना क्षेत्री, ज्योति दनुवार र अलिसा खाडियाले ११ विकेट लिए । प्रतियोगितामा प्रथम हुने टिमले ५ लाख, द्वितीयले ३ लाख, वुमन अफ द सिरिजले २५ हजार, उत्कृष्ट बलरले १५ हजार तथा उत्कृष्ट ब्याटरले १५ हजार, प्लेयर अफ द म्याचले २ हजार पुरस्कार प्राप्त गर्नेछन् ।सोमबारका खेलपहिलो खेल ः सुदूरपश्चिम र एपीएफ क्लबदोस्रो खेल ः प्रदेश २ र गण्डकी प्रदेश"
क्रिकेटमा केल्मी,"काठमाडौं (कास) नेपाली क्रिकेटलाई अन्तर्राष्ट्रिय खेलकुद सामग्री कम्पनी केल्मीले पोसाक प्रायोजन गर्ने भएको छ । युवा तथा खेलकुदमन्त्री महेश्वर गहतराजको रोहबरमा आइबार नेपाल क्रिकेट संघ (क्यान) र केल्मीका लागि आधिकारिक विक्रेता कामारु ट्रेडिङबीच सम्झौता भयो ।क्यानबाट चतुरबहादुर चन्द र केल्मीबाट कामारुका निर्देशक प्रदीप न्यौपानेले सम्झौतापत्रमा हस्ताक्षर गरे । सम्झौता दुई वर्षको रहेको छ । सम्झौताअनुरूप नेपालले खेल्ने सबै खाले प्रतियोगितामा केल्मीको लोगो अंकित पोसाक लगाएर खेल्नेछ । नेपालका महिला र पुरुष राष्ट्रिय टोली, यू१९ पुरुष र महिला टोली तथा यू१६ पुरुष र महिला टोलीले केल्मीको पोसाक लगाएर खेल्नेछन् । क्यानका क्रिकेट म्यानेजर विनोद दासले नेपालले हरेक प्रतियोगिताका क्रममा पोसाकका लागि ५ लाख नगद खर्च गर्दै आएकामा अब त्यो खर्च केल्मीले सकार्नेछ । नेपालले वर्ष २०२२ मा सबै खाले गरी १३ प्रतियोगिता खेल्न लागेको दासले गराए । जसअनुरूप केल्मीले क्यानलाई आउने वर्ष ६५ लाख बराबरको पोसाक प्रदान गर्नेछ । क्यान अध्यक्ष चन्दले नेपाल क्रिकेटका लागि केल्मीसँगको सम्झौतालाई महत्त्वपूर्ण दिनका रूपमा व्याख्या गरे । उनले नेपालले विगतमा पोसाकमा ठूलो खर्च गर्दै आएकामा यस सम्झौताले ठूलो राहत प्रदान गर्ने जनाए । उनका अनुसार प्रतियोगिता खेल्ने नेपाली टोलीलाई केल्मीले जर्सी, ट्राउजर, ट्र्याक सुट, ब्याग, जुत्ता प्रदान गर्नेछ । कामारुका निर्देशक न्यौपानेले नेपाली क्रिकेटसँग जोडिन पाउँदा यसलाई आफूले ऐतिहासिक दिनका रूपमा हेरेको जनाए । मन्त्री गहतराजले क्यानसँग सम्झौता गरेर नेपाली खेलाडीको मनोबल उच्च बनाउन ठूलो भूमिका खेलेको जनाए । स्पेनिस कम्पनी केल्मी नेपालमा चीनमार्फत २०१७ मा आएको हो । पछिल्ला तीन वर्ष नेपाली फुटबलसँग आबद्ध रहेको केल्मीले नेपालको भलिबल, गल्फलाई पनि प्रायोजन गर्दै आएको छ । एसियाली फुटबल संघसँग तीनवर्षे सम्झौता गरेको केल्मी इंग्लिस प्रिमियर लिगको फुटबल टोली वाटफोर्डको किट्स पार्टनर पनि हो ।"
९ जनालाई खेलकुद प्रतिभा सम्मान,"३ कान्तिपुरकर्मी पुरस्कृतकार्यक्रममा खेलकुद पत्रकारिता सम्मान र खेलकुद पत्रकारिता प्रोत्साहन पुरस्कारबाट ३ कान्तिपुरकर्मीसहित १० जना सम्मानित भएका छन् । खेल पत्रकारिता सम्मानबाट कान्तिपुर दैनिकका हिमेशरत्न वज्राचार्य सम्मानित भए । उनले ५० हजार रुपैयाँ पुरस्कार पाए । प्रोत्साहन पुरस्कारतर्फ कान्तिपुर दैनिककी रूपन्देही संवाददाता सन्जु पौडेल (समावेशी, महिला), कान्तिपुरकै कुशल तिमल्सिना (वाग्मती प्रदेश) सहित कास्कीका विजय नेपाली (समावेशी दलित), स्थानीय सन्देश पत्रिकाका नमिन ढकाल (प्रदेश १), नयाँ पत्रिका दैनिकका वसन्त खतिवडा (प्रदेश २, ग्यालेक्सी टेलिभिजनकी सोनिता अर्याल (गण्डकी प्रदेश), रेडियो नमस्तेका दीपक न्यौपाने (लुम्बिनी प्रदेश), गुराँस खबर डटकमका रमेशकुमार पाण्डे (कर्णाली प्रदेश) र राससका स्थानीय संवाददाता विनोदसिंह विष्ट (सुदूरपश्चिम) लाई सम्मान गरियो । उनीहरू सबैले जनही २५ हजार रुपैयाँ पुरस्कार पाए ।"
हिमालयन शेर्पाको पहिलो जित,"(काठमाडौं)  हिमालयन शेर्पाले सहिद स्मारक ए डिभिजन लिगको पाँचौं चरणमा आएर पहिलो जित दर्ता गरेको छ । उसले दशरथ रंगशालामा आइतबार ब्रिगेड ब्वाइजलाई ३१ ले पराजित गर्दै तीन अंक जोडेको हो ।यस जितसँगै हिमालयन शेर्पा रेलिगेसन क्षेत्र छाड्दै आठौं स्थानमा उक्लियो । उसले पाँच खेलबाट ५ अंक बनायो । दोस्रो हार बेहोरेको ब्रिगेड ब्वाइज र पुलिसले पनि ५५ अंक नै जोडेका छन् । धेरै गोल गरेका आधारमा हिमालयन शेर्पा अगाडि रहेको छ । हिमालयन शेर्पाले पाँच स्थान फड्को मारेपछि एपीएफ (१ अंक) र फ्रेन्ड्स (२ अंक) रेलिगेसन क्षेत्रमा छन् । राजधानीको शीर्ष श्रेणीको लिगमा टिक्ने होडमा यी दुईबीच सोमबार प्रतिस्पर्धा हुँदै छ ।पिस्टोन मुताम्बा, सुरेश कुमाल र मनीष थापाको गोलमा हिमालयन शेर्पाले जित हात पारेको हो । ललितपुरको टिमका लागि भुवन बस्नेतले सान्त्वना गोल गरे । मुताम्बाले कप्तान विश्वास श्रेष्ठको फ्रिकिकमा हेडद्वारा गोल गर्दै चौथो मिनेटमै हिमालयन शेर्पालाई अग्रता दिलाए । त्यसमा ब्रिगेड ब्वाइजका गोलकिपर एन्जल श्रेष्ठले सही अनुमान गर्न सकेनन् । मुताम्बाले सुरेशको क्रसमा १५ औं मिनेटमा फस्ट बारमा गरेको हेडरमा भने गोलकिपर एन्जलले उत्कृष्ट बचाउ गरे ।ब्रिगेड ब्वाइज पनि १९ औं मिनेटमै बराबरी नजिक पुगेको थियो । वाम्बा ड्याडी जुनियरले दीपेश गुरुङको फ्रिकिकमा गरेको हेडरमा बल पोलमा लाग्दै बाहिरियो । शिशिर लेखीको पासमा भुवनले ५३ औं मिनेटमा आकर्षक रूपमा फस्ट बारमै गोल गरेपछि ब्रिगेड ब्वाइज ११ को अवस्थामा पुगेको थियो ।सुरेशले जीवन गुरुङको पासमा गोलकिपर एन्जल अगाडि बढेको अवसरमा १८ यार्ड लाइन बाट बललाई उचाइ दिँदै पोस्टको दिशा दिएपछि हिमालयन शेर्पाले ७४ औं मिनेटमा २१ को अग्रता लियो । निकै चिसो मौसममा भएको प्रतिस्पर्धामा इन्ज्युरी समयमा मनीषले गोल गर्दै हिमालयन शेर्पाको पहिलो जित पक्का गरे । उनले विश्वासले दिएको बल उपयोग गरे ।"
