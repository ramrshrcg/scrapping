शीर्षक,विवरण
कांग्रेसमा युवा पुस्ताको उदय,"हिजो प्रश्न गर्ने ठाउँमा थिए, आज जवाफ दिने ठाउँमा उनीहरू आइपुगेका छन् । विश्लेषक पुरञ्जन आचार्य नेतृत्वमा पहिलो पुस्ता रहे पनि त्यसपछिका मुख्य कार्यकारी पदमा युवाकै बाहुल्य रहेकाले अबको कांग्रेस यथास्थिति र पुरातन विचार चिरेर अघि बढ्ने विश्वास गर्छन् । नेतृत्वमा युवाको द्वार खुलेको छ, पार्टीका नीति र कार्यक्रममा पनि हस्तक्षेप हुन्छ, परिवर्तनको आवेगलाई चाहेर पनि रोक्न नसक्ने ठाउँमा नेतृत्व आइपुगेको छ, उनले भने, बूढो र रोगी भनिँदै आएको कांग्रेस १४ औं महाधिवेशनले स्वस्थ र तन्नेरी पार्टीका रूपमा रूपान्तरण भएको छ ।गुरुङ, थापा र शर्मालाई यो स्थानमा ल्याइपुर्याउनुका पछाडि दस लाख क्रियाशील सदस्यको पृष्ठभूमि जोडिएको छ । कांग्रेसमा ४ लाख ७० हजार मात्रै क्रियाशील सदस्य थिए । यसैपटक बढाएर करिब साढे ९ लाख पुर्याइएको थियो । यसले सदस्यताको संख्या मात्रै बढाएन, एकैसाथ ठूलो संख्यामा युवा अनुहारको प्रवेश भयो । त्यसैको प्रभाव धनराज, गगन, विश्वप्रकाशलगायतका अनुहार हुन् ।केन्द्रमा आफ्नै अनुहार खोज्दा धनराज, गगन र विश्वप्रकाशमा आशा र भरोसा गरेको पाइयो, आचार्यले भने, अब नेतृत्वलाई परिवर्तनको भावनासँग डोर्याएर अघि बढ्ने चुनौती थपिएको छ । कांग्रेसलाई बदल्ने अभियानसँग जोडिएर आएका युवा नेतालाई पार्टी सञ्चालनको पुरानो कार्यशैली सच्याउनेदेखि पार्टीको बैठक कहाँ, कसरी सञ्चालन गर्नेबारेमा थिति बसाल्नै चुनौतीहुने देखिएको छ ।पार्टीका महत्त्वपूर्ण निर्णयहरूमा दुईचार जना नेता बसेर निर्णय गर्ने र केन्द्रीय समितिबाट अनुमोदन गराउने पुरानै परम्परा कायम छ । अधिकांश समय पार्टीका बैठक बूढानीलकण्ठ र बालुवाटारबाट सञ्चालन भएका हुन्छन् । विधानमा व्यवस्था नभएको पदाधिकारीको बैठक चलाउने पद्धति परम्परा नै बनेको छ । पार्टीको सर्वोच्च निकाय केन्द्रीय कार्यसमिति पदाधिकारीले गर्ने निर्णयलाई अनुमोदन गराउने थलोका रूपमा परिणत भइरहेको छ ।विगतमा चर्को विरोध गर्दै आएका युवा अहिले नेतृत्व तहमा पुगेका छन्, उनीहरू आफैंले विरोध गरेका विगतका यस्ता अभ्यासलाई निरन्तरता दिन्छन् वा पार्टीलाई साँच्चै संस्थागत रूपमा अघि बढाउन सक्छन् ? अब उनीहरूको परीक्षाको घडी सुरु भएको छ, कांग्रेसका एक नेता भन्छन् । थापाले देउवालाई सभापतिमा निर्वाचित भएकै दिन बधाई दिँदै थिति बसाल्ने काममा आफूहरूको सहयोग हुने, नत्र संघर्ष गर्ने संकेत गरेका छन् । आम कांग्रेसजनको एकताको अपेक्षालाई आत्मसात् गर्दै पार्टीलाई थिति र विधिमा चलाउने परम्पराको सुरुवात गर्नु हुनेछ भन्ने अपेक्षा गर्दछु, थापाले बधाई सन्देशमा उल्लेख गरेका छन्, समुन्नत नेपालको अभियान र पार्टी रूपान्तरणको मुद्दामा सहकार्य हुनेछ ।अर्का महामन्त्री शर्माले पनि महामन्त्री निर्वाचित हुनासाथ पार्टी रूपान्तरण अभियान प्रारम्भ भएको उद्घोष गरे । यो व्यक्तिको विजय होइन, गुटको विजय होइन । यो सिंगो नेपाली कांग्रेसलाई रूपान्तरण गर्ने प्रारम्भ हो, उनको भनाइ थियो । नेतृत्वको चाहना र उनीहरूको गतिसँग मेल खाएन भने पार्टीभित्र द्वन्द्व बढ्न सक्ने अनुमान नेताहरूमा छ । उपसभापतिमा निर्वाचित पूर्णबहादुर खड्काबाहेक दोस्रो पुस्ताका अधिकांश नेताहरू प्रतिस्पर्धाबाट बाहिरिएका छन् । कतिपय केन्द्रीय सदस्यको प्रतिस्पर्धामा सीमित छन् । दुःखद संयोग यसपटक जुर्यो, बीपी, गणेशमान र महेन्द्रनारायण निधि तीनै परिवारका सदस्य नेतृत्वको प्रतिस्पर्धाबाट पराजित भए । कांग्रेसको संगठनमा यी तीन परिवारको ठूलो छाप छ । उनीहरूको विरासतलाई समेत बेवास्ता गरेर जान सक्ने स्थितिमा नयाँ पुस्ता छैन । पराजित भए पनि पार्टीको ४० प्रतिशत हैसियतसहित शेखर कोइराला पार्टीभित्रको प्रतिपक्ष नेताका रूपमा उदाएका छन् ।उनको भूमिका अझै बढेको छ तर गणेशमान पुत्र प्रकाशमान सिंह र महेन्द्रनारायण पुत्र विमलेन्द्र निधिको दायरा साँघुरिएको छ । अर्का वरिष्ठ नेता रामचन्द्र पौडेल उम्मेदवार हुन नसकेपछि तटस्थ भूमिकामा रहँदै आएका छन् । शक्तिका दिग्विजयजस्तै ठानिएका विजय गच्छदार उपसभापतिबाट पराजित भएका छन् । सभापतिका सबैभन्दा विश्वासिला र निकट मानिने प्रकाशशरण महत महामन्त्रीको प्रतिस्पर्धाबाट बाहिरिएका छन् । शेखरको टिमबाट महामन्त्री प्रतिस्पर्धा गरेका मीनेन्द्र रिजालले महामन्त्री पराजित भएपछि नैतिक रूपमा मन्त्रीबाट पनि राजीनामा दिएका छन् ।भोटका आधारमा मूल्यांकन गरेर दोस्रो तहका नेतालाई बेवास्ता गरेर अघि बढ्ने हो भने पार्टी अर्को अतिवादमा फस्न सक्ने राजनीतिक विश्लेषकसमेत रहेका कांग्रेस नेता पुरुषोत्तम दाहालले बताए । पार्टीमा विद्यमान तीन वटा पुस्तालाई जोडेर गति अघि बढाउने दिशामा उपसभापतिमा निर्वाचित पूर्णबहादुर खड्काको भूमिका अब महत्त्वपूर्ण हुने उनको ठम्याइ छ । शेरबहादुरजी पुरानो पुस्ताको हुनुहुन्छ, उहाँको सोच र शैली अहिलेको पुस्तासँग नमिल्न सक्छ, पार्टी सञ्चालन गर्ने कुशलता पनि देखिन्न । दोस्रो पुस्ताको सोच र चिन्तनको धारलाई नयाँ पुस्तासँग जोड्न सकियो भने मात्रै कांग्रेस अघि बढ्न सक्छ, दाहालले भने, गगन र विश्वप्रकाश भविष्यका कांग्रेसका पुँजी हुन् । अहिले उत्तेजनामा नआई यो पुस्ता जिम्मेवार ढंगले अघि बढ्न सक्नुपर्छ । पार्टीका यी तीन पुस्तालाई जोड्ने मध्यमार्गी भूमिका निर्वाह गर्ने ठाउँमा पूर्णबहादुरजी आइपुग्नुभएको छ । विश्लेषक शर्माका अनुसार दुई महामन्त्रीकै बीचमा वरीयताको विषयले सम्बन्धमा फरकपन आउन सक्छ । पार्टीको विधानले महामन्त्रीमा पहिलो र दोस्रो भनेको छैन । सभापतिले कामको विभाजन तोक्दा कसलाई के दिने भन्ने कुरा हुन्छ । त्यतिबेला कसको वरीयता के हुन्छ भन्न सकिन्न, उनले भने । कतिपय नेताहरूले विधानमा पदाधिकारी निर्वाचित हुने मात्रै प्रणाली राखेर सभापतिको हात बाँध्न खोजिएको बताउँदै अहिलेको नतिजाले काम गर्न झनै अप्ठ्यारो पर्ने बताएका छन् ।देउवानिकट नेता श्याम घिमिरेले केन्द्रीय कार्यसमितिमा सभापति अल्पमतमा नपर्ने सुनिश्चितता भएकाले पनि काम गर्न अप्ठ्यारो नपर्ने बताए । सभापतिले पदाधिकारीमा नपाए पनि ३३ जना केन्द्र्रीय सदस्य मनोनयन गर्न पाउँछन् । टिमबाटै पूर्णबहादुर खड्का उपसभापति निर्वाचित हुनुभएको छ, प्यानलमा नपरे पनि विश्वप्रकाश शेरबहादुर दाइसँगै काम गरेको महामन्त्री हुनुहुन्छ, यसले पनि उहाँलाई अप्ठ्यारो पर्ने मैले देख्दिनँ, घिमिरेले भने ।हिजो जसरी चलेको थियो, त्यसरी नै चल्छ भन्ने मनोविज्ञानबाट पार्टी सञ्चालन गर्दा साढे पाँच वर्षमा देउवाले समयमै पदाधिकारी नियुक्ति गर्न सकेनन् । महत्त्वपूर्ण विभागहरू महाधिवेशनको मुखमा आएर गठन गर्दा पार्टीभित्र विवाद चर्कियो । पार्टी नेतृत्वकै अनिच्छाले दर्जन बढी पार्टीका भ्रातृ तथा शुभेच्छुक संस्थाहरूले अधिवेशन गर्न सकेका छैनन् । कतिपय भ्रातृ संस्था स्थापनाकालदेखि नै अधिवेशन नगराई तदर्थवादमा चल्दै आएका छन् । यी सबै कुरालाई अनदेखाजस्तै गरे पनि अब नेतृत्व सुन्नुपर्ने ठाउँमा आइपुगेको विश्लेषक शर्माले बताए । देख्न नसक्ने हो भने सुन्न सक्नुपर्छ, सुन्ने धैर्य राख्नुपर्छ । संगठनको परिवर्तनमा युवाको कुरा सुन्न सक्ने धैर्य हुनुपर्छ । नेतृत्वको धैर्यता र युवाको जोस मिलाएर अघि बढ्न सकियो भने संगठनलाई धेरै माथि पुर्याउन सकिन्छ ।"
कार्यकारी साँचो थापा र शर्माको हातमा,"शेरबहादुर देउवा पुनः सभापतिमा निर्वाचित हुँदा उनको प्यानलबाट महामन्त्रीका उम्मेदवार बनेका प्रकाशशरण महत र प्रदीप पौडेल भने पराजित भएका छन् । महतले १ हजार ५ सय ५६ र पौडेलले १ हजार १ सय ९३ मत प्राप्त गरे । कोइराला प्यानलका मीनेन्द्र रिजालले ८ सय ९ र विमलेन्द्र निधि प्यानलका राजाराम कार्कीले १ सय ६ मत ल्याए ।४५ वर्षीय थापा २०६७ मा सम्पन्न १२ औं महाधिवेशनबाट केन्द्रीय कार्यसमितिमा प्रवेश गरेका हुन् । उनी उतिबेला सबैभन्दा बढी मत ल्याएर केन्द्रीय सदस्य निर्वाचित भएका थिए । १३ औं महाधिवेशनमा महामन्त्री उम्मेदवार बने पनि पराजित भएका थिए । थापा केन्द्रीय सदस्यमा लोकप्रिय मतका साथ निर्वाचित हुँदा शर्मा भने सोही महाधिवेशनमा झापा जिल्ला सभापतिमा पराजित भएका थिए । १३ औं महाधिवेशनमा भने केन्द्रीय सदस्य हुँदै उनले पार्टी प्रवक्ताको जिम्मेवारी पाए । महामन्त्रीमा निर्वाचित भएपछि थापाले पार्टीलाई सबैको साझा बनाएर अघि बढ्ने बताएका छन् । कुनै समूहबाट निर्वाचन लडे पनि आगामी दिनमा त्यसको छनक कहीँ, कतै नदिने उनको भनाइ छ । मैले गलत मान्छेलाई महामन्त्री बनाएछु भन्ने गरी कहिल्यै काम गर्ने छैन, उनले भने ।शर्माले आफ्नो जितसँगै कांग्रेसमा रूपान्तरण अभियान सुरु भएको बताएका छन् । पार्टी कार्यालयमा पत्रकारसँग कुरा गर्दै उनले भने, यो कुनै व्यक्ति र गुटको जित होइन, सिंगै कांग्रेसलाई रूपान्तरण गर्ने अभियानको सुरुवात हो । उनले अबको चार वर्ष आफूमाथिको विश्वास डगमगाउन नदिने बताए ।थापा र शर्मा दुवै जना नेविसंघको पृष्ठभूमिबाट राजनीतिमा उदाएका हुन् । २०५७ मा शर्मा नेविसंघको अध्यक्ष हुँदा थापा मध्यमाञ्चल विकास क्षेत्रबाट प्रतिनिधित्व गर्दै केन्द्रीय उपाध्यक्ष थिए । त्यसको दुई वर्षपछि गुरुराज घिमिरेको कार्यकालमा थापा महामन्त्री बने । पार्टीले गणतन्त्रको लाइन नलिँदै राजतन्त्रविरुद्ध बोल्दा घिमिरे र थापा हिरासत परेका थिए । २०६२६३ को गणतान्त्रिक आन्दोलनमा थापा गणतन्त्रका आइकन बनेका थिए । त्यही आन्दोलनले उनलाई राष्ट्रिय रूपमा स्थापित गर्यो ।थापा २०७० र २०७४ को चुनावमा काठमाडौं५ बाट निर्वाचित भए । २०७३ मा ९ महिना स्वास्थ्यमन्त्री बनेका उनले छोटो समयमा राम्रो काम गरेर वाहवाही कमाएका थिए । उनको पालामा मिर्गौला प्रत्यारोपण, डायलसिस, मुटु रोगलगायत महँगो उपचार निःशुल्क गरिनुका साथै कलेजो प्रत्यारोपण सुरु भएको थियो । उनको कार्यकाललाई स्वास्थ्य क्षेत्रको स्वर्णिम समय मानिन्छ ।झापाको मेची क्याम्पसबाट राजनीति थालेका ५१ वर्षीय शर्मा कक्षा ८ पढ्दै गर्दा आन्दोलनमा लागेका कारण हिरासतमा परेका थिए । उनी नेविसंघको झापा जिल्ला अध्यक्ष हुँदै केन्द्रीय अध्यक्ष बने । नेविसंघको इतिहासमा शर्मा एकमात्र अध्यक्ष हुन्, जसले निर्धारित समयमै महाधिवेशन गरेर नेतृत्व हस्तान्तरण गरेका थिए । उनी २०७० को संविधानसभा र २०७४ को प्रतिनिधिसभा निर्वाचनमा झापा१ बाट चुनाव लडे पनि पराजित भए । शर्माले पार्टी प्रवक्ता र सूचनासञ्चार तथा प्रचार विभाग प्रमुख भएर आफ्नो क्षमता देखाएका छन् । उनको नेतृत्वमा पार्टी प्रणाली डिजिटलाइज्ड भएको छ । क्रियाशील सदस्यदेखि अन्य विवरण वेबसाइटमा सहजै हेर्न सक्ने बनाइएको छ ।१४ औं महाधिवेशनमा थापाले सुरुदेखि नै कोइराला समूहबाट महामन्त्री लड्ने गरी स्पेस गरिसकेका थिए । उनले उक्त समूहबाट सभापतिको उम्मेदवारसमेत साझा बनाउने प्रयास गरेका थिए तर प्रयास सफल भएन । प्रकाशमान सिंहले अलग प्यानल बनाएर सभापतिमा उम्मेदवारी दिए । देउवा समूहमा रहेका शर्माले अन्तिम समयमा सिंह प्यालनबाट महामन्त्रीमा उम्मेदवारी दिएका थिए ।देउवा समूहबाट महामन्त्री उम्मेदवार बन्ने प्रयास असफल भए पनि उनले उक्त समूहका मतदाताको मत भने आफूतिर तान्न सफलता पाए । देउवाले सिटौला समूहका युवा नेता प्रदीप पौडेललाई महामन्त्री उम्मेदवार बनाएपछि उनको समूहमा असन्तुष्टि तीव्र बनेको थियो । शर्माको विजयमा देउवा समूहभित्रको असन्तुष्टिलाई पनि प्रमुख कारक मान्ने गरिन्छ । कांग्रेसमा महत्त्वपूर्ण मानिने सभापति, २ उपसभापति र २ महामन्त्रीमा गुटगत प्रभाव कम परेको छ । सभापतिमा देउवा निर्वाचित भए पनि उनको समूहबाट एकमात्र उपसभापति पूर्णबहादुर खड्का निर्वाचित भएका छन् । अर्को उपसभापतिमा कोइराला समूहका धनराज गुरुङ निर्वाचित भएका छन् । दुइटै महामन्त्रीमा देउवाइतर थापा र शर्मा निर्वाचित भए ।"
"रेल नचल्दा घाटा, चले दिनकै ७ लाख घाटा","बजेटको टुंगो नलाग्दा रेल सञ्चालन मिति फेरि अन्योलमा परेको छ । धेरै लगानी भारतीय प्राविधिकमा गर्नुको साटो ४० लाख रुपैयाँ खर्च गरेर नेपाली जनशक्ति तयार पारौं भन्ने आफ्नो सुझाव रहेको झाको भनाइ छ । नेपाली इन्जिनियरलाई एउटा लिखित सम्झौता गरौं र भारत पढ्न पठाऔं, उनले भने ।पूर्वभौतिक पूर्वाधार तथा यातायातमन्त्री रघुवीर महासेठको पालामा रेल खरिद सम्झौता भएको हो । रेल चल्दा घाटानाफा हुनेबारे आकलन गरिएन । रेल २०७६ माघ १ देखि सञ्चालनमा ल्याउने योजना उनकै पालामा भएको थियो तर उनका पालामा रेल न नेपाल आयो, न चल्नै सक्यो । जुन प्रकारले रेल चलाउन लाग्नुपर्थ्यो, त्यसरी लागिएन, पूर्वमन्त्री महासेठले भने, त्यो बेला समयमै हस्तान्तरण नहुनु र बनाएको योजना समयमै कार्यान्वयन गर्न नसक्नुले अहिलेसम्म रेल चल्न सकेको छैन ।आफ्नो पालामा १२ करोड रुपैयाँमा भारतसँग जनशक्ति सम्झौता गर्ने भनिएको महासेठको भनाइ छ । तर अहिले रेललाई निकै खर्चिलो बनाइँदै छ, उनले भने, अहिले जसरी जनशक्ति सम्झौता गरिएको छ, त्यसले रेल नाफामा आउनुको साटो खर्च मात्र बढाउने देखिएको छ ।महाप्रबन्धक झाले पनि जनशक्तिमा लगानी घटाउन जरुरी रहेको बताए । आफ्नै जनशक्ति तयार पारे भारतलाई पैसा दिनु पर्दैन । रेलमार्गमा पर्ने रक्सौलको १६ बिघा जग्गा भारतीय पक्षबाट अतिक्रमणमा परेको समेत झाले सुनाए । जग्गा अतिक्रमणबारे परराष्ट्र मन्त्रालयमार्फत भारतीय दूतावासलाई पत्र पठाउँदै छौं, उनले भने । यहाँ एक इन्च जग्गाको कर अढाई रुपैयाँका दरले लिने गरिएको उनले जानकारी दिए । तर यो जग्गालाई व्यावसायिक रूपमा उपयोग गर्न पनि सकिन्छ, यसबाट मात्र मासिक ५० लाख रुपैयाँ आम्दानी गर्न सकिने हाम्रो अनुमान छ तर भारतले अतिक्रमण गरिदिँदा समस्या भएको छ, झाले भने ।जनकपुरमा रेलवे ट्र्याक आसपास दुई सय सटर बनाएर भाडामा लगाउन सकिने सम्भावना पनि रहेको उनले बताए । रेलका लागि आवश्यक इन्धन भारतमा गएर भर्नुपर्छ । त्यसबापत प्रतिदिन १६ हजार रुपैयाँ अतिरिक्त रकम तिर्नुपर्छ । इन्धन स्टेसन नेपालमै बनाउन २५३० लाख रुपैयाँ भए पुग्छ, झाले भने, सबै कुरा भारतमा मात्र निर्भर हुनु राम्रो होइन ।"
सूर्य नजिक मानव निर्मित यान,"नेपाल विज्ञान तथा प्रविधि प्राज्ञ प्रतिष्ठान नास्टका सहप्राज्ञ एवं कस्मोलोजिस्ट विनोद अधिकारीका अनुसार यो तहमा हाइड्रोजन र हिलियमबीचको आणविक प्रतिक्रियाका कारण धेरै ऊर्जा निस्किने उनले बताए ।सूर्यको विज्ञान अध्ययन गर्न यो मिसन सुरु गरिएको नासाले जनाएको छ । १ अर्ब ८० लाख डलर खर्च गरेर तयार गरिएको यो परियोजनाबाट नासाले सूर्यसँग सम्बन्धित विभिन्न अध्ययन तथा अनुसन्धान गर्ने लक्ष्य राखिएको छ । सूर्य र सौर्य आँधीको उत्पत्ति र कारणहरू यो अध्ययनको मुख्य उद्देश्य रहेको छ । परियोजना प्रोबमार्फत कोरोनामा ऊर्जा र तापको अवस्था र सौर्य आँधी कसरी आउँछ भन्नेमा केन्द्रित हुने बताइएको छ । सौर्य आँधी किन आउँछ यसको अनुसन्धान के हो भन्ने सवालमा पनि अनुसन्धान केन्द्रित हुने भनिएको छ ।सन् २०२४ सम्म कोरोनामा रहने यान सूर्यको सतह नजिक २१ पटक पुग्ने नासाका वैज्ञानिकको विश्वास छ । बाँकी ३ वर्षमा प्रार्कर प्रोभ सूर्य केन्द्र भागदेखि ३८३ मिलियन माइल नजिक पुग्ने नासाले जनाएको छ । अन्तरिक्षमा यो दूरी धेरै नजिक हो । ६० वर्ष अघिदेखि नासाले सूर्य मिसन सञ्चालन गर्ने सोचे पनि त्यति तातो थेग्न सक्ने यान बनाउन सकिएको थिएन । थर्मल इन्जिनियरिङका कारण धेरै उच्च तापक्रम थेग्न सक्ने शिल्डहरू निर्माण भएपछि यो परियोजनाले सार्थकता पाएको हो ।सन् १९५० मा वैज्ञानिक युजिन पार्कले पहिलोपटक सौर्य आँधी पत्ता लगाएका थिए । पार्करकै नाममा नासाले यान निर्माण गरेको हो । सौर्य आँधीबाट निस्किने चार्ज पार्टिकल्स (आयोन) हरूले सौर्यमण्डलका अन्य ग्रहलाई समेत प्रभाव पार्छन् । तीव्र गतिमा निस्किने यी सौर्य आँधीका कारण पृथ्वीको उत्तरी ध्रुवमा विभिन्न रंगका प्रकाश देखिने सहप्राज्ञ अधिकारी बताउँछन् ।सौर्य आँधीसँगै सौर्य चुम्बकीय शक्ति पनि सँगै निस्कन्छन् । आँधीका आयोनहरू तीव्र रूपमा पृथ्वीसँग ठोकिन खोज्दा पृथ्वीको चुम्बकीय शक्ति कारण उत्तरी ध्रुवतिर जान्छन् । जसका कारण विभिन्न रंगका प्रकाशहरू देखिने गर्छन्, अधिकारीले भने । यी सौर्य आँधीका कारण स्याटेलाइट तथा अन्य मानव निर्मित भूउपग्रहहरूलाई समेत प्रभाव पार्ने उनले बताए ।पृथ्वीको ध्रुवीय क्षेत्रमा रातको समयमा अकाशतिर हेर्दा विभिन्न रङको प्रकाश देखिन्छ । नर्दन लाइट वा अरोरासमेत भेनिने यी रंगचंगी प्रकाश सौर्य आँधीका कारण भएको मानिन्छ । सूर्यबाट निस्कने सौर्य आँधीका परमाणु तीव्र गतिमा पृथ्वीतिर ठोकिने क्रममा पृथ्वीको चुम्बकीय शक्तिले ती कणलाई उत्तरी ध्रुवीय क्षेत्रतिर पुर्याइदिन्छ । त्यहाँ उत्पन्न हुने परिवर्तनले विभिन्न रङका प्रकाशहरू देख्न सकिन्छ ।सौर्य प्लाज्माको सतहमा धेरै तातो छ र आयोनहरूको घनत्व धेरै कम छ । अधिकारी भन्छन्, एउटा अचम्म सूर्यको कोरोनामा छ । १७ लाख डिग्री सेल्सियस तापक्रम यहाँ छ तर थर्मोमिटरले एक डिग्री तापक्रम मापन गर्न लाखौं वर्ष लाग्छ, कारण यहाँ आयोजनहरूबीचको घनत्व धेरै टाढा हुन्छ ।सूर्यबाट निस्कने प्रकाश पनि त्यहाँको फोटोस्फेयरबाट निस्कने उनले बताए । फोटोस्फेयरको तापक्रम ६ हजार डिग्री सेल्सियस छ । धेरै चुम्बकीय क्षेत्र हुने र आकारमा नै परिवर्तन हुने जस्ता विभिन्न रासायनिक प्रतिक्रियाका कारण सूर्यमा कालो भाग देखिने गरे पनि यसको खास वैज्ञानिक कारण अहिलेसम्म पत्ता नलागेको अधिकारीले बताए ।सूर्यको वरिपरि ग्रह, छुद्र ग्रह, उपग्रहलगायतका आकाशीय पिण्डहरू परिक्रमा गर्छन् । सूर्यको गुरुत्व बलले यी ग्रह र पिण्डहरूलार्ई आफूतिर तान्न खोज्ने क्रममा ग्रह परिक्रमा गर्ने अधिकारीले बताए । सौर्य आँधीले पृथ्वीलाई धेरै हिसाबमा असर गर्ने अधिकारी बताउँछन् । ५ सय किलोमिटर प्रतिसेकेन्डको गतिमा यी आँधी अन्तरिक्षमा पृथ्वी हुँदै अन्यत्र जान्छन् । जसको गतिको प्रभाव पृथ्वीको चुम्बकीय क्षेत्रलाई पर्छ । पृथ्वीको चुम्बकीय क्षेत्र हल्लिँदा ऊर्जालाई विकरण बेल्ट बनाइदिन्छ जसका कारण अन्तरिक्षको वातावरणमा प्रभाव पर्छ । अन्तरिक्षको वातावरणमा प्रभाव हुँदा मानव निर्मित स्याटलाइट तथा अन्य विभिन्न उपकरणलाई असर गर्ने अधिकारी बताउँछन् ।"
आन्तरिक प्रतिस्पर्धामा माओवादी अनुदार,"माओवादीको अन्तरिम विधान२०७८ ले पार्टीका विभिन्न तह र जनवर्गीय संगठनका नेतृत्व चयनका लागि निर्वाचन गर्न केन्द्रीय निर्वाचन आयोगको व्यवस्था गरेको छ । तर माओवादी केन्द्रको नेतृत्व भने निर्वाचनमार्फत पार्टीका विभिन्न तहमा पदाधिकारी चयन गर्न अनुदार देखिएको छ ।आन्तरिक प्रतिस्पर्धालाई सहजै स्वीकार नगर्दा माओवादीको प्रदेश नेतृत्व चयनमा भाँडभैलो देखिएको छ । केही प्रदेशमा सम्मेलनले कमिटीमा रहने सदस्यको नाममात्रै टुंग्याएको छ भने केहीमा अध्यक्षबाहेक अन्य पदाधिकारी चयन भएका छैनन् । नेतृत्व चयनका लागि माओवादी केन्द्रले कुनै प्रदेशमा पनि निर्वाचन गरेन । सर्वसम्मत बनाउने प्रयास भए पनि पार्टीभित्रका गुटगत शक्तिसंघर्षले सबै प्रदेशका कमिटी अधुरा छन् ।माओवादीले मंसिर २५ मा भूगोल र गैरभूगोल गरी १० वटा प्रदेशको सम्मेलन गरेको थियो । सातवटा भूगोल प्रदेश, उपत्यका विशेष र सम्पर्क समन्वय तथा प्रवास प्रदेश कमिटीमा भएको सम्मेलनमा एक ठाउँबाहेक अन्यमा नेतृत्व र कमिटी निर्माणमा समस्या देखिएको छ । उपत्यका विशेष प्रदेश कमिटीमा भने पदाधिकारीसहित सबै १ सय ४१ सदस्य चयन भएका छन् । प्रदेश १ मा पदाधिकारीबिनै कमिटी चयन भएको छ । अध्यक्ष र अन्य पदमा आकांक्षी धेरै भएपछि प्रदेश सदस्यबाट पदाधिकारी छनोट गर्न कार्यदल गठन भएको छ । प्रदेश २ मा भने पुस ३ मा सम्मेलन हुँदै छ । विवादका कारण केही पालिकाको सम्मेलन हुन नसकेपछि यसअघि प्रदेश सम्मेलन स्थगित भएको थियो ।वाग्मती प्रदेशमा पदाधिकारीविहीन कमिटी चयन गरिएको छ । अध्यक्षलगायतका पदमा आकांक्षी धेरै भएका कारण २ सय ७५ सदस्यीय कमिटीमात्रै घोषणा भएको हो । गण्डकी प्रदेशमा भने सर्वसम्मतिले अध्यक्षमा गायत्री गुरुङ चयन भएकी छन् । अन्य पदाधिकारी चयन गर्न त्यहाँ पनि माओवादीलाई सकस परेको छ । लामो रस्साकसीपछि लुम्बिनी प्रदेशमा अध्यक्ष सुदर्शन बराल सर्वसम्मत चयन भएका छन् । अन्य पदका आकांक्षी धेरै भएपछि पदाधिकारीले पूर्णता पाउन सकेको छैन । कर्णालीमा पनि माओवादीले अध्यक्षबाहेक अन्य पदाधिकारी चयन गर्न सकेको छैन । अध्यक्षमा विमला केसी चयन भएकी छन् । सुदूरपश्चिम प्रदेशमा पदाधिकारीविहीन कमिटी चयन भएको छ । अध्यक्ष र अन्य पदमा आकांक्षी धेरै भएपछि सम्मेलनबाट टुंगो लाग्न नसकेको नेताहरूले बताएका छन् । प्रदेश १ मा २ सय ५९, प्रदेश २ मा २ सय ७१, वाग्मतीमा २ सय ७५, गण्डकीमा २ सय २९, लुम्बिनीमा २ सय ५३, कर्णालीमा २ सय ११ र सुदूरपश्चिममा २ सय २३ सदस्यीय प्रदेश कमिटी बन्ने व्यवस्था माओवादी केन्द्रको विधानमा छ । प्रदेश कमिटीमा महिला ३५ प्रतिशत, दलित १५ प्रतिशत, युवा २० प्रतिशत र अल्पसंख्यक ५ प्रतिशत समेट्ने गरी माओवादीले विधान बनाएको छ । माओवादी केन्द्रले विष्णुपुकार श्रेष्ठको संयोजकत्वमा केन्द्रीय निर्वाचन समिति गठन गरेको छ । समितिले वडादेखि केन्द्रसम्म निर्वाचनका लागि तयारी गरे पनि माओवादी आन्तरिक प्रतिस्पर्धामा कहीं पनि प्रवेश गरेको छैन । निर्वाचन भए समूहगत प्रतिस्पर्धा गर्न नपाइने आचारसंहिता थियो । चुस्त र निर्वाचित पार्टी कमिटी बनाउने अध्यक्ष पुष्पमकल दाहालको योजनाअनुसार माओवादी केन्द्रले अन्तरिम विधान२०७८ मार्फत पहिलोपटक आन्तरिक प्रतिस्पर्धाको ढोका खोलेको थियो । विधानसँगै माओवादीले केन्द्रीय निर्वाचन आयोग, निर्वाचन नियमावली र कार्यविधिसमेत जारी गरिसकेको छ ।पार्टीभित्र आन्तरिक प्रतिस्पर्धा रोकेर टिके प्रणाली संस्थागत गरेको आरोप माओवादी नेतृत्वमाथि लाग्दै आएको छ । अहिले हामी संक्रमणकालीन अवस्थामा छौं, त्यसकारण केन्द्रदेखि प्रदेश तहसम्म सर्वसम्मतिका लागि प्रयास हुन्छ, माओवादी केन्द्रका स्थायी कमिटी सदस्य हरिबोल गजुरेलले भने, प्रदेशमा त्यहाँको नेतृत्वले पहलकदमी लिने र हुँदै भएन भने मतदानमा पनि जानुपर्यो ।यसैलाई चिर्न पार्टीभित्र हुने आवधिक निर्वाचन, निर्वाचनको अनुगमन, निर्वाचनसम्बन्धी नीति निर्माण, आचारसंहिता निर्माण, निर्वाचन पद्धति निर्धारण र निर्वाचनसम्बन्धी विवाद समाधानलाई व्यवस्थित गर्न केन्द्रीय निर्वाचन आयोग कार्यसम्पादन नियमावली२०७८ पनि माओवादीले जारी गरेको थियो । आयोगको सोही नियमावली र कार्यविधिमार्फत सबै तहको नेतृत्व चयन गर्ने दाबी गरे पनि व्यवहारमा त्यस्तो देखिएको छैन । स्थायी कमिटी सदस्य गणेश साहले अहिले माओवादी केन्द्रले संघीयता, समावेशी र समानुपातिक अभ्यास गर्न खोजेको हुँदा सर्वसम्मतिमा जोड दिएको बताए । उनले पार्टीभित्र अहिले नै आन्तरिक प्रतिस्पर्धा गर्ने बेला भइनसकेको साहको बुझाइ छ । प्रदेशको अध्यक्षमा हस्तक्षेपभन्दा पनि छलफल र सहमतिबाट नै गरौं भन्नेछ, साहले भने, किनभने प्रदेशमा बस्ने केन्द्रमा जान पाउँदैन । प्रदेशको अध्यक्ष शक्तिशाली हुन्छ । केन्द्रबाट हस्तक्षेप हुन नदिने भन्ने पनि छ । त्यसकारण नेतृत्व चयनमा समय लागेको हो तर सबै छिट्टै टुंगिन्छ । माओवादीले वैचारिक बहस र नयाँ नेतृत्व चयनका लागि पुस १११३ मा राष्ट्रिय सम्मेलन गर्दै छ । प्रदेश र जनवर्गीय संगठनमा अहिलेसम्म गरिएको अभ्यासले माओवादीमा केन्द्रीय नेतृत्व पनि सर्वसम्मत बनाउने कोसिस हुने देखिएको छ । मुख्य नेतृत्व अर्थात् अध्यक्षमा दाहाललाई कसैले चुनौती नदिए पनि अन्य पद र केन्द्रीय सदस्यमा भने विवाद हुन सक्ने नेताहरूकै भनाइ छ । रूपान्तरणको कुरा गरिएको थियो, त्यो त परै जाओस्, यतिका दिन हुँदा पनि कहीँकतै प्रदेश कमिटीका पदाधिकारी चयन हुन सकेका छैनन्, एक केन्द्रीय सदस्यले भने, केन्द्रमा अध्यक्षलाई चुनौती दिने कोही नदेखिए पनि अन्य पदमा समस्या हुने देखिन्छ । राष्ट्रिय सम्मेलनका लागि दाहालले प्रतिवेदन लेखन सक्नै लागेका छन् । समाजवाद निर्माणका लागि नयाँ विचार र राजनीतिक कार्यदिशासहितको नयाँ क्रान्तिकारी पार्टी निर्माणमा जोड दिने उनको प्रतिवेदनमा छ । दाहालले आफ्नो प्रतिवेदनमा माओवादी केन्द्र देशका सबै उत्पीडितको प्रतिनिधित्व गर्ने पार्टी रहेको दाबी गर्दै यसलाई समाजवाद निर्माणको मुख्य शक्तिका रूपमा विकास गर्ने प्रस्ताव गरेका छन् ।माओवादीलाई संगठनात्मक रूपले जनआधारित विशाल कार्यकर्ता पंक्तिसहितको शक्तिका रूपमा विकास गर्ने दाहालको प्रस्तावमा छ । कम्युनिस्ट पार्टीको राजनीतिक विरासत दक्षिणपन्थी सोचको नेतृत्वले बोक्न नसक्ने भएकाले माओवादीलाई आफ्नै शक्तिमा उभिएको बलियो पार्टी बनाउनुपर्नेमा दाहालले जोड दिएका छन् । विभाजित सबै इमान्दार कम्युनिस्टलाई एकताबद्ध गर्दै फेरि क्रान्तिकारी कम्युनिस्टहरूको एउटै केन्द्र निर्माण गर्ने जिम्मेवारी माओवादीले लिने दाहालको प्रस्तावमा छ ।बलियो पार्टी बनाउन खोजे पनि दाहालले आन्तरिक प्रतिस्पर्धालाई भने बढावा दिएका छैनन् । यही नै उनको योजनाका लागि भविष्यमा समस्या बन्न सक्ने माओवादीकै केही नेताको बुझाइ छ । आन्तरिक प्रतिस्पर्धालाई बन्देज गरेर सक्षम नेतृत्व निर्माण गर्न सकिन्न, हरेक कमिटीमा कार्यकर्ता र जनतासँग जोडिएको नेतृत्व नभएसम्म शक्तिशाली पार्टी निर्माण सहज हुन्छ जस्तो लाग्दैन, दाहालनिकट मानिने अर्का एक केन्द्रीय सदस्यको टिप्पणी छ ।"
हिंसापीडित महिलालाई पुनःस्थापनामै सकस,"ललितपुरकी ४२ वर्षीया एकल महिला पाठेघर खसेर बाटोमा बेवारिस अवस्थामा लडिरहेकी भेटिइन् । उनलाई वडाका प्रतिनिधिले देखे र पाटन अस्पताल पुर्याए । हाल उनी अस्पतालको लैंगिक हिंसासम्बन्धी एकद्वार संकट व्यवस्थापन केन्द्र (ओसीएमसी) को रेखदेखमा एक महिनादेखि उपचाररत छिन् । तरकारी खेती गरेर गुजारा चलाउँदै आएकी उनी छोराछोरी नभएकी डिभोर्सी हुन् । दाजुहरूसँग डेरामा बस्दै आएकी २७ वर्षीया युवतीलाई एकदिन मामाका छोराले होटलमा खाना पकाउने र भाँडा माझ्ने काम लगाइदिन्छु धेरै पैसा आउँछ भनेर फकाए । सुरुमा साहुनीले सोहीअनुसार काम गर्न लगाइन् । पछि रक्सी खान आउने ड्राइभरले उनलाई यौन दुर्व्यवहार गर्न थाले । जबर्जस्ती रक्सी खुवाउने र काखमा बस्न लगाउने गरेपछि उनले यस्तो काम गर्दिनँ घर जान्छु भन्दा थुनेर राखियो । उनी होटलकै साहुनीको भाञ्जाबाट बलात्कृत भइन् । मोबाइल र लुगा सबै जफत गरेर राखियो । एकदिन भागेर प्रहरीकहाँ पुगिन् । प्रहरीले पाटन अस्पतालको ओसीएमसीसँग समन्वय गरायो । अस्पतालकी ओसीएमसी प्रमुख तथा मेडिको लिगल एक्सपर्ट डा सिर्जना कुँवर युवतीको घटनाबारे भन्छिन्, उनी च्यातिएको लुगा लगाएर आएकी थिइन् । हामीले नयाँ लुगा दियौँ । पेट दुखेको भनेपछि परीक्षण गर्यौँ । उनी खुसी भएर फर्किइन् । प्रहरीमा उजुरी गरेको र इज्जत फाली भनेर घरकाले आरोप लगाएपछि उनी पुनः अस्पतालको शरणमा आइन् । हाल उनी ओसीएमसीको समन्वयमा एक आवास गृहमा बसिरहेकी छन् । सरकारले उनीहरूजस्तै हिंसापीडित वा प्रभावित व्यक्तिलाई ओसीएमसीमार्फत स्वास्थ्य उपचारलगायत आवश्यक सेवा निःशुल्क प्रदान गर्दै आइरहेको छ । आर्थिक वर्ष २०६८६९ बाट सुरु भएको केन्द्र ७७ वटै जिल्लाका ८८ अस्पतालमा विस्तार भइसकेको छ । केन्द्रले स्वास्थ्य तथा चिकित्सकजन्य कानुनी सेवा, मनोसामाजिक परामर्श, सुरक्षा, कानुनी परामर्श र उपचार, सुरक्षित आवास गृह र पुनःस्थापनामा काम गर्छ ।२०७५ सालदेखि पाटन अस्पतालमा सुरु भएको ओसीएमसीमा पहिलो वर्ष ६६ वटा केस आएकोमा यो वर्ष १२० वटा पुगेका छन् । आफ्नै श्रीमान्बाट घरेलु हिंसाबाट पीडित केस बढी आउने गरेका छन् । २० वर्षभन्दा कम उमेर समूहमा हुने यौन दुर्व्यवहारका घटना पनि आउँछन्, डा कुँवर भन्छिन्, जति उमेर बढ्दै गयो शारीरिक हिंसा बढेको देखिन्छ । हिंसा के हो भनेर बुझाइको कमी छ, त्यसैले सहन बाध्य छन् ।परोपकार प्रसूतिगृह तथा स्त्रीरोग अस्पतालमा वार्षिक २ सयदेखि ५ सयसम्मले यो सेवा लिएका छन् । अस्पतालकी ओसीएमसी प्रमुख सुकु लामाले सेवा सुरु भएको वर्ष २०६९ देखि चालु वर्षसम्म २ हजार ६ सय ७० जनाले सेवा पाएको बताइन् । अशिक्षा, गरिबी तथा चेतनाको कमीले हिंसाले प्रश्रय पाइरहेको छ, उनले भनिन्, परिवार र विद्यालयबाट नै हिंसाको बारेमा सबैलाई जानकारी दिन जरुरी छ । लैंगिक, पारिवारिक हिंसापीडित मात्रै नभई शशस्त्र द्वन्द्व वा प्राकृतिक कारण हिंसामा परेका महिला तथा बालबालिकाले ओसीएमसीबाट सेवा लिन सक्छन् । बेवारिस एवं शारीरिक तथा मानसिक रूपले अशक्त, अलपत्र अवस्थामा जिउन बाध्य, लैंगिक हिंसापीडित एकलअपांगता, मानव बेचबिखन तथा ओसारपसारमा परेकाहरूलाई ओसीएमसीले परामर्शसमेत दिइरहेको छ । एचआईभी तथा एड्सबाट संक्रमित भई लैंगिक हिंसाबाट प्रभावित, तेस्रोलिंगीहरूले यस केन्द्रमार्फत निःशुल्क सेवा पाउन सक्ने अस्पतालमा आधारित लैंगिक हिंसासम्बन्धी एकद्वार संकट व्यवस्थापन केन्द्र स्थापना र सञ्चालन निर्देशिका २०७७ मा उल्लेख छ । तर, केन्द्र स्थापनाको १० वर्ष पुग्दा पनि लैंगिक हिंसा भोगेका धेरै पीडित र प्रभावित यसको पहुँचभन्दा बाहिर छन् । किनकि धेरैलाई केन्द्रबारे जानकारी नै छैन । जनचेतना र सूचना प्रवाहमा पछाडि रहेकाले पीडितसम्म जानकारी पुग्न नसकेको डा कुवँर बताउँछिन् । ओसीएमसीमा आइपुग्ने केस धेरैजसो प्रहरीमार्फत आएका छन् भने केही संघसंस्था, स्थानीय तह र आफन्तले पनि लिएर आएका हुन्छन् । पाटन अस्पतालकी ओसीएमसी फोकल पर्सन प्रतीक्षा नेपालले महानगरपालिका तथा महिला विकास शाखाको समन्वयमा प्रभावितहरू अस्पतालसम्म आइरहेको बताइन् । घरेलु हिंसाको घटना नदोहोरियोस् भनेर हामीले पीडित र पीडक दुवैलाई परामर्श दिने गरेका छौँ, उनले भनिन्, कोही उपचार मात्र गराउँछु आश्रय लिन्न भन्ने पनि छन् । प्रहरीमा गए इज्जतको डर हुन्छ, अस्पतालमा गोपनीयता हुन्छ भन्ने सोचेर पहिलेभन्दा सेवा लिने बढेका छन् । देशभर एउटा दीर्घकालीन पुनःस्थापना केन्द्र र १७ वटा अल्पकालीन आश्रय केन्द्र तथा मानव बेचबिखनबाट पीडित उद्धार गर्ने १० वटा पुनःस्थापना केन्द्र छन् । महिला बालबालिका तथा ज्येष्ठ नागरिक मन्त्रालयले ७ वटै प्रदेशमा दीर्घकालीन पुनःस्थापना केन्द्र बनाउने योजना थालेको छ । प्रदेश १ मा सुरुआत भइसकेको स्वास्थ्य तथा जनसंख्या मन्त्रालय ओसीएमसीकी वरिष्ठ कम्युनिटी नर्सिङ अधिकृत सुनालक्ष्मी कर्माचार्यले जानकारी दिइन् । हरेक जिल्लामा पुनःस्थापना केन्द्र हुनुपर्ने हो, उनले भनिन्, धेरैजना घरबाटै पीडित भएकाले घर फर्किन झन् गाह्रो छ । त्यसैले पुनःस्थापना केन्द्र विस्तार आवश्यक छ ।सप्तरीस्थित गजेन्द्रनारायण सिंह अस्पतालकी ओसीएमसी फोकल पर्सन मनीषा सिंह पनि पुनःस्थापनाको समस्या भएको बताउँछिन् । स्थानीय तहले त्यति राम्रो सम्बोधन गर्नुभएको छैन । सेफ होम पनि अस्पतालबाट टाढा छन्, उनले भनिन् । निर्देशिकाका अनुसार एकजना प्रभावितलाई कम्तीमा ३ देखि ४ चोटि फलोअपमा बोलाउनुपर्छ । तर फलोअप प्रभावकारी हुन सकेको छैन । विराटनगरस्थित कोसी अस्पताल ओसीएमसी फोकल पर्सन कृति गुप्ताले फलोअपको चुनौतीसँगै बेवारिस बिरामी स्याहार्न स्टाफको कमी भएको बताइन् । हाम्रो रेफरल अस्पताल भएर पनि चाप हुन्छ । यो आर्थिक वर्षमा नयाँ केस र फलोअप गरी ५ सय १९ केस हेरेका थियौँ, उनले भनिन्, पुनःस्थापनाको समस्या नआए पनि कुरुवाका लागि समस्या हुन्छ । फलोअपमा बोलाएका धेरै आउँदैनन् । हालसम्म कतिले सेवा पाए भन्ने स्वास्थ्य तथा जनसंख्या मन्त्रालयको ओसीएमसीसँग नै यकिन तथ्यांक छैन । केन्द्रकी अधिकृत सुनालक्ष्मी कर्माचार्यका अनुसार देशभरको यकिन तथ्यांक नभए पनि एक आर्थिक वर्षमा एउटा अस्पतालबाट २ सयदेखि ३ सय केस अस्पतालले हेरेका छन् । मन्त्रालयका अनुसार केन्द्र सञ्चालन गर्न प्रत्येक अस्पतालले वार्षिक १२ लाखसम्मको बजेट पाइरहेका छन् । कार्यक्रमको अर्को चुनौती दक्ष जनशक्ति अभाव पनि हो । सेवा २४ घण्टे भनिए पनि करारमा खटाइएका मेडिको लिगल तालिम प्राप्त चिकित्सक तथा नर्सको पद खाली हुँदा सेवा कहिलेकाहीँ प्रभावित हुने गरेको छ । ओसीएमसी भएका हरेक अस्पतालमा तालिम दिएका छौँ । धेरैजसो छात्रवृत्ति करारमा जिल्लामा जाने गर्छन्, कर्मचार्याले भनिन्, जनशक्ति कम हुँदा कहीँकतै २४ घण्टै सेवा पनि कठिन छ । उनका अनुसार मन्त्रालयले यससबन्धी सूचना प्रवाह तथा हिंसासम्बन्धी जनचेतना बढाउनमा जोड दिइरहेको छ । समुदायमा पुग्न सके लैंगिक हिंसाका घटना घट्थे होला । सबै संयन्त्रको समन्वय जरुरी छ, उनले भनिन् ।नेपाल प्रहरीका अनुसार आव २०७७७८ मा महिला तथा बालबालिकाविरुद्ध विभिन्न १८ हजार ९६१ वटा अपराध भएका छन् । जबर्जस्ती करणी, घरेलु हिंसा, बहुविवाहका घटना बढी रिपोर्टिङ भएको तथ्यांकले देखाउँछ ।"
बढ्दै ओमिक्रोनको जोखिम,बिरामी बढी गम्भीर नहुने : अध्ययनडेल्टाभन्दा ओमिक्रोन ७० गुणा तीव्र गतिले फैलिने भए पनि मानव स्वास्थ्यका लागि धेरै घातक नभएको अध्ययनले देखाएको छ । युनिभर्सिटी अफ हङकङद्वारा जारी विज्ञप्तिअनुसार ओमिक्रोन संक्रमण भएको २४ घण्टाभित्र श्वास नलीमा त्यसको जीवाणु पाइएको छ । डेल्टा भेरिएन्टको दाँजोमा ओमिक्रोनले फोक्सोमा कम असर गर्ने पनि अध्ययनले देखाएको छ । ओमिक्रोनको जीवाणुबाट संक्रमित गम्भीर बिरामी हुने खतरा पनि कम छ ।
अमेरिका पर्ख र हेर को स्थितिमा,"काठमाडौं (कास) अमेरिकी सहयोग नियोग मिलेनियम च्यालेन्ज कर्पोरेसन (एमसीसी) ले आफूसँगको सम्झौता नेपालको संसद्बाट अनुमोदनका लागि थप समय पर्खिने निर्णय गरेको छ । वासिङ्टन डीसीमा मंगलबार बसेको एमसीसी बोर्ड बैठकले अझै पनि नेपालसँगको सम्झौता पर्ख र हेर को अवस्थामा राख्ने निष्कर्ष निकालेको हो । ऊर्जा र सडक पूर्वाधार विकासका लागि ५ सय मिलियन अमेरिकी डलर अनुदान सम्झौता भएको ४ वर्ष कटिसक्दासमेत संसद्बाट अनुमोदन हुन सकेको छैन, बरु झन् विवादित बनिरहेको छ । सम्झौताका सुविधा अन्य मुलुकमा स्थानान्तरण गर्न सक्ने वा नेपालबाटै झिक्न सक्ने हल्ला चलिरहेको अवस्थामा बोर्ड बैठक बसेको हो । बैठकमा एमसीसी नेपालको हालसम्मको प्रगतिबारे जानकारी लिइएको थियो । सञ्चालक समितिले निकट भविष्यमा सम्झौतालाई अनुमोदन गर्ने नेपाल सरकारको प्रतिबद्धतालाई ध्यानमा राखेको छ, एमसीसीद्वारा जारी विज्ञप्तिमा भनिएको छ । बोर्डको अर्को बैठक मार्च १४ मा बस्नेछ । सम्झौता कार्यान्वयनमा भइरहेको ढिलाइलाई लिएर अमेरिकाले आफ्ना उच्च पदाधिकारी पठाएर संसद्बाट अनुमोदन गर्न सन्देश दिइरहेको छ । गत भदौमा आएकी एमसीसी उपाध्यक्ष फातिमा सुमार र मंसिरमा आएका दक्षिण तथा मध्यएसिया मामिला हेर्ने अमेरिकी सहायक विदेशमन्त्री डोनाल्ड लुले सम्झौता अघि बढाउन अनुरोध गरेका थिए । साथै, उनीहरूले सम्झौता लिने वा नलिने नेपालको संसद् र सरकारमा निहित रहेको प्रस्ट पारेका थिए । सुमार र लु तथा कात्तिकमा स्कटल्यान्डको ग्लास्गोमा भेट भएकी एमसीसीकी उपप्रमुख कार्यकारी अधिकृत एलेक्सिया लाटोर्तुलाई प्रधानमन्त्री शेरबहादुर देउवाले सम्झौता संसद्बाट अनुमोदन गर्ने प्रतिबद्धता दिँदै आएका छन् । तर सत्ता गठबन्धनमा सहमति नजुट्दा सम्झौता अघि बढाउन देउवालाई सहज छैन । गठबन्धनभित्रै एमसीसी सम्झौतालाई लिएर फरक मत छन् । नेपाल सरकारले चालु संसद् अधिवेशनमै सम्झौता पास गर्न सक्ने संकेत अमेरिकालाई दिइसकेको छ । त्यही सन्देशका आधारमा एमसीसी बोर्डले वस्तुस्थिति बुझेर पर्ख र हेर को नीति लिएको हो । प्रतिबद्धताअनुसार देउवाले संसद्बाट सम्झौता अघि बढाउने पहल गरेका छन् । संसद्मा प्रस्ताव पेस हुन्छहुन्न भन्नेमा संसद् सचिवालयका एक अधिकारीले भने, आगामी बैठकको एजेन्डा नै प्रस्ट भएका छैनन् ।"
एउटै भवनमा ५ मन्त्रालय,"पर्याप्त अध्ययन र तयारीबिनै मन्त्रालयको संख्या थप्दा वाग्मती प्रदेश सरकारको काम कारबाही अस्तव्यस्त बनेको छ । मुख्यमन्त्री राजेन्द्र पाण्डेले प्रदेशमा रहेका ८ मन्त्रालयलाई टुक्र्याएर १४ वटा पुर्याएसँगै भवन, कर्मचारी र संगठन संरचनाको अभावमा मन्त्रालयका कामकाज अस्तव्यस्त बनेको हो । प्रदेश सरकारले मन्त्रालयको संख्या थपेसँगै भवन अभावमा एउटै भवनमा ५ वटासम्म मन्त्रालय राखिएको छ । २ वटा मन्त्रालय भाडाको घरमा र एउटा मन्त्रालय जीर्ण भवनमा राखिएको छ । श्रम रोजगार तथा यातायात, कृषि तथा पशुपन्छी, भूमि व्यवस्था, सहकारी तथा गरिबी निवारण, भौतिक पूर्वाधार र खानेपानी ऊर्जा तथा सिँचाइ मन्त्रालय एउटै भवनमा खडा गरिएको हो ।पर्यटन, वन तथा वातावरण मन्त्रालय फुटाएर उद्योग, वाणिज्य तथा आपूर्ति मन्त्रालय, संस्कृति तथा पर्यटन मन्त्रालय र वन तथा वातावरण मन्त्रालय बनाइएको थियो । यसमध्ये संस्कृति मन्त्रालय हेटौंडा४ स्थित पर्यटन आयोजना रहेको भाडाको घरमा राखिएको छ । उद्योग मन्त्रालय तत्कालीन जिल्ला विकास समिति मकवानपुरको जीर्ण भवनमा राखिएको छ । यसअघि उक्त भवनमा प्रदेश नीति तथा योजना आयोगको कार्यालय थियो । २०७२ वैशाखको भूकम्पले चर्काएपछि जिविसले उक्त भवन भत्काएर नयाँ निर्माण गर्ने तयारी थालेको थियो । तर प्रदेश सरकार स्थापना भएपछि नीति आयोग र प्रदेश कोष तथा लेखा नियन्त्रण कार्यालय राखिएको थियो । जीर्ण भवनमा पानी चुहिने समस्या भएसँगै आयोग र लेखा नियन्त्रण कार्यालय भाडाको घरमा सरिसकेका छन् । मन्त्रालय राख्न हाल भवनका ३ कोठा रंग्याउने काम भइरहेको छ । मन्त्री बस्नुपर्ने भएका कारण छिट्टो काम सक्नू भनेर ठेकेदारले भन्नुभएको छ । हामी अबको ३ दिनभित्रमा काम सक्छौं, कामदार सोमबहादुर माझीले भने ।प्रदेश सरकारले भौतिक पूर्वाधार विकास मन्त्रालय फुटाएर खानेपानी, ऊर्जा तथा सिँचाइ मन्त्रालय, श्रम, रोजगार तथा यातायात मन्त्रालय र भौतिक पूर्वाधार विकास मन्त्रालय बनाएको छ । भौतिक र श्रम मन्त्रालयको जिम्मेवारी हाल एउटै सचिवले सम्हालिरहेका छन् । खानेपानी मन्त्रालयमा भने नयाँ सचिव होमकुमार शाक्य हाजिर भएका छन् । मन्त्रालय व्यवस्थापन गर्न अझै १० दिनजति लाग्छ । मन्त्रिपरिषद्बाट कर्मचारी तथा संगठन संरचना स्वीकृत भएको छैन । जसको कारणले गर्दा एउटै कर्मचारीले दुइटा मन्त्रालयको जिम्मेवारी बहन गरिरहनुभएको छ, भौतिक मन्त्रालयका सचिव अशोककुमार शाहले भने ।उनका अनुसार विभाजन हुनुअगाडि यो मन्त्रालयमा ५५ जना कर्मचारीको दरबन्दी रहेकोमा ३३ जना कार्यरत थिए । उनै कर्मचारीले तीनैवटा मन्त्रालयको जिम्मेवारी सम्हाल्नु परेको उनले सुनाए । मन्त्रालय नयाँ बनेसँगै अब प्राविधिक कर्मचारीको अभाव हुन्छ । कर्मचारीको व्यवस्था तत्काल गर्न सकिने अवस्था छैन । प्रदेश र संघमा निजामति कर्मचारी ऐन बनेको छैन । करारबाटै कर्मचारी लिएर भए पनि मन्त्रालय सञ्चालन हुन्छ, उनले भने । मन्त्रालय विभाजन भएपश्चात् सबै तहमा दक्ष कर्मचारीको आवश्यकता हुने उनले औंल्याए । हाल तयार भएको श्रम तथा रोजगार मन्त्रालयका लागि आवश्यक दक्ष कर्मचारी आफूहरूसँग नभएको उनले जानकारी दिए । श्रम तथा रोजगार मन्त्रालय नयाँ हो । भौतिक पूर्वाधारमा धेरै प्राविधिक कर्मचारी छन् । त्यसकारण यस मन्त्रालयका लागि आवश्यक र दक्ष कर्मचारीको अभाव हुने देखिन्छ, शाहले भने ।भूमि, व्यवस्था, कृषि तथा सहकारी मन्त्रालय फुटाएर बनाइएको कृषि तथा पशुपन्छी विकास मन्त्रालय र भूमि व्यवस्था, सहकारी तथा गरिबी निवारण मन्त्रालयमा पनि कर्मचारीकै अभाव हुने भएको छ । तत्कालका लागि मन्त्रालय सञ्चालन गर्न पुग्ने गरी भवनको व्यवस्था गरेका छौं । कर्मचारीको पनि अभाव हुने देखिन्छ । सायद प्रदेश सरकारले यसको तयारी गरिरहेको होला, कृषि सचिव श्रवणकुमार पाण्डेले भने । उनले पनि दुइटै मन्त्रालयको सचिवको जिम्मेवारी सम्हालिरहेका छन् ।सामाजिक विकास मन्त्रालय फुटाएर बनाइएको युवा तथा खेलकुद मन्त्रालय भने भाडाको घरमा बसेको छ । प्रदेश खेलकुद परिषद्लाई हटाएर उक्त भवनमा खेलकुद मन्त्रालय राखिएको हो । पूर्वमुख्यमन्त्री अष्टलक्ष्मी शाक्यले सामाजिक विकास मन्त्रालयलाई विभाजन गरेर स्वास्थ्य मन्त्रालय स्थापना गरेकी थिइन् । स्वास्थ्य मन्त्रालय भने सामाजिक मन्त्रालय रहेकै भवनमा व्यवस्थापन गरिएको छ ।हाल प्रदेशमा रहेका १४ मन्त्रालयमध्ये ६ वटा सचिवविहीन छन् । नयाँ बनाइएको खानेपानीबाहेक अन्य मन्त्रालयमा सचिव छैनन् । प्रदेशले संघीय सरकारलाई दरबन्दीभन्दा करिब ४६ प्रतिशत कर्मचारी अभाव रहेको बताइरहेको छ । मन्त्रालय विभाजन गरेकोले आवश्यक कर्मचारी संघ सरकारसँग मागिसकेका छौं, पाण्डेले भने । उनले सूक्ष्म रूपमा काम गर्नका लागि मन्त्रालय विभाजन गरिएको बताए ।सरकारका प्रवक्ता एवं आन्तरिक मामिला तथा कानुनमन्त्री कृष्ण शर्मा खनालले मन्त्रालय विभाजन भएसँगै देखिएका समस्या समाधान गर्न सरकार क्रियाशील भएर लागेको बताए । उनले कर्मचारी तथा संगठन संरचनाको विषयमा सरकारले छिट्टै टुंग्याउने गरी तयारी गरिरहेको बताए । अबको मन्त्रिपरिषद् बैठकबाट सवै विषय टुंगिनेछन्, उनले भने, हामीसँग भएका कर्मचारीबाटै व्यवस्थापन गर्छौं । सचिवको हकमा भने संघ सरकारको भर पर्नुको विकल्प छैन । संघ सरकारले सचिव नपठाउँदासम्म हाल विभाजन भएको मन्त्रालयकै सचिवबाट काम हुने उनले बताए । मन्त्रालयको काम रोकिँदैन । हामी समस्या समाधान गर्छौं, उनले भने । प्रदेशमा अब ३ मन्त्रालयमा मन्त्री नियुक्त हुन बाँकी छ । संस्कृति तथा पर्यटन मन्त्रालय, भूमि व्यवस्था, सहकारी तथा गरिबी निवारण मन्त्रालय र उद्योग, वाणिज्य तथा आपूर्ति मन्त्रालयमा मन्त्री नियुक्त हुन बाँकी छ । पार्टीगत भागबन्डामा यी मन्त्रालय कांग्रेसले पाएको छ ।"
११ वर्षसम्म पनि बनेन वाग्मती पुल,"जाङजाङमा ११ वर्षपछि सडक११ वर्ष लगाएर २७ किमि ट्र्याक खोलेपछि फिक्कल५ जाङजाङ सडक सञ्जालमा जोडिएको छ । ट्र्याक खुलेपछि जिल्लाकै दुर्गम जाङजाङमै सवारीसाधन पुग्न थालेका छन् । २०६७ देखि तत्कालीन गाविस र पछिल्लो समय गाउँपालिका तथा प्रदेश सरकारको गरी झन्डै १ करोड रुपैयाँ निर्माणमा खर्च भएको छ । मोटरबाटो पुगेसँगै खोलाखर्क, देवीटार, जाङजाङलगायत क्षेत्रका बासिन्दामा खुसियाली छाएको छ । यो सडकले वडा१, ३, ४, ५ र ६ लाई जोड्ने गाउँपालिका प्रवक्ता एवं वडा५ का अध्यक्ष राजु बरालले बताए । गाउँमा गाडी पुगेर स्थानीय उत्पादनले बजार पाउन थालेपछि किसान पनि उत्साहित छन् । जाङजाङ आलु र तोरीका लागि प्रख्यात छ ।"
धनराजको फड्को,"नेतृत्व परिवर्तन र पुस्तान्तरणको एजेन्डा लिएर उपसभापतिमा विजयी भएका धनराज गुरुङको आकांक्षा सहमहामन्त्री पदमा थियो । डा शेखर कोइरालाको नेतृत्वमा प्यानल बनेपछि उनी उपसभापतिको प्रतिस्पर्धामा उत्रिए । अहिले उनको सफलताले छलाङ मारेको छ ।राजनीतिलाई विशुद्ध सेवाभाव मान्नुपर्ने मान्यता राख्ने गुरुङको अबको राजनीतिक यात्रा परीक्षणका रूपमा सुरु भएको छ । पार्टीको एउटा पुस्ता छ, जो राजनीतिलाई विलासिताको वस्तु ठान्छ, मुलुक र जनताभन्दा माथि नेताहरूले आफ्नो स्वार्थलाई राखेका छन्, उनले कान्तिपुरसँग भने, मलाई त यस्तो विलासिताको भोक छैन । हामी पार्टीमा न कुनै भाग माग्छौं न कुनै गुटबन्दी गर्छौं । उनले सभापति शेरबहादुर देउवा समूहका उम्मेदवार एवं निवर्तमान उपसभापति विजयकुमार गच्छदारलाई दुई मतले पराजित गरेका हुन् । कांग्रेसले उपसभापति पदमा पहिलोपटक निर्वाचन गरेको हो । विद्यार्थी राजनीतिबाट पार्टी राजनीतिमा आएका गुरुङ यसअघि न पार्टीको पदाधिकारी थिए न राज्यको कुनै कार्यकारी भूमिकामै । ५६ वर्षीय गुरुङ पार्टीको तेस्रो पुस्तामा गनिन्छन् । यसपालि उनलाई समूहले सहमहामन्त्रीकै रूपमा अघि सार्ने तयारी गरेको थियो तर अन्तिम समयमा अलमलकै बीचमा कोइरालाले उपसभापतिको उम्मेदवार बनाए । निर्वाचन प्रक्रियामा कोइराला आफैं हारे तर गुरुङ विजयी भएका छन् ।स्याङ्जाका गुरुङ २०३६ सालको विद्यार्थी आन्दोलनबाट राजनीतिमा उदाएका हुन् । उनी आफू राजनीतिमा हुनुको श्रेय आफ्ना माइला दाजु यामबहादुरलाई दिन्छन् । त्यो बेला म १४ वर्षको मात्रै थिएँ, मलाई मेरो माइला दाजुले राजनीतिमा ल्याउनुभयो, हामी पञ्चायतविरोधी सडक आन्दोलनमै होमिएका थियौं, उनले भने । उनका दाजु पनि नेविसंघको राजनीतिमा सक्रिय थिए । त्यही आधारमा नेपाल विद्यार्थी संघको जिल्ला सचिव हुँदै केन्द्रीय उपसभापति र २०५३ मा केन्द्रीय सभापति भएर देशभरि आफ्नो सम्पर्क सञ्जाल विस्तार गर्न सफल भए । नेविसंघपछि उनले तरुण दलमा पनि काम गर्ने मौका पाए । २०५४ मा तरुण दलको महामन्त्री बनेका उनको सक्रियता पार्टीमा पनि बढ्दै गयो । १२ औं महाधिवेशनबाट उनी केन्द्रीय सदस्यमा निर्वाचित भए । पहिलो र दोस्रो संविधानसभामा समानुपातिकबाट सांसद भएका उनले त्यो बेला सार्वजनिक लेखा समितिको सदस्य भएर काम गरे ।विद्यार्थी र तरुण संगठनको नेतृत्व गरेका गुरुङ युवा र विद्यार्थीमाझ त्यही बेलादेखि लोकप्रिय हुन् । पार्टीमा होस् वा राष्ट्रिय राजनीतिका मुद्दामा, उनी आफ्ना कुरा प्रस्टसँग राख्छन्, कुनै पनि प्रसंगमा छिटो र तिखो प्रतिक्रिया जनाउने उनको स्वभाव छ । चर्को आलोचना र प्रतिरोध गर्ने स्वभावले उनलाई दर्जनौं पटक हिरासतमा पुर्याएको छ । उनी सम्झिन्छन्, दलमाथिको प्रतिबन्ध भएकै बेला म पटकपटक हिरासत परें । त्यो बेला ती कुरा सामान्य पनि थिए । २०४२ सालको सत्याग्रहमा धर्ना दिँदा मैले मरणासन्न हुने गरी प्रहरीको कुटाइ खाएको छु ।संविधानसभामा हुँदा गुरुङ एकपटक रातो पासपोर्ट किनबेचको विवादमा मुछिए । तर, त्यो मुद्दामा उनी पछि निर्दोष प्रमाणित भए ।२०२२ सालमा स्याङ्जामा जन्मिएका उनी मुलुक, जनता र पार्टीको हितविपरीत कुनै कार्य नसक्ने दाबी गर्छन् । म सामान्य परिवारको मान्छे हुँ, मेरा व्यक्तिगत धेरै सपना र महत्त्वाकांक्षा पनि छैनन्, मेरो यहाँसम्मको राजनीति पनि मेरो दाजुभाइ, दिदी, आमा र माया गर्ने शुभेच्छुकको भरमा हो, उनले भने, म त गाउँमा दुःखसुख र संघर्ष गरेर आएको मान्छे हुँ । मेरा हात पनि गोबरले लतपतिएका छन्, घाँस काटेरै आएको हो ।बधाई थाप्दै गर्दा बिहीबार उनले आफूलाई सामान्य अवस्थाबाट उठेर आएको नेताका रूपमा परिचित गराउने प्रयास गरिरहेका थिए । उनले आफ्नो राजनीतिक जीवन सञ्चालनको स्रोतबारे पनि खुलाइहाले । मेरा चार दाजुभाइ छन्, दिदी हुनुहुन्छ, बुबाको पेन्सन, दाजुभाइ र दिदीको मायाले मैले आफ्नो राजनीतिक करियरलाई यहाँसम्म पुर्याएको हुँ, उनले भने, धेरै भड्किलो राजनीति गर्न सक्ने आर्थिक हैसियत मेरो होइन, रहर पनि छैन ।गुरुङले आफू विद्यार्थी राजनीतिबाट आए पनि पार्टीको उपसभापतिको भूमिकामा जिम्मेवार र संवेदनशील भएर प्रस्तुत हुने बताए । म विद्यार्थी राजनीति गरेर आएको हुँ, विद्यार्थीमा आफू बढी ऊर्जाशील हुनुपर्छ । म देशका लागि मर्न पनि तयार छु भन्ने भावना आउँछ, उनले भने, अब पार्टी राजनीतिमा त्यसरी काँचो सोचेर मात्रै पनि हुँदैन, थप जिम्मेवार र संवेदनशील भएर काम गर्छु । उनले पार्टीको नेतृत्वमा पनि आफूले विद्यार्थीकै झैं ऊर्जा र जाँगरका साथ काम गर्ने प्रतिबद्धता जनाए ।सभापति शेरबहादुर देउवाले पार्टीलाई विधान र पद्धतिको बाटोमा अघि बढाए आफूले सधैं सहयोग गर्ने उनले बताए । तर, पार्टी र कार्यकर्ताको अहित हुने कार्यमा खरो भएर प्रस्तुत हुने उनको भनाइ थियो । हामी पार्टीभित्र लोकतान्त्रिक अभ्यास गर्छौं, यो महाधिवेशनमा हामी नेतृत्व परिवर्तनको पक्षमा थियौं तर उहाँ नै सभापति बन्नुभयो, त्यो समूह वा गुट भन्ने कुरा चुनाव लडुन्जेल मात्रै हो, अब त उहाँ हाम्रो पनि सभापति हो, उनले भने, अब उहाँले कसैलाई काखा वा पाखा गर्न मिल्दैन । सबै कार्यकर्तालाई कार्यक्षमताको मूल्यांकन गरेर उपयुक्त ठाउँ दिनुपर्छ ।"
रक्षामन्त्रीबाट राजीनामा,"काठमाडौं (कास) पार्टीको निर्वाचनमा पराजित भएपछि रक्षामन्त्री तथा कांग्रेस महामन्त्रीका उम्मेदवार मीनेन्द्र रिजालले पदबाट राजीनामा दिएका छन् । महामन्त्रीका लागि प्रतिस्पर्धामा उत्रेका उनी ६ जनामध्ये पाँचौं स्थानमा परेका थिए । चुनावी प्रतिस्पर्धामा आफ्नो राजनीतिक पुँजी कमजोर भएको ठहर गर्दै रिजालले बिहीबार सिंहदरबारमा पत्रकार सम्मेलन गरी राजीनामा दिए । कांग्रेस मुख्यालय सानेपामा भएको मतगणनाको नतिजा आउन थालेसँगै रिजालले ट्वीटरमार्फत राजीनामा दिने जानकारी गराएका थिए । प्रधानमन्त्री शेरबहादुर देउवासमक्ष बुझाएको राजीनामा पत्रमा उनले लेखेका छन्, महाधिवेशनको निर्वाचन परिणामले पार्टीभित्र मेरो समर्थनको आधार अत्यन्त संकुचित भएको छ । यस कुरालाई हृदयंगम गर्दा मैले रक्षामन्त्री पदमा रहिरहनु नैतिक रूपमा उपयुक्त हुन्न । आफूले भावावेशमा राजीनामा नदिएको उनको भनाइ छ । अहिले रक्षामन्त्रीबाट राजीनामा दिएको मात्र हो, उनले भने । कान्तिपुरसँगको कुराकानीमा उनले राजनीतिबाटै अलग हुने निर्णय भने नगरेको बताए । भविष्यमा के होला भन्न सकिन्न । तर अहिले त्यो सोचेको छैन, उनले भने । प्रधानमन्त्री देउवाले भने उनलाई साँच्चै राजीनामा दिने हो र ? भनेर सोधेका थिए । नेता रामचन्द्र पौडेल र कृष्णप्रसाद सिटौलाले पनि आफूलाई फोन गरेर राजीनामा दिन आवश्यक छ र भनी सोधेको रिजालले जनाए । ऐनामा आफूले आफूलाई हेर्दा आत्मग्लानि नहोस् र गाली गर्ने स्थिति नआओस् भनेर म यो निर्णय लिन पुगें, उनले भने । रिजालले नवनिर्वाचित महामन्त्रीहरू गगनकुमार थापा र विश्वप्रकाश शर्मा पार्टी नेतृत्वका लागि सक्षम भएको बताए । रिजाल शेखर कोइराला समूहबाट महामन्त्रीका उम्मेदवार थिए ।"
हात्तीसँग भिडेका सिक्किमे साइँला,"१५ वर्षअघिको कुरा हो, जतिबेला हात्तीको ठूलो झुन्ड मेची तरेर आउँथ्यो । अनि यो देहाती गाउँमा वितण्डा मच्चाउँथ्यो । हात्ती आतंकको पीडा अहिले पनि उही छ । कुनै बेला आमडाँगीका कमल राई हात्तीसँग भिडेका थिए । ५९ वर्षीय राईका किस्सा अहिले पनि गाउँमा चर्चित छ । समय अहिलेजस्तै थियो, मंसिर अन्तिम । राई ओछ्यानमा पल्टिएका मात्रै थिए । घर मस्तिर छिमेकमा हात्ती आयो हात्ती भन्दै होहल्ला मच्चिइरहेको थियो । उनी जुरुक्क उठेर पञ्चकन्या टोलतिर दौडिए । जहाँ मेची नदी तरेर आएको एक्ले हात्तीले छिमेकीको धानको कुन्यु सखाप पारिसकेको थियो । कमलले गर्न सक्ने केही थिएन, अरूजस्तै रमिते बन्नुबाहेक । यिनी उभिएको ठाउँ र हात्ती भएको दूरी खासै नजिक थिएन । त्यही भएर हात्ती आउँदैन भनेर ढुक्कले उभिएर रमिता हेरिरहेका थिए ।अचानक कसैले हात्तीको खुट्टामा आगोको पुल्ठो फ्याँकेछ । हात्ती रिसाएर करायो, खेदौरे र रमिते दुवै तितरबितर भए । कमल पनि भाग्ने सुरमा थिए तर भाग्दै आएका एक जनाले उनलाई लडाइदिए । लडेको ज्यान उठाउन के खोजेको थिएँ, हात्ती त मेरै अघिल्तिर पो आइसकेछ, कमलले त्यो क्षण सम्झिए, जसरी भए नि यसले मार्ने नै हो भन्ने लाग्यो अनि आँट गरेर सुँडमा झुन्डिएँ । सुँड समात्न सुरुमा डराए । तर, जसरी पनि ज्यान जाने नै हो भन्ने लागेपछि समातेर झुन्डिए । खस्रो र चिसो सुँडमा करिब ५ मिनेट जति यिनी झुन्डिरहे । गाउँले रमिते बने । हात्तीले फनफनी घुमाएर फुत्त फ्याँक्दा अलि पर खेतमा उनी बजारिए । घुमाउँदा म गलेर हत्तु भएँ, कमलले थपे, हात्ती पनि आत्तिएर करायो, मेरो दुवै कान बन्द भयो । कमलको कान त बन्द भयो नै, खेतको आलीमा बजारिँदा मेरुदण्ड भाँचियो । पेटको आन्द्रा पनि चुँडियो । यति बिझ्याइँ गरेर हात्ती बाटो लाग्यो । अनि गाउँले जम्मा भए । मोटो शरीरका कमललाई चार जनाले पालैपालो बोकेर छिमेकी स्वास्थ्यकर्मीको घरसम्म पुर्याए । स्वास्थ्यकर्मीले दिएको एउटा ट्याब्लेट र एक गिलास पानीसम्म खाएको थाहा छ, उनी भन्छन्, त्यसपछि एकैचोटि अस्पतालमा मात्रै होस आएछ ।धरानको बीपी कोइराला स्वास्थ्य विज्ञान प्रतिष्ठानमा २९ दिन सघनसँगै करिब डेढ महिना लामो उपचारपछि कमल घर फर्किएका थिए । त्यो बेला वन्यजन्तुवाट हुने क्षतिको राहत सहयोग निर्देशिका थिएन । २०६९ मा निर्देशिका जारी भएपछि मात्रै हात्ती प्रभावितहरूले राहत पाउन थालेका हुन् । डेढ महिना अस्पताल बस्दा ५ कट्ठा जमिन बेच्नुपर्यो । नम्बरी जग्गा उपचार गर्दा सकियो, भने, ऐलानी जग्गामा बस्छु, काम गर्न सक्दिनँ, सुत्यो खायो । २० को दशकमा भारतको सिक्किमबाट आएर बसेका यिनी गाउँमा हात्तीसँग लड्ने सिक्किमे साइँला भनेर चिनिन्छन् । जिल्ला वन कार्यालय झापाका अनुसार झापामा धान बाली भित्र्याउने समयमा हात्ती आतंक सुरु हुन्छ । अहिले पनि जिल्लाका विभिन्न ठाउँमा हात्तीले दुःख दिइरहेको छ । धान खान आएको हात्तीलाई गाउँलेले बिच्क्याउँदा आक्रोशित भएर वितण्डा मच्चाउने गरेको छ, हात्तीविज्ञ डानरेन्द्र प्रधान भन्छन्, हात्तीलाई जति बिच्क्याइन्छ, त्यति नै बढी आक्रामक बन्छ । झापामा करिब दर्जनको संख्यामा रैथाने हात्ती छन् । जलथल, चारआली, मागुरमाडी हुँदै दमकसम्म पुगेर ताण्डव गर्ने यिनै रैथाने हुन् । भारतबाट आउने हात्तीले भने राजमार्ग उत्तरको बाहुनडाँगी, बुद्धशान्ति, अर्जुनधारा, मेचीनगर आदि क्षेत्रमा आतंक मच्चाउँदै आएका छन् । विज्ञहरूका अनुसार झापाको पूर्वोत्तर क्षेत्र बाहुनडाँगी र आसपासका केही गाविसहरू हात्तीको करिडोर भएकाले हात्ती समस्या समाधान हुन नसकेको हो । यो जैविक मार्गमा परापूर्वकालदेखि हात्ती आवतजावत गर्ने गरेको पाइएको छ । भारतको असम, बंगाल हुँदै नेपाल भित्रिएका हात्ती कोसीटप्पुसम्म पुग्ने गरेको विभिन्न अध्ययनहरूबाट खुलेको छ । हात्ती हिँड्ने बाटोमा विस्तारै बस्ती बाक्लिँदै गएपछि समस्या भएको विज्ञहरूको भनाइ छ । वन कार्यालय झापाको तथ्यांकअनुसार हात्ती आक्रमणबाट १० वर्षमा ५० जनाभन्दा बढीले ज्यान गुमाएका छन् । विभिन्न बहानामा २० बढी हात्ती पनि मारिएका छन् ।"
शीतलहरमा पालिकाको भूमिका,"तराईमा मंसिर, पुस र माघका दिनहरूमा बाक्लो हुस्सु लागिरहन्छ, शीत झरिरहन्छ, कति दिन त घामै देख्नसम्म मुस्किल पर्छ । जाडोका लुगा किन्न सक्ने र हुस्सुशीत छेक्ने घरमा बस्नेहरूलाई यस्तो शीतलहरले भेट्दैन । सबैभन्दा जोखिममा न्यानो कपडा किन्न नसक्ने, कमजोर बासस्थान भएका र शीतलहर चलिरहँदा पनि काममा निस्कनुपर्नेहरू पर्छन्; यिनीहरू प्रायः सीमान्तकृत र बहिष्कृत समुदायका हुने गर्छन् । कम आय भएकाहरू, महिला, बालबालिका, वृद्ध र अपांगता भएका व्यक्ति पनि उत्तिकै जोखिममा छन् । हिउँदमा तराईका २२ जिल्ला नै शीतलहरबाट प्रभावित हुन्छन् । गृह मन्त्रालयका अनुसार १० वर्षयता यसबाट ११६ जनाको मृत्यु भयो, जसमा न्यानोका लागि घुर ताप्ने क्रममा जलेर मृत्यु भएकाहरूको संख्या छैन । शीतलहरलाई विपद् माने पनि सरकारले घुर ताप्दा हुने मानवीय क्षति वा जलनलाई विपद् मानेको छैन, यसको प्रत्यक्ष असर जलनले घाइते भएका निम्न वर्गलाई परेको छ, त्यसमा पनि यस्तो घटनामा अधिकांश महिला पर्ने गर्छन् । संघीयतापछि, विपद् व्यवस्थापनको जिम्मेवारी र अधिकार स्थानीय तहलाई बढी छ, तर तिनको कार्यान्वयन पक्ष कमजोर छ, उनीहरूको क्षमता अभिवृद्धिमा ध्यान दिइएको छैन । राष्ट्रिय विपद् जोखिम न्यूनीकरण तथा व्यवस्थापन प्राधिकरणले सम्भावित शीतलहर तथा हिमपात विपद् जोखिम न्यूनीकरण तथा प्रतिकार्य मार्गदर्शन, २०७७ को व्यवस्था गरेको छ । यसमा प्रभाव क्षेत्र, घरविहीन, अति विपन्न वा अन्य कारण जोखिममा पर्न सक्नेको संख्या पहिचान गर्ने खाद्यान्न, न्यानो कपडा, कम्बल, काठ, दाउरा, औषधि र स्वास्थ्य सेवा आदिमा पूर्वतयारी गर्ने शीतलहर र यसबाट पर्न सक्ने असरका बारेमा सन्देशमूलक सूचना प्रचारप्रसार गराउने उद्धार र राहतको व्यवस्था गर्नुपर्नेलगायत उल्लेख छ । त्यसका लागि स्थानीय विपद् व्यवस्थापन समिति पनि छ, पालिकापिच्छे । बजेटको व्यवस्था गर्न स्थानीय विपद् व्यवस्थापन कोष (सञ्चालन) कार्यविधि, २०७५ पहिल्यैदेखि थियो । पालिकाको आआफ्नै जोखिम न्यूनीकरण तथा व्यवस्थापन ऐन छ, जसको नमुना विधेयक संघले नै उपलब्ध गराएको थियो । पालिकाको सोही ऐनमा टेकेर बनाइएको यो कोषको मुख्य उद्देश्य हो विपद् जोखिम न्यूनीकरण तथा व्यवस्थासम्बन्धी कार्य गाउँनगरस्तरबाटै सञ्चालन गर्न आवश्यक स्रोत संकलन गर्नु र परिचालन गर्नु । कार्यविधिमा, पालिकाको वार्षिक बजेटमार्फत विपद् व्यवस्थापन कोषमा स्वीकृत रकम, विपद् व्यवस्थापन कार्यका प्रदेश र संघीय सरकारबाट प्राप्त रकम, गाउँनगर सभाबाट स्वीकृत आर्थिक ऐनमा व्यवस्था गरिएबमोजिम विपद् व्यवस्थापन कोषमा जम्मा हुने गरी प्राप्त हुने शुल्क तथा दस्तुर रकम, सरकारी तथा गैरसकारी संघसंस्थाहरूको सहयोगलगायत दसवटा स्रोत छन् । सरसर्ती हेर्दा, पालिकासँग आम्दानीको स्रोत देखिन्छ, कहाँकहाँ खर्च गर्न पाउने स्पष्ट व्यवस्था पनि छ । गाउँपालिकाको सक्रियता, स्रोत र बजेटको आकारअनुरूप यो कोष ठूलोसानो हुन सक्ला, तर विपद् व्यवस्थापनका विभिन्न पक्ष, जस्तो जनचेतना, पूर्वतयारी, उद्धार तथा राहत वितरणमा यसले धेरै भरथेग गर्न सक्छ ।शीतलहरबाट नागरिक जोगाउन तत्कालीन उपायका रूपमा जोखिमयुक्त समुदाय पहिचान गरी तुरुन्तै न्याना लुगा, दाउरा वा सुरक्षित बासस्थानको व्यवस्था गर्न विपद् व्यवस्थापन कोष सक्षम छ, यतातिर तराईका पालिकाहरूले ध्यान दिनुपर्छ । अर्को पक्ष, यदि मार्गदर्शनअनुसार शीतलहरको सबैभन्दा जोखिमयुक्त परिवारको पहिचान स्थानीय विपद् व्यवस्थापन समितिले गर्ने हो भने, घुर ताप्दा भएको जलन र मृत्युको घटना विपद् हो कि होइन, त्यसै थाहा भइहाल्छ । स्थानीय विपद् व्यवस्थापन समितिको सिफारिसअनुसार यस्तो घटनामा सरकारका तर्फबाट दिनुपर्ने क्षतिपूर्ति वा उपचार खर्चबाट प्रभावितहरूलाई वञ्चित गर्नु हुन्न । कोभिड महामारीमा पनि, क्वारेन्टिन, विपन्न वर्गका लागि मास्क, स्यानिटाइजर तथा राहत वितरणमा यस कोषको प्रयोग गरिनुपर्छ भन्ने माग उठेको थियो, तर सोचेअनुरूप काम हुन सकेन । कोभिड महामारीको व्यवस्थापनमा भएका कमीकमजोरीको दोष प्रदेश र संघीय सरकारमाथि थुप्रियो । योसँगै स्थानीय तहको विपद् व्यवस्थापनमा कार्यक्षमता वृद्धि गर्नुपर्ने पक्ष ओझेलमा पर्यो । बर्सेनिको बाढीपहिरो र शीतलहरजस्तो प्रकोपको सामना गर्न स्थानीय विपद् व्यवस्थापन कोषको परिचालन अति आवश्यक भइसकेको छ । नागरिकले पनि यस्ता स्रोत छन् भन्ने जानकारी राखेर त्यसको सदुपयोगका लागि स्थानीय जनप्रतिनिधिलाई झकझक्याइरहनुपर्छ । अनि संघ तथा प्रदेशले कानुनी व्यवस्था मात्र गरिदिएर हुन्न, त्यो कार्यान्वयनमा आएको छछैन, बेलाबेला अनुगमन गर्ने तथा कार्यान्वयनका बाधाहरू बुझी त्यसलाई फुकाउने पनि गर्नुपर्छ ।"
कांग्रेसको पराधीन अन्तरात्मा,"अध्यात्मवादमा भौतिक देहलाई छुट्याएर व्याख्या गरिने अस्पृश्य आत्मा र सोसँग सम्बन्धित कुनै मीमांसा गर्ने चेष्टा होइन यो । पूर्णतया भौतिक दुनियाँको राजनीतिक रस्साकस्सीका दौरान प्रयोग भएको शब्द र व्यक्त भएको आशयमा केन्द्रित हुन सहज बाटोको खोजी मात्र हो । थप व्याख्या गर्नुअघि नै एउटा सपाट र बिलकुल भौतिक सत्य यहाँ पेस गरूँ नेपाली कांग्रेसको अन्तरात्मा मौजुदा शक्ति संरचनाको जालोमा छिटै मुक्त नहुने गरी कैद छ भन्ने प्रमाणित भएको छ ।केही दिनदेखि जारी नेपाली कांग्रेसको चौधौं महाधिवेशनमा सभापति चयनका लागि दोस्रो पटक मतदान भयो । पहिलो पटकको परिणाममा सबैभन्दा बढी मत पाएका उम्मेदवारले पचासप्रतिशत कटाउन नसकेपछि दोस्रो चरणको मतदान भएको थियो । दोस्रो चरणमा एकाएक माहोल परिवर्तन भयो, केही घण्टा पहिलेसम्म नेतृत्व बदल्ने उत्साह सञ्चार गरिरहेका नेताहरू, जो स्वयं नेतृत्वका आकांक्षी थिए, ती सबै पुरानै नेतृत्वको निरन्तरतामा दृढ देखिए । सो दृढताको उपादेयता पुष्टि गर्न उत्तिकै उत्साहपूर्वक तल्लीन पनि । नेतृत्व बदल्ने अवसर गुम्न नदिने उद्देश्यले प्रत्याशी शेखर कोइराला पंक्तिले मतदानमा सहभागी कांग्रेस प्रतिनिधिहरूलाई बारम्बार करजोरी आह्वान गर्यो अन्तरात्मालाई सुनेर मतदान गर्नुहोस् !यहाँ अन्तरात्मा भनेको व्यक्तिको स्वत्व हो, स्वतन्त्र चयनको सामर्थ्य हो, कुनै बाहिरी भय र मोहबिना आफ्ना लागि आफैंले सोचीगुनी लिइने निर्णय हो, र आफू स्वतन्त्र भएको प्रमाण स्वयंलाई पेस गर्ने साहस पनि हो । हाम्रो समग्र जीवनपद्धति, हुर्काइ, सांस्कृतिक चेतना र शिक्षाले त्यो अन्तरात्माको निर्माण गरेको हुन्छ । समाज रूपान्तरणका निम्ति बनेका राजनीतिक दल, ती दल खडा भएका वैचारिक जग, सोअनुसार तिनले सञ्चालन गर्ने अनेक गतिविधि, त्यसबीच देखा पर्ने पेचिला अन्तरविरोधले दलका सदस्यहरूको अन्तरात्मा निर्माणमा पक्कै ठूलो भूमिका खेल्छन् । अपेक्षा त अक्सर ठूलै हुने गर्छ कि दलीय गतिविधिले व्यक्तिको अन्तरात्मालाई रूपान्तरण गरी मानवीय, न्यायी र असल बनाओस् । यिनै दलीय ऊहापोहको कसीमा कांग्रेस प्रतिनिधिका अन्तरात्माको परख गर्ने कोसिस रोचक हुनेछ ।नेपाली कांग्रेसले बीपी कोइरालाको जतिसुकै स्मरण गरे पनि र अद्यापि सानो संख्याका कांग्रेस सदस्यले समाजवाद शब्दको उच्चारण गरिरहे पनि, ठूलो पंक्तिले उदारवाद एवं व्यक्तिको निजी स्वतन्त्रता लाई महत्त्वपूर्ण ठान्छ । कम्युनिस्ट वा समाजवादी भनिने राजनीतिक समूहहरूभन्दा आफू पृथक् हौं भन्नका लागि पनि कांग्रेसको जोड यी अवधारणामा ज्यादा केन्द्रित भएको हुन सक्छ । सत्तामा हुँदा आफूले लागू गरेका कार्यक्रम र अख्तियार गरेका नीति पनि उदारवाद र व्यक्तिगत स्वतन्त्रतालाई केन्द्रमा राखेर गरिएको कांग्रेसको दाबी हुने गर्छ ।पछिल्ला तीन दशकको कांग्रेसबारे अध्ययन गर्नेले नेता प्रदीप गिरिले हाल सालै निकालेको निष्कर्षलाई अमान्य घोषणा गर्नसक्दैन । कांग्रेस आफैं कुनै नयाँ विचार, सोअनुसारको नयाँ कार्यक्रम र समाज रूपान्तरणको नयाँ खाका सार्ने उद्यममा सामेल नभएको दशकौं भइसक्यो । गिरिका अनुसार नेपालका अन्य पार्टी पनि यस मामिलामा कांग्रेसभन्दा धेरै उन्नत अवस्थामा छैनन् । त्यसो त विचारक, प्राज्ञिक कर्म गरिरहेका मानिस र बौद्धिकहरूले पनि यथेष्ट काम नगरेको आशय गिरिले व्यक्त गरेका छन् । हो, कांग्रेस प्रतिक्रियात्मक जरुर छ, समयको मागअनुसार कहिले आन्दोलित बन्ने र कहिले यथास्थिति पक्रेर बस्ने उसको थिति कायम छ । त्यसैले अर्थतन्त्रको वैश्विक बहावको छेउकुना समातेर उसले सधैं आर्थिक वृद्धि, सुशासन, विकास र समृद्धि जस्ता सजिला नाराको रट लगाइरहन्छ । नयाँ अवधारणा र विचारले कांग्रेस रन्थनिने गरेको त राज्य पुनःसंरचना र धर्मनिरपेक्षताजस्ता सवालमा ऊ बलियोसँग उभिन नसकेकैले पुष्टि हुन्छ । यति सबै भइरहँदा पनि कांग्रेसको ठूलो पंक्तिले अटुट लगाव देखाइरहने विषय भने व्यक्तिको निजी स्वतन्त्रता नै हो ।व्यक्ति कसरी स्वतन्त्र हुन्छ ? उसको अन्तरात्मा कसरी निर्माण हुन्छ ? जीवनका अप्ठ्यारा घुम्तीमा लिनुपर्ने जोखिमका लागि ऊ कति र कसरी तयार भएको हुन्छ ? उदार व्यवस्था एवं व्यक्तिको निजी स्वतन्त्रतामा निरन्तर लगाव राखेको पार्टी स्वयंले अरू दर्जनौं महत्त्वपूर्ण विषयमा प्रवेश नगरेझैं यी प्रश्नमा पनि कहिल्यै गम्भीरतापूर्वक विमर्श गरेको छैन । त्यसो गर्ने आवश्यकता बोध पनि कहिल्यै कसैलाई नभएको हुन सक्छ । तर अब कांग्रेस बदलिनुपर्छ भन्ने मतमा दृढतापूर्वक उभिएका केही बौद्धिक नेताले एकै पटक चौधौं महाधिवेशनमा आइपुगेर सभापतिका लागि भएको दोस्रो चरणको मतदानमा मात्र ती अन्तरात्मा लाई उकेरा लगाउन खोजे जो स्वतन्त्र नहुनुमा सहज र सुरक्षित महसुस गरिरहेका थिए । त्यस्ता अन्तरात्मा जागृत गराउन कोसिस गरे जसले स्वार्थ समूहका साँघुरा कैदखानामा स्वयंलाई समर्पण गरेका थिए ।चौधौं महाधिवेशनबाट बदलिन नसकेको नेपाली कांग्रेसले यस समाजका प्रत्येक व्यक्तिलाई साँचो अर्थमा स्वतन्त्र बनाउन कसरी सहयोग गर्ला भनेर सोच्नु फजुल हुनेछ । आफैं बहुविध संकटको घनचक्करमा फसेको उदारवाद को जपनाले केही लछारपाटो लगाउन सक्नेछैन । त्यसभन्दा फरक सोच्नेहरूको अल्पसंख्या नै समस्या हुने गर्छ । त्यो सानो संख्यामध्ये केहीले पार्टीको चुनाव जिते पनि, तिनका विचारले हम्मेसि जित्दैनन् । त्यसो भए, पार्टी सदस्यहरूलाई अन्तरात्मामा आफ्नै स्वतन्त्र आवाज सृजना गर्न सक्ने र सो आवाज सुन्न सक्ने बनाउन कांग्रेसले के गर्ला ? मौजुदा अवस्थामा यो सवाल पनि उत्तिकै अर्थहीन हुन सक्छ ।व्यक्तिगत स्वतन्त्रताको थोरै अभ्यास गर्दै, आफ्नै अन्तरात्मामा उब्जेको र चलिरहेको थितिभन्दा किञ्चित् फरक धुन सृजना गर्दै नेता गगन थापाले लेखेको दस्तावेजले कांग्रेसभित्र कुन स्तर र कति व्यापक विमर्श सुरु गर्न सक्ला ? महाधिवेशनका सबै प्रक्रिया हेर्दा यति अपेक्षा गर्ने आधार भेटिन्न । कुनै काकतालीले भविष्यमा पार्टीको उल्लेख्य पंक्तिले कम्तीमा यही दस्तावेज मात्रलाई पनि विमर्शको विन्दु बनाउन सक्यो भने अर्को महाधिवेशनमा गरिएको अन्तरात्मालाई सुन्ने आह्वान बढी अर्थपूर्ण र कामयाब होला । त्यस्तो अभ्यास सुरु हुने सामान्य अपेक्षा मात्र राख्न सक्नुले पनि पार्टी कार्यकर्ता स्वयं र संस्थाको समेत रूपान्तरणको अनुमान गर्न सकिन्थ्यो ।यहाँ अर्को पेचिलो सवाल छ कांग्रेसमा आबद्ध युवाहरूको । कांग्रेस महाधिवेशनको प्रक्रिया चल्दै गर्दा नेपाली सञ्चारमाध्यमले करिब फुर्केको भावमा भने कांग्रेसका विभिन्न समितिका नेतृत्व तहमा युवाहरू आए, यी आशाका केन्द्र हुन्, अब केही हुन्छ । मूलतः उमेरलाई विषय बनाएर एकपछि अर्को कथा प्रकाशन र प्रसारण गरे । यो पुगेन र त्यो भएन जस्ता गनगनका शृंखला चलेका बेला यस्ता खबरहरूले कर्ण शाक्य मार्काकै भए पनि सकारात्मक सोच को मात्रा वृद्धिमा केही भूमिका अवश्य खेले । तन्नेरी वयमा हुने जाँगर, उत्साह र विद्रोहको तेवर समाज रूपान्तरणका ऊर्जा पक्कै हुन् । तर, सोधिनैपर्ने सवाल गर्न भने सबै चुके ।के अहिले कांग्रेस बनेका वा कांग्रेस पार्टीलाई तल्ला समितिहरूमार्फत हाँक्ने अभिभारा पाएका युवा स्वयंको रूपान्तरणमा यो पार्टी सहयोगी बन्न सक्छ ? अहिलेकै अवस्थामा त्यस्तो सम्भावना देखिँदैन । एउटा उदाहरणबाट यसबारे अझ प्रस्ट हुने कोसिस गरौं । अहिले क्रियाशील सदस्यका रूपमा पार्टीमा आबद्ध भएको तीस वर्ष नपुगेको एक मध्यमवर्गीय पहाडी बाहुन पुरुष युवाको कल्पना गरौं न । उदाहरणार्थ प्रस्तुत यी नवकांग्रेसी तन्नेरी जातलाई नेपाली समाज व्यवस्थापनको कडी मान्छन्, पितृसत्तालाई प्राकृतिक थिति मानेकाले कहिल्यै प्रश्न गरेका छैनन्, फरक धर्म र नस्लप्रति उदारसम्म पनि छैनन्, र विकासको तीव्र आकांक्षामा केवल उपभोगको असीम तृष्णा पालेका छन् । पहिलो प्रश्न, यस्तो जातवादी, नस्लवादी र दोहनकारी बजारबाट वशीभूत युवालाई कांग्रेसले कसरी रूपान्तरण गर्न सहयोग पुर्याउँछ वा उनका जेजस्ता जब्बर खराबी छन्, तिनैलाई मलजल गर्ने काममा सिंगो पार्टी संरचना लाग्छ ? दोस्रो प्रश्न, यी युवासँग भएको उमेरजन्य जोस, जाँगर, शारीरिक र मानसिक ऊर्जालाई पार्टीले आफ्नो र साथै समाजको रूपान्तरणमा कसरी उपयोग गर्छ ?महाधिवेशनले यस्ता प्रश्नमा घोत्लिने वातावरण सृजना गरेन । पार्टीका अन्य कार्यक्रम, भेला, सम्मेलन, गोष्ठी इत्यादिमा पनि यी विषय प्रश्न नै बनेका छैनन् । कारण, अरू धेरै दलजस्तै कांग्रेस पनि समाज रूपान्तरण गर्ने अभियान, आन्दोलन र जमर्को नभई केवल दोहनतन्त्रको दाँती मात्र हो । सिंगो कांग्रेसको अन्तरात्मा नै दलाल अर्थतन्त्रको कलपुर्जामा परिणत भएको छ; त्यहाँ नौलो चिन्तन, सृजनात्मकता र नयाँ सपना केही छैन । नेपाली कांग्रेसमा सो पार्टीका नेताले सधैं प्रधान भनिरहने निजत्व र स्वत्वसहितको व्यक्ति स्वयं विलुप्त छ ।"
शिक्षकको राजनीति मोह,"सरकारी तलब खाएर शिक्षकजस्तो मर्यादित पेसामा संलग्न व्यक्ति राजनीतिक दलमा आबद्ध हुने गरेको अवाञ्छित सन्दर्भ लामो समयदेखि आलोचित बन्दै आएको छ । तैपनि राजनीतिक दलको आडमा कतिपय शिक्षकले नेताको झोला र पार्टीको झन्डा बोक्न छाडेका छैनन् । यतिसम्म कि केही शिक्षक एमाले र नेपाली कांग्रेसका महाधिवेशन प्रतिनिधि चुनिएका छन् । यस्तोमा समेत उच्च नेतृत्व शिक्षकले राजनीतिमा संलग्न हुन नहुने पक्षमा देखिँदैन । स्वयं माओवादी केन्द्रका अध्यक्ष पुष्पकमल दाहालले शिक्षकले राजनीति त्याग्दा पार्टी प्रणाली नै काम नलाग्ने जिकिर गरेका छन् । चर्चित राजनेताको यस्तो गैरजिम्मेवार अभिव्यक्ति शिक्षा क्षेत्रका लागि कति घातक हुन सक्छ भन्ने कसले सोच्ने ? नेताको दम्भ, अहंकार, अदूरदर्शितामाथि कसले अंकुश लगाउने ? शिक्षकको ताण्डव रोक्न सर्वोच्च अदालतले अन्तरिमा आदेश जारी गरेको, दुई महिनाअघि शिक्षकहरूले सक्रिय राजनीतिमा भाग लिन नपाउने आदेश पाटन उच्च अदालतले दिएको परिस्थितिमा पनि शिक्षक एवं नेतृत्वले यसबारे आँखा चिम्लनु दुःखद छ । मंसिर पहिलो साता निर्वाचन आयोगले पनि शिक्षक, प्राध्यापक र सरकारी कर्मचारीले राजनीति गर्न राजनीतिक दलसम्बन्धी ऐन २०७३ विपरीत हुने विषय अवगत गराएको, शिक्षा मन्त्रालयअन्तर्गतको शिक्षा तथा मानव विकास केन्द्रले स्थानीय तह र शिक्षा एकाइहरूलाई कानुनको अधीनमा रहन निर्देशन दिएको, उच्चस्तरीय राष्ट्रिय शिक्षा आयोग पनि सोही निचोडमा रहेको स्थितिले जिम्मेवार निकाय यो विषयमा गम्भीर रहेको मान्नुपर्छ । एउटा तथ्य ऐनाझैं प्रस्ट छ मुलुकको समृद्धि, सभ्यता, पहिचान, दिगो विकासका निम्ति शिक्षा नै सर्वस्व हो । शिक्षा क्षेत्रमा पवित्र उद्देश्य लिएर अध्यापनमा लाग्नेहरू राजनीतिमा होमिँदा त्यहाँबाट निस्कने विषाक्त धूवाँले गाउँ, सहर, घरपरिवार सबै ढाकिने, विद्यार्थी दिग्भ्रमित हुने, पढाइ लथालिंग बन्ने निश्चित छ । मामलालाई आयाराम गयाराम नठानी सञ्चारजगत्ले निरन्तर सरकारलाई घच्घच्याउने हो भने छिटै समाधान निस्कनेछ । भुवनेश्वर शर्मा, चन्द्रागिरि२, काठमाडौं"
मन्त्रीको परिवारको हालीमुहाली,"गैरसरकारी संस्थाहरूका कामकारबाही नियमन र अनुगमन गर्न गठित समाज कल्याण परिषद्को उपाध्यक्षमा महिला बालबालिका तथा ज्येष्ठ नागरिकमन्त्रीले बुहारीलाई नियुक्ति दिलाइन् र आफ्नै छोरालाई पनि मन्त्रालयमा हालीमुहाली गराएकी छन् । मन्त्रालयबाट टिप्पणी नलगी मन्त्रिपरिषद्ले निर्णय गरेको भन्न कसरी मिल्छ ? आफैंले गल्ती गरेर विरोध भएपछि मन्त्रिपरिषद्को टाउकोमा दोष थोपर्नु मन्त्रीको अर्को जघन्य अपराध हो । यसको सर्वत्र विरोध भएको छ । सुशासन ऐनबमोजिम मन्त्रीजस्तो उच्चपदस्थ पदाधिकारीले योग्यता भए पनि परिवारका सदस्यलाई यसरी नियुक्ति दिलाउन मिल्दैन । हुन त यसअघि बाबुराम भट्टराई सरकारले संस्थानहरूका उच्च पदाधिकारी छनोटका लागि संस्थान निर्देशन बोर्ड नबनाएको होइन, तर पछिका सरकारले भने यो पद्धतिलाई ठाडै मिचेर आफूअनुकूलका व्यक्ति छान्न पाउने बनाई बिगार्नसम्म थिति बिगारे । प्रतिस्पर्धाबाट योग्य व्यक्ति छान्ने परिपाटीलाई बलियो बनाउनुपरै जाओस्, दुईतिहाइ बलियो सरकारले त पद्धतिलाई नै रछ्यानमा मिलाइदियो । यसो हुँदा पर्याप्त योग्यता र इच्छाशक्ति हुनेहरूले अवसरै पाउँदैनन्, काम गर्न खोज्नेहरूको मनोबल र उत्साहमा ह्रास आउँछ भने ती निकायहरूमा तल्ला तहमा कार्यरत विषयविज्ञहरूको स्वाभिमान उँचो हुन सक्दैन । मुलुकभर थुप्रै गैरसरकारी निकाय सेवा पुर्याउने भनी दर्ता भएका छन्, तर अधिकांश संस्थाको अन्तरनिहित बदनियतले गर्दा सेवा पुग्न सकेको छैन । यस्ता संस्थामा अनेकौं जटिल समस्या उत्पन्न भएका छन् । सरकारले बदनियतपूर्ण र जटिल सार्वजनिक समस्या समाधानका लागि उत्तरदायित्व वहन गर्नुपर्ने राजनीतिक नियुक्ति गर्दा निर्विवाद थिति बसाल्नैपर्छ । सरकारका उच्चपदस्थ पदाधिकारीले नैतिकताका आधारमा भए पनि आफ्ना परिवारका सदस्यभन्दा प्रतिस्पर्धाबाट नियुक्ति गर्ने परिपाटी बसाल्नैपर्छ । गंगाराज अर्याल, पाणिनि८, अर्घाखाँची"
सीमापारि पुगेका गैंडा,"नेपालको वाल्मीकि आश्रम नवलपुरको त्रिवेणीधामपारि भारतको बीटीआर (वाल्मीकि टाइगर रिजर्भ) पर्छ । बीटीआरसँग अन्तर्राष्ट्रिय सिमानाका साथै नेपालको चितवन राष्ट्रिय निकुञ्ज पनि जोडिएको छ । यसै दैनिकमा प्रकाशित समाचारअनुसार भारतको एक चर्चित पत्रिकाले बिहारको बीटीआरमा अबदेखि पर्यटकले बाघसँगै गैंडासमेत देख्न पाउने भन्दै समाचार प्रकाशनमा ल्याएको रहेछ । भारतीय मिडिया यसमा खुसी हुनु स्वाभाविकै हो । पहिला गैंडा नभएको ठाउँमा अहिले २३ वटा गैंडा भएको जनकारी पनि रहेछ । हुन पनि बीटीआरमा सन् १९९५ अघि गैंडा रहेको अभिलेखमै रहेनछ । त्यसपछिका वर्षहरूमा नेपालकै गैंडा आउजाउ गर्न थालेको नेपालकै संरक्षण अधिकारीहरू स्विकार्छन् । अहिले बीटीआरमा गैंडाका लागि अनुकूल वातावरण हुने गरी बासस्थान सुधार गर्न थालेका रहेछन्, जसले गर्दा नेपालबाट गएका गैंडाहरू नफर्कने त्यहाँको सञ्चारमाध्यमको दाबी रहेछ । चितवनमा समय समयमा बाढी आउँदा निकुञ्जका गैंडा बगाएर भारतसम्म पुग्ने गरेका रहेछन् । २०७४ साउन २३ मा धेरै गैंडा बाढीले बगाएकोमा सातवटालाई तत्काल उद्धार गरेर चितवन निकुञ्जको पूर्वी क्षेत्रमा छाडिएको रहेछ । पहिला पहिला भारतमा पुगेका गैंडालाई उद्धार गर्न सजिलो थियो तर अहिले त्यस्तो छैन । उता गएका गैंडा फर्किने आशा मात्रै गर्नुपर्ने भएको छ । निकुञ्जको पश्चिमी सिमाना त्रिवेणी क्षेत्रमा गैंडालाई आवश्यक बासस्थान र चरनको अभाव छ, जसले गर्दा बाढीले बगाएर भारत पुगेका गैंडा उतै बीटीआरमा लोभिन सक्छ भनेर गैंडा विषयमा विद्यावारिधि गरेका नरेश सुवेदी बताउँछन् । निकुञ्जका सबै क्षेत्रमा गैंडाको समान बासस्थान छैन । कहीँ बढी र कहीँ कम छ । निकुञ्जको पश्चिम क्षेत्रमा रहेका गैंडा पूर्वी क्षेत्रमा सार्न (स्थानान्तरण गर्न) उपयुक्त हने नरेश सुवेदीको सुझाव छ । हुन त कुनै पनि जनावरलाई अन्तर्राष्ट्रिय सिमानाको बार छैन तर यति भन्दैमा ठूल्दाइ प्रवृत्ति यस मामिलामा पनि देखिन थालेको छ । कहीँ हाम्रा गैंडालाई एकएक गरेर उतै ललाई फकाई गरेर राम्रो बासस्थान बनाएर उतै लोभ्याएर अल्मलाउने कुटिल चाल त चलिरहेको छैन ! यस्तो चाल चाल्न हाम्रा छिमेकी धेरै माहिर छन् । त्यसैले नेपालको चितवन राष्ट्रिय निकुञ्जले उचित व्यवस्थापनमा वैज्ञानिक तरिका अपनाएर नेपालकै गौरव एकसिंगे गैंडाको संरक्षणमा राम्रो काम गरेर परिणाम देखाउन सक्ने आशा सारा नेपालीले गरेका छन् । गैंडा संरक्षणमा लागेका सम्पूर्णमा धन्यवाद छ । वीरेन्द्र सुवाल, ब्यासी, भक्तपुर"
भुटानको अस्ट्रिचडेमोक्रेसी,"४३ वर्षअघि आजकै दिन अर्थात् भुटान राष्ट्रिय दिवसको अवसरमा १७ डिसेम्बर १९७८ मा दक्षिण सीमावर्ती गेलेफु मैदानमा राजा जिग्मे सिंग्ये वाङचुकले नेपालीभाषी (ल्होत्साम्पा) हरूसमक्ष भनेका थिए, तपाईंहरू कालेबुङ, दार्जिलिङ र सिक्किमका जस्ता नेपालीभाषी नभएर यो देशमा छुट्टै पहिचान र इतिहास बोकेका आदिवासी जनजाति हुनुहुन्छ । आजउप्रान्त दक्षिण भुटानको शासनव्यवस्था अरू कसैलाई नदिएर म आफैंले सम्हाल्नेछु । तपाईंहरूका हरेक सुखदुःखमा म साथ दिनेछु ।सांकेतिक र कूटनीतिक लवजमा आफ्नै नागरिकलाई अरूसँग तुलना गर्दै आप्रवासी भन्न थालिएको यो क्षणको स्मृति कालान्तरमा त्यति सुखद रहेन । दक्षिण भुटानका नेपालीभाषी (ल्होत्साम्पा) लाई एक वा अर्को बहानामा दुःखैदुःख थोपर्न थालियो । १ जनवरी १९८९ देखि उनै जिग्मेले सुरु गरेको वान नेसन, वान पिपल को नीतिले ल्होत्साम्पालाई राम्रैसँग तर्साउन थालिसकेको थियो । त्यही बेला दक्षिण भुटान केन्द्र बनाएर सुरु भएको जनगणनामा अनौठो सर्त राखियो भुटानी नागरिकमा सूचीकृत हुन सन् १९५८ देखि आफू भुटानमै बसेको कर, तिरो र भूमिसम्बन्धी प्रमाणपुर्जा पेस गर्नुपर्ने । त्यसमाथि सारछोप (पूर्वी भुटानी) वा ल्होत्साम्पा सबैले अनिवार्य जोङ्खा बोल्नैपर्ने र गो (पुरुषले लगाउने कोट, बख्खु) तथा किरा (महिला वस्त्र) लगाउन अनिवार्य गरियो । ल्होत्साम्पाले आफ्ना छोराछोरी पढाउने दक्षिण भुटानका विद्यालयहरू बन्द गरिन थाले; अन्य बहुजातीय, भाषिक वा सांस्कृतिक विविधतामा पूरै बन्देज गर्न थालियो । यसरी भुटानमा जातीय दमनको सुरुआत भयो, जसमा परेर एक लाख हाराहारी नेपालीभाषी मात्रै होइन, केही हजार सेरछोक्पाङालुङ (पश्चिम भुटानी) हरू पनि निकालिए । संयोग के छ भने, बाहिरी विश्व र अभिलेखहरूले पनि १९८९ देखि १९९३ सम्मको यही अवधिलाई भुटानमा जातीय दमनको युग मानेका छन् ।जातीय दमन सुरु भएपछि दक्षिण भुटानको लामिडाँडा क्षेत्रका जनप्रतिनिधि तथा भुटानी राजाका सल्लाहकार टेकनाथ रिजाल र राजाका चिकित्सक डा भम्पा राईले राजा जिग्मेलाई भेटेर यो अनाहकको कदम नचाल्न सुझाए । परिणामस्वरूप रिजाल जेलमा कोचिए, राई स्वैच्छिक रूपमा शरणार्थी बनेर नेपाल छिर्न बाध्य बनाइए । राजा त हाम्रो सल्लाह सुन्नै नसक्ने बनिसकेका थिए, हालैको भेटवार्तामा डा राई सम्झँदै थिए, भुटानमा को थिएन र आप्रवासी ? इतिहासमा भुटानमा राजा रहेका नामग्याल लामाहरू पश्चिम तिब्बतबाट आएका थिए । सन् १९०७ मा ब्रिटिसइन्डिया सरकारसँग सम्झौता (पुनाखा ट्रिटी) गरेर आएका वाङचुक खलक पनि बाहिरिया नै थिए । वाङचुक शासन सुरु हुँदै गर्दा मेरा जिजुबाजेहरू भुटानमै थिए । अब भन्नुहोस् आप्रवासी को हो ? हामी ल्होत्साम्पा कि यी वाङचुक वा नामग्याल शासकहरू ?पुलित्जर पुरस्कार विजेता अमेरिकी लेखक काई बर्ड यस्ता पात्र हुन् जसले भुटानले गरेको जातीय उत्पीडनपछि ल्होत्साम्पाको तेस्रो विश्वमा भएको पुनर्बसोबासबारे हिजोभन्दा भोलिको प्रश्न राखेर प्रवचन दिने वा समीक्षा लेख्ने गर्छन् । अहिले पूर्वराजा भइसकेका जिग्मेमाथि आधारित रहेर उनका चारमध्येकी जेठी रानी दोर्जी वाङ्वोले एउटा पुस्तक लेखेकी छन् ट्रिजर अफ द थन्डर ड्रागन ः अ पोट्रेट अफ भुटान । पुस्तकमा रानीले आफ्ना श्रीमान्बारे हार्दिकतापूर्वक लेखेकी छन् मुलुकको प्रगति र विकासका लागि सुशासनको आफ्नै दर्शन स्थापित गर्ने बुद्धिमान राजाबाट ग्रस डोमेस्टिक प्रोडक्ट (कुल राष्ट्रिय उत्पादन) लाई होइन, ग्रस नेसनल ह्यापिनेस (कुल राष्ट्रिय खुसी ः जीएनएच) लाई महत्त्व दिइएको छ र यसले कल्पनालोकको आनन्ददायी यात्राको अनुभूति गराउँछ ।यस्तै तथ्यांकमिथ्यांक पढेपछि काई बर्ड मार्च २०१२ मा थिम्पु पुगेका थिए, जहाँ उनले भारतीय राजदूत पवन वर्माको निवास इन्डिया हाउसमा रानी दोर्जीको समकक्षमा बस्न पाए । त्यस बेला राजा बनिसकेका जिग्मे केसर नामग्याल वाङचुकको वाहवाही भुटानभर फैलँदो थियो, जनताको राजा भन्दै । हाल अमेरिकामा रहेका बर्डले कान्तिपुरसँगको इमेल वार्तामा त्यो थिम्पु भ्रमणबारे भनेका छन्, भर्खरका ३१ वर्षे राजा जिग्मे केसरलाई उनका बाबु जिग्मे सिंग्येले गरेको ल्होत्साम्पादमनको अपराधबारे मैले सोध्नै सकिनँ, न जिग्मेकी रानीलाई नै केही सोध्ने आँट गरें ।त्यो आँट बर्डले किन गर्न नसकेका रहेछन् भने, अक्सफोर्डमा पढेका जिग्मे केसर तीक्ष्ण बुद्धि, विनयशील र बाहिरी संसारबारे जानकार रहेको भनिँदै थियो, सर्वत्र । सबैले भन्ने यति विघ्न असल भनेका राजाका बाबुले कसरी जातीय दमनजस्तो अमानवीय र क्रूर काम गर्न सके होलान् ? कसरी छ भागको एक भाग (त्यति बेलाको जनसंख्याअनुसार) आफ्नै जनतालाई देशनिकाला गरे होलान् ? सोचमग्न विषय थियो । बर्डको कौतूहल त्यही अवसरमा भेटिएका रोयल थिम्पु कलेजका निर्देशक तेन्जिङ योन्तेनले मेटाइदिएछन् । सन् ९० को दशकको त्यो इतिहासलाई आजका भुटानी जनताले कसरी लिइरहेका छन् भन्ने बर्डको प्रश्नमा योन्तेन सचेत हुँदै जवाफिएका रहेछन्, यो निकै अप्ठ्यारो विषय हो । मलाई लाग्छ, अधिकांश जनताले यो कुरा भुलिसकेका छन् । यो मामिला अब हराएर गैसकेको छ ।बर्डले भनेछन्, तर तपाईंलाई थाहा छ, यी सबै भुटानी शरणार्थी आज अमेरिका गैरहेका छन्, जहाँ उनीहरूका छोराछोरीहरू पढालेखा र शिक्षित हुनेछन् अनि पक्कै पनि केहीले आफ्नो परिवारमा घटेको विगतको इतिहास संसारलाई सुनाउन थाल्नेछन् भनेर ? कोही आफ्नो अमेरिकी पासपोर्ट लिएर यता (भुटान) घुम्न आउन सक्छन् । केही भने अझै नेपालका शरणार्थी शिविरमै कुनै दिन घर फिर्न पाइने आशामा बसिरहेकै छन् ।होइन, तिनीहरूले अब यता फर्केर आउन खोज्नुको अर्थ छैन । यहाँ अब उनीहरूको घर वा जग्गाजमिन केही पनि छैन । योन्तेनले जवाफ दिएका रहेछन् ।एक लाखको हाराहारीमा भुटानी नागरिक जसलाई शरणार्थी बन्न बाध्य तुल्याइयो आज अमेरिकायुरोपमा राम्रै आर्थिक, सामाजिक, राजनीतिक वा शैक्षिक हैसियतमा पुग्दै छन् । अमेरिकामा ओहायो राज्यको रेइनोल्डसबर्ग सहरमा सिटी काउन्सिल मेम्बर (निर्वाचित नगर सभासद्) बनिसकेका पूर्व भुटानी शरणार्थी भुवन प्याकुर्याल अमेरिकी कंग्रेसमा जान सक्ने सम्भावनामा उभिएका छन् । नेदरल्यान्डको हेगमा बस्ने भुटानी अधिकारकर्मी राम कार्की भुटानमा रहेका राजनीतिक बन्दी छुटाउन बनेको ग्लोबल अभियानका संयोजक बनेका छन् । कार्कीले गत साता मात्रै डच सरकारको विदेश मामिलासम्बन्धी संसदीय समितिका अध्यक्षलाई भेटेर भुटानको कथित लोकतन्त्र र ह्यापी इन्डेक्सको भ्रमबारेमा अवगत गराएका थिए ।जातीय दमनमा परेर वा अन्य कारणले शरणार्थी बन्नेहरूको सूची बाहिरी जगत्मा उत्तिकै छँदै छ प्यालेस्टाइन, कंगो, डार्फर, इराक वा पछिल्ला अफगान र रोहिंग्या (म्यानमार) सम्म । यस बेला एउटै प्रश्न उब्जिएको छ के अमेरिकासहितका पश्चिमा मुलुकहरू यी शरणार्थीको व्यवस्थापन वा घरफिर्तीको अधिकारप्रदत्त सरोकारमा, कागजी कुराबाहेक, व्यावहारिक रूपमा उत्रिएका छन् त ? सम्भवतः छैनन् । के कसैलाई भुटानी शरणार्थीझैं लाखौंको संख्यामा पुनर्बसोबासमा लगिएको छ त ? सम्भवतः छैन । त्यसैले अमेरिकामा ९११ (२००१) प्रकरणपछि धार्मिक वा राजनीतिक आधारमा शान्त र समावेशी प्रवृत्तिका बौद्धमार्गी (वा हिन्दु) भुटानी शरणार्थीलाई लैजानुमा कुनै नियत छैन भन्न सकिन्न । भुटानका जेलहरूमा रहेका राजबन्दी वा नेपालका शरणार्थी शिविरमा रहेका झन्डै ७ हजार भुटानी नागरिकको सरोकारमा अब अमेरिका र अरू दातृ मुलुकहरू जोडिनै चाहिरहेका छैनन् । बेलडाँगी शिविरको आँगनमा युरोपेली संघ, अमेरिका, बेलायत, डेनमार्क, नेदरल्यान्ड, न्युजिल्यान्ड, अस्ट्रेलिया, लक्जेम्बर्ग, फिनल्यान्डलगायतका राष्ट्रिय झन्डा र लोगोसहितका तुलहरू अहिले पनि परित्यक्त अवस्थामा झुन्डिएकै छन् भुटानी शरणार्थीको उद्धारकका रूपमा ।स्वतन्त्रता, समावेशी राज्य र लोकतन्त्रको दुहाई दिने भएरै ल्होत्साम्पाहरू देशबाट लखेटिए र तिनैको मात्रै नाम लिने काम अमेरिकासहितका ठूला दाताले गरिरहेका छन् । तर, त्यही कारणले झन्डै ३० वर्षदेखि, अन्तर्राष्ट्रिय रेडक्रसले समेत मान्यता दिएका राजबन्दीहरू अझै भुटानका जेलहरूमा छँदै छन् । अहिले यी जेलको निरीक्षण भ्रमणमा जानका लागि अन्तर्राष्ट्रिय रेडक्रस वा कसैले पनि अनुमति पाउनै छाडेका छन् । यही बेला न्युयोर्क, जेनेभा, हेग वा अरू अन्तर्राष्ट्रिय मञ्चमा उभिएर भुटानले भने आफ्नो मुलुकको सुखीखुसी सूचकांक सुनाइरहेको छ । नेपालसहितका वीर तर बुद्धू मुलुकहरू भुटानको प्रवचनमा ताली बजाइरहेका छौं । यसका बारेमा आफूलाई मानव अधिकार, लोकतन्त्र र स्वतन्त्रताको रोल मोडल ठान्ने ठूला मुलुकहरू केही बोलिरहेका छैनन्, कस्तो विषादपूर्ण स्थिति ! हाम्रा गैरन्यायिक हत्या, मैना सुनारको कथाव्यथा वा द्वन्द्वकालीन न्यायका केस हरू अहिले पनि मानव अधिकारका मञ्चहरूमा बल्झिरहन्छन् । तर, एक लाख आफ्ना नागरिकलाई भाषावेश नमिलेको बहानामा र मूलतः हिन्दु भएकै आधारमा जातीय सफाया गर्ने भुटानले भने विश्वमञ्चमा वाहवाही पाइरहेकै छ, ह्यापी इन्डेक्सको पारो अझ बढेको बढ्यै छ ।ड्रागनसांग्रिला हेरीकन काठमाडौंमा केही पनि ठीक छैन, विगतमा केही वर्ष काठमाडौंसमेत बसेका काई बर्ड लेख्छन्, बिजुलीको टुंगो छैन । सडकमा चर्को जाम छ । वाग्मती नदी प्लास्टिक र अरू फोहोरले गर्दा बग्न छाडेको छ । राजनीति विस्मयपूर्ण छ । तैपनि यहाँ स्वतन्त्रताको सुगन्ध फैलिएको छ । म आशा गर्छु, भुटानले पनि कुनै दिन यस्तै स्वतन्त्रताबोध गर्नेछ, अनुभूति गर्नेछ ।थाहै नभएको अर्को सन्दर्भ भुटानी राजा जिग्मे केसरसँग पनि जोडिएको छ जससँग डिसेम्बर २०१५ को पहिलो साता भुटानका लागि समेत राजदूत रहेका दीपकुमार उपाध्यायले थिम्पुमा भेटवार्ता गरेका थिए । जिग्मे केसरलाई शिक्षित, सचेत, बाहिरी जगत् बुझेका र ल्होत्साम्पा मामिलाका जानकार का रूपमा लिँदै पूर्वराजदूत उपाध्यायले आफ्नो ओहोदाको प्रमाणपत्र बुझाउने अवसरमा भुटानी शरणार्थीको सरोकार पनि उक्काएका थिए । उनले भनेका थिए, एकदमै दुःखलाग्दो कथा छ, भुटानी शरणार्थीको । घटना तपाईंका बुबा राजाको पालाको भए पनि यसको असर अद्यापि परिरहेकै छ । अझै पनि भुटानी राजा जिग्मे सिंग्येको फोटो भित्तामा राखेरै र भुटानी माटो सम्झेरै बस्ने शरणार्थीहरू नेपालका शिविरमा छँदै छन् । दक्षिण भुटानका एक लाखभन्दा बढी आफ्ना नागरिक (ल्होत्साम्पा) लाई भुटानले भारतीय बाटो हुँदै जेजसरी लखेट्यो, त्यसलाई विश्वसमुदायले पनि बुझेकै छ । तपाईंले ग्र्याजुएट नभईकन भुटानमा सांसद हुन नपाउने तथा ग्र्याजुएट नभए राजपरिवार उत्तराधिकारी पनि हुन नपाउने जस्ता क्रान्तिकारी कदम चाल्नुभएको छÙ भारतअन्तर्गत रहेको भुटानको परराष्ट्र र सुरक्षा मामिलालाई, त्यही रीतमा चल्दै आएको संविधानलाई भारतलाई चित्त बुझाएरै संशोधन गरेर देखाइदिनुभएको छ तर यतिका परिवर्तन र सद्भाव रहेका बेला अझै नेपालीभाषीहरू, ल्होत्साम्पाहरू किन लखेटिनुपरिरहेको हो ? यो मामिलामा भुटान वा भारत सरकार पनि किन मौन बसे ? ल्होत्साम्पाहरू लखेटिएको विषयमा नेपालसँग भुटानको चिसोपन छ, तपाईंले यो मामिलालाई सकारात्मक ढंगबाट समाधानको दिशामा लैजानुपर्छ ।यो सुनेपछि जिग्मे केसरले भनेका रहेछन्, ओहो, अझै पनि हाम्रा बुबा राजाको फोटो राखेरै शिविरमा मानिसहरू बसेका छन् ! तपाईंले महत्त्वपूर्ण कुरा सम्झाउनुभयो । यसमा मेरो ध्यानाकर्षण भएको छ ।यसरी भुटानी राजा शरणार्थी मामिलामा कुरा गर्न वा कूटनीतिक तहको बुझाइ राख्न नकारात्मक नरहेको अनुभव लिएर उपाध्याय थिम्पुबाट दिल्ली फर्किएका थिए । तर यो विषयलाई लिएर फेरि कहिल्यै फलोअप भएन, गरिएन । त्यत्रो भारतीय भूमि छिचोलेर नेपालमा ल्याइएका भुटानी नागरिकका हकमा केकिनकसरी भन्ने सरोकार उठाउन सक्नुपर्थ्यो, उपाध्याय भन्छन्, यो हाम्रो कूटनीतिक र प्रशासनिक कमजोरी हो नै ।थाहा पाएरै पनि नपाएझैं बस्नु, वार्ता र संवादका टेबलहरूबाट उम्किरहनु र बाहिरी विश्वलाई ह्यापी इन्डेक्स प्याकेज बेचिरहनुमा भुटानको सबैभन्दा ठूलो चातुर्य देखिन्छ । अस्ट्रेलियन रिफ्युजी काउन्सिलले भनेझैं, जीएनएच भनेको भुटानका हकमा ग्रस नेसनल हिपोक्रेसी मात्रै हो । तर, यसरी भुटानले देखाइरहेको द्वैधचरित्रका बारेमा बोल्नुपर्ने मुलुक र सम्बद्ध निकायले नबोलिदिएपछि कचपल्टिएको शरणार्थी मामिला नेपालनेपालीले गर्ने सधैंको रोइलो मात्रै बनिरहने हो कि भन्ने भएको छ ।द्विदेशीय सम्बन्धका अनेक आयाम यथावतै रहे पनि सन् १९८३ मा मात्रै नेपालभुटान कूटनीतिक सम्बन्ध कायम हुन सकेको हो र अहिले भुटान आपसी साइनो गाढा रहेको देखाउन यत्नरत छ । यसैको पछिल्लो दृष्टान्त हो ३ लाख भाइल कोरोना खोप नेपाललाई दिनु । तर, नेपाल यी क्षणिक फाइदा र सतही सकारात्मक संवेदना बटुल्नमा अल्झिएर मूल मुद्दाबाट विचलित हुन नमिल्ने राय भारतको कालेबुङवासी मानव अधिकार अभियन्ता डा हर्कबहादुर क्षेत्रीको छ । सन् ९० कै दशकमा भुटानी शरणार्थीको हकअधिकार र घरफिर्ती विकल्पमा सडकदेखि सदनसम्म आन्दोलन गर्ने डा क्षेत्री भुटानले तत्कालै राजबन्दीलाई बिनासर्त एमनेस्टी दिएर मात्रै आफ्नो छवि सुधार्न सक्ने देख्छन् । भोटाङले सरम पचेको प्रशासनको नमुना देशदुनियाँलाई देखाइरहेको छ, उनी भन्छन्, अस्ट्रिचले मान्छे देख्यो भने आफ्नो टाउको जीउमा लुकाउँछ रे, मान्छेले आफूलाई नदेखोस् भनेर । तर, अस्ट्रिचलाई यति पनि थाहा हुन्न कि टाउको लुकाए पनि वा देखाए पनि उसलाई मान्छेले देखिरहेकै हुन्छ । ह्यापी इन्डेक्सको भोटाङे भ्रम पनि अस्ट्रिचले टाउको लुकाएजस्तो मात्रै हो । डा क्षेत्रीले शरणार्थी मामिलालाई नेपालले समयमै सम्बोधन गर्न र छिमेकी भारतसँग दबाबयुक्त संवाद गर्न नसकेको बताउँदै आएका छन् । लुगा लगाएपछि पो उध्रिएको वा फाटेको देखिन्छ, लुगै नलगाए के देखिने ? उनको भनाइ छ, भोटाङ नांगो छ, सुखीखुसीको सूचकांक देखाइरहनु भनेको ढाकछोप गर्ने यत्न गर्नु हो । भोटाङ पूरापूर नांगो छ । नब्बेको दशकमा गरिएको जातीय दमनका लागि विश्वसमुदायसमक्ष माफी माग्ने, राजबन्दीहरूलाई ससम्मान रिहा गर्ने र नेपालका शरणार्थी शिविरमा रहेका भोटाङेहरूका हकमा स्वैच्छिक घरफिर्ती वा तेस्रो देशमा सम्बद्ध परिवार भएकै स्थानमा पुनर्मिलनमा सरिक हुने उपायमा अघि बढ्नैपर्छ । अन्यथा भोटाङ झनै नांगिनेछ ।ट्वीटर :"
पहिले छोरीमैत्री परिवार,"चिनजानकी एक बहिनीले केही दिनअघि मात्र आफ्नी सानी छोरीलाई घर नजिकैको निजी विद्यालयमा भर्ना गरेकी थिइन् । एउटी छोरी पढाउन पनि उनको परिवारलाई आर्थिक सकस थियो । यसबीच त उनी पुनः गर्भवती भइछन्, श्रीमान् र सासूको दबाबमा । मैले उनका श्रीमान्लाई सोधें, एउटै छोरीलाई राम्ररी हुर्काउन नसकिरहेको अवस्थामा किन अर्को बच्चा चाहियो ? उनले फ्याट्ट जवाफ दिए, एउटा छोरा चाहिन्छ नि म्याम । जवाफ सुनेर एक छिन त मेरो पारो तात्यो, तर केही भनिनँ, बरु मनमनै सोचें, तिमीहरू छोरा भए पनि के नै गतिलो काम गरेका छौ त, एउटा परिवारसम्म पनि राम्ररी पाल्न सकेका छैनौ ? अझ यस पटक त श्रीमतीले छोरा नै जन्माउँछिन् भनेर ढुक्क भएको देख्दा अर्को उदेक लाग्यो । फेरि पनि छोरी नै जन्मिए छोराका लागि पुनः बच्चा जन्माउन श्रीमतीलाई बाध्य पारिनेछ भन्ने लाग्यो । सबै समुदायमा छोराको पर्खाइमा छोरीहरूको पल्टन बनाउने अभिभावक बग्रेल्ती भेटिन्छन् । हालै एक बहिनीले दुई छोरीपछि तेस्रो सन्तान छोरा जन्माउनुपरेको पीडा पोखेकी थिइन्, सामाजिक सञ्जालमा । यस्तै छ हाम्रो समाज जहाँ छोराका लागि हामी महिलाले पटकपटक प्रसव पीडा सहनुपर्छ, भनेकी थिइन् । के सहर, के गाउँ आज पनि छोरीलाई छोरासरह सन्तान नमान्नेको कमी छैन । घरपरिवार नै छोरीमैत्री भैसकेको छैन । छोरीमा भएको अथाह शक्तिलाई अवमूल्यन गरी विभेदको सुरुआत सबैभन्दा पहिले अभिभावकबाटै हुन्छ ।जुन परिवारमा बुवाले छोराछोरीप्रति समान व्यवहार गर्दैनन्, त्यो घरमा दाजुभाइमा पनि दिदीबहिनीप्रतिको सोच यस्तै हुन्छ । यस अर्थमा महिला हिंसाको प्रमुख कारक आफ्नै बुबा र दाजुभाइ हुने गरेका छन् । कतिपय यिनै दाजुभाइले कालान्तरमा आफ्ना श्रीमतीलाई पनि दुर्व्यवहारघरेलु हिंसा गर्छन्, समाजशास्त्रीहरूको अध्ययनको ठम्याइ यही छ । हिजो अशिक्षित समाजमा जस्तो छोरीलाई सन्तान नमान्ने पुरातन प्रवृत्ति आज शिक्षित पुस्ताले पनि पछ्याइरहनु लैंगिग विभेदलाई पक्षपोषण गर्नु हो । यसरी जानीनजानी अभिभावकहरूले छोराछोरीबीच विभेद गर्नु लैंगिक हिंसा हो । घरभित्र हुने हिंसाको डरलाग्दो पक्ष भनेकै विभेदको पुस्तान्तरण हुने खतरा हो । बाल्यकाल र किशोरावस्थामा बुबाले आमालाई दिने गरेको शारीरिक तथा मानसिक यातना हेर्दै हुर्केका छोराहरू पछि आफू पनि त्यसरी नै पीडक बन्ने गरेका उदाहरण छन् ।सदाझैं यसपालि पनि नोभेम्बर २५ देखि डिसेम्बर १० सम्म घरैबाट सुरु गरौं, महिला हिंसा अन्त्य गरौं भन्ने नारासहित महिला हिंसाविरुद्धको १६ दिने अभियान सम्पन्न भयो । तथापि नाराले दिने गरेको सन्देश जनस्तरसम्म पुग्छपुग्दैन, यसबारे अभियानकर्ताहरूले चासो राखेको पाइँंदैन । अधिकांश महिलाविरुद्धका हिंसा घरैबाट हुन्छन्, जसलाई रोक्न यस्ता अभियानहरू खासै प्रभावकारी देखिएका छैनन् । यस्ता अभियानमा पुरुष सहभागिता विरलै हुने गरेको छ । पुरुषहरूको पुरातन सोचमा परिवर्तन गर्न उनीहरूलाई पनि यस्ता अभियानमा सहभागी गराइनुपर्छ । छोरीमैत्री घरपरिवार बनाउन अभिभावकले छोरीलाई छोरासरह शिक्षा र अवसरहरू प्रदान गर्नुपर्छ । यसका निम्ति सरकारले बालिका शिक्षालाई प्रोत्साहन गर्नुपर्छ । बालिका शिक्षाका लागि सरकारले गर्ने प्रोत्साहनले महत्त्वपूर्ण अर्थ राख्छ । सन् ६० को दशकमा भारतकी तत्कालीन प्रधानमन्त्री इन्दिरा गान्धीले बालिका शिक्षा कार्यक्रम सुरु गरिन् । जसअन्तर्गत छात्राहरूलाई विद्यालयले स्कुले पोसाक र छछ महिनामा छात्रवृत्ति वितरण गर्थ्यो । तिनताक भारतमा अध्ययन गर्दा मैले पनि यस्तो सुविधा पाएकी थिएँ । सरकारले दिने गरेको यस्तो सुविधाले छोरीलाई पढाउनुपर्छ भन्ने चेतना जनस्तरसम्म पुग्छ । भारत सरकारको यही दूरदृष्टिकै परिणाम आज त्यहाँको हरक्षेत्रमा महिलाको अर्थपूर्ण सहभागिता छ । शिक्षित र सचेत महिलाले आफ्ना घरपरिवारलाई छोरीमैत्री बनाउन हरसम्भव प्रयास गर्छन् ।भारतका कतिपय प्रान्तले अहिले पनि कक्षा आठदेखि छात्राहरूलाई साइकल प्रदान गर्ने गरेका छन् भने माध्यमिक र उच्चमाध्यमिक परीक्षा उत्तीर्ण गर्नेहरूलाई नगद पुरस्कार । पाँच दशकअघि सुरु बालिका शिक्षा कार्यक्रमकै विभिन्न स्वरूपमा निरन्तरताका कारण हाल कतिपय संकायमा छात्रको तुलना छात्राहरूको संख्या बढ्न थालेको त्यहाँका सञ्चारमाध्यमहरूले जनाएका छन् । यस अर्थमा यस्तो कार्यक्रम अरुका लागि पनि उत्तिकै अनुकरणीय छ ।नेपालमा पनि विगतमा बालिका शिक्षामा लगानी, ल्याउँछ सुनौलो बिहानी जस्ता नाराहरू घन्काइएका थिए । प्रदेश २ सरकारले त बेटी पढाऔं, बेटी बचाऔं अभियान नै थालेको छ । देशभर विगतको तुलनामा शिक्षित बालिका र महिलाको संख्या बढ्दै छ । चिन्तालाग्दो चाहिँ, शिक्षित परिवारमा पनि विभेद र लैंगिक हिंसाका घटना भैरहेका छन् । यसको अर्थ, वर्तमान शिक्षाले छोरीमैत्री वा महिलामैत्री घरपरिवार बनाउनुपर्छ भनेर समाजलाई शिक्षा दिन सकेको रहेनछ भन्ने बुझिन्छ । नगण्य नै सही, अहिले पनि कति अभिभावकले छोरीमैत्री घरपरिवार बनाउने प्रयास गरेका छन् । यस्ता घरपरिवारमा हुर्केका छोरीहरूले छोरासरह उच्चशिक्षा हासिल गरेका छन् । पहिलो सन्तान छोरी भएपछि अरू नपाउनेको संख्या पनि बढिरहेको छ, यस्तो घरपरिवारमा विभेद देखिन्न । अब छोरीमैत्री समाज निर्माण गर्न सरकारका विभिन्न निकाय र लैंगिक समतासम्बन्धी अभियानहरू पनि उत्तिकै सक्रिय हुन आवश्यक छ । यस्तै बालिकालाई शिक्षालाई पनि उत्तिकै प्रोत्साहन दिनुपर्छ । आजका बालिका नै भोलिका शिक्षित महिला हुने भएकाले उनीहरूको शिक्षामा विशेष ध्यान दिनुपर्छ । घर, स्कुल सबैतिर लैंगिक विभेदप्रति सजग रहनुपर्छ । अनि मात्र घरैबाट सुरु गरौं, महिला हिंसा अन्त्य गरौं भन्नेजस्ता नारा सार्थक बन्न सक्छन् ।"
कुमारजीवको नजलेको जिब्रो !,"काठमाडौंस्थित चीन सांस्कृतिक केन्द्रले अर्को साता गर्न लागेको चीननेपाल बौद्ध संस्कृति प्रदर्शनीमा राखिने एउटा चित्रकलाको शीर्षक छ चिनियाँ भाषामा बुद्धवाणीको सही अनुवाद गर्नेको जिब्रो जल्दैन । उक्त चित्रकलामा भारतीय मूलका जस्ता देखिने, दाह्री फुलेका वयोवृद्ध बीचतिर, अन्य बौद्ध भिक्षु केही लेख्न लागेको मुद्रामा अनि एक उच्चपदस्थ व्यक्ति र अन्य सर्वसाधारणको जमघट प्रस्तुत गरिएको छ । उक्त प्रदर्शनीमा राखिने सबै चित्रकलाको शीर्षक र व्याख्याको नेपाली अनुवाद मैले गरेको हुँदा प्रदर्शनी प्रारम्भ हुनुअघि नै मलाई यसबारे जानकारी भएको हो ।चिनियाँ भाषामा बुद्धवाणीको सही अनुवाद गर्नेको जिब्रो जल्दैन चित्रकलामा प्रस्तुत गरिएका ती वयोवृद्ध केन्द्रीय व्यक्तित्व कुमारजीव (इसं ३४४४१३) हुन् । कुमारजीव चीनको मूलभूमिमा गएर ठूलो संख्यामा बौद्ध धर्मग्रन्थहरूको अनुवाद गरी बुद्ध धर्मको प्रचारप्रसार गर्ने बौद्ध विद्वान् थिए । उनलाई बौद्ध धर्मग्रन्थलाई चिनियाँ भाषामा अनुवाद गर्ने चार महान् अनुवादक मध्ये सबैभन्दा महत्त्वपूर्ण मानिन्छ । उनले एक दशकभन्दा लामो अवधिमा कम्तीमा ३५ वटा बौद्ध धर्मग्रन्थका २९४ खण्डको चिनियाँ भाषामा अनुवाद गरेका थिए । उनले अनुवाद गरेका महत्त्वपूर्ण केही बौद्ध धर्मग्र्रन्थहरू हुन् वज्रच्छेदिका प्रज्ञापारमिता सूत्र, विमलकीर्ति निर्देशसूत्र, सुखावती व्यूह सूत्र, सत्यसिद्धि शास्त्र । चीनको हान बुद्ध धर्मको इतिहासमा युगान्तकारी व्यक्तित्वका रूपमा रहेका कुमारजीवको चित्रको शीर्षक किन चिनियाँ भाषामा बुद्धवाणीको सही अनुवाद गर्नेको जिब्रो जल्दैन राखियो होला, यो मननीय छ ।कुमारजीवका पिता उत्तर भारतीय ब्राह्मण पण्डित थिए भने माता अहिले चीनको सिन्चियाङमा पर्ने कुचा देश (जसलाई कुचे, कुचिन पनि भन्ने गरिन्छ) की थिइन् । कुमारजीवको जन्म भने अहिले कश्मीर क्षेत्रमा पर्ने एक ठाउँमा भएको थियो । सानैदेखि असाधारण तीक्ष्ण बुद्धि भएका कुमारजीवले सात वर्षको उमेरमा भिक्षु बनेर धेरैवटा बौद्ध धर्मग्रन्थको अध्ययन गरिसकेका थिए । यौवनावस्थामै बौद्ध पण्डितका रूपमा उनको नाम चल्न थालिसकेको थियो । युवावस्था पुगेपछि उनी कुचा देशमा गए, त्यहाँका राजाले उनलाई ठूलो सम्मान दिएर राखे । त्यस बेला चीन धेरै राज्यमा विभाजित थियो, विभिन्न राज्यबीच युद्ध भइरहन्थ्यो ।इसं ३८१ तिर छाङआन (अहिलेको सिआन) मा राजधानी रहेको छियान्छिन देशका राजाले आफ्नो देशको सियाङचउ क्षेत्रका प्रमुख प्रशासक सेनापति ल्य्वी कुवाङलाई कुचा देशमा आक्रमण गर्न पठाए । कुचा देशमाथि विजय प्राप्त गरेपछि कुमारजीवलाई ससम्मान ल्याउन पनि राजाले ल्य्वी कुवाङलाई आदेश दिएका थिए । इसं ३८२ मा ल्य्वी कुवाङले कुचा देशमाथि विजय पाए र कुमारजीवलाई लिएर लियाङचउ फर्किए । कुमारजीवलाई छाङआनसम्म पुर्याउनै पाएका थिएनन्, छियान्छिन देशका राजाको आफ्नै याओ थरका सेनापतिबाट हत्या भयो । ल्य्वी कुवाङले आफूलाई स्वतन्त्र राजा घोषित गरेर हौलियाङ राज्य स्थापना गरे । ल्य्वी कुवाङ बौद्ध धर्मावलम्बी थिएनन्, उनलाई बौद्धशील विनयप्रति पनि आस्था थिएन, तर उनले बौद्ध विद्वान् कुमारजीवलाई राजकीय सम्मानसाथ राखिरहे । उनले राजनीतिक फाइदाका लागि कुमारजीवलाई आफूले केही वर्षअघि आक्रमण गरी पराजित गरेको कुचा देशकी राजकुमारीसँग विवाह गर्नसमेत विवश पारे । कुमारजीव हौलियाङ राज्यमा १७ वर्षसम्म बस्न बाध्य भए, ती १७ वर्षमा उनी हौलियाङका राजाको राजनीतिक सल्लाहकार मात्र बनिरहे, बुद्धधर्मसम्बन्धी कुनै कार्य गर्न पाएनन् । ती वर्षहरूमा उनले चिनियाँ हान भाषाको राम्रो अध्ययन गरे र आफूलाई हान भाषामा पारंगत बनाए ।इसं ४०१ मा छियान्छिन राज्यलाई हटाई स्थापना भएको हौछिन राज्यका राजा याओ सिङले हौलियाङ राज्यमाथि आक्रमण गरे । पराजित हौलियाङ राज्यबाट कुमारजीवलाई हौछिनको राजधानी छाङआनमा लैजान राजा याओ सिङ आफैं आएका थिए । छाङआन पुगेपछि याओ सिङले कुमारजीवलाई राष्ट्रगुरुको पदवी दिई बौद्ध धर्मग्रन्थ अनुवाद गर्ने स्थल आदिको व्यवस्था गरिदिए । कुमारजीव आफ्ना आठ सय शिष्यका साथ बौद्ध धर्मग्रन्थको चिनियाँ भाषामा अनुवाद गर्ने कार्यमा जुट्न थाले । राजा याओ सिङ अनुवाद स्थलमा बारम्बार आइरहन्थे । एक दिन राजालाई लाग्यो, कुमारजीवजस्ता असाधारण प्रतिभाशाली व्यक्तिका सन्तान पनि असाधारण प्रतिभाशाली नै हुनेछन्, यस्ता असाधारण प्रतिभाशाली व्यक्तिका सन्तान जति धेरै भए, समाज र देशका लागि फाइदा नै हुनेछ । त्यसकारण उनले कुमारजीवले नचाहँदानचाहँदै उनीसँग एकैचोटि दस युवतीको विवाह गरिदिए । ती दस युवा पत्नीबाट कुमारजीवका कति सन्तान भए, यसबारे चाहिँ कहीँ उल्लेख पाइएको छैन ।त्यसपछि पनि फेरि एकचोटि कुमारजीवको विवाह भएको थियो । त्यस बेलाचाहिँ कुमारजीव आफैंले सन्तानोत्पत्तिका लागि राजासँग कन्या मागेका थिए । उक्त विवाहबाट कुमारजीवका दुई सन्तान भएका थिए भन्ने उल्लेख पाइन्छ ।ब्रह्मचर्य धारण गरेर बस्नुपर्ने बौद्ध भिक्षुले धेरैपटक शील भंग गर्दै विवाह गरेको अथवा गर्नुपरेको हुँदा कुमारजीवलाई कहिलेकाहीँ असह्य मानसिक पीडा पनि हुन्थ्यो । अन्य कतिपय बौद्ध विद्वान्, पण्डितहरूले यही कुरालाई लिएर कुमारजीव भ्रष्ट भए भनेर कटु आलोचना पनि गर्थे । उनका त्यस्ता आलोचकमध्ये एक नेपाली बौद्ध पण्डित बुद्धभद्र पनि थिए, जो त्यस समय बुद्धधर्म प्रचारका लागि चीन पुगेका थिए ।कुमारजीवले आफ्नो दोषपूर्ण जीवनशैली ठीक रहेको दाबी कहिल्यै गरेनन् र सधैं आफ्ना शिष्यहरूलाई आफूले दिएको उपदेश मात्र सुन्नू, धार्मिक व्याख्याबाट मात्र सिक्नू, आफ्नो जीवनशैलीको अनुकरण नगर्नू भन्ने गर्थे । मृत्युअघि कुमारजीवले शिष्यहरूलाई भेला गरेर भनेका थिए, यदि मैले बुद्धधर्मको सत्य तत्त्व सही बुझेको रहेछु, त्यसको सही व्याख्या र चिनियाँ भाषामा सही अनुवाद गरेको रहेछु भने मृत्युपछि शवदाह गर्दा मेरो जिब्रो जल्नेछैन ।उनको शवदाह गर्दा साँच्चै चमत्कार भयो भनिन्छ, उनको सम्पूर्ण शरीर जलेर खरानी भयो, जिब्रोचाहिँ जलेन । उक्त चमत्कारबाट विस्मित सबैले कुमारजीवको नजलेको जिब्रोलाई प्रतिष्ठापन गरी एउटा मन्दिर बनाए । त्यो मन्दिर अहिले पनि चीनको लियाङचउ भन्ने सहरमा छ ।"
युरोपमा फैलँदै ओमिक्रोन,"लन्डन (एजेन्सी) युरोपेली देशहरूमा कोभिड१९ को नयाँ भेरिएन्टको संक्रमण तीव्र बन्दै गएको छ । पछिल्लो समय यो भेरिएन्टबाट संक्रमितको हुनेको संख्या उल्लेख्य रूपमा बढिरहेको बेलायती स्वास्थ्य अधिकारीहरूले जनाएका छन् । बेलायतमा यसको संक्रमणका कारण कम्तीमा एक जनाको मृत्यु भइसकेको छ । पछिल्लो समय फ्रान्स, जर्मनी, इटाली, स्पेन, पोर्चुगल, स्विडेन, स्विट्जरल्यान्ड, नेदरल्यान्ड्स, आयरल्यान्ड, हंगेरी, ग्रीस, फिनल्यान्ड, पोल्यान्ड, टर्कीलगायतका देशमा ओमिक्रोन संक्रमितको संख्या बढ्दै गएको अधिकारीहरूले जनाएका छन् । विश्व स्वास्थ्य संगठन (डब्लूएचओ) ले ओमिक्रोन भेरिएन्ट अप्रत्यासित रूपमा फैलिइरहेको बताइसकेको छ । संगठनका अनुसार यो हालसम्म ७७ देशमा पुष्टि भइसकेको छ । सबैभन्दा पहिले दक्षिण अफ्रिकामा पुष्टि भएको ओमिक्रोन कोभिड१९ का भेरिएन्टमध्ये सबैभन्दा बढी उत्परिवर्तित हो । डब्लूएचओले ओमिक्रोनलाई उच्च जोखिम को सूचीमा राख्दै थप स्वास्थ्य सतर्कता अपनाउन आग्रह गरिसकेको छ । डब्लूएचओ प्रमुख डा टेड्रोस एड्हानोम गेहब्रेससले कोभिड१९ विरुद्धको खोपको बुस्टर डोजले यसको फैलावट रोक्न महत्त्वपूर्ण भूमिका खेल्ने बताएका छन् । हाल प्रयोगमा रहेका खोपहरूले ओमिक्रोनको संक्रमणबाट सुरक्षित राख्ने विषयमा वैज्ञानिकहरूले अध्ययन जारी रहेको बताएका छन् । तर प्रारम्भिक नतिजामा कोभिडविरुद्धका खोपहरूले संक्रमण हुनबाट पूर्ण रूपमा नबचाउने तर संक्रमितहरू अस्पताल जानुपर्ने अवस्थामा कमी ल्याउने जनाइएको छ । बुस्टर डोज लिएको खण्डमा कोभिडबाट सुरक्षित हुने सम्भावना कम्ती ७० प्रतिशत हुने उनीहरूको भनाइ छ । संक्रमण बढ्दै गएपछि फ्रान्सले बेलायतबाट आफ्नो देश भ्रमण गर्नेलाई लक्षित गरी नियमहरू पारेको छ । ओमिक्रोनको संक्रमण थप फैलन नदिने प्रयासस्वरूप नियमहरू कडा पारिएको फ्रान्सेली प्रधानमन्त्रीको कार्यालयले जनाएको छ । कार्यालयका अनुसार अब बेलायतबाट फ्रान्स जान यात्रुहरूका लागि २४ घण्टाभित्रको कोभिड परीक्षणको नेगेटिभ रिपोर्ट आवश्यक पर्नुका साथै कम्तीमा २ दिन आइसोलेसनमा बस्नुपर्नेछ । ओमिक्रोन संक्रमितको संख्या हाल फ्रान्समा भन्दा बेलायतमा बढी छ । हालसम्म बेलायतमा ओमिक्रोन संक्रमितको संख्या १० हजार नाघिसकेको छ । फ्रान्समा २ सय ४० जनामा ओमिक्रोन पुष्टि भइसकेको छ । त्यस्तै, बेलायतमा पछिल्लो समय कोभिड१९ को संक्रमण पनि बढ्दै गएको छ । अधिकारीहरूका अनुसार बेलायतमा बुधबार मात्रै ७८ हजार ६ सय १० जनामा कोभिड पुष्टि भएको छ । एकै दिन संक्रमित हुने यो कोभिड महामारी सुरु भएयताकै उच्च संख्या हो । यसअघि गत जनवरीमा एकै दिनको सबैभन्दा धेरै एकै दिन ६८ हजारलाई संक्रमण भएको थियो । उक्त अवधिमा फ्रान्सका ६५ हजार ७ सय १३ जनामा कोभिड पुष्टि भएको जनाइएको छ । इंग्ल्यान्डका प्रमुख स्वास्थ्य अधिकारी प्राध्यापक क्रिस विटीले आगामी साताहरूमा पटकपटक संक्रमितको नयाँ रेकर्ड कायम हुने बताएका छन् । एक पत्रकार सम्मेलनमा बोल्दै उनले क्रिस्मसका बेला जमघट गर्नुअघि मानिसले महत्त्वका क्षेत्र र सुरक्षाका उपायहरू निर्धारण गर्न सक्नुपर्ने बताए । कार्यक्रममा प्रधानमन्त्री बोरिस जोन्सनले कोभिड खोपको बुस्टर मात्रा लिएको खण्डमा सुरक्षित भइने बताए । जोन्सनका अनुसार कतिपय स्थानमा संक्रमितको संख्या दुई दिनमै दोब्बर भएको जनाए । उनका अनुसार भाइरसका कारण मृत्युको संख्या भने संक्रमणको तुलनामा कम छ । करिब एक महिनाको अवधिमा बेलायतमा कोभिडका कारण १ सय ६५ जनाको मृत्यु भएको छ ।"
भारतले के गर्दै छ ?,"नयाँदिल्ली (एजेन्सी) भारतीय अधिकारीहरूले कोभिड१९ को तेस्रो लहर रोक्नका लागि तयारी सुरु गरिसकिएको जनाएका छन् । पुनेस्थित भारतकै पुरानो जिनोम सिक्वेन्सिङ केन्द्र नेसनल इन्स्टिच्युट अफ भाइरोलोजी (एनआईभी) का विशेषज्ञलाई पछिल्ला दिनमा भ्याइनभ्याइ छ । ओमिक्रोन भेरिएन्टको फैलावट तीव्र बनिरहेका बेला एनआईभीजस्ता प्रयोगशालामा दैनिक करिब सयवटा नमुनाको परीक्षण गर्ने गरिएको छ । पहिलाको तुलनामा हाल ५ गुना बढी नमुना परीक्षणका लागि पठाइने गरिएको एनआईभीकी एक वरिष्ठ वैज्ञानिक डा वर्षा पोतदारले बताइन् । उनका अनुसार हावा नछिर्ने कोठामा विशेषज्ञहरूले संक्रमणबाट जोगिने पहिरन लगाएर परीक्षण गर्ने गर्छन् । परीक्षणको नतिजा छिटो दिन हामीहरूलाई यतिखेर निकै दबाब छ । हामीले यो काम छिटो गर्ने प्रयास गर्छौ, तर यो तत्काल हुने प्रक्रिया होइन, पोतदारले भनिन् । नमुनालाई सिक्वेन्सिङ गर्ने उपकरणमा राख्नका लागि तयार पार्न नै घण्टौं लाग्ने उनको भनाइ छ । परीक्षका लागि प्रयोग हुने उपकरणले निकाल्ने तथ्यांक सबैभन्दा पहिले कोभिड१९ को प्रकारसँग तुलना गरिन्छ । र त्यसका आधारमा भेरिएन्टबारे टुंगो लगाउने गरिन्छ । यस वर्षको सुरुमा देखिएको डेल्टा भेरिएन्टबारे समयमै पर्याप्त विवरण नदिएको भन्दै भारतको निकै आलोचना भएको थियो । भारतबाट सुरु भएको डेल्टा भेरिएन्ट निकै छिटो समयमा नै विश्वभर फैलिएको थियो । त्यसबाट हामीले निकै सिक्यौं, एनआईभीका निर्देशक डा प्रिया अब्राहमले भनिन् । हाम्रो प्रयास अब यसलाई सकभर फैलन नदिने रहन्छ । किनकि यससलाई जति फैलिने अवसर दिइन्छ, त्यति नै धेरै नयाँ भेरिएन्ट देखापर्ने सम्भावना बढ्छ । तर जनसंख्याका कारण रोकथाम गर्न नसकिने उनको बुझाइ छ । हामी अमेरिका वा बेलायतजस्तो विकसित छैनौं । उनीहरूको जस्तो पूर्वाधारको पनि कमी छ । तर हामी सबै जना सचेत रहनुपर्छ, उनले भनिन् । भारतको आधाभन्दा धेरै वयस्क जनसंख्याले पूर्ण मात्राको खोप लगाइसकेकाले पनि स्वास्थ्यकर्मीहरू केही ढुक्क छन् । तर ठूलो जनसंख्या भएकाले भारतका करोडौं मानिसहरू अझै जोखिममा छन् । ओमिक्रोनका कारण तेस्रो लहर फैलिएको खण्डमा संक्रमितको चाप धान्न नसकिने चिकित्सकहरूले चेतावनी दिएका छन् । दोस्रो लहरमा अस्पतालको क्षमता नपुगेको मात्र हैन, स्वास्थ्यसेवाको माग पनि निकै गुणा बढी भएको थियो, मुम्बईस्थित एक चिकित्सक स्वप्निल पारिख भन्छन्, त्यसले हाम्रो स्वास्थ्य प्रणालीलाई थप प्रभावकारी बनाउनुको विकल्प छैन ।"
पाकिस्तानमा ५ वर्षमुनिका १७ लाखको बर्सेनि मृत्यु,"इस्लामाबाद (एजेन्सी) कुपोषणका कारण पाकिस्तानमा बर्सेनि १७ लाख ७ हजारभन्दा बढी बालबालिकाको ५ वर्षभन्दा कम उमेरमै मृत्यु हुने गरेको खाद्य सुरक्षा तथा अनुसन्धानमन्त्री सैयद फखर इमामले बताएका छन् । पाकिस्तानमा सूक्ष्म पोषक तत्त्वको कमी व्याप्त छ र यसले बालबालिकाको रोग प्रतिरोध क्षमता, वृद्धि र मानसिक विकासमा गहिरो असर पार्ने गरेको छ, इमामलार्ई उद्धृत गर्दै प्रभात नामक पाकिस्तानी पत्रिकाले लेखेको छ । मन्त्री इमामले पाकिस्तानमा ५० लाखभन्दा बढी मानिसहरूले हाम्रो स्वास्थ्यका लागि महत्त्वपूर्ण सूक्ष्म पोषक तत्त्व जिंकको अभाव हुने गरेको स्वीकार गरे । हार्भेस्टप्लस को सहयोगमा पाकिस्तानमा परम्परागत तीन किसिमका जैविक गहुँ बाली लगाउन प्रोत्साहनका लागि बजारमा बीउ पठाइएको छ, उनले भने । यस वर्ष ३ लाख ६० हजार हेक्टरमा जैविक रूपमा सुदृढ गहुँका जातिहरू खेती गरिएको उनले जनाए । बाली लगाउने समयमा चालु बालीसँगै १ लाख ६० हजार मेट्रिक टनभन्दा बढी जैविक रूपमा गहुँको दाना उत्पादन हुने अपेक्षा गरिएको फाखर इमामले बताए । कुपोषण र खानपानका कारण मृत्युदर बढ्न गएको अधिकारीहरूको भनाइ छ ।"
मल किन्न १३ अर्ब माग्दा अर्थले दियो ९६ करोड मात्र,"कृषि तथा पशुपन्छी विकास मन्त्रालयले रासायनिक मल किन्न थप १३ अर्ब २० करोड बजेट मागेकामा अर्थ मन्त्रालयले ९६ करोड रुपैयाँ मात्र दिएको छ । अन्तर्राष्ट्रिय बजारमा भइरहेको मूल्यवृद्धिका कारण मल खरिद गर्न रकम अभाव भएको भन्दै कृषिले थप बजेट मागेको थियो । तत्कालीन अर्थमन्त्री विष्णु पौडेलले चालु आर्थिक वर्षका लागि मल किन्न १२ अर्ब रुपैयाँ बजेट विनियोजन गरेका थिए । अर्थमन्त्री जनार्दन शर्माले भने अध्यादेशको बजेटलाई प्रतिस्थापन गर्न बनेको विधेयकमा कृषि क्षेत्रलाई प्राथमिकता दिँदै मल खरिद गर्ने रकम बढाएर १५ अर्ब रुपैयाँ पुर्याएका थिए । तर अन्तर्राष्ट्रिय बजारमा मूल्य बढ्न थालेपछि कृषिले मागअनुसार खरिद गर्न नसकिने भन्दै अर्थसँग थप बजेट मागेको हो । थप बजेटका लागि मंसिर ६ मा पत्र पठाइएको कृषि मन्त्रालयका कृषि सामग्री व्यवस्थापन तथा प्रविधि शाखाका कृषि प्रचार अधिकत अरुण जीसीले जनाए । अर्थले तत्काल ९६ करोड रुपैयाँको स्वीकृति दिए पनि बाँकी रकमबारे थप छलफल गर्नुपर्नेसहितको जवाफ पठाएको छ । गहुँ सिजनका लागि जसोतसो मल पुगे पनि धान रोपाइँका बेला मलको समस्या हुने देखिन्छ । अन्तर्राष्ट्रिय बजारमा भइरहेको मूल्यवृद्धिले कोटाअनुसार किन्न सक्ने अवस्था रहेन । त्यही भएर अर्थसँग थप बजेट मागेका थियौं, जीसीले भने, अर्थको पत्र मंसिर २६ मा पायौं, ९६ करोड तत्काल स्वीकृति दिने भनिए पनि बाँकी १२ अर्ब २४ करोड ४८ लाख थप छलफल गर्नुपर्ने भनिएको छ ।वर्षमा २३ बाली लगाउँदा वार्षिक करिब १२ लाख टन रासायनिक मल आवश्यक पर्छ । धानबालीका लागि मात्रै ४ लाख ४८ हजार ६७ टन चाहिन्छ । मकैका लागि ३ लाख ११ हजार ६ सय ८६ टन र गहुँका लागि १ लाख ५५ हजार ७ सय ३६ टन चाहिन्छ । करिब साढे ५ लाखदेखि ६ लाख टनसम्म उपलब्ध हुँदा बजारमा हाहाकार हुँदैन । मन्त्रालयको पछिल्लो ५ वर्षको विवरणअनुसार २०७७७८ मा ४ लाख २ हजार र २०७६७७ मा ३ लाख ५२ हजार ३ सय ६७ टन मल आयात भएको थियो । २०७५७६ मा ३ लाख २० हजार र २०७४७५ मा ३ लाख ३४ हजार ९ सय ९९ टन आयात भएको मन्त्रालयले विवरणमा उल्लेख छ । अन्तर्राष्ट्रिय बजारमा भइरहेको मूल्यवृद्धिका कारण अहिले उक्त परिमाण पनि खरिद गर्न मुस्किल हुने कृषि मन्त्रालयको भनाइ छ । यता अर्थमन्त्री शर्माले भने मल खरिद गर्नकै लागि थप बजेटको समस्या नहुने बताएका छन् । यस विषयमा कृषि मन्त्रालयलाई अगाडि बढ्न भनिसकेको उनले जनाए ।अन्तर्राष्ट्रिय बजारमा भइरहेको मूल्यवृद्धिका कारण यस वर्षलाई छुट्याइएको बजेटले मल किन्न पुगेन, बजेटबाटै थप बजेट व्यवस्थापन गर्नुपर्नेर् भयो । प्रतिस्थापन बजेट बनाउँदा कृषिलाई मल खरिद गर्न आवश्यक बजेटबारे सोधेका थियौं । उसले १३ अर्ब रुपैयाँ चाहिन्छ भन्दा हामीले १५ अर्ब दियौं, अर्थमन्त्री शर्माले भने, अहिले थप बजेट मागेको छ । मूल्यवृद्धिकै कारण १५ अर्बबाट ३० अर्ब चाहिने बेला भयो । बजेटको समस्या हुँदैन, अगाडि बढ्नुस् भनेका छौं । अन्तर्राष्ट्रिय बजारमा समेत मल अभाव हुँदा सरकारले सरकारसरकार (जीटूजी) सम्झौता गर्न सकेको छैन । भारत सरकारबाट जीटूजीमार्फत ५ वर्षसम्म मल खरिदका लागि दुवै देशका सचिवस्तरको बैठकमा समझदारी भएको छ । तर भारतमा समेत मलको हाहाकार छ, जसले गर्दा प्रक्रियामा ढिलाइ भइरहेको छ । मंसिर २८ सम्म सरकारसँग जम्मा २५ हजार ५ सय ५८३५ टन मल मौज्दात रहेको कृषि मन्त्रालयले जनाएको छ । यसमध्ये कृषि सामग्री कम्पनीसँग १३ हजार ७ सय १६३५ र साल्ट ट्रेडिङ कर्पोरेसनसँग ११ हजार ८ सय ४२ टन मौज्दात छ । बाटोमा भने ३ हजार १ सय ६३ टन रहेको मन्त्रालयको भनाइ छ । अनुदानको मल कृषि सामग्री कम्पनी र साल्ट ट्रेडिङ कर्पोरेसन किन्दै आएका छन् । कृषि सामग्रीले ७० र साल्टले ३० प्रतिशत कोटा पाएका छन् । यी कम्पनीले मल आयातका लागि ग्लोबल टेन्डर गर्छन् । यसरी मल ल्याउँदा ६७ महिना लाग्छ । तर अन्तर्राष्ट्रिय बजारमा मूल्य बढेकै कारण करिब १६ वटा टेन्डरसमेत रद्द भएको कृषि मन्त्रालयले जनाएको छ ।"
डलर कार्डबाट मात्र २३ करोड बाहिरियो,"पछिल्लो ८ महिनामा अमेरिकी डलरमा भुक्तानी गर्न मिल्ने प्रिपेड कार्डबाट मात्र करिब १९ लाख अमेरिकी डलर (करिब २३ करोड रुपैयाँ) बाहिरिएको छ । यो गत चैतदेखि कात्तिकसम्म नेपालबाट सर्वसाधारणले विद्युतीय कार्डमार्फत डलरमा गरेको भुक्तानी हो । नेपालबाटै विदेशी मुद्रामा भुक्तानी गर्न पाउने नीतिगत व्यवस्था भएदेखि गत कात्तिकसम्म कुल १८ लाख ९५ हजार अमेरिकी डलर बाहिरिएको राष्ट्र बैंकले जनाएको छ । गत चैतमा राष्ट्र बैंकले उक्त व्यवस्था गरेको थियो । यसबाट मुलुकमा विदेशी मुद्रा भित्रिने राष्ट्र बैंकको दाबी थियो । तर गत कात्तिकसम्म नगण्य परिमाणमा विदेशी मुद्रा भित्रिएको राष्ट्र बैंक स्रोतले बताएको छ । खासगरी सूचना प्रविधिसम्बन्धी कामबाट विदेशी मुद्रा भित्रिने अपेक्षा थियो, स्रोतले भन्यो, तर निकै थोरै विदेशी मुद्रा आएको भन्ने सुनिएको छ । यही कारण राष्ट्र बैंकले उक्त विवरण सार्वजनिक नगरेको होला । विदेशी मुद्रा नआउने तर बाहिरिने मात्र भएपछि उक्त व्यवस्था पुनर्विचार गर्ने सम्बन्धमा पनि छलफल भएको स्रोतले बताएको छ । विदेशी मुद्रा सञ्चिति घटिरहेको समयमा कार्डमार्फतको भुक्तानी पनि त्यसको एउटा कारण बनेको छ, स्रोतले भन्यो, यसकारण यो व्यवस्था पुनर्विचार गर्नेबारे राष्ट्र बैंकभित्रै कुरा उठेको छ । कोभिडका कारण गत चैततिर अर्थतन्त्र ठप्प भएको समयमा विदेशी मुद्रा सञ्चिति हालसम्मकै उच्च थियो । त्यही समयमा राष्ट्र बैंकले कार्डमार्फत नेपालबाटै विदेशी मुद्रामा भुक्तानी गर्न सक्ने व्यवस्था गरेको ह्ो । राष्ट्र बैंकका अनुसार गत चैतदेखि कात्तिकसम्म कुल १८ हजार ३ सय २८ वटा यस्ता कार्ड जारी भएका छन् । ती कार्डमा करिब ४० लाख अमेरिकी डलर भरिएको (लोड भएको) छ । लोड भएकोमध्ये १८ लाख ९५ हजार अमेरिकी डलर भुक्तानी भइसकेको राष्ट्र बैंक विदेशी विनिमय व्यवस्थापन विभागले जनाएको छ । मासिक रूपमा औसत २ हजार २ सय ९० यस्ता कार्ड जारी भएको देखिन्छ, विभाग स्रोतले भन्यो, तिनमा मासिक औसत ५ लाख अमेरिकी डलर लोड भएको र २ लाख ३७ हजार डलर खर्च भएको देखिन्छ । यो अवधिमा सर्वसाधारणले विदेशबाट खरिद गरेका पुस्तक, दैनिक पत्रपत्रिका, खेलौना, सूचना प्रविधि सेवा आदिबापतको भुक्तानी कार्डमार्फत गरेको बताइएको छ ।चालु आर्थिक वर्षको चार महिनामा मुलुकको विदेशी मुद्रा सञ्चिति करिब १ खर्ब ५४ अर्ब रुपैयाँ घटेको छ । यसअनुसार गत कात्तिकमा कुल विदेशी मुद्रा सञ्चिति १२ खर्ब ४४ अर्ब ८५ करोड रुपैयाँ छ । गत असारको तुलनामा यो ११ प्रतिशत घटेको हो । गत असारमा कुल विदेशी मुद्रा सञ्चिति १३ खर्ब ९९ अर्ब ३ करोड रुपैयाँ थियो । अमेरिकी डलरमा विदेशी मुद्रा सञ्चिति २०७८ असार मसान्तमा ११ अर्ब ७५ करोड रहेकामा २०७८ कात्तिक मसान्तमा १०९ प्रतिशतले कमी आई १० अर्ब ४७ करोड कायम भएको छ । गत असारयता हरेक महिना विदेशी मुद्रा सञ्चिति घटिरहेको छ । गिरावटको दर पछिल्ला महिनामा बढ्दो छ । यस्तो अवस्थामा विद्युतीय कार्ड मार्फतको भुक्तानी पनि एक कारण भएको जानकारहरूले बताएका छन् । चार महिनासम्मको कुल विदेशी मुद्रा सञ्चितिले ७९ महिनाको वस्तु आयात र ७२ महिनाको वस्तु तथा सेवा आयात धान्न पुग्ने राष्ट्र बैंकले दाबी गरेको छ । यो राष्ट्र बैंकले विदेशी मुद्रा सञ्चिति कायम राख्न कायम गरेको वार्षिक लक्ष्य हाराहारीमा हो । चालु आर्थिक वर्षको मौद्रिक नीतिमार्फत राष्ट्र बैंकले कम्तीमा ७ महिनाका लागि वस्तु तथा सेवा आयात गर्न पुग्ने विदेशी मुद्रा सञ्चिति कायम गर्ने लक्ष्य तय गरेको छ । राष्ट्र बैंकले गत चैतमा विदेशी मुद्रामा बैंक खाता नभएका वा विदेशी मुद्रा आर्जनको स्रोत नभएका सर्वसाधारणले पनि वार्षिक ५ सय अमेरिकी डलर बराबरको भुक्तानी विदेशी मुद्रामा गर्न पाउने व्यवस्था गरेको थियो । यसका लागि सर्वसाधारणले आफ्नो खाता रहेको वाणिज्य बैंक वा विकास बैंकमा गएर प्रिपेड कार्ड बनाउनुपर्ने व्यवस्था छ । सोही कार्डमार्फत उनीहरूले विदेशबाट खरिद गरेको सामानको भुक्तानी विदेशी मुद्रामा गर्न सक्नेछन् । यस्तो कारोबारका लागि वार्षिक अधिकतम ५ सय अमेरिकी डलरको सीमा तय गरिएको छ । सर्वसाधारणले एकै पटक वा पटकपटक गरी एक वर्षमा अधिकतम ५ सय अमेरिकी डलरबराबरको भुक्तानी मात्र विदेशी मुद्रामा गर्न पाउँछन् । यस्तो कारोबारमा तोकिएको सीमाभित्र रहेर नेपालको कानुनले वञ्चित नगरेका सबै प्रकारका वस्तु तथा सेवा खरिद गर्न सकिने प्रावधान छ ।यी कार्डबाट एटीएम कार्डबाट जस्तो नगद निकाल्न भने पाइँदैन । विदेशबाट सामान खरिद गर्दा विद्युतीय माध्यमबाट भुक्तानीका लागि मात्र कार्ड प्रयोग गर्न पाइन्छ । यसअघि नियमित रूपमा डलरको स्रोत भएकाले मात्र बैंकमा अमेरिकी डलर (विदेशी मुद्रा) को खाता खोल्न पाउने व्यवस्था थियो । विद्युतीय कार्डमार्फत वार्षिक ५ सय अमेरिकी डलरसम्म भुक्तानी गर्न सकिने भए पनि सो कारोबारबाट विदेशी मुद्रा आर्जन गर्ने व्यक्तिले वार्षिक ५ हजार अमेरिकी डलरसम्मको कारोबार गर्न पाउँछन् । तर उनीहरूले डलरमै नगद निकाल्न भने पाउँदैनन् । यस्तो व्यवस्थाले फेसबुक, युट्युबलगायत सामाजिक सञ्जालमा विज्ञापनबापतको भुक्तानी औपचारिक माध्यमबाट अमेरिकी डलरमै गर्न सजिलो भएको सरोकरवालाहरू बताउँछन् । राष्ट्र बैंकले २०७६ माघ १७ देखि सामाजिक सञ्जालमा हुने विज्ञापनको अनौपचारिक भुक्तानी रोकेको थियो ।"
ओमिक्रोनले खुम्च्याउँदै विश्वको जीडीपी,"विश्व बैंकले गत जुनमा ग्लोबल इकोनोमिक प्रस्पेक्ट प्रतिवेदन सार्वजनिक गर्दै सन् २०२१ मा विश्वको कुल गार्हस्थ्य उत्पादन (जीडीपी) वृद्धिदर ५६ प्रतिशत हुने प्रक्षेपण गर्यो । कोभिड महामारीका कारण सुस्ताएको अर्थतन्त्र स्वाभाविक लयमा फर्किंदा उच्च वृद्धिदर हासिल गर्न सम्भव हुने उसको अनुमान थियो । तर महामारी नियन्त्रण उन्मुख हुने र अर्थतन्त्र पुनरुत्थानका लागि विश्वव्यापी पहल थालिने अनुमान गरिएका बेला कोरोना भाइरसको नयाँ भेरिएन्ट फैलन सुरु भएको छ । विश्व स्वास्थ्य संगठन (डब्लूएचओ) ले कोरोना भाइरसको ओमिक्रोन भेरिएन्ट निकै संक्रामक रहेको र यो भेरिएन्टका लागि भ्याक्सिनको प्रभावकारिता पनि न्यून रहेको बताइरहेको छ । अफ्रिकी मुलुकबाट फैलिएको यो भेरिएन्टले पश्चिमा मुलुकहरूको अर्थतन्त्रमा गम्भीर चुनौती सिर्जना गरिदिएको छ । विश्वका अरू देशले पनि स्वाभाविक गति र लयको आर्थिक वृद्धिदर हासिल गर्न सकेका छैनन्, जसकारण विश्व बैंकले क्षेत्रीय रूपमा जीडीपी अनुमान घटाउन थालिसकेको छ । विश्व बैंक मात्र नभई विश्व अर्थतन्त्रको अवस्थालाई विश्लेषण गर्दै आएका विभिन्न संस्थाले जीडीपी वृद्धिदर यसअघि अनुमान गरेभन्दा कम रहने जनाइरहेका छन् । ब्लुमबर्ग इकोनोमिक्सले यसअघि ५१ प्रतिशतको आर्थिक वृद्धिदर भन्दै आएकामा त्यसलाई संशोधन गरेर ४७ प्रतिशतमा खुम्चाएको छ । अर्गनाइजेसन फर इकोनोमिक कोअपरेसन एन्ड डेभलपमेन्ट (ओईसीडी) ले विश्वको जीडीपी वृद्धिदर यस वर्ष ५६, सन् २०२२ मा ४५ र २०२३ मा ३२ प्रतिशतमा खुम्चने अनुमान गरेको छ । ब्लुमबर्ग इकोनोमिक्सको प्रक्षेपणलाई आधार मान्दै समाचार संस्था बिजनेस स्ट्यान्डर्डले विश्वको जीडीपी वृद्धिदर घट्नुमा नियन्त्रण हुन नसकेको महामारीलाई नै पहिलो कारण मानेको छ । विकसित देशमै प्रभावकारी हुन नसकेको खोप कार्यक्रम र फैलँदो महामारीको नयाँ भेरिएन्टले मूल्यवृद्धि, बेरोजगार, उदाउँदा बजारबीचको अस्वस्थ प्रतिस्पर्धाजस्ता समस्या फेरि उजागर गरेको छ, बिजनेस स्ट्यान्डर्डले लेखेको छ, बेलायतलगायत केही देशले अहिले पनि संकटकै अवस्था भोगिरहेका छन् । अहिले विश्वव्यापी रूपमा मूल्यवृद्धि देखिएको छ । सन् २०२१ मा अमेरिकाले मुद्रास्फीति दर २ प्रतिशतको सीमाभित्रै राख्ने अनुमान गरेको थियो । तर त्यो करिब ७ प्रतिशत हाराहारीमा पुग्यो । यूएस लेबर डिपार्टमेन्टले शुक्रबार कन्जुमर प्राइस इन्डेक्स (सीपीआई) सार्वजनिक गर्दै मुद्रास्फीति ६८ प्रतिशत कायम भएको उल्लेख गरेको छ, जुन सन् १९८२ यताकै खराब अवस्था हो । मूल्यवृद्धिका लागि ओमिक्रोन एउटा कारण हुन सक्छ । तर कामदारको बढ्दो तलबले पनि मुद्रास्फीतिमा असर गरेको सीपीआईले उल्लेख गरेको छ । एकातिर श्रमको मूल्य अत्यधिक बढेको छ, सँगसँगै अर्कोतिर बेरोजगारी बढिरहेको छ । त्यहाँ यस वर्ष मात्र १ लाख ८४ हजार जनाले बेरोजगारी निवेदन दर्ता गराएका छन् । पुनरुत्थानको चरणमा गइरहेको विश्व अर्थतन्त्र फेरि सुस्ताएको छ । महामारी रोकथाम तथा नियन्त्रणका लागि सन् २०२० को सुरुवाती दिनमा थालिएका प्रयासजस्तै अहिले पनि धेरै देशले लकडाउन गरिरहेका छन् । यात्रु आवागमनसम्बन्धी व्यवस्थालाई कडाइ गरिँदै गएको छ । ओईसीडीले पश्चिमा मुलुकहरूमा देखिएको महामारीको लहर अरू देशमा पनि यही गतिमा फैलिने हो भने आवश्यक आर्थिक सहयोग जुटाउन दातृ निकाय र सम्पन्न राष्ट्रहरूले आफ्नो भूमिका बढाउन सुझाएको छ । अहिले पनि अर्थततन्त्रमा मुख्य गरी दुई चुनौती कायमै रहेको ओईसीडीका अर्थशास्त्री लरेन्स बोन बताउँछन् । पहिलो, आपूर्ति शृंखलामा पुग्ने अवरोध र त्यसले सिर्जना गर्ने उपभोग्य वस्तुको मूल्यवृद्धि हो, उनले भनेका छन्, दोस्रो, महामारी रोकथामका लागि गरिने प्रयासबाट लामो समयसम्म अर्थतन्त्र चलायमान हुन नसक्दा धेरै देशलाई बाह्य वित्तीय सहायता आवश्यक पर्नेछ ।छिमेकी मुलुक भारतले पनि आफ्नो महत्त्वाकांक्षी आर्थिक वृद्धिदरका लक्ष्य घटाउँदै गएको छ । वित्तमन्त्री निर्मला सीतारमणले नोभेम्बरको आर्थिक समीक्षा गर्दै यसअघिका महत्त्वाकांक्षी लक्ष्यमा पुग्न नसकेको स्विकारेको भारतीय सञ्चारमाध्यमहरूले उल्लेख गरेका छन् । बढ्दो संक्रमणदरसँगै टुटिरहेका आपूर्ति शृंखला, ढुवानीमा अवरोधजस्ता कारणले सिर्जित मुद्रास्फीतिले दीर्घकालसम्म समस्या उत्पन्न गर्ने भारतीय रिजर्भ बैंकलाई उद्धृत गर्दै बिजनेसटुडे डट इनले जनाएको छ । पर्यटन र होटल क्षेत्रले अहिले फेरि समस्या भोग्न थालिसकेको छ । आवागमनमा लगाइएको प्रतिबन्धका कारण उड्डयन क्षेत्र पनि प्रभावित छ । समाचार संस्था सीएनबीसी डटकमका अनुसार युरोप र अमेरिकाको पुँजीबजार धराशायी हुने अवस्थामा पुगेर अहिले केही हदसम्म सम्हालिएको छ । तर यही बेला एसिया प्रशान्त क्षेत्रको पुँजीबजारमा समस्या देखिन थालेको छ । घट्दो अर्थतन्त्रले युरोपमा राजनीतिक उथलपुथलकै अवस्था सिर्जना गर्न सक्ने बिजनेस स्ट्यान्डर्डले उल्लेख गरेको छ । युरोपेली युनियन (ईयू) भित्र आन्तरिक लगानीका परियोजनालाई समर्थन गर्ने नेताहरूबीच एक किसिमले ऐक्यबद्धता छ । तर सरकारी ऋण लागतलाई नियन्त्रणमा राख्न युरोपियन सेन्ट्रल बैंकले ल्याएको प्रावधानबाट ईयूका परियोजना प्रभावित छन्, बिजनेस स्ट्यान्डर्डले लेखेको छ ।बेलायत र युरोपियन युनियनबीच चलिरहेको ब्रेक्जिटसम्बन्धी वार्ताले पनि त्यहाँको वातावरणलाई थप गर्माउने अनुमान गरिएको छ । ब्रेक्जिट वार्ता अघि बढ्नेबित्तिकै त्यसले युरोपको व्यावसायिक लगानीमा असर गर्ने, पाउन्ड कमजोर बनाउने, मुद्रास्फीति बढाउने र ईयूअन्तर्गतका देशको वास्तविक आम्दानी घटाउनेछ । बेलायतका लागि ईयूले कायम गर्ने भन्सार दरहरू पनि परिमार्जन हुनेछन्, जसको असर त्यहाँको अर्थतन्त्रमा देखिनेछ । जनवरीमा इटालीमा राष्ट्रपतिका लागि निर्वाचन हुँदै छ । फ्रान्सका राष्ट्रपति इमानुएल म्याक्रोनले पनि गम्भीर राजनीतिक समस्या भोगिरहेका छन् । ब्राजिलले आगामी अक्टोबरमा चुनावको तयारी गरिरहेको छ । टर्कीमा सन् २०२३ मा हुनुपर्ने चुनावलाई एक वर्ष अघि नै गर्नुपर्ने माग उठाउन थालिएको छ । मध्यपूर्वी देशहरूमा खाद्यान्नको मूल्य ऐतिहासिक रूपमा बढेको छ । सुडान, यमन र लेबनान अहिल्यै भोकमरीको समस्याबाट गुज्रिरहेका छन् । महामारीको बढ्दो प्रभावले विभिन्न देशहरूबीचको भूराजनीतिक सम्बन्धमा दरार ल्याउने अनुमान छ । चीन र ताइवानबीचको सम्बन्ध होस वा रसिया र युक्रेनबीचको सम्बन्ध होस्, जहाँ विश्वका ठूला अर्थतन्त्र भएका मुलुक एकअर्काका विरोधीका रूपमा उभिन्छन् ।ओमिक्रोन संक्रमण फैलन थालेको सुरुवाती दिनमा पेट्रोलियम पदार्थको मूल्य प्रतिब्यारेल ३ डलरसम्म झरेको थियो, जसलाई ओपेक मुलुकहरूले ठूलो चिन्ताका रूपमा देखाएका थिए । तर अहिले पेट्रोलियमको बजार स्वाभाविक अवस्थामा फर्किसकेको र केही समय यो कमजोर नबन्ने अनुमान ओपेकको छ ।"
छुट्याइएको बजेट पनि खर्चिन्न रारा,"कर्णालीको प्रमुख पर्यटकीय गन्तव्य रारा तालको विकासका लागि आएको बजेट बर्सेनि फ्रिज हुँदा पूर्वाधार विकासको कामले तीव्रता पाउन सकेको छैन । पूर्वाधार विकासका काम नहुँदा पर्यटकको संख्या बढ्न नसकेको हो ।राराको विकासका लागि ५ वर्षयता संघीय र प्रदेश सरकारबाट विनियोजन हुने अधिकांश बजेट फ्रिज गइरहेको छ । गत वर्ष रारामा बृहत् पर्यटकीय सूचना केन्द्र निर्माणका लागि ६० लाख र ताल वारिपारि मचान बनाउन ८० लाख रुपैयाँ बजेट संघीय सरकारले छुट्याएको थियो । उक्त रकम कामै नभई फिर्ता गयो । त्यस्तै रारा तालवरिपरि साइकल रोड बनाउन २०७५, २०७६ र २०७७ मा प्रदेश सरकारले ४ करोड रुपैयाँ विनियोजन गर्यो । सबै रकम काम नभएपछि फ्रिज भयो, जसकारण साइकल रोड निर्माण अलपत्र छ ।राराको विकासका लागि आउने बजेट फिर्ता जाँदा पर्यटकले सास्ती भोगिरहेको नागरिक अगुवा रुपबहादुर मल्लले बताए । पर्यटकका लागि न राम्रो सडक छ न बस्ने बास नै, उनले भने, स्तरीय होटल नहुँदा टेन्ट राखेर पर्यटकलाई भोकभोकै सुताउनुपर्ने बाध्यता छ । राराको विकासका लागि गुरुयोजना बनाइएको भए पनि सोहीअनुसार काम नहुँदा पर्यटकलाई आकर्षित गर्न नसकिएको उनको भनाइ छ । रारा विकासका लागि हरेक वर्ष पर्यटन बोर्डले समेत १५ देखि २० लाख रुपैयाँ बजेट छुट्याइरहेको छ । उक्त रकम पनि बर्सेनि फिर्ता जाने गरेको मुर्मागाउँका बिर्खबहादुर रोकायाले बताए । पहिला पनि आएको रकम काम नभई फिर्ता जाने समस्या थियो, उनले भने, संघीय सरकार आएपछि सबै बजेट फिर्ता भएको भयै छ, यस्तो अवस्थामा कसरी हुन्छ पूर्वाधार विकास ?३ वर्षयता राराको विकासका लागि आएको झन्डै ७ करोड बजेट विभिन्न कारणले फिर्ता गएको रारा राष्ट्रिय निकुञ्जका संरक्षण अधिकृत बद्रीविनोद दाहालले बताए । पूर्वाधार विकासका लागि आएको बजेट सदुपयोग भएको भए पर्यटकका लागि आधारभूत आवश्यकता पूरा गर्न सकिन्थ्यो, उनले भने, ३ वर्षयता पूर्वाधार विकासको काम शून्यप्रायः छ । गुरुयोजनाबिनै जथाभावी रकम विनियोजन हुनु, कामका लागि पर्याप्त बजेट विनियोजन नहुनु, बजेट भए पनि ढिलो गरी आर्थिक वर्षको अन्तिम समयमा अख्तियारी आउनुलगायत कारण बजेट फ्रिज जाने गरेको उनको भनाइ छ । केही योजनामा ठेकेदार र उपभोक्ता समितिले काम नगर्दा पनि बजेट फ्रिज गइरहेको उनले बताए ।गत वर्ष रारामा साइकल रोड निर्माणका लागि २ करोड रुपैयाँ छुट्याइएको थियो । तर ठेकेदार कम्पनी शंकरमालिका निर्माण सेवाको लापरबाहीका एक किमि मात्र चक्रपथ निर्माण सकियो । होमस्टे निर्माणका लागि अघिल्लो आर्थिक वर्षमा प्रदेश सरकारको उद्योग, पर्यटन, वन तथा वातावरण मन्त्रालयले २५ लाख रुपैयाँ छुट्याए पनि काम हुन सकेन । गत वर्षको बजेटबाट भने दुई स्थानमा होमस्टे निर्माण गरिएको वन डिभिजन प्रमुख भरत बुढाथापाले जानकारी दिए । पालिकाले पनि राराको प्रवर्द्धनका लागि छुट्याउने रकम पनि फ्रिज जाने गरेको छ । गत वर्ष छायानाथरारा नगरपालिकाले आन्तरिक पर्यटकलाई आकर्षित गर्ने गरी रारा जाऔं अभियान चलायो । तर कोरोना महामारी देखाउँदै कार्यक्रमका लागि छुट्याइएको १० लाख रुपैयाँको कामै हुन सकेन । अघिल्लो वर्ष नगरपालिकाले सल्लेरीमा गाडी पार्किङस्थल बनाउन ५ लाख रुपैयाँ विनियोजन गरिए पनि अझै काम अलपत्र छ ।सरकारी निकायहरूको रकम बर्सेनि फ्रिज गए पनि निजी क्षेत्रको लगानी भने बढिरहेको छ । रारा भिलेज रिसोर्ट कम्पनीले २० करोड रुपैयाँ लगानीमा सल्लेरी र मुर्माकोटमा ३० कोठा भएको सुविधायुक्त रिसोर्ट बनाइरहेको छ । रिसोर्ट निर्माणका लागि जग्गा खरिद गरी निर्माणको काम सुरु गरिए पनि कोरोना महामारीका कारण समस्या भएको कम्पनीका अध्यक्ष अनुपविक्रम शाहले बताए । दैनिक ३ सय पर्यटक अट्ने क्षमताका दुई रिसोर्ट निर्माणको काम अघि सारिएको उनले जनाए । सडकमा ४० करोडरारा आउने मुख्य पर्यटकीय मार्ग गमगढीनाग्मा सडकको सुधारका लागि चालु आर्थिक वर्षमा ४० करोड रुपैयाँ विनियोजन गरिएको छ । उक्त बजेटले नाग्मादेखि गमगढीसम्म सडकको डबल कटिङ गरी ग्राभेल गर्ने सडक डिभिजन कार्यालयले जनाएको छ । यो वर्ष सडक ग्राभेल भए अर्को वर्षदेखि कालोपत्रेको काम सुरु हुने डिभिजन कार्यालयका इन्जिनियर राजीव श्रेष्ठले बताए । सडककै कारण पर्यटकले वर्षौंदेखि सास्ती भोगिरहेका छन्, उनले भने, सडकको स्तरोन्नति भए यहाँ आउने पर्यटकको लर्को लाग्छ ।"
गुलरियामा बजाजको नयाँ सोरुम,"काठमाडौं (कास) नेपालका लागि बजाज मोटरसाइकलको अधिकृत वितरक हंसराज हुलास चन्द एन्ड कम्पनीले बर्दियाको गुलरियामा नयाँ सोरुम सञ्चालनमा ल्याएको छ । सुविधासम्पन्न नयाँ सोरुम ग्लोबल अटोमोटिभ्स प्रालिका नामबाट सञ्चालनमा आएको हो । सेल्स, सर्भिस र स्पेयर पाटर््स देशभर उपलब्ध गराउने उद्देश्यले गुलरियामा पनि सोरुम सञ्चालनमा ल्याइएको बजाजले जनाएको छ । यसका लागि ग्लोबल अटोमोटिभ्सका सञ्चालक चन्द्रदीप जोशीलाई डिलरसिप प्रदान गरिएको छ ।"
एनसेलको बिजलाइट योजना,"काठमाडौं (कास) साना तथा मझौला व्यवसायी र कार्यालयलाई लक्ष्य गर्दै एनसेलले बिजलाइट प्रिपेड योजना ल्याएको छ । योजनामा मासिक रूपमा कुनै रकम तिर्नुपर्ने बाध्यता हुँदैन । यो योजनामा कम शुल्कमा पेजी, सीयूजी, अन नेट, अफनेट कल सेवालगायत विशेषता रहेको कम्पनीले जनाएको छ । योजनामा ग्राहकले रिचार्जमा बोनस डेटा पाउने सुविधा छ भने रिचार्जमा समयसीमा नरहने व्यवस्था छ । योजनाले बिजनेस कम्युनिकेसनलाई अभिवृद्घि गर्न मद्दत गर्ने एनसेलले जनाएको छ ।"
सरकारी कार्यालयमा टेलिकमको इन्टरनेट,"काठमाडौं (कास) सबै पालिकाका वडा कार्यालय, स्वास्थ्य कार्यालय, सामुदायिक विद्यालय र अन्य सरकारी कार्यालयमा नेपाल टेलिकमले टेलिफोन तथा ब्रोडब्यान्ड इन्टरनेट सेवा उपलब्ध गराउने भएको छ । नेपाल टेलिकम र संघीय मामिला तथा सामान्य प्रशासन मन्त्रालयबीच बिहीबार यस सम्बन्धमा एक सम्झौता भएको छ । सम्झौतापत्रमा मन्त्रालयका तर्फबाट सहसचिव डा गोपीकृष्ण खनाल र कम्पनीका तर्फबाट प्रबन्ध निर्देशक डिल्लीराम अधिकारीले हस्ताक्षर गरे । सम्झौताअनुसार नेपाल टेलिकमले सबै स्थानीय तह र अन्तर्गतका वडा कार्यालय, स्वास्थ्य कार्यालय, सामुदायिक विद्यालय र अन्य सरकारी कार्यालयमा टेलिफोन तथा ब्रोडब्यान्ड इन्टरनेट सेवा उपलब्ध गराउन मन्त्रालयको समन्वयमा योजना तर्जुमा तथा कार्यान्वयन गर्नेछ ।"
नयाँ वर्षमा चन्द्रागिरिको योजना,"काठमाडौं (कास) चन्द्रागिरि रिसोर्टले अंग्रेजी नयाँ वर्ष २०२२ का लागि न्यू एयर इभ प्याकेज सार्वजनिक गरेको छ । दुई जनाका लागि २० हजार रुपैयाँमा दुईतर्फी केबलकार टिकट, एक रातको बसाइ, गाला डिनर, ब्रेकफास्ट, स्विमिङ पुल, ज्याकुजी र स्पामा १० प्रतिशत छुट ल्याइएको कम्पनीले जारी गरेको विज्ञप्तिमा उल्लेख छ ।"
यतीको पनि नयाँ वर्ष अफर,काठमाडौं (कास) यती एयरलायन्सले आफ्नो एपबाट काठमाडौंपोखराको टिकट किन्नेहरूका लागि नयाँ वर्ष २०२२ को अफर ल्याएको छ । उसको एपबाट टिकट खरिद गर्नेमध्ये एक जनालाई सित्तैमा काठमाडौंपोखराको दुईतर्फी हवाई टिकट र दुई रात तीन दिन पोखराको होटल बराहीमा बस्ने योजना ल्याएको छ ।
एफएनसीसीआईको विधान संशोधन मस्यौदा पेस,काठमाडौं (कास) नेपाल उद्योग वाणिज्य महासंघ (एफएनसीसीआई) का पूर्वअध्यक्ष कुशकुमार जोशीको सभापतित्वमा गठित विधान संशोधन समितिले तयार पारेको मस्यौदा कार्यसमितिमा पेस गरेको छ । महासंघको ५४ औं वार्षिक साधारणसभाबाट निर्वाचित कार्यकारिणी समितिको पहिलो बैठकले गठन गरेको यस्तो समितिले बिहीबार विधान संशोधनको मस्यौदा पेस गरेको हो । ११ महिना लामो गृहकार्य गरी विधानको मस्यौदा तयार पारेर समितिले महासंघमा यसअघि उठ्दै आएका विभिन्न विषयलाई कसरी सल्टाउने भन्ने सुझाव दिइको जनाइएको छ । महासंघको विधानमा रहेको अध्यक्ष छनोट प्रक्रिया र अध्यक्षको कार्यकालसम्बन्धी व्यवस्था सबैभन्दा पेचिला विषय हुन् ।
क्यानलाई उल्टै प्रश्न सोधियो,"खेलाडी र क्यानबीचको मतभिन्नता कहाँबाट सुरु भए जस्तो लाग्छ ?सेन्ट्रल कन्ट्र्याक्टमा खेलाडीको वर्गीकरणलाई लिएर हुन सक्छ । एउटा खेलाडीको वर्गीकरण विषयमा उहाँहरूलाई चित्त बुझेको थिएन । सोमपाल कामीलाई किन ए ग्रेडमा नराखेको भनेर इस्यु आयो । सोमपालको विषयमा कप्तान ज्ञानेन्द्र (मल्ल) ले मलाई फोन गर्नुभयो । मापदण्ड तोकेर वर्गीकरण गरिएको हो भनेर मैले उहाँलाई सबै सम्झाइदिएको हो । तोकिएको मापदण्ड र अवधिमा सोमपालको सहभागिता र प्रदर्शन केही पनि छैन । त्यही मूल्यांकनमा वर्गीकरण गरेर भनेर सम्झाउने प्रयास गरेका हौं । त्यसपछि एकैपटक खेलाडीहरू मिडियामा जानुभयो । यसले खेलाडीको आचारसंहितालाई आकर्षित गर्यो । खेलाडीहरूले जुन सेन्ट्रल कन्ट्र्याक्टमा हस्ताक्षर गर्नुभएको थियो, मिडियामा विरोधमा जानु त्यसविपरीत थियो । त्यसैमा क्यानको ध्यानाकर्षण भएर मेरो संयोजकत्वमा छानबिन समिति बनेको थियो, त्यही समितिले खेलाडीमाथि कारबाही माग गरेको थियो । छानबिनका क्रममा हामीले कप्तान, उपकप्तानसहित खेलाडीहरूलाई स्पष्टीकरण सोधेका थियौं । चित्तबुझ्दो जवाफ आएन । त्यसपछि दोस्रो पटक स्पष्टीकरण सोध्यौं । बीचमा केही घटनाक्रम विकसित भए । उहाँहरूलाई बोलाएर छलफल गरी बुझाउने कोसिस पनि गरियो । दोस्रो स्पष्टीकरणमा पनि सन्तोषजनक जवाफ नआएपछि हाम्रो समितिले जे देख्यो, जे भोग्यो त्यो बोर्डसमक्ष बुझाएका हौं । अझ पहिलो स्पष्टीकरणपछि उहाँहरूले १९ खेलाडीको दस्तखतसहित ११ बुँदा राखेर विभिन्न माग राखे । उल्टै क्यानलाई सात दिनभित्र यसको उचित जवाफ दिनू भनेर पत्र आयो । त्यो पत्रको बेहोरा हेर्दा राम्रो थिएन, किनभने संघसंस्थालाई नै अल्टिमेटम दिइएको थियो । तर हामीले खेलाडीको माग नै हो भनेर उहाँहरूलाई बोलाएर ११ बुँदालाई स्पष्ट पार्ने प्रयास गर्यौं । ७८ जना खेलाडी आउनुभयो । काठमाडौंबाहिरका खेलाडी आउनुभएको थिएन । वर्गीकरणमा सोमपालबाहेक रोहित पौडेललाई ॅबी श्रेणीमा नराखिएको, १८ खेलाडीको सट्टा २० खेलाडी राखिनुपर्ने माग पनि खेलाडीले राखेका छन्, हैन र ?एक वर्ष, ९ महिना वा ६ महिनाका लागि वर्गीकरण गरिसकेपछि त्यसबीचमा हुने प्रतियोगिताशृंखलामा कोही खेलाडी पर्दछ भने त्यो खेलाडीलाई संसारमा कहीं समावेश गरिन्न । वर्गीकरण गर्न ढिलाइचाहिँ भएको हो । वर्गीकरणलाई समिति मार्चमा गठन भएर मेमा त्यसले काम सुरु गर्दै जुनमा क्यानलाई प्रतिवेदन बुझाएको थियो । कोभिडका कारण भौतिक रूपमा बैठक बस्न सकिएको थिएन । यो अधिकारसम्पन्न समिति थियो, त्यसमा तत्कालीन उपाध्यक्ष आफै संयोजक हुनुहुन्थ्यो । त्यसले विज्ञहरूलाई समावेश गरेर स्पष्ट मापदण्ड बनाएको थियो । २०२० को अप्रिलदेखि डिसेम्बरसम्मका खेलाडीको वर्गीकरण गरिएको थियो । बीचमा प्रर्दशन गरेकालाई एकै पटक समावेश गर्न सकिन्न । त्यसको एउटा प्रक्रिया हुन्छ । रोहित पौडेल र गुलशन झा नेपाल टिममा पर्नुभयो, राम्रो खेल्नुभयो । तर रोहित र गुलशनलाई बीच बाटोबाटै फेरि हाल्न सकिन्न । डिसेम्बरपछिको नयाँ वर्गीकरणमा उहाँहरू योग्य हुनुहुन्छ भने पर्न सक्नुहुन्थ्यो । जुन बेला वर्गीकरण गरियो त्यो बेला सेन्ट्रल कन्ट्र्याक्टले गुलशनलाई चिन्दैनथ्यो । किनभने उहाँ राष्ट्रिय टोलीको संरचनामै आउनुभएको थिएन । २०१९ को डिसेम्बरबाट २०२१ को फेब्रुअरीसम्म हेर्दाखेरि रोहितले विश्वकप लिग २ को एउटा म्याचमात्र खेल्नुभएको छ । अब बन्ने नयाँ वर्गीकरणका लागि रोहित योग्य हुनुहुन्छ । यसअगाडि सेन्ट्रल कन्ट्र्याक्टको वर्गीकरणमा ५ जनालाई ए मा, ६ जनालाई बी मा र ७ जनालाई सी ग्रेडमा राखेर अन्तर्राष्ट्रिय क्रिकेट परिषद् (आईसीसी) मा पठाएर स्वीकृति लिएका थियौं । आईसीसीमा हामीले पहिल्यै बजेट पठाउनुपर्ने हुनाले त्यसको एउटा प्रक्रिया हुन्छ । आईसीसीबाट हामी अझै कन्ट्रोल फन्डिङ मा छौं । यो पनि एउटा समस्या हो । क्यानले प्रशिक्षक संघलाई मान्यता दिएको छ । नेपाल क्रिकेट खेलाडी संघ (सीप्यान) पनि अस्तित्वमा देखिन्छ, सीप्यानलाई मान्यता दिएर खेलाडी वर्गीकरणमा राखेको भए यो समस्याको समाधन खोज्न सहज हुन्थ्यो होला नि ?क्यानको विधानले खेलाडी संघ, अम्पायर्स संघ र प्रशिक्षक संघ भनेर तोकेकै छ । दुई संघले क्यान सञ्चालनमा आएदेखि नै दुई वर्षयता हाम्रो ढोका ढक्ढकाउनुभयो । हामीसँग समन्वय गर्नुभयो, सहकार्य गर्नुभयो, विधानअनुरूप मान्यता दिनुपर्यो भन्नुभयो । दुवै संघलाई हामीले कसरी आउनुपर्छ भनेर सबै प्रक्रिया बताइदियौं । उहाँहरूले निवदेन, कार्यसमितिको सबै नामावली, विधान पठाएपछि हाम्रो प्राविधिक समितिले स्वार्थ नबाझिने भएपछि स्वीकृति दिएर क्यानले त्यसलाई मान्यता दिएको हो । प्रशिक्षक संघ पनि त्यसै गरी आएको हो । खेलाडी संघ छ भने पनि उहाँहरूले आजसम्म कुनै पहल गर्नुभएको छैन । खेलाडीले आचारसंहिता उल्लंघन गर्यो भन्नुभएको छ, आचारसंहितामा के छ र कुन बुँदा उल्लंघन भयो त ? क्यानमा अनुबन्धित कुनै पनि खेलाडीले मिडिया दायित्वमा आईसीसी, एसियाली क्रिकेट परिषद् (एसीसी) र देशको केन्द्रीय बोर्डविरुद्ध कुनै वक्तव्यबाजी गर्ने छैनौं भनेर बुँदा नम्बर १ मा लेखिएको छ । दोस्रो, नेपालमा भएको क्रिकेट संघसँग सम्बन्धित या विकासमा रहेका अम्पायर, पदाधिकारीसहित क्रिकेटसँग सम्बन्धित कुनै पनि पदाधिकारिविरुद्ध बोल्न नपाइने, तेस्रोमा क्यानको सहमतिबेगर मिडियामा जान नपाइने आचारसंहितामा छ । यही आचारसंहितामा टेकेर उहाँहरूले सेन्ट्रल कन्ट्र्याक्ट लिनुभएको हो । सोमपालजी असन्तुष्ट हुनुहुन्थ्यो भने क्यानमा आएर जति बोले नि निवेदन दिए पनि त्यो अनुशासन उल्लंघन हुँदैनथ्यो । उहाँले प्रश्नमाथि प्रश्न उठाउन सक्नुहुन्थ्यो । उहाँलाई सन्तुष्ट बनाउने काम क्यानको हुन्थ्यो । त्यो आचारसंहिता विपरीत हुन्नथ्यो । त्यो प्रक्रियामा नगई सोमपालजी मिडियामा गएर क्यानविरुद्ध बोल्नुभएको छ । त्यसपछि पनि सबै खेलाडीलाई मौका दिएको थियो । सामान्य जवाफस्वरुप आउने दिनमा यस्तो गर्ने छैन भनेको भए यो समस्या यति अगाडि बढ्ने थिएन । अघिल्लो महिनामात्र नेपालको महिला राष्ट्रिय टोलीको ढाकाबाट काठमाडौं आउने फ्लाइट छुट्यो । कोभिड प्रोटोकल उल्लंघन भएकाले फ्लाइट छुटेको थियो । क्यानका सदस्य जयन्ती भट्ट नै हुनुहुन्थ्यो टिम व्यवस्थापक । उहाँलाई हामीले स्पष्ट पत्र काट्यौं । के कति कारणले फ्लाइट छुटेर खेलाडीले दुःख पायोभन्दा उहाँले हामीलाई एयरपोर्टमै पीसीआर गर्न पाइन्छ भनेर गलत सूचना दिनुभयो । त्यही आधारमा एयरपोर्ट पुग्यौं, तर एयरपोर्टमा पीसीआर रहेनछ, त्यही भएर फ्लाइट छुट्न गई त्रृटि भएको भनी माफी मागेर पत्र पठाउनुभएको छ । भनाइको मतलब केन्द्रीय सदस्यबाट गल्ती हुँदा पनि हामीले स्पष्टीकरण सोध्ने गरेका छौं । खेलाडीमाथिको कारबाही नै समस्याको समाधान हो जस्तो लाग्छ ?हामीले त्यस्तो ठूलो कारबाही गरेका छैनौं, खेल्न दिइरहेका छौं । तर यत्रो केस भइसकेपछि केही न केही त सांकेतिक हुनैपर्छ । कप्तान र उपकप्तानले झन् गाइडेन्स गर्नुपर्ने थियो । हामीले त्यो दुवैजनाबाट पाएनौं । नयाँ आइरहेका खेलाडीलाई पनि मिडियामा समावेश गराइएको छ । त्यो हिसाबमा पनि कप्तान र उपकप्तानबाट कमजोरी देखिएकाले उहाँहरूलाई परिवर्तन गरेका हौं । अनुशासनमा राख्न स्कुलमा पढ्दा पनि सरले कारबाही त गर्नुहुन्थ्यो होइन र ? विद्यार्थीले स्विकार्थ्यो त त्यो । खेलाडीहरूप्रति लिइएको यस निर्णयमा क्यानले आईसीसीसँग कुरा गरेको छ त ?आईसीसीलाई हामीले नियमित अपडेट गरेका छौं । गत महिनादेखि नै हरेक घटनाको विकासक्रम पठाएका छौं, आईसीसी यसमा अवगत नै छ । आईसीसी र एसीसीलाई खेलाडीमाथि बुधबार चालेको कदमको निर्णय पनि पठाइसकेका छौं । बोर्ड नै सुप्रिम हो यो विषयमा । बोर्डले गरेको निर्णयप्रति हाम्रो कुनै प्रश्न हुँदैन भनेका छन् । आईसीसीको आडमा तपाईंहरूलाई यो निर्णय गर्न सजिलो भएको रहेछ ?खेलाडी छनोट, बोर्डले गरेका कारबाहीहरूमा आईसीसी, एसीसीको चासो रहन्न । हाम्रो जानकारी दिने दायित्व हो, त्यो दिइरहेका थियौं ।कप्तानलाई अनुशासन उल्लंघन गरेर हटाउनुभयो । तर, नयाँ कप्तान नियुक्त गर्ने जिम्मा त छनोट समिति वा मुख्य प्रशिक्षकको होइन र ?कप्तान छनोट गर्ने जिम्मा पनि बोर्डमा हुन्छ । कप्तान हामी परिवर्तन गर्दैछौं भनेर छनोट समितिलाई पनि एउटा किसिमले जानकारी गराएका छौं । नयाँ कप्तानका बारेमा बोर्डमा छलफल भएको थियो । यो बोर्डले निर्णय गर्न सक्छ । नयाँ आउँदै गरेका प्रशिक्षकलाई पनि हामीले यसबारेमा अवगत गराएका थियौं ।"
स्वेच्छा र दीपको जित,"काठमाडौं (कास) खेलमा सबैभन्दा मीठो जित पुनरागमन मा हुने गर्छ । स्वेच्छा नेम्वाङ र दीप साउनको जोडी एकपल्ट होइन, दुईपल्ट हारको संघारमा पुगिसकेको थियो । तर उनीहरूले हार खाएनन् । अन्ततः उनीहरूले बिहीबार पहिलो नेपाल एपीएम टेबलटेनिसको मिक्स डबल्सको उपाधि जितेका छन् । उनीहरूले मञ्जु सुवाल र स्यान्टु श्रेष्ठको जोडीलाई पाँच सेट चलेको कडा प्रतिस्पर्धामा ७११, ९११, ११३, १२१०, ११४ ले पराजित गरे । जितपछि स्वेच्छाले भनिन्, हामी लगभग हार्नेक्रममा थियौं, तर हामी उत्कृष्ट पुनरागमन रच्न सफल भयौं । पहिलो सेट मञ्जु र स्यान्टुले सजिलै जितेपछि दोस्रोमा स्वेच्छा र दीपले फर्कने प्रयास सुरु गरे । त्यसमा उनीहरू एक समय ७५ ले अगाडि थिए, तर त्यहीं रोकिए । त्यो सेट पनि मञ्जु र स्यान्टुकै नाममा रह्यो । तेस्रो सेट भने स्वेच्छा र दीपले एकपक्षीय रूपमै जिते । खेलको सबैभन्दा रोमाञ्चक क्षण भने चौथो सेटमा रह्यो । यसमा तीव्र प्रतिस्पर्धा भएको थियो । त्यसमा एक समय मञ्जु र स्यान्टु ९७ ले अगाडि थिए । यही स्थितिबाट उनीहरू खेल जित्न सक्ने मोडमा रहे । तर उनीहरूलाई भाग्यले साथ दिएन । एकपल्ट त्यो सेट स्वेच्छा र दीपले जितेपछि पाँचौं तथा निर्णायक सेट औपचारिकमात्र रह्यो । त्यसमा पनि उनीहरू लगभग एकपक्षीय रूपमै सफल भए । स्वेच्छाले खेलको विश्लेषण गर्दै भनिन्, खासमा हामीले सुस्त सुरुआत लियौं र कमजोर प्रदर्शन गर्यौं । दोस्रो सेटदेखि हाम्रो खेलमा सुधार आएको हो ।मिक्स डबल्समा सेमिफाइनलमा बेहोरेको हारसँगै रविना महर्जन र कुशल न्याछ्यो तथा अनिता महर्जन र राजीव चिकबञ्जारको जोडी तेस्रो स्थानमा रहे । गर्ल्स यू१६ सिंगल्समा दिया देउला विजेता भइन् । उनले फाइनलमा सुस्मिता खड्कालाई ६११, ११८, ११६, ११७ ले हराइन् । ब्वाइज यू१६ मा प्रवेश बस्नेत पहिलो भए । उनले फाइनलमा विशाल गोलेलाई ११३, ५११, ८११, ११६, ११८ ले पराजित गरे ।"
किरणको क्लबलाई सिल्ड,"काठमाडौं (कास) नेपाली राष्ट्रिय टोलीका कप्तान किरण चेम्जोङ समावेश मजिया स्पोर्ट्स एन्ड रिक्रिएसनले माल्दिभ्सको च्यारिटी सिल्ड जितेको छ ।नयाँ सिजनको पहिलो खेलमा बुधबार मजियाले क्लब भ्यालेन्सियाको चुनौती ५० ले पन्छाउँदै उपाधि जितेको हो । माल्दिभ्सको माथिल्लो श्रेणीको धिबेही प्रिमियर लिग च्याम्पियन मजियाले कीर्तिमान चौथोपल्ट च्यारिटी सिल्डको उपाधि कब्जा गरेको छ । साफ च्याम्पियनसिप २०२१ को उपविजेता नेपाली टिमको नेतृत्व गरेका किरण त्यसपछि माल्दिभियन क्लबमा आबद्ध भएका हुन् ।किरणले माल्दिभ्सकै टीसी स्पोर्ट्सबाट खेल्ने क्रममा सन् २०१८ मा धिबेही प्रिमियर लिग जितेका थिए । उनी तीन देशको लिग जित्ने पहिलो नेपाली फुटबलर हुन् । उनी भारतको आई लिग (राउन्डग्लास पन्जाब२०१७१८) र स्वदेशमा सहिद स्मारक लिग (थ्रीस्टार२०१३) च्याम्पियन भएका थिए । उनले नेपाल सुपर लिग धनगढी एफसीबाट खेलेका थिए, जहाँ उनी उत्कृष्ट गोलकिपर घोषित भएका थिए ।"
क्रिकेटभन्दा ठूलो कोही छैन,"एउटा यथार्थ पक्ष के हो भने नेपाली टिमभित्र गुट उपगुट छ, यसलाई कसरी लिएर जाने सोच छ ?यहाँबाट धेरै कुरा लिनु छ । टिमका सबै सदस्यले ठूलो योगदान दिनुपर्नेछ । मैले पनि सिक्न बाँकी छ यहाँबाट । क्रिकेटलाई कुनै हानि नहुने गरी कार्य गर्नेछौं । किनभने क्रिकेटभन्दा ठूलो कोही छैन ।"
बैठक बस्न सात पदाधिकारीको निवेदन,"काठमाडौं (कास) अखिल नेपाल फुटबल संघ (एन्फा) का तीन उपाध्यक्षसहित सात पदाधिकारीले केन्द्रीय कार्यसमितिको बैठक माग गर्दै बिहीबार एन्फा सचिवालयमा निवेदन दर्ता गरेका छन् । उनीहरूले बैठकको माग गरे पनि अध्यक्ष कर्माछिरिङ शेर्पाले बेवास्ता गर्दै आएको आरोप पनि लगाएका छन् ।एन्फाका वरिष्ठ उपाध्यक्ष पंकजविक्रम नेम्बाङ, उपाध्यक्षद्वय कृष्ण थापा, वीरबहादुर खड्का, सदस्यहरू किरण राई, दिनेश व्यञ्जनकार, निरोज खड्गी र दावा लामाले कार्यकारी समिति बैठक माग गर्दै निवेदन दर्ता गरेका हुन् । संयुक्त रूपमा दर्ता गरिएको निवेदनमा उनीहरूले लामो समयदेखि बस्न नहुँदा महत्त्वपूर्ण विषयहरूमाथि छलफल नभएकाले खेलको विकासमा गतिरोध देखापरेको तथा विधिप्रक्रियाविहीन ढंगबाट संघ सञ्चालन नभएको आरोप पनि लगाएका छन् । साथै जिल्ला, प्रदेश र राष्ट्रिय लिग तथा राजधानीका ए, बी र सी डिभिजन लिग सञ्चालनबारे छलफललाई बेवास्ता गरेको दाबी पनि गरिएको छ ।निवेदनमा भनिएको छ, आवश्यक विषयहरूमा छलफल गर्न संघको अध्यक्षज्यूलाई पटकपटक अनुरोध गर्दा पनि बेवास्ता गर्नुभएकाले एन्फा विधानको धारा ३७ (उपधारा २) बमोजिम कार्यसमिति बैठक आयोजनाको माग गर्दछौं । एन्फाको कायसमिति बैठक पछिल्लोपल्ट २०७७ माघ ५ गते बसेको थियो । त्यसयता दुईपल्ट चार पदाधिकारीले बैठक माग गरे पनि हुन सकेको छैन । कार्यसमितिको निर्णयबिना नै एन्फा नेतृत्वले ए डिभिजन लिगलगायत विभिन्न कार्यक्रम सञ्चालन गरिरहेको उनीहरूको आरोप छ ।"
