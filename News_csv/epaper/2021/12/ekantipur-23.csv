शीर्षक,विवरण
ढल खन्दा भेटियो लिच्छविकालीन शिलालेख,"(ललितपुर)  ललितपुरको पाटन दरबार क्षेत्र परिसरमा लिच्छविकालीन शिलालेख फेला परेको छ । ढल खन्ने क्रममा भीमसेन मन्दिर अगाडिको सुवर्ण झ्याल नजिक करिब ६ फिट अग्लो लिच्छविकालीन शिलालेख भेटिएको हो । लिपिविज्ञ श्यामसुन्दर राजवंशीका अनुसार यसमा १५ पंक्ति अभिलेखको पाठ छ । शिलालेखमा लिच्छवि लिपि र प्रौढ संस्कृत भाषा छ । शिरो भागमा दायाँबायाँ श्रावक मृग र बीचमा गुडेको धर्मचक्र चिह्न छ । शिलालेखको लम्बाइ करिब ६ फिट लामो भए पनि अभिलेख कुँदिएको भागको नाप ८५ सेन्टिमिटर लम्बाइ र ५२ सेन्टिमिटर चौडाइ रहेको छ । लिच्छविकालीन अभिलेख पूरै अध्ययन गर्न सकिएको छैन तर यसमा अंशुवर्मा र राजा वृषदेवको नाम प्रस्ट रूपमा उल्लेख छ, लिपिविद् राजवंशीले भने, शिलालेखले पाटन क्षेत्र विहार थियो भन्ने प्रस्ट पार्छ । राजवंशीका अनुसार शिलालेखमा योग्रङ्ग्राम र अन्तिम पंक्तिमा संवत् ५३६ ज्येष्ठ मासे शुक्लपक्ष प्रस्ट पढ्न सकिने अवस्थामा छ । राजा वृषदेवले बनाएको विहार भन्नेसम्म अहिले पढ्न सकिने उनको भनाइ छ । शिलालेखलाई अझै राम्रोसँग सफा गरी थप अध्ययन अनुसन्धान गर्न जरुरी छ, उनले भने । ३२ वर्षअघि गोकर्ण बालुवा गाउँमा पनि अंशुवर्माकालीन शिलालेख भेटिएको थियो । सोमबार भेटिएको शिलालेखलाई स्थानीय बासिन्दा, पुरातत्त्वविद्लगायतको सहभागितामा बुधबार साँझ मूलचोक पुर्याइएको छ । स्थानीय जनप्रनिधि, नगरपालिकालगायतको बैठकपछि शिलालेखलाई कहाँकसरी सुरक्षित राख्ने भन्ने निर्णय गरिने पुरातत्त्व विभाग फोटोग्राफी एवं डकुमेन्टेसन शाखा प्रमुख नर्वदा श्रेष्ठले बताइन् । लगनखेलदेखि पाटन दरबार क्षेत्र हुँदै शंखमूलसम्म ढल प्रणालीको सुधार तथा पुनःस्थापनाका क्रममा करिब दस फिट गहिरो खाडल खन्दा उक्त शिलालेख फेला परेको हो । तीन दशकअघि ढल व्यवस्थापन गरेकै स्थानमा शिलालेख भेटिनुलाई पुरातत्त्वविद्ले आश्चर्य मानेका छन् । तीन दशकअघि पनि ढल व्यवस्थापनका लागि पाइप जडान भएको थियो, सोही पाइपसँगै अहिले अभिलेख फेला पर्नु भनेको त्यतिबेला त्यत्तिकै छाडिएको पुष्टि हुन्छ, पुरातत्त्वविद् प्रकाश दर्नालले भने, त्यति बेला नै भेटिएको अभिलेख किन पुरियो भन्ने कुरा महत्त्वपूर्ण छ । प्राचीन अभिलेखको महत्त्व बुझ्न नसक्नु हाम्रो कमजोरी हो । एडीबीको ऋण सहयोगमा काठमाडौं उपत्यका खानेपानी लिमिटेड आयोजना कार्यान्वयन निर्देशनालय, फोहोर पानी व्यवस्थापन आयोजनाअन्तर्गत यहाँ काम भइरहेको छ ।यसअघि २०७८ भदौ २९ गते पाटन दरबार क्षेत्र परिसरमै ढल खन्ने क्रममा पूर्वमध्यकालीन शिलालेख भेटिएको थियो । उक्त शिलालेख पाटन संग्रहालयमा राखिएको छ । लिपिविद् राजवंशीका अनुसार हालसम्म करिब २५० लिच्छविकालीन अभिलेख संकलित छन् । संकलित अभिलेखमध्ये कुनै संग्रहालयमा र कुनै सम्बन्धित स्थानमै सुरक्षित राखिएको छ । संकलितमध्ये कतिपय पुरातात्त्विक अभिलेख भूकम्पका कारण पुरिएको उनले बताए ।"
ललिता निवास जग्गा प्रकरणका 'योजनाकार पक्राउ,"कहिले के भयो ?सरकारले २०२२ सालमै भोगाधिकारीहरूलाई मुआब्जा दिएर ललिता निवास क्याम्पको करिब २ सय ९९ रोपनी जग्गा अधिग्रहण गरेको थियो । सुवर्णशमशेर र उनका परिवारका नाममा रहेको बालुवाटारको जग्गा सार्वजनिक कामका लागि अधिग्रहण गर्न सरकारले २०१८ चैत १९ मा राजपत्रमा सूचना निकालेको थियो । सुवर्णशमशेर र उनका छोरा कञ्चनशमशेरका नाममा भएको १४ रोपनी ११ आना जफत र बाँकी २ सय ८४ रोपनी १४ आना ३ पैसा जग्गा प्राप्ति ऐन २०१८ को दफा ७ (१) बमोजिम उचित क्षतिपूर्ति दिई सरकारले अधिग्रहण गरेको थियो । उक्त जग्गा गृह मन्त्रालय मातहतको समरजंग कम्पनीका नाममा राखेर संरक्षण र रेखदेख गरिँदै आएकामा २०४६ सालको राजनीतिक परिवर्तनसँगै राष्ट्रसेवकलाई प्रलोभनमा पारेर भूमाफिया र तत्कालीन भोगाधिकारीले गैरकानुनी रूपमा जग्गा हडपेको अनुसन्धानमा उल्लेख छ । २०४९ सालमा ललिता निवासका भोगाधिकारीहरूले राजनीतिक पहुँच र मालपोतका कर्मचारीहरूको सेटिङमा १ सय १४ रोपनीभन्दा बढी जग्गा गैरकानुनी रूपमा आफ्ना नाममा दर्ता गराएका थिए । त्यसमा भूमाफियासँग समेत सेटिङ भएको अनुसन्धानबाट खुलेको छ । मालपोत कार्यालय डिल्लीबजारले २०४९ कात्तिक २५ मा ललिता निवासका तत्कालीन भोगाधिकारी सुवर्णशमशेरका हकवालाहरू सुनिती राणा, शैलजा राणा र रुक्मशमशेर राणाका नाममा २६ कित्ताको २६ रोपनी ६ आना १ पैसा जग्गा नामसारी गरिदिएको थियो । सोही मितिमा शैलजा राणा, हेमनशमशेर जबरा र हाटकशमशेर जबराका नाममा २७ कित्तामा फैलिएको ४९ रोपनी ३ पैसा नामसारी भयो । दुवैमा फर्जी मोही पनि कायम गरिएको थियो । यस्तै, २०४९ पुस २२ मा भूमिसुधार तथा व्यवस्थापन विभाग र मालपोत कार्यालयको सेटिङमा सुनिती राणा, शैलजा राणा र रुक्मशमशेरका नाममा १९ कित्तामा फैलिएको २८ रोपनी १५ आना १ पैसा जग्गा नामसारी भएको थियो । त्यसको भोलिपल्टै मालपोतबाट ४ कित्ताको ७ रोपनी १४ आना शैलजा राणा, हेमनशमशेर जबरा र हाटकशमशेर जबराका नाममा लगियो । त्यसबेला छुटपुट भएको १२ आना जग्गा २०६० पुस १५ मा समरजंग कम्पनीबाट लगत कट्टा गरी शैलजा राणाका नाममा हालसाविक गरी जग्गाधनी प्रमाणपत्र दिइयो । २०६२ जेठ ३ मा कित्ता नम्बर २६ को १२ आना जग्गा सुनिती राणाका नाममा दर्ता गरी हालसाविक भएको थियो । यी तीनवटै हिनामिनामा भूमाफिया किटान गरिएका रामकुमार सुवेदी र शोभाकान्त ढकालको समूहलाई तत्कालीन भोगाधिकारीले हात लिएका थिए । राणा परिवारले कर्मचारीदेखि बिचौलयासम्मलाई जग्गा नै घूस दिएका थिए । प्रधानमन्त्री, प्रधानन्यायाधीश र सभामुख निवास बिस्तारका नाममा समरजंग कम्पनीका नाममा भएको सरकारी जग्गामा नक्कली मोही खडा गरियो । २०६६ चैत २९ को मन्त्रिपरिषद् निर्णयबमोजिम मालपोत कार्यालयले २०६७ मंसिर १६, पुस १२ र चैत १४ मा मालपोतबाट १९ रोपनी १५ आना १ पैसा २ दाम जग्गामा १७ जनालाई मोही कायम गर्यो । उनीहरूका लागि प्रधानमन्त्री निवास बिस्तार गर्दा अधिग्रहण हुने जग्गाको सट्टा समरजंग कम्पनीकै जग्गा सट्टाभर्ना दिने निर्णय भयो । यो निर्णय माधवकुमार नेपालको मन्त्रिपरिषद्ले गरेको थियो । गैरकानुनी रूपमा सट्टाभर्ना दिइएको जग्गामा भूमाफियाको स्वार्थका लागि प्रधानमन्त्री निवासको पर्खाल नै भत्काएर बाटो पुर्याइयो । यो सेटिङ मंगलबार पक्राउ परेका रामकुमार सुवेदी, अर्का भूमाफिया शोभाकान्त ढकाल र भाटभटेनी सुपरमार्केटका सञ्चालक मीनबहादुर गुरुङको योजनामा भएको अनुसन्धानमा पाइएको छ । सीआईबीले गुरुङलाई पनि प्रतिवादी बनाएर मुद्दा दर्ता गर्ने तयारी गरेको छ । भूमाफियाकै सेटिङमा समरजंग कम्पनीको जग्गा हत्याउने अर्को खेल हो, नक्कली टिकिन्छा गुठी खडा गरेर त्यसमा फर्जी मोही कायम । २०६९ असोज १८ को मन्त्रिपरिषद् बैठकले नक्कली टिकिन्छा गुठी र त्यसमा फर्जी मोही कायम गर्यो । यो निर्णय हँॅदा प्रधानमन्त्री बाबुराम भट्टराई थिए । नेता नेपाल र भट्टराई सरकारी जग्गा हिनामिना गर्ने मन्त्रिपरिषद्का यी दुई विवादास्पद निर्णयकै कारण अनुसन्धानको घेरामा तानिएका छन् । तर अख्तियारले दुवै जनासँग बयान लिए पनि मन्त्रिपरिषद्को निर्णयमा क्षेत्राधिकार नपुग्ने भन्दै मुद्दा चलाएन । बालुवाटारमै एमाले नेता विष्णु पौडेलका छोरा नवीन र हाल सर्वोच्चका न्यायाधीश कुमार रेग्मीका नाममा पनि जग्गा भेटिएको थियो । नवलपरासीमा जग्गा बेचेर बालुवाटारमा किनेको दाबी नवीनले गरेका थिए । रेग्मीले भाटभटेनी सुपरमार्केटका सञ्चालक मीनबहादुर गुरुङको कानुनी सल्लाहकार भएबापत जग्गा पाएका थिए । सीआईबी र अख्तियारले अनुसन्धान अघि बढाएपछि दुवैले जग्गा सरकारका नाममा फिर्ता गरेका थिए । त्यसपछि अख्तियारले जग्गा फिर्ता गर्नेलाई प्रतिवादी बनाएन । उसले जग्गा फिर्ता गर्न नमानेका, अनियमितता र गैरकानुनी निर्णयमा संलग्न बिचौलिया, कर्मचारी, राजनीतिक व्यक्ति र व्यापारी सबैलाई प्रतिवादी बनाएर विशेषमा मुद्दा दायर गरेको थियो ।"
उपयोगी छैनन् सरकारी एप,"एपपिच्छे गन्जागोलकतिपय निकायका एप सूचना प्रविधि विभागले बनाए पनि अधिकांश सरकारी एप निजी डेभलपरहरूले बनाउने गरेका छन् । यस्ता एपको संख्या कति छ एकीकृत सूचना विभागसँग छैन । एउटै निकायका विभागैपिच्छे एप बनाइएका छन् । कस्तो प्रविधि, कति समय, कस्ता फिचरसहित एप बनाइएको हो, त्यहीअनुरुप एपको प्रभावकारिता निर्धारण हुने डेभेलपरहरू बताउँछन् । सरकारी कार्यालयका लागि एप बनाउन झन्झटिलो र एकदमै गाह्रो हुने सोबिज ट्रेन्ड टेक्नोलजीका प्रमुख कार्यकारी अधिकृत विनोद भट्टराईको अनुभव छ । एपको आवश्यकता निर्धारणै नगरी बनाउन खोज्नुहुन्छ, उनले भने, किन बनाउन लागेको, यसबाट सेवाग्राहीले कसरी वा कुनकुन सेवा लिन सक्छन् भन्नेबारे सोचिएकै हुँदैन । एप बनाएपछि न त्यसको मार्केटिङ हुन्छ र नियमित अपडेट । एप बनाउने क्रममा आफूजस्ता तेस्रो पक्षीय डेभेलपरले केही सोध्नु परे निकायसँग सम्पर्क गर्नै मुस्किल हुने उनले सुनाए । एप निर्माणका क्रममा फीडब्याक नदिने, केही सोधिखोजी गर्दा लिखितको झन्झट आइलाग्नेको गरेको भट्टराईको भनाइ छ । विभिन्न निकायका लागि एपहरू बनाएका उनले धेरैजसाले एप बनाएर यत्तिकै छोड्ने गरेको देखेका छन् । एकपटक बनाइएका एपमा बारम्बार अप्डेटहरू गरिरहनुपर्छ । एपहरूमा समस्या नआउने भन्ने हुँदैन, उनले भने, केही न केही लुपहोल भेटिइरहन सक्छन् । त्यसैले नियमित रूपमा परीक्षण र अपडेट गरिरहनुपर्छ । तर एकपटक एउटा शीर्षकमा निकास गराएको बजेट खर्चिएपछि वेबसाइट र मोबाइल एप्सलाई काम लाग्ने बनाउन सरकारी निकायमा कर्मचारी चनाखो हुनै सकेका छैनन् ।"
माओवादीले विगत समीक्षा गर्दै नयाँ नीति लिने,"(काठमाडौं)  माओवादीले शान्ति प्रक्रियापछि लिएको कार्यदिशाबारे गम्भीर समीक्षा गर्ने भएको छ । शान्ति प्रक्रियामा आइसकेपछि संघीय लोकतान्त्रिक संविधान निर्माणलाई मुख्य उपलब्धिका रूपमा व्याख्या गर्दै माओवादीले त्यसपछि सरकार र पार्टी सञ्चालमा भएका त्रुटिबारे समीक्षा गर्न लागेको हो ।नयाँ क्रान्तिरकारी विचार र क्रान्तिकारी पार्टी निर्माणका लागि ऐतिहासिक प्रथम राष्ट्रिय सम्मेलन मूल नाराका साथ आगामी कार्यदिशा तय गर्न लागेको प्रवक्ता कृष्णबहादुर महराले बुधबार जानकारी दिए । अध्यक्ष पुष्पकमल दाहालले यी मूल नारामा केन्द्रित रहेर राजनीतिक दस्ताबेज तयार पारेका छन् । उक्त दस्ताबेज पुस १११३ सम्म राजधानीमा हुने राष्ट्रिय सम्मेलनमा प्रस्तुत गर्नेछन् ।माओवादीले यसअघि नेताकार्यकर्ताको कार्यशैली जनताको स्तरसँग मेल नखाएकाले सच्याउने बताए पनि सुधार गर्न सकेको थिएन । २०५२ फागुन १ देखि सशस्त्र संघर्ष गरेको माओवादी २०६३ मा शान्ति प्रक्रियामार्फत मूलधारको राजनीतिमा सहभागी भएको थियो । त्यसपछि संसदीय निर्वाचन हुँदै सत्ता राजनीतिमा लागेको थियो । शान्ति प्रक्रियामा आएपछि भएको संविधानसभा निर्वाचनमा ठूलो दल बनेको माओवादी अहिले तेस्रोमा खुम्चिएको छ । यो अवस्थामा पार्टी कसरी पुग्यो भन्नेबारे राष्ट्रिय सम्मेलनमा समीक्षा हुने भएको छ । हामी २०६४ सालमा सबैभन्दा ठूलो पार्टी थियौं, २०७० पछि सानो भयौं र सानो हुँदा, अरू पार्टीसँग सहकार्य गर्दा र संसदीय अभ्यासमा हामीले भोगेका चीजहरूलाई गम्भीर रूपले समीक्षा गर्छौं, राष्ट्रिय सम्मेलनको तयारीबारे जानकारी दिन बुधबार आयोजित पत्रकार सम्मेलनमा महराले भने, हामी २०६४ सालमा सबैभन्दा ठूलो पार्टी किन भयौं ? त्यसपछि किन सानो भयौं ? हामीले के गर्नुपर्छ ? क्रान्तिकारी बाटोमा केही अवरोधसँग लड्ने बेलामा भएका कमीकमजोरीबारे हामी राष्ट्रिय सम्मेलनमा बहस गर्नेछौं ।माओवादीको अन्तरिम विधानमा मजदुर, किसान र सम्पूर्ण उत्पीडित जाति, भाषा एवं सांस्कृतिक जनसमुदायको हितलाई प्रतिनिधित्व गर्ने उल्लेख छ । जनआधारित कार्यकर्ताको पार्टी हो, यो पार्टी सर्वहारा श्रमजीवी वर्गको अग्रदस्ता हो, विधानमा छ, यस पार्टीको मार्गदर्शक सिद्धान्त मार्क्सवादलेनिनवादमाओवाद हो । एमालेसँग एकीकरण भएपछि उसले माओवाद त्योगेको थियो । पार्टीको रणनीतिक लक्ष्य समाजवादी क्रान्ति सम्पन्न गर्दै वैज्ञानिक समाजवादको निर्माण गर्नु र अन्ततः साम्यवादी दिशामा अघि बढ्नु हो, विधानमा छ । पार्टी नेतृत्व र नेताहरू विचलित भएको पार्टीभित्रै आवाज उठ्दै आएको छ । यसबारे पनि समीक्षा हुने महराले बताए । कतै सिद्धान्तबाट विचलित त भएनौं भन्नेमा हामी समीक्षा गर्छौं, उनले भने । संस्थागत ढंगले पार्टी सञ्चालन, संगठन निर्माण र राजनीतिको आगामी योजनामा दाहालको प्रतिवेदन केन्द्रित हुने बताइएको छ । शान्ति प्रक्रियामा आएपछि माओवादीले जनविद्रोह को नीति लिएको थियो । २०६९ माघमा हेटौंडामा सम्पन्न महाधिवेशनले त्यसलाई औपचारिक रूपमा छोडेर शान्तिपूर्ण बाटोबाट संविधान निर्माण गर्ने नीति लिएको थियो । दाहाल नेतृत्वको संस्थापन पक्ष र पूर्वउपाध्यक्ष बाबुराम भट्टराई पक्षधर अल्पमत समूहबीच असमझदारीकै बीच उक्त महाधिवेशन अन्त्य गरिएको थियो । उक्त महाधिवेशनले अध्यक्षमा दाहाललाई पुनःनिर्वाचित गर्यो तर अन्य नेतृत्व चयन गर्न सकेन । त्यसपछि २०७० वैशाखमा भएको राष्ट्रिय सम्मेलनले अध्यक्षमा दाहाललाई निर्वाचित गरेको घोषणा गरे पनि अन्य पदाधिकारी चयन नगरी कार्यसमिति बनाएको थियो । सम्मेलनले चयन गरेको नयाँ केन्द्रीय समिति बहिष्कार गरेर भट्टराई समूह विराटनगरबाट फर्केपछि विवाद झन् जेलिएको थियो ।अब हुने राष्ट्रिय सम्मेलनमा पनि नेतृत्व खुला प्रतिस्पर्धाबाट आउनेमा नेताहरूले शंका व्यक्त गरेका छन् । अध्यक्षमा दाहाललाई चुनौती दिने अर्को नेता नभए पनि उपाध्यक्ष, महासचिव र सचिवमा भने नेताहरूले खुला प्रतिस्पर्धा हुनुपर्ने बताउँदै आएका छन् । राजनीतिक विश्लेषक हरि रोकाले सम्मेलनले विगतका कमजोरी पहिल्याएर गम्भीर समीक्षा गर्न सकेमात्र सुधार हुन सक्ने बताए । माओवादी पहिलोबाट तेस्रो अवस्थामा आएको जिम्मेवारी कसले लिने ? फुटेर जानेले लिने कि यहाँ बसेकाले लिने ? सधैंभरि अध्यक्ष भइराख्ने प्रचण्डले लिने कि मन्त्री हुनेहरूले लिने ? कांग्रेस र माओवादी, एमाले र माओवादी अनि पञ्चायत र माओवादी मन्त्रीमा किन फरक आउन सकेन ? यस्ता विषयमा समीक्षा गर्नुपर्छ, उनले भने जनजीविका, जनशिक्षा, जीवन पद्धति उकास्ने कुरा गर्नुभयो तर किन हुन सकेन ? कसको कमजोरी भयो ? नीतिगत कि व्यक्तिगत कसरी भयो ? त्यसको समीक्षा हुन्छ कि हुँदैन भन्ने कुरा आउँछ ।पार्टी एकतापछि एमालेमा रहेका पूर्वमाओवादी नेता मणि थापाले माओवादीले क्रान्तिकारी विरासत भुलेको बताए । क्रान्तिकारी विरासत थेग्न नसकेर उहाँहरू अहिलेको अवस्थामा आउनुभएको हो, फेरि पुरानो माओवादीको कुरा गरेर आकर्षण हुन्छ कि भन्ने होला तर समस्या समाधान हुन्न, उनले भने, उहाँहरूले गर्नुपर्ने अबको १० वर्षपछिको नेपाल कस्तो हो ? कस्तो पार्टी बनाउने हो ? समृद्धिको एजेन्डा के हो ? भन्ने कुरा हो ।विश्लेषक रोकाले भने माओवादी कम्युनिस्ट हो कि होइन भन्नेबारेमा अब समीक्षा हुनुपर्ने बेला भएको बताए । कम्युनिस्ट आन्दोलनमा लेनिनवादी संगठन संरचनामा यस्ता कुरा हुँदैन, माओवादी त्यस्तो बनाउनेमा गयो । यी सबै कुराले उहाँहरू सुधारवादी हो कि क्रान्तिकारी हो ? उहाँहरू अहिलेको सन्दर्भमा लिबरल डेमोक्र्याट हो कि कम्युनिस्ट हो ? भन्ने प्रश्न बाँकी छ, उनले भने ।महराले सम्मेलनका लागि सबै तयारी पूरा भएको जानकारी दिए । सम्मेलनमा १ हजार ५३३ जना प्रतिनिधि सहभागी हुने उनले बताए । उनले सम्मेलनमा कुनै पनि दलका प्रतिनिधि र विदेशी पाहुनालाई नबोलाउने बताए । यो महाधिवेशन होइन, राष्ट्रिय सम्मेलन भएकाले कुनै पनि पाहुनालाई बोलाउँदैनौं, उनले भने ।"
पार्टीलाई पुनर्जीवित गर्ने अवसर,"राष्ट्रिय सम्मेलनको उद्देश्य के हो ? यो राष्ट्रिय सम्मेलनलाई हामीले पार्टी जीवनको कोसेढुंगाका रूपमा बुझेका छौं । यसबीचमा पार्टी एकता भएर नेकपा बन्यो तर अदालतको कारणले विभाजित हुनुपर्यो । त्यसपछि पार्टीलाई विचार, सांगठनिक र राजनीतिक रूपमा पुनर्जीवित गर्ने र नयाँ ढंगले पुनःसंगठित गर्ने यो अवसर हो । हामी अलग हुन चाहेका थिएनौं तर अदालतले गराइदिएपछि त्यसलाई पार्टी निर्माणको चुनौतीका रूपमा लिनुपर्छ भनेर बहस र छलफल सुरु भएको छ । पार्टीलाई नयाँ ढंगले अगाडि लैजाने क्रममा यो राष्ट्रिय सम्मेलन हुन लागेको हो । माओवादी संसदीय व्यवस्थामा सामेल भएयताको समीक्षा कसरी हुन्छ ?प्रदेश सम्मेलनको उद्घाटनका क्रममा अध्यक्ष प्रचण्डले विचारको विकासको दिशामा अगाडि जानुपर्छ भन्नुभयो । यसबीचमा वैचारिक बहस हुन नसकेकाले हामीले विचार विकास गर्न सकेनौं भन्नुभएको थियो । विचारको विकास अभावले पार्टीमा विभिन्न समस्या पनि भए । यसबीचमा पार्टीको टुटफुट र विभाजनमा विचारको विकास नहुनुको कारण पनि जोडिएको छ । त्यसैले यी कुरालाई गम्भीरतापूर्वक लिएर समीक्षा गर्ने भनिएको हो । यो बीचमा राष्ट्रियअन्तर्राष्ट्रिय प्रवृत्ति कस्तो रह्यो भन्ने छलफलको कुरा बाँकी छ । अध्यक्षले ती सबै कुरा राजनीतिक प्रतिवेदनमा लेख्नुहोला र हामीले समीक्षा गर्नेछौं । नयाँ नेतृत्व चयन गर्ने भनिएको छ, त्यो कसरी हुन्छ ?राष्ट्रिय सम्मेलनले विधान परिमार्जन गर्छ । परिमार्जित विधानका आधारमा नेतृत्व चयन हुन्छ । केन्द्रीय सदस्य संख्या बढाउने कि के गर्ने, पदाधिकारी बढाउने कि सानो बनाउने भन्ने कुरा पनि आएका छन् । सांगठनिक संरचना नयाँ ढंगको आएको छ । एउटा व्यक्ति एउटा मात्रै जिम्मेवारीमा रहने भन्ने कुरा आएको छ । यो नयाँ दिशातिर पनि हामीले सोचेका छौं । नेतृत्व चयनका लागि निर्वाचन पनि गर्ने र मूल्यांकन समिति पनि बनाउने भन्ने छ ।माओवादी र अरू पार्टीमा खासै फरक छैन, यो महाधिवेशनले केचाहिँ नयाँ गर्ला ?पार्टी बहुपदमा जान मिल्छ । खुला राजनीतिक परिवेशमा आएपछि विभिन्न प्रवृत्तिलाई समेट्नुपर्ने हुन्छ । अहिले जे अभ्यास भइरहेका छन्, त्यसमा नयाँ विधानको व्यवस्था लागू भइरहेको छैन । विधानमै नयाँ व्यवस्था (चुनावबाट नेतृत्व चयन गर्ने) गरेपछि समस्या हुँदैन । अहिले विधानभन्दा दायाँबायाँ गरेर गतिविधि भइरहेका छन् । महाधिवेशनमा त्यसले अझ ठोस आकार लिन्छ । माओवादीले विधानमै निर्वाचनबाट नेतृत्व चयन गर्ने प्रावधान राख्न खोजेको हो ?चुनाव विधिमात्र होइन, मूल्यांकन कमिटी बनाउनुपर्छ भन्ने हो । जनवादी केन्द्रीयता माओवादीमा थियो । अहिले जनवाद कमजोर भयो । एमालेमा जस्ता व्यक्ति पनि उम्मेदवार हुन पाइरहेका छन्, हाम्रोमा त्यस्तो हुने छैन । अब हाम्रो मूल्यांकन समितिमार्फत केन्द्रीयता व्यक्त हुन्छ र प्रत्यक्ष मतदानमार्फत जनवाद व्यक्त हुन्छ । जनवादी केन्द्रीयताको संयोजन गर्न खोजेका हौं ।माओवादीमा गुटबन्दी हाबी भएको देखियो नि ?गुटबन्दी के कारणले भयो भन्ने बहसको विषय हुन्छ । किन हुन्छ र के कारणले सुरु भयो भन्ने हो । अध्यक्ष प्रचण्डले बाबुराम भट्टराई बहिर्गमन भइसकेपछिको पहिलो बैठकमा गुटबन्दी गर्ने भए पार्टी विघटन गरौं भन्नुभएको थियो तर गुटबन्दी त चलिराख्यो । के कारणले गुटबन्दी बढ्छ र यसको अन्त्य गर्ने के उपाय हुन्छ ? कम्युनिस्ट पार्टीमा गुटबन्दी हुन्छ कि हुँदैन ? विचार समूह मात्रै हुन्छ कि गुटबन्दी हुन्छ भन्ने कुराको बहस हुन्छ ।"
कहाँ हराउँछन् उनीहरू ?,"(हेटौंडादोलखा)  मकवानपुरको सुदूरपूर्वमा पर्ने गाउँ धियालकी २४ वर्षीया सविना थिङ र वाग्मती गाउँपालिका२ की २४ वर्षीया जुनेली थापा हेटौंडा घुम्न हिँडेको दुई महिना बित्न लागिसक्यो तर घर फर्केका छैनन् । दुवैका चार वर्ष पुग्दै गरेका एकएक छोरी छन् । दुवैका पति रोजगारीका लागि मलेसिया गएको दुई वर्ष भएको छ । अचानक बुहारी घरबाट बेपत्ता भएको भन्दै दुवैका ससुराले खोजीका लागि जिल्ला प्रहरीमा तीन साताअघि निवेदन दिएका थिए । तर अहिलेसम्म उनीहरूको कुनै खोजखबर छैन । प्रहरी, आफन्त सबैको एउटै प्रश्न छ आखिर कहाँ गए उनीहरू ?दूरदराजका बस्तीमा पछिल्लो समय महिला र बालबालिका अचानकसँग हराउन थालेको प्रहरी तथ्यांकले देखाउँछ । पाँच महिनायता दोलखामा ३३ र मकवानपुरमा १२ जना महिला तथा बालबालिका हराएको उजुरी प्रहरीमा दर्ता भएको छ । यसरी हराउनेमा भीमफेदी भैंसेकी २४ वर्षीया विवाहित सविता रुवाली पनि एक हुन् । दुई महिनादेखि हराएकी उनलाई उनका पति गणेश विक विदेशबाट फर्केको दिनदेखि खोजबिनमा जुटिरहेका छन् । मलेसियाबाट गणेश काठमाडौं ओर्लेकै दिन सविता बेपत्ता भएकी हुन् । सासूससुरालाई काठमाडौंमा पति लिन जान लागेको भनेर उनी निस्केकी थिइन् । तर उनले न पति भेटिन् न घर सम्झेर आइन् । दुई र चार वर्षका दुई छोरालाई छाडेर उनी बेपत्ता भएकी हुन् ।दोलखामा चालु आवको ५ महिनामा महिला र बालबालिका गरेर १ सय ११ जना बेपत्ता भएका थिए । तीमध्ये विवाहित ८ महिलासहित १२ जना फेला परेका छैनन् । अचेल महिला र बालबालिका बेपत्ता हुने क्रम बढ्दो छ, बालबालिका क्षेत्रमा काम गर्दै आएका प्रकाश खतिवडाले भने, कसले उनीहरूलाई बेपत्ता पार्छन् पत्ता लगाउन मुस्किल परेको छ ।मकवानपुरका प्रहरी नायब उपरीक्षक जयश्वर रिमालले बेपत्ता भनिएकाहरू घरमा आइसके पनि प्रहरीमा जानकारी नदिएका कारण हराएकै देखिएको हुन सक्ने बताए । सामाजिक अभियन्ताहरूले भने मानव बेचबिखनको जालो बढेकाले बेपत्ता हुने घटनामा वृद्धि भएको आशंका गरेका छन् । मकवानपुरबाट महिला र बालबालिकालाई विभिन्न प्रलोभनमा पारेर अवैधानिक ढंगले विदेशमा लगेर बिक्री गर्ने गरेका छन्, सिविन हेल्पलाइनका प्रमुख झविन्द्र ज्ञवालीले भने, पैसाको लोभमा परेर महिला र बालबालिका दलालको हातमा पर्ने गरेका छन् । वैदेशिक रोजगारी र बहुविवाहका कारण उनीहरू हराउने गरेका हुन् ।दोलखामा चार महिनायता प्रहरीमा २१ महिला र ११ बालबालिकासहित ३३ जना हराएको निवेदन परेको छ । बढ्दो घरेलु हिंसा र प्रलोभनमा परेर महिला र बालबालिका घर छोडेर हिँड्ने गरेको प्रहरी अनुसन्धानले देखाएको छ । सानै उमेरमा प्रेमविवाह गर्न बालिकाहरूले घर छोड्ने गरेको दोखलाका प्रहरी नायब उपरीक्षक भेषराज रिजालले बताए । सानै उमेर घरबाट भागेपछि खोजी दिन धेरै अभिभावकले हामीलाई निवेदन दिएका छन्, उनले भने ।सामाजिक सञ्जालमा कुराकानी गरेर घर छाडेर हिँड्ने बालबालिका पनि बढेको उनको भनाइ छ । विद्यालय उमेरका बालबालिकालाई प्रलोभनमा पारेर लैजाने गरेको समेत प्रहरीको प्रतिवेदनमा उल्लेख छ तर थोरै मात्र फेला पर्ने गरेका छन् । घरेलु हिंसा र प्रलोभन नै महिला, बालबालिका हराउने मुख्य कारण रहेको अधिकारकर्मी सिर्जना कार्कीले बताइन् । प्रहरीले उजुरीका आधारमा बालविवाह रोक्ने प्रयास गरेको छ, उनले भनिन्, तर ग्रामीण भेगमा विद्यालय जाने उमेरका बालिकालाई प्रलोभनमा पार्ने व्यक्तिमाथि निगरानी नगरेका कारण बालिका हराउने क्रम नरोकिएको हो । गरिब परिवारका बालिकालाई सहरमा रोजगारी लगाइदिने भन्दै लैजाने गरेको उनले बताइन् । यस्ता घटना प्रहरीमा आएकै हुँदैन, पछि हिंसाको सिकार भएपछि मात्रै घटना खुल्ने गरेको छ, उनले भनिन् ।"
सत्ताप्रतिपक्ष दूरी बढ्दो,"(मकवानपुर)  वाग्मती प्रदेशमा सत्तापक्ष र प्रतिपक्षी दलबीच दूरी बढेको छ । करिब चार वर्ष सत्ता सञ्चालन गरेको प्रदेशको ठूलो दल नेकपा एमाले प्रमुख प्रतिपक्षी दलको भूमिकामा आएसँगै सत्तारूढ गठबन्धनविरुद्ध आक्रामक रूपमा प्रस्तुत भइरहेको छ ।एमालेले आफू सरकारमा रहँदा घोषणा गरेको गौरवको आयोजना लागू गर्नुपर्ने, कटौती गरिएका नीति तथा योजना तत्काल सुरु गर्नुपर्ने र मन्त्रालय विभाजनको कारण सदनमा चित्तबुझ्दो जवाफ दिनुपर्ने माग गर्दै संसद्मा अवरोध गरेको छ । बुधबार दिउँसो १ बजेका लागि आह्वान गरिएको प्रदेशसभा बैठक करिब दुई घण्टा ढिला गरी सुरु गरिएको थियो । प्रदेशसभाको बैठकअघि सभामुख सानुकुमार श्रेष्ठले सर्वदलीय प्रतिनिधित्व रहेको कार्य व्यवस्था परामर्श समितिमा सभा सञ्चालनका विषयमा छलफल गरे पनि एमालेले सदन सञ्चालन हुन नदिने अडान राखेसँगै प्रदेशसभा बैठक बस्न ढिलाइ भएको थियो ।बैठकको सुरुवातमै पूर्वमुख्यमन्त्री डोरमणि पौडेलले विशेष समय लिएर सदनमा सम्बोधन गरेका थिए । प्रदेशको प्रतिष्ठा र इज्जतलाई कायम राखेर सरकार अगाडि बढ्नुपर्छ । वर्तमान सरकार हाम्रो पालामा ल्याएको बजेट र योजना कटौती गरेर अगाडि बढिरहेको छ । यो असाध्यै गलत हो, तत्काल फिर्ता लिनुपर्छ । गौरवको आयोजनाका कामहरू धमाधम सुरु गर्नुपर्छ, उनले भने । पौडेलले सरकारलाई सदनमा जिम्मेवारी ढंगले प्रस्तुत हुनसमेत आग्रह गरे ।मन्त्रालय विभाजन गरी व्ययभार बढाइएको र पार्टी कमिटी गठन गरेर आएमात्र बजेट विनियोजन गर्ने भनेर मुख्यमन्त्री पाण्डेले दिएको अभिव्यक्ति गलत भएको उनको आरोप छ । मुख्यमन्त्री नियुक्त भएलगत्तै गृह जिल्ला धादिङमा आयोजित पार्टीको कार्यक्रममा पाण्डेले आफ्नो पार्टी (नेकपा एकीकृत समाजवादी) को कमिटी गठन नभएको ठाउँमा बजेट नदिने अभिव्यक्ति दिएका थिए । मुख्यमन्त्री पाण्डेले अहिले मन्त्रालय विभाजन गरी १४ वटा पुर्याएका छन् । जसका कारण अहिले प्रदेश सरकार चौतर्फी रूपमा आलोचित भइरहेको छ ।पौडेलको सम्बोधन सकिएलगत्तै एमाले सांसदहरूले सदनमा उठेर अवरोध सिर्जना गरेका थिए । उनीहरूको अवरोधसँगै सभामुख श्रेष्ठले प्रदेशसभाको बैठक पुस ८ गते बिहीबार बिहान ११ बजेसम्मका लागि स्थगित गरेका थिए । एमाले संसदीय दलका प्रमुख सचेतक दीपक निरौलाले मुख्यमन्त्रीको चित्तबुझ्दो जवाफ नआएसम्म सदनको अवरोध जारी रहने बताए । अहिलेको सरकारले असंवैधानिक तवरबाट गरेको कामलाई सच्याएर अगाडि नबढेसम्म सदन चल्न दिँदैनौं, उनले भने ।यसअघिको प्रदेश सरकारले गौरवको आयोजनाका रूपमा घोषणा गरेको भीमफेदीकुलेखानी सुरुङ मार्ग, विद्युतीय बस खरिद प्रक्रिया तथा अन्य ठूला आयोजना पाण्डे नेतृत्वको सरकारले तत्काल अगाडि नबढाउने घोषणा गरिसकेको छ, जसका कारण एमाले सदनमा आक्रामक रूपमा प्रस्तुत भएको हो । सरकारलाई बेलैमा खबरदारी गराउन हामीले यसो गरेका हौं । सरकार सदनप्रति जिम्मेवार हुनुपर्छ । संघीयतालाई संस्थागत रूपमा अगाडि बढाउन पनि प्रतिपक्षीले निरन्तर खबरदारी जरुरी छ, एमाले संसदीय दलकी नेत्री अष्टलक्ष्मी शाक्यले भनिन् । सदनमा कसरी प्रस्तुत हुने भनेर प्रतिपक्षी दलहरूको बैठक बसेर निर्णय गरिने उनले बताइन् । प्रदेशसभामा विपक्षीमा रहेका एमाले, विवेकशील साझा, नेपाल मजदुर किसान पार्टी र राप्रपाको संयुक्त बैठक बसेको थियो । उनीहरूले सरकारलाई जिम्मेवार ढंगबाट अगाडि बढ्न र सदनमा उठेको प्रश्नको जवाफ दिन माग गर्ने निष्कर्ष निकालेका छन् । सरकारका प्रवक्ता एवम् आन्तरिक मामिला तथा कानुनमन्त्री कृष्ण शर्मा खनालले सदनमा उठेको प्रश्नको जवाफ सरकारले दिने बताए । सदनमा प्रश्न उठेपछि जवाफ दिनु हाम्रो दायित्व हो । जवाफ दिएर सदन सञ्चालन गर्छौं, उनले भने । विपक्षीको अवरोधसँगै मुख्यमन्त्री पाण्डेसहित सरकारको नेतृत्व गरिरहेको नेकपा (एस) संसदीय दलको पनि बैठक बसेको थियो । बैठकले सदन सञ्चालन गर्न प्रतिपक्षी दलसँग छलफल अगाडि बढाउने निर्णयसमेत गरेको छ ।"
५० किमि लामो पदमार्ग बन्दै,"(सिन्धुपाल्चोक)  भोटेकोसी गाउँपालिकाको प्रसिद्ध तीर्थस्थल भैरवकुण्ड र मार्मिङ, दोलखा बिगुको सीमा क्षेत्रस्थित देउढुंगासम्म जोड्ने ५० किलोमिटर लामो पदमार्ग बनाउन थालिएको छ । गाउँपालिकाका अध्यक्ष राजकुमार पौडेलका अनुसार पर्यटन बोर्डको १२ करोड रुपैयाँ सहयोगमा उक्त पदमार्ग निर्माणको काम थालिएको हो । ५० लाख रुपैयाँ बजेटमा उपभोक्ता समितिमार्फत भैरवकुण्ड वरिपरि भ्यु ट्रेल बनाउने काम भने अन्तिम चरणमा छ ।अहिले हेलिप्याड, भवनजस्ता अन्य पूर्वाधार निर्माण हुँदै छ । पदमार्गसहित विभिन्न पूर्वाधार निर्माण गर्न गाउँपालिका अध्यक्ष कोषबाट सुरुवाती चरणमा १० लाख रुपैयाँ छुट्याइएको थियो । भैरवकुण्ड पदमार्गको काम सुरु भइसकेको छ भने देउढुंगाबारे सम्पूर्ण डकुमेन्ट तयार गरेर पर्यटन बोर्डसँग छलफल गरिरहेका छौं, पौडेलले भने ।४ हजार २ सय मिटरको उचाइमा रहेको भैरवकुण्डलाई शेर्पा भाषामा आमा छ्योमेन् र देउढुंगालाई किबुलुङ वा भूमेदेव भन्ने गरिन्छ । बर्सेनि जनैपूर्णिमामा भैरवकुण्ड र देउढुंगामा मेला लाग्छ । भैरवकुण्ड र देउढुंगालाई जोड्दै बन्ने पदमार्ग बृहत् हुनेछ । चर्चित द लास्ट रिसोर्ट, नयाँ आइतबारे पुल हुँदै लिस्ती छगाम, बगाम हुँदै भैरवकुण्डसम्म पुग्ने पदमार्ग बनाइनेछ, उनले भने । कोदारी राजमार्गको डाक्लाङबाट झन्डै ३३ किमिमाथि रहेको भैरवकुण्ड यात्रा सहजताका लागि बगामदेखि चोकरमोकरसम्म (करिब १६ किमि) सवारीसाधन गुड्ने सडक पुर्याइएको छ ।चोकरमोकरसम्म सडक सहज छ । त्यहाँबाट करिब दुई घण्टामा हिँडेर भैरवकुण्ड पुगिन्छ । त्यहाँसम्म जोड्ने साढे २ किमि लामो अर्को पदमार्ग बनाउन ५ लाख रुपैयाँ लाग्ने गरी डीपीआर तयार हुँदै छ, उनले भने । यी संरचनाबाहेक भोटेकोसी३ मा रहेको १९१२ सालमा भएको नेपालतिब्बत युद्धका क्रममा सुरक्षाका लागि तत्कालीन प्रधानमन्त्री जंगबहादुर राणाले निर्माण गरेको दुगुनागढीमा २१ फिट अग्लो बुद्धको मूर्ति बनाउन १५ लाख रुपैयाँ बजेट छुट्याइएको छ ।"
गंगामायाको मुद्दा राष्ट्रसंघमा,"(काठमाडौं)  सशस्त्र द्वन्द्वकालमा मारिएका छोरा कृष्णप्रसाद अधिकारीको हत्यामा संलग्नलाई कारबाहीको माग गर्दै आएकी गोरखाकी गंगामाया अधिकारीले नेपालमा न्याय नपाएको भन्दै आफ्नो मुद्दा संयुक्त राष्ट्रसंघको मानवअधिकार समितिमा पुर्याएकी छन् । उनीबाट कानुनी प्रतिनिधित्वको अधिकार प्राप्त गैरसरकारी संस्था एड्भोकेसी फोरमले मुद्दा भदौ २९ मा समितिमा पेस गरेको हो । मानवअधिकार समितिलाई नागरिक तथा राजनीतिक अधिकारसम्बन्धी संयुक्त राष्ट्रसंघको प्रतिज्ञापत्रको व्याख्या गर्ने, त्यसको उल्लंघन भएका निवेदन लिने, अनुसन्धानपछि निर्णय र सिफारिस गर्ने कार्यादेश छ । अधिवक्तासमेत रहेका फोरमका कार्यक्रम व्यवस्थापक विकास बस्नेतले गंगामायाले देशभित्र न्याय पाउन नसकेको भन्दै मुद्दालाई अन्तर्राष्ट्रियकरण गर्न आग्रह गरेपछि आफूहरूले सहयोग गरेको बताए । एसएलसी परीक्षा दिएर गोरखा, फुजेलबाट हजुरबुबा भेट्न चितवन झरेका १७ वर्षीय कृष्णप्रसादको २०६१ जेठ २४ मा हत्या गरिएको थियो । सुराकीको आरोप लगाउँदै तत्कालीन विद्राही माओवादी कार्यकर्ताले हत्या गरेको परिवारजनको आरोप छ । हत्यामा संलग्नलाई कारबाही माग गर्दै गंगामाया र उनका पति नन्दप्रसादले प्रहरी कार्यालयलगायत राष्ट्रिय तथा अन्तर्राष्ट्रिय मानवअधिकार संगठनमा उजुरी दिएका थिए । कारबाही नभएपछि अधिकारी दम्पती २०७० साउन २८ देखि आमरण अनशन बसे । अनशनको ३३४ औं दिन २०७१ असोज ६ मा नन्दप्रसादको निधन भयो । त्यसपछि पनि पटकपटक अनशन बस्दै आएकी गंगामाया हाल वीर अस्पतालमा छिन् । अनशनको ३५९औं दिनमा तत्कालीन प्रधानमन्त्री सुशील कोइराला नेतृत्वको सरकारले गंगामायासँग पाँचबुँदे प्रतिबद्धता गरेको थियो । सरकारले आरोपितलाई अदालतसमक्ष उभ्याउने, उनीहरू देशबाहिर भए कारबाही चलाउने, गंगामायाको परिवारको आजीवन उपचार र जीवनयापन खर्च बेहोर्ने तथा नन्दप्रसादको दाहसंस्कारको व्यवस्थापन गर्नेलगायत प्रतिबद्धता जनाएको थियो । कृष्णप्रसादको हत्या अभियोगमा २०७० चैत ३० मा चितवन जिल्ला अदालतमा मुद्दा दर्ता गरिएको थियो । जसमा छविलाल पौडेल, भीष्मराज पौडेल, रामप्रसाद अधिकारी, परशुराम पौडेल, कालीप्रसाद अधिकारी, हिमलाल अधिकारी, सीता अधिकारी, रामप्रसाद अधिकारी, मेघनाथ पौडेल, जानुका पौडेल, शुभद्रा तिवारी, विष्णु तिवारी र रुद्र आचार्यमाथि हत्याको अभियोग लगाइएको थियो । आचार्य उत्तरी आयरल्यान्डमा बस्दै आएका कारण अदालती प्रक्रियामा उपस्थित भएनन् । अदालतले उनको हकमा मुद्दा मुल्तबीमा राख्ने निर्णय गर्दै बाँकी १२ जनालाई २०७५ भदौ २४ मा सफाइ दियो । जसलाई पछि पाटन उच्च अदालतको हेटौंडा इजलासले पनि सदर गर्यो । तत्कालीन कोइराला सरकारले देशबाहिर रहेका अभियुक्तलाई झिकाउने भने पनि कुनै पहल नगरेको आरोप गंगामायाका कानुन व्यवसायीहरूले लगाउँदै आएका छन् । अधिवक्ता बस्नेतले प्रभावकारी अनुसन्धान नगरेको, प्रमाण जुटाउन प्रहरीले अग्रसरता नदेखाएको, घटनाबारे बुझ्नुपर्ने व्यक्तिलाई नबुझेको जस्ता कारण देखाउँदै पुनः अनुसन्धान गर्नुपर्ने मागसहित गंगामायाको निवेदन राष्ट्रसंघको मानवअधिकार समितिसमक्ष पेस गरिएको जानकारी दिए । उनका अनुसार समितिले गंगामायाको निवेदन प्राप्त गरेको जानकारी दिँदै उक्त निवेदन गंगामायाका हकमा मात्रै हो कि मृत्यु भइसकेका नन्दप्रसाद र कृष्णप्रसादका हकमा पनि हो भनेर प्रश्न गरेको थियो । फोरमले तीनै जनाका हकमा भएको जानकारी पठाएको छ । मानवअधिकारकर्मी मन्दिरा शर्माका अनुसार मानवअधिकार समितिसमितिले अब नेपाल सरकारलाई १ सय ८० दिनको समय दिएर जवाफ माग गर्नेछ । राज्य पक्षले गरेका नागरिक तथा राजनीतिक अधिकार उल्लंघनका घटनामा मात्रै छानबिन गरेर निर्णयसिफारिस सुनाउने अधिकार समितिलाई छ । त्यसैले सरकारले गंगामायाको मुद्दा गैरराज्य (तत्कालीन विद्रोही माओवादी) पक्षबाट गराइएको घटना भएकाले समितिको क्षेत्राधिकार नहुने तर्क गर्न सक्ने ठाउँ छ । तरपीडित परिवारलाई न्याय दिलाउने दायित्व राज्यको हो र नेपाल सरकार त्यसमा चुकेको दाबीसहित यो मुद्दा राज्यकै विरुद्धको भएको तर्क गर्न सक्छौं, शर्माले भनिन् । सरकारको जवाफपछि एक महिना समय दिएर मानवअधिकार समितिले गंगामायाका कानुनी सहयोगी एड्भोकेसी फोरमलाई सोध्नेछ । त्यसपछि समितिले मुद्दा आफ्नो क्षेत्राधिकारमा पर्नेनपर्ने निर्णय गर्नेछ । समितिले आफ्नो क्षेत्राधिकारमा नपर्ने निर्णय गरे राष्ट्रसंघको मानवअधिकार समितिमा यो मुद्दाको प्रक्रिया थप अगाडि बढ्ने छैन । समितिले मुद्दा ग्रहण गर्ने निर्णय गर्यो भने विषयवस्तुमा छलफल सुरु हुनेछ । त्यसबखत पनि सरकारले आफूले घरेलु कानुनको प्रयोग गरिसकेको, आरोपितहरूले अदालतबाट सफाइ पाइसकेको जस्ता तर्क गर्न सक्नेछ, मानवअधिकारकर्मी शर्माले भनिन्, तर हामी प्रभावकारी अनुसन्धान नभएको, पीडितको बाँच्न पाउने अधिकार र यातनाविरुद्धको अधिकारको हनन भएको दाबी गर्नेछौं ।२०५२०६२ सम्म चलेको १० वर्षे सशस्त्र द्वन्द्वमा भएका ज्यादतीमा देशभित्र न्याय नपाएको भन्दै राष्ट्रसंघको मानवअधिकार समितिमा २५ वटा उजुरी परेका थिए । राज्य पक्षबाट भएका व्यक्ति बेपत्ता, यातना, स्वच्छ सुनुवाइ नपाएको (अनफेयर ट्रायल), गैरन्यायिक हत्या, यौन हिंसासँग सम्बन्धित ती निवेदनमा समितिले निर्णय र सिफारिस दिइसकेको छ । सन् २००८ देखि २०१९ का बीचमा समितिले सुनाएका निर्णयमध्ये सबैमा अन्तर्राष्ट्रिय दायित्व उल्लंघन गरेकामा नेपाललाई जिम्मेवार ठहर्याइएको छ । समितिका ती निर्णणसिफारिस केलाउँदा क्षतिपूर्तिराहत पाउने अधिकार, न्यायिक व्यक्तित्वको अधिकार, यातनाविरुद्धको अधिकार, व्यक्तिगत स्वतन्त्रताको अधिकार, जबर्जस्ती श्रममा लगाउन नपाइने अधिकार र जीवनको अधिकारको उल्लंघन भएको ठहर गरेको देखिन्छ । समितिले ती निर्णयलाई नेपाली भाषामा अनुवाद गरी वितरण गर्न, पीडित र उनीहरूका परिवारलाई शैक्षिक सहयोग गर्न, पर्याप्त क्षतिपूर्ति दिन, घटनाका सबै सत्यतथ्य अनुसन्धान गर्न तथा त्यसमा संलग्नलाई अभियोजन र दोषी पाइए सजाय गर्नसमेत नेपाल सरकारलाई भनेको छ । निर्णय सुनाउँदा मानवअधिकार समितिले पीडितलाई निःशुल्क मनोसामाजिक परामर्श र उपचार गर्न, यातना, दासता, जबर्जस्ती बेपत्ता पार्ने कार्यलाई कानुन बनाएर निषेध गर्न र हदम्यादको व्यवस्था अन्तर्राष्ट्रिय मापदण्डअनुरूपको बनाउन तथा जबर्जस्ती बेपत्ताको हकमा खोजी गर्न र के भएको थियो भन्ने स्थापित गर्नसमेत भनेको छ । त्यस्तै, पीडितहरू कहाँ छन् भन्ने थाहा पाउन, जीवितै भए उनीहरूलाई छाड्न, मृत्यु भएको छ भने परिवारजनलाई शरीर हस्तान्तरण गर्नसमेत समितिले भनेको छ ।ट्रायल इन्टरनेसनल, एड्भोकेसी फोरम र ह्युमन राइट्स एन्ड जस्टिस सेन्टरले गरेको लेखाजोखाअनुसार यसरी फैसला भएकामध्ये कुनैमा पनि पीडितले न्याय पाएका छैनन् । यी फैसला कार्यान्वयनका सन्दर्भमा संयुक्त राष्ट्रसंघको मानवअधिकार समितिले नेपाललाई औसत सी अंक दिएको छ । यसको अर्थ सरकारले सिफारिस कार्यान्वयन गर्दैन भन्ने हो । गंगामायाले २०७५ पुस २५ र २०७६ माघ २१ मा संयुक्त राष्ट्रसंघकी आवासीय प्रतिनिधि भ्यालेरी जुलियान्डलाई भेटेर न्यायप्राप्तिको आफ्नो यात्रामा सहयोग गर्न अनुरोध गरेकी थिइन् ।"
दलका केन्द्रीय सदस्यले सम्पत्ति विवरण बुझाउनुपर्ने,"(काठमाडौं)  राजनीतिक दलको महाधिवेशनबाट निर्वाचित केन्द्रीय समितिका पदाधिकारी र केन्द्रीय सदस्यले ६० दिनभित्र सम्पत्ति विवरण बुझाउनुपर्ने भएको छ । आयोगमा दर्ता भएका सबै दलका पदाधिकारी र सदस्यले यो प्रावधान पालना गर्नुपर्नेछ ।निर्वाचन आयोगले दलहरूलाई आफ्ना पदाधिकारी र सदस्यको सम्पत्ति विवरण संकलन गरी अभिलेख राख्न निर्देशन दिएको छ । यसअघि आयोगले केन्द्रीय सदस्यलाई सम्पत्ति विवरण बुझाउन ताकेता गरेको थिएन । दलले पनि केन्द्रीय सदस्यको सम्पत्ति विवरण सार्वजनिक गरेका छैनन् । दलबाट मन्त्री हुने नेताले मात्र मन्त्रिपरिषद् कार्यालयमा सम्पत्ति विवरण पेस गर्दै आएका छन् ।आयोगले पदाधिकारी र सदस्यलाई निर्वाचित भएको ६० दिनभित्र दलको केन्द्रीय कार्यालयमा विवरण बुझाउन र त्यसको जानकारी गराउन भनेको छ । कानुनमै भएको व्यवस्था कार्यान्वयन गराउन आयोगले दलहरूलाई निर्देशन दिने निर्णय गरेको हो, आयोगका प्रवक्ता शालिग्राम शर्मा पौडेलले भने, सम्पत्ति विवरण पेस गर्नुपर्ने अवधि नाघेको एक महिनाभित्र दलहरूले बुझाउने र नबुझाउनेको नाम प्रकाशन गर्नुपर्ने कानुनी व्यवस्था छ । यही व्यवस्था कार्यान्वयन गर्न भन्दै आयोगले दललाई निर्देशन दिने निर्णय गरेको हो ।राजनीतिक दलसम्बन्धी ऐनमा पदाधिकारी र सदस्यले आफ्नो चल तथा अचल सम्पत्तिको विवरण सिलबन्दी गरी दलको केन्द्रीय कार्यालयमा पेस गर्नुपर्ने प्रावधान छ । यसरी प्राप्त भएको विवरणको अभिलेख राखेर सम्पत्ति विवरण पेस गर्ने र नगर्नेको नाम दलको कार्यालयले सार्वजनिक गर्नुपर्ने हुन्छ । अवधि नाघेको एक महिनाभित्र प्रकाशन गर्ने व्यवस्थाको अनिवार्य कार्यान्वयन हुन र सोको जानकारी आयोगलाई गराउन आयोगमा दर्ता कायम रहेका सबै राजनीतिक दललाई निर्देशन दिने र सोबमोजिम पत्राचार गर्ने, आयोगको निर्णयमा छ ।सम्पत्ति विवरण पेस नगरेमा १० हजार रुपैयाँसम्म जरिवाना गर्न सकिने राजनीतिक दलसम्बन्धी ऐनको दफा ५४ को उपदफा ७ मा उल्लेख छ । आयोगले राजनीतिक दलले गरेको आर्थिक कारोबारको लेखापरीक्षणलाई समेत कडाइ गरेको छ । अधिकांश राजनीतिक दलले महाधिवेशन सकिँदासम्म अघिल्लो आर्थिक वर्षको समेत लेखापरीक्षण नबुझाएपछि आयोगले निर्देशन दिएको हो । राजनीतिक दलसम्बन्धी ऐन, २०७३ को दफा ४१ मा समयमै लेखापरीक्षण गराई त्यसको प्रतिवेदन आयोगमा दिनुपर्ने प्रावधान छ ।आयोगले अघिल्लो साउनसम्म लगातार तीन वर्ष लेखापरीक्षण नबुझाउने ४१ वटा राजनीतिक दल खारेज गरिसकेको छ । आयोगमा दर्ता भएका दल लेखापरीक्षण प्रतिवेदन बुझाउनुको सट्टा सम्पर्कमा समेत नआएपछि आयोगले खारेजीको निर्णय गरेको थियो । दल दर्ता गरेर खल्तीमा सीमित गर्न थालेपछि आयोगले कानुनअनुसार कैंची चलाएको हो, आयोगका एक सदस्यले भने, यसपालि पनि बेलैमा लेखापरीक्षण प्रतिवेदन बुझाउन निर्देशन दिने निर्णय भएको छ ।दलहरूको लेखापरीक्षण पनि देखावटी मात्रै हुने गरेको आयोगका एक सदस्यले बताए । हरेक जिल्लामा आफ्नै जग्गामा घर भए पनि दलहरूले त्यसलाई सम्पत्तिमा समावेश गरेका हुँदैनन् । काठमाडौंमा केन्द्रीय कार्यालयमा भएको कारोबार र सम्पत्ति मात्रै देखाउने गरेका छन् । त्यस्तै पार्टी चलाउन लिएको चन्दालाई समेत लुकाउने गरेका छन् । कोबाट, कति चन्दा लिएको भन्ने यकिन विवरण पनि राखिएको हुँदैन । निर्वाचन आयोगले दलहरूले बुझाएको लेखापरीक्षण प्रतिवेदनलाई सिधै प्रमाणित गर्ने गरेको छ ।आयोगले पुस १ मा सूचना प्रकाशित गरी माघ १२ मा हुने राष्ट्रिय सभा सदस्य निर्वाचन प्रयोजनका लागि दल दर्ता गर्न आह्वान गरिसकेको छ । दलहरूले पुस १० भित्र दर्ताको निवेदन दिइसक्नुपर्ने हुन्छ । दल दर्ताको निवेदनसँगै दलसम्बन्धी विवरण, केन्द्रीय कार्यकारिणी समितिको पदाधिकारी तथा सदस्यको संख्या, वार्षिक लेखापरीक्षण प्रतिवेदन, केन्द्रीय र प्रदेशस्तरको कार्यकारिणी समितिको पछिल्लो निर्वाचन मिति, यसअघिको निर्वाचनमा प्राप्त गरेको निर्वाचन चिह्नको सट्टा अर्को चिह्न चाहेमा तीन वटा चिह्न प्रस्ताव गर्नुपर्ने हुन्छ । दलहरूले निवेदन दिँदा आर्थिक वर्ष ०७७७८ को वार्षिक लेखापरीक्षण पेस गर्नुपर्ने हुन्छ ।"
पानीको गहिरिँदो संकट,"विगतमा स्थानीय शोषणथिचोमिचो सहन नसकेर, खान पुग्ने उब्जनी नभएर, भोकमरीमा परेर र अलि सजिलो जीवनको खोजीमा नेपालीहरू बसाइँ हिँड्थेÙ पछिल्लो समय भने पानी अभावले समेत थातथलो छाड्न बाध्य बन्नेहरूको संख्या बढ्दै गएको छ । कति नेपालीले आफ्नै जीवनमा पानीका स्रोतहरू सुकेको देखेका छन्, आफूले प्रयोग गर्दै आएको मूल सुकेपछि समस्या भोगेका छन् । अनि कति केही उपाय नलागेर बसाइँ नै हिँडेका छन्, यही कारण कति गाउँ नै रित्तारित्ता छन् । देशभरका नेपालीले देखेभोगेको यो समस्या बर्सेनि बढ्दो छ । नेपाल पानी सदुपयोग फाउन्डेसन (एनडब्लूसीएफ) र अन्तर्राष्ट्रिय एकीकृत पर्वतीय विकास केन्द्र (इसिमोड) ले पहाड र हिमालका ३ सय पालिकामा हालै गरेको अध्ययनले यस्तै तथ्य औंल्याएको छ तीनचौथाइ पालिकामा पानीका मूल सुक्ने र ५८ प्रतिशतमा मूल सर्ने घटना भएका छन् । यो चिन्तालाग्दो तथ्यांक संकटोन्मुख भविष्यको संकेत मात्र होइन, बेलैमा सचेतनापूर्वक कदम चाल्न नागरिक र सरकारहरूका लागि चेतावनी पनि हो । अध्ययनअनुसार, पानीको मूल सुक्ने तथा सर्ने समस्याका कारण बसाइँ नै हिँड्नुपर्नेहरू ७ प्रतिशत छन्, कष्टकर जीवन जिउनुपर्नेको संख्या त निकै ठूलो छ । परम्परागत मूल सुक्दा पिउने पानीका लागि लिफ्ट, बोरिङ, डिप ड्रिलिङजस्ता महँगो विकल्प रोज्नुपर्ने बाध्यता छ । सरकारले अरू क्षेत्रमा लगानी गर्नुपर्ने अर्बौं रुपैयाँ बजेट पानी जोहो गर्नै खर्चिनुपरेको छ । र, यो समस्याको पारो झन्झन् उक्लिँदो छ । मूल सुक्नुको मूल कारण सडक र भवनलगायतका संरचना जथाभावी निर्माण गरिनु भएको अध्ययनको ठम्याइ छ । अरू कारणहरूमा क्रमशः जलवायु परिवर्तन, भूकम्प, वन फँडानी र बाढीपहिरो रहेको पाइएको छ । यसरी हेर्दा मानवीय गतिविधिकै कारण मानवकै निम्ति संकट आइलागेको देखिन्छ । जथाभावी संरचना निर्माणको त सोझै एक मात्र दोषी मानिसहरू परियोजना निर्णयकर्ता, लागूकर्ता र निर्माणकर्ताहरू नै हुन् । जलवायु परिवर्तन, वन फँडानी र बाढीपहिरोमा पनि मानवीय गतिविधिको भूमिका छ, र यी विषय एकअर्कासित सम्बन्धित पनि छन् । तसर्थ, पानीको गहिरिँदो संकटबाट जोगिन र मानव भविष्यलाई कहालीलाग्दो बन्नबाट रोक्न मानवीय गतिविधिहरू सुविचारित रूपमा हुन जरुरी छ । यसका निम्ति तीनै तहका सरकारहरू बेलैमै सचेत हुनुपर्छ, खास गरी समस्याबारे सबैभन्दा बढी जानकार र मुकाबिला गर्नुपर्ने स्थानीय तह झकझकिनुपर्छ । अध्ययन भन्छ चुरे क्षेत्रमा मुहान सुक्ने समस्या धेरै देखिन्छ । हिमाली क्षेत्रमा मूल सुक्ने समस्या ६४ प्रतिशत छ भने चुरेमा ७९ प्रतिशत । हिमाल, पहाड र चुरे क्षेत्रमा ठूलो संख्यामा पानीका मूल छन् र १ करोडभन्दा बढी मानिस पानीका लागि तिनै मूलमा भर पर्छन् । वैकल्पिक स्रोत खोज्ने मारमा भने बढी पहाडी र हिमाली क्षेत्रका बासिन्दा परेका छन्, तिनमा पनि महिला, बालबालिका, गरिब र पिछडिएका वर्गले बढी समस्या झेल्नुपरेको छ । कतिपय ठाउँमा त चार घण्टाको दूरी हिँडेर पानी बोक्न उनीहरू बाध्य छन् । बालबालिकाहरूले विद्यालय जाने समयलाई पानी बोक्न खर्चनुपरेको छ । पानीका स्रोत सुक्दैमासिँदै जाँदा समग्र पारिस्थितिकीय प्रणाली नै प्रभावित भएको छ । आगलागीका घटना बढेका छन्, जीवजन्तु तथा वनस्पतिका लागि समेत पानी अभाव हुन थालेको छ, जलचरको बासस्थान मासिने जोखिम बढेको छ । खेतीकिसानीमा पनि असर परेको छ, सिँचाइ अभावले कति स्थानमा उर्वर भूमि बाँझै छन् । समस्या न्यूनीकरण गर्न पालिकाहरूले सडकलगायतका संरचना निर्माण गर्दा पर्यावरणीय पक्षलाई अनिवार्य रूपमा ध्यान दिनुपर्छ । पानीका परम्परागत स्रोतहरूको जगेर्ना गर्नुपर्छ । युगौंदेखिको खाली जमिनमा कंक्रिटयुक्त संरचना बनाइएकाले जमिनभित्र पानीको पुनर्भरणमा कमी आएकाले पनि स्रोतहरू सुकेका छन्, परम्परागत पोखरी मासिँदा पनि यस्तो असर परेको छ । तसर्थ, पालिकाहरूले यो पक्षमा पनि विचार पुर्याउनुपर्छ । यससम्बन्धी अघिल्ला अध्ययनहरूको ठम्याइ पनि अलग छैन । दुई महिनाअघि वन तथा वातावरण मन्त्रालयले तयार गरेको जलवायु परिवर्तनले निम्त्याएको हानिनोक्सानीसम्बन्धी प्रतिवेदनले पनि पानीको अभाव र अन्य वातावरणीय विपद्का कारण पहाड र हिमाली जिल्लाका बासिन्दा अन्यत्रै बसाइँसराइ गर्न बाध्य भएको औंल्याएको छ । मूल सुकेपछि पालिकाहरू विकल्प खोज्न जुटेका छन् । वैकिल्पक उपाय पहिल्याउनुका अतिरिक्त उनीहरूको ध्यान भएका स्रोत संरक्षण गर्नेतर्फ पनि हुनुपर्छ । केही पालिकाले यस्तो प्रयास थालेका पनि छन्, जुन सराहनीय छ । यद्यपि, ती पालिकाहरूसित प्राविधिक ज्ञानसीपको कमी छ । त्यसैले संघ र प्रदेश सरकारले उनीहरूको होस्टेमा हैंसे थप्नुपर्छ । समग्रमा, सबै तहका सरकारहरूले दिगो विकासका सूत्र अपनाउनुपर्छ । पालिकाहरूले आफ्नो प्राथमिकता निर्धारण गर्नुपर्छ, पानीका मूल सुक्ने र पर्यावरण नै नासिने गरी पूर्वाधार निर्माणकार्य अघि बढाउनु हुन्न । सडक, भवन, विमानस्थल, खेल मैदान, विद्युत् उत्पादन तथा प्रसारणजस्ता विकासलाई वातावरणमैत्री बनाइनुपर्छ । जथाभावी उत्खनन र खनजोत रोकिनुपर्छ । हरेक स्थानीय सरकारले विज्ञहरूले सुझाएझैं प्रभावकारी वातावरणमैत्री भौतिक विकास निर्देशिका बनाएर कार्यान्वयन गर्नुपर्छ ।"
"प्रदेश, मन्त्री उत्पादन कारखाना !","उस्तै प्रकृतिका धेरै मन्त्रालयलाई समायोजन वा महाशाखा वा बढीमा विभाग तहकालाई मन्त्रालय बनाउने, गाभ्ने र फुटाउने क्रम हाम्रो देशमा जारी छ । जलस्रोत, सिँचाइ, ऊर्जा, खानेपानी भएकाले अब आकाशेपानी मन्त्रालय बनाउन बाँकी छ । युवा, महिला, बालबालिका तथा ज्येष्ठ नागरिक भएकाले पुरुष वा बहुलिंगी मन्त्रालय बनाउँदा भाग लगाउन सहज होला । लोकतन्त्र र गणतन्त्रमा संघीय सरकारले गरेका कामको नक्कल प्रदेशले धमाधम गर्दै छन् । सातसात त धेरै भएको अवस्थामा १४ वटा मन्त्रालय बनाउन लाज मानेनन् । अब दिन र रातको अलग्गै मन्त्री हुने व्यवस्था पो गर्ने कि ? प्रदेश सांसदबाट ३० प्रतिशत मन्त्री भएछन् । मेरो सुझाव छ, ५० प्रतिशत पुर्याउनुहोला र ६६ महिनामा अदलबदल हुने व्यवस्था गरे सबै जना मन्त्री पक्का । प्रदेशमन्त्रीका दिन हिजोको गाविस, आजको वडा क्षेत्रमा हुने विकास निर्माणका उद्घाटन गर्दैमा बित्छ । मुख्यमन्त्रीलाई संघमा गुनासो गर्ने र सत्ता जोगाउनै सकस छ । हिजो संघलाई धारेहात लगाउने यिनै प्रदेश तहका माननीय र मन्त्रीले आफ्ना जिल्ला या प्रदेशमा खै रचनात्मक काम गरेको ? उही झन्डा हल्लाएर, सुरक्षाकर्मीले गाडीको ढोका खोलिदिने र सलामी खाएर मख्ख पर्ने । उत्तरी हिमाली क्षेत्रका जनताको दैनिकी पञ्चायतकालको भन्दा अलि सहज छ, केही हदसम्म सडक सञ्जाल विस्तार भएका छन् । बाँकी भेगका जनताको जीवनस्तरमा तात्त्विक भिन्नता छैन । पहाडका धेरै गाउँठाउँमा बाटो पुगे तर बाँच्ने आधार उही छ । तराईमा हिजो न आज खासै भिन्नता छैन आम जनताको । छ त केवल मधेस प्रदेश । हाम्रा शिक्षा, स्वास्थ्य र रोजगार भनेका यिनै सुविधाभोगी नेता, मन्त्री र तिनका आसेपासेका लागि मात्र भए । आज राजेन्द्र लिङ्देनले नेता आउँदा जनताले कुनचाहिँ चोर आएछ भन्छन् भने, यो कटुयथार्थलाई पुष्पकमल दाहालले जति नै होइन भने पनि यथार्थमा यो व्यवस्था लुटतन्त्र नै साबित भएको छ । संघमा हरेक सरकारमा एक, दुई जना योग्य, क्षमतावान र केही गर्ने खालका हुन्छन् । बाँकी उही आयाराम गयाराम । धेरैभन्दा धेरै राम्रो भएर एक दुई जना अलि कमसल परे पो जाती हुने हो । झन् मुख्यमन्त्रीलाई नै भारी पुगेको छैन । जन्तीसरहका मन्त्रीले एउटै भवनमा पाँच मन्त्रालय राखेर दुनियाँ हसाउँदै छन् । यस्तै चाला हो भने, हाम्रो देशको उपमा नै मन्त्री उत्पादन गर्ने देश नहोला भन्न सकिन्न । हामीले सानोमा राम्रो म भनेर पढ्यौं । अबका पुस्तालाई मन्त्री म भनेर सिकाउने पो हो कि ? श्रीकृष्ण राजवंशी, सुनकोसी३, सिन्धुली"
"संक्रमित फोहोरको बिक्री होइन, व्यवस्थापन","कोभिडजन्य संक्रामक फोहोर बिक्री समाचारमाथि टिप्पणी गर्दै छु । काठमाडौंको ट्रमा सेन्टरमा सिरिन्ज, ब्लड ब्याग, मास्क, पञ्जा, कपास, गज, औषधिका भाइलजस्ता कोभिडजन्य संक्रामक फोहोरले ठूला बाल्टी भरिएको समाचारबाटै थाहा पाइयो । साथै वीर अस्पतालले माइक्रोओभनजस्ता प्रविधि नभए पनि यस्ता फोहोरको व्यवस्था गर्दै आएको, फोहोर निर्मलीकरण गर्ने एउटा अटोक्लेभ तीन महिनादेखि थन्किएको तथा विदेशी संस्थाले दिएको नयाँ मेसिन जडान नगरेको तीन महिना बितेको भन्ने जानकारी पनि पाइयो । पाटन अस्पतालको हालत पनि उस्तै छ । सहिद शुक्रराज ट्रोपिकल तथा सरुवा रोग अस्पतालले त सुईबाहेक अन्य कोभिडजन्य फोहोर बिक्री गर्ने रहेछ । क्वारेन्टिन, आइसोलेसन, होल्डिङ सेन्टर, संक्रमित घरसंस्थाबाट उत्पादित फोहोर व्यवस्थापन हुन नसक्दा विभिन्न पदार्थमा कोरोना भाइरसको वृद्धि विकास हुन्छ । केहीअघि यस्तो फोहोर व्यवस्थापनमा भएको लापरवाहीका कारण काठमाडौंका ३१ जना सुरक्षाकर्मी एकै पटक संक्रमित भएको खबर आएको थियो । यस्तो फोहोर व्यवस्थापनमा अस्पताल प्रशासनको कमजोरी देखिएको छ । नकुहिने, कुहिने, धारिला वस्तु, कपास, गज, ब्लडब्याग, सालजस्ता प्रयोगशालाजन्य फोहोरलाई अलगअलग छुट्याएर वैज्ञानिक पद्धतिबाट व्यवस्थापन गर्नुपर्छ । तर यस्तो अस्तव्यस्त फोहोर व्यवस्थापनमा सम्बन्धित संस्था तथा स्वास्थ्य मन्त्रालयले कुनै चासो दिएको पाइँदैन । काठमाडौं उपत्यकाका ठूला अस्पतालको नै फोहोर संकलनव्यवस्थापनमा लापरवाही र बिग्रेका मेसिनको सानोतिनो मर्मत नहुने दयनीय अवस्था भएपछि मुलुकका अन्य स्वास्थ्य संस्थाको अवस्था कस्तो होला, सहजै अनुमान गर्न सकिन्छ । फोहोर व्यवस्थापनमा लापरवाही भएमा बिरामी, सेवाग्राही, उनका कुरुवालाई उल्टै संक्रमण, सरुवा तथा नसर्ने रोग लाग्ने सम्भावना हुन्छ । कोभिडजन्य तथा अन्य फोहोर व्यवस्थापनमा नीति निर्माणकर्ता, स्वास्थ्यकर्मी, तीनै तहका सरकार, जनप्रतिनिधि, नागरिक समाजलगायत सबैको अहम् भूमिका रहन्छ । यसका लागि स्वास्थ्य तथा जनसंख्या, वातावरण र खानेपानी तथा सरसफाइ मन्त्रालयले समन्वय गर्नैपर्छ । हरेक समुदायस्तरसम्म फोहोरको उत्पत्तिदेखि नै संकलन, अलग्याई, ढुवानी, सही व्यवस्थापन र यसको महत्त्वबारे व्यापक चेतना जगाई स्वास्थ्य सेवाग्राही र सेवा प्रदायकलाई सम्भाव्य संक्रमणबाट जोगाउनुपर्छ । यसका लागि केन्द्रीय अस्पतालदेखि समुदायस्तरसम्मका स्वास्थ्य संस्था तथा स्थानीय तहका पदाधिकारीलाई फोहोर व्यवस्थापन, खानेपानी सरसफाइ तथा स्वच्छतासम्बन्धी तालिम दिनुपर्छ र फोहोरलाई बिक्री नगरी व्यवस्था गर्न अत्यन्त ध्यान दिनुपर्छ । गंगाराज अर्याल, पाणिनि८, अर्घाखाँची"
"बहसमा धर्म, राजनीति र राष्ट्रवाद","नेपालमा सनातन अभ्यास र धर्मनिरपेक्षताआधुनिक नेपालमा शाह राजालाई विष्णुको अवतार मानिन्थ्यो । राजालाई श्री ५, विष्णुभक्तहरूको संरक्षणका लागि अवतार पाएको वीर र विक्रम (पराक्रमी) पुरुष भनिन्थ्यो । उनका भनाइलाई वाणी र नीतिहरूलाई दिव्योपदेश मानिन्थ्यो, उनका थरका पछाडि देव अनिवार्य लगाइन्थ्यो । यो बुझेर वा नबुझीकन नागरिक तहमा आन्तरिकीकरण, सामान्यीकरण र संस्कृतीकरण भैसकेको हुनाले पनि ठूलो समूहमा हिन्दु धर्ममा राजा अभिन्न भएको बुझाइ छ । राजा चाहने एउटा राजनीतिक समूहले हिन्दुराष्ट्र भएको खण्डमा राजाको पुनरागमन सजिलो हुने रणनीति अन्तर्गत हिन्दु राज्यको माग गर्दै आएको छ । राप्रपाले यसको खुला रूपले प्रचारपैरवी गर्दै आएको छ भने विवेकशील साझा पार्टीका रवीन्द्र मिश्रसहित अन्यले घुमाउरो हिसाबले संस्कार, संस्कृति र पहिचानको मुद्दासँगै हिन्दु राष्ट्रको कुरा उठाइरहेका छन् । अर्कातिर, छिटफुट अध्ययनहरूले राज्यभित्रका बहुभाषिकधार्मिकसांस्कृतिक विविधता एकीकरणसँगै नेपालीकरण, हिन्दुकरण र संस्कृतीकरण अभियानले मासिएको बताउँछन् । नेपाललाई असली हिन्दुस्तान बनाउने पृथ्वीनारायण शाहको सोचलाई जंगबहादुर राणाले मुलुकी ऐनमार्फत औपचारिक रूपले संस्थागत गरेका भए पनि हिन्दुराष्ट्र घोषणा गरेर हाम्रो भाषा हाम्रो भेष, हाम्रो राजा हाम्रो देश (एकै भेष एकै भाषा), प्राणभन्दा प्यारो छ भनी भजाउने कामचाहिँ राजा महेन्द्रले गरे । यही सिलसिलामा जातिगत विशिष्टता र विशुद्धता कायम राख्ने नाममा २५० भन्दा बढी जातजातिलाई विभेद भएको भनी अध्ययनहरूले औंल्याएका छन् । सन् १९९० मा प्रजातन्त्र पुनःस्थापनाका बेला हिन्दु धर्मअनुकूल व्यवहार नगरेको आरोपमा २० जना जेलमा थिए भने २०० जनाभन्दा बढीमाथि अदालतमा मुद्दा चलिरहेको थियो । त्यसैले एकीकरणपूर्व हिन्दुबाहेकका धर्मका आधारमा जीवन पद्धति अपनाएका जातजातिहरू पनि पछिल्ला शासकको रवैयाका कारण पीडित हुनुपरेकाले आफ्ना पुर्खाको इतिहासलाई धर्मसापेक्षतामार्फत पुनर्जागरण गर्न चाहन्छन् । तर यसका लागि राज्यसत्ता, सोच र संरचना आज पनि बाधक छ । प्रजालाई चार जात ब्रह्माको टाउकाबाट जन्मेका बाहुन बुद्धिमानी, पाखुराबाट जन्मेका क्षत्री बलवान्, कम्मरबाट जन्मेका जनजाति उत्पादक श्रमिक र पैतालाबाट जन्मेका दलित कर्मशील सेवक मा बाँडेर वर्णव्यवस्थामा आधारित श्रमविभाजन गरियो, जसले मानिस मात्र होइन, तदनुरूपका कामहरू पनि उचनीचमा स्थापित भए । रैतीले पढ्न नपाउने, झिँगटीको घर बनाउन नपाउने, शासकले लगाउनेजस्ता लुगा र सुनका गरगहना लगाउन नपाउने, दलित महिलाले फलामको कल्ली लगाएर चिनिनुपर्नेजस्ता असमानता र त्यसको पालना नगर्नेलाई दण्ड मात्र होइन पाप लाग्ने भाष्यका साथ सामाजिकीकरण र आन्तरिकीकरण हुँदै नेपाली समाज आजको स्वरूपमा आइपुगेको हो । शिक्षा, कानुन र सभ्यताको विकास नभइसकेका बेला मानिसहरूका आचरण, चालचलन आदिमा नियन्त्रण र न्याय स्थापना गर्न विकसित धर्म (कर्म वा जिम्मेवारी) को अवधारणालाई कालान्तरमा राज्यशक्तिको स्रोत र सञ्चालन गर्ने माध्यमका रूपमा प्रयोग, उपयोग वा दुरुपयोगको जुन प्रयास भयो, त्यो अहिलेको सभ्य समाजमा कलंकका रूपमा देखा परिरहेको छ । तसर्थ धर्मनिरपेक्षता र उत्पीडितको सशक्तीकरणको बहसलाई सँगै अघि बढाउनु आवश्यक छ । अहिले हिन्दु वर्णव्यवस्थाभित्र पर्ने मानिस हामी र बाहिरका म्लेच्छउनीहरू हुन्छन्, विदेशीहरू नेपाली राष्ट्रियताका लागि खतरा र घातक नै हुन्छन् भन्ने भावना गहिरो बनाउने प्रयास भएको छ । यसबाट समाज विभाजित छ, एकता कमजोर हुँदै छÙ इतिहासबाट उत्पीडितहरू शिक्षा र चेतना पाएसँगै पहिचानको खोजीमा आन्दोलित हुने अवस्था छ । समाजको एउटा तप्काको मात्र पक्षपोषण गर्ने र अन्यलाई दमन गर्ने इतिहासप्रति पीडित, सीमान्तीकृत समूह र समुदायको अपनत्व कमजोर छ । अर्कातिर, राज्यका स्रोतसाधनमा हालीमुहाली गरिरहेको सानो समूह पनि आफ्नो वर्चस्व गुम्दै गएकामा निराश देखिन्छ ।अन्त्यमा, दक्षिण एसियाली राष्ट्रहरूमध्ये अत्यधिक विविधतायुक्त देश हो नेपाल । नेपाल आफैंले धर्मका नाममा विस्थापित भएका तिब्बती बौद्धमार्गी, भुटानी हिन्दु र म्यान्मारका मुस्लिम रोहिंग्यालाई समेत शरण दिएको छ । धर्मलाई राजनीति र शक्तिसंरचनासँग जोडेर अघि बढेको कुनै पनि समाज सामाजिक रूपले असमान वा पक्षपाती र असहिष्णु हुन्छ । राज्य एक अभिभावक हो र उसले एउटा धर्माभ्यासलाई मात्र मान्यता दिँदा अन्य नागरिकमाथिको अभिभावकत्व कम हुन सक्छ । एउटा धर्मलाई देशको पहिचान र विशेषतासँग जोड्नु राज्यका नजरमा सबै नागरिक समान हुन् भन्ने समानताको अधिकार र लोकतान्त्रिक मान्यताविपरीत हुन्छ । धर्मनिरपेक्षताले आपसमा समभाव, सद्भाव र मित्रभाव महसुस गराउने अवसर दिन्छ भन्ने बुझाइलाई विस्तार गर्नु आजको आवश्यकता हो ।"
मैले सोनुलाई बचाउन सकिनँ,"गत कात्तिक २२ का दिन । बादलले कञ्चनपुर पूरै ढाकिँदा चिसो बढेको थियो । मेरी श्रीमती सोनुलाई भने दिउँसो एकाएक गर्मी भयो । उनले पंखा लगाइदेऊ न भन्दा म छक्क परें । मैले पंखा लगाएँ, तर केही बेरमा त्यसले पनि पुगेन । चिसो सुरु भइसकेकाले थन्क्याएको कुलर पनि झिकेर चलाइदिएँ । फेरि पनि गर्मी भो भन्न थालेपछि भने मलाई शंका लाग्यो । उनी मृगौलाको समस्यासँग लडिरहेको एक दशक भइसकेको थियो । उनी बल्ल ४० वर्ष पुगेकी थिइन् । हामी कञ्चनपुर सीमाबाट बाह्र किलोमिटर टाढाको खटिमाको अस्पतालमा एक दिनअघि मात्र डायलायसिस गरेर फर्केका थियौं ।उनको अस्वाभाविक व्यवहार देखेपछि मैले तुरुन्तै अस्पतालमा फोन गरें । ब्लड प्रेसर जाँच्ने सल्लाह पाएँ । नभन्दै उनको प्रेसर धेरै नै लो रहेछ । अस्पतालकै सल्लाहमा मैले जीवनजल खुवाएँ । प्रेसर सामान्य भयो । अब भने केही ढुक्क भयो भन्ने लागेथ्यो, तर साँझ परेपछि फेरि गर्मी भयो भन्न थालिन् । मैले अस्पतालमा फोन गरें, प्रेसर फेरि घटेको छ । अस्पतालले बिरामीलाई ल्याइहाल्न भन्यो । साँझको छ बजिसकेको थियो । तैपनि गाडीमा गयौं, तर सीमा बन्द भइसकेछ । धेरै अनुरोधपछि बल्लतल्ल नाका खुला भयो । गाडी कुद्दै थियो । मेरो काखमा शिर राखेर सुतेकी उनी प्रेसर बढोस् भनेर नमकिन पनि खाइरहेकी थिइन् । त्यहीबीचमा एकाएक मुखबाट पानी निकाल्न थालिन् । बान्ता भयो कि भन्ठानें । आफ्नो मन आत्तिए पनि उनलाई नआत्तिन भन्दै थिएँ । केही बेरमा अस्पताल पुगियो । पाँच वर्षदेखि नियमित गइरहेकाले स्वास्थ्यकर्मी गाडीमै लिन आए । तर उनीहरू सोनुलाई नलिई फर्किए । भित्रबाट डाक्टर बोलाए । घर लैजानू, एक पटक जाँचेपछि डाक्टरले भने, सी इज नो मोर १२०६९ सालदेखि सुरु भएको जीवनमरणको संघर्षमा उनले पटकपटक मृत्युलाई जितेकी थिइन् । २०६८ मा भर्खरै बिहे गरेका हामी दुवैले पहिलो सन्तानको योजना बुन्दै थियौं । दुवैको आम्दानी एकदमै सामान्य थियो । म स्थानीय एफएममा काम गर्थें । उनी स्थानीय गैरसरकारी संस्थाको लेखा शाखामा सहयोगी भूमिकामा थिइन् । आम्दानी निकै थोरै भए पनि सुखी हुनलाई पर्याप्त थियो । स्वास्थ्यको विषयमा पनि हामी सचेत थियौं । त्यसैले गर्भ बसेदेखि नै स्वास्थ्य परीक्षण गरिरहेकै थियौं । उनको पेटमा छ महिनासम्म बच्चा चल्दा दुवै जना आउने सन्तानको कल्पनामा रमाएका थियौं । सातौं महिना लागेपछि उनका खुट्टा सुन्निन थाले । महेन्द्रनगरमा स्त्रीरोग विशेषज्ञ डाक्टर थिएनन् । हामी धनगढी गयौं । सेती अस्पतालमा सुपेरिन्टेन्डेन्टसमेत भइसकेका स्त्रीरोग विशेषज्ञको निजी क्लिनिकमा उनको परीक्षण गर्यौं । तर डाक्टरले उनको समस्याको पहिचान गर्न सकेनन्, ब्लड प्रेसर बढेकाले नुन कम खानू भने । गर्भवती उनले नुन नहालेको तरकारीसँग खाना खान सुरु गरिन् । तर समस्या बढ्दै गएपछि हामी चेकजाँचका लागि भारत पुग्यौं । प्रिइक्लेम्सिया रोगले च्यापिसकेकी उनलाई त्यहाँ पुर्याउन्जेल ढिलो भइसकेको रहेछ । रोगले ब्लड प्रेसर अत्यधिक बढेपछि उनका मृगौलाले काम गर्न छाडे, पेटमा बच्चा मर्यो । जटिलता निकै बढेकाले तेह्र दिन आईसीयूमा भेन्टिलेटरको सहारामा राख्यौं, अनि मात्र उनी बाँच्न सकिन् । हाम्रो बच्चाले संसार देख्न नपाउनुको पीडासँगै उनका दुवै मृगौलाले काम गर्न छोडेको थप पीडाले संसार अँध्यारो बनायो ।उस बेला मासिक १२ हजार कमाउने मान्छे म । जीवनभर उनको डायलायसिस गर्नुपर्ने सुनेर मैले मन थाम्न सकिरहेको थिइनँ । हामी नेपाल फर्कियौं तर महेन्द्रनगरमा उपचारको सुविधा थिएन । काठमाडौं जानुको विकल्प थिएन । तर हामी दिल्ली गयौं । दिल्लीको सफदरजंग अस्पतालले हामीलाई भारतीय नागरिकलाई जस्तै सहुलियतसहित उपचार दियो । एक पटक डायलायसिस गरेको २५० भारु मात्र । केही दिन यसरी टर्यो । मलाई आफ्नो देशप्रति फेरि पनि विश्वास थियो । मैले श्रीमतीको उपचारका लागि सहयोग जुटाउन स्थानीयदेखि राष्ट्रिय राजनीतिमा पकड राख्ने नेताहरूलाई राज्यबाट सहयोगका लागि पहल गरिदिन गुहारें । तर गरिबले राज्यबाट पाउने सेवासुविधामा पनि राजनीति हुँदो रहेछ । मेरो आर्थिक अवस्था देखेर केही साथीले अभियान चलाएर पैसा संकलन गरे । फलस्वरूप दिल्लीको बसाइ सहज भयो । यद्यपि राज्यप्रतिको मेरो अपेक्षा भने कम भएको थिएन । प्रयास जारी राखें । तत्कालीन प्रधानमन्त्री सुशील कोइरालाको अन्तिम क्याबिनेट बैठकले हामीलाई १ लाख रुपैयाँ उपचार खर्च दिने निर्णय गर्यो । यो निर्णयमार्फत राज्यले हामीलाई अभिभावकत्व महसुस गराएको थियो । विडम्बना, निर्णय भएको केही दिनमा एक राष्ट्रिय स्तरको सञ्चारमाध्यमले आसेपासेले राज्यलाई दोहन गरे शीर्षकमा हाम्रो नामै किटेर समाचार प्रकाशन गर्यो । हामीले पैसा पाउनुअघि नै राज्यदोहन गर्ने मान्छेका रूपमा बदनामी पायौं । त्यो निर्णय कार्यान्वयन हुनुअगावै सरकार परिवर्तन भयो । नयाँ अर्थमन्त्री विष्णु पौडेलले पुरानो सरकारले गरेका निर्णयका लागि विभागमा पैसा पठाएनन् । राज्यले दिने सहयोग लिन भन्दै म तीन पटक काठमाडौं धाएँ । त्यो १ लाख पाउने आशामा आफूसँग भएको ३० हजार गुमाएँ, जुन त्यो बेला मेरा लागि निकै ठूलो रकम थियो । अभिभावक ठानेको राज्यले यसरी निराश बनायो । त्यही बेला लामो समयदेखि मधुमेहका बिरामी मेरा बुवालाई पनि मृगौलाकै समस्या सुरु भयो । बुवाको समस्या त झन् जटिल थियो । मधुमेहले मृगौला मात्र होइन, आँखाको दृष्टि पनि लग्यो । बुवाले समेत डायलायसिसमै बाँच्नुपर्ने भयो । एक तर सुदूरपश्चिमको मान्छे, त्यसमाथि दलित परिवार । आर्थिक हैसियत नभएको मान्छे । नेपालमा उपचार गरी बुवालाई बचाउन गाह्रो थियो । सास रहुन्जेल आस हुन्छ भन्दै ऋणै काढेर बुवालाई पनि दिल्ली नै लग्यौं । दिल्लीमा सात महिनाजति दुवै ससुराबुहारीको सँगै डायलायसिस भयो । सुरुमा भारतीय नागरिकलाई झैं सुविधा दिएको अस्पतालले तीन महिनापछि दुईदुई जनाका लागि त्यसरी नसकिने भन्दै प्राइभेट अस्पतालमा डायलायसिस गर्न सल्लाह दियो । त्यो बेला धनगढीमा दुई मेसिनसहित डायलायसिस सेवा सुरु भइसकेको थियो । तर सेवा पाउन पालो कुर्नुपर्ने । म दिल्लीबाट धनगढी पुगें र निःशुल्क सेवा पाउनेमा ४८ जनापछि दुई जनाको नाम लेखाएँ । डायलायसिस भने दिल्ली फर्केर जारी राख्यौं ।म अर्थको जोहो गर्न नेपाल फर्किएँ । त्यसबीच काम खोज्नेबाहेक सरसापटी, सहयोग सबै मागियो । राज्यबाट सहयोग दिलाउने आशा पनि नेताहरूले देखाई नै रहे, किनभने त्यसबीच दुईदुई पटक चुनाव भएको थियो । धनगढीमा निःशुल्क डायलायसिसको पालो पाएपछि सोनु नेपाल फर्किइन् । तर विडम्बना, दुई महिनाजति सेवा लिँदा उनलाई हेपाटाइटिस सी सल्कियो । हेपाटाइटिस भएपछि भने अस्पतालले उनलाई अछुतझैं व्यवहार गर्न थाल्यो । डायलायसिस सेवा दिन नसकिने भन्दै फिर्ता पठायो । हामीले सेती अस्पतालमा सेवा लिन थाल्दा सबै चेकजाँच गरेर रिपोर्टहरू सामान्य देखिएपछि मात्र पाएका थियौं । नयाँ बिरामी डायलायसिसका लागि आउँदा सबै अस्पतालमा यस्तै गरिन्छ । तर हेपाटाइटिस देखिएपछि भने उल्टै बिरामीलाई अस्पतालले दोष लगायो, बिरामीले आफूले रहर गरेरै त्यो रोग सारेजस्तो । हेपाटाइटिसका बिरामीले सेवा लिन नजिकको अस्पताल नेपालगन्जमा थियो तर त्यहाँ पनि पालो कुर्नुपर्ने । बडो अचम्मको राज्यको निःशुल्क सेवा १ डायलायसिस अत्यावश्यक सेवा हो, बेलामा नपाए ज्यान जान्छ । तर त्यो सेवा पाउन महिनौं पालो पर्खिनुपर्छ ।नेपालगन्जमा पालो कुर्नुपर्ने भएपछि मैले उनलाई फेरि दिल्ली लगें । दिल्लीमा डायलायसिस गर्नुका साथै हेपाटाइटिसको पनि उपचार गर्यौं । झन्डै ३ लाख भारु खर्च गरेर उनले ९ महिना हेपाटाइटिस सीको पनि औषधि खाइन् । उपचारपछि उनको हेपाटाइटिस नसर्ने अवस्थामा पुगेर नर्मल भयो । ऋणको भारी जति भए पनि उपचार राम्रो हुँदा मन शान्त भएको थियो । हेपाटाइटिसलाई जितिन् भन्दै सोनुलाई अस्पतालले सामान्य बिरामीजस्तै एउटै मेसिनमा डायलायसिस गर्न मिल्ने भनी प्रेस्क्रिप्सन लेखिदियो । विडम्बना, एम्सका डाक्टरले लेखेको कुरालाई धनगढीका हाम्रा नर्स र डाक्टरले मानेनन् । हेपाटाइटिस सी नसर्ने अवस्थामा हुँदा पनि उनलाई सेवा लिनबाट रोकियो । नेपालकै डाक्टरले लेखेको प्रेस्क्रिप्सन मान्य हुने अवस्था देखेपछि हामी काठमाडौं गयौं । हेपाटाइटिसको अवस्था पत्ता लगाउने एचसीभी आरएनए परीक्षणको सुविधा काठमाडौंकै अस्पतालमा पनि त्यति बेलासम्म थिएन । काठमाडौंको निजी ल्याबले रिपोर्टका लागि स्याम्पल दिल्ली पठाउने गरिएको रहेछ । १४ हजार रुपैयाँ तिरेर हामीले त्यो पनि गर्यौं । नयाँ जाँचको पनि रिपोर्ट पनि पहिलाजस्तै आयो । सहिद धर्मभक्त माथेमा अंग प्रत्यारोपण केन्द्रका चिकित्सकले पनि दिल्लीका डाक्टरकै जस्तो प्रेस्क्रिप्सन लेखिदिए । धनगढीमा त्यतिन्जेल डायलायसिसको ठेक्का लिइसकेको निजी कम्पनीले फेरि पनि हामीलाई सेवा दिन मानेन । काठमाडौं आउजाउ, परीक्षण लगायतमा फेरि एक पटक खर्च भयो तर राज्यले दिने भनेको निःशुल्क डायलायसिस हामीले पाउन सकेनौं । राज्यबाट निराश भए पनि हाम्रो संघर्ष भने सकिएन । धनगढीले सेवा दिन नमानेपछि हामी फेरि काठमाडौं गयौं । तर अचम्म, त्यहाँ पनि सामान्य बिरामीलाई जस्तै सेवा दिन नर्सहरूले मानेनन् । त्यही अस्पतालका डाक्टरले लेखेर दिँदा पनि नर्सहरूको अडानले उनलाई हेपाटाइटिस सी पोजिटिभ बिरामीहरूकै मेसिनमा सेवा दिइयो । बाँच्नका लागि डायलायसिस गर्न जरुरी थियो । त्यसैले त्यही मेसिनमै भए पनि उपचार लियौं । अर्को विकल्प थिएन, न कानुनी लडाइँका लागि रकम र समय थियो । तर, त्यहाँ सेवा लिएको दुई साता नहुँदै डायलायसिस गर्ने फिस्टुलामा समस्या आयो । यसअघि पनि स्वास्थ्यकर्मीकै लापरबाहीले अर्को हातमा फिस्टुला बिग्रिसकेकाले हामी निकै डरायौं । भक्तपुरको अंग प्रत्यारोपण केन्द्रमा पनि त्यही कुरा दोहोरिएपछि हामी फेरि दिल्ली जान बाध्य भयौं । पोजिटिभ मेसिनमै भए पनि निःशुल्क डायलायसिस सेवा लिनका लागि काठमाडौं पुगेका हामी फिस्टुलामा आएको समस्याको उपचारमा ५० हजार रुपैयाँ बढी अस्पताललाई बुझाएर प्लेन चढेर दिल्ली जानुपर्यो । यो पटक पनि राज्यको सेवा पाउनबाट हामी ठगियौं । उल्टै ऋणको भारी थपियो । दिल्लीमा सामान्य बिरामीकै जस्तो सेवा पायौं । पैसाचाहिँ तिर्नुपर्थ्यो । ससुराबुहारी दुवैको डायलायसिस खर्च जुटाउन धौधौ थियो । गर्मी दिनमा शरीरबाट पसिना आउने हुनाले हरेक तेस्रो दिनमा गर्नुपर्ने डायलायसिसलाई चौथोपाँचौं दिनसम्म धकेलेर पनि मासिक खर्च घटाइयो । यही बेला धनगढी अस्पतालमा बुवाको निःशुल्क डायलायसिसको पालो आयो । केही राहत महसुस गर्दै बुवालाई धनगढी ल्यायौं । बुवालाई धनगढी ल्याएपछि दिल्लीमा सोनुलाई कुर्ने मान्छे नभएकाले उनको डायलायसिसका लागि बरेली जान थाल्यौं । बरेली सीमाबाट एक सय किलोमिटरको दूरीमा थियो । बिहान गएर साँझ फर्किन सकिन्थ्यो । तर सार्वजनिक गाडी चढ्नुपर्ने भएकाले घर पुग्दा कहिलेकाहीँ रातको बाह्र पनि बज्थ्यो । यता धनगढी ल्याएको छ महिनामा बुवा बित्नुभयो । यहीबीच महेन्द्रनगरको सीमावर्ती सहर खटिमामा पनि डायलायसिस सेवा सुरु भयो । घरनजिकको अस्पताल भएकाले हामीले लामो यात्रा गर्नुपर्ने धपेडीबाट राहत पायौं । पहिलाभन्दा सजिलो भएकामा हामी खुसी थियौं । तर कोरोना महामारीका कारण सीमा बन्द भएपछि फेरि सास्ती थपियो । सीमापारि जान नसकेपछि फेरि धनगढी नै गयौं । तर मरे मर् भनेझैं व्यवहार पायौं, सेवा पाएनौं । धनगढीको अस्पतालले सेवा नदिएको गुनासो मैले प्रदेश सभाका सांसददेखि विभिन्न नेतासम्मलाई सुनाएँ । तर यो विषय कसैको प्राथमिकतामा परेन । हामी नेपालगन्ज पुग्यौं, त्यहाँ पनि इमरजेन्सीमा एक पटक डायलायसिस गरेर फर्काइदियो । डायलायसिस नगरे धेरै दिन बाँचिँदैन भन्ने हामीलाई थाहा थियो । सायद अन्तिम समय आयो भन्ने डर हामी दुवैमा थियो । त्यो बेला म कामको सिलसिलामा काठमाडौंमा थिए । लकडाउन भएकाले म उतै फसेको थिएँ । उनी महेन्द्रनगरमा । मैले उनलाई भारततर्फ पठाउने कोसिस जारी राखें । हरेक बिहान उठेपछि मोबाइलमा उनी भन्थिन्, म बाँचेकै रैछु १ साँझ कुरा गर्दा आज डायलायसिस नभएको यति दिन भयो, भोलि बिहान उठ्छु कि उठ्दिनँ भन्दै सुत्थिन् । यो क्रम आठ दिनसम्म चल्यो ।उपचारमा सीमापारि जाने बन्दोबस्तका लागि समन्वय गरिदिन कञ्चनपुरको प्रशासनलाई पटकपटक आग्रह गरियो । तर प्रशासनका लागि हामी मात्र एउटा तथ्यांक थियौं । नेपालमा कतै हाम्रो सुनवाइ नभएपछि एक पत्रकार साथीका मामालाई गुहार्यौं,, जो भारतमा सांसद हुनुहुन्थ्यो । अनेक कोसिस गर्दा हामीले सफलता पायौं । नेपालको प्रशासनले हाम्रो समस्यालाई गम्भीर रूपमा बुझिदिएको भए आठ दिन हामी तड्पिने थिएनौं । नवौं दिनमा बल्ल उनको डायलायसिस हुन सक्यो । त्यसपछि सात महिना खटिमाकै अस्पतालमा बसेर उनले डायलायसिस गरिन् । बढेको खर्च जुटाउन म यता दिनरात मिहिनेत गर्दै थिएँ ।कोरोनाको दोस्रो लहरमा पनि समस्या उस्तै थियो । पास बनाएर आउजाउ गर्न पाइए पनि हप्तैपिच्छे पास बनाउने झन्झट प्रशासनले दियो । भारतीय सुरक्षाकर्मीले सधैं आउजाउ गर्नका लागि एउटा पत्रमा मागे पनि प्रशासनले दिन आनाकानी गर्यो । हामीले पत्र नपाएको र सधैं आउजाउ गर्नुपर्ने बाध्यता देखेर भारतीय सुरक्षाकर्मीले केही समयपछि बिनापास नै हामीलाई जान दिन थाले । अचम्म, बिरामी सधैं जाने देखेर अर्को देशको प्रशासनले व्यावहारिक बाटो देखाउँदा आफ्नै देशको प्रशासन भने कागजी कुरामा अड्कियो ।मृगौला प्रत्यारोपण गर्न सके हप्तैपिच्छे अस्पताल जाने समस्या समाधान हुन्थ्यो । त्यसैले प्रत्यारोपणका लागि सुरुदेखि नै हामी प्रयासरत थियौं । तर हामीसँग अंगदाता र एकमुस्ट चाहिने पैसा थिएन । अंग र खर्चका लागि सम्भावित थुप्रै आफन्तलाई आग्रह गर्यौं, हारगुहार पनि । कति आफन्तले अंग दिने आश्वासन दिएर खर्च मात्र गराइदिए । एकातिर नजिकका आफन्त अंगदान गर्न तयार नभएर निराश थियौं, अर्कातिर तयार हुने टाढाका आफन्तलाई हाम्रो कानुनले रोकिरहेको थियो ।यही क्रममा गत साउनमा हामीले दुइटा सुखद जानकारी पायौं । पहिलो सुखद खबर थियो भारतमा भएका एक आफन्त मृगौला दिन तयार हुनु । प्रारम्भिक चेकजाँच गर्दा उनले दिन मिल्ने भयो । दोस्रो सुखद खबर दक्षिण भारतका राज्यहरूको कानुन अंग प्रत्यारोपणका लागि केही लचिलो बनाइएको थियो । उपचार खर्च पनि तुलनात्मक रूपमा कम । यी खबर पाउनेबित्तिकै म पैसाको जोहो गर्न लागें । कामको सिलसिलामा दक्षिण भारत गएका दाइले त्यहाँ अस्पताल र बासको बन्दोबस्त मिलाउँदै थिए । राज्यबाट सहयोग पाइन्छ कि भनेर एक पटक फेरि म सोनुलाई आश्वस्त पार्दै थिएँ । उनीचाहिँ यसअघि राज्यबाट पटकपटक पाएको धोका सम्झिँदै निराश हुन्थिन् । यसअघि आफैं मृगौलाको समस्यासँग जुधिरहेका पूर्वप्रधानमन्त्री केपी शर्मा ओलीलाई सम्बोधन गरेरै पनि उनले राष्ट्रिय मिडियामा लेख लेखेकी थिइन् । तर ओलीबाट कुनै सहयोग भएन । शेरबहादुर देउवाको नेतृत्वमा सरकार गठन भएपछि पनि विभिन्न सांसदमार्फत कुरा पठायौं । आश्वासन मात्र पाइयो । हामी यस्तो संघर्षमा रहेकै बेला ओलीले राजकीय सुविधा प्रयोग गर्दै दोस्रो पटक मृगौला फेरिसकेका थिए । पूर्वप्रधानमन्त्री झलनाथ खनालले पनि राज्यकोषकै सुविधामा भारतमा गएर मृगौला प्रत्यारोपण गराइसकेका थिए । पूर्वस्वास्थ्यमन्त्री गगन थापाको पालामा लागू भएको कानुनले नेपालबाहिर उपचार गर्ने बिमारीलाई आर्थिक सहयोग दिन रोकेको रहेछ । हामीलाई भने यही कानुन देखाएर सुविधा पाउनबाट रोकियो । राजा ले सुविधा पाएÙ हामी रैती न पर्यौं, केही सीप लागेन । न स्थानीय सरकारले हेर्यो न प्रदेशले नै । संघीय सरकारको त आसै रहेन ।हामीजस्ता सर्वसाधारण र राजनीतिक नेताहरूले राज्यबाट पाउने सुविधामा भएको यो विभेद अक्षम्य छ । देशमा सबै किसिमका स्वास्थ्य सेवाको सुविधा भइदिएको भए सायद हाम्रो बच्चा पनि खेर जाँदैनथ्यो । मेरी श्रीमतीले दसदस वर्ष मृत्युसँग संघर्ष गर्नुपर्दैनथ्यो । राज्यकोषको पैसाले नेताको उपचार गर्ने राज्यले किन जनतालाई सर्वसुलभ स्वास्थ्य सेवा दिन सक्दैन ? यही हो लोकतान्त्रिक गणतन्त्र ? हामीले यसैका लागि जनआन्दोलन गरेका थियौं ? सरकार, म जीवनसंगिनीको मृत्युको जवाफ खोजिरहेको छु ।"
महाधिवेशनको मौसममा मधेस,"नेपाली कांग्रेस, राप्रपा र एमालेका महाधिवेशन सकिइसकेका छन् । केही समयभित्र राष्ट्रिय सम्मेलन गर्नुपर्ने दबाब माओवादी केन्द्रलाई छ । यी महाधिवेशनहरू ती दलहरूभित्र आन्तरिक लोकतन्त्रको अवस्था देखाउने सूचक त हुन् नै, समावेशी अनुहार देखाउने ऐना पनि हुन् । आफ्नो दलको चेहरा र चरित्र समावेशी छ है भनेर दाबी गर्ने दलहरूभित्र त्यस्ता समावेशी चेहराहरू कुन बाटोबाट छिर्न पुगे, त्यो पनि हेर्नुपर्ने भुइँतहको बुझाइ छ । समाज फेर्न भनेर हिँडेका राजनीतिक पार्टीहरूमा समावेशी नेतृत्वको विकास कति हुन पाएको छ भन्ने सवाल यहाँ जोडदार रूपले उठ्दै छ ।दलहरूको संरचनाभित्र समावेशी मान्यतालाई स्वीकार गरेको देखाउन विभिन्न क्लस्टर नै छुट्याइएको छ । त्यस्ता आरक्षित क्लस्टरहरूमार्फत तत् समुदायको नेतृत्व प्रतिस्पर्धा गरेर आएको छ । दलहरूका उपल्ला पदहरूमा वा खुला गरिएका पदहरूमा प्रतिस्पर्धा गरेर आउनेहरूमा आरक्षित कोटा मानिएको वर्गका विरलै छन् । जसको लामो राजनीतिक लगानी छ त्यस्ता पात्रहरूसमेत खुला प्रतिस्पर्धाको मूल बाटो छाडेर आरक्षित कोटाको गल्ली समाउन पुगेका छन् । यिनैलाई देखाएर दलहरूले आफू समावेशी रहेको धाक लगाउँदै छन् । एक कोणबाट हेर्ने हो भने दलका विभिन्न एकाइले आरक्षित कोटामार्फत भए पनि विविधतालाई सम्बोधन गरेका छन् । दलीय संरचनामा साबिकको भन्दा सुधार हुँदै आएको, प्रतिनिधित्वलाई झन् बढी लोकतान्त्रिक बनाउनुपर्ने हाँक स्वीकार गर्दै गएको पनि देखिन्छ । अर्कोतिर, विविधताको प्रतिनिधित्वलाई वर्चस्वशाली मानसले स्वीकार गर्न नचाहेको झल्किन्छ । यो विरोधाभास नै अहिले दलहरूको असली मुहार भएको छ ।दलभित्र नेतृत्वको निर्माणमै छ, संघीयता र समावेशिताको स्वाद । दलभित्र ससाना कोटाका गल्लीहरू छन्, जसलाई समाएरै गन्तव्यमा पुग्नुपर्ने हुन्छ । दलभित्रको फराकिलो कित्तामा बस्नुपर्दाखेरि अर्कोसँग के लिनुपर्ने हो वा के दिनुपर्ने हो भन्ने सिकेको वा सिकाइएकै छैन । आरक्षित कोटा नछुट्याइएको भए त्यति पनि हुन्न थियो । आरक्षित कोटाको ओत लाग्न एक से एक स्थापित पात्रहरू अघि सरे । यस्तो किन भयो ? दलभित्रको खुला प्रतिस्पर्धामा किन एउटा वर्गकाहरू मात्रै हौसिन्छन् । खुला प्रतिस्पर्धा भनिए पनि परिणामले यो त खास वर्गका लागि आरक्षित भएसरह नै पाइएको छ ।समाज फेर्न भनेर हिँडेका राजनीतिक दलहरूमा व्याप्त यो कस्तो विसंगत यथार्थ । दलभित्रको खुला प्रतिस्पर्धामा समाजको एउटा ठूलो कित्ताले आफूलाई वञ्चित राख्नुमै राजनीतिक उपलब्धि ठान्छ । यो सामान्य अवस्था होइन । महाधिवेशन गरेर आफ्नो संवैधानिकता जोगाए पनि दलहरू एउटा असाधारण व्याधिबाट संक्रमित भइसकेका छन् । दलको मूल मानसले अझै पनि वर्चस्वशाली जमातलाई प्रतिनिधित्व गर्छ । दलको दृष्टिकोण र दिशालाई वर्चस्वशाली तप्काले नै कब्जा गरेको छ । राज्यले पनि समाज परिवर्तन गर्न सक्छ, तर साँच्चिकै आमूल परिवर्तन गर्नका लागि राज्य आफैं मात्र काफी हुन सक्दैन । राज्य पनि माध्यम हो तर लोकतन्त्रमा रूपान्तरणको भरपर्दो माध्यम त दलहरू नै हुन् । दलहरूको चालढालले नै समाजलाई अग्रगति दिन्छ । तर दलहरूले समावेशी आयामहरूबाट हातखुट्टा छोड्दै गइरहेको देखिन्छ । पार्टी सरकारमा गएका बेला समाज परिवर्तन गर्नका लागि सरकारी तवरबाट केही नीति ल्याइन्छन्, कार्यक्रम लागू गरिन्छन्, जुन स्वाभाविकै हो । तर सरकारमा नरहँदा पनि दलविशेषले के गर्ने भन्ने त हुँदो होला ।सरकारमा नभएका बेला बाहिर बसेर के गर्ने भन्नेमा दलहरूको पटक्कै ध्यान रहेन । जसरी पनि सरकारमा जाने, सरकारमा गएपछि समावेशिताका सवालमा सरकारी स्तरबाट मात्रै केही गरेको देखाउन खोज्ने सोचबाट सामाजिक न्याय त स्थापित हुँदैन । यो त एकदमै नमिल्ने कुरा हो, तर यही दलभित्रको कटुयथार्थ हो । बहुदलीय लोकतन्त्रलाई प्रतिस्पर्धाको व्यवस्था भनिन्छ, जुन दलहरूको आन्तरिक जीवनमा समेत अनिवार्य प्रतिगुञ्जित हुनुपर्ने हो । तर अब प्रतिस्पर्धाको अर्थ अर्कै लाग्न थाल्यो । जसलाई खुला भनिएको छ, त्यो एउटा ठूलो तप्काका लागि त अघोषित रूपमा प्रतिस्पर्धा निषेध स्पेस पो रहेछ । आम रूपमा आमूल परिवर्तनको जुन कुरा गरिन्छ, त्यो दलहरूले गरिरहेका अभ्यासबाट सम्भव छैन । उसो त महाधिवेशन सम्पन्न गरिसकेका वा अन्य दलले विधानमा होस् वा घोषणापत्रमा, समावेशीकरणको मुद्दा उठाएका छन् । यो मुद्दालाई दलहरूले आफ्ना नारा वा सार्वजनिक अभिव्यक्तिहरूमा बिर्सेका छैनन् तर दलीय संरचनामा व्यावहारिक प्रयोगमार्फत न्याय गर्ने मौका आउँदाचाहिँ आँट गर्दैनन् । आखिर दलभित्र यस्तो केकुन साङ्लो छ जसलाई चुँडाल्न दलीय आँट पुग्दैन । सबै प्रमुख दलहरूमा खास जाति वा समुदायको बहुमत वा पकड देखिन्छ । हो, यस्तै अवस्थामा दलमा अग्लो मधेसी नेतृत्व सुरक्षित नहुँदा वा शक्तिशाली संरचनामा मधेसी उपस्थिति शून्यप्रायः हुँदा भुइँतहमा उनीहरूप्रति प्रश्नहरू उठ्दै जाने निश्चित छ ।दलका लागि संघर्ष गर्ने, संघर्षलाई निरन्तरता दिने, क्षेत्रविशेषमा दलको उदार मुहार बनेर आधारक्षेत्र विस्तारमा जोखिम लिने, कतिपय अवस्थामा आफ्नै समुदायविशेषबाट गद्दार भनेर आक्षेपित वा अनेकानेक प्रहार सहेर पनि ती समुदायभित्र दलको स्पेस जोगाइरहने हिम्मत छ, तर खुलामा प्रतिस्पर्धा गर्ने साहस छैन । दलहरूले समावेशिताका लागि अनुकूल माहोल वा मैत्रीपूर्ण मानस आफ्नै प्रतिबद्ध कार्यकर्ताहरूमाझ बनाउन सकिरहेको छैन । महाधिवेशनहरू नेतृत्व विकास गर्ने, स्वीकार गर्ने, सामाजिकीकरण गर्ने अवसर हुन्, निर्णायक तहसम्मै वञ्चित समुदायको नेतृत्वको श्रेणीबद्ध उठान गर्ने उत्सव हुन् । दलहरूले संघीय समितिमा जातीय, क्षेत्रीय, लैंगिक समावेशितालाई न्याय गर्न सकेका छैनन् । त्यसैले यी महाधिवेशनहरूमा समानुपातिक समावेशिताका लागि आरक्षित कोटा हात्तीको देखाउने दाँत मात्र भएको छ । मधेसको कोणबाट भन्नुपर्दा, समावेशीकरण केवल कानुनी कुरा होइनÙ यो दलभित्र देखिनुपर्ने व्यवहार, चरित्र र संस्कृतिको विषय पनि हो । २०६२६३ सालको जनआन्दोलन र त्यसपछिको मधेस आन्दोलनले गर्दा एकै पटक धेरै कुरा प्रारम्भ गर्नुपर्ने दबाब आयो । दबाब देखिए पनि सुरुआतमा त्यसलाई छल्ने सोच राखियो जो कालान्तरमा प्रतिकारको अवस्थासम्म आइपुग्यो । सुरुआतमा मधेसलाई इन्गेज गर्नमा साँच्चिकै चूक भएको आन्तरिक ठम्याइ रह्यो, तर पटकपटकको मधेस आन्दोलनले जब ठूला दलहरूभित्रको मधेसी नेतृत्वमा स्पन्दन ल्याउन थाल्यो, तब सामाजिक न्यायका खातिर मुखर, राज्यतन्त्रमा कब्जा जमाएकाहरूका शतरन्जी चालहरूबाट परिचित तथा शीर्ष नेतृत्वलाई नै वैचारिक हस्तक्षेप गर्न सक्ने सामर्थ्य भएका मधेसी नेतृत्व पंक्तिलाई किनारा गर्न थालियो र त्यसको ठाउँमा थारूमधेसी भएर पनि वर्चस्वशालीको भाषा बोल्नेहरूलाई धाप दिँदै माथि तान्न थालियो । लोकतन्त्रमा पार्टीका लागि सिद्धान्त, संगठन र नेतृत्व आधारभूत ढाँचा हो तर यिनै विषय तय गरिने महाधिवेशनको मौसममा मधेसलाई कुहिराले घेरेको छ । मुख्य दलहरूका अग्रपंक्तिमा मधेसी नेताहरूको कमी छ । दलभित्र मधेसी नेतृत्वको सवाल उठाउँदा राजनीतिजीवी र राजनीतिकर्मी बीचको अन्तर छुट्याउनुपर्ने हुन्छ । राजनीतिजीवी ती हुन्, जो अनेक धन्धामा लिप्त छन् । तिनका लागि शक्तिशाली दलविशेष सुरक्षित ओत लाग्ने चौतारी हो । ती कुनै दलमा तबसम्म बस्छन् जबसम्म तिनको स्वार्थपूर्ति भैरहन्छ । त्यसको बदलामा ती आफ्नो समुदायको हितलाई लात हान्दै दलका लागि सार्वजनिक रूपमा प्रदर्शन गरिने मुखुण्डो बन्नमै समर्पित भइरहन्छन् । अर्कातिर, आफ्नैसमेत हित हुने सामाजिक न्यायको आवाजलाई मत्थर पार्न दलभित्रको वर्चस्वशाली नेतृत्वको मतियार बन्दै विभिन्न ओहोदा धारण गरेकाहरू जब राजनीतिक घुम्तीको कुनै मोडमा अन्तरात्माको आवाज बोल्न थाल्छन्, त्यतिखेर तिनलाई अपमानजनक ढंगले किनारा लगाइन्छ । यस्ता उदाहरण कैयन् छन् । त्यसैले प्रश्न उठ्न थालेको छ मधेस दलहरूका लागि मौजा हो कि मुटु ?आज ठूला भनिने दलहरूको संरचनामा राजनीतिक निष्ठा भएका अग्ला मधेसी नेता छैनन् । कांग्रेस होस् वा वामपन्थी दलहरू होऊन्, संगठन निर्माण, संघर्षमा ऐक्यबद्धता र सत्तामा पुर्याउने मतादेश दिने ल्याकत मधेसले राखेको छ तर कैयन् वर्षसम्म दलहरूका शीर्ष नेतृत्वमा मधेसी पंक्ति रिक्त रहने स्वयंसिद्ध छ । मधेसका जेजस्ता नेतृत्व छन् तिनमा कमीकमजोरी त छन् तर कहिलेकाहीँ यस्तो पनि लाग्छ मधेसलाई चुप लगाउन यसका नेता पंक्तिलाई सामर्थ्यहीनताको दोष लगाउने कोसिस गरिँदै छ । यसबाट के पनि प्रस्टिँदै छ भने, मधेसलाई दोस्रो तहको नेतृत्वसम्म मात्र दिन मिल्छ, त्योभन्दा माथिको आँट गर्नेलाई सबै मिलेर भुइँमा पछारिदिन्छन् ।महाधिवेशनहरूमा देखिएको अर्को पक्ष हो मधेसमा फेरिँदै गरेको कास्ट इन्जिनियरिङ प्रति चासो । मधेसी समुदायलाई प्रायः समरूपी समुदाय मान्ने गरिन्छ, जसलाई मधेसी कोटा जस्तो ढाँचाका आधारमा व्याख्या गरिन्छ । जबकि मधेसी समुदायको सामाजिक संरचना बहुरूपी छ । यसभित्र पनि जाति एवं वर्गको विविधता पाइन्छ । विविध जाति, त्यसबाट निर्मित समीकरण एवं तिनका माझ प्रतिस्पर्धी टकरावको कोलाहल यसको आन्तरिक तानाबानाबाट निश्चित हुन्छ । पहिला दलभित्र कुनै जातिको पहुँच, प्रभाव र पकड थियो, अब नयाँ कलेवरमा जातीय एकजुटता सक्रिय र प्रभावी हुन थालेको छ । जातीय अस्मिताको बढ्दो चेतनाका साथसाथै लाभार्थी हुनुपर्ने भाव जसरी अंकुरित हुँदै छ, त्यसलाई पछ्याउन मधेसमा बिसात ओछ्याउन तम्तयार राजनीतिक शक्तिहरू पनि देखिए ।मधेस आन्दोलनको जगमा उभिएका राजनीतिक शक्तिहरू अनेकौं टुक्रामा छन् । तिनले आफ्नो नाम र रूपसमेत फेरेर कायान्तर गर्दै गएका छन् । मधेसी उभारका कारण विभिन्न दलमा संलग्न मधेसी नेतागणले पोषण पाएका थिए, कोही व्यक्त गर्थे, कोही बुझ पचाउँथे । यतिखेर आन्दोलनको रापताप फिका पर्न थाल्दा मधेसी राजनीतिजीवी र राजनीतिकर्मी दुइटै चेपुवामा परे । जनकपुरको रामानन्द चोकमा चियागफमा एमालेका एक महत्त्वाकांक्षी युवा नेताले सुनाए, कांग्रेसभित्र मधेसी नेतागणको सौदाबाजी सामर्थ्य कमजोर हुँदै जाँदा तुलनात्मक रूपमा झन् अनुदार हाम्रो दलभित्र कस्तो हविगत होला ?"
ओमिक्रोन फैलिएसँगै युरोपमा कडाइ,"पेरिसबर्लिन (एजेन्सी) कोभिड१९ को नयाँ भेरिएन्ट ओमिक्रोनको संक्रमण तीव्र बन्दै गएपछि कतिपय युरोपेली मुलुकले प्रतिबन्धात्मक नियम घोषणा गरेका छन् । जर्मनी र पोर्चुगलले क्रिसमस (डिसेम्बर २५) लगत्तै लागू हुने गरी प्रतिबन्ध तथा सामाजिक दूरी कायम गर्नुपर्ने नियमहरूको घोषणा गरेका छन् । नेदरल्यान्डमा सोमबारदेखि नै देशव्यापी लकडाउन गरिएको छ । क्रिसमस तथा अंग्रेजी नयाँ वर्षको समयमा गरिने हुने जमघटका कारण संक्रमण थप फैलन सक्ने भन्दै लकडाउन गरिएको अधिकारीहरूले जनाएका छन् । नेदरल्यान्ड्सले जारी गरेका नियमहरू युरोपकै छन् । नयाँ नियमअनुसार नेदरल्यान्डमा अत्यावश्यकबाहेकका पसल, मदिरालय, जिमखाना, सैलुनलगायतका सार्वजनिक स्थान जनवरी मध्यसम्मका लागि बन्द हुनेछन् । प्रधानमन्त्री मार्क रुटले नयाँ प्रतिबन्ध उल्लंघन गर्नेलाई कडा सजाय गरिने चेतावनी दिएका छन् । यसैगरी, विद्यालय जनवरी ९ सम्मका लागि बन्द गरिएको छ भन रेस्टुराँले टेकवे सेवा दिन सक्ने जनाइएको छ । स्पेनमा संक्रमितको संख्या कोभिड सुरु भएयताकै उच्च भएको बीबीसीले उल्लेख गरेको छ । फ्रान्सका स्वास्थ्य अधिकारीले केही दिनमै कोभिड संक्रमितको संख्या एक लाख नाघ्ने चेतावनी दिएका छन् । हाल फ्रान्समा दैनिक ७० हजारभन्दा बढीमा भाइरसको संक्रमण पुष्टि भएको छ । स्वास्थ्यमन्त्री ओलिभियर भेरानले फ्रान्समा जनवरीसम्म सबैभन्दा बढी ओमिक्रोन संक्रमित हुने जनाएका छन् । जर्मनीले २८ डिसेम्बरदेखि १० जनाभन्दा बढी भेला हुन नपाउने नियम घोषणा गरेको छ । त्यस्तै, रात्रिकालीन क्लब बन्द गरिनुका साथै फुटबल खेल बन्द स्टेडियमभित्र खेलाइने जनाइएको छ । कोभिड१९ ले क्रिसमस छुट्टी लिँदैन, जर्मनीका चान्सलर ओलाफ स्कोल्जले भने, हामी यो लहरलाई बेवास्ता गर्न सक्दैनौं ।त्यस्तै, पोर्चुगलले डिसेम्बर २६ देखि नै रात्रिकालीन क्लब बन्द हुने र जनवरी ९ सम्म घरबाटै काम गर्न आग्रह गरिएको छ । सार्वजनिक स्थानमा बढीमा १० जनासम्म मात्र भेला हुन दिइने जनाइएको छ । फिनल्यान्डले भने डिसेम्बर २४ देखि नै कतिपय क्षेत्रमा प्रतिबन्ध लगाएको छ । बार तथा रेस्टुराँ तीन साताका लागि बन्द हुने र फिनल्यान्ड पस्ने यात्रुले अनिवार्य कोभिडको नेगेटिभ रिपोर्ट देखाउनुपर्ने जनाइएको छ । बेलायतमा क्रिसमसका लागि सामाजिक दूरी पालना गर्नुपर्नेलगायतका नियम लागू गरिएको छ । पछिल्लो समय विश्वभर तीव्र रूपमा फैलिइरहेको ओमिक्रोनलाई विश्व स्वास्थ्य संगठनले जोखिमपूर्णको सूचीमा राखिसकेको छ । यो हालसम्मकै उच्च रूपमा उत्परिवर्तित भेरिएन्ट हो । नयाँ भेरिएन्ट फैलने क्रम तीव्र बन्दै गएपछि विभिन्न देशमा कोभिडविरुद्धको खोपको बुस्टर डोज दिने कार्यलाई प्राथमिकता दिइएको छ । बुस्टर डोजले ८० देखि ८५ प्रतिशत सुरक्षा प्रदान गर्ने विज्ञहरूको भनाइसँगै अधिकांश देशले खोप अभियान तीव्र पारेका छन् ।"
म्यान्मारको खानीमा सय जना बेपत्ता,"यांगुन (एजेन्सी) म्यान्मारमा बहुमूल्य रत्न जेड को खानीमा बुधबार गएको पहिरोमा कम्तीमा सय जना बेपत्ता भएका छन् । अधिकारीहरूका अनुसार अधिकांश पीडितहरू गैरकानुनी रूपमा खानी उत्खनन कार्यमा संलग्न थिए । उद्धारकर्ताहरूले पाकान्टस्थित खानी नजिकैको तालमा हराइरहेकाहरूको खोजी गरिरहेका छन् । हालसम्म एक जनाको मृत्यु भएको पुष्टि भएको छ । उत्तरी कचिन प्रान्तको पाकान्ट क्षेत्रमा बुधबार बिहान पहिरो गएको हो । खानीमा सञ्चालित लरीहरूले खुला खाल्डामा फालेको ढुंगामाटोको ठूलो परिमाण बगेका कारण पहिरो गएको अधिकारीहरूको भनाइ छ । म्यान्मार जेडका लागि विश्वकै एक प्रमुख स्रोत हो । त्यहाँका खानीहरूमा हुने दुर्घटनामा बर्सेनि सयौं मानिसको ज्यान जानेका गरेको छ । स्थानीय सञ्चार माध्यमका अनुसार करिब २ सय जना उद्धारकर्ताहरूले हराइरहेकाहरूको खोजी गरिरहेका छन् । हामीले २५ जनालाई अस्पताल पठाएका छौं र एक जना मृत फेला परेका छन्, उद्धार टोलीका सदस्य को नीले भने । उनले कम्तीमा सय जना हराइरहेको अनुमान गरेका छन् । सन् २०२० मा खानीबाट निस्किएको फोहोरका कारण नजिकैको एक ताल फुट्दा १ सय ६० जनाभन्दा बढीको मृत्यु भएको थियो । मारिनेमध्ये अधिकांश आप्रवासी थिए ।"
माल्दिभ्समा चर्कंदै इन्डिया आउट अभियान,"माले (एजेन्सी) पाकिस्तानसँग स्थायी रूपमै शत्रुतापूर्ण सम्बन्ध रहेको भारतको अन्य दक्षिण एसियाली मुलुकसँग पनि बेलाबेलामा सम्बन्ध बिग्रने गरेको छ । भुटान, बंगलादेश, नेपाल र माल्दिभ्ससँग पनि भारतको सम्बन्ध बेलाबेला चिसिने गरेको छ । पछिल्लो समय माल्दिभ्समा भारतविरोधी आन्दोलन तीव्र बन्दै गएको छ । पूर्वराष्ट्रपति अब्दुल्लाह यामिनले भारतविरोधी अभियानको नेतृत्व गरिरहेका छन् । माल्दिभ्समा भारतको उपस्थिति अन्त्य हुनुपर्ने मागसहित गरिएको आन्दोलनका कारण त्यहाँको सरकारले पछिल्ला घटनाक्रमका कारण चिन्तित भएको जनाएको छ । माल्दिभ्सको विदेश मन्त्रालयले डिसेम्बर १९ मा विज्ञप्ति जारी गर्दै भारतविरुद्ध घृणा र झूट फैलाइएको जनाएको हो । मन्त्रालयले भारत माल्दिभ्सको नजिकको साझेदार मुलुक रहेको उल्लेख गर्दै केही नेतासहितको सानो समूहले गलत प्रचार गरेको दाबी गरेको छ । विपक्षी दलको नेतृत्वमा इन्डिया आउट अभियानलाई तीव्रता दिइएको हो । माल्दिभ्सका सांसद अहम सियामले उत्तर प्रदेशका पूर्वमुख्यमन्त्री अखिलेश यादवको पत्रकार सम्मेलनको भिडियो रिट्वीट गर्दै भारतको वर्तमान सरकारबाट आफूहरूको सार्वभौमसत्ता र संविधानमाथि सम्मानको आशा नगरिएको बताएका थिए । भारतमा मुस्लिम समुदायप्रति गरिने कुनै पनि नकारात्मक व्यवहारले सुन्नीबहुल माल्दिभ्स पनि प्रभावित हुने बताइन्छ । माल्दिभ्सबाट भारतीय सैनिकको उपस्थिति र सैन्य उपकरण हटाइनुपर्ने अभियानको मुख्य माग छ । सन् २०१८ बाटै यो अभियान सुरु भए पनि यसले हालै तीव्रता पाएको हो । त्यतिबेला तत्कालीन राष्ट्रपति अब्दुल्लाह यामिनले भारतलाई आफ्ना दुई हेलिकोप्टर र एउटा डोर्नियर एयरक्राफ्ट फिर्ता लैजान भनेका थिए । भारतले भने माल्दिभ्समा प्राकृतिक विपत्तिका बेला राहत र उद्धार अभियान सञ्चालन गर्न ती आवश्यक भएको बताउने गरेको छ । तर ती हेलिकोप्टर र जहाज उपहार दिइएको हो भने पाइलट आफ्नै देशका हुनुपर्ने माल्दिभ्सको भनाइ छ । डिसेम्बर ५ मा आइल्यान्ड एभिएसन सर्भिस लिमिटेडका पूर्वनिर्देशक मोहम्मद आमिनले ट्वीट गर्दै भारतसँग एउटा डोर्नियर लिनु कुनै ठूलो मुद्दा नभएको तर डोर्नियरसँगै भारतीय सैनिकको उपस्थिति भने अस्वीकार्य हुने बताएका थिए । त्यसपछि सर्वसाधारणहरू सडकमा उत्रिएर भारतको विरोध गर्न थालेका हुन् । प्रोग्रेसिभ पार्टी अफ माल्दिभ्स (पीपीएम) ले आफ्नो देशबाट भारतीय सैनिक तत्काल हट्नुपर्ने बताएको छ । त्यस्तै नोभेम्बर २० मा पीपीएमको आधिकारिक ह्यान्डलबाट गरिएको ट्वीटमा भनिएको थियो, भारतीय सैनिक फुवाह्मुलाह सहर छोडून् । त्यसपछि सहरका स्थानीयले सडकमा उत्रिएर प्रदर्शनसमेत गरेका थिए । राष्ट्रपतीय चुनावमा हार बेहोरेपछि भएको गिरफ्तार रोक्न भारतले पहल नगरेको भन्दै अब्दुल्लाह यामिन रुष्ट भएको बताइन्छ । चीनको उपस्थितिलाई बढावा दिएकाले भारतले यामिन प्रकरणमा दबाब नदिएको पनि विश्लेषकहरूको भनाइ छ ।सन् २०१८ मा इब्राहिम सोलिह माल्दिभ्सको राष्ट्रपति बनेपछि विदेश नीति भारतप्रति नरम भएको बताइन्छ । सोलिहको नीति इन्डिया फर्स्ट भए पनि भारतले भने इन्डिया ओन्ली को नीति अपनाउन उनलाई दबाब दिएको विश्लेषकहरूको बुझाइ छ । सोलिहको शपथग्रहणमा भारतीय प्रधानमन्त्री नरेन्द्र मोदी सहभागी मात्रै भएका थिएनन्, केही महत्त्वपूर्ण सम्झौतामा हस्ताक्षरसमेत भएको थियो । यामिन शासनकालमा भने माल्दिभ्स चीनतर्फ बढी झुकेको बताइन्छ । उनलाई चीनपरस्त भएको आरोपसमेत लाग्ने गरेको छ । माल्दिभ्सको आन्तरिक राजनीतिमा भारतले पटकपटक हस्तक्षेप गरेको इतिहास छ । सन् १९८८ मा तत्कालीन भारतीय प्रधानमन्त्री राजीव गान्धीले सेना पठाएर मौमुन अब्दुल गयुमको सरकार बचाइदिएका थिए ।चीन र भारत दुवैका लागि माल्दिभ्स सामरिक रूपले निकै महत्त्वपूर्ण मानिन्छ । माल्दिभ्सको सामुद्रिक अवस्थिति रणनीतिक रूपले महत्त्वपूर्ण छ । हिन्द महासागरमा आफ्नो उपस्थिति बढाउन चीनका लागि माल्दिभ्स महत्त्वपूर्ण मानिन्छ । सन् २०१६ मा एक चिनियाँ कम्पनीले माल्दिभ्सको एउटा द्वीप ५० वर्षका लागि लिजमा लिएको थियो । भारततर्फ नजर राख्न पनि चीनलाई माल्दिभ्सको भूमि महत्त्वपूर्ण हुने बताइन्छ । भारतको लक्ष्यद्वीपबाट माल्दिभ्स ७ सय किलोमिटरको दूरीमा छ । चीनले माल्दिभ्ससँग स्वतन्त्र व्यापार सम्झौतासमेत गरेको छ । जसका कारण पनि माल्दिभ्स चीनसँग नजिकिएको र भारतसँग टाढिँदै गएको बताइन्छ ।"
निजी कलेजद्वारा नर्सिङ पढाउन अस्वीकार,"(काठमाडौं)  एकीकृत प्रवेश परीक्षामा सिट संख्याभन्दा कम विद्यार्थी उत्तीर्ण भएका नर्सिङलगायत विषयमा छात्रवृत्तिमा पठनपाठन गराउन निजी नर्सिङ कलेजले अस्वीकार गरेका छन् । चिकित्सा शिक्षा आयोगमा भर्ना लिएर कक्षा लिन कलेजको सम्पर्कमा पुगेका विद्यार्थीलाई कलेजहरूले पठनपाठन गराउन नसक्ने बताएका हुन् । पूर्वाञ्चल विश्वविद्यालयअन्तर्गत नर्भिक इन्स्टिच्युट अफ नर्सिङ एजुकेसनमा छात्रवृत्ति कोटामा पढ्न गएकी छात्रालाई कलेजले पढाउन अस्वीकार गरेको छ । हामी ३ जना नर्भिकमा पढ्न छनोट भएका थियौं तर कलेजले नपढाउने भनेको छ, उनले भनिन्, पढ्नै नपाउने भएर अन्यायमा परेका छौं । सिफारिस भएका कलेजमा पढ्न नपाउने छात्रछात्राले आयोगमा दैनिक प्रदर्शन गर्न थालेका छन् ।आयोगले सिट संख्याभन्दा थोरै विद्यार्थी पास भएका बीएस्सी नर्सिङ र बीफार्मेसीलगायत विषयमा कतिपय कलेजमा छात्रवृत्ति कोटाको विद्यार्थी मात्रै पढ्न पढाएको छ । निजी कलेज सञ्चालकहरूले भर्ना भएकामध्ये १० प्रतिशत विद्यार्थी मात्रै छात्रवृत्ति अध्ययन गराउने भन्दै कक्षा सञ्चालन गर्न नमानेका हुन् । निजी कलेजको संस्था एलाइट साइन्स इन्स्टिच्युट अफ एसोसिएनका उपाध्यक्ष केएन शर्माले अधिकांश कलेजमा छात्रवृत्ति कोटाका विद्यार्थी मात्रै अध्ययन गर्न आएकाले कक्षा सञ्चालन गर्न नसक्ने अवस्था आएको जनाए । बीएस्सी नर्सिङ र बीफार्मेसीमा अधिकांश कलेजमा छात्रवृत्ति कोटाका विद्यार्थी मात्रै पढ्न आएका छन्, उनले भने, बीएन लगायतका विषयमा पनि तोकिएको कोटाको पुगनपुग ५० प्रतिशत विद्यार्थी मात्रै भर्ना भएका छन्, यस्तो अवस्थामा त कसरी कक्षा सञ्चालन गर्न सकिन्छ ? बीएस्सी नर्सिङमा ३० सिट रहेको कलेजमा २३ जना विद्यार्थी मात्रै छात्रवृत्ति कोटामा भर्ना भएका छन् भने बीएन, बीफार्मेसीमा ४० कोटा रहेकामा २५ जनाका दरले विद्यार्थी भएका छन् । छात्रवृत्तिको कोटामा मात्रै भर्ना भएका विषयमा विद्यार्थी पढाउन नसक्ने निजी कलेज सञ्चालकहरूले प्रस्ट्याएका छन् । प्रवेश परीक्षामा सिटभन्दा कम विद्यार्थी मात्रै पास भएपछि यसअघि पनि त्रिभुवन, काठमाडौं, पोखरा, पूर्वाञ्चल, गण्डकी विश्वविद्यालयबाट सम्बन्धन पाएका निजी कलेज सञ्चालकले कक्षा सञ्चालन गर्न नसक्ने घोषणा गरेका थिए । विरोधस्वरूप उनीहरूले आयोगलाई कलेजको साँचोसमेत बुझाएका थिए । कम विद्यार्थी उत्तीर्ण भएका सबै विषयमा सिट खाली भएको छ । उत्तीर्ण हुने विद्यार्थीले भने आफूहरूले मेरिटका आधारमा रोजेको शिक्षण संस्थामा पढ्न पाउनुपर्ने बताएका छन् । विद्यार्थी पठनपाठनबाट वञ्चित हुने अवस्था आएपछि आयोगले विश्वविद्यालयसँग परामर्श थालेको छ । डिनहरूलाई डाकेर कक्षा कसरी सञ्चालन गर्ने भन्ने विषयमा छलफल गरिएको आयोगले जनाएको छ । विश्वविद्यालयले छुट्टाछुट्टै कलेजमा कक्षा सञ्चालन गर्न नसके पनि विद्यार्थीलाई एउटै कलेजमा पठनपाठन गराउने प्रतिबद्धता जनाएका छन् । आयोगका सदस्यसचिव भोजराज काफ्लेले छात्रवृत्ति कोटाका मात्रै विद्यार्थी रहेका र न्यून विद्यार्थी रहेका कलेजले सम्बन्धित विश्वविद्यालयको आंगिक कलेज वा विश्वविद्यालयले तोकेको कलेजमा मात्रै कक्षा सञ्चालन गर्ने गरी छलफल अघि बढेको जनाए । आयोगले गत साउनमा सार्वजनिक गरेको स्नातक तहको एकीकृत प्रवेश परीक्षाको नतिजामा बीएस्सी नर्सिङ, बीफार्मेसी, बीपीएचलगायत विषयमा सिटभन्दा कम विद्यार्थी उत्तीर्ण भएका थिए । शिक्षण संस्था सञ्चालकहरू सिटअनुसार विद्यार्थी उत्तीर्ण नहुँदा शिक्षण संस्था नै धराशायी हुने अवस्था आएको बताउँछन् । चिकित्सा शिक्षाको स्नातक तहको पढाइमा सार्वजनिक शिक्षण संस्थामा ७५, निजीमा १० र विदेशी लगानीका निजीमा २० प्रतिशत छात्रवृत्ति दिनुपर्ने व्यवस्था छ । पर्याप्त विद्यार्थी उत्तीर्ण नहुँदा सरकारले छुट्याएको छात्रवृत्ति कोटामा अध्ययन गर्ने विद्यार्थीसमेत अपुग भएको हो । पोखरा विश्वविद्यालय निजी शैक्षिक संस्थाका अध्यक्ष नवराज पाण्डेले नियतवश थोरै विद्यार्थी उत्तीर्ण गराएर स्वेदशी शिक्षण संस्थालाई धराशायी बनाउने काम भएको बताए । विदेश विद्यार्थी पठाउने उद्देश्य राखिएको छ, छात्रवृत्तिमा मात्रै विद्यार्थी पढाएर संस्था धान्न सक्दैनौं, उनले भने, सञ्चालकहरू धमाधम लगानी छाडेर हिँड्न थाल्नुभएको छ । बीएस्सी नर्सिङका लागि शिक्षण संस्थामा यो वर्ष १ हजार २ सय ४० विद्यार्थीको कोटा छ । प्रवेश परीक्षामा ३ हजार ४ सय ७८ जना सहभागी भएकामा ५ सय ४ जना मात्रै उत्तीर्ण भए । बीफार्मेसीमा ९ सय २ जनाको कोटा तोकिएकामा ५ सय ४७ जनाले मात्रै पढ्न पाउने भएका छन् । बीफार्मेसीको प्रवेश परीक्षामा भने ३ हजार १ सय ३८ जना सहभागी थिए । बीपीएचमा १ हजार ४ सय २० जनाको कोटा निर्धारण गरिएकामा ५ सय ६५ जना मात्रै उत्तीर्ण भए । प्रवेश परीक्षा भने २ हजार ६ सय २३ जनाले दिएका थिए । यस्तै, ७१ जनाको कोटा रहेको बीएस्सी एमआईटीमा ४५, ४ सय २५ वटा कोटा रहेको बीएस्सी एमएलटीमा १ सय १८ र १ सय ५० वटा कोटाको बीपीटीमा १ सय १४ जना मात्रै उत्तीर्ण भएका छन् । आयोगले यस वर्ष चिकित्साशास्त्रको स्नातक तह पठनपाठनका लागि ८१ वटा शिक्षण संस्थामा कोटा तोकेको थियो ।"
भेटिए चन्द्र कामी,"जुम्ला (कास) हुम्लाको सर्केगाड१ जैरस्थित नात्ताका चन्द्र कामी एक सातापछि फेला परेका छन् । सिमकोट आउँदै गरेको अवस्थामा उनी बुधबार बिहान ८ बजेर १५ मिनेटमा खार्पुनाथमा भेटिएका हुन् ।उनले मंसिर ५ गते मुगुको सोरु गाउँपालिका४ की मल्ल थरकी किशोरीसँग अन्तरजातीय भागी बिहे गरेका थिए । त्यसको २४ दिनपछि युवतीका आफन्तसहितको समूह आएर दुवैलाई लिएर गएको थियो । त्यसपछि हराएका उनलाई याङ्चुङ प्रहरी टोलीले बाटोमै हिँडिरहेको अवस्थामा भेट्टाएको प्रहरी नायब निरीक्षक ओमप्रकाश केसीले बताए । माइतीपक्षका मानिसहरू आएर दुवैलाई घरबाट झन्डै १ सय मिटर टाढासम्म लगेको चन्द्रले प्रहरीसँग बताएका छन् । त्यसपछि माइतीपक्षले केटीलाई सँगै लिएर गएको उनको भनाइ छ । उनले प्रहरीसमक्ष भनेका छन्, फेरि आएर केही गरिहाल्छन् कि वा मारिहाल्छन् कि भन्ने डरले जंगलमा गएर लुकेको हुँ । गाउँबाट जंगलमा रहेको खर्क (जंगलमा भएको गाईबस्तु राख्ने घर) मा लुकेर बसेको र ३ दिनसम्म केही नखाएको उनको भनाइ छ । आफ्नो साथमा लाइटर भएकाले राति जंगलमा आगो तापेर बसें, उनको भनाइ उद्धृत गर्दै एक प्रहरीले भने, ६ दिनसम्म एक्लै बसें, अनि घर फर्कन सिमकोट आउन लागेको हुँ ।"
पुँजीगत खर्चबारे सचिवहरूसँग जवाफ मागिँदै,"बजेट तथा कार्यक्रम कार्यान्वयनका लागि विभागीय प्रमुख वा जिम्मेवार व्यक्तिले सचिवसँग आवश्यक प्रतिफल सूचकसहित कार्यसम्पादन करार गर्नुपर्ने व्यवस्था पनि ऐनमा छ । तर कार्यसम्झौता करार गर्ने सरकारी नीति प्रभावकारी रूपमा कार्यान्वयन भने भएको देखिँदैन । लेखा उत्तरदायी अधिकृतहरूमाथि निगरानी गर्ने र जवाफदेहिता खोज्ने कुरा राजनीतिक नेतृत्वसँग जोडिन्छ । अर्थात् प्रधानमन्त्रीले विभागीय मन्त्री, मन्त्रीले सचिव र सचिवले कार्यालय प्रमुख तथा आयोजना प्रमुखहरूसँग कार्यसम्पादन करार सम्झौता गर्नुपर्छ । तर अहिले कुनै पनि संयन्त्रबीच यस्तो सम्झौता भएको देखिँदैन । सरकारका एक सचिव कार्यसम्पादन करार सम्झौताको प्रभावकारिता नरहेको दाबी गर्छन् । औपचारिकताका लागि मात्रै ऐनमा यस्तो व्यवस्था छ । हाम्रो नियमित काम नै राज्यसँगको सम्झौता हो । छुट्टै सम्झौता गर्नुको अर्थ छैन, ती सचिव भन्छन्, अधिकार प्रत्यायोजन गरिएको छ । नतिजा व्यवस्थापनका लागि संयन्त्र छ । प्रधानमन्त्री कार्यालयमा हरेक महिना त्यसको विवरण दिइन्छ । छुट्टै करार किन गर्नुपर्यो र ? निजामती सेवा ऐन २०४९ तथा निजामती सेवा नियमावली २०५० अनुसार राजपत्रांकित निजामती कर्मचारीसँग वार्षिक कार्यसम्पादन मूल्यांकन गर्ने गरिएको छ । आर्थिक कार्यविधि तथा वित्तीय उत्तरदायित्व ऐनले आयोजना कार्यान्वयनमा कर्मचारी संयन्त्रलाई तोकेको जिम्मेवारी पूरा भएनभएकै आधारमा कार्यसम्पादन मूल्यांकन गर्नुपर्ने हो । तर त्यसो हुन सकेको छैन । सरकारले केही समयअघि सार्वजनिक खर्चलाई मितव्ययी तथा प्रभावकारी बनाउनेसम्बन्धी मापदण्ड २०७८ पनि जारी गरेको थियो । मापदण्डको पालना भएनभएको र अनुगमन गर्नका लागि मुख्य सचिवकै संयोजकत्वमा एक समितिसमेत सरकारले बनाएको छ । समितिमा प्रधानमन्त्री कार्यालयमा प्रशासन क्षेत्र हेर्ने सचिव, अर्थ सचिव, संघीय मामिला सचिव, भौतिक पूर्वाधार सचिव, योजना आयोगका सविच र महालेखा नियन्त्रक सदस्य छन् ।"
राष्ट्र बैंकद्वारा अर्थतन्त्रको बचाउ,"कार्यक्रममा राष्ट्र बैंक अनुसन्धान विभाग प्रमुख प्रकाशकुमार श्रेष्ठले वर्तमान आर्थिक स्थिति र चालिएका नीतिगत कदमका सम्बन्धमा कार्यपत्र प्रस्तुत गरेका थिए । गत वर्षको तुलनामा चालु आर्थिक वर्षको पहिलो चार महिनामा कुल विदेशी मुद्रा सञ्चिति ११ प्रतिशतले घटे पनि कोरोना महामारीअघि (आर्थिक वर्ष ०७५७६) को तुलनामा अहिले धेरै रहेकाले अत्तालिनु पर्ने अवस्था आइनसकेको उनको भनाइ थियो । महामारीअघि मुलुकमा ७ महिनाभन्दा केही बढीका लागि आयात गर्न पुग्ने विदेशी मुद्रा थियो । अहिले पनि त्यही अवस्थामा छ, उनले भने । यसअघि आर्थिक वर्ष ०५७५८ देखि हेर्दा २०६६ फागुन देखि २०६७ वैशाखसम्म सबैभन्दा कम विदेशी मुद्रा सञ्चिति रहेको उनले सुनाए । त्यतिबेला ६८ महिनाका लागि वस्तु तथा सेवा आयात गर्न पुग्ने विदेशी मुद्रा सञ्चिति थियो ।आर्थिक गतिविधि बढेपछि केही महिनायता मूल्यवृद्धिमा पनि चाप पर्न थालेको उनले बताए । पछिल्लो समय २०७७ चैतपछि कर्जाको वृद्धिदरले निक्षेपको वृद्धिदरलाई उछिनेको हो । ०७६७७ मा पनि निक्षेपको भन्दा कर्जाको वृद्धिदर उच्च थियो, उनले भने । विगत वर्षहरूको तुलनामा चालु आर्थिक वर्षमा अन्तरबैंक ब्याजदर धेरै भए पनि आधार दर र कर्जाको ब्याजदर कम रहेको उनको भनाइ थियो । पछिल्लो चार महिनाको आयात संरचना हेर्दा ५३ प्रतिशतभन्दा धेरै हिस्सा मध्यवर्ती वस्तुको रहेको उनले बताए । जसअनुसार पुँजी निर्माणको हिस्सा ११ प्रतिशत र अन्तिम उपभोग्य वस्तुको ३५८ प्रतिशत छ ।चालु आर्थिक वर्षका सबै महिना शोधनान्तर स्थिति घाटामा छ । आर्थिक वर्ष ०७४७५ र ०७५७६ मा पनि शोधनान्तर घाटामा थियो । विगतमा तीन वर्षसम्म निरन्तर रुपमा शोधनान्तर स्थिति घाटामा रहेको अवस्था पनि थियो, उनले भने, चालु आर्थिक वर्षमा रेमिट्यान्स घटिरहेको छ । तर यो पनि आर्थिक वर्ष ०७५७६ र ०७६७७ को भन्दा बढी हो । उनका अनुसार वित्तीय प्रणालीमा देखिएको तरलता समस्या समाधान गर्न गत सोमबारसम्म राष्ट्र बैंकले एसएलएफमार्फत २५ अर्ब ३८ करोड, ओभरनाइट रिपोमार्फत ६९ अर्ब, रिपोमार्फत २ खर्ब २० अर्ब र सोझै खरिदमार्फत २७ अर्ब रुपैयाँ बजारमा पठाइसकेको छ । स्थानीय तहको बैंक खातामा रहेको रकमको ८० प्रतिशतसम्म निक्षेपमा गणना गर्न पाउने व्यवस्थाले बैंक तथा वित्तीय संस्थाको कर्जा प्रवाह क्षमता बढेको हो ।यस्तै, घाटामा गएको शोधनान्तर स्थितिमा सुधार ल्याउन चाँदी आयातका लागि विदेशी मुद्रा उपलब्धताको सीमा तोकिएको उनले बताए । तरलता संकट बढिरहेको समयमा राष्ट्र बैंकले यही पुसभित्र पुनर्कर्जामार्फत थप ९२ अर्ब रुपैयाँ बैंक तथा वित्तीय संस्थामा पठाउने भएको छ । यसबारे राष्ट्र बैंक सञ्चालक समितिले मंगलबार निर्णय गरेको हो ।"
सरकारी एसएमएस अब २० पैसामै,"के हो एसएमएस गेटवे प्रणाली ?कुनै पनि सरकारी निकायले सूचना प्रविधि विभागको पूर्वाधार (सफ्टवेयर) प्रयोग गरी एसएमएस प्रदायक (हाल नेपाल टेलिकम र एनसेल) मार्फत सेवाग्राहीलाई एसएमएस पठाउने सुविधा हो केन्द्रीकृत एसएमएस गेटवे प्रणाली । यसबाट सम्बन्धित निकायले आफ्ना सेवाग्राहीलाई सस्तो दरमा सूचना वा जानकारी पठाउन सक्छन् । हाल महान्यायाधिवक्ताको कार्यालय, यातायात व्यवस्था विभाग, श्रम रोजगार तथा यातायात मन्त्रालय (वाग्मती प्रदेश) यो प्रणालीमा जोडिएका छन् । अन्य निकायलाई यसमा आबद्ध हुन प्रविधि विभागले पत्राचार गरिसकेको छ ।"
भरतपुरमा धमाधम खुल्दै ठूला होटल,"ठूला हल निर्माणमा जोडभरतपुरमा पछिल्लो समय विभिन्न कार्यक्रमहरू आयोजना हुने क्रम बढेको छ । त्यसैले यहाँ बन्ने होटलहरूले हल निर्माणमा जोड दिएका छन् । चितवन मिडटाउन रिसोर्टमा ४२ कोठा छन् । तर २५ सय जना अटाउने एउटा ठूलो सभाहल, ७ सय जना अटाउने मध्यम र २ सय जना अटाउने सानो हल पनि निर्माण गरिएको छ । यसबाहेक २०३० जना बस्न मिल्ने मिटिङ रुमहरू पनि होटलमा छन् । सिराइँचुलीमा मिटिङ रुमसमेत गरेर सानाठूला ८ वटा हल छन् । ठिमुरा रिसोर्ट, तारापुञ्ज र चितवन गार्डेन रिसोर्ट सबैमा यस्ता हलहरू बनाइएको छ । गोष्ठी, सेमिनार, बिहे, भोजदेखि संघसंस्था र संगठनका सभासम्मेलन गर्न, दलहरूका कार्यक्रम गर्न मिल्ने गरेर होटलहरूले हल बनाएका हुन् । देशभरका व्यक्तिहरू चितवनमा सजिलै जमघट हुन सक्छन् । त्यसैले खान बस्न मात्रै नभएर कार्यक्रम गर्न हल आवश्यक परेको होटल सञ्चालकहरूको भनाइ छ । हलसहितका राम्रा होटल भए नारायणगढ, भरतपुरमा धेरै कार्यक्रमहरू हुने सम्भावना छ । भरतपुरमा अहिले खुलेका होटल, रिसोर्टहरूले यो अभाव पूरा गर्न सक्छन् । तर यस्ता होटलहरू अझै खुल्न आवश्यक छ । चितवनमा राम्रा होटलको अझै सम्भावना छ, लायन्स क्लब डिस्ट्रिक ३२५ बी २ का गभर्नर रामप्रसाद भट्टले भने ।"
सिद्घार्थ बैंकको १५ प्रतिशतसम्म क्यास ब्याक योजना,"काठमाडौं (कास) सिद्घार्थ बैंकले १९ औं वार्षिकोत्सवका अवसरमा ग्राहकलाई सुविधा दिने तथा डिजिटल कारोबारमा प्रोत्साहन गर्ने उद्देश्यका साथ क्यासब्याक योजना ल्याएको छ । यो योजनाअन्तर्गत ग्राहकले डेबिट कार्ड, क्रेडिट कार्ड र मोबाइल बैंकिङमार्फत कारोबार गर्दा क्यासब्याक प्राप्त गर्न सक्नेछन् । यी सेवा प्रयोग गरी कारोबार गर्दा ग्राहकले पाँचौं कारोबार रकमको ५ प्रतिशत (अधिकतम १ सय रुपैयाँ), दसौं कारोबार रकमको १० प्रतिशत (अधिकतम १ सय ५० रुपैयाँ) र पन्ध्रौं कारोबार रकमको १५ प्रतिशत (अधिकतम २ सय ५० रुपैयाँ) क्यासब्याक पाउन सक्ने बैंकले जनाएको छ ।"
दराज तथा आइमार्कसँग नबिल बैंकको साझेदारी,"काठमाडौं (कास) नबिल स्मार्टपोस सञ्चालनका लागि नबिल बैंकले दराज तथा आइमार्कसँग त्रिपक्षीय सम्झौता गरेको छ । आधुनिक प्रविधिमा आधारित नबिल स्मार्टपोसमार्फत जुनसुकै बेला, जुनसुकै ठाउँबाट भुक्तानी दिन र लिन सकिन्छ । सम्झौताअनुसार दराजबाट किनमेल गर्ने ग्राहकहरूले अब नबिल स्मार्टपोसभित्र उपलब्ध परिष्कृत स्मार्ट सुविधा प्रयोग गरी भुक्तानी गर्न सक्नेछन् । दराजले चाँडै नै १ सयभन्दा बढी नबिल स्मार्टपोसमार्फत भुक्तानी सुविधा प्रदान गर्ने जनाएको छ । त्यस्तै, आइमार्कले बैंकलाई ४ हजारभन्दा बढी स्मार्टपोस उपलब्ध गराएको छ, जसले सुरक्षित भुक्तानी समाधान गर्नेछ ।"
प्रमुख सहरमा ड्याट्सनको सर्भिस क्याम्प,"काठमाडौं (कास) ड्याट्सनले गाडीको आवश्यक हेरचाह तथा मर्मतसम्भार प्रदान गर्ने उद्देश्यले मुलुकका प्रमुख सहरहरूमा सर्भिस क्याम्प चलाउने भएको छ । नेसनवाइड सर्भिस क्याम्प डिसेम्बर २६२८ सम्म आयोजना हुनेछ । क्याम्पमा मर्मतसम्भार गर्दा सेवा शुल्क नलाग्ने कम्पनीले जनाएको छ । त्यस्तै, निःशुल्क टप वास तथा ९० चेक पोइन्ट सुविधासमेत मिल्नेछ । एसेसरिजमा ८० प्रतिशतसम्मको छुट दिइने कम्पनीले जनाएको छ । नियमित सेवा र उपभोग्य वस्तुहरूमा १० प्रतिशतसम्म छुट मिल्ने बताइएको छ ।"
ग्रिस दुर्घटनाका मृतक चार नेपालीको पहिचान खुल्यो,"(काठमाडौं)  संगठित मानव तस्करको भर परेर अवैध रूपमा टर्कीबाट ग्रिस छिर्न खोज्दा भएको गाडी दुर्घटनामा मृत्यु भएका चार नेपालीको पहिचान खुलेको छ । ग्रिसको राजधानी एथेन्सबाट ५ सय २ किमि पूर्वमा गत कात्तिक २५ मा भएको दुर्घटनामा ७ जनाको ज्यान गएकामा चार जना नेपाली परेको सोमबार मात्रै पुष्टि भएको हो । प्रहरीको अन्तर्राष्ट्रिय संगठन (इन्टरपोल) ले पहिचानका लागि दुर्घटनामा मृत्यु भएकाहरूको तस्बिर नेपाल प्रहरीको इन्टरपोल शाखामा पठाएको थियो । इन्टरपोल नेपालमार्फत प्रहरीको मानव बेचबिखन अनुसन्धान ब्युरोमा पुगेका तस्बिर परिवारजनले सोमबार सनाखत गरेका थिए । ब्युरोका अनुसार दोलखाको भीमेश्वर नगरपालिका६ का ३० वर्षीय राजु लामा, रसुवाको आमाछोदिङमो गाउँपालिका४ की २१ वर्षीया शर्मिला भनिने रमिला घले, कैलालीको गौरीगंगा नगरपालिका४ का ३८ वर्षीय लक्ष्मण सापकोटा र तनहुँको घिरिङ गाउँपालिका५ का ओमबहादुर थापाको उक्त दुर्घटनामा मृत्यु भएको हो ।ग्रिस इन्टरपोलले पठाएको पत्रअनुसार सवारी लाइसेन्स नभएका मोल्दोभाली चालकले चलाएको कालो कारमा १५ जना सवार थिए । ग्रिस प्रहरीले रोक्न खोजेपछि तीव्र गतिमा हुइँकिएको कार पर्खालमा ठोक्किएर दुर्घटना भएको थियो । उक्त कारको डिक्कीमा मात्रै चार जना रहेको जनाइएको छ । दुर्घटनामा घाइते भएका दोलखा, भीमेश्वर नगरपालिका९ का मनु लामा र कैलालीको गौरीशंकर नगरपालिका४ का लोकराज आचार्य केही दिनको उपचारपछि अस्पतालबाट डिस्चार्ज भएका थिए । लोकराज र लक्ष्मण असोज २ मा नेपालबाट सँगै टर्की उडेका थिए । मनु र राजु भने असोज ९ मा उडेका थिए । मृतक राजुका बाबु बलरामले कात्तिक २० गते भाइटीकाको दिन छोरासँग फोनमा कुराकानी भएको सुनाए । उसले टर्कीबाट फोन गरेको थियो । मोबाइल, पासपोर्ट, लत्ताकपडा सबै यतै छाडेर ग्रिस छिर्न लागेको, अब केही दिन सम्पर्क हुँदैन भन्थ्यो । ग्रिस पुगेर फोन गर्छु भन्थ्यो, उनले भने, धेरै दिनसम्मै छोरा सम्पर्कमा नआएपछि मनमा चिसो पस्यो । उनले पटकपटक गरेर दस लाख रुपैयाँ बुझेका एजेन्टहरू शम्भु लामा र ईश्वर लामालाई सम्पर्क गरे । तर उनीहरूले झूटा सूचना दिए । त्यसपछि उनले टर्कीबाट ग्रिस छिर्न लागेको गाडी दुर्घटनामा परेको र त्यसमा केही नेपाली परेको खबर सुने । छोराको खबर बुझ्न भन्दै मंसिर २५ मा काठमाडौं छिरेका बलरामले डेढ साता परराष्ट्र मन्त्रालयदेखि कन्सुलर विभाग, वैदेशिक रोजगार विभागदेखि प्रहरीका चोटाकोठामा चक्कर काटे । सोमबार प्रहरीको मानव बेचबिखन अनुसन्धान ब्युरोमा पुगेका उनलाई प्रहरीले कम्प्युटरको स्क्रिनमा ग्रिस प्रहरीबाट प्राप्त तस्बिर देखाएको थियो । उनले छोराको फोटो चिनिहाले । संयुक्त अरब इमिरेट्समा तीन वर्ष काम गरेर २०७२ को भूकम्पलगत्तै नेपाल फर्केका राजु कामविहीन थिए । गत भदौमा उनले बुबालाई भने, म टर्की जाने भएँ । एजेन्टले सबै कुरा मिलाइसकेको छ । भनेको समयमा नउडे जरिवाना तिर्नुपर्छ । बलरामले छोरालाई भनेका थिए, कहाँ कस्तो काममा लैजाने हो ? कागजपत्र ठीक छ कि छैन ? राम्ररी कुरा नबुझीकन पैसा नर्तिनू । तरकारी खेती गरेर जीविकोपार्जन गर्दै आएका बलरामले ४ वर्षकी नातिनीको अनुहार र ८ महिनाकी गर्भ बोकेकी बुहारीलाई सम्झिरहेका छन् । कान्तिपुरसँग उनले भने, परराष्ट्रमा शव ल्याइदिनलाई निवेदन दिएका छौं । अब के गर्छन् कुन्नि ?लामो समय साउदी अरबमा काम गरेका लक्ष्मण सापकोटा केही वर्षअघि नेपाल फर्केका थिए । केही समय घर बसेर उनी फेरि काम गर्न झन्डै डेढ वर्ष बेंगलुरु बसे । त्यहाँबाट फर्केपछि उनी फेरि वैदेशिक रोजगारीमा जाने ताकमा थिए । गाउँकै डिल्लीराज सापकोटा र जीवलाल कँडेल केही समयअघि टर्की हुँदै ग्रिस छिरेका थिए । उनीहरूले नै भनेपछि लक्ष्मण पनि कस्सिए । परिवारका सदस्यका अनुसार उनी एजेन्ट सुरज लिम्बूमार्फत ५ लाख रुपैयाँ खर्चेर व्यक्तिगत रूपमा एक वर्षको कामदार भिसामा टर्की पुगेका थिए । स्थानीयका अनुसार सुरजमार्फत सोही गाउँका अन्य दुई जना पनि टर्की पुगेका छन् । त्यहाँबाट उनी संगठित मानव तस्करको भर परेर अवैध रूपमा ग्रिस छिर्न खोजेका थिए । भतिज गणेश सापकोटाले भने, वैदेशिक रोजगार बोर्डमा शव ल्याइदिनका लागि पहल गरिदिन भनेर निवेदन दिएका छौं । रसुवा आमाछोदिङमोका फुर्वा लामाले तीन वर्षअघि रोजगारीको खोजीमा दलालको पछि लागेर भारतको बाटो हुँदै इराक पुगेकी साली शर्मिला भनिने रमिला घलेको खोजीमा काठमाडौं आएको सुनाए । उनकी सालीले कात्तिकको मध्यतिर फोन गरेर भनेकी थिइन्, म इराकबाट टर्की आइसकें । अब यहाँबाट ग्रिस छिर्छु । फुर्वाका अनुसार शर्मिलाले दलाललाई बुझाउन भन्दै चार लाख रुपैयाँ खोजिरहेकी थिइन् । उनले भने, धेरै दिनसम्म सम्पर्कमा नआएपछि खबर बुझ्न काठमाडौं आएको थिएँ । अहिले त यस्तो खबर पो सुन्नुपर्यो । तनहुँका ओमबहादुर थापा दुई वर्षअघि वैदेशिक रोजगारीको सिलसिलामा दुबई पुगेका थिए । त्यहाँबाट उनी इराक छिरेका थिए । भाइटीकाको अघिल्लो दिन बुबाले टर्कीबाट खबर गर्नुभएको थियो, ओमका छोरा मिलनले भने । दुर्घटनामा बाँचेका कैलालीका लोकराज आचार्यले परिवारका सदस्यहरूलाई आफूहरू १३ दिनसम्म जंगलको बाटो हिँडेर ग्रिस छिर्ने सिमानामा पुगेको बताएका थिए । संगठित मानव तस्करका गिरोहको भर परेर नेपालबाट टर्की हुँदै ग्रिस पुग्दासम्म नेपालीले ११ लाखदेखि १५ लाख रुपैयाँसम्म खर्च गरेको पाइएको छ । २०७५ साउनमा अवैध रूपमा टर्कीबाट ग्रिस छिर्न खोजेका नवलपरासी कावासोतीका नवीन तिवारी बीचैमा हराएको खबर सार्वजनिक भएको थियो । नवीनसँगै ग्रिस छिर्न खोजेका इलामका एक युवाले त्यतिबेला कान्तिपुरसँग भनेका थिए, चिसो हिउँ पछ्याउँदै भोकै प्यासै कैयन् दिन घना जंगलको बाटो हुँदै ग्रिस छिरे पनि सजिलै काम भेटिँदैन रहेछ र कमाइ पनि राम्रो नहुँदो रहेछ ।"
हिन्द महासागरको मृत्यु घटनामा एक पक्राउ,वैदेशिक रोजगारीको प्रलोभनमा परी दुबई हुँदै सोमालिया पुगेका एक नेपालीको मृत्यु भएको घटनामा भक्तपुर थिमि नगरपालिका३ का कविराज कटुवाललाई प्रहरीको मानव बेचबिखन अनुसन्धान ब्युरोले पक्राउ गरेको छ । ब्युरोका अनुसार गत वैशाख १२ मा ती युवालाई कविराजले मासिक ९ सय अमेरिकी डलर तलब हुने सुरक्षा गार्डको कामका लागि दक्षिण अफ्रिकाको टापु देश सिसेल्स लैजाने भनेर दुबई पुर्याएका थिए । दुबईबाट उनलाई समुद्रमा जोखिमपूर्ण सुरक्षा गार्डको काममा लगाई सोमालिया पुर्याइएको थियो । समुद्रमा काम गर्दागर्दै उनको खुट्टा सुन्निने र श्वासप्रश्वाससम्बन्धी समस्या भएको थियो । बिरामी हुँदा पनि उपचार नपाएका उनको पानीजहाजमै भएका बेला गत असोज २ मा मृत्यु भएको थियो । मृतकको परिवारले शव नेपाल झिकाइदिन कविराजसँग हारगुहार गरेका थिए । प्रहरीका अनुसार कविराजले त्यसका लागि ४० लाख रुपैयाँ लाग्ने भन्दै उल्टो पैसा मागेका थिए । प्रहरीले कविराजविरुद्ध मानव बेचबिखन तथा ओसारपसार (नियन्त्रण) ऐन २०६४ अनुसार अनुसन्धान गरी कारबाहीको प्रक्रिया अगाडि बढाएको छ ।
अर्को दुर्घटना ननिम्तियोस्,"(काठमाडौं)  खेलाडीको कारबाही प्रकरणमा नोट अफ डिसेन्ट लेखेका नेपाल क्रिकेट संघ (क्यान) का ६ बोर्ड सदस्यले आफ्नो संस्था विधि र प्रक्रियामा नचलेको आरोप लगाएका छन् ।उनीहरूले बुधबार काठमाडौंमा पत्रकार सम्मेलन गरी क्यानको यो कार्यसमिति निर्वाचित भएदेखिकै असन्तुष्टिको लामो फेहरिस्त प्रस्तुत गरे । खेलाडीलाई जुन कारण देखाएर कारबाही गरिएको छ, त्यही अनुशासन क्यान नेतृत्वले पालना गर्न नसकेको गम्भीर आरोप लगाए । ६ जना बोर्ड सदस्यमा अमितवीर पाण्डे, ऋषिराम गौतम, मोहम्मद दाउद अन्सारी, करण महतारा, सञ्जयराज सिंह र छुम्बी लामा रहेका छन् ।नेपाल प्रिमियर लिग ट्वान्टी२० क्रिकेट प्रतियोगिता आफैंले आयोजना गर्नुपर्नेमा स्वार्थ समूहबाट प्रभावित भई निजी कम्पनीलाई बेचिएको, खेलाडीको वर्गीकरण मापदण्ड पारदर्शी नभएको, अन्तर्राष्ट्रिय क्रिकेट परिषद् (आईसीसी) को निलम्बन पूर्ण फुकुवा नभएको अवस्थामा संघको विधि र पद्धतिविपरीत गएर अर्को दुर्घटना निम्त्याउन खोजेको, जिल्ला संघको साधारणसभा नगरी अवैधानिक प्रतिनिधि जम्मा पारेर केन्द्रीय साधारणसभा गराउन खोजेको जस्ता गम्भीर आरोप उनीहरूले लगाएका छन् । सोही कार्यसमितिमा रहेर आफूहरूले नेतृत्वको स्वेच्छाचारिताविरुद्ध पटकपटक प्रश्न उठाए पनि मनोमानी नरोकिएकाले असन्तुष्टि सार्वजनिक गरिएको उनीहरूको भनाइ छ । ठूलो अन्तर्राष्ट्रिय प्रतियोगिताअघि खेलाडीमाथि कारबाही गर्नेजस्तो गम्भीर विषयमा पर्याप्त छलफल हुनुपर्ने आफूहरूको माग बेवास्ता गरिएको उनीहरूको गुनासो छ ।हामी यहाँ खेलाडीको कारबाही फुकुवा हुनुपर्ने माग राख्न आएका होइनौं । नेपाल क्रिकेट संघ विधान र पद्धतिअनुसार हिँडेको अवस्थामा खेलाडीसँगको समस्या स्वतः समाप्त हुनेछन्, क्यानका बोर्ड सदस्य ऋषिराम गौतमले भने, हामीले धेरैपल्ट कार्यसमिति बैठकमा असहमति राखेका छौं तर त्यहाँ बैठक सकिएपछि निर्णय नै सार्वजनिक गरिँदैन । न त बैठकअघि एजेन्डा दिइन्छ । कतिपय साथीहरू निस्केर गइसक्नुभयो, हामी अहिलेसम्म सामना गरेर बसेका छौं ।६ मध्ये ५ बोर्ड सदस्य उपस्थित पत्रकार सम्मेलनमा उनीहरूले खेलाडीमाथिको कारबाही नियोजित भएको दाबी गरे । अनुशासन समितिलाई बेवास्ता गरी निर्णायक तहमा रहेको व्यक्तिको संयोजकत्वमा छानबिन समिति गठन गर्ने र गुपचुप प्रतिवेदन तयार गरी आकस्मिक बैठक बोलाएर जबर्जस्ती अनुमोदन गराउने ?, अर्का बोर्ड सदस्य छुम्बी लामाले प्रश्न गरे, आफैं अनुसन्धान गर्ने अनि आफैं कारबाहीको निर्णय गर्ने ? हामीले चाहिँ उनीहरूको निर्णयमा चुपचाप अनुमोदन गरिदिनुपर्ने, यो कहाँको पद्धति हो ?अर्का सदस्य करण महताराले बोर्ड बैठकमा आरोपी खेलाडीसमेत बोलाएर छलफल गरी उचित निर्णय गर्न आफूले गरेको प्रस्ताव अस्वीकार गरिएकोमा दुःख लागेको बताए । उहाँहरू नियोजित रूपमै खेलाडीलाई जसरी पनि कारबाही गर्नुपर्छ भन्ने मनस्थितिमा हुनुहुन्थ्यो । कुनै विकल्पमा छलफल गर्नै चाहनुभएन, उनले भने ।बोर्ड सदस्यहरूले चारवर्षे कार्यकाल समाप्त भइसकेका २० जिल्लाको अधिवेशन हुन नसकेको अवस्थामा पुस १४ र १५ गते धनगढीमा तोकिएको केन्द्रीय साधारणसभाको औचित्यमाथि प्रश्न उठाए । जिल्लाबाट आफूअनुकूल अवैध प्रतिनिधि नियुक्त गरी केन्द्रीय साधारणसभामा मतदाता बनाउने खेल भइरहेको छ । यो त पूरा विधानविपरीत छ, सदस्य लामाले भने, हामीले यसबारे राष्ट्रिय खेलकुद परिषद् (राखेप) र खेलकुद मन्त्रालयमा पनि जानकारी गराएका छौं । उनीहरूले क्रिकेट संघमा राजनीतिक र सरकारी हस्तक्षेपबारे सचेत रहे पनि संघको अभिभावकका रूपमा राखेप र मन्त्रालयलाई जानकारी गराएको दाबी गरे । यसअघि राखेप र मन्त्रालयबाटै हस्तक्षेप भएपछि नेपाल क्रिकेट संघलाई आईसीसीले निलम्बन गरेको थियो । हाम्रो मुख्य माग भनेको आसन्न केन्द्रीय अधिवेशनअघि २० जिल्लाको साधारणसभा आयोजना गर्नुपर्छ भन्ने नै हो । त्यसो हुन सकेन भने हामी केन्द्रीय साधारणसभामा उपस्थित प्रतिनिधिमाझ क्रिकेट संघको बेथितिबारे प्रचार गर्नेछौं । आखिर मतदान अधिकारसहितको मुख्य निर्णायकका रूपमा त उहाँहरू नै हुनुहुन्छ, सदस्य ऋषिराम गौतमले भने । क्यानले अनुशासन उल्लंघन गरेको भन्दै अघिल्लो साता राष्ट्रिय टोलीका कप्तान र उपकप्तानको पद खोस्ने र उनीहरूसँगै अन्य दुई खेलाडीलाई सन् २०२२ को केन्द्रीय अनुबन्धनबाट सुरुआती ६ महिनासम्म बाहिर राख्ने निर्णय गरेको थियो । यो निर्णयले क्रिकेट संघमा दुई धार देखिएको छ । निर्णयप्रति असहमति राख्ने ६ बोर्ड सदस्यले बुधबार पत्रकार सम्मेलन गरी क्यानकै बेथितिबारे धावा बोलेका हुन् ।"
यौन हिंसामा माफी !,"(बाँके)  त्यसरी आँखा झिम्क्याउन पाइन्छ ? महिला प्रहरी एक युवकलाई औंला ठड्याउँदै भनिरहेकी थिइन् । कसैप्रति असहज महसुस हुने गरी आँखा झिम्क्याउनु, जिस्क्याउनु, नजर लगाउनुजस्तो गतिविधि आपराधिक क्रियाकलाप भएकोबारे उनी बुझाइरहेकी थिइन् । युवक भने बेग्लै दुनियाँमा मस्त थिए । बेलाबेला उनको जवाफ हुन्थ्यो, ऊ मेरो मामाकी छोरी हो, उसलाई आँखा झिम्क्याउन पनि नपाउनू ? यौनजन्य आशय प्रकट गर्दै महिलालाई असहज तरिकाले एकोहोरो हेर्नुलाई पनि हिंसा मानिएको छ । तर ती युवकले प्रहरीको भाषा पटक्कै बुझेका थिएनन् । उनी एउटै वाक्य दोहोर्याइरहेका हुन्थ्ये, ऊ मेरो मामाकी छोरी हो । युवकको भनाइको तात्पर्यले जनाउँथ्यो मामाकी छोरीमाथि उनलाई आँखा झिम्क्याउने पूरा अधिकार छ । प्रहरीसमक्ष ठाडो उजुरी दिन आउने पीडित युवतीले भने नाताको दुरुपयोग गर्दै आफूमाथि यौन दुर्व्यवहार भएको बताइरहेकी थिइन् । यो दुई वर्षअघि बाँके जिल्ला प्रहरी महिला तथा बालबालिका सेवा केन्द्रको घटना हो । त्यतिबेला महिला केन्द्रकी प्रमुख श्यामकुमारी थापा थिइन् । उनी पीडितको भनाइमा उजुरी दर्ता प्रक्रिया चाल्दै थिइन् । तर सफल हुन सकिनन् । पीडित युवतीले परिवारको दबाबमा मुद्दा दर्ता प्रक्रिया अघि बढाउन चाहिनन् । पीडितले नै मन फेरेपछि हाम्रो के लाग्छ ? थापाले भनिन्, कुनै पनि शैलीमा छोएर, हेरेर, बोलेर, मानसिक या शारीरिक यातना दिएर गरिने यौन आशयका गतिविधिलाई कानुनी भाषामा यौन दुर्व्यवहार भनिएको छ । यस्ता घटनाको प्रकृति हेरेर सामान्यतया ६ महिनादेखि ३ वर्षसम्म कैद सजाय हुने व्यवस्था छ । यद्यपि, प्रहरीसमक्ष यौन दुर्व्यवहारका घटनामा धेरैजसो ठाडो उजुरी आउने र दर्ता नहुँदै मिलापत्र हुने गरेका छन् । खजुरामा एक साताअघि महिला कर्मचारीमाथि प्रमुख प्रशासकीय अधिकृत र लेखा अधिकृतले यौन दुर्व्यवहार गरेको आरोप लागेको थियो । वनभोज स्थलमा रमाइलो गर्दा कार्यालयकै कर्मचारीमाथि दुर्व्यवहार गरेको बताइएको थियो । टीकापुर पुगेका उनीहरू त्यहीं बसे । खजुरा प्राथमिक स्वास्थ्य केन्द्रकी चिकित्सक ती युवतीले सुरुमा प्रहरीसमक्ष ठाडो उजुरी दिएकी थिइन् । पछि दर्ता प्रक्रिया अगाडि बढाउने भनिए पनि उनले पीडकसित समझदारीमा मिलापत्र गरेको बाँके जिल्ला प्रहरी डीएसपी मधुसूदन न्यौपानेले बताए । पाँच दिनपछि गाउँपालिका प्रशासनमा घेराउ गरी विरोध जनाएपछि घटनाबारे खुलासा भएको थियो । पीडितले त्यही गतिविधिलाई सुरुमा अपराध जनाउने र पछि त्यसैमा सहमति गर्दा यौन दुर्व्यवहारको मुद्दा फितलो भएको हो । न्यायिक समितिकी संयोजक खजुरा गाउँपालिका उपाध्यक्ष एकमाया विकले समेत कर्मचारीमाथि यौन दुर्व्यवहार भएको तर पीडित आफैं सहमतिमा आएपछि कानुनी प्रक्रिया अघि नबढेको बताइन् । कानुनअनुसार कुनै पनि यौन दुर्व्यवहार घटनामा फौजदारी मुद्दा लाग्छ । प्रहरीसमक्ष उजुरी भइसकेको खण्डमा फौजदारी मुद्दाको विषयमा मिलापत्र गर्ने कानुन छैन, अधिवक्ता वसन्त गौतम भन्छन्, तर यौन दुर्व्यवहारका धेरै मामिलामा कानुनी प्रक्रियामा पुग्नै नदिने गरी पीडितलाई दबाबमा पारेर सहमतिमा ल्याउने गरेको देखिन्छ । बाँके प्रहरी महिला सेलकी प्रमुख दिलसरा रानाका अनुसार झन्डै ९० प्रतिशत महिलामाथि हुने यौन दुर्व्यवहारका घटना ठाडो उजुरीमै टुंगिन्छन् । सामाजिक, पारिवारिक, आर्थिक र राजनीतिक दबाबमा पीडितले बयान फेर्ने, मिलापत्र गर्ने र दर्ता गर्नै नमान्ने हुँदा कारबाही नहुँदै पीडित उन्मुक्त हुने उनले बताइन् । तीन वर्षअघि बाँकेकी एक सञ्चारकर्मीमाथि नेपालगन्ज८ का वडाध्यक्ष सुरेन्द्र गुप्ताले सामाजिक सञ्जालमार्फत यौनजन्य अभिप्रायः राखी मानसिक तनाव दिएका थिए । यौनको आशय प्रकट गर्ने खालका संवाद र शब्दले ती महिला पीडित भइन् । अन्तिममा प्रहरीमा ठाडो उजुरी दिइन् । श्रीमान् नेता भएकाले उनलाई उजुरी नदिन घरबाटै दबाब आएको थियो । यति मात्रै होइन, अधिकारकर्मी र छिमेकीले समेत उनलाई मुद्दामामिलामा नपुग्न अनुरोध गरिरहे । सञ्चारकर्मी युवतीले अन्ततः एक रात थुनाएर पीडकलाई माफी मगाउनसम्म सकिन् । यतिसम्म गराउन पनि आफूलाई बडो साहस जुटाउनुपरेको उनले बताइन् । घरदेखि परसम्मकाले उजुरी नदिन दबाब दिएका थिए, उनले भनिन्, उल्टै डर देखाउँथे । पछि माफी मागेपछि वडाध्यक्ष गुप्ता उम्किए ।"
महिलामाथि दुर्व्यवहार गर्ने ३ जना पक्राउ,"सुर्खेत (कास) कुलपूजा गर्न आएकी एक महिलामाथि लेकबेंसी४ दशरथपुरमा दुर्व्यवहार भएको छ । बुधबार सार्वजनिक भिडियोमा एक जनाले महिलालाई पैताला चटाएका छन् भने अर्काले देवता चढेको बहानामा शारीरिक आक्रमण गरेका छन् । भिडियो बाहिरिएपछि दुर्व्यवहार आरोपमा प्रहरीले ३ जनालाई पक्राउ गरेको छ । पक्राउ पर्नेमा वीरेन्द्रनगर११ का ६६ वर्षीय भूपेन्द्र ज्ञवाली, वडा ७ का ३९ वर्षीय भक्ति ज्ञवाली र बराहताल८ का १९ वर्षीय मिलन ज्ञवाली छन् । प्रहरी निरीक्षक कनकबहादुर शाहीले पक्राउ परेकामाथि अनुसन्धान गर्न अदालतबाट अनुमति लिइसकिएको बताए । उनका अनुसार पीडित पक्षले उजुरी दिएको छैन । ती महिला पुस ४ मा पूजाका लागि माइती आएकी थिइन् ।"
कांग्रेस प्रदेश अधिवेशनमा कुटाकुट,"(धनुषा)  कांग्रेसको जनकपुरमा जारी प्रदेश अधिवेशनमा उम्मेदवारका समर्थक कुटाकुटमा उत्रिएपछि मतदान स्थगित भएको छ । तोकिएको समयमा मतदान नभएपछि निर्वाचन अधिकृतले उम्मेदवारका प्रतिनिधि राखेर गरिरहेको छलफलमा झडप भएको थियो । त्यस क्रममा प्रहरीले लाठीचार्जसमेत गरेको थियो । मतपत्र समयमा नछापिँदा मतदानका लागि बुधबार बिहान ८ देखि ४ बजेसम्म तोकिएको थियो । समयमा मतपत्र नछापिएपछि मतदान कति बेला सुरु गर्ने भन्ने विषयमा दुई पक्षबीच विवाद भएको थियो । अधिवेशन स्थल जनकपुरको गोपाल धर्मशालामा सभापति पदका उम्मेदवार कृष्ण यादव पक्षले बुधबार राति नै मतदान हुनुपर्ने र रामसरोज यादव पक्षले बिहीबार मतदान गराउनुपर्ने अडान लिएका थिए । त्यही क्रममा दुई पक्षका समर्थक कुटाकुटमा उत्रिएको प्रत्यक्षदर्शीले बताए । पछि दुवै समूहबीच बिहीबार बिहान ८ बजेदेखि मतदान गर्ने सहमति भएपछि निर्वाचन अधिकृत प्रह्लाद गौतमले सूचना निकालेका थिए । प्रदेश सभापतिका उम्मेदवार कृष्ण यादव कांग्रेस सभापति शेरबहादुर देउवा पक्ष र अर्का प्रत्याशी प्रदेश २ का भौतिक पूर्वाधार विकासमन्त्री रामसरोज यादव पूर्वउपसभापति विमलेन्द्र निधि पक्षका हुन् । प्रदेश २ नेतृत्वमा निधिलाई शेखर कोइराला समूहले साथ दिएको छ । प्रदेश अधिवेशनमा देउवा समूह र निधिकोइराला समूहको छुट्टाछुट्टै प्यानल छ । ७२ सदस्यीय प्रदेश समितिमा चुनिन १ सय ८० जनाले उम्मेदवारी दर्ता गराएका ६ जनाले फिर्ता लिएको निर्वाचन समितिले जनाएको छ । उम्मेदवारमध्ये ५ जना निर्विरोध निर्वाचित भएका छन् । जिल्लाबाट प्रदेश सदस्य खुलामा सप्तरीका आशाराम चौधरी, महिला सदस्यमा सप्तरीकी विमलादेवी साह, महोत्तरीकी उषा देवकोटा र पर्साकी किरणकुमारी शर्मा निर्विरोध निर्वाचित भएका हुन् । आदिवासी जनजातिबाट मनमाया तामाङ पनि निर्विरोध चयन भएकी छन् । प्रदेश २ मा १ हजार ८ सय ३६ मतदाता छन् ।अधिवेशनमा व्यवस्थापन पक्ष फितलो रहेको भन्दै प्रतिनिधिले गुनासो पनि गरेका छन् । अधिवेशन स्थलमा प्रतिनिधिलाई दिन बिताउनै समस्या भएको सर्लाहीको नवलपुरबाट आएका प्रतिनिधि राजु राईले बताए । अधिवेशन स्थलमा प्रतिनिधिका लागि शौचालयको व्यवस्था नहुँदा समस्या भएको छ, उनले भने, अधिवेशन आयोजकको व्यवस्थापन पक्ष कमजोर हुँदा प्रतिनिधिलाई खानबस्न समस्या भयो । आसपासमा पर्याप्त शौचालय नहुँदा दुर्गन्ध फैलिएको छ, सर्लाहीको नवलपुरबाट आएका राजु राईले भने ।"
टेलिकम र सिल्क विजयी,"काठमाडौं (कास) नेपाल टेलिकम र सिल्क ग्रुप टिम बुधबार कुमारी बैंक काठमाडौं कर्पोरेट टिम च्याम्पियनसिप ब्याडमिन्टनको सेमिफाइनलमा पुगेका छन् । टेलिकमले नेपाल विद्युत प्राधिकरण, आईएमई ग्रुप र राष्ट्र बैंकमाथि जित निकालेको थियो । टेलिकमले विद्युतलाई ३२ ले पराजित गर्यो । वरीयतातर्फ नेपालका नम्बर एक खेलाडी रत्नजित तामाङले विद्युतका दीपक बोहरालाई २१९, २१११ ले पराजित गरे । दोस्रो खेलमा विद्युतकी शोभा गौचनले टेलिकमकी सीमा राजवंशीलाई २३२१, २४२२ ले हराएर खेल ११ को बराबरीमा ल्याइन् । तेस्रो खेलमा टेलिकमका शोभाकर भण्डारी र सुरेन्द्रसिंह कार्कीको जोडीले विद्युतका टेकबहादुर बुढा र रत्न श्रेष्ठको जोडीमाथि २११५, २११७ को जित निकाल्दै २१ को अग्रता बनाए । विद्युतका शोभा गौचन र यामकुमारी गुरुङको जोडीले टेलिकमका गुड्डी कार्की र सीमा राजवंशीको जोडीलाई २११५, २४२२ ले पराजित गर्दै पुनः खेललाई २२ को बराबरीमा पुर्याए । अन्तिम तथा निर्णायक खेलमा टेलिकमका कृष्ण शर्मा र रत्नजितको जोडीले दीपक बोहरा र राजु महर्जनको जोडीमाथि २११९, २११० को जित निकाल्दै खेल ३२ ले टेलिकमको पक्षमा पारेका थिए । दिनको अर्को खेलमा टेलिकमले आईएमई ग्रुपलाई ३१ ले हराएको थियो अघिल्लो दिन राष्ट्र बैंकमाथि ३० को जित पाएको थियो । आईएमई तीन खेलमै हार बेहोर्दै उपाधिको होडबाट बाहिरिएको छ । अर्को सेमिफाइनल प्रवेश गर्ने टोली सिल्क ग्रुप हो । सिल्कले कुमारी बैंक, कान्तिपुर पब्लिकेशन्स र आयल निगम तिनै टिमलाई जित्दै सेमिफाइनलमा स्थान बनायो । आयल निगममाथि ३१ को जित निकालेर सफल सुरुआत गरेको सिल्कले बुधबार पहिलो खेलमा कान्तिपुर पब्लिकेशन्सलाई ३२ ले रोक्यो । कान्तिपुरका साजनकृष्ण ताम्राकारले सिल्कका विकास श्रेष्ठमाथि २११८, २११८ को जित पाए । तर दोस्रो खेलमा सिल्ककी अनुमाया राईले कान्तिपुरकी सम्झना शर्मामाथि २१९, २११३ को जित निकाल्दै खेल ११ को बराबरीमा ल्याइन् । कान्तिपुरका प्रकाश बादु र ब्राइडेन सुब्बाको जोडीले सनसनीपूर्ण खेलमा सिल्कका सुवास अधिकारी र रमेश शेर्पाको जोडीलाई १४२१, २२२०, २२२० ले हराएर पुनः कान्तिपुरलाई २१ को अग्रता दिलाएको थियो । २१ ले पछि परेको अवस्थामा सिल्कले खेल आफ्नो पक्षमा ल्याउनेक्रममा महिला डबल्सतर्फ अनुमाया र टासी शेर्पाको जोडीले रिमा गिरी र सम्झना शर्माको जोडीमाथि २१४, २१८ को जित निकाल्दै खेल २२ को अवस्थामा पुर्यायो । निर्णायक खेलमा रमेश शेर्पा र विकास श्रेष्ठको सिल्क जोडीले ब्राइडेन र साजनकृष्णको जोडीलाई २११४, २११० ले पराजित गर्दै ३२ ले खेलमा कब्जा जमायो । सिल्कले अर्को खेलमा कुमारी बैंकमाथि ३१ को जित निकाल्यो । सिल्कका विकासले कुमारीका सुदीप सेढाईंलाई २११५, २११० ले हराए । अनुमाया राईले सुनयना मुखियालाई २११०, २११६ ले हराइन् । डबल्सतर्फ विक्रम निरौला र नीरज राईको जोडीले सिल्कका सुवास अधिकारी र रमेश शेर्पाको जोडीलाई २११७, १०२१, २११७ ले पराजित गर्दै खेल २१ को अवस्थामा ल्यायो । अनुमाया र टासी शेर्पाको जोडीले ११२ को अग्रता लिएको अवस्थामा कुमारीकी सुनयना चोटका कारण खेल त्याग्न बाध्य भइन् ।"
एपीएफको सेमिफाइनल सुरक्षित,"(धनगढी)  विभागीय टोली एपीएफ क्लब फाप्ला क्रिकेट मैदानमा जारी प्रधानमन्त्री कप महिला राष्ट्रिय क्रिकेटअन्तर्गत सुदूरपश्चिमलाई ८९ रनले हराएपछि सेमिफाइनल सुरक्षित गरेको छ । सुदूरपश्चिमलाई सेमिफाइनल पुग्न बिहीबार प्रदेश २ लाई हराउनुपर्नेछ । बुधबारै दोस्रो खेलमा प्रदेश नम्बर २ ले गण्डकी प्रदेशलाई हराउँदै सेमिफाईनल प्रवेशको सम्भावना कायम राखेको छ । समूह बी मा दुवै खेलमा जित हात पार्दै एपीएफ ४ अंकसहित शीर्षस्थानमा छ । समान २ खेल खेलेका सुदूरपश्चिम र प्रदेश २ को समान २ अंक छ । रनरेटमा सुदूरपश्चिम प्रदेश दोस्रो र प्रदेश २ तेस्रो स्थानमा छन् । गण्डकी प्रदेश अंकविहीन छ । पहिलो खेलमा टस हारेर ब्याटिङ गरेको एपीएफले निर्धारित २० ओभरमा ६ विकेट गुमाई १ सय २८ रन बनायो । ओपनर इन्दु बर्माले सर्वाधिक ३३ रन जोड्दा राजमती ऐरीले १९, रोमा थापाले १६ र सरिता मगरले १४ रन जोडेका थिए । सुदूरपश्चिमबाट कप्तान रितु कनौजियाले ३, दीपा जोरा र कविता जोशीले समान २ विकेट लिए ।१ सय २९ रनको लक्ष्य पछ्याएको सुदूरपश्चिमको इनिङ्स एपीएफका बलिङसामु टिक्न सकेन । सुदूरपश्चिम १४ ओभरमा ३९ रनमै अलआउट भयो । कप्तान रितु र रुबि पोदारले समान १० रन बनाए । अन्य खेलाडीले दोहोरो अंकमा रन जोड्न सकेनन् । एपीएफबाट करुणा भण्डारीले ४ विकेट लिइन् । सोनु खड्का, रेखा रावल र सीता राना मगरले समान १ विकेट लिए । ४ विकेट लिएकी करुणा भण्डारी प्लेयर अफ द म्याच भइन् । अर्को खेलमा टस जितेर पहिले ब्याटिङ गरेको गण्डकी प्रदेश ३९ रनको झिनो योगफलमा समेटियो । १७१ ओभरमा सबै विकेट गुमाएको गण्डकीबाट अञ्जली विश्वकर्माले १५ रन बनाइन् । अन्य खेलाडीले गतिलो स्कोर बनाउन नसक्दा गण्डकीले १३ रन अतिरिक्त पायो । प्रदेश २ बाट सन्तोषी चौधरीले ३ विकेट लिइन् । अनुराधा चौधरीले २, रोजी कडारी र सरस्वती चौधरीले समान एक विकेट लिए । ४० रनको विजय लक्ष्य प्रदेश २ ले ३ विकेट क्षतिमा पूरा गर्यो । १०३ ओभरमा जित हात पार्न ओपनरद्वय साना प्रविन र अनुराधा चौधरीले पहिलो विकेटमा २२ रनको साझेदारी गरिन् । सानाले १३ र अनुराधाले १२ रन बनाए । गण्डकीकी शिला क्षेत्रीले एक विकेट लिइन् । प्रदेश २ की सरस्वती चौधरी प्लेयर अफ द म्याच भइन् ।"
बंगलादेशलाई साफ यू१९ उपाधि,काठमाडौं (कास) बंगलादेशले बुधबार साफ यू१९ वुमेन्स च्याम्पियनसिप फुटबलको उपाधि जितेको छ । ढाकामा सम्पन्न फाइनलमा आयोजक देशले भारतलाई १० ले हरायो । बंगलादेशका लागि फाइनलमा निर्णायक गोल एनी मोगिनीले गरिन् । पहिलो हाफ गोलरहित बराबरी टुंगिएपछि मोगिनीले ८० औं मिनेटमा गोल गरिन् । कोरोना भाइरस संक्रमणको महामारीका कारण यसपल्टको प्रतियोगिता यू१९ का रूपमा आयोजना गरिएको थियो । प्रतियोगिताको मूल रूप भने यू१८ रहेको छ । बंगलादेश प्रतियोगिताको डिफेन्डिङ च्याम्पियन पनि हो । सन् २०१८ मा बंगलादेशले यू१८ उपाधि जितेको थियो । त्यतिबेला फाइनलमा नेपाललाई हराएको थियो । यसपल्ट प्रतियोगिता राउन्ड रोबिनका आधारमा भएको थियो । त्यसको अन्त्यमा शीर्ष दुई स्थानमा रहेका बंगलादेश र भारत फाइनल पुगेका थिए । फाइनल पुग्न असफल नेपाल भने लिग चरणको समाप्तिमा तेस्रो स्थानमा थियो । आफ्नो पहिलो खेलमा बंगलादेशविरुद्ध गोलरहित बराबरी खेलेको नेपालले त्यसपछि श्रीलंका र भुटानलाई हराएको थियो । अन्तिम तथा निर्णायक खेलमा भने नेपाल छिमेकी भारतको हातबाट पराजित रह्यो ।
