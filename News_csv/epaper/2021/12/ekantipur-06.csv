शीर्षक,विवरण
विश्वकप फुटबल : श्रमिक फर्काउन कतारको हतार,"आगामी वर्ष हुने विश्वकप फुटबलमा दुनियाँलाई आमन्त्रण गरिरहेको कतारले रंगशालालगायतका पूर्वाधार बनाउने आप्रवासी श्रमिकलाई भने घर पठाउने नीति लिएको छ । समृद्ध देशका दर्शकका अगाडि विपन्न कामदार देखिएलान् भनेर उनीहरूलाई चारमहिने बिदामा पठाउन कतार सरकारले निर्णय गरेको हो ।आगामी वर्षको २१ नोभेम्बरमा कतारमा विश्वकप फुटबलको २२ औं संस्करण सुरु हुँदै छ । ३२ टिमबीच हुने प्रतिस्पर्धाका लागि आठ भव्य रंगशाला बनेका छन् । २८ दिन चल्ने महामेला हेर्न १५ लाख दर्शक आउने आयोजकको अनुमान छ । उनीहरूको नजरमा भव्य पूर्वाधार र सुकिला मानव मात्र परून् भन्ने कतारको चाहना छ । कतारको यो भव्य सपना सफल पार्ने क्रममा नेपाल, भारत, बंगलादेशसहितका २६ लाख आप्रवासीले पसिना बगाएका छन् । निर्माण क्षेत्रमा काम गर्ने श्रमिकलाई बिदामा पठाउन सरकारको जोड छ । कतारमा अहिलेसम्म २० लाख नेपाली गइसकेका छन् भने करिब चार लाख कार्यरत छन् । कतार सरकारको प्रशासनिक विकास, श्रम तथा सामाजिक मामिला मन्त्रालयले विश्वकप सुरु हुनु दुई महिनाअघि नै अत्यावश्यकबाहेकका श्रमिकलाई चारमहिने बिदामा पठाउन कम्पनीहरूलाई निर्देशन दिएको छ । श्रम मन्त्रालयले २१ सेप्टेम्बर २०२२ देखि १८ जनवरी २०२३ सम्म बिदामा पठाउन भनेको छ । विश्वकपको समयमा अत्यावश्यकबाहेकका श्रमिक कटौती गर्न श्रम मन्त्रालयको निर्देशन आएको छ, पब्लिक वर्कर्स अथोरोटीद्वारा रोजगारदाता कम्पनीहरूलाई पठाइएको पत्र नम्बर २०२१४२ मा भनिएको छ, सबै रोजगारदाताले बढीभन्दा बढी श्रमिक कटौती गरी बिदामा पठाउन रणनीतिक योजना बनाएर पेस गर्नुहोला । श्रमिकलाई घर फिर्ता पठाउँदा सडकलगायत परियोजनामा पर्न सक्ने असरलाई पनि ध्यानमा राख्न भनिएको छ ।निर्माण क्षेत्रमा कार्यरत श्रमिकलाई बिदामा राख्ने तयारी भएकाले सबैभन्दा बढी प्रभावमा नेपाली नै पर्ने सम्भावना छ । श्रम मन्त्रालयको पछिल्लो प्रतिवेदनअनुसार कतारमा काम गर्ने नेपालीमध्ये निर्माण क्षेत्रमा १४८ प्रतिशत, सवारी चालक र मेसिन अपरेटर ८३ प्रतिशत, इलेक्ट्रिकल तथा मेकानिकल टेक्नेसियन ८ प्रतिशत, सामान्य सेवामा ५६८ प्रतिशत, सेवाजन्य काममा ७९ प्रतिशत र अन्यमा ५२ आबद्ध छन् । कतारबाट एक महिनाअघि मात्रै फिर्ता गरिएका पूर्वनेपाली राजदूत नारदनाथ भारद्वाज कतार निर्माणमा पसिना बगाएका श्रमिकलाई बाध्यकारी रूपमा फिर्ता गर्न नहुने बताउँछन् । विश्वकप खेलाउने कतारको ठूलो सपना हो । जसले कतारको सपना पूरा गरिदिएको छ, उसलाई अन्तिम रौनकका बेला फिर्ता गर्नु न्यायोचित होइन, उनले कान्तिपुरसँग भने ।कतारी अधिकारीहरूसँग भएका भेटवार्तामा भने श्रमिक फिर्ता गर्ने विषयमा छलफल नभएको उनको भनाइ छ । फिफा विश्वकपलाई ध्यानमा राखेर आउने दिनमा श्रमिक आपूर्ति नियन्त्रित गर्छौं भनेका थिए तर श्रमिकलाई फिर्ता गर्ने भन्ने विषय भने प्रस्ट बताएका थिएनन्, उनले भने ।कतारले विश्वकपलाई आफ्नो प्रतिष्ठाको विषय बनाएको छ । सानो भूगोल भएको देशले २६ लाख श्रमिकसँगै एकै पटक १५ लाख पाहुना थपिँदा व्यवस्थापन कसरी गर्ने भनेर गृहकार्य गरिरहेको छ । कतारका होटलमा अहिले एक लाख ७५ हजार कोठा छन् । थफ कोठाका लागि त्रुज फरिचालन गर्ने सरकारको योजना छ । होटल वा त्रुजमा बस्ने विदेशीका लागि शिविरमा बस्ने श्रमिक हटाउने योजना भने स्वाभाविक नदेखिने पूर्वराजदूत भारद्वाजको भनाइ छ । श्रमजीवीहरूको पसिनाले रंगशाला निर्माण भइसके । रेल पनि गुड्यो । ठूला सडक पनि बनिसके । अब सहरको शृंगार जारी छ । यही कामका लािग लगिएका श्रमिकहरू ६ महिनाभित्रै फर्कनुपरेमा राम्रो सन्देश जाँदैन । जाँदा लागेको ऋण पनि उनीहरूले भुक्तानी गरिसकेका हुँदैनन्, चर्को मर्कामा पर्नेछन्, उनले भने ।मंसिर १७ मा नेपाल र कतारका श्रम अधिकारीहरूबीच बैठक भए पनि श्रमिक फिर्ताबारे कुनै छलफल भएको थिएन । यस्तो योजना भए छलफल हुनुपर्थ्यो, श्रमिक बिदामा पठाइने हो वा सधैंका लागि हो ? अब सरकारले कतारसँग आधिकारिक धारणा माग्नुपर्छ, उक्त बैठकमा सहभागी एक नेपाली उच्च अधिकारीले बताए । खाडी क्षेत्रमा कार्यरत आप्रवासी श्रमिकको मामिलामा कार्यरत इक्विडियम अनुसन्धान केन्द्र, दक्षिण एसिया निर्देशक रामेश्वर नेपाल विश्वकपको पूर्वाधार खडा गर्न दिनरात खटिएका श्रमिकहरूलाई नै प्रतियोगिताकै बेला घर फर्काउनु गलत भएको बताउँछन् । स्वैच्छिक रूपमा फर्कन चाहनेहरूलाई पनि प्रक्रिया सहज हुनुपर्ने उनको भनाइ छ । स्वदेश फिर्तीको विषय ऐच्छिक हुनुपर्छ, बाध्यकारी बनाइनु हुँदैन । विश्वकप सफल पार्न काम गरेका श्रमिकले टिकट काटेर खेल हेर्छु भन्छन् भने पाउनुपर्छ, उनी भन्छन्, बिदामा पठाउने हो भने चार महिनाको तलब के हुन्छ ? यात्राको प्रबन्ध के हुन्छ ? यी विषय स्पष्ट हुनुपर्छ । एकै पटक बिदामा पठाउने नीति सानोतिनो तयारीले पुग्दैन । विश्वकपलाई लक्षित गरेर बनाइएका आठमध्ये एउटा रंगशाला बनाउन काम गरेका मोरङका राकेश राईले विश्वकपका बेला आफूहरूलाई फिर्ता पठाउने खबरले दुःखी बनाएको बताए । अल रैयानस्थित एजुकेसन सिटी रंगशाला निर्माणमा संलग्न उनले भने, म यसअघि रेलवे बनाउने काममा लागें, एजुकेसन सिटीमा पसिना बगाएँ । हाम्रै हातले बनाएको मैदानमा मेसी र रोनाल्डो खेल्न आउँदै छन्, उनले कान्तिपुरसँग फोनमा भने, म आफैं पनि फुटबल भनेपछि हुरुक्क हुने मान्छे । तर, कतार सरकारले हामीलाई नै खेल हेर्न निषेध गर्न लागेको देखेर मन दुःखी छ, श्रमको अपमान यही होइन र ?"
राप्रपामा पुस्तान्तरण,"राष्ट्रिय प्रजातन्त्र पार्टीको अध्यक्षमा राजेन्द्र लिङ्देन विजयी भएसँगै नेपालको राजनीतिक वृत्तमा एकखालको तरंग आएको छ । त्यसको एउटै कारण हो राप्रपामा पुस्तान्तरण ।राप्रपालाई कब्जा मा राख्दै आएका कमल थापालाई पराजित गरेपछि लिङ्देनले आफ्नो पार्टीको महाधिवेशनलाई एमालेसँग तुलना गरेका छन् । अध्यक्षमा निर्वाचित भएपछिको पहिलो औपचारिक कार्यक्रममा उनले देशभरको ध्यान राप्रपातर्फ आकर्षित भएको बताए । राप्रपामा मात्रै होइन, देशमै पुस्तान्तरणको मुद्दा लिएर जानेछु, उनले भने, राप्रपाको महाधिवेशनलाई देशका अन्य पार्टीका मानिस, बुद्धिजीवी र पत्रकारको ध्यान कम आकर्षित भएको छ । यो ध्यानाकर्षण एमाले महाधिवेशनमा भन्दा कम छैन ।नेपालगन्ज उपमहानगरपालिकाका मेयर धवलशमशेर राणासँग मिलेर लिङ्देनले उम्मेदवारी घोषणा गरेदेखि नै महाधिवेशनमा चासो निकै बढेको थियो । संसद्मा राप्रपाका एक मात्रै प्रतिनिधि लिङ्देनले पार्टी नेतृत्वमा दाबी गरेदेखि नै महाधिवेशनको विषयले समाचारमाध्यममा स्थान पाएको थियो भने नेतृत्वमा पुस्तान्तरण हुनुपर्ने माग गर्दै आएका अन्य दलका नेताहरूले समेत चासोका साथ हेरेका थिए ।कांग्रेसभित्र नेतृत्व पुस्तान्तरण हुनुपर्ने बताउँदै आएका विमलेन्द्र निधिले निर्वाचन परिणाम सार्वजनिक हुनेबित्तिकै विज्ञप्ति जारी गर्दैलिङ्देनलाई बधाई दिए । राप्रपाको यो महाधिवेशनले नेपाली राजनीतिमा पुरानो नेतृत्वबाट नयाँमा पुस्ता हस्तान्तरणको प्रक्रिया प्रारम्भ भएको सन्देश दिएको छ, निधिले आइतबार विज्ञप्तिमार्फत भनेका छन् । निधि अर्को साता हुने कांग्रेसको १४ औं महाधिवेशनमा सभापतिका आकांक्षी हुन् ।पञ्चायतकालबाटै राजनीतिमा होमिएका लिङ्देनले देशभर पुस्तान्तरणको अभियान चलाउने र देशको वैकल्पिक प्रजातान्त्रिक नभई मुख्य राजनीतिक शक्तिका रूपमा पार्टीलाई स्थापित गर्ने दाबी गरेका छन् । उनी बहुदलीय व्यवस्था पुनःस्थापना भएपछि गठन भएको राष्ट्रिय प्रजातान्त्रिक विद्यार्थी संगठनको संस्थापक अध्यक्ष बनेका थिए । लामो समयसम्म निवर्तमान अध्यक्ष थापाको मुख्य खम्बाका रूपमा रहेका लिङ्देन पछिल्लो समय भने टाढिँदै गएका थिए ।निर्मल निवाससँग थापाको बढ्दो दूरी र पार्टीभित्र गुम्सिएर रहेको असन्तुष्टिलाई उपयोग गर्दै लिङ्देनले राप्रपाको अध्यक्षमा बाजी मारेका हुन् । राप्रपाका विषयमा पुस्तक लेखेका केन्द्रीय सदस्य गोविन्दराज खनियाँले लिङ्देनको जितले विगतमा राप्रपाका बारेमा रहेको बुझाइमा परिवर्तन आउने अपेक्षा लिएको बताए । हिजोको दिनमा मानिसको नजरमा सम्भ्रान्त वर्ग शासकहरूले स्ट्याटस राखिराख्नका लागि खोलेको क्लबजस्तो थियो, त्यही अवस्थामा राप्रपा धेरै लामो समयसम्म चल्यो, उनले भने, क्लबका सदस्यहरूको झगडाले अर्को क्लब बन्ने र अप्ठ्यारो समयमा जोडिने जस्तो राजनीतिक संस्कार धेरै कम भएको परिस्थिति थियो । अब त्यो अवस्था र नजरमा परिवर्तन आउँछ भन्ने लागेको छ । लिङ्देननिकट रहेका खनियाँले पार्टीको छवि सुधारको विषयलाई नवनिर्वाचित अध्यक्षले ध्यान दिने बताएका छन् ।खनियाँले जापान, बेलायतमा रहेको जस्तो राजासहितको प्रजातान्त्रिक शासन व्यवस्था हुनुपर्छ भनेर राप्रपालाई उदारवादी पार्टी हुने कल्पना गरे पनि त्यसअनुसार सञ्चालन नभएको बताए ।स्थानीय स्वायत्ततासहितको हिन्दु अधिराज्य स्थापना हुनुपर्ने बताउँदै आएको छ ।नेतृत्वमा पुगेका लिङ्देनका लागि सबैभन्दा पहिलो चुनौती आन्तरिक रूपमा आउने देखिन्छ । निर्वाचनमा पराजित भएका कमल थापा प्रमाणपत्र वितरण तथा शपथग्रहण कार्यक्रममा नआएर असन्तुष्टि देखाइसकेका छन् । उनले लिङ्देनलाई बधाई दिए पनि निरन्तर रूपमा ट्वीट गर्दै आक्रोश व्यक्त गरेका छन् । पराजयबाट क्षुब्ध भएका थापा पूर्वराजा ज्ञानेन्द्र शाहमाथि पनि जाइलागेका छन् । राजावादी दल राप्रपा सञ्चालनमा निर्मल निवासको संकेत महत्त्वपूर्ण हुने गरेको छ । यो राजेन्द्र लिङ्देन र कमल थापाको होइन, ज्ञानेन्द्र शाह र कमल थापाको चुनाव हो, थापानिकट नेता उद्धव पौडेलले भने, नत्र अन्य पोस्टमा सबै कमल थापाको मानिस आउने, कार्यकारिणी समिति सदस्यहरू सबै आउने तर कमल थापाले हार्ने हुन्छ ? दरबारमार्गस्थित होटल याक एन्ड यतिमा आइतबार बिहान परिणामको विषयमा थापा समूहको समीक्षा बैठक भएको थियो ।१ सय ४९ जना निर्वाचित सदस्यमा पदाधिकारी र केन्द्रीय सदस्य थापा प्यानलमा रहेका अधिकांश आएका छन् । पदाधिकारीमा महामन्त्रीमा धवलशमशेर जबरा र उपाध्यक्षमा विक्रम पाण्डेबाहेक सबै थापा प्यानलबाट निर्वाचित भएका छन् । उपाध्यक्ष पाण्डे लिङ्देन र थापा दुवै प्यानलमा रहेका थिए । थापा प्यानलबाट उपाध्यक्षमा बुद्धिमान तामाङ, ध्रॅवबहादुर प्रधान, रोशन कार्की, महामन्त्रीमा भुवन पाठक र कुन्ती शाही विजयी भएका छन् । उनीहरूले प्रज्ञा भवनमा भएको कार्यक्रममा शपथग्रहण गरे र प्रमाणपत्र बुझ्नेबित्तिकै बाहिरिए । सबैलाई समेटेर लैजाने विषयमा अध्यक्षको ध्यान हुनेछ, विगतमा जस्तो महाधिवेशनपछि राप्रपा फुट्ने भन्ने हुँदैन, खनियाँले भने, एजेन्डा पूरा हुँदैन कि भनेरनिराश भएकाहरूमा नयाँ आशाको सञ्चार हुन्छ ।अहिलेको चासो भनेको नवनिर्वाचित अध्यक्षले कसरी पार्टीलाई अघि लैजानु हुन्छ भन्ने नै हो, केन्द्रीय सदस्य भरत पाठकले भने, राप्रपाका लिङ्देनभन्दा धेरै सिनियर नेता हुनुहुन्छ । १ सय ९९ सदस्यीय कमिटीमा अध्यक्ष लिङ्देनले पदाधिकारी र सदस्य गरी ५० जना मनोनीत गर्न सक्ने व्यवस्था छ ।आइतबार थापानिकट पदाधिकारी कार्यक्रमबाट चाँडै बाहिरिनुको कारण पनि बुद्धिमान तामाङलाई मर्यादाक्रममा अघि नराखेकामा असन्तुष्टिको जनाउ भएको नेताहरूले बताएका छन् ।शपथग्रहण कार्यक्रममा शनिबार सम्बोधन गर्दै लिङ्देनले सबैलाई समेटेर लैजाने बताएका छन् । उनले निरन्तरतासहितको परिवर्तन चाहेको बताए । कमल थापा पनि यहाँ हुनुभएको भए सुनमा सुगन्ध हुन्थ्यो, फेरि पनि पूर्ण विश्वासमा छु, हामी सँगै हुनेछौं, उहाँहरूको योगदान राप्रपाले सधैं प्राप्त गर्नेछ, उनले भने, पार्टीका संस्थापक अध्यक्ष लोकेन्द्रबहादुर चन्दको भूमिका सदा जीवित राख्नेछौं । उनले निरन्तरतासहितको परिवर्तन देशका लागि मात्रै नभएर पार्टीमा पनि लागू हुने बताए ।"
कांग्रेसले गरेन डिजिटलमा भरोसा : मतगणना पट्यारिलो हुने,"४ प्रदेशले पाए नेतृत्वकेन्द्रीय निर्वाचन समितिका अनुसार आइतबार रातिसम्म ४ प्रदेशको नतिजा आएको छ । संस्थापन समूहबाट वाग्मतीमा इन्द्रबहादुर बानियाँ, कर्णालीमा ललितजंग शाही र सुदूरपश्चिममा वीरबहादुर बलायर निर्वाचित भएका छन् । बानियाँले दोस्रो चरणमा सिटौला समूहका भीमसेनदास प्रधानको समर्थन लिएर संस्थापनबाहेक समूहका जगदीशनरसिंह केसीलाई जितेका हुन् । कर्णालीमा शाहीसँग संस्थापनबाहेक समूहका भूपेन्द्रजंग शाही र सुदूरपश्चिममा बलायरसँग संस्थापनबाहेक समूहका नारायणदत्त मिश्र पराजित भए । गण्डकीमा भने संस्थापनबाहेक समूहका शुक्रराज शर्माले संस्थापन समूहका अर्जुनप्रसाद जोशीलाई पराजित गरे । प्रदेश १ मा संस्थापनबाहेक समूहका गुरुराज घिमिरेले र लुम्बिनीमा सोही समूहका अमरसिंह पुनले अग्रता लिइरहेका छन् । प्रदेश १ मा संस्थापनसिटौला समूहका उद्धव थापा र लुम्बिनीमा संस्थापन समूहका भरतकुमार शाह प्रतिस्पर्धामा छन् ।"
निर्वाचित प्रदेश सभापति,"कांग्रेसको ६ वटा प्रदेशको निर्वाचनले संस्थापन र संस्थापनबाहेक समूहका नेतालाई सभापतिमा एक्लाएक्लै चुनाव लड्न जोखिम बढाएको छ । संस्थापन समूहलाई अर्को कुनै समूह (प्रभावशाली नेता) सँग मिल्न र संस्थापनबाहेक समूहलाई साझा उम्मेदवार बनाउन दबाब परेको छ ।आइतबार साँझसम्म गण्डकी, कर्णाली, सुदूरपश्चिम र वाग्मती प्रदेशको परिणाम आएको छ । यीमध्ये गण्डकीमा संस्थापनबाहेक समूह र अन्यमा संस्थापन समूहका सभापति चुनिएका छन् । मतगणना भइरहेका प्रदेश १ र लुम्बिनीमा संस्थापनबाहेक समूहले अग्रता लिइरहेका छन् । यसरी हेर्दा ६ मध्ये तीन प्रदेशमा संस्थापन समूह र तीन प्रदेशमा संस्थापनबाहेक समूहको वर्चस्व देखिएको छ । प्रदेश २ मा क्षेत्रीय तहको निर्वाचनमा संस्थापन समूहको पकड देखिए पनि त्यहाँको जनमत प्रदेश र केन्द्रीय निर्वाचनमा कता ढल्किन्छ भन्न सकिने अवस्था छैन । प्रदेश २ को अधिवेशन उद्घाटन भए पनि निर्वाचन प्रक्रिया अघि बढ्न सकेको छैन । प्रदेश निर्वाचनको परिणामलाई महाधिवेशनका लागि प्रमुख आधार मान्न सकिन्छ, अहिलेसम्मको परिणाम हेर्दा कुनै पनि पक्ष निश्चिन्त हुने अवस्था छैन, राजनीतिक विश्लेषक पुरञ्जन आचार्य भन्छन्, संस्थापन समूहले अर्को कुनै समूहको साथ लिनुपर्नेछ भने संस्थापनबाहेकको समूहमा नेतृत्वका आकांक्षीबीच मिल्नुपर्ने बाध्यता छ । कांग्रेसको विधानअनुसार प्रदेशको निर्वाचनमा केन्द्रीय महाधिवेशन प्रतिनिधिले समेत मतदान गर्छन् । महाधिवेशन प्रतिनिधिबाहेक प्रदेश अधिवेशनका लागि प्रत्येक प्रदेशसभा क्षेत्रबाट सभापतिसहित १७ जना अधिवेशन प्रतिनिधि छानिन्छन् । प्रदेश प्रतिनिधि र महाधिवेशन प्रतिनिधिलाई चुन्ने मतदाता भने एउटै (क्षेत्रीय प्रतिनिधि) हुन्छन् । त्यसैले पनि प्रदेशको परिणामले धेरै हदसम्म महाधिवेशनको सम्भावित परिणामलाई संकेत गर्ने आचार्यको भनाइ छ ।संस्थापनबाहेक समूहमा रामचन्द्र पौडेल, प्रकाशमान सिंह, शेखर कोइराला र शशांक कोइराला नेतृत्वका आकांक्षी छन् । साझा उम्मेदवार बन्न उनीहरूबीच तीव्र प्रतिस्पर्धा छ । प्रदेश तहमा भने नेताहरूले सहमतिमै उम्मेदवारी तय गरेका थिए । प्रदेशमा आफूनिकटलाई मिलाउँदा राम्रो नतिजा निकालेका उनीहरूबीच साझा उम्मेदवार बनाउन भने चुनौती छ । राजनीतिक विश्लेषक आचार्य भन्छन्, उनीहरूबीचको टकराव प्रदेश तहको निर्वाचनमा देखिएको भए सबै प्रदेश गुम्ने अवस्था थियो तर संस्थापनबाहेक समूह संगठित हुँदा परिणाम राम्रो आयो ।संस्थापन समूहले पालिका तहको निर्वाचनदेखि नै पूर्वमहामन्त्री कृष्णप्रसाद सिटौला समूहसँग सहकार्य गरेको छ । संस्थापनसिटौला समूहको सहकार्य प्रदेश निर्वाचनसम्मै पुग्यो । प्रदेश १ मा संस्थापनले सिटौला समूहका उद्धव थापालाई र वाग्मतीमा सिटौला समूहले संस्थापन समूहका इन्द्रबहादुर बानियाँलाई (दोस्रो चरणमा) सहयोग गरे । सिटौलाजीसँग महाधिवेशनमा पनि मिलेर जाने भद्र सहमति भएको छ, प्रदेश निर्वाचनले सहमति कार्यान्वयनमा थप बल पुर्याएको छ, संस्थापनका एक नेताले भने, सिटौला समूहको साथ पाएपछि महाधिवेशनमा थप ढुक्क हुने अवस्था हुन्छ । सिटौलाले प्रदेशमा संस्थापन समूहसँग सहकार्य गरे पनि महाधिवेशनमा कसरी जाने भन्नेबारे मुख खोलिसकेका छैनन् । उनीनिकट एक नेताका अनुसार सिटौलासँग आगामी महाधिवेशनमा तीनवटा विकल्प छन् । पहिलो संस्थापन समूहसँग सहकार्य गरेर उपसभापति बन्ने, दोस्रो देउवासँग आगामी शक्ति बाँडफाँटमा सम्झौता गरेर आफ्नो समूहका नेतालाई पदाधिकारीसहित केन्द्रीय समितिमा पुर्याउने र तेस्रो आफैं सभापतिको उम्मेदवार बन्ने । तेस्रोबाहेकका दुई विकल्पमा जानुपर्दा सबैभन्दा सहज देउवासँगै हुनेछ, ती नेताले भने, सायद उहाँले एकदुई दिनभित्रै निर्णय लिनुहुन्छ होला ।प्रदेश निर्वाचनको मत परिणामलाई आधार मान्ने हो भने संस्थापन समूह सुदूरपश्चिममा सबैभन्दा मजबुत छ । त्यहाँ कुल खसेको मतको झन्डै ७० प्रतिशत संस्थापनले पाएको छ । सुदूरपश्चिमबाट करिब ४ सय १५ महाधिवेशन प्रतिनिधि चुनिएका छन् । १३ औं महाधिवेशनमा निकै कमजोर अवस्थामा रहेको कर्णालीमा पनि यसपटक संस्थापन समूह मजबुत देखिएको छ । प्रदेश निर्वाचनमा उक्त समूहका सभापति उम्मेदवारले करिब ५६ प्रतिशत मत पाएका छन् । कर्णालीबाट महाधिवेशनका लागि करिब ३ सय प्रतिनिधि निर्वाचित भएका छन् । प्रदेशको निर्वाचनमा मतदाता आफ्नो समूह (प्यानल) प्रति निकै प्रतिबद्ध भएको देखियो, प्यानलबाहिर निकै न्यून मत क्रस भएका छन्, बाँकेका कांग्रेस नेता मेघराज वलीले भने, यसले गर्दा केन्द्रमा पनि प्रदेशको जस्तै कडा टक्कर हुने देखिन्छ ।संस्थापन समूहको बलियो पकड भएको सुदूरपश्चिम र कर्णालीमा महाधिवेशन प्रतिनिधि भने कम आउँछन् । त्यहाँबाट निर्वाचित हुने महाधिवेशन प्रतिनिधि र प्रदेश १ बाट निर्वाचित हुने महाधिवेशन प्रतिनिधिको संख्या करिब बराबरी छ । प्रदेश १ मा संस्थापन र सिटौला समूह मिल्दा पनि संस्थापनबाहेक समूह बलियो छ । करिब ४ सय ७० महाधिवेशन प्रतिनिधि रहेको गण्डकी र ६ सय ७५ महाधिवेशन प्रतिनिधि रहेको लुम्बिनीमा पनि संस्थापनबाहेक समूह बलियो देखिएको छ । संस्थापन समूहका लागि वाग्मतीले केही राहत दिएको छ । सबैभन्दा बढी करिब ८ सय ६० प्रतिनिधि भएको वाग्मतीमा प्रदेश निर्वाचनको परिणाम संस्थापन समूहले हात पारेको छ । प्रदेश २ निर्णायक १महाधिवेशनमा दोस्रो धेरै मतदाता भएको प्रदेश २ निर्णायक हुने अवस्था छ । प्रदेश २ का ३२ निर्वाचन क्षेत्रबाट करिब ८ सय ३० प्रतिनिधि चुनिन्छन् । हालसम्म २७ निर्वाचन क्षेत्रमा महाधिवेशन भइसकेको छ । सर्लाहीका ४ र महोत्तरीको एक निर्वाचन क्षेत्रमा मात्र क्षेत्रीय अधिवेशन हुन सकेको छैन । निर्वाचित प्रतिनिधिको संख्या हेर्दा संस्थापन समूह मजबुत देखिन्छ तर निर्वाचनका बेला मधेसको मत विभिन्न कारणले प्रभावित हुने विगतका कारण कसको पल्ला भारी हुन्छ भन्न सकिने अवस्था छैन । यसपटक पनि मधेस (प्रदेश २) सबै समूहका लागि निर्णायक हुने देखिन्छ, राजनीतिक विश्लेषक आचार्य भन्छन्, उता एउटा समूहमा भएका मतदाता काठमाडौं आएपछि अर्कै समूहमा लाग्ने विगतमा पनि देखिएको छ । मधेसको मत सबै समूहका लागि निर्णायक हुने उनले बताए । यसपटक प्रदेश २ का नेता विमलेन्द्र निधिले सभापतिमा उम्मेदवारी घोषणा गरेका छन् । करिब ६ महिनाअघिसम्म संस्थापन समूहमा रहेका उनको पक्षमा गृह प्रदेशमै उत्साहपूर्ण माहोल सिर्जना हुन सकेको छैन तर उनी निर्वाचनमा मधेसको भावनात्मक विश्वास जित्ने कसरतमा छन् । हिजो निधिमार्फत देउवासँग जोडिएका धेरै नेता अहिले पनि देउवासँगै छन् ।"
हुम्लीले कसरी थेग्छन् अचाक्ली महँगी ?,"खच्चडमा इन्धन बोकाएर गाडी हुम्लामा पेट्रोल ३ सय ७० र डिजेल २ सय ५० रुपैयाँमा बिक्री हुन्छ । मुगुको रारा विमानस्थलमा आइपुगेको इन्धन खच्चडबाट सिमकोट पुर्याउन ५ दिन लाग्छ । गमगढीबाट चंखेलीदार्मासर्केगाड हुँदै सिमकोट पुगेको इन्धन प्रयोग गरी सदरमुकाम आसपासमा १० वटा जिप र १७ वटा ट्र्याक्टर सञ्चालन भइरहेका छन् । राष्ट्रिय सडक सञ्जालमा नजोडिएको हुम्लामा अहिले सदरमुकाम सिमकोटबाट खार्पुसम्म १० किलोमिटर र सिमकोटदेखि ताग्रुखोलासम्म १९ किलोमिटरमा गाडी चल्छ । सिमकोटदेखि हिल्सासम्म ९५ किलोमिटर सडकको ट्र्याक खोलिए पनि पहिरो र हिमपातका कारण गाडी चलेको छैन । उक्त सडकको छ्याछडा भीरमा करिब ७ सय मिटर चट्टानको गेड्रिङ मिलाउन पनि बाँकी रहेको हिल्सा सिमकोट सडक आयोजनाका प्रमुख बिसुन्दास लामाले बताए । हेलिकोप्टरबाट ढुवानी गरेका र हिल्सा हुँदै ल्याइएका गाडीहरू सदरमुकाम आसपासका क्षेत्रमा सञ्चालन भइरहेको यातायात व्यवसायी सरोज रावतले बताए । उनका अनुसार खार्पुसम्म ५ हजार र ताग्रुखोलासम्म १५ हजार रुपैयाँमा गाडीहरू रिजर्वमा जाने गरेका छन् । खार्पुसम्म भने प्रतिव्यक्ति ४ सय ५० रुपैयाँ भाडा तोकिएको उनले जानकारी दिए । एकातिर इन्धन महँगो छ, अर्कोतिर गाडी नै बढी मूल्य पर्यो, उनले भने, त्यसैले भाडा अलि महँगो परेको हो । हिमपात भएका बेला भने हुम्लामा हेलिकोप्टरबाट इन्धन आउने उनले बताए ।"
गोरखाका उत्तरी नाका २ वर्षदेखि ठप्प,"गोरखा (कास) कोरोना महामारी सुरु भएयता दुई वर्षअघि चीनले उत्तरी गोरखामा पर्ने दुई नाका बन्द गर्यो । चुमनुव्री१ सामागाउँको रुइला र वडा ७ को छेकम्पारको ङुइला नाका खोल्न स्थानीयले पटकपटक माग गरे पनि सुनुवाइ भएको छैन । बर्खाका बेला तल्लो क्षेत्रको पैदलमार्ग अवरुद्ध हुँदा खाद्यान्न अभाव भएपछि चुमनुव्रीका बासिन्दाले नाका खोल्न जोड दिँदै आएका छन् । कोरोना जोखिमअघिसम्म यहाँका स्थानीय घोडा र चौंरी लिएर उपभोग्य सामग्री खरिदका लागि तिब्बतको बजार पुग्थे । सदरमुकामबाट ४५ दिनको दूरीमा रहेको सीमावर्ती गाउँ पुग्ने पैदलमार्ग वर्खाले अस्तव्यस्त छ । तल्लो क्षेत्रको पदमार्गमा पहिरोले सास्ती छ । उत्तरी नाका खोले दैनिक उपभोग्य सामग्री ढुवानी सहज हुने स्थानीय बताउँछन् । उत्तरी क्षेत्रका बासिन्दालाई गोरखाको तल्लो बजारभन्दा चीनबाट उपभोग्य सामग्री ल्याउँदा ढुवानी भाडा आधै कम पर्ने ल्होका काल्तेन लामा बताउँछन् । १५१६ वटा याकचौंरी छन्, चिनियाँ नाका बन्द हुँदा याकचौंरी पनि त्यसै बसेका छन्, उनले भने, याक गर्मी ठाउँमा तल जान सक्दैन, तलबाट सामान खच्चडबाटै ल्याउनुपर्छ । खच्चडबाट ल्याउँदा ढुवानी भाडा किलोको ७० रुपैयाँ तिर्नुपर्छ । आफ्नै याक र चौंरीमार्फत तिब्बतबाट सामान ल्याउँदा आधै ढुवानी सस्तो पर्ने उनले बताए । सीमा क्षेत्रका बासिन्दाले नाका खुल्दा तिब्बतको बजारबाट चामल, चिनी, करु, मैदा, साबुन, तेल, कपडालगायत सामग्री खरिद गर्थे । ल्हो र सामागाउँवासी कोरोना जोखिमअघि तिब्बतको कोङ्थानमा उपभोग्य सामग्री खरिदका लागि पुग्थे । चुम्चेत र छेकम्पारवासी भने दुई दिन दूरीमा रहेको तिब्बतको स्यो बजार पुग्थे । अहिले यी दुवै नाकामा चिनियाँ सुरक्षाकर्मीले प्रवेश रोकेका छन् । नाका खुलाउन परराष्ट्र मन्त्रालयमार्फत चीन सरकारसँग पहल गर्नुपर्ने छेकम्पारका नेवाङ लामा बताउँछन् । नाका खोलिदिए रासनपानी सस्तो पर्थ्यो, उनले भने । चीन सरकारले सामागाउँको रुइला नाका वर्षमा एक पटक र छेकम्पारको ङुइला नाका बाह्रै महिना खुल्ला गर्थ्यो । ल्हो र सामागाउँ क्षेत्रका स्थानीय रुइला नाकाबाट दुइ घण्टा दूरीमा रहेको कोङथान बजारबाट सामान खरिद गर्ने ल्होका पेम्वा रेताले बताए । अहिले नाकासम्म सडक छ, आउन जान सजिलो छ, उनले भने ।नाका खोल्न जिल्ला प्रशासनले गृह मन्त्रालयमार्फत पहल थालेको छ । कात्तिक २९ मा प्रमुख जिल्ला अधिकारीलगायत सुरक्षा टोलीले उक्त क्षेत्रको स्थलगत अध्ययनपछि प्रतिवेदनसमेत मन्त्रालयमा पठाएको थियो । नाका खुले चुमनुव्री६ स्थित लोक्पा तथा सर्दीभीरमा गएको सुक्खा पहिरो छेकम्पार तथा चुम्चेत क्षेत्रमा बसोबास गर्ने ६ सय घरधुरीका नागरिकलाई खाद्यान्नदेखि दैनिक उपभोग्य सामग्री ढुवानीमा समेत सहज हुने अपेक्षा गरिएको छ । चुमनुव्रीको चुम्चेत र छेकम्पार पुग्ने पदमार्गको मुख्य प्रवेशद्वारअन्तर्गत लोक्पामा भदौ पहिलो साताबाट खसेको पहिरो अझै रोकिएको छैन ।"
युद्ध स्मारक पार्क निर्माण अलपत्र,"बजेट अभावले कीर्तिपुर नगरपालिका१, २ र १० को करिब ५५ रोपनी क्षेत्रफलमा निर्माण भइरहेको युद्ध स्मारक पार्क को काम रोकिएको छ । घेरा, पर्खाल, सत्तल, मनोरञ्जनस्थल, हरियाली उद्यानसमेतको योजना बनाएर दुई वर्षअघि सुरु गरिएको पार्क निर्माण बजेट अभावका कारण रोक्नुपरेको पार्क उपभोक्ता समितिका अध्यक्ष लक्ष्मीकुमार महर्जनले बताए । उनका अनुसार हरियाली उद्यानका लागि केही संरचना बनिरहेको भए पनि मुख्य काम रोकिएको हो । पार्कको काम रोकिएको छ, उनले भने, वन कार्यालयसँग अनुमति लिएर पार्कस्थलमा भएका ठूलाठूला रूख काटेर नयाँ बिरुवा रोपेपछि मात्र पार्कमा मूर्ति स्थापना गरिने छ । नगरपालिकाले पार्कमा राख्ने मूर्ति बनाउन मूर्ति कार्यशाला नै सञ्चालन गरेको थियो । महर्जनका अनुसार बाघ भैरव उत्पत्तिको कथासमेत समावेश गरी कीर्तिपुर स्मारक पार्क बनाउने नगरपालिकाको योजना छ । मूर्तिको कार्यशालासहित पार्क निर्माणमा १ करोड ६७ लाख २० हजार ३ सय रुपैयाँ खर्चिएको नगरपालिकाकी उपप्रमुख तथा प्रवक्ता सरस्वती खड्काले बताइन् । मूर्ति स्थापना गर्न बाँकी नै छ, संरक्षण पनि गरेका नै छौं, उनले भनिन्, महानगरले दिएको बजेटको मात्र काम भएको हो, पार्कको काम अझै बाँकी नै छ । पार्कको डीपीआर अनुसार धेरै खर्च लाग्ने भएकाले बजेट हेरेर मात्र चरणबद्ध काम गरेको उनले सुनाइन् । काठमाडौं महानगरले नगरनगर साझेदारी कार्यक्रमअन्तर्गत पार्क बनाउन बजेट सहयोग गरेको थियो । महानगरले आर्थिक वर्ष ०७५०७६ र ०७७०७८ गरी दुई करोड रुपैयाँ उपलब्ध गराएको हो ।मूर्ति बनाउन नेपाल ललितकला प्रतिष्ठानसँगको सहकार्यमा २५ जना कलाकार खटिएका थिए । प्रतिष्ठानका कलाकारहरूले झन्डै दुईतीन वर्षअघि नै दुई दर्जनभन्दा ढुंगाका मूर्तिहरू सिर्जना कार्य सक्काएर नगरपालिकालाई हस्तान्तरण गरिसकेका प्रतिष्ठानका मूर्तिकला विभाग प्रमुख लालकाजी लामाले बताए । पार्कका लागि मूर्ति कार्यशाला कीर्ति २०७५ नाम दिएर मूर्ति निर्माणको काम सुरु गरिएको थियो । लामाका अनुसार परम्परागत तथा आधुनिकता र समकालीन समाज झल्कने मूर्ति सिर्जना गरिएको हो । मूर्ति प्रतिस्थापना स्थान र व्यवस्थापनका लागि केही समयअघि नगरपालिकाले लामासँग समन्वयको कुरा अगाडि बढाएको थियो । तर, पार्क समयमै सम्पन्न नहुँदा ती मूर्तिहरू सरंक्षणबिनै अलपत्र छाडिएका छन् । स्थानीय मात्र नभएर मूर्ति सिर्जनामा सहभागी मूर्तिकारलाई पनि निर्माणाधीन पार्कमा सिर्जना असरल्ल परेको देख्दा चिन्ता लागेको छ । मूर्तिकार दीपक लामा भन्छन्, मूर्तिहरू पार्कमा प्रतिस्थापन भयो कि भनेर म तीन पटक जति पार्कस्थलतिर पुगिसकेँ । त्यता भएका मूर्तिहरूको अवस्था देख्दा साह्रै दुःख लागेको छ । नगरपालिकाले कलालाई संरक्षणचाहिँ गरेको भए हुने थियो । केही काम भएको पार्कमा पनि सिर्जना भएका कलाकृतिहरूभन्दा भौतिक संरचनालाई बढी जोड दिइएको उनको गुनासो छ । मूर्तिकार लामाको भनाइलाई समर्थन गर्दै मूर्तिकला विभाग प्रमुख लामा पनि नगरपालिकाले पार्कमा मूर्ति प्रतिस्थापना गर्ने टुंगो नलागेसम्म कलाकृतिलाई निश्चित ठाउँमा संरक्षण गर्नुपर्ने धारणा राख्छन् । उनका अनुसार मूर्ति निर्माणमा उत्तम शाक्य, चन्द्रश्याम डंगोललगायतका मूर्तिकारहरूले परम्परागत बेसमा उत्कृष्ट कलाकृति सिर्जना गरेका छन् । ती मूर्ति संरक्षण तथा प्रतिस्थापनाका लागि छिट्टै नै नगरपालिकासँग कुरा राख्ने लामाले बताए । नगरपालिकाले पहिले फोहोर फाल्ने भिरालो ठाउँमा नै पार्कको विस्तार गर्ने योजनाअनुसार काम अगाडि बढाएको थियो । योजनाअनुरूप पार्कमा अहिले पर्खाल लगाई हरियाली बनाउन दुबो लगाइएको छ । समितिका अध्यक्ष महर्जन भन्छन्, सडकसँगै जोडिएको भिरालो जग्गामा पर्खाल लगाउने र घाँसको मात्र काम पूरा भएको छ । अब हामी मूर्ति प्रतिस्थापनाका लागि पनि काम सुरु गर्ने योजनामा छौं । नगरपालिकाले पार्कका लागि बनाएका केही मूर्तिहरू मात्र स्थापना गरिएका छन् । बाँकी अहिले घाँसैघाँसले ढाकिएका छन् । व्यवस्थापन गर्न सकिने मूर्ति सकेसम्म संरक्षण गरिएको महर्जनको दाबी छ । झुल्किने सत्तल तथा पर्खाल र मूर्तिको सौन्दर्यले कीर्तिपुरको मुहार फेरिने कुराले नगरवासीमा उत्साह थियो । अहिले पार्कका लागि सिर्जना गरिएका मूर्ति संरक्षणविहीन हुँदा स्थानीयहरू चिन्तित छन् । दुबो लगाउनु अगावै मूर्ति स्थापना भइसक्नुपर्ने थियो । तर, काम नै रोकिएकाले अब मूर्ति स्थापना नै नहोला भन्ने चिन्ता लागेको छ, एक स्थानीयले भने ।"
खाजीलुङमा भूमिस्पर्श बुद्ध,"सिन्धुपाल्चोक (कास) त्रिपुरासुन्दरी गाउँपालिका३ धुस्कुनस्थित खाजिलुङमा ४९ फिट अग्लो आकर्षक बुद्धको मूर्ति स्थापित गरिएको छ । प्रदेश सरकारले उपलब्ध गराएको एक करोड दुई लाखको लागतमा मूर्ति बनाइएको हो । मूर्ति स्थापित भएसँगै सर्वसाधारणका लागि दर्शन गर्न खुला गरिएको वडाध्यक्ष शुकदेव रिसालले बताए । बौद्ध धर्मको परम्पराअनुरूप पूजापाठ सकेर दर्शन गर्न सबैको लागि खुल्ला गरिएको छ, उनले भने । स्थानीय तामाङ भाषामा खाजीलुङको अर्थ हो हावा आयो । कुनै बेला चीनको स्वशासित क्षेत्र तिब्बतको भोटबाट सामग्री बोकेर स्थानीय र यात्रु यही बाटो हुँदै आउजाउ गर्थे । त्यहीबेला केही भरिया बास बस्ने क्रममा हावाहुन्डरीले सबै कुरा उडाएपछि खाजिलुङ भनेर कराएका थिए । त्यसपछि स्थानीयले उक्त क्षेत्रलाई खाजीलुङ भन्ने गरेका हुन् । बुद्धमूर्ति बनेपछि खालिजुङमा पूजा गरी हत्याहिंसा बन्द गरिएको छ, उनले भने । त्यस्तै, चौतारा साँगाचोकगढी६, पानीट्यांकी डाँडामा साढे चार करोडको लागतमा पार्कसहितको ६७ फिट अग्लो बुद्धमूर्ति निमाण भइरहेको छ । धार्मिक र सांस्कृतिक पर्यटन प्रवर्द्धन गर्न बुद्धपार्क निर्माण भइरहेको नगरका सल्लाहकार रोहित शर्माले बताए ।"
गैंडा गणनाका घाइते श्रेष्ठको सुझाव सुरक्षित भएर बाघ गन्नुहोला,"गैंडा गणनाका क्रममा २०७७ चैतमा घाइते भएका संरक्षणकर्मी विनोद श्रेष्ठ साँगास्थित स्पाइनल इन्जुरी पुनःस्थापना केन्द्रमा उपचाररत छन् । उनीजस्तै सय जनाभन्दा बढी प्राविधिक आइतबारदेखि चितवन निकुञ्जमा राष्ट्रिय बाघ सर्वेक्षण मा खटिएका छन् । बाघ गणनामा खटिने प्राविधिकलाई श्रेष्ठको सुझाव छ बाघ गणना पनि सहज छैन, त्यसैले सुरक्षित भएर काम गर्नुहोला । गत चैत २० मा चितवन निकुञ्जको पश्चिम क्षेत्रमा गैंडा गणना भइरहँदा ध्रुवे हात्तीसँग जम्काभेट भएपछि जोगिन भाग्ने क्रममा गणनामा प्रयोग भएको हात्तीबाट लडेर श्रेष्ठ सख्त घाइते भएका थिए । त्यसक्रममा माउतेसहित अन्य केही प्राविधिक सामान्य घाइते भएका थिए । उनलाई तत्कालै हेलिकोप्टरबाट धुम्बाराहीस्थित ह्याम्स अस्पताल ल्याएर उपचार सुरु गरिएको थियो । उनको हात, खुट्टा, कम्मर र गर्धनमा गम्भीर चोट थियो । स्वास्थ्य परीक्षणमा उनको मेरुदण्डमा गहिरो चोट लागेको खुलेको थियो । लगत्तै मेरुदण्डको शल्यक्रिया गरियो । अहिले उनी मानसिक रूपमा तन्दुरुस्त भए पनि शारीरिक अवस्था कमजोर छ । कम्मरभन्दा तलको भाग चल्दैन । सुरुका केही महिना हातखुट्टा पूरै चल्दैनथे । जेठ २२ पछि केन्द्रमा थेरापी सुरु गरियो । करिब ६ महिनाको नियमित थेरापीपछि केही दिनयता उनको स्वास्थ्यमा सुधारको संकेत देखिएका छन् । दायाँ हातका औंला केही मात्रामा चल्न थालेको श्रेष्ठ बताउँछन् । हात र खुट्टाको थेरापी भइरहेको छ, श्रेष्ठले टेलिफोनमा भने, चिकित्सकले केही सुधार हुन्छ भन्नुभएको छ । उनलाई पत्नी सृष्टि श्रेष्ठले सघाइरहेकी छन् । सृष्टिका अनुसार उनको दिनमा दुईपटक आधाआधा घण्टा थेरापी हुन्छ ।धादिङको ज्वालामुखी गाउँपालिका१ स्थायी घर भएका श्रेष्ठ सन् २०१४ देखि राष्ट्रिय प्रकृति संरक्षण कोष (एनटीएनसी) मा कार्यरत छन् । सौराहास्थित एनटीएनसीको जैविक विविधता संरक्षण केन्द्र आउनुअघि उनले बाँके र बर्दिया निकुञ्जमा रहेको एनटीएनसीको कार्यालयमा पनि काम गरेका थिए । श्रेष्ठ सन् २०१८ को बाघ गणनामा पनि सहभागी भएका थिए । वन्यजन्तुको गणना गर्ने काम यसै पनि रिस्की हुन्छ, जंगली जनावरले कुनै पनि बेला आक्रमण गर्न सक्ने सम्भावना हुने भएकाले एकदमै सचेत हुनुपर्ने हुन्छ, उनले भने, सुरक्षा व्यवस्था चुस्त बनाइयो र हात्तीको प्रयोग गरियो भने सम्भावित घटनाबाट जोगिन सहयोग पुग्छ ।गत चैतमा गैंडा गणनाका बेला पनि प्राविधिकसहित हात्तीमा केही सेना खटिएका थिए तर त्यो संख्या पर्याप्त थिएन । गणनाका लागि ३०३५ वटा हात्तीमा प्राविधिक हुन्थे, सेना भने २ वटा हात्तीमा मात्र थिए । त्यो घटनापछि आइतबार सुरु भएको बाघ गणनामा भने सरकारले गणकको सुरक्षामा उच्च सतर्कता अपनाएको छ । ३५ वर्षीय श्रेष्ठले उपचाररत केन्द्रकै कोठाबाट सहकर्मी प्राविधिकप्रति शुभेच्छा प्रकट गरे बाघ गणनामा खटिएका प्राविधिक साथीहरूले कुनै अप्रिय घटनाको सामना गर्नु नपरोस्, मलाई विश्वास छ, सरकारले सबै पक्षको ख्याल गरेको छ ।चैतको घटनापछि सरकारले बाघ गणनामा खटिएका सबै प्राविधिकको बिमा गरेको छ । गणकको सुरक्षामा विशेष ध्यान दिएका छौं, चितवन निकुञ्जमा रहेका निकुञ्ज विभागका महानिर्देशक रामचन्द्र कँडेलले भने, हरेक गणक टोलीमा सेना परिचालन गरिएको छ । गणनाका लागि अस्थायी क्याम्प बनाउँदा पनि सुरक्षित स्थान रोजिएको उनले बताए । कुनै अप्रिय घटना नहोस् भन्नेमा हामी सचेत छौं, कँडेलले भने, शुक्लाफाँटासम्मै सुरक्षा व्यवस्था चुस्त बनाएका छौं ।एनटीएनसीका सदस्यसचिव शरद अधिकारीका अनुसार श्रेष्ठको उपचारमा अहिलेसम्म करिब ६० देखि ६५ लाख रुपैयाँ खर्च भएको छ । तत्कालीन केपी ओली नेतृत्वको सरकारले उनको उपचार सरकारले बेहोर्ने प्रतिबद्धता जनाएकाले उक्त रकम निकासाका लागि सरकारसँग आग्रह गरिएको अधिकारीले बताए । अधिकारीले स्पाइनल केन्द्रमा पनि संरक्षणकर्मी श्रेष्ठको उपचारका लागि ९ लाख रुपैयाँ बुझाइसकिएको दाबी गरे । केन्द्रमा औषधिबाहेक बेड खर्चमात्र एक दिनको ४ हजार रुपैयाँ छ । एनटीएनसीले औषधि र बेडको शुल्क बेहोर्दै आएको छ । तर, श्रेष्ठकी पत्नी सृष्टिले त्यसबाहेक पनि खानपिनलगायतमा धेरै खर्च हुने गरेको र त्यो एनटीएनसीले नबेहोरेको दुखेसो पोखिन् । सदस्यसचिव अधिकारीले भने श्रेष्ठले संरक्षणमा पुर्याएको योगदानको कदर गर्दै तलबलगायत सुविधा उपलब्ध गराइएको दाबी गरे ।"
कर्मचारी प्रशासनमा मन्त्रीसचिवको मनोमानी,"संघीय संसद्ले चार वर्षसम्म निजामती ऐन बनाउन नसक्दा कर्मचारी प्रशासन मन्त्री र सचिवको निर्णयका भरमा चल्न थालेको छ । २०७६ चैतमा गरिएको समायोजन असफलजस्तै भएपछि संघीय मामिला तथा सामान्य प्रशासन मन्त्रालयले दुई वर्षयता मापदण्ड, निर्देशिका र प्रावधान बनाएर मनोमानी ढंगले कर्मचारी सरुवा गरिरहेको छ ।मन्त्री र सचिव फेरिएपिच्छे आफ्नो अनुकूल नीति बनाउने परिपाटी विकास भएको छ । मन्त्रालयमा पछिल्लो चार वर्षमा सात जना मन्त्री आइसकेका छन् भने पाँच जना सचिव फेरिएका छन् । अहिलेका मन्त्री राजेन्द्र श्रेष्ठ सातौं, सचिव सुरेश अधिकारी पाँचौं हुन् । मन्त्री र सचिवको मनोमानी निर्णयका कारण स्थानीय तहका कर्मचारी सरुवामा बेथिति झाँगिएको छ । समायोजन ऐनबमोजिम २०७६ मा देशभरका ९९ हजार निजामती कर्मचारीको समायोजन गरिएको थियो । २०७६ मै संघीय मन्त्रालयको अनुरोधमा लोक सेवा आयोगले स्थानीय तहका लागि भन्दै ९ हजार ४ सय कर्मचारी पदपूर्तिको गरेको थियो । समायोजनमा परेका र आयोगले पदपूर्ति गरेकाको सरुवासम्बन्धी स्थायी व्यवस्थापन अझै हुन सकेको छैन ।२०७७ मा तत्कालीन मन्त्री गणेशसिंह ठगुन्नाले बनाएको मापदण्ड पछ्याउँदै मन्त्रालयले आइतबार स्थानीय तहका कम्तीमा ६ सय कर्मचारी सरुवाको अन्तिम सूची तयार गरेको छ । तर, २०७६ मा स्थानीय तहका लागि पदपूर्ति गरिएका ९ हजार ४ सय प्रशासन र प्राविधिकका कर्मचारीलाई के आधारमा सरुवा र पदस्थापना गर्ने कानुनी प्रावधान छैन । मन्त्रालयका अधिकारीहरूका अनुसार ठगुन्नाले आफूनिकट कर्मचारीको व्यवस्थापन गर्न खोजेका थिए । उनले बनाएको मापदण्डअनुसार चार सय कर्मचारी सरुवा गरेपछि अर्का थरीलाई मर्का परेको भन्दै फेरि मन्त्रालयले निवेदन माग गरेको थियो । त्यतिबेला मागेको निवेदनमाथि छानबिन गरेर अहिले फेरि सरुवा प्रक्रिया सुरु गरिएको हो । मन्त्रालयको कर्मचारी प्रशासन महाशाखाले निवेदन दिएका तीन हजार कर्मचारीमध्येबाट उनीहरूलाई सरुवा गर्न लागिएको हो । सरुवाका लागि स्थानीय तहका कर्मचारीले गत वैशाखमा निवेदन दिएका थिए । उक्त सूचीलाई फेरि छलफल गरेर दुईतीन दिनमै सरुवा सार्वजनिक गर्ने मन्त्रालयका एक अधिकारीले बताए । मन्त्रालयका प्रवक्ता तथा सहसचिव वसन्त अधिकारीले सरुवाको अन्तिम तयारी भइरहेको जानकारी दिए । उनले भने, छलफल भइरहेको छ । मन्त्रालयले गत वैशाखमा चार सय कर्मचारीको सरुवा गरेको थियो । मन्त्रीकै निर्देशनमा उक्त सरुवा रोकियो । त्यतिबेला सरुवाका लागि निवेदन नै आह्वान गरिएको थियो । २०७७ भदौमा मन्त्रिपरिषद्ले कर्मचारी समायोजन मिलानसम्बन्धी मापदण्ड जारी गर्ने निर्णय गरेको थियो । उक्त निर्णयअनुसार २०७७ मंसिरसम्म पनि मन्त्रालयले बनाएको सरुवा मापदण्ड पूर्ण कार्यान्वयन हुन सकेन । त्यसको आठ महिनापछि मन्त्रिपरिषद्को स्वीकृतिमा मन्त्रालयले गत वैशाखमा फेरि अर्को सरुवा मापदण्ड बनायो । कानुनमा नभएको मापदण्ड बनाएकाले मन्त्रिपरिषद्ले निर्णयमा सरुवा भन्ने वाक्य राखेन । मन्त्रिपरिषद्को निर्णयमा लोक सेवा आयोगबाट नियुक्त भएका कर्मचारीलाई व्यवस्थापनसम्बन्धी (संशोधनसहितको) मापदण्ड उल्लेख गरिएको छ । २०७६ मा कर्मचारी समायोजन सकिएको घोषणा गरेको मन्त्रालयले सरुवा प्रयोजनका लागि यो तेस्रो पटक बाटो खोलेको थियो । समायोजन सकिनेबित्तिकै कर्मचारीलाई मर्का परेको भन्दै तत्कालीन मन्त्री लालबाबु पण्डितले समायोजन रोजेका कर्मचारीको पुनः सरुवा हुन पाउने नीति ल्याएका थिए । उक्त नीतिमा टेकेर त्यतिबेला चार हजार कर्मचारीको सरुवा गरिएको थियो । त्यसयता समायोजनमा परेका कर्मचारीलाई सरुवाका लागि सजिलो बनाउँदै लगिएको छ तर मर्कामा परेकाले भने भनसुनमा मात्र सरुवा हुने गरेको गुनासो गरिरहेका छन् । कोही दुर्गममा बसेको बस्यै, कोही सुगमको सुगममै, कर्मचारी गुनासो गर्छन् । संघीय निजामती ऐन नबन्नु र मन्त्रीपिच्छे मापदण्ड बनाउने परिपाटी बसाल्नु गलत भएको बुझाइ कर्मचारीको छ । मन्त्रालयका अनुसार अब स्थानीय तहका कर्मचारीलाई कामकाज गर्ने गरी भन्ने व्यहोरामा खटाउन लागिएको हो । मन्त्रिपरिषद्ले लोक सेवा आयोगबाट स्थानीय तहका लागि स्थायी नियुक्ति भएका कर्मचारीको व्यवस्थापनसम्बन्धी मापदण्ड २०७६ फागुनमा पारित गरिएको थियो । उक्त मापदण्डअनुसार कर्मचारीलाई कामकाजमा खटाइएको जानकारी प्रवक्ता अधिकारीले दिए । स्थानीय तहको सेवा सञ्चालनसम्बन्धी कानुन प्रदेश कानुनअनुसार हुने उल्लेख छ । कामकाज गर्ने गरी खटाइएका कर्मचारीलाई भोलि प्रदेश कानुनले कसरी हेर्छ भन्नेमा कर्मचारीहरू नै अन्योलमा छन् । कर्मचारी निवृत्तभरण हुँदा सुविधा कहाँबाट पाउने ? कामकाजलाई पदाधिकार भन्न मिल्दैन, मन्त्रालयका एक अधिकारीले भने । समायोजन भएका कर्मचारीलाई कामकाज तोक्न सक्ने प्रावधान ऐनमा छ । कामकाजलाई सरुवा र पदस्थापनामा कसरी रूपान्तरण गर्ने ? अधिकारीहरू प्रश्न गर्छन् ।"
"खोप अभियानको गति बढाऊ, बुस्टर डोजको व्यवस्था गर","नेपालमा कोभिड१९ को दोस्रो लहर जारी रहेका बेला दुई साताअघि दक्षिण अफ्रिकामा देखिएको कोरोना भाइरसको नयाँ रूप ओमिक्रोन छिमेकी मुलुक भारतसम्मै आइपुगेको छ । भाइरसको नयाँ प्रजाति कति संक्रमणशील र डरलाग्दो छ, र हालसम्मका खोपहरूले यसको प्रतिरोध गर्न सक्छन् कि सक्दैनन् भन्ने यकिन गर्न वैज्ञानिकहरू जुटिरहेका छन् । यसबेला नेपालले दुई कुरामा ध्यान दिनु अपरिहार्य छ एउटा नयाँ भाइरस मुलुक प्रवेश गर्न नपाओस् र केही गरी भित्रिहाल्यो भने फैलिन नसकोस् भनेर पर्याप्त सतर्कता अपनाउनुपर्नेछ । दोस्रो, यथासम्भव छिटो लक्षित सबैलाई खोप लगाइसक्ने प्रबन्ध मिलाउनुपर्नेछ, र यस क्रममा दुई मात्रा खोप लगाइसकेकाहरूलाई बुस्टर डोज लगाउन पनि थाल्नुपर्नेछ । हालसम्म आइसकेको र चैत मध्यसम्म आइपुग्ने करिब सवा ६ करोड डोज खोप लक्षित व्यक्तिलाई दुवै चरण मात्र होइन, बुस्टर डोज लगाउन पनि पर्याप्त हुन्छ । हालसम्म मुलुकमा २ करोड ७१ लाख ६८ हजार मात्रा खोप भित्रिएको छ, त्यसमा १ करोड ९० लाख खोप उपयोग भएको छ । करिब ८० लाख खोप विभिन्न भण्डारणमा छ, चैत मध्यसम्म थप तीन करोड ५६ लाख खोप आउने सुनिश्चित छ । यो तथ्यांकबाटै प्रस्ट हुन्छ अहिले खोपको उपलब्धतामा समस्या छैन, अब पनि हुने छैन । अबको चुनौती भनेकै चाँडोभन्दा चाँडो लक्षित व्यक्तिहरूलाई खोप लगाउनु हो । यसका निम्ति सरकारले खोप लगाउने कार्यको व्यवस्थापन कौशल बढाउनुपर्छ । कोभिडविरुद्धको खोप अभियान सुरु भएको ९ महिना भइसक्दा पनि झन्डै ८७ लाखले मात्र दुवै मात्रा खोप लगाउन पाएका छन् भने १ लाख ३ हजारले कम्तीमा पहिलो मात्रा लगाएका छन् । पछिल्लो समय देशभर दैनिक औसत डेढ लाख मात्रा खोप खपत भइरहेको छ । यही गतिमा अभियान चलाउँदा चैत मध्यसम्म आइपुग्ने खोप उपयोग गर्न नेपाललाई भदौसम्म लाग्नेछ । नयाँ प्रजातिको जोखिम पनि देखिएका बेला खोप अभियानलाई यही गतिमा चलाउनु ठूलो भूल हुन सक्छ । खोप उपलब्ध हुँदाहुँदै पनि नागरिकले लगाउने अवसर नपाएकै कारण संक्रमण फैलियो र सिकिस्त बिरामी बढे पनि यसमा सरासर सरकार दोषी हुनेछ । त्यसैले सरकारले खोप अभियानको गतिलाई तीव्र बनाउनुपर्छ ।मुलुकमा मौज्दात र आउने खोप भण्डार गर्ने पूर्वाधार कमी भएकाले पनि खोप अभियानलाई तीव्र बनाउनुको विकल्प छैन । गत महिना चीनबाट आएको भेरोसेल राख्ने ठाउँ नभएर स्वास्थ्य सेवा विभाग परिसरमा गाडीमा जेनेरेटर जोडेर राख्नुपरेको तथ्य सरकारले स्मरण गर्नुपर्छ । र, कमजोर व्यवस्थापनकै कारण पहिलो र दोस्रो डोजको खोप लगाउन जुन ढिलाइ भैरहेको छ, त्यो क्रम रोकिनुपर्छ । अनि, नेपालमा १२ वर्षमाथिको दुई करोड ३२ लाख जनसंख्या सबैलाई हाल मौज्दात र अब उपलब्ध हुने खोपले तीनतीन डोज पुग्ने भएकाले बुस्टर डोजको कार्यक्रम पनि थाल्नुपर्छ ।खोप खपत बढाउन मात्र होइन, आवश्यकताका आधारमा पनि सरकारले बुस्टर डोजको कार्यक्रम थाल्न धेरै ढिलाइ गर्नु हुँदैन । विज्ञहरूका अनुसार दोस्रो मात्रा लगाएको ६ महिना कटेका व्यक्तिहरूमा खोपको प्रभाव देखिएको छैन । त्यसैले छ महिनाअघि नै दुवै मात्रा खोप लगाइसकेका नागरिकहरू संक्रमित नहोउन् वा संक्रमित भैहालेमा पनि सिकिस्त हुन नपाऊन् भनेर सरकारले बुस्टर डोज लगाउन सुरु गर्नुपर्छ । दोस्रो मात्रा खोप लगाएको समयप्राथमिकतालाई आधार मानेर यसको कार्यक्रमतालिका बनाउनुपर्छ ।अमेरिका, बेलायतलगायत छ दर्जन जति देशले धमाधम बुस्टर डोज लगाइरहेका छन्, इडियन सार्स कोभिड२ जेनेटिक कन्सोर्टियमका वैज्ञानिकहरूले पनि ओमिक्रोनको जोखिम दृष्टिगत गर्दै ४० वर्षभन्दा माथिकाहरूका लागि बुस्टर डोजको सिफारिस गरेको छ, यसबाट नेपालले पनि सिक्नुपर्छ । खोप लगाउनुको अर्थ, औपचारिकता पूरा गर्नु नभएर आफ्ना नागरिकलाई महामारीबाट सुरक्षित गर्नु भएकाले सरकारले बुस्टर डोजको महत्त्व मनन गर्नुपर्छ । कसैले पहिलो डोज नै नपाउँदा कसैलाई बुस्टर भन्ने प्रश्न पनि उठेको देखिन्छ, तर बुस्टर डोज लगाएकै कारण कोही पनि पहिलो वा दोस्रो डोजबाट वञ्चित हुनुपर्ने अवस्था नआउने खण्डमा यस्तो सवालको औचित्य देखिन्न । खालि सरकारले प्राथमिकताअनुरूप सबैलाई खोप लगाउने व्यवस्थापन भने मिलाउन सक्नुपर्छ । यससम्बन्धी योजना निर्माण र कार्यान्वयनमा खास गरी स्वास्थ्यमन्त्री विरोध खतिवडाले विशेष सक्रियता देखाउन जरुरी छ ।"
प्रधानमन्त्रीलाई पन्ध्र प्रश्न,"युग फेरियो । धेरथोर राजनीतिक थिति फेरियो । शासकहरूको वर्गमा केही नवशासकहरू थपिए । तर शासकीय मनस्थिति उस्तै छ । शासकीय मनस्थिति नफेरिएकाले झुटा वाचा गर्न शीर्षस्थ नेताहरू खप्पिस छन् । प्रधानमन्त्री शेरबहादुर देउवाज्यू तपार्ईं पनि यस्तै विशेषताले विभूषित हुनुहुन्छ । यही नै लोकतान्त्रिक भनाउँदा दलका शीर्षस्थहरूले हासिल गरेको आभूषण होला ।तत्कालीन राजा ज्ञानेन्द्रले तपार्ईंलाई अक्षम घोषणा गरेको विन्दुबाट सुरु गरौं । जसले तपार्ईं अक्षम भएको उद्घोष गरे उनैले तपाईंलाई एकाएक २०६१ जेठमा सक्षम माने । अन्य राजनीति वातावरणभन्दा फरक २०६१ जेठ ३१ मा जब तपाईं प्रधानमन्त्री मनोनीत हुनुभयो धेरै प्रफूल्ल हुनुहुन्थ्यो, जनमतबाट प्रधानमन्त्रीमा निर्वाचित भएको क्षणभन्दा बढी । जसले तपाईंलाई अक्षम भन्दै बर्खास्त गरे तिनै राजाले मनोनीत गरेकाले सायद अक्षमताको धब्बा हट्यो भन्ने तपार्ईंलाई लाग्यो ।तेस्रो पटक प्रधानमन्त्रीमा तयार भइरहँदा तपाईंले विगतमा मैले धेरै गल्ती गरेँ अब आत्मालोचना गर्छु भन्नुभयो । तत्कालीन प्रधानमन्त्री र प्रजातान्त्रिक कांग्रेसको सभापतिको हैसियतमा तपार्ईंले नचाहँदा नचाहँदै पनि समयक्रममा नेपाल राजतन्त्रबाट गणतन्त्र भयो । युद्धरत समाजले शान्तिपूर्ण राजनीति गर्ने प्रतिबद्धता देखायो । केन्द्रीकृत शासकीय बन्दोबस्तीमा संघीय फेरबदल आयो । तर तपाईंको शासकीय मनस्थिति फेरिएन । तपाईंले नेपाली कांग्रेसको दलीय संरचनालाई नयाँ परिवर्तित थितिअनुसार ढाल्ने कार्यमा कुनै तत्परता देखाउनुभएन । न त बितेका वर्षहरूमा कुनै आत्मालोचना नै गर्नुभयो । एकपछि अर्को गल्ती गरिरहनुभयो ।२०६१ जेठमा तपाईं प्रधानमन्त्री पदमा आसीन भएलगत्तै मार्टिन चौतारीका सहकर्मीहरूमध्ये प्रत्यूष वन्त, अनुभव अजित, शेखर पराजुली, हर्षमान महर्जन र शरद घिमिरेको गठजोडमा म पनि थोरै उत्साहित थिएँ । हाम्रो उत्साहको स्रोत फरक थियो । त्यसैको जगमा हामीले तत्कालीन प्रधानमन्त्रीसँग सार्वजनिक रूपमा जवाफ माग्ने निधो गर्यौं । त्यस्तो उत्साहलाई अलिक व्यापक बनाउन तपार्ईंतर्फ तेर्साउने प्रश्नहरूको खेस्रा बनाएर धेरै मित्रहरूलाई थपघट गर्न पठायौं । मित्र गोविन्द बन्दीले ती खेस्रामा आफ्नोतर्फबाट केही उत्साहसहित प्रश्नहरू थपेर पठाए पनि । त्यसपछि तपाईंसँग जवाफ माग्न १७ प्रश्न तयार भए । नेपाल साप्ताहिकको २०६१ असार २० को अंकमा प्रधानमन्त्रीले जवाफ नदिने शीर्षकमा त्यो छापियो, तर विगत सत्र वर्षमा यसबारे तपार्ईंबाट कुनै सुनुवाइ भएन ।अहिले सोध्न गैरहेका सवालहरू पनि तिनै प्रश्नहरूको भ्रूणबाट विस्तार गरिएका हुन् । फरक यत्ति हो, तपाईं अहिले पाँचौं पटक प्रधानमन्त्री हुनुहुन्छ । तर तपाईंको एक मात्र उपलब्धि हिजोभन्दा आज अक्षमताका गुणहरू विस्तार भइरहनु हो । हाम्रो लोकतान्त्रिक स्वास्थ्यका लागि यो अवस्था विडम्बनापूर्ण मात्र छैन, यस्तो राजनीतिक चक्रले जनगणमाथि भद्दा मजाक गरिरहेको छ । यस्तो भद्दा मजाकको अन्त्यहीन शृंखला आसन्न नेपाली कांग्रेसको महाधिवेशबाट चुनिएर आउने युवाहरूले तबसम्म रोक्न सक्दैनन् जबसम्म तपाईंका तमाम गल्तीहरू सच्याउने आह्वान महाधिवेशको प्राण बन्दैन । यो यथार्थको तपाईंलाई राम्रो हेक्का छ, तर २०४६ सालयता पाँच पटक प्रधानमन्त्री बनिरहँदा समेत तपाईंमा कुनै परिपक्वता देखिएन । देश र जनताको थोरबहुत सार्थक काम गरौं भन्ने हुटहुटी कतै झल्किएन । त्यसैले तपाईंका विगतका गल्तीहरूलाई नयाँ पुस्ताका कांग्रेसीहरूले गहिरोसँग मनन गर्दै सार्वजनिक रूपमा तपाईंलाई उत्तरदायी बनाउन ढिलो भइसकेको छ । यति सामान्य कामसमेत नगर्ने हो भने नेपाली कांग्रेसले आफूलाई लोकतान्त्रिक दल भएको दाबी गर्ने कुनै आधार रहँदैन ।त्यसैले प्रधानमन्त्री सामुन्ने यी पन्ध्र प्रश्न तेर्स्याउँदै छु ।१ २०५२ फागुनमा नेकपा (माओवादी) ले जनयुद्धको घोषणा गर्दा तपाईं प्रधानमन्त्री हुनुहुन्थ्यो । ४० बुँदे माग लिएर त्यसको संवैधानिक समाधान खोज्न तत्कालीन संयुक्त जनमोर्चा, पछि नेकपा माओवादी तपाईंसामु आयो । तपाईंले त्यसलाई पूर्णतः बेवास्ता गर्नुभयो । प्रधानमन्त्री पदमा आसीन भएर संसद्मा निर्वाचित दलले व्यवस्थित रूपमा उठाएको मागलाई पूरै गौण ठान्दा प्रकारान्तरले हिंसात्मक द्वन्द्व भयो । यो तपाईंबाट भएको कुन तहको भूल हो ?२ तपाईंको अर्को प्रधानमन्त्री कालमा अपरेसन रोमियो चलाइयो । माओवादी द्वन्द्वलाई आतंककारी समस्याको रूपमा हेर्ने र आतंककारीविरुद्धको ऐन ल्याउने काम भयो । आतंककारी विधेयक २०५८ र आतंककारी ऐन २०५८ को मूल मजबुन तत्कालीन नेपालको संविधान २०४७ को प्रतिबद्धताविपरीत थियो । नेपालले सम्झौता गरेको अन्तर्राष्ट्रिय मानव अधिकार प्रतिबद्धताविरुद्ध हुने नै भयो । प्रधानमन्त्रीको पदमा आसीन भएर संविधान उल्लंघन गर्ने कार्य तपाईंले जसरी गरिरहनुभयो, त्यसको जवाफ जनगणले कहिले दिने ?३ आतंककारीविरुद्धको ऐनको घोषणा नै २०५८ मंसिरमा संकटकाल लागू गर्ने पूर्वअभ्यास थियो । सेनालाई सहज बनाउँदै माओवादीविरुद्ध सेना परिचालन गर्न त्यसो गरिएको थियो । संकटकाल र आतंककारी ऐनले समस्यासँग जुध्न सघाएन । सेनाको ज्यादती बढायो । माओवादी विद्रोह झन् झाँगियो । संकटकालले हिंसाको राजनीति चर्काउने मात्र होइन, त्यो समयदेखि राजनीतिमा सैन्यकरणको नयाँ अध्याय नै प्रारम्भ गर्यो । के सेनालाई लोकमाथि हावी हुने स्थिति निम्त्याउँदै सेनाको सबै सर्तअघि लम्पसार हुनु गम्भीर भूल थिएन ?४ २०५८५९ को तपाईंको कार्यकालमा नेपाल सबैभन्दा बढी मानव अधिकार उल्लंघन गर्ने देशहरूको सूचीमा माथि रहेर विश्वभर चिनियो । यस्तो बीभत्स अवस्था किन उत्पन्न भयो, त्यसबारे सार्वजनिक दायित्वबोध ग्रहण गर्दै जनगणसामु आफ्ना भयानक गल्तीहरू जिम्मेबारपूर्वक स्विकानुपर्छजस्तो तपाईंलाई अहिलेसम्म लाग्दैन ?५ त्यही समयमा बेल्जियमसँगको हतियार सम्झौता विवादास्पद मात्र रहेन, उताको मन्त्रीले राजीनामा दिने स्थितिसमेत बन्यो । त्यो सम्झौता के थियो आजसम्म सार्वजनिक गरिएको छैन । धेरैपछि तपाईं चौथो पटक प्रधानमन्त्री रहँदा हतियारकै गोप्य सम्झौताका लागि सक्रिय रूपमा संलग्न रहेको जानकारी सीमित राजनीतिक वृत्तमा कायम छ । उता सम्झौता पक्षधर मुलुकमा स्पष्टीकरण दिँदै राजीनामा दिनुपर्ने यता कुनै सार्वजनिक जवाफदेहबेगर पुनः पदमा फर्किरहन मिल्ने ? नेपाली कांग्रेसभित्र यस्तै लोकतान्त्रिक अभ्यास तपाईंको विरासत हुने हो ?६ २०५९ जेठमा माओवादीसँग जुध्न पुनः संकटकाल लम्ब्याउने निर्णय सेनासँग गरिएको विशिष्ट सहमति थियो । सो सहमतिले सैन्य दण्डहीनतालाई त बलियो बनायो नै तत्कालीन राजा ज्ञानेन्द्रलाई समेत सत्ता हत्याउने वातावरण बनायो । के सेनालाई संसद् र नेपाली जनताप्रति उत्तरदायी बनाउने कार्यलाई तपाईंले त्यसबेला नै सधैंको लागि तिलाञ्जली दिनुभएको थियो ?७ ससद्ले संकटकाल लम्ब्याउने प्रस्ताव अस्वीकार गर्ने भयका कारण तपाईंले संसद् नै विघटन गर्नुभयो र आफूले दाबी गरिरहेको त्रासको वातावरणबीच नयाँ चुनावको विरोधाभासपूर्ण घोषणा पनि । समयले तपाईंलाई गलत प्रमाणित गर्यो । विभिन्न लोकतान्त्रिक मुलुकका जस्तो संसद्लाई गतिशील बनाउँदै महत्त्वपूर्ण निर्णयका सम्भावना र चुनौतीबारे खुला र गहन बहस गराउने लोकतान्त्रिक अभ्यासलाई निस्तेज पार्ने कार्यमा तपाईं प्रतिबद्ध रहनुभयो । के संसद्लाई निस्प्राणतुल्य बनाइरहने र लोकतान्त्रिक संघसंस्था बन्न नदिनकै लागि तपाईं पटकपटक प्रधानमन्त्री भइरहनुभएको हो ?८ संकटकाल थप्दै संसद् विघटन गर्ने तपाईंको निर्णय लोकतन्त्रमा पार्टी होइन व्यक्ति नै सर्वेसर्वा रहेको सन्देश थियो । चुनावको जनमत नेपाली कांग्रेसका पक्षमा रहे पनि तपाईंले आफू नै सम्पूर्ण दल हो भन्ने नजिर स्थापित गर्न प्रधानमन्त्रीबाट राजीनामा गर्दै अर्को सहकर्मीलाई जनताको म्यान्डेटअनुसार काम गर्ने मौका दिनुभएन । यसबाट लोकतान्त्रिक पद्धति नै भुमरीमा फसी हतियारधारी दुई पक्षका लागि वातावरण सहज बन्यो । यदि जनताको म्यान्डेट व्यक्ति विशेषका लागि मात्र हो भने पार्टी प्रतिनिधि भएर तपाईं निर्वाचन किन लड्नुहुन्छ ?९ लोकतान्त्रिक पद्धति, मूल्यमान्यता र संस्थामाथि कुनै विश्वास नभएको जनाउ दिन तपाईंका अनेकौं निर्णयहरू पर्याप्त भइरहँदा स्थानीय निकायसमेत विघटन गर्नुभयो । स्थानीय स्वायत्त शासन ऐन २०५५ को जगमा स्थानीय निकायहरूले भाषिक अधिकार विस्तार गर्न खोजेको र आर्थिक स्वायत्तता बढाएको तपाईंलाई मन परेको थिएन । नतिजा अठार वर्षसम्म मुलुक स्थानीय सरकारविहीन मात्र भएन भ्रष्टाचार व्यापक रूपमा मौलायो । यस्तो बेथितिका लागि निर्णायक भूमिका खेलेकामा के सार्वजनिक रूपमा तपाईंले जवाफ दिनु पर्दैन ?१० नेपालको संविधान २०४७ को धारा १२७ मा टेकेर निर्वाचित प्रधानमन्त्रीलाई तत्कालीन राजा ज्ञानेन्द्रले बर्खास्त गरेको घोषणालाई तपाईंले सहजै स्विकार्नुभयो । सर्वोच्च अदालतमा कुनै चुनौती दिनुभएन । के तपाईंलाई लोकतान्त्रिक पद्धतिमा भन्दा गैरसंवैधानिक शक्तिहरूमा बढी विश्वास थियो ? यो विश्वास धेरै बलशाली रहेकाले नै अहिले संसद्मार्फत प्रधानन्यायाधीश चोलेन्द्रलाई महाअभियोगको प्रक्रिया अघि बढाउन तपाईं उदासीन हो ?१२ तत्कालीन प्रजातान्त्रिक कांग्रेसको निर्णयविपरीत प्रधानमन्त्री पदमा आसीन भएलगत्तै तपाईंले संविधानसभामा नजाने आह्वान गर्नुभयो । शान्ति प्रक्रियामा समेत तपाईंको भूमिका खासै रचनात्मक रहेन । के नेपाली कांग्रेस दलले एउटा निर्णय गर्ने अनि तपाईंले त्यसको विपरीत काम गरिरहने अभ्याससँग कांग्रेसीजन अभ्यस्त छन् । यो तपाईंको मात्र विशेषता हो कि कांग्रेसी चरित्र नै बोली र व्यवहारबीच विरोधाभास बढी रहेको व्यक्तिलाई शीर्षस्थ नेता बनाइराख्ने हो ?१३ शान्ति प्रक्रियामा नेपाली कांग्रेसको भूमिका निर्णायक रहेको अवस्थामा समेत तपाईंको भूमिका गौण रह्यो । धेरै अवस्थामा शान्ति प्रक्रियाको समग्र राजनीतिक आयामबारे समेत तपाईं अनभिज्ञ रहनुभयो । तपाईंमा थोरै मात्र दायित्वबोध भएको भए कम्तीमा सत्यनिरूपण तथा मेलामिलापको प्रक्रियासँग जोडिएका महत्त्वपूर्ण पक्षलाई निर्णायक मोड दिने कार्यमा भूमिका खेल्नुहुन्थ्यो । तपाईंलाई लाग्दैन, यो सवालमा सार्थक भूमिका खेल्नुभयो भने आफ्नै राजनीतिक जीवनकालमा कम्तीमा आफ्ना गम्भीर गल्तीहरू सच्च्याउने केही काम हुनेछ ?१४ २०७२ सालमा नयाँ संविधान लागू भएपछि नेकपाको सरकार बन्यो तर तपाईंले नयाँ इतिहास रच्नुभयो । प्रतिपक्षमा रहेको तपाईं नेतृत्वको कांग्रेस पार्टी बाहिरबाट हेर्दा सुतेर बस्यो, भित्रभित्रै सत्तालाभमा सक्रिय हिस्सेदार रह्यो । लोकतन्त्रमा प्रतिपक्षी दल कतिसम्म गैरजिम्मेबार हुन सक्छ, त्यसको उचाइ तपार्ईंले देखाउनुभयो । त्यसैले पुनः पुरस्कृत गर्दै तपाईंलाई विश्वास नभएको सर्वोच्च अदालतले प्रधानमन्त्रीको पद थमायो । लोकतन्त्र बचाउन नयाँ गठबन्धनले तपाईंलाई नै साथ दियो । के लोकतान्त्रिक संघसंस्थाको जसले पटकपटक वध गर्छ लोकतन्त्रमा प्राण भर्ने सामर्थ्य उसैले राख्छ ?१५ आज तपाईंसँग नेपाली कांग्रेसलाई रूपान्तरण गर्ने न परिकल्पना छ न कुनै प्रतिबद्धता । केवल पैसा, सेना र सत्तामा जो रहन्छ त्यसको साथसहयोगमा कांग्रेसलाई राजनीतिक परिकल्पनाविहीन दल र राज्यसत्तालाई सर्वसाधारणको हुर्मत लिने संयन्त्र बनाइरहने मोह छ । बस् यत्तिका लागि तपाईं सभापतिमा पुनः लडेर जनगणको उज्ज्वल भविष्यका सम्भावनाहरूलाई कहिलेसम्म ठप्प पार्दै जग हँसाउनुहुन्छ ? कहिलेसम्म सैन्यबल र सत्ताभोगसामुन्ने लम्पसार पर्ने परिकल्पनारहित राजनीतिक अभ्यास विरासतमा दिने आकांक्षा पाल्नुहुन्छ ?आशा छ, आसन्न महाधिवेशमा दलको सभामार्फत सम्पूर्ण जनगणलाई यी प्रश्नहरूको उत्तर दिने दायित्वबोध तपाईंमा पलाउनेछ ।"
कमल थापाको पराजयको सन्देश,"राप्रपा महाधिवेशनले सुखद सन्देश र परिणाम दिएको छ । काम र परिणाम जस्तोसुकै खराब किन नहोस् तर आफू सधैँ नेतृत्वमै बसिरहन पाउनुपर्छ भन्ने नेताहरूको लोभ र आसक्तिलाई दह्रो दनक दिएको छ । पदप्रति कमल थापाले देखाएको आसक्तिलाई बहुमत कार्यकर्ताहरूले अस्वीकार गरेर राप्रपालाई नयाँ अनुहार र नयाँ पहिचानतर्फ डोर्याउने कोसिस गरेका छन्, जुन राप्रपाका लागि मात्र नभई नेपालका अन्य राजनीतिक पार्टीहरूका लागि पनि सकारात्मक सन्देश बन्न गएको छ । कुनै नयाँ सोच र कार्यक्रमबिनै आजीवन एउटै व्यक्ति नेतृत्वमा बसिरहने प्रवृत्तिले राजनीतिप्रति नै वितृष्णा जन्माएको छ, जसलाई राप्रपाको अहिलेको महाधिवेशनले केही मात्रामा भए पनि चिर्ने कोसिस गरेको छ । त्यसका लागि नयाँ अध्यक्ष राजेन्द्र लिङ्देन र उनलाई साथ दिने १८ सय प्रतिनिधिलाई साधुवाद । राप्रपामा जस्तै एमालेमा पनि हरेक पदमा स्वच्छ प्रतिस्पर्धा गर्न ओलीले दिएको भए यस्तै फरक नतिजा आउँथ्यो । तर केपी शर्मा ओलीले सर्वसम्मतको नाउँमा प्रतिस्पर्धा गर्न नदिँदा एमालेमा सयौं क्षमतावान् युवाहरू नेतृत्वमा आउनबाट वञ्चित भए । आफूलाई लोकतन्त्रवादी र गणतन्त्रवादी बताउने एमालेले टीके प्रथा अपनाउने तर राजतन्त्रवादी भन्ने राप्रपाले प्रतिस्पर्धालाई प्राथमिकता दिनु आफैंमा एउटा गतिलो सन्देश हो । थापाको लज्जाजनक पराजय किन भयो ? राजनीतिक जीवनको उत्तारार्द्धमा किन उनले आफैंले आफैंलाई अपमानित हुने यज्ञमा होमे ? किन पशुपतिशमशेर राणा र प्रकाशचन्द्र लोहनीले जस्तो त्याग देखाउन सकेनन् ? किन पदप्रति यो हदसम्मको आसक्ति पाले ? यस्ता प्रश्नको सार्वजनिक जवाफ उनी स्वयंले दिनु जरुरी छ । थापाको पराजय एक कालखण्डको अन्त हो । राष्ट्रवादी मण्डल समूहबाट आफ्नो राजनीतिक यात्रा थालेका थापाले पञ्चायती व्यवस्था टिकाउन निकै बल गरेका थिए । २०६२६३ को जनआन्दोलनताका जुन बेला ज्ञानेन्द्र शाह मन्त्रिपरिषद्को अध्यक्ष र तुलसी गिरी र कीर्तिनिधि विष्ट उपाध्यक्ष थिए, त्यो बेला यिनी तत्कालीन सरकारको शक्तिशाली गृहमन्त्री थिए । गृहमन्त्रीको हैसियतले यिनले वीरगन्जको आदर्शनगरको रंगशालामा आयोजित आमसभामा जसरी भए पनि जनआन्दोलन दबाउनैपर्छ भनेर दिएको हुंकारयुक्त गर्जन आजसम्म यो टिप्पणीकारको कानमा गुन्जिरहेको छ । राजनीतिका चतुर खेलाडी थापा त्यसपछि तिनै गणतन्त्रवादीहरूसँग गठबन्धन गर्दै करिब १० पटक मन्त्री बन्न सफल भए । संविधान जारी हुँदा राप्रपाको अडान र पहिचानलाई पूरै छोडिदिए, जुन मुद्दा यसपालि राजेन्द्र लिङ्देनले उठाए र कार्यकर्ताको साथ पाए । थापाको कहिले आयाराम, कहिले गयाराम प्रवृत्ति र पदका लागि जोसँग पनि सिद्धान्तहीन गठबन्धन गर्ने कार्यशैलीले गर्दा नै आज उनी रसातलमा पुगेका हुन् । ओलीको मञ्चमा गएर ओलीको तारिफ गर्ने अनि देउवाको मञ्चमा गएर देउवाको तारिफ गर्ने कार्यशैलीले गर्दा नै आज उनी घरको न घाटको अवस्थामा पुगेका हुन् । उनको कार्यकालमा राप्रपाले कुनै राजनीतिक उचाइ पाउन सकेन । यसर्थ अब हारको दोष अरूलाई दिनु साटो प्रायश्चित्त गर्दै राजनीतिबाट विश्राम लिनु उचित हुन्छ । गोपाल देवकोटा, जोरपाटी, काठमाडौं"
कति सस्ता राष्ट्रपति पद,"दलदलमा राष्ट्रपतिको अफर समाचारले मुलुकको प्रथम नागरिकको हैसियत राख्ने राष्ट्राध्यक्षको गरिमामय पद कति सस्तो बनिरहेको छ भन्ने उजागर गर्छ । पदीय भागबन्डामा समायोजित गराउन नसकिए राष्ट्रपति पद देखाएर तह लगाउन खोज्ने दलहरूको व्यवहारले यस पदको गरिमा घटाएको छ । नेताहरूले राष्ट्रपति पदका लागि राष्ट्रिय तथा अन्तर्राष्ट्रिय छवि बनाएका विद्वत् र उच्च चरित्र भएका व्यक्तिलाई उम्मेदवार बनाए मात्र सर्वोच्च पदप्रति आमनागरिकको श्रद्धा बढ्न गई गणतन्त्रप्रतिको आस्था बलियो हुन्छ भन्ने पक्षलाई कसरी बिर्सेका होलान् ? महेशप्रसाद ढुंगाना, नयाँबानेश्वर, काठमाडौं"
जनताबाट टाढिएको राजनीति,"नेपालका ठूला राजनीतिक दलले बोकेका वाद, सिद्धान्तका विषयमा लामो समयदेखि बहस हुँदै आएको छ । चर्चित नेताको कथनी र करनीमा आकाशजमिनको अन्तर देखिने क्रम नरोकिँदा समृद्धिले उल्टो दिशा लिएको यथार्थबाट हामी अनभिज्ञ छैनौं । घोर निराशाले छटपटाइरहेका जनता अब युवा नेताप्रति आकर्षित बनेको देखिन्छ । यथार्थमा राजनीति विचार, निष्ठा, इमान, सिद्धान्त, दृष्टिकोण, बहुआयामिक प्रतिभा, दूरदर्शिताको संयोजन हो जुन उमेरसँगै खारिने पनि गर्छ । अमेरिकाजस्तो समृद्ध मुलुक पाको उमेरका नेताले सम्हालेका छन् भने नवीन विचार, रणनीतिक कुशलताका कारण युवा राजनीतिज्ञले फ्रान्स, फिनल्यान्ड, न्युजिल्यान्डलगायत देशको नेतृत्व गरेका छन् । यो युवापंक्ति पुराना नेता उमेरका कारण पाखा लागेपछि टीके प्रथाबाट आएको नभई आफ्नै बलबुताबाट उठेको हो । यता प्रतिस्पर्धामा उत्रन नसक्ने युवा नेता, समर्थकले उमेरको हदबन्दी तोक्ने धृष्टता गर्नुलाई रुवावासीको प्रतिविम्ब नभनिरहन सकिँदैन । वृद्ध नेताको विषयमा कुरा गर्दा, मलेसिया, दक्षिण अफ्रिका, भारतका जनता क्रमशः महाथिर महम्मद, नेल्सन मन्डेला, जवाहरलाल नेहरूको गुणगान गाएर थाकेको पाइँदैन । यता वर्तमान नेपाली राजनीतिमा भने सर्वत्र निराशा मात्र देखिन्छ । यो क्षेत्रलाई भुइँफुट्टा वर्गले जकडेर राखेका छन् । युवा हुन् या वृद्ध, कुनै नेताले पनि नजिकबाट जनताको दुःखपीडा हेर्न चाहेनन्, विकासको खाका कोर्न सकेनन् । एमालेको सम्पन्न दसौं महाधिवेशन, नेपाली कांग्रेसका प्रादेशिक अधिवेशनहरू, राप्रपाको महाधिवेशन कुनैमा पनि जनताको समृद्धि सपना अटाएन, केवल पद, गुटगत र व्यक्तिगत स्वार्थ हावी भइरहे । युवा नेतामा नयाँ दृष्टिकोण, आँट, अठोट हुँदो हो त यस्ता कार्यक्रममा एकजुट भई राजनीतिक विसंगति चकनाचुर पार्दै विकासको नयाँ युग खडा गर्न सक्थे । विडम्बना, सबै तह, उमेर समूहको नेतृत्वले समृद्धि सपनामाथि प्रहार थपेको छ, पदलोलुपता र आत्मकेन्द्रित राजनीतिलाई सर्वस्व ठान्दै जनताबाट टाढिएको छ । भुवनेश्वर शर्मा, चन्द्रागिरि२, काठमाडौं"
सिकाइ उपलब्धिमा ह्रास,"दुई पटकको लामो बन्दाबन्दीले बालबालिकाको दैनिकीमा ठूलो असर पुर्याएको छ । यस अवधिमा बालबालिकामा पढ्ने बानी ह्वात्तै घटेको पाइन्छ । नपढेर कक्षोन्नति भैहाल्छ भन्ने सोचाइ विशेषतः सामुदायिक विद्यालयका विद्यार्थीहरूमा पाइन्छ । निजी, संस्थागत, आवासीयलगायत बन्दाबन्दीमा अनलाइन कक्षा सञ्चालन गर्ने विद्यालयका विद्यार्थीहरूमा भर्चुअल सिकाइको बानी बसिसकेको र अनलाइन बस्दाबस्दै जानीनजानी सिकेका अनलाइन गेमहरूका कारण कक्षाकोठामा आफूलाई समन्वय गर्न नसक्ने अवस्था विद्यार्थीहरूमा देखा परेको छ । यसबाट सिकाइ उपलब्धि दरमा ह्रास आउनुका साथै ड्रपआउट दर पनि बढ्न सक्छ । यस्तो खाले शैक्षिक क्षतिबाट बच्न घोकन्ते पठनपाठन शैलीमा बदलाव ल्याउनुपर्ने देखिन्छ । पाठ्यान्तर क्रियाकलापसहित कक्षाकोठामा अडियो भिडियो प्रयोग हुने गरी पाठयोजनाको निर्माण र आवश्यक सामग्री र व्यवस्थापन गर्नु जरुरी छ । विद्यालय र शिक्षा हेर्ने निकाय यसतर्फ गम्भीर होस् । महेन्द्रसिंह बम, टीकापुर१, कैलाली"
शिक्षामा मेरिट को मजाक,"देशको विकासको मुख्य आधार शिक्षालाई मानिन्छ । निजी क्षेत्र विकासको इन्जिन हो, सरकार यसको चालक र शिक्षा इन्धन हो भनिन्छ । त्यो देशले सम्पन्नताको शिखर चुमेको छ जहाँशिक्षित जनशक्तिको प्राचुर्य छ । सिंगापुर, जापान, संयुक्त राज्य अमेरिकाको विकासको श्रेय ती देशहरूले शिक्षामा गरेको लगानीलाई जान्छ । सिंगापुरका पूर्वप्रधानमन्त्री गो चोक तोङले भनेका थिए, सिंगापुरका लागि प्राकृतिक स्रोतको अभाव वरदान सिद्ध भएको छ किनकि यसले आफ्नो भएको एक मात्र स्रोतको विकास गर्न बाध्य बनायो त्यो हो मानवस्रोत । विकसित देशहरूकोसंगठन मानिने ओईसीडी का सदस्य राष्ट्रहरूदेखि चीनजस्ता उदीयमान राष्ट्रहरूसम्मले आफ्ना मानव विकासमा सुधारल्याउन शिक्षामा व्यापक लगानी गर्दै छन् । कुनै पनि देशको प्रतिस्पर्धात्मक क्षमता त्यो देशका मानिसहरूको सृजनशीलता, सीप र सक्षमतामा निर्भर हुन्छ । वस्तु र सेवाको उत्पादनमा अन्य स्रोतसाधनको उपादेयता भए पनि यी सबै मानवस्रोतबाट नै गतिशील, परिमार्जन र प्रवर्तन हुने गर्छन् । त्यसैले अहिले प्रवर्तक राज्यको दौडमा अगाडि हुन चाहने देशहरूले पहिलो प्राथमिकता शिक्षामा लगानी बढाएर गुणस्तरीय र प्रतिस्पर्धात्मक क्षमताका जनशक्ति उत्पादनलाई दिने गरेका छन् । जुन देशले शिक्षालाई ज्ञानको मन्दिरभन्दा राजनीतिको थलो बनाउन खोज्छ, त्यहाँ भने शिक्षाको गुणस्तर ह्रास मात्र हुँदैन, देशकै अवनति र अविकासतिरको उल्टो यात्रा सुरु हुन्छ ।हालैको एउटा खबरले नेपालको शिक्षाप्रेमी नेपालीहरूका लागि चिन्ता थपिदिएको छ । त्रिभुवन विश्वविद्यालयको सभाको १० वर्षसम्म करारमा काम गरेका शिक्षक र अन्य कर्मचारीहरूलाई सीमित आन्तरिक प्रतियोगिताबाट स्थायी गर्ने निर्णय सामान्य समाचार मात्रै मात्र होइन, यसले असामान्य र दूरगामी प्रतिकूल प्रभाव पार्नेछ । आश्चर्य त, देशको उच्च जनशक्ति उत्पादन गर्ने नेपालकै जेठो र प्रतिष्ठित विश्वविद्यालयमा योग्यता प्रणालीलाई धज्जी उडाएर संरक्षणवाद लागू गर्दा उपस्थित प्राज्ञहरू कसैले प्रतिवाद गरेनन् । अझ करारमा प्राध्यापन गरिरहेका यस्ता व्यक्तिहरूलाई स्थायी गराउने निर्णय भएको छ जो दर्जनौं पटक सेवा आयोगको परीक्षामा अनुत्तीर्ण भएका छन् । यस्ताले दिएको शिक्षाबाट हामीले कस्तो जनशक्ति उत्पादन गर्दै छौं ? यसबारे नीति निर्माताहरूले सोच्नु पर्दैन । एक समय यस विश्वविद्यालयको विद्यार्थी हुन पाउँदा र यसको प्रमाणपत्र धारण गर्दा गौरवबोध हुने गर्थ्यो । यस क्षेत्रमा नै यसको नाम र ख्याति थियो, त्यसलाई क्रमशः धूलिसात् पारिँदै छ भन्नुपर्दा दुःख लाग्छ ।अझ डरलाग्दो कुरा त देशको शैक्षिक क्षेत्र राजनीतिक संक्रमणले झन्झन् अधोगतितिर जाँदै छ । प्रथम जनआन्दोलनपछि शिक्षक र कर्मचारीहरूलाई आफ्नो दलको अनुचर बनाउने होड नै राजनीतिक दलहरूमा चल्यो । यसले गर्दा आफू निकटकालाई शिक्षक, प्राध्यापकमा छिराउने र पछि यस्तै स्वतः स्थायी गर्ने वा सीमित प्रतियोगिता भन्दै स्थायीतर्फ ल्याउने क्रम चलिरहेको छ । २०४६ सालपछि एक पटकलाई भनेर अस्थायी र करारकालाई स्वतः स्थायी गरियो । दोस्रो जनआन्दोलनपछि सीमित आन्तरिक प्रतियोगिताबाट स्थायी गरिएको थियो । अहिले फेरि यही प्रक्रियामा स्थायी गराइँदै छ ।नेपालका विविध संस्थाहरूमा यस्ता करार, ज्यालादारी र अस्थायी कर्मचारी हजारौं छन् । ती कर्मचारीहरू बीसौं वर्षदेखि कार्यरत हुँदा पनि स्थायी हुन सकेका छैनन् भने शिक्षक र प्राध्यापन गर्नेको मात्र चिन्ता किन ? उत्तर स्पष्ट नै छ कि यसमा दलका निकटका व्यक्तिहरू छन् वा दलका सदस्यहरू नै छन् जसले गर्दा उनीहरूको प्रभाव सबै दलहरूमा छ । यसको प्रमाण अहिले जारी विभिन्न राजनीतिक दलहरूको महाधिवेशनमा शिक्षक र प्राध्यापकहरूले खुलेआम भाग लिएबाट सिद्ध हुन्छ । निर्वाचन आयोगले राजनीतिक दलसम्बन्धी ऐनको व्यवस्थाको उल्लेख गर्दै यिनीहरूलाई भाग लिन नदिन निर्देशन नै जारी गरेको थियो । यसको प्रतिक्रियास्वरूप एक जना पूर्वप्रधानमन्त्री र दलका अध्यक्षले शिक्षकहरूलाई राजनीति गर्न नदिए दलीय व्यवस्था नै कमजोर हुन्छ भनेर बोलेका थिए । यस सम्बन्धमा यो पंक्तिकारले प्रत्यक्ष अनुभव गरेको एउटा घटना सान्दर्भिक हुन सक्छ संविधानलाई अन्तिम रूप दिने क्रममा आफ्नो राय दिन लोक सेवा आयोगको अध्यक्षका हैसियतले मलाई पनि बोलाइएको थियो । त्यसक्रममा सार्वजनिक कोषबाट पारिश्रमिक लिने जुनसुकै पदको पनि योग्यता परीक्षा लोक सेवा आयोगले लिनुपर्ने र भर्नाका अन्य ढोकाहरू हुनु नहुने परामर्श दिएको थिएँ । त्यसबेला त्यहाँ उपस्थित हुनेहरू अहिले दलका शीर्ष नेतृत्वमा छन् । त्यसबेला सबैले सकारात्मक प्रतिक्रिया दिएकामा संविधान जारी गर्दा विश्वविद्यालय सेवा आयोग र शिक्षक सेवा आयोगबाहेक अन्य संगठित संस्थाको लिखित परीक्षा लिने जिम्मेवारी मात्र थप गरिएको पाइयो । त्यसबेला नै शिक्षक र प्राध्यापकहरूको राजनीतिक प्रभावको अन्दाज गरिएको हो । लोक सेवा आयोगजस्तो स्वतन्त्र संवैधानिक निकायलाई भर्नाको जिम्मा दिनु भनेको आफ्नाहरूलाई बर्कोभित्रबाट छिराउने (ब्ल्यांकेटिङ इन) काम बन्द हुनु थियो, त्यसैले सुविचारित रूपमै यो संवैधानिक प्रावधान राखियो ।केही अघि शिक्षकहरूलाई सीमित प्रतियोगिताबाट स्थायी गर्ने गरी ऐनमा संशोधन गरियो र कार्यान्वयन पनि गरियो । शिक्षाअन्तर्गतका अन्य संस्थाहरूमा पनि यसरी नै स्थायी गर्ने गरी ऐनमा व्यवस्था गरिएको छ । एउटा उदाहरण राष्ट्रिय परीक्षा बोर्डका कर्मचारीलाई सीमित प्रतियोगिताबाट स्थायी गर्ने ऐनको व्यवस्थालाई लिन सकिन्छ । ऐनको प्रावधानअनुरूप स्थायी गर्न लोक सेवा आयोगमा लेखी आएकामा आयोगले योग्यता प्रणालीका सिद्धान्तसँग मेल नखाने हुँदा ऐनमा नै संशोधन गर्न शिक्षा तथा विज्ञान प्रविधि मन्त्रालयमा लेखेर पठाएको थियो । त्यो संस्था लोक सेवा आयोगको क्षेत्राधिकारभित्र परेकाले यसरी रोक्न सकिएको हो । यस्तै होला र आफूखुसी गर्न नपाइएला भनेर नै संविधानमा शिक्षक र प्राध्यापकलाई लोक सेवा आयोगको क्षेत्राधिकारबाहिर राखिएको रहेछ भन्ने बुझ्न सकिन्छ ।वास्तवमा शिक्षक छनोटका लागि योग्यता परीक्षण सबभन्दा बढी आवश्यक छ । समाजमा चेतनाको स्तर बढाउन वा देशका लागि सक्षम जनशक्ति उत्पादन गर्न होस् योग्यतम् शिक्षकको आवश्यकता पर्छ । त्यसैले त वैदिक कालदेखि नै गुरुलाई देवतुल्य मानिन्छ । महाभारतका श्रेष्ठ धनुर्धर अर्जुन आफ्नो परिचय द्रोण शिष्य का रूपमा दिन्थे र महापराक्रमी भीष्म परशुराम शिष्य को रूपमा । यी शिक्षकहरूले दिने ज्ञानले नै नयाँ पुस्ताको क्षमता निर्धारण गर्छ र यिनीहरूको सक्षमताले देशको विकास र अग्रगमन निर्धारण । आचार्य चाणक्यको शिक्षाले चन्द्रगुप्त मौर्यले साम्राज्य निर्माण गर्न सके भने अरिस्टोटलको शिक्षाले अलेक्जेन्डर महान्ले सानै उमेरमा विश्वभर तहल्का मचाएका थिए । स्वामी विवेकानन्दले भनेका छन् कि गुरुलाई साक्षात् सम्पर्कमा राखेर, गुरुगृह प्रवेश गर्नाले यथार्थ शिक्षा प्राप्त हुन्छ । गुरुको साक्षात सम्पर्क नभई कुनै प्रकारको शिक्षा हुन सक्दैन । हाम्रो वर्तमान विश्वविद्यालयको नै कुरा गरौं, यो सुरु भएको पचास वर्ष भयो तर फल के मिल्यो ? यसले कति जना मौलिक भावसम्पन्न मानिस उत्पन्न गर्न सक्यो ? यो केवल परीक्षा लिने संस्था मात्र रह्यो । साधारण जनताको जागृति र कल्याणका लागि स्वार्थ त्यागको मनोवृत्तिको हामीमा अलिकति पनि विकास भएको छैन । यस्तो महत्त्वपूर्ण र ज्ञानको खानी मानिने शिक्षक पदका लागि खुला प्रतिस्पर्धा नै नहुने कसरी हुन सक्छ ? योग्य शिक्षक नहुँदा अहिलेको हाम्रो सामुदायिक विद्यालयको परिणाम हेर्नुहोस् कति लज्जास्पद छ । सरकारले तालिममा करोडौं खर्चिएका यी शिक्षकहरू र कम पारिश्रमिकमा काम गर्ने निजी विद्यालयका शिक्षकको नतिजा हेर्नुहोस् । यो के कारणले भएको छ भने मेरिट का आधारमा नभई मर्सी को आधारमा शिक्षक भएकाहरूको संख्या ठूलो छ । त्यसरी आएका शिक्षकहरू अहिलेका हाइटेक पुस्ताका विद्यार्थीका लागि प्रेरणाका स्रोत कसरी हुन सक्छन् ? यिनीहरूबाट विद्यार्थीले के सिक्ने ? दलको झन्डा उठाउन, ढुंगा हान्न ? अहिले पनि अति आदर्शयोग्य पुराना शिक्षक र प्राध्यापकहरू नभएका होइनन् । उनीहरूको इज्जत प्रतिष्ठासमेत यी दलका शिक्षकहरूले खतम पारिदिएका छन् । त्यसै त आधुनिक प्रविधिले गर्दा विद्यार्थीहरू शिक्षकभन्दा अगाडि भइरहेका छन, त्यसमाथि योग्यता परीक्षणको सामना गर्न नसक्नेहरूवाट विद्यार्थीले के सिक्लान् ? ओशोले नयाँ शताब्दीका लागि नयाँ शिक्षा भन्ने प्रवचनमा भनेका छन्, सामान्यतया शिक्षकले विद्यार्थीले भन्दा तीस वर्षपहिले शिक्षा हासिल गरेको हुन्छ । तीस वर्षमा सबै कुरा परिवर्तित भइसक्छन् तर ऊ त्यही कुरा दोहोर्याइरहन्छ, जो उसले तीस वर्षपहिले सिकेको थियो । स्वयं डेट अफ भइसकेको उसले विद्यार्थीलाई पनि डेट अफ बनाइरहेको हुन्छ । मेरो विचारमा त अब शिक्षकको नै आवश्यकता छैन, शिक्षकको सट्टा मार्गदर्शक भए पुग्छ । अहिलेको विश्व त झन् बढी परिवर्तित छ, यसै सन्दर्भमा डा पिटर डायमन्डिसले भनेका छन्, के हुन्छ जब हाम्रा असल शिक्षक मानिस हुने छैनन् ? तिनीहरू कृत्रिम बौद्धिकता (एआई) हुनेछन् । के अब भौतिक विश्वविद्यालय रहनेछन् वा यिनीहरू भर्चुअल हुनेछन् ? शिक्षण विधिमा यस्तो ठूलो परिवर्तन भएकाले योग्य शिक्षकहरूलाई त विद्यार्थीको जिज्ञासा मेटाउन कठिन भइरहेको छ, यस्तो स्थितिमा मेरिट सँग डराउने शिक्षकहरूबाट विद्यार्थी कति सन्तुष्ट होलान् ?हाम्रा नेताहरू बेलाबेलामा सिंगापुर र स्विट्जरल्यान्ड नेपाललाई बनाउने नारा दिने गर्छन्, तर सिंगापुरको मेरिटोक्रेसी बाट सिक्न चाहँदैनन् । सिंगापुरको सफलताको रहस्य नै मेरिटोक्रेसी लाई मानिन्छ । त्यहाँका पूर्वप्रधानमन्त्री गो रोक तोङले लेखेका छन, सिंगापुरको सफलताको साँचो योग्यतातन्त्र हो, किनकि हाम्रो प्रशासन, राजनीति, निजी क्षेत्र र विद्यालयमा हामीले अभ्यास गरेको मेरिटोक्रेसी ले अरूसँग प्रतिस्पर्धा गर्ने उत्कृष्टता दिएको छ । यसबाट हाम्रा नेताहरूले सिक्नुपर्छ । योग्यता प्रणालीलाई ओझेलमा पारेर गरिने लुटतन्त्र (स्पोयल सिस्टम) ले देशलाई त पछाडि पार्छ नै राजनीतिक दलहरूको समेत हित गर्दैन । योग्यतामा खरो उत्रिने व्यक्तिहरूले समर्थन गरेमा नै दलको लोकप्रियता पनि बढ्छ । योग्यता प्रणाली यस्तो पद्धति हो जहाँ तुलनात्मक योग्यता र उपलब्धिका आधारमा छनोट र पदोन्नति गरिन्छ । योग्यतातन्त्रको नाममा सीमित प्रतिस्पर्धाबाट गरिने छनोटले ठूलो विकृतिको जन्म दिन्छ । सही योग्यता प्रणाली त्यो हो जहाँ योग्यता पुगेका सबैलाई प्रतिस्पर्धा गर्न छुट हुन्छ । होइन दलका आसेपासेलाई भर्ना गर्ने हो भने लुट प्रणाली कायम हुन्छ जसले देशको हित गर्दैन । राजनीतिक नेतृत्वमा रहनेहरूले यो विकृति रोकेर खुला प्रतिस्पर्धाबाट योग्यतम गुरुहरू छनोट गर्न दिनुपर्छ । लोक सेवा आयोग योग्यता प्रणालीको संरक्षक भएकाले यस्तो सीमित प्रतियोगितामा संलग्न हुनु हुँदैन र आफ्नो सदस्यलाई सेवा आयोगबाट फिर्ता बोलाउनुपर्छ । संकटको बेला मेरिट लाई बचाउने लोक सेवा आयोगले नै हो । सिद्धान्तबिनाको राजनीति, ज्ञानबिनाको गुरु, नैतिकताबिनाको व्यापार, श्रद्धाबिनाको पूजाको कुनै अर्थ छैन ।"
दलहरूबाटै उपेक्षित दलित,"स मानता र समावेशिताको बिगुल फुकेर विभेदमुक्त समाज बनाउन प्रतिबद्ध छौं भन्ने राजनीतिक दलहरू नै दलितका मुद्दामा बेखबर भएझैं गर्छन् । दलित समुदायमाथि हुने शृंखलाबद्ध हिंसाविरुद्ध विज्ञप्ति निकाल्नधरि दलहरू आवश्यक ठान्दैनन् । चुनावताका चुनावी घोषणापत्रमा मीठामीठा शब्दमा दलित समुदायको पक्षमा उभिने वाचा गर्ने दलहरू दलितहरूमाथि हुने गरेका शृंखलाबद्ध हिंसामा रमिते बनिरहेका छन् । नवराज विकहरू मारिँदा सिंगो दलित समुदाय त्रसित बन्यो, दलित समुदायका अगुवाहरूले दबाबमूलक कार्यक्रमहरू गरे तर दल तथा तिनका भ्रातृ संगठनहरू कुन कुनामा हराएका थिए, पत्तो पाइएन । शिक्षण अस्पतालको मुर्दाघरमा, काभ्रेका आजित मिजारको लासले न्याय कुरिरहेको छ । तर, कुनै दल यसबारे बोल्न तयार छैनन् ।रुपन्देहीकी अंगिरा पासीको घटनामा दोषी ठहरिएकाहरू, राजनीतिक संरक्षणमा छुटेको खबर बाहिर आयो । गाउँगाउँमा हुने गरेका दलित हिंसाहरू दलहरूले थाहा पाए पनि नपाएझैं गर्छन् । दलका लागि यस्ता मुद्दाहरू कहिल्यै छलफलको विषय बनेनन्, बन्ने अवस्था पनि देखिँदैन । जातिय विभेद र छुवाछुतका घटनाहरू सामान्यजस्तै भैरहेका छन्, अहिले । प्रहरी प्रशासनको तथ्यांकअनुसार प्रदेश२ मा मात्र दुई वर्षयता ६३ दलितको हत्या भएको छ । बाँकी प्रदेशहरूको हालत पनि उस्तैउस्तै हो । दलहरूमा दलित नेताकार्यकताहरूको उपस्थिति भए पनि यस्तो मुद्दालाई सशक्त ढंगले उठाउन हिचकिचाउनु उदेकलाग्दो छ । हिजो नवराज विकहरू दालित भएकै कारण मारिए, आज भीमबहादुर विकहरू पनि जातकै कारण मारिँदै छन् तैपनि ठूला भनिएका दलहरू मौन छन् । मुलुकको शासन व्यवस्था परिवर्तन गरेका आन्दोलनहरूको हिस्सेदार दलित समुदाय पनि हो । परिवर्तनका निम्ति यस सुमदायले विभिन्न कालखण्डमा बगाएको रगत आलै छ । तर, तिनको सम्मानका लागि डटेर लड्छौं भन्ने नेताहरू तथा दल नै, दलित मारिँदा चुपचाप छन् । दलितले गैरदलितसँग विवाह गरे कसरी हुन्छ, छुटाउन नभए गाउँबाटै विस्थापित गर्न दलहरूकै हात हुन्छ । दलित छोरीहरूको बलात्कार र हत्या हुँदा पनि गाउँमै छोपछाप गर्न दलकै योगदान हुन्छ । दलितहरूमाथि छुवाछुत, भेदभाव भयो भने आखिर यही समाज चाहिन्छ, मिलेर बसौं भनेर त्रास देखाउने कोसिस पनि उनीहरूले नै गर्छन् । जति नै लोकतान्त्रिक र समावेशीको पक्षधर भनेर चिच्याए पनि दलितहरूलाई अवसर दिन दलहरू कहिल्लै अघि सर्दैनन् । सामन्ती सोचको धङधङीले दलका नेतृत्वहरूलाई अझै छाडेको छैन । दलितलाई विभेदयुक्त व्यवहार गर्ने दौडमा दलहरू जहिलै अगाडि हुन्छन् । दलका महत्त्वपूर्ण पदहरूमा दलित समुदायका व्यक्तिहरूलाई कहिलै अवसर दिइँदैन । समावेशिता त दलहरूका लागि देखाउने नारा मात्र हो । जातीय छुवाछुतजन्य कसुरमा कुनै दलमा आस्था राख्नेहरू मुछिए, उनीहरूको संरक्षणमा दलहरू नै आइपुग्छन् । के दलका महत्त्वपूर्ण विभागहरूको नेतृत्व दलित समुदायका व्यक्तिहरूले गर्न नसक्ने हुन् त ? आन्दोलनको अग्रमोर्चामा चाहिँ दलितहरूको आवश्यकता महसुस गरियो, स्थान पनि दिइयो तर आन्दोलन सकिनेबित्तिकै उनीहरूलाई बेवास्ता गरियो । दलको निर्णय गर्ने हैसियतमा उनीहरूलाई पुर्याइँदैन । दलीय व्यवस्थामा सत्ताको बागडोर दलहरूले नै सम्हाल्छन् । उनीहरूले चाहे जे पनि सम्भव छ । २ सय ४० वर्ष शासन त हट्यो भने, दलितमाथि भइरहेको विभेद नहट्ने कुरै छैन । तर, यसविरुद्ध उभिने आँट दलहरू गर्नैपर्छ । गणतन्त्र आउँछ भनेर कसले कल्पना गरेको थियो र ? त्यस्तै मुलुकमा धर्मनिरपेक्षता, संघीयता यति सहजै कार्यान्वयन हुन्छ भन्ने कसलाई लागेको थियो र ? दलहरू एकजुट हुँदा यस्ता उपलब्धि हासिल भए । दलहरूको अडानले नै परिवर्तन सम्भव भएको हो । हिजोको तुलनामा केही परिवर्तन भएका पनि छन् । तर, दलितका सबालमा पनि महसुस हुने गरी परिवर्तन भएन । समाजमा दलितमाथि भएका विभेद, हिंसाका सवालमा दलहरूको चासो नहुनुले यसलाई इंगित गर्छ । दलितमाथि हुने विभेदलाई दलहरूले साझा मुद्दाको रूपमा सशक्त रूपमा उठाउने हो भने पलपलमा अपमान भोगिरहेका दलितहरूको मुक्ति सम्भव छ । आफैंले बनाएका घोषणापत्रहरूको कार्यान्वयन दलहरूले कडाइका साथ गर्ने हो भने, दलितहरूमाथि हुने हिंसा र हत्यामा कमी आउन सक्छ । प्रायः सबै दलको घोषणापत्रमा दलितका लागि उत्थानशील कार्यक्रमहरू गर्ने, जातीय छुवाछुतमुक्त समाज बनाउने तथा सबै विभेदको अन्त्य गर्ने उल्लेख छ । विडम्बना, दलहरूले घोषणापत्र कार्यान्वयन नै गर्दैनन् । पुरातनवादी चिन्तनको संरक्षण दलहरूकै अगुवाइमा देखिनु निराशाजनक छ । दलितहरूमा आफ्नो एउटा विभाग हाँक्ने क्षमता त दलहरूले देख्दैनन् भने सरकारमा पुगेपछि, महत्त्वपूर्ण मन्त्रालयहरूको नेतृत्व त झनै किन दिन्थे र ? समावेशिताको मूलभूत सिद्धान्तलाई आत्मसात् गरेर दलभित्र निर्णायक तहमा दलितहरूलाई अवसर दिन कन्जुस्याइँ नगर्ने हो भने संघीय व्यवस्था सार्थक भएको ठहर्छ । हरेक दलले समावेशितालाई ख्याल गरेर राज्यका विभिन्न तहमा अवसर दिने हो भने दलितहरूको सहभागिता र तिनका मुद्दाहरू सम्बोधन हुने सम्भावना बढ्छ । दलितका पक्षमा सबैभन्दा बढी वकालत गर्ने भनिएका साम्यवादी दलहरूकै पालामा धेरै दलितका लासका बिस्कुन देखिए । सर्वहारा वर्गको उत्थानमा जोड दिने भनिएका यस्ता दलहरूले नै पछाडि परेका वा पारिएका समुदायलाई बेवस्ता गरिरहे । र, तिनैका मतलाई सत्ताको खुट्किलो पनि बनाइरहे । दलितका मुद्दा ओझेलमा पार्दै जानुमा यस्तो राजनीतिक बेइमानी जिम्मेवार छ । सत्तामा नपुगुन्जेल ललिपप देखाउन माहिर दलहरू, सत्तामा पुगेपछि दलितहरूमाथि हुने हिंसाको साक्षी मात्र बन्छन् । समानुपातिक कोटामा सांसद भएका दलितहरू दलभित्रै उपेक्षित भैरहेका छन् । दलको कोटामा स्थानीय तहमा चुनिएका दलितहरू दलभित्रै अपहेलित भएको यथार्थ कसैबाट छिपेको छैन । त्यहाँ हुने महत्त्वपूर्ण छलफलहरूमा दलित समुदायको अर्थपूर्ण सहभागिता हुन सकेको छैन । कतिपय ठाउँमा जनप्रतिनिधिहरू नै जातीय छुवाछुतको सिकार हुने गरेका घटनाहरू बाहिर आइरहेका छन् । यसो हुनुले दलहरू दलितका मुद्दामा संवेदनशील छैनन् भन्ने देखाइरहेको छ । जातीय विभेदविरुद्ध सबै दल मिलेर राजनीतिक अभियान चलाउने बेला आइसकेको छ । हरेक राजनीतिक नेतृत्वले जातीय भेदभावमुक्त समाज बनाउन निरन्तर प्रयत्न गर्ने हो भने ढिलोचाँडो दलित समुदायले सम्मानका साथ मानव अधिकार उपभोग गर्ने अवसर पाउनेछ । र दलितहरूमाथि हुने जघन्य हिंसाहरूमा कमी आउनेछ । यति यस मुद्दा प्राथमिकतामा पर्दैनन् भने दलभित्र राजनीति गर्ने दलित अगुवाहरूले किन तिनका झन्डा समाएर बसिरहने ? यस्ता अगुवाहरूले दलित मुक्तिका लागि काम गर्छु भन्नु बालुवामा महल बनाउने सपना देखेजस्तै मात्र हुनेछ । नवराज विकहरू मारिने क्रम रोकिने छैन ।"
पुरुष योनि वरिपरि रुमलिएको महिला जिन्दगी,"गत साउनमा सुदूरपश्चिमको बाबला गाउँकी ३५ वर्षीया विष्ट थरकी महिला बाह्रौं पटक सुत्केरी भइन् । १७ वर्षदेखि गर्भवती हुन थालेकी उनले सात छोरी जन्माइन्, दुई गर्भपतन भयो र दुई सन्तान मरेका जन्मे । यसपालि बच्चा पेटमा आएपछि, उनी निकै अशक्त भएकी थिइन् । व्यथा लाग्न थालेपछि भने गाउँलेहरूले तीन घण्टा गाडीमा राखेर जसोतसो अछामको बयलपाटा अस्पताल पुर्याएका थिए । अस्पताल आउँदा उनको होसहवास केही थिएन । उनको जाँच गर्दा शिशु पेटभित्र मरिसकेको र पाठेघर फुटिसकेको थाहा भयो । डाक्टरनर्सलाई बचाउन सकिन्छ कि सकिँदैन धुकचुक थियो । डा मन्दीप पाठक, डा दिल र नर्सहरूले अति मिहिनेत गरेर उनको आकस्मिक शल्यक्रिया गरे । उनको शरीरमा रगत कम भएकाले स्वास्थ्यकर्मीहरूले नै रगत दिए । उनलाई बचाउन सबैले जीउज्यान लगाएर कोसिस गरे, सफल पनि भए ।ती महिलाको यस्तो नाजुक अवस्था हुनुका कारण हो परिवारलाई महिला योनिको सट्टा पुरुष योनि को चाहना । बाह्र पटकसम्म गर्भवती भएर पाठेघर फुटे पनि छोरा जन्माउनैपर्ने उनको व्यथा कुन नेता, कुन धार्मिक गुरुले बुझ्यो होला ? जब उनी बाँच्न संघर्ष गर्दै थिइन् तब अछामका लोकतान्त्रिक र वामपन्थी नेताहरू कुर्सीका लागि झगडा गर्दै थिए । सुदूरपश्चिमले राष्ट्रिय स्तरका धेरै नेता अझ प्रधानमन्त्री पनि पाइसक्यो । तर अझै महिलाको जीवनमा कुनै परिर्वतन आएको छैन । कुनै नेताले महिलाको जीवन तथा स्वास्थ्य सुधार्न ससाना कदम पनि चालेका छैनन्, त्यसैले त अझै पनि तराईमा गोरु नहुनू, पहाडमा महिला नहुनू भन्ने गरिन्छ ।यसपालि, यदि छिमेकी महिलाहरूले पिँढीमा सुतिरहेकी उनको नाजुक अवस्था देखेर चासो नराखेका भए, समयमै अस्पताल नपुर्याएको भए, अस्पतालमा पनि डाक्टर र शल्यक्रिया उपकरण नभइदिएको भए, बाह्रौं गर्भमा त उनको मृत्यु हुने रहेछ । सुदूरपश्चिम र नेपालकै कुनाकुनामा यसरी पुरुष योनि जन्माउन जीवन नै त्याग्नुपर्ने महिलाहरू कति होलान् ? यसरी मर्न बाध्य महिलालाई कतिपयले धेरै बच्चा पाउनु हुन्न भनेर आफैं विचार गर्नुपर्थ्यो भन्ने गरेको सुनिन्छ । तर, १५ वर्षकी अक्षरै नचिन्ने छोरी जसलाई गाई झैं आमाबुबाले दान दिएका थिए ले आफ्नो हकका लागि कसरी बोल्न सक्नु !उपचारको क्रममा बयलपाटा अस्पतालकी एक नर्सले मलाई भनेकी थिइन्, पाठेघर गुमाएकी ती महिलाको श्रीमान्ले अब अर्को विवाह गर्छन् होला, गाउँघरको चलनै यस्तै छ । यो सुनेर म खिन्न भएकी थिएँ । उपचार भइसकेपछिको तीन हप्तामा मैले उनलाई भेट्दा पहेंलो र उदास अनुहार लिएर पिँढीमा बसेकी थिइन् । यति धेरै कष्ट पार गरेर बाँचेकी ती महिलाको जीवन नै मानौं छोरा जन्माउनकै लागि थियो । यस्तो अवस्था देख्दा पनि हामीले उनलाई सहानुभूति पनि दिन सकेनौं । उनलाई भन्ने शब्द नै के पो थियो र ! महिलाको यस्तो कष्टकर जीवनबारे ठूला मन्त्री, नेता, कोही बोल्दैनन् । १२१ किलोका माला लगाउने शेरबहादुर देउवा, केपी शर्मा ओली र पुष्पकमल दाहालले हरेक वर्ष १२१ भन्दा बढी महिला पुरुष लाई जन्म दिनैपर्ने कारण जीवन र मृत्युको दोधारमा पुग्ने गरेको पत्तै पाउँदैनन् । समाजका कथित पुरोहित तथा धर्मगुरुहरूलाई यसरी महिलाको ज्यान जोखिममा परेको मतलबै हुँदैन । उनीहरू त छोरा नभए पिण्ड दिने कोही नभएर पितृहरू नरकमा पर्छन् भन्दै हिँड्छन् । पितृलाई छोरीहरूले पनि पिण्ड दिएर तार्न सक्छन् भनेर कहिले भन्दैनन् । त्यसैले अछाममा मात्र होइन काठमाडौंजस्तो ठाउँमा पनि छोरी मात्र भए वंश चल्दैन भन्दै छोरा जन्माउन बाध्य बनाउने गरेका घटना थुप्रै छन् ।काठमाडौंका एक व्यापारीको बाह्र वर्षीय छोराको दुर्घटनामा मृत्यु भयो । उनको एक छोरा र एक छोरी थिए, छोराको मृत्युपश्चात् ती व्यापारीले ४५ वर्षीया श्रीमतीलाई कि छोरा पाऊ, कि म अर्को विवाह गर्छु भनेर विकल्प दिएछन् । ती महिला अनेक औषधि गरेर गर्भवती भइन् । अझ भ्रूण छोरी भए गर्भपतन गराउनुपर्ने परिवारको योजना रहेछ । धन्न भ्रूण छोरा नै रहेछ तर गर्भवतीलाई बेस्सरी बान्ता हुने, उच्च रक्तचाप तथा जीउ सुनिनाले ८ महिनामै शल्यक्रिया गरेर बच्चा निकालेछन् । आमाको ज्यान खतरामा पारेर छोरा पाएकोमा ५० वर्षे बाबु दंग परेका थिए । यस घटनाबाट परिवारकै २२ वर्षीया छोरी अपमानित भएको महसुस गरी अमेरिका गइन् । अहिले उनी बाबुसँग त्यति बोल्दिनन् । हजुरआमाको दबाबले पनि बाबाले छोरा पाउन आमालाई कर गरेकाले, हजुरआमाको पनि वास्ता गर्दिनन् । यदि उक्त परिवारमा छोरीको मृत्यु भएको भए, श्रीमान्ले श्रीमतीलाई उमेर ढल्किसकेपछि पनि ज्यानै खतरामा पार्दै छोरो जन्माउन बाध्य पार्थे होलान् र ? ती छोरी सायद नेपाल फर्किन्नन् अब । आमाको जिन्दगी खतरामा पारेर वंश चलाउन छोरा नै चाहिने बाबु र हजुरआमासँग उनको ठूलो गुनासो छ । बिचरा तिनले पनि के गरून्, छोरो नभए मरे नर्क जान्छौ भनेर पण्डितले भनेपछि, त्यसैको विश्वासमा परे होलान् । ती महिलाले पनि छोरा नभए जिन्दगी नै खतम हुन्छ भन्ने ठानिन् होला । काठमाडौंमै यस्तो छ, सुदूरपश्चिममा त के कुरा भयो र ? सायद पण्डितहरू नै श्रीमतीले छोरी पाए, जसरी पनि छोरा नै चाहिन्छ भन्छन् अझै पनि । जबसम्म सम्पूर्ण समाजले छोरीलाई अंश र वंशको रक्षा गर्न सक्षम छिन् भन्दैन तबसम्म महिलाले छोराका लागि पाठेघर नै फुटाउनुपर्ने अवस्थाको अन्त्य हुँदैन ।"
लिङ्देनको फड्को,"लामो समय राप्रपा शक्ति संरचनाको माथिल्लो तहमा रहेका नेता कमल थापालाई १ सय ९९ मतान्तरले हराएर झापाका राजेन्द्र लिङ्देन नयाँ अध्यक्ष बनेका छन् । लिङ्देन दुई वर्षदेखि अध्यक्ष बन्ने योजना बनाएर नेतृत्व र कार्यकर्ताबीच खटिएका थिए । २०६४ मा राप्रपाको केन्द्रीय सदस्य बनेका उनले २०७० को महाधिवेशनबाट महामन्त्रीमा फड्को मारेका थिए । राष्ट्रिय राजनीतिको मूलधारमा दक्षिणपन्थको किल्लाका रूपमा रहेको पार्टीको कमान्डर बनेका लिङ्देन अन्य पार्टीका अध्यक्षको तुलनामा कम उमेरका छन् ।पञ्चायतदेखि गणतन्त्रसम्मै काण्डैकाण्ड झेलेका जनजाति समुदायका ५६ वर्षीय लिङ्देनको उदय रोचक छ । पञ्चायतकालमा राप्रपानिकट विद्यार्थी संगठनको अध्यक्ष बनेपछि लिङ्देन जिल्लामा चिनिन थालेका थिए । तत्कालीन गोलधाप गाविस३ बाट दुईपटक (२०४९ र २०५४) वडाध्यक्ष निर्वाचित उनी शाहीकालमा (२०६० मा) जिल्ला विकास समितिको सभापति मनोनीत भएका थिए । लिङ्देनसँगै जोडिएको ०३८३९ सालतिरको देउसी काण्ड बारे अहिले पनि गोलधाप भेगमा चर्चा हुन्छ । उक्त घटनामा स्थानीय प्रजापति सापकोटा मारिएका थिए, जसमा संलग्न भएको आरोप नेता लिङ्देनलाई लाग्यो ।सापकोटा मारिएकै समयमा लिङ्देनले पहिलोपटक भेटेका थिए, नेपाली कांग्रेसका नेता कृष्ण सिटौलालाई । सिटौला झापामा वकालत गर्थे । लिङ्देनलाई निर्दोष साबित गर्न सिटौलाले वकिलको रूपमा भूमिका खेलेका थिए । ०४६ सालपछि भने राजनीतिक पक्षधरताका कारण सिटौला र लिङ्देनबीच टकराव बढ्यो । सधैं जित्ने क्षेत्रमा गत निर्वाचनमा भने लिङ्देनले सिटौलालाई हराएका थिए । राजेन्द्र लिङ्देनको नामसँग जोडिएर झापामा अर्को काण्डको पनि स्मरण गरिन्छ । विद्यार्थी राम थापा हत्याकाण्डमा तिनताक राष्ट्रवादी विद्यार्थी मण्डलका नेताका रूपमा लिङ्देनले योजनाकारको भूमिका खेलेको आरोप लागेको थियो । यो काण्डमा भने सिटौलाले आफूलाई फसाउन विशेष भूमिका खेलेको लिङ्देनको दाबी छ । २०४६ चैत १३ मा पञ्चायतसमर्थित राष्ट्रवादी विद्यार्थी मण्डल र पञ्चायतविरोधी आन्दोलनमा लागेका दलका विद्यार्थीबीच भद्रपुरको मेची क्याम्पसमा दोहोरो झडप भएको थियो । पञ्चायतको पुतलादहन गर्ने विद्यार्थीलाई मण्डलका विद्यार्थीले रोक्न खोज्दा झडप भएको थियो । झडपका क्रममा कुनै अज्ञात व्यक्तिको छुरा प्रहारबाट विद्यार्थी राम थापा मारिएका थिए । लिङ्देनको नाम मुछिने उक्त काण्डबारे केही समयपहिले कान्तिपुरले प्रश्न गर्दा उनले भनेका थिए, त्यो घटना हुँदा म क्याम्पसमै थिइनँ, राम थापा हत्यामा मेरो संलग्नता कसैले पुष्टि गर्छ भने म त्यसको आजीवन नोकर बस्न तयार छु । उनी उक्त काण्डपछि करिब पाँच महिना जेल परेका थिए ।मुलुकमा राजनीतिक परिवर्तन भएपछि लिङ्देन गणतन्त्रवादी दलहरूको तारो बने । २०६२०६३ पछि उनीमाथि दुर्व्यवहार र भौतिक आक्रमण नै भयो । ०६४ मा पूर्वमन्त्री रवीन्द्रनाथ शर्मा बिर्तामोड आएका बेला माओवादीले कालोमोसो दल्ने प्रयास गरे तर सकेनन् । बदलामा लिङ्देनमाथि मरणासन्न हुनेगरी कुटपिट भएको थियो । हिप्नोटाइज गरिएका मान्छेको जत्थाले आक्रमण गरेका थिए, लिङ्देनले त्यस घटनाको स्मरण गर्दै भने, त्यो घटनालाई मैले भयानक सपनाको रूपमा बिर्सिने प्रयत्न गरिरहेको छु ।संयोग नै भन्नुपर्छ यो घटनामा पनि प्रत्यक्ष रूपमा सिटौला जोडिन्छन् । त्यसबेला उनी गृहमन्त्री थिए । घटनापछि उनकै आदेशमा प्रहरी नपठाएको आरोप लिङ्देनले लगाउँदै आएका छन् । सिटौलालिङ्देन चुनावी टकराव धेरैपटक चल्यो । २०७० को संविधानसभा निर्वाचनमा लिङ्देन पराजित भए । २०७४ को प्रतिनिधिसभा निर्वाचनमा राजावादी नेताको छवि बनाएका लिङ्देनले गणतन्त्रवादी नेता सिटौलालाई कांग्रेसकै गढ मानिने झापा ३ मा ठूलो मतान्तरले पराजित गरे । लिङ्देनले ४४ हजार ६ सय १४ मत पाउँदा सिटौलाले ३१ हजार १ सय ५९ मत मात्रै पाएका थिए । यस मतान्तरको कारण एमाले नेता ओली र लिङ्देनबीचको चुनावी सहकार्य पनि थियो ।सिटौला र लिङ्देनबीच पहिलो चुनावी भिडन्त २०५६ को आमनिर्वाचनमा भएको थियो । दुईपटक पराजय बेहोरेका लिङ्देन सिटौलाको ह्याट्रिक यात्रामा पूर्णविराम लगाउँदै राप्रपाका एक्ला प्रतिनिधिसभा सदस्य बनेका थिए । पार्टीका तत्कालीन अध्यक्ष कमल थापासमेतलाई कम्युनिस्ट गठबन्धनको भेलले बगाउँदा लिङ्देनचाहिँ एमालेको समर्थनमा सांसद बनेका थिए । पहिले केपी ओलीको साथले सांसद जितेका लिङ्देनलाई यसपटक पार्टीको चुनावमा पूर्वराजा ज्ञानेन्द्र शाहले अतिरिक्त सहयोग गरेर जिताएको पराजित नेता कमल थापाको आरोप छ । जित स्वाभाविक थियो, अध्यक्ष जितेपछि लिङ्देनले हाँकका साथ भने, जनताले नेतृत्व परिवर्तन चाहिरहेका थिए । त्यो परिवर्तनको भेलले मलाई रोज्यो ।"
वायु सेवा निगमलाई खतराजन्य पदार्थ बोक्न अनुमति,"काठमाडौं (कास) नेपाल वायु सेवा निगमले अन्तर्राष्ट्रिय उडानमा डेन्जरस गुड्स (खतराजन्य पदार्थ) आयात तथा निर्यातको अनुमति पाएको छ । नागरिक उड्डयन प्राधिकरणले आइतबार निगमलाई अन्तर्राष्ट्रिय उडानमा खतराजन्य पदार्थ बोक्ने अनुमति दिएको हो । प्राधिकरणको फ्लाइट सेफ्टी स्ट्यान्डर्ड विभागका अनुसार नेपाली वायुयान (जहाज) तर्फ खतराजन्य पदार्थ बोक्ने अनुमति पाउने निगम पहिलो वायु सेवा कम्पनी भएको छ । प्राधिकरणले यसअघि हेलिकोप्टर कम्पनीतर्फ श्री एयरलाइन्सको एमआई१७ रसियन हेलिकोप्टरलाई मात्रै यस्तो अनुमति दिएको थियो । अन्तर्राष्ट्रिय उड्डयन संगठन (आइकाओ) ले मानव स्वास्थ्य तथा सुरक्षालाई असर पुर्याउने ९ प्रकार (ज्वलनशील ग्यास, तरल पदार्थ, ठोस पदार्थ, अक्सिडाइजिङ, विषाक्त तथा संक्रामक, रेडियोधर्मीलगायत) का खतराजन्य पदार्थलाई वर्गीकरण गरेको छ । निगमलाई हाल मेडिकलतर्फ एक्सरे मेसिनसँग सम्बन्धित रेडियो फर्मासिटिकल सामान र ल्यापटप, मोबाइलमा प्रयोग हुने लिथियमआयन ब्याट्रीलगायतका खतराजन्य पदार्थ (आयात निर्यातको अनुमति प्रदान गरिएको हो । निगमको यात्रु सेवा विभागका अनुसार, अब निगमका चार वटा जेट विमानको कार्गो कम्पार्टमेन्टमा खतराजन्य पदार्थ (डीजी) आयात तथा निर्यात गर्न पाइनेछ । यस्ता वस्तुको व्यवस्थापन गर्न निगमले आइकाओले निर्देश गरेअनुसार कर्मचारीलाई तालिम दिइसकेको छ । यी सामान तीनकुनेमा रहेको कार्गो भवनमा छुट्टै राख्नुपर्छ ।"
मनाङमा भौगर्भिक अध्ययन सुरु,"हिमाली जिल्ला मनाङमा बाढीपहिरोको ५ महिनापछि कारणबारे भौगर्भिक अध्ययन सुरु भएको छ । भौतिक पूर्वाधार मन्त्रालयले विज्ञ टोली मनाङ र लमजुङको बाढीपहिरोको विस्तृत अध्ययन गर्न खटाएको हो । बेंसीसहरमनाङ खण्डको पहिरोलाई नियन्त्रण गरी सडकलाई नियमित गर्ने प्रयोजनका लागि डुम्रेबेंसीसहरचामे सडक योजनाले विज्ञ कन्सल्टेन्ट टोली खटाएको छ । टोलीले बाढीपहिरो गएको ठाउँको भौगोलिक तथा भौगर्भिक अध्ययन गरीे पहिरो जानुको वास्तविक कारण पत्ता लगाएर पहिरोको थप जोखिम नियन्त्रण गर्न अपनाउनुपर्ने विधिबारे प्रतिवेदन तयार पार्नेछ । न्यु डाइनमेन्सन इन्जिनियरिङ सर्भिस प्रालिका प्रमुख कार्यकारी अधिकृत इन्जिनियर सञ्जीव पाण्डेका अनुसार विज्ञ टोलीले पहिलो चरणमा प्रारम्भिक अध्ययन गरेको छ । भूगर्भविद् र इन्जिनियरहरू दण्डपाणि अधिकारी, सुमन पन्थी, मधुवनलाल मास्के, विनोदचन्द्र यादव, सञ्जय अधिकारीलगायतको टोलीले बेंसीसहरमनाङ खण्डमा गएको पहिरोबारे अध्ययन गरेको हो । अब माटो परीक्षणलगायत विस्तृत भौगोलिक परीक्षणको टोली आवश्यक उपकरणसहित फिल्डमा खटिनुहुनेछ, उनले भने । उनका अनुसार लमजुङको उदीपुर, मनाङको सिरानताल, कोतो, बगरछापलगागतको पहिरोको अध्ययन गरिएको छ ।डुम्रेबेंसीसहरचामे सडक योजनाका कार्यालय प्रमुख इन्जिनियर अच्युतविलास पन्तका अनुसार सडकको इन्जिनियर समूहले अध्ययन गरेर रिपोर्ट पठाएको छ । यसअघि नेपाली सेनाका जर्नेल इन्दिबर गुरुङसहितको प्राविधिक टोलीले पनि मनाङको बाढीपहिरोको अध्ययन गरेको थियो । अहिलेको विज्ञ समूहले अध्ययन गरेर विस्तृत अध्ययन प्रतिवेदन (डीपीआर) तयार पार्ने हो । त्यसपछि सरकारलाई बुझाउँछ, उनले भने, बजेट आवश्यकताअनुसार विनियोजन भएपछि समस्या समाधानको दीर्घकालीन उपाय अपनाएर अघि बढ्नेछ ।मनाङका प्रमुख जिल्ला अधिकारी रवीन्द्र्रप्रसाद आचार्यका अनुसार भौगोलिक अवस्था कमजोर भएको ठाउँमा दीर्घकालीन समस्या समाधानका लागि अध्ययन अनुसन्धान थालिएको छ । अहिले बनाएर अर्को वर्ष बग्ने, अर्को वर्ष बनाएर झन् अर्को वर्ष बग्ने संरचना काम छैन । अब समस्या समाधानको दीर्घकालीन उपाय अपनाउनुपर्छ, उनले भने । मनाङको नासों१ तालबजारमा बाढीले डुबानमा पारेको घरहरू अझै उठेको छैनन् । धारापानीमा सडकमुनिका घर, सरकारी कार्यालय बगाएको छ । कोतो, बगरछापलगायत ठाउँमा पहिरो मर्स्याङ्दीमै मिसिएको छ । मनाङको बगरछापमा २०५३ सालतिर पहिरो गएपछि बस्तीलाई दानाक्युमा सारिएको स्थानीय बताउँछन् । अहिले धारापानी र तालको अवस्था उस्तै रहेको नासों गाउँपालिका अध्यक्ष चन्द्र घलेले बताए । सडक खुल्यो । बर्सेनि बजेट आउँछ । टालटुलमात्रै हुने गर्छ, उनले भने, अब विस्तृत अध्ययन भएपछि समस्याको समाधान हुन्छ भनेर विश्वासमा छौं । उनका अनुसार मर्स्याङ्दीमा बाढी आएर पहिरो चलाएपछि नासों गाउँपालिकाका अधिकांश बस्ती जोखिममा छन् । भोलि पर्सि भनेर हुँदैन । यी बस्तीहरू आजै जोगाउनुपर्ने अवाश्यकता छ, उनले भने । उनले बर्खायाममा मात्रै नभएर अन्य समय सुक्खा पहिरो खस्ने गरेको समेत बताए ।"
आफ्नै निर्देशनविपरीत नेटवर्किङ ब्युँताउँदै संसदीय समिति,"संसद्को उद्योग तथा वाणिज्य र श्रम तथा उपभोक्ता हित समितिले आफ्नै निर्देशनविपरीत नेटवर्किङ कम्पनीलाई इजाजत दिन निर्देशनसहितको पत्र काटेको छ । समितिले प्रक्रिया पूरा गरेका सबै व्यवसायीलाई तीन दिनभित्र इजाजत दिन र नमिल्ने अवस्था भए कारणसहित तीन दिनभित्रै समितिमा जानकारी गराउन उद्योग वाणिज्य तथा आपूर्ति मन्त्रालयलाई निर्देशन दिएको छ ।व्यवसाय सञ्चालनका लागि लाग्ने आवश्यक राजस्व, धरौटी तथा बैंक ग्यारेन्टी जम्मा गरेका र आवेदन दर्ता गरी व्यावसायिक योजना बुझाइसकेका व्यवसायीलाई इजाजत नदिएको भनी समितिमा निवेदन दर्ता भएका विषयमा गम्भीर ध्यानाकर्षण भएको छ, समितिले मंसिर १२ मा पठाएको पत्रमा भनिएको छ, प्रक्रिया पूरा गरेका सबै व्यवसायीलाई तीन दिनभित्र इजाजत दिनू र दिन नमिल्ने अवस्थमा भए कारणसहित तीन दिनभित्रै उपलब्ध गराउनू । यसअघि पनि पटकपटक दबाब दिएको समितिको यो पत्रले स्वार्थ झल्किएको मन्त्रालयका अधिकारी बताउँछन् । विकृति हटाउन भन्दै यसअघि कार्यविधिनिर्देशन बनाएर मात्रै दिनू भनियो । निर्देशिका जारी हुने क्रममै छ । तर समितिले इजाजत दिन समय नै तोक्यो, मन्त्रालयका एक अधिकारीले भने, समितिको दोहोरो चरित्र देखियो । निहित स्वार्थबाट प्रेरित भएर इजाजत दिन दबाब आयो । ती अधिकारीका अनुसार समितिले कार्यविधिनिर्देशिका जारी गर्न निर्देशन दिनुपर्थ्यो । यसअघि इजाजत लिएर निर्देशिका कार्यान्वयन नहुँदै कारोबार गरिरहेका कम्पनीलाई नियमन गर्न निर्देशन दिनुपर्थ्यो । तर समितिले त्यता ध्यान दिएको छैन । वाणिज्य आपूर्ति तथा उपभोक्ता संरक्षण विभागले कार्यविधिनिर्देशिकाको मस्यौदा पठाएको थियो । तत्कालीन मन्त्री लेखराज भट्ट हुँदा त्यो स्वीकृत भएन । अहिले मन्त्रालय मन्त्रीविहीन छ, निर्देशिकाको मस्यौदा एक वर्षदेखि मन्त्रालयमा थन्किएको छ, ती अधिकारीले भने, तर आफ्नै निर्देशनविपरीत निर्देशनले तलका कर्मचारी मारमा परे । निर्देशन पालना नगर्दा अटेरी गरेजस्तो हुन्छ । गरौं, जायज काम छैन ।विभागले छानबिनबिनै नेटवर्किङका पुरानै गिरोहलाई इजाजत दिएको र इजाजत लिनुअगावै नेटवर्किङ कारोबार गरिरहेको सार्वजनिक भएपछि समितिले छानबिन थालेको थियो । समितिअन्तर्गत सांसद सोमप्रसाद पाण्डेको संयोजकत्वमा गठित उपसमितिले २०७७ भदौमा वस्तुको प्रत्यक्ष बिक्री (व्यवस्थापन तथा नियमन गर्ने) ऐन २०७४ तथा नियमावली २०७६ संशोधनसहित १८ सुझाव दिएको थियो । सोही प्रतिवेदनका आधारमा समितिले विभागलाई कार्यान्वयन गर्न भनेको थियो । ऐनमा बुँदाबुँदामा वातर लगायत शब्द राखेर नेटवर्किङ घुसाउन खोजिएको छ । प्रतिवेदनमा प्रत्यक्ष वस्तु बिक्री कारोबारका नाममा विदेशी कम्पनीको शाखाका रुपमा कारोबार गर्न नपाइने र त्यस्तो गरेको पाइए उक्त कम्पनीको इजाजत खारेज गरी कानुनअनुसार कारबाही गर्नुपर्ने उल्लेख छ । ऐनको मूल मर्मबमोजिम कम्तीमा ५० प्रतिशत स्वदेशी वस्तु बिक्री गर्ने प्रतिबद्धता लिने, बढीमा २ वर्षभित्र इजाजतपत्र प्राप्त कम्पनीले स्वदेशी वस्तुको उत्पादन तथा बिक्रीवितरण अनिवार्य गर्नुपर्ने र सोअनुसार नगर्ने कम्पनीको इजाजतपत्र रद्द गर्ने व्यवस्था गर्न समितिले निर्देशन दिएको थियो । वस्तुको प्रत्यक्ष बिक्री गर्ने कम्पनीको न्यूनतम चुक्ता पुँजी ३ करोड पुर्याउन र हाल इजाजत लिइरहेका कम्पनीलाई समेत ६ महिनाभित्र सोहीबमोजिमको पुँजी बढाउन लगाउने समितिको निर्देशन छ । तर मन्त्रालय र विभागले त्यता ध्यान दिएन । न त संसदीय समितिले नै चासो दियो । समितिले नीतिगत निर्णय गर्ने हो । विगतमा दिएको निर्देशन पालना भएनभएको कुरा उठाउनुपर्थ्यो, उपभोक्ता हित संरक्षण मञ्चका अध्यक्ष ज्योति बानियाँले भने, तर समितिलाई नेटवर्किङ व्यवसायीले किने, समिति त्यसैमा बिक्यो । अहिले आएको निर्णय उपभोक्ताप्रतिको अपराध हो, यस विषयमा तत्काल छानबिन हुनुपर्छ ।समितिको निर्णयको रूप र व्यवसायीका गतिविधी हेर्दा निर्देशनका लागि ठूलो लगानी भएको प्रस्ट हुने बानियाँको आरोप छ । यस बिषयमा सभामुख र संसद्को कार्यव्यवस्था समितिले तत्काल छानबिन गर्नुपर्ने उनले बताए । यसअघि पनि समितिले २०७७ असोज ९ मा प्रक्रिया पुगेकालाई इजाजत दिन भनेको थियो । २०७७ चैत ५ मा पुनः संस्थागत संरचना बनाई कानुनी प्रक्रिया पूरा गरेकालाई इजाजत दिन भन्दै पत्र पठाएको थियो । यसरी आफ्नै निर्णयविपरित पटकपटक निर्देशन दिँदा प्रस्ट स्वार्थ देखिने उपभोक्ता अधिकार अनुसन्धान मञ्चका अध्यक्ष माधव तिमिल्सिनाको भनाइ छ । यसअघि नेटवर्किङ कम्पनीबाट २०६८६९ ताका लाखौं सर्वसाधारण ठगिएका थिए । ती कम्पनीले नयाँ कम्पनीमार्फत कानुनी वैधताका लागि विभागमा निवेदन पेस गरेपछि विभागले पनि पर्याप्त अध्ययनअनुसन्धानबिनै वस्तुको प्रत्यक्ष बिक्रीका नाममा नेटवर्किङ व्यवसायको अनुमति दिएको थियो । नेचर हर्ब्स इन्टरनेसनल प्रालि, न्यु विवेक इन्टरप्राइजेज प्रालि, हेल्दी लिभिङ नेपाल प्रालि, ग्लोबल ओरियन्स प्रालि, आइबोस ग्लोबल लाइफ इन्टरनेसनल प्रालि, केयर मार्ट्स इन्टरप्राइजेज प्रालि, युटर्न इन्टरनेसनल प्रालि, अपी लाइफ इन्टरनेसनल प्रालि र केयर नेसन इन्टरनेसनल प्रालिले इजाजत पाएका थिए । २०७७ असार १६ बाट पुनः इजाजत पाएका उनीहरूले सामाजिक सञ्जाल, जुम मिटिङलगायत माध्यमबाट नेटवर्किङ गरिरहेका छन् । कतिपय कम्पनीले इजाजतबिनै नेटवर्किङ धन्दा चलाइरहेका छन् । समितिले यसतर्फ त्यति चासो दिएको छैन । यस विषयमा बुझ्न खोज्दा समिति सभापति विमल श्रीवास्तव विगतकै निर्णय पठाइएको भनेर पन्छिन खोजे । पूर्वाधार बनाएकालाई इजाजत दिने निर्णय विगतकै हो । सम्बद्ध व्यक्तिहरूले उजुरी गरेका थिए, त्यही भएर कार्यालयले पुनः चिठी पठाएको हो, उनले भने, विगतमा सात दिनको म्याद कार्यान्वयन भएन, फेरि तीन दिनको समय तोकिएको हो ।समितिको निर्देशनबारे मन्त्रालयलाई पुनः पत्र पठाइएको विभागका वैदेशिक व्यापार तथा नियमन शाखा निर्देशक भेषराज कुँवरले जानकारी दिए । समितिले मन्त्रालयलाई निर्देशन दिएपछि मन्त्रालयले विभागलाई पत्र पठाएको छ । निर्देशिका जारी नहुँदा काम गर्न अप्ठ्यारो भएको भनेर पुनः पत्र पठाएका छौं, उनले भने, समितिले निर्देशिकाबारे बोलिदिएको भए सजिलो हुन्थ्यो ।विभागको नेतृत्व प्रकाश पौडेलले सम्हालेपछि उनले ९ वटा कम्पनीमा छापा मारी अध्ययन प्रक्रिया बढाएका थिए । वस्तुको प्रत्यक्ष बिक्रीका नाममा इजाजत लिएका कम्पनीले ऐनविपरीत कारोबार गरिरहेको प्रारम्भिक अध्ययनले देखिएको थियो । कारबाहीस्वरूप व्यवसाय नै स्थगन गर्नेइजाजत अनुमति रद्द गर्न बताएका पौडेलको सुरुवा भएपछि भने अनुसन्धान ठप्प छ ।"
"भारतलाई प्रतियुनिट ४२० रुपैयाँमा बिजुली, सेवाशुल्क १८ प्रतिशत","नेपालले भारतीय बजारमा बिजुली बेच्दा कुल कारोबार रकमको १८ प्रतिशतसम्म विभिन्न सेवा शुल्कका रूपमा खर्च हुने गरेको देखिएको छ । पछिल्लो एक महिनामा भारतलाई १३ करोड ९२ लाख ६३ हजार रुपैयाँ बराबरको बिजुली बेचिएको नेपाल विद्युत् प्राधिकरणको तथ्यांक छ । यसमध्ये सेवा शुल्कमा मात्र २ करोड १० लाख ७२ हजार रुपैयाँ खर्च भएको हो । करिडोर चार्ज (ह्विलिङ चार्ज), पावर एक्सचेन्ज चार्ज र मध्यस्थकर्ता कम्पनीलाई तिर्नुपर्ने शुल्क गरी उक्त रकम खर्च भएको प्राधिकरणले जनाएको छ । भारतीय एक्सजेन्ज मार्केटमा कारोबार अनुमति पाएयता प्राधिकरणले कात्तिक १७ देखि मंसिर १६ सम्म १३ करोड ९२ लाख ६३ हजार रुपैयाँ बराबरको बिजुली बेचेको छ । विभिन्न सेवाशुल्क कटौतीपछिको वास्तविक कारोबार रकम भने ११ करोड ८१ लाख ८३ हजार रुपैयाँ मात्रै हो । प्राधिकरणले भारतलाई बिजुली बेचेर गरेको वास्तविक नाफा हो यो । अहिले २४ मेगावाट क्षमताको त्रिशूली र १५ मेगावाट क्षमताको देवीघाट जलविद्युत् आयोजनाबाट उत्पादित विद्युत् इन्डियन इनर्जी एक्सचेन्ज लिमिटेड (आईईएक्स) मार्फत भारतीय बजारमा बिक्री भइरहेको छ । करिडोर चार्जका रूपमा विभिन्न कम्पनीलाई शुल्क तिर्नुपर्ने प्राधिकरणका प्रवक्ता सुरेश भट्टराईले बताए । भारतसँग पछिल्लो १ महिनाको विद्युत् व्यापारमा मात्र प्राधिकरणले १ करोड ९३ लाख ९५ हजार रुपैयाँ करिडोर चार्ज तिरेको छ । नेपालले भारतलाई बिजुली पठाउँदा प्रयोग हुने ढल्केबरमुजफ्फरपुर ४ सय केभी अन्तरदेशीय प्रसारण लाइनमा नेपाल र भारतका दुई कम्पनीको संयुक्त स्वामित्व छ । ढल्केबरमुजफ्फरपुर लाइनको ह्विलिङ चार्ज नेपाल स्वामित्वको पावर ट्रान्समिसन कम्पनी नेपाल लिमिटेड (पीटीसीएनएल) र भारतको स्वामित्वको क्रसबोर्डर पावर ट्रान्समिसन कम्पनी लिमिटेड (सीपीटीसी) ले आआफ्नो हिस्साअनुसार पाउँछन्, भट्टराईले भने, यो प्रसारणलाइनभन्दा बाहिर पनि बिजुली बेच्ने हो भने अर्कैलाई शुल्क तिर्नुपर्छ । कुनै एक बिन्दुबाट बेचिएको बिजुली जुन ठाउँमा पुगेर खपत हुन्छ, त्यहाँसम्म पुर्याउन प्रयोग हुने संरचनाको ह्विलिङ चार्ज तिर्नुपर्छ । अहिले नेपालले विद्युत् बेच्दा ढल्केबरमुजफ्फरपुर अन्तरदेशीय प्रसारणलाइन बाहेक पावर ग्रिड कर्पोरेसन अफ इन्डियालाई पनि यस्तो शुल्क तिर्नुपर्छ । ढल्केबरमुजफ्फरपुरबाट भारत गएको विद्युत् बिहार राज्यका विभिन्न ठाउँमा पुग्न पावर ग्रिड कर्पोरेसनको संरचना प्रयोग गरेका कारण यस्तो शुल्क तिर्नुपरेको हो । पावर एक्सचेन्ज चार्जका रूपमा प्राधिकरणले ८ लाख ९८ हजार ५६० रुपैयाँ इन्डियन इनर्जी एक्सचेन्ज (आईईएक्स) लाई तिरेको छ । भारतीय बजारमा विद्युत् बेच्न बोलकबोल (अक्सन) प्रक्रियामा सहभागी हुने प्लेटफर्मका रूपमा आईईएक्स छ । प्राधिकरणले भारतमा सोझै बिजुली बेच्ने नभई भारतीय मध्यस्थकर्ता कम्पनी एनटीपीसी विद्युत् व्यापार निगम लिमिटेड (एनभीभीएन) मार्फत जाने गरेको छ । हरेक दिन अक्सन प्रक्रियामा भाग लिने, भारतीय बजारमा बेचिने बिजुलीको मूल्य प्रस्ताव गर्ने र बिक्री भएको विद्युत् भुक्तानी लिनेसम्मको काम एनभीभीएनले गर्छ । नोडल एजेन्सी तथा मध्यस्थकर्ताका रूपमा काम गरेबापत एनभीभीएनले प्राधिकरणबाट ७ लाख ८६ हजार रुपैयाँ लगेको छ । यसरी तीन शीर्षकमा तिरिएको सेवाशुल्क रकम प्राधिकरणले १ महिना अवधिमा गरेको कुल विद्युत् व्यापारको १७ दशमलव ८३ प्रतिशत बराबर हो । विद्युत् प्राधिकरणले उपलब्ध गराएको तथ्यांकअनुसार नेपालले आईईएक्समा पहुँच पाएपछिको एक महिना अवधिमा २८ हजार ८० मेगावाट आवर विद्युत् बिक्री भएको छ । यसमध्ये १० हजार ८ सय मेगावाट आवर देवीघाट र १७ हजार २ सय ८० मेगावाट आवर त्रिशूली जलविद्युत् आयोजनाबाट बेचिएको प्राधिकरणको तथ्यांकबाट देखिन्छ । एक महिना अवधिमा नेपालले भारतलाई प्रतियुनिट औसत ४ रुपैयाँ ९६ पैसा (३१० भारु) मा विद्युत् बेचेको छ । तर विभिन्न सेवा शुल्क कटौतीपछि प्राधिकरणले पाउने रकम भने प्रतियुनिट औसत ४ रुपैयाँ २० पैसा (२६३ भारु) मात्रै हो । प्राधिकरणले नेपालभित्रै बेच्ने बिजुलीभन्दा करिब आधा सस्तो हो यो । प्राधिकरणले निजी क्षेत्रका जलविद्युत् प्रवर्द्धकसँग वर्षायाममा विद्युत् खरिदका लागि गर्ने सम्झौता रकम पनि योभन्दा बढी छ । प्राधिकरणले निजी क्षेत्रसँग वर्षामा प्रतियुनिट ४ रुपैयाँ ८० पैसा र हिउँदयाममा ८ रुपैयाँ ४० पैसामा बिजुली किन्ने गरेको छ । अहिले ३९ मेगावाट विद्युत् भारतलाई बेचिरहेकोमा सुक्खायाममा नेपालभित्रकै माग धान्न गाह्रो हुने हुँदा बिस्तारै कटौती गर्दै जाने प्रवक्ता भट्टराईले बताए । अब सधैं ३९ मेगावाट बिजुली बेच्दैनौं । पिक आवरमा घटाएर राति र दिउँसोको समयमा मात्रै अहिलेको जति विद्युत् पठाउन सकिन्छ । बिस्तारै त्यो पनि घट्दै जान्छ, उनले भने । यस वर्ष माथिल्लो तामाकोसी, तल्लो मोदीखोला, तल्लो जोगमाई खोला र लिखु४ जलविद्युत् आयोजना प्रसारणलाइनमा जोडिएपछि विद्युत् माग धान्न प्राधिकरणलाई केही सहज भएको छ । वर्षायाममा माथिल्लो तामाकोसी, मर्स्याङ्दी र माथिल्लो भोटेकोसीको बिजुली पनि बेच्ने गरी नेपालले अनुमति मागे पनि भारतले त्यसको स्वीकृति दिएको छैन ।"
इन्भेस्टमेन्टहिमालयन बैंक मर्जर समितिले माग्यो थप समय,"काठमाडौं (कास) हिमालयन बैंक र नेपाल इन्भेस्टमेन्ट बैंकबीचको मर्जर प्रक्रिया नटुंगिएपछि थप समय माग्दै मर्जर समिति राष्ट्र बैंक पुगेको छ । सुरुमा दिएको समय अपुग भएको भन्दै राष्ट्र बैंकले यसअघि तीन महिना समय थपिदिएको थियो । पहिलोपटक थपिएको समय आइतबार सकिएको थियो । थपिएको अवधिमा पनि प्रक्रिया पूरा नभएपछि आइतबार नै मर्जर समितिले राष्ट्र बैंकलाई पत्र लेखेर समय पुनः बढाउन आग्रह गरेको हो । समय थप गर्न भन्दै मर्जर समितिबाट आइतबार पत्र आएको राष्ट्र बैंकका प्रवक्ता देवकुमार ढकालले बताए । विभागबाट पत्र आएको जानकारी आएको छ । आफैंले पत्र हेरेको छैन । यसकारण कति समय मागिएको छ भन्ने जानकारी भएन, उनले भने, आवेदनउपर अध्ययनपछि समय थपबारे निर्णय हुन्छ । स्रोतका अनुसार यसपटक मर्जर समितिले दिन वा महिना नतोकेर म्याद थप गर्नमात्र आग्रह गरेको छ । अवस्था हेरेर राष्ट्र बैंक आफैंले समय तोकिदिने सम्भावना छ, स्रोतले भन्यो । पछिल्लो समयमा यी बैंकबीचको मर्जरमा विभिन्न किसिमका अवरोध देखिन थालेका छन् । सोही कारण मर्जर प्रक्रिया पनि प्रभावित भएको जानकारहरू बताउँछन् । उनीहरूका अनुसार धेरै अवरोध इन्भेस्टमेन्ट बैंकका तर्फबाट सिर्जना हुने गरेका छन् । मर्जरअघि दुवै बैंकले वार्षिक साधारणसभाबाट मर्जर प्रस्ताव पारित गर्नुपर्छ । यसअनुसार इन्भेस्टमेन्ट बैंकले साधारणसभा गरिसकेको छ । तर हिमालयन बैंकले अझै साधारणसभाको मिति तोक्न सकेको छैन । राष्ट्र बैंकको निर्देशनअनुसार बैंक तथा वित्तीय संस्थाले आर्थिक वर्ष सुरु भएको ६ महिनाभित्र वार्षिक साधारणसभा सम्पन्न गरिसक्नुपर्छ, त्यो म्याद आउँदो पुससम्म छ । साधारणसभाका लागि हिमालयन बैंकलाई राष्ट्र बैंकले सर्तसहित अनुमति दिएको छ । दसैंअघि नै राष्ट्र बैंकले अनुमति दिएको हो । अनुमतिपत्रमा मर्जर पूरा गरेपछि मात्र प्रस्तावित नगद लाभांश वितरण गर्ने भनिएको छ । यस वर्षका लागि बैंकले २१ प्रतिशत बोनस सेयर र ४ प्रतिशत नगद गरी २५ प्रतिशत लाभांश प्रस्ताव गरेको छ । त्यसमध्ये नगद लाभांश वितरण राष्ट्र बैंकले रोकेको हो । यही विषयलाई लिएर राष्ट्र बैंकविरुद्ध सेयरधनीले अदालतमा मुद्दा हालेको बताइएको छ । नगद लाभांश रोक्ने राष्ट्र बैंकको निर्णयविरुद्ध अन्तरिम आदेश माग गर्दै मुद्दा दर्ता भएको स्रोतले बताएको छ । सोही कारण राष्ट्र बैंक कानुन महाशाखाले सुपरिवेक्षण विभागसँग सम्बद्ध सम्पूर्ण फाइल मगाएको राष्ट्र बैंक स्रोतको भनाइ छ । उल्लिखित विवादले बैंकको मर्जर प्रक्रिया ढिलाइ हुनेमात्र होइन, अवरुद्ध हुन सक्नेसम्मका आकलन पनि गरिएका छन् । यी बैंकले आपसमा गाभिनका लागि गत वैशाखमा समझदारीपत्रमा (एमओयू) हस्ताक्षर गरेका थिए । सम्झौता गर्दा दुई महिनाभित्र मर्जर पूरा गर्ने बताइएको थियो । मर्जरपछि हिमालयन एन्ड नेपाल इन्भेस्टमेन्ट बैंक हुनेछ । उक्त बैंक हाल सञ्चालनमा रहेका नेपालका वाणिज्य बैंकमध्ये सबैभन्दा ठूलो हुनेछ । नयाँ बैंकको अध्यक्ष पृथ्वीबहादुर पाँडे र प्रमुख कार्यकारी अधिकृत (सीईओ) अशोक राणा रहनेछन् । हाल पाँडे नेपाल इन्भेस्टमेन्ट बैंकका अध्यक्ष हुन् । राणा भने हिमालयन बैंकका प्रमुख कार्यकारी अधिकृत हुन् । नयाँ बैंकको डेपुटी सीईओमा ज्योति पाण्डे रहने सहमति भएको छ । पाण्डे हाल इन्भेस्टमेन्ट बैंकमा प्रमुख कार्यकारी अधिकृत छन् । मर्जरपछि बन्ने बैंक सञ्चालक समिति ७ सदस्यीय हुनेछ । यसमा हिमालयन र इन्भेस्टमेन्टबाट ३३ जना र एक जना विज्ञ सदस्य रहनेछन् ।"
यूडब्लूबी प्रविधिका लागि एप्पलले माग्यो फ्रिक्वेन्सी अनुमति,"अमेरिकी बहुराष्ट्रिय प्रविधि कम्पनी एप्पलले अल्ट्रावाइडब्यान्ड (यूडब्लूबी) प्रविधिक लागि चाहिने फ्रिक्वेन्सी उपलब्ध गराइदिन नेपाल सरकारलाई अनुरोध गरेको छ । सञ्चार तथा सूचना प्रविधि मन्त्रालयलाई पत्र पठाउँदै एप्पलले यूडब्लूबीको छोटो दूरीको वायरलेस एप्लिकेसनलाई ६ देखि ८५ गिगाहर्ज फ्रिक्वेन्सी रेन्ज चाहिने भएकाले त्यो उपलब्ध गराउन आग्रह गरेको हो । एप्पलले कात्तिक ८ मा पठाएको पत्रप्रति आफूहरू सकारात्मक रहेको मन्त्रालयका प्रवक्ता विनोदप्रकाश सिंहले बताए । पहिलो पटक यति ठूलो प्रविधि कम्पनीले हामीसँग यस्तो अनुमति मागेको हो, उनले भने, फ्रिक्वेन्सी नीति निर्धारण समितिको बैठकपछि यसलाई टुंगो लगाउँछौं । सञ्चारमन्त्री अध्यक्ष रहने रेडियो फ्रिक्वेन्सी नीति निर्धारण समितिले आगामी बैठकमा यसबारे छलफल गरी प्रत्युत्तर पठाउने मन्त्रालयले जनाएको छ । दूरसञ्चार ऐन, २०५३ ले समितिमा सूचना तथा सञ्चार सचिव, गृहसचिव, रक्षा सचिव, पर्यटन तथा नागरिक उड्डयन सचिव र दूरसञ्चार प्राधिकरणका अध्यक्ष सदस्य रहने र फ्रिक्वेन्सी व्यवस्थापन महाशाखाका सहसचिव सदस्य सचिव हुने व्यवस्था गरेको छ ।आफ्ना नयाँ डिभाइसमा यूडब्लूबी प्रविधि प्रयोग हुने भएकाले तिनलाई मिल्ने फ्रिक्वेन्सी रेन्ज खुला गर्न एप्पलले अनुरोध गरेको हो । कम्पनीले सन् २०१९ मा पहिलो पटक आइफोनमा यूडब्लूबी प्रविधि जोडेको थियो । यसका लागि संयुक्त राज्य अमेरिकाले पहिलो पटक फ्रिक्वेन्सी प्रदान गरेको भनी एप्पलले नेपाललाई पठाएको पत्रमा उल्लेख छ । हाल नेपालसहित अर्मानिया, बेलारुस, इन्डोनेसिया, काजकिस्तान, रुस गरी १२ देशमा मात्रै यूडब्लूबी उपलब्ध नरहेको एप्पलको वेबसाइटमा उल्लेख छ । आइफोन ११, १२ र १३ मोडलमा अल्ट्रावाइड ब्यान्ड प्रविधि समावेश गरिएको छ । दक्षिण एसिया हेर्ने सिंगापुरस्थित एप्पलको कर्पोरेट कार्यालयले पठाएको पत्रमा यूडब्लूबीसँग सम्बन्धित प्राविधिक जानकारी र टाइप अप्रुभलको प्रस्तावना (प्रपोजल) अन्तर्राष्ट्रिय मापदण्डअनुरूप भएको जनाइएको छ । एसियामा भारत, थाइल्यान्ड र भियतनामले यूडब्लूबीका लागि फ्रिक्वेन्सी खुला गरिसकेकाले नेपालले पनि नयाँ प्रविधिलाई आत्मसात् गर्न एप्पलले अनुरोध गरेको छ । हामीले अनुमति दिएनौं भने त्यो ब्यान्ड (६ गिगाहर्ज ८५ गिगाहर्ज) मा चल्ने उपकरण नेपाल भित्र्याउन एप्पललाई अप्ठ्यारो पर्न सक्छ, मन्त्रालयका कम्प्युटर इन्जिनियर सुबोध नेपालले कान्तिपुरसँग भने, आफ्नो व्यापार प्रयोजनका लागि एप्पलले अनुमति मागेको हो । एप्पलले पहिलो पटक नेपाल दूरसञ्चार प्राधिकरणलाई यसबारे अनुमति दिन आग्रह गर्दै पत्र पठाएको थियो । प्राधिकरणले २०७६ जेठ २८ मै अनुमति लिनु नपर्ने गरी यूडब्लूबी प्रविधि प्रयोगका लागि खुला गरेको जानकारी गराएको थियो । सोही व्यहोरा उल्लेख गरी प्राधिकरणले मन्त्रालयलाई पनि पत्र पठाएको थियो ।"
के हो यूडब्लूबी ?,"अल्ट्रावाइडब्यान्ड (यूडब्लूबीअल्ट्राब्यान्ड) छोटो दूरीको वायरलेस कम्युनिकेसन प्रोटोकल हो । सजिलो भाषामा भन्दा यो ब्लुटुथ वा वाइफाई जस्तै प्रविधि हो । तर ब्लुटुथहरूको तुलनामा यूडब्लूबीको कनेक्टिभिटी द्रुत, सुरक्षित र डिभाइस लोकेट गर्ने सन्दर्भमा धेरै सटीक हुन्छ । यूडब्लूबीले एक डिभाइसबाट अर्कोमा जोडिन रेडियो वेभहरू प्रयोग गर्छ । यसलाई एप्पलको छैटौं इन्द्रियसमेत भन्ने गरिएको छ । यद्यपि एप्पलबोहक सामसङ र अन्य ब्रान्डले पनि यूडब्लूबी प्रयोगमा ल्याइसकेका छन् । पहिलोपल्ट सन् २००४ मा संयुक्त राज्य अमेरिकाको फेडेरल कम्युनिकेसन्स कमिसन (एफसीसी) ले यूडब्लूबी प्रविधिलाई अनुमति नलिईकनै प्रयोगमा ल्याउन मिल्ने (अनलाइसेन्स्ड) भनी खुला गरेको थियो । त्यसपछि सन् २००७ मा युरोपेली आयोग (युरोपियन कमिसन) ले पनि यूडब्लूबी प्रविधिको प्रयोगलाई स्वकृति दिएको थियो । सन् २०१९ मा एप्पलले आइफोनमा यूडब्लूबी प्रविधि जोडेपछि यसको चर्चा व्यापक फैलिएको हो ।"
कलाकार कसको ?,"देश भन्नु ढुंगा र माटोको भूगोल मात्र होइन । साहित्य, संगीत तथा कला कुनै पनि देशको मुहार हो । साहित्य, कलाबिना देशको केही अर्थ नै छैन, गत बुधबार संगीत प्रवीण नरराज ढकालको १०१ औं जन्मजयन्तीका अवसरमा अर्का संगीत प्रवीण मोहनप्रसाद जोशी बोले । राज्यले सर्जकहरूप्रति गरेको बेवास्तालाई उनले इंगित गर्दा समारोहमा सहभागी धेरैजसो भावुक बने । नरराज ढकाल जस्तै थुप्रै सर्जकहरूले कला साधनामा जीवन अर्पण गरे । त्यसको बदलामा राज्यले स्रष्टालाई के दियो त भन्ने प्रश्नमा सबै मौन बस्नु दुःखदायी पक्ष रहेको उनले सुनाए । सर्जकहरू दिवंगत भएपछि तिनका सिर्जनाहरूको व्यवस्थापन छ न अध्ययन, न त अनुसन्धान नै छ । केही सर्जक र तिनका योगदानलाई नयाँ पुस्तासम्म जीवन्त राख्न परिवार लागिपरेका छन् । प्रभुराजले बाबु नरराज ढकालको योगदान चिरस्थायी राख्न स्मृति प्रतिष्ठान चलाएका छन् । ढकालले सात दशकभन्दा लामो समय संगीत साधनामा बिताए । कैयौं कलाकार जन्माएर नेपाली शास्त्रीय संगीतलाई बलियो बनाए । प्रभुराजका अनुसार अहिलेसम्म राज्यका तर्फबाट ढकालको साधना र सिर्जनामा कुनै खोजीनिति नै छैन । बुबाको योगदानलाई जोगाइराख्न राज्यले पनि केही गरिदेला भन्ने आशा छ, अहिलेसम्म केही गरेको छैन, उनले भने, हामी परिवारकै पहल तथा बुबाको शुभचिन्तक, आफन्तको भरमा प्रतिष्ठानले वर्षको एकचोटि भए पनि उहाँको योगदानलाई बाहिर ल्याउने कोसिस गरिरहेका छौं । प्रतिष्ठानले बर्सेनि पुरस्कार वितरण गर्छ । यसको व्यवस्थापनको परिवारबाट नै भइरहेको छ । सर्जकहरू देशका गहना हुन् । उनीहरूको योगदानको कदरका लागि पनि राज्यले संरक्षणको नीति लिनुपर्छ । नलिनु कला क्षेत्रकै दुर्भाग्य मान्नुपर्छ, प्रभुराज दुःखेसो गर्छन् । प्रभुराजजस्ता धेरै जना छन्, जसले दिवंगत स्रष्टाका योगदान जीवन्त राख्न विभिन्न गतिविधि गर्दै आएका छन् । संगीत, साहित्य, रंगमञ्च र ललितकलाका क्षेत्रमा दिवंगत सर्जकहरूलाई स्मरणको जिम्मेवारी उनीहरूका परिवार र शुभचिन्तकको मात्रै होइन । नेपाली संगीत जगत्मा श्रद्धापूर्वक लिइने नाम हो गोपाल योञ्जन । दार्जिलिङमा जन्मे, नेपाललाई कर्मभूमि बनाएर गए । उनले नेपाली संगीत जगत्मा अमूल्य योगदान दिए । उनका सिर्जनालाई दस्ताबेजीकरण गर्न राज्यका तर्फबाट कसैले पहल गरेको छैन । पिताका सिर्जनाहरूलाई जोगाउन परिवार नै लाग्नुपरेको छोरी सिर्जना सिंह योञ्जन बताउँछिन् । राज्यले त बुबाका लागि केही गरिदेला भन्ने केही आशा नै छैन, उनले भनिन्, गोपाल योञ्जन भनेको एकजना व्यक्ति मात्र होइन, राज्य र नयाँ पुस्ताका लागि इतिहास हो भन्ने कुरा कसैले सम्झेनन् । आफ्नो पिताको नामसँगै जोडिदिएको संगीत सम्राट् भन्ने पदवीप्रति नै उनले तिक्तता व्यक्त गरिन् । हाल अमेरिकाको कोर्नेल विश्वविद्यालयको सहकार्यमा योञ्जनका सिर्जनाहरूलाई डिजिटल फर्ममा लैजाने काम भइरहेको उनले सुनाइन् । नयाँ पुस्ताले योञ्जनलाई सुन्न र पढ्न सजिलो होस् भनेर काम गरिरहेको उनले बताइन । आफ्नै परिवारले सर्जकहरूलाई संरक्षण गर्नुपर्छ भने कुनै संस्था, प्रतिष्ठान र मन्त्रालय जरुरी नै छैन । सिर्जनामाथि राजनीति हाबी भएको छ । उनीहरूले जिम्मेवारी नै वहन गर्न सकेको छैन, उनले भनिन् । अर्का संगीतकर्मी अरुण थापाका योगदानलाई चिरस्थायी राख्न उनका छिमेकी भाइहरू सन्दन थापा र पुरुषोत्तम थापा लागिपरेका छन् । उनीहरूकै पहलमा अरुण थापा स्मृति प्रतिष्ठान र थापाकै घर भएको झम्सिखेलस्थित चोकमा सालिक प्रतिस्थापन गरिएको छ । संगीत सर्जकहरू नारायण गोपाल, तारादेवी, नातिकाजीका योगदान जोगाउन राज्यका तर्फबाट केही भरथेग छ । नारायण गोपाल निवास महाराजगन्जमा काठमाडौं महानगरपालिकाको सहायतामा नारायण गोपाल पेमला सुरमय गीतगंगा भवन निर्माणका क्रममा छ । तारादेवी स्मृति फाउन्डेसनलाई राज्यका तर्फबाट कोष खडा छ भने नातिकाजीका लागि यसै वर्ष महानगरले २० लाख अक्षयकोष स्थापना गरिदिएको नातिकाजी स्मृति समाजका अध्यक्ष शम्भुजित बाँस्कोटाले बताए । परिवार तथा संगीत सर्जकहरूकै पहलमा २०६२ सालमा नातिकाजी समाजको स्थापना गरिएको थियो । समाज स्थापना भएको झन्डै डेढ दशकपछि मात्र बल्ल अक्षयकोष स्थापना भएको हो । यसका लागि निकै लामो समय पहल गर्नुपरेको बाँस्कोटा सुनाउँछन् । सर्जकहरूका लागि जोगाउन स्वयं जीवित सर्जक तथा परिवार नै पहुँचमा पुग्नुपर्ने अवस्था अन्त्य हुनुपर्ने बाँस्कोटाको मत छ । सर्जकहरूलाई ससाना अक्षयकोष मात्र होइन देशमा अध्ययन, अनुसन्धान गर्ने परिपाटी तथा तिनका ठूलठूला संग्रहालय नै हुनुपर्छ, उनी भन्छन् । सिर्जना र सर्जकको विकास, संरक्षणका लागि देशमा संस्कृति मन्त्रालय नै छ । संगीत, साहित्य तथा कलाको छुट्टाछुट्टै तीन प्रतिष्ठानहरूसमेत स्थापित छ । ती प्रतिष्ठानहरूको कर्मचारी नियुक्ति र कार्यकालभरि कार्यालय सञ्चालनमा नै समय जाने कवि तथा गीतकार दिनेश अधिकारी सुनाउँछन् । तीन प्रतिष्ठान कार्यकर्ता भर्ती केन्द्र जस्तो मात्र भयो । प्रतिष्ठान त छन् तर बजेट सीमित छ । आएको बजेटले प्रतिष्ठानका कर्मचारीहरूलाई जागिर खाने बाटो मिलेको छ, उनी भन्छन् । मौका पर्दा हेर्ने, सुन्ने र पढ्ने कलाका सर्जकलाई राज्यबाट उपेक्षा भएको उनको ठहर छ । कलाकारहरूप्रति राज्यले गर्दै आएको बेवास्ताबीच सर्जकहरू बेलाबखत प्रश्न पनि तेर्स्याउने गर्छन् कलाकार परिवार या कला क्षेत्रका लागि मात्र हुन् वा राष्ट्रका ? सर्जकहरू छिमेकी देश भारतले कला सर्जकहरूप्रति गरेको सम्मान संस्कारलाई नेपालले सिको गर्न नसकेकोमा गुनासोसमेत गर्छन् । कला र कलाकारप्रति राज्यको कुनै संवेदनशीलता नै नरहेको संगीतकर्मी आभास बताउँछन् । कलाका सर्जकप्रति राज्यको जिम्मेवार निकाय नै उदासीन छ । जो सच्चा सर्जक थिए र छन्, उनीहरूले सत्ताको चाकडी गर्न गर्दैनन् । तिनै सर्जकहरू राज्यको नजरमा परेनन्, उनले भने । राज्यले केही गरेन भनेर गुनासो मात्रै गरेर बस्नुभन्दा परिवार तथा शुभचिन्तकको पहललाई पनि सकारात्मक मान्नुपर्ने उनले बताए । नाट्यकर्मी अशेष मल्ल भने दिवंगत मात्र नभएर कला क्षेत्रका जीवित साधकहरूलाई समेत राज्यले बेवास्ता गरेको टिप्पणी गर्छन् । यहाँ कलामा लागेकाहरूलाई आफ्नो जीवन धान्न गाह्रो छ, उनी भन्छन्, कला क्षेत्र व्यक्तिगत प्रयासबाट नै यहाँसम्म आइपुगेको हो । अन्य क्षेत्रबाट आशा राख्ने कुनै बाटो नै छैन ।"
ओ दार्जीलिङ बजारमा,"काठमाडौं (कास) दार्जीलिङका लेखक एवम् प्राध्यापक महेन्द्र पी लामाको पुस्तक ओ दार्जीलिङ π सीमावारिपारिका परिवेश र मन्थन बजारमा आएको छ । पुस्तक भारतका नेपालीभाषी र उनीहरूले माग गर्दै आएको गोर्खाल्यान्डका मुद्दाहरूमा केन्द्रित हुनुका साथै यसमा दार्जीलिङको इतिहास र अन्योलग्रस्त वर्तमानलाई चित्रण गरिएको छ । दार्जीलिङले आफ्नो स्वाभिमानका निम्ति सय वर्षदेखि गर्दै आएको संघर्षको झलक पनि यसमा पढ्न पाइन्छ । छिमेकी राज्य सिक्किमसँग जोडिएका थुप्रै प्रसंगहरू पनि पुस्तकमा समेटिएको छ । ओ दार्जीलिङ π का लेखक लामा नयाँ दिल्लीको जवाहरलाल नेहरू विश्वविद्यालयको स्कुल अफ इन्टरनेसनल स्टडिजका वरिष्ठ प्राध्यापक एवम् विकास अर्थशास्त्री हुन् । उनी भारतका राष्ट्रिय सुरक्षा सल्लाहकार परिषद् सदस्य, सिक्किम सरकारको प्रमुख आर्थिक सल्लाहकार एवं भारत सरकारका विभिन्न राष्ट्रियअन्तर्राष्ट्रिय कमिटीहरूमा प्रतिनिधि रहिसकेका छन् । पहाडकी रानी, हाम्रो आवाज र स्वाभिमान, नेपाललाई नियाल्दा, चीनतिर चियाउँदा, कूटनीति र यताउति तथा अनुभूति र अवलोकन गरी विभिन्न ६ खण्डमा विभाजित ओ दार्जीलिङ π किताब पब्लिसर्सले प्रकाशित गरेको हो । पुस्तकमा लेखकले भारतबाट नेपाल, तिब्बत र चीन चियाउने प्रयास गरेका छन् । साथै उनले कूटनीति, भूराजनीति र अन्तर्राष्ट्रिय सम्बन्धका नयाँ मुद्दाहरूलाई केलाउने जमर्को पनि गरेका छन् । प्रकाशक किताब पब्लिसर्सका अनुसार यो पुस्तक विभिन्न कालखण्डमा लेखिएका र छापिएका यस्ता ४९ वटा फरकफरक आलेखहरूको संग्रह हो, जसले सीमावारि र हिमालपारिका अनेकन विषयहरूलाई समेटेको छ । भारतका थुप्रै संस्थाहरूमा प्रतिनिधित्व गर्नुका साथै विश्वका विभिन्न प्रतिष्ठित विश्वविद्यालयहरूमा अध्यापनसमेत गरेका लेखक लामा सिक्किम केन्द्रीय विश्वविद्यालयमा भारतकै सबभन्दा कान्छो उमेरका संस्थापक कुलपति पनि हुन् । यसअघि करिब दुई दर्जन पुस्तकको लेखन एवम् सम्पादन गरिसकेका लामा कान्तिपुर दैनिकका नियमित स्तम्भकारसमेत हुन् ।"
दिल मिले भो,"घर त हिले हो चाहिँदैन सम्पत्ति दिल मिले भोगायक शम्भु राईले गृह जिल्ला धनकुटाको मौनाबुधुकमा आफ्नै सेरोफेरो समेटिएको भाका हाल्नासाथ दर्शकले नाचेर साथ दिए । मंसिरको चिसो छिप्पिँदै गए पनि शनिबार अबेरसम्म उनको प्रस्तुतिले चौबिसे क्षेत्रका दर्शकलाई मनग्य ततायो । चौबिसे गाउँपालिकाको मौनाबुधुक बजारमा भएको कार्यक्रममा राईले लोकभाकाका चर्चित गीतहरू गाए । भीडले स्वर मिलाउँदै र कम्मर मर्काउँदै साथ दियो । कार्यक्रम हेर्नसुन्न आसपास गाउँबाट सयौंको संख्यामा सहभागी थिए । राईले अर्को चर्चित भाका आलुदम चना, लाइराखे माया नि लै लै छोटो सम्झना गाए । उक्त गीतमा ननाच्ने सायदै कोही थिए । त्यसपछि क्रमशः यो माया त कहाँकोकहाँको, मार्यो नि मायाले, ढुंग्री बुलाकी, हाँसीहाँसी लाउन माया जे पो होला नि, धारापानीमा के माया लाउनु छ जिन्दगानीमा लगायत डेढ दर्जन गीत पस्किए । आफू जनवादी गायक भएको भन्दै उनले केही जागरण गीतसमेत प्रस्तुत गरे । विशेषगरी पूर्वेली लोकभाका र आधुनिक गीतसंगीतमा चार दशक बिताएका राईलाई भेट्न र साथमा तस्बिर खिच्नेको पनि उत्तिकै भीड लागेको थियो । उमेरले ६ दशक पार गरिसके पनि गाउन माइक समातेपछि तन्नेरी महसुस हुने भन्दै ठट्यौली गर्दै उनले प्रस्तुति दिइरहे । दूबोको माला लगाइदिएर स्थानीयवासीले उनलाई स्वागत गरे । मालाले आफूलाई बेहुलाझैं लागेको भन्दै साथैमा रहेकी पत्नी प्रमोदा राईतिर औंल्याउँदै २०३६ सालमा विवाह गर्दाको याद दिलाएको रमाइलो प्रसंग जोड्न भ्याए । राईको सांगीतिक प्रस्तुतिमा मजा लिन चौबिसे क्षेत्रको मौनाबुधुक, राजारानी, कुरुलेतेनुपा, बोधे, वसन्तटार, शुक्रबारेलगायतबाट दर्शकको भीड लागेको थियो ।"
राष्ट्रिय कवितामा खतिवडा प्रथम,"सुनसरी (कास) धरानस्थित कवि विमल गुरुङ स्मृति पुस्तकालयद्वारा आयोजित ३० औं राष्ट्रिय कविता महोत्सवमा सोलुखुम्बुका गणेश खतिवडा खतिवडाको मृतिका सुगन्ध कविता प्रथम भएको छ । स्वर्गीय कवि गुरुङको स्मृति दिवस पारेर आइतबार आयोजित महोत्सवमा उनले नगद २१ हजार रुपैयाँ र प्रमाणपत्र हात पाए ।बुद्धचोकस्थित पुस्तकालयमा आयोजित समारोहमा झापाका प्रकाश निरौलाको गाउँका कविता र खोटाङका मुकुन्दकृष्ण थापाको राहदानीको बिलौना ले दोस्रो, तेस्रो हुँदै १५ र ११ हजार रुपैयाँ पाए । मोरङका नगेन्द्र सुवेदी र उदयपुरका सुमित्रा पोखरेलले सान्त्वना पुरस्कार पाए । पुस्तकालयले आगामी वर्षको मंसिर १९ का लागि नगद २ लाख रुपैयाँको विमल कृति पुरस्कार घोषणा गरेको छ । प्रत्येक वर्ष प्रकाशितमध्ये उत्कृष्ट ठहरिएका एउटा पुस्तकलाई आगामी वर्षदेखि उक्त पुरस्कार प्रदान गरिने पुस्तकालयका संरक्षक अध्यक्ष पूर्णबहादुर गुरुङले बताए ।"
आर्मीको पहिलो जित,"आर्मीका प्रशिक्षक नवीन न्यौपानेले भनेका छन्, खेलाडी परिवर्तन गरेपछि हामीले आक्रामक खेल प्रदर्शन गरिरहेका छौं । राम्रो खेलिरहेका छौं । गोलका अवसर सिर्जना गरिरहेका छौं । सहिद स्मारक ए डिभिजन लिग २०७८ को तेस्रो चरणसम्म आर्मीको खेलमा भयो पनि त्यस्तै । परिमार्जित खेलकै परिणाम हो ब्रिगेड ब्वाइजविरुद्ध आइतबार हात पारेको १० को जित ।दशरथ रंगशालामा यो सिजन पहिलोपल्ट तीन अंक जोडेपछि प्रशिक्षक न्यौपानेले भने, अघिल्ला दुई खेलमा पनि खेलाडी परिवर्तन गरेपछि गोलका अवसर सिर्जना गरेका थियौं तर उपयोग गर्न सकेका थिएनौं । ब्रिगेड ब्वाइजविरुद्ध पनि खेलाडी परिवर्तन गरेपछि नै अवसरहरू सिर्जना गर्र्यौं र यसपालिचाहिँ उपयोग गर्यौं र जित हात पार्न सक्यौं ।पहिलो खेलमा पुलिसविरुद्ध ११ र दोस्रोमा डिफेन्डिङ च्याम्पियन मछिन्द्रविरुद्ध गोलरहित बराबरी खेल्दै अंक बाँडेको आर्मीले कप्तान भरत खवासको गोलमा ब्रिगेड ब्वाइजमाथि जितको यात्रालाई कायमै राखेको हो । भरतले मिडफिल्डर सन्तोष तामाङको चलाखीपूर्ण पासमा पेनाल्टी क्षेत्रभित्रबाट बललाई सहजै पोस्टको दिशा दिंदै ८५ औं मिनेटमा गोल गरे । उनले पछिल्लो संस्करण (२०७६) मा ब्रिगेड ब्वाइजविरुद्ध हात पारेको ३० को जितमा पनि एक गोल गरेका थिए, जुन ए डिभिजन लिगमा उनको ५० औं गोल थियो ।अघिल्ला दुई खेलमा चार अंक जोडेको ब्रिगेड ब्वाइजविरुद्ध गत सिजनको उपविजेता आर्मीको प्रतिस्पर्धा पहिलो हाफ खल्लो थियो । दोस्रो हाफको सुरुमै जगजित श्रेष्ठ र दिनेश हेन्जनको स्थानमा युद्ध शाही र विवेक बस्नेतलाई मैदानमा पठाएको आर्मीले ६७ औं मिनेटमा टंक बस्नेत (गौतम श्रेष्ठको स्थानमा) र ८१ औं मिनेटमा आशिष लामा (जर्जप्रिन्स कार्कीको स्थानमा) लाई खेलाएको थियो । तीव्र गतिमा खेल्ने आर्मीले खेलाडी परिवर्तनसँगै खेलमा गति लियो । ब्रिगेड ब्वाइजमाथि शृंखलाबद्ध आक्रामण गर्यो ।विवेकले प्रहार गरेको बललाई ६१ औं मिनेटमा ब्रिगेड ब्वाइजका मनोज राईले खाली पोस्टबाट हेडद्वारा क्लियर गरिदिए । सेसेहाङ आङ्देम्बेलाई वान भर्सेस वान मा गोलकिपर पूर्ण चेम्जोङले ६९ औं मिनेटमा असफल पार्दै ब्रिगेड ब्जाइजको संकट टारे । सन्तोषको क्रसमा टेकबहादुर बुढाथोकीले सिक्स यार्ड बक्स मा पाएको बल प्रहार गर्न नसक्दा आर्मीले अर्को अवसर गुमाएको थियो । टंकको कर्नरमा ८४ औं मिनेटमा विकास तामाङको फ्रिहेडर मा बल पोस्टबाहिर गयो । त्यसको अर्को मिनेटमै कप्तान भरतले गोलको खाता खोलेका हुन् । इन्ज्युरी समयमा टंकले पाएको सहज अवसरमा उनको हेडर सटीक नहुँदा आर्मीले अग्रता दोब्बर बनाउने मौका गुमाएको थियो ।हाम्रा लागि यो तीन अंक एकदमै महत्त्वपूर्ण थियो, जसले हामीलाई उपाधि होडमा अगाडि बढ्न सजिलो बनाएको छ, आर्मीका प्रशिक्षक न्यौपानेले भने, केटाहरूले मिहिनेत गरे । राम्रो खेले । ब्रिगेड ब्वाइजका प्रशिक्षक सनोज श्रेष्ठले अफसाइड ट्र्याप मा आफ्ना खेलाडीहरू सहायक रेफ्रीलाई हेरेर दौडिँदा भरतले गोल गरेको बताए, आर्मीजस्तो बलियो टिमविरुद्ध राम्रो खेल्यौं । एक अंक लिने लक्ष्य भने हासिल भएन ।आर्मीले तीन खेलबाट संकटा समान ५ अंक बनायो भने ब्रिगेड ब्वाइजले चार अंक जोडेको छ । सातदोबाटो युवा क्लब र मनाङ मर्स्याङ्दीले ७७ अंक बनाएका छन् । शीर्ष श्रेणीको लिगमा नवप्रवेशी सातदोबाटो राम्रो गोल अन्तरको आधारमा शीर्षस्थानमा रहेको छ । मछिन्द्र र पुलिसले पनि बुधबार जित हात पार्न सके सातदोबाटो र मनाङसँग अंक बराबरी गर्नेछन् ।"
भारत जितबाट पाँच विकेट टाढा,"मुम्बई (एएफपी) भारत न्युजिल्यान्डविरुद्धको दोस्रो टेस्टको तेस्रो दिन आइतबार जितबाट पाँच विकेट टाढा रहेको छ । न्युजिल्यान्डले जितका लागि ५ सय ४० रनको असम्भव लक्ष्य पाएकामा उसले दिनको खेल समाप्त हुँदा पाँच विकेट गुमाएर १ सय ४० रन बनाएको छ । पाहुना टिमका लागि मुम्बईमा जन्मेका बलर अजाज पटेलले कीर्तिमान २ सय २५ रनमा १४ विकेट लिए ।घरेलु टिमले आफ्नो दोस्रो इनिङ्स समाप्तिको घोषणा गरेसँगै अजाज भारतविरुद्ध कोही पनि विदेशी बलरको सबैभन्दा उत्कृष्ट प्रदर्शन आफ्नो नाममा लेखाउन सफल रहे । यसअघि यस्तै सबैभन्दा उत्कृष्ट प्रदर्शन इयान बोथमको नाममा रहेको छ । सन् १९८० मा उनले मुम्बईमै १ सय ६ रन खर्चेर १३ विकेट लिएका थिए । न्युजिल्यान्डका लागि तेस्रो दिनको खेल समाप्त हुँदा हेनरी निकोलस ३६ र रचिन रविन्द्र दुई रन बनाएर खेलिरहेका छन् । भारतका लागि स्पिनरद्वय रविचन्द्रन आश्विन र अक्षर पटेलले घातक बलिङ गर्दै न्युजिल्यान्डका माथिल्लो ब्याटिङ क्रमलाई ध्वस्त पारे । आश्विनले २७ रनमा दुई विकट लिए । अब न्युजिल्यान्डले टेस्ट बचाउन दुई दिन ब्याटिङ गर्नुपर्नेछ, जुन सम्भव देखिन्न ।तर न्युजिल्यान्ड ब्याट्सम्यान रविन्द्रले भनेका छन्, हाम्रो लागि सकारात्मक भएर मैदानमा ओर्लिनु सबैभन्दा ठूलो हो । हामीले सही ढंगले ब्याटिङ गर्नुपर्छ र आवश्यक परेको बेला रन पनि बटुल्नुपर्छ । पहिलो टेस्टमा उनकै ब्याटिङ मद्दतले न्युजिल्यान्डले भारतलाई बराबरीमा रोकेको थियो । तर यसपल्ट उनका लागि त्यस्तै काम दोहोर्याउन गाह्रो हुनेछ ।आश्विनले सबैभन्दा पहिले निमित्त कप्तान रहेका टम लथानको विकेट लिए । लथानले १० रन मात्र बनाए । त्यसपछि उनले लगातार दुई बलमा विल योङ र रस टेलरको विकेट लिए । त्यसपछि ड्यारल मिचेलले आफ्नो तेस्रो टेस्ट अर्धशतक पूरा गरे र यसैक्रममा निकोलससँग मिलेर ७३ रनको ठोस साझेदारी गरे । मिचेल अक्षरको बलमा आउट भए ।यस अगाडि भारतले सात विकेट गुमाएर २ सय ७६ रनमा आफ्नो दोस्रो इनिङ्स समाप्तिको घोषणा गरेको थियो । न्युजिल्यान्डका लागि कीर्तिमान बलिङ गरेको अजाज आफ्ना आमाबुबासँगै सन् १९९६ मा मुम्बईबाट अकल्यान्ड गएका हुन् । सन् २०१८ मा उनले न्युजिल्यान्डका लागि डेब्यु गरेका थिए र अहिले आफ्नो ११ औं टेस्ट खेलिरहेका छन् ।"
राङनिकको नेतृत्वमा म्यानचेस्टरलाई पहिलो सफलता,लन्डन (एएफपी) निमित्त व्यवस्थापक राल्फ राङनिकको नेतृत्वमा म्यानचेस्टर युनाइटेडले आइतबार प्रिमियर लिगमा पहिलो जित निकालेको छ । फ्रेडले ७७ औं मिनेटमा गरेको गोल मद्दतले म्यानचेस्टरले क्रिस्टल प्यालेसलाई १० ले हरायो । म्यानचेस्टरले तेर्साएको आक्रामक शैली अगाडि प्यालेसले रक्षात्मक खेलेको थियो र यसैबीच फ्रेडले निर्णायक गोल गरे । यो सिजन उनको यो पहिलो व्यक्तिगत गोल हो । म्यानचेस्टरले सेप्टेम्बरयता पहिलोपल्ट लगातार दुई खेल जित्यो । यो जितपछि म्यानचेस्टरको २४ अंक भएको छ र छैटौं स्थानमा उक्लेको छ । म्यानचेस्टरको ठीकमाथि टोटेनहम रहेको छ र उसको २५ अंक छ । अर्को खेलमा टोटेनहमले नर्विचलाई ३० ले पराजित गर्यो । प्रशिक्षकमा एन्टोनिया कोन्टे आएयता व्यापक सुधार भएको टोटेनहमको लिगमा यो लगातार तेस्रो जित हो । हारले भने नर्विच अंक तालिकाको सबैभन्दा अन्तिम स्थानमा झरेको छ । नर्विच १० अंकमा पुछारमा रहेको हो । टोटेनहमका लागि लुकास मउराले पहिलो गोल गरेयता डाभिन्सन सान्चेजले दोस्रो गोल थपे । सन ह्वेङमिनले गोल गरे । यस्तै लिड्स युनाइटेड र ब्रेन्टफोर्डबीचको खेल भने २२ को बराबरीमा टुंगियो । लिड्सका लागि प्याट्रिक बामफोर्डले दोस्रो हाफको इन्ज्युरी समयको पाँचौं मिनेटमा बराबरी गोल गरे । शनिबारको खेलमा म्यानचेस्टर सिटीले वाटफोर्डलाई ३१ ले हराएयो र यो सिजन पहिलोपल्ट शीर्षस्थानमा उक्लिन सफल रह्यो ।
सूर्य नेपाल टुरको नयाँ सिजन सुरु,"कान्तिपुर संवाददाता (काठमाडौं) कोरोना महामारीका कारण दुई वर्षदेखि स्थगित सूर्य नेपाल गल्फ टुरको नयाँ सिजन सोमबारदेखि सुरु हुँदै छ । प्रोफेसनल गल्फर एसोसिएसनको आयोजनामा हुने टुरको २०२१२२ सिजनको पहिलो प्रतियोगिता सूर्य नेपाल काठमाडौं ओपन सोमबारदेखि चार दिनसम्म चल्नेछ ।प्रोफेसनल गल्फर एसोसिएसनका महासचिव दीपक आचार्यले आइतबार नयाँ सिजनमा ८ वटा प्रतियोगिताको समयतालिका सार्वजनिक गरे । टुरअन्तर्गत एयरपोर्टस्थित रोयल नेपाल गल्फ कोर्स र गोकर्ण गल्फ कोर्समा ३३ प्रतियोगिता हुनेछन् । घरान गल्फ कोर्स र पोखराको हिमालयन गल्फ कोर्समा ११ प्रतियोगिता हुनेछन् ।५९ लाख ४६ हजार कुल पुरस्कार रकम रहने गल्फ टुरलाई सूर्य नेपाल प्रालिले १४ वर्षदेखि प्रायोजन गर्दै आएको छ । सिजनको अन्तिम प्रतियोगिता २०२२ को मे महिनामा हुनेछ । सूर्य नेपाल प्रिमियर गल्फ च्याम्पियनसिप नाम दिइएको सो प्रतियोगितामा बंगलादेश, भारत र श्रीलंकाबाट समेत खेलाडीको सहभागितामा अन्तर्राष्ट्रिय प्रतिस्पर्धा गराइने आचार्यले जानकारी दिए ।६ लाख ४० हजार पुरस्कार रकम रहेको काठमाडौं ओपनमा ३४ व्यावसायिक र १२ जना एमेच्योर खेलाडीको सहभागिता रहनेछ । चारदिने प्रतियोगिता ७२ होलमा खेलाइनेछ । सुरुआती दुई दिनको प्रतिस्पर्धाबाट कट गरेर २१ व्यावसायिक र ६ जना एमेच्योर खेलाडीबीच अन्तिम प्रतिस्पर्धा गराइने आयोजकका महासचिव आचार्यले पत्रकार सम्मेलनमा जानकारी दिए ।प्रतियोगिताको विजेताले १ लाख १० हजार रुपैयाँ पुरस्कार पाउनेछन् । दोस्रो हुनेले ७४ हजार र तेस्रो हुनेले ६० हजार रुपैयाँ पुरस्कार पाउनेछन् । प्रतियोगिता २१ औं स्थानसम्म हासिल गर्नेलाई नगद पुरस्कारको व्यवस्था गरिएको छ ।नेपाली खेलाडीलाई दक्षिण एसियालीस्तरमा उत्कृष्ट बनाउने उद्देश्यले यो प्रतियोगिताको सुरुआत भएको हो, महासचिव आचार्यले पत्रकार सम्मेलनमा भने, शुक्रबहादुर राईले यही वर्ष भारतमा व्यावसायिक खेल खेल्दैछन् । अरू खेलाडीहरू पनि उत्पादनको प्रक्रियामा छन् । ४५ वर्षपछि नतिजा देख्न पाइनेछ ।"
लुम्बिनी यू१९ राष्ट्रिय च्याम्पियन,"काठमाडौं (कास) लुम्बिनी प्रदेशले वाइवाइ यू१९ राष्ट्रिय क्रिकेट प्रतियोगिता जितेको छ । कप्तान देव खनालले अर्धशतक र अजय चौहानले ५ विकेट लिएपछि लुम्बिनीले आइतबार भएको फाइनलमा सुदूरपश्चिम प्रदेशलाई १ सय १३ रनले पराजित गर्यो । देवले प्रतियोगिताको सातौं खेलमा चौथो पटक अर्धशतक बनाउनेक्रममा ७० रन बनाएपछि टस हारेर ब्याटिङको निम्तो पाएको लुम्बिनीले त्रिवि क्रिकेट मैदान कीर्तिपुरमा पूरा ५० ओभर खेली २ सय १२ रन बनाएर अलआउट भयो । आकाश त्रिपाठीलाई इनिङ्सको दोस्रो बलमै हेमन्त धामीले एलबीडब्लू आउट गरे पनि देवले परिपक्व ब्याटिङ गर्दै लुम्बिनीलाई योग्य योगफलमा उभ्याए । देवले ९५ बलको इनिङ्समा ५ चौका र ४ छक्का प्रहार गरे । प्रज्वल थापा (२४) सँग दोस्रो विकेटमा ७९ रन जोडेका देव २९ औं ओभरमा आउट हुँदा टोलीको स्कोर १ सय २१ रन थियो । उनले आउट हुनुअघिको उक्त ओभरमा आकाश चन्दलाई दुई छक्का प्रहार गरिसकेका थिए र तेस्रो छक्का प्रहार गर्नेक्रममा आउट भए । विशालविक्रम केसीले ५१ र दुर्गेश गुप्ताले ३१ रन बनाउँदै लुम्बिनीको मध्यक्रम सम्हाले । विशालले ६९ बल खेली ४ चौका र २ छक्का तथा दुर्गेशले ३३ बल खेली ३ चौका र १ छक्का प्रहार गरे । आकाशले १० ओभरमा ४७ रन खर्चेर ३ विकेट लिए । हेमन्त र शेर मल्लले २२ तथा नरेन साउद र राहुल भण्डारीले ११ विकेट लिए । जवाफमा सुदूरपश्चिम २८३ ओभरमा ९९ रनमा अलआउट भयो । दुर्गेश गुप्ता र मोहम्मद हुसैनको स्विङ बलिङ झेल्न सुदूरपश्चिमलाई निकै गाह्रो भयो । एकै स्पेल बलिङ गर्नेक्रममा दुर्गेशले ९ ओभरमा ३ मेडन राख्दै १९ रन खर्चेर ३ र हुसैनले ८ ओभरमा १ मेडन राख्दै ३३ रन खर्चेर २ विकेट लिए । त्यसपछिको ५ विकेट नै प्लेयर अफ द फाइनल अजयको नाममा रह्यो । उनले त्यसका लागि ५३ ओभरमा २० रन खर्चे । लोकेश बमले सुदूरपश्चिमबाट सर्वाधिक २५ रन बनाए । उनले ३९ बल खेली ४ चौका प्रहार गरे । कप्तान खडक बोहरा ३६ बलमा ३ चौका प्रहार गरी २१, शेर १५ र नारायण जोशी ११ रनमा आउट भए । विजेता लुम्बिनीले २ र उपविजेता सुदूरपश्चिमले १ लाख प्राप्त गरे । लुम्बिनीका मोहम्मद हुसैन उत्कृष्ट बलर र प्रतियोगिताको उत्कृष्ट खेलाडीमा चुनिए । उनले ७ खेलमा २१ विकेट लिएका थिए । लुम्बिनीकै देव खनाल उत्कृष्ट ब्याटरमा चुनिए । देवले ७ खेलमा ३ सय ३४ रन बनाएका थिए । उत्कृष्ट बलर ब्याटरलाई जनही १० हजार र प्रतियोगिताको उत्कृष्ट खेलाडीलाई १५ हजार रुपैयाँ प्रदान गरिएको थियो ।झन्डै ७ वर्षपछि पहिलो पटक यू१९ राष्ट्रिय प्रतियोगिता आयोजना भएको हो । विजयी खेलाडीलाई राष्ट्रिय खेलकुद परिषद्का सदस्यसचिव टंकलाल घिसिङ, चौधरी ग्रुपका प्रबन्ध निर्देशक निर्वाण चौधरी, नेपाल क्रिकेट संघका अध्यक्ष चतुरबहादुर चन्दलगायतले पुरस्कृत गरे । प्रतियोगितामा ७ प्रदेशको सहभागिता रहेको थियो ।"
अनुशासनमा सम्झौता हुँदैन,"नेपाल क्रिकेट संघका अध्यक्ष चतुरबहादुर चन्द पुरस्कार समारोहमा खेलाडीको अनुशासनको विषयलाई लिएर खरो रूपमा उत्रिए । पछिल्लो समय राष्ट्रिय पुरुष खेलाडी र क्यानबीच जुहारी चलिरहेको छ । पछिल्लो महिना कप्तान ज्ञानेन्द्र मल्लसहित चार खेलाडीले सेन्ट्रल कन्ट्र्याक्टको निर्धारणमा चित्त नबुझेपछि सञ्चारमाध्यमा गुनासो गरेका थिए । चन्दको चेतावनी यही विषयमा देखिन्थ्यो ।तपार्इंहरूले उत्कृष्ट प्रदर्शन गरेको कसैले लुकाउन सक्दैन, त्यसका साथसाथै अनुशासनमा पनि रहनुस् । अनुशासन छैन भने त्यो खेलाडीको भविष्य उज्ज्वल छैन, यू१९ फाइनल पुगेको दुई टोलीका खेलाडीहरूलाई सम्बोधनका क्रममा उनले भने, पछिल्लो समय यदाकदा नेपाली क्रिकेटबाट संन्यास लिइसक्नुभएका केही साथीहरू या क्रिकेटमा अहिले निरन्तर खेलिरहनुभएका खेलाडी साथीहरूबाट जानेर हो वा नजानेर क्रिकेट संघका बारेमा अनर्गल कुरा गरिरहनुभएको छ, जुन मिडियामा छरपस्ट नै छ । चन्दले अगाडि भने, त्यसकारण म आग्रह गर्न चाहन्छु, निकै संघर्ष गरेर नेपाली क्रिकेटलाई निलम्बनबाट हामीले फेरि सही ट्र्याकमा ल्याएका छौं । अनुशासनसँग चतुरबहादुर चन्दको नेतृत्वमा रहेको क्रिकेट संघले सम्झौता गर्दैन । यू१९ का खेलाडी भाइलाई पनि म अनुशासन नतोड्न सुझाव दिन्छु ।सेन्ट्रल कन्ट्र्याक्टको विषयमा खेलाडी मिडिया धाएपछि चार खेलाडीसँग क्यानले स्पष्टीकरण सोधेको थियो । त्यसयता क्यान र यी चार खेलाडीबीचको स्पष्टीकरण र प्रस्टीकरण चलिरहेको छ । त्यसमध्येका केही खेलाडीले क्यानले तोकेको समयसीमा नाघिसक्दा पनि सेन्ट्रल कन्ट्र्याक्टमा हस्ताक्षर गरिसकेका छैनन् । हालै नेपाली कांग्रेसको बैतडी जिल्ला सभापतिमा निर्वाचित चन्दले आफ्नो मन्तव्यमा यही प्रसङ्ग निकालेका थिए ।"
पलेशालाई स्वर्ण,"ओलम्पियन पलेशा गोवर्द्धनले एसियन युथ पारा गेम्समा पारा तेक्वान्दोतर्फ स्वर्ण जितेकी छन् । गत भदौमा जापानमा भएको पारा ओलम्पिकमा कांस्य जित्न चुकेकी पलेशा बहराइनमा भइरहेको प्रतियोगितामा स्वर्ण जित्न सफल भइन् ।एसियाली पाराओलम्पिक कमिटी र बहराइन सरकारको संयुक्त आयोजनामा जारी एसियन युथ पारा गेम्समा नेपालबाट सहभागी चारमध्ये तीन खेलाडी पदक जित्न सफल रहे । पारा तेक्वान्दोबाटै पलेशाले स्वर्ण जित्दा सृजना घिसिङले रजत र विशाल गर्बुजाले कांस्य पदक जिते । आइतबार भएको प्रतिस्पर्धामा महिला के४४ विधाअन्तर्गत ५७ केजीमुनि तौल समूहको खेलमा पलेशाले इरानकी इब्राहिमी रोजालाई ६० अंकका आधारमा पराजित गरी स्वर्ण जितेकी हुन् । पारा तेक्वान्दोमा के४४ भनेको कम्तीमा एउटा हातको कुहिनाभन्दा तलको भाग नहुनु हो । बहराइनबाट प्रशिक्षक कविराज नेगी लामाले दिएको जानकारीअनुसार यो तौल समूहमा ५ खेलाडीको सहभागिता थियो । दुई खेलाडी सुरुआती छनोट (वेइङ) बाटै फालिएपछि बाँकी तीन खेलाडीबीच प्रतिस्पर्धा हुँदा वरीयताका आधारमा पलेशा बाई पाएर सिधै फाइनलमा पुगिन् । फाइनल मात्र खेलेर उनले ऐतिहासिक स्वर्ण जितेकी हुन् । एसियालीस्तरको आधिकारिक पारा खेलकुदमा नेपाली खेलाडीले स्वर्ण जितेको यो पहिलोपल्ट हो । सन् २०१७ देखि अन्तर्राष्ट्रिय प्रतियोगिता खेल्न थालेकी १८ वर्षीया पलेशाले यसअघि सन् २०१९ मा भियतनाममा भएको पाँचौं एसियाली पारा तेक्वान्दो च्याम्पियनसिपमा कांस्य पदक जितेकी थिइन् । के४४ विधाकै ५२ केजीमुनि तौल समूहमा सृजना फाइनलमा पराजित भइन् । पलेशाजस्तै बाई पाएर सिधै फाइनल पुगेकी सृजनाले इरानकी धानबारिकोमिसानी सहरसँग १८० अंकका आधारमा पराजय बेहोरेकी हुन् । पुरुषतर्फ के४४ विधामै ५८ केजीमुनि तौल समूहका विशाल गर्बुजा सेमिफाइनलमै पराजित हुँदै कांस्य पदक जिते । उनी उज्वेकिस्तानका सोनाजारोभ कुड्राटिलोसँग ३२६ अंकका आधारमा पराजित भए । यी सबै खेलाडी करिब एक वर्षदेखि नियमित प्रशिक्षणमा थिए । ओलम्पिक छनोट प्रतियोगिताको तयारीका क्रममा तेक्वान्दो संघले उनीहरूलाई बन्द प्रशिक्षणमा राखेको थियो । सृजनाले ओलम्पिक तयारीका क्रममा पलेशाको स्पाइरिङ पार्टनरका रूपमा थिइन् ।यो हाम्रो लामो समयदेखिको तयारीको प्रतिफल हो । हामीले ओलम्पिक छनोटदेखि नै यी खेलाडीलाई नियमित प्रशिक्षणमा राखेका थियौं, बहराइनबाट प्रशिक्षक लामाले कान्तिपुरसँग भने, यो प्रतियोगिताअघि पनि दुई साताको बन्द प्रशिक्षण गरेका थियौं । यसपल्ट भाग्यले पनि साथ दियो । प्रशिक्षक लामाले पलेशाले स्वर्ण जित्नुमा ओलम्पिकको अनुभवले पनि सहयोग गरेको बताए ।के४४ कै ५८ केजीमुनि तौल समूहमा पाराओलम्पिकमा प्रतिस्पर्धा गरेकी पलेशाले ऐतिहासिक रूपमा दुई खेल जितेकी थिइन् । कांस्य पदकका लागि भएको निर्णायक प्रतिस्पर्धामा उनी चीनकी खेलाडीसँग पराजित भएकी थिइन् । एसियन युथ पारा गेम्समा नेपालबाट दुई खेलका चार खेलाडीको सहभागिता छ । तेक्वान्दोबाट सहभागी तीनै खेलाडी पदक विजेता बनेका छन् । उनीहरूबाहेक ब्याडमिन्टनबाट प्रकाश अधिकारीको पनि सहभागिता छ ।"
