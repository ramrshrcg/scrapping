शीर्षक,विवरण
जसको पहलमा फर्कियो लक्ष्मीनारायण,"अनि मात्रै थाहा भयो, नेपालले हस्ताक्षर गरिसकेको सांस्कृतिक सम्पदाको अवैध कारोबार नियन्त्रणसम्बन्धी राष्ट्रसंघीय अभिसन्धिले दाबीसहित प्रमाण पेस गर्न सकिएमा चोरिएका यस्ता मूर्ति सहजै फर्काउन सकिने रहेछ । तर, समस्या के छ भने आफ्नो घरआँगनबाट हराएका सम्पदाको प्रहरी रेकर्डसमेत नरहेको स्थितिमा उत्पत्तिको पहिचान बनाउनै नेपाल सरकारका आधिकारिक निकाय महिनौं र वर्षौं झुल्ने गरेका छन् । लक्ष्मीनारायणले देखाएको सरोकार र सचेतनाका कारण अमेरिकाका धेरैजसो संग्रहालय र कला संग्रहकर्ता पनि आज चोरिएका सम्पदा आफूसँग राख्न हिचकिचाउने अवस्थामा पुगेका छन्, प्राध्यापक एरिन भन्छिन्, यति सरोकार जागेका बेला आफ्ना सम्पदा फर्काउन नेपाल सरकार र सम्बद्ध निकायले पनि अलिक बढी तदारुकता राख्नुपर्छ, नागरिक समाज र मिडियाको तहमा जत्तिकै सरकारको पहल हुनुपर्छ । न्युयोर्कको मेट्रोपोलिटान म्युजियममा अहिले पनि एउटा कोठाभरि नेपाली सम्पदाको थुप्रो रहेको थाहा पाएकी छु ।न्युयोर्कको जोनजे कलेजमा आर्टक्राइम विषयमा प्राध्यापन गर्ने एरिन र स्वीडेनमा बसेर पुरातात्त्विक कलासम्पदामा सरोकार बाँडिरहने जोय यो साता काठमाडौं उत्रिएका छन् । उनीहरूको मुख्य ध्येय नै लक्ष्मीनारायण दर्शन हो । आजभन्दा ३८ वर्षअघि पाटन, पट्को टोलबाट चोरिएको लक्ष्मीनारायण (वासुदेवकमलाजा नाममा समेत चिनिने) मूर्तिसँग एरिन र जोयको साइनो जोडिएको छ, पछिल्ला वर्षहरूमा । सन् १९८४ जुनजुलाईको एउटा मध्यरात लक्ष्मीनारायणको मूर्ति चोरिएको थियो । सुरक्षाकर्मी र सहयोगीको बलबुतामा मूर्ति उठाएर गाडीमा कतै लगिएको देख्नेहरू पट्को टोलमा अझै छँदै छन् । मन्दिर र मूर्तिले भरिएको उपत्यका मा एउटा मूर्ति चोरिँदा कसले के आवाज उठाउने, त्यो पनि पञ्चायती रजगजमा । मूर्ति चोरिएको ५ वर्षपछि सम्पदा अन्वेषक लैनसिंह वाङ्देलको एक पुस्तक आयो स्टोलन इमेजेज अफ नेपाल (सन् १९८९) जहाँ चोरिएको लक्ष्मीनारायणको वृत्तान्त छापिएको छ । तर, यो सम्पदा चोरिएपछि कहाँ पुग्यो, के भयो, कहीँकतै थाहा भएन । एकैपटक सन् १९९० मार्च २२ मा बहुराष्ट्रिय कला विक्रेता कम्पनी सुथबि ले उक्त मूर्तिलाई न्युयोर्कमा लिलामीमा राखेको सूचना बाहिर आयो । यो सूचना र सम्पदाजन्य महत्त्वको खबरलाई पत्रकार कनक दीक्षितले सन् १९९९ मा गड इन एक्जाइल शीर्षकमा चोरिएको लक्ष्मीनारायण मूर्ति र सुथबि को लिलामीबारे समाचार लेखेका थिए । यसको धेरै वर्षसम्म लक्ष्मीनारायण के भयो, कता गयो, कसैलाई कहीं पत्तै भएन । संयोगले सन् २०१३ मा अमेरिकी कलाकार एवं सम्पदाप्रेमी जोय एउटा योजना लिएर ललितपुर उत्रिएकी थिइन्, काठमाडौं कन्टेम्पोरेरी आर्ट सेन्टरको अतिथिका रूपमा । पाटन म्युजियमको पेन्टिङ स्टुडियोमा बसेर काम गरिरहेकै बेला उनी आसपासका मठमन्दिर र विशेषतः लैनसिंहको स्टोलन इमेजेज पुस्तकका आधारमा सम्पदा चहारिरहेकी हुन्थिन् । त्यही बेला मलाई पट्को टोलको नारायण मन्दिरमा रहेको लक्ष्मीनारायण मूर्तिका बारेमा ध्यान तानिएको थियो, जोयले सुनाइन्, अनि, मैले वाङ्देलको पुस्तकमा रहेको तस्बिर र स्थानीयवासीले दिएको विवरणका भरमा लक्ष्मीनारायण मूर्तिको पेन्टिङ तयार गरें, जुन काम सक्न झन्डै ५ महिना लाग्यो । लैनसिंहकै पुस्तकका भरमा जोयले चोरिएकाहराएका यस्तै सम्पदाबारेमा १ दर्जनभन्दा बढी पेन्टिङ तयार गरिसकेकी थिइन् । एक दिन संयोगमा गुगल सर्च गर्दै आफ्ना पेन्टिङसँग मिल्दो मूर्ति आकृति खोजिरहेकै बेला उनी भर्चुअल्ली टेक्सासको डल्लास म्युजियम पुगेकी थिइन् जहाँ हुबहु लक्ष्मीनारायण मूर्ति भेटियो । यो सन् २०१५ मार्चको कुरा थियो । अनि मैले यो उपलब्धिबारे पत्रकार कनक र अन्वेषक डा डिना वाङ्देललाई बताएकी थिएँ, लक्ष्मीनारायण डल्लास म्युजियममा रहेको हुन सक्ने बारे, जोयले सम्झिन्, यथार्थ त थाहा थिएन तर लक्ष्मीनारायण खोजबिनको पहिलो चरण त्यही थियो । लगत्तै नेपालमा भूकम्प गयो, सन् २०१७ मा डीनाकै निधन भयो । न मैले डल्लास म्युजियममै सोधखोज गर्न भ्याएँ अनि सबै सोधखोज ओझेलमै परे ।शनिबार लक्ष्मीनारायण प्रतिस्थापनअमेरिकाको वासिङ्टन डीसीस्थित नेपाली दूतावासको पहलमा गत वैशाखमा लक्ष्मीनारायण मूर्ति काठमाडौं ल्याइएको थियो । मूर्ति शनिबार पाटन, पट्को टोलको नारायण मन्दिरमा यथास्थानमा प्रतिस्थापन हुँदै छ । यही अवसरमा आफ्नै समय र खर्च बेहोरेर लक्ष्मीनारायण दर्शन गर्नकै लागि जोय र एरिन काठमाडौं उत्रिएका हुन् । दुवै अभियन्ताले डल्लास म्युजियममा गएर कहिल्यै पनि मूर्तिको दर्शन गर्नै पाएनन् । तर, यिनको अन्तर्राष्ट्रिय अभियान र आवाज यस्तो चर्को बनिदियो कि लक्ष्मीनारायण स्वयंले घर फर्कन चाहेको अभीष्ट साकार बनेझैं भएको छ । हाम्रो देवता, हाम्रो धरोहर र सम्पदा घर फर्किएको क्षण जति सुखद छ, त्यति नै हाम्रो सम्पदा साविककै मन्दिरमा प्रतिस्थापन हुन लागेको अवसर सबैका लागि अनुकरणीय बनेको छ, ललितपुर महानगरका मेयर चिरिबाबु महर्जनले कान्तिपुरसँग भने । यसरी हराएकोचोरिएको सम्पदा भेटिएपछि यथास्थानमै प्रतिस्थापित भएको उदाहरण अरूका निम्ति पनि सिको गर्न सकिने उनको भनाइ छ । मध्यकालीन नेपाली मूर्तिकलाको नमुना मानिने लक्ष्मीनारायण मूर्ति १५ औं शताब्दीको सिर्जना मानिन्छ । म यो दुनियाँमै खुसी र भाग्यमानी व्यक्ति हुँ जसले जानी नजानी सुरु गरेको एउटा कामले आज ठूलै उपलब्धि हासिल गरेजस्तो भएको छ, लक्ष्मीनारायण घर आउनुभएको छ, हाल सुँडेनी शिक्षा हासिल गर्न स्वीडेनको युनिभर्सिटीमा विद्यार्थी रहेकी जोयले हर्षित मुद्रामा भनिन्, म आफ्ना सम्पूर्ण काम र दैनिकी पन्छाएर भगवान् लक्ष्मीनारायणको आशीर्वाद लिन नेपाल आएकी हुँ । एरिन त पहिलोपटक नेपाल उत्रिएकी हुन् । यस्ता सम्पदा घर फर्किएपछि फेरि चोरिएलान् वा असुरक्षित रहलान् भनेर चिन्ता गर्नेहरू अमेरिकामा भेटेकी छु, उनले भनिन्, नेपालको सम्पदा फेरि चोरिएला वा हराउला भन्ने सरोकार हाम्रो (अमेरिकी वा विदेशीको) होइन, बरु अरूको चोरेको सामान आफ्नो घरमा राखेर गौरव मान्ने काम बन्द गरौं भनेर म यो अभियानमा लागेकी हुँ ।"
कांग्रेसमा बल्ल संघीयताको अभ्यास,"(काठमाडौं)  संघीयता लागू भएपछि पहिलोपटक कांग्रेसले प्रदेश तहमा नेतृत्व चयन प्रक्रिया थालेको छ । महाधिवेशन सुरु हुनुभन्दा करिब एक साताअघि बिहीबार प्रदेश अधिवेशन सुरु गरिएको हो । सभापति शेरबहादुर देउवाले बिहीबार दिउँसो २ बजे भर्चुअल माध्यमबाट एकसाथ प्रदेश २, वाग्मती, गण्डकी, लुम्बिनी, कर्णाली र सुदूरपश्चिम प्रदेशको अधिवेशन उद्घाटन गरे । प्रदेश १ मा आन्तरिक विवादका कारण अधिवेशन उद्घाटन हुन सकेन । प्रदेश २ बाहेकका सबै निर्वाचन समितिले बिहीबारै मतदाता नामावली प्रकाशन गरी नेतृत्व चयन प्रक्रिया सुरु गरिसकेका छन् । सातवटै प्रदेशमा गरेर करिब १० हजार ५ सय मतदाता नेतृत्व चयनमा सहभागी हुने केन्द्रीय निर्वाचन समितिले जनाएको छ । समितिका संयोजक गोपालकृष्ण घिमिरेका अनुसार प्रदेश १ मा १ हजार ७ सय ७०, वाग्मतीमा २ हजार १ सय ३७, गण्डकीमा १ हजार १ सय ५३, लुम्बिनीमा १ हजार ६ सय ४२, कर्णालीमा ७ सय ४९ र सुदूरपश्चिम प्रदेशमा ९ सय ८७ मतदाता छन् । प्रदेश २ का सर्लाही र सप्तरीमा क्षेत्रीय अधिवेशन चलिरहेकाले बिहीबार मतदाता नामावली प्रकाशन हुन नसकेको घिमिरेले बताए । उनका अनुसार उक्त प्रदेशबाट करिब २ हजार ७५ मतदाता हुनेछन् । प्रदेश निर्वाचन समितिले सार्वजनिक गरेको मतदाता नामावलीमा भ्रातृ तथा शुभेच्छुक संघसंस्थाका दुईचारजना प्रतिनिधि थपिन सक्छन्, उनले भने, करिब सबै प्रतिनिधि छनोट भइसकेकाले निर्धारित मितिमै प्रदेश अधिवेशनहरू सम्पन्न हुन्छन् । कांग्रेस विधानअनुसार प्रदेश अधिवेशनमा महाधिवेशन प्रतिनिधि र प्रदेश अधिवेशन प्रतिनिधिले भाग लिन पाउँछन् । कांग्रेसले देश संघीयतामा गएपछि २०७५ फागुन १२ गते नवौंपटक विधान संशोधन गर्दै प्रदेश संरचना राखेको थियो । त्यसअघि २०७२ फागुनमा सम्पन्न १३ औं महाधिवेशनमा प्रत्येक प्रदेशबाट दुईदुई जना केन्द्रीय सदस्य निर्वाचित भए पनि प्रदेश कार्य समिति गठन भएको थिएन । प्रदेशबाट निर्वाचित केन्द्रीय सदस्यमध्ये एक जनालाई संयोजकको जिम्मेवारी दिएर प्रदेश कार्य समिति गठन गर्ने प्रयास भए पनि सम्भव भएको थिएन । प्रदेश उद्घाटन गर्दै सभापति देउवाले पार्टीभित्रको चुनावमा हुने हारजितलाई स्वाभाविक लोकतान्त्रिक अभ्यासका रूपमा लिनुपर्ने बताए । प्रदेश अधिवेशनबाट कांग्रेसलाई थप सशक्त र बलियो बनाएर जनताको मन जित्ने रणनीति बनाउनुपर्छ, उनले भने, महाधिवेशनलगत्तै केही महिनाभित्र हुने स्थानीय तहको र एक वर्षभित्र हुने संसद्को निर्वाचनमा केन्द्रित हुनुपर्नेछ ।निर्वाचन प्रक्रिया सुरु भएसँगै पार्टीभित्रका समूहले नेतृत्व हत्याउन कसरत थालेका छन् । प्रदेश तहको परिणामले महाधिवेशनको शक्ति सन्तुलन प्रभाव पार्ने भएकाले सबै शीर्ष नेता आआफ्नो प्रदेशमा केन्द्रित भएका छन् । उनीहरू टिम र चुनावी रणनीति निर्माणमा व्यस्त छन् । प्रदेश २ बाहेकका ६ वटा प्रदेशमा शुक्रबार बिहान ८ बजे उम्मेदवारी दर्ताको समय तोकिएको छ । सभापति देउवाले नेतृत्व गरेको संस्थापन समूह र संस्थापबाहेकका अन्य समूहले टिम निर्माण कार्य अन्तिम चरणमा पुर्याएका छन् । प्रदेश १ मा देउवा र पूर्वमहामन्त्री कृष्णप्रसाद सिटौला समूहले झापाका पूर्वसभापति उद्धव थापाको नेतृत्वमा निर्वाचनमा जाने तयारी गरेको छ । थापा सिटौला समूहका हुन् । संस्थापनबाहेक समूहले भने केन्द्रीय सदस्य गुरुराज घिमिरेलाई अघि सारेको छ । दुवै समूहले पदाधिकारीसहित टिम निर्माण गरिरहेका छन् । देउवापक्षीय नेता रामहरि खतिवडाले शुक्रबार बिहान मनोनयन दर्ता भएपछि फिर्ता लिने समयसम्म समूह फाइनल हुने बताए । वाग्मतीमा संस्थापनबाहेक समूहबाट नुवाकोटका पूर्वसभापति जगदीशनरसिंह केसीको नेतृत्वमा चुनावमा जाने सहमति जुटेको छ । उक्त समूहले पदाधिकारीको भने टुंगो लगाएको छैन । देउवा र सिटौला समूहबीच वाग्मतीमा इन्द्र बानियाँको नेतृत्वमा जाने सहमति भए पनि सिटौला समूहका भीमसेनदास प्रधानले अडान नछाड्दा उम्मेदवारी टुंगो लागेको छैन । गण्डकीमा संस्थापन समूहले अर्जुनप्रसाद जोशीको नेतृत्वमा पदाधिकारीको टिम घोषणा गरेको छ । उपसभापतिमा मेखलाल श्रेष्ठ र नेत्र महत, महामन्त्रीमा कुमार खड्का र ईश्वर पाण्डे तथा सहमहामन्त्रीमा झुलबहादुर राना, ओमकला गौतम र राजनराज पन्तका नाममा सहमति भएको छ । संस्थापनइतर समूहमा भने नेतृत्वका आकांक्षी धेरै हुँदा टिम बन्न सकेको छैन । उक्त समूहले शुक्रराज शर्मालाई सभापतिको उम्मेदवार बनाएको छ । लुम्बिनीमा संस्थापन समूहले सभापतिमा भरतकुमार शाहलाई अघि सार्ने निर्णय गरे पनि अन्य पदाधिकारीमा नाम टुंग्याएको छैन । संस्थापनबाहेक समूहले भने अमरसिंह पुनको नेतृत्वमा टिम बनेको छ । उपसभापतिमा अष्टभूजा पाठक र भुवनकुमार श्रेष्ठ, महामन्त्रीमा विक्रम खनाल र सुरेन्द्रराज आचार्य तथा सहमहामन्त्रीमा विष्णु मुस्कान, खगराज पाण्डे र निमा गिरीलाई उम्मेदवार बनाउने निर्णय भएको उक्त समूहका एक नेताले जानकारी दिए । बिहीबार साँझ पुनको टिम घोषणा गर्ने तयारी भए पनि संस्थापन समूहका नेता बालकृष्ण खाँणले सहमतिबाट नेतृत्व चयन गर्ने प्रस्ताव राखेकाले घोषणा कार्यक्रम स्थगन गरिएको ती नेताले बताए ।कर्णालीमा संस्थापन समूह ललितजंग शाहीको नेतृत्वमा चुनावमा जाने निष्कर्षमा पुगे पनि नेतृत्व र अन्य पदका आकांक्षीको व्यवस्थापन गर्न नसक्दा टिम घोषणा हुन सकेको छैन । संस्थापनबाहेक समूहले भने भूपेन्द्रजंग शाहीको नेतृत्वमा चुनावमा जाने निर्णय गरेको छैन । टिमका अन्य पदाधिकारी र सदस्यको नाम भने टुंगिएको छैन । सुदूरपश्चिममा देउवा समूहभित्रै आकांक्षी धेरै हुँदा टिम घोषणा हुन सकेको छैन । उक्त समूहबाट नरनारायण शाह, गोविन्द शाह, अर्जुनजंग सिंह, गोविन्द बोहरा, पुष्पकुमार शाही आकांक्षी छन् । एकले अर्कोलाई नछाड्दा केन्द्रीय सदस्य वीरबहादुर बलायरलाई सर्वसम्मत सभापति बनाउने प्रयास भइरहेको देउवा समूहका एक नेताले बताए । प्रदेश १ मा अधिवेशन स्थगितसमूहका नेताहरू टिम निर्माणमा व्यस्त भएपछि प्रदेश १ को अधिवेशन उद्घाटन हुन सकेन । देउवासिटौला र पौडेलकोइराला समूहका नेताहरू दिनभर उम्मेदवारको नाम टुंग्याउन व्यस्त थिए । कांग्रेसका एक नेताले भने संस्थापनबाहेक समूहका नेतालाई बोल्नेमा सूचीमा नराखिएपछि अधिवेशन उद्घाटन रोकिएको बताए । सभापति देउवाले भर्चुअल माध्यमबाट अधिवेशन उद्घाटन गरेपछि कार्यक्रमको सभापतित्व गरेका पूर्वमहामन्त्री कृष्णप्रसाद सिटौलाले समापन गर्ने तय भएको थियो । तर संस्थापनबाहेक समूहका केन्द्रीय सदस्यहरू शेखर कोइराला, महेश आचार्य, बलबहादुर केसीलगायतले बोल्न पाउनुपर्ने माग राखेपछि उद्घाटन समारोह हुन सकेन । शुक्रबार बिहान अधिवेशन उद्घाटन कार्यक्रम राखिएको छ । गण्डकीमा पनि उद्घाटन समारोहमा बोल्न नदिइएको भन्दै पौडेल समूहका नेताहरूले देउवाविरुद्ध नाराबाजी गरेका छन् । कर्णालीमा उद्घाटन समारोहमा निम्तो नगरिएको भन्दै संस्थापनबाहेक समूहका नेताहरू सहभागी भएनन् । १६ जिल्ला अधिवेशन महाधिवेशनपछिकांग्रेस निर्वाचन समितिले १६ जिल्ला अधिवेशन महाधिवेशनपछि गर्ने गरी स्थगन गरेको छ । क्षेत्रीय अधिवेशन हुन नसकेका र अधिवेशन भएर पनि प्रदेश अधिवेशनका कारण समय अपुग भएका केही जिल्लाको अधिवेशन महाधिवेशनपछि गर्ने निर्णय भएको केन्द्रीय निर्वाचन समितिले जनाएको छ । समितिका अनुसार बारा, पर्सा, रौतहट, सर्लाही, धनुषा, रौतहट, महोत्तरी, सप्तरी, चितवन, सिन्धुपाल्चोक, बाँके, अछाम, कैलाली, नवलपुर, मकवानपुर र सिन्धुलीका जिल्ला अधिवेशन स्थगित गरिएका हुन् । तीमध्ये सर्लाही र सप्तरीका केही क्षेत्रबाट मात्र महाधिवेशन प्रतिनिधि चयन हुन बाँकी छन्, अन्य जिल्लाबाट महाधिवेशन प्रतिनिधि चयन भइसकेका छन्, निर्वाचन समितिका संयोजक घिमिरेले भने, जिल्ला अधिवेशन नहुँदैमा महाधिवेशन प्रक्रिया प्रभावित हुँदैन ।"
राप्रपामा प्रतिनिधि विवादले मतदान सर्यो,"(काठमाडौं)  राष्ट्रिय प्रजातन्त्र पार्टी (राप्रपा) को महाधिवेशन सुरु भएको दोस्रो दिन प्रतिनिधिको विवाद टुंगिएपछि निर्वाचन प्रक्रिया अघि बढेको छ । जिल्लाले पठाएको भन्दा फरक व्यक्तिको नाम प्रतिनिधिमा समावेश गरिएको भन्दै विरोध भएपछि केन्द्रीय निर्वाचन समितिले छानबिन समिति बनाएको थियो । सर्लाहीबाट दुईवटा समूहमा प्रतिनिधि पठाइएको, ललितपुरबाट तोकिएको भन्दा दुई जना प्रतिनिधिको नाम थपिएको र भक्तपुरमा निर्वाचन नै नगरी भागबन्डामा प्रतिनिधि चयन गरिएपछि विवाद भएको थियो । भक्तपुरमा प्रतिनिधि छनोटको निर्वाचन नहुँदा नगर, प्रदेश, क्षेत्र र जिल्लाका प्रतिनिधि आउनै सकेनन् । केही जिल्लाको प्रतिनिधिमा विवाद देखिएपछि हामीले ७७ वटै जिल्लामा चयन भएका महाधिवेशन प्रतिनिधिको नाम रुजु गर्न छानबिन समिति बनाएका थियौं, निर्वाचन अधिकृत राजु बस्नेतले भने । समितिले प्रतिनिधि विवाद टुंग्याउन सचिवालय प्रमुख ध्रुवबहादुर प्रधान, तोरण गुरुङ, जनक प्याकुरेल, श्याम शाही, पुस्कर कार्की, श्यामशरण पाठकसहितको टोली बनाएको थियो । टोलीले टुंग्याएको नामलाई केन्द्रीय निर्वाचन समितिले बिहीबार साँझ सार्वजनिक गरेको हो । बुधबार बिहानै टाँस्नुपर्ने मतदाता नामावली विवादका कारण टाँस्न सकिएको थिएन । छानबिनपछि हामीले पाएको नामावली सार्वजनिक गरेका छौं, बस्नेतले भने । मतदाता नामावलीमाथिको दाबी विरोध शुक्रबार बिहान साढे सात बजेबाट सुरु हुने उनले बताए । अन्तिम नामावली प्रकाशन गरेर शुक्रबार साढे ११ देखि साढे १ बजेसम्म उम्मेदवारी दिन सकिने व्यवस्था गरेको उनले बताए । पूर्वानिर्धारित तालिकाअनुसार बुधबार मतदाता नामावली प्रकाशन, बिहीबार उम्मेदवारको मनोनयन दर्ता र शुक्रबार मतदान हुने मिति तोकिएको थियो । अब शुक्रबार उम्मेवारीको अन्तिम नामावली सार्वजनिक गरेर शनिबार मात्रै निर्वाचन हुनेछ, बस्नेतले भने । अध्यक्षबाहेक ४ उपाध्यक्ष, ३ महामन्त्री र १ सय ४१ जना केन्द्रीय सदस्य चयनका लागि विद्युतीय मेसिनबाट मतदान हुने उनले बताए । उम्मेदवारको अन्तिम नामावली प्रकाशन भएपछि मेसिनमा उम्मेवारको नाम सेटिङ गर्न कम्तीमा २० घण्टा समय लाग्ने प्राविधिकहरूको भनाइ छ । केन्द्रीय सदस्यहरू विभिन्न क्षेत्र, समूहबाट छनोट गर्नुपर्ने भएकाले मतपत्र बनाउँदा मतदाता झुक्किन सक्ने भएकाले अध्यक्षबाहेकका पदका लागि विद्युतीय मतदान गर्न लागिएको हो, बस्नेतले भने, अध्यक्षको भने सहज हुने भएकाले मतपत्रमै मतदान गर्ने व्यवस्था गरेका छौं । निर्वाचनका लागि १ सय वटा भोटिङ मेसिन महाधिवेशन स्थलमा ल्याइनेछ । यसमध्ये ९१ वटामा एकै पटक मतदान गर्न सकिने बस्नेतले बताए । ५ वटा विकल्पका रूपमा राखिने जनाइएको छ । ४ वटा मेसिनमा भने मतदाता शिक्षाका लागि प्रयोग गरिने निर्वाचन समितिले जनाएको छ । अध्यक्षको उम्मेदवारी दस्तुर एक लाख राप्रपाको उम्मेदवार बन्न कम्तीमा १५ हजार रुपैयाँ तिर्नुपर्ने भएको छ । पार्टीको निर्णयअनुसार केन्द्रीय निर्वाचन समितिले तोकिएको शुल्क लिएर शुक्रबार उम्मेदवारको मनोनयन गर्दै छ । निर्वाचन अधिकृत राजु बस्नेतका अनुसार अध्यक्षमा उम्मेदवारी दिन चाहनेले एक लाख रुपैयाँ दस्तुत तिर्नुपर्ने हुन्छ । अध्यक्षमा कमल थापा र राजेन्द्र लिङ्देनले उम्मेदवारी दिने घोषणा गरेका छन् । त्यस्तै केन्द्रीय उपाध्यक्षका उम्मेदवारले ७५ हजार, महामन्त्रीले ५० हजार र केन्द्रीय सदस्य बन्न चाहनेले १५ हजार रुपैयाँ दस्तुर तिर्नुपर्ने व्यवस्था गरिएको छ । महाधिवेशनले १ सय ९४ सदस्यीय केन्द्रीय कार्यसमिति चयन गर्नेछ । उम्मेदवारी दर्ताबाट मात्रै पार्टीले कम्तीमा ५० लाख रुपैयाँ संकलन गर्ने लक्ष्य लिएको महाधिवेशन स्रोत व्यवस्थापन समितिका एक सदस्यले बताए ।"
चार हजारले मागे सुगम सरुवा,"(काठमाडौं)  मर्कामा परेका कर्मचारीको व्यवस्थापन गर्न भन्दै संघीय मामिला तथा सामान्य प्रशासन मन्त्रालयले बनाएको मापदण्डलाई आधार बनाएर झन्डै चार हजारले सरुवा मागेपछि दुर्गमका स्थानीय तह खाली हुने अवस्था सिर्जना भएको छ । २०७६ मा स्थानीय तहका लागि सेवा प्रवेश गरेकामध्ये चार हजारले सुगममा सरुवा माग गरेपछि मन्त्रालयले निर्णय गर्न सकेको छैन । मन्त्रालयका प्रवक्ता सहसचिव वसन्त अधिकारीले मापदण्डलाई आधार बनाएर सरुवा माग गरेको पुष्टि गरे । उनले मागअनुसार सरुवा गर्ने हो भने दुर्गमका स्थानीय तहमा कर्मचारी अभाव हुने उनले बताए । हामीले केही व्यावहारिक समस्या हल गर्न मापदण्ड बनाएका हौं, उनले भने, त्यसलाई कार्यान्वयन गर्दा समस्या देखिएको हो । लोक सेवा आयोगले २०७६ मा स्थानीय तहका लागि माग गरेको अधिकृत छैटौं र त्यसभन्दा तलका प्रशासन तथा प्राविधिक तहका विभिन्न पदका ९ हजार ४ सयमध्येबाटै झन्डै चार हजारले सुगममा सरुवा हुन मन्त्रालयमा निवेदन दर्ता गरेका हुन् । लोक सेवाले कर्मचारीको पदपूर्ति गर्दा स्थानीय तहमै काम गर्नुपर्ने भनिएको थियो तर मन्त्रालयले त्यतिबेला सम्बन्धित तह तोकेको थिएन । संघीय मन्त्रालयको सिफारिसमा लोकसेवाले प्रदेश तोके पनि कुन स्थानीय तहका लागि हो भन्ने यकिन नगरेकाले अहिले सरुवाको समस्या आएको मन्त्रालयका अधिकारीहरू बताउँछन् । आयोगले पदपूर्तिका बेला मन्त्रालयलाई कर्मचारी खटिने स्थानीय तह तोक्न अनुरोध गरेको थियो तर मन्त्रालयले आवश्यक नभएको भन्दै आन्तरिक रूपमा आफूहरूले मिलाउने जानकारी आयोगलाई दिएको थियो । अहिले त्यसकै मार खेपिरहेका छौं, मन्त्रालयका एक अधिकारी प्रश्न गर्छन्, सबै कर्मचारीले हाल कार्यरत स्थानीय तहबाट सुगमा सरुवा मागेपछि दुर्गममा कसले काम गर्छ ? तत्कालीन मन्त्री लालबाबु पण्डित र मन्त्रालयका केही उच्च तहका कर्मचारीले लोक सेवाको अनुरोध नटेर्दा यो समस्या आएको अधिकारीहरूको भनाइ छ । त्यतिबेला प्रदेशले गर्नुपर्नेमा संघले नै पदपूर्ति गर्न खोज्नु गलत भएको मन्त्रालय स्रोतले बतायो । त्यतिबेला कर्मचारी अपुग भएको भन्दै स्थानीय तहले संघीय मन्त्रालयलाई अनुरोध गरेपछि पदपूर्ति गरिएको थियो । स्थानीय तहमा २० हजार कर्मचारी रिक्त रहेकाले उनीहरूलाई कतै न कतै मिलाउन सकिने तर्क मन्त्रालयले गरेको थियो तर भविष्यमा आउने समस्या ख्याल नगरी हचुवामा निर्णय गर्दा अहिले मन्त्रालय नै अनिर्णयको बन्दी बनेको अधिकारीहरू बताउँछन् । आयोगका प्रवक्ता तोयनारायण सुवेदीले सहायक स्तरका कर्मचारीको स्थानीय तोकेरै पठाएको जानकारी दिए । उनले त्यसभन्दा बाहेकका पदहरू मन्त्रालयले नै मिलाउने भनेपछि एकमुष्ट पठाएको जानकारी उनले दिए । कुन तहमा खाली छ र ककसले तत्काल माग गर्छन् सोही आधारमा खटनपटन गर्ने सर्तमा मन्त्रालयकै अनुरोधमा एकमुष्ट कर्मचारी पठाएको हो, सुवेदीले प्रस्ट्याए । यि समस्या मिलाउने जिम्मेवारी कर्मचारी मागको अनुरोध गर्ने मन्त्रालयको भएको उनले बताए । मन्त्रालयले पठाएको कर्मचारीलाई कतिपय स्थानीय तहले हाजिर नगराएका कारण सरुवा बदर गर्ने अवस्था आएको प्रवक्ता अधिकारी बताउँछन् । मर्का परेका कर्मचारीको व्यवस्थापन गर्ने भन्दै २०७७ सालमा तत्कालीन संघीय मन्त्री गणेशसिंह ठगुन्नाले एउटा स्थानीय तहबाट अर्कोमा र एउटाबाट अर्को प्रदेशमा सरुवा गर्न मिल्ने मापदण्ड बनाएका थिए । व्यावहारिक समस्यामा परेका भन्दै मन्त्री ठगुन्ना नेतृत्वले चार सय कर्मचारी सरुवा गरेको थियो । मापदण्ड बनाएर सरुवा खुकुलो बनाएको मौका छोपेर कर्मचारीले निवेदन दिएका हुन् । मापदण्डमा आउने र जाने दुवै स्थानीय तहले सहमति दिनुपर्ने उल्लेख छ तर कर्मचारी धेरै भएका काठमाडौं, भरतपुर, विराटनगरजस्ता नगरपालिका र सुगमका गाउँपालिकाले जथाभावी सहमति दिँदा मन्त्रालय थप समस्या परेको कर्मचारी प्रशासन महाशाखाका अधिकारीहरू बताउँछन् । आफ्नो स्थानीय तहमा कर्मचारीको अभाव भए पनि सरुवा सहमति दिन नछाड्ने जनप्रतिनिधिहरूको व्यवहारका कारण पनि जटिलता थपिँदै गएको मन्त्रालय स्रोतको भनाइ छ । कतै कर्मचारी अभाव, कतै चाहिनेभन्दा बढी थुप्रिने अवस्था देखिएको प्रवक्ता अधिकारी बताउँछन् । उनका अनुसार अप्ठेरो अवस्था आएपछि समस्या सल्ट्याउन गत वैशाखदेखि नै सरुवा रोकिएको छ । सरुवा गर्दागर्दै मन्त्रालयले २०७७ वैशाख १७ भित्र सरुवा हुन चाहनेले निवेदन दिनुपर्ने सूचना जारी गरेको थियो । मर्का पर्नेलाई निवेदन मागेरै सरुवा गर्ने निर्णय मन्त्रालयले गरेपछि झन्डै ३५ सयले थप निवेदन दिएका हुन् । दुर्गम खाली हुनेगरी निवेदन आउन थालेपछि गत वैशाखदेखि नै सरुवा रोकिएको छ । मन्त्रालयका एक सहसचिवले स्थानीय तहमा गएका कर्मचारीलाई फेरि खटनपटन गर्ने मापदण्ड बनाउनु नै गलत भएको बताए । प्रवक्ता अधिकारीले संघीय निजामती ऐन बनाउने क्रममा स्थानीय तहका कर्मचारीको समस्या सम्बोधन हुनुपर्ने बताउँछन् । ऐनले मात्र समस्या समाधान गर्न सक्छ, उनले भने ।"
बुस्टर डोजको तयारी शून्य,"(काठमाडौं)  धेरै मुलुकले कोभिडविरुद्घ खोपको दोस्रो वा पूर्ण डोज लिएर ६ महिना नाघेकालाई बुस्टर डोज लगाउन थालिसके पनि नेपालमा तयारी शून्य छ । सरकारले बुस्टर डोजबारे कुनै औपचारिक निर्णय गरेको छैन । न कुनै तयारी सार्वजनिक गरिएको छ, न विचारविमर्श वा रणनीति बनाउन थालिएको छ । विज्ञहरूले भने लामो समयदेखि बुस्टर डोजका लागि ढिलाइ गर्न नहुने चेतावनी दिँदै आएका छन् । ओमिक्रोनका कारण आउन सक्ने कोरोनाको नयाँ लहरको जोखिम कम गर्न तत्काल ४० वर्षमाथिकालाई बुस्टर डोज खोप दिनुपर्ने विज्ञहरूले बताएका छन् । बेलायतले ओमिक्रोनलाई ध्यानमा राख्दै १८ वर्षमाथिका सबैलाई बुस्टर डोज लगाउने घोषणा गत सोमबार नै गरिसकेको छ । दोस्रो र तेस्रो डोजबीचको अवधि ६ महिनाबाट ३ महिना घटाउने निर्णयसमेत गरिएको छ । यसअघि बेलायतमा ४० वर्षमाथिका लागि मात्र बुस्टर डोज प्रस्ताव गरिएको थियो । अमेरिकास्थित सेन्टर फर डिजिज कन्ट्रोल एन्ड प्रिभेन्सन (सीडीसी) ले पनि सोमबार नै १८ वर्षमाथिका लागि बुस्टर डोज प्रस्ताव गरेको थियो । सीडीसीले फाइजर वा मोडर्ना खोप लगाएको ६ महिनापछि वा जोन्सन एन्ड जोन्सन लगाएको दुई महिनापछि बुस्टर डोज लगाउन प्रस्तावत गरेको हो । छिमेकी भारतमा पनि बुस्टर डोजका सम्बन्धमा चाँडै निर्णय लिने बताइएको छ । भारतीय सञ्चारमाध्यमका अनुसार खोप उत्पादक सिरम इन्स्टिच्युट अफ इन्डियाले बुस्टर डोजका लागि नियमक निकायसँग अनुमति मागेको छ । पाकिस्तानले समेत बुधबार कोभिडको बुस्टर डोजलाई अनुमति दिएको छ । खोप विज्ञहरू १८ वर्षमाथिका लक्षित समुदायको ५० प्रतिशतभन्दा बढीले कम्तीमा एक डोज पाइसकेको अवस्थामा संक्रमणको उच्च जोखिम भएका समूहमा बुस्टर डोज लगाउन ढिलो गर्न नहुने बताउँछन् । अहिलेको परिस्थितिमा ४० वर्षमाथिका वा दीर्घरोगी, फ्रन्टलाइनर, प्रतिरोधक क्षमता कम भएकालाई बुस्टर डोज लगाए हुन्छ । ६० वर्षमाथिकालाई त दिनैपर्छ, खोप विज्ञ डा श्यामराज उप्रेतीले कान्तिपुरसँग भने, खोप अभियानलाई थप सशक्त बनाउँदै बुस्टर डोज लगाउन जरुरी भइसक्यो । अनुदानमा आएका खोपको गुज्रने मिति छोटो हुने भएकाले ती खोपलाई बुस्टर डोजका रूपमा प्रयोग गर्न सकिने उनको सुझाव छ । हालसम्म मुलुकमा १ करोड ८६ लाख ८६ हजार ६ सय ४९ डोज खोप लगाइएको छ । कुल जनसंख्याको ३३३ प्रतिशत अर्थात् १ करोड १ लाख २७ हजार ४ सय ७ जनाले एक डोज र २८२ प्रतिशत अर्थात् ८५ लाख ५९ हजार २ सय ४२ जनाले पूर्ण खोप लगाएका छन् । कोरोनाको दोस्रो लहरको कारक डेल्टा भेरिएन्ट (बी१६१७२) भन्दा ओमिक्रोन ७ गुणा बढी संक्रामक देखिएको विज्ञहरूको भनाइ छ ।"
भारतमा भेटियो ओमिक्रोन,"नयाँदिल्ली (एजेन्सी) छिमेकी देश भारतमा कोभिड१९ को पछिल्लो भेरिएन्ट ओमिक्रोनको संक्रमण पुष्टि भएको छ । स्वास्थ्य तथा परिवार कल्याण मन्त्रालयका अनुसार कर्नाटक प्रान्तमा दुई जनामा संक्रमण पुष्टि भएको हो । संक्रमितहरू ६६ र ४६ वर्षका पुरुष छन् । मन्त्रालयका सहसचिव लव अग्रवालले उनीहरूलाई निगरानीमा राखिएको र कुनै गम्भीर लक्षण नदेखिएको उनले बताए । ६६ वर्षीय पुरुष दक्षिण अफ्रिकाबाट भारत आएका थिए । खोपको पूरा डोज लिएका उनी दुबई हुँदै भारत आएर यसअघि नै आफ्नो देश फर्किसकेका छन् । नोभेम्बर १ मा संक्रमण पुष्टि हुने ४६ वर्षीय पुरुष चिकित्सक हुन् । उनले हालै कुनै देशको भ्रमण नगरेका स्थानीय सञ्चारमाध्यमहरूले जनाएका छन् । भारतीय राजधानी नयाँदिल्लीमा संक्रमण पुष्टि भएका ६ जना र महाराष्ट्रमा शंकास्पद ६ जनाको नमुना ओमिक्रोन भएनभएको पत्ता लगाउन जिन सिक्वेन्सिङका लागि पठाइएको छ । अधिकारीले ती नमुनाको परीक्षण नतिजा आउन बाँकी रहेको र अन्य भारतीय सहरमा पनि ओमिक्रोन परीक्षण सुरु गरिएको जनाएका छन् । ओमिक्रोन पुष्टि भएपछि भारतले उच्च जोखिममा रहेका दक्षिण अफ्रिका, बेलायत, न्युजिल्यान्ड, बंगलादेश, हङकङ र इजरायलबाट आउने यात्रुलाई कडाइ गरेको छ । ती देशबाट आएका यात्रुको भारत उत्रनेबित्तिकै स्वास्थ्य परीक्षण गरिने र नतिजा नआएसम्म विमानस्थलबाहिर जान नदिइने अधिकारीहरूले जनाएका छन् । संक्रमण पुष्टि नहुने यात्रुहरू ७ दिन घरैमा क्वारेन्टिन बस्नुपर्ने र त्यसपछि फेरि परीक्षण गर्नुपर्ने जनाइएको छ । पछिल्लो समय विश्वव्यापी त्रास फैल्याइरहेको ओमिक्रोन भेरिएन्ट पुष्टि हुने भारत ३० औं देश हो । सबैभन्दा पहिले दक्षिण अफ्रिकामा पुष्टि भएको थियो । नोभेम्बर ९ लिइएको नमुना परीक्षण पछि दक्षिण अफ्रिकाका स्वास्थ्य अधिकारीले नोभेम्बर २४ मा यो भेरिएन्ट पुष्टि गरेका हुन् । विश्व स्वाथ्य संगठन (डब्लूएचओ) ले ओमिक्रोनलाई संक्रमणको उच्च जोखिम सूचीमा राखिसकेको छ । ओमिक्रोन ठूलो संख्यामा उत्परिवर्तित भइरहेको र तीव्र रूपमा फैलिइरहेको भन्दै उसले विश्व समुदायलाई सतर्क रहन चेतावनी दिएको छ । ओमिक्रोन भेरिएन्टमा धेरै उत्परिवर्तनहरू भइरहेका छन् र तीमध्ये केहीले निकै चिन्ताजनक अवस्था सिर्जना गरेका छन्, डब्लूएचओले भनेको छ । तर, पहिलेका तुलनामा पछिल्ला उत्परिवर्तन बढी घातक भएनभएको स्पष्ट भइसकेको छैन । यसअघि, दक्षिण अफ्रिकी स्वास्थ्य अधिकारीले यसअघि फैलिएका अन्य भेरिएन्टको तुलनामा ओमिक्रोन फरक देखिएको र आश्चर्यजनक रूपमा उत्परिवर्तन भइरहेको बताएका छन् । विश्वभर हालसम्म ३० देशमा ओमिक्रोन देखा परिसकेको छ । बिहीबार साँझसम्म यो भेरिएन्टबाट करिब ४ सय जना संक्रमित भइसकेका छन् ।"
माओवादी राष्ट्रिय सम्मेलन प्रज्ञामा,"काठमाडौं (कास) माओवादी केन्द्रले राष्ट्रिय सम्मेलन काठमाडौंस्थित प्रज्ञा प्रतिष्ठानको भवनमा गर्ने भएको छ । माओवादी स्थायी कमिटीले बिहीबार पुस ११ देखि १३ गतेसम्म हुने राष्ट्रिय सम्मेलन प्रज्ञा भवनमा आयोजना गर्ने निर्णय गरेको प्रवक्ता कृष्णबहादुर महराले जानकारी दिए । उनले पार्टी सदस्य संख्या ७ लाख ६ हजार ५ सय पुगेको पनि जानकारी दिए । पार्टी सदस्य संख्या ८ लाख पुग्ने अनुमान गरिएको उनको भनाइ छ ।पार्टी केन्द्रीय कार्यालय पेरिसडाँडामा बसेको स्थायी कमिटी बैठकले वडा अधिवेशन सफलताका साथ सम्पन्न भएको निष्कर्ष निकालेको महराले जानकारी दिए । कतिपय पालिकामा अधिवेशन स्थगित भए पनि शुक्रबारसम्म सक्ने तयारी भएको जानकारी छ, उनले भने । त्यस्तै, मंसिर २५ मा सातवटै प्रदेश सम्मेलन गर्ने र अध्यक्ष पुष्पकमल दाहालले २५ गते दिउँसो १ बजे भर्चुअल माध्यमबाट उद्घाटन गर्ने कार्यक्रम तय भएको पनि प्रवक्ता महराले जानकारी दिए । स्थायी कमिटी बैठक शुक्रबार बिहान ११ बजे पनि बस्ने भएको छ ।"
राजदूतको पढ्ने इच्छा अधुरै,"काठमाडौं (कास) राजदूतका आफ्नै कूटनीतिक चासो र प्राथमिकताका क्षेत्र हुन्छन्, तर नेपालस्थित इजरायली राजदूत हानन गोडरको चासो कूटनीतिमा मात्रै सीमित थिएन । इजरायलको हिब्रु युनिभर्सिटी अफ जेरुसेलमबाट भूगोल विषयमा स्नातकोत्तर गर्दागर्दै नेपाल आएका गोडरले बाँकी पढाइ यहीं सक्न चाहन्थे । तर त्रिभुवन विश्वविद्यालयले शैक्षिक तालिका पालना नगर्दा अपूरै रहेको छ । गोडरले इजरायलमै ४५ क्रेडिट आवरको कोर्स पूरा गरेका थिए । बाँकी पढाइ त्रिविबाट सक्न उनले क्रेडिट ट्रान्सफरको अनुमति लिए । त्रिविले ४५ क्रेडिटलाई ३५ मूल्यांकन गरेर बाँकी २५ क्रेडिट आवरका लागि दुई सेमेस्टर पढ्नुपर्ने बतायो । सेमेस्टर प्रणालीअनुसार ६० क्रेडिट आवरपढेपछि स्नातकोत्तर पूरा हुन्छ । भूगोल केन्द्रीय विभागका प्रा हृदयलाल कोइरालाका अनुसार राजदूत पढ्न आउने भएपछि घडीघरको माथिल्लो तलाको कोठामा ब्रान्डेड कम्प्युटर, एलसीडी प्रोजेक्टर र स्क्रिन, एसी, पंखा, ह्वाइटबोर्ड, एलईडी बत्ती, नयाँ कुर्सी र बेन्चका साथै झ्यालमा महँगा पर्दा हालियो । पढाइ सक्न हतारिएका गोडरले त्रिविमा कहिले पढाइ सुरु हुन्छ भनेर फागुनदेखि नै सोध्न थालेका थिए । तर त्रिविले तीन महिना ढिलो गरी असोजमा प्रवेश परीक्षाको तालिका सार्वजनिक गर्यो । छुट्टी मनाउन इजरायल पुगेका गोडर परीक्षा छुट्ने पीरले भ्रमण छोट्याएर २९ साउनमा नेपाल फर्के । तर कार्यतालिका पछ्याउन सधैं असफल त्रिविले प्रवेश परीक्षाको मिति सार्यो । राजदूत नेपाल आइसक्दा डिन कार्यालयले प्रवेश परीक्षा एक महिनापछि सारिदियो । लाज मर्नु भयो, कोइरालाले भने, राजदूतसँग माफी मागें । नेपालको अवस्था यस्तै छ भन्नुपर्ने अवस्था आयो ।प्रवेश परीक्षा दोस्रोपटक पनि तोकिएको मितिमा भएन । अन्ततः विश्वविद्यालयले कात्तिक मसान्तमा मात्रै प्रवेश परीक्षा लियो । राजदूत गोडरले ५० वस्तुगत प्रश्नमध्ये ३७ वटा मिलाएर ७४ अंक ल्याए । योग्यताक्रमअनुसार उनले पढ्न पाउने भए । मंसिर ५ मा पढाइ सुरु हुने सन्देश दूतावासमा पठाइयो । तर त्रिविले समयमै कक्षा सुरु गर्न नसक्दा राजदूतले पढ्न नभ्याउने भए । कारण, उनको कार्यकाल त्यसअगावै सकिँदै छ । विभाग प्रमुख कोइरालाले भने, पढ्ने रहर गर्दागर्दै पनि पाउनुभएन ।त्रिविले स्नातकोत्तरमा सेमेस्टर प्रणाली सुरु गरेपछि २०७३ मा भूगोल केन्द्रीय विभागमा विद्यार्थी शून्य थिए । तर यसपालि राजदूत हानन छुटे पनि पहिलो सेमेस्टरमा ४९ विद्यार्थी छन् । पढाइदेखि नतिजा प्रकाशनसम्म ढिलाइ हुने गरेका कारण विद्यार्थीको शैक्षिक भविष्यमा प्रत्यक्ष असर पुग्ने गरेको विश्वविद्यालय क्याम्पसका प्राचार्य प्रा ध्यानेन्द्रबहादुर राईले स्विकारे । गत वर्षदेखि कोभिडको कारण देखाएर पन्छन त सकिएला तर त्रिवि सिस्टममै ढिलासुस्ती छ, उनले भने ।"
बालबालिकालाई खुवाउन डल्लो परेको बालभिटा,"(हेटौंडा)  सातमहिने छोरीका लागि बिहीबार बालभिटा लिन पुगेकी हेटौंडा उपमहानगरपालिका४ की रमिला न्यौपाने रित्तै हात फर्किइन् । हेटौंडा४ वडा कार्यालयसँगै रहेको मोहन बज्राचार्य स्मृति सहरी स्वास्थ्य संस्थाका स्वास्थ्यकर्मीले न्यौपानेलाई बालभिटा सबै डल्लो परेकाले दिन नमिल्ने सुनाए । बालभिटाको बट्टामा प्रयोग अवधि सन् २०२२ सम्म उल्लेख भए पनि भित्र धूलो डल्लो परेको छ । डल्लो फुटाएर खाँदा अमिलो छ, स्वास्थ्यकर्मीविष्णुमाया श्रेष्ठले भनिन्, यस्तो बालभिटा नखुवाउनु नै स्वस्थकर हुने भएकाले कसैलाई दिएका छैनौं ।हेटौंडा उपमहानगर क्षेत्रमा मात्र होइन, मकवानपुरका अधिकांश स्वास्थ्य संस्थामा उपलब्ध बालभिटा डल्लो परेको (गुणस्तरहीन) भेटिएको छ । विकट राक्सिराङ गाउँपालिकास्थित स्वास्थ्य संस्थामा पनि डल्लो परेको बालभिटाभेटिएपछि वितरण नगरिएको गाउँ स्वास्थ्य संयोजक विजय कापरीले बताए ।हेटौंडाका स्वास्थ्य संयोजक भोला चौलागाईंले वाग्मती प्रदेशको आपूर्ति व्यवस्थापन केन्द्रले नै गुणस्तरहीन बालभिटा पठाएको बताए । स्वस्थकर नदेखिएपछि स्वास्थ्य संस्थाहरूलाई वितरण नगर्न भनिएको उनको भनाइ छ । बालबालिकाले खाने बालभिटाको गुणस्तरमाथि नै प्रश्न उठेको छ, यो राम्रो कुरा होइन, उनले भने, तत्काल गुणस्तरीय बालभिटा पठाउन माग गरेका छौं । जिल्ला स्वास्थ्य कार्यालयको गोदाममा पनि डल्लै परेको बालभिटा मात्र छ । जसका कारण विगत ४ महिनादेखि जिल्लाका अधिकांश बालबालिकाले बालभिटा खान पाएका छैनन् । आपूर्ति व्यवस्थापन केन्द्र हेटौंडाका प्रमुख डा अर्जुन सापकोटाले बालभिटा डल्लो परेकोबारे जानकारी पाएको र यसबारे अनुसन्धान गरिरहेको बताए ।जन्मेको ६ महिनादेखि २ वर्षमुनिका बालबालिकाका लागि सरकारले बालभिटा निःशुल्क उपलब्ध गराउँदै आएको छ । पोषण तथा एकीकृत बालरोग व्यवस्थापनअन्तर्गतको बालभिटा कार्यक्रमले प्रत्येक स्थानीय तहका स्वास्थ्य संस्थामा बालभिटा पठाउँछ । यसको सेवनबाट बालबालिकामा कुपोषण र श्वासप्रश्वासको समस्या नहुने तथा फूर्तिलो बनाउन मद्दत गर्छ । बच्चा जन्मेको ६११ महिनासम्म, १२१७ महिनासम्म र १८२३ महिनासम्मलाई हुने गरी तीन पटक बालभिटा वितरण हुने गरेको छ । तर अहिले जिल्लाभर नै बालभिटा वितरण ठप्प छ । बच्चा जन्मिएपछि २ वर्षभित्रमा उसको ८० प्रतिशत मस्तिष्क विकास हुने हुँदा त्यसका लागि पनि बालभिटाले मद्दत पुर्याउने स्वास्थ्यकर्मीहरू बताउँछन् । तर सरकारले गुणस्तरहीन बालभिटा उपलब्ध गराउनु हेलचेक्य्राइँको पराकाष्ठा भएको उनीहरूको भनाइ छ ।"
बिमा रकम नपाउँदा तामाकोसी अस्पताल संकटमा,"(रामेछाप)  स्वास्थ्य बिमाबापतको भुक्तानी रोकिँदा तामाकोसी अस्पताल आर्थिक संकटमा परेको छ । स्वास्थ्य बिमा बोर्डले बिमाबापत अस्पताललाई करिब २ करोड रुपैयाँ भुक्तानी दिन बाँकी छ । रोकिएको अधिकांश रकम औषधिको मात्र हो । अस्पतालले बिमितलाई उपलब्ध गराउने औषधि बजारबाट खरिद गरेर दिँदै आएको छ । लिन बाँकी रकममध्ये करिब २० प्रतिशत मात्र स्वास्थ्य सेवातर्फको रहेको अस्पताल सञ्चालक समितिका अध्यक्ष गोविन्दप्रसाद घिमिरेले बताए ।सेवाबापतको रकम रोकिँदा खासै कठिनाइ हुँदैनथ्यो, उनले भने, हामी बजारको औषधि किनेर नागरिकलाई बाँड्ने तर बिमा बोर्डले उक्त रकम भुक्तानी नगर्दा संकटमा परेका हौं । उनका अनुसार करिब १ करोड ६० लाख रुपैयाँ बराबरको औषधि अस्पतालले बजारबाट खरिद गरेर स्वास्थ्य बिमा गराएका बिरामीलाई वितरण गरेको छ ।बोर्ड र अस्पतालबीच भएको सम्झौतामा बिमाअन्तर्गतका सेवा र औषधिबापतको रकम तत्काल उपलब्ध गराउने उल्लेख छ । त्यसैअनुसार बिमा सुविधा उपयोग गरेकै दिन अस्पतालले बोर्डमा भुक्तानी दाबी गर्ने गरेको छ । तर रकम भने बोर्डले पठाउने गरेको छैन । अस्पतालले भुक्तानी उपलब्ध गराउन बोर्डसमक्षा पटकपटक अनुरोध गरे पनि वास्ता नगरिएको घिमिरेले बताए । जसका कारण अस्पतालमा कार्यरत चिकित्सकसहित ३३ जना स्वास्थ्यकर्मीलाई तलबलगायत सुविधा उपलब्ध गराउनसमेत हम्मे परिरहेको उनले दुखेसो पोखे ।उनका अनुसार बोर्डले सन् २०१९ देखिकै भुक्तानी दिन बाँकी छ । दुर्गममा रहेको निजी क्षेत्रको अस्पतालको करिब २ करोड रुपैयाँ रोकिनु भनेको सामान्य कुरा होइन । यस्तै अवस्था रह्यो भने हामी बोर्डसँगको सम्झौता रद्द गर्ने अवस्थामा पुग्नेछौं, उनले भने । काभ्रेको धुलिखेल अस्पतालले पनि बोर्डबाट करोडौं रुपैयाँ भुक्तानी नपाएको भन्दै बिमा कार्यक्रम नै बन्द गर्ने निष्कर्षमा पुगेको जानकारी पाएको उनले सुनाए ।उनका अनुसार अधिकांश नागरिकले औषधि किन्नमा धेरै पैसा लाग्ने भएकैले स्वास्थ्य बिमा गराउँदै आएका छन् । अस्पतालको स्वास्थ्य सेवाका लागि त्यति भीड लाग्दैन । दीर्घरोगीले जीवनभर औषधि खानुपर्ने भएकाले त्यस्ता प्रकृतिका बिरामीहरूमध्ये अधिकांशले स्वास्थ्य बिमाको सुविधा लिइरहेका छन् ।यसैगरी, राष्ट्रिय मिर्गौला उपचार केन्द्रले सञ्चालन गरेको डायलसिस सेवावापत तामाकोशी अस्पतालले पाउनु पर्ने रकमसमेत बोर्डले भुक्तानी दिएको छैन । हाल ३७ जना मिर्गौलापीडितले नियमित डायलसिस सेवा लिइरहेका छन् । जसमध्ये सदरमुकाम मन्थलीका मात्रै १३ जना छन् । मन्थलीमा जिल्ला अस्पताल छैन । यहाँस्थित प्राथमिक स्वास्थ्य केन्द्रमा पुग्ने बिरामी तामाकोशी अस्पतालमा रेफर भई उपचार सेवा लिनुपर्ने अवस्था छ । बिमा बोर्डले सिफारिस गरेका औषधिहरू केन्द्रमा न्यून मात्र रहेकाले धेरै बिरामी रेफर मागेर तामाकोसी अस्पताल पुग्ने गरेका हुन् ।"
फड्केबाट चिप्लिएर बालक बेपत्ता,नुवाकोट (कास) विद्यालयबाट घर फर्किने क्रममा एक बालक तादीखोलामा बगेर बेपत्ता भएका छन् । दुप्चेश्वर गाउँपालिका६ करेजुङ निवासी दावा तामाङका ४ वर्षीय छोरा जोन तामाङ बेपत्ता भएका गाउँपालिकाका अध्यक्ष योविन्द्रसिं तामाङले बताए । उनी तादीखोलापारि रामतीमा रहेको हर्स मेमोरियल बोर्डिङ स्कुलमा नर्सरी कक्षामा अध्ययनरत थिए । बुधबार अपराह्न विद्यालयबाट घर फर्किने क्रममा खोलामा रहेको फड्केबाट चिप्लिएर हराएको प्रहरीले जनाएको छ ।
किशोरी बलात्कार आरोपमा पक्राउ,रामेछाप (कास) किशोरी बलात्कार गरेको अभियोगमा रामेछाप गोठगाउँका ३२ वर्षीय नवराज कार्कीलाई प्रहरीले पक्राउ गरेको छ । रामेछाप प्रहरीका डीएसपी नवराज ढुङ्गानाका अनुसार एक साताअघि कार्कीले गाउँकी १५ वर्षीय किशोरीलाई डरत्रास देखाई बलात्कार गरेका थिए । बलात्कार गरेको किटानी जाहेरी परेपछि खोजबिनमा रहेको प्रहरीले कार्कीलाई सोमबार साँझ रामेछाप नगरपालिका१ बाट पक्राउ गरेको हो । कार्कीविरुद्ध जबरजस्ती करणी अभियोगमा अनुसन्धान गर्न जिल्ला अदालतबाट बुधबार ५ दिनको म्याद लिई हिरासतमा राखिएको ढुंगानाले बताए ।
"४ वर्षदेखि थन्कियो ३३ करोडको मेसिन, क्यान्सरको रेडिएसन थेरापी ठप्प","(काठमाडौं)  चित्लाङ टिस्टुङ पालुङका ६५ वर्षीय हरिकृष्ण देउलालाई साताअघि दिसा बस्न गाह्रो भयो । क्लिनिकमा जँचाउँदा बिग्रिएका कोषिका टुक्रिएर जम्मा भएको र क्यान्सरको लक्षण देखापरेको भन्दै थप उपचारमा जान भनियो । उनी वीर अस्पताल पुगे । त्यहाँ क्यान्सरको उपचार गर्ने मेसिन बिग्रिएको भन्दै निजी अस्पताल रेफर गरेपछि उनी हरिसिद्धिको नेपाल क्यान्सर अस्पतालमा छन् । वीरमा मेसिन बिग्रिएकै कारण एक महिनाअघि पनि उनले डेढ लाख खर्चेर निजीमा पेटको क्यान्सरको उपचार गराएका थिए । मलद्वारमा क्यान्सर भएका उनी अहिले मृत्युसँग लडिरहेका छन् । रेडिएसन थेरापी (विकिरण दिएर गरिने उपचार) मार्फत कम्तीमा एक महिनासम्म उपचार गराउनुपर्छ, उनका छोरा भन्छन्, यसका लागि चिकित्सकले दुई लाखभन्दा बढी खर्च लाग्छ भनेका छन् ।ललितपुर गोदावरीका ६७ वर्षीय रामबहादुर महर्जन पनि वीरमा उपचार नपाएपछि हरिसिद्धिस्थित क्यान्सर अस्पताल पुगे । उनको घाँटीमा क्यान्सर छ । क्यान्सर अन्यत्र फैलिएको छछैन भनी जाँच गर्नमात्रै ७० हजार खर्च लाग्यो, उनका ज्वाइँले भने, एकपटक जाँच गर्न कहिले २४ हजार त कहिले २३ हजार रुपैयाँ तिर्नुपर्छ । उनका अनुसार घाँटीमा क्यान्सर भएकाले अप्रेसन गर्न मिल्दैन । विकिरणमार्फत क्यान्सर भएको कोषिका नष्ट गर्नुपर्छ । यसका लागि दुईदेखि तीन महिनासम्म रेडिएसन दिनुपर्छ । औषधिबाहेक उपचारमा मात्रै ३ लाख रुपैयाँ लाग्ने अस्पतालले जनाएको छ, उनले भने । दोलखाकी अञ्जुदेवी श्रेष्ठ पनि पेटको तल्लो भागमा क्यान्सर भएर निजी स्वास्थ्य संस्थामा उपचार गराइरहेकी छन् । उनका श्रीमान् हरिकृष्णका अनुसार ३ लाख रुपैयाँ खर्च भइसकेको छ । सरकारीमा उपचार नपाएर निजीमा पाँच लाख रुपैयाँसम्म खर्चेर उपचार गर्ने उनीहरूजस्तै अरू पनि छन् । रेडिएसन थेरापीमार्फत हुने यही उपचार वीरमा गराउँदा ६ साताको ५ हजार ५ सयमात्र खर्च लाग्छ । दुई सातामात्र रेडिएसन दिए पुग्ने भए ४ हजार ५ सय रुपैयाँमा उपचार गर्न सकिन्छ । मुलुकमा बर्सेनि २५ देखि ३० हजार क्यान्सरका नयाँ बिरामी थपिने अनुमान छ । क्यान्सरबाटै प्रत्येक वर्ष १५ देखि २० हजार जनाको मृत्यु हुने स्वास्थ्य मन्त्रालयको तथ्यांक छ । विडम्बना, वीर अस्पतालमा क्यान्सर उपचार गर्न २५ वर्षअघि ल्याइएको कोबाल्ट६० मेसिन बिग्रिएपछि २०७२ देखि सेवा ठप्प छ । यहाँ रेडिएसनमार्फन उपचार गर्ने अर्को मेसिन पनि छैन । वीरमा दिनहुँ आउने करिब २ हजार ५ सय बिरामीमध्ये ३०४० जना क्यान्सर रोगी हुने अस्पतालका अन्कोलोजी विभाग प्रमुख डा विवेक आचार्यले बताए । तर, उपचार गर्ने मेसिन नहुँदा ६ वर्षदेखि यस्ता बिरामी निजी अस्पतालमा चर्को शुल्क तिर्न बाध्य छन् । २०७४ असार २९ मा आधुनिक उपकरणमार्फत गुणस्तरीय सेवा दिने उद्देश्यले वीरले लाइफलाइन ट्रेड इन्टरनेसनल कम्पनीसँग ३३ करोड २४ लाख १६ हजार (भ्याट बाहेक) मूल्य पर्ने टोमोथेरापी मेसिन खरिदको सम्झौता गर्यो । मेसिन राख्न ६ करोड ६६ लाख ६६ हजार रुपैयाँमा बंकर निर्माण र कोबाल्ट६० मेसिनको रेडियोधर्मी पदार्थ सुरक्षित व्यवस्थापन लाइफलाइनले नै गर्ने सम्झौता थियो । आपूर्तिकर्ताले ६ महिनाभित्र मेसिनको परीक्षणसमेत गराई हस्तान्तरण गरिसक्नुपर्ने सम्झौतामा उल्लेख छ । तर, वीर प्रशासनको बेवास्ताका कारण चार वर्ष बितिसक्दा पनि कोबाल्ट६० को रेडियोधर्मी पदार्थ व्यवस्थापन गर्ने मेसिन जडान हुन सकेको छैन । आपूर्तिकर्ता कम्पनीले सुरुमा पुरानो मेसिनको रेडियोधर्मी पदार्थ भारतमा व्यवस्थापन गर्न खोजेको थियो । तर, नेपालमा रेडियोधर्मी पदार्थ व्यवस्थापन गर्न अन्तर्राष्ट्रिय परमाणु ऊर्जा एजेन्सी (आईएईए) ले तोकेको मापदण्ड र यससम्बन्धी कानुन नभएको भनी भारत सरकारले त्यसमा सहयोग गरेन । त्यसपछि २०७६ फागुनमा कोबाल्ट६० मेसिन उत्पादक क्यानडास्थित कम्पनीमै पुर्याएर व्यवस्थापन गरियो । क्यानडामा भन्दा भारतमा सस्तो पर्ने भएकाले पहिले भारतमै व्यवस्थापनका लागि प्रयास गरिएको आपूर्तिकर्ता कम्पनीका प्रतिनिधि नै स्विकार्छन् । त्यसबीचमा आपूर्तिकर्ताले एकुरे कम्पनीको टोमोथेरापी मेसिन भने २०७५ असारमै नेपाल ल्याइसकेको थियो । कोबाल्ट६० को विकिरण व्यवस्थापन र मेसिन राखिएको बंकर खाली नभएकाले नयाँ मेसिनलाई तत्कालका लागि बलम्बुस्थित सशस्त्र प्रहरी बल अस्पतालमा राखियो । पुरानो मेसिनको रेडियोधर्मी पदार्थ व्यवस्थापन गर्न समय लागेपछि नयाँ मेसिन एक वर्षसम्म त्यत्तिकै थन्कियो । पछि २०७७ पुसमा मेसिन उत्पादक कम्पनीकै प्राविधिकहरू नेपाल आएर जडानका लागि जाँच गर्ने क्रममा पानी चुहिएर मेसिन खिया लागिसकेको अवस्थामा फेला परेको थियो । सशस्त्र प्रहरी स्वयम्भूका प्रवक्ता प्रहरी नायब महानिरीक्षक मन्दीप श्रेष्ठले सुरक्षाका दृष्टिकोणले मात्र बलम्बुमा राखिएको र मेसिनको कस्तो अवस्थामा छ भन्ने जानकारी नभएको बताए । त्यसो त मेसिन फेरि दिन अमेरिकी कम्पनी राजी भइसकेको छ । मेसिन राख्ने बंकर पनि तयारी अवस्थामा छ । तर मेसिन ल्याउन वीरका अधिकारी र आपूर्तिकर्तालाई पनि तातो लागेको देखिँदैन । वीर अस्पतालका प्रमुख डा भूपेन्द्रकुमार बस्नेतले चाँडै ल्याउन आपूर्तिकर्तालाई ताकेता गर्दै आएको दाबी गरे । सप्लायर्सले अबको ६ महिनाभित्र जडान गर्ने वाचा गरेको छ, उनले भने, मेसिन जडान गर्न र तालिम दिन अमेरिकी प्राविधिक टोली नै आउनुपर्ने भएकाले ढिलाइ हुने देखिएको हो । मेसिन खरिद गर्ने सम्झौतायता ४ स्वास्थ्यमन्त्री र ९ सचिव फेरिइसकेका छन् भने वीरमै तीन जना प्रमुख परिवर्तन भइसके । सम्झौताका बेला अस्पतालका निर्देशक रहेका बस्नेत चार वर्षपछि पुनः गत साउनमा कार्यकारी प्रमुखका रूपमा वीर नै फर्किएका हुन् । लाइफलाइन ट्रेड इन्टरनेसनलका व्यवस्थापक सुरेन्द्र नायरले कोभिडलगायत कारणले समयमा मेसिन जडान गर्न नसकेको दाबी गरे । सुरुमा रेडिएसन व्यवस्थापन गर्न कानुन नहुँदा ढिलाइ भयो, उनले भने, अहिले मेसिन ल्याउन प्रयास गरिरहेका छौं । चिकित्सकहरूका अनुसार मुख्यतया क्यान्सरको उपचार पाँच तरिकाले गरिन्छ । औषधि सेवन, शल्यक्रिया, विकिरणमार्फत गरिने कोबाल्ट, लिनियर एक्सिलेटर र टोमोथेरापी । त्यसमध्ये टोमोथेरापी सबैभन्दा आधुनिक उपचार प्रणाली हो । वीरमा जडान गर्न लागिएको मेसिन मुलुककै पहिलो हो । मेसिन सञ्चालन भए दिनमा ५० जनाको उपचार गर्न सकिने वीरका अंकोलोजी विभाग प्रमुख डा विवेक आर्चायले बताए । मेसिन जडान गर्न पाए गरिब बिरामी निजीमा जानै पर्दैन । धनी वर्ग त विदेशमा गएर पनि उपचार गराउँछन्, उनले भने । ५ लाख जनसंख्या बराबर एउटा रेडियोथेरापी मेसिन चाहिने विश्वव्यापी मान्यता छ । अस्पतालको तथ्यांकअनुसार उपचारमा आउनेमध्ये ८० प्रतिशत विपन्न वर्गका छन् । वीरमा क्यान्सर मेसिनमात्र होइन, १६ स्लाइसको सिटी स्क्यान, पल्मोनरी फङ्सन टेस्ट र चार वटा ग्यास्ट्रो इन्डोस्कोपी मेसिन बिग्रिएर उपयोगविहीन भएका छन् । २०७७ मा गैरसरकारी संस्थाबाट प्राप्त २ करोड ५३ लाख मूल्यको फाइब्रोस्क्यान मेसिन पनि वीरले सञ्चालनमा ल्याउन सकेको छैन । सिमुलेटर मेसिन ३ वर्षदेखि थन्किएको छ । उपकरणहरू ९ महिनासम्म पनि मर्मत नगरेको महालेखाको प्रतिवेदनमा उल्लेख छ । एमआरआई तथा सिटी स्क्यानको सेवा समयमै उपलब्ध नहुने समस्या पनि अस्पतालमा विद्यमान छ । उपकरण र आवश्यक चिकित्सकको अभावमा न्युरो, हाडजोर्नीजस्ता शल्यक्रियाका लागि बिरामीले ३ महिनासम्म प्रतीक्षा गर्नुपर्ने अवस्थामा छ, २०७८ को महालेखा परीक्षकको प्रतिवेदनमा भनिएको छ । अस्पतालले एकातिर बिग्रिएका मेसिन मर्मत गर्न सकेको छैन भने अर्कातर्फ प्रत्येक वर्ष बिरामीको चाप बढ्दै गएको छ । सेवा प्रवाहको गुणस्तर सुधारमा पनि अस्पतालले ध्यान दिन सकेको छैन । २०७७ मा भने बिरामीको उपचारमा मात्रै २ अर्ब ३३ करोड ६ लाख ९७ हजार रुपैयाँ खर्च गरेको अस्पतालको भनाइ छ ।"
पूर्वआईजीपीसहित २१ जनाको अनुसन्धान तामेलीमा,"काठमाडौं (कास) अख्तियार दुरुपयोग अनुसन्धान आयोगले गैरकानुनी रूपमा सम्पत्ति आर्जन गरेको कसुरमा अनुसन्धानमा तानिएका सशस्त्र प्रहरी बल (एपीएफ) का तत्कालीन महानिरीक्षक (आईजीपी) कोषराज वन्त र कर फर्स्योट आयोगका पूर्वअध्यक्ष लुम्बध्वज महतसहित २१ जनाको मुद्दा तामेलीमा राखेको छ ।सार्वजनिक पदमा बसेर सरकारी सम्पत्ति दोहन तथा गैरकानुनी सम्पत्ति आर्जन गर्नेमाथि अख्तियार नरम बन्ने गरेको आरोप लागिरहेका बेला दुई हाइप्रोफाइल सहित २१ बहालवाला तथा पूर्वकर्मचारीको अनुसन्धान फाइल तामेलीमा राखिएको हो । प्रमुख आयुक्तबाट अवकाश पाउनु एक महिनाअघि नवीनकुमार घिमिरेको अध्यक्षतामा बसेको आयोगको पूर्ण बैठकले पूर्वआईजीपी वन्तविरुद्धको अनुसन्धान तामेलीमा राखेको हो । प्रमुख आयुक्त घिमिरेले २०७७ भदौ २९ मा अख्तियारबाट अवकाश पाएका थिए । अवकाशको एक महिनाअघि साउन ५ मा घिमिरेको अध्यक्षतामा बसेको आयोगको पूर्ण बैठकले वन्तविरुद्धको फाइल तामेलीमा राखेको हो ।प्रमुख आयुक्त घिमिरेले अवकाश पाउनु केही दिनअघि अन्य तीन जनाको अनुसन्धान पनि तामेलीमा राखेको पाइएको छ । भदौ २३ मा जलस्रोत तथा सिँचाइ विकास डिभिजन कार्यालय गुल्मीका इन्जिनियर निश्चल काफ्ले, भौतिक पूर्वाधार तथा यातायात मन्त्रालयमा कार्यरत सिनियर डिभिजन इन्जिनियर दीपक केसी र भदौ २५ मा राष्ट्रिय योजना आयोगमा कार्यरत शाखा अधिकृत लोकराज बोहराविरुद्धको अकुत सम्पत्ति आर्जनसम्बन्धी अनुसन्धान फाइल पनि तामेलीमा राखिएको हो ।यसैगरी कर फर्स्योट आयोग२०७१ का अध्यक्ष महतविरुद्धको अकुत सम्पत्तिसम्बन्धी अनुसन्धान फाइल तामेलीमा राखिएको छ । घिमिरेले अवकाश पाएको करिब चार महिनापछि कार्यवाहक प्रमुख आयुक्त गणेशराज जोशीको अध्यक्षतामा बसेको बैठकले महतविरुद्धको अकुत सम्पत्ति आर्जनसम्बन्धी फाइल २०७७ पुस २३ को निर्णयबाट तामेलीमा राखिएको अख्तियारले जनाएको छ । अख्तियारका अनुसार जिल्ला आयोजना कार्यान्वयन इकाई गोरखाका इन्जिनियर रामशरण आचार्य, राजस्व अनुसन्धान विभागका तत्कालीन शाखा अधिकृत मनोजकुमार गौतम, जिल्ला वन कार्यालय बाजुराका तत्कालीन अधिकृत धनीचन्द्र ठकुरी, काठमाडौं महानगरपालिकाका उपनिर्देशक साधुराम भट्टराई र धर्म मुनिकार, राजस्व अनुसन्धान विभागका निर्देशक खिमबहादुर कुँवर र नासु रामकृष्ण तिवारी, पूर्वाञ्चल क्षेत्रीय सडक निर्देशनालय दमकका प्रमुख दीपककुमार भट्टराई, त्रिभुवन अन्तर्राष्ट्रिय विमानस्थल भन्सार कार्यालयका भन्सार अधिकृत केशवराज ओलीविरुद्धको फाइल तामेलीमा राखिएको हो ।यसैगरी अख्तियारले राष्ट्रिय प्राकृतिक स्रोत तथा वित्त आयोगका उपसचिव कपिलप्रसाद सुवेदी, रसुवा भन्सार कार्यालयका नासु भूपेन्द्रराज मैनाली, मध्यपहाडी लोकमार्गका सिनियर डिभिजन इन्जिनियर सूर्यबहादुर भाट, सडक विभागका सुपरिन्टेन्डेन्ट इन्जिनियर सुशीलबाबु ढकाल, पश्चिमाञ्चल क्षेत्रीय सडक निर्देशनालयका तत्कालीन क्षेत्रीय निर्देशक उत्तमलाल प्रधानविरुद्धको फाइल पनि तामेलीमा राखिएको छ । प्रेमकुमार राई अख्तियारको प्रमुख आयुक्तमा आएपछि दक्षिण कोरियाका लागि तत्कालीन नेपाली राजदूत स्वर्गीय कमानसिंह लामा र अर्थ मन्त्रालयका उपसचिव डिलबहादुर क्षत्रीविरुद्धको फाइल पनि तामेलीमा राखिएको छ ।"
होमवर्क नगरेको भन्दै निर्घात कुटपिट,"(बिर्तामोड)  होमवर्क नगरेको निहुँमा एक विद्यार्थीलाई नीलडाम हुने गरी कुटपिट गरिएको घटना सहमतिका नाममा सामसुम पारिएको छ । बिर्तामोड नगरपालिका५ स्थित सुनगाभा इंग्लिस बोर्डिङ स्कुलका शिक्षक विकास पोखरेलले विद्यार्थीलाई निर्घात कुटपिट गरेकामा सामसुम पारिएको हो । वडा प्रतिनिधि, प्रहरी, टोल समितिका प्रतिनिधि, विद्यालय प्रशासन र पीडित पक्षबीच बिहीबार विद्यालयको एउटा कोठाभित्र सहमति भएको जनाइएको छ । कक्षा ३ मा अध्ययनरत ९ वर्षीय अविरल तिम्सिनालाई शिक्षक पोखरेलले बुधबार गृहकार्य नगरेको भन्दै बाँसको लट्ठीले निर्घात कुटेको पीडित पक्षको भनाइ छ । कुटाइबाट तिम्सिनाको तिघ्रा, गाला र ढाडमा नीलडाम बसेको छ । नानीले होमवर्क राम्ररी नगरेको भन्दै यति साह्रो कुटपिट गरेछन्, पीडित विद्यार्थीकी आमा अञ्जनाले भनिन् । उनले बालबालिकालाई यसरी यातना दिने शिक्षकलाई कारबाही गर्नुपर्ने माग राखिन् । शिक्षक पोखरेलले विद्यार्थीलाई कुटपिट गरेर नराम्रो घटना घटाएको विद्यालयका प्रिन्सिपल मिलन श्रेष्ठले बताए । उनले घटनाका विषयमा पीडित पक्षसँग गल्ती स्वीकार गरी आइन्दा यस्तो घटना दोहोरिन नदिने उल्लेख गर्दै कुटपिट गर्ने शिक्षकलाई बुधबार नै विद्यालयबाट हटाइएको बताए । इलाम घर भई झापाको चारआलीमा बसेर शिक्षण पेसा गर्दै आएका पोखरेललाई जिल्लाका कुनै विद्यालयमा काम नपाउने गरी प्याब्सनएनप्याब्सनलाई पत्र पठाउने सहमति जुटेको बिर्तामोड५ का वडा सदस्य लक्ष्मी बाँस्कोटाले बताए । उनका अनुसार कुटपिटबाट नीलडाम बसेको विद्यार्थीको उपचार विद्यालयले गर्ने सहमति जुटेको छ ।"
सुस्त श्रवणलाई सिक्नै समस्या,"(काठमाडौं)  विराटनगरकी कुशी राय सानैदेखि कम सुन्थिन् । स्कुलमा शिक्षकले पढाएको राम्ररी सुन्दैनथिन् । घरमा मामाले बुझाइदिन्थे । उमेर बढ्दै जाँदा सुनाइ क्षमता घट्दै गएको उनलाई महसुस भए पनि समस्या ठानिनन् । परिवारले पनि बेलैमा उपचारमा ख्याल गरेनन् । कक्षा १० पास गरेपछि अचानक कान बन्द भयो । उपचार गर्न जाँदा डाक्टरले सुनाइसम्बन्धी अपांगता (सुस्तश्रवण) भएको बताए । सुनाइ समस्याको सोझो असर रायको दैनिकी र पढाइलेखाइमा परेको छ । उनले सुन्नका लागि कानमा श्रवणयन्त्र राख्नुपर्छ तर पनि राम्ररी सुनिँदैन । चर्को ध्वनिमा नजिक गएर सुन्दा पनि ठम्याउन मुस्किल पर्छ । सुनेर लेख्न सक्दिनन् । शिक्षकहरूलाई एउटै कुरा पटकपटक सोधिरहनुपर्दा झिँजो मान्छन् । स्वअध्ययनबाटै कक्षा ११ र १२ पास गरिन् । स्नातकमा पनि स्वअध्ययनकै भर पर्नुपरेको छ । यसले गर्दा गुणस्तरीय शिक्षा प्राप्तिमा अवरोध पुगिरहेको मेसेन्जर कुराकानीमा बताइन् । उनको सुनाइ समस्या जटिल बनिसकेकाले प्रयोग गरिरहेको श्रवणयन्त्रले काम नगर्ने र नयाँ यन्त्र किन्नुपर्ने डाक्टरले सुझाएका छन् । ३० हजार रुपैयाँमा किनेको यन्त्र प्रयोग गरिरहेकी उनलाई ८० हजार पर्ने नयाँ यन्त्र कसरी किन्ने भन्ने चिन्ता छ । श्रवण यन्त्र महँगो पर्ने भएपछि विकल्पमा सांकेतिक भाषा प्रयोग गर्ने सोच बनाएकी छन् । सांकेतिक भाषा अलिअलि सिकेकी पनि छन् ।अपांगता भएका व्यक्तिको अधिकारसम्बन्धी ऐन २०७४ अनुसार सुन्नलाई श्रवणयन्त्र राख्नुपर्ने वा ६५ देखि ८० डेसिबलसम्मको ध्वनि सुन्न सक्ने व्यक्तिलाई सुस्तश्रवण भएको बुझ्नुपर्छ । रायको जस्तै बाध्यताले सांकेतिक भाषामा भरपर्दा बोली विकासमा असर पर्ने सुस्तश्रवण संघ नेपालका पूर्वअध्यक्ष माचाभाइ महर्जनले बताए । हामी बोल्न सक्छौं, सुन्न मात्रै नसक्ने हो, बहिरा स्कुलमा भर्ना गर्दा सांकेतिक भाषा प्रयोग गर्नुपर्छ, बोल्न सक्नेले पनि बिर्सिन्छ, उनले भने । उनी सुन्न श्रवणयन्त्र प्रयोग गर्छन् । सुनाइ समस्याले पढाइमा पुग्ने अवरोधबारे उनको आफ्नै अनुभव छ । २०४२४३ सालतिर स्कुल पढ्दा शिक्षकलाई अनुरोध गरेर पहिलो बेन्चमा बस्थे । आईकम, बीकम पढ्ने बेला एउटै हलमा सयडेढ सय विद्यार्थी हुन्थे । सरले घुमीघुमी पढाउथें तर उनी सुन्दैनथिए । पढ्दा भोगेको समस्या अढाई दशकपछि पनि उस्तै रहेको उनले बताए । सुनाइसम्बन्धी अपांगता भएका व्यक्तिहरू प्रायःजसो विपन्न र सीमान्तकृत समुदायका छन् । सुनाइ समस्याले पढाइमा असर पुगेपछि व्यक्तित्व विकासमा बाधा पुग्छ । उनले सरकार, शिक्षा मन्त्रालय र मातहतका निकायमा श्रवण यन्त्रलगायत सुन्नका लागि सहायता लिइने उपकरण खरिदमा छुट तथा सहुलियत सुविधा दिने, शैक्षिक संस्थामा निःशुल्क उपलब्ध गराउने व्यवस्था गरिदिन पटकपटक आग्रह गरे । विदेशका स्कुल, कलेजमा क्याप्सनर, लाउड चेकर, लुप सिस्टमको प्रयोग हुन्छ, श्रवणयन्त्रलगायत उपकरण निःशुल्क उपलब्ध गराउँछन्, यो भए अध्ययनमा सजिलो हुन्थ्यो, शिक्षा मन्त्रालयसँग कुरा राखेको पनि हो, स्रोतसाधन पर्याप्त छैन भन्ने जवाफ आउँछ, उनले भने । २०६८ सालको जनगणनाअनुसार सुनाइसम्बन्धी अपांगता भएका व्यक्तिहरूको संख्या ७९ हजार ३ सय ७ छ । यसभित्र बहिरा र सुस्तश्रवण दुवैखाले अपांगता भएका व्यक्ति पर्छन् । सुस्तश्रवण संघ नेपालका पूर्वअध्यक्ष महर्जनको भनाइमा स्कुलमा सुस्तश्रवण भएकालाई प्राथमिकता दिएर सिकाइँदैन । पढाइ वातावरण मैत्रीपूर्ण छैन । कतिपय विद्यालयले भर्ना लिन मान्दैनन् । बहिरा स्कुलमा जाऊ भन्छन् । यिनै कुराले गर्दा पढ्न, सिक्न र आत्मनिर्भर बन्न चाहनेलाई निराशा थपिदिने गर्छ । रामेछापकी २४ वर्षीया रजिता तामाङको आर्मी बन्ने सपना थियो । २०६९ जेठमा रूखबाट खसेर खुट्टा भाँचिएपछि यसको असर कानसम्म पर्यो । उनी एउटा आँखा राम्रो देख्थिनन् । नसुन्ने समस्या पनि थपिएपछि पढ्न लेख्न गाह्रो भयो । २०७० सालमा जसोतसो एसएलसी पास गरिन् । आर्मी बन्ने सपना त्यागेर प्लस टु पढेर जापान जाने सपना देखिन् । गाउँमै ११ कक्षामा पढ्न सुरु गरिन् तर उनले शिक्षकले बोलेकै सुन्दिनथिन् । त्यसपछि पढ्ने मन हुँदाहुँदै छाडिदिइन् । आर्मी बन्ने र जापान जाने सपना त्यागिन् । हाल उनी ललितपुरमा आफन्तकामा बस्छिन् । सहयोग उठाएर कान र आँखाको उपचार गरिरहेको मेसेन्जर कुराकानीमा बताइन् । उनले कानमा श्रवणयन्त्र राखेकी छन् । मेसिनले खासै काम गर्दैन, आवाज ठूलो सुन्ने मात्र रहेछ, बुझ्न निकै मुस्किल छ, उनले भनिन् । नक्सालको बहिरा स्कुलमा पुनः कक्षा ११ मा भर्ना गर्ने योजनामा छिन् । सांकेतिक भाषा जानेर भर्ना हुन बहिरा स्कुलले सुझाएको छ । यसले उनलाई दोधारोमा पारेको छ । महोत्तरीको गौशाला नगरपालिकाका २३ वर्षीय उमेश धिमाललाई नसुन्ने समस्याले पढ्नै झन्झट लाग्यो । प्लस टु पास गरेपछि छोडिदिए । उनी १६ वर्षको भएपछि कानको नसा सुक्खा भएकाले बोली नसुनिएको थियो । कानमा श्रवणयन्त्र राखेका छन् । १० कक्षासम्म बोर्डिङ पढे । २०७४ सालको एसईईमा ए ग्रेड ल्याएर पास गरे । त्यसपछि सरकारी स्कुलमा कक्षा ११ र १२ पढे । स्नातक पढ्ने हिम्मत गर्न सकेका छैनन् । मेसिन प्रयोग गर्छु तैपनि केही बुझिँदैन, अहिले भर्ना गरेको छैन, उनले भने ।स्कुलमा विद्यार्थीलाई मात्रै होइन, शिक्षकलाई पनि उति नै विभेद हुन्छ । झापाका शिक्षक ओमप्रकाश संग्रौलाको अनुभवमा बहिरा, सुस्तश्रवणका विद्यार्थी, शिक्षकलाई अरूले हेर्ने नजर, गर्ने व्यवहार फरक हुन्छ । विद्यालय परिसरभित्रै सुस्तश्रवण भएकालाई खिसिट्युरी गर्ने, हेलाँ गर्ने गरिन्छ । यसले गर्दा विद्यार्थीले राम्रो सिक्ने अवसर पाउँदैनन् । सुस्तश्रवणका शिक्षकले पनि उत्साहित भएर सिकाउन सक्दैनन् । पर्याप्त शैक्षिक सामग्री हुँदैनन्, सेवासुविधा अपुग छ, विद्यालय प्रशासनले कमजोर ठान्छ, भनेजस्तो सिकाउन सकिँदैन, संग्रौलाले फोन सम्पर्कमा भने ।शिक्षा तथा मानव स्रोत विकास केन्द्रमा समावेशी शिक्षा शाखाकी निर्देशक विद्या दवाडीले सुस्तश्रवण भएका विद्यार्थीलाई (उनीहरूको) आवश्यकता अनुसारको शैक्षिक वातावरण बनाउन पहल भइरहेको बताइन् । भर्ना नलिने समस्या हामीले थाहा पाएसम्म सुल्झाइरहेका छौं, छात्रवृत्ति दिने, शैक्षिक सामग्री, अडियो सामग्री उपलब्ध गराउने गर्छौं, क्याप्सनिङको काम भइरहेको छ, सांकेतिक भाषामा कक्षा चलाइरहेका छौं, उनले भनिन्, शिक्षकलाई तालिम दिँदा विद्यार्थीहरूलाई पहिलो डेस्क बेन्चमा राखेर पढाउने, शिक्षकले ठूलो स्वरमा बोल्ने, पढाउने सिकाउँदै आएका छौं, विद्यार्थीको आवश्यकताअनुसार पठनपाठनलाई मैत्रीपूर्ण बनाउनेमा संवेदनशील छौं ।"
सहरकै व्यस्त बसपार्क कहिलेसम्म सडकमा ?,"पुरानो बसपार्क रहँदै आएको राष्ट्रिय सभागृह पछाडिको ११ हजार ८ सय ९० वर्गमिटर जग्गा २०७३ सालमा बहुतले सपिङ कम्प्लेक्ससहितको बस टर्मिनलका लागि काठमाडौं टावर परियोजना निर्माण गर्न भन्दै काठमाडौं महानगरले जलेश्वर स्वच्छन्द बिकाइ बिल्डर्सलाई सार्वजनिकनिजी साझेदारी अवधारणाअन्तर्गत दिएको थियो । सम्झौतामा ५ वर्षभित्र निर्माण सम्पन्न गरी तल्लो तलामा साबिकको बसपार्क स्थापित गर्ने भनिएको थियो । सम्झौताअनुसार काम भएको भए गत साउनमै टावर बनेर नयाँ बसपार्क सञ्चालनमा आइसक्थ्यो । तर, टावरको काम आधा पनि भएको छैन । अझ कति समय लाग्छ, ठेगान छैन । त्यति बेला, ५ वर्षका लागि साबिकको बसपार्क खुलामञ्चमा सारिएको थियो । गत वैशाखदेखि त्यही खुलामञ्चबाट पनि पिक एन्ड ड्रप प्रणाली भन्दै बसपार्कलाई सडकमा ल्याइयो । महानगरका अनुसार खुलामञ्चबाट करिब ४० कम्पनीका ६ सय सवारी साधन सञ्चालन हुन्थे, जसमध्ये २७ वटा कम्पनी छोटो दूरीका र १३ वटा मध्यम दूरीका थिए । खुलामञ्चको अतिक्रमण तोडिनु अनिवार्य थियो, तर यता बस टर्मिनलसहितको टावर बनिनसकेकाले अति व्यस्त बसपार्क सडकबाट सञ्चालन हुँदा सार्वजनिक यातायात प्रयोगकर्ताको दैनिकी कष्टकर बनिरहेको छ । समयमै टावर निर्माण नगरेको ठेकेदार कम्पनीले महानगरपालिकालाई हालसम्म ७ करोड ७७ लाख रुपैयाँ रोयल्टी बुझाएको छ । महानगर या त यसमै सन्तुष्ट छ, या यसमा कुनै अदृश्य स्वार्थले काम गरेको छ । कारण जे भए पनि समय तालिकाअनुसार निर्माण सम्पन्न गर्न ठेकेदार कम्पनीलाई महानगरले दबाब नदिनु आफैंमा अनुचित हो । महानगरले उपमेयरको संयोजकत्वमा अस्थायी बसपार्क को व्यवस्था गर्न केही महिनाअघि अध्ययन समिति गठन गर्यो । यसै समितिले स्थलगत अध्ययन र सहरी आवश्यकताका आधारमा मध्यम दूरीको सवारीसाधनका लागि लोकन्थली पेट्रोल पम्पपछाडि बसपार्क राख्न र छोटो दूरीको सवारीसाधनका लागि सडकमै पिक एन्ड ड्रप प्रणाली लागू गर्न सुझाव दिएको थियो, जुन अहिले सफल देखिएको छैन । यसबाट यात्रुहरूले अनाहकमा सास्ती खेप्नु परिरहेको छ । सुन्धारा, वायुसेवा निगम, वीर अस्पताल तथा रत्नपार्कको सेरोफेरो उपत्यकाका विभिन्न क्षेत्रबाट आउने माइक्रो तथा बसहरूको अन्तिम स्टेसन हो । सेवासुविधा र आर्थिक गतिविधि यही क्षेत्रवरिपरि केन्द्रित रहेकाले पनि यात्रुहरूको चाप यहाँ निकै बढी हुन्छ । अहिले टुँडिखेलवरिपरि सडकमा यात्रुलाई गाडी भेट्नै मुस्किल छ । छुट्टै बस पार्किङ गर्ने थलो नभएपछि सहरको केन्द्र अस्तव्यस्त बनेको छ । खुलामञ्चको अस्थायी बसपार्कमा पहिले चाहेका रुटका गाडीहरू सहजै भेटिन्थे । यात्रुहरू अभ्यस्त पनि भइसकेका थिए । अपांगता भएका व्यक्ति, विशेषतः दृष्टिविहीनहरू पनि सोधीखोजी गरेर गाडीको लाइनमा पुग्थे तर अब यो सम्भव छैन । बस पार्किङ स्थायी नहुँदा हजारौं सार्वजनिक सवारीसाधन प्रयोगकर्ताहरूले पाइरहेको सामूहिक सजाय सुन्धारा छेउकै महानगरपालिकाको कार्यालय आवतजावत गर्दा त्यहाँका पदाधिकारीले पक्कै देखेकै होलान्, तैपनि सार्वजनिक सवारीसाधन यात्रुका लागि कसरी सहज बनाउने भन्नेमा महानगरले ध्यान दिएको छैन । सार्वजनिक महत्त्वको यति गम्भीर विषयमा महानगर संवेदनशील बन्नुपर्छ । पिक एन्ड ड्रप व्यवस्था गर्नुका पछाडि महानगरले दुइटा तर्क दिएको छ, टावर परियोजनामा भइरहेको ढिलाइ र अभियानकर्ताहरूले खुलामञ्च खाली गर्न दिएको दबाब । जबकि पहिलो काम सक्न महानगरले उचित दबाब दिन नसकेकैले दोस्रो अवस्था निम्तिएको हो । काठमाडौं टावर परियोजना समयतालिकाअनुसार नचल्नुमा सम्झौतामा हस्ताक्षर गर्ने प्रमुख पक्षका नाताले महानगर अवश्य जिम्मेवार छ । उक्त सम्झौतामा, टावर भूमिगत दुई तलासहित चौधतले बन्ने उल्लेख छ । तलका दुई तलामा स्थायी बसपार्क राख्ने पनि सहमति भएको हो । ५ वर्षमा टावर निर्माण गरी २५ वर्ष सञ्चालन गरेपश्चात् महानगरलाई हस्तान्तरण गर्नुपर्ने उल्लेख छ । सम्झौतामा निर्माण अनुगमन गर्न महानगरले स्वतन्त्र इन्जिनियर र प्राविधिक समिति खटाउन सक्ने भनिए पनि स्वतन्त्र इन्जिनियर नियुक्त गरिएन, गरिने छाँटकाँट पनि छैन । नियुक्ति गर्न नसकेपछि उपायका रूपमा महानगरकै प्राविधिकबाट अनुगमन गर्ने गरी तीनसदस्यीय कार्यदल बनाइएको थियो । उक्त कार्यदलले दुई पटक अनुगमन गरी प्रतिवेदन बुझाएको पनि थियो । तर, त्यसलाई पनि बेवास्ता गरियो । प्रतिवेदन नै कमसल थियो भन्ने पनि सुनिन्छ । यस्तो प्रयास काम देखाउनका लागि मात्र भइरहेको छ । स्थायी बसपार्कको व्यवस्था जति छिटो टावर बन्यो त्यति चाँडो सम्भव हुन्छ । यसका लागि महानगरका अतिरिक्त ठेकेदार कम्पनीले पनि तदारुकता देखाउनुपर्छ । त्यतिन्जेलका लागि, अहिले अपनाइएको अस्थायी व्यवस्थालाई नै कसरी हुन्छ थप व्यवस्थित तुल्याउनुपर्छ । महानगरको नालायकीका कारण यात्रुहरूले अनावश्यक सास्ती बेहोर्नुपर्ने स्थितिको अन्त्य गर्नुपर्छ ।"
राप्रपामा पनि पुस्तान्तरणकै प्रश्न,"बुधबारदेखि सुरु भएको राप्रपाको महाधिवेशनमा यतिखेर सबैको ध्यान गएको छ । पार्टीको नीतिमा कुनै फेरबदल नभए पनि नेतृत्वमा को आउँछ भन्नेमा सबैलाई चासो छ । पार्टी अध्यक्षमा पुनः कमल थापा नै आउँछन् कि राजेन्द्र लिङ्देनले बाजी मार्छन्, यो अहिल्यै भन्न सकिन्न । अरू पार्टीमा झैं यसमा पनि उही पुस्तान्तरणकै समस्या देखा परेको छ । जसरी एमालेमा केपी शर्मा ओली अर्थात् बा ले छोड्न चाहेनन्, कांग्रेसमा शेरबहादुर देउवा र रामचन्द्र पौडेलले नयाँ पुस्तालाई छोड्न चाहेका छैनन्, उसैगरी थापाले छोड्न चाहिरहेका छैनन् । पदप्रति ओली, देउवा र थापाले देखाएको आसक्तिले राजनीतिलाई विकृत बनाएको छ । ७० वर्ष हाराहारीका नेताहरू नयाँ पुस्तालाई देश बनाउन मौका दिनुको सट्टा आफैं हर्ताकर्ता बनौं भनेर मरिमेट्दै छन् । आफ्नो गुटले त ताली बजाएर तारिफ गर्लान् नै तर आमनेपाली युवाहरूले अब बा हरूबाट यो देशको रथ हाँकिन्छ भन्नेमा विश्वास गर्दैनन् । उनीहरूले ओली, देउवा र थापाहरूबाट अब राजनीतिक रथको पाग्रा अगि बढ्ला भन्ने कल्पनासमेत गर्न सक्दैनन् । थापाको शासन र सक्षमता अन्य पार्टीकाले मात्र होइन राप्रपाका कार्यकर्ताहरूले पनि देखिसके । गएको चुनावमा थापा आफैंले हारे । १६५ निर्वाचन क्षेत्रमा राप्रपाले १ सिट जित्यो । पार्टी, राजनीतिको हरेक पक्षमा असफल हुँदै गयो । जनाधार कमजोर भयो । तैपनि थापा पार्टी आफैं हाँक्छु भनेर पदका लागि मरिमेटिरहेका छन् । योजस्तो लाजमर्दो अरू के होला ? अब उनलाई विश्वास गर्ने कुनै आधार छैन । अब पुराना नेताहरूबाट राप्रपा वैकल्पिक शक्ति बन्न सक्ने अवस्थै छैन । पशुपतिशमशेर राणा र प्रकाशचन्द लोहनीहरूले यो कुरा बुझे पनि थापाले अझै बुझेका छैनन् । उनलाई बुझाउन पनि यसपालि राप्रपाका महाधिवेशन प्रतिनिधिहरूले नयाँ अनुहारलाई प्राथमिकता दिनुपर्छ । अन्यथा राप्रपा उही थापाको गोजीमा सीमित हुने पार्टी बन्नेछ । गोपाल देवकोटा, गोकर्णेश्वर८, काठमाडौं"
निष्ठाबिनाको राजनीति,"कुनै समय थियो नेपाली राजनीतिमा गणेशमान सिंह, कृष्णप्रसाद भट्टराई तथा मनमोहन अधिकारीजस्ता निष्ठाका प्रतिमूर्तिहरूको हालीमुहाली थियो । पछिल्लो समय प्रदीप गिरि, बलदेव शर्मा मजगैयाँ, शंकर पाण्डे, दीनबन्धु अर्याल, इन्दु शर्मा पौडेल, केबी गुरुङ, कमल कोइराला, घनश्याम भुसालजस्ता राजनीतिक हस्तीहरूले नेपाली राजनीतिमा निष्ठा र इमानका छापहरू छाड्न सफल भएका थिए । राजनीति इमान र नैतिकवान मानिसहरूको कर्मथलो हो भन्ने सत्यलाई प्रमाणित गर्नका लागि उल्लिखित पात्रहरूको चर्चा नगरिरहन सकिन्न । ५०५१ सालमा सांसद खरिदबिक्री प्रकरण चलिरहँदा अब पनि यस्तै प्रवृत्ति दोहोरिन्छ भने आफू सांसद नबन्ने धारणा सार्वजनिक गर्ने इन्दु शर्मा पौडेलहरू अब नेपाली राजनीतिमा फेरि देखा पर्लान् त ? शैलजा आचार्यले मन्त्रालयको कुर्सी नै फेरेको घटना होस् या दमननाथ ढुंगानाको सरकार सत्तापक्षको संसद् प्रतिपक्षको भन्ने धारणा नै किन नहोस्, राजनीतिक शुद्धता र सद्आचरणका प्रमाण थिए, यी । पछिल्लो समय नेपालका अधिकांश ठूला राजनीतिक पार्टीहरू, आन्तरिक लोकतन्त्रको अभ्यासमा जुटेका छन् । स्थानीय स्तरमा भएका अधिवेशन होस् या जिल्ला र केन्द्रसम्मका अधिवेशनमा भएका झगडा र निषेधको राजनीति, यसले अबको राजनीतिमा गुन्डागर्दी हावी भएको देखाइरहेका छन् । कांग्रेसका लागि आन्तरिक राजनीति महँगो साबित भयो भने एमालेमा आन्तरिक लोकतन्त्र तहसनहस भएको प्रमाण सार्वजनिक भए । अबको राजनीतिमा निष्ठा, इमान, सद्भाव र सहिष्णुताको अन्त्य भएकै हो त ? संविधानमाथि प्रहार गर्ने सर्वसत्तावादी नेता केपी शर्मा ओलीको ९० प्रतिशत मतलाई नजर लगाउने हो भने राजनीतिभित्र गुलामी चरित्र हावी भएको देखिन्छ । नेपाली राजनीतिमा धनको वर्चस्व कायम हुँदै गर्दा इमान र निष्ठाको पुनःस्थापना हुन सक्ला त ? उत्तम पुडासैनी, जोरपाटी, काठमाडौं"
उत्साह जगाउने अनुहारहरू,"यो महिना ठूला राजनीतिक दलहरूको महाधिवेशन भइरहेको छ । सबैभन्दा ठूलो संसदीय दल एमालेको दसौं महाधिवेशन भर्खरै सम्पन्न भएको छ । यसको सरगर्मी सेलाउन नपाउँदै संसद्मा एउटा सिट भएको राष्ट्रिय प्रजातन्त्र पार्टीको महाधिवेशन सुरु भएको छ । यसपछि क्रमशः संसद्को दोस्रो ठूलो दल नेपाली कांग्रेस र तेस्रो ठूलो दल माओवादी केन्द्रको राष्ट्रिय सम्मेलन हुँदै छ । यी पुराना स्थापित राजनीतिक दलले महाधिवेशनबाट नेतृत्वमा नयाँ अनुहार चुन्न सकिरहेका छैनन् । एमालेमा दोस्रो पुस्ताका सक्षम नेता हुँदाहुँदै पनि केपी ओलीको दबाबमा नेतृत्वमा आउने हिम्मत गरेनन् । केहीले चुनौती दिएका पनि थिए, तर तिनलाई कार्यकतापदाधिकारीहरूले साथ दिएनन् । राप्रपामा नेतृत्वका लागि नयाँ र पुरानो पुस्ताबीच कडा प्रतिस्पर्धा हुँदै छ । देशको सबैभन्दा ठूलो र प्रजातान्त्रिक पार्टी कांग्रेसमा भने महाधिवेशन प्रतिनिधिमा निकै आशालाग्दा र भर्भराउँदा युवाहरूको जमात आएको देख्दा केही आशा भने जगाएको छ । जिल्लाजिल्लाबाट आएका प्रतिनिधि मात्रै युवा भएर हुँदैन मुख्य पक्ष हो नेतृत्व परिवर्तन । यसका लागि अब यिनै युवाहरूले नयाँ पुस्तालाई उत्साहित गर्नुपर्छ, जसले गर्दा नेतृत्व लिन अग्रसर नेताहरूलाई हौसला बढ्छ । अघि बढ्ने प्रेरणा दिन्छ । पार्टीलाई काबुमा राख्न खोज्दै अझैं सात दशक पार गरेका नेताहरूले नेतृत्व हस्तान्तरण गर्न नचाहनु दुःखद छ । नाति पुस्ताका महाधिवेशन प्रतिनिधि चुनिएर आउँदा अहिले नेतृत्वमा बसिरहेकाहरूलाई लाज लाग्नुपर्ने हो तर उनीहरू निर्लज्ज आफैं पुनः नेतृत्वका लागि तम्तयार छन् । यसरी एउटै पुस्ताले लामो समय पार्टीलाई गतिहीन बनाएर बस्दा न पार्टी संगठन सुदृढ हुन सक्छ, न त देशले नै गति लिन । कांग्रेसले यही पुस्तालाई हेरेर पनि अब युवा पुस्तालाई नेतृत्व हस्तान्तरण गर्नुपर्छ । कांग्रेसले आफ्नो सफलताका लागि पनि यस्ता पुस्तालाई ठाउँ खाली गरिदिनुपर्छ । होइन भने, यसरी पलाएको टुसालाई निमोठेको ठहरिनेछ । यसपछिका पुस्तालाई राजनीतिप्रति वितृष्णा बढ्नेछ । सुजन देवकोटा, पालुङ्टार४, गोरखा"
प्रधानन्यायाधीशको बहिर्गमन निर्विकल्प,"सामान्य समझ (कमन सेन्स) भएको व्यक्तिले प्रधानन्यायाधीश भन्नेबित्तिकै खास विशेषतायुक्त व्यक्तिको कल्पना गर्छ । उच्च नैतिकतावान्, इमानदार, उदाहरणीय छवि भएको तथा न्यायप्रति समर्पित एवं संविधान, कानुन र विधिशास्त्रको विशिष्टीकृत ज्ञान भएको विद्वान् व्यक्तित्व भन्ठान्छ । वास्तवमा हो पनि त्यही । न्यायाधीशको आचरणलाई मार्गनिर्देशित गर्ने सन् १९८४ को स्वतन्त्र न्यायपालिकासम्बन्धी राष्ट्रसंघीय आधारभूत सिद्धान्तदेखि लिएर नेपालकै न्यायाधीशको आचारसंहिता२०७४ सम्मका अन्तर्राष्ट्रिय, क्षेत्रीय तथा राष्ट्रिय दस्तावेजहरूमा पनि त्यही कमन सेन्स प्रतिविम्बित भएको छ । सर्वोच्च न्यायालयका न्यायाधीशलाई निष्पक्षता र इमानको प्रतीक मानेर न्यायमूर्ति भनी सम्बोधन गर्ने चलन छ । प्रधानन्यायाधीश न्यायमूर्तिहरूको पनि न्यायमूर्ति हो । उसले न्यायमूर्तिहरूका बीचमा पनि न्याय गर्ने जिम्मेवारी वहन गर्नुपर्छ । त्यसैले त समाजले न्यायाधीशको आचरण र व्यवहारलाई मानक मानेर अरूको इमान र नैतिकता तौलिन्छ । विडम्बना, वर्तमान प्रधानन्यायाधीश चोलेन्द्रशमशेर राणाले कमन सेन्सले मागेको भन्दा ठीक उल्टो रूपमा आफूलाई स्थापित गरे । पुनरावेदन र विशेष अदालतमा न्यायाधीश छँदा ट्र्याक रेकर्ड खराब छँदै थियो, प्रधानन्यायाधीशका रूपमा रहँदा पनि एकपछि अर्को खराब प्रदर्शनले उनलाई न्यायालयभित्र विवादको केन्द्रविन्दु (इपिसेन्टर) का रूपमा स्थापित गर्यो । मन्त्रिपरिषद्मा भागबन्डाका लागि सौदाबाजी गरेको कुरा परिस्थितिजन्य रूपमा पुष्टि भयो । संवैधानिक नियुक्तिमा निष्पक्ष र पारदर्शी प्रक्रियाका लागि पहल गर्नु उनको दायित्व हुन्थ्यो । त्यसो नगरेर असंवैधानिक अध्यादेशको आडमा गरिएका नियुक्तिहरूको जानाजान भागीदार बने । नियुक्तिका लागि आफूले पनि नामहरू दिएपछि ती मानिसहरू नियुक्ति भएको गर्वानुभूतिका साथ उनको अभिव्यक्ति सार्वजनिक भयो । प्रथम दृष्टिमै खोटपूर्ण देखिएर पुनरवलोकनका लागि विचाराधीन रहेको रञ्जन कोइराला मुद्दामा साठी प्रतिशतले कैद सजाय घटाउने गरी गरिएको निर्णय ठीक थियो भनेर सार्वजनिक रूपमा उनले बचाउ गरे । कैद कट्टासम्बन्धी कानुनका बारेमा झुटो अभिव्यक्ति दिए । संवैधानिक नियुक्तिसम्बन्धी सार्वजनिक सरोकारका विवादको न्यायनिरूपणलाई जानाजान पन्छाएर संवैधानिक न्यायनिरूपणमै अवरोध सृजना गरे । उनले पूर्वप्रधानन्यायाधीशहरूको चरित्रका बारेमा सार्वजनिक टीकाटिप्पणी गर्न पनि बाँकी राखेनन् । त्यति मात्रै होइन, उनैले हेरेका मुद्दाहरूसँग जोडिएका विवादित सम्पत्ति कारोबारका विषयहरू पनि मिडियामा आएका छन् । छानबिन भएर सत्यतथ्य पत्ता लाग्नुपर्ने स्थिति छ । सर्वोच्च परिसरमा बार एसोसिएसनले गरेको शान्तिपूर्ण धर्नामा जानाजान प्रहरी दमन भयो । धर्ना बिथोल्न अवाञ्छित तत्त्वहरूको घुसपैठ गराउने काम भएको छ । न्यायसम्पादनको अपरिहार्य साझेदार कानुन व्यवसायीहरूको छाता संगठन बार एसोसिएसनले उल्लिखित तथ्यहरूका आधारमा महाभियोगको कारबाही अगाडि बढाउन औपचारिक रूपमै आह्वान गरिसकेको छ । यो कुनै चानचुने वा स्वाभाविक घटनाक्रम होइन । बार एसोसिएसनले औंल्याएका तथ्यगत आधारहरूलाई एकीकृत रूपमा विचार गर्दा महाभियोगको संवैधानिक थ्रेसहोल्ड सन्तुष्ट हुनेमा कुनै शंका छैन । संविधानको धारा १०१(२) मा निर्दिष्ट चार आधार संविधान र कानुनको गम्भीर उल्लंघन गरेको, कार्यक्षमताको अभाव वा खराब आचरण भएको वा इमानदारीपूर्वक आफ्नो पदीय कर्तव्यको पालन नगरेको वा आचारसंहिताको गम्भीर उल्लंघन गरेको कारणले आफ्नो पदीय जिम्मेवारी पूरा गर्न नसकेको मध्ये कुनै एउटा स्थापित हुन सक्यो भने पनि महाभियोगका लागि पर्याप्त हुन्छ । सार्वजनिक भएका आरोपहरूउपर स्वतन्त्र छानबिन र अनुसन्धान हुँदा अरू धेरै तथ्य बाहिर आउने अवस्था बन्न सक्छ । प्रधानन्यायाधीश यति धेरै विवादित भएर गाउँबेंसीसम्ममा चियागफको विषय बन्नुले न्यायालयमाथिको सार्वजनिक भरोसा र विश्वासमा पक्कै ठूलो पहिरो गएको छ । उचित ढंगले न्यायसम्पादन गर्ने प्रधानन्यायाधीशको क्षमतामाथिको आम विश्वास रित्तिँदै छ । समयमै सबैले नचेत्ने, यो स्थितिमा प्रधानन्यायाधीशको बहिर्गमन नखोज्ने र अहिलेकै नेतृत्वले निरन्तरता पाउने हो भने न्यायाधीशबारेको आम सामाजिक धारणा नै बदलिने स्थिति बन्न सक्छ । न्यायिक संस्था र न्यायमूर्तिमाथिको आम विश्वास र भरोसालाई भविष्यमा पुनःस्थापित गर्न निकै गाह्रो पर्नेछ । न्यायालय सही दिशामा अगाडि बढेन भने कुनै कुरा पनि सही दिशामा जाँदैन भन्ने मनन गर्न जरुरी छ । तसर्थ क्षति न्यूनीकरण गर्ने उपाय भनेकै राजीनामा वा महाभियोगका माध्यमबाट प्रधानन्यायाधीशको शीघ्र बहिर्गमन हो भन्ने बार एसोसिएसनको ठहर तथ्यपरक छ । बहिर्गमनको अर्को वैध विकल्प छैन । जहाँसम्म राजीनामा विधि र प्रक्रियाबाहिरको माग भयो भन्ने हल्ला चलाइएको छ, त्यसमा सत्यता छैन । संविधानतः गम्भीर गैरन्यायिक आचरणको आरोप लागेको न्यायाधीश राजीनामा दिएर हट्ने वा महाभियोगका माध्यमबाट पदच्युत नै हुने हो । न्यायिक जवाफदेही वहन गराउने विधिसम्मत उपाय यही हो । अमेरिकाको न्यायिक इतिहासको अध्ययनले पनि त्यही देखाउँछ । सन् १७८९ देखि १९९२ का बीचमा २,६२७ जना संघीय न्यायाधीशमध्ये स्वास्थ्य र उमेरबाहेकका कारणले राजीनामा दिनेको संख्या १९० रहेको देखिन्छ । तीमध्ये २९ जनाको राजीनामा खराब आचरणको आरोपसँंग जोडिएको रेजिग्नेसन एन्ड रिमुभल्स ः अ हिस्ट्री अफ फेडरल जुडिसियल सर्भिस एन्ड डिस्सर्भिस, १७८९१९९२ (पेन्सिलभानिया विश्वविद्यालय ल रिभ्यु, भोलुम १४२, नं १, पृष्ठ ३३ देखि ४३०) ले औंल्याएको छ । यसबाट आचरण उल्लंघन गरेको भनी विवादमा आएका संघीय न्यायाधीशहरूले राजीनामालाई सम्मानजनक बहिर्गमनको उपायका रूपमा उपयोग गरेको देखिन्छ । न्यायाधीशहरू विरलै मात्रै महाभियोग लागेर हटेको यथार्थपछाडिको कारण पनि राजीनामा हो भन्ने अनुमान गर्न सकिन्छ । महाभियोगका प्रस्ट आधारहरू हुँदाहुँदै पनि यसको यथोचित उपयोग गर्ने राजनीतिक इच्छाशक्ति पटक्कै देखिएको छैन । प्रधानन्यायाधीशलाई राजनीतिक संरक्षण प्राप्त भएको देखिएको छ । जसरी राजीनामा प्रधानन्यायाधीश राणाको नैतिक परीक्षा थियो र हो, त्यसरी नै उनीविरुद्धको महाभियोग संसदीय दल र तिनका सांसदहरूका लागि नैतिक परीक्षाको विषय बनेको छ । महाभियोग नलगाउने विषयमा शीर्षहरूका बीच अघोषित सहमति देखिनुपछाडिको कारण अनुमानयोग्य नै छ । जनताका लागि अयोग्य तथा अक्षम ठहरिए पनि राजनीतिक नेतृत्वले आफ्ना लागि चोलेन्द्रशमशेरलाई योग्य, उपयोगी र सक्षम देखेको छ । न्यायिक स्वतन्त्रताको मान्यतामा सम्झौता गर्ने न्यायिक नेतृत्वबाटै निहित स्वार्थ पूरा गराउन सजिलो पर्छ भन्ने बुझाइले काम गरेको अनुमान गर्न सकिन्छ । ठोस आधार र कारणबिना नै विगतमा प्रधानन्यायाधीश तथा न्यायाधीशउपर महाभियोगको प्रस्ताव लिएर जानेहरूले अहिले यति धेरै आधार र कारण सतहमा छताछुल्ल हुँदा पनि महाभियोगको प्रस्ताव लान रुचि नदेखाउने अचम्मको स्थिति देखिएको छ । सरोकारवालाहरूको वैध मागका बावजुद महाभियोग लगाएर हटाउने भए हटाऊ, राजीनामा दिन्नँ भन्ने राजनीतिक मनोविज्ञानबाट निर्देशित पोजिसनमा अटेसमटेस भएर प्रधानन्यायाधीश बसेका छन् । उनले स्वयं आफूलाई र न्यायप्रणालीलाई बरबादीको दिशातर्फ धकेलेका छन् । यस स्थितिले बेलायती राजनीतिज्ञ, कूटनीतिज्ञ, इतिहासकार र कानुनविद् एवं अन्तर्राष्ट्रिय न्याय अदालतका न्यायाधीश जेम्स ब्राइसले अमेरिकी अभ्यासको अध्ययन गरिसकेपछि आफ्नो पुस्तक अमेरिकन कमनवेल्थ मा महाभियोगलाई दिएको हन्ड्रेड टन गन को संज्ञालाई याद दिलाएको छ । चोलेन्द्रशमशेरका हकमा महाभियोग सय टन होइन, हजार टनको गनजस्तो देखिएको छ । केही प्रायोजित व्यक्तिहरूबाहेक प्रधानन्यायाधीश उपयुक्त छन् र उनको निरन्तरता चाहिन्छ भन्नेहरू कोही देखिएका छैनन् । तर बार एसोसिएसनले नै आन्दोलन गरेर प्रधानन्यायाधीशको राजीनामा माग्नु स्वतन्त्र न्यायपालिकाको मान्यताअनुकूल भएन कि भनेर फरक दृष्टिकोण राख्नेहरू पनि छन् । न्यायिक स्वतन्त्रताले न्यायिक जवाफदेहीलाई निस्तेज पार्दैन, पार्न हुँदैन र मिल्दैन पनि । खराब आचरण प्रदर्शित गर्ने न्यायाधीशको जवाफदेही पन्छाउनका लागि यसको उपयोग गरिनु हुँदैन । यो निष्पक्ष न्यायनिरूपणको प्रत्याभूतिका लागि हो । न्यायिक स्वतन्त्रताका मान्यताहरूले न्यायाधीश बाह्य प्रभावबाट अलग रहोस्Ù बाह्य हस्तक्षेपबाट मुक्त भएर न्यायिक अधिकारको प्रयोग गरोस्Ù निष्पक्षता, इमान र अविभेदका मान्यतालाई धारण गरेर न्यायनिरूपण गरोस् भन्ने चाहन्छन् । न्यायिक स्वतन्त्रताका प्राथमिक लाभग्राही आम जनता तथा न्यायका उपभोक्ता हुन् । यो बृहत् समाजको हितका लागि हो, न्यायाधीशको निजी स्वार्थको पक्षपोषणका लागि होइन । नैतिकता र इमानका उच्चतम मापदण्डलाई शिरोधार्य गरेर न्यायकर्ममा लाग्नेका लागि यो सुरक्षाकवच हो । त्यसबाट विचलित आचरणलाई स्वतन्त्र न्यायपालिकाका मान्यताहरूले किमार्थ पृष्ठपोषण गर्दैनन् । सामान्यतया बार एसोसिएसनको जिम्मेवारी कार्यकारीबाट न्यायपालिकालाई स्वतन्त्र राख्न पहरेदारी गर्ने नै हो । स्थापनाकालदेखि बार मूलतः त्यही भूमिकामा छ । जब स्वतन्त्र न्यायपालिकाका लागि न्यायिक नेतृत्वको मति र प्रवृत्ति नै बाधक भएर आउँछ, न्यायिक नेतृत्वले लोभीपापी प्रवृत्तिलाई छहारी दिएर हुर्काउँछ, त्यति बेला न्यायिक नेतृत्व पनि बारको आन्दोलनको तारो बन्ने अवस्था आउँदो रहेछ । अहिले त्यही भएको हो । यो अपवाद हो भन्ने बुझ्नुपर्छ । कार्यपालिका र व्यवस्थापिकाबाट संस्थागत रूपमा न्यायालयलाई पृथक् राखेर मात्रै न्यायपालिकालाई स्वतन्त्र बनाउन सकिँदैन भन्ने पुष्टि भएको छ । न्यायपालिकाभित्रैबाट स्वतन्त्र न्यायपालिकाका मान्यता भत्काउने अवस्थालाई जरैदेखि उपचार गर्नुपर्ने स्थिति छ । कस्तो व्यक्तिलाई जिम्मेवारी सुम्पिइन्छ, त्यो व्यक्तिको गति, मति र प्रवृत्ति कस्तो हुन्छ भन्ने कुरा ज्यादै महत्त्वपूर्ण हुने रहेछ । शक्ति पृथकीकरणको हिसाबले त विगतमा भन्दा पनि सुदृढ संवैधानिक प्रबन्ध छ तर व्यवहारमा भने न्यायिक स्वतन्त्रताको खस्काइ उच्च विन्दुमा पुगेको छ । अहिले न्यायपालिकाका बारेमा चिन्ता र सरोकार व्यक्त गर्ने धेरैका मनमा प्रधानन्यायाधीश राणाको बहिर्गमनपछिको कोर्स के होला भन्ने प्रश्न उब्जेको देखिएको छ । यो वैध प्रश्न हो । उनको बहिर्गमन न्यायिक सुधारको बृहत् अभियान वा एकीकृत रणनीतिको हिस्सा बन्नुपर्छ । न्यायपालिकाका सम्बन्धमा जकडिएर रहेका समस्याहरूलाई समग्र (होलिस्टिक) रूपमा सम्बोधन गर्न खोजिएन भने न्यायिक सुधार केवल आकाशको फल नबन्ला भन्न सकिँदैन । न्यायिक विचलन, जवाफदेहीविहीनता तथा न्यायालयभित्रको दण्डहीनतापछाडिका केही अन्तर्निहित कारण छन् । एउटा प्रमुख कारण भनेको न्यायिक जवाफदेहीको सुदृढ प्रणाली नहुनु नै हो । सर्वसाधारण सेवाग्राहीले न्यायाधीशका बारेमा कहाँ गुनासो गर्ने, गुनासो गरेपछि त्यसको स्वतन्त्र छानबिन भई सत्यतथ्य पत्ता लागेर जिम्मेवारलाई जवाफदेह बनाइन्छ भन्ने कुराको सुनिश्चितता कसरी दिने भन्ने नै स्पष्ट छैन । न्यायिक स्वतन्त्रताका मान्यताहरूमा सम्झौता नगरीकन न्यायिक आचरण उल्लंघनका घटनाहरूको प्राथमिकताका साथ अनुसन्धान र छानबिन हुने परिपाटी स्थापित नहुनु भनेको जवाफदेहीबाट निरन्तर उन्मुक्ति दिनु नै हो । त्यस्तो नहुँदो हो त चोलेन्द्रशमशेर राणा प्रधानन्यायाधीश हुने स्थिति नै आउने थिएन, न्याय प्रणालीले यो क्षति बेहोर्नुपर्ने थिएन । विगत दसवर्षे सशस्त्र द्वन्द्वमा पनि न्यायप्रणालीले आफ्नो साख कायम राखेकै थियो, निर्बाध रूपमा सञ्चालनमा रहेकै थियो । न्यायिक नेतृत्वका कारण वैधता र विश्वसनीयता डगमगाएको थिएन । त्यति बेला पनि जनविश्वासले बाँचेको न्यायालयलाई अहिले जनताको विश्वास र भरोसा नै डगमगाउने अवस्थामा पुर्याउने काम भएको छ । समस्याको अर्को जड भ्रष्ट र अपारदर्शी नियुक्ति प्रणाली नै हो । अहिलेका प्रधानन्यायाधीश न्यायिक नियुक्ति प्रणालीको चरम दुरुपयोगका उत्पादन हुन् । यसमा उनको विगत जान्दाजान्दै पनि उच्चतम न्यायिक पदमा पुर्याउन भूमिका खेल्नेहरू पनि दोषी छन् । पृष्ठभूमि अध्ययन गर्ने, ट्र्याक रेकर्ड हेर्ने र नैतिकताका मूल्यमान्यताको कसीमा खरो उत्रने व्यक्तिलाई मात्रै नियुक्त गर्ने प्रणाली विकसित हुने हो भने सिस्टमले नै खराब व्यक्तिलाई बाहिर राख्छ । हाम्रोमा त एउटा गल्तीका कारण कसैले नियुक्ति पायो भने त्यसबाट शिक्षा लिएर सच्चिने होइन कि, त्यसैलाई नजिर बनाएर त्यो ढोकाबाट छिराएपछि यो ढोकाबाट पसाउँदा के भयो र भन्ठान्ने प्रवृत्ति छ ।तसर्थ वर्तमान प्रधानन्यायाधीशको बहिर्गमन र न्यायपालिकाको समग्र सुधार परस्पर विरोधी विषय नभएर परिपूरक हुन् । यति धेरै विवादित भएकोÙ गैरन्यायिक आचरण प्रदर्शित गरेकोÙ आरोपहरूको भारी बोकेकोÙकानुन व्यवसायी, न्यायाधीश र नागरिक समाजको विश्वास र भरोसा टुटिसकेको न्यायिक नेतृत्वले नै सुधारको नेतृत्व र सहजीकरण गर्ने कुरा दिवास्वप्नभन्दा केही हुँदैन भन्ने स्वतः स्पष्ट छ । अहिलेको न्यायिक नेतृत्वले आफूले दशकौं सेवा गरेको संस्थालाई अझै पनि गर्न सक्ने एउटै सहयोग भनेको बहिर्गमन रोजेर न्यायिक सुधारका लागि मार्गप्रशस्त गर्ने नै हो । शुभकामना छ, न्यायिक नेतृत्व आफूभित्र सुषुप्त रहेको सद्विवेकको दियो जगाएर ढिलै भए पनि यसका लागि तयार हुनेछ । चापागाई अधिवक्ता तथा संवैधानिक कानुन व्यवसायी मञ्चका पूर्वअध्यक्ष हुन् ।"
सामाजिक सुरक्षा कार्यक्रमका तीन प्रश्न,"प्रश्न ३ ः सामाजिक सुरक्षाको दिगोपनपुराना र नयाँ सरकारहरूका बीचमा केही तात्त्विक फरक छ । २००८ सालमा सरकार सानो थियो । त्यो बेलासम्म नागरिकलाई खासै सरकार चाहिँदैनथ्यो । सरकारले शिक्षा, स्वास्थ्य, पानी, बिजुलीजस्ता सुविधा दिँदैनथ्योÙ नागरिकले पनि खासै कर तिर्दैनथे । २००८ सालमा सरकारले ३ करोड रुपैयाँ वार्षिक राजस्व उठाउने लक्ष्य राख्दा त्यो सम्भवतः तत्कालीन जीडीपीको २ प्रतिशतजति थियो । २०३० सालसम्म पनि जीडीपीको ५ प्रतिशत हाराहारी मात्र कर उठ्थ्यो । आधुनिक राज्यबाट नागरिकले शिक्षा, स्वास्थ्य र सडकको आशा गर्छन् । त्यसको बदलामा उनीहरूले तिर्ने करको भारी पनि बढ्दै छ । केही वर्षयता नेपाली राज्यले जीडीपीको २० देखि ३० प्रतिशतसम्म कर उठाउँछ र ३५ प्रतिशतजति खर्च गर्ने लक्ष्य राख्छ । २००७ सालअघि र अहिलेको सरकारमा प्रमुख फरक के छ भने, त्यो बेला शिक्षा, स्वास्थ्य वा कुनै पनि सामाजिक सुरक्षाको शीर्षकलाई नैसर्गिक अधिकारका रूपमा मानिँदैनथ्यो । २००७ सालको परिवर्तनको र बीपीजस्ता नेताको हाम्रो मुलुकमा परेको लामो प्रभावको एक प्रमुख क्षेत्र यही हो । हाम्रो देशको आर्थिक व्यवस्थाको एक प्रमुख सत्य के हो भने, गरिबी समुदाय वा भूगोलनिरपेक्ष छैन । केही समुदाय र केही क्षेत्र जुनसुकै क्राइटेरियाबाट हेर्दा पनि पछाडि छन् । बजार र आम्दानीका अवसरहरू पनि सीमित रूपमा मात्र विकसित भएका छन् । यसैले पछाडि परेका हाम्रा दाजुभाइहरूलाई केही समयसम्म सहयोग र सरकारी समर्थन चाहिन्छ । यसरी आफ्ना जनतालाई अगाडि बढ्न सहयोग गर्नु स्वतन्त्रता वा उदार अर्थव्यवस्थाको सिद्धान्तविपरीत हैन । सरकारको दायित्व धनीहरूलाई जाने सामाजिक सुरक्षाको खर्च कम गर्दै जानु र त्यसलाई विपन्नहरूको जीवनस्तर उठाउन प्रयोग गर्नु पनि हो । कहाँ युनिभर्सल सर्भिस दिने, कहाँ केही समुदायलाई मात्र सहयोग गर्ने, कति कर उठाउँदा निजी क्षेत्रलाई भार हुँदैन र राज्यको दिगो आम्दानीको स्रोत रहिरहन्छ भन्ने निर्धारण गर्ने र यसरी समग्र मुलुकलाई अगाडि बढाउँदै लैजाने भन्नेमा पनि सरकारहरू स्पष्ट हुनुपर्छ । आज दिइएको सामाजिक सुरक्षालाई भविष्यमा कुन स्रोत प्रयोग गरेर निरन्तरता दिने भन्ने मेसो पाउन नसक्दा केही विकसित देश पनि समस्यामा परेका उदाहरण बेलाबेला हामीले सुन्ने गरेका छौं । यस्ता उदाहरणबाट शिक्षा लिएर भविष्यको सामाजिक सुरक्षाका कार्यक्रम निर्धारण गर्नुपर्ने चुनौती हामीसँग छ । खर्चको आकार भने जेसुकै गरे पनि बढ्दै जाने देखिन्छ । अबका समस्याहरू समाजले मिलेर लड्नुपर्ने खालका छन् । बाढी, पहिरो, भूकम्प, भूक्षय, मौसम परिवर्तनजस्ता घटनाहरू बढ्ने सम्भावना छ र व्यक्ति एक्लैले लड्न सक्ने घटना हैनन् यी । सरकारको उपस्थिति हुनैपर्ने शिक्षा, स्वास्थ्य, यातायातजस्ता क्षेत्र र सरकारले सञ्चालन गर्ने विद्युत्लगायतका नेचुरल मोनोपोली हुने व्यवसायहरूमा राज्यको भूमिका आगामी दिनमा बढ्दै जाने देखिन्छ । यसका लागि वित्तीय स्रोत फेरि निजी क्षेत्र र त्यहाँबाट उठ्ने कर नै हो । यसैले विपन्न वर्गलाई दिगो रूपमा सहयोग गर्न सक्ने बन्न पनि मुलुकभित्र आर्थिक गतिविधि बढाउनुपर्ने र ती आर्थिक गतिविधिलाई कर छल्न नसक्ने गरी सञ्चालन गर्नुपर्ने चुनौती छ ।सरकारको अनुहार मुख्य गरी विपन्न व्यक्तिहरूका आँखामा, यसले चलाएका सामाजिक सुरक्षाका कार्यक्रमहरूमा प्रतिविम्बित हुन्छ । यसैले भएका कार्यक्रमहरूको सञ्चालनलाई कसरी विपन्नमुखी बनाउने भन्ने प्रश्न अहं हो । कृषि मन्त्रालयबाट सञ्चालित विभिन्न अनुदान, राष्ट्र बैंकले दिने बैंकिङ क्षेत्रमार्फत प्रवाह हुने अनुदान, योजना आयोगले निर्धारण गर्ने समपूरक र विशेष अनुदानहरूबाट गरिब जनताले कति फाइदा लिएका छन् भन्ने प्रश्न पनि छ । यदि बैंकहरूले अनुदान दिनुको सट्टा दण्ड तिर्न सजिलो मानेका छन्, गाविस तथा प्रदेशमा गएका अनुदानहरू लक्षित समुदायले भन्दा हुनेखानेले लिएका छन् भने त्यसमा सरकार कठोर हुनुपर्छ र योजना आयोगको उपाध्यक्षका हैसियतमा वर्तमान सरकार कठोर हुनेछ भन्नेमा म विश्वास दिलाउन चाहन्छु । यी कार्यक्रमको सफल कार्यान्वयनले राज्यको उदार अनुहार प्रक्षेपित त हुन्छ नै, यसले भविष्यका अनुदानको खर्च पनि कम गर्छ ।पौडेल राष्ट्रिय योजना आयोगका उपाध्यक्ष हुन् ।"
एमाले भनेकै केपी ओली !,"नेकपा एमाले र केपी ओली एकै भए । एमाले नामको पुरानो नेपाली राजनीतिक दल सर्लक्कै अध्यक्षको व्यक्तित्वमा सहवरण भयो । त्यसैले अधिकांश एमालेका लागि कार्टुनिस्ट रवि मिश्रले भनेजस्तै चितवनअनुष्ठान बाअधिवेशन नै थियो । औपचारिक रूपमा दसौं महाधिवेशन भनिने एमालेको हालै सम्पन्न उत्सवलाई लेखक सञ्जीव पोखरेलले हिन्दु नेपाली घरहरूमा लगाइने चौरासी पूजाजस्तो भने । बेठीक भनेनन् । आलोचनाको रहरले मात्रै होइन, नारायणी किनारमा भएका तमाम गतिविधिलाई राम्रोसँग बुझेर नै यी व्यंग्य अभिव्यक्त भएका हुन् । भविष्यमा कुनै इतिहासवेत्ताले २०७० को दशकको उत्तरार्द्धमा नेपालकै ठूलो कम्युनिस्ट पार्टीको सबैभन्दा महत्त्वपूर्ण औपचारिक अनुष्ठान कसरी सम्पन्न भएछ भनेर लेखागार खोतल्यो भने, रवि मिश्र र सञ्जीव पोखरेलका यिनै लिखत फेला पार्नेछ । सम्यक् दृष्टिकोण राखेर यस महाधिवेशनको गम्भीर लेखाजोखा गर्न कोसिस गरेछ भने उसले निकाल्ने निष्कर्ष सम्भवतः यस लेखको पहिलो वाक्यकै वरपर हुनेछ । महामारी र अन्य दर्जनौं समस्याले थिलथिलो भएको समाजमा यति खर्चिलो उत्सव केका लागि आयोजना गरियो ? सिंगो पार्टीलाई व्यक्ति अध्यक्षमा विलीन गराउनबाहेक यसको अर्को उपादेयता खासै देखिनेछैन । सो अनुसन्धाताको पार्टीप्रति कुनै भावनात्मक लगाव र झुकाव नभएमा उसले घनश्याम भुसाल, भीम रावल र टंक कार्कीहरूप्रति किञ्चित् सहानुभूति राख्दै भन्ला आखिर यिनका केही जायज प्रयत्न पनि एमालेको लोकतान्त्रिक आवरण बचाउन मात्रै उपयोग भएछन् ! सिंगो पार्टीपंक्तिमा भुसाल र रावलको महत्त्वपूर्ण हस्तक्षेपको कस्तो प्रभाव पर्ला त ? कदाचित् कसैले लोकतान्त्रिक विधि र पद्धतिको प्रश्न उठाए, यी दुईचार नाम लिइदिएर आफ्नो बचाउ गर्नेछन् ओली र उनका समर्थकले, बस ! भुसाल, रावल र कार्कीका प्रयत्नलाई पार्टीको ठूलो हिस्साले एमालेको लोकतन्त्रीकरण गर्ने सामर्थ्य बनाउला भनेर अनुमान गर्ने आधार छैन । नारायणी किनारमा भुसालहरूले उठाएका प्रश्न त्यसरी नै बेकामे सिद्ध हुनेछन्, जसरी स्वयं भुसालले लेखेको र नवौं महाधिवेशनले पार्टीदस्तावेजका रूपमा स्वीकार गरेको सिद्धान्त सबैभन्दा पहिले एमालेकै लागि निष्प्राण साबित भएको थियो । भुसाल एक्लैले सो दस्तावेजको सबलता पुष्टि गर्दै हिँडेको दृश्य अरण्यरोदनझैं देखिन थालेको त्यसै होइन । मान्नैपर्छ, केपी ओलीमा सहवरण हुने प्रक्रियालाई एमालेले भव्यतासाथ प्रदर्शन गर्यो । ठूलो रमिता सृजना गरेर यस्ता काम गर्नु एमालेको विशेषता हो । केपी ओली नेतृत्वको पार्टी मात्रै होइन, सरकारले पनि यस्ता भव्यता प्रदर्शनमा आफ्नो अब्बलता पटकपटक प्रमाणित गरेको छ । ती तामझामलाई माथ गर्न कुनै ठूला व्यापारिक घरानाले आफ्ना माल बेच्न आयोजना गर्ने महोत्सवले पनि सक्दैनन् । नारायणी किनारमा बनेको स्टेज मात्रको खर्च सुनेर लाखौं अकिञ्चन नेपालीले जिब्रो टोकेका छन् । यसअघि त्यसरी नै तामझामसहित गरिएका अनुष्ठानको स्मरण गर्न जरुरी छ किनभने तिनले बनाउने शृंखलाको खास अर्थ हुन्छ । भव्यतापूर्वक गरिएको पार्टी एकताको चर्चा गरौं । दसौं महाधिवेशनजत्तिकै ठूलो र खर्चिलो नभए पनि नेकपाको एकता आह्वानमा फुर्तीफार्ती सानो थिएन । तत्कालीन नेकपा एमाले र नेकपा माओवादी केन्द्रले आफूहरू एक भएको आह्वान सानो स्वरमा गरेका होइनन् । दर्जनौं दिनसम्म नेपालका सबै अखबारका मुखपृष्ठमा एकताको रौनक छायो । टीभी र अनलाइन समाचार साइटहरू डबलनेकपा निर्माण हुने उत्साहमा ओतप्रोत थिए । केपी ओली र पुष्पकमल दाहाल यी खबरका मध्यभागमा ठाँटिएका देखिन्थे । दुनियाँलाई नेपाली कम्युनिस्टको तागत देखाइदिने दलिलहरू सुनिन्थे । देशीविदेशी षड्यन्त्रकारी र कम्युनिस्टविरोधीले खेल्न नसक्ने डंका उत्तिकै ठूला थिए । समाजवादी क्रान्ति सम्पन्न हुने दाबीको कुरै नगरौं । बाहिर ठूलो तामझाम देखाएर भित्र गरिएको के थियो ? व्यापारीले खुला गरेका आफ्ना घरका कोठाचोटामा भेला हुने र निजी पदीय स्वार्थका हिसाबकिताब गर्नेबाहेक केही पनि थिएन । जनताको बहुदलीय जनवाद र जनताको जनवाद जस्ता नामहरू केवल ब्रान्डिङका समस्या मात्र थिए । पार्टीको नाम र चुनाव चिह्न बरु पेचिला विषय बने किनभने तिनलाई बिकाउ वस्तु बनाउनु थियो । नीति कस्ता हुने, कार्यक्रम के फरक हुने, हिजोका फरक एजेन्डामा कहाँ कसरी सहकार्य हुने, सैद्धान्तिक र वैचारिक प्रश्नको त के कुरा, यी तमाम विषयहरू प्राथमिक नभएका मात्र होइनन्, कहिल्यै विषय नै बनेका थिएनन् । कम्युनिस्ट हौं भनेर स्वाङ पारिरहनु लाभदायक भएकाले मात्र सतहमा अनेक जार्गन फलाकिएका थिए । ठूलो तामझामसहित गरिएको पार्टी एकताको सबैभन्दा बढी व्यक्तिगत लाभ केपी ओलीले उठाए । कथित कम्युनिस्ट एकताका बलमा चुनाव जिते, प्रधानमन्त्री बने । शक्तिको चरम दुरुपयोग गरे, आफ्ना वरपरका व्यापारी र स्वार्थ समूहलाई आर्थिक रूपमा बलियो बनाए । ओली मात्र बलिया भएकाले दाहाललाई सकस भयो । एकताको आधार नै उनीहरूका निजी स्वार्थ थिए, ती टकराए, पार्टी फुट्यो । सोही फुटलाई आफ्नो सामर्थ्यमा बदल्दै केपी ओलीले आफूमै सिंगो एमालेलाई सहवरण गराए । एमाले नेतृत्वको सरकारले गरेका केही उत्सव यस्तै तामझामपूर्ण थिए । करिब दुईतिहाइ मतसहित प्रधानमन्त्री बनेको दुई महिना पनि नबित्दै मुगु जिल्लामा पर्ने रारा ताल पुगेर केपी ओलीले नेपाललाई समृद्ध बनाउने सपना सुनाएका थिए । तामझाम र होहल्ला सानो थिएन, उनलाई राजा महेन्द्रसँग तुलना गरिदिनेको लर्को पनि उत्तिकै । भिडियो र फोटो राम्रा खिच्न, टीभी र अखबारमा ठाँटले देखा पर्न योजना बनाएरै रारा ताल पुगेका थिए उनी । विकासको ३१ बुँदे कथा सुनाएर फर्केका ओली तत्पश्चात् केवल एउटै काममा केन्द्रित भए जसरी हुन्छ आफ्नै प्रशंसा गराउने र आफू नेतृत्वको सरकारको प्रशंसामा प्रोपगान्डा मच्चाउने । विकास र समृद्धिका उनका सपना र उनको सरकारले गरेका काममा संगति थिएन, कुनै पनि काम पूरा भएन । ती सपना आफैंमा कति हाम्रा प्राथमिकता हुन् र कति अपरिहार्य हुन् भन्नेमा सन्देह गर्नुपर्ने ठाउँ त कतिकति !उस्तै तामझाम देखिएको थियो ओली सरकारको सक्रियतामा आयोजित एसिया प्यासिफिक सम्मेलन जसको मूल आयोजक थियो विवादस्पद धार्मिक संस्था युनिभर्सल पिस फेडरेसन । सो धार्मिक सम्मेलनमा तत्कालीन प्रधानमन्त्री केपी ओली स्वयं होटलमा बास बसेर सक्रियतापूर्वक सहभागी भए । त्यति मात्रै होइन, संस्थाकी प्रमुख हाक जा हान मुनबाट सम्मान र पुरस्कार पनि ग्रहण गरे । विभूषण र पुरस्कार ग्रहण गर्नेबारे संविधानमा उल्लेख भएको प्रावधानको समेत बेवास्ता गर्दै, मन्त्रिपरिषद्लाई औपचारिक जानकारी नदिई उनले पुरस्कार ग्रहण गरेका थिए । ओलीका सल्लाहकार र निकटवर्तीहरू सो कार्यक्रमलाई नेपालको परराष्ट्र सम्बन्ध सुदृढ बनाउने उपक्रम भनी व्याख्या गर्थे । नेपाल संसारमा चिनिएको र चर्चित भएको अतिरञ्जित कथा हाल्न पनि भ्याएका थिए । अन्तर्यमा दलाली मात्र छ भनेर बुझ्न कुनै विलक्षण प्रतिभा र गोप्य सूचनाको स्रोत आवश्यक थिएन । आयोजक संस्थाका नेपाल प्रमुख र परिवार दल नामक अनौठो राजनीतिक दलका अगुवा एकनाथ ढकाल पहिल्यैदेखि विवादास्पद थिए । उनका रहस्यमयी काम र प्रयासबारे पटकपटक सार्वजनिक चर्चा हुने गरेका थिए । विवादास्पद धार्मिक संस्थाबारे इन्टरनेटमा खोजी गर्दा नै पर्याप्त सूचना पाउन सकिन्थ्यो । कुनै जनाधार, विश्वसनीयता र पारदर्शितासमेत नभएको दलको सक्रियताले समेत झस्काउनुपर्ने थियो सरकारको नेतृत्व गर्नेहरूलाई । तर बाहिर परराष्ट्र सम्बन्धको दुहाई दिए पनि, गरेको खसोखास दलाली नै थियो । आमवृत्तमा आलोचना भएकाले सो सम्मेलनमा बाँडिएको होली वाइन सोझै पिउनबाट वञ्चित भएका ओली र उनका समर्थकले भने सधैं सो कार्यक्रमको बचाउ नै गरिरहे । आम मजदुरमा सकारात्मक र दूरगामी प्रभाव पार्न सक्ने सामाजिक सुरक्षा भत्ताजस्तो कार्यक्रमलाई केवल तामझामका लागि उपयोग गरेको पनि ओली नेतृत्वकै सरकारले हो । इमानदार प्रयत्न र निरन्तर मिहिनेत एवं पैरवी गरिएको भए सामाजिक सुरक्षा भत्तालाई सुचारु गर्न सकिन्थ्यो । विभिन्न क्षेत्रमा कामदारका रूपमा नियुक्त अनेक किसिमका श्रम गर्ने आम नागरिकलाई आर्थिक सुरक्षा प्रदान गर्न अत्यावश्यक थियो । तर बिजुलीका खाँबा र सडकका भित्तामा आफ्ना तस्बिर झुन्ड्याउने र प्रशंसा गराउने उपक्रम मात्र बनाइएको यो अभियान सफल हुन सकेन । वर्षौं बितिसक्दा पनि न कसैले लाभ लिन सकेका छन्, न सामाजिक सुरक्षा भत्तामा कोही विश्वस्त नै हुन सकेका छन् । यसरी शृंखलामा हेर्यो भने, ओली नेतृत्वमा भएका भव्य उत्सवहरू केवल ओली मात्रको निजी स्वार्थ र चर्चामा केन्द्रित भएका देखिन्छन् । यी भव्य अनुष्ठानहरूले आम नागरिकको, सिंगो पार्टीपंक्तिको, सामाजिक आन्दोलन वा अभियानको हित गरेका छैनन् । ओली नेतृत्वमै सम्पन्न एमालेको विधान महाधिवेशन र दसौं महाधिवेशन पनि सोही शृंखलाका नयाँ कडी मात्र हुन् । फरक कति मात्रै हो भने, ओलीको उदयभन्दा अघिसम्म एमाले एउटा नोकरशाही संयन्त्रसहितको व्यवस्थित पार्टी थियो । कुशल व्यवस्थापकहरूले यसमा भएका आम कार्यकर्तालाई कम्तीमा पार्टीकाममा सक्रिय सहभागी भएको अनुभूतिसम्म दिन्थे । ओलीको उदयपछि, सिंगो पार्टी उनकै वरपर झुम्मियो । सबैभन्दा पछिल्लो नारायणी किनारको कुम्भमेलाले भने एमाले भनेकै केपी ओली, केपी ओली भनेकै सिंगो एमाले भन्ने यथार्थलाई औपचारिकता प्रदान गर्यो । अब हेर्नु छ, केपी ओली अर्थात् एमालेको पतन कतिको भव्य हुनेछ !"
साढे ४ महिनामा वैदेशिक अनुदान शून्य,"(काठमाडौं)  चालु आर्थिक वर्षको पहिलो चैमासिक बितिसक्दा पनि सरकारले वैदेशिक अनुदान रकम ल्याउन सकेको छैन । वैदेशिक अनुदानबाट स्रोत बेहोरिने भनी बजेटमा राखिएका विकास आयोजनाको काम प्रभावकारी नहुँदा यस्तो अवस्था देखिएको हो । यस वर्ष ५९ अर्ब ९२ करोड रुपैयाँ वैदेशिक अनुदान भित्र्याउने सरकारी लक्ष्य छ । तर मंसिर दोस्रो सातासम्म वैदेशिक अनुदान शून्य छ ।सरकारले प्रत्येक वर्षको बजेटमा आफ्नो राजस्व स्रोतका रूपमा वैदेशिक अनुदानलाई पनि देखाउने गर्छ । चालु आर्थिक वर्ष २०७८७९ को बजेटमा पनि कुल विनियोजित रकमको ३ दशमलव ६६ प्रतिशत रकमलाई वैदेशिक अनुदानबाट प्राप्त हुने स्रोतका रूपमा देखाएको छ । तर अहिलेसम्म वैदेशिक अनुदानको रकम बजेट प्रणालीमा आइनसकेको महालेखा नियन्त्रक कार्यालयको भनाइ छ ।विकास निर्माणका काममा भएको ढिलाइ र पुँजीगत खर्चमा देखिएको सुस्तताका कारण वैदेशिक अनुदान आउन नसकेको हो । यसको सम्बन्ध सरकारको पुँजीगत खर्चसँग रहेको राष्ट्रिय योजना आयोगका उपाध्यक्ष मीनबहादुर श्रेष्ठ बताउँछन् । विकास निर्माणका काम भटाभट भएको भए पहिलो, दोस्रो किस्ता गरेर अनुदान आइसक्थ्यो, उनले भने, अनुदानबाट स्रोत बेहोर्ने आयोजनामा पहिले हामी आफैंले खर्च गर्ने र पछि शोधभर्ना लिने हो । तर काम नसकिँदा शोधभर्ना लिन सकेनौं ।अनुदानबाट सञ्चालित विकास आयोजनामा कामको प्रगति हेरेर दातृ निकायहरूले शोधभर्ना दिने गर्छन् । तर यस वर्ष विकासका काममा मात्र नभई मन्त्रालयहरूले शोधभर्ना माग्न पनि ढिलाइ गरेका कारण अनुदान शून्य देखिएको श्रेष्ठले बताए । अनुदानका आयोजनाहरूमा शतप्रतिशत खर्च भयो भने मात्रै शतप्रतिशत शोधभर्ना पाउने हो । गएको वर्ष नै काम सकिइसकेका आयोजनामा पनि पैसा पाउन बाँकी छ । यस वर्ष त झन् कामै भएको छैन, उनले भने । अनुदान रकम नआएकै कारण त्यसको असर नेपालको भुक्तानी प्रणालीमा देखिएको छ । विदेशी मुद्रा सञ्चिति घट्दै गएर भुक्तानी सन्तुलनमा चाप देखिन थालेपछि सरकारले एक्सटेन्डेड क्रेडिट फेसिलिटी (ईसीएफ) ल्याउने तयारी गरेको छ । त्यसैका लागि अर्थमन्त्री जनार्दन शर्माले बुधबार अन्तर्राष्ट्रिय मुद्रा कोष (आईएमएफ) का मिसन प्रमुख रोबर्ट ग्रेगरीसहितको टोलीलाई अर्थ मन्त्रालयमा भेटेका थिए ।ईसीएफ ल्याउन अर्थ मन्त्रालय र नेपाल राष्ट्र बैंकले प्रक्रिया थालिसकेको मन्त्रालयका प्रवक्ता रितेश शाक्यले पुष्टि गरे । आईएमएफसँग छलफलकै क्रममा छौं । ईसीएफ आवश्यक छ भनेर मन्त्रालयले प्रक्रिया अगाडि बढाइसकेको छ, उनले भने । आईएमएफबाट कुन सर्तमा कति रकम लिन लागिएको भन्ने जानकारी भने आफूलाई नरहेको उनको भनाइ छ । राष्ट्र बैंक स्रोतका अनुसार भने ४० करोड अमेरिकी डलर (करिब ४८ अर्ब रुपैयाँ) बराबर ईसीएफ ल्याइँदै छ । आईएमएफमार्फत स्पेसल ड्रइङ राइट (एसडीआर) मा नेपालले पाउने वार्षिक कोटाको १ सय ८० प्रतिशतसम्म ईसीएफ लिन लागिएको राष्ट्र बैंक स्रोतले बतायो । भुक्तानी प्रणालीमा सन्तुलन मिलाउन लिइने यो रकम राष्ट्र बैंकको कोषमा राखिन्छ । तर नेपालले भने ईसीएफबाट लिएको रकम बजेटरी प्रणालीबाट समेत खर्च गर्ने गरेको छ । आईएमएफसँगको प्रारम्भिक छलफलमा यस्तो ऋण रकम १ प्रतिशतभन्दा कम ब्याजदरमा २० वर्षका लागि लिन लागिएको बताइएको छ । यसमा ५ वर्ष ग्रेस अवधि रहन्छ । दुई चरणमा आउने ईसीएफ रकम नेपालले ५ वर्षपछि तिर्न थाल्नेछ । घट्दो रेमिट्यान्स, पर्यटन आवागमनमा कमी आउनु, आयात बढ्नु, वैदेशिक लगानी पर्याप्त नभित्रनु, अनुदानको रकम लिन नसक्नुलगायतका कारण विदेशी मुद्राको सञ्चिति घट्दै गएको छ । त्यसैले मुद्रा सञ्चिति बढाउन राष्ट्र बैंकले चालु आर्थिक वर्षको मौद्रिक नीतिको त्रैमासिक समीक्षामार्फत वाणिज्य बैंकहरूको ग्यारेन्टीमा कुनै पनि व्यावसायिक कृषि, उत्पादनमूलक उद्योग, पूर्वाधार र पर्यटनसँग सम्बन्धित नेपाली फर्म तथा कम्पनीले विदेशबाट संस्थागत ऋण लिन सक्ने नीति कार्यान्वयनमा ल्याएको छ । चालु आर्थिक वर्षको पहिलो तीन महिना अवधिमा रेमिट्यान्स ७ दशमलव ६ प्रतिशत घटेको राष्ट्र बैंकले जनाएको छ । कोभिड महामारीका बाबजुद पनि अघिल्लो वर्षको सोही अवधिमा रेमिट्यान्स १२ दशमलव ७ प्रतिशत बढेको थियो । अमेरिकी डलरमा भित्रिएको रेमिट्यान्स मात्र हेर्ने हो भने गत असोज मसान्तसम्ममा ७ दशमलव ७ प्रतिशत घटेको छ । गत असार मसान्तसम्ममा १३ खर्ब ९९ अर्ब २ करोड रुपैयाँ बराबर रहेको विदेशी विनिमय सञ्चिति चालु आर्थिक वर्षको पहिलो त्रैमासमा ५ दशमलव ७ प्रतिशत घटेर १२ खर्ब ४४ अर्बमा खुम्चिएको छ । नेपाल राष्ट्र बैंकसँग मात्र भएको विदेशी विनिमय सञ्चिति भने गत असारको तुलनामा ८ प्रतिशत घटेर ११ खर्ब ४५ अर्ब रुपैयाँ बराबर मात्रै देखिन्छ, जसले करिब ७ महिना बराबरको वस्तु तथा सेवाको आयात मात्रै धान्न सक्ने राष्ट्र बैंकले जनाएको छ । आर्थिक वर्ष सुरु भएको साढे ४ महिना बितिसक्दा पनि नेपालले अनुदान रकम भित्र्याउन नसक्नुलाई अहिले बजारमा लगानीयोग्य रकम अभाव देखिनुको एउटा मुख्य कारणका रुपमा समेत हेरिएको छ । नेपाल आर्थिक पत्रकार समाज (सेजन) को वार्षिकोत्सव कार्यक्रममा नेपाल उद्योग वाणिज्य महासंघका अध्यक्ष शेखर गोल्छाले तरलता अभाव हुनुमा अनुदान रकम नआउनु पनि कारण रहेको बताएका थिए । एकातिर पुँजीगत खर्च बढ्न नसकेको र अर्कोतिर विनिमय सञ्चितिमा चाप देखिएकाले तरलता व्यवस्थापनमा चुनौती देखिएको उनको भनाइ थियो ।"
नाडा अध्यक्षमा चौधरी र थापाको उम्मेदवारी घोषणा,"(काठमाडौं)  नाडा अटोमोबाइल्स एसोसिएसन अफ नेपालको अगामी निर्वाचनका लागि करण चौधरी र ध्रुव थापाले अध्यक्ष पदमा प्यानलसहित उम्मेदवारी घोषणा गरेका छन् । राजधानीमा पत्रकार सम्मेलन गर्दै बुधबार चौधरी र बिहीबार थापाले नाडाको नयाँ नेतृत्वका लागि उम्मेदवारी घोषणा गरेका हुन् । यही मंसिर २२ र २३ मा नाडाको निर्वाचन तथा ४५ औं साधारणसभा हुँदै छ । आफ्नो प्यानलमा अटोमाबाइल क्षेत्रमा लामो अनुभव बोकेका व्यवसायीदेखि नयाँ युवा पुस्तासमेत समेटिएको चौधरीले बताए । थापाले पनि आफ्नो प्यानलमा महिलादेखि सानाठूला सबै वर्ग र क्षेत्रका अटो व्यवसायी रहेको दाबी गरे । अटोक्षेत्रको प्रतिनिधित्व गर्ने चारपांग्रे, दुईपांग्रे, ब्याट्री, लुब्रिकेन्ट, टायर, स्पेयर पार्ट्स, हेभी इक्विपमेन्टलगायत सबै क्षेत्रलाई समेटर टिम बनाएका छौं, चौधरीले भने, हाम्रो समूहमा अनुभव र जोसको उत्तम समिश्रण छ । त्यसैले अनुकूलता र प्रतिकूलता दुवैमा अटोमोबाइल क्षेत्रको सन्तुलित विकास गर्दै अघि बढ्न यो टिम सक्षम छ । सानो क्षेत्रबाट व्यवसाय सुरु गरेकाले सबै अटो व्यवसायीको समस्या बुझेको थापाले बताए । नाडामा मेरो संलग्नता २० वर्ष पूरा भइसकेको छ । केन्द्रबाहिर रहेर पनि व्यवसाय गरेकाले व्यवसायीहरूलाई हुने समस्यासँग जानकार छु, उनले भने, सधैं राजधानी केन्द्रित नाडाको नेतृत्वले मोफसल र साना व्यवसायीको आवाज सुन्न सकेन । हाम्रो टिम भने त्यसलाई परिवर्तन गर्दै अटो व्यवसायीलाई प्राथमिकतामा राखेर काम गर्न समक्ष छ । यसअघि नाडामा दुई कार्यकाल उपाध्यक्षका रूपमा काम गरिसकेकाले नयाँ नेतृत्वको भूमिका पनि आफूले जिम्मेवारपूर्वक पूरा गर्ने थापाको दाबी छ । हाम्रो टिमले नाडाको सचिवालय सुधार, नीतिगत सुधार, सवारीसाधनको डाटा हब निर्माण र आन्तरिक बजार प्रवर्द्धनका लागि प्रदेशमा नाडा अटो सो आयोजना गर्न काम गर्नेछ, थापाले भने, अटो व्यवसायमैत्री वातावरण सिर्जना गर्न सरकारसँग समन्वयकारी भूमिका खेल्नेछ । नाडाको भेहिकल कमिटी सभापति भएर दुई कार्यकाल काम गरेका चौधरी एक कार्यकाल उपाध्यक्ष थिए । आफू नाडामा १६ वर्षदेखि आबद्ध रहेको उनको भनाइ छ । उनको प्यानलमा अनुपकुमार बराल, सुरेन्द्रकुमार उप्रेती, विक्रम सिंघानिया, राजनबाबु श्रेष्ठ, अभिक ज्योति, मिलनबाबु मल्ल, नीलमणि पाठक, पंकज अग्रवाल, राजेन्द्र अग्रवाल, वर्ण न्यौपाने, सुनिल रिजाल, वरदान बस्नेत, निशान ढकाल, प्रकाश कपुरी, देवराज भण्डारी, गोपाल भट्टराई र गंगाराज भट्टराईले सदस्यमा उम्मेदवारी दिएका छन् । थापाको प्यानलमा भने यमुना श्रेष्ठ, आकाश गोल्छा, अमर ज्योति, बीएन पाठक, दीपककुमार अग्रवाल, दीपेन्द्रकुमार मिश्र, कपिल शिवाकोटी, नारायणप्रसाद पौडेल, नभराज भुसाल, निराकर श्रेष्ठ, प्रदीपमान प्रधान, प्रकाश सिग्देल, ऋद्धि कार्की, सगुन बीएस कंसाकार, सञ्जयकुमार खेतान र शुभाशिष थपलिया छन् ।"
अल्पकालीन सापटीकै भरमा कर्जा,"(काठमाडौं)  निक्षेप बढ्नुको साटो लगातार घट्न थालेपछि बैंकहरूले अल्पकालीन सापटीकै भरमा कर्जा प्रवाह गरिरहेका छन् । स्थायी तरलता सुविधा (एसएलएफ) र रिपोमार्फत राष्ट्र बैंकबाट एक सातासम्मका लागि सापटी लिएर दीर्घकालका लागि कर्जा प्रवाह भइरहेको बैंकहरूले बताएका छन् ।गत असोज लागेयता (कात्तिक अन्तिमदेखि मंसिर पहिलो साताबाहेक) निरन्तर बैंकहरूको निक्षेप घटिरहेको छ । उक्त अवधिमा वाणिज्य बैंकहरूमा मात्र करिब ५० अर्ब रुपैयाँ निक्षेप घटिसकेको छ । जसअनुसार गत असोज मसान्तमा ४२ खर्ब ६९ अर्ब रुपैयाँ रहेको वाणिज्य बैंकहरूको निक्षेप मंसिर पहिलो सातासम्म ४२ खर्ब १९ अर्ब रुपैयाँ कायम भएको छ । निक्षेप घटे पनि बैंकहरूको कर्जा प्रवाह रोकिएको छैन । बैंकहरूले राष्ट्र बैंकबाट बढीमा एक साताका लागि एसएलएफ र रिपो सुविधा लिइरहेका छन् । त्यही सापटीको भरमा कर्जा प्रवाह भइरहेको बैंकहरूले बताएका छन् । राष्ट्र बैंकको निर्देशनअनुसार कम्तीमा २० प्रतिशत तरलता कायम गर्न समस्या नभएका बैंकहरूले एसएलएफमार्फत सापटीको आधारमा कर्जा प्रवाह गरिरहेका छन्, बैंकर्स संघका पूर्वअध्यक्ष भुवनकुमार दाहालले भने, तरलता २० प्रतिशतभन्दा कम हुनेलाई भने कर्जा प्रवाह गर्न अप्ठ्यारो छ । तरलता निर्देशित सीमाभन्दा कम भए पनि पुँजीकोष अनुपात धेरै रहेका बैंकहरूले पनि कर्जा प्रवाह गर्न सक्ने उनको भनाइ छ । पछिल्लो एक महिनामा मात्र बैंकहरूले करिब ५७ प्रतिशत थप कर्जा प्रवाह गरेका छन् । गत साता मात्र बैंकहरूले १४ अर्ब रुपैयाँ थप कर्जा प्रवाह गरेको देखिन्छ । जब कि गत साता मात्र बैंकहरूको निक्षेप करिब ७ अर्ब रुपैयाँ घटेको थियो । बैंक तथा वित्तीय संस्थाले सरकारी ऋणपत्रमा गरेको कुल लगानीको ९० प्रतिशतसम्म राष्ट्र बैंकबाट एसएलएफ सुविधा लिन पाउँछन् । हाल बैंक तथा वित्तीय संस्थाले सरकारी ऋणपत्रमा करिब ७ खर्ब रुपैयाँ लगानी गरेका छन् । उनीहरूले उक्त रकमको ९० प्रतिशतसम्म एसएलएफ सुविधा लिन सक्छन् । एसएलएफ बढीमा एक साताका लागि मात्र पाइने सापटी हो । तर आफ्नो सीमा पूरा नहुँदासम्म हरेक साता एसएलएफ नवीकरण गर्न पाइन्छ । यसकारण ९० प्रतिशत सीमा नपुगेका बैंकहरूले हरेक साता एसएलएफ नवीकरण गर्दै आएका छन् । ब्याजदर पनि ५ प्रतिशत मात्र तिरे पुग्ने र हरेक साता नवीकरण गर्न पाइने भएपछि अल्पकालीन सापटीको भरमा दीर्घकालका लागि कर्जा प्रवाह गरिरहेको बैंकहरूको भनाइ छ ।बैंकलाई अप्ठ्यारो परेको अवस्थामा लिने अल्पकालीन कर्जा सुविधा हो एसएलएफ । तर अहिले यसलाई बैंकहरूले नियमित जस्तै बनाएका छन् । यस विषयमा राष्ट्र बैंक पनि जानकार छ । बैंकहरूको यस्तो प्रवृत्ति निरुत्साहित गर्न राष्ट्र बैंकले बैंकहरूले लगानी गरेका ट्रेजरी बिल्स खरिद गर्न थालेको छ । त्यस्ता ट्रेजरी बिल्स राष्ट्र बैंकले खरिद गर्दा एकातिर बजारमा पैसा प्रवाह हुन्छ भने अर्कोतिर बैंकहरूको एसएलएफ लिने क्षमता पनि घट्छ । यही क्रममा बिहीबारका लागि राष्ट्र बैंकले २०७८ फागुनसम्म भुक्तानी अवधि भएका ट्रेजरी बिल्सको सोझै बोलकबोलको सूचना आह्वान गरेको थियो । यसमध्ये १६ अर्ब रुपैयाँको मात्र बोलकबोल प्राप्त भएको स्रोतले बताएको छ । त्यसमध्ये पनि राष्ट्र बैंकले ९ अर्ब रुपैयाँ बराबरको ट्रेजरी बिल्स मात्र खरिद गरेको छ । जसको भारित औसत ब्याजदर ४४४ प्रतिशत कायम भएको राष्ट्र बैंकले बताएको छ । बोलकबोलमा सहभागी भएका केही बैंकले डिस्काउन्ट बिना नै ट्रेजरी बिल्स बिक्री गर्ने प्रस्ताव गरेका छन्, स्रोतले भने, यसको अर्थ उनीहरूलाई तत्काल पैसा चाहिएन भन्ने हो । राष्ट्र बैंकका अनुसार बैंक तथा वित्तीय संस्थाले कम्तीमा २० प्रतिशत तरलता कायम गर्नुपर्छ । हरेक दिन तरलताको अवस्था राष्ट्र बैंकलाई जानकारी गराउनुपर्छ । मासिक तरलता २० प्रतिशतभन्दा कम भएमा राष्ट्र बैंकले कारबाही गर्छ । हाल दैनिक ७ वटा बैंकको तरलता अनुपात २० प्रतिशतभन्दा कम रहेको राष्ट्र बैंक स्रोतले बताएको छ । २० प्रतिशतभन्दा कम तरलता रहेका बैंकलाई थप कर्जा दिन अप्ठेरो छ, राष्ट्र बैंक स्रोतले भन्यो, तरलता निर्देशित सीमाभन्दा माथि हुनेले एसएलएफ लिएरै भए पनि जेनतेन कर्जा दिइरहेका छन् । राष्ट्र बैंकका अनुसार गत असारमा बैंकहरूको औसत तरलता २६ प्रतिशत थियो । गत सातासम्म घटेर औसत २० प्रतिशतमा झरेको छ । यो क्रम जारी छ । यसले पनि वित्तीय प्रणालीमा तरलता अभाव बढ्दै गएको पुष्टि हुन्छ ।आयात उच्च दरमा बढिरहेको अवस्थामा रेमिट्यान्स घटेको, अपेक्षित रूपमा सरकारी खर्च नभएकोलगायत कारण तरलता अवस्थामा सुधार आउन नसकेको राष्ट्र बैंकका प्रवक्ता देवकुमार ढकालले बताए । आर्थिक वर्षको सुरुमै बैंक तथा वित्तीय संस्थाले आक्रामक रूपमा कर्जा विस्तार गरेकाले तरलता अभाव भएको हो, उनले भने, अहिलेको स्थितिमा बैंक तथा वित्तीय संस्थाले लगानीको प्रकृति परिवर्तन गरेर व्यापारिक, अनुत्पादक क्षेत्रको सट्टा उत्पादनमुलक क्षेत्रमा मात्र प्रवाह गर्नुपर्छ । उनका अनुसार मंगलबार वित्तीय प्रणालीमा करिब २० अर्ब रुपैयाँ अधिक तरलता छ । बैंकहरूले एसएलएफ र रिपोमार्फत धेरै रकम सापटी लिएकाले वास्तविक रूपमा वित्तीय प्रणालीमा अधिक तरलताको अवस्था ऋणात्मक हुने जानकारहरूको भनाइ छ ।"
बजारमा एलजी प्युरिफायर ३६०,"काठमाडौं (कास) सीजी इलेक्ट्रोनिक्सले एलजी एयर प्युरिफायर ३६० नेपाली बजारमा ल्याएको छ । ३६० डिग्री प्युरिफिकेसनले चौतर्फी दिशाबाट कोठाको सबैतिर प्युरिफिकेसन दिने सीजीले जनाएको छ । यसले शक्तिशाली फिल्टरेसन प्रदान गर्ने र हावामा हानिकारक पदार्थ कम गर्ने कम्पनीको भनाइ छ । हावामा तैरिरहेका भाइरस र कीटाणु हटाई एलजी एयर प्युरिफायर ३६० ले ठाउँ सफा र आरामदायी राख्छ, सीजीले भनेको छ । ६ वटा पत्र भएको विभिन्न स्वस्थ मापदण्डबाट प्रमाणित मल्टी फिल्ट्रेसन सिस्टमको फिल्टरले घरभित्र भएका ब्याक्टेरिया, भाइरस, धूलोलगायत प्रदूषणलाई ९९९९ प्रतिशत हटाउने कम्पनीको दाबी छ ।"
थलीमा राष्ट्रिय वाणिज्य बैंकको शाखा,"काठमाडौं (कास) राष्ट्रिय वाणिज्य बैंकले काठमाडौंको कागेश्वरी मनोहरा नगरपालिका५ को थलीमा शाखा कार्यालय सञ्चालनमा ल्याएको छ । कागेश्वरी मनोहरा नगरपालिकका प्रमुख कृष्णहरि थापाले बिहीबार शाखा उद्घाटन गरे । कागेश्वरी मनोहरा नगरपालिकामा एक लाख तीन हजार जनसंख्या रहेको र नगर सबै दृष्टिले सम्भावनायुक्त भएको नगर प्रमुख थापाले बताए । सरकारी राष्ट्रिय वाणिज्य बैंकलाई सबैको सहयोग रहने उनको भनाइ छ । सेवाका आधारमा पनि एक नम्बरको बैंक हुने बैंक सञ्चालक समितिका अध्यक्ष बलराम पाठकको भनाइ छ । बैंकको हाल देशभर २५६ शाखा कार्यालय, २४१ एटीएम र ९८ शाखारहित बैंकिङ सेवा सञ्चालनमा छ ।"
सत्याग्रहको चेतावनी,रुकुम पूर्व (कास) सीटीईभीटीका उपाध्यक्ष खगेन्द्र अधिकारीलाई बर्खास्त गर्नुपर्ने मागसहित डा गोविन्द केसीले सत्याग्रहको चेतावनी दिएका छन् । बिहीबार विज्ञप्ति जारी गर्दै उनले अधिकारीलाई मेडिकल माफियाका प्रतिनिधि को संज्ञा दिएका छन् । यसअघि उठाएका माग सम्बोधन नभए जतिबेला पनि सत्याग्रह गर्ने उनको भनाइ छ । गत असोज २१ मा अधिकारीलाई बर्खास्त गर्न माग गरे पनि त्यसको सम्बोधन नभएको डा केसीले उल्लेख गरेका छन् । उपाध्यक्ष अधिकारीले चिकित्सा शिक्षा ऐन र चिकित्सा शिक्षा आयोगका निर्णयहरू उल्लंघन गरेको उनको आरोप छ ।
किन दिए १६ रेफ्रीले राजीनामा ?,"(काठमाडौं)  सहिद समारक ए डिभिजन लिगकै दौरान फिटनेस टेस्ट गर्न दबाब दिएपछि बिहीबार लिगमा संलग्न २४ रेफ्रीमध्ये १६ जनाले संयुक्त राजीनामा दिएका छन् । फिटनेस टेस्टलाई सार्न वा तयारी गर्ने समय दिन आग्रह गर्दा अखिल नेपाल फुटबल संघ (एन्फा) का अध्यक्ष कर्माछिरिङ शेर्पाले दुर्व्यवहार गरेको आरोप लगाउँदै उनीहरूले अब खेल सञ्चालनमा संलग्न नहुने बताएका छन् ।एन्फाले असोज ७ मा फिटनेस टेस्ट लिएर रेफ्रीहरूलाई सन् २०२२ का लागि अन्तर्राष्ट्रिय फुटबल महासंघ (फिफा) मा नाम पठाएको थियो । उनीहरूले नै मंसिर ३ मा सुरु भएको ए डिभिजन लिगका खेलहरू खेलाइरहेका छन् । फेरि पुस ८ गते फिटनेस टेस्ट दिनुपर्ने सूचना पाएपछि रेफ्रीहरूले एन्फा अध्यक्ष शेर्पासमक्ष आग्रह गरेका थिए, हामी फिटनेस टेस्ट दिन्छौं, त्यसका लागि तयारी गर्ने पर्याप्त समय दिनुपर्यो कि त लिग सकेपछि टेस्ट लिनुपर्यो । लिगका खेल खेलाइरहेको अवस्थामा फिटनेस टेस्ट दिन सम्भव हुन्न । किनभने फिटनेस टेस्ट निकै कठिन हुन्छ र यसको तयारी गर्न कम्तीमा एक महिना लाग्छ । विगतमा हामीले तीन महिनाअघि नै तयारी गर्थ्यौं ।रेफ्रीहरू एन्फापरिसरमा देख्नेबित्तिकै अध्यक्ष शेर्पा झोंक्किएका थिए । एक रेफ्रीले भने, अध्यक्षज्यूले तिमीहरू राजनीति गर्न आयो, जुलुस आयो भन्दै हामीलाई धम्क्याउनुभयो । एकदम नराम्रो शब्द प्रयोग गर्दै गालीगलौज गर्नुभयो । हामीलाई हेप्नुभयो । विनातयारी फिटनेस टेस्ट दिदा इन्ज्युर्ड हुने सम्भावना अत्यधिक हुन्छ । त्यसैले टेस्ट अलि पर सारौं भन्दा अध्यक्षले हामीलाई दुर्व्यवहार गर्नुभयो । जहाँ हाम्रो सम्मान छैन, त्यहाँ बसेर के काम भनेर सामूहिक राजिनामा दिएका हौं । अब हामी काम गर्दैनौं । अर्का रेफ्रीले भने, अध्यक्षले औंला ठड्याएर कुरा गर्ने, ठाड्ठाडै गाली गर्ने हामी उहाँको घरमा काम गर्ने मान्छे त होइन नि !त्यसपछि चार फिफा रेफ्रीमध्ये नवीन्द्र महर्जन, प्रकाशनाथ श्रेष्ठ, प्रज्वल क्षत्री तथा सबै (६ जना) फिफा सहायक रेफ्रीहरू नानीराम थापामगर, माधव खत्री, युनाल मल्ल, सहदेव श्रेष्ठ, विक्रम चोधरी र किसन यादवले संयुक्त राजीनामा दिएका थिए । उक्त राजीनामा पत्रमा फिफा रेफ्री कविन व्यञ्जनकारको नाम समावेश भए पनि उनले हस्ताक्षर गरेका छैनन् । युनालको पनि हस्ताक्षर छैन । मौखिक सहमतिमा उनको नाम समावेश गरिएको बताएका छन् । पछि दबाबमा नेपाली सेनाका विक्रम र माधवले राजीनामा फिर्ता गरेको बताएका छन् । उनीहरूले राजीनामाको कारण उल्लेख नगरे पनि चलिरहेको कतार एयरवेज सहिद स्मारक ए डिभिजन लिग २०२१२२ मा सहभागी नहुने लेखेका छन् ।फिफा रेफ्री र सहायक रेफ्रीहरूले संयुक्त राजीनामा दिएको केही घण्टापछि १४ जनामध्ये ९ राष्ट्रिय रेफ्री शुक्र तामाङ, प्रकाश भुजेल, श्याम दनुवार, प्रजेश अमात्य, हरिश कार्की, मधुकर आचार्य, ज्ञान तामाङ, सविन ढकाल र उमेश बिडारीले पनि फिफा रेफ्री तथा सहायक रेफ्रीहरूले दिएको राजीनामाप्रति समर्थन गर्दै जारी लिगमा सहभागी नहुने उल्लेख गर्दै संयुक्त राजीनामा गरेका हुन् । सविनले भने हस्ताक्षर गरेका छैनन् । सेनाका विश्वास कार्की, प्रवीन गौतम, सुमन श्रेष्ठ, गणेश चौधरी र धनकुटाका तुफान लिम्बुले मात्रै राजीनामा दिएनन् । एन्फाले गत साउनमा भारतका पूर्वफिफा रेफ्री गौतम कौरलाई रेफ्री निर्देशक नियुक्त गरेको थियो । नेपाली रेफ्रीहरू उनीसँग पनि रुष्ट छन् । दुर्व्यवहार नगरेको दाबीएन्फा अध्यक्ष शेर्पाले रेफ्रीहरूप्रति आफूले दुव्यर्वहार गरेको अस्वीकार गर्दै भने, रेफ्रीहरूको डेलिगेसन आएको सुनें । डेलिगेसन आउँदा समय लिएर आउनुपर्छ, त्यसरी आएनन् । मैले उनीहरूलाई हलमा कुर्नु भनें । उनीहरू निवेदन ल्याएर आए । फिटनेस टेस्ट लिगपछि गरौं भन्ने कुरा भयो । त्यो कुरा विभाग (रेफ्री) ले हेर्ने हो, त्यसबारे मलाई थाहा छैन भनेको हुँ । मैले त्यतिमात्र भनेको हो ।राजीनामा दिएका रेफ्रीहरूले लिगमा सहभागी नहुने जानकारी दिएका छन् । त्यसैले २४ जनामध्ये १६ रेफ्रीको राजीनामाले दशरथ रंगशालामा भइरहेको ए डिभिजन लिग प्रभावित हुनसक्ने भएको छ । यसबारे, अध्यक्ष शेर्पाले भने, लिग भइहाल्छ नि ! कसले रोक्छ र ?"
फेवा फन्कोमा फिस्टेल रेस,"(पोखरा)  फेवाताल र हिमाललाई घरी दाहिने र घरी देब्रे पार्दै १८ देशका २ सय धावकले शनिबार फिस्टेल रेस मा दौडिने भएका छन् । हिमालय ट्रेल रनिङको आयोजनामा पोखरामा दोस्रोपल्ट फेवा फन्कोमा फिस्टेल ट्रेल रेस हुन लागेको हो । उक्त ट्रेल रेस ४२ किलोमिटर, २१ किलोमिटर र ५ किलोमिटरको इभेन्टमा हुनेछ । ट्रेल रेसमा नेपालबाहेक १७ देशका ७० धावक सहभागी हुनेछन् । ट्रेल रेसका व्यवस्थापक दीपक भट्टका अनुसार शुक्रबारसम्म सबै धावक पोखरा आइपुग्ने छन् । ४२ किलोमिटरको म्याराथन छोरेपाटनको पाताले छाँगो (डेभिज फल) बाट सुरु हुनेछ । धावकले विश्वशान्ति स्तुप, पुम्दीकोट, भुम्दी हुँदै फेवाताल पारीको घाँटछिना झर्नेछन् । त्यहाँबाट देउराली हुँदै कास्कीकोट उक्लिएर सराङकोट पुग्नेछन् । सराङकोटबाट मेथलाङ हुँदै फेवाताल किनारको सेदीमा रेस टुंगिने छ । २१ किलोमिटरको ट्रेल रेस डेभिज फलबाट सुरु भएर विश्वशान्ति स्तुप, चंखपुर, पँधेली, मेथलाङ हुँदै सेदीमा टुंगिन्छ । ५ किलोमिटर इभेन्ट भने सेदीबाट सुरु भएर ग्यारजाति, मेथलाङ हुँदै सेदीमै टुंगिने छ । अमेरिका, बेलायत, फ्रान्स, जर्मनी, भारत, क्यानडा, अस्टि्रेलिया, पोल्यान्ड, जापानलगायत देशबाट धावक नेपाल आइसकेका छन् । नेपालस्थित विभिन्न देशका दूतावास र कूटनीतिक नियोगका प्रतिनिधि पनि ट्रेल रेसमा सहभागी हुनेछन् । व्यवस्थापक भट्टले उक्त ट्रेलमा पहिलोपल्ट दौड हुन लागेको बताए । पोखरालाई साहसिक पर्यटनको हब बनाउने अभियानस्वरुप ट्रेल रेस गरेको उनले जनाए । फेवाताल वरिपरि अझै पनि मौलिक संस्कृति नियाल्न पाइन्छ, उनले भने, हिमशृंखला, फेवाताल र यहाँको प्रकृति नियाल्दै दौडन पाउनु विदेशी धावकका लागि पनि अवसर हो । पोखरामा ट्रेल रेसका लागि प्रशस्त सम्भावना भए पनि अन्वेषण गर्नै बाँकी रहेको उनी बताउँछन् । नेपाली र विदेशी धावक सँगै दौडदा एक अर्काको संस्कृति र अनुभव पनि आदानप्रदान हुने उनको ठम्याइ छ । हिमालय ट्रेल रनिङका सल्लाहकार सुन्दर पौडेलले हराएका गोरेटो बाटोको पुनः अन्वेषण गरेर ट्रेल रेस गरिएको बताए । उनका अनुसार भविष्यमा उक्त मार्गलाई हाइकिङका लागि प्रयोग गर्न सकिन्छ । मोटरबाटोले पदमार्ग विस्थापित भइरहेको अवस्थामा पर्यटक आकर्षित गर्न ट्रेल रेस गतिलो विकल्प हुनसक्छ, उनले भने, रमाइलो र साहसिक दुवै हिसाबले ट्रेल रेसका लागि फेवा फन्को उपयुक्त स्थल हो ।आगामी वर्षदेखि वार्षिक ३ देखि ४ वटा ट्रेल रेस सिरिज पोखरामा गर्ने संस्थाको तयारी छ । ग्रेट हिमालयन ट्रेलका विजेता धावक जगन तिमिल्सिनाले संस्थाको नेतृत्व गरेका छन् । फिस्टेल ट्रेलको निर्देशक भने अनुज अधिकारी हुन् । विजेतालाई पुरस्कृत गरिने बताइएको छ । सराङकोट क्षेत्रमा यसअघि पोखरा ट्रेल रेस सिरिज हुँदै आएको थियो । पोखराको रानीपौवा स्पोर्ट्स क्लबले वार्षिक रूपमा काहुँडाँडा क्षेत्रमा ट्रेल रेस आयोजना गर्छ । ८ हजार ९१ मिटरको अन्नपूर्ण पहिलो आरोहण भएको अवसरमा हरेक वर्ष अन्नपूर्ण आधार सिविरबाट अन्नपूर्ण म्याराथन हुने गरेको छ ।"
युथ एथलेटिक्स अर्को साता,"काठमाडौं (कास) घरेलु एथलेटिक्स लगभग शून्यको स्थितिमा पुगेका बेला अर्को साता दशरथ रंगशालामा युथ एथलेटिक्स च्याम्पियनसिप हुने भएको छ । एथलेटिक्स परिवार नेपालले आयोजना गर्न लागेको यो प्रतियोगिता त्यही संस्थाका सदस्य र केही शुभचिन्तकको आपसी आर्थिक सहयोगमा हुन लागेको हो । प्रतियोगिता आफैं भने केही हदसम्म अन्तर्राष्ट्रियस्तरको हुनेछ, किनभने यसमा बंगलादेशको आधिकारिक टिमले भाग लिँदै छ । प्रतियोगिता मंसिर २० र २१ गते हुनेछ । त्यसमा छात्र र छात्रातर्फ यू१६ र यू२० तर्फ प्रतिस्पर्धा हुनेछ । सबैमा गरेर कुल २८ ट्र्याक एन्ड फिल्ड इभेन्ट्समा प्रतिस्पर्धा हुनेछ । प्रतियोगिताबारे बिहीबार आयोजित पत्रकार सम्मेलनमा दिइएको जानकारीअनुसार प्रतियोगितामा नेपालका स्कुल र कलेजका गरेर २ सय ५० भन्दा बढीको सहभागिता रहनेछ । बंगलादेशबाट ५ महिला र ७ पुरुष गरेर कुल १२ खेलाडीको सहभागिता रहनेछ । आयोजक परिवारका अध्यक्ष राजन खत्रीका अनुसार विजयी खेलाडीलाई नगद पुरस्कार पनि प्रदान गरिनेछ । पूर्वप्रशिक्षक सुशील नरसिंह राणाका अनुसार धेरैपछि यति ठूलो प्रतियोगिताका रूपमा उमेर समूहको एथलेटिक्स हुन लागेको हो । पछिल्लो १३ औं दक्षिण एसियाली खेलकुदयता नेपाली एथलेटिक्समा संस्थागत रूपमा कुनै ठूलो कार्यक्रम हुन सकेको छैन । पत्रकार सम्मेलनमै एथलेटिक्सका पूर्वअध्यक्ष तथा प्रशिक्षक रघुराज वन्तले दुई महिला खेलाडीलाई व्यक्तिगत सहयोगस्वरुप खेल सामग्री पनि प्रदान गरे । उनले रजिना दुलाल र विर्सना कुमाललाई स्पाइक (जुत्ता) प्रदान गरेका थिए । उनले लामो समयदेखि खेलाडीलाई यसरी नै सहयोग गर्दै आएका छन् ।"
पेङको घटनापछि चीनमा टेनिस टुर निलम्बित,"वासिङ्टन (एएफपी) महिलाको व्यावसायिक टेनिस टुरले बुधबार चीनमा हुने सबै प्रतियोगिता निलम्बन गरिने घोषणा गरेको छ । चिनियाँ खेलाडी पेङ सुआईको सुरक्षालाई लिएर प्रश्न उठिरहेका बेला टुरको यो निर्णय बाहिर आएको हो । सुआईले यसअघि एक शीर्ष चिनियाँ साम्यवादी नेतामाथि यौन दुर्व्यवहारको आरोप लगाएकी थिइन् । डब्लूटीएकी प्रमुख तथा सीईओ स्टिभ सिमोनले टुरको निर्णयमा सबै बोर्ड निर्देशकको समर्थन रहेको बताएकी छन् । चीनमा हुने प्रतियोगिता निलम्बत गर्ने निर्णय गरेपछि डब्लूटीएलाई दसौं लाख डलर घाटा लाग्नेछ । टुरको यो निर्णयलाई विश्व टेनिसका शीर्ष व्यक्तित्वले स्वागत गरेका छन् । त्यसमा पुरुष विश्व नम्बर एक खेलाडी नोभाक जोकोभिच र महिला टुरकी संस्थापक बिली जिन किङ पनि पर्छन् । सिमोनले भनेकी छन्, हामी तत्काल लागू हुने गरेर चीनमा हुने डब्लूटीएअन्तर्गतका प्रतियोगिता निलम्बित भएको घोषणा गर्छौं । अब हङकङमा पनि कुनै प्रतियोगिता हुने छैन । जुन देशमा पेङ सुआईसँग राम्रोसँग कुराकानी पनि गर्न दिइन्न, त्यस्तो देशमा हाम्रा महिला खेलाडीले कसरी खेल्न सक्छन् ? अनि सुआईलाई आरोप फिर्ता लिन दबाब दिइएको छ ।उनले यो निलम्बन सन् २०२२ सम्म पनि जारी रहन सक्ने बताइन् । सन् २०२२ को कार्यक्रम भने अहिलेसम्त भइसकेको छैन । डब्लूटीएले चीनमा हुने ११ प्रतियोगिता अन्यत्रा सार्ने वा रद्द गर्ने योजना बनाइरहेको छ । सन् २०१९ मा चीनमा १० प्रतियोगिता भएका थिए । त्यसको कुल पुरस्कार राशि समग्रमा ३ करोड डलर रहेको थियो । विम्बल्डन र फ्रेन्च ओपन डबल्सकी विजेता ३५ वर्षीया पेङ दुई सातादेखि सार्वजनिक रूपमा देखा परेकी छैनन् । यसअगाडि उनले उपप्रधानमन्त्री झाङ गाओलीमाथि यौन दुर्व्यवहारको आरोप लगाएकी थिइन् । झाङ अहिले ७० वर्षका भए । पेङले झाङसँगको लामो सम्बन्धका क्रममा यौन सम्पर्कका लागि बाध्य बनाएको आरोप लगाएकी थिइन् ।"
प्रदेश १ लाई गण्डकीको झट्का,प्रकाशको ८ विकेटप्रकाश जैसीको सनसनी बलिङमा कर्णालीले प्रदेश २ माथि २ विकेटको जित हात पार्यो । प्रकाशले ८ विकेट लिएपछि टस जितेर ब्याटिङमा आएको प्रदेश २ मात्र १३४ ओभर खेलेर ४५ रनमै अलआउट भयो । प्लेयर अफ द म्याच प्रकाशले ६४ ओभरमा ३ मेडन राख्दै १६ रन खर्चे । उनले अनुज चुनारासँग मिलेर एकै स्पेलमा प्रदेश २ लाई अलआउट गरे । अनुजले ७ ओभरमा १ मेडन राख्दै २९ रन खर्चेर २ विकेट लिए । ओपनर सन्तोष कार्कीले ११ र सन्तोष शाहले १२ रनबाहेक अन्य दोहोरो स्कोरमा पुगेनन् । कप्तान विवेक यादव र आदिल अन्सारी शून्य र गुलशन झा १ रनमै आउट भए । विजय लक्ष्य पछ्याएको कर्णालीको हालत पनि त्यस्तै रह्यो । प्रकाशबाहेक अन्यले दोहोरो स्कोर बनाउन सकेनन् । प्रकाशले १० बलमा ३ चौकासहित १६ रन बनाए । प्रदेश २ बाट पनि विवेक र राजेश यादवको एकै स्पेल रह्यो । राजेशले ६३ ओभरमा १ मेडन राख्दै १२ रन खर्चेर ६ र विवेकले ७ ओभरमा ३३ रन खर्चेर २ विकेट लिए ।
दोस्रो सेमिफाइनल,सुदूरपश्चिम र वाग्मती प्रदेशबीच शुक्रबार हुने खेल राउन्ड रोबिनको अन्तिम खेलमात्र नभई दोस्रो सेमिफाइनल सरह साबित भएको छ । सुदूरपश्चिम ५ खेलमा ३ जितसहित ६ अंकसाथ दोस्रो स्थानमा छ । लिगमा शीर्ष दुई स्थानमा रहने टोली फाइनल खेल्ने प्रावधान छ ।लुम्बिनी प्रदेशले ६ मध्ये ५ खेल जितेर फाइनल पक्का गरिसकेको छ । दोस्रो फाइनलमा पुग्ने टोली सुदूरपश्चिम र वाग्मतीबीचको खेलले निर्क्योल गर्नेछ । समान ६ अंक नै भए पनि गण्डकी र प्रदेश १ भन्दा राम्रो रनरेटका कारण सुदूरपश्चिम अगाडि छ । सुदूरपश्चिमले वाग्मतीलाई पराजित गरेमा फाइनलमा स्थान निश्चित गर्नेछ । वाग्मतीले ५ मध्ये दुई खेल जितेर सात प्रदेश सहभागी प्रतियोगिताको अंकतालिकामा हाल पाँचौं स्थानमा छ । वाग्मतीले फाइनल पुग्न सुदूरपश्चिमलाई पराजित गरेरमात्र पुग्दैन । ठूलो अन्तरको जितले मात्र वाग्मतीलाई फाइनल पुर्याउने छ । पहिला ब्याटिङ गरेमा वाग्मतीले ७४ रन वा सोभन्दा ठूलो अन्तरको जित निकाले फाइनल पुग्नेछ । सुदूरपश्चिमले लक्ष्य दिएको खण्डमा १ सय ९० रनसम्मको लक्ष्य ३५ देखि ३५३ ओभर र त्योभन्दा माथिको स्कोर ३४ ओभरभित्र पूरा गरेमा मात्र वाग्मती फाइनल पुग्नेछ ।
महिला हक्की हेटौंडामा,काठमाडौं (कास) नेपाल हक्की संघ र जिल्ला हक्की संघ मकवानपुरको आयोजनामा चौथो सहाना प्रधान स्मृति महिला राष्ट्रिय हक्की प्रतियोगिता हुने भएको छ । पुस १३ देखि १७ सम्म हुने प्रतियोगितामा ६ प्रदेशका टोलीसहित एक विभागीय टिम त्रिभुवन आर्मीले भाग लिनेछन् । सहाना प्रधानको स्मृति दिवसको अवसरमा तीन वर्षयता महिला राष्ट्रिय प्रतियोगिता हुँदै आएको छ । पहिलो र तेस्रो संस्करणमा आर्मी तथा दोस्रोमा लुम्बिनी प्रदेश विजेता बनेका थिए । पहिलो संस्करण पनि मकवानपुरमै भएको थियो ।जिल्ला हक्की संघ मकवानपुरका अध्यक्ष प्रताप सिंहले शनिबार संघको बैठकपश्चात प्रतियोगिताको तयारी सुरु गर्ने बताए ।
